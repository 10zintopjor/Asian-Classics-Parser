༄༅། །སྐབས་བཞི་པའི་བསྡུས་དོན་རྒྱལ་མཁན་པོ་གྲགས་པ་རྒྱལ་མཚན་པ་ལ་གནང་བ་བཞུགས་སོ། །

[001] །སྦྱོར་བཞིའི་རིན་ཆེན་རྡུལ་བརྩེགས་རི་བོའི་སྤོར། །སྒྲིབ་འབྲལ་དབྱིངས་རིག་དབྱེར་མེད་ལྡིང་ཁང་ན། །ལྔ་ལྡན་ལོངས་སྤྱོད་རྫོགས་པའི་འཆི་མེད་གཙོ། །སྣང་བརྙན་བྱེ་བ་བརྒྱར་
འགྱེད་དེས་སྐྱོངས་ཤིག་གཞི་ཤེས་མཇུག་སྡུད་མདོ་ཚན་བཅུ་དགུ་སོགས། །སྤྱོད་པ་ཁྱད་པར་ཅན་གྱི་ལེའུ་ཡི། །མདོ་ཚན་གསུམ་གྱི་མཁྱེན་གསུམ་རྗོད་བྱེད་སྐབས། །གསུམ་པ་རྫོགས་པ་ཡིན་པར་བསྟན་
ཟིན་ནས། །དེ་ཡང་ཐོས་ཙམ་མིན་པར་བསྒོམ་དགོས་ཕྱིར། །དབང་དུ་བྱ་ཕྱིར་ཡང་ཞེས་གསུངས་པ་ལས། །གཞུང་ལ་སྦྱར་ནས་ཡང་སྒྲ་རྗེས་གཅོད་འཁྲུལ། །ལོ་ཆེན་མཚམས་སྦྱོར་གཞུང་ཚིག་སྔ་གྱི་
ལ༑ ༑ཤེས་དང་སྒོམ་པའི་སྒྲ་ལས་མ་བྱུང་ཕྱིར། །དེ་དེ་ཙམ་ཕྱིར་ཡིན་པས་མི་ཟློས་ལོ། །གང་ཐོས་དེ་ཉིད་བསྒོམ་བྱར་གཞུང་བརྒྱས་འགྲུབ། །ལ་ལ་དང་པོ་གསུམ་དུ་མཁྱེན་གསུམ་གྱི། །རྣམ་པ་མི་གསལ་

[002A] །ཕྱིར་ན་མི་ཟློས་ཟེར། །རྒྱུ་འབྲས་ལ་སོགས་དོན་དང་ལམ་གསུམ་སོགས། །ཤེས་རྣམ་ཅི་རིགས་དེར་ཡང་གསལ་ཕྱིར་མིན།།    ༈   ལུགས་ཡུལ་ངོས་བྱེད་ལས་གསུམ་ཕྱིར་ཏེ། །ཐོབ་
བུར་ཕྱེ་བ་འདིར་བསྡུས་བསྡུས་བསྒོམ་ཕྱིར། །སྐབས་འདིས་ལྷན་ཅིག་གསུངས་ལ་ཐོར་བུའི་དོན། །ཚང་བ་ལས་ཀྱང་ལྷག་ཕྱིར་འདིས་ཆོག་གོ་མ་ཡིན་མཁྱེན་གསུམ་སོ་སོའི་མཚན་ཉིད་དང། །སྒོམ་བྱེད་སྦྱོར་ཤེས་དགོས་
པ་གཞན་ཕྱིར་ཏེ། །ལྡོག་ཆ་ཙམ་དང་སྒོམ་བྱེད་ཀྱིས་བསྙད་ཕྱིར། །གསུམ་པ་བྱེད་ལས་སོགས་ཀྱང་མི་མཚུངས་ཏེ། །དེ་ཞི་བ་དང་གཉེན་པོའི་སྒྲས་བསྟན་ཕྱིར། །རིམས་ནད་ཞི་དང་ཞི་བའི་ཐབས་བརྗོད་བཞིན། །དང་པོ་བསྡུས་
སྒོམ་དོན་ཡང་ལོ་ཆེན་གྱི། །གཞི་ཡི་ཉེར་བདུན་ལམ་གྱི་སུམ་ཅུ་དྲུག། །རྣམ་ཐར་རྣམ་གསུམ་བར་ཆད་མེད་ལམ་བཞི། །དེ་བཞིན་ཉིད་བཅས་དོན་དམ་དོན་གཅིག་ལས། །སྟོང་དང་བདག་མེད་གཞི་ལམ་དབྱེ་བས་བཞི། །

[002B] །ལྔ་པོ་སྟོང་པ་ཉིད་ཀྱི་རྣམ་པའོ། །གཞི་ལམ་དབྱེ་བས་འགོག་ལམ་ཞེ་གཉིས་དང། །རྣམ་པའི་མཚན་མེད་འགོག་ལམ་བར་ཆད་མེད། །ཞེ་ལྔ་མཚན་མེད་དོ་སྨོན་མེད་བཅོ་
བརྒྱད་དེ། །སྡུག་ཀུན་གཞི་ལམ་དབྱེ་བས་བཅུ་དྲུག་སྟེང། །ཀུན་འབྱུང་བར་ཆད་མེད་དང་སྨོན་མེད་དོ། །སྟོང་མཚན་ཐུན་མོང་སྡུག་བསྔལ་དངོས་ཉིད་མེད། །གསུམ་ཀའི་ཐུན་མོང་དེ་བཞིན་ཉིད་རྣམ་སྟེ། །ཐུན་མོང་རྣམ་
ཐར་ཀྱང་བསྡུས་གཙོ་བོ་ནི། །ལྷག་མ་ཆོས་ཅན་རྣམ་པ་བརྒྱ་གཉིས་བཅས། །ངོ་བོ་རྒྱུ་འབྲས་བདེན་སྟོང་སྤྲོས་བྲལ་དུ། །བསྡུས་ནས་བསྒོམ་པ་བསྡུས་སྒོམ་དོན་དུ་འདོད། །དོན་གཅིག་བདེན་མེད་ཡིན་པའི་ཕྱིར་བསམ་ན། །
ལྷག་ལ་ཐལ་བར་འགྱུར་ཞེས་ལམ་སྒྲིག་གསུངས། །མདོ་སྒྲ་ཙམ་ལ་བརྟེན་ནས་མི་རྟག་སོགས། །རང་ལྡོག་མི་འདྲེན་ཆོས་ཉིད་འདྲེན་ན་ཡང། །རང་ལྡོག་ཇི་སྙེད་རྣམ་པར་འདོད་དགོས་ཤིང། །གྲངས་ཕན་ཀུན་རྫོབ་རྣམ་པ་བརྒྱ་
དང་གཉིས། །དངོས་སུའང་ཁྱེད་འདོད་དེ་དག་སྒོམ་མ་མ་མིན་།བསྒོམ་ན་སྒོམ་ཚུལ་འཆད་ཚེ་འཆད་དགོས་ཕྱིར། །འགྲེལ་ཚིག་བསྒྱུར་ནས་སྟོང་ཙམ་བསྒོམ་གསུངས་འགལ། །མི་སྒོམ་རྟག་འཛིན་གཉེན་པོར་མི་རྟག་སོགས་
རིམ་གསུངས་རྩ་བ་འགྲེལ་བ་ཀུན་དང་འགལ། །ཁ་ཅིག་ཞི་ལྷག་ཡུལ་དུ་བསྡུས་འདོད་འཁྲུལ། །སེམས་བསྐྱེད་ཞིག་ནས་ལ་རག་ཧ་ཅང་ཕྱིར། །རང་ལུགས་མཁྱེན་གསུམ་རྣམ་ཀུན་རྣམ་རྫོགས་ཀྱི། །འཛིན་སྟངས་ཡུལ་དུ་སྡུད་

[003A]༄༅། །པ་བསྡུས་སྒོམ་དོན། །སྒྲ་དོན་མ་ངེས་རྣམ་རྫོགས་སྦྱོར་བ་བཞིན།།    ༈    །ཐར་ཆ་ནས་བཟུང་རྒྱུད་ལ་སྐྱེ་རིམ་གཉིས། །དང་པོ་སྦྱར་ས་རྣམ་པ་སྦྱོར་མཁན་
རྟེན༑ ༑སྦྱོར་བའི་ངོ་བོ་སྐྱོན་ཡོན་མཚན་ཉིད་དྲུག་རྒྱས་བཤད་དོན་དང་མདོར་བསྟན་ཤེས་རྣམ་བདུན། །དེར་ཡང་དངོས་དང་སྒོམ་བྱེད་སྦྱོར་རྣམ་གཉིས། །དེ་ཕྱིར་མདོར་བསྟན་རྐང་བ་དང་པོ་ཡིས། །ཟློག་ཕྱོགས་
འགལ་ཟླའི་རྣམ་ལྡན་ཤེས་རྣམ་བསྟན། །རྣམ་བའམ་བྱེ་བྲག་ཅེས་པས་རྟག་འཛིན་དང། །བདེར་འཛིན་ལ་སོགས་སོ་སོའི་བྱེ་བྲག་གི་།ངོས་སྐལ་གནོད་བྱེད་འཛིན་སྟངས་འགལ་བ་བསྟན། །མཚན་ཉིད་ཅེས་པས་
འཛིན་སྟངས་འགལ་བ་དེ། །གོང་དུ་བཤད་པའི་ཤེས་རྣམ་སྦྱོར་རྣམ་གཉིས། །གཉེན་བོར་འཇོག་བྱེད་མཚན་ཉིད་ཡིན་བར་གསུངས། །ཁ་ཅིག་རྣམ་པའི་མཚན་ཉིད་འཆད་བྱེད་དུ། །བྱེད་པ་རྣམ་བཤད་ལས་ནི་བཀག་གོ་ཟར། །
བདེན་བཞིའི་སྟེང་དུ་རྟག་འཛིན་ལ་སོགས་པ། །འཇོམས་བྱེད་གཉན་པོར་འགྱུར་ཚུལ་མ་སྦྱར་བར། །རྣམ་བ་ཤེས་རབ་བོ་ཞེས་འདྲ་ཁ་ཡན་ཙམ། །བཤད་ན་དགོས་བསྟོར་བདེ་དོན་ཡིན། །དེ་ཕྱིར་གཞི་མེད་རྣམ་པར་མ་སོང་བར། །རྣམ་
བའི་དོན་དུ་མཛད་པ་ཡབ་སྲས་མཐུན། །ཚིག་གསལ་གཞི་ཡིས་གཞི་ཤེས་ཤེས་པ་ཞེས། །ལམ་དང་རྣམ་པས་རྣམ་མཁྱེན་བསྟན་ནོ་ཟེར་།རྣམ་པ་དེ་ལ་ཀུན་མཁྱེན་ཉིད་གསུམ་གྱི། །ཤེས་རྣམ་རྩ་བར་གསུངས་ཕྱིར་མཐའ་རྐྱང་

[003B] །རྗེ་སོགས་ལས་དང་བྱེད་པའི་རྣམ་པ་ལ། །དོན་རྣམ་ཤེས་རྣམ་ཐ་སྙད་རིམ་སྦྱར་བ། །གསུང་རབ་ཐ་སྙད་མིན་ཞེས་ཁ་ཅིག་ཟེར། །རྩ་བར་འཕགས་པའི་བདེན་པ་བཞི་དག་གི་རྣམ་པ་ཞེས་པས་དོན་རྣམ་གསལ་བར་གསུངས། །དེ་བཞིན་ཤེས་པའི་
རྣམ་པའང་ཡེ་ཤེས་ཀྱི། །རྣམ་བཞེས་ནི་རིག་བྱིན་གསུངས་ཕྱིར་རོ། །དོན་རྣམ་ཤེས་རྣམ་གཉིས་ལས་བསྒོམ་བྱ་དངོས། །གང་ཡིན་ཁ་ཅིག་རྩོད་པ་དོན་ཆུང་སྟེ། །མི་རྟག་བསྒོམས་པས་དེ་བློ་སྒོམ་འགྱུར་ཞིང། །སྟོང་ཉིད་བསྒོམས་ལ་ཤེར་ཕྱིན་བསྒོམས་གསུངས་
ཕྱིར༑ ༑ཁ་ཅིག་མཐོང་ལམ་བར་ཆད་མེད་ལམ་གྱི། །ཡེ་ཤེས་བསྒོམས་ན་ཤེས་བསྒོམ་འགྱུར་ཟེར། །མ་ངེས་དེ་ལྟ་མིན་ན་ཡེ་ཤེས་དེར་།མཉམ་པར་བཞག་བློ་མེད་བར་ཐལ་བར་འགྱུར། །ཁྱེད་ཅག་བསྒོམ་བྱར་བྱས་ན་འཛིན་སྟངས་སུ། །བྱེད་དགོས་སྙམ་པ་འདི་ཡིས་ནོངས་
པའི་ཕྱིར། །སྒོམ་ཚུལ་སྣ་ཚོགས་དབྱེ་བ་ཤེས་དགོས་ཏེ། །སྟོང་དང་བདེན་བཞི་འཛིན་སྟངས་ཡུལ་བྱས་བསྒོམ། །བྱམས་སོགས་ཡུལ་ཅན་ངོ་བོར་བསྐྱེད་ནས་བསྒོམ། །ཚོགས་ལ་དབང་སྟོབས་རྗེས་མཐུན་རྣམ་པས་བསྒོམ། །སོ་སྐྱེས་མཁྱེན་གསུམ་རྟོགས་
རིགས་སྒོ་ནས་བསྒོམ། །ཕལ་བས་དངོས་བརྒྱད་མཚན་ཉིད་རྗེས་དཔྱོད་བསྒོམ། །རྒྱལ་ཀུན་གསང་གསུམ་སྨོན་ལམ་རྣམ་པས་བསྒོམ། །ལ་སོགས་འཕྲོས་དོན་སྣ་ཚོགས་ཤེས་པར་བྱ། །རང་ལུགས་འཛིན་སྟངས་ཡུལ་རྣམ་ཤར་བའི་སོགས། །རང་གི་མི་མཐུན་ཕྱོགས་ལ་
གནོད་བྱེད་ཀྱི། །ཆ་བཞག་རིག་པ་གཉེན་པོའི་མཚན་ཉིད་དེ། །ཆ་བཞག་འཛིན་སྟངས་མི་གསལ་ཁ་ཅིག་དང། །རང་གི་མི་མཐུན་ཕྱོགས་མེད་རྣམ་མཁྱེན་སྡུད། །འདིར་བསྟན་དེ་ནི་འདིར་བསྟན་གཉེན་པོའི་དོན། །ཆ་བཞག་མ་སྨོས་སྦྱོར་རྣམ་གཙོ་ཕྱིར་དཔྱད།་༄༅། །གཉེན་པོ་ལམ་ཞུགས་ཁོ་ནར་འདོད་མི་རིགས། །སྤོང་གཉེན་ཙམ་མིན་གཉེན་པོ་སྣ་ཚོགས་ཏེ། །གང་གང་སྐྱོན་མཐོང་རྣམ་པར་སུན་འབྱིན་གཉེན། །རྐུན་པོ་འབྱིན་འདྲའི་སྤོང་གཉེན་བར་ཆད་མེད་།བྲལ་
ཐོབ་འཛིན་པའི་གཞི་གཉེན་རྣམ་གྲོལ་ལམ། །དེ་ཡན་ཁྱད་པར་ལམ་རྣམས་ཐག་བསྲིང་གཉེན། །བྱེ་སྨྲ་རྣམ་གྲོལ་ལམ་ཡང་འདིར་འདོད་ལོ། །གཞན་ཡང་ཚུལ་ཁྲིམས་སྐྱེས་བུ་ཆུང་དུར་ཡང། །ཡོད་ཕྱིར་གཉེན་པོ་མིན་ན་མཛོད་སོགས་ལས། །མཆན་
ཉིད་མི་མཐུན་ཕྱིར་རང་འབྱུང་བཞི་དང། །མི་མཐུན་གཉེན་པོས་རིང་པ་ཁྲིམས་དང་འཆལ། །ཤར་ནུབ་ཡུལ་གྱི་རིང་ཞིང་འདས་མ་འོངས། །དུས་ཀྱི་རིང་སྟེ་བཞི་གསུངས་གཉིས་པར་འགལ། །ཁ་ཅིག་གཉེན་པོ་ཡིན་ན་སྤང་བྱར་དེར། །འཛིན་སྟངས་དངོས་
འགལ་དགོས་འདོད་འཁྲུལ་པ་སྟེ། །འདུ་ཤེས་ཀུན་མཆོག་མི་རྟག་འདུ་ཤེས་སུ། །གསུངས་ཕྱིར་བདེན་འཛིན་གཉེན་པོར་གཞོལ་ཕྱིར་དང་།བདག་མེད་རྣམ་གཉིས་རྟོགས་པའི་ཡེ་ཤེས་གཉིས། །ཆགས་བར་དངོས་འགལ་ཡིན་བ་ཆགས་བ་དེ།།
འཛིན་པ་གཉིས་ཕྱིར་སྒྲིབ་བ་གཉིས་ཀར་འགྱུར། །ཁ་ཅིག་མདོ་ཡིས་དོན་རྣམ་ཙམ་བསྟན་ཟེར། །མ་མཆིས་ཞེས་པས་དོན་དང་ཤེར་ཕྱིན་ཞེས། །ཤེས་རྣམ་གསུངས་ཤིང་གཞན་ཡང་ཅི་རིགས་བར། །རྒྱལ་དང་རབ་འབྱོར་གཉིས་ཀྱིས་དོན་ཤེས་ཀྱི། །རྣམ་
པ་གཉིས་ཀ་གསུངས་ཕྱིར་མི་འཐད་དོ། །ལ་ལ་རྒྱས་བཤད་ཤེས་རྣམ་གཙོར་བསྟན་ཏེ། །ལམ་གྱི་རྣམ་བ་དེ་སྙེད་བསྟན་ཕྱིར་ཟེར་།ཤེས་རྣམ་ཡིན་ཀྱང་སྐབས་འདིར་ཤེས་རྣམ་དུ། །བྱས་ཏེ་མ་བསྟན་ཕྱིར་ན་མི་འགལ་ལོ། །ཁ་ཅིག་གཉེན་པོར་འཛིན་

[004B] །བར་ཆད་མད་ལ་འཛིན་སྟངས་འཆར་འགྱུར་ཞིང། །འདོད་ན་རང་ཡུལ་འཆར་རམ་ཞེན་མིན། །ཡུལ་ལ་དམིགས་ཡུལ་ལ་སོགས་སྣ་ཚོགས་ཤིང། །འཛིན་སྟངས་བདག་མེད་ཕྲ་རགས་གང་རུང་ཕྱིར། །ཚིག་ལ་གཟབ་ཅིང་ཤུགས་ཡུལ་གསུངས་
པ་དབྱད། །རྒྱས་པར་བཤད་གསུམ་དང་པོ་གཞི་ཤེས་ལ། །གྲུབ་འཕྲལ་འགྱུར་ལྡོག་མི་རྟག་མེད་པའི་དོན། །དོན་དམ་རྨོངས་པའི་ཉེར་ཡིན་སྡུག་བསྔལ་ཏེ། །ཡང་ན་སྐད་ཅིག་ལས་ལྷག་མི་སྐྱེ་དང། །བདག་དབེན་བདག་གི་བ་ཡིས་མི་བརྫི་བཞི། །སྲེད་པ་བདེན་
མེད་ཀུན་འབྱུང་ནམ་མཁའ་འདྲ། །རབ་ཏུ་སྐྱེད་བྱེད་ཚུལ་བཞིན་མ་ཡིན་པའི། །ཡིད་བྱེད་རྟོག་དཔྱོད་ལ་སོགས་བརྗོད་དུ་མེད། །ཡང་ན་རྟོག་དཔྱོད་མེད་ཕྱིར་རྗོད་བྱེད་མེད། །ཡང་སྲིད་རྐྱེན་གྱིས་ཚོར་སོགས་མིང་བཞི་མེད། །འགོག་བ་གཞན་གྱི་རྒྱུད་དུ་
འགྲོ་བ་མེད། །གཏན་དུ་ཞི་ཕྱིར་རྐྱེན་གྱིས་མི་འཕྲོག་སྟེ། །དག་སྙིང་གཟུང་མེད་ལ་སྦྱར་གསེར་འཕྲེང་བཞེད། །ཆོས་དབྱིངས་ཉིད་ཕྱིར་ཐར་བ་མི་ཟད་དེ། །ཆོས་ཉིད་དྲི་བྲལ་འགོག་བ་སྐྱེ་བ་མེད། །ལམ་ལ་ཉོན་སྒྲིབ་གཉེན་པོ་རྣམ་བཞི་སྟེ། །ལམ་སྒོམ་བྱེད་པོ་
དོན་དམ་རིག་བ་བོ། །གོང་མར་འཕོ་བོ་ཉོན་མོངས་འདུལ་བ་བོ་།བདག་མེད་རྟོགས་པའི་མཐོང་ལམ་ཟག་མེད་བཞི། །འཕོ་བ་རྒྱན་བཟང་འཆི་འཕོར་བཤད་ཀྱང་མིན། །ཉོན་མོངས་གཉེན་བོ་རྫོགས་ཕྱིར་ལྷག་བཅུ་གཅིག་འོས་མེད་རིགས་པས་ཤེས་སྒྲིབ་
གཉེན་པོར་འགྲུབ། །དེ་སྤངས་དཀའ་ཕྱིར་མཐོང་སྒོམ་གཉིས་ཕྱེ་བར། །མཉམ་གཞག་གཙོ་དང་མཉམ་རྗེས་སྤེལ་མ་རུ། །དུས་རིང་འབྱུང་ཕྱིར་ཟག་མེད་ཟག་བཅས་འབྱེད། །སློབ་དཔོན་ལམ་འདིས་རང་རྒྱལ་སྡུད་བའི་ཕྱིར། །ཤེས་སྒྲིབ་གཉེན་པོ་གསུངས་

[005A]༄༅། །ལ་ལོ་ཆན་གྱིས། །རང་རྒྱལ་སྡུད་དགོས་ཞེས་བ་ཤེས་རྣམ་གྱི། །དབང་བྱས་ཡིན་ན་དོན་རྣམ་བཤད་སྐབས་འཆོལ། །དོན་རྣམ་ཡིན་ན་དེ་འདི་ག་ལ་དགོས། །བདེན་པ་དང་པོ་གསུམ་དང་མཚུངས་ཞེས་ཟེར། །རྒྱལ་
བས་སྡུག་ཀུན་སྤོང་ཕྱིར་ལམ་བསྒོམ་ཞེས། །གདམས་ཏེ་བསྐྱེད་བྱར་ཡིན་གྱི་ཤེས་བྱར་མིན། །འདིར་ཡང་གཞི་ཤེས་འབའ་ཞིག་སྐབས་ཡིན་ཕྱིར། །ལམ་འདིས་གཞི་ཤེས་རང་གི་ངོ་བོའི་སོགས། །མཚོན་སླད་རང་ཡིན་ཚུལ་གྱིས་བསྡུས་བས་ན། །དམིགས་པར་བསྡུས་
པའི་ཚུལ་དང་གལ་མཚུངས། །གལ་ཏེ་ཁྱོད་ལྟར་དམིགས་པའི་དབང་བྱས་ཀྱང། །ཉན་རང་རང་རྒྱུད་ལུས་ཚོར་སེམས་ཆོས་ཙམ་།དམིགས་ཕྱིར་དམན་ཞེས་དབུས་མཐའི་འགྲེལ་བར་གསུངས། །འཕགས་པས་འདིའི་ཞེས་དགག་ཚིག་མ་མཛད་ཕྱིར། །ཐེག་
པ་གཉི་གའི་ཤེས་སྒྲིབ་གཉེན་པོ་ཀུན། །བཞེད་ཀྱི་སློབ་དཔོན་ལྟར་མིན་གསུངས་པ་ཡང། །མི་རིགས་དེས་ཀྱང་མཐོང་སྒོམ་ཉིད་གསུངས་ཕྱིར། །ཚིག་གསལ་ཕྱི་མ་འདི་གཉིས་སྒོམ་གཅིག་བུར། །གསུངས་པ་འགྲེལ་ཆུང་འགྱུར་ལ་བདེ་འདྲ་ཡང། །སྣང་བ་
གཉིས་དང་མི་མཐུན་ཕྱིར་ན་དོར། །དེ་ཡང་སྒོམ་ལ་ངོ་བོ་ཉིད་མེད་ལྔ། །མཐོང་ལ་ཕྱི་དོན་ཀུན་ཉོན་རྣམ་བྱ་བ་དང། །བག་ཆགས་དབྱེ་བའི་སྤྲོས་དང་རྟོགས་པའི་རློམ། །ཕྱི་དོན་རྟོགས་པ་ཐོབ་ཟིན་ཉམས་མེད་དྲུག་ཐ་མར་གསེར་འཕྲེང་སྟོང་ཉིད་མི་གཡོ་གསུངས། །འདི་
དག་ལེགས་ལྡན་འདོད་ཚུལ་ལམ་སྒྲིག་གསལ། །འདིར་བསྟན་གཙོ་བོ་རྣམ་གཞག་རྟེན་ཤེས་ནས། །རྗེས་སུ་གཟུང་ཕྱིར་སེམས་དཔའི་བསྐྱེད་བྱ་ཙམ། །ཡིན་ཕྱིར་དམན་ལ་མིན་ཞིང་བརྒྱལ་ལའང་མིན། །སྐབས་འདིར་གཙོར་བསྟན་ལམ་ཤེས་འྗ་གཞི་ཤེས་ཉིད། །

[005B] །ཟིན་བའི་ཐེག་དམན་ཤེས་རབ་རྟོགས་རིགས་ཏེ། །གཞི་ཤེས་དམིགས་ལ་ལོག་ཞུགས་གཉེན་པོར་འདོད། །གཞི་ཤེས་དམིགས་པར་ལོག་ཞུགས་བདེན་འཛིན་ཡང། །ཡོད་ཅིང་མི་རྟག་རྟོགས་བློ་དེའི་གཉེན་བོར། །མི་རིགས་འདིར་
བསྟན་གཉེན་བོ་རྣམ་པའི་དོན། །སྔར་བཤད་བཞིན་དུ་འཛིན་སྟངས་འགལ་དགོས་ཤིང། །གཉེན་བོ་ཙམ་ལ་བསམ་ན་སྐབས་འཆོལ་ཕྱིར་།གང་གི་གཉེན་བོ་བྱ་ཡུལ་སྒྲིབ་བ་ལ། །མཚན་ཉིད་ཟུར་དུ་ཆ་བཞག་མ་སྨོས་པར། །ཐར་དང་ཐམས་ཅད་མཁྱེན་ལ་བར་
གཅོད་སྒྲིག་རིམ་བཞིན་སྒྲིབ་གཉིས་དོན་དུ་ཁ་ཅིག་འདོད། །བཞན་དག་སྔ་མའི་སྐྱོན་དུ་བདེན་འཛིན་འཕེན། །འཇིག་ཚོགས་ལྟ་བའི་གདོན་གྱིས་བྱང་ཆུབ་མཆོག་ཐོབ་ལ་བར་དུ་གཅོད་ཕྱིར་སྔ་མ་ཞིག་དགྲ་བཅོམ་བདེན་འཛིན་ལྡན་ཕྱིར་གནོད་ཙམ་གྱིས། །བར་གཅོད་
མི་དགོས་ཕྱིར་ན་གཞན་དེའང་ཁེགས། །སྒྲིབ་དེ་གཉིས་སུ་ངེས་ཀྱང་མ་ཁྱབ་སྟེ། །སྟོབས་ཀྱི་སྒྲ་དོན་དབང་བོའི་རྡོ་རྗེ་བཞིན། །གང་ལ་ཐོགས་པ་མེད་ཚུལ་འཆད་བའི་སྐབས། །གནས་དང་གནས་མིན་མཁྱེན་པ་ལ་སོགས་དྲུག་ཤེས་སྒྲིབ་གོ་ཆས་འཐུམས་པས་འབིགས་
བྱེད་དང། །བསམ་གཏན་རྣམ་པར་མཁྱེན་སོགས་ཁམས་གཅོད་པའི་།སྙོམས་འཇུག་སྒྲིབ་པའི་རྩིག་བ་གཞིག་བྱེད་གསུམ། །སྲིད་པའི་འདབ་རྒྱས་ཉོན་མོངས་ལྗོན་ཤིང་ཆེ། །གཅོད་བྱེད་ཟག་ཟད་སྟོབས་སུ་རྒྱུད་བླར་གསུངས། །འོན་ཀྱང་བྱིང་ཕྲ་དགེ་ལ་རགས་
པ་ནི། །མསྒྲིབ་ལུང་མ་བསྟན་དུ་བཤད་བའི་ཕྱིར། །སྒྲིབ་གཉིས་པས་གཞན་སྙོམས་འཇུག་སྒྲིབ་གང་དབྱད། །སྙོམས་འཇུག་སྒྲིབ་ལ་སྒྲིབ་བས་ཁྱབ་གསུངས་ཤིང། །ལས་སྒྲིབ་དེ་པས་བཟློག་ཕྱིར་དེ་ཉིད་ལ། །ངོ་ཚ་ཁྲིལ་མེད་དང་ལྡན་མེད་དམ་དཔྱད། །གཞན་ཡབ་

[006A]༄༅། །སྒྲིབ་པའི་འཇོག་ཚུལ་དུ་མ་སྟེ། །དབུས་མཐའ་རྩ་འགྲེལ་སྒྲིབ་པའི་ལེའུ་ལས། །སྒྲིབ་བ་ཆེན་པོ་ནས་བཟུང་ཕར་ཕྱིན་དང། །ཁྱད་པར་འགྲོལ་སྒྲིབ་བཅས་བཅུ་གསུངས་ཤིང། །དེ་མི་ཐ་མ་གཉིས་ཀྱིས་བསྡུས་པ་ཡི། །ཀུན་
རྨོངས་ཉེར་གཉིས་བཅུ་གཅིག་གནས་ངན་ལེན། །སྒྲིབ་གཉིས་ལས་གཞན་ཁ་ཅིག་ཆགས་སྒྲིབ་དང། །ཐོགས་སྒྲིབ་གཉིས་ཀྱང་སྒྲིབ་གཉིས་ལས་གཞན་ཟེར། །མི་འཐད་ཇི་ལྟ་ཇི་སྙེད་ལ་རྨོངས་པའི། །ཆ་ནས་ཕྱེ་ཡང་ཤེས་སྒྲིབ་དང་གཅིག་ཕྱིར། །ཁ་ཅིག་
འདོད་ཆེན་ཆོས་ལ་སྡང་བ་དང། །སུ་སྟེགས་བདག་ལྟ་ཉན་ཐོས་འཇིག་སྲེད་དང། །རང་རྒྱལ་བརྩེ་མེད་སྒྲིབ་བྮིའང་གཉིས་མིན་ཟེར། །སྔ་གཉིས་སྲིད་མཐར་ལྟུང་བྱེད་ཉོན་སྒྲིབ་དང། །ཕྱི་གཉིས་ཞི་མཐར་ལྟུང་བྱེད་བདེན་འཛིན་གཙོ། །གཉེན་པོ་མོས་
པ་ལ་སོགས་བཞི་ཡི་འབྲས། །གཙང་བདེ་རྟག་བདག་དམ་པའི་ཕར་ཕྱིན་བཞི། །གཞི་ཤེས་བཞིན་དུ་རང་གི་དམིགས་རྣམ་གཅིག་བྱས་ནས་ཉམས་ལེན་གཞི་ཤེས་སྦྱོང་བའི་དོན། །དམིགས་པ་བདེན་བཞི་རྣམ་པ་གཞི་ཤེས་ཀྱི། །འཛིན་སྟངས་ཉེར་བདུན་གང་
རུང་སྒོམ་པ་ཡི། །རབ་ཕྱེ་སེམས་དཔའི་སྦྱོར་བ་འདིར་དངོས་སུ་།གཙོར་བསྟན་སེམས་དཔའི་གཞི་ཤེས་སྦྱོར་བའི་དོན། །དེ་དག་དོན་ལ་ཁ་ཅིག་ཤེས་སྒྲིབ་རགས། །ཤེས་སྒྲིབ་མིན་ཏེ་རགས་པ་ཡིན་པའི་ཕྱིར། །བདག་འཛིན་རགས་པ་བདག་འཛིན་མིན་
བཞིན་ཟེར། །ཤེས་སྒྲིབ་ཡིན་བ་རྣམ་དག་སྐབས་ཀྱིས་འགྲུབ། །ཁ་ཅིག་བྱེད་པོ་བདག་མེད་རྟོགས་སོགས་བཞི། །བཅོ་ལྔར་དབྱི་བའི་དོན་རྣམ་མ་ཡིན་ཏེ། །ལམ་གྱི་རྣམ་པ་སྒོམ་བྱེད་ཡིན་ཕྱིར་ཟེར། །མ་ངེས་ལམ་སྟེང་འདིར་བསྟན་དོན་རྣམ་ལ། །ལམ་དེའི་འཛིན་སྟངས་

[006B] །དེ་ལྟར་མེད་པ་ནས་བཟུང་མི་གཡོའི་བར། །གཞི་ལ་སྦྱར་བྱིར་ལམ་ལ་མཚམས་འབྱེད་བྱེད་།དངོས་སུ་མེད་ཀྱང་འདོད་ཆགས་བྲལ་རྣམ་ནས། །དངོས་མེད་དངོས་ཉིད་བར་ཞེས་དོན་གྱིས་འཐོབ། །རྒྱུད་བླར་མངོན་རྟོགས་རིམ་དང་འདིར་གསུངས་
པ༑ ༑རྒྱུ་འགྲེས་དོན་རིམ་ཕྱིར་ན་འགལ་བ་མེད། །ཀུན་འབྱུང་སྤོང་གཉེན་སྒོ་ནས་རྣམ་པ་བརྒྱད། །ལམ་ལ་དམ་བཅའ་འཐད་པའི་སྒོ་ནས་བདུན། །སྡུག་བདེན་རང་སྤྱིའི་སོགས་ལྔ་འགོག་བདེན་ལ། །སྟོང་ཉིད་སྒོ་ནས་རྣམ་པ་བཅུ་དྲུག་སྟེ། །རྣམ་བཤད་ལྟར་ན་
ཕན་ཡིན་རྣམ་པས་སོ། །དང་པོ་བདག་མེད་མངོན་མཐོང་ཡེ་ཤེས་དེ་།མ་འོངས་ལ་འདུན་མི་འབྲལ་འདོད་ཆགས་དང། །ཡང་སྲིད་ལ་དགའ་གསུམ་གྱི་གཉེན་པོ་སྟེ། །ཐོབ་འདོད་ཆགས་བྲལ་ཞེན་བས་མི་གནས་དང། །སྲེད་བཞི་པའི་ཡེ་ཤེས་གསུམ་ཡིན་ཕྱིར། །
གསེར་འཕྲེང་འདུན་པ་ཡུལ་ངེས་ལ་གསུངས་དཔྱད། །དེ་བཞིན་ཆགས་སྡང་རྨོངས་གསུམ་གཉེན་པོ་སྟེ། །དེ་ཡི་ཞེན་ཚུལ་མེད་བའི་རྣམ་ཅན་ཕྱིར། །བདག་འཛིན་གྱུར་བའི་ཞེ་སྡང་འདི་ཡིས་འགྲུབ་།གཙང་བདེ་སོགས་གསུམ་ཀུན་རྟོག་གཉེན་པོ་སྟེ། །ཀུན་
ནས་ཉོན་མོངས་ཞེན་ཡུལ་མེད་རྟོགས་ཕྱིར། །རང་དབང་སེམས་ཅན་ཉིད་དུ་མངོན་ཞེན་བའི། །གཉེན་པོ་ཡིན་ཏེ་དེ་མེད་མཐོང་ཕྱིར་རོ། །དེ་ལྟར་མདོ་ལས་ཀུན་འབྱུང་སྤང་བྱ་རུ། །ཤེས་ཕྱིར་དངོས་སུམ་བསྟན་གཉེན་པོ་བརྒྱད། །བསྟན་ཏེ་འདིར་ནི་སྤོང་གཉེན་སྦྱར་ནས་
གསུངས༑ ༑ལམ་སོགས་གསུམ་གྱི་དངོས་དང་འཐད་པ་ནི། །སེམས་ཅན་ཚད་མེད་ཐར་བའི་གོ་འབྱེད་དེ། །སྲིད་བཞིའི་མཐའ་དང་མ་འབྲེལ་འབྱེད་ཕྱིར་རོ། །ཆོས་དབྱིངས་ངོ་བོར་ཐ་དད་མེད་རྟོགས་ཏེ་།གཞན་མཆོག་མི་འཛིན་རྫོགས་བྱང་སྒྲུབ་ཕྱིར་རོ། །ཡོན་ཏན་

[007A]༄༅། །བསྒྲུབས་ཀྱང་རྣམ་པར་མི་རྟོག་སྟེ། །ཐོབ་དང་མ་ཐོབ་གཞལ་དུ་མེད་རྟོགས་ཕྱིར། །འདིའི་མདོར་ཆད་མའི་ཐ་སྙད་གསུངས་བར་ནི། །ཉི་སྣང་དྲངས་ཕྱིར་ཤེས་རབ་རིན་ཆེན་སོགས། །ཚད་མ་ཕྱོགས་གླང་ཡབ་སྲས་བློས་བྱས་ལས། །རྒྱལ་
བསམ་གསུངས་ཐལ་རང་མི་འདོད་ཅེས། །སྨྲ་བ་ཁེགས་སོ་འོན་ཀྱང་བརྒྱད་སྟོང་དང། །ཉི་ཁྲི་རྒྱན་སྣང་སོགས་སུ་ཚད་མེད་ལ་།བསྒྱུར་ཅིང་ཉི་སྣང་ལས་ནི་འདི་ལྟར་གསུངས། །ཆགས་མེད་རྣམ་པར་མངོན་མཐོང་ངེས་འབྱིན་ཏེ། །འཐད་བ་མ་གསུངས་གདུལ་བྱ་ཉེ་བའི་དབང། །འོ་
ན་གསེར་འཕྲེང་རྣམ་བ་ཉེར་བདུན་དང། །སོ་དྲུག་དག་ལ་དམ་བཅའ་འཐད་པའི་མདོ། །གྲངས་མཉམ་ཡོད་ཅིང་རྣམ་མཁྱེན་རྣམ་པ་ཡི་།བྱང་ཕྱོགས་སྡེ་ཚན་བདུན་ལ་མདོ་བདུན་དང། །སོ་བཞིའི་རྣམ་ཐར་སྙོམས་འཇུག་སྤོང་ལམ་ལ། །རེ་རེ་ལྟག་མ་བཅུ་གསུམ་རེ་རེ་
སྟེ། །སོ་དགུའི་སྡེ་ཚན་བཞི་དང་ཐ་མ་གསུམ། །སོ་སོར་བྱས་བའི་བདུན་གསུངས་ཅི་ཞེ་ན། །མདོ་ལས་ནམ་མཁའི་རང་བཞིན་ཉིད་ཕྱིར་ཞེས། །འཐད་པ་གསུངས་ཀྱང་དེར་བསྟན་རྣམ་པ་ནི། །དམ་བཅའི་རྣམ་པར་གཅིག་སྟེ་བརྒྱད་སྟོང་ལས། །ཆགས་བ་
མ་མཆིས་སླད་དུ་ཆགས་མེད་ཅེས། །གསུངས་ཕྱིར་སྔ་ཕྱིའི་ལུང་ལ་འགལ་བ་མེད། །སྡུག་བསྔལ་རང་མཚན་བཞི་དང་སྤྱི་ཡི་གཅིག་།འཇིག་ཕྱིར་མི་རྟག་འཕགས་དང་མི་མཐུན་སྡུག་རྟེན་བྱེད་བདག་སྟོང་རང་ཉིད་བདག་མ་ཡིན།  །   ༈   པའི་
མདོ་ནི། ཉི་ཁྲི་ལས། བཅོམ་ལྡན་འདས་འདི་ལྟ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་གཞལ་དུ་མ་མཆིས་པའི་ཕ་རོལ་ཏུ་ཕྱིན་པའོ། །བཅོམ་ལྡན་འདས་ཀྱིས་བཀའ་སྩལ་པ། ཆོས་ཐམས་ཅད་ཀྱི་ཚད་དམིགས་སུ་མེད་པའི་ཕྱིར་རོ། །ཞེས་ཚད་ཅེས་པ་ལས་ཚད་མ་ཞེས་མི་འབྱུང་ཡང། ཉི་སྣང་དུ། ཇི་ལྟར་དེ་

[007B] གཞལ་དུ་མེད་པའི་རྣམ་པས་ཆོས་ཐམས་ཅད་ཀྱི་ཚད་མ་དམིགས་སུ་མེད་པའི་ཕྱིར་རོ་ཞེས་གསུངས་པ་ཡིན་ནོ། །ཞེས་མདོ་དྲངས་པ་ཡིག་ཆར་ཡང་སོར་བཞག་མཛད་པའི་སྔ་མ་འགྱུར་སྐྱོན་ཡིན་ནམ་དཔྱད་གཞི་ཡོད་དེ། འདིའི་བརྒྱད་སྟོང་བར་མང། བཅོམ་ལྡན་འདས་ཆོས་ཉིད་ཚད་མ་
མཆིས་པ་ཉིད་ཀྱི་སླད་དུ་འདི་ནི་གཞལ་དུ་མ་མཆིས་པའི་ཕ་རོལ་ཏུ་ཕྱིན་པའོ། །ཞེས་གསུངས་ཤིང། འདིར་སླད་དུ་ཞེས་པ་ཕྱིར་ན་ཞེས་འཐད་པའམ་རྒྱུ་མཚན་དུ་སྟོན་བྱེད་ཡིན་ནོ། །རྒྱན་སྣང་ལས་ཀྱང། གཞལ་དུ་མེད་པ་ཞེས་བྱ་བ་གསུངས་ཏེ། ཆོས་ཉིད་ཚད་མ་མ་མཆིས་པའི་སླད་དུ་ཐོབ་པ་ཡོངས་སུ་ཉམས་པ་དང། ཞེས་སོགས་གསུངས་
སོ། །ངེས་འབྱིན་ལའང་དམ་བཅའ་དང་འཐད་པའི་མདོ་སྔར་ལྟར་སོ་སོར་ཡོད་དེ། ཉི་ཁྲི་ལས། གསོལ་བ། བཅོམ་ལྡན་འདས་འདི་ལྟ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་ཆགས་པ་མ་མཆིས་པའི་ཕ་རོལ་ཏུ་ཕྱིན་པའོ། །བཅོམ་ལྡན་འདས་ཀྱིས་བཀའ་སྩལ་པ་ཆོས་ཐམས་ཅད་ནམ་མཁའི་རང་བཞིན་ཡིན་པའི་ཕྱིར་རོ།།
ཞེས་གསུངས། འོན་ཀྱང་ལམ་རིག་སྒྲུབ་པ་གསུམ་གྱི་སྐབས་སུ་བསྟན་པ་དང་མི་འདྲ་སྟེ། དེ་དག་གི་དམ་བཅའ་དང་འཐད་བས་བསྟན་པའི་རྣམ་པ་གཉིས་དོན་མི་འདྲ་བ་དང། བློར་འཆར་ཚུལ། འཛིན་སྟངས་སོ་སོ་བ་ཡོད་ལ། འདིར་ནམ་མཁའི་རང་བཞིན་ཞེས་པའང་ཆགས་པ་མ་མཆིས་པ་ལས་སོགས་སུ་གོ་རྒྱུ་དང་
སྒོམ་ཚུལ་མེད་དེ། བརྒྱད་སྟོང་བར། བཅོམ་ལྡན་འདས། ཆོས་ཐམས་ཅད་ཆགས་བ་མ་མཆིས་པའི་སླད་དུ་ཆགས་པ་མ་མཆིས་པའི་ཕ་རོལ་ཏུ་ཕྱིན་པའོ། །ཞེས་གསུངས་པའི་ཕྱིར། ཁྱབ་སྟེ། འདིའི་འང་སླད་དུ་ཞེས་པ་རྒྱུ་མཚན་སྟོན་བྱེད་ཡིན་པ་སྔར་དང་འདྲ་བས། དམ་བཅའ་དང་འཐད་པ་གཉིས་བསྐྱར་ནས་
གསུངས་བ་ཙམ་ལས་མི་འདྲ་བ་མེད་པས་ཤེས་སོ། །དེའི་ཕྱིར་ལུང་སྔ་ཕྱི་འགལ་བ་མེད་ཚུལ་ཤེས་སོ། །བདེན་བས་སྟོང་བ་སྤྱི་ཡི་མཚན་ཉིད་དོ། །ཕྱི་དང་ནང་སོགས་བདེན་འཛིན་སྤངས་པ་ཡི་།འགོག་པ་བཅུ་དྲུག་སྟེང་གི་སྟོང་ཉིད་རྣམས། །འདིར་བསྟན་འགོག་བདེན་རྣམ་པ་བཅུ་དྲུག་

[008A]༄༅། །ཕྱིར། །དེ་རྟོགས་སྦྱོར་བ་དོན་དམ་རྣམ་ཅན་གསུངས་།ཁ་ཅིག་ལམ་ཤེས་སྐབས་གསུངས་སྦྱོར་བ་ཀུན། །དོན་དམ་རྣམ་ཅན་འདོད་པ་མི་རིགས་ཏེ། །མ་འོངས་སྲེད་པའི་ཞེན་ཕུལ་མེད་བདེ། །དོན་དམ་མིན་ཡང་དེ་ཡི་འཛིན་
སྟངས་ཕྱིར། །གཞན་དུ་སེམས་དཔའི་ལས་ཤེས་སྦྱོར་བ་ལ། །ཐེག་བ་གསུམ་གྱི་རྟོགས་རིགས་མེད་འགྱུར་ཕྱིར། །གཉེན་བོའི་རབ་དབྱེ་ཤེས་བར་མི་འགྱུར་རོ། །ཐེག་ཆེན་རྟོགས་རིགས་འདིར་བསྟན་སྦྱོར་བ་ཡང། །ཀུན་རྫོབ་རྣམ་ཅན་ལམ་གྱི་གཉིས་སོགས་
མང། །སྲིད་ཞིའི་མཐའ་གཉིས་སེལ་བར་བྱེད་བའི་ཕྱིར། །སྡུག་བདེན་སྟེང་གི་གཞི་ཤེས་སྦྱོར་བཞི་ཡང། །སེམས་དཔའི་རྒྱུད་ལ་ལམ་ཤེས་སྦྱོར་བར་གནས། །ཁ་ཅིག་ལམ་ངེས་རྟོགས་བྱ་དེ་ཉིད་ཀྱི། །རྣམ་བའི་དོན་དུ་འདོད་ཀྱང་མཉམ་གཞག་བློ། །རང་གི་ཤེས་རྣམ་ཡིན་ཕྱིར་
མི་རུང་ངོ། །   ༈   །ཤར་ནས་སྒོམ་པའི་སེམས་དཔའི་སྦྱོར་བདེ། །འདི་ཡིད་དངོས་བསྟན་ལམ་ཤེས་སྦྱོར་བའི་དོན། །འདིར་བསྟན་ལམ་ཤེས་འདོད་སྲེད་མ་སྤངས་ཤིང། །གཙོ་བོར་མི་སྤོང་རྒྱུད་ཀྱིས་བསྡུས་པས་ན་
ཟག་བཅས་སྒྲས་བསྟན་རྣམ་གྲངས་ཟག་བཅས་ཕྱིར། །རྒྱུ་ཡི་ལམ་ཤེས་ཁོ་ན་ཡིན་བར་གསུངས།།    ༈   བྱང་སེམས་ལ། །ཡོད་དང་རྗེས་མཐུན་རྣམ་མཁྱེན་རྣམ་པ་དང་།སངས་རྒྱས་ཁོ་ནའི་ཐུན་མོང་མིན་རྣམ་གསུམ། །འདི་ལ་ཁ་ཅིག་རྣམ་
མཁྱེན་ཁོ་ན་དང། །རྟེན་ཡང་སངས་རྒྱས་ཁོ་ནར་བཤད་སྐབས་ཕྱིར། །གང་ཟག་གསུམ་ལ་ཡོད་ཅིང་མཁྱེན་གསུམ་དུ། །དབྱེ་བ་མི་རུང་ཞེས་རྩོད་ལན་ལ་ཡང། །ཁ་ཅིག་འཕགས་ཚོགས་ཡོན་ཏན་ཡར་ལྡན་དུ། །བསྡུས་ཕྱིར་གཞི་ཤེས་ལམ་ཤེས་བཏགས་

[008B] །ཁ་ཅིག་རྒྱུར་བཤད་ཙམ་ལས་རྣམ་མཁྱེན་གྱི། །མ་ཡིན་གཞི་ལམ་རྣམ་བར་གོང་བགྲང་ཟེར། །དང་པོ་མི་འཐད་ཁྱོད་ཀྱིས་རྩ་བ་ལས། །ལམ་གྱི་བདེན་བའི་རྗེས་མཐུན་གསུངས་ཕྱིར་རོ་།བསམ་ན་འགལ་ཁྱབ་ཡིན་ཏེ་དེ་ཡི་དོན། །ཆ་འདྲར་མི་བྱེད་དེ་ལ་
ཡོད་པ་དང། །མཐུན་བར་རྒྱལ་ལ་ཡོད་པའི་དོན་ཕྱིར་ཏེ། །ཆོས་སྐུའི་སྐབས་སུ་འདི་ལ་ཞལ་འཕངས་ཕྱིར། །གཉིས་པ་རྒྱུར་བཤད་བ་ཡང་མི་རིགས་ཏེ། །མཁྱེན་གསུམ་ཕྱེད་པའི་དོན་དང་རང་རང་གི་རིགས་འདྲ་གར་སྐྱེད་ཇི་ལྟར་སྒོམ་ཚུལ་སོགས། །ཤེས་
ཕྱིར་རྣམ་མཁྱེན་ཉིད་ལ་སོ་བདུན་སོགས། །ཕྱེ་བར་ཚིག་གསལ་མཁོན་པོ་ཉིད་ཀྱང་བཞེད། །དེ་ཕྱིར་བར་ཆད་མེད་དང་དྲོད་སོགས་ཀྱང། །གསུངས་པ་རྒྱུན་ལ་དགོངས་ཕྱིར་འགལ་བ་མེད། །གསེར་འཕྲེང་ལྟར་ན་ཡུལ་དུ་བསྡུས་པ་སྟེ། །སྔ་མར་མི་ཟློས་དེར་ནི་མཁྱེན་པ་
གཉིས། རྟོགས་བྱེད་དང་འདིར་རྟོགས་བྱར་བསྟན་ཕྱིར་དང། །འདི་ནི་དེར་བརྟེན་རྣམ་ཀུན་ཡུལ་ཅན་ཕྱིར། །ཡུལ་ལ་བདེན་གསུམ་ཡོད་ཀྱང་ལམ་བསྡུས་ན། །ཤེས་རྣམ་རྐྱང་བ་མིན་ཕྱིར་དེ་བསྡུས་འགྱུར་།དེར་ཡོད་དང་མཐུན་ཐུན་མོང་ཞེས་བྱ་ཡི། །འཕགས་པ་འོག་མར་དུན་
མོང་རྣམ་མཁྱེན་ཞེས། །མི་སྨོས་དམན་མཆོག་ཡོན་ཏན་འགལ་ཕྱིར་གསུངས། །ཁ་ཅིག་ཆུང་འབྲིང་ཐུན་མོང་ལམ་བཞིན་ཟེར། །སོ་བདུན་སོ་བཞི་ཉན་ཐོས་བྱང་སེམས་དང། །ཐུན་མོང་གསུངས་པ་རྟོགས་རིགས་ཕྱིར་མིན་ཏེ། །རིགས་ཅན་གསུམ་དོན་སྒྲུབ་སླད་སེམས་དཔའི་
དེར༑ །རྣམ་ཐར་གསུམ་སོགས་དམན་བའི་རྟོགས་རིགས་མང། །དེ་བཞིན་འདིར་བསྟན་བྱང་ཕྱོགས་སོ་བདུན་མང། །དམན་བའི་རྟོགས་རིགས་མིན་དེ་འདིར་བསྟན་གྱི། །དྲན་ཉེ་སེམས་དཔའི་བསྒོམ་བྱ་གཙོ་ཞིང་དེ་།དམན་པའི་དེ་ལས་བཅུ་གཉིས་མདོ་སྡེ་རྒྱན་ལས། རྙེད་དང་

[009A]༄༅། །གཉེན་པོ་དག་དང་ནི། །དེ་བཞིན་དུ་ནི་འཇུག་པ་དང་།དམིགས་པ་དང་ནི་ཡིད་བྱེད་དང། །ཐོབ་པའི་སྒོམ་པ་ཁྱད་པར་འཕགས། །མཐུན་དང་རྗེས་སུ་འཇུག་པ་དང། །ཡོངས་སུ་ཤེས་དང་སྐྱེས་པ་དང། །ཆེན་པོ་དང་ནི་མཆོག་ཉིད་དང། །བསྒོམ་དང་ཡང་དག་འགྲུབ་
ལ་གཞན། །ཞེས་གསུངས། །ཁྱད་འཕགས་ཏེ། །ཐེག་མཆོག་ཤེས་རབ་གསུམ་རྟེན་མཚན་འཛིན་གཉེན། །གཞན་བདེན་བཞིར་འཇུག་སེམས་ཅན་ཀུན་ལུས་དམིགས། །མི་དམིགས་ཡིད་བྱེད་དེ་བཞིན་ཐོབ་པའི་སྟེ། །ལུས་བྲལ་ཕྱིར་མིན་མི་འབྲལ་ཕྱིར་ཡང་མིན། །ཁ་ཅིག་
ཆོས་སྐུ་ཟག་ཕུར་གཉིས་ལ་སྦྱར། །ལ་ལ་ཞིར་འཇུག་མིན་ཡང་འདོད་ལ་སྦྱར། །ཕར་ཕྱིན་དང་མཐུན་ཉན་རང་རྗེས་སུའང་འཇུག་།སྒྱུ་འདྲར་ཡོད་ཤེས་བསམ་བཞིན་སྲིད་པར་སྐྱེ། །རང་བཞིན་རྣོ་བས་བསྒོམ་པ་ཆུང་ངུའང་ཆེ། །དག་སར་འདྲེས་བ་ཉེ་བར་སྒོམ་
ཕྱིར་མཆོག་ཤིན་ཏུ་བསྒོམ་པས་ལྷག་མེད་ཟད་མི་འགྱུར། །བཅུ་བའི་ས་དང་སངས་རྒྱས་ཡང་དག་འགྲུབ། །ཁ་ཅིག་སྟོབས་བཅུ་ཐུན་མོང་ཟེར་ཡང་མིན། །ངོ་བོ་ཐུན་མོང་མིན་ཏེ་སེམས་དཔར་མེད། །བསྒོམ་བྱར་ཡང་མིན་རྒྱལ་བས་མི་སྒོམ་ཕྱིར། །སོ་རིགས་
འཐོབ་ལ་ཆགས་ཐོགས་སྒྲིབ་བ་སྤངས། །དགོས་ཕྱིར་དགུ་བར་རྒྱན་གསུང་རྗེས་མཐུན་ཙམ། །རང་ལུགས་ཐུན་མོང་དོན་ནི་རང་ཉིད་གར། །གཏོགས་པའི་སྡེ་ཚན་འཕགས་པ་འོག་མ་ལ། །ཡོད་བའོ་རང་གི་སྡེ་ཚན་ཞེས་བརྗོད་ན། །ཐུབ་པའི་བྱང་ཕྱོགས་སྡེ་ཚན་ཟག་མེད་
ཀྱི༑ །ཡེ་ཤེས་སྡེ་ཚན་ཡིན་ཕྱིར་ཚིག་གིས་གནོད། །རྒྱས་བཤད་སོ་བདུན་སོ་བཞི་སོ་དགུ་བས། །དང་པོར་སྤྱི་དང་སོ་སོའི་རྣམ་གཞག་གཉིས། །དང་པོ་སྡེ་ཚན་དབྱེ་བས་རྣམ་པ་བདུན། །སྒོམ་ཚུལ་ཚོགས་ལམ་ཆུང་འབྲིང་ཆེ་གསུམ་དང། །སྦྱོར་ལམ་གཉིས་གཉིས་མཐོང་

[009B] །དང་པོར་འཕྲུལ་དང་མཐོང་ལའང་ལམ་མེད་མིན། །བྱེ་སྨྲ་ཚོགས་གཅིག་སྦྱོར་བཞི་སྒོམ་མཐོང་ལ་།རིམ་སྦྱར་བྱང་ལག་སྔར་སྨོས་གྲངས་བསྟུན་ཟེར། །ཚུལ་འདི་ཉན་ཐོས་ལ་སྦྱོར་རྨོངས་གཏམ་མོ། །མིང་གི་ལྡོག་ཆས་སོ་བདུན་
རྫས་སུ་བཅུ། །དད་པ་རྩོན་དྲན་དང་ཤེས་རབ་ཏིང་འཛིན་དགའ་།བཏང་སྙོམས་རྟོག་དང་ཤིན་སྦྱང་ཚུལ་ཁྲིམས་ཏེ། །ངག་དང་ལས་མཐའ་འཚོ་གསུམ་ཐམས་བསྡུས། །བསྡུ་བར་བྱང་ཕྱོགས་ལ་ནི་དད་སོགས་ལྔས། །མ་བསྡུས་ཚུལ་ཁྲིམས་གསུམ་དང་
ཤིན་སྦྱང་དགའ། །བཏང་སྙོམས་དྲུག་གམ་ཚུལ་ཁྲིམས་བསྡོམས་ན་བཞི། །གསུངས་ཏེ་རྟོག་བ་ཤེས་རབ་རྫས་ཕྱིར་བཀོལ། །དེ་ལྟར་བྱས་ན་སོ་བདུན་རྫས་དགུར་འདུས། །རྫུ་འཕྲུལ་ཏིང་འཛིན་འདུན་སོགས་རྐང་པ་རུ། །བྱེ་སྨྲ་འདོད་ཕྱིར་འདུན་སེམས་དཔྱོད་
པའི་རྫས། །བསྣན་བས་བཅུ་གསུམ་ཉིད་དུ་འགྱུར་རམ་དབྱད། །གྲུབ་མཐའ་གོང་མས་རྫུ་འཕྲུལ་སྦྲུལ་སྒྱུར་དང། །རྐང་བཏིང་འཛིན་འདུན་སོགས་དེ་རྒྱུར་བཞེད། །དྲན་ཉེ་ངོ་བོ་ལས་ཚོར་སེམས་ཆོས་བཞི། །གང་རུང་ལ་དམིགས་རང་སྤྱི་ཅི་རིགས་སུ། །སེམས་པའི་
ཤེས་རབ་རིགས་གནས་མཁྱེན་བའོ། །ཁ་ཅིག་ཏིང་འཛིན་ཤེས་རབ་མཚུངས་ལྡན་འདོད། །རྫས་མཚུངས་ཉམས་ཕྱིར་རང་བཞིན་དྲན་ཉེ་དང། །ཤེས་རབ་ལྡན་མིན་ཏིང་འཛིན་ཏིང་འཛིན་དང། །མི་ལྡནའང་འབྲེལ་བའི་དྲན་ཉེ་ཡིན་ཞེས་འདིར། །དམིགས་
པ་དྲན་ཉེ་མ་གཏོགས་དངོས་ཡིན་ཏེ། །སྒྱོང་གྱུང་ཡོན་ཏན་ཀུན་ཀྱང་ཡིན་གསུངས་ཕྱིར། །ལུས་སོགས་བཞིར་དམིགས་རང་སྤྱིའི་མཚན་ཉིད་དུ། །རྟོགས་བྱེད་དྲན་ཉེའི་དོན་དུ་ཁ་ཅིག་སྨྲ། །མི་འཐད་ལམ་མ་ཞུགས་ན་ཡོད་ཕྱིར་དང། །ལུས་ཙམ་ཡང་་༄༅། །དྲན་ཉེ་གསུངས་ཕྱིར་ཏེ། །རང་ལུས་སེམས་ཅན་ཀུན་གྱི་ལུས་སུ་དང། །དེ་ཉིད་རྒྱལ་སྐུའི་གནས་སུ་སེམས་པ་ཡི། །དྲན་ཉེ་གཙུག་ན་རིན་ཆེན་མདོ་ལས་སོ། །མདོ་དོན་འགྲོ་བའི་སྡུག་བསྔལ་རང་བླངས་ཏེ། །དེ་ལུས་བདེ་ཆེན་ཟག་མེད་
སྐུར་མོས་ཞེས། །ཁ་ཅིག་འདོད་ཀྱང་ལུང་དེའི་མཇུག་ཐོགས་སུ་།ཆོས་ཉིད་རྣམ་པར་གསུངས་ཏེ་བསླབ་བཏུས་ལྟོས། །ཡིག་ཆར་སྤྱི་མཚན་གསུངས་བའི་དགོངས་པའང་ཡིན། །དམིགས་པ་ལུས་ཚོར་སེམས་ཆོས་བཞི་ཀ་ལ། །ཕྱི་ནང་གཉི་གའི་
དབྱེ་བས་གསུམ་གསུམ་སྟེ། །རང་གི་མིག་དབང་སོགས་དང་ཕྱི་ཡི་ཡུལ། །   ༈    ཇི་ལྟར་དེ་བཞིན་གཤེགས་པའི་སྐུ་ཟག་པ་མེད་པ་ལྟར་རང་གི་ལུས་ཀྱི་ཆོས་དེ་ལའང་དེ་བཞིན་དུ་རྟོག་གོ་དེ་ཟག་པ་མེད་པའི་ཆོས་ལ་མཁས་པས་སེམས་ཅན་ཐམས་ཅད་ཀྱི་ལུས་ཀྱང་
དེའི་མཚན་ཉིད་དུ་རབ་ཏུ་ཤེས་སོ། །ཞེས་གསུངས།  གཞན་གྱི་ལུས་ལ་དམིགས་བའི་ཚོར་བ་གསུམ། །རིམ་བཞིན་ཡིན་ཏེ་གཞན་གསུམ་ལ་ཡང་མཚུངས། །ལུས་ནི་གནས་ངན་ལེན་གྱིས་རབ་ཕྱེ་ཞིང་།ཚོར་བ་ཀུན་འབྱུང་གཙོ་བོ་སྲེད་བའི་རྒྱུ། །བདག་མེད་ན་ཡང་སྐྲག་བར་མི་
འགྱུར་ཏེ། །སེམས་ཉིད་འགོག་བ་ཐོབ་པའི་གཞིར་ཡོད་ཕྱིར། །ཆོས་ཚུལ་བླང་དོར་ཤེས་པའི་ལམ་བསྒོམ་སྟེ། །དེ་ལྟར་རིམ་བཞིན་བདེན་པ་བཞིར་འཇུག་ཅིང། །མི་རྟག་སྡུག་བསྔལ་ལ་སོགས་གཞིར་མང་འཇུག་དགོས་པ་བདག་གི་གནས་དང་ལོངས་སྤྱོད་དང།།
དངོས་དང་ཀུན་བྱང་གཞིར་ལྟ་སྤོང་ཕྱིར་གསུངས། །སྒོམ་ཚུལ་ལུས་ལ་ལུས་རྗེས་ལྟ་སོགས་ཏེ། །རང་ལུས་འང་རྟོག་བའི་གཟུགས་བརྙན་ཀེང་རུས་ཀྱི། །རྗེས་སུ་ལྟ་པར་རྒྱལ་སྲས་མ་ལས་གསུངས། །སྒོམ་ཚུལ་གཞན་ཡང་ཐོག་མར་འཇུག་པའི་རྒྱུ། །འདུན་དང་

[010B] །སྐྱེས་བ་མི་ཉམས་བྱེད་རྒྱུ་རང་ལ་བརྟེན། །སྤྲོ་དང་གཞན་འཚེས་མི་སྐྱོ་མཐུན་བའོ། །ཁྱད་པར་བྱེད་རྒྱུ་ཡོན་ཏན་ཆུང་ངུས་ཀྱང་།རློམ་པའི་ཆོག་འཛིན་ཕྱིར་ནུར་མེད་སོགས་བཞི། །རྩོལ་པ་འདི་ཡང་ཕྱིང་རྒོད་སྤོང་བྱེད་ཕྱིར་
རྫུ་འཕྲུལ་རྐང་པའི་སྒོམ་དང་ཁྱད་མེད་པས། །མཉམ་བསྒོམ་མཉམ་ཐོབ་ཡོད་དེ་རྒྱུ་མཚུངས་ཕྱིར། །དོན་སྤྱི་ཆགས་བའི་ལྟད་མོ་འདི་ཡིན་ནོ། །དེ་བཞིན་སྤོང་བ་སྒོམ་ཚེ་འབད་བརྩོན་གཉིས། །གསུངས་པའང་རིམ་བཞིན་ཕྱིང་རྒོད་གཉེན་པོར་སྦྱར་།འདི་ཡི་
སྒོམ་ཚུལ་ཁྱད་པར་གསེར་འཕྲེང་གསལ། །དྲན་ཉེའི་སྒྲ་དོན་བྱེ་བྲག་སྨྲ་བ་རྣམས། །ཤིང་གཤག་ཁྱེ་འུ་འམ་འཛེར་བས་འཛིན་བ་ལྟར། །དྲན་བའི་སྟོབས་ཀྱིས་ཤེས་རབ་དམིགས་པ་ལ་།འཇོག་པར་འདོད་ཀྱང་སློབ་དཔོན་ཤེས་རབ་ཀྱིས། །རྣམ་པར་ཕྱེ་དེ་དྲན་
བས་འཇོག་པར་གསུངས། །སྤོང་གཉེན་བླང་དོར་ལ་སྤྲོ་བརྩོན་འགྲུས་ཀྱི། །ཆ་ནས་བཞག་མཁྱེན་ཡང་དག་སྤོང་པ་སྟེ། །ཡང་དག་འཇོག་པ་ཞེས་ཀྱང་མཛོད་འགྲེལ་གསུངས། །ཁ་ཅིག་སྤང་གཉེན་བླང་དོར་ལ་བརྩོན་ཙམ། །དེ་དོན་སྨྲ་བ་མི་འཐད་ལམ་
མིན་ཕྱིར། །ཁ་ཅིག་ཡང་དག་སྤོང་བར་ཉེར་ལེན་གྱི། །དྲན་ཉེ་སྔོན་སོང་དགོས་པར་འགྲེལ་གསུངས་ལོ། །ངོ་བོ་ཉིད་ཀྱིས་དེ་གཉིས་རྒྱུན་གཅིག་ཏུ། །མི་རུང་བརྩོན་དང་ཤེས་རབ་རྫས་གཞན་ཕྱིར། །སྤྱི་ཙམ་ཡིན་ཡང་མཉམ་དུ་ཐོབ་རུང་བ། །གོང་དུ་སྒོམ་ཚུལ་
བཤད་པས་ཤེས་ཕྱིར་རོ། །སྤོང་བཞི་གཉེན་པོ་སྟོབས་བ་ནི་བསྡུད་ཚུལ་ཡང། །སྡིག་སྐྱེས་སྤོང་བརྟེན་དང་སུན་འབྱིན་སྟོབས་།མ་སྐྱེས་མི་སྐྱེད་ཉེས་ལས་ལྡོག་བའི་སྟོབས། །སྐྱེད་དང་སྤེལ་བ་གཉེན་པོ་ཀུན་སྤྱོད་སྟོབས། །ཞེས་སུ་མཆིམས་གསུངས་ལམ་

[011A]༄༅། །རིམ་མཆན་བུ་ལས། །སྡིག་སྐྱེས་སྤོང་བ་ལྡོག་དང་སུན་འབྱིན་སྟོབས། །མ་སྐྱེས་མི་སྐྱེད་རྟེན་དང་གཉེན་པོའི་སྟོབས་།གསུངས་ཀྱང་སྔ་མ་ལེགས་པས་བཟུང་བར་བྱ། །བྱ་བ་སྒྲུབ་པའི་ཡུལ་དམིགས་ཏིང་ངེ་འཛིན། །དོན་
གཉིས་སོགས་ཀྱི་འབྱོར་བའི་གནས་བྱེད་བའི། །ཆ་བཞག་མཁྱེན་པ་རྫུ་འཕྲུལ་རྐང་བའི་དོན། །རྫུ་འཕྲུལ་འབྱོར་བའོ་རྐང་པ་གནས་ཡིན་ཏེ། །དབུས་མཐར་དེར་གནས་ལས་སུ་རུང་བ་ཉིད། །དོན་རྣམས་ཐམས་ཅད་འབྱོར་བར་འགྱུར་ཞེས་
གསུངས། །དེ་ནི་ར་དཧི་པཱ་དའི་དོན་ཡང་ཡིན། །ཁ་ཅིག་ཉེས་ལྔའི་གཉེན་པོ་འདུ་བྱེད་བརྒྱད། །ལྡན་བའི་ཏིང་འཛིན་འདི་ཡི་དོན་དུ་འདོད། །བྱིས་པར་ཡོད་ཅིང་རྒྱལ་ལ་མེད་ཕྱིར་འཁྲུལ་།ལམ་ཞུགས་སློབ་པ་གཅིག་ལའང་འདུ་བྱེད་བརྒྱད། །མི་
ལྡན་ཞི་ཚེ་རྩོལ་བ་སྐྱོན་ཡིན་ཕྱིར། །གུས་སྦྱོར་འདུན་དང་རྟག་སྦྱོར་བརྩོན་འགྲུས་དང། །སེམས་ཀྱི་ས་བོན་གདམས་དོན་དཔྱོད་བཞི་ལས། །འདུན་བརྩོན་སེམས་དང་དཔྱོད་བའི་ཏིང་འཛིན་བཞི་།སྒྲུབ་པའི་འདི་བྱེད་བསྡུས་ན་ཐབས་བཞི་སྟེ། །དད་བདུན་
རྩོལ་གསུམ་འབད་པར་ཕྱེད་བའི་ཐབས། །ཤིན་ཏུ་སྦྱངས་པ་ཕན་འདོགས་ཐབས་ཡིན་ཞིང། །དྲན་དང་ཤེས་བཞིན་གཏོད་པར་བྱེད་བའི་ཐབས། །ཤེས་བཞིན་འཕྲོ་བ་ཤེས་པར་དབྱིག་འགྲེལ་གསུངས་།ཏིང་འཛིན་ནོར་དང་ཕྱིང་རྒོད་ཀུན་པོ་གཉིས།།
གང་ལ་དམིགས་ཀྱང་རུང་སྟེ་སྲུང་མ་བཞིན། །འདུ་བྱེད་དང་ནི་བཏང་སྙོམས་གཉེན་པོའི་ཐབས། །སྒྲུབ་པ་དྲུག་སྟེ་མཐོང་བ་སྤྱན་ལྔའོ། །གདམས་ངག་མངོན་ཤེས་དྲུག་གིས་འདོམས་པར་གསུངས། །གནས་པའམ་ཏིང་ངེ་འཛིན་གྱིས་སྤྲུལ་པའི་རྩེ། །

[011B] །རྒྱལ་བའི་མ་འདྲེས་ཆོས་རྣམས་སྒྲུབ་པར་བྱེད། །བདེན་བཞིར་ཡིད་ཆེས་སོགས་ཀྱིས་དབང་བྱེད་བའི། །དད་སོགས་གཙོར་གྱུར་རིགས་གནས་མཁྱེན་པ་དེ། །དབང་པོའི་དོན་ནོ་ཁ་ཅིག་འཕགས་པའི་ལམ་།སྐྱེད་
ལ་རང་དབང་གྱུར་པའི་མཁྱེན་པར་འདོད། །ཉན་ཐོས་སྦྱོར་ལམ་པ་དེ་གཞན་རྐྱེན་གྱིས། །འགྲོ་བར་གསུངས་ཕྱིར་རང་དབང་ཅན་མིན་ནོ། །རྣམ་བྱང་དབང་པོ་དད་སོགས་ལྔར་མ་ངེས། །མཚུངས་ལྡན་རྣམ་བྱང་དབང་པོ་གསུངས་ཕྱིར་རོ། །བྱེ་སྨྲ་ལམ་མ་ཞུགས་
ཀྱི་དད་བརྩོན་གཉིས། །དབང་པོར་འདོད་དོ་དགེ་པ་གཞན་གསུམ་ཡང། །སྒྲ་དོན་རྒྱན་བཟང་དབང་པོ་ལྔ་ཡི་སྟེང། །འཕགས་ཆོས་བསྣན་ཏེ་རིམ་རིམ་དབང་བྱེད་ཟེར། །རང་ལུགས་འཕགས་ལམ་འགྲུབ་ལ་དབང་བྱེད་པའོ། །མངོན་གྱུར་མི་མཐུན་ཕྱོགས་བཅོམ་རབ་
ཁྱེ་བའི། །བཟོད་པ་ཡན་གྱི་དད་སོགས་མཁྱེན་པ་དེ། །སྟོབས་ཀྱི་དོན་ནོ་ཁ་ཅིག་དབང་པོ་ལྔ། །སྟོབས་སུ་འདོད་ཀྱང་དྲོད་རྩེའི་རྗེས་ཐོབ་ཏུ། །མི་མཐུན་ཕྱོགས་ཀྱི་མ་དད་འབྱུང་སྲིད་ཕྱིར་།སྟོངས་མིན་མི་མཐུན་ཕྱོགས་དང་འདྲེས་ཕྱིར་རོ། །ཁྱབ་སྟེ་སྟོབས་ནི་གཉེན་པོ་
འབའ་ཞིག་ཕྱིར། །དེ་ལ་ཁ་ཅིག་མ་དད་ཉོན་མོངས་ཀྱི། །ས་ཕྱིར་འཕགས་པར་ཡོད་ཅིང་དཀོན་མཆོག་ལ། །དྲོད་དུའང་མ་དད་ལྟ་ཅི་ཐེ་ཚོམ་ཡང། །ཟད་པར་འོག་ནས་གསུངས་ཕྱིར་མི་འཐད་ཟེར། །གང་ལས་དྲོད་སོགས་འཇོག་པའི་བདག་མེད་དེར། །ཡིན་
ཏེ་མི་མཐུན་ཕྱོགས་ཞེས་བཀོལ་ཕྱིར་དང། །རང་གི་ངོས་སྐལ་མ་དད་མ་བཅོམ་ན། །བཟོད་བའི་དབང་པོར་སྟོབས་ཀྱིས་མ་ཁྱབ་གསུངས། །དབང་སྟོབས་གཉི་གའི་མངོན་པར་རྟོགས་པ་ལ། །སྦྱོར་ཞིང་འབྲེལ་ཡང་རིང་སྦྱོར་ཉེར་འབྲེལ་ལོ། །དེ་ཉིད་མངོན་སུམ་རྟོགས་

[012A]༄༅། །བའི་དྲན་སོགས་ཀྱིས། །བསྡུས་པའི་མཐོང་ལམ་ཡན་གྱི་མངོན་རྟོགས་ཏེ། །ཟད་མི་སྐྱེ་ཤེས་བྱང་ཆུབ་ཡན་ལག་དོན། །ཡན་ལག་རྒྱུའོ་རྫོགས་བྱེད་ལ་ཡང་འཇུག་བདེན་བཞིའི་གནས་ལུགས་མཐར་ཐུག་མངོན་མཐོང་
ཞེས༑ །ཁ་ཅིག་འདོད་ཀྱང་ཉན་ཐོས་ལམ་གྱིས་ཁེགས། །བསྡུ་བར་དེ་ལ་རྟོག་པའང་གསུངས་ཕྱིར་རོ། །འོ་ན་དེ་ཉིད་རྟོགས་པའང་མི་རིགས་ཏེ། །དེ་ཉིད་མཐོང་ལ་སྟོང་ཉིད་དགོས་ཕྱིར་དེ་།རྫས་ཡོད་བདག་མེད་དེ་ཉིད་མིན་ཕྱིར་ཟེར། །བདག་མེད་རྫུན་པ་ཡིན་
ཕྱིར་ཐེག་དམན་གྱི། །འཕགས་རྣམས་བདེན་པ་མ་མཐོང་ཐལ་བར་འགྱུར། །མི་རྟོག་ཤེས་རབ་གཙོ་ཕྱིར་རང་བཞིན་དང། །དྲན་བ་མི་གཡེང་གནས་ཀྱི་ཡན་ལག་སྟེ། །བརྩོན་པས་སོ་སྐྱེས་ས་ལས་ངེས་པར་འབྱུང། །དགའ་བ་ལུས་སེམས་ཕན་འདོགས་ཡན་ལག་
གོ་ཉོན་མོངས་མེད་པའི་ཡན་ལག་རྣམ་གསུམ་སྟེ། །ཉོན་མོངས་མེད་གཞིའི་ཡན་ལག་ཤིན་ཏུ་སྦྱངས། །ཉོན་མོངས་མེད་གནས་ཡན་ལག་ཏིང་ངེ་འཛིན། །ཉོན་མོངས་མེད་པའི་ངོ་བོ་བཏང་སྙོམས་སོ་།རྒྱུན་གྱི་རྒྱལ་བྱེད་དྲན་པ་འཁོར་ལོ་སྟེ། །ཤེས་རབ་
མཚན་འཛིན་འཇོམས་པའི་གླང་པོ་ཆེ། །མྱུར་དུ་རྟོགས་པར་བྱེད་པ་བརྩོན་འགྲུས་རྟ། །ཆོས་ཚུལ་སྣང་བས་རབ་དགའ་ནོར་བུའི་འོད། །འདི་གཉིས་གོ་རིམ་ཐལ་འཕྲེང་ཡི་གེ་ནོར། །ཤིན་སྦྱངས་མེད་བདེ་སྟེར་བཙུན་མོ་སྟེ། །མཁོ་དགུའི་འབྱུང་གནས་
ཏིང་འཛིན་ཁྱིམ་བདག་མཆོག་བཏང་སྙོམས་འདོར་ལེན་བྱེད་པའི་བློན་པོའོ། །རང་འབྲས་འཕགས་ལམ་སྐྱེད་བའི་རིགས་གནས་ཀྱི་།མཁྱེན་པ་འཕགས་ལམ་ཡན་ལག་མཚན་ཉིད་དོ། །སྒྲ་དོན་འཕགས་པའི་ལམ་གྱི་གཞིར་གྱུར་པའོ། །ཁ་ཅིག་འཕགས་

[012B] །སྦྱར་བ་མི་འཐད་མཐོང་ལ་ཡོད་ཕྱིར་ཟེར། །མ་ཁྱབ་དབྱིག་གཉེན་གྱིས་ཀྱང་སྦྱར་ཕྱིར་དང། །དེ་ཆོ་སོ་བདུན་འཐོབ་པར་རྒྱན་གསུངས་ཕྱིར། །འོན་ཀྱང་རྒྱུན་ཞུགས་ཞུགས་པས་མཐོབ་སྟེ། །མི་ལྕོགས་མེད་ན་དགའ་བ་མེད་གསུངས་ཕྱིར། །མཐོང་
དོན་རྗེས་སུ་དཔྱོད་བའི་ལྟ་བ་དང། །དེ་དོན་གཞན་ལ་སྟོན་བྱེད་རྟོག་པ་སྟེ། །ངག་ལུས་ཁྲིམས་དག་ངག་དང་ལས་ཀྱི་མཐའ་།ཡང་དག་འཚོ་བ་ལུས་ངག་གཉི་གའི་སྟེ། །ཚུལ་འཆོས་ཁ་གསག་གཉིས་སོགས་སྤོང་ཕྱིར་རོ། །རྙེད་འདོད་ཡིད་གཅུག་སྨྲ་བ་ཁ་
གསག་སྟེ། །ནོར་བསྔགས་གཞོག་སློང་ངོ་སྦྱིན་བདག་དྲུང་ཕྱིན་ཏེ། །ཁྱོད་དྲུང་དགྲ་བཅོམ་བྱིན་པ་བསོད་ནམས་ཆེ། །ཞེས་བརྗོད་ཐོབ་ཀྱིས་འཇལ་བར་ཉི་སྣང་གསུངས། །བྱེ་སྨྲ་རྣམ་རིག་མ་ཡིན་གཟུགས་མེད་ན། །ཡན་ལག་བརྒྱད་པོ་མ་ཚང་འགྱུར་ཞེས་སྨྲ། །དེ་ཉིད་
གཟུགས་སུ་མི་འདོད་སྡེ་དག་གིས། །སྒོམ་ཚེའང་ངག་དེས་དངོས་སུ་བརྗོད་དམ་ཅི། །ཞེས་རྩོད་ལན་དུ་བྱེ་སྨྲ་དེ་མིན་ཡང། །མཉམ་གཞག་དེ་ལས་ལངས་པའི་རྗེས་ཐོབ་ཏུ། །ལོག་པའི་ངག་ལ་མི་འཇུག་རྒྱུ་མཚན་ཅན། །དངོས་སུ་མཐོང་ཕྱིར་དེ་ཡི་རྒྱུ་མཚན་གྱིས། །
རིགས་མིན་སྡོམ་པ་ཐོབ་པར་བཞག་གོ་ཟེར། །འོ་ན་སེམས་པའི་ཁྱད་པར་ཐོབ་པས་ཀྱང། །རུང་སྟེ་དངོས་སུ་བརྗོད་པ་མི་དགོས་ཤིང་།དེ་ཡང་རྒྱུ་མཚན་ཡིན་ཕྱིར་མགོ་མཚུངས་སོ། །སྒོམ་སྤང་རིམ་པ་དུ་མ་སྤོང་དགོས་ཀྱང། །མི་སྐྱོད་གཉེན་པོ་བསྒོམ་ལ་
ཡང་དག་རྩོལ། །རྒྱུ་མཚན་རྣམ་གསུམ་མི་བརྗེད་དྲན་པ་སྟེ་།ཞི་གནས་རྒྱུ་མཚན་རྒོད་ཚེ་མི་སྡུག་པ། །བསྒོམས་པའོ་རབ་ཏུ་འཛིན་པའི་རྒྱུ་མཚན་ནི། །བྱིང་ཚེ་སྡུག་པའི་མཚན་མ་ཡིད་ལ་བྱེད། །བཏང་སྙོམས་རྒྱུ་མཚན་ལྷུན་གྲུབ་འཇུག་པའི་ཚེ། །རྒྱུན་བསྲིང་བ་ལ་

[013A]༄༅། །དབུས་མཐའི་འགྲེལ་བཤད་གསུངས། །མངོན་ཤེས་སོགས་སྒྲུབ་ཡང་དག་ཏིང་འཛིན་ནོ། །དེ་བརྒྱད་བསྡུན་བཞི་སྟེ་ལྟ་བ་ནི། །མཉམ་གཞག་མཐོང་དོན་ཡོངས་གཅོད་ཡན་ལག་དང། །རྟོག་པ་དེ་དོན་གོ་བྱེད་ཡན་ལག་སྟེ། །ལས་
གསུམ་སྟ་ཁྲིམས་ཡོ་བྱང་བསྙུངས་པ་ལ། །གཞན་ཡིད་ཆེས་པར་བྱེད་པའི་ཡན་ལག་གོ་གཉེན་པོའི་ཡན་ལག་རྩོལ་དྲན་ཏིང་འཛིན་ཏེ། །སྒོམ་སྤོང་དང་ནི་བྱིང་རྒོད་རྣམ་གཉིས་དང། །ཁྱད་འཕགས་ཡོན་ཏན་གེགས་རྣམས་འཇོམས་ཕྱིར་རོ། །ངག་སོགས་
གཟུགས་སུ་འདོད་རྣམས་ལུས་ངག་ལས། །རྫས་གཞན་ཕྱིར་ན་བཅུ་གཅིག་རྫས་སུ་འགྱུར། །སེམས་དཔར་ཡོད་པ་དང་མཐུན་གཉེན་པོའི་ལམ། །སྤྲུལ་པའི་ལམ་དང་མཐོང་ཆོས་བདེར་གནས་ལམ། །འདས་ལམ་སྤོང་ལམ་སངས་རྒྱས་ལམ་དྲུག་ལས། །རྣམ་
ཐར་སྒོ་གསུམ་མདོ་ལས་བསྟན་ཚུལ་ནི། །ལྟ་བས་བྱས་པའི་རྣམ་པ་དམིགས་མེད་ཅེས། །སྟོང་པའི་རྣམ་པ་སྟོང་དང་བདག་མེད་གཉིས། །མཚན་མེད་སྟོན་བར་རྣམ་རྟོག་དམིགས་མེད་ཅེས། །མཚན་འཛིན་ཞི་དང་ཞི་བྱེད་འགོག་ལམ་བསྟན། །རྒྱུ་མཚན་ཅན་
ཞེས་བསྒྱུར་དགོས་གསེར་འཕྲེང་གསལ། །སྨོན་ལམ་དམིགས་སུ་མེད་ཅེས་སྨོན་མེད་དེ། །སྲིད་སྨོན་སེལ་ཕྱིར་སྦུག་ཀུན་རྣམ་བ་དྲུག་འདི་ལ་འཆད་ཚུལ་གཞན་ཡང་དུ་མ་སྟེ། །བསྡུ་བར་སྟོང་མཚན་སྨོན་མེད་སྒྲས་བསྟན་དེར། །ཐོས་བསམ་སྒོམ་གསུམ་མོ་སྟོང་
ཉིད་ལ་སོགས་ཀྱི། །ཏིང་འཛིན་སྒྲས་བསྟན་སྐྱེ་འཕགས་སྒོམ་བྱུང་གཉིས། །རྣམ་ཐར་སྒྲས་བསྟན་འདས་ལམ་སྒོམ་བྱུང་ཉིད་།སྔ་སྔ་སྤྱི་དང་ཕྱི་མ་བྱེ་བྲག་ཕྱིར། །མཆིམས་མཛོད་དང་བོར་སྒོམ་དང་གཉིས་པ་ལ། །སྒོམ་བྱུང་འདས་ལམ་མ་བཞག་

[013B] །བྱེ་སྨྲ་ལམ་ཡང་སུན་འབྱིན་ལམ་གསུམ་གྱིས། །གཅོད་ཕྱིར་སྨོན་མེད་ལ་བསྣན་གཞན་རྣམས་མཚུངས་།རྒྱན་ལས་སྟོང་བར་བདག་མེད་རྣམ་གཉིས་དང། །སྨོན་མེད་དམིགས་བ་སྡུག་བསྔལ་ཕུང་པོ་སོགས། །དེ་དག་ཉེ་བར་ཞི་བ་མཚན་མེད་ཕྱིར། །བཅུ་
དྲུག་སོགས་ལ་དངོས་སུ་མ་སྦྱར་ཞིང། །ཐུན་མོང་ཐུན་མོང་མ་ཡིན་གཉིས་ཀ་ཡང། །བསྡུས་ཕྱིར་སྟོང་པ་རྫས་ཡོད་བདག་ཙམ་མིན། །བཀའ་བཏགས་ཕྱག་རྒྱ་གཉིས་ཀྱིས་སྨོན་མེད་དང། །གསུམ་པས་སྟོང་བ་བཞི་བས་མཚན་མེད་འགྲུབ། །རྣམ་ཐར་བརྒྱད་ལས་སྤྲུལ་པའི་
ལམ་གསུམ་སྟེ། །རྟེན་གྱི་གང་ཟག་ཐེག་ཆེན་ཚོགས་ལམ་ཆེ་།ཐེག་དམན་ལུས་མངོན་བྱེད་དང་རྒྱན་བཅས་སོ། །ཁ་ཅིག་མཛོད་ལྟར་མི་ཉིད་ཁོ་ན་ཟེར། །བྱང་སེམས་གཟུགས་དང་འདོད་ལྟར་སྐྱེས་པའང་ཡོད། །སེམས་རྟེན་འཛོད་ལས་རྣམ་ཐར་གསུམ་བ་ནི་།བཞི་
པར་བརྟེན་ཡང་རྣམ་ཐར་དང་པོ་གཉིས། །བསམ་གཏན་དང་པོ་གཉིས་པོ་ཅི་རིགས་ཏེ། །འདོད་དང་དང་པོའི་སས་བསྡུས་ཁ་དོག་ལ། །ཆགས་བྲལ་གཉེན་པོར་མི་སྡུག་བསྒོམ་པར་འདོད། །གོང་དེར་ཆགས་དང་པྲལ་ཕྱིར་མིག་ཤེས་འང་མེད། །གྲུབ་མཐའ་གོང་མས་རྣམ་
ཐར་གསུམ་ཀ་ཡང། །རབ་མཐའི་བསམ་གཏན་བཞི་པར་བརྟེན་པར་གསུངས། །ཉི་སྣང་གཟུགས་མེད་གསུངས་པ་དེ་ཐོབ་ན། །གཟུགས་ཀྱི་འདུ་ཤེས་གཞིག་བསླ་པར་དགོངས། །ཡིག་ཆར་བསམ་གཟུགས་གང་རུང་གསུངས་པའང་དེ། །གཞན་དུ་
བསམ་གཏན་གཟུགས་མེད་པར་འགལ་བྱེད། །འདོད་ནས་སྲིད་རྩེའི་བར་དུ་སོང་འོང་གཉིས། །སླར་ཡང་འདོད་ནས་བཞི་བའི་བར་སོང་སྟེ། །མཐུན་པར་བྱ་བ་རབ་ཀྱི་དོན་ཡིན་ཞིང། །མཐའ་ནི་བསམ་གཏན་བཞི་པར་བྱེ་སྨྲ་འདོད། །གོང་མས་དེ་དོན་རབ་ཀྱིས་

[014A]༄༅། །མཐར་ཕྱིན་ཅེས། །བསྡོམས་སྡེ་དེར་གྱུར་པས་མ་གཏན་བཞི་ག་འདོད། །གཟུགས་ཀྱི་འདུ་ཤེས་བཞག་དང་གཞིག་པ་ནི་།འབྲས་དུས་གཞན་དོན་སྒྲུབ་ཚུལ་སྣ་ཚོགས་ཕྱིར། །སྡུག་དང་མི་དང་མི་དགའ་གསུངས་ཀྱང་བསམ་གཏན་བཞི། །ཐོབ་སྟེ་དགའ་བ་
འདོད་ཀྱི། །གཉེན་པོར་རོ་མཉམ་སྡུག་བའི་རྣམ་ཐར་ཏེ། །དགའ་དང་མི་དགའ་གསུངས་ཀྱང་བསམ་གཏན་བཞི། །ཐོབ་སྟེ་དགའ་བ་སྤངས་ཕྱིར་འདོད་ལ་དགོངས། །དམིགས་ཡུལ་ཆེ་ཆུང་བཟང་ངན་སྣ་ཚོགས་སོ། །སྒྲ་དོན་འབྱུང་ཆ་སྙོམས་ཕྱིར་སྙོམས་འཇུག་
དང༑ །རང་སའི་ཀུན་དཀྲིས་མ་འདྲེས་རྣམ་ཐར་རོ། །རྣམ་ཐར་སྔ་མ་ཕྱི་མའི་སྔོན་འགྲོ་བར། །གསུངས་ཕྱིར་དང་པོ་གསར་ཐོབ་ལུས་མངོན་བྱེད། །བཞག་པར་དཀའ་ཕྱིར་རྟེན་གྱིས་མཚམས་དཔྱད། །འདས་ལམ་བསམ་གཏན་གཟུགས་མེད་འགོག་སྙོམས་དགུ་
རིམ་གྱིས་འཐབ་ཕྱིར་མཐར་གྱིས་སྙོམས་འཇུག་གོ་འགོག་སྙོམས་རྟེན་ལ་ཁ་ཅིག་མིར་ངེས་ཟེར། །ལ་ལ་གཟུགས་མེད་རྟེན་ལ་གསར་སྐྱེ་འདོད། །ཕྱི་ནས་གཟུགས་སུའང་བསྒོམ་ལ་གསར་ཐོབ་མིར་།མཛོད་ལས་གསུངས་ཕྱིར་གཉིས་ཀ་རིམ་བཞིན་ཁེགས་
གསེར་འཕྲེང་ལ་བརྟེན་རྒྱལ་ལ་མེད་ཅེས་ཟེར། །མི་འཐད་ཆོས་སྐུར་སྙོམས་འཇུག་དགུ་གསུངས་ཤིང། །མྱང་འདས་ལ་སོགས་མདོ་སྡེ་དུ་མར་གསུངས། །སེམས་རྟེན་རྩོམ་པ་དང་པོར་སྲིད་རྩེ་དང་།ཕྱི་ནས་ས་དགུར་བརྟེན་པ་ཡུམ་ལས་གསུངས།།
ཡིད་ལ་བྱེད་པ་ཏིང་འཛིན་རྩལ་སྦྱོང་ཕྱིར། །དགག་བྱ་ཚོར་འདུར་གསང་འགོག་པ་སྟེ། །ངོ་བོ་ཟླ་གྲགས་ས་བཅུའི་མདོར་བརྟེན་ནས། །གཙོ་བོ་ཆོས་ཉིད་སྟེང་དུ་ཚོར་འདུ་སོགས། །བཀག་པའི་ཟག་མེད་ཡེ་ཤེས་ལ་འདོད་ཅིང། །འཕགས་སེང་ཚོར་འདུ་རགས་

[014B] །དེ་ལ་མཉམ་གཞག་ཡུལ་ཅན་གཉིས་ཆར་བཞེད། །མདོ་སེམས་ཚོར་འདུ་རགས་པ་བཀག་ཙམ་གྱི། །ལྡན་མིན་ལ་འདོད་འདི་ལ་ཁ་ཅིག་གིས། །རྒྱལ་ཚབ་དེ་ལ་འདས་ལམ་མི་བཞེད་དེ། །འདས་ལམ་སྟོབས་ཀྱིས་ཐོབ་པས་འདས་ལམ་
དུ། །བཞག་ཅེས་རྣམ་བཤད་ལས་ནི་གསུངས་ཕྱིར་ཟེར། །དེ་མཐུས་ཐོབ་པ་ཙམ་ལ་དགོངས་ཕྱིར་ཏེ། །རྣམ་ཐར་སྐབས་སུ་དེ་ལས་ཚོར་བ་དང། །འདུ་ཤེས་རགས་བཞི་བར་གནས་པའི་ལས། །གསུངས་ཕྱིར་ཁྱབ་སྟེ་རགས་པ་སྨོས་དོན་ཕྱིར། །དེ་དང་འགོག་སྙོམས་མི་འྡྲའང་མ་
ཡིན་ཏེ། །འཕགས་པའི་འཕྲོག་སྙོམས་ཟུར་དུ་མ་གསུངས་བ། །རྣམ་ཐར་སྐབས་དང་གཅིག་པའི་རྒྱུ་མཚན་ཕྱིར། །གཞན་ཡང་དེ་ལ་འདས་ལམ་ཡོད་མིན་ན། །ཡེ་ཤེས་སྡེ་ཚན་ཉེར་གཅིག་མེད་པར་འགྱུར། །དེ་བཞིན་ཟླ་བའི་ཆོས་ཉིད་མཉམ་གཞག་བློ། །འཕགས་སེང་
ཚོར་འདུ་རགས་བཀག་ལྡན་མིན་ལ། །བཞེད་ཅེས་རྣམ་བཤད་ཚིག་ཟིན་ལ་གསུངས་ཀྱང། །དེ་བསྐྱེད་ངོ་བོར་བསྐྱེད་པ་ལ་དགོངས་སོ་།སྔ་མ་རྗེས་ཐོབ་པ་ལ་ཡོད་མེད་དཔྱད། །གཞན་ཡང་འཕགས་ལམ་མིན་ན་ཞིར་གནས་ལམ། །གསུངས་པར་
འགལ་ཏེ་ཞི་དང་རྣམ་ཐར་སྒྲས། །བསྟན་པ་འདས་ལམ་ཉིད་དུ་བསྡུ་བས་འགྲུབ། །མཛོད་ལས་ཕྲ་བ་ཕྲ་བའི་མཇུག་ཐོགས་སུ་།གསུངས་ཕྱིར་ཕྲ་མོ་ཡོད་དེ་གཞན་དུ་ན། །སེམས་ལྡན་གྲངས་སུ་མི་འགྲོ་དེ་ལུས་ཀྱང། །རུལ་བར་འགྱུར་ཞིང་ལུང་ཡང་མཆོད་སྦྱིན་
མས། །ཞུས་པར་དགེ་སློང་འགོག་ལ་སྙོམས་འཇུག་དེའི། །རྣམ་ཤེས་ལུས་དང་མ་བྲལ་གསུངས་པར་འགལ། །རང་གི་གྲུབ་མཐའི་གང་ཟག་ངོས་འཛིན་མདོ། །གྲུབ་མཐའ་བཞི་ཀ་མཐུན་གྲུབ་དེ་ལས་ཀྱང། །ཇི་ལྟར་ཡན་ལག་ཚོགས་རྣམས་ཞེས་སོགས་ཀྱིས་

[015A]༄༅། །ཕུང་པོ་བཞི་ཚོགས་དགོས་གསུངས་དེར་ཡང་འགལ། །དེ་ཕྱིར་དེ་ཚེས་སེམས་ཡོད་འདོད་བ་ནི། །ས་ཡི་སྙིང་བོ་འཁོར་ལོ་བཅུ་བ་སོགས། །ཐེག་པ་ཆེ་ཆུང་མདོ་སྡེ་དུ་མར་གསུངས། །སྤྱོད་འཇུག་འགགས་པ་སླར་ཡང་སྐྱེ་འགྱུར་ཏེ། །འདུ་ཤེས་མེད་པའི་
སྙོམས་འཇག་བཞིན་ཞེས་དང། །ཉན་སར་ཚིག་རིས་དེ་མཚུངས་གསུངས་མེད་ཀྱང། །དགོངས་པ་ཚོར་འདུ་རགས་པ་བཀག་པར་མངོན་།དོན་གསང་ལས་གསུངས་འདོད་ཚུལ་གསུམ་ཡོད་དེ། །ཁ་ཅིག་ཚོར་འདུ་བཀག་ཙམ་བརྟག་འགོག་ཟེར། །ཐལ་འགྱུར་
བ་ཡི་འགོག་སྙམས་ཡུལ་དང་མཚུངས། །ལ་ལ་དེ་བཀག་ཆ་ཡི་ལྡན་མིན་ཟེར། །གཞན་དག་དེ་བསྒོམ་སེམས་ཀྱི་བག་ཆགས་ཏེ། །ལངས་བའི་ཚེ་ཡང་དེ་དང་ལྡན་ཕྱིར་ཟེར། །དང་པོ་མི་འཐད་མ་མཐའ་འང་ཀུན་བཏུས་ལྟར། །འདུ་བྱེད་ཕུང་པོར་འཐད་
ཀྱི་རྟག་བར་མིན། །རང་ལུགས་འཐད་ལྡན་གཉིས་པ་ཡང་མིན་ཏེ་།རྣམ་པར་ཐར་བ་ཡིན་ཕྱིར་ཤེས་པ་ཉིད། །གསེར་འཕྲེང་དེ་ཚེ་དབྱིག་བཤེས་སེམས་འདོད་པ། །ཐེག་བསྡུས་སོགས་ལས་བཀག་ཅིང་སྐུ་མཆེད་ཀྱི། །གཞུང་ལས་གཞན་དུ་མཁས་པས་མ་བཀྲལ་ཕྱིར། །
ཐེག་ཆེན་སྤྱི་ཡིས་མེས་མེད་འདོད་ཕྱིར་ཏེ། །རྟག་ཏུ་ཡིད་ཤེས་འབྱུང་ཞེས་སྤྱིར་བསྟན་ནས། །སེམས་མེད་གཉིད་དང་བརྒྱ་ལ་རྣམས་བསལ་ཕྱིར་དང། །འཇུག་ཤེས་ཡོད་ན་ཀུན་གཞི་མེད་ཀྱང་དེ། །ཤི་བར་ཐལ་བའི་སྐྱོན་བརྗོད་འབྲེལ་མེད་དོ། །དེ་ཕྱིར་སེམས་མེད་
ཡིན་ཀྱང་སྙོམས་འཇུག་ཏུ། །གསུངས་བརྒྱུ་མིང་འབྲས་ལ་བཏགས་པའམ། །འདི་ཡིས་འབྱུང་པ་སྙོམས་པ་ལ་དགོངས་ཤིང། །རྒྱལ་བའི་ཡེ་ཤེས་ཆོས་སྐུར་བཤད་བ་ཡང། །མངོན་དུ་བྱེད་བར་ནུས་པ་ལ་དགོངས་ཞེས། །རྒྱས་པར་གསུངས་པའི་དགོངས་པ་བཙལ་བར་བྱ། །མདོ་

[015B] །ལུགས་འདིར་དུས་ལ་སྦྱོར་གྱི་འཛིན་སྟངས་མིན། །ཉི་མའི་སྙིང་བོར་ཞག་བདུན་ལས་ལྷག་འདིར། །ཞུགས་ན་སེམས་དཔའི་སྤྱོད་ལས་ཉམས་གསུངས་པ་།ཐེག་དམན་ལྟ་བུར་ཞི་བདེར་ཞེན་པ་ཡིས། །ཞུགས་ལ་དགོངས་ཏེ་པད་
དཀར་སོགས་ཀྱིས་ཤེས། །སྤོང་བའི་ལམ་ལ་བར་ཆད་མེད་ལམ་བཞི་།ཆོས་ཤེས་རྒྱུན་མཐར་སྦྱར་ཡང་ཐུབ་དགོངས་ལས། །མཐོང་ལམ་ལ་གསུངས་འཕགས་སེང་དགོངས་བར་མཐུན། །སངས་རྒྱས་ལམ་ལ་སྤྱིན་སོགས་ཕར་ཕྱིན་བཅུ། །གང་དུ་གཏོགས་པའི་སྡེ་
ཚན་མཚན་ཉིད་པ། །འོག་མར་མེད་པའི་རིགས་གནས་མཁྱེན་པ་དེ་།ཐུན་མོང་མ་ཡིན་རྣམ་མཁྱེན་རྣམ་པའི་དོན། །དབྱེ་ན་མི་མཐུན་ཕྱོགས་ཀུན་ལས་རྒྱལ་ཞིང། །དེ་ཡིས་བརྫི་བར་མི་ནུས་རིགས་གནས་སྟོབས། །གནས་དང་གནས་མིན་མཁྱེན་པ་ལ་སོགས་བཅུ། །
འཁོར་དབུས་སྤངས་རྟོགས་ཆོས་རྟོན་འཇིགས་མེད་པའི། །ཆ་བཞག་མཐར་ཐུག་མཁྱེན་པ་མི་འཇོགས་པའོ། །ཆ་བཞག་མེད་ན་མཐར་ཐུག་གཞི་ཤེས་ཀྱང། །དེར་འགྱུར་དགོས་ལ་ཐེག་དམན་རྟོགས་རིགས་ཕྱིར། །ཐུན་མོང་མ་ཡིན་རྣམ་པར་འགལ་ཕྱིར་
རོ༑ །འོན་ཀྱང་སངས་རྒྱས་ཁོ་ནའི་རྟོགས་རིགས་སུ། །མི་འཐད་དེ་བཞིན་ཉིད་རྣམས་སེམས་དཔའི་ཡིན། །རིགས་འདྲ་སྔ་མ་འཕགས་པ་འོག་མར་མེད། །སྨྲ་བའང་མི་རུང་ཉེར་ལེན་ལས་སྐྱེས་ཕྱིར་།རང་དོན་སྤངས་རྟོགས་གཉིས་དང་གཞན་གྱི་དོན། །པར་
གཅོད་ཆོས་དང་ངེས་འབྱུང་ལམ་སྟེ་བཞི། །དམ་བཅས་པ་ལ་རྒོལ་མེད་མི་འཇིགས་བཞི། །འཆད་བྱ་འཆད་བྱེད་སྤོབས་པ་སོ་སོར་ནི་།ཆགས་ཐོགས་མེད་པར་སོ་སོར་གཟིགས་པ་ཡི། །རིགས་གནས་མཁྱེན་པ་སོ་སོ་ཡང་དག་རིག་རང་གི་སྡེ་ཚན་འཕགས་པ་༄༅། །འོག་མ་དང། །ཅུང་ཟད་ཙམ་ཡང་མ་འདྲེས་རིགས་གནས་ཀྱི། །མཐར་ཐུག་མཁྱེན་པ་སངས་རྒྱས་མ་འདྲེས་ཆོས། །དབྱེ་ན་རྟོགས་པ་སྤྱོད་པ་འཕྲིན་ལས་དང། །ཡེ་ཤེས་མ་འདྲེས་དྲུག་དྲུག་གསུམ་གསུམ་མོ། །སྟོབས་བཅུ་མི་འཇིགས་བཞི་
དང་དྲན་ཉེ་གསུམ། །ཐུགས་རྗེ་ཆེ་དང་བཅོ་བརྒྱད་བྱེ་སྨྲའི་ལུགས། །ཡེ་ཤེས་ལས་འཕྲོས་དུས་གསུམ་རྣམ་གཞག་ལ། །ཆོས་སྐྱོབ་དངོས་འགྱུར་གསེར་བུམ་བཅོམ་བཞིན་ཟེར། །དབྱངས་སྒྲོགས་མཚན་ཉིད་ཤས་ཆེ་ཆགས་བཞིན་ཟེར། །དབྱིག་
བཤེས་གནས་སྐབས་རྩིས་ཀྱི་རྡེའུ་བཞིན་འགྱུར། །མ་བུ་གཞན་གཞན་འགྱུར་འདོད་སངས་རྒྱས་ལྷ། །དང་པོ་མི་འཐད་གྲངས་ཅན་ལུགས་ཕྱིར་རོ། །གཉིས་པ་མི་འཐད་མཚན་ཉིད་འཆོལ་ཕྱིར་རོ། །བཞི་པ་མི་འཐད་གསུམ་གར་ཐལ་ཕྱིར་རོ། །གསུམ་
པ་ཅུང་བཟད་འོན་ཀྱང་བྱ་བ་སོགས། །བྱེད་དང་མི་བྱེད་གནས་སྐབས་མེད་པར་འགྱུར། །ཁ་ཅིག་དུས་གསུམ་དངོས་པོར་འདོད་བཞིན་དུ་།སྐྱེས་ལ་འགག་དང་སྐྱེས་ལམ་འགག་པ། །སྐྱེ་རྒྱུ་ཡོད་ཀྱང་མ་སྐྱེས་དུས་གསུམ་ཟེར། །དེ་དག་དངོས་པོ་རང་ལམ་
བརྩིས་པར། །སྨྲ་མཁན་དེ་ལ་ལྟོས་ཏེ་བཞག་པའི་ཕྱིར། །འགགས་ཟིན་ང་ལས་ནུ་དང་མ་སྐྱེས་བའི། །འཁོར་སྒྱུར་དུང་སོགས་ཡོད་མིན་མེད་མིན་འགྱུར། །རང་ལུགས་དངོས་པོ་གཞན་ཞིག་འགག་ཆ་དང་།དངོས་གཞན་སྐྱེ་རྒྱུ་ཡོད་ཀྱང་མ་སྐྱེས་ཆ། །
འདས་དང་མ་འོང་ངོ་གཉིས་ཀ་མེད་དགག་ཉིད། །ཁ་ཅིག་སྐྱེ་གནས་འཇིག་གསུམ་མཉམ་གྲུབ་ཟེར། །སྐྱེ་བ་རྒྱུ་དུས་ཡིན་ལ་གཞན་གཉིས་ནི། །དེ་ཡི་ཁྱད་ཆོས་ཡིན་ཀྱང་ཚིག་ལ་གཟབ། །སྐད་ཅིག་གསུངས་པའང་རྫོགས་པར་གྲུབ་ཟིན་ནས། །སྐད་ཅིག་ལས་ལྷག་

[016B] །རབ་བྱུང་ལོ་ནི་མགོ་ཟླའི་ཚེས་གཅིག་དང། །མཉམ་གྲུབ་བཅུ་གཉིས་ཟླ་བར་སྡོད་ཕྱིར་རོ། །ཁ་ཅིག་འདས་པའི་མི་ཡོད་དྲན་ཕྱིར་ན། །མ་ཁྱབ་དྲན་མཁན་དེ་ལ་ལྟོས་ཕྱིར་རོ། །བུམ་པ་ཞིག་པ་བུམ་པའི་འདས་པ་སྟེ། །འོན་ཀྱང་བུམ་པའི་དུས་སུ་
མ་འོང་ངོ། །སྐབས་དོན་འདས་དང་མ་འོངས་ད་ལྟར་ཡང། །གཟིགས་ཚུལ་ད་ལྟར་བྱུང་བར་གཟིགས་མིན་ཡང། །ད་ལྟའི་དུས་སུ་སྔ་ཕྱིའི་བྱུང་ཚུལ་ཀུན། །མངོན་སུམ་གཟིགས་ཕྱིར་ཡེ་ཤེས་མ་འདྲེས་པའོ། །དེ་བཞིན་ཉིད་དང་རང་བྱུང་སངས་རྒྱས་ཀྱི། །རྣམ་
པ་གསུམ་ལ་ཤེས་རྣམ་སྦྱོར་དགོས་ཏེ། །རྣམ་མཁྱེན་བདེན་སྟོང་དང་ནི་རང་རྒྱལ་དང། །སངས་འཕགས་མིག་ཤེས་གསུམ་ཀྱིས་མ་ངེས་ཕྱིར། །དེ་གསུམ་དོན་ནི་རིམ་བཞིན་ཡང་དག་མཐར། །མི་ལྡང་ཚུལ་གྱིས་མཉམ་གཞག་ཡེ་ཤེས་དང། །སློབ་དཔོན་གཞན་
ལ་མ་ལྟོས་རང་བྱུང་གི་ཆོས་རྣམས་ཀུན་ལ་མངའ་བསྒྱུར་ཡེ་ཤེས་དང། །ཆོས་ཀུན་རྣམ་བ་མ་ལུས་མངོན་སུམ་དུ། །རྟོགས་པའི་རིགས་གནས་མཐར་ཐུག་མཁྱེན་པའོ། །རྣམ་གྲངས་ཟག་བཅས་ཟག་མེད་སྒྲས་བརྗོད་ཙམ། །ཡིན་གྱི་ཟག་བཅས་དངོས་
མིན་སྔར་བཤད་དོ། །བདག་འཛིན་དངོས་སུ་འཇོམས་པའི་སྦྱོར་བའི་རྟེན། །ཁ་ཅིག་བྱང་སེམས་ཐམས་ཅད་ཤེར་ཕྱིན་གྱི། །སྣོད་རུང་ཟེར་ཞིང་ལ་ལ་ཕྱི་ནང་གི་བཤེས་གཉེན་གཉིས་ལྡན་བྱང་སེམས་ཐབས་ཅད་ཟེར། །བྱེ་སྨྲར་གྱུར་པའི་བྱང་སེམས་དང་པོའི་སྐྱོན་།འདི་
ནི་དམན་སྒྲིབ་ལ་གནས་གསུངས་པ་དཔྱད། །ཉན་སྣོད་སེམས་ཙམ་བྱང་སེམས་གཉིས་པའི་སྐྱོན། །འདིར་བསྟན་སྦྱོར་བ་བསྒོམས་བའི་ཉན་ཐོས་ཀྱང། །ཡོད་ཕྱིར་དེ་ནི་སེམས་དཔར་མ་ངེས་སོ། །རང་ལུགས་རྒྱལ་བསྟེན་དེ་ལས་དགེ་རྩ་བསྐྲུན། །ཐེག་ཆེན་

[017A]༄༅། །བཤེས་ཀྱིས་ཟིན་པ་གསུམ་ཚང་པའི། །འདིར་བསྟན་གདུལ་བྱ་འདིར་བསྟན་ཉན་པའི་སྣོད། །ཐོས་བསམ་སྒོམ་གསུམ་ལམ་གྱི་སྔོན་འགྲོ་ཕྱིར། །ལམ་ཞུགས་ལམ་མ་ཞུགས་དང་རིགས་ཅན་གསུམ་།ཉན་སྣོད་ཉན་ཐོས་
དེ་ཡང་སྣོད་རུང་མིན། །ཚིགས་བཅད་གཉིས་པས་བསྟན་པ་རྣམ་བཞི་སྟེ། །སངས་རྒྱས་བསྙེན་བཀུར་དེ་ལ་ཐེ་ཚོམ་དྲི། །སྦྱིན་སོགས་སྤྱོད་དང་བཤེས་ཀྱིས་བྱིན་བརླབ་བཞིས། །རིམ་བཞིན་ཉན་དང་ཚིག་འཛིན་དོན་མི་བརྗེད། །ཚུལ་བཞིན་ཡོད་བྱེད་སྣོད་དེ་གཙོར་བྱས་ཀྱང་
ཀྱང། །དང་པོ་ཀུན་ལ་དགོས་ཕྱིར་སྤྱིར་ཞེས་གསུངས། །ཐ་མ་ཀུན་ལ་དགོས་པ་གཞུང་ཀུན་མཐུན། །ཉན་འཛིན་ཐོས་པའོ་བསམ་སྒོམ་ཐ་མ་གཉིས།།    ༈    །གཞི་ལམ་རྣམ་གསུམ་བདེན་སྟོང་སྤྲོས་བྲལ་དུ། །
བསྒོམ་པའི་རིགས་གནས་སེམས་དཔའི་རྣལ་འབྱོར་རོ། །ཁ་ཅིག་དེ་འདྲའི་ཞི་ལྷག་ཟུང་འབྲེལ་ཟེར། །མི་འཐད་ཚོགས་ལམ་ལ་ཡང་ཡོད་ཕྱིར་རོ། །འདིས་ནི་མངོན་སུམ་མཐོང་བར་འདོད་པའང་ཁེགས། །དབྱེ་ན་གཟུགས་སོགས་ཡུལ་ལ་གནས་
བཀག་དང། །སྦྱོར་བ་དེར་ཡང་མ་ཞེན་རྣལ་འབྱོར་བཀག་ཟབ་དཀའ་ཚད་ཡོད་གསུམ་སྟེ་ངོ་བོས་ལྔ། །ཚོགས་ལམ་ནས་བཟུང་རྒྱུན་མཐའི་བར་དུ་འཇུག་དེ་ཕྱིར་ཁ་ཅིག་དེ་ལྔའི་གནས་སྐབས་ལ་།ལྷག་མ་བཅུ་བཞི་བཞག་ཅིང་ཐ་མ་ནི། །སྦྱོར་བ་དེ་
དག་འགྲུབ་པའི་རྒྱུ་འོ་ཟེར། །ཚིགས་ཆེན་ཡུན་རིང་རྟོགས་པ་འང་དང་པོ་ལྔའི། །གནས་སྐབས་ཡིན་པ་མི་རུང་སྟོང་ཉིད་ལ། །སྤག་པས་སྤངས་ཏེ་ངན་འགྲོར་འགྲོ་གསུངས་ཕྱིར། །མཐའ་གསུམ་རིམ་བཞིན་གཞི་ལམ་རྣམ་གསུམ་གྱི། །ཆོས་ཉིད་ཟབ་

[017B] །གསེར་འཕྲེང་གཞི་ཤེས་ཐ་མལ་ལས་ལྷག་ཟབ། །ལམ་ཤེས་ཉན་རང་ཐུན་མོང་མ་ཡིན་དཀའ་།རྣམ་མཁྱེན་ཁྱད་པར་འགྲོར་མེད་གསུམ་རྟོགས་གསུངས། །ཤཱནྟིས་གསུམ་ལ་གནས་དང་རྣལ་འབྱོར་བཀག་གཉིས་གཉིས་དབྱེ་
བས་སྦྱོར་བ་ཉེར་གསུམ་འདོད། །རྟེན་གྱི་སྒོ་ནས་ཚོགས་ཆེན་ལ་སོགས་བརྒྱད། །འཕེལ་འགྲིབ་མེད་སོགས་སྦྱོར་བའི་རྟོགས་ཐབས་བཞི་།སྟོན་བྱེད་མདོར་ཡང་ཤེར་ཕྱིན་ལ་སྤྱོད་ཚེ། །གསུངས་ཕྱིར་ཐབས་ཤེས་ཟུང་དུ་འབྲེལ་ཚུལ་ལོ། །རིན་ཆེན་སྦྱིན་
སོགས་འབྲས་གཉིས་དུས་ཀྱི་གཅིག་རིམ་བཞིན་ཚོགས་གཅིག་ངེས་འབྱེད་ཆ་ལ་བྮ། །ལྗོན་གསར་དབེ་ཡིས་མཐོང་ལམ་བྱང་ཆུབ་ཉེ། །མ་དགས་ལ་སྦྲུམ་མ་ཉེ་བའི་དཔེའི། །སངས་རྒྱས་མྱུར་དེས་བདུན་དྲི་མ་ནི། །མངལ་སྦུབ་འདྲ་བར་རྒྱུད་བླར་
གསུངས་ཕྱིར་དང། །དེ་གྲོལ་ལས་བརྒྱད་པ་ལ་གཞན་ནུར་གྲགས་།དེར་ལྔ་ཆོས་འཁོར་སྐོར་བའི་སྦྱོར་བའི་ནུས། །ཐོབ་ཕྱིར་གཞན་གྱི་དོན་དང་འཕེལ་འགྲིབ་མེད། །ཁམས་གསུམ་ཆོས་དང་ཆོས་མིན་སོགས་མི་མཐོང། །བསམ་མི་ཁྱབ་དང་རྣམ་པར་མི་རྟོག་པའོ། །
འབྲས་བུའི་སྒོ་ནས་གཉིས་ཏེ་དགུ་པ་ལ། །སོ་རིག་བཞི་ཡིས་སེམས་ཅན་སྨིན་བྱེད་ཕྱིར། །རྒྱུན་ཞུགས་ནས་བཟུང་བླ་མེད་བྱང་ཆུབ་བར་།སྟེར་བའི་འབྲས་བུ་རིན་ཆེན་སྦྱིན་བྱེད་དང། །བཅུ་པར་ཉེས་སེལ་རྣམ་དག་སྦྱོར་བའོ། །དུས་ཀྱི་སྒོ་ནས་ས་མཚམས་སྦྱོར་བ་
སྟེ། །བརྒྱད་པར་རྩོལ་མེད་འཇུག་ཕྱིར་ལོ་ཟླའི་མཚམས། །མི་དགོས་ཕྱིར་ན་ཚོགས་ནས་བདུན་པའི་བར། །འདི་དག་དོན་ལ་ཁ་ཅིག་ཚེགས་ཆེན་གྱི། །སྦྱོར་བར་སྟོང་ཉིད་རྟོགས་པ་མེད་ཅེས་ཟེར། །མི་འཐད་དབང་རྟུལ་ཚོགས་ལམ་ཆེན་པོ་ཡི། །སྟོང་

[018A]༄༅། །ཉིད་རྟོགས་པའི་ཞི་གནས་དེ་ཡིན་ཕྱིར། །ཁ་ཅིག་དབང་རྣོན་རྒྱུད་ལ་འདོད་ཀྱང་མིན། །ཁ་ཅིག་ཡུང་བསྟན་ཐོབ་པའི་སྦྱོར་པ་ཡིས། །ཐོབ་གསུངས་གཅིག་ཏུ་ཐོབ་ཟིན་ཁོ་ན་ཟེར། །ལ་ལ་རྒྱལ་ལས་དངོས་ཐོབ་
ཁོ་ནར་འདོད། །གཞན་དག་དེ་གཉིས་བཀག་ནས་འཐོབ་ཅེས་པ། །མ་འོངས་ཚིག་སྟེ་ཉི་སྣང་དགོངས་པར་སྨྲ། །གསུམ་ཀ་མི་འཐད་དངོས་སུ་ཐོབ་པའམ། །དུས་དར་སངས་རྒྱས་མེད་ཀྱང་སྔར་ཐོབ་མཐུས། །མི་རིང་གཞན་གྱིའང་ལུང་སྟོན་རྒྱན་སྣང་
གསུངས།    ༈    །ཐེག་ཆེན་སྦྱོར་བ་བསྒོམ་སྟོབས་ཀྱིས་ཐོབ་པའི། །ཐེག་ཆེན་ལམ་ཞུགས་རྒྱུད་ཀྱི་ཡོན་ཏན་ནོ། །སྦྱོར་ལམ་བཞི་དང་ས་བཅུར་གཞོན་ནུ་དཔལ་།སྦྱར་ཡང་བཅུ་བཞི་ཚོགས་ནས་སངས་རྒྱས་པར། །ཁ་ཅིག་
སྐྱོན་རྣམ་སྐྱེ་བའི་གེགས་ཡིན་ཕྱིར། །ཡོན་ཏན་འདི་རྣམས་སྦྱོར་བའི་རྒྱུའོ་ཟེར། །དེ་རྒྱུ་ལྟར་ཞོག་ནུས་དང་ནུས་ཅན་ཡང། །མིན་ཏེ་ཕན་ཡོན་གསུངས་ཕྱིར་འབྲས་བུའོ། །ཁ་ཅིག་སྦྱོར་བསྒོམ་རྟེན་ཡོད་ཏན་དེ། །ཐེག་ཆེན་སྦྱོར་བའི་ཡོན་ཏན་དོན་དུ་འདོད། །
པ་ལ་ཐེག་ཆེན་སྦྱོར་བ་བསྒོམ་སྟོབས་ཟེར། །དང་པོ་མི་འཐད་ཐེག་དམན་ལ་ཡོད་ཕྱིར། །གཉིས་པ་ཡང་མིན་སྦྱོར་པ་གསར་བསྒོམ་ཚེ་།རྒྱལ་ཀུན་བསྲུང་ཕྱིར་བདུད་ཀྱིས་མི་ཚུགས་ཀྱང། །སྦྱོར་བསྒོམ་སྔོན་སོང་མིན་ཕྱིར་ཡོན་ཏན་མིན། །ཁ་ཅིག་
སེམས་དཔའ་ཁོ་ནར་འདོད་ཀྱང་འདིས། །ཡོན་ཏན་ལྔ་བར་ཆེན་པོ་གསུམ་གསུངས་སོ། །གསེར་གླིང་པ་དང་ཨར་སོགས་ཚན་པ་གཉིས། །རིམ་བཞིན་རྒྱུ་དང་འབྲས་བུའི་ཡོན་ཏན་འདོད། །ཁ་ཅིག་སྔ་ཕྱི་མིང་དོན་སྦྱོར་དགོས་ཟེར། །རང་ལུགས་

[018B] །ཆེ་འདིར་རྒྱལ་བས་བྱིན་གྱིས་བརླབ་པའི་ཕྱིར། །ཚེ་རབས་གཞན་དུ་བདུད་བཅོམ་ཡོན་ཏན་འབྱུང། །ཚེ་འདིར་བསྒོམ་པ་རྒྱལ་བའི་དགོངས་ཐོབ་ཕྱིར། །ཚེ་རབས་གཞན་དུ་དགོངས་ཤིང་མཁྱེན་ཉིད་འབྱུང། །ཚེ་འདིར་
བསྒོམ་པ་ཡེ་ཤེས་ཀྱིས་གཟིགས་ཕྱིར། །གཞན་ཚེ་རྒྱལ་བས་མངོན་སུམ་མཛད་པར་འགྱུར། །འདི་གསུམ་རིམ་བཞིན་དགྲ་ཡི་མཚོན་བཅག་དང། །གཉེན་ལ་གོ་བསྐོན་ལག་ཏུ་མཚོན་གཏང་བཞིན། །སྦྱོར་བའི་ནུས་པ་ཆུང་འབྲིང་ཆེ་གསུམ་མོ། །ལྷག་ཀྱང་དེ་ལྟར་བསྒྲུབ་བྱ་སྒྲུབ་བྱེད་
སྦྱར༑ །དྲུག་པར་འགྲོས་ཏེ་བསྟན་པའི་གནས་ཚད་དབྱད།    ༈   ཆེན་སྦྱོར་བ་སྐྱེ་གནས་གོང་འཕེལ་གསུམ། །ཅི་རིགས་གེགས་བྱེད་ཆ་ནས་བདུད་ལས་སུ། །བཤད་དེ་སྦྱོར་བའི་སྐྱོན་ཀྱི་མཚན་ཉིད་དོ་།འོན་ཀྱང་བདུད་ལས་དངོས་སུ་མེད་ངེས་ཏེ། །ཆ་འྦྲའམ་བདུད་ལས་
རྒྱུ་ཕྱིར་བཤད་པ་མང། །ཁ་ཅིག་སྐྱེ་གནས་གེགས་སུ་འདོད་མོད་ཀྱང། །མ་ཡིན་སྦྱོར་བརྒྱུད་གདན་ལ་ཡོད་ཕྱིར། །སྐྱོན་གྱི་དབྱེ་བ་འགལ་རྐྱེན་ཉེར་གསུམ་སྟེ། །དོན་ཤེས་བར་གཅོད་སྤོབས་པའི་དབང་བྱ་བ། །ཚོགས་ཆེན་བུལ་དང་མྱུར་ཆེས་མི་བརྟན་གཉིས། །སྒོ་གསུམ་གནས་
ངན་ལེན་གྱི་དབང་བྱས་གསུམ། །ཐེག་ཆེན་ཉམས་བྱེད་རྒྱུ་བདུན་ཡུལ་མང་ལ། །རྟོག་སོགས་གཡེང་བའི་རྒྱུ་བརྒྱད་རང་བརྟེན་ཞིང། །བདུད་ཀྱིས་འབྱེད་སོགས་མཐའ་གསུམ་གཞན་བརྟེན་ནོ། །མཐུན་རྐྱེན་མ་ཚང་སྙོམས་ལས་ཀྱིས་ཉམས་སོགས། །གཉིས་
བརྟེན་ཉེར་གཅིག་རང་བརྟེན་འགྲོ་གཉིས་སོ། །ཡང་ན་རིམ་བཞིན་རང་གཞན་ཐུན་མོང་དང། །རང་དང་གཞན་བརྟེན་བཅུ་བཞི་གཉིས་བདུན་ནོ། །ཉམས་བྱེད་རྒྱུ་བདུན་ཚོགས་ལམ་མན་ཆད་དང། །གཞན་ཡང་ཕལ་ཆེར་སྤྱོར་ལམ་མན་ཆད་དེ། །ཕྲ་མོ་མ་དགས་

[019A]༄༅། །བདུན་བར་དུ་ཡོད། །ཚོགས་པའི་ཆོས་སྤྱོད་སྐབས་སུ་དབོན་སློབ་གཉིས། །མ་མཐུན་སྟོབས་ཀྱིས་མི་སྦྱོར་སྐྱོན་ཡིན་གྱི། །སློབ་དཔོན་མཁས་པས་སློབ་མ་མི་མཁས་ཀྱང། །འཁྲིད་བ་སྐྱོན་མིན་དམ་པའི་ལུགས་
སྲོལ་ལོ།།    ༈    །སྦྱོར་བ་སྒོམ་ལ་མཚན་ཉིད་ཤེས་དགོས་ཕྱིར། །མདོ་ལས་ཤེས་མཚན་ལ་སོགས་རྣམ་བཞི་ལས། །ཕྱེ་བས་གོ་གཅིག་གསུངས་བ་རྗེ་བཙུན་གྱིས་།བསྡུས་ཏེ་བྱེད་སྒྲུབ་ལས་སྒྲུབ་གཉིས་སུ་
མཛད། །གཞོན་ནུ་དཔལ་གྱིས་ཤེས་མཚན་ལ་སོགས་བཞི། །རིམ་བཞིན་ཕྱོགས་ཆོས་རྗེས་ཁྱབ་ལྡོག་ཁྱབ་དང། །དཔག་བྱར་འདོད་ཀྱང་ཡིན་འགོད་ཡོད་འགོད་གཉིས། །གང་གི་དབང་དུ་བྱས་ཀྱང་མ་ངེས་ཏེ། །སངས་རྒྱས་ལ་ཡང་ཤེས་མཚན་ཡོད་
བྱོར་དང། །སྦྱོར་བའི་ངོ་བོ་ཉིད་མཚན་མེད་ཕྱིར་རོ། །འོན་ཀྱང་འདིར་བསྟན་ཤེས་མཚན་སངས་རྒྱས་ལ། །མེད་དེ་འདི་ནི་སྦྱོར་བའི་ཤེས་མཚན་ཕྱིར། །ཁ་ཅིག་ཀུ་མཱ་ར་ཡི་དེ་འཐད་དེ། །བྱེད་པའི་ནུས་དང་མི་ལྡན་རྣམ་བཅད་ནས། །ངོ་བོ་ཉིད་ལ་ནུས་ལྡན་རྗེས་འགྲོ་
བསྒྲུབས། །ཁྱད་མཚན་གྱིས་ནི་ཉན་རང་ལ་སོགས་ལ། །ལྡན་པ་གཅོད་པས་ལྡོག་ཁྱབ་འགྲུབ་ཕྱིར་ཟེར། །དེ་ཙམ་རྫེས་ལྡོག་ཁྱབ་པའི་དོན་མིན་ཞིང། །ངོ་བོ་ཉིད་དུ་སྒྲུབ་ཕྱིར་སློབ་པར་ངེས་།དེ་ལ་མཁྱེན་གསུམ་མེད་ཕྱིར་ཆོས་ཅན་ཉམས། །གཽ་མའི་དགོངས་བར་མཛད་
དེ་ལོ་ཆེན་གྱིས། །སྦྱོར་བ་ཉི་ཤུའམ་རང་བཞིན་སྦྱོར་བ་ལྔ་།མཚན་གཞིའི་ངོ་བོ་ཉིད་ནི་མཚོན་བྱ་དང། །བྱེད་མཚན་ཁྱད་མཚན་གཉིས་ནི་མཚན་ཉིད་དེ། །མེ་ནི་མཚན་གཞི་སྲེག་བྱེད་མཚན་ཉིད་དང། །མེ་ཡི་ཐ་སྙད་བྱ་རུང་མཚོན་བྱ་དང། །མཚན་མཚོན་གཞི་གསུམ་

[019B] །མཚོན་པར་བཤད་བཞིན་འདིར་ཡང་ཤེས་མཚན་གྱི། །སྦྱོར་བ་དེ་དག་བྱེད་པ་ཁྱད་པར་དང། །ལྡན་པར་རྟོགས་ཕྱིར་མཚོན་བ་ཞེས་བྱ་ལ། །འོན་ཀྱང་འདིར་བསྟན་བཅུ་དྲུག་ཕྲག་གསུམ་གྱི། །བྱེད་མཚན་ཁྱད་མཚན་གཉིས་ལམ་དམིགས་
ཕྱིར། །མཚོན་པ་དངོས་མིན་དོན་ཡང་དེ་ཡི་ཡུལ། །ཡིན་ཕྱིར་ཡུལ་གྱི་སྒོ་ནས་བསྟན་ཏོ་ཟེར། །མི་འཐད་དེ་བཞིན་གཤེགས་འབྱུང་ཞེས་སོགས་ཀྱིས། །ཤེས་མཚན་ཞེ་བརྒྱད་དངོས་སུ་ཚིག་ཟིན་ལ། །བསྟན་པ་རྩ་འགྲེལ་ཀུན་གྱིས་འགྲུབ་པའི་ཕྱིར། །ཡུལ་གྱིས་ཡུལ་
ཅན་འགངས་ཙམ་ག་ལ་ཡིན། །ཤེར་འབྱུང་སྔར་བཤད་མཁྱེན་གསུམ་ལ་བརྟེན་པའི། །བདེན་རྣམ་བཅུ་དྲུག་རྟོགས་པ་ཤེས་མཆན་དང། །དེ་གསུམ་ཐབས་ཤེས་གྲོགས་ཀྱིས་ཟིན་པའི་སྒོས། །སྐྱེད་ཕྱིར་སྐྱོན་རྣམས་ཀུན་བྲལ་རྣམ་དག་ཏུ། །འབྱུང་བའི་ལྡོག་ཆ་
ནས་ནི་ཀྱང་མཚན་ཟེར། །རྣམ་པའི་སྐབས་དང་འདི་ཡི་མཁྱེན་གསུམ་སྦྱོར། །མིང་ཙམ་འདྲ་ཡང་སྐྱེད་ཚུལ་མི་མཚུངས་ཏེ། །སྔ་མ་བཅུ་དྲུག་བདེན་རྣམ་མཁྱེན་ཆ་དང། །འདི་ནི་དེ་བཞིན་གཤེགས་པ་འབྱུང་སོགས་ཡུལ། །ཞེ་བརྒྱད་མཁྱེན་པའི་ཆ་ནས་འཇོག་
ཕྱིར་དང། །ཁྱད་མཚན་ཀུན་མཁྱེན་གསུམ་ལ་སྦྱར་བ་ཡང། །ནོར་ཏེ་སློབ་དཔོན་གཞི་ཤེས་བསལ་ཕྱིར་རོ། །བྱེད་མཚན་སྦྱོར་རྣམ་སངས་རྒྱས་སྐྱེད་བྱེད་དུ། །མཚོན་ཏེ་འདི་ཡི་མཚན་ཉིད་བྱེད་ཚུལ་ཟེར། །དོན་དུ་སངས་རྒྱས་སྐྱེད་བྱེད་ཡིན་མོད་ཀྱང། །འདིར་
ནི་མཚན་ཚུལ་དེ་ལྟར་མ་ཡིན་ཏེ། །གཞུང་ལམ་འབྲས་བུའི་ཤེར་ཕྱིན་གསུམ་ཤེས་ཏེ། །འབྲས་བུ་དོན་གཉེར་ཇི་བཞིན་སྐྱེ་བ་ལ་།ལམ་གྱི་མཚན་ཉིད་ལེགས་པར་ཤེས་དགོས་ཕྱིར། །ལམ་ཉིད་རང་གི་བྱེད་པ་ལ་སོགས་ལ། །སྦྱོར་བའི་མཚན་ཉིད་མིང་གིས་

[020A]༄༅། །བསྟན་ཕྱིར་རོ།།    ༈   སྟེ། །མེ་ཡི་ཚ་བ་ལྟ་བུ་རང་མཚན་དང། །མི་རྟག་བདག་མེད་ལ་སོགས་སྤྱི་མཚན་དང། །བྱས་དང་མི་རྟག་ལ་ཡང་མ་བྱས་དང་།རྟག་སོགས་ལྡོག་ཆས་
དབྱེ་བའི་མཚན་ཉིད་དང། །མ་ཁྱབ་ཁྱབ་ཆེས་གཉིས་བཀག་རིགས་མཐུན་ཙམ། །དེར་བསྒྲུབ་རིགས་མི་མཉུན་སེལ་མཚན་ཉིད་དང། །དོན་ལ་མི་དགོས་འང་ལོག་རྟོག་སེལ་བའི་ཕྱིར། །སྨོས་པ་ལོག་རྟོག་སེལ་བའི་མཚན་ཉིད་སོགས། །ཡོད་ཀྱང་འདིར་ནི་རིགས་མི་
མཐུན་སེལ་དང། །ལྡོག་ཆའི་མཚན་ཉིད་གཙོ་སྟེ་སྦྱོར་བ་ལ་།ཤེས་ཁྱད་བྱེད་དོ་ལྡོག་པས་དབྱེ་ཕྱིར་ཏེ། །སྦྱོར་ལ་རྟོགས་དང་འཕྲིན་ལས་མཐར་ཐུག་སྟེ། །དོན་གཉིས་ཕུན་ཚོགས་སྐྱེད་པའི་ནུས་ལྡན་པར། །ཤེས་བྱེད་གཉིས་ཀྱི་མི་ལྡན་རྣམ་གཅོད་དུ། །མཚོན་
ཞིང་ནུས་པ་དེ་གཞན་ལ་ཕོད་ན། །ཐེག་ཆེན་ལམ་གྱི་དཀའ་སྤྱད་མི་དགོས་ཀྱང། །ཁྱད་མཚན་གྱིས་ནི་ཉན་རང་ལ་སོགས་པ། །གཞན་ལ་ལྡན་པ་རྣམ་གཅད་ཚུལ་གྱིས་མཚོན། །ཁྱད་མཚན་འདི་ཡི་ཤེས་མཚན་སོ་གཉིས་ནི། །ཉན་རང་སྦྱོར་བ་ལས་ནི་
རང་ལྡོག་སྒོས། །ཁྱད་པར་ཞུགས་པར་བསྟན་ཀྱང་གཞི་ཤེས་ཀྱི་།བཅུ་དྲུག་དེ་ལྟར་མ་བསྟན་དེ་དག་ནི། །ཟིན་བྱེད་དབང་གིས་ནུས་པའམ་རྫས་ཀྱི་ཁྱད། །ཞུགས་ཀྱང་རང་ལྡོག་སྒོ་ནས་འཕགས་མིན་ཕྱིར། །ཁ་ཅིག་སྐབས་གསུམ་པར་བསྟན་ཟིན་དབང་བྱས་
ཟེར༑ །སྒོམ་ལམ་གྱིས་བསྡུས་སྦྱོར་བའི་ཁྱད་མཚན་ནི། །འོག་ཏུ་འཆད་འགྱུར་ཕྱིར་ཞེས་མཁས་གྲུབ་གསུངས། །བར་བ་མཐོང་ལམ་སྨོས་པས་དེ་ཉིད་ཀྱིས། །རྒྱུ་འབྲས་སྦྱོར་སྒོམ་གཉིས་ཀྱང་མཚོན་པར་གསུངས། །གསེར་ཕྲེང། ངོ་བོ་ཉིད་ཀྱང་མཚན་

[020B] །དང་པོ་གསུམ་ལ་ལྟོས་ནས་ཐ་མ་འདི་།རང་བཞིན་ནམ་མཚོན་ཕྱར་བཤད་ཅེས་གསེར་ཕྲེང་གསུངས། །མཚན་མཚོན་ཚུལ་ཡང་བྱ་འོག་མ་བབ་པ་ཡི་བླ་ཁང་བཟད་དེ་ཉིད་བྱ་རོག་དེ་བསྟན་ནས། །ཤེས་ལ་མཚོན་པར་བཤད་པ་ཙམ་ཡིན་གྱི་།རྣམ་པར་
བཞག་འཇོག་མཚན་མཚོན་དངོས་མིན་ཕྱིར། །སྦྱོར་བར་མ་ཟད་སྦྱོར་བའི་ནུས་པ་ཡང། །མཚོན་བྱར་བཤད་ལ་འགལ་བ་ཡོད་མིན་ཏེ། །ནུས་དཔག་ཀུན་ཅན་དངོས་པོ་གཅིག་ཕྱིར་རོ། །དབྱེ་ན་འདིར་བསྟན་ཤེས་མཚན་སྦྱོར་བའི་དོན། །མཁྱེན་གསུམ་
དམིགས་བ་གང་རུང་ལ་དམིགས་ནས། །དེ་བཞིན་གཤེགས་པ་འབྱུང་བ་ཤེས་པ་སོགས། །གཙོ་བོར་གྱུར་པའི་འདིར་བསྟན་ཤེར་ཕྱིན་ནོ། །དེ་ལ་གཞི་ལམ་རྣམ་མཁྱེན་སྦྱོར་བ་གསུམ། །དོན་ནི་གཞི་ཤེས་དམིགས་པ་ལྟར་དམིགས་ནས། །དེ་བཞིན་
གཤེགས་འབྱུང་ཤེས་སོགས་བཅུ་དྲུག་གི་ཆ་ནས་བཞག་པའི་འདིར་བསྟན་ལམ་ཤེར་ཕྱིན། །དང་པོའོ་དེ་བཞིན་ལམ་ཤེས་ལྟར་དམིགས་ནས། །སྟོང་ཉིད་མཚན་མེད་ཤེས་སོགས་རྣམ་མཁྱེན་ལྟར། །དམིགས་ནས་སངས་རྒྱས་ཉིད་ཀྱི་ཆོས་ཤེས་སོགས་
བཅུ་དྲུག་ཆ་བཞག་འདིར་བསྟན་ལམ་ཤེར་ཕྱིན། །རྣམ་མཁྱེན་སྦྱོར་བའོ་སྦྱོར་དང་ཤེས་མཚན་གཉིས། །འཆོལ་བར་མི་སེམས་སྦྱོར་བར་བྱེད་ལས་སྒོས། །ཤེས་མཚན་ལ་སོགས་མིང་གིས་བསྟན་ཙམ་ལས་།མཚན་ཉིད་སྦྱོར་ལས་གཞན་གྱུར་ཡོད་མིན་ཕྱིར། །མཚོན་
བྱ་ལྟ་བུར་མཚོན་ཞེས་གསུངས་ཕྱིར་རོ། །འདིར་བསྟན་གཞི་ཤེས་ཤེས་མཚན་བཅུ་དྲུག་པོ། །གཞི་ཤེས་སྦྱོར་བ་ཡིན་ཀྱང་གཞི་ཤེས་ཀྱི། །ཤེས་མཚན་འཆད་བྱེད་དངོས་བསྟན་མ་ངེས་ཏེ། །འཇིག་རྟེན་འཇིག་མེད་ཅེས་པའི་དངོས་བསྟན་གྱི། །ཟིན་བྱེད་བདེན་མེད་

[021A]༄༅། །རྟོགས་པའི་ལམ་གསུངས་ཕྱིར། །རྒྱ་ཆེ་ཞེས་བྱ་སེམས་ཀྱི་གནས་ལུགས་ཏེ། །ཐ་སྙད་ཡོན་ཏན་འགྲུབ་རུང་ཆེན་པོར་མྱུར་།གྲངས་ཀྱིས་གཞལ་བར་མི་ནུས་ཚད་མེད་དང། །སེམས་དེ་དབང་ཤེས་ལ་ནི་བསྟན་མེད་པར། །མ་ཟད་
སངས་རྒྱས་སྤྱན་ལྔས་བལྟར་ཡང་མེད།    ༈   བཀྲམ་བཅུ་མ་པ་བཞི། །དེ་ལས་ལུང་མ་བསྟན་ལྟ་བཅུ་བཞི་སྟེ་།སྔོན་མཐར་བརྟེན་པ་འཇོག་རྟེན་རྟག་སོགས་བཞི། །ཕྱི་མཐར་བརྟེན་པ་མཐའ་ལྡན་ལ་སོགས་བཞི། །མྱང་འདས་ལ་བརྟེན་གྲོལ་
བདག་གྲོང་ཕན་ཆད། །འབྱུང་དང་མི་འབྱུང་གཉིས་ཀ་གཉིས་མིན་བཞི། །ལུས་སྲོག་ལ་བརྟེན་རྫས་གཅིག་ཐ་དད་གཉིས། །སྒྲུབ་པ་མི་རུང་དགག་པ་དེར་མི་འོས། །དེ་ཕྱིར་ལུང་མ་བསྟན་པར་མ་བཤད་གསུངས། །རྩ་ཤེས་ཊཱིཀ་ཆེན་གསུངས་ཚུལ་དེ་ལས་
གཞན༑ །གྲོལ་བདག་ལེགས་ལྡན་སངས་རྒྱས་ཉིད་ལ་གསུངས། །གསེར་འཕྲེང་བདག་གམ་སེམས་ཅན་ཙམ་ལ་སྦྱར། །མཐའ་དང་མི་ལྡན་རྟག་དང་གྲོལ་བདག་འབྱུང། །གྲངས་ཅན་ལ་བརྟེན་གཡོ་བའི་ལྟ་བ་གསུམ། །ཟློག་ཕྱོགས་རྒྱང་འཕེན་ལ་བརྟེན་འདུ་བ་
གསུམ། །གསེར་འཕྲེང་མཐའ་ལྡན་མཐའ་ནི་ཕྱི་མའི་ཆར། །མཛད་དེ་གྲངས་ཅན་པ་ལ་མཐའ་ལྡན་སྦྱར། །གཅེར་བུ་པ་དག་བུམ་པའི་གནས་སྐབས་ནི། །ཞིག་ཀྱང་རང་བཞིན་མི་འཇིག་སྨྲ་བའི་ཕྱིར་།དགག་སྒྲུབ་ཆ་མཉམ་བཀྲམ་པའི་ལྟ་བ་གསུམ། །གནས་
མ་བུར་བརྟེན་ཟློག་ཕྱོགས་བཅུམ་པ་གསུམ། །བདག་འཛིན་མིན་ཡང་ཁྱད་གཞི་བཏགས་བདག་ལ། །བརྟེན་ཕྱིར་ཁྱད་ཆོས་འཛིན་པ་ལོག་ཞུགས་སོ། །རྣམ་མཁྱེན་ཤེས་མཚན་སྟོན་བྱེད་གཞུང་ཚིག་དེར། །དེ་བཞིན་ཉིད་ཀྱི་ཆོས་བརྟེན་ཞེས་གསུངས་སོ། །བརྗོད་དང་

[021B] །ཁ་ཅིག་ཐོས་བསམ་སྒོམ་གསུམ་དབང་བྱས་ཟེར། །ཡང་ན་ཉན་ཐོས་བྱང་སེམས་སངས་རྒྱས་གསུམ། །ཡང་ན་གདུལ་བྱ་སྤྱི་ལ་བརྗོད་མཛད་ཅིང། །སྨིན་པ་རྣམས་ལ་སྒོམ་པའི་ཤེས་པར་མཛད། །རྣམ་གྲོལ་གདུལ་བྱས་མངོན་སུམ་
མཐོང་མཛད་དོ། །བསམ་མི་ཁྱབ་སོགས་བཅུ་དྲུག་ཙི་རིགས་ཀྱིས་།ཐེག་དམན་ལས་འཕགས་ཆ་བཞག་ལམ་ཤེར་ཕྱིན། །སེམས་དཔའི་ཁྱད་མཚན་སྦྱོར་བའི་མཚན་ཉིད་དོ། །གཞན་ལ་ཕན་བདེ་སྐྱོབ་སོགས་བྱེད་པའི་ཆོས། །བཅུ་གཅིག་ཆ་བཞག་འདིར་
བསྟན་ལམ་ཤེར་ཕྱིན། །འདིར་བསྟན་སེམས་དཔའི་བྱེད་མཚན་སྦྱོར་བ་སྟེ། །དང་པོ་དགུ་དང་མཐའ་གཉིས་རིམ་པ་བཞིན། །འགྲེལ་ཆེན་གཉིས་ལས་སྦྱོར་བ་གསུམ་དང་སྦྱར། །འགྲེལ་ཆུང་ཞི་ཤེས་ཙམ་གྱི་ལྡོག་པ་ནས། །གསུམ་ལས་མི་ནུས་ཕྱིར་ན་གོང་
གསུམ་སྨོས། །གླིང་ལ་རྣམ་པ་གསུམ་སོགས་གསེར་འཕྲེང་གསལ། །མཚན་གཞིའི་སྦྱོར་བའི་དོན་ནི་ཤེས་ཁྱད་བྱེད། །གསུམ་ཀྱིས་མཚོན་པ་ལས་སྒྲུབ་ཀྱིས་བསྟན་པའི། །སྦྱོར་བའི་དངོས་ཉིད་སེམས་དཔའི་ཡེ་ཤེས་སོ། །གཞི་ཤེས་སྦྱོར་གཞི་གསུམ་གྱིས་མཚོན་
ནམ་དཔྱད། །དགོས་ཏེ་རྩོད་སྤོང་དོན་ཡང་འདི་ཡིན་ནོ། །འདི་བྮིའང་གཞུང་གི་དངོས་བསྟན་ཟིན་བྱེད་གཙོ། །འདིར་བསྟན་མཚན་ཉིད་གོ་གཅིག་ཚོགས་ལམ་ནས། །རྒྱུན་མཐའི་བར་རོ་གཞན་དུ་རྒྱལ་བར་འབྱུང།།    ༈    །གྲངས་
མེད་གསུམ་གྱི་ཐོག་མ་ངོས་བཟུང་སྟེ། །རྒྱན་གྱི་ཆེད་བླུའི་གདུལ་བྱ་ངོས་འཛིན་དང། །དེ་ནས་སྨིན་བྱེད་ལམ་གྱི་སྐྱེ་རིམ་དང་མངོན་རྟོགས་ཁྱད་བར་ཅན་གྱི་སྐྱེ་རིམ་གསུམ། །དང་པོ་སྔར་བཤད་མཁྱེན་གསུམ་རྣམ་པ་དང། །མཚན་ཉིད་བཞི་སོགས་བྶྒོམྶ་༄༅། །མཐུས་འགའ་ཞིག་ལ། །ཐར་ཆ་གྲངས་མེད་ཚོགས་དང་མཉམ་འབྱུང་སྟེ། །དད་དང་དྲན་པར་མཁས་ཕྱིར་མི་ལྡོག་ཅིང་།བརྩོན་འགྲུས་མཁས་པས་འཇུག་སེམས་བསྐྱེད་ཕྱིར་དང། །ཏིང་འཛིན་ཤེས་རབ་མཁས་ཕྱིར་ལྟ་བ་ཡི།།
དཔྱད་བ་རྫོགས་ཕྱིར་རོ་དེ་ལས་དང་པོ་གཉིས། །ཐེག་ཆེན་འཇུག་སྒོའི་སྔོན་འགྲོ་དངོས་གཞི་སྟེ། །དེ་ནས་གསུམ་པས་སྤྱོད་པ་སྤྱི་བསླབ་དང། །ཕར་ཕྱིན་མཐའ་གཉིས་སློབ་ཚུལ་མཐའ་གཉིས་སོ་།མདོ་ཡི་ཚིག་ཟིན་དད་སོགས་ཆུང་འབྲིང་དང། །དབང་པོ་
རྟུལ་འབྲིང་ཉན་རང་ལ་ཡིན་ཕྱིར། །བྱང་སེམས་མིང་གིས་བཏགས་ནས་གསུངས་པ་ལས། །བྱང་སེམས་ཉིད་ལ་རིགས་ཅན་གསུམ་འདོད་འཁྲུལ། །ཁ་ཅིག་རྩ་བར་བཤད་པའི་རྣོ་རྟུལ་ཡང། །ཐེག་དམན་ལ་འདོད་མི་རིགས་དེ་གཉིས་ནི། །རྫོགས་བྱང་
དོན་དུ་གཉེར་བར་མཚུངས་པ་ལ། །རྣོ་རྟུལ་དབང་གིས་དཀའ་བླ་གསུངས་ཕྱིར་རོ། །ཁ་ཅིག་རྣོ་རྟུལ་གཉིས་སུ་མ་ངེས་ཏེ། །འབྲིང་བོའོ་ཟེར་ཡང་དེ་ནི་རྟུལ་པོས་བསྡུས། །དད་སོགས་ལྔ་ལ་མཁས་པའི་རིགས་གནས་ཀྱི། །ཐབས་ཤེས་ཁྱད་བར་ཅན་གཉིས་ཀྱིས་ཟིན་
པའི། །རང་བཞིན་གྱི་ནི་དབང་རྣོན་ཆོས་མངོན་རྟོགས། །འདི་ཡི་དངོས་བསྟན་ཐར་པ་ཆ་མཐུན་དོན། །གཞན་ནི་ཐབས་ཤེས་ཉི་ཚེས་ཟིན་པ་དང། །རང་བཞིན་དབང་འབྲིང་དབང་རྟུལ་མངོན་རྟོགས་སོ་།ཐར་པའི་ཆ་ལ་ཕན་ཕྱིར་ཐར་ཆ་སྟེ། །ལུས་རྟེན་
སེམས་རྟེན་གཉིས་ནི་སེམས་བསྐྱེད་བཞིན། །རྒྱན་བརྟེན་ཡུལ་ལྔ་གང་རུང་རྟོགས་དགོས་ཀྱི། །ཐེག་ཆེན་རིགས་ཅན་དེ་ནི་བསྟན་བཅོས་འདིའི་།ཆེད་དུ་བྱ་བའི་གདུལ་བྱའི་དོན་གསུངས་ཤིང། །གདམས་དང་རྗེས་བསྟན་གང་རུང་དབང་བྱས་ན། །དེར་གྱུར་འཕགས་པ་ཡོད་

[022B] །བདེན་པ་མངོན་སུམ་མཐོང་ཚེ་ལུང་གི་ཆོས། །གཟིངས་དང་འདྲ་ཕྱིར་ཆེད་དུ་མི་བརྟེན་བས། །རྒྱན་ལས་རྟོག་གེར་ཆེད་དུ་བརྟེན་པ་དང། །དམ་བཅའ་གཞན་དུ་འགྱུར་ཕྱིར་མ་ངེས་དང། །ཆོས་ཀུན་ཡུལ་དུ་མི་བྱེད་མ་ཁྱབ་དང། །
ཀུན་རྫོབ་ཙམ་ལས་དོན་དམ་མ་མཐོང་དང། །སྤོབས་པ་ཡོངས་སུ་གཏུགས་པའི་སྐྱོ་བ་ཅན། །འདི་ལྔ་སོ་སྐྱེ་ཁོ་ནར་སྦྱར་ཕྱིར་རོ། །བློ་བརྟན་རྟོག་གེའི་གཞུང་ལ་སྦྱར་ཏེ་བཤད།།    ༈   སྨིན་བྱེད་ལམ་ལ་དངོས་དང་ནི། །མངོན་རྟོགས་གོ་རིམ་
ལོག་རྟོག་སྤངས་པ་གཉིས། །མཉམ་གཞག་ཤེས་རབ་སྒོམ་ཚུལ་སྔར་བཤད་ནས། །རྗེས་ཐོབ་བརྩེ་སོགས་ཐབས་ཀྱི་རྟོགས་རིགས་རྣམས་།འདིར་གསུངས་བསྡོམས་པས་སྦྱོར་ལམ་ཡོངས་རྫོགས་འགྱུར། །འདིར་ནི་རྩ་བའི་ཚིག་དང་སྒོ་བསྡུང་
ཏེ༑ །དྲོད་སོགས་སྤྱི་ལ་སྦྱར་ཡང་སྣང་བ་གཉིས། །ཕྱི་སྟེ་མཉམ་བྱམས་གཉིས་དང་ཕན་སོགས་གསུམ། །ཕ་མའི་སེམས་སོགས་ལྔ་དང་དྲོད་གསུམ་སྦྱར། །ཚིག་གསལ་སེམས་མཉམ་ཁོ་ནར་དྲོད་ཆུང་སྦྱར། །སྡིག་ལས་ལྡོག་ཅིང་གཞན་དགོད་བསྔགས་བརྗོད་
དང༑ ༑སྦྱིན་སོགས་ལ་གནས་གཞན་འགོད་བསྔགས་བ་བརྗོད། །ནང་སྟོང་ཉིད་ལ་གནས་སོགས་རྩེ་མོ་གསུམ། །བདེན་བཞིར་ཤེས་སྤོང་སོགས་བྱེད་གཞན་འགོད་དང། །རྒྱུན་ཞུགས་འབྲས་སོགས་ཤེས་ཀྱང་མངོན་མི་བྱེད། །མཐོང་སོགས་ལ་གནས་
གཞན་འགོད་བཟོད་པ་གསུམ། །སེམས་ཅན་སྨིན་དང་མངོན་ཤེས་སྐྱེད་པ་དང། །རྣམ་མཁྱེན་བསྐྱེད་ཅིང་གཞན་འགོད་ཆོས་མཆོག་གསུམ། །ཁ་ཅིག་རྩ་བར་སེམས་ཅན་དམིགས་པ་དང། །བདེན་ཤས་རྣམ་པར་གསུངས་ཀྱང་སློབ་དཔོན་གྱིས། །བདེན་

[023A]༄༅། །ཤེས་དམིགས་པར་བྱས་ཏེ་དམིགས་པ་ཡི། །སེམས་ཅན་ཆད་པའི་ཕྱིར་ན་མི་འཐད་ཟེར། །སློབ་དཔོན་རྩེ་མོ་བཞིན་དུ་གཞན་ལ་ཡང། །སྦྱོར་གསུངས་ཕྱིར་ན་སེམས་ཅན་ཆད་པ་དང། །བདེན་པ་དམིགས་པར་
གསུངས་པའི་སྐབས་མེད་དོ། །རྩོད་ཚུལ་འདི་ནི་སྤྱི་ལ་མི་རུང་དམ་དབྱད། །རང་ལུགས་གཙོ་བོར་ཐབས་ཆས་ཁྱད་པར་དུ། །བྱས་པའི་སེམས་དཔའི་རྒྱུད་ཀྱི་དོན་མངོན་རྟོགས། །ཐེག་ཆེན་ངེས་འབྱེད་ཆ་མཐུན་དོན་ཡིན་ནོ། །མངོན་རྟོག་གོ་རིམ་
ལོག་རྟོག་སྤོང་ཚུལ་ནི། །ཁ་ཅིག་སྦྱོར་མཐོང་སྒོམ་གསུམ་སྐབས་དྲུག་ཏུ། །གསུངས་ཀྱང་མི་ཟློས་དང་པོ་གསུམ་གྱི་དེ། །བསྒོམ་བྱ་མི་མཚུངས་ཕྱིར་ན་མི་ཟློས་ཤིང། །བཞི་པར་ས་བརྒྱད་ཡེ་ཤེས་ཆེ་ཆུང་གསུམ། །ལྔ་པར་དགུ་དང་བཅུ་པའི་སྟོད་ཆ་དང། །དྲུག་
པར་བཅུ་པའི་སྨད་ཆར་སྦྱོར་མཐོང་སོགས། །མིང་གིས་བཏགས་པའི་ཕྱིར་ན་མི་ཟློས་སོ། །ཕྱི་མ་འདི་ལ་ཡིག་ཆར་སྟོད་ཆ་གསུངས་།དེ་དག་དེ་ཡི་རྒྱུ་མཚན་རྩ་བ་ལས། །བག་ལ་ཉལ་ཀུན་འཇོམས་ཞེས་གསུངས་ཕྱིར་དང། །ཀུན་མཁྱེན་ཉིད་གསུམ་ཆོས་རྣམས་ཡོངས་རྫོགས་
པར། །གསུངས་ཕྱིར་ཞེ་ན་མཚུངས་ཏེ་སྐབས་དང་པོར། །སྤྱོར་ལམ་སྐབས་སུ་དག་པ་ལྔ་གསུངས་དང། །དཔའ་བར་འགྲོ་དང་རློམ་ཟད་གསུངས་ཕྱིར་རོ། །དེ་དག་མོས་སྒོམ་ཙམ་དང་རྒྱུར་གནས་ལ། །འདོད་ན་ཁྱོད་ཀྱི་དེ་ཡང་དེ་དང་འདྲ། །དེ་ཕྱིར་རྐྱང་བའི་དབང་
བྱས་མི་རིགས་ཏེ། །ཕྱིར་མི་ལྡོག་རྟགས་རྫོགས་རྗེས་སློབ་བའི་ཆོས། །བཤད་ཟིན་ད་ནི་མི་སློབ་དགེ་འདུན་ཞེས། །གཉིས་སུ་ཕྱི་ཕྱིར་ས་བརྒྱད་གཅིག་བུར་འགལ། །སྡུད་འགྲེལ་སློབ་དཔོན་སྔ་མའི་ཕྱོགས་བཟུང་སྟེ། །གསུངས་ཀྱང་རང་ལུགས་ཁུག་པའི་དབང་བྱེད་

[023B] །འགྲེལ་ཆེན་བཞིན་ནོ་དེ་ཡང་སྐབས་དྲུག་ལས། །དང་པོ་གསུམ་ནི་བླང་བྱའི་དབང་བྱས་ཤིང། །གཞན་གསུམ་ཉམས་སུ་ལེན་བྱེད་དབང་བྱས་ལ། །ནང་གསེས་ཀྱི་ཡང་མི་འདྲ་སྦྱོར་བ་གསུམ་།རིམ་པས་རེ་རེ་ཙམ་ཞིག་བསྒོམ་སྙམ་པའི། །ལོག་རྟོག་བསལ་ནས་མཉམ་དུ་
འཇུག་ཕྱིར་རོ།།    ༈   །སྦྱོར་མཐོང་སྒོམ་གྱི་ཕྱིར་མི་ལྡོག་རྟགས་དང། །སྐུ་གསུམ་འགྲུབ་བྱེད་ལམ་གསུམ་བཤད་པ་གཉིས། །ཁ་ཅིག་རྟགས་ནི་ལུས་ངག་མཚན་མ་ཟེར། །དེར་གྱུར་བདེན་ཞེན་མངོན་གྱུར་ལོག་ཆ་དང། །
ཐེ་ཚོམ་མི་ཁོམ་ཟད་ཆ་བྱམས་ཡིད་སོགས། །ལུས་ངག་མཚན་མ་མིན་ཕྱིར་མི་འཐད་དོ། །གཞན་དག་རྟགས་ནི་གཞན་གྱིས་དབོག་པའི་དུས་།ཁོ་ནར་བསམས་ཏེ་སྦྱོར་ལམ་ཐོབ་མ་ཐག་མེད་ཅེས་སྨྲ་བ་དག་ཀྱང་འདིས་ཁེགས་སོ། །ཁ་ཅིག་རྟགས་འདི་འབྲས་
རྟགས་ཁོ་ན་དང། །ལ་ལ་རང་བཞིན་རྟགས་འདོད་གཞན་དག་ནི་།གཏན་ཚིགས་སྒོ་ནས་དབོག་པ་མེད་ཅེས་ཟེར། །གསུམ་ག་མི་འཐད་མདོ་ལས་འབྲས་རང་གཉིས། །ཅི་རིགས་སྒོ་ནས་རྟོགས་པ་གསུངས་ཕྱིར་རོ་།གཡོ་ཅན་སེམས་དང་ལུས་ངག་མི་མཐུན་ཀྱང། །ལུས་
ངག་སྒོ་ནས་དཔོག་བ་མི་འགལ་ཏེ། །དམ་པ་རྣམས་ནི་དགོས་དབང་མ་གཏོགས་པ། །ནང་གི་སེམས་དང་སྤྱོད་པ་མཐུན་ཕྱིར་རོ། །ཁ་ཅིག་གཟུགས་ལས་ལྡོག་སོགས་རྟགས་ཞེ་བཞི། །གང་རུང་ཐོབ་པའི་སེམས་དཔའ་ཕྱིར་མི་ལྡོག་དགེ་འདུན་དོན་དུ་
འདོད་པ་རྒྱལ་བས་ཁེགས། །སློབ་པའི་དབང་བྱས་ན་ཡང་མཐོང་ལམ་པ། །དབང་རྟུལ་དེ་ཡིས་རྟགས་རྣམས་མ་ཐོབ་ཀྱང། །སློབ་དང་ཕྱིར་མི་ལྡོག་གཉིས་ཡིན་ཕྱིར་འགལ། །རོང་སྟོན་མདགས་ལ་སྦྱོར་བའི་སྒོས། །ཕྱིར་མི་ལྡོག་རྟགས་ཐོབ་ཀྱང་བསམ་

[024A]༄༅། །པས་མིན། །རང་ཙམ་དོན་དུ་ཐར་པ་འདོད་ཕྱིར་ཏེ་།ལུང་ལས་ཇི་སྲིད་ས་བརྒྱད་མ་ཐོབ་པ། །དེ་སྲིད་ཐེག་པ་དམན་པས་འཇིགས་གསུངས་ཕྱིར། །ཞེས་ཟེར་སེམས་བསྐྱེད་ཉམས་པའི་བྱང་འཕགས་མཚར།།
ལུང་འདི་རྒྱུད་བླ་དང་ནི་ལང་གཤེགས་ཞེས། །མང་པོ་འཁྲུལ་ཡང་རྡོ་རྗེ་རྩེ་མོའི་ཡིན།།    ༈   གཟུགས་སོགས་ལ། །བདེན་ཞེན་མངོན་གྱུར་ལྡོག་སོགས་རྟགས་ཞེ་བཞི་།གང་རུང་ཐོབ་པའི་སེམས་དཔའ་ཕྱིར་མི་
ལྡོག་རྟགས་ཐོབ་བྱང་ཆུབ་སེམས་དཔའི་དོན་དུ་འདོད། །སྦྱོར་མཐོང་སྒོམ་ལ་ཉི་ཤུ་བཅུ་དྲུག་བརྒྱད། །སྦྱོར་ལམ་བཞིར་ཡང་བཅུ་གཅིག་དྲུག་གཉིས་གཅིག་མཐོང་ལམ་སྐད་ཅིག་བཅུ་དྲུག་གསུངས་པ་ནི། །ཤེས་བཟོད་བཅུ་དྲུག་ལག་རྗེས་ལུས་ངག་
གི་བྱ་བར་རྒྱུ་ཡི་མིང་གིས་བཏགས་པའོ། །རེ་རེར་རྣམ་བརྟགས་དང་མཚན་མ་གསུམ། །དེ་ཡི་ཁྱད་པར་འགྲེལ་ཆེན་གཉིས་ལ་ལྟོས་།མཐོང་ལམ་ལས་འཕྲོས་དབང་པོ་ཉེར་གཉིས་ལ། །ཀུན་བཏུས་བསྡུ་བ་མཛོད་ཀྱི་བཤད་ཚུལ་མང། །སྒོམ་ལམ་ཁྱད་
ཆོས་ངོ་བོ་དབྱེ་བ་གསུམ། །དབྱེ་བ་ལས་འཕྲོས་གྲངས་དང་བྱེད་པ་ལ། །རྩོད་པ་སྤོང་ཚུལ་གཉིས་སོ་དང་པོ་ནི། །གྲངས་མེད་ལ་སོགས་བསྟན་པ་ཞེས་སོགས་གསུངས། །འདི་ཡི་བདེན་པ་དབུ་མ་རང་ལུགས་ཀྱི། །བདེན་པ་གཉིས་ལ་འགྲེ་སོགས་འདོད་ཀྱང་
མིན། །རྫས་སམ་དངོས་པོ་རང་མཚན་དོན་དམ་དང། །ལྡོག་པ་སྤྱི་མཚན་ཀུན་རྫོབ་བདེན་པ་སྟེ། །དངོས་པོ་གཅིག་ཀྱང་ལྡོག་པ་ཐ་དད་ཕྱིར། །བྱེད་པར་དོན་དམ་ཐ་སྙད་ལ་ལྟོས་པའི། །རྩོད་པ་གཉིས་སོ་བྲི་འཕེལ་དོན་དམ་པར། །མེད་པར་ཐལ་བ་འདོད་པ་

[024B] །ཐ་སྙད་དུ་ནི་རེ་རེ་བ་སོགས་ཀྱི། །མིན་ཡང་མ་ངེས་རྟེན་འགྲེལ་ཚོགས་པས་སོ། །ཆོས་སྐུ་འགྲུབ་བྱེད་སྲིད་ཞི་མཉམ་ཉིད་སྦྱོར། །ངོ་བོ་རྗེས་ཐོབ་སོགས་ཀྱི་སྐབས་སུ་ཡང་།བདེན་འཛིན་མངོན་གྱུར་སྐྱེ་བའི་སྐབས་བཅོམ་པའི། །ཆ་ནས་བཞག་པའི་དག་
སའི་ཡེ་ཤེས་སོ། །ཁ་ཅིག་སྟོང་ཉིད་རྟོགས་པ་ཁོ་ནར་འདོད། །དག་སའི་བདག་མེད་ཕྲ་རགས་གསུམ་རྟོགས་པའི། །ཡེ་ཤེས་གསུམ་ཡང་ཤེས་རབ་ཆ་ཡིན་ཞིང། །ཆོས་སྐུའི་ལག་རྗེས་གཙོ་བོར་འཇོག་བྱེད་ཕྱིར། །འདིར་གསུངས་རྟགས་འདིས་ཤེས་རབ་ཆ་ཀུན་
འགྲུབ༑ །གསེར་འཕྲེང་ཚོགས་ལམ་ལ་ཡང་སྦྱོར་བ་གསུམ། །སྒོམ་ཚུལ་གསུངས་པར་འཁྲུལ་ནས་ཐོབ་བོ་ཞེས། །ཁ་ཅིག་འདོད་ཀྱང་མི་འཐང་རྗེས་ཀྱི་ཚེ། །བདེན་འཛིན་མངོན་གྱུར་གོ་སྐབས་མ་བཅོམ་ཕྱིར། །རྩོད་ཚུལ་འདི་དག་ཁ་ཅིག་དབུ་སེམས་
དང། །ཁ་ཅིག་ཐལ་རང་ཁོ་ནའི་རྩོད་ཚུལ་ཟེར། །ལ་ལ་དེ་གཉིས་མི་འཐད་འདི་དག་ནི། །མདོ་ལས་དངོས་བསྟན་རྩོད་པ་ཡིན་ཕྱིར་ཟེར། །གསུམ་ཀ་མི་འཐད་འདི་ལ་དོན་སྨྲ་དང། །སེམས་ཙམ་རང་རྒྱུད་པའི་རྩོད་ཚུལ་ཏེ། །ཐལ་རང་སེམས་ཙམ་གསུམ་གྱི་ལན་རེ་ཡང་
ཡོད་པའི་ཕྱིར་ཏེ་གྲུབ་མཐའ་རང་རང་གི་བདེན་གཉིས་འཇོག་མཚམས་ཕྲ་རགས་མི་མཚུངས་ཕྱིར། །མདོར་གསུངས་གྲུབ་མཐའི་རྩོད་ཚུལ་མིན་དགོས་ན། །གྲུབ་མཐའི་རྩོད་ཚུལ་མདོ་དོན་མིན་པར་འགྱུར། །ཁ་ཅིག་གཞན་གསོད་རྨིས་པ་མངོན་ཞེན་གྱིས། །བསད་
པས་སྲྭོག་གཅོད་ལས་ལམ་རྫོགས་པར་སྨྲ། །རྨི་ལམ་མི་ལ་སེམས་མེད་ཕྱིར་ན་དེ། །མི་འཐད་ཕམ་བསད་བར་ཐལ་བར་འགྱུར། །དེ་ཕྱིར་ཕྱི་ནས་ལས་ལམ་རྫོགས་གསུངས་པ། །གནོད་སེམས་བྱས་བསགས་ཚང་བ་ཡིན་ནམ་དཔྱད། །རོང་སྟོན་དེར་སྡིག་

[025A]༄༅། །གསོག་ན་ཕམ་པ་ཡང། །འབྱུང་ཞེས་རྩོད་དེ་བཅས་དབང་མ་དགོངས་སོ། །འདི་ལས་འགྲོས་ཏེ་མདོར་གསུངས་ཀླན་ཀ་ནི། །ལས་མེད་ལས་འབྲས་དོན་དམ་ཐལ་བ་དང། །ལུང་འགལ་རྨི་ལམ་ལས་གསོག་ཐལ་
བ་བཞི། །ཉིན་ཡང་ལས་མེད་ཀླན་ཀ་དང་པོའོ། །དོན་དམ་དུ་འདོད་ཀུན་རྫོབ་ཏུན་དཔེ། །མ་གྲུབ་ཞེན་པས་གསོས་ན་བྲི་འཕེལ་ཕྱིར་།འོ་ན་རྨི་ལམ་ལས་ཀྱང་བྲི་འཕེལ་དུ། །འགྱུར་ཕྱིར་དོན་དམ་ཐལ་བ་གཉིས་བའོ། །ལས་ནི་དམིགས་བཅས་སྐྱེ་ཕྱིར་མངོན་
ཞེན་གྱིས། །འཕེལ་བ་བདེན་ཕྱིར་མ་ཡིན་རྫུན་ཕྱིར་མིན། །གཉིས་པར་བརྒྱད་སྟོང་བདེ་གཤེགས་ལས་གསོག་འཕངས། །དམིགས་བཅས་སྐྱེན་མདོ་ལས་ཆོས་རྣམས་ཀུན། །དབེན་གསུངས་ལུང་འགལ་ཀླན་ཀ་གསུམ་པའོ། །དབེན་པ་དོན་དམ་སྐྱེ་བརྫུན་ཕྱིར་རུང། །རྨི་
ལམ་ལས་ལམ་རྫོགས་འགྱུར་བཞི་བ་སྟེ། །རབ་འབྱོར་མ་འོངས་རྒྱལ་འབྱུང་དོན་ཡོད་ཕྱིར། །བྱམས་པར་ཁ་འཕངས་དེས་ཀྱང་ཀླན་ཀ་ཡི། །འཁོར་གསུམ་མི་དམིགས་གསུངས་ཏེ་དོན་གྱི་ལན། །དེ་ནས་ལོངས་སྤྲུལ་འགྲུབ་བྱེད་ཞིང་དག་དང། །ཐབས་
མཁས་གཙོར་བསྟན་ཀུན་ཀྱང་ཚོགས་གཉིས་འབྲས། །ཁྱད་བར་ཐབས་མཁས་འབྲས་བུ་བདུད་ལས་རྒྱལ། །བདུད་ཀྱང་བཞི་སྟེ་གང་ཞིག་འཆི་བ་ནི། །ཉེ་བར་ལེན་བའི་ཕུང་པོ་ཕྲ་རགས་དང། །གང་གིས་འཆི་བ་ཉོན་མོངས་བག་ཆགས་བཅས། །འཆི་བའི་
ངོ་བོ་ཕྲ་རགས་འཆི་བདག་བདུད། །དེ་ལས་འདའ་བའི་བར་གཅོད་འདོད་ལྷ་དང། །དེ་ཡི་བྱེད་པ་ཅི་རིགས་ལྷའི་བུའི་བདུད། །ཁ་ཅིག་བདུད་བཞི་རྒྱུན་ཆད་མི་རིགས་ཏེ། །འདོད་ལྷ་དེ་ནི་སངས་རྒྱས་འགྱུར་ཕྱིར་ཟེར། །མ་ཁྱབ་ངན་འགྲོ་རྒྱུན་འཆད་གསུངས་

[025B] །བདུད་བཞི་རགས་བ་ཙམ་ལས་འདའ་ཚུལ་ནི། །ཐེག་དམན་ལྷག་མེད་ཚེ་དང་དགྲ་བཅོམ་ཚེ། །གཉིས་ལས་རྣམ་གྲོལ་ཚེ་དང་མཐོང་ལམ་ཚེ། །རིམ་བཞིན་ཕྱི་མ་ཐེག་ཆེན་སྦྱོར་ལམ་དུས་།གཞན་གསུམ་ས་བརྒྱད་ཚེའོ་ཁ་ཅིག་གིས། །རགས་པ་མི་སྦྱོར་ཐེག་དམན་གང་ཟག་
བཞིང། །སྔར་བཞིན་བཤད་པ་མི་རིགས་བདུད་བཞིའི་གཡུལ། །ཅིག་ཅར་བཅོམ་དང་ལྷུན་གྲུབ་འཕྲིན་ལས་ཀྱི། །གཏེར་མངའ་སྐུ་གསུམ་མངོན་གྱུར་དུས་མཉམ་ཕྱིར། །ཚུལ་འདིར་འབད་པ་ལས་བྱུང་ལེགས་བྱས་མཐུས། །ཐོས་བའི་རྗེས་འཇུག་སྒྲུབ་བ་མཐར་ཕྱིན་ཅིང། །
ཁྱད་བར་བྱམས་མགོན་ཉིན་བྱེད་ཤར་བའི་ཚེ། །གསུང་གི་བདུད་རྩིའི་རོ་ཡིས་ཚིམ་པར་ཤོག་    ༈   འཆི་མེད་ལམ། །བགྲོད་པའི་མཁྱེན་དཔྱོད་ཟླ་ཤེལ་འཛུམ་རླབས་ཅན་།ལེགས་བཤད་ག་བུར་ཐིགས་པ་འབུམ་གཡོ་བ། །
དཔལ་ལྡན་བླ་མ་སྙིང་གི་མུན་སེལ་རྒྱལ། །སྐབས་བཞི་པའི་ཚིག་དོན་ཀུན་ཚང་ཞིང། དཀའ་གནད་རྣམས་གསལ་བར་ཕྱེ་སྟེ་མདོར་བསྡུས་པ་འདི་ལྟ་བུ་ཞིག་དགོས་ཞེས་གསོལ་བ་ཡང་ཡང་བཏབ་བ་བཞིན། རྗེ་བླ་མ་མཚན་བརྗོད་པར་དཀའ་བ་དཀོན་མཆོག་བསྟན་
པའི་སྒྲོན་མེ་དཔལ་བཟང་པོ་ཉིད་དགུང་ལོ་ཉེར་ལྔ་བཞེས་པ་མེ་རྟའི་ལོར་ལྷ་ལྡན་མཚན་བཏགས་གནང་ནས་མདོ་སྨད་དུ་ཕེབས་ཁར་ཕེབས་རྒྱུའི་གྲ་སྒྲིག་དང། དོན་གཉེར་བ་གྲངས་མེད་པ་ལ་འདོད་ཆོས་མང་པོ་གནང་དགོས་པས་བྲེལ་བ་ཤིན་ཏུ་ཆེ་སྟབས་ཕྱག་དཔེ་ལ་གསར་
དུ་གཟིགས་ལོང་མ་བྱུང་བང་འཕྲལ་དུ་ཐུགས་ལ་གང་བཞུགས་རྣམས་སྒོ་མང་བླ་མ་སངས་རྒྱས་རྡོ་རྗེའི་སྐུ་སྐྱེ་གྲགས་བརྒྱལ་མཚན་བདག་ལ་དཔལ་ལྡན་འབྲས་སྤུངས་ཆོས་སྡེ་ཆེན་པོར་འཛིན་ཆོས་སུ་བརྩེ་བས་རྗེས་སུ་གནང་བ་ཡིན་ནོ།། །།རྒྱལ་བསྟན་སྤྱི།།

[026A]༄༅། །དང་འཇམ་མགོན་བཤད་སྒྲུབ་བསྟན། །འཕེལ་རྒྱས་འགྲོལ་བདེ་སྐྱིད་འབྱུང་བའི་སླད། །དད་བ་བརྒྱ་ལྡན་ཕོ་བྲང་གན་མཛོད་ནས། །ཆོས་སྦྱིན་འཛད་མེད་གངྒའི་རྒྱུན་འདི་སྤེལ་།སརྦ་མངྒ་ལཾ།། །།

[026B] བླནྐ་པགེ་﻿༄༅། །ཞབས་བརྟན་གསོལ་འདེབས་ཀྱི་སྐོར་བཞུགས་སོ།།

[001A] །ཞབས་བརྟན་གསོལ་འདེབས་ཚེ་དཔལ་གཏེར་མཛོད་ཞེས་བྱ་བཞུགས་སོ། །༄༅། །འགྲོ་ལ་མངོན་དགའ་མཆོག་སྩོལ་
ཚེ་དཔག་མེད། །བརྩེ་མེད་འཆི་བདག་བདུད་ལས་རྣམ་པར་རྒྱལ། །ཚེ་དཔལ་སྟེར་མཛད་ཡིད་བཞིན་འཁོར་ལོ་སོགས། །ཚེ་ཡི་ལྷ་མཆོག་གསུམ་གྱིས་ཤིས་
པ་སྩོལ། །ཀུན་མཁྱེན་ལུང་རྟོགས་བསྟན་པའི་དྒའ་ཚལ་དབུས། །བཤད་སྒྲུབ་ཡང་སྙིང་ཆོས་ཀྱི་དགའ་སྟོན་མཆོག་འགྱེད་མཁས་མཚུངས་བྲལ་གདོད་མའི་
མགོན་པོའི་ཞབས། །རྣམ་ཀུན་དྭངས་པའི་ཡིད་ཀྱིས་གསོལ་བ་འདེབས། །རླབས་ཆེན་ཐུགས་བསྐྱེད་རྨད་བྱུང་ཆུ་གཏེར་དབུས། །ལུང་རྟོགས་ཡོན་ཏན་རིན་ཆེན་

[002A] །རྡུལ་བརྩེགས་སྤོར། །མཁས་བཙུན་བཟང་པོའི་གསེར་སྦྱང་ནོར་བུའི་ཁྲིར། །བློ་བཟང་བསྟན་པའི་དཔལ་ཏུ་ཞབས་
བརྟན་ཤོག་བླ་མའི་ཞབས་པད་རྡོ་རྗེའི་ཁམས་སུ་བརྟན། །བུ་སློབ་ཐུགས་མཐུན་ཆོས་སྲིད་མངའ་ཐང་རྒྱས། །འབྲེལ་ཐོགས་འགྲོ་ཀུན་བདེ་སྐྱིད་དཔལ་ལ་
རོལ༑ ༑དགེ་མཚན་འབུམ་ཕྲག་དགའ་སྟོན་རྒྱས་གྱུར་ཅིག་བསླུ་མེད་བླ་མ་ཡི་དམ་མཆོག་གསུམ་དང། །བདག་ཅག་དད་མོས་རྟེན་འབྲེལ་ནུས་མཐུ་དང། །
ཁྱད་པར་ཆོས་སྐྱོང་སྲུང་མའི་མཐུ་སྟོབས་ཀྱིས། །སྨོན་པའི་དོན་ཀུན་ལྷུན་གྱིས་འགྲུབ་གྱུར་ཅིག་ །། ཅེས་ཞབས་བརྟན་གསོལ་འདེབས་ཚེ་དཔལ་གཏེར་མཛོད་ཞེས་བྱ་བ་

[002B] བསྟན་པའི་གསལ་བྱེད་དམ་པ་གང་དེའི་ཡོངས་འཛིན་ཞབས་དྲུང་བློ་བཟང་ཡེ་ཤེས་བསྟན་པའི་རྒྱལ་མཚན་རྣམ་གཉིས་ཀྱིས་དབུ་མཛད། སེར་སྐྱ་ཐུན་མོང་ནས་
འདི་ལྟ་བུ་ཞིག་དགོས་ཞེས་བསྐུལ་ངོར། ་རྒྱལ་དབང་ཕྱག་ན་པདྨོའི་བཀའི་ལུང་གིས། མེ་རྒན་ཨེ་རྟེམ་ཐུ་པཎྜི་ཏ་པཱི་ལིག་ཐུ་ནོམ་ཆི་མཁན་པོར་བསྔགས་ཤིང། མིང་གཞན་ཤཱཀ་བཙུན་བློ་བཟང་བྱང་ཆུབ་བསྟན་པའི་སྒྲོན་མེས་སེམས་
ལ་གང་དྲན་ཐོལ་བྱུང་དུ་སྨྲས་པའོ།། །།  ༄༅། །ཞབས་བརྟན་ཁ་སྐོང་བཞུགས།། ༄༅། །བློ་གྲོས་བཟང་པོའི་ཉིན་བྱེད་འོད་ཀྱིས་བསྐྱངས། །ཐུབ་བསྟན་པད་ཚལ་མཆོག་ཏུ་རྒྱས་མཛད་ཅིང། །
ལུས་ཅན་རྒྱ་མཚོར་ཐར་ལམ་གསལ་མཛད་མགོན། །དཔལ་ལྡན་བླ་མའི་ཞབས་ལ་གསོལ་བ་འདེབས། ། ཞེས་པ་འདི་ཡང་དམ་པ་གང་དེས་རབ་བྱུང་གི་ངོ་བོ་བཞེས་སྐབས་བློ་བཟང་ཐུབ་བསྟན་རྒྱ་མཚོར་མཚན་བསྒྱུར་བས་
དེའི་མཚན་སྒྲ་འཇུག་པའི་གསོལ་འདེབས་འདི་ཉིད་ཀུན་མཁྱེན་ལུང་རྟོགས་ཀྱི་ཚབ་ཏུ་འཇུག་ཕྱིར་བྲིས་པའོ།། །།༄༅། །ཞབས་བརྟན་གསོལ་འདེབས་ཐུགས་རྒྱུད་བསྐུལ་བའི་རྡ་ཆེན་བི་ཧ་ར་ཏིསྨ།།  ༄༅། །མི་ཤིག་ཁམས་
ཀྱི་སྙིང་པོ་ཉུག་མའི་སྲོག་འཆི་མེད་རྡོ་རྗེའི་ལང་ཚོར་གྲུབ་པའི་དཔྱིད། །བདེ་ཆེན་ལྷ་ཡི་འཁོར་ལོའི་སྐུར་ཤར་བ། །བཅོམ་ལྡན་འཆི་བདག་འཇོམས་པས་ཤིས་པར་བསྒྲུབས། །བློ་བཟང་རྒྱལ་བའི་ཡེ་ཤེས་སྒྱུ་

[003A]༄༅། །འཕྲུལ་གར། །ཞིང་འདིར་བསྟན་འགྲོའི་པད་ཚལ་རྒྱས་པའི་སླད། །བསླབ་གསུམ་ངུར་སྨྲིག་རྒྱལ་མཚན་འཛིན་པའི་དཔལ། །སྤྲུལ་བའི་སྐྱེས་མཆོག་དམ་པར་
གསོལ་བ་འདེབས། །བློ་གློས་བཟང་པོའི་ཡེ་ཤེས་ཆུ་གཏེར་དབུས། །ལེགས་འོང་བཤད་སྒྲུབ་བསྟན་པའི་ཡིད་བཞིན་དབང། །གུས་ལྡན་དད་པའི་རྒྱལ་མཚན་རྩེ་མཆོད་ན། །བྱིན་རླབས་དངོས་གྲུབ་
ཆར་ཆེན་ཅི་མི་བསྩོལ། །ཕྱི་རུ་འདུལ་བར་ལེགས་སྤྱོད་ཆེ་བཙུན་པས། །བསྟན་པའི་སྤྱི་ཡི་མིག་ལྷོས་མཐོར་བཏེགས་ཤིང། །ནང་དུ་རིམ་གཉིས་རྣལ་འབྱོར་དཔའ་བོའི་གདེངས། །རབ་བརྙེས་ཁྱོད་ནི་སྲིད་
པའི་མིག་ཏུ་གྲུབ། །དེ་ཕྱིར་སྙིགས་དུས་མི་བསྲུན་བརླིང་སྤྱོད་ལ། །ཞུམ་མེད་སྙིང་སྟོབས་གོ་ཆ་ལྷུར་བཞེས་ཏེ། །འཇིགས་བྲལ་གདོང་ལྔས་བཏེག་པའི་ཆོས་ཀྱི་ཁྲིར། །ནམ་ཡང་གཡོ་མེད་བསྐལ་བརྒྱར་
ཞབས་བརྟན་ཤོག་བདེན་གྲུབ་གྲུབ་པའི་ཚིག་གི་ཆུ་སྐྱེས་ཚལ། །དོན་བཟང་བཟང་པོའི་བཅུང་དུ་འཛག་པ་འདི། །དགེ་ལེགས་ལེགས་བྱས་དབྱར་སྐྱེས་དུས་སྟོན་གསར། །མི་ཉམས་ཉམས་པ་མེད་པའི་
དཔལ་ཐོབ་ཤོག་མཆོག་གསུམ་རྒྱལ་བརྒྱ་མཚོའི་བྱིན་རླབས་དང། །ཁྱད་པར་འདོད་ཁམས་དབང་མོའི་མུ་ཐུ་སྟོབས་དང། །བདག་ཅག་བུ་སློབ་དད་མོས་རྩེ་གཅིག་མཐུས། །སྨོན་པའི་རེ་འབྲས་ལྷུན་གྱིས་

[003B] །། ཅེས་ཞབས་བརྟན་གསོལ་འདེབས་ཐུགས་རྒྱུད་བསྐུལ་བའི་རྔ་ཆེན་ཞེས་བྱ་བ་འདི་ཡང་པཱ་རང་ཧོ་ཆིད་ཕྱོགས་ནས་ཐུ་ས་ལག་ཆི་བདེ་མཆོག་སྐྱབས་ནས་བསྟན་པའི་གསལ་བྱེད་དམ་པ་མཁན་པོ་བླ་མའི་ཡོངས་འཛིན་ཞབས་དྲུང་
བློ་བཟང་ཡེ་ཤེས་བསྟན་པའི་རྒྱལ་མཚན་འདི་ཉིད་ཀྱི་ཞབས་བརྟན་སྔོན་མ་འགའ་ཞིག་མཆིས་ནའང་མཚན་སྒྲ་ཟུར་ཆག་པ་དང་ཧ་ཅང་ཉུང་ཤས་ཆེ་ཞིང་གོ་རིམ་ངེས་བཟུང་དཀའ་བ་སོགས་ཀྱིས་སྐྱོན་དང་བཅས་ཤིང། ཁྱད་པར་བསྙེན་རྫོགས་བསྒྲུབ་
སྐབས་མཚན་གོང་མས་ལྟར་སྐྱབས་མགོན་་ཤིང་བཟའ་རྡོ་རྗེ་འཆང་ནས་གནང་བྱུང་བས་དེ་ལུགས་ཀྱི་མཚན་སྒྲ་དངོས་སུ་ཐོན་པའི་ཞབས་བརྟན་རྒྱས་བསྡུས་འཚམས་པ་འདི་ལྟ་བུ་ཞིག་དགོས་ཞེས་བསྐུལ་བའི་ངོར་་ཆོས་མེད་
སྙོམས་ལས་པ་བློ་བཟང་བྱང་ཆུབ་བསྟན་པའི་སྒྲོན་མེས་ཕྲལ་མར་བྲིས་པའོ།། །།  ༄༅། །ཞབས་བརྟན་སྨོན་ཚིག་འདོད་དོན་མྱུར་གྲུབ་བི་ཧ་ར་ཏིསྨ།། ༄༅། །ཚེ་དང་ཡེ་ཤེས་མཆོག་སྩོལ་འོད་མཐའ་ཡས། །ཚེ་ཡི་
བར་ཆད་ཀུན་སེལ་རྣམ་རྒྱལ་མ། །ཚེ་དཔལ་པདྨོ་བཞད་མཛད་ཏཱ་རེ་སོགས། །ཚེ་སྦྱིན་ལྷ་ཚོགས་རྣམས་ཀྱིས་དགེ་ལེགས་སྩོལ། །འཇམ་དཔལ་དབྱངས་དངོས་རྗེ་བཙུན་ཙོང་ཁ་པའི། །མདོ་སྔགས་བཤད་
སྒྲུབ་གདམས་པའི་ཉིད་ཁུ་མཆོག་སྐལ་ལྡན་འགྲོ་རྣམས་ཚིམ་མཛད་དགེ་བའི་བཤེས། །འཕྲིན་ལས་ལྷུན་གྲུབ་ཁྱོད་ལ་གསོལ་བ་འདེབས། །བླ་མ་མཆོག་གསུམ་སྲུང་མའི་བྱིན་རླབས་དང། །བདག་ཅག་

[004A]༄༅། །གདུལ་བྱའི་དད་མོས་རྟེན་འབྲེལ་མཐུས། །བླ་མའི་ཞབས་བརྟན་མཛད་འཕྲིན་དར་རྒྱས་སོགས། །ཇི་ལྟར་སྨོན་པའི་དོན་ཀུན་ལྷུན་གྲུབ་ཤོག་ །། ཅེས་པ་འདི་ཡང་རི་ཁྲོད་
དགེ་སློང་ཐུབ་བསྟན་ནས་བསྐུལ་ངོར་་བཙུན་གཟུགས་འཆང་བ་ཆེ་ཤོས་སྤྲུལ་མིང་བས་བྲིས་བའོ།། །།༄༅། །ཞབས་བརྟན་གསོལ་འདེབས་དངོས་གྲུབ་བདུད་རྩིའི་སྙེ་མ་ཞེས་བྱ་བ་བཞུགས་སོ།།  ༄༅། །བདེ་ལྡན་ཞིང་གི་
མགོན་པོ་ཚེ་མཐའ་ཡས། །ཉི་བུ་དགྲ་སྡེའི་གཡུལ་ལས་རྣམ་རྒྱལ་མ། །འཆི་མེད་དཔལ་སྟེར་ཡིད་བཞིན་འཁོར་ལོ་སོགས། །ཚེ་ཡི་ལྷ་ཚོགས་རྣམས་ཀྱིས་དགེ་ལེགས་སྩོལ། །རྨད་བྱུང་ཐུགས་བསྐྱེད་བློ་གྲོས་
བཟང་པོ་ཡིས། །འགྲོ་ཀུན་བྱང་ཆུབ་མཆོག་ལ་འགོད་མཛད་ཅིང། །ལུང་རྟོགས་བསྟན་པའི་དཔལ་གྱུར་སྒྲོན་མེ་མཆོག་རྗེ་བཙུན་བླ་མའི་ཞབས་ལ་གསོལ་བ་འདེབས། །བློ་ཆེན་ཐབས་ཤེས་ཟུང་འབྲེལ་ལམ་
བཟང་གིས། །ཚེ་སྔོན་རིང་ནས་བྱང་ཆུབ་མཆོག་བརྙེས་པ། །ཟབ་གསལ་བསྟན་པའི་སྙིང་པོ་རྡོ་རྗེ་ཅན། །མཚུངས་མེད་སྐྱེ་མཆོག་དམ་པར་གསོལ་བ་འདེབས། །ངག་གི་དབང་ཕྱུག་འཇམ་དཔལ་སྙིང་པོ་ཡི། །
བསྟན་པ་རིན་ཆེན་ཕྱོགས་བརྒྱར་སྤེལ་བ་ལ། །དཧ་རྨ་པཱ་ལ་དང་མཚུངས་སྐྱབས་མཆོག་རྗེས། །དུས་ཀུན་འབྲལ་བ་མེད་པར་བྱིན་གྱིས་རླབས། །སྐྱེས་བ་ཀུན་ཏུ་འདྲེན་མཆོག་བླ་མ་ཡིས། །རྗེས་བཟུང་དམ་ཆོས་

[004B] །ཡང་དག་ལམ་གྱི་འཇུག་པ་བདེར་བགྲོད་ནས། །ཟུང་འཇུག་སྐུ་བཞིའི་གོ་འཕང་ཐོབ་པར་ཤོག་ །། ཞབས་བརྟན་གསོལ་བདེབས་དངོས་གྲུབ་བདུད་རྩིའི་སྙེ་མ་ཞེས་བྱ་བ་འདི་ཡང། བཙུན་པའི་གཟུགས་བརྙན་
འཆང་བ་བློ་བཟང་བྱང་ཆུབ་བཧུ་སུ་གུ་བས་སུག་བྲིས་སུ་བགྱིས་པ་ཛ་ཡནྟུ།། །།༄༅། །ཞབས་བརྟན་གསོལ་འདེབས་འཆི་མེད་དཔལ་སྟེར་ཞེས་བྱ་བ་བཞུགས་སོ།།  ༄༅། །ཨོཾ་སྭ་སྟི། ཚེ་དང་ཡེ་ཤེས་མཆོག་སྩོལ་འོད་མཐའ་ཡས། །
ཚེ་ཡི་བར་ཆད་ཀུན་སེལ་རྣམ་རྒྱལ་མ། །ཚེ་དཔལ་སྟེར་མཛད་ཡིད་བཞིན་འཁོར་ལོའི་ཞབས། །ཚེ་ཡི་ལྷ་མཆོག་གསུམ་གྱིས་ཤིས་པ་སྩོལ། །བློ་བཟང་བསྟན་པའི་བད་ཚལ་ཆེར་སྐྱོང་པའི། །ཐུགས་བསྐྱེད་མཐུ་ལྡན་
ཉི་མའི་དབང་ཕྱུག་མཆོག་བསོད་ནམས་གཟི་འབར་བློ་གསལ་རྒྱ་མཚོའི་མགོན། །མཚུངས་མེད་དཔལ་ལྡན་བླ་མར་གསོལ་བ་འདེབས། །བློ་གྲོས་བཟང་པོའི་ལུང་རིགས་ལག་ཉལ་གྱིས། །ཚུལ་མིན་བགྲོད་པ་
འཇོམས་དང་ཆབས་ཅིག་བར། །བསྟན་པའི་དབང་ཕྱུག་མཆོག་ཏུ་བསོད་ནམས་མཐུས། །བསྐལ་བ་རྒྱ་མཚོར་ཞབས་པད་བརྟན་གྱུར་ཅིག་རླབས་ཆེན་ཐུགས་བསྐྱེད་རྨད་བྱུང་ཆུ་གཏེར་དབུས། །ལུང་རྟོགས་ཡོན་
ཏན་རིན་ཆེན་རྡུལ་བརྩེགས་སྤོར། །མཁས་བཙུན་བཟང་པོའི་གསེར་སྦྱང་ནོར་བུའི་ཁྲིར། །བློ་བཟང་བསྟན་པའི་དཔལ་དུ་ཞབས་བརྟན་ཤོག་དམ་པའི་རྣམ་ཐར་གཙང་མའི་ཆ་ཤས་ཀུན། །ཡོངས་རྫོགས་མཁྱེན་པའི་

[005A]༄༅། །དཀྱིལ་འཁོར་རབ་རྒྱས་པས། །མུན་པའི་གོ་འཕང་འཇིག་མཁས་འཕྲིན་ལས་ཀྱི། །རྒྱ་མཚོའི་རླབས་འཕྲེང་སྲིད་རྩེར་འཕྱུར་བར་ཤོག་བླ་མའི་ཞབས་པད་རྡོ་རྗེའི་ཁམས་
སུ་བརྟན། །བུ་སློབ་ཐུགས་མཐུན་ཆོས་སྲིད་མངའ་ཐང་རྒྱས། །འབྲེལ་ཐོག་འགྲོ་ཀུན་བདེ་སྐྱིད་དཔལ་ལ་རོལ། །དགེ་མཚན་འབུམ་ཕྲག་དགའ་སྟོན་རྒྱས་གྱུར་ཅིག་མཆོག་གསུམ་བསླུ་བ་མེད་པའི་བྱིན་རླབས་དང།།
བདག་ཅག་དད་མོས་རྟེན་འབྲེལ་ནུས་མཐུ་དང། །ཁྱད་པར་ཡི་དམ་བསྲུང་མའི་མཐུ་སྟོབས་ཀྱིས། །སྨོན་པའི་དོན་ཀུན་ལྷུན་གྱིས་འགྲུབ་གྱུར་ཅིག་ ཅེས་ལྷར་བཅས་འགྲོ་བའི་གཙུག་རྒྱན་པཎ་ཆེན་ཐམས་ཅད་མཁྱེན་པའི་བཀའ་ལུང་གིས་
ཨ་ཆི་ཐུ་ནོམ་ཆི་མེ་རྒན་ཡོངས་འཛིན་མཁན་པོར་བསྔགས་པའི་མཆོག་སྤྲུལ་བློ་བཟང་བསྟན་པའི་དབང་ཕྱུག་དཔལ་བཟང་པོའི་ཞབས་བརྟན་གསོལ་འདེབས་འཆི་མེད་དཔལ་སྟེར་ཞེས་བྱ་བ་འདི་ནི། ཏཱ་རི་གངྒའི་ཕྱོགས་ནས་བསྟན་པའི་གསལ་བྱེད་རྡོ་རམས་པ་ཞབས་དྲུང་བསྟན་
པའི་མཛེས་རྒྱན་ནས་འདི་ལྟ་བུ་ཞིག་དགོས་ཞེས་བསྐུལ་བའི་ངོར་་ཆོས་མེད་སྙོམས་ལས་པ་ཤཱཀ་བཙུན་བློ་བཟང་བྱང་ཆུབ་བསྟན་པའི་སྒྲོན་མེས་སུག་བྲིས་སུ་བགྱིས་པ་ཛ་ཡནྟུ།། །།༄༅། །ཞབས་བརྟན་གསོལ་འདེབས་དངོས་གྲུབ་ཆར་འབེབས་
ཞེས་བྱ་བ་བཞུགས་སོ།།  ༄༅། །ན་མོ་ཨཱརྱ་ཏཱ་རེ་ཡ། རྨད་བྱུང་རླབས་ཆེན་ཚོགས་གཉིས་རྒྱ་མཚོ་ལས། །ལེགས་པར་འཁྲུངས་པའི་འཕགས་མ་ནམ་མཁའི་ནོར། །མཚན་དཔེའི་རྒྱན་ལྡན་འོད་ཟེར་སྟོང་འབར་བའི། །

[005B] །རྣམ་འདྲེན་ཞལ་ཁྱིམ་རིན་ཆེན་འབྱུང་གནས་ལས། །ལེགས་འོད་དམ་ཆོས་བདུད་རྩིའི་འོད་དཀར་གྱིས། །ལེགས་ཚོགས་ཀུན་འཕེལ་སྲིད་ཞིའི་ཚ་གདུང་ཀུན། །སེལ་མཛད་རྗེ་
བཙུན་བླ་མར་གསོལ་བ་འདེབས། །དེ་ཡི་མཐུ་ལས་རྒྱལ་བསྟན་རིན་ཆེན་དང། །འཇམ་མགོན་བླ་མའི་རིང་ལུགས་དྲི་མེད་འདི། །སྤེལ་མཛད་མགོན་ཁྱོད་བསྟན་འགྲོའི་ཉེར་འཚོ་རུ། །ཞབས་པད་གཞོམ་མེད་རྡོ་རྗེ་ལྟར་བརྟན་
ཤོག་ཡུལ་ཕྱོགས་འདིར་ཡང་ནད་མུག་འཁྲུག་རྩོད་སོགས། །མི་འདོད་ཉེར་འཚེ་མཐའ་དག་ཞི་བ་དང། །ཚེ་བསོད་མངའ་ཐང་དཔལ་འབྱོར་གོང་འཕེལ་ཞིང། །བསམ་པའི་དོན་རྣམས་ཡིད་བཞིན་འགྲུབ་པར་ཤོག་སྐྱེ་བ་
ཀུན་ཏུ་རྗེ་བཙུན་བླ་མ་ཡིས། །རྗེས་བཟུང་དམ་ཆོས་བདུད་རྩིས་འཚོ་བ་དང། །རྟེན་འབྲེལ་བསླུ་བ་མེད་པའི་བདེན་པ་ཡིས། །སྨོན་པའི་རེ་འབྲས་དོན་ཀུན་འགྲུབ་པར་ཤོག་ ཅེས་པ་འདི་ཡང་ཏཱ་རི་གངྒའི་ཤོག་ནས་དབུ་མཛད་ཚེ་འཕེལ་གྱིས་རང་
གི་རྩ་བའི་བླ་མ་རིན་ཆེན་ཆོས་འཕེལ་གང་དེ་ཉིད་ཀྱི་ཞབས་བརྟན་གསོལ་འདེབས་དངོས་གྲུབ་ཀུན་འབྱུང་དང་འབྲེལ་བའི་མཚན་སྔགས་འདི་ལྟ་བུ་ཞིག་དགོས་ཞེས་ཡང་ཡང་བསྐུལ་ངོར། སྙན་ཚིག་མངོན་བརྗོད་སོགས་ཀྱིས་དམ་དུ་མ་བཅིངས་པ་འདི་ཡང། ་ཆེ་ཤོས་སྤྲུལ་
མིང་འཛིན་པ་བློ་བཟང་བྱང་ཆུབ་བསྟན་པའི་སྒྲོན་མེས་སྦྱར་བའོ།། མཚན་སྔགས་ནི།  ཨོཾ་ཨཱ་གུ་རུ་རཏྣ་དྷ་རྨ་པྲི་དྡྷཱེ་སརྦ་སིདྡྷི་ཧཱུཾ་ཧཱུཾ། ༄༅། །ཞབས་བརྟན་གསོལ་འདེབས་འཆི་མེད་མཆོག་སྦྱིན་ཞེས་བྱ་བ་བཞུགས་སོ།།  ༄༅། །རྨད་བྱུང་

[011A]༄༅། །མཆོག་གསུམ་རྒྱལ་བ་རྒྱ་མཚོའི་བྱིན་རླབས་དང། །ལྷ་ཆེན་འོད་ལྡན་དཀར་པོའི་འཕྲིན་ལས་དང། །དཀར་ཕྱོགས་སྐྱོང་བའི་ལྷ་ཀླུའི་མཐུ་སྟོབས་ཀྱིས། །ཇི་ལྟར་སྨོན་པའི་དོན་ཀུན་འགྲུབ་གྱུར་ཅིག་
རྗེ་བཙུན་བླ་མའི་་གྱུར་ཅིག་ ཅེས་འཇམ་མགོན་བསྟན་པའི་སྲོག་ཤིང་ཆེན་པོ། ་ཆུ་བཟང་ཧོ་ཐོག་ཏུ་རིན་པོ་ཆེའི་ཡང་སྲིད་མཆོག་སྤྲུལ་བློ་བཟང་བསྟན་པའི་དབང་ཕྱུག་དཔལ་བཟང་པོའི་ཞབས་བརྟན་གསོལ་འདེབས་དགོས་འདོད་ཀུན་འབྱུང་ཞེས་བྱ་བ་འདི་ཡང། གང་གི་
འཕྲིན་ལས་ཀྱི་ཁ་ལོ་པ་ཆེན་པོ་ལ་ཁ་ཆོས་རྗེ་མཁས་བཙུན་དང། སྤྱི་སོ་སྡེ་བ། ཐུན་མོང་ནས་རིན་ཆེན་གཉིས་པའི་མཎྜལ་དར་ཚོན་སྣ་ལྔའི་སྣེ་འདོགས་ཅན་ལྷ་རེག་སྲིད་དུ་རིང་བ་བཅས་བསྐུལ་ངོར་་ཆོས་མེད་སྙོམས་ལས་པ་ཆེ་ཤོས་སྐྱེས་མིང་དུ་འབོད་པས་མཆོག་ཏུ་
དད་པས་མཚམས་སྦྱར་ཏེ་སུག་ལས་སུ་བགྱིས་པའོ།། །།དགེའོ།། ༄༅། །ཞབས་བརྟན་གསོལ་འདེབས་ཚེ་དཔལ་པདྨོ་བཞད་པའི་དགའ་སྟོན་ཞེས་བྱ་བ་བཞུགས་སོ།། ༄༅། །ཚེ་དཔལ་གཏེར་མཛད་ཨ་ཡུར་ཕུ་ཎྱེ་དང། །ཚེ་བདུད་གཡུལ་
ལས་རྣམ་རྒྱལ་བི་ཛ་ཡ། །ཚེ་སྦྱིན་ལྷག་ལྷ་ཨརྱ་ཏཱ་རེ་མ། །དམ་པའི་ཞབས་པད་རྡོ་རྗེའི་ཁམས་སུ་སྐྱོངས། །རྒྱལ་བའི་འཕྲིན་ལས་སྣ་ཚོགས་གདུལ་བྱའི་ཁམས། །སྒྱུར་སླད་ཡོན་ཏན་དུ་མའི་མཛོད་འཛིན་ཅིང། །ངོ་
མཚར་གསང་གསུམ་བཀོད་པ་ཅི་ཡང་སྟོན། །དད་ལྡན་རྒྱ་མཚོའི་མགོན་ལ་གསོལ་བ་འདེབས། །རྣམ་དག་ཐོས་བསམ་སྒོམ་པའི་དཀྱིལ་འཁོར་རྒྱས། །མཁས་བཙུན་བཟང་པོའི་འཕྲིན་ལས་འོད་དཀར་འབུམ། །འཆད་

[011B] །རྒྱལ་བསྟན་ཀུནྡའི་གཉེན་དུ་རྟག་བཞད་ཤོག་བླ་མ་ཡི་དམ་དམ་ཅན་སྲུང་མའི་ཚོགས། །བདག་ཅག་བུ་སློབ་དད་མོས་རེ་བའི་མཐུས། །བླ་མའི་ཞབས་པད་རྡོ་རྗེའི་ཁམས་ལྟར་བརྟན། །དགེ་
ལེགས་ཀུན་འབྱུང་བས་མ་དོན་མྱུར་གྲུབ་ཤོག་ ཅེས་ཞབས་བརྟན་གསོལ་འདེབས་ཚེ་དཔལ་པདྨོ་བཞད་པའི་དགའ་སྟོན་ཞེས་བྱ་བ་འདི་ཡང་མིན་གན་ཇ་ས་གཤོག་གི་མཎྜལ་སུ་མུ་སྨོན་འཕེལ་གླིང་གི་བླ་མ་འཕྲིན་ལས་ཡོན་ཏན་རྒྱ་མཚོའི་ཞབས་གྲས་རྣམས་
འདི་ལྟ་བུ་ཞིག་དགོས་ཚུལ་མོས་འདོད་ལྟར་་ཆོས་མེད་སྤྲང་ཁྱམས་བིཀྵུ་སུ་མ་ཏི་བོདྷིའི་མིང་ཅན་ནས་ཕྲལ་མར་སྦྱར་བ་དགེ་ལེགས་འཕེལ།། །། ༄༅། །ཞབས་བརྟན་གསོལ་འདེབས་འཆི་མེད་འདོད་རྒུའི་མཆོག་སྦྱིན་ཞེས་བྱ་བ་བཞུགས་སོ།།།
༄༅། །ན་མོ་གུ་རུ་ཧ་ཡ་གྷྲཱི་ཝ་ཡ། ཀུན་བཟང་ཆོས་དབྱིངས་ངང་ལས་བཞེངས་པའི་གར། ཚེ་བདུད་བགེགས་དཔུང་ཀུན་འཇོམས་དབང་དྲག་ལྷས། །རྨད་བྱུང་ཚེ་དཔལ་དགེ་ལེགས་འོད་སྟོང་གིས། །དེང་འདིར་མི་ཤིག་
ཚེ་ཡི་དངོས་གྲུབ་སྩོལ། །ཆེར་སྙིགས་བུད་ཤིང་བསྲེགས་ལ་དུས་མཐའི་མེ། །རྨོངས་མུན་སེལ་ལ་ཡེ་ཤེས་ཉི་འོད་འབུམ། །བདུད་སྡེ་འཇོམས་ལ་གསང་བདག་སྐྱེངས་པ་སྟེར། །རྒྱལ་བ་གཉིས་པས་རྟག་ཏུ་སྐྱོངས་གྱུར་ཅིག་
བློ་གྲོས་བཟང་པོས་རྒྱལ་བསྟན་ཡོངས་ཀྱི་སྙིང། །འཇམ་དཔལ་སྙིང་པོའི་མདོ་སྔགས་གདམས་པའི་མཛོད། །བཤད་དང་སྒྲུབ་པས་བསྟན་འཛིན་ཀུན་གྱི་གཙོ། །མཁས་གྲུབ་རྒྱ་མཚོའི་མགོན་ལ་གསོལ་བ་འདེབས། །རབ་

[012A]༄༅། །འབྱམས་མདོ་རྒྱུད་གཞུང་ལུགས་རྒྱ་མཚོལ། །གུས་རྟག་བརྩོན་པའི་ཧུབ་ཀྱིས་ཉེར་དྲངས་ཏེ། །སྐྱེས་སྦྱངས་རྣམ་དཔྱོད་ལུས་སྟོབས་རབ་རྒྱས་པ། །མང་ཐོས་ནོར་གྱིས་ཕྱུག་ལ་
གསོལ་བ་འདེབས། །ཀུན་རྨོངས་མུན་བ་དྲུངས་ནས་འབྱིན་པའི་ཕྱིར། །ཡང་དག་ཐོས་པའི་སྒྲོན་མེ་རབ་གསལ་པ། །ཡང་ཡང་བསམ་པའི་ཤེལ་གྱི་ཁང་བུར་བརྟེན། །སྣང་བའི་དགའ་སྟོན་འགྱེད་ལ་གསོལ་བ་འདེབས། །
ཆོས་ཉིད་མཁྱེན་པའི་ཆུ་མཚོ་དྭངས་པ་ལ། །རྣམ་མང་ཏིང་འཛིན་རྦ་རླབས་འཕྲིང་བ་འཁྲིགས། །རྣམ་མང་བླང་དོར་ཤེས་བྱའི་རི་མོ་འབུམ། །མ་འདྲེས་གསལ་བར་འཆར་ལ་གསོལ་བ་འདེབས། །བག་ཡོད་ངོ་ཚ་
ཁྲིམས་ལྡན་མཛའ་བཤེས་ཀྱིས། །པོར་བའི་དུས་བྲལ་མཁས་བཙུན་བཟང་གསུམ་དང། །འཕགས་པའི་ནོར་བདུན་དག་གིས་རྒྱུད་ཕྱུག་པའི། །རྨད་བྱུང་རྣམ་ཐར་ཅི་ཡང་མངོན་པར་མཛོད། །མགོན་ཁྱོད་ཡབ་རྗེ་གོང་མའི་ས་
ཟླའི་ཁྲིར། །མི་གཞིག་ཨེ་ཝཾ་སྐྱིལ་ཀྲུང་ལེགས་བཅིངས་ནས། །ཞབས་པད་ཚེ་མཐའ་ཡས་པའི་མགོན་བཞིན་དུ། །བགྲང་ཡས་བསྐལ་པའི་བར་དུ་བཞུགས་སུ་གསོལ། །གཞོན་མེད་འོད་ཟེར་ལྔ་ཡི་དྲི་
གཞོན་གྱི། །རང་མདངས་རིགས་ལྔའི་སྒྱུ་འཕྲུལ་ཡོངས་འཛིན་དུ། །ཤར་པ་གང་གི་གསང་གསུམ་ཡོན་ཏན་དང། །འཕྲིན་ལས་རྡོ་རྗེའི་གཤིས་སུ་བརྟན་པར་ཤོག་ཁྱད་པར་གསེར་ཏོག་སྒྲུབ་སྡེ་

[012B] །འདུས་སྡེ་ཐུགས་མཐུན་ཁྲིམས་གཙང་ཆོས་སྤྱོད་འཕེལ། །མི་དབང་ཆབ་སྲིད་འཕེལ་ཞིང་བཙན་ཕྱུགས་འཛོམས། །བདེ་སྐྱིད་རྫོགས་ལྡན་དཔལ་ལ་སྤྱོད་པར་ཤོག་བསླུ་མེད་བླ་མ་མཆོག་
གསུམ་བྱིན་རླབས་དང། །ཁྱད་པར་འདོད་ཁམས་དབང་མོའི་འཕྲིན་ལས་དང། །བདག་ཅག་བུ་སློབ་དད་མོས་རྩེ་གཅིག་མཐུས། །སྨོན་པའི་རེ་འབྲས་ལྷུན་གྱིས་འགྲུབ་པར་ཤོག་ །ཅེས་འཇམ་མགོན་བསྟན་པའི་སྲོག་ཤིང་ཆེན་པོ་
ཏའི་ཆིང་ཨེ་རྟིན་ནོ་མོན་ཧན་གསེར་ཏོག་ཆོས་ཀྱི་རྒྱལ་པོ་་རྗེ་བཙུན་བློ་བཟང་ཚུལ་ཁྲིམས་རྒྱ་མཚོ་དཔལ་བཟང་པོའི་ཡང་སྲིད་མཆོག་སྤྲུལ་སྨྲ་བའི་ཉི་མ་་བློ་བཟང་འཇམ་དཔལ་བསྟན་འཛིན་རྒྱ་མཚོ་དཔལ་བཟང་པོའི་ཞབས་བརྟན་གསོལ་འདེབས་འཆི་མེད་འདོད་
རྒུའི་མཆོག་སྦྱིན་ཞེས་བྱ་བ་འདི་ཡང། དམ་པ་གང་གི་འཕྲིན་ལས་ཀྱི་ཁ་ལོ་པ་ཆེན་པོ་སྐུའི་མཛོད་པ་ཆོས་རྗེ་ངག་དབང་རྒྱ་མཚོ་ནས་མཎྜལ་དར་སྣ་ལྔའི་སྣེ་འདོགས་ཅན་དང། ཧོར་ཏིང་བདུན་ཚར་རྒྱུ་རྙིང་སྦུས་ལེགས་ནང་སྨན་སྣས་ཕྱུར་བུར་གཏམས་པ། ལྷ་རེག་དྲི་བྲལ་སྲིད་དུ་རིང་བ་བཅས་
བསྐུལ་བའི་ངོར་་ཆོས་མེད་བན་རྒན་འདུ་གསུམ་སྙོམས་ལས་བ་ཆོས་ཀྱི་རྡོ་རྗེས་མཆོག་ཏུ་དད་པས་མཚམས་སྦྱར་ཏེ་སྨིན་དྲུག་ཟླ་བའི་མར་ཕྱོགས་དགའ་བ་གསུམ་པའི་ཚེས་ལ་སུག་བྲིས་སུ་བགྱིས་པའོ།། །། ༄༅། །ཞབས་བརྟན་གསོལ་འདེབས་བདེན་ཚིག་འཆི་
མེད་མཆོག་སྦྱིན་ཞེས་བྱ་བ་བཞུགས་སོ། །  ༄༅། །རབ་འབྱམས་ཚེ་དང་ཡེ་ཤེས་དཔལ་མངའ་བའི། །རབ་འབྱམས་ཚེ་ཡི་མཆོག་སྩོལ་ཏཱ་རེ་མས། །རབ་མང་འགྲོ་ལ་འཆི་མེད་གོ་འཕང་མཆོག་རབ་ཏུ་སྩོལ་མཛད་འཕགས་མས་

[013A]༄༅། །ཤིས་པ་སྩོལ། །བློ་བཟང་མཁྱེན་པའི་ཆ་ཡི་ཆོས་རྣམས་ཀུན། །བྱང་བར་ཆུབ་པའི་ལུང་རྟོགས་བསྟན་པའི་འོད། །འགྲོ་ཀུན་རྨོངས་མུན་སེལ་སླད་བསྐལ་བ་བརྒྱར། །དངོས་གྲུབ་
འབྱུང་གནས་རྟག་ཏུ་བརྟན་པར་ཤོག་ཡོན་ཏན་དཀྱིལ་འཁོར་བཅུ་དྲུག་ཆ་རྫོགས་ཤིང། །མཁས་བཙུན་བཟང་པོའི་འོད་དཀར་འབུམ་དུ་འཕྲོ། །ངོ་མཚར་དམ་པའི་རྣམ་ཐར་རྒྱན་གྱིས་མཛེས། །མཚུངས་བྲལ་ཀུནྡྲའི་
གཉེན་གཅིག་རྟག་བརྟན་ཤོག་བླ་མ་མཆོག་གསུམ་བསྲུང་མའི་བྱིན་མཐུ་དང། །མཁས་འགྲོ་དམ་ཅན་བདེན་པའི་མཐུ་ནུས་དང། །བདག་ཅག་བུ་སློབ་དད་མོས་རེ་འབྲས་མཐུས། །བླ་མའི་ཞབས་པད་གཤིས་སུ་
བརྟན་གྱུར་ཅིག་ །ཅེས་ཨ་དཀར་སློབ་ཟུར་སྐལ་བཟང་ཆོས་གྲགས་ཀྱི་ཡང་སྲིད་བློ་བཟང་བསྟན་པའི་དངོས་གྲུབ་ཀྱི་ཞབས་བརྟན་བདེན་ཚིག་འཆི་མེད་མཆོག་སྦྱིན་ཞེས་བྱ་བ་འདི་ཡང། གང་གི་ལས་བྱེད་གཉེར་བ་བསོད་ནམས་འོད་ཟེར་ནས་ཁ་བཏགས་རིན་ཆེན་
གཉིས་པ་སྲང་གཟུགས་དབང་གྲངས་ལྡན་བཅས་བསྐུལ་བའི་དོར་་རྨོང་རྟུལ་གྱིན་པ་ཆོས་ཀྱི་རྡོ་རྗེས་འཕྲལ་མར་སྦྱར་བའོ།། ༄༅། །ཞབས་བརྟན་གསོལ་འདེབས་འཆི་མེད་དབྱངས་སྙན་ཞེས་བྱ་བ་བཞུགས་སོ།། །།།
༄༅། །ངོ་མཚར་རི་མོ་གསུམ་པར་ཟབ་དབྱངས་སྒྲོགས། །རབ་མཛེས་དཀྱུས་རིང་ལྷ་ཡི་སྒྲོན་ཟུར་འོད། །ཚངས་སྲས་དབང་མོར་གཡོ་ཞིང་དགྱེས་རྒུ་རུ། །སྤྱོད་མཛད་འཇམ་དཔལ་གཞོན་ནུས་དགེ་ལེགས་

[013B] ༑བློ་བཟང་རྒྱལ་པའི་དགོངས་དོན་ཡིད་བཞིན་ནོར། །བཤད་སྒྲུབ་བསྟན་པའི་རྒྱལ་མཚན་རྩེར་བཀོད་དེ། །གང་འདུལ་འགྲོ་བའི་གདུང་སེལ་དགོས་འདོད་ཆར། །འབེབས་མཁས་དྲིན་ཅན་བླ་མ་རྟག་བརྟན་
ཤོག་འདིས་མཚོན་ཡངས་པའི་ནོར་འཛིན་དགའ་ཚལ་དུ། །གནས་བཅས་འདུས་སྡེ་ཚོགས་རྣམས་ཐུགས་མཐུན་ཞིང། །ཁྲིམས་གཙང་ཆོས་སྤྱོད་བཤད་སྒྲུབ་བྱ་བ་ཀུན། །མི་ཉམས་སྲིད་མཐར་རྟག་ཏུ་གནས་
གྱུར་ཅིག་བླ་མའི་ཞབས་པད་རྡོ་རྗེའི་ཁམས་སུ་བརྟན། །མཁས་བཙུན་བཟང་པོའི་འོད་སྣང་ཕྱོགས་ཀུན་ཁྱབ། །འཆད་རྩོད་རྩོམ་པའི་ག་བུར་ཐེག་འཕྲེང་གིས། །རྒྱལ་བསྟན་ས་མོའི་དགའ་ཚལ་རྟག་བཞད་ཤོག་
མཆོག་གསུམ་བསླུ་མེད་ཚད་མེད་ཐུགས་རྗེ་དང། །བསྟན་སྲུང་དམ་ཅན་རྒྱ་མཚོའི་འཕྲིན་ལས་ཀྱིས། །ཉེར་འཚེ་ཀུན་སེལ་མཐུན་རྐྱེན་ཡིད་བཞིན་དུ། །སྨོན་པའི་རེ་འབྲས་ལྷུན་གྱིས་འགྲུབ་གྱུར་ཅིག་ །། ཅེས་ལྷ་
ལྡན་གྲྭ་སྐོར་འཇམ་དཔལ་སྙིང་པོའི་ཡང་སྲིད་བློ་བཟང་བསྟན་པའི་རྒྱལ་མཚན་གྱི་ཞབས་བརྟན་གསོལ་འདེབས་འཆི་མེད་དབྱངས་སྙན་ཞེས་བྱ་བ་འདི་ཡང། ཏཱ་རི་གངྒཱ་ཧོ་ནེ་སུ་རུག་ཕྱོགས་ཆོས་སྡེ་ཆེན་པོ་བྱམས་པ་དར་རྒྱས་གླིང་གི་ཚོགས་ཆེན་ཆོས་གྲྭ་ལས་བྱེད་ཐུན་
མོང་ནས་བསྐུལ་ངོར་་སྐུ་འདུམ་ཁྲི་ཟུར་ཆེ་ཤོས་པཎྜི་ཏ་མཁན་མིང་བས་གཡར་ཁྲལ་ཙམ་དུ་སུག་བྲིས་སུ་བགྱིས་པ་དགེ་ལེགས་འཕེལ།། །། ༄༅། །ཞབས་བརྟན་གསོལ་འདེབས་དོན་གཉིས་ལྷུན་གྲུབ་ཞེས་བྱ་བ་བཞུགས་སོ།། ༄༅། །གང་གི་

[014A]༄༅། །མཚན་སྙན་འཛིན་དང་དྲན་པའི་མོད། །མཐར་བྱེད་སྡེ་བཅས་མིང་གི་ལྷག་མར་མཛད། །ཚེ་དཔལ་སྟེར་མཛད་ཡིད་བཞིན་འཁོར་ལོ་ཡིས། །དམ་པའི་ཞབས་པད་རིང་དུ་སྐྱོང་
གྱུར་ཅིག་འཇམ་དཔལ་དབྱངས་དངོས་ཀུན་མཁྱེན་ཙོང་ཁ་པའི། །མདོ་སྔགས་བསྟན་པའི་ཆོས་ཚུལ་གདམས་པའི་ཕུལ། །ཐར་འདོད་བློ་གསལ་རྒྱ་མཚོའི་དགའ་སྟོན་དུ། །སྤེལ་མཁས་རྗེ་བཙུན་བླ་མ་རྟག་
བརྟན་ཤོག་ཚུལ་གནས་ཁྲིམས་ལྡན་འདུས་པའི་དགའ་ཚལ་དུ། །བཤད་དང་སྒྲུབ་པའི་ལམ་བཟང་སྤེལ་བའི་ཕྱིར། །མདོ་སྔགས་ཟབ་རྒྱས་ཆོས་ཆར་འབེབས་བཞིན་དུ། །བསྐལ་བར་མི་གཡོ་རྟག་ཏུ་བརྟན་
པར་ཤོག་བསླུ་མེད་བླ་མ་མཆོག་གསུམ་བཀའ་སྡོད་བཅས། །བུ་སློབ་དད་མོས་རྩེ་གཅིག་འཛོམས་པའི་མཐུས། །རྗེ་བཙུན་བླ་མའི་ཞབས་པད་གཡོ་མེད་པར། །རྣམ་དཀར་འཕྲིན་ལས་ཕྱོགས་མཐར་རྒྱས་
པར་མཛོད། །རྗེ་བཙུན་བླ་མའི་ ཞེས་སོགས་གྱུར་ཅིག་ཅེས་ཞབས་བརྟན་གསོལ་འདེབས་དོན་གཉིས་ལྷུན་གྲུབ་ཞེས་བྱ་བ་འདི་ཡང་མོང་གོལ་ཅིན་ཤོག་གི་བསྟན་པ་དར་རྒྱས་གླིང་གི་དགོན་བདག་ཧོ་ཐོག་ཐུའི་ཡང་སྲིད་འཇམ་དབྱངས་བློ་གསལ་རྒྱ་མཚོའི་
ཞབས་བརྟན་འདི་ལྟ་བུ་ཞིག་དགོས་ཞེས་བློ་བཟང་རྒྱ་མཚོས་ཁ་བཏགས་རིན་ཆེན་གཉིས་པའི་གོར་མོ་བཅས་བསྐུལ་ངོར་་ཆོས་མེད་བན་རྒན་ཆོས་ཀྱི་རྡོ་རྗེས་བྲིས་པ་དགེ་ལེགས་འཕེལ།། །། ༄༅། །ཞབས་བརྟན་བདེན་ཚིག་བསམ་དོན་ལྷུན་

[014B]།  ༄༅། །ཨོཾ་སྭ་སྟི། བསླུ་མེད་བླ་མ་མཆོག་གསུམ་ཡི་དམ་ལྷ། །ཚེ་དཔག་མེད་མགོན་རྣམ་པར་རྒྱལ་མ་དང། །ཡིད་བཞིན་འཁོར་ལོ་ཚེ་ཡི་རིགས་འཛིན་སོགས། །ཚེ་སྦྱིན་ལྷག་
ལྷ་རྣམས་ཀྱི་ཤིས་བསྩོལ། །བློ་ཆེན་རྒྱལ་བའི་ཐུགས་བཅུད་སྙིང་པོ་མཆོག་བཟང་པོའི་འཕྲིན་ལས་སྐལ་ལྡན་གདུལ་བྱའི་མགོན། །ཕྱོགས་འདིར་བསྟན་པ་རིན་ཆེན་རྒྱས་པའི་སླད། །ཁྱོད་སྐུ་ཡར་ཟླའི་འཕེལ་ལ་
འགྲན་པར་མཛོད། །བསྐལ་མང་སྔོན་ནས་བྱང་ཆུབ་རྡོ་རྗེའི་སྐུ། །མངོན་དུ་གྱུར་ཀྱང་སྐལ་དམན་གདུལ་བྱའི་ཚོགས། །བློ་ངན་ཐུལ་ཞིང་རྒྱུད་བཟང་ཞིངས་ལ། །ལུང་རྟོགས་བསྟན་པ་སྤེལ་སླད་ཞབས་བརྟན་ཤོག་མཐའ་
ཁོབ་མུན་གླིང་བློ་བཟང་རྒྱལ་བའི་བསྟན། །འཕྲིན་ལས་སྣང་བ་དཀར་པོས་ཁྱབ་མཛད་དེ། །རང་ཕྱོགས་ཞིང་འདིར་བྱོན་ནས་སྔར་བཞིན་དུ། །བཤད་སྒྲུབ་བསྟན་པ་འཕེལ་སླད་ཞབས་བརྟན་ཤོག་དེང་དུས་སྐྱེ་བུ་མི་བསྲུན་
རླིང་སྤྱོད་ལ། །ལྔ་བདོའི་རང་མཚང་ཐུགས་ཞེ་ཁྲེལ་མིན་པར། །རྒྱལ་བསྟན་སྙིང་པོ་སྙིང་སྟོབས་ཆེན་པོ་ཡིས། །དུས་མཐར་སྤེལ་སླད་བསྐལ་བརྒྱར་ཞབས་བརྟན་ཤོག་བླ་མ་མཆོག་གསུམ་ཡི་དམ་ཞི་ཁྲོ་དང། །
ཁྱད་པར་མྱུར་མཛད་མགོན་པོ་ཕྱག་བཞི་དྲུག་ལྷ་ཆེན་གུར་སོགས་བཀའ་སྡོད་སྲུང་མའི་ཚོགས། །སྨོན་པའི་རེ་འབྲས་ལྷུན་གྱིས་འགྲུབ་པར་ཤོག་ །། ཅེས་ཞབས་བརྟན་བདེན་ཚིག་བསམ་དོན་ལྷུ་འགྲུབ་ཞེས་བྱ་བ་འདི་ནི། ཆོས་མེད་རྒྱལ་

[015A]༄༅། །ཁམས་པ་ཆོས་ཀྱི་རྡོ་རྗེས་གང་ཤར་སུག་ལས་སུ་བགྱིས་པ་དགེ་ལེགས་འཕེལ།། །། ༄༅། །ལྕང་སྐྱའི་འཁྲུངས་རབས་ཁ་སྐོང་བཞུགས་སོ།།  ༄༅། །རྣམ་འདྲེན་སྟོབས་བཅུའི་ཐུགས་རྗེའི་སྒྱུ་འཕྲུལ་
གར༑ ༑ཞེས་པ་ནས། ཁྱབ་བདག་འཁོར་ལོའི་མགོན་ལ་གསོལ་བ་འདེབས། །སྒྲིབ་བྲལ་ཡེ་ཤེས་མཆོག་གི་སྒྱུ་འཕྲུལ་གར། །ངུར་སྨྲིག་འཛིན་པའི་རྣམ་རོལ་ལམ་བཟང། །གཏེར། །ཐུབ་དབང་གདུང་འཚོབ་བསྟན་པའི་
ཉི་མ་མཆོག་བསྟན་འགྲོའི་དཔལ་མགོན་གྱུར་ལ་གསོལ་བ་འདེབས། །ས་ཆེན་ཁྱོན་ལ་ ཞེས་མན་སྦྱོར་བས་འགྲུབ་པོ། ཞེས་པ་འདི་ཡང་ཧཱོལ་ཐུ་ལྷ་རམས་པ་བླ་མ་ཡེ་ཤེས་སྟོབས་ལྡན་གྱིས་བསྐུལ་བོར་་ཆེ་ཤོས་སྐྱེ་མིང་བས་བྲིས་པའོ།། །།
༄༅། །ཞབས་བརྟན་སྨོན་ཚིག་ཕན་བདེ་སྣང་བ་གསར་ངོམས་ཞེས་བྱ་བ་བཞུགས་སོ།།  ༄༅། །བློ་ཆེན་རྒྱལ་ཀུན་མཁྱེན་པའི་ཕུང་པོ་ཀུན། །གཅིག་ཏུ་བསྡུས་ནས་ལུས་ཅན་རྨོང་མུན་ཚོགས། །སེལ་ཕྱིར་སྨྲ་བའི་དབང་ཕྱུག་སྐུར་
སྟོན་པ། །གང་དེས་དགེ་ལེགས་སྣང་བ་ཡོངས་ཕྱེ་ཤིག་བློ་བཟང་རྒྱལ་བསྟན་པདྨ་དཀར་པོའི་ཚལ། །ཐུགས་བསྐྱེད་ཉིན་བྱེད་དྲོད་ཀྱིས་རྟག་ཏུ་བསྐྱངས། །མཁས་བཙུན་བཟང་པོའི་དྲི་གཞོན་ཕྱོགས་ཀུན་ཁྱབ། །
ཕན་བདེའི་བཅུད་ཀྱིས་རྐང་དྲུག་སློབ་བུ་སྐྱོངས། །རྨད་བྱུང་ཡོན་ཏན་ལུས་སྟོབས་རབ་ཏུ་རྒྱས། །འཆད་རྩོད་རྩོམ་པས་དྲི་མེད་རིང་ལུགས་སྤེལ། །ཐུབ་བསྟན་སྙིང་པོ་ཡུན་དུ་གནས་པའི་ཕྱིར། །བསྐལ་བར་མི་

[015B]བླ་མ་ལྷ་དང་དམ་ཅན་མཁའ་འགྲོའི་ཚོགས། །ཁྱད་པར་འདོད་ཁམས་བདག་མོའི་འཕྲིན་ལས་ཀྱིས། །ཉེར་འཚེ་ཀུན་སེལ་མཐུན་རྐྱེན་ཡིད་བཞིན་སྒྲུབས། །ངོ་མཚར་བཀྲ་ཤིས་དགེ་
ལེགས་རྒྱས་གྱུར་ཅིག་  །།ཅེས་ཞབས་བརྟན་སྨོན་ཚིག་ཕན་བདེ་སྣང་བ་གསར་ངོམས་ཞེས་བྱ་བ་འདི་ཡང་ཅུང་ཧོ་ཆིད་གཡོན་རུའི་མི་དབང་ཆེན་པོའི་བཀས་བསྐུལ་པ་ལྟར་ཆོས་མེད་སྦྲང་བཙུན་བན་རྒན་བྱང་ཆུབ་བསྟན་སྒྲོན་ནས་བགྱིས་པའོ།། །།
༄༅། །ཞབས་བརྟན་རྗེས་འཛིན་སྨོན་ཚིག་དགོས་འདོད་རེ་སྐོང་ཞེས་བྱ་བ་བཞུགས་སོ།།  ༄༅། །བྱམས་པ་ཆེན་པོས་འགྲོ་ལ་བུ་བཞིན་གཟིགས། །ཐུབ་དབང་བསྟན་པའི་ཡང་སྙིང་བཅུད་ཀྱི་མཆོག་ལུས་ཅན་རྒྱ་མཚོར་འགྱིད་
མཁས་དྲིན་ཅན་རྗེ། །དཔལ་ལྡན་བླ་མ་མཆོག་ལ་གསོལ་བ་འདེབས། །མགོན་ཁྱོད་མི་འཇིགས་གདོང་ལྔས་གཏེགས་པའི་ཁྲིར། །ཞབས་པད་གཡོ་མེད་བསྐལ་བ་རྒྱ་མཚོའི་བར། །འགྱུར་མེད་རྡོ་རྗེ་སྐྱིལ་ཀྲུང་ལེགས་
བཅིང་ནས། །ཟབ་རྒྱས་ཆོས་འཁོར་བསྐོར་ཞིང་བརྟན་པར་བཞུགས། །བདག་ཀྱང་དེང་ནས་བྱང་ཆུབ་སྙིང་པོའི་བར། །མགོན་པོ་ཁྱོད་ཀྱིས་འབྲལ་མེད་རྗེས་བཟུང་ནས། །ཟབ་གསང་བཅུད་ཀྱིས་རྟག་ཏུ་ལེགས་མྱོང་སྟེ། །
འགྲོ་ཀུན་འདྲེན་པའི་དཔལ་དུ་བདག་གྱུར་ཅིག་  །།ཅེས་པ་འདི་ནི་ལང་ཏྲུས་ཕྱོགས་ཀྱི་ཐ་མ་ཀ་ཚང་གི་ཞབས་བརྟན་རྗེས་འཛིན་སྨོན་ཚིག་དགོས་འདོད་རེ་སྐོང་ཞེས་བྱ་བ་འདི་ནི། དད་བརྩོན་བློ་དང་ལྡན་པ་དཔའ་རི་དགེ་སློང་བློ་བཟང་ཆོས་འཕེལ་ནས་འདི་ལྟ་བུ་
﻿༄༅། །ཕར་ཕྱིན་སྐབས་དང་པོའི་མཐའ་དཔྱོད་ཀྱི་མཆན་འགྲེལ་རྩོམ་འཕྲོ་བཞུགས་སོ། །

[001] །ངག་དབང་ལྷ་མོ་མགྲིན་མཚོར་ཞུགས་པ་ཡིས། །ཆད་མེད་བརྩོན་འགྲུས་ཆུ་ཡི་རྦ་རླབས་ཀྱིས། །རྒྱ་ཆེ་གསུང་རབ་ནམ་མཁའི་གོ་འགོག་པ། །སྔོན་མེད་བསྟན་པའི་
ཉི་མ་ཁྱོད་ཕྱག་འཚལ།   །དངོས་པོ་རྣམས་ཀྱི་རང་བཞིན་ནི། །རྐྱེན་ལ་སོགས་པར་ཡོད་
མ་ཡིན། །བདག་གི་དངོས་པོ་ཡོད་མིན་ན། །གཞན་དངོས་ཡོད་པ་མ་ཡིན་ནོ། །ཞེས་པར་འཕྲོས་ཏེ། རྩོད་བཟློག་གལ་ཏེ་དངོས་པོ་ཐམས་ཅད་ཀྱི། །རང་བཞིན་ཀུན་ལ་ཡོད་མིན་ནི། །ཁྱོད་
ཀྱི་ཚིག་ཀྱང་རང་བཞིན་མེད། །རང་བཞིན་བཟློག་པར་མི་ནུས་སོ། །ཞེས་ཆོས་ཐམས་ཅད་རང་བཞིན་མེད་ན་བདེན་གྲུབ་འགོག་པའི་གཞུང་རྣམས་ཀྱང་རང་བཞིན་མེད་དགོས་པས་བདེན་གྲུབ་

[002A] །འགོག་པ་སོགས་ཀྱི་བྱ་བ་མི་རུང་བར་བརྩད་པའི་ལན་དུ་གསུངས་སོ། །སྟོང་ཉིད་བདུན་ཅུ་པ་ནི། རབ་བྱེད་བདུན་པ་ལས། སྒྱུ་མ་ཇི་བཞིན་རྨི་ལམ་བཞིན། །དྲི་
ཟའི་གྲོང་ཁྱེར་ཇི་བཞིན་དུ། །དེ་བཞིན་སྐྱེ་དང་དེ་བཞིན་གནས། །དེ་བཞིན་དེ་ནི་འཇིག་པར་གསུངས། །ཞེས་པར་འཕྲོས་ཏེ། གནས་པའམ་སྐྱེ་འཇིག་ཡོད་མེད་དམ། །དམན་པའམ་མཉམ་
དང་ཁྱད་པར་ཅན། །སངས་རྒྱས་འཇིག་རྟེན་སྙད་དབང་གིས། །གསུངས་ཀྱི་ཡང་དག་དབང་གིས་མིན། །ཞེས་ཆོས་ཐམས་ཅད་སྒྱུ་མ་སྤྲུལ་པ་ལྟར་དོན་རང་གི་ངོས་ནས་མེད་ན་བཟང་ངན་སོགས་
མི་རུང་སྟེ། བོང་རྡོག་དུ་མ་དངོས་པོ་བཟང་ངན་སྣ་ཚོགས་སུ་སྤྲུལ་པ་བཞིན་ནོ། །ཞེས་བརྩད་པའི་ལན་དུ། མཆོག་དམན་སོགས་སངས་རྒྱས་ཀྱིས་ཀྱང་གསུངས་ལ། ཁོ་བོ་ཅག་ཀྱང་

[002B] ། 
ཁ་ཅིག་ཐ་སྙད་དུ་གྲུབ་པ་དང་དྲུག་ཏུ་ཡང་བཤད་མོད། ཚིགས་གསལ་གྱི་མཇུག་ཏུ་རིགས་ཚོགས་ཐམས་ཅད་དྲངས་ནས་དེ་མ་དྲངས་བས་མི་འཐད་པར་ཤེས་སོ། །
ཀྱང།  །སྨྲ་པོ་འབྱུང་བ་ཤིན་ཏུ་དཀོན། །དེ་ཕྱིར་མདོར་ན་འཁོར་བ་ནི། །མཐའ་ཡོད་མ་ཡིན་མཐའ་མེད་མིན། ཞེས་
བའི་ལུང།   རྒྱལ་བའི་སྲས་རྣམས་ཀྱིས་ནི་ཡོད་དང་མེད་པ་དང། །སྒྲོ་འདོག་སྐུར་བའི་རྟོག་དང་གཅིག་ཉིད་དུ་མ་ཉིད། །རང་དང་ཁྱད་པར་རྟོག་དང་
མིང་དོན་ཇི་བཞིན་དུ། །མངོན་པར་ཞེན་པའི་རྟོག་པ་ཡང་དག་སྤང་བར་བྱ། །ཞེས་པ་ལ་བརྟེན་པར་སྣང་ལ། །དེ་ཡང་ཆོས་ཀྱི་བདག་ལ་བརྟེན་པ་བརྒྱད་དང། གང་ཟག་གི་བདག་ལ་བརྟེན་པ་གཉིས་ཀུན་
བཏུས་དར་ཊིཀ་དུ་གསུངས་སོ། །      དགོས་

[003A]༄༅། །པ་གང་གི་ཕྱིར། ཡུལ་གང་ལ། ཚུལ་ཇི་ལྟར་བསླབ་པ་སྟེ།   
མངོན་པར་རྟོགས་པའི་རྒྱན་མཛད་དོ། །ཞེས་གསུངས་པའི་ཕྱིར། བྱམས་ཆོས་ལྔ་གཞུང་རིལ་པོ་གཅིག་ཡིན་ཏེ་མངོན་རྟོགས་རྒྱན་གཅིག་པུ་ལ་མཆོད་བརྗོད་དང་རྒྱུད་བླར་
བསྔོ་བ་འབྱུང་པས་གཞན་གསུམ་ལ་དེས་ཆོག་ཚུལ་ཡོད་པའི་ཕྱིར་ཟེར། དེ་ལ་མདོ་སྡེ་རྒྱན་གྱི་ཊིཀ་བྱེད་ཁ་ཅིག་དེ་མི་འཐད་དེ། མངོན་རྟོགས་རྒྱན་དང་རྒྱུད་བླར་མཚན་དཔེ་དང་ཟག་མེད་སྡེ་ཚན་རྣམས་
སྟོན་ཚུལ་ཁྱད་མེད་པས་བསྟན་བཅོས་གཅིག་ཡིན་ན་ཟློས་སྐྱོན་འབྱུང་ཟེར། ལུགས་སྔ་མ་དེའི་སྒྲུབ་བྱེད་མ་ངེས་ཏེ། བསྟན་བཅོས་ལ་འཇུག་པའི་སྒོ་ཤིས་བརྗོད་མཆོད་བརྗོད་ངོ་བོ་ངེས་བསྟན་གསུམ་
བཤད་པའི་རེ་རེས་ཀྱང་ཆོག་པའི་ཕྱིར་དང། དེ་དག་ལ་ཡང་དབུར་ངོ་བོ་ངེས་བསྟན་རེ་སྣང་བའི་ཕྱིར་རོ། །དེ་ཡང་མདོ་སྡེ་རྒྱན་གྱི་རིགས་ཀྱི་སྐབས་ལས་རིགས་ཆད་བཤད་པ་དྲང་དོན་དུ་བཀྲལ་ཏེ་བྱེ་བྲག་
ཏུ་བཤད་པ་ལ་རྒྱུད་བླ་བྱུང་བས་དེའི་འཕྲོས་པ་ཡན་ལག་ལྟ་བུ་ཡིན་ཞིང། གཉིས་ཀ་མདོ་སྡེའི་སྡེ་སྣོད་དོ། །དབུས་མཐའི་མཚན་ཉིད་དང། སྒྲིབ་པ་དང། དེ་ཁོ་ན་དང། གཉེན་པོ་དང། ཐེག་པ་བླ་ན་

[003B] །མངོན་རྟོགས་རྒྱན་ཐེག་ཆེན་གྱི་འདུལ་བ་ཡིན་ཞིང། འདི་ལ་འཕྲོས་པ་ཡན་ལག་གི་གཞུང་ཟུར་བ་མེད་དོ། །སློབ་དཔོན་གྱི། བརྒྱད་སྟོང་
འགྲེལ་ཆེན་དང། ཤཱནྟི་བའི་སྙིང་པོ་མཆོག་དང། ཨ་བྷྱ་ཀ་རའི་གནད་ཀྱི་ཟླ་འོད་དེ་བརྒྱད་སྟོང་བར་སྦྱར་བ་གསུམ་དང། སློབ་དཔོན་གྱི་སྡུད་པའི་དཀའ་འགྲེལ་རྟོགས་སླ་དང། སངས་རྒྱས་ཡེ་ཤེས་ཀྱི་སྡུད་པའི་དཀའ་
འགྲེལ་དང། ཁ་ཆེ་དྷརྨ་ཤྲིས་མཛད་པར་གྲགས་པའི་ཤེར་ཕྱིན་མཛོད་ཀྱི་ལྡེ་མིག་དེའི་འགྲེལ་བཤད་ཆོས་བཤེས་ཀྱི་ཚིག་གསལ་དང། གསེར་གླིང་པ་དང། ཤེར་འབྱུང་གི། རྟོགས་དཀའི་སྣང་བ་གཉིས་དང། རྩ་བའི་
བསྡུས་དོན་ཇོ་བོས་མཛད་པར་གྲགས་ཀྱང་དོགས་པ་ཅན་དང། གཞོན་ནུ་དཔལ་གྱིས་མཛད་བ་སྟེ་རྩ་བའི་བསྡུས་དོན་གཉིས་དང། རིན་ཆེན་གྲགས་པས་མཛད་པའི་གྲགས་ཆ་དང། བུདྡྷ་ཤྲིའི་ཤེར་སྒྲོན་དང། ཨ་བྷྱ་
ཀ་རའི་ཐུབ་དགོངས་  གང་ཟག་གཅིག་གི་ལམ་བསྒྲུབ་པའི་མཐུན་ཕྱོགས་ཀྱི་རིམ་པ་སྟོན་པ་སའི་
དངོས་གཞི་དང། དེ་ཁོ་ན་ཉིད་གཏན་ལ་དབབ་པའི་རྣམ་པར་གཏན་ལ་དབབ་པ་བསྡུ་བའོ། །རྗོད་བྱེད་ཚིག་གི་ཆ་ལ་བརྟགས་པའི་དབང་དུ་བྱས་པ་གཉིས་ཏེ། ཚིག་གི་ཆ་སྡེ་སྣོད་གསུམ་དུ་བསྡུ་བའི་གཞི་བསྡུ་བ་དང། ཀུན་བྱང་གི་

[004A]༄༅། །རྣམ་གྲངས་སྟོན་པའི་རྣམ་གྲངས་བསྡུ་བའོ། །ཚིག་དོན་དེ་གཉིས་ཀ་སྦྱར་ནས་འཆད་ཉན་གྱིས་གཏན་ལ་དབབ་ཚུལ་སྟོན་པ་གཅིག་སྟེ་རྣམ་པར་བཤད་པའི་སྒོ་བསྡུ་བའོ། །སའི་དངོས་
གཞིའི་ས་བཅུ་བདུན་གྱི་སྡོམ་ནི། རྣམ་ཤེས་ལྔ་དང་ལྡན་པའི་ས། །ཡིད་ཀྱི་ས་དང་གཞན་གསུམ་སྟེ། །རྟོག་དཔྱོད་བཅས་ལ་སོགས་པ་དང། །ཏིང་འཛིན་བཅས་དང་མ་ཡིན་དང། །སེམས་ཡོད་བ་དང་སེམས་མེད་
དང། །ཐོས་དང་བསམ་དང་སྒོམ་ལྡན་དང། །དེ་བཞིན་ཐེག་པ་གསུམ་ལྡན་དང། །ཕུང་པོར་བཅས་དང་ཕུང་མེད་གཞན། །ཅེས་སོ། །  དེའི་རྒྱན་
ཚིག་ལེའུ་བྱས་པ་དང།  ལེའུ་སྐད་དོད་པ་ཊ་ལ་ཞེས་པའི་པ་ཊ་གོས་ཀྱི་མིང་ཡིན་ཞིང་གིས་ཀྱིས་གནོད་འཚེ་རྣམས་བཟློག་པ་ལྟར། འདིས་དོན་ཉམས་སུ་བླངས་
པས་ལས་ཉོན་གྱི་འཚེ་བ་ཞི་བས་ན་དེ་ལྟར་བཏགས་པའི་ཕྱིར། སྒྲོན་མ་གསལ་བའི་རྒྱ་ཆེར་འགྲེལ་ལས། །དོན་འདིས་ཉོན་མོངས་པ་དང། ལས་དང། སྐྱེ་བའི་ཉེ་བར་འཚེ་བ་བཟློག་པས་ན་གོས་དང་འདྲ་བའི་ཕྱིར་ལེའུ། །ཞེས་
གསུངས་པའི་ཕྱིར།   དཀའ་གནད་བྱེ་བྲག་ཏུ་བཤད་པའི་དཀའ་འགྲེལ་དང། ཚིག་འབྲུ་ཞིབ་ཏུ་གཉེར་བའི་

[004B] ཡིག་དོན་གྱི་ཐོབ་ཚོད་ཙམ་སྟོན་པའི་ངག་འགྲེལ་དང། འཕྲོས་པ་ཡན་ལག་དང་བཅས་ཏེ་སྟོན་པའི་རྒྱ་ཆེར་འགྲེལ་དང་ལྔ་བཤད་པ་ལས་དང་པོ་ཡིན་ནོ།  དེ་ནི་དེ་ལྟར་འགྲུབ་པ་ཉིད་འགྲེལ་
པ་འབའ་ཞིག་གིས་མི་སྲིད་ལ་ཞེས་གསུངས་པའི་ཕྱིར།  སྒྲའི་བརྗོད་བྱ་ཚིག་ལེའུ་བྱས་པ། དོན་གྱི་བརྗོད་བྱ་རྒྱལ་བ་བསྐྱེད་མ། འགྲེལ་པ་ལེགས་པར་བརྩམས་པ་དགོས་པ། །དེ་ལ་བརྟེན་ནས་རྒྱན་
ཡུམ་གསུམ་གའི་རྒྱན་དུ་རྟོགས་པ་ཉིད་དགོས་ཏེ་བཞིར་འདོད་དོ། །འདིས་རང་ལུགས་བཞག་པ་མི་འཐད་པར་ཐལ། འགྲེལ་པ་བརྩམས་པ་འགྲེལ་པ་བརྩམས་པའི་དགོས་པར་མི་འཐད་པའི་ཕྱིར། གཞན་ལུགས་འགོག་ཚུལ་ཡང་
མི་འཐད་པར་ཐལ། འགྲེལ་པ་ཁོ་ནས་མི་འགྲུབ་པའི་རྟགས་ཀྱིས་དེའི་ཉིང་དགོས་རྣམ་མཁྱེན་མེད་པར་བཤད་པ་དང། རྩ་བའི་ཉིང་དགོས་སུ་རྣམ་མཁྱེན་བཤད་པ་ནང་འགལ་ཡིན་པའི་ཕྱིར། 
ཀྱང་ཁྱོད་ཀྱི་རང་ལུགས་འདི་མི་འཐད་པར་ཐལ།   གོང་དུ་དྲངས་པའི་བརྒྱད་སྟོང་དོན་བསྡུས་ལས། ཤེས་
དང་ཕ་རོལ་ཕྱིན་གཉིས་ནི། ཡེ་ཤེས་དེ་ནི་དེ་བཞིན་གཤེགས། །བསྒྲུབ་བྱའི་དོན་དང་དེ་ལྡན་ཕྱིར། །གཞུང་ལམ་དག་ལ་དེ་སྒྲ་ཡིན། །ཞེས་པ་ལྟར། །གཞུང་ལམ་འབྲས་བུ་ཤེར་ཕྱིན་གསུམ་ལ་དཧི་ཏིས་བཤད་ཅིང། གཞུང་གོང་མ་

[005A]༄༅། །དང་འབྲེལ་ལོ། །འོན་ཀྱང། གོ་མས་མཁྱེན་གསུམ་ལ་བཤད་པ་ཡང། འགྲེལ་ཆེན་གྱི་ལུང་གི་མཇུག་དེ་མ་ཐག་ཏུ། དེ་རྣམས་ཉིད་ཀྱིས་ནི་མ་ཡིན་ཏེ། འདི་མེད་ན་མི་འབྱུང་བའི་ཕྱིར། བྱང་ཆུབ་གསུམ་
གའི་དབང་དུ་བྱས་པའི་ཕྱིར་རོ། །དེ་ཡང་འདི་ཉིད་ལས། །ཉན་ཐོས་ཀྱི་ས་ལ་བསླབ་པར་འདོད་པས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་མཉན་པར་བྱའོ། །ཞེས་བྱ་བ་ལ་སོགས་པ་འཆད་པར་འགྱུར་བ་ཡིན་ནོ། །ཞེས་གསུངས་པས་
མདོས་བརྗོད་བྱ་མཁྱེན་པ་གསུམ་ག་ལ་ཤེར་ཕྱིན་གྱི་སྒྲས་བཏགས་པས། གཙོ་བོའི་དབང་དུ་མ་བྱས་ན་སངས་རྒྱས་ཁོ་ནར་འཆད་མི་རིགས་ཏེ། དངོས་བཏགས་ཀྱི་ཤེར་ཕྱིན་འདི་ལམ་བརྟེན་པར། བྱང་ཆུབ་གསུམ་གང་ཡང་འབྱུང་བ་མེད་
པས༑ མཁྱེན་པ་གསུམ་ཀ་ཤེར་ཕྱིན་ཏུ་བསྡུས་ནས་མདོ་རྒྱན་གཉིས་ཀས་བརྗོད་བྱར་བྱས་པའི་དོན་ནོ།།   
བགྲང་བ་གཞལ་བརྟོགས་པ་ངེས་པར་རྟོགས་པ་སྟེ། རིམ་བཞིན་དངོས་པོ་བརྒྱད་དོན་བདུན་ཅུའི་གྲངས་དང། སོ་སོའི་ངོ་བོ་དང། དེ་ལ་སྒྲོ་སྐུར་སེལ་བ་དང། ངེས་ཟིན་དྲན་པར་བྱེད་པ་དང། 
རྒྱན་གྱི་འགྲེལ་པ་དང། ཕར་ཕྱིན་ལམ་སྒྲིག་གཉིས་ཅུང་མི་མཐུན་པ་འདུག་གོ།  ། སྡོམ་པའི་སེམས་སམ། 

[005B] དེ་ལྟར་མཁས་པས་སྣང་བྱས་ཤིང། །ནས།  ། །ཞེས་པའི་ཚིགས་བཅད་གཉིས་བྱུང་
 ཤར་ཕྱོགས་ཁ་སར་པ་ནིར་བྱོན་ནས་སྨྱུང་གནས་མཛད་པས་རྨི་ལམ་དུ་སྤྲིན་གྱི་གསེབ་ན་རྗེ་བཙུན་བྱམས་པ་གསེར་གྱི་མདོག་ཅན་བརྒྱད་སྟོང་པའི་གླེགས་བམ་བསྣམས་པ་ཞིག་
མཐོང་སྟེ་ཁྱེད་ཀྱི་བསྟན་བཅོས་འདི་ལ་འགྲེལ་པ་མང་དུ་སྣང་ན་གང་གི་རྗེས་སུ་འབྲང་ཞུས་པས། ཐམས་ཅད་ལ་ལེགས་པར་རྟོགས་ལ་དོན་འདྲིལ་བའི་འགྲེལ་པ་རྩོམས་ཤིག་ཅེས་གནང་བ་ཐོབ་ཅིང། ཤེར་ཕྱིན་གྱི་དོན་ཐམས་ཅད་ཐུགས་
སུ་ཆུད་པའི་ཕྱིར་རོ། །  དེ་དེ་ལྟར་དེ་བཞིན་གཤེགས་པའི་བསྟན་པ་གནས་པའི་དུས་ལོ་ཉིས་སྟོང་ལྔ་བརྒྱད་འགྱུར་
ཏེ༑ ཊིཀྐ་འདི་དང་འགལ་བར་སྣང་བ་ཤནྟི་རཀྵི་ཏའི་བསམ་པ་ནི། དགྲ་བཅོམ་པའི་ལེའུ་ནས་ཏིང་ངེ་འཛིན་གྱི་ལེའུ་བར་ལ་དམ་པའི་ཆོས་གནས་སོ་ཞེས་བསམ་པ་ཡིན་ཏེ། འཆད་པའི་ལུགས་ལ་ལ་ཇི་སྐད་དུ་འཆད་དེ། སྤྱིར་ལོ་ལྔ་སྟོང་དུ་
མཐུན་ནོ། །ཞེས་དགྲ་བཅོམ་ཕྱིར་མི་འོང་རྒྱུན་ཞུགས་ཀྱི་ལེའུ་གསུམ་དང་བསླབ་པ་གསུམ་དང་སྡེ་སྣོད་གསུམ་རྟགས་ཙམ་འཛིན་པའི་ལེའུ་དང་བཅུའི་དང་པོ་ལྔ་གནས་དུས་དང། ལྔ་འགྲིབ་དུས་ཞེས་པའི་ཚིག་ལ་རྩོད་པར་སྣང་སྟེ། ཕྱི་མ་
[006A]༄༅། །ལྔ་ཡང་གནས་དུས་ཡིན་པའི་ཕྱིར་ཞེས་པའོ། །འདིས་ནི་ཞི་འཚོལ་མི་གནོད་དེ། གནས་དུས་འགྲིབ་དུས་གཉིས་སུ་ཕྱེ་བའི་གནས་དུས་མིན་པར་བསམ་གྱི། སྤྱིར་ལོ་ལྔ་སྟོང་དུ་གནས་པ་ཙམ་ཞི་འཚོ་ཡང་བཞེད་
པའི་ཕྱིར། ཁ་ཅིག་ཞི་འཚོ་ལྔ་བརྒྱ་པ་ཕྱི་མ་ལྔ་ལྔ་བརྒྱ་ཐ་མར་འདོད་ལ། གནོད་འཇོམས་མཁན་པོ་རྟགས་ཙམ་འཛིན་པའི་ལེའུ་ལ་འདོད་པ་ཁྱད་པར་ཡིན་ཟེར་བ་མི་འཐད་དེ། འདི་ནི་རྩ་བའི་མདོས་ལྔ་བརྒྱ་ཐ་མའི་ཚེ་བསྟན་པ་བྱང་ནས་བྱང་དུ་དར་
བར་གསུངས་པ་གང་ཞིག་རྟགས་ཙམ་འཛིན་པའི་ཚེ་བསྟན་པ་དར་བར་སུ་ཡང་མི་འདོད་པའི་ཕྱིར། 
ཉིད་བདེན་མེད་དུ་འདོད་ཀྱང། དོན་དམ་ཡོད་པར་འདོད་དམ་སྙམ་སྟེ་ལེགས་བཤད་སྙིང་པོར་བལྟའོ།།   རྒྱན་སྣང་ལས། དེ་ལ་སྨྲ་བ་ཞེས་བྱ་བ་ནི། ཐོས་པའི་དང་བཞིན་གྱི་ཤེས་པ་སྐྱེས་
པ་ལས་བྱང་ཆུབ་ཀྱི་ས་བོན་སྐྱེ་བའི་དོན་དུ་གང་གིས་འདོན་པར་བྱེད་པའོ། །སྟོན་པ་ནི་བསམ་པའི་རང་བཞིན་གྱི་ཤེས་པ་སྐྱེས་པ་ལས་ཡོངས་སུ་སྨིན་པར་བྱ་བའི་དོན་དུ་གང་གིས་དོན་འཆད་པར་བྱེད་པའོ། །ཉེ་བར་སྟོན་པ་ནི་སྒོམ་པའི་རང་
བཞིན་གྱི་ཤེས་པ་སྐྱེས་པ་ལས་ཡོངས་སུ་གྲོལ་བར་བྱ་བའི་དོན་དུ་གང་གིས་གཞུང་དང་དོན་ལ་ངེས་པ་བསྐྱེད་པའི་རབ་ཏུ་སྟོན་པར་བྱེད་པའོ། །དེས་ན་དེ་ལྟར་བརྗོད་པ་དང་ཞེས་བྱ་བ་ལ་སོགས་པའི་ཚིག་གསུམ་ནི་གོ་རིམ་བཞིན་དུ་

[006B] །ཞེས་ཕྱི་མ་གསུམ་དང་སྔ་མ་གསུམ་མིང་དོན་སྦྱར་ནས། དགོས་པ་གསུམ་གྱི་ཕྱིར་ཐོས་བསམ་སྒོམ་པའི་ཤེས་རབ་གསུམ་སྐྱེད་བྱེད་ལ་སྦྱར་ཏེ། མདོ་སྡེ་རྒྱན་ལས། དེ་ནི་བག་ཆགས་རྟོགས་པར་
ཞི་བ་དང། །རབ་ཏུ་རྟོག་པས་རྣམ་པར་གྲོལ་བར་བྱེད། །ཞེས་པ་དང་གནད་གཅིག་གོ། །འདིར་རང་རྒྱལ་གྱི་ལམ་ཤེས་པའི་ལམ་ཤེས་སྐབས་སུ་གཞན་གཅིག་ཀྱང་བཤད་ལ། འདིའི་ཐད་ཀྱི་སྡུད་པར་ཡང། འཛམ་བུའི་གླིང་འདིར་ཞེས་པ་ནས། རྒྱལ་
བའི་ཉན་ཐོས་པ་དག་ཇི་སྙེད་ཆོས་སྟོན་དང། །འཆད་དང་རིགས་པ་དག་དང་ལྡན་པར་བརྗོད་པ་དང། །མཆོག་འཕགས་བདེ་བ་བྱེད་དང་དེ་ཡི་འབྲས་ཐོབ་པ། །དེ་དག་ཀུན་ཀྱང་དེ་བཞིན་གཤེགས་པའི་སྐྱེས་བུའི་མཐུ། །ཞེས་གསུངས་སོ།། 
དྲུག་ཅུ་བའི་འགྲེལ་པར་ཟླ་བས་བཤད་པའི་ཕྱིར།  རྟེན་ཅིང་འབྲེལ་པར་འབྱུང་བ་གསུངས་པ་ཉིད་ནི་ཐུབ་པའི་དབང་པོ་མ་ཡིན་པ་ལ་མི་སྲིད་པའི་ཕྱིར། རྟེན་ཅིང་འབྲེལ་པར་འབྱུང་བ་གསུངས་པ་ཉིད་ནི་ཐུབ་
པའི་དབང་པོ་ཉིད་ལ་རྒྱུ་ཡིན་ནོ། །ཐུབ་པའི་དབང་པོ་ཉིད་ཀྱང། རྟེན་ཅིང་འབྲེལ་པར་འབྱུང་བ་གསུངས་པ་ཉིད་ལ་རྒྱུ་ཡིན་ཏེ། གཞན་ལ་རྟེན་ཅིང་འབྲེལ་བར་འབྱུང་བ་བརྗོད་པར་ནུས་པ་མེད་པའི་ཕྱིར་རོ། །ཉན་ཐོས་དང། རང་སངས་རྒྱས་དང། བྱང་
ཆུབ་སེམས་དཔའ་རྣམས་ཀྱང་ཐུབ་པའི་དབང་པོས་བསྟན་པ་ཉིད་ལས་དེ་བརྗོད་པའི་ཕྱིར། ཞེས་པ་འདི་ཡིན་ནམ་དཔྱད་དེ། འདི་ལས་གསལ་བ་མི་སྣང་ངོ། །དཔའ་བར་འགྲོ་བའི་ཏིང་ངེ་འཛིན་ནི། ཤུ་རངྒ་ཞེས་པ་དཔའ་ཞིང་འཇིགས་པ་མེད་པ་

[007A]༄༅། །ལ་འཇུག་པས། དཔའ་བོའི་རྗེས་སུ་གཡུལ་རྣམས་འབྲང་བ་ལྟར་འདིའི་རྗེས་སུ་རྒྱལ་སྲས་ཀྱི་ཏིང་ངེ་འཛིན་ཐམས་ཅད་འཇུག་པའི་སྟོབས་ཀྱིས་རྗེས་ཐོབ་ཏུ་སངས་རྒྱས་དང་ཆ་འདྲ་བའི་མཛད་པ་སྟོན་ནུས་པ་
ས་བཅུ་པ་ནས་ཐོབ་རྒྱུ། མངོན་ཤེས་དང་མཚུངས་ལྡན་གྱི་སེམས་བསྐྱེད་འཇོག་བྱེད་ཞིག་སྟེ། འོན་ཀྱང་ཏིང་ངེ་འཛིན་འདིའི་རྩལ་ས་བརྒྱད་པར་རྫོགས་ཤིང་བྱམས་སྨོན་ཊིཀྐར་བཤད་པ་ནི་སྦྱོར་བ་མཐུ་ཅན་ཐོབ་པ་ལ་བསམ་ཞིང། ཐོས་བསམ་
སྒོམ་གསུམ་གྱི་ཡིག་ཆའི་དགོངས་པའང་དེ་ཡིན་ནོ།།  ཞེས་གསུངས་པའི་ཕྱིར།  ཅོག་རོ་ཀླུའི་རྒྱལ་མཚན། ཞང་ཡེ་ཤེས་སྡེ་སྟེ་
ཀ་ཅོག་ཞང་གསུམ་དུ་གྲགས་པའི་ནང་ཚན་དེ་ཡིན་ནོ། ། 
དབུ་མ་རྒྱས་པར་མ་བཤད་པའི་སྔོན་དུ་འཕགས་གྲོལ་གྱིས་བཤད་པ་ལ་དགོངས་སམ་དཔྱད་དགོས་ཏེ། རྒྱུད་སྡེ་སྤྱི་རྣམ་ཆེན་མོར་ཞི་འཚོ་འཕགས་གྲོལ་གྱི་བླ་མར་བཤད་པའི་ཕྱིར་རོ། ། དེ་བྱས་བྱས་པ་མིན་
མཐོང་ནས། །དབུ་མར་གནས་པའི་བློས་རྣམ་ཕྱེ། །ཞེས་གསུངས་པའི་ཕྱིར།  འགྲེལ་བཤད་ཚིགས་གསལ་ལས། རྣམ་པར་རིགས་པའི་ཞེན་པ་མ་སྤང་པའི་

[007B] དེ་བྱས་བྱས་པ་མིན་པར་མཐོང་ནས། ཞེས་གསུངས་པ་ལྟར། སྔ་མ་གཉིས་ཀྱིས་ཕྱི་དོན་བཀག་ཀྱང། རྣམ་ཤེས་ལ་བདེན་ཞེན་མ་བཀག་པས་བརྒྱན་གྱི་དགོངས་པ་མཐར་ཐུག་ཏུ་མ་སོང་ཞེས་བཀག་ནས། རང་ལུགས་དེ་གཉིས་
ཚོགས་དགོས་པར་གསུངས་པའི་ཕྱིར་རོ། ། །ཞེས་གསུངས་པའི་ཕྱིར།  གལ་ཏེ་དེ་ནི་འགོག་པའི་ཕྱིར། །བསྒྲུབ་གཞན་
ཡོངས་སུ་འཛིན་འདོད་ན། །འདམ་རྫབ་འཁྲུ་བར་བྱེད་པ་བས། །མ་རེག་པར་ནི་བསྲིང་ན་བཟང། །ཞེས་གསུངས་སོ། ། དེ་བཞིན་ཉིད་ནི་ཤེས་འདོད་པས། །རྣམ་བཅས་མ་ཡིན་རྣམ་མེད་མིན། །
མ་བརྒྱན་པའི། །དབུ་མ་འབྲིང་པོ་ཙམ་ཡིན་ནོ། །ཞེས་བླ་མ་ཟླ་བ་གྲགས་པའི་ངག་གིས་མ་བརྒྱན་པའི་རྣམ་བཅས་ལྟ་བུའི་ཞི་འཚོ་དང། རྣམ་མེད་ལྟ་བུའི་ལྭ་པ་པ་སོགས་དབུ་མ་འབྲིང་པོར་བཤད་པས་ཞི་འཚོ་རྣམ་བཅས་པར་འགྲུབ་བོ། །
པཎ་ཆེན་ལྷན་སྐྱེས་རྡོ་རྗེའི་འགྲེལ་བ་ལས། ཞི་བ་འཚོའི་ཞལ་སྔ་ནས་ལ་སོགས་པ་རྣམ་པ་བཅས་པའི་དབུ་མ་ཉིད་ཁས་ལེན་པར་བྱེད་དེ། དེ་སྐད་དུ། 
པོ་ཡི༑ ༑ །དུ་མའི་རང་བཞིན་བྲལ་བའི་ཕྱིར། །རང་བཞིན་མེད་དེ་གཟུགས་བརྙན་བཞིན། །  བདག་

[008A]༄༅། །དང་གཞན་སྨྲས་དངོས་པོ་རྣམས། །ཞེས་འབྱུང་ངོ། ། །ལུགས་འདིས་སྔོ་སེར་ལ་སོགས་པའི་རྣམ་པ་
  ། ལུང་འདི་ལས་ཀྱང་སློབ་དཔོན་ཆོས་གྲགས་དབུ་མ་པ་ཡིན་
པར་གྲུབ་ཏེ། ལུང་གང་ཞེ་ན།  ། །རེ་ཞིག་གཅིག་པུའི་བློ་དེ་ཉིད། །སྣ་ཚོགས་སུ་ནི་ཇི་ལྟར་སྣང། །ཇི་ལྟ་ཇི་ལྟར་རྣམ་བསམ་པ། །དེ་ལྟ་དེ་ལྟར་རྣམ་བྲལ་
ཞེས། །མཁས་པ་རྣམས་ཀྱིས་གང་གསུངས་པ། །དེ་ནི་དངོས་སྟོབས་འོང་བ་ཡིན། །ཞེས་ཤོ་ལོ་ཀ་དང་པོས་རྩོད་པ་དང། གཉིས་པས་ལན་བསྟན་ལ། རྩོད་ཚུལ་ནི། ཡུལ་སྣ་ཚོགས་པའི་སྣང་བ་ཅན་གྱི་ཁྲ་འཛིན་མིག་ཤེས་ལྟ་བུའི་ཡུལ་
དཀར་སེར་སོགས་བདག་ཉིད་གཅིག་ཏུ་མི་རིགས་པར་ཁྱོད་ཀྱང་འདོད་ན། །དེ་དང་དཀར་བར་དེ་དག་ཁྲ་འཛིན་ཤེས་པ་གཅིག་གི་བདག་ཉིད་དུ་འདོད་པ་ན། གལ་ཏེ་དེ་ལྟ་ན་བློ་གཅིག་བུ་དེ་དུ་མར་ཐལ་བའམ། ཡུལ་དུ་མ་དེ་གཅིག་ཏུ་ཐལ་
བར་འགྱུར་ཞེས་པ་ཡིན་ལ། ལན་ནི། གཟུང་འཛིན་སྣང་བ་ལྟར་བདེན་ན། སྐྱོན་དེ་དག་འཇུག་ཀྱང། གཟུང་འཛིན་ཇི་ལྟར་སྣང་བ་འདི་ལ་གཅིག་དུ་བྲལ་གྱིས་དཔྱད་པས་ཇི་ལྟ་ཇི་ལྟར་དཔྱད་པ་དེ་དང་དེར་དཔྱད་མི་བཟོད་པས་སྣང་བ་ལྟར་

[008B] དངོས་སྟོབས་ཀྱི་རིགས་པས་ལེགས་པར་གྲུབ་སྟེ། ཁོ་བོ་ཅག་འདོད་པས་སྔར་གྱི་སྐྱོན་དེ་མི་འཇུག་གོ། །
ན་ཉིད་འདི། ཞེས་གསུངས་པའི་ཕྱིར།  སྟོང་ཉིད་ལྟ་བས་གྲོལ་འགྱུར་གྱི། །ཞེས་པའི་ལུང་གིས་ཀྱང་བྱས་པར་དབུ་མའི་མཐའ་དཔྱོད་དུ་
གསུངས།  །བདག་ཉིད་དབྱེར་མེད་པར་བསྒྲིབས་ཏེ། ། གཅིག་བསླད་ལ་གཅིག་མ་བསླད་པ་མ་ཡིན་ཞིང། དེ་གཉིས་གང་ཡང་མ་བསླད་མོད་
འོན་ཀྱང་བསྒྲིབས་པ་ཙམ་ཡིན་ནོ། །དེ་ཇི་ལྟར་ཞེ་ན། བློ་ནི་ཤེལ་སྒོང་རྣམ་པ་ལྟར། །གཞན་གྱི་གཟུགས་སུ་སྣང་བ་ཡིན། །ཞེས་གསུངས་ཏེ། དཔེར་ན་ཤེལ་སྒོང་རས་སྔོན་པོའི་སྟེང་དུ་བཞག་པ་ན། ཤེལ་གྱི་ངོ་བོ་དང་རང་བཞིན་གང་ལའང་
སྔོན་པོའི་མདངས་མ་ཞུགས་ཀྱང། རྣམ་པ་སྔོ་ལམ་མེ་བ་ཞིག་ཏུ་སྣང་བ་ལྟ་བུ་ཡིན་ནོ། །དེས་ན། སེམས་ཀྱི་རྣམ་པ་འཁྲུལ་པའི་ཕྱིར། །གཟུང་དང་འཛིན་པ་ཐ་དད་དོ། །ཞེས་དེ་གཉིས་གང་ཡང་མ་བསླད་ཀྱང་འཁྲུལ་ཤེས་མིན་མི་དགོས་
པར་ཐལ། སྔར་བཤད་པ་ལྟར་དྲི་མས་བསྒྲིབས་པའི་དབང་གིས་རྣམ་པ་ཙམ་འཁྲུལ་ནས་གཟུང་འཛིན་རྫས་ཐ་དད་དུ་སྣང་བ་འབྱུང་བའི་ཕྱིར།  ཐ་སྙད་དུ་སྔོ་སེར་ལ་སོགས་པའི་རྣམ་པ་རྣམས་སྣང་བའི་ཚེ་ཆ་གང་

[009A]༄༅། །ཡང་དོན་གྱི་དངོས་པོར་གྲུབ་པའི་གནས་ཚུལ་དང་མི་མཐུན་པ་མེད་པ་སྒྲོ་བཏགས་དང་མ་འདྲེས་པ་ཁོ་ནར་འདོད་པས་ན།  སེམས་ཀྱི་རྣམ་པ་འཁྲུལ་པའི་ཕྱིར། །གཟུང་དང་
འཛིན་པ་ཐ་དད་དོ། །ཞེས་སོགས་གསུངས་པའི་ཕྱིར།  རིན་ཆེན་གྲུབ་ཀྱིས་བསྒྱུར་བའི་ཕར་ཕྱིན་ཚུལ་དགུ་པ་ལྭ་པ་པས་མཛད་ཟེར་བ་དང། དེའི་རང་འགྲེལ་རིན་ཆེན་
བཟང་པོས་བསྒྱུར་ཟེར་བ་རྣམས་ནི་མི་སྣང།    
ཟེར་བར་སྐྱེས་བུ་གསུམ་ཟེར་བ་སྐྱེས་བུའི་སྐད་དོད་པུ་རུ་ཥ་ཞེས་པ་ནུས་ཅན་ལ་འཇུག་པས་འདི་གསུམ་བློའི་ནུས་པ་ཆེ་ཆུང་གི་སྒོ་ནས་བཞག་པ་གོ་ཆེད་ཡིན་པར་དཀའ་ཆེན་གསུངས་སོ། །སངས་རྒྱས་འཕགས་པའི་ལུས་དང་འཁོར་ཕུན་སུམ་
ཚོགས་པ་སོགས་མངོན་མཐོ་ཡིན་ཞེས་ལམ་རིམ་ལས་གསུངས་ལ། འདིའི་ཁུངས་ནི། མདོ་སྡེ་རྒྱན་ལས། ལོངས་སྤྱོད་དང་ལུས་ཕུན་སུམ་ཚོགས་པ་དང། །འཁོར་རྩོམ་ཕུན་སུམ་ཚོགས་པ་མངོན་མཐོ་དང། །རྟག་ཏུ་ཉོན་མོངས་དབང་ཉིད་མི་
འགྲོ་དང། །བྱ་བ་རྣམས་ལ་ཕྱིན་ཅི་མ་ལོག་པའོ། །ཞེས་པའི་འགྲེལ་བཤད་དུ་ཕར་ཕྱིན་དང་པོ་བཞི་མངོན་མཐོ་སྒྲུབ་བྱེད་དང། ཐ་མ་གཉིས་ངེས་ལེགས་སྒྲུབ་བྱེད་དུ་གསུངས་སོ། ། འདོད་བ་ལ་ལོངས་སྤྱོད་པ་གང་

[009B] ཞེས་གསུངས་པའི་ཕྱིར།  པཎ་ཆེན་གྱི་ལམ་སྒྲོན་འགྲེལ་བར། སྤྱིར་སྐྱེས་བུ་ཆུང་ངུ་ལ་ཚེ་འདི་དོན་གཉེར་ཙམ་ཡང་ཡོད་མོད་ཀྱང་
འདིར་ནི་མངོན་མཐོའི་ཐབས་མ་ནོར་བ་ལ་ཞུགས་པ་དགོས་པའི་ཕྱིར། འདིར་བསྟན་སྐྱེས་བུ་ཆུང་ངུ་ལ་གཅིག་ཉིད་ལས་དབྱེ་བ་གཞན་མི་བྱེད་དོ། །ཞེས་གསུངས་པའི་ཕྱིར། གོང་དུ་དེ་ལ་ཕལ་པ་དང་ཁྱད་པར་ཅན་གཉིས་ཡོད་གསུངས་པ་སྐྱེས་བུ་
ཆུང་ངུ་སྤྱིའི་དབྱེ་བ་ཡིན་ནམ་དཔྱད། །དེ་བཞིན་དུ་སྐྱེས་བུ་གསུམ་གྱི་རྣམ་གྲངས་ཤིན་ཏུ་མང་སྟེ།   དེ་ལས་ངེས་པར་འབྱུང་འདོད་མེད། ངེས་འབྱུང་དེ་དོན་དུ་མི་
གཉེར་བས་ཆུང་ངུ་དང། ཉེས་དམིགས་སུ་ལྟ། ངེས་པར་འབྱུང་འདོད་ཡོད་ཀྱང། དེ་དོན་དུ་མི་གཉེར་བས་འབྲིང་དང། དེ་གསུམ་ག་ལྡན་པ་ནི་ཆེན་པོའོ། །བསྡུ་བ་ན་ཡོད།  
ལ་གཞན་ལ་མི་གཏོང་བས་ཆུང་ངུ་དང། རང་ལ་དྲིན་ཆེ་བ་སོགས་ལ་དྲིན་གཟོ་བའི་ཕྱིར་དུ་སྦྱིན་པ་གཏོང་ལ། གཞན་ལ་མི་གཏོང་བས་འབྲིང། སྡུག་བསྔལ་གྱིས་ཉམ་ཐག་པ་ལ་བརྩེ་བ་དང། བླ་མ་སོགས་ལ་དད་པས་གཏོང་བ་ནི་ཆེན་པོའོ།།
ཞེས་བསྡུ་བ་ན་ཡོད།  གང་ཞིག་རང་ཞི་འགོག་པ་ཙམ་དོན་གཉེར། །སྡུག་བདེན་གྱིས་བསྡུས་པའི་སྲིད་པའི་བདེ་ལ་རྒྱབ་ཕྱོགས་ཤིང། །རྒྱུ་ཀུན་འབྱུང་གི་གཙོ་བོ། །སྡིག་པའི་ལས་ལས་ལྡོག་པའི་བདག་ཉིད། །ལས་བསླབ་

[010A]༄༅། །པ་གསུམ་ལ་སློབ་པའི་ ཉོན་མོངས་ཀྱིས་ནི་བདག་འཛོམས་སེམས་ཅན་གཞན་འཇོམས་ཞིང་གཉིས་ཀའི་ཚུལ་ཁྲིམས་འཇོམས། །ཞེས་དང། 
ཕལ་མོ་ཆེར། ཉོན་མོངས་ཀྱིས་ནི་བདག་འཇོམས་སེམས་ཅན་འཇོམས་ཤིང་ཚུལ་ཁྲིམས་འཇོམས། །ཉམས་བཅས་རྙེད་པས་དམན་ཞིང་སྲུང་དང་དེ་བཞིན་སྟོན་པས་སྨད། །ཞེས་ཚིག་རིང་དུ་འབྱུང་ངོ། ། སྡིག་ཅན་
མི་དང་འགྲོགས་མི་བྱ། །གལ་ཏེ་སྡིག་པ་བྱེད་པ་དག་སྡིག་མི་བྱེད་པས་བསྟེན་ན་ཡང། །སྡིག་པ་བྱེད་པར་དོག་སྐྱེ་ཞིང། །མི་སྙན་པ་ཡང་འཕེལ་བར་འགྱུར། །ཞེས་གསུངས་པའི་ཕྱིར། 
མ་ལྟ་བུ་དང་འགྲོགས་པའི་ཉེས་དམིགས་ཀྱིས་མི་དེ་ལ་ཡང་གཞན་གྱིས་འདིས་བརྐུས་སམ་སྙམ་པ་སྐྱེ་བ་ལ་བཤད་དགོས་ཤིང། དྲངས་པའི་འབྲེལ་ལྟར་ན་སྡིག་པ་མི་བྱེད་པའི་མི་ཡང་དེ་འདྲ་དང་འགྲོགས་ན་བྱེད་དོགས་ཡོད་པ་ལ་འཆད་
དགོས་སོ།  རང་རྒྱུད་གཏོགས་པའི་སྡུག་བསྔལ་གྱིས།   ཆུང་དུ་འབྲིང་དང་ཆེན་པོ་ཉིད་ནི་ཡང་དག་པར་
ལེན་པའི་སེམས་ཀྱི་དབང་གིས་ཏེ། ཞེས་གསུངས་པའི་ཕྱིར།  སྤང་བྱ་མ་ལུས་པར་སྤང་ཡང་གཞན་དེ་ལ་མི་འགོད་པ་དང། དེའི་བསྔགས་པ་མི་བརྗོད་པས་

[010B] སྤང་བྱ་ཡང་སྤངས་གཞན་དེ་ལ་འགོད་པ་དང། བསྔགས་པ་བརྗོད་པས་ཆེན་པོར་བཞག་གོ་ ལམ་རིམ་ལས། སྐྱེས་བུ་གསུམ་གྱི་ཐ་སྙད་ཙམ་ཞིག་ནི་ལམ་སྒྲོན་བཞིན་དུ་མཛོད་འགྲེལ་ལས་ཀྱང་
གསུངས།   །ཕྱིས་ནས་ངེས་པར་ལེགས་འབྱུང་བའོ། ། །ཕྱིས་ནི་ངེས་པར་ལེགས་པ་འབྱུང། །
གཉིས་ཀྱིས་གདུལ་བྱ་རྣམས་ལ་དང་པོར་མངོན་མཐོའི་ཆོས་བཅུ་དྲུག་བསྟན་ནས་ཕྱིས་ངེས་ལེགས་ཀྱི་ལམ་སྟོང་ཉིད་སྟོན་དགོས་ཏེ། ཞེས་བསྒྲུབ་བྱ་དང། རྐང་པ་ཕྱི་མ་གཉིས་ཀྱིས་གདུལ་བྱ་དེ་ལ་མངོན་མཐོ་ཙམ་དུ་འཁྲིད་རུང་དང། འབྲིང་ཐེབ་
དམན་གྱི་ངེས་ལེགས་དང། ཆེན་པོ་མཐར་ཐུག་གི་ངེས་ལེགས་ལ་འཁྲིད་འོས་གསུམ་ཡོད་པའི་ཕྱིར། ཞེས་རྒྱུ་མཚན་བསྟན་ལ། འདིས་འཁྲིད་ཚུལ་གྲུབ་མཐའ་རྩ་བར། མངོན་མཐོ་ངེས་ལེགས་སྒྲུབ་བྱེད་དད་ཤེས་གཉིས། །ཞེས་པ་
དང་གནད་གཅིག་ལ། ཐལ་འགྱུར་བ་རྣམས་འདིས་ངེས་ལེགས་ཐོབ་པ་དང། ཤེས་རབ་ཀྱི་སྟོབས་ཀྱིས་ངར་འཛིན་ཟད་པ། རྗེས་སུ་འགྲོ་ལྡོག་ཏུ་གསུངས་པས། ཉན་རང་རྣམས་ཀྱང་སྟོང་ཉིད་རྟོགས་པར་འདིས་འགྲུབ་པར་བཞེད་དོ། །
འདི་དང་མདོ་ཀུན་བཏུས་གཉིས་ཀླུ་སྒྲུབ་ཀྱི་ལམ་རིམ་ཡིན་ཞིང། དལ་འབྱོར་ནས་འཁྲིད་ཚུལ་གསུངས་ལ། མདོ་སྡེ་རྒྱན་དང་ཉན་སར་རིགས་ནས་འཁྲིད་ཚུལ་གསུངས་ཞེས་དཀའ་ཆེན་ཡེ་ཤེས་རྒྱལ་མཚན་གསུངས་སོ། །

[011A]༄༅། །རྣམ་འགྲོལ་ལས། སྟོང་ཉིད་ལྟ་བས་གྲོལ་འགྱུར་གྱི། །སྒོམ་པ་ལྷག་མ་དེ་དོན་ཡིན། །ཞེས་གསུངས་པའི་ཕྱིར།  བདེན་བཞིའི་ཁྱད་ཆོས་གཞན་བཅུ་བཞི་སྔོན་ལ་རྟོགས་ནས་
སྟོང་བདག་མེད་གཉིས་རྗེས་ལ་རྟོགས་དགོས་པར་ཐལ། གཞན་བཅུ་བཞི་སྨིན་ལམ་དང་སྦྱོར་བ་ཡིན། དེ་གཉིས་རྟོགས་པའི་ཤེས་རབ་དེ་གྲོལ་ལམ་དངོས་ཡིན་པར་ལུང་འདིས་གྲུབ་པའི་ཕྱིར་ཟེར་བ་མི་འཐད་དེ། འདིའི་སྒོམ་པ་ལྷག་མ་
ཞེས་པའི་འབྲུ་སྣོན་དུ། ཊིཀ་ཆེན་དང་ཐར་ལམ་གསལ་བྱེད་གཉིས་ཀར་སྒོམ་པ་ལྷག་མ་མི་རྟག་པ་དང་སྡུག་བསྔལ་ཞེས་པ་ཙམ་ལས་མི་འབྱུང་ཞིང། འདིའི་གོང་གི་རྩ་བར་ཡང། དེ་ཕྱིར་མི་རྟག་ལས་སྡུག་བསྔལ། །སྡུག་བསྔལ་ལས་
ནི་བདག་མེད་གསུངས། །ཞེས་འབྱུང་བའི་ཕྱིར་རོ། །དེར་མ་ཟད་སྟོང་བདག་མེད་གཉིས་ཀུན་འབྱུང་གི་ཁྱད་ཆོས་སོགས་ཀྱི་རྗེས་སུ་རྟོགས་དགོས་པ་ལུང་རིགས་གཉིས་ཀ་དང་འགལ་ཏེ། ཉན་ས་ལས། རྣམ་བ་བཞིའི་རྗེས་སུ་ཞུགས་པའི་རྣམ་
བ་བཅུ་བོ་དག་གིས་སྡུག་བསྔལ་གྱི་མཚན་ཉིད་སོ་སོར་རིགས་ནས། གང་ཞིག་སྤང་ན་སྡུག་བསྔལ་འདི་སྤོང་བར་འགྱུར། སྡུག་བསྔལ་གྱི་རྒྱུ་དང། ཀུན་འབྱུང་དང། རབ་སྐྱེ་དང། རྐྱེན་གང་ཡིན་པ་རྣམ་པ་བཞིས་བདེན་པ་ཀུན་འབྱུང་བའི་
མཚན་ཉིད་སོ་སོར་རིག་པར་བྱེད་དོ། །ཞེས་མི་རྟག་སྡུག་བསྔལ་སོགས་བཞི་དང། འགྱུར་བའི་རྣམ་པ་སོགས་བཅུ་རྟོགས་རྗེས་ཀུན་འབྱུང་ལ་འཇུག་པར་གསུངས་པའི་ཕྱིར་དང། འཁོར་བའི་རྩ་བ་མ་རྟོགས་པར་ཀུན་འབྱུང་འཁོར་བའི་འཇུག་

[011B] རྣམ་འགྲེལ་རང་ལུགས་ལ་ཡང་འགོག་བདེན་བདག་མེད་ཕྲ་མོ་གཉིས་གང་དུ་འདོད་པའི་ཕྱིར་དང། སེམས་རང་བཞིན་གྱིས་འོད་གསལ་བའི་རྟགས་ཀྱིས། དྲི་མ་གློ་བུར་བར་བསྒྲུབ་བར་གསུངས་པས་
ཀྱང་གནོད་པའི་ཕྱིར་རོ། ། སྲིད་པའི་བདེ་ལ་རྒྱབ་ཕྱོགས་ཤིང། །ཞེས་གསུངས་པའི་ཕྱིར།  བཟང་ངན་ལེགས་ཉེས་སོགས་ལ་ལྟོས་པ་མེད་པར་སྲིད་པ་གང་ཡིན་ལ་ཞེན་པ་ལོག་པ། བྱང་བའི་
བྱིས་པ་ཉུང་མས་མི་མགུ་ཟེར་བ་ལྟ་བུ་ཞིག་དགོས་པར་ལམ་རིམ་ལས་གསུངས།  བྱང་སེམས་ཀྱིས་ཀྱང་འཁོར་བའི་སྐྱེ་བ་བླངས་ཚད་ཀྱི་ལུས་ལ་འཁོར་བ་འཇོག་ཁ་ཅིག་བྱང་སེམས་སོ་སྐྱེས་བླངས་ཚུལ་གྱི་ལུས་
ལ་འཁོར་བ་འཇོག་ཟེར། གཉིས་ཀ་ལ།  ཟག་མེད་ལས་ཀྱི་དབང་གིས་སྐྱེ་བ་ལེན་པ་མེད་པས། སྐྱོན་གཏོང་ལུགས་འདི་ལ་དཔྱོད། 
ཡིན་པའི་ཕྱིར། ཀུན་བཏུས་ལས། ཡོངས་སུ་དག་པའི་འཇིག་རྟེན་གྱི་ཁམས་དེ་དག་ནི་སྡུག་བསྔལ་གྱི་བདེན་པ་མ་ཡིན་པར་བལྟ་སྟེ། དེ་དག་ལས་དང་ཉོན་མོངས་པས་བསྐྱེད་པ་མ་ཡིན། ལས་དང་ཉོན་མོངས་པའི་དབང་གིས་བྱུང་བ་མ་
ཡིན་གྱི། སྨོན་ལམ་དང་དགེ་བའི་རྩ་བའི་དབང་གིས་བྱུང་བ་དག་གོ་ཞེས་གསུངས་པའི་ཕྱིར།  འབྱུང་པོ་ཀུན་ལ་ཐུགས་བརྩེ་བ། བྱམས་པ་རྐང་གཉིས་རྣམས་ཀྱི་མཆོག་
[012A]༄༅། །ཁབ་ཏུ་བཞུགས་ཤིང། ཞག་བདུན་དཀའ་བ་སྤྱད་པའི་ལྷག་མ།  །དམ་པའི་ཆོས་ནི་སྟོན་པར་འགྱུར། །ཞེས་གསུངས་པའི་ཕྱིར། སྐྱོ་བ་བསྐྱེད་པའི་ཕྱིར་
དེ་དུས་ཀྱི་ཚེ་ཚད་ཙམ་མི་བཞུགས་ཏེ། བརྒྱ་པའི་ཚེ། སྟོན་པ་བརྒྱད་ཅུ་ལས་མ་བཞུགས་པ་བཞིན་ཟེར།  
འགྲེལ་པ་དང་གསེར་འཕྲེང་ལ་རང་དོན་གྱི་དགོས་པ་མེད་པར་སྒྲུབ་པ་ལ་རང་དོན་དོན་གཉེར་མེད་པ་བཀོད་པ་དང། 
པ་བྱམས་པས་ རྒྱ་ཆེར་རོལ་པ་ལས།  ས་འདིར་རྣམ་བརྒྱར་འཐོར་བར་འགྱུར་ཡང་སྲིད། །རི་རབ་རྩེ་མོར་ལྷུན་པོ་ཆུར་འཕྱོ་སྲིད། །ཉི་ཟླ་སྐར་ཚོགས་ས་ལ་ལྟུང་འགྱུར་སྲིད། །
 ། །རིང་པོར་མི་ཐོག་བྱང་ཆུབ་སངས་རྒྱས་འགྱུར། །ཞེས་སྒྱུ་འཕྲུལ་མའི་སྐྱེ་བའི་ལྷ་ལ་གསུངས་སོ། ། དེ་ལྟར་ཡིད་ཆེས་པའི་ལུང་
 །གཟུངས་ཀྱི་དབང་ཕྱུག་རྒྱལ་པོའི་མདོ། །དེ་བཞིན་གཤེགས་པའི་སྙིང་པོའི་མདོ། །ཡེ་ཤེས་སྣང་བ་རྒྱན་གྱི་མདོ་སོགས་ །བརྟེན་ནས་དངོས་སུ་བདག་ཉིད་འབའ་

[012B] སྐྱེ་བོ་གང་ཡང་གཞུང་ཕུགས་ལ་མོས་བ་དང་དགེ་བ་སྟེ་གཞུང་ལ་ཐོས་བསམ་སྒོམ་པ་བྱེད་པའི་བསོད་ནམས་དང། གཞུང་དོན་འབྱེད་པའི་ 
རྗེ་བཙུན་མངོན་པར་རྫོགས་པར་སངས་རྒྱས་པའི་དབང་དུ་བྱེད་ན་ཐུན་མོང་དང་ཐུན་མོང་མ་ཡིན་པའི་སྐབས་ དངོས་པོའི་གནས་ཚོད་ལ་བྱེད་པ་རང་ལུགས་ཡིན་པ་འདྲ།  རང་
དོན་གཞན་དོན་རང་དོན་གྱི་སྐུ་དེ་གང་ཞེ་ན་དོན་དམ་སྐུ་དང་ནི། །དེ་ལ་བརྟེན་པའི་གཞན་དོན་སྐུ་དེ་གང་ཞེ་ན་ཀུན་རྫོབ་སྐུ་ཉིད་དོ། །ཞེས་གསུངས་པའི་ཕྱིར།  གཞན་དོན་ཀུན་རྫོབ་པའི་སྐུ་
ཡིན་ལ། རང་དོན་གཞན་དོན་གྱི་ཁྱད་པར་ཡང། གདུལ་བྱ་ལ་དངོས་སུ་སྣང་མི་སྣང་གི་སྒོ་ནས་བཤད་དེ། རྒྱུད་བླར། བདག་ཉིད་ཀྱིས་ནི་འབྱོར་པའི་གནས། །དམ་པའི་དོན་གྱི་སྐུ་ཡིན་ཏེ། །དྲང་སྲོང་རྣམས་ཀྱི་བརྡ་ཡི་སྐུ། །ཕ་རོལ་ཕུན་
སུམ་ཚོགས་པའི་གནས། །ཞེས་སོ། །དོན་དམ་དང་ཀུན་རྫོབ་ཀྱི་དོན་ཡང། སངས་རྒྱས་སུ་འཇོག་བྱེད་དངོས་ནང་གི་སྤངས་རྟོགས་ཡིན་ལ། གཟུགས་སྐུ་སངས་རྒྱས་སུ་བྱེད་པ་དེ་རྟེན་གྱིས་ཡིན་ཏེ། དཔེར་ན། ནོར་བུ་རིན་པོ་ཆེ་བཅུག་པའི་སྣོད་
ལ་ཡང་ཁམས་ཅན་དུ་བརྩི་བ་ལྟ་བུའོ། །འདི་བྱེ་སྨྲས་སངས་རྒྱས་དཀོན་མཆོག་འཇོག་ཚུལ་དང་ཕྱོགས་འདྲ་ལ། བཤགས་བསྟོད་ལས། གཙོ་བོ་ཁྱོད་ལ་དེ་ལས་མཆོག་རབ་གྱུར། །ཆོས་སྐུ་ཉི་མ་བླ་ན་མེད་པའང་མངའ། །ཞེས་ཆོས་སྐུ་

[013A]༄༅། །གཟུགས་སྐུ་ལས་མཆོག་ཏུ་བཤད་པའང་དེ་ལ་དགོངས་སོ། །
ཕྱིར༑ རྒྱུད་བླ་མ་ལས།  །འཇིག་རྟེན་ཀུན་ལ་གཟིགས་ནས་ནི།  །སྤྲུལ་པའི་རང་བཞིན་སྣ་ཚོགས་ཀྱི། །འདོད་པར་སྐྱེ་བ་བཞེས་ཚུལ་བསྟན་པའི་ཐོག་མ་དགའ་
ལྡན་དུ་མངོན་པར་སྐྱེ་བ་དང།  ངེས་འབྱུང་སྐྱེ་སླ་བའི་དབང་གིས་འཛམ་གླིང་རྣམས་ །སྲིད་པ་ཇི་སྲིད་གནས་པར་སྟོན། །ཞེས་
གསུངས་པའི་ཕྱིར།  རིན་ཆེན་འཕྲེང་བར། ཆོས་ཀྱི་འཁོར་ལོ་བསྐོར་
བ་དང། །ལྷ་རྣམས་ཀུན་ལས་བབས་པ་དང། །དེ་བཞིན་དུ་ཡང་མྱ་ངན་ལས། །འདའ་བ་སྟོན་པར་མཛད་པ་ཡིན། །ཞེས་ལྷ་ལས་བབས་པ་གཅིག་ཏུ་བགྲང་ཞིང། ཐབས་ལ་མཁས་པའི་མདོར་ཆོས་སྤོང་གི་གཉེན་བོང་དམ་པའི་ཆོས་སྒྲུབ་པ་
ལ་མཁས་བ་ཞེས་གཅིག་ཏུ་བགྲང་བར་བུ་སྟོན་ཆོས་འབྱུང་ལས་བཤད་དོ། ། ཚད་མ་གང་གིས་གྲུབ་ན་འཕགས་པ་བྱམས་པའི་མཉམ་བཞག་སོ་སོ་རང་རིག་པའི་ཡེ་ཤེས་ཀྱིས་རྟོགས་ཤིང་ཞེས་གསུངས་པའི་ཕྱིར་

[013B] རྟོག་པ་རྣམས་སྒྲ་དོན་འདྲེས་པར་འཛིན་པ་ཞེས་སྒྲ་སྤྱིའམ་དོན་སྤྱི་གང་རུང་དང། དོན་བུམ་སོགས་དེ་དག་སོ་སོར་འབྱེད་མི་ནུས་པས་རང་གི་ངོར་འདྲེས་པའམ་གཅིག་པའི་ཚུལ་
གྱིས་འཆར་བའི་ཕྱིར། རང་རིག་པ་ནི་དྲང་ངེས་རྣམ་འབྱེད་ཀྱི་མཐའ་དཔྱོད་ལྟར་རང་སྟོབས་ཀྱིས་རིག་པའམ། མདོ་སྡེ་ས་བཅུ་པའི་ལུང་ཚིག་གསལ་དུ་དྲངས་པ་ལས། དེ་འདྲའི་སྤྱོད་ཡུལ་ཕྲ་ཞིང་བལྟ་དཀའ་བ། །རང་རིག་ཡིན་ཕྱིར་བརྗོད་པར་
མི་ནུས་ཀྱང། །ཞེས་དང། རྒྱུད་བླར། བརྟགས་མིན་ཕྱིར་དང་བརྗོད་མིན་ཕྱིར། །འཕགས་བས་མཁྱེན་ཕྱིར་ཞེས་པ་ལྟར་འཕགས་པ་ནང་ཕན་ཚུན་དང་རང་གིས་ཇི་ལྟ་བ་བཞིན་གཟིགས་པ་མ་གཏོགས། སོ་སོ་སྐྱེ་བོའི་སྒྲ་རྟོག་གིས་ཇི་ལྟ་བ་བཞིན་
ཡུལ་དུ་བྱེད་མི་ནུས་པས་རང་རིག་པར་བཤད་དོ། །
འགྲོ་དངོས་སུ་བསྟན་ནས་ལྡོག་པ་ཤུགས་ལ་བསྟན་པའི་ཕྱིར། དེར་ཐལ། ཚིགས་བཅད་དང་པོས་དད་སོགས་ཐེག་པ་ཆུང་འབྲིང་ཐུན་མོང་དང་ཕྱི་མས་ཆེན་པོའི་རྣམ་མཁྱེན་པར་བསྟན་པའི་ཕྱིར། 
ཀྱང་མཆོད་བརྗོད་ལས་འཕྲོས་ཤིང་དེའི་ཞར་བྱུང་ཡིན་ལ། དེའི་ཚུལ་ཡང། ཉེར་ཞི་ཞེས་པ་ཞི་བ་དངོས་འཁོར་བ་མཐའ་དག་ལས་གྲོལ་བ་གཅིག་དང། བསྟན་བྱ་ཕལ་བ་ངན་འགྲོའི་སྡུག་བསྔལ་ཙམ་ཞིབ་གཉིས་བྱས་ནས་

[014A]༄༅། །དེ་གཉིས་དོན་དུ་གཉེར་བའི་ཆུང་འབྲིང་དང། རྐང་བ་གཉིས་པ་དང་གསུམ་པས་ཆེན་པོའི་ལམ་འབྲས་རྣམས་བསྟན་པར་དཀའ་ཆེན་རིན་པོ་ཆེས་གསུངས་སོ། །
སྦྱར་ནས་བཤད་ཚུལ་ཡང་བླ་མ་ལ་བརྟེན་ནས་བདག་གིས་ལེགས་པར་ཤེས་སོ། ། ཀུན་དགའ་སྙིང་
བོའི་ལུགས་ཏེ་ རྒྱུད་སྡེ་སྤྱི་རྣམ་དང་འགལ་བའི་ཕྱིར།  གང་གིས་བྱང་ཆུབ་བློ་བསྐྱེད་པ། །དེ་སྙེད་བསོད་ནམས་ཁྱབ་པར་བགྱིད། །བྱང་ཆུབ་སེམས་
ཀྱི་བསོད་ནམས་གང། །དེ་ལ་གལ་ཏེ་གཟུགས་མཆིས་ན། ནམ་མཁའི་ཁམས་ནི་ཀུན་བཀང་སྟེ། །དེ་ནི་དེ་བས་ལྷག་པར་འབྱུང། །ཞེས་གསུངས་པའི་ཕྱིར།  དཔལ་སྤྱིན་གྱིས་ཞུས་པའི་མདོ་བཀོད་པར་ཚིགས་
རྐང་ཕྱི་མ་འདི་བཞི་ཇི་ལྟ་བ་བཞིན་དུ་འབྱུང་ཞིང། དེའི་ཐད་དུ་ལམ་སྒྲོན་འགྲེལ་པ་འགའ་ཞིག་ལས། ཤིང་རྟའི་འཕང་ལོ་ཙམ་གྱི་ཕྱོགས་ན་སྟོང་གསུམ་གྱི་ལྷ་མི་ལས་མང་བའི་སེམས་ཅན་ཡོད། དེ་རེ་རེ་ལས་བསོད་ནམས་ཐོབ་པ་དེ་
གཟུགས་སུ་གྲུབ་ན་ཉུང་འབྲུ་ཙམ་རེ་ལས་མ་བྱུང་ཡང་ནམ་མཁར་མི་ཤོང་བའི་ཚོད་གཅིག་ཏུ་གསུང་སྟེ། ཉུང་དཀར་གོ་ཡུལ་གྱི་རིགས་པ་འདི་ཡིན་ནམ་སྙམ།  སྟོང་

[014B] ཤར་ཕྱོགས་སུ་འཇིག་རྟེན་གྱི་ཁམས་བརྒྱད་བརྒྱན་ཉུང་དཀར་རེ་རེ་བཞག་སྟེ་བ་གང་ཡང་ཉུང་དཀར་ཟད་ཀྱི་འཇིག་རྟེན་མི་ཟད་པ་ལྟར་ཕྱོགས་ཐམས་ཅད་དུ་འདྲ་བས་དམིགས་ཡུལ་སེམས་ཅན་ཚད་མེད་པར་འགྲུབ་
ལ༑ དེ་གྲུབ་ན་སེམས་བསྐྱེད་ནི་དེ་ཐམས་ཅད་ཀྱི་དོན་དུ་ཡིན་པས་བན་ཡོན་ཚད་མེད་པར་འགྲུབ་སྟེ། སྤྱོད་འཇུག་ལས། སེམས་ཅན་ཁམས་ནི་ཚད་མེད་ལ། །ཕན་འདོད་དེ་ནི་དེ་འདྲའོ། །ཞེས་གསུངས་པའི་ཕྱིར་ཟེར། ལ་ལ་ཉུང་དཀར་གཅིག་
ལ་སྣུམ་ཅུང་ཟད་འབྱུང་བར་ཤེས་ན་ཉུང་དཀར་ཚད་མེད་པ་ལས་སྣུམ་ཚད་མེད་པ་འབྱུང་བར་གོ་བ་ལྟར། དམིགས་པ་སེམས་ཅན་འགའ་ཞིག་གི་སྡུག་བསྔལ་ཕྱོགས་རེ་བ་མགོ་ནད་ཙམ་སེལ་འདོད་བ་ལ་བསོད་ནམས་ཚད་མེད་པ་འབྱུང་བ་མཛའ་
བོའི་ཕུ་མོའི་གཏམ་རྒྱུད་ལྟར་ཡིན་ན། སེམས་ཅན་ཚད་མེད་པའི་སྡུག་བསྔལ་མ་ལུས་པ་གཏན་ཟད་དུ་འདོད་པ་ལ་བསོད་ནམས་ཚད་མེད་པ་འགྲུབ་སྟེ། སྤྱོད་འཇུག་ལས། སེམས་ཅན་རྣམས་ཀྱི་ཀླད་ནད་ཙམ། །བསལ་ལེ་སྙམ་དུ་
བསམ་ན་ཡང། །ཕན་འདོགས་བསམ་པ་དང་ལྡན་པས་བསོད་ནམས་དཔག་མེད་ལྡན་གྱུར་ན། ། །དཔག་ཏུ་མེད་བ་བསལ་འདོད་ཅིང། ། །འགོད་པར་འདོད་པ་
སྨོས་ཅི་དགོས། །ཞེས་གསུངས་པའི་ཕྱིར།  དཔལ་ལྡན་སྟུག་བོ་བཀོད་པ་དོན་དམ་ཐུགས་ཆུད་ཅིང། །དགའ་ལྡན་སྐྱེ་བོའི་དོན་མཛད་ཕྱིར་ན་དམ་པ་ཏོག་དཀར་གྱུར། །

[015A]༄༅། །ཤཱཀྱའི་ཏོག་གྱུར་གང། །འཆི་བདག་ལས་རྒྱལ་སྒྱུ་མ་ཀུན་སྟོན་དེ་ནི་རྒྱལ་གྱུར་ཅིག་
དེ་ལྟར་བཤད་ཀྱང་མ་འབྲེལ་བའི་ཕྱིར། །  རྒྱལ་སྲས་མཐུ་མཆོག་དེ་འདྲ་རྨད་བྱུང་གང། །ནུ། རྒྱལ་
སྲས་མཐུ་མཆོག་དེ་འདྲ་རྨད་བྱུང་དག་ཅེས་འབྱུང་ངོ། ། དཔེར་ན།  
བཤད་པ་བཞིན། རིན་ཆེན་འཕྲེང་བ་ལས། འདི་གཉིས་གཙོ་བོ་ཤེས་རབ་སྟེ། །འདི་ཡི་སྔོན་འགྲོ་དད་པ་ཡིན། །ཞེས་གསུངས་པའི་ཕྱིར་ དཀོན་མཆོག་སྤྲིན་ལས། སེམས་ནི་ཆོས་ཐམས་ཅད་ཀྱི་སྔོན་དུ་འགྲོ་བ་སྟེ། ཞེས་
གསུངས་པའི་ཕྱིར།  རྟོག་གེ་འབར་བར་དོན་སྨྲ་དང་རྩོད་སྐབས་སུ་བཤད།  
ཀུན་འབྱུང་སྤངས་པར་འགྲུབ་སྟེ། ཐེག་དམན་རང་ལམ་གྱིས་ཀུན་འབྱུང་སྤངས་པའི་ཉེར་ཞི་ཐོབ་མི་ནུས་ན་སྐབས་འདིར་བཤད་པ་འབྲེལ་མེད་པའི་ཕྱིར་རོ། ། མ་ནི་ཤེས་རབ་ཕ་ནི་ཐབས། །དགེ་བ་རྣམས་

[015B] །ཉེ་དུ་བྱང་ཆུབ་ཕྱོགས་རྣམས་དང། །ཞེས་གསུངས་པའི་ཕྱིར།  དེའི་རྒྱུ་མཚན་མཆོད་བརྗོད་གླེང་གཞིའི་ལེའུ་དང།  ཐམས་ཅད་ཀྱང་དགྲ་བཅོམ་པ་ཟག་པ་ཟད་པ། ཞེས་
བ་ནས། ཤེས་རབ་ཤིན་ཏུ་རྣམ་པར་གྲོལ་བ་ཞེས་པའི་བར་གྱིས་ལྷག་བཅས་དང། ཅང་ཤེས་པ་མན་ཆད་ཀྱིས་ལྷག་མེད་དགྲ་བཅོམ་སྟེ་གཉིས་ཀའི་གཞི་ཤེས་ཀྱི་རྟེན་བསྟན་ཅིང། བྱང་ཆུབ་སེམས་དཔའ་ཆེན་པོ་གྲངས་མེད་ཚད་མེད་པ་
ཐམས་ཅད་ཀྱང་གཟུངས་རབ་ཏུ་ཐོབ་པ་ཞེས་སོགས་ཀྱིས་ལམ་ཤེས་ཀྱི་རྟེན་དང་ཡོན་ཏན་བསྟན། ཕྱོགས་བཅུའི་རྒྱལ་བ་རྣམས་ཀྱིས་སྐྱེས་སུ་བསྐུར་བ་སོགས་ཀྱིས་རྣམ་མཁྱེན་རྟེན་གྱིས་སྒོ་ནས་བསྟན་པ་འདིར་བསྡུས་པས་འདི་གཉིས་
རྩ་འགྲེལ་སྦྱོར་བའི་ཆེད་ཡིན་པའི་ཕྱིར།  ཆོས་ཀྱི་སྐུའི་སྐབས་བསླབ་པའི་འབྲས་བུའི་ལེའུ་སྟེ་བརྒྱད་པའོ། ། མཐའ་གཉིས་རྣམ་དག་གི་ལེའུ། སྤྱོད་བ་ཁྱད་པར་ཅན་གྱི་
ལེའུ། དེ་བཞིན་ཉིད་ཀྱི་ལེའུ། བསླབ་པ་ཡོངས་སུ་དག་པའི་ལེའུ། བསླབ་པ་ལ་རིམ་གྱིས་འཇུག་པའི་ལེའུ། བསླབ་པ་ཡོངས་སུ་རྫོགས་པའི་ལེའུ། བསླབ་པའི་འབྲས་བུའི་ལེའུ་སྟེ་བརྒྱད་དངོས་པོ་བརྒྱད་སྟོན་པའི་སྐབས་བརྒྱད་དང་
སྦྱར་བ་ལས་འདིར་ཐ་མ་ཡིན་ནོ། ། བྱ་བ་རྩོམ་པའི་དགོས་པ་ཡིན། །ཞེས་གསུངས་པ་ཡིན་ནོ། །ལེགས་ལྡན་སོགས་ཁ་ཅིག་ན་རེ། 

[016A]༄༅། །བསྐལ་བ་བཟང་པོའི་དེ་བཞིན་གཤེགས་པ་ཐམས་ཅད་ཀྱི་གཟུགས་ཀྱི་སྐུ་དང་དམ་པའི་ཆོས་ལ་བསྲུང་བ་ལ་རྣམ་པ་ཐམས་ཅད་དུ་བདག་པོར་བྱས་པ་ཡིན་པའི་ཕྱིར་དང། ཕྱག་ན་རྡོ་རྗེ་དབང་བསྐུར་བ་ལ་
སོགས་པ་ལས་བསྟན་པ་གཏད་པ་ཡིན་པའི་ཕྱིར་དང། གཞན་རྣམས་ཀྱིས་ཁྱད་པར་བརྗོད་པ་མེད་པའི་ཕྱིར་ན་ལྕང་ལོ་ཅན་ན་བཞུགས་པའི་ས་བཅུའི་དབང་ཕྱུག་རྡོ་རྗེ་འཛིན་པ་ཆེན་པོས་འཇིག་རྟེན་ཐམས་ཅད་རྗེས་སུ་བཟུང་བའི་ཕྱིར། ཞེས་
སོགས་ཀྱིས་གཞན་ལུགས་བཀོད་ཅིང། གཞན་དག་ནི་འདི་ཉིད་ཀྱི་ཡོངས་སུ་གཏད་པའི་ལེའུ་ལས། ཞེས་སོགས་ཀྱིས་རང་ལུགས་བསྟན་ཏེ། འདི་སྐད་བདག་གིས་ཐོས་པ་ཞེས་བཀའ་སྡུད་པ་པོ་གང་ཡིན་ལ་རྩོད་པའོ། །དེ་ལ་ཕ་རོལ་
པོའི་འདོད་ཚུལ་ནི། གསང་བ་བསྟན་པའམ་གསང་བ་བསམ་གྱིས་མི་ཁྱབ་པའི་མདོས་བཤད་ཚུལ་གྱི་དབང་དུ་བྱས་ན་འང་ཕྱག་རྡོར་སྡུད་པ་པོ་ཡིན་ལ། ཕྱག་ན་རྡོ་རྗེ་དབང་བསྐུར་བའི་རྒྱུད་ལྟར་ནའང་དེ་ཡིན་ཏེ། སྔ་མའི་ཚུལ་ནི་སྔོན་
སངས་རྒྱས་སྟོང་འཁོར་བསྒྱུར་ཡུལ་འཁོར་སྲུང་གི་སྲས་སུ་འཁྲུངས་ཏེ་ཐུགས་བསྐྱེད་པའི་ཚེ་དེ་ཐམས་ཅད་ཀྱིས་བསྟན་པའི་དབག་པོར་སྨོན་ལམ་བཏབ་པའི་ཁྱེའུ་ཆོས་སེམས་ནི་ཕྱག་རྡོར་ལིན་ལ། ཆོས་འཁོར་བསྐུར་བར་སྨོན་ལམ་
བཏབ་པའི་ཁྱེའུ་ཆོས་ཀྱི་བློ་གྲོས་ནི་ཚངས་པ་གཙུག་ཕུད་ཅན་ཡིན་པའི་ཕྱིར་དང། དེས་སྨོན་ལམ་འགྲུབ་པའི་ཕྱིར། ཕྱག་ན་རྡོ་རྗེ་དབང་བསྐུར་བ་ལས་ཀྱང་ཕྱག་རྡོར་ཆོས་ཀྱི་རྒྱལ་བོར་མངའ་གསོལ་བའི་ཕྱིར་སྡུད་པ་ཡིན་ནོ། །འདི་ཟླ་བས་

[016B] རྡོ་རྗེ་ཆོས་ཀྱང། ཕྱག་རྡོར་ཆོས་ཀྱི་བདག་པོར་མངའ་གསོལ་བའི་མཚན་དུ་འདུས་པ་འཕགས་ལུགས་ཀྱི་བླ་མ་རྣམས་བཞེད་ལ། ཡེ་ཤེས་ཞབས་ལུགས་ཀྱི་འགྲེལ་པ་ཁ་ཅིག་ཏུ་རྡོ་རྗེ་ཆོས་སྤྱན་རས་
གཟིགས་ཀྱི་མཚན་གྱི་རྣམ་གྲངས་སུ་གསུངས་སོ།།   བསམ་གཏན་གྱི་  བདེ་བའི་མངལ།  
དོན་ཆེན་པོ་གསུམ་ཐོབ་པའི་ཕྱིར་ཏེ།  དང་པོས་གཞི་
ཤེས་ལ་རང་རྒྱུད་ལྡན་གྱི་ཡུམ་བྱེད་ཚུལ། གཉིས་བས་ལམ་ཤེས་ལ་དེ་ལྟར་མ་བསྟོད། གསུམ་པས་རྣམ་མཁྱེན་ལ་དེ་ལྟར་མ་བསྟོད་པའི་ཕྱིར།  རང་རྒྱུད་ལྡན་གྱི་ཡུམ་ཡིན་པ་མི་སྲིད་པའི་ཕྱིར། རྟགས་སོང། འདོད་
ན།  ། གཞི་ཤེས་ཀྱང་འོག་ནས་མདོའི་དྲིས་ལན་གྱི་དོན་བསྡུའི་སྐབས་ནས་
ལ་སོགས་པའི་རྟེན་ཅན་འབྲས་བུ་བདག་ཏུ་རྨོངས་པ་སྤོངས་པ་ཅན་ཡིན་ནོ་ཞེས་  ཐེག་མཆོག་ལ་མོས་ས་བོན་ཤེས་རབ་ནི། །སངས་རྒྱས་ཆོས་སྐྱེད་

[017A]༄༅། །མ༑ 
བྱེད་ཡབ་ཀྱི་ས་བོན་ལྟ་བུ་དང། མུ་སྟེགས་བདག་ལྟའི་གཉེན་པོ་ཤེས་རབ་ནི་ཐག་གསུམ་ཐུན་མོང་གི་མ་ལྟ་བུ། ཉན་ཐོས་འཇིགས་སྲེད་ཀྱི་དབང་དུ་མི་འགྲོ་བར་དེའི་གཉེན་པོ་ནམ་མཁའ་མཛོད་སོགས་ཏིང་ངེ་འཛིན་གྱི་ཐབས་མཁས་པའི་སྒོ་
ནས་གཞན་དོན་བདེ་བླག་ཏུ་འགྲུབ་པའི་རྟེན་བྱེད་བས་མངལ་ལྟ་བུ་དང། རང་རྒྱལ་བརྩེ་མེད་ཀྱི་གཉེན་པོ་སྙིང་རྗེའི་དབང་གིས་འཁོར་བ་མ་སྟོང་བར་བཞུགས་པས་རྟག་པའི་ཕར་ཕྱིན་གྱི་རྒྱུ་དང། ཐ་མང་གལ་ཆེ་བ་འབྲས་བུ་སྨིན་པ་ལྟ་བུར་
བཤད་དོ། ། མཚམས་སྦྱར་རྩ་བ་འགྲེལ་པ་གསུམ་དུ་བྱས་པའི་གསུམ་པ་ལ། བསྡུས་དོན། དགོས་དོན། ཚིག་དོན་གསུམ། དང་པོ་སྟོན་པར་ཚིགས་སུ་བཅད་
པ་འདིས་ནི་ཞེས་སོགས་བྱུང།  འགྲེལ་པའི་བཤད་ཐབས་དགོས་དོན་གྱི་དབང་རྣོན་དང་བ་སྐྱེ་ཚུལ་འཆད་པར། 
ཤུགས་དྲག་སྐྱེད་པའི་ཕྱིར།  འདིས་སྟོང་ཉིད་རྟོགས་དགོས་ཞེས་པའི་རྒྱུ་མཚན་མ་གོ་བ་ཡིན་ཏེ། འདིར་དེ་དགོས་ཚུལ་གདུལ་བྱ་དེས་ཐོག་མར་ཐོས་པ་བྱས་ཚེ་

[017B] རང་སྲས་འཕགས་བཞིའི་དོན་སྒྲུབ་ཞེས་པ་གཉིས་འགལ་བ་ལྟར་སྣང་ནས་དཔྱད་པ་འཇུག་པ་ཡིན་ཏེ། གསེར་འཕྲེང་ལས། སྲས་བཞི་བསྐྲུན་པར་བསྟན་
པ་ལ༑ རིགས་པ་ཡང་དག་གིས་གནོད་པ་ཡོད་མེད་བརྟགས་ནས། ཞེས་དང། ཡུམ་གྱིས་སྐྱེད་བར་བསྟན་པ་ཀུན་རྫོབ་དང་རིགས་པས་སྐྱེ་མེད་བསྒྲུབ་པ་དོན་དམ་དུ་ཡིན་པས་ཞེས་གསུངས་པའི་ཕྱིར། དེ་ལྟར་དཔྱད་པའི་མཐར་དོན་དམ་པར་
མེད་ཀྱང་སྒྱུ་མ་ཙམ་དུ་དོན་སྒྲུབ་པའི་བྱ་བྱེད་ཀྱི་རྣམ་བཞག་འགལ་མེད་གྲོགས་སུ་འཆར་བ་ཞིག་དགོས་སོ། །དེ་བཞིན་དུ་དབང་རྣོན་གྱིས་སེམས་བསྐྱེད་པ་སྟོང་ཉིད་རྟོགས་པ་ལ་རག་ལས་ཞེས་པའང་སེམས་ཅན་རྣམས་ཀྱི་སེམས་བདེན་སྟོང་
རྟོགས་པ་ལོ་གཙོ་བོར་བྱེད་པ་སོགས་སྐབས་དོན་མི་འདྲ་བས་མྱུ་གུའི་བདེན་སྟོང་རྟོགས་པ་ཙམ་གྱིས་ཐམས་ཅད་ལ་མི་ཡོང་ངོ། ། རང་བཞིན་གྱི་དབང་པོ་རྣོ་བ་དང་
ཞེས་གསུངས་པའི་ཕྱིར།  ཆོས་ཉིད་རྟོགས་མ་རྟོགས་ལ་ཁྱད་པར་མི་འཐད་དེ། རིགས་ངེས་མ་ངེས་ལ་བྱེད་དགོས་པའི་ཕྱིར། ཀུན་བཏུས་དར་ཊིཀ་ལས། ཉན་ཐོས་ཀྱི་ཐེག་པ་ནི་ཁྱད་ཆོས་བདུན་གྱིས་ཤེས་པར་བྱ་
སྟེ༑ ཐོག་མ་མེད་པ་ནས་ཆོས་ཉིད་ཀྱིས་ཐོབ་པའི་རིགས་ཞེ་བ་བགྲོད་བ་གཅིག་བུ་བ་ལྟ་བུ་ཐེག་བ་གཞན་དུ་མི་འགྱུར་བར་རིགས་ངེས་པ་དང། ཐེག་པ་ཆེན་པོའི་ཡང་ལམ་དུ་འགྱུར་དུ་རུང་བ་རིགས་མ་ངེས་པ་རིགས་ཀྱི་ཁྱད་པར་དང་
[018A]༄༅། །ཞེས་གསུངས་པའི་ཕྱིར།  ཚུལ་གསུམ་པ་ཅན་ནི། ཞེས་གསུངས་པའི་ཕྱིར།  ཁ་ཅིག་ཡུམ་དངོས་མིན་པ་ལ་བྱེད་དེ། དཔེར་ན། །
སངས་རྒྱས་ཀྱིས་བྱང་ཆུབ་སེམས་དཔའི་རྣམ་པ་བཟུང་བ་ལ་ཚུལ་ཟེར་བ་ལྟ་བུའོ་ཞེས་ཟེར་བ། གསེར་འཕྲེང་དུ་བཀག་ནས། འང་ལུགས་ལམ་གྱི་དབྱེ་བ་མི་འདྲ་བ་གསུམ་གྱི་བདག་ཉིད་ཅན་དུ་གསུངས་སོ། །དབྱེ་གཞི་ལ་ཤེར་ཕྱིན་སྨོས་
པས་ཀྱང་མི་གནོད་དེ། དེ་བཏགས་པ་བ་ཙམ་ཡིན་པའི་ཕྱིར། གོང་དུ་བཅོམ་ལྡན་འདས་མ་ཡོན་ཏན་རིན་པོ་ཆེ་ཞེས་སོགས་ཀྱིས་ཡུམ་གསུམ་ཀང། བཅོམ་ལྡན་འདས་མའི་སྒྲས་བཏགས་ནས་གསུངས་པ་ལྟ་བུའོ། །
ལས༑ མཆོད་བརྗོད་ཀྱི་ལུང་རྒྱུ་མཚན་དུ་བྱར་མི་རུང་ཞེས་སོ།།  ལུང་ལ་གནས་གསུམ་སྟོན་པས་མ་ཁྱབ་པས་མཐོང་བ་མངོན་འགྱུར་སྟོན་པའི་ཆ་ལ་མངོན་སུམ་ཚད་མས་ཞེས་སོགས་བྱས་
ན་འབྲེལ་མེད་དུ་འགྱུར་བས། མཐོང་བ་མངོན་འགྱུར་རྟོགས་པའི་ཚད་མས་གནོད་པ་མེད་པ་ཞེས་སོགས་བྱ་དགོས་ཤིང། ལུང་ལ་དཔྱད་པ་གསུམ་གྱིས་དག་པའི་ལུང་གིས་ཁྱབ་བོ། །འོན་ཀྱང། རྣམ་འགྲེལ་ལས། དོན་དེ་དག་ལ་
མངོན་སུམ་དང། །རྗེས་དཔག་རྣམ་པ་གཉིས་ཀྱིས་ཀྱང། །གནོད་མེད་འདི་ནི་མི་བསླུ་བའོ། །ཞེས་བའི་ཐད་དུ་སྲས་ཀྱི་ཐུབ་གཉིས་ཀས་མཐུན་པར། བ་སྤྱི་རྟག་དངོས་དང། བདག་གཙོ་བོ་དང། ཁྲུས་ཀྱིས་སྡིག་པ་འདག་པ་སྟེ། གཞན་

[018B] རང་གི་སྟོན་པའི་ལུང་ལས་གནས་གསུམ་བསྟན་པ་ལ་ཚད་མ་གསུམ་གྱིས་གནོད་པ་མེད་པ་ནི་དཔྱད་གསུམ་གྱིས་དག་ཚུལ་དུ་གསུངས་པས། འདི་ཡང་མི་འཐད་པ་མིན་ནོ། །དཔྱད་
ཚུལ་འདི་ནི། དགེ་སློང་དག་གམ་མཁས་རྣམས་ཀྱིས། །ཞེས་སོགས་ཀྱིས་ཀྱང་གསལ་བར་བསྟན་ཏོ། །དཔྱད་པ་ཐ་མ་ལ་ཤིན་ལྐོག་སྟོན་པར་ཡིད་ཆེས་རྗེས་དཔག་གིས་གནོད་པ་མེད་ཅེས་པ་དང་རང་ཚིག་འགལ་བས་གནོད་པ་མེད་ཅེས་
པ་གཉིས་འབྱུང་ཡང་གནད་གཅིག་གོ་རང་ཚིག་འགལ་བ་ལ་ཡང་ཚིག་སྔ་ཕྱི་གཉིས་མི་དགོས་ཏེ། བདེན་པའི་དོན་ཅན་གྱི་ཚད་མ་མེད་ཅེས་བ་ལྟ་བུའོ། །ཡུལ་དཔྱད་གསུམ་གྱིས་དག་ཚུལ་མི་འདྲ་སྟེ། དེ་དཔྱད་པ་དེ་ལས་འདས་
པ་ལ་བྱེད་པས་གསུམ་ཆར་གྱིས་དག་པ་ཞིག་མི་སྲིད་དོ། །རང་ཚིག་འགལ་ཚུལ་ལ་ལུགས་གཉིས་ལས། དངོས་ཤུགས་འགལ་ཞེས་པའི་ཤུགས་ནི་ཤུགས་བསྟན་ལ་མི་བྱེད་ཅིང། འདི་དཔྱད་པ་གཉིས་ཀར་བསྡུས་ནས་དཔྱད་པ་
གཉིས་ཀྱིས་དག་བའི་རྟགས་ཀྱིས་ལུང་ཚད་མར་སྒྲུབ་ཚུལ་གཅིག་ཀྱང་ཡོད་དེ། རྒྱས་པར་རྣམ་ངེས་དར་ཊིཀ་དང། རིགས་གཏེར་རྩ་འགྲེལ་བལྟའོ། ། བླང་ བྱ་དགོག་བདེན་  དང་དོར་བྱའི་དེ་ཉིད་ སྡུག་བདེན་ནི། །
ཐབས་ སམ་རྒྱུ་ལམ་ཀུན་འབྱུང་གཉིས་དང་  བཅས་རབ་བྱུང་ངེས་པ་ཡིས།  །སངས་རྒྱས་ཀྱི་གསུང་དེའི་བསྟན་བྱའི་  གཙོ་བོའི་དོན་ ངེས་ལེགས་ཀྱི་ལམ་  ལ་མི་བསླུ་བའི་ཕྱིར།  །དེ་རྟགས་སུ་མི་རུང་ཡང་དཔེར་བྱས་ནས་  གཞན་ མངོན་མཐོ་བསྟན་པ་  ལའང་

[019A]༄༅། །རྗེས་སུ་དཔག་པ་ཡིན། །ཞེས་གསུངས་པའི་ཕྱིར།  སངས་རྒྱས་ཀྱིས་གསུངས་ལྐོག་འགྱུར་ལ། །གང་ཞིག་ཐེ་ཚོམ་སྐྱེ་འགྱུར་བ། །དེ་ཡིས་སྟོང་པ་ཉིད་བསྟན་ཏེ། །འདི་
ཉིད་ཁོ་ནར་ཡིད་ཆེས་བྱ། །ཞེས་དང། ལེགས་བཤད་སྙིང་པོ་ལས། ཁྱོད་ཀྱི་སྨྲ་བ་ཟླ་མེད་པ། །མཐོང་བའི་རྒྱུ་མཚན་རྟེན་འབྱུང་གི་ལམ་འདི་ཉིད་ཀྱིས་གསུང་གཞན་ཡང། །ཚད་མར་གྱུར་པར་ངེས་པ་སྐྱེ། །ཞེས་དང། ཚད་མ་མདོར་
ཡིད་ཆེས་ཚིག་ནི་མི་བསླུ་བའི། །སྤྱི་ལས་རྗེས་སུ་དཔག་པ་ཉིད། །ཅེས་པ་དང་གནད་གཅིག་གོ་འདི་རྣམ་འགྲེལ་དུ་ཡང་འབྱུང།  གནས་གསུམ་བར་ནི་འཕོས་པ་ན། །ལུང་འདྲེན་པ་ནི་མཁས་པའི་ལུགས་
 བསྟན་བཅོས་ལེན་པ་རིག་ལྡན་ཡིན། །ཞེས་ཀྱང་འབྱུང་ངོ། ། སྐབས་འདིར་དེ་མི་འཐད་པའི་ཕྱིར་ཞེས་གསུངས་པའི་ཕྱིར། 
ལྐོག་གྱུར་དུ་སོང་བའི་གང་ཟག་ཡོད་མོད་ཀྱང། མཆོད་བརྗོད་ཀྱི་ལུང་ཤེས་བྱེད་དུ་བྱས་ནས་ཡིད་ཆེས་ཀྱི་རྟགས་སྦྱོར་ཡང་དག་གིས་བསྒྲུབ་པའི་ཡུལ་གྱི་ཕྱི་རྒོལ་ཡང་དག་མེད་དེ། ཅུང་ཟད་ལྐོག་འགྱུར་གྱི་ཆོས་སྟོང་ཉིད་ལ་སོགས་
པ་འདི་རྣམས་ལ་ཇི་སྲིད་དངོས་སྟོབས་ཀྱི་དཔྱད་པ་མི་འཇུག་པ་དེ་སྲིད་དུ་སྒྲུབ་པ་སྐབས་སུ་མ་བབས་པ་ཡིན་ལ། དེ་འཇུག་པའི་ཚེ་ལུང་གིས་བསྒྲུབ་པ་དོན་མེད་པའི་ཕྱིར་རོ། ། དེས་ན་ འཇིག་རྟེན་ན་  རབ་གྲགས་

[019B] །བསྟན་བཅོས་དོར་ན་འང་ཉེས་པ་མེད། ། ལྐོག་འགྱུར་དག་ལ་བསྟན་བཅོས་ནི།  །ཤེས་བྱེད་དུ་  མི་འདོད་ ན་དེ་ལ་དངོས་སྟོབས་ཀྱི་
དཔྱོད་པ་ཉིད་མི་འཇུག་ །པས་རྟོགས་པའི་ཐབས་མེད་པར་འགྱུར་རོ།  །ཅེས་གསུངས་པའི་ཕྱིར་རོ། ། ལས་དགེ་བ་དང་མི་དགེ་བ་དེ་ཉིད་གནས་དང། དངོས་པོ་དང། རྒྱུ་དང། རྣམ་པར་སྨིན་པ་དང། རབ་ཏུ་དབྱེ་
བས་ནི་བསམ་གྱིས་མི་ཁྱབ་སྟེ། ཞེས་གསུངས་པའི་ཁྱད་པར་འདི་རྣམས་ཚང་ན་ཤིན་ལྐོག་ཡིན་གྱི་ཚུལ་ཁྲིམས་བསྲུང་བ་ལས་བདེ་འགྲོ་འབྱུང་བ་ཙམ་ཤིན་ལྐོག་མིན་ཏེ། ཀུན་བཏུས་དར་ཊིཀ་ལས། དགེ་བའི་ལས་ཀྱིས་ལྷ་མིའི་ནང་དུ་རྣམ་
སྨིན་འདོད་པ་འབྱིན་པ་དང། མི་དགེ་བའི་ལས་ཀྱིས་ངན་སོང་གསུམ་དུ་རྣམ་སྨིན་མི་འདོད་པ་འབྱིན་པ་ནི་བསམ་གྱིས་ཁྱབ་པ་ཞེས་བྱ་སྟེ། སྒྲུབ་བྱེད་ལུང་ལ་ལྟོས་མི་དགོས་པར། དངོས་པོ་སྟོབས་ཤུགས་ཀྱི་རིགས་པས་རྟོགས་ནུས་པའི་
ཞེས་གསུངས་པའི་ཕྱིར། འདིའི་བསམ་གྱིས་ཁྱབ་པའི་དོན་ཡང་དངོས་པོ་སྟོབས་ཤུགས་ཀྱིས་རྟོགས་ནུས་པ་ལ་བྱེད་ཅིང། གོང་གི་ཆོས་བཞི་ཚང་ན་བསམ་གྱིས་མི་ཁྱབ་པར་གསུངས་པ་ཡང་དངོས་སྟོབས་ཀྱིས་རྟོགས་མི་ནུས་པའི་དོན་ནོ། །
 དབང་རྣོན་གྱི་སྐབས་འདིར་

[020A]༄༅། །ཚད་མས་གྲུབ་པར་ཁས་བླངས་ན་  དེ་ལྟ་ན་
  འོ་ན་གཅིག་ཏུ་བྲལ་ནས་འགྱུར་རོ།།  ཁོ་ན་རེ། ཁྱོད་ཀྱིས་དབང་རྣོན་རྒྱན་ལ་མ་ཞུགས་གོང་དུ་སྟོང་ཉིད་རྟོགས་པར་བཤད་པ་ལ་གོ་
རིམ་འཆོལ་བའི་སྐྱོན་ཡོད་པར་ཐལ། འགྲེལ་ཆེན་གྱིས། དང་པོར་ཞུགས་ནས་གཟོད་ཐོས་བསམ་བྱེད་པར་གསུངས་པ་གང་ཞིག་ཁྱོད་ལྟར་ན་མ་ཞུགས་གོང་ནས་རྒྱན་གྱི་དོན་ལ་བསམ་བྱུང་རྙེད་ཚར་བའི་ཕྱིར་ཏེ། སྟོང་ཉིད་རྟོགས་ཟིན་
པའི་ཕྱིར་ཞེན་དེ་ཙམ་གྱིས་རྒྱན་ལ་བསམ་བྱུང་རྙེད་པའི་གོ་མི་ཆོད་པར་ཐལ། རྒྱན་ལ་བསམ་བྱུང་རྙེད་པ་ལ། མཁྱེན་གསུམ་གྱི་རྣམ་པ་བརྒྱ་དོན་གསུམ་རྣམ་རྫོགས་སྦྱོར་བའི་ཡུལ་དུ་བསྡུས་ནས་བསྒོམས་པས་གོམས་པ་དབང་དུ་
གྱུར་པའི་རྩེ་སྦྱོར་ནས་བཟུང་ཆོས་སྐུའི་བར་གྱི་ལམ་གྱི་རིམ་པ་མ་ལུས་པ་མཐར་ཆགས་སུ་ཉམས་སུ་ལེན་ཤེས་དགོས་པས། སྟོང་ཉིད་ལས་ཀྱང་རྒྱ་ཆེ་བའི་ལམ་འདི་དཀའ་སྟེ། འཕགས་པ་ཐོགས་མེད་ཀྱིས་ཀྱང་ཤེར་མདོར་སྦས་དོན་གྱི་
རིམ་པ་གསུངས་པ་ཟློས་པ་དང་མི་མཐུན་པ་ལྟ་བུར་གྱུར་པ་ལ་དགོངས་ནས། དེའི་ཆེད་དུ་བྱམས་མགོན་བསྒྲུབས་པར་འགྲེལ་ཆེན་ལས་གསུངས་པའི་ཕྱིར། 

[020B] 
སྟེ༑ ཐལ་རང་གི་ཁྱད་པར་འབྱེད་ཚེ། སྣང་སྟོང་གཉིས་ཚོགས་དོན་དམ་བདེན་པར་འདོད་པ་སྒྱུ་མ་རིགས་སྒྲུབ་པ་དང། དགག་བྱ་བཅད་ཙམ་གྱི་སྟོང་བ་དོན་དམ་བདེན་པར་འདོད་པ་རབ་ཏུ་མི་གནས་པ་ཞེས་བཤད་པ་ནི། རྨོངས་པ་ངོ་མཚར་སྐྱེད་
པའི་གཏམ་མོ་ཞེས་རྔོག་ལོའི་སྤྲིང་ཡིག་བདུད་རྩིའི་ཐིགས་པར་གསུངས་པ་ལ། སྟག་ཚང་པས། གྲུབ་མཐའ་ཀུན་ཤེས་ཀྱི་འགྲེལ་པར་དཔའ་བོའི་དོན་དམ་བྱང་ཆུབ་ཀྱི་སེམས་སྒོམ་དང་ཇོ་བོའི་ཆོས་ཆུང་སོགས་དྲངས་ནས་སྐྱོན་བརྗོད་ཀྱང་
ལྷག་མཐོང་གཉིས་ལས་རྡོག་ལོའི་གསུང་དེ་འཐད་ཕྱོགས་སུ་མཛད་དོ། །དེས་ན་རང་རྒྱུད་བས་རང་མཚན་བཞེད་པའི་ཁུངས་གསལ་ཤོས་འོག་ནས་འབྱུང་བ་ལྟར་ཤེས་རབ་སྒྲོན་མེར། སེམས་ཙམ་པས་ཀུན་བཏགས་རང་མཚན་གྱིས་མེད་པར་
གསུངས་པ་བཀག་པ་འདི་ཡིན་ལ། གང་ཕྱིར་དངོས་པོ་འདི་དག་རྣམ་དཔྱད་ན། །ཞེས་པའི་མཚམས་སྦྱར་དུ། འཇུག་པ་རང་འགྲེལ་པ་ལས། དོན་དམ་པར་སྐྱེ་བ་མེད་པའི་བདག་དང། གཞན་ལས་སྐྱེ་བ་དགག་པ་ལ་རག་མོད། གཟུགས་
དང་ཚོར་བ་ལ་སོགས་པ་གང་དག་མངོན་སུམ་དང་རྗེས་སུ་དཔག་པ་དག་གི་དམིགས་པ་དེ་དག་གི་རང་བཞིན་ནི་གདོན་མི་ཟ་བར་གཞན་ལས་སྐྱེ་བར་འགྱུར་རོ། །ཞེས་པས་ཕྱོགས་སྔ་མའི་འདོད་པ་བརྗོད་ཅིང། དེ་ཡང་དོན་དམ་པར་གཞན་སྐྱེ་མེད་

[021A]༄༅། །ཀྱང་ཐ་སྙད་དུ་གཞན་སྐྱེ་འདོད་པ་ཞིག་ཏུ་མངོན་ལ། གཞན་སྐྱེའི་དོན་ཡང་རང་མཚན་གྱིས་གྲུབ་པའི་རྒྱུ་ལས་འབྲས་བུ་འབྱུང་བ་ལ་འདོད་པས། དེ་ལྟར་སྨྲ་མཁན་རང་རྒྱུད་པ་མིན་ན་གཏན་མི་རྙེད་
པའི་ཕྱིར། དེས་ན་འདིས་ཀྱང་ལེགས་པར་འགྲུབ་བོ། །ལྕང་སྐྱའི་གྲུབ་མཐར། སྒྱུ་མ་རིགས་གྲུབ་པ་དང། རབ་ཏུ་མི་གནས་པའི་དབུ་མའི་ཐ་སྙད་ཙམ་མ་བཀག་གསུངས་འདུག་གོ།  ཡོད་མེད་ནི་
མཚན་ཉིད་ངོ་བོ་ཉིད་ཡོད་མེད་ཡིན་པས། ཞེས་གསུངས་པའི་ཕྱིར།  རང་འཛིན་རྟོགས་པའི་ཞེ་ན་གཞིར་རང་མཚན་གྱིས་གྲུབ་པར་བཞེད་པ་ཡང་གསལ་བར་བསྟན་ཏེ། དགོངས་
འགྲེལ་གྱི་ངོ་བོ་ཉིད་མེད་པ་གསུམ་ལུགས་འདིར་སྟོང་ཉིད་ཡིན་པས། ལུགས་འདིར་མཚན་ཉིད་ངོ་བོ་ཉིད་དེར་ཡོད་བ་མི་རུང་ཞིང། དེར་མ་ཟད་འདི་སེམས་ཙམ་པས་ཀུན་བཏགས་མཚན་ཉིད་ངོ་བོ་ཉིད་མེད་པར་བཤད་པ་ལ། འདོགས་བྱེད་
དང་གདགས་གཞི་གཉིས་སུ་བྱེ་ནས་འགོག་པའི་ཕྱི་མའི་སྐབས་ཡིན་ལ། དེ་སེམས་ཙམ་བས་རང་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པ་ལ་བཤད་པའི་ཕྱིར། ཁ་ཅིག་དེ་མི་འཐད་དེ། ཤེས་རབ་སྒྲོན་མེ་ལས། ཐམས་
ཅད་དུ་མིང་ནི་དོན་གྱིས་སྟོང་པ་ཡིན་ཏེ། དེ་ལྟ་བུ་ནི་དངོས་པོ་རང་གི་ངོ་བོ་བརྗོད་པར་བྱེད་པ་མིན་པས་བདག་ཅག་གཉིས་ཀ་ལ་འདྲ་བ་ཡིན་ནོ། །ཞེས་བུམ་སོགས་མིང་བརྡའི་གཞིར་རང་མཚན་གྱིས་གྲུབ་བ་འགོག་པ་དབུ་སེམས་གཉིས་ཀ་ལ་

[021B] དེ་ཙམ་འགོག་པ་དབུ་མ་པའི་རིགས་བར་ལྟོས་མི་དགོས་པར་བཤད་པའི་ཕྱིར་དང། ལེགས་བཤད་སྙིང་པོ་ལས། དེ་ཡང་ལྟོ་ལྡིར་བ་ལ་བུམ་པ་ཞེས་བཏགས་པའི་བརྡས་བཞག་པའི་ཡུལ་དོན་དམ་པར་གྲུབ་པ་འགོག་པ་ལ་དབུམ་པའི་
རིགས་བར་ལྟོས་དགོས་སོ་ཞེས་སྨྲ་བ་མིན་ཏེ། ཞེས་གསུངས་བའི་ཕྱིར་ནམ་ཁྱབ་སྟེ། ལུང་དེར་མིང་བརྡའི་གཞིར་དོན་དམ་དུ་གྲུབ་ན་དེར་གྲུབ་པ་དངོས་པོའི་སྡོད་ལུགས་སུ་འགྱུར་བས། གཞན་གྱི་སྦྱོར་བ་ལ་མི་ལྟོས་པར་ཐལ་བ་སོགས་ཀྱི་སྒོ་
ནས་གཉིས་ཀས་འགོག་པར་གསུངས་ཀྱི། རང་མཚན་གྱིས་གྲུབ་པ་ལ་མ་གསུངས་པའི་ཕྱིར། དཀའ་འགྲེལ་ལས། ལེགས་ལྡན་གྱི་ལུགས་ལ་གཟུགས་སོ་ཞེས་ངོ་བོ་དང། གཟུགས་ཀྱི་སྐྱེ་བའོ་ཞེས་ཁྱད་པར་དུ་བཏགས་པའི་དོན་དེ་རང་
མཚན་གྱིས་གྲུབ་ཀྱང། དོན་དམ་པར་མ་གྲུབ་པའི་ཕྱིར། ཞེས་སོགས་གསུངས་པའི་ཕྱིར། འདིས་ཁ་ཅིག་གྲུབ་མཐའི་ཚིག་རིས་ལ་འཁྲུལ་པ་ཡང་སེལ་སླའོ། །དེས་ན་ལེགས་ལྡན་གྱི་ལུགས་ལ། རང་འཛིན་རྟོག་པའི་ཞེན་གཞིར་རང་གི་
མཚན་ཉིད་ཀྱིས་གྲུབ་པ་དྲངས་མ་ཐག་བུའི་ཤེས་རབ་སྒྲོན་མའི་ལུང་ཀུན་བཏགས་ནི་མེད་པ་མ་ཡིན་ཏེ། ཞེས་པ་འདིས་ཀྱང་འགྲུབ་སྟེ། དེའི་མཇུག་ཐོགས་སུ། དེ་ལ་རྣམ་པ་འདྲ་བའི་བློ་གྲོས་འཁྲུལ་བས་ཀུན་བཏགས་པའི་དོན་མེད་ཀྱང། སྦྲུལ་
འཁྱིལ་བ་ལ་དེ་མེད་བ་མ་ཡིན་པའི་ཕྱིར། ཞེས་དང། དབུ་མ་སྙིང་པོ་ལས། ཀུན་བཏགས་ཡོད་པ་མ་ཡིན་ཏེ། །བཏགས་ཕྱིར་སྦྲུལ་དང་འདྲར་མི་འདོད། །ཐག་པའི་དངོས་པོར་མ་ངེས་ཕྱིར། །ཡང་ན་གྲགས་པས་གནོད་པར་འགྱུར། །ཞེས་

[022A]༄༅། །སེམས་ཙམ་པས་ཐག་ཁྲ་སྦྲུལ་འཛིན་དབེར་བཀོད་པ་ལ། ཐག་ཁྲ་དེའི་གཞིར་རང་མཚན་གྱིས་མེད་ཀྱང། སྦྲུལ་ཁོ་རང་སྦྲུལ་འཛིན་གྱི་གཞིར་རང་མཚན་གྱིས་ཡོད་པས་དབྱེ་མ་ངེས་ལ། དེ་ཡང་མེད་པར་
འདོད་ན་གྲགས་པས་གནོད་པར་གསུངས་པའི་ཕྱིར་རོ། ། དེ་སྤྲུལ་གཞིའི་ངོས་ནས་རྟ་གླང་དུ་སྣང་བ་ཡོད་མོད་ཀྱང། མིག་བསླད་པའི་དབང་གིས་དེ་ལྟར་སྣང་བ་ཡིན་གྱི། རང་གི་གཉུག་མའི་རྒྱུ་རྐྱེན་ལས་
དེར་སྣང་དུ་བསྐྱེད་བ་མ་ཡིན་ཏེ་ཞེས་གསུངས་བའི་ཕྱིར།  རྟ་ངན་པ་བཟང་པོར་སྦྲུལ་པ་དེ་རྟ་ཡིན་པའི་ཕྱིར་ཟེར་བ་ནི། དེའི་ཚེ་སྦྲུལ་གཞི་ལ་ཡང་ལྟོས་མོད་ཀྱང། གཙོ་བོར་འཁྲུལ་རྒྱུས་བསླད་པའི་
བློ་དེའི་རང་མདངས་ཤིག་དཔེར་ན་ཆུ་ཟླའི་མདངས་རྩིག་ངོས་ལ་ཕོག་པ་ལྟར་ཚུལ་ཤར་བ་ཡིན་པ་དང། ཕྱི་དོན་འདོད་པ་ལྟར་ནའང། སྦྲུལ་གཞི་དང། ས་ཕྱོགས་དང། བར་སྣང་རྣམས་ཚོགས་པའི་སྟེང་གི་ཀུན་བཏགས་པའི་གཟུགས་
ཤིག་ཡིན་པ་མ་གོ་བར་སྔར་གྱི་སྦྲུལ་གཞི་དེ་ཀ་ཡིན་སྙམ་པར་སྣང་བས་རྡེའུ་ཤིང་རྟ་གླང་དུ་སྤྲུལ་བའི་ཚེ། རྡེའུ་ཤིང་དུ་སྨྲ་དགོས་སོ། །དེས་ན་སྒྱུ་མའི་རྟ་ལ་རྟ་ཡིན་པ་མེད་དེ། དེ་ལ་སེམས་མེད་པའི་ཕྱིར། སྤྱོད་འཇུག་ལས། སྔགས་
སོགས་རྣམས་ལ་ནུས་མེད་ཕྱིར། །སྒྱུ་མའི་སེམས་ནི་འབྱུང་བ་མེད། །ཞེས་གསུངས་པའི་ཕྱིར།  བདེན་གཉིས་ལས། །

[022B] རིགས་ངོའི་བདེན་གྲུབ་གཉིས་བཤད་པས། ཕྱི་མ་དབུ་མ་རྒྱན་སོགས་སུ་གསལ་ཡང། ལྟ་བ་རྟོགས་པ་ལ་སྔ་མ་གལ་ཆེ་ཞིང་དེ་གཞན་དུ་མི་གསལ་བའི་རྒྱུ་མཚན་གྱིས། རྗེ་བླ་མས་དབུ་མ་སྣང་བ་མ་
གཏོགས་རང་རྒྱུད་བའི་གཞུང་གཞན་དུ་དགག་བྱ་ངོས་འཛིན་གསལ་པོ་མི་སྣང་གསུངས་པ་ལ། དེ་མི་འཐད་བར་ཐལ།  །ཀུན་རྫོབ་གཞན་ནི་གཅིག་ཤོས་སོ། །ཞེས་པའི་ཀུན་རྫོབ་ཡན་ཆད་ཀྱིས་ཀུན་རྫོབ་ཏུ་གྲུབ་པའི་
ཚད་དང། ལྷག་མས་དོན་དམ་དུ་གྲུབ་པའི་ཚད་བསྟན་ པའི་ཕྱིར་  ཟེར་ན།  འདི་དག་ལ་བདེན་སྣང་ཐོགས་མེད་ནས་མེད་པའི་ཕྱིར། དེར་ཐལ། བློ་ལ་སྣང་བ་འདི་ཁོ་ན། ཀུན་རྫོབ་ཞེས་པས་ཀུན་
རྫོབ་ཏུ་གྲུབ་འཚད་བསྟན་པའི་ཟླས་དྲངས་ན། བ་ལང་རྫི་སོགས་འཇིག་རྟེན་རང་དགའ་བ་ལ་མི་སྣང་བ་གཅིག་ཤོས་སུ་བཤད་ཅིང། གཅིག་ཤོས་ཞེས་པ་བདེན་གྲུབ་ལ་སྙེགས་རིགས་པའི་ཕྱིར། རྟགས་སོང།  ཇི་ལྟར་སྣང་བ་སོར་
བཞག་ཏུ་ཁས་ལེན་པ་མ་གཏོགས་  འདི་སྤྱོད་པར་མི་བྱེད་ཀྱི་ གལ་ཏེ་ཕྱེད་ཅག་  དཔྱོད་པ་ལ་ནི་ ཁོ་བོས་འགེག་པར་བྱེད་དོ། །ཞེས་གསུངས་པའི་ཕྱིར།  །འདིའི་གོང་འོག་གི་རྩ་བ་དང། རང་འགྲེལ་ལས། དེ་ལྟར་
དབྱད་པ་བྱས་ན་ཀུན་རྫོབ་ཀྱི་རྣམ་བཞག་འཇིག་ཅིང། གཟུང་འཛིན་སྣང་བ་ལྟར་མ་གྲུབ་པར་འགྲོ་བས་མི་འཐད་གསུངས་ལ། ཞི་འཚོ་མཛད་པར་གྲགས་པའི་དཀའ་འགྲེལ་ལས་ཀྱང། ཇི་ལྟར་སྣང་བ་བཞིན་དུ་ཀུན་རྫོབ་ཏུ་ཡོད་པ་གང་

[023A]༄༅། །ཡིན་པ་དེ་ནི་ངེས་པར་རྒྱུ་ལ་ལྟོས་པ་ཡིན་ནོ། །ཞེས་པ་ནས། དེ་གཉིས་ཀྱང་མངོན་སུམ་ཁོ་ནར་ཤིང་རྟ་འཚོགས་པ་ལ་སོགས་པ་སྐྱེ་བོ་མཐའ་དག་ལ་གྲགས་བའི་ཚང་མའམ་གྲགས་པ་དག་ཡིན་པས། དེ་སྤངས་
པ་ན་མངོན་སུམ་དང་འགལ་བ་བཟློག་པར་དཀའ་བ་སྟེ། ཞེས་གསུངས་སོ། །དེས་ན་ལེགས་བཤད་སྙིང་པོ་ལས། འགྲེལ་བཤད་རྩོམ་པ་པོ་ཞི་བ་འཚོ་ཡིན་ཞེས་པ་ཡང་མིང་མཐུན་པའམ། ཁ་གཡར་བ་ཡིན་གྱི་དབུ་མ་རྒྱན་ལ་སོགས་པ་རྩོམ་
མཁན་ནི་མིན་ཏེ། འདིས་བསན་བཅོས་རྩོམ་པའི་དགོས་པ་བཤད་པ། ཚད་མའི་དེ་ཁོ་ན་ཉིད་བསྡུས་པའི་འགྲེལ་པར་བཀག་པའི་ཕྱིར་དང། གཟུང་འཛིན་ཇི་ལྟར་སྣང་བ་ལྟར་མེད་པར་སྨྲ་བ་མངོན་སུམ་དང་འགལ་ཞིང། གྲགས་པས་ཀྱང་
གནོད་པར་བདེན་གཉིས་རང་འགྲེལ་ལས་བཤད་པ། སྒྲ་སོར་བཞག་གི་དོན་འཐད་ཕྱོགས་ཡུ་འགྲེལ་བའི་ཕྱིར་རོ། །ཞེས་གསུངས་པ་འདི་ཁས་ལེན་ན། ཞི་འཚོས་གཟུང་འཛིན་སྣང་བ་ལྟར་མ་གྲུབ་པར་འདོད་ཅེས་མ་སྨྲ་ཞིག་དབུ་མའི་མཐའ་
དཔྱོད་ཀྱི་དགག་བྱ་ངོས་འཛིན་དང། དེར་དྲངས་པའི་དབུ་མ་རྒྱན་རང་འགྲེལ་གྱི་དོན་ཚུར་མཐང་གི་ཤེས་པའི་སྣང་ཆ་ལ་མ་འཁྲུལ་བའི་ཆ་གཅིག་ཐལ་འགྱུར་བས་མི་འདོད་ཀྱང། འདི་པས་འདོད་པའི་དོན་ནོ། །རང་མཚན་ལ་མ་འཁྲུལ་བསམ་
འཁྲུལ་བར་འདོད་དགོས་ན་རྗེས་དཔག་ལ་མི་འགྲིགས་ཤིང། རང་རྒྱུད་པ་མན་ཆད་ཐམས་ཅད་ལ་ཧ་ཅང་ཐལ་བར་འགྱུར་ཏེ། ལྷག་མཐོང་ཆེན་མོ་ལས། འདི་ལ་དངོས་པོར་སྨྲ་བས་ནི། གཟུགས་སྒྲ་སོགས་རང་གི་མཚན་ཉིད་ཀྱིས་གྲུབ་

[023B] དེ་དག་ངོན་བྱེད་པའི་ནུས་པ་ཐམས་ཅད་ཀྱིས་སྟོང་པས་དངོས་མེད་དུ་འདོད་པས་ཡུལ་ལྔའི་རང་མཚན་ལ་ཆེད་མར་མ་སོང་ན། ཡུལ་ལྔ་ལ་ཚད་མར་འགྲོ་བ་མེད་ལ། ཡུལ་ལྔ་ལ་ཚད་མར་སོང་ན་ཡང་དེའི་རང་མཚན་ལ་ཚད་མར་འགྲོ་པར་འདོད་
དོ༑ ༑ཞེས་གསུངས་པའི་ཕྱིར། །སྟོང་ཐུན་ལས་ཀྱང་དེ་ལྟར་གྶུངྶོ། །ཐལ་འགྱུར་བའི་ལུགས་ལ་འདི་བས་ཆོས་བདག་རགས་པ་དང་འཛིན་པ་ཀུན་བཏགས་སུ་འགྲོ་བའི་གནད་ཀྱང་འདི་ཡིན་ཏེ་འོག་ཏུ་འཆད་དོ། །  ལོག་པར་
བརྟག་པའི་དངོས་ པོ་དགག་བྱའི་སྤྱི་  ལམ་རེག་པར། །དེ་ཡི་དངོས་མེད་འཛིན་མ་ཡིན། །ཞེས་གསུངས་པའི་ཕྱིར།  དགག་བྱ་ངོས་བཟུང་བ་ནི་ཤིན་ཏུ་གལ་ཆེ། ཞེས་གསུངས་པའི་ཕྱིར། 
གནོད་མེད་ཞེས་པའི་བློ་ལ་རྟོག་མེད་གཙོ་ཞིང། གནོད་མེད་ཀྱི་དོན་ཡང་རང་མཚན་སྣང་བ་ལ་གནོད་པ་མེད་ཅིང་ཡུལ་གྱི་རང་མཚན་ལ་ཚད་མར་སོང་བ་དགོས་པས་ཆོས་ཅན་འཛིན་པའི་ཚེ་ཡང་རྒོལ་ཕྱི་རྒོལ་གཉིས་ཀ་ལ་ཐུན་མོང་དུ་ཆོས་ཅན་
དེའི་རང་མཚན་ལ་ཚད་མར་སོང་བ་དགོས་ཤིང་དེ་ནི་ཚད་གྲུབ་མཐུན་སྣང་ངམ། ཆོས་ཅན་མཐུན་སྣང་བའི་དོན་དུ་འདོད་དོ། །དེའི་རྒྱུ་མཚན་གྱིས་ཟླ་བས་དཔེ་ལ་འདྲ་བ་མེད་པར་གསུངས་ཏེ། འབྱུང་འགྱུར་དང་ནམ་མཁའི་ཡོན་ཏན་ལྟ་བུའི་
ཁྱད་པར་དོར་ནས་འཛིན་ལུགས་ཡོད་ཀྱང། རང་མཚན་གྱི་ཁྱད་པར་དོར་ནས་འཆར་ཚུལ་མེད་པར་ཁྱོད་ཀྱང་འདོད་པའི་ཕྱིར། སུངས་པ་ཡིན་ནོ། །དེང་དུས་ལལ་ཆེར་དོན་དམ་དང་ཀུན་རྫོབ་དཔྱོད་པའི་སྐབས་ཀྱི་ཁྱད་འབྱེད་པ་སྐད་བྱེད་པ་ནི་
[024A]༄༅། །ཟླ་བས་བདག་སྐྱེ་འགོག་པ་དོན་དམ་གྱི་ཁྱད་པར་མི་བཞེད་པའི་སྐབས་ལས་ཉམས་སོ། །ཐལ་འགྱུར་བ་ལྟར་ན་འདི་པའི་བློ་གནོད་མེད་དེ་མེད་ཅིང་བློ་དེ་འདྲ་ཞིག་གིས་བཞག་ཙམ་མ་ཡིན་པར་གྲུབ་བོ་སྙམ་པ་
གྲུབ་མཐས་མ་བསྒྱུར་བ་ལ་མི་འོང་བས་འདི་པའི་བདེན་འཛིན་ལྷན་སྐྱེས་ཀྱང་རགས་པ་དང་ཀུན་བཏགས་ཁོ་ནར་འདོད་དེ། ལེགས་བཤད་སྙིང་པོ་ལས། རིགས་པ་དེ་དག་གི་གནད་ཀྱིས་རང་རྒྱུད་པས་བཤད་པའི་ཆོས་ཀྱི་བདག་འཛིན་ལྷན་སྐྱེས་
སུ་འདོད་པའང་ཀུན་བཏགས་སུ་བྱས་སོ། །ཞེས་སོགས་མཐའ་ཡས་སོ། །  གདགས་གཞི་ལ་ལྟོས་པ་མེད་པར་
འགྱུར་ལ། དེ་ལྟར་ན་གཞི་དེར་བུམ་པ་མེད་བཞིན་དུ་བུམ་པའོ་ཞེས་རྟོག་པས་སྒྲོ་བཏགས་ནས་རློམ་པ་ཙམ་གྱིས་ཀྱང་བུམ་པ་དངོས་སུ་སྣང་ནས་དོན་བྱེད་པར་འགྱུར་བས་གཞི་ལ་ལྟོས་པ་མེད་པར་ཡིད་བྱེད་ཀྱིས་བཏགས་པ་ཙམ་གྱིས་དབང་
པོའི་ཡུལ་དུ་འགྱུར་བར་ཐལ་བ་སྟེ། འདི་ཡང་འགོ་མཚུངས་ཀྱི་རིགས་པའོ། ། འདུས་བྱས་ཐམས་ཅད་བསླུ་བའི་ཆོས། ། །ཞེས་པ་འདི་འདུས་བྱས་ལ་སྦྱང་ན་རྫུན་པར་གྲུབ་ཚད་
དུ་འགྲོ་བ་ལ་དགོངས་ནས་སྐབས་འདིར་དྲངས་པ་ཡིན་གྱི་རྫུན་པར་ འདིའི་རྩ་བའི་མདོ་ལས། དགེ་སློང་དག་འདུ་བྱས་བསླུ་བའི་ཆོས་ཅན་གང་ཡིན་པ་དེ་དག་ནི་རྫུན་པ་ཡིན་ལ་

[024B] །ཞེས་མྱང་འདས་དེའི་ཟློག་ཟླའི་དོན་དམ་དུ་གྲུབ་པར་གསུངས་པའི་ཕྱིར་རོ། ། དངོས་རྣམས་སྐྱེ་བ་ཀུན་རྫོབ་ཏུ། །དམ་པའི་དོན་དུ་རང་བཞིན་མེད། །
 །དེ་ནི་ཡང་དག་ཀུན་རྫོབ་འདོད། ། ཁྱབ་སྟེ། ཀུན་རྫོབ་ཏུ་ཡོད་པའི་བཟློག་ཟླའི་ཡོད་ཕ་བདེན་གྲུབ་ཀྱི་ཚད་ཡིན་པའི་ཕྱིར། དབུ་མ་སྣང་བ་ལས། 
ཞེས་བྱ་བ་འདི་ཅི་ཡིན། ཞེས་སོགས་ཀྱིས་དྲི་བ་བཀོད་ནས། ལན་དུ་དེ་ཡང་ཐོག་མ་མེད་པའི་འཁྲུལ་བའི་བག་ཆགས་ཡོངས་སུ་སྨིན་པའི་དབང་གིས་བྱུང་ལ། 
སྟོན་པ་མཐོང་བར་འགྱུར་ཏེ། དེའི་ཕྱིར། དེ་དག་གི་བསམ་པའི་དབང་གིས་དངོས་པོ་རྫུན་པའི་ངོ་བོ་ཐམས་ཅད་ནི་ཀུན་རྫོབ་ཏུ་ཡོད་པ་ཁོ་ནའོ། །ཞེས་གསུངས་པའི་ཕྱིར། 
ཏེ། ཆོས་འདི་དག་དོན་དམ་པར་མེད་ཀྱང་ཐོགས་མེད་ནས་གོམས་པའི་མ་རིག་པའི་བག་ཆགས་ཀྱི་དབང་གིས་བདེན་པར་གྲུབ་པ་ལྟར་སྣང་བ་མ་གཏོགས་བརྟགས་ཤིང་དཔྱད་ན་གནོད་མེད་ཀྱི་བློ་ལ་སྣང་བའི་དབང་གིས་བཞག་པ་ཙམ་ལས་
མ་འདས་པ་ཀུན་རྫོབ་ཏུ་གྲུབ་ཚོད་ཡིན་གསུངས་པས། ལྡོག་ཆ་ནས་དོན་དམ་དུ་གྲུབ་ཚུལ་ཀྱང་གསལ་བར་གསུངས་ཏེ་རང་རྒྱུད་པའི་དགག་བྱ་ངོས་འཛིན་གསལ་ཤོས་འདི་ཁོ་ན་ཡིན་ནོ། །

[025A]༄༅། །རྟེན་འབྲེལ་གྱི་གཏན་ཚིགས་གཉིས་དང་དགུ་སོགས་ཡོད་པ་དེའི་ཕྱིར།  རྟེན་འབྲེལ་ཞེས་པའི་ཚིག་འདི་ལ། ལྟོས་མེད་དུ་གྲུབ་པའི་རྟག་མཐའ་དང། ལྟོས་
གྲུབ་ཙམ་དུ་ཡང་མེད་པའི་ཆད་མཐའ་གཉིས་ཀ་ཅིག་ཅར་སེལ་བའི་ནུས་པ་ཡོད་པ་ལ་བྱ་སྟེ། འཇུག་འགྲེལ་ལས། འདི་ལྟར་རྐྱེན་ཉིད་འདི་པ་ཙམ་གྱིས། རྟེན་ཅིང་འབྲེལ་བར་འབྱུང་བ་བཤད་པ་ནི། རྒྱུ་མེད་པར་སྐྱེད་ལ་སོགས་པའི་རྟོག་
པ་འདི་དག་མི་སྲིད་པ་འབའ་ཞིག་ཏུ་མ་ཟད་ཀྱི་རྟག་པ་དང། ཆད་པ་དང། རྟག་པ་དང། མི་རྟག་པ་ལ་སོགས་པའི་རྟོག་པ་གཞན་དག་ཀྱང་མི་སྲིད་པ་ཉིད་དོ། །ཅེས་དང། དགོངས་པ་རབ་གསལ་ལས། རྐྱེན་ཉིད་འདི་པ་ཙམ་གྱིས་
རྟེན་འབྲེལ་བཤད་པ་ན། ཞེས་སོགས་གསུངས་པའི་ཕྱིར། ཁྱབ་སྟེ། བཤད་པ་ན་ཞེས་པའི་དོན་ཡོད་པའི་ཕྱིར། དེ་ལྟར་ན་བྱས་པའི་དོན་བློ་ཡུལ་དུ་ལེགས་པར་ཤར་ཀྱང་མཐའ་གཉིས་མི་ཁེགས་ལ། རྟེན་འབྱུང་གི་དོན་རྟོགས་ཙམ་
ནས་མཐའ་གཉིས་གང་དུ་ཡང་མི་ལྟུང་སྟེ། མ་དྲོས་པས་ཞུས་པ་ལས། མཁས་པས་རྟེན་འབྱུང་ཆོས་རྣམས་རྟོགས་གྱུར་ཏེ། །མཐར་ལྟ་བ་ལ་རྟེན་པར་ཡོངས་མི་བྱེད། །ཅེས་གསུངས་པའི་ཕྱིར། དེས་ན་འདི་མཐའ་གཉིས་ཅིག་ཅར་སེལ་བའི་
ཆ་ནས་རིགས་པ་ཐམས་ཅད་ཀྱི་ཕུལ་དུ་གྱུར་པ་རྒྱལ་པོ་ལྟ་བུར་བཤད་དེ། ལམ་རིམ་ཆེན་མོ་ལས། མཐར་འཛིན་གྱི་ལྟ་བའི་འཆིང་བ་གཅོད་པས་ན། རྟེན་འབྲེལ་གྱི་རྟགས་ཀྱིས་རང་བཞིན་མེད་པར་འགྲུབ་པ་འདི་ནི་རྨད་དུ་བྱུང་བའི་

[025B] །ཞེས་གསུངས་པའི་ཕྱིར། རྟེན་འབྱུང་དང། ལྟོས་གྲུབ་དང། རྟེན་འབྲེལ་གསུམ་ལའང་ཚིག་ནུས་པ་ཆེ་ཆུང་གིས་ལོག་རྟོག་སེལ་ཚུལ་ལམ་རིམ་ཆུང་ངུའི་དགོངས་པ་ལྕང་སྐྱའི་གྲུབ་མཐར་ལེགས་པ་ང་
བཤད་འདུག་པས་དེར་ལྟོས། མཐའ་གཉིས་སེལ་ཞེས་པའི་གོ་བ་སྟིར་ཕུལ་འདི་ཆེ་ལ། རྟགས་ཀྱི་བྱེད་པས་ཆད་མཐའ་དང། ཆོས་ཀྱི་བྱེད་པས་རྟག་མཐའ་སེལ་བ་ལ་བཤད་པ་འདི་ཡང་མན་དག་ཏུ་གྲགས་པ་ཐར་ཐོར་ནས་བཤད་པ་ཙམ་
མ་ཡིན་གྱི། གཞུང་ཆེན་མོའི་དགོངས་པའང་ཡིན་ཏེ། ལམ་རིམ་ཆུང་དུ་ལས། གཏན་ཚིག་ངེས་པས་ནི་ཆད་ལྟ་དང། དམ་བཅའི་དོན་ངེས་པས་ནི་རྟག་ལྟ་རྩ་བ་ནས་སུན་འབྱིན་པས། ཞེས་གསུངས་པའི་ཕྱིར་དང། རྒྱལ་བ་དགེ་འདུན་
རྒྱ་མཚོའི་སྟོང་ཉིད་བདུན་ཅུ་པའི་ཊཱིཀྐར་ཡང། སྒྲུབ་ཆོས་བློ་ཡུལ་དུ་སོང་བས་རང་བཞིན་གྱིས་ཡོད་པར་འཛིན་པའི་རྟག་མཐའ་སེལ་ལ། རྟེན་འབྲེལ་ཡིན་པའི་ཕྱིར་ཞེས་པའི་གཏན་ཚིག་བློ་ཡུལ་དུ་སོང་བས་མྱུ་གུ་མིང་ཙམ་གྱིས་རྟེན་
འབྲེལ་དུ་ཡོད་པར་རྟོགས་པས། དེ་གཏན་མེད་པར་འཛིན་པའི་ཆད་མཐའ་སེལ་བས་རྟག་ཆད་ཀྱི་མཐའ་གཉིས་ཀ་དུས་གཅིག་ཏུ་སེལ་བ་ཞེས་གསུངས་པའི་ཕྱིར། དེ་སོགས་སྤྲོ་བྱ་མང་སྟེ་ཤོག་བྱང་གཅིག་གི་འདབ་ལ་འཕགས་བོད་ཀྱི་
གཞུང་ལུགས་རབ་འབྱམས་མི་ཤོང་བར་འདུག་པས་མ་བྲིས།   ཐ་དད་པ་ལ་སྐྱོན་གཉིས་སོགས་དང། རྟེན་བརྟེན་པ་ལ་ཐ་དད་བཀག་པའི་

[026A]༄༅། །སྐབས་ཀྱི་སྐྱོན་སྦྱོར་ཚུལ། ལྡན་ཚུལ་ལ་གནག་ལྡན་དང་གཟུགས་ལྡན་ལྟ་བུའི་གཞན་དང་གཞན་མིན་གྱི་ལྡན་ཚུལ་གཉིས་རིམ་བཞིན་ཐ་དད་དང་གཅིག་བཀག་པའི་རིགས་འགྲོས་ཀྱིས་འགོག་ལུགས་
སོགས་ གཉིས་ཀྱི་རབ་བྱེད་ཉེར་བདུན་པར་གཙོ་བོར་  ལྟོས།  རྡོ་རྗེ་གཟེགས་མ་ནི། དངོས་པོ་རྣམས་ཆོས་ཅན། དོན་དམ་པར་སྐྱེ་བ་མེད་དེ། རང་ལས་ཀྱང་མི་སྐྱེ། 
མ་སྦྱར་ཀྱང་ལེགས་ལྡན་གྱིས་སངས་རྒྱས་བསྐྱངས་ལ་བདག་སྐྱེ་འགོག་ཚེ་དོན་དམ་མ་སྦྱར་བའི་སྐྱོན་བརྗོད་པ་དང་འགལ་བར་མི་བསམ་སྟེ། རང་རྒྱུད་པའི་ལུགས་ལ་ཡང་སྤྱིར་དོན་དམ་སྦྱོར་མི་དགོས་ཀྱང། དེ་མཆོད་བརྗོད་ལས་
འཕྲོས་ཏེ་མཉམ་གཞག་གི་ངོར་སྦྱར་བའི་དབང་གིས་ཡིན་པའི་ཕྱིར།  ཡོད་པ་རྣམ་པར་མི་སྐྱེ་སྟེ། །མེད་པ་ནམ་མཁའི་པདྨོ་བཞིན། །ཞེས་གསུངས་པའི་ཕྱིར། 
འདི་ལ། སྟོང་ཐུན་ལས། ཡོད་པ་སྐྱེད་དམ། མེད་པ་སྐྱེད་ཟེར་བ་དང། རྒྱུ་དུས་ན་ཡོད་པ་སྐྱེའམ། མེད་པ་སྐྱེ་ཟེར་བ་བཀག་ནས། རང་ལུགས་ཡོད་པའི་མྱུ་གུ་སྐྱེའམ། མེད་པའི་མྱུ་གུ་སྐྱེ་ཞེས་དཔྱོད་པར་གསུངས་པ་ནི། རྩ་ཤེས་
ལས། གལ་ཏེ་ལས་ལ་རང་བཞིན་ཡོད། །རྟག་པར་འགྱུར་བར་ཐེ་ཚོམ་མེད། །ལས་ནི་བྱས་པ་མ་ཡིན་འགྱུར། །རྟག་ལ་བྱ་བ་མེད་ཕྱིར་རོ། །ཞེས་པ་ལྟ་བུའི་དགོངས་པ་རླིང་པོ་ཞིག་ཡོད་པར་འདུག་ཀྱང། རྩོད་ཚེ་གཏན་ཚིགས་མ་གྲུབ་

[026B]   དེ་འབྱུང་བའི་ངོ་པོར་སྐྱེད་
པ་རྐྱེན་ལ་མི་ལྟོས་དགོས་ཤིང། དེ་ལྟར་ན་དེ་འབྱུང་བར་བསྐྱེད་པའི་རྐྱེན་མེད་པར་འགྱུར་རོ། །དེ་འདོད་ན། ཤེས་པ་ཡང་འབྱུང་བའི་ངོ་བོར་གྱུར་པར་ཐལ། དེ་འབྱུང་བའི་ངོ་བོར་མ་སྐྱེས་ལ། ས་སོགས་འབྱུང་བའི་ངོ་བོར་སྐྱེས་པའི་རྒྱུ་མཚན་
མེད་པའི་ཕྱིར་ཏེ། དེ་གཉིས་ཀ་ལ་འབྱུང་བའི་ངོ་བོར་སྐྱེད་བྱེད་ཀྱི་རྐྱེན་མེད་པ་འདྲ་བའི་ཕྱིར། ཞེས་འགོ་བསྡོས་པ་ཡིན་ཏེ། འཚང་རྒྱ་བ་ཚོགས་གཉིས་ལ་མི་ལྟོས་ན། སེམས་ཅན་ཐམས་ཅད་སངས་རྒྱས་པར་ཐལ་བ་འཕེན་པ་ལྟ་བུའོ། །
འདི་མཐའ་གཉིས་ཅིག་ཅར་སེལ་བ་རིགས་པའི་རྒྱལ་པོ་ཡིན་ཏེ།  འདིར་ཡང། འཇུག་པ་ལས། གང་ཕྱིར་རྒྱུ་མེད་པ་དང་དབང་ཕྱུག་གི་ཞེས་
སོགས་དང། འདི་ནི་འཇིག་རྟེན་ལས་སམ་དེ་ཉིད་དུའང། །ཞེས་སོགས་ལྟར་མཐའ་བཞི་སྐྱེ་འགོག་སོགས་དང། གཅིག་དུ་ཕྲལ་སོགས་ཀྱི་རིགས་པ་མཐའ་དག་འདི་ལ་གཏུགས་དགོས་པའི་ཕྱིར། 
ཁྱབ་བྱེད་མ་དམིགས་པའི་རྟགས་སམ། རང་བཞིན་མ་དམིགས་པའི་རྟགས་སོ། །ཞེས་གསུངས་པའི་ཕྱིར།  དེ་ལ་དོན་དང་ཐ་སྙད་གཉིས་ཀ་སྒྲུབ་པ་དགོས་པའི་ཕྱིར་

[027A]༄༅། །ཆོས་མཆོག་གིས། །རྒྱུ་དང་ཁྱབ་པར་བྱེད་པ་མ་དམིགས་པ་ནི་དངོས་པོ་མེད་པ་དང་དངོས་པོ་མེད་པའི་ཐ་སྙད་གཉིས་ཀ་གོ་བར་བྱེད་ལ། ཞེས་གསུངས་པའི་ཕྱིར་ན་མ་ཁྱབ། འདོད་མི་ནུས་ཏེ། དབུ་མ་སྣང་
བ་ལས། གཅིག་དང་དུ་མ་ཉིད་དག་ཀྱང་དེ་དང་འདྲ་ལ། ཁྱབ་པར་བྱེད་པ་ལོག་པ་ན་ཁྱབ་པར་བྱ་བ་ལྡོག་པར་ངེས་པའི་ཕྱིར། ཞེས་ཁྱབ་བྱེད་མ་དམིགས་པ་ལ་གསུངས་པའི་ཕྱིར་རོ། །རང་བཞིན་མ་དམིགས་པ་ཡིན་ནམ་མིན་ཞེ་ན། དབུ་མ་རྒྱན་
གྱི་ཟིན་བྲིས་ལས། འདི་ཁྱབ་བྱེད་མ་དམིགས་པའི་ཐ་སྙད་སྒྲུབ་པ་ཡིན་གྱི་རང་བཞིན་མ་དམིགས་པ་མིན་པས་དོན་གྲུབ་ཟིན་པ་འང། དོན་ལྡོག་གི་དོན་དུ་མི་བཟུང་ངོ། །ཞེས་དང། སྟོང་ཐུན་ལས། ཐ་སྙད་འབའ་ཞིག་སྒྲུབ་ཡིན་ལ་
དེའི་ཕྱིར་ཐ་སྙད་འབའ་ཞིག་སྒྲུབ་ལ་རང་བཞིན་མ་དམིགས་པས་ཁྱབ་པ་མིན་ཞེས། རང་བཞིན་མ་དམིགས་པ་མིན་པར་གསུངས་པ་གོ་རྒྱུ་བཟང་བའི་དབང་དུ་བྱས་པ་སྟེ། གཏན་ཚིག་འདི་ལ་ཞེས་སོགས་ཀྱི་དོན་ཀ་ཤིས་བཤད་པ་དང་མཐུན་
པར་ཡོད། ཚིག་གི་ཐོབ་ཚོད་ཙམ་དུ་བྱས་ནས་དོན་སྒྲུབ་ཞེས་པའི་དོན་དེ། དོན་ལྡོག་ལ་བྱས་ན་རྟགས་འདི་ཡང་རང་བཞིན་མ་དམིགས་པར་བཤད་རུང་ཙམ་དུ་ཡོད་དེ། དགག་བྱའི་དོན་ལྡོག་གམ་རང་བཞིན་མ་དམིགས་པ་རྟགས་སུ་
བཀོད་པའི་ཕྱིར། སྔ་མ་ལྟར་ན་དོན་གྲུབ་ཟིན་ཅེས་པ་གང་ཟག་གི་ངོས་ནས་ཕར་ལ་བརྡ་སྦྱོར་མ་ནུས་པ་མ་གཏོགས། དོན་ཆོས་ཉིད་ཀྱི་ངོས་ནས་དེ་ལས་ལྷག་བའི་སྟོང་ཚུལ་དང། རྣམ་བ་ཞིག་སྟོན་རྒྱུ་མེད་པ་ལ་བྱ་སྟེ། མདོར་བསྡུས་

[027B] ཆོས་ཉིད་དོན་གྱིས་རྟོགས་ཡོད་ཀྱང་མིང་བརྡ་སྦྱོར་མ་ནུས་ཞེས་པ་ཡིན་པས། ཚིག་འཁྲིའི་གཏེར་རྡོལ་བར་གྱུར་ཅིག།  །ཞེས་གསུངས་
པའི་ཕྱིར།  གཅིག་དུ་བྲལ་གྱི་གཏན་ཚིག་འདིའི་བསྒྲུབ་བྱ་ལ་གང་ཡོད་ན། དམ་བཅའ་འམ་བསྒྲུབ་བྱའི་དོན་ལྡོག་གི་ཕྱོགས་ནས་མི་ཡོང་གི་བསྒྲུབ་ཡུལ་ལ་མ་བསྒྲུབ་གཞི་ཆོས་ཅན་དེའི་སྟེང་དུ་སྒྲ་རྟོག་གིས་བདེན་
མེད་དོ་ཞེས་བཏགས་པའི་ཐ་སྙད་ཙམ་ཞིག་བསྒྲུབ་པ་ཡིན་ཞེས་བསྟན་པར་ཡོངས་ཀྱི་དགེ་བའི་བཤེས་གཉེན་འགའ་ཞིག་འཆད་དོ། །དེ་ལྟར་ནའང་འཕགས་ཡུལ་གྱི་མཁས་པ་ཀ་མ་ལ་ཤི་ལའི་དགོངས་པ་ལྟར་ན། བདེན་གྲུབ་ཀྱི་གཅིག་
དང་དུ་མ་གང་དུའང་མེད་པར་རྟོགས་ནས། བདེན་པར་སྒྲོ་འདོགས་ལུགས་ཕུང་གསུམ་པ་མེད་པས། གཅིག་དུ་བྲལ་དང། བདེན་མེད་རྣམ་གྲངས་ཙམ་ཡིན་ལ། དེའི་ཕྱིར། ཕྱིར་རྒོལ་དེ་ལ་བདེན་མེད་བསྒྲུབ་ཀྱང་མི་དགོས་ཤིང། གཅིག་
དུ་བྲལ་གྱི་རྟབས་ཀྱིས་བསྒྲུབས་ནའང་བསྒྲུབ་བྱ་རྟགས་སུ་བཀོད་པ་དང་ཁྱད་མེད་པས། མ་གྲུབ་པའི་གཏན་ཚིགས་སུ་འགྱུར་རོ་ཞེས་རྩོད་པའི་ལན་དུ་སྦྱར་རོ། །དེའི་ཚུལ་ནི། གཏན་ཚིགས་འདི་ལ་དམ་བཅའི་ཕྱོགས་གཅིག་རྟགས་སུ་བཀོད་
པའི་མ་གྲུབ་པའི་སྐྱོན་མེད་དེ། གཅིག་དུ་བྲལ་དང་བདེན་མེད་དོན་ལ་ཁྱད་པར་མེད་ཀྱང། བློ་ལ་འཆར་ཆ་བདེན་མེད་དོ་ཞེས་ཐ་སྙད་དེས་དགོས་མི་དགོས་ཀྱི་ཁྱད་པར་ཡོད་ཅིང། ཕྱི་རྒོལ་དེས་ཀྱང་ཐ་སྙད་སྦྱོར་བ་སྔོན་མ་གོམས་པའི་དབང་གིས་

[028A]༄༅། །བློ་བདེ་སང་དུ་མ་སོང་བ་དེ་སྒྲུབ་ཆེད་ཡིན་པས། རྟགས་ཆོས་ཐ་མི་དད་པ་དང། གྲུབ་ཟིན་བསྒྲུབས་པའི་སྐྱོན་གང་ཡང་མེད་ཅེས་འཆད་དགོས་ཏེ། དེས་མཛད་པའི་དབུ་མ་རྒྱན་གྱི་དཀའ་འགྲེལ་ལས། འདིར་
དམ་བཅའི་དོན་གྱི་ཕྱོགས་གཅིག་ཡིན་པའི་ཕྱིར། གཏན་ཚིགས་མ་གྲུབ་པ་མ་ཡིན་ནམ། གཅིག་དང་དུ་མའི་ངོ་བོ་གཉིས་ནི་དངོས་པོའི་རྣམ་གྲངས་ཡིན་པའི་ཕྱིར་ཞེས་དང། ཅི་སྟེ་གཏན་ཚིགས་གྲུབ་ན་ནི། དེའི་ཚེ་དངོས་པོ་རྣམས་ཀྱི་རང་
བཞིན་མེད་པ་ཉིད་ཀྱང་གྲུབ་པ་ཡིན་ཏེ། གཅིག་དང་དུ་མ་དང་བྲལ་བའི་རི་བོང་རྭ་ལ་སོགས་པ་ལ་ནི་དངོས་པོ་ཉིད་འགའ་ཡང་ཁས་མི་ལེན་ཏོ་སྙམ་དུ་དོགས་པ་ལ་ཞེས་པ་ནས་གཏན་ཚིགས་དམ་བཅའི་དོན་གྱི་ཕྱོགས་གཅིག་པ་ཉིད་མ་ཡིན་
ཏེ༑ ཞེས་སོགས་གསུངས་པའི་ཕྱིར། དེས་ན་འཇམ་དབྱངས་ལེགས་པ་ཆོས་འབྱོར་སོགས།  ། 
དབུ་མ་རྒྱན་རང་འགྲེལ་ལས། གཅིག་པུའི་བདག་ཉིད་དང་དུ་མའི་བདག་ཉིད་ནི་ཕན་ཚུན་སྤངས་ཏེ་གནས་པའི་མཚན་ཉིད་ཡིན་བས་ཕུང་པོ་གཞན་སེལ་ཏོ་ཞེས་གསུངས་པའི་ཕྱིར། ཚིག་ལྷུག་འདི་རྣམས་ཀྱང་དབུ་མ་རྒྱན་གྱི་
གཞུང་དངོས་ཡིན་གྱི། དེའི་འགྲེལ་པ་མིན་ཏེ། རྗེའི་དབུ་མ་རྒྱན་གྱི་ཟིན་བྲིས་ལས། རྩ་བ་སྔོན་དུ་བརྩམས་ནས་འགྲེལ་པས་ཕྱིས་བཀྲལ་བའི་བསྟན་བཅོས་གཉིས་སུ་མི་བྱ་ཡི། བསྟན་བཅོས་ལ་ཚིགས་བཅད་དང། ལྷུག་པ་དང། སྤེལ་མའི་

[028B] དབུ་མ་རྒྱན་གྱི་གཞུང་ངོས་ཟིན་པར་གྱིས་ཤིག་ཅེས་གསུངས་པའི་ཕྱིར་ན་མ་ཁྱབ་སྟེ། རྩ་འགྲེལ་གཞན་ལྟར་རིམ་ཅན་མིན་གྱི། རྩ་ཚིག་བརྩམས་རིམ་བཞིན་འགྲེལ་པས་བཀྲལ་ནས་མཉམ་
དུ་གསུངས་པའི་དོན་ཡིན་པའི་ཕྱིར། རྩ་འགྲེལ་གཉིས་ཀ་ལ་མཆོད་བརྗོད་དང་མཇུག་སོགས་གཅིག་གིས་ཆོག་པའང་རྩོམ་ཚུལ་གྱི་གནད་ཀྱིས་ཡིན་ནོ། །དེ་ལྟར་མིན་ན། རྗེའི་གསུངས་མང་པོར་ཡང། དབུ་མ་རྒྱན་རང་འགྲེལ་ལས། ཞེས་
མང་དུ་དྲངས་སྣང་བ་དང་འགལ་བར་འགྱུར་རོ། ། 
རྡུལ་ཕྲན་རང་བཞིན་མེད་གྲུབ་བ། །དེ་ཕྱིར་མིག་དང་རྫས་ལ་སོགས། །བདག་དང་གཞན་སྨྲས་མང་པོ་དག་རང་བཞིན་མེད་པར་མངོན་པ་ཡིན། །ཞེས་དང་སྡེས་བཏགས་པའི་མིག་སོགས་དང། གཞན་སྡེ་བྱེ་བྲག་པ་སོགས་ཀྱིས་བཏགས་པའི་
རྫས་ལ་སོགས་པ་ཚིག་དོན་དྲུག་ཀྱང་རང་བཞིན་མེད་པར་རྡུལ་ཕྲན་རང་བཞིན་མེད་པའི་རྟགས་ཀྱིས་འགྲུབ་སྟེ། དེ་ཐམས་ཅད་དངོས་བརྒྱུད་ཅི་རིགས་ཀྱི་སྒོ་ནས་རྡུལ་ཕྲན་ལ་བརྟེན་པའི་ཕྱིར། ཞེས་མདོར་བསྟན་ནས། རྒྱས་པར་བཤད་པ་ལ་
 དེའི་རང་བཞིན་དེ་བརྩམས་དང། །དེའི་ཡོན་ཏན་དེའི་ལས་པ་དང། །དེའི་སྤྱི་དང་ཁྱད་པར་ཡང། །དེ་དག་དེ་ལ་འདུ་བ་ཅན། །ཞེས་གསུངས་པའི་ཕྱིར། 

[029A]༄༅། །རང་སྡེས་བཏགས་པ་དང། གཞན་སྡེ་གཟེགས་ཟན་པས་བཏགས་པའི་རྟོག་གེའི་ཚིག་དོན་དྲུག་སྟེ། རིམ་པ་བཞིན། རྡུལ་ཕྲན་དེ་རྩོམ་གཞི་བྱས་པའི་ས་ཆུ་མེ་རླུང་སོགས་རྫས་དགུ་དང། རྫས་དེའི་ཡོན་
ཏན་གཟུགས་སྒྲ་དྲི་རོ་རེག་བྱ་སོགས་ཉེར་བཞི་དང། འདེག་འཇོག་སོགས་ལས་ལྔ་དང། ཁྱབ་མ་ཁྱབ་ཀྱི་སྤྱི་གཉིས་དང། བྱེ་བྲག་གམ་ཁྱད་པར་སྟེ། བི་ཤི་ཥ་ཞེས་དེ་གཉིས་ཀྱི་སྐད་དོད་ཐུན་མོང་ངོ། །འདུ་འབྲེལ་དང་ལྡན་འབྲེལ་སྟེ་འབྲེལ་
བ་གཉིས་སོ། །དབུ་མ་རྒྱན་གྱི་རང་འགྲེལ་དང། དཀའ་འགྲེལ་གཉིས་ཀར་རྡུལ་ཕྲན་བདེན་མེད་དུ་གྲུབ་ན། འདི་དག་ཀྱང་བདེན་མེད་དུ་འགྲུབ་པ་ལ་སྦྱར་ཡང། འདིར་ཆ་བཅས་ལ་སྦྱར་བ་རིགས་པ་འདྲ་བ་ལ་དགོངས་པ་ཡིན་ནམ་དཔྱད་
དེ་ལྟར་ཚིག་དོན་དྲུག་ནི། གྲུབ་མཐའ་རྩ་བར་ཡང། རྫས་དང་ཡོན་ཏན་ལས་དང་སྤྱི་བྱེ་བྲག་འདུ་བ་ཚིག་གི་དོན་དྲུག་ཞེས་སོ། །ཁ་ཅིག་དབུ་མ་རྒྱན་གྱི་ལུང་དོན་ཡོན་ཏན་གྱི་ཆ་ཞེས་སོགས་སྨྲ་བ་བབ་ཅོལ་ལོ། །
དེའི་ཁྱབ་པ་སྒྲུབ་པ་ལ་ཚད་མ་གསུམ་དགོས་ཀྱང་རྟགས་དང་དགག་བྱའི་ཆོས་ཀྱི་གཞི་མཐུན་འགོག་བ་རྟོགས་དཀའ་བས་ སྔོན་དུ་རྟོགས་པ་མི་སྲིད་སྙམ་སྟེ་དཔྱད།  ཆ་དང་ཆ་ཅན་སྣང་ཚུལ་དང་གནས་ཚུལ་གཉིས་ཀར་གཅིག་ན་
 དེ་གཉིས་ཀ་གཅིག་ཡིན་ན།  གྱི་ཐ་སྙད་  མེད་དགོས། དེ་གཉིས་ཀ་ཐ་དད་ནའང་

[029B]  དེ་ཆོས་ཅན། རང་སྣང་བའི་དབང་ཤེས་ལ་དུ་མར།  སྟེ་གཉིས་སྣང་གི་རྣམ་པ་  སྣང་བར་ཐལ། རང་སྣང་བའི་དབང་ཤེས་གཉིས་སྣང་ཅན་ཡིན་པའི་ཕྱིར། ཁྱབ་སྟེ།  ཞིབ་ཆ་དགོས།།
དུ་མར་མི་སྣང་བའི་གཉིས་སྣང་མི་རུང་བའི་ཕྱིར།   །དངོས་གཅིག་དངོས་པོ་ཀུན་གྱི་ངོ་བོ་ཉིད། ། །དེ་ཡིས་དངོས་ཀུན་
དེ་བཞིན་ཉིད་དུ་མཐོང། །ཞེས་གསུངས་པའི་ཕྱིར།   འདིར་
དངོས་སུ་ཞེས་པ་དངོས་ཤུགས་ཀྱི་དངོས་ལ་བྱས་ནས། ཆོས་གཞན་གྱི་སྟོང་ཉིད་རྣམས་ཤུགས་ལ་རྟོགས་ཞེས་པ་མ་ཡིན་ཏེ། འདིར་དངོས་སུ་ཞེས་པ་དངོས་དང་བརྒྱུད་པ་ཞེས་པའི་སྐབས་ཀྱི་དངོས་ལ་བྱས་ནས། ཆོས་
གཅིག་གི་སྟོང་ཉིད་རྟོགས་མ་ཐག་ཆོས་ཐམས་ཅད་ཀྱི་སྟོང་ཉིད་རྟོགས་མི་དགོས་ཀྱང། དེ་རྗེས་བློ་ཁ་ཕྱོགས་ཙམ་ནས་རྟོགས་སླ་བའི་དོན་ཡིན་ཏེ། ལམ་རིམ་གྱི་ལུང་གི་མཇུག་དེ་མ་ཐག་ལས། ཆོས་གཞན་བདེན་པར་ཡོད་མེད་ལ་བློ་ཁ་ཕྱོགས་
པ་ན་རྟོགས་ནུས་པའི་དོན་ནོ། །ཞེས་གསུངས་པའི་ཕྱིར། ཁ་ཅིག་འདི་ལེ་འཁྲུལ་སྣང་ངོ། ། ཇི་ལྟར་ཁྱོད་ཀྱི་བདག་གི་འདུ་ཤེས་ནི། །ཤེས་པ་དེ་བཞིན་ཀུན་ལ་བློས་སྦྱར་བྱ། །
[030A]༄༅། །ཅད་དེ་ཡི་ངོ་བོ་ཉིད། །རྣམ་པར་དག་པ་ནམ་མཁའ་ལྟ་བུ་ཡིན། །  །ཐེག་པ་གཅིག་གི་འབྲས་བུར་གནས། །ཉན་ཐོས་རང་སངས་རྒྱས་
དང་འདིར། །ཐེག་པ་ཆེན་པོ་གསུམ་པ་སྟེ། ། སངས་རྒྱས་པ་ནི་བཞི་པ་དང།།  ལྔ་པ་ཐུབ་པའི་དགོངས་པ་མིན་ ཐུབ་པའི་གསུང་ནི་ལྔ་པ་མེད། །ཅེས་གསུངས།  
ཡིན་ནོ། །དེ་གཉིས་སོ་སོར་སྦྱར་བ་བཙན་ཐབས་མ་ཡིན་པར་གཞུང་དང་འབྲེལ་ཏེ། ལུང་དེའི་གོང་དུ་གྲུབ་མཐའ་ལྔ་པ་མེད་ཚུལ་རྒྱས་པར་གསུངས་ནས་འདིར་དོན་བསྡུ་མཉམ་དུ་མཛད་པ་ཡིན་པའི་ཕྱིར། 
ལས། གང་ཟག་རང་བཞིན་མེད་པ་མཚན་ཉིད་ཚང་བ་ཞིག་ཚད་མས་ངེས་ནས་ཕུང་པོ་རང་བཞིན་གྱིས་གྲུབ་པར་དམ་བཅའ་བ་མི་སྲིད་གང་གིས་དབུ་མའི་ལྟ་བ། 
ལ་བློ་ཁ་ཕྱོགས་པ་ཙམ་གྱིས་ངེས་པར་བྱེད་ནུས་པའི་ཕྱིར་ཏེ།   ཐོག་མར་འཇིག་རྟེན་ན་རྫུན་པར་གྲགས་པའི་དཔེ་འདི་རྣམས་རང་བཞིན་མེད་པར་རྟོགས་སུ་བཅུག་
ནས༑ དེ་ནས་རྫུན་པར་མ་གྲགས་པའི་གཟུགས་སྒྲ་སོགས་ཆོས་གཞན་རྣམས་རང་བཞིན་མེད་པར་རྟོགས་དགོས་ཤིང་ཞེས་གསུངས་པའི་ཕྱིར་

[030B] མཐུན་དཔེ་གཞན་གྱི་སྟེང་དུ་སྟོང་ཉིད་རྟོགས་མ་རྟོགས་ལ་བྱ་དགོས་སོ། །སྔ་མས་གཟུགས་བརྙན་བྱད་བཞིན་དུ་སྣང་བ་ལྟར་མ་གྲུབ་པར་རྟོགས་ཀྱང། སྣང་བ་ལྟར་མ་གྲུབ་པར་མ་རྟོགས་ཞེས་འཆད་མོད་ཀྱང། རང་རྒྱལ་རིགས་
ངེས་ཀྱིས་སྔོན་འཛིན་མིག་ཤེས་འཁྲུལ་ཤེས་སུ་རྟོགས་པར་འདོད་ན། རྩ་བའི་བློ་རྩེ་གཏད་སོ་སྟོར་བར་འགྱུར་བས་དཔྱད་དགོས་སོ།  ནང་གི་བློས་དབང་གིས་མ་བཞག་པའི་སྡོད་ལུགས་ཡོད་པར་
མི་འཛིན་པར་བློའི་དབང་གིས་བཞག་པའི་ཡོད་པ་ཙམ་དུ་ཤེས་པར་འགྱུར་རོ། །ཞེས་གསུངས་པའི་ཕྱིར།  དེ་ལ་སྣང་བའི་དབང་གིས་བཞག་ཙམ་རྟོགས་མི་དགོས་ཏེ། སྔ་མ་
རྟོགས་པ་ཙམ་ལ་བྱེད་ཅིང། སྣང་བའི་དབང་ཞེས་པའི་ཚིག་གི་ནུས་པས་དེ་ལ་ལྟོས་མེད་དུ་གྲུབ་པའི་རང་དབང་ཅན་ཡིན་པ་གཅོད་པའི་ཕྱིར་རོ། ། རེད་མདའ་བ།  རེ།   དེ་ལྟར་ན་
གསུམ་གྱིས་ལྔ་ཙམ་བསྡུས་པར་འགྱུར་བའི་ཕྱིར།  ཚིག་གསལ་ དངོས་པོ་བརྒྱད་དུ་རྣམ་པར་ཕྱེ་བ་དེ་དག་ནི་དངོས་ཀྱི་ཚུལ་དུ་དཔྱད་ན་རྣམ་པ་ཐམས་ཅད་མཁྱེན་པ་ཉིད་ཀྱི་སྐབས་
ཞེས་གཅིག་ཁོ་ནར་གདགས་པར་རིགས་ཏེ། དེ་ཅིའི་ཕྱིར་ཞེ་ན། སྔར་བསྟན་པའི་རིགས་པའི་ལམ་ཐམས་ཅད་ནི། འབྲས་བུ་རྣམ་པ་ཐམས་ཅད་མཁྱེན་པ་ཉིད་གཅིག་པུ་བརྒྱུད་པའམ་དངོས་སུ་བསྒྲུབ་པའི་ཕྱིར་རོ། །ཞེས་གསུངས་པ་

[031A]༄༅། ། འགྲེལ་པའི་  དངོས་ཟིན་དང་མི་མཐུན་པའི་ཕྱིར་ཏེ། གསུམ་གྱིས་བརྒྱད་བསྡུས་ཚུལ་དགོས་པའི་ཕྱིར།  ཡེ་ཤེས་ཞབས་ཀྱི་ལུགས་ལྟར་ན་
 བྱང་སེམས་ཀྱི་ལམ་གང་ཡིན་ཐམས་ཅད་ལམ་ཤེས་ཡིན་ཞིང། ལམ་ཤེས་ཚོགས་སྦྱོར་དུ་ཡང་ཡོད་པས།  ལམ་ཁྱག་
པར་གསུངས་པའི་  གཞུང་དང་མི་མཐུན་པའི་ཕྱིར་ཏེ། གསུམ་གྱིས་བརྒྱད་བསྡུས་པས་རྣམ་མཁྱེན་གཅིག་པུས་ཆོས་སྐུ་བསྡུས་པ་ཡང་མི་འཐད་པའི་ཕྱིར་རོ། ། དགྲ་བཅོམ་པ་ཚེ་འདའ་ཁའི་སེམས་ཀྱང་མཚམས་སྦྱོར་
བར་ཁས་ལེན་པའི་ཕྱིར། རྣམ་འགྲེལ་ལས།  །མཚམས་སྦྱོར་བ་ལ་འགལ་ཅི་ཡོད། །ཅེས་སྒྲུབ་བྱེད་དྲིས་པའི་ལན་དགག་པར།  །གང་ལས་
མཚམས་སྦྱོར་མེད་པར་འདོད། ། །གྲུབ་མཐའི་རྗེས་སུ་འབྲང་ངམ་ཅི། །  སོ་སྐྱེ་འཆི་ཁ་མའི་རིག་པ་ཕྱི་མ་མཚམས་སྦྱོར་ན་ཁྱོད་ཀྱི་གཞུང་
ལས། དགྲ་བཅོམ་འཆི་ཁ་མའི་རིག་པ་མཚམས་མི་སྦྱོར་བར་བཤད་བ་དང། གལ་ཏེ་དེ་གཉིས་འཆི་སེམས་ཡིན་པར་མཚུངས་པའི་ཕྱིར། ཞེས་གཞན་གྱིས་སྐྱོན་བརྗོད་པའི་ལན་དུ་ཁྱོད་ཀྱིས་དྲངས་པའི་ལུང་དང་མཐུན་དཔེས་ངེད་ལ་

[031B] ངེད་ཀྱི་ལུང་ལས་དགྲ་བཅོམ་བ་ཐ་མའི་སེམས་སེམས་གཞན་དང་མཚམས་སྦྱོར་མེད་པར་གྲུབ་པར་བྱ་བ་ སྟེ་གསུངས་པ་ཡིན་  ལ་དེའི་ཡུལ་ལམ་བསྟན་དོན་དགྲ་བཅོམ་མཚམས་མི་སྦྱོར་བ་
དང་   སོ་སྐྱེ་ཐ་མའི་སེམས་དེ་འཆི་བའི་སེམས་ནི་སེམས་
གཞན་དང་མཚམས་སྦྱོར་བ་ལ་འགལ་བ་ཅི་ཡོད་བསྒྲུབ་པར་བྱ་བ་ མཚམས་སྦྱོར་བ་  དང་སྒྲུབ་པར་བྱེད་པ་ སྐད་ཅིག་སྔ་མ་སྔ་མ་དེ། །སྐད་ཅིག་རེ་རེར་སྔོན་མེད་པའི། །རྒྱུ་ཡིན་དེ་ཡི་ཕྱིར་ན་རྒྱུ་
ཐམས་ཅད་ཚེ་ན་མཐོང་བ་ཉིད། །ཅེས་སོགས་རིག་པ་ཕྱི་མ་ཕྱི་མ་མཚམས་སྦྱོར་བའི་ཤེས་བྱེད་ དཔེ་དང་ལུང་ལ་  འགལ་བ་རྣམ་པ་གཉིས་གང་ཡང་ཡོད་བ་མ་ཡིན་ནོ།། 
བཤད་སླ་ཞིང། རྩོད་ཚེ་བདེ་བའི་རྒྱུ་མཚན་གྱིས་ད་ལྟའི་སྙན་རྒྱུད་རྣམས་ལས་ལེགས་པའི་ཆ་བསྡེབས་ཏེ་བཀོད་པ་ཙམ་ཡིན་གྱི་གཞུང་གི་དགོངས་བ་མིན་ནོ། །གཞུང་གི་དོན་ནི། བསྒྲུབ་བྱ་མཚམས་སྦྱོར་བ་དང། སྒྲུབ་བྱེད་ཐ་མའི་སེམས་
གཉིས་ཕན་ཚུན་སྤང་འགལ་དང། ལྷན་ཅིག་མི་གནས་འགལ་གང་ཡང་མིན་པས་དེའི་རྟགས་ཀྱིས་དེ་མེད་པར་སྒྲུབ་པ་འབྲེལ་མེད་ཅེས་པ་ཡིན་ལ། བསྒྲུབ་བྱ་མ་ཡིན་ཏེ། སྦྱོར་བ་དེའི་དགག་བྱ་ཡིན་པའི་ཕྱིར། ཞེས་པའི་རྩོད་ཚུལ་སོགས་

[032A]༄༅། །ཤཱཀྱ་བློའི་འགྲེལ་པར་གསལ་ཀྱང་འདིར་མ་ཤོང་ལ། ལུང་སྔ་མའི་དོན་ཡང། རྒྱལ་བ་ཅན་གྱི་འགྲེལ་བཤད་སོགས་གང་ན་ཡང་གསལ་ཁ་མེད་ལ། ཐར་ལམ་གསལ་བྱེད་དུ་སྔ་མའི་ཟུར་
ཙམ་ཡོད་པས་བྲིས་ཀྱང། རྒྱན་རང་ཉིད་ཀྱི་གོང་འོག་བསྡུར་ན་ལྷའི་འགྲེལ་པ་དང་དགོངས་པ་གཅིག་པར་སྣང་བས། འབྲུ་སྣོན་ཚུལ་ཡང། ཐ་མའི་སེམས་ཀྱི་རྟགས་ཀྱིས་སོ་སྐྱེ་འཆི་ཁ་མའི་སེམས་དེ་སེམས་གཞན་དང་མཚམས་སྦྱོར་
མེད་པར་བསྒྲུབ་པར་བྱ་བ་ལ་འབྲེལ་པ་ཅི་ཡང་མེད་དེ། ཐ་མའི་སེམས་དེ་དེའི་ཡུལ་ལམ་བསྒྲུབ་བྱ་མཚམས་སྦྱོར་བ་དེ་དང་ལྷན་ཅིག་གམ་ནང་འགལ་བ་ཅི་ཡོད་ཅེས་པའོ། །བསྒྲུབ་བྱར་བཏགས་པ་སྤྱིའི་སྐབས་ལ་བསམ་པ་སྔ་མ་ལྟར་རོ། །
 
གྱི། ལུང་གི་རྗེས་འབྲང་གི་སེམས་ཙམ་པས་ཀྱང་འདོད་གསུངས་པ་འཁོར་བས་བསྡུས་པ་ལ་དགོངས་ཟེར་མི་རུང་གི་ཟག་བཅས་ལ་དགོངས་ཟེར་དགོས་སམ། དེ་ལྟར་ན་ཡང་རྟོག་པ་ཡོད་མེད་སོགས་ཀྱང་སྐབས་དང་བསྟུན་དགོས་
 རྣམ་ངེས་ལས།  །ཞེ་ན་མ་ཡིན་

[032B] སེམས་ཅན་དུ་བགྲང་བའི་སྐད་ཅིག་གཞན་ཉེ་བར་ལེན་པ་མེད་པ་ནི་མཐའི་མཚན་ཉིད་ཡིན་ནོ། ། འབྲས་བུ་གཏན་མེད་པ་མིན་པས་མི་འགལ་བར་
གསུངས།  ཉེ་བར་བརྗོད་པ་དངོས་པོར་མེད་པར་ཐལ། དོན་བྱེད་མི་ནུས་བའི་ཕྱིར་ཞེ་ན། དགྲ་བཅོམ་ཕ་ཕུང་པོ་ལྷག་མེད་དུ་མྱ་ངན་ལས་
འདའ་ཁ་མའི་སེམས་ཀྱི་སྐད་ཅིག་ཐ་མ་དེས་འབྲས་བུ་ཅུང་ཟད་ཀྱང་མི་བསྐྱེད་པས་ཐ་མར་བཞག་པ་ཆ་ཡིན་ཏེ།   བྱེད་བའི་ནུས་པ་  མེད་པ་ནི་མཐའི་མཚན་ཉིད་ཡིན་
ནོ༑ ༑  ཉན་ཐོས་ལྷག་མེད་པ་སངས་རྒྱས་དང་སེམས་ཅན་གང་ཡང་མིན་ཏེ། དེ་སེམས་ཅན་མ་ཡིན་པར་ལུང་འདིས་འགྲུབ་པའི་ཕྱིར། ཞེས་སྨྲ་བ་ནི་འཁོར་བས་བསྡུས་བའི་སེམས་མེད་པ་
དགོངས་པར་གསུངས་པ་དང་འགལ་ཞིང་གྲུབ་མཐའི་སྐབས་མ་ཕྱེད་པ་ཡིན་ཏེ། རྣམ་འགྲེལ་དེས་ལྟར་ན། དེ་དག་ཐེག་ཆེན་ཚོགས་ལམ་ལ་འཇུག་དགོས་པའི་ཕྱིར། འོ་ན་ལུགས་འདིར་དེ་སེམས་ཅན་མ་ཡིན་པར་སྒྲུབ་བྱེད་མེད་དམ་ཞེ་ན་
རྣམ་པར་བཏན་ལ་དབབ་བ་བསྡུ་བ་ལས། དབྱིངས་དེར་ཡོངས་སུ་མྱ་ངན་ལས་འདས་པ་ནི་ལྷ་ཉིད་ཀྱི་གྲངས་སུ་ཡང་མི་འགྲོ་ལ། དྲི་ཟ་ཉིད་དུ་ཡང་མ་ཡིན། ཀླུ་ཉིད་དུ་ཡང་མ་ཡིན། མིའམ་ཅི་ཉིད་དུ་ཡང་མ་ཡིན། ལྷ་མ་ཡིན་ཉིད་

[033A]༄༅། །དུ་ཡང་མ་ཡིན། གནོད་སྦྱིན་ཉིད་དུ་ཡང་མ་ཡིན་ཞིང། མི་ཉིད་ཀྱི་གྲངས་སུ་ཡང་མི་འགྲོ་སྟེ། མདོར་བསྡུ་ན་དེ་ནི་ཕྱོགས་བཅུའི་སེམས་ཅན་དུ་གདགས་པའི་ཁམས་ཐམས་ཅད་དང། འགྲོ་བ་
ཐམས་ཅད་དང། སྐྱེ་བ་ཐམས་ཅད་དང། ས་ཐམས་ཅད་པོ་གང་དག་ཡིན་པ་དེ་དག་གི་གྲངས་སུ་མི་འགྲོ་སྟེ། ཞེས་པ་འདིས་འགྲུབ་བམ་སྙམ་སྟེ་དཔྱད། སྔ་མ་ཡང་ཡིག་ཆའི་ཕྱོགས་མཐུན་བྱས་པ་ཡིན་གྱི་ཐར་ལམ་གསལ་བྱེད་དང་ཊི་ཀ་
ཆེན་ལྟར་ན་དཔྱད་གཞི་ཡོད།   གོས་དམར་སྡེ་པའི་གཞུང་ལས། ཇི་ལྟར་མར་མེ་ཤི་བ་ནི། །ས་ལ་མ་ཡིན་མཁའ་ལ་མིན། །
ཕྱོགས་སུ་མི་འགྲོ་ཕྱོགས་མཚམས་མིན། །མར་ཟད་ཉི་ཚེ་ཤི་བ་ལྟར། །སངས་རྒྱས་མྱ་ངན་འདས་པ་ཡང། །ས་ལ་མ་ཡིན་མཁའ་ལ་མིན། །ཕྱོགས་སུ་མི་འགྲོ་ཕྱོགས་མཚམས་མིན། །སྲིད་ཟད་ཉི་ཚེ་འདའ་བར་འགྱུར། །ཞེས་རྒྱང་
འཕེན་ལྟར་ས་དང་མཁའ་ལ་ཐིམ་བ་ཡིན་ཞིང། གཅེར་བུ་བས་སྟེང་ན་གདུགས་ལྟ་བུར་ཡོད་པར་འདོད་པ་དེ་འདྲར་སོང་བ་མིན་གྱི། དེ་ཉིད་དུ་རིག་པ་རྒྱུན་ཆད་པར་འདོད་པའི་དོན་ནོ། ། ཕུང་བོ་ལྷག་མ་དང་བཅས་པའི་མྱ་
ངན་ལས་འདས་པའི་དབྱིངས་ལ་གནས་པ་ལ་ནི་སྒྲིབ་པ་ འགའ་ཞིག་  དང་སྒྲིབ་པའི་ ལ་ལ་  རྣམ་པར་བཞག་པ་དག་ ཆ་གཉིས་དབྱེར་  ཡོད་ཀྱི། ཞེས་གསུངས་པའི་ཕྱིར། 

[033B] 
དགོངས་པ་ཡིན་ཚོད་དུ་སྣང་ཡང། རྩོད་ཚེ་སྙིང་རྗེ་སོགས་འཇོག་ན་བློ་རིག་གང་ཡིན་སོགས་དཔྱད་དགོས། དབྱངས་དེར་ཞུགས་པ་ཡང་འཕོ་བ་དང་དུས་མཉམ་བས་དེའི་ཀུན་སློང་ལྷག་བཅས་ཀྱི་ཚེ་འབྱུང་ངོ། ། ཕུང་བོ་
ལྷག་མ་མེད་པའི་མྱ་ངན་ལས་འདས་པའི་དབྱིངས་ལ་ནི་སྒྲིབ་པ་དང་སྒྲིབ་བའི་རྣམ་པར་བཞག་པ་མེད་དོ། །དེ་ཅིའི་ཕྱིར་ཞེ་ན།  རྒྱུ་ཚུལ་མིན་ཡིད་བྱེད་སོགས་ཀྱི་  མཚན་མ་དང་ འབྲས་བུ་ངག་གི་  གནས་ངན་ལེན་ཐམས་ཅད་རྒྱུན་ཆད་ཅིང་འགག་པའི་ཕྱིར་
ཞེས་གསུངས་པའི་ཕྱིར།  སྒྲིབ་པ་བག་ཆགས་དང་བཅས་པ་མེད་པ་ཡིན་གྱི། སྤངས་བ་མ་ཡིན་ཏེ། རྣམ་པར་གཏན་ལ་དབབ་པ་བསྡུ་བ་ལས། ཉོན་མོངས་པའི་བག་ཆགས་
ཞེས་བྱ་བ། དེ་ཡང་ཉན་ཐོས་དང་རང་རྒྱལ་གྱིས་ནི་མ་སྤངས་ཀྱི། དེ་བཞིན་གཤེགས་པ་ཉག་གཅིག་གིས་སྤངས་པ་ཡིན་ཏེ། དེའི་བག་ཆགས་ཡང་དག་པར་བཅོམ་པ་གང་ཡིན་པ་དེ་ནི། སངས་རྒྱས་ཀྱི་ཆོས་མ་འདྲེས་པ་ཞེས་བྱའོ། །
ཞེས་གསུངས་པའི་ཕྱིར། འོན་ཀྱང་སྒྲིབ་བ་མེད་ཙམ་སངས་རྒྱས་དང་འདྲ་བའི་ཞིབ་ཆ་དགོས།  སེམས་ཅན་ཐམས་ཅད་སངས་རྒྱས་པའི་དུས་སྲིད་བར་ཐལ། ལྷག་མེད་མྱང་འདས་ལ་གནས་པའི་དགྲ་བཅོམ་

[034A]༄༅། །པ་ཡོད་པའི་ཕྱིར་ན་མ་ཁྱབ་སྟེ། 
པ་མེད་པའི་ཕྱིར། དེ་ལྟ་མ་ཡིན་པར་གྲུབ་མཐའ་གཅིག་གི་རིགས་པ་ཐམས་ཅད་ལ་སྦྱར་ཆོག་ན་ཁས་ལེན་མི་མཐུན་པ་མི་འོང་དགོས་པ་ལ་རིགས་པའི་རྗེས་འབྲང་སོགས་དང་མི་མཐུན་བ་
ཙམ་བའི་ལུགས་ལ་ཡོད་པའི་ཕྱིར།  སྐྱེས་བུ་ཡིན་ན་ཕུང་པོ་བྮིའམ་ལྔའི་ཚོགས་པ་ཡིན་པར་འདོད་པའི་རང་ཉིད་ཀྱི་གྲུབ་མཐའ་དང་འགལ། ཞེས་གསུངས་པའི་ཕྱིར་དང། 
ལ་སྙོམས་པར་ཞུགས་པའི་རྣམ་པར་ཤེས་པ་ལུས་དང་མ་བྲལ་བ་ཡིན་ཞེས་པའི་མདོ་དང་འགལ་བ་དང། དེ་སེམས་ཅན་མ་ཡིན་པར་ཐལ་བ་དང། དེའི་ལུས་རུལ་བར་ཐལ་བ་དང། རང་གི་གྲུབ་མཐའ་དང་འགལ་བའི་སྐྱོན་བཞི་བརྗོད་
ཡུལ་གྱི་གཙོ་བོ་བྱེ་སྨྲ་ཡིན་ལ་གང་ལྟར་ཡང་འགོག་སྙོམས་བ་སེམས་མེད་དུ་འདོད་པ་ཞིག་ལས་མ་འདས་སོ། །དེ་ལྟ་ན་དེ་ལ་སེམས་ཅན་ཡིན་ན་ཕུང་པོ་བཞི་དང་ལྡན་པས་ཁྱབ་པར་འདོད་པའི་གྲུབ་མཐའ་མེད་བས་འགལ་ལོ་ཞེ་ན་སྐྱོན་
མེད་དེ་གྲུབ་མཐའ་ཞེས་པ། གང་ཟག་དེས་བརྟགས་ཤིང་དཔྱད་པ་མཐར་གཏུགས་ནས་བློ་ཕུགས་གཏོད་ས་དེ་ལ་ཟེར་ཞིང། དྲངས་མ་ཐག་གི་ལུང་འདི་ཡང་འདི་བས་གང་ཟག་འཇོག་ཚུལ་གྱི་ཁུངས་གཏུགས་ས་ཡིན་པས། དེ་ལ་གྲུབ་མཐའི་

[034B] དཔེར་ན། འགྲེལ་བ་ལས། གྲུབ་པའི་མཐའ་ལས། འཇིག་རྟེན་སྣ་ཚོགས་ལས་ལས་སྐྱེས། །ཞེས་འབྱུང་བའི་ཕྱིར། ཞེས་མཛོད་རྩ་བར་གྲུབ་མཐའི་མིང་གིས་བཏགས་བ་
ལྟ་བུའོ། །འཇུག་པར། མདོ་ལས་ཕུང་པོ་བརྟེན་ནས་ཡིན་གསུངས་པ། །ཞེས་པའི་མདོ་ཡང་འདི་ཡིན་ལ། ཟླ་བས་འདིས་སྟོང་ཉིད་བསྟན་པར་བཞེད་དེ། ཚིག་གི་ནུས་པ་འདོན་ཚུལ་གྱི་ཁྱད་ཆེའོ། །
ཉོན་མོངས་མེད་ཀྱང་དེ་དག་ལ། །ལས་ཀྱི་ནུས་པ་མཐོང་བ་ཡིན། ། མངོན་པ་འོག་མ་ནས་བཤད་པའི་ཉོན་མོངས་མེད་ཀྱང་བདེན་འཛིན་གྱིས་བསྡུས་པའི་སྲེད་ལེན་གྱིས་གསོས་བཏབ་ནས་སླར་ཡང་
ལས་ཉོན་གྱིས་དབང་གིས་སྐྱེ་བ་ལ་བཤད་དགོས་པས། ཁ་ཅིག་མོའུ་འགལ་གྱི་བུ་སོགས་ཉོན་མོངས་སྤངས་ཀྱང་ལས་ཀྱི་རྣམ་སྨིན་ཚེ་དེར་མྱོང་བར་བཤད་པ་སྟོང་ཐུན་དུ་བཀག་པ་ཡང་ཐལ་འགྱུར་བའི་ལུགས་ཡིན་གྱི། ལུགས་འདིར་དེ་
ལྟར་ཡང་བཤད་རུང་ལ། གཙོ་བོར་ཉོན་མོངས་མེད་ཀྱང་འཕེན་བྱེད་ཀྱི་ལས་ཡོད་པ་ལ་བཤད་དོ། །འོན་ཀྱང་འདི་པ་ལྟར་ན་ལུང་དེའི་འཕྲོར། རེ་ཞིག་ཉེར་ལེན་སྲད་བ་ནི། །མེད་ཅེས་ངེས་པ་ཉིད་ཅེ་ན། །ཞེས་ཕ་རོལ་པོས་ཆུར་སྐྱོན་སྤོང་བྱེད་
ཚུལ་དང། སྲེད་འདི་ཉོན་མོངས་ཅན་མིན་ཡང། །ཀུན་རྨོངས་བཞིན་དུ་ཇི་སྟེ་མེད། །ཚོར་བའི་རྐྱེན་གྱིས་སྲེད་བ་ཡིན། །ཚོར་བ་དེ་དག་ལ་ཡང་ཡོད། །ཅེས་སོགས་ཀྱིས་སྐྱོན་སྤོང་དགག་ཚུལ་སོགས་འབྲེལ་ཆགས་པ་ཞིག་དཀའ་བར་

[035A]༄༅། །སྣང་སྟེ། གྲུབ་མཐའི་གཏིང་དཔོག་པ་རྣམས་ཀྱིས་དཔྱད་པར་བྱ་ཡི། ཁྲི་དག་འདུན་ཕུན་ཚོགས་ཀྱི་མཚན་སྙན་རམ་གྱིས་ཁ་བསྒྱུར་བའི་བླུན་པོ་ཝ་སྐྱེས་འདྲ་བ་བདག་གིས་ནི་ལུགས་འདི་ལ་
སྦྱར་ནས་དེའི་དོན་བཤད་པར་མི་སྤོབས་སོ། ། ཟག་པ་མེད་པའི་དབྱིངས་ལ་གནས་པའི་དགྲ་བཅོམ་པ་དང།  དབང་ཐོབ་པའི་བྱང་ཆུབ་སེམས་
དཔའ་རྣམས་ལ་ཡང་དེ་བཞིན་གཤེགས་པའི་  
འདི་ལྟ་སྟེ། རྐྱེན་གྱི་མཚན་ཉིད་ རྒྱུའི་མཚན་ཉིད་ འབྱུང་བའི་མཚན་ཉིད་
ལེན་བའི་སྐྱེ་བ་ བསམ་གྱིས་མི་ཁྱབ་པའི་འཆི་འཕོ་ནི།  །ཞེས་གསུངས་པའི་ཕྱིར།  འདུས་མ་བྱས་རྣམས་གསུམ་ཡང་སྟེ། །ནམ་མཁའ་དང་ནི་འགོག་པ་གཉིས། །ཞེས་
གསུངས་པའི་ཕྱིར།  བརྟགས་འགོག་གིས་སྤང་བྱ་འགོག་པ་དང། བརྟགས་མིན་གྱིས་མ་འོངས་པ་མི་སྐྱེ་བའི་དོན་བྱེད། འདུས་མ་བྱས་གཞན་རྣམས་ཆོས་གཞན་གྱི་ཆ་ལ་

[035B] དེ་གསུམ་ལྟ་བུའི་དོན་ཁྱད་པར་བ་བྱེད་པའི་ནུས་པ་མེད་དོ། ། ངོ་བོ་ནི་བསྡུ་བར། ཆོས་དབྱིངས་ཤིན་ཏུ་དག་པའི་མཚན་ཉིད་དུ་བཤད་ཅིང། ཞེས་གསུངས་བའི་ཕྱིར། 
དབྱིངས་སུ་འདོད་ཚུལ། སྦྲིན་ནམ་མཁའ་ལ་ཡལ་བ་ན། ནམ་མཁའ་ལས་ལོགས་སུ་ཟད་ཆ་མེད་པ་ལྟར། སྒྲིབ་པ་ཆོས་དབྱིངས་སུ་ཟད་པའི་ཆ་ཡང། ཆོས་དབྱིངས་ལས་གཞན་མེད་དོ། །དེས་ན་ཐེག་ཆེན་གྱི་རྣམ་གྲོལ་ལམ་རང་འཛིན་
རྟོགས་པའི་ཞེན་གཞིར་རང་མཚན་གྱིས་མེད་པ་འགོག་བདེན་ཡིན་ལ། དེ་རང་རྐྱ་ཐུབ་པའི་རྫས་སུ་མེད་པའང་འགོག་བདེན་ཡིན་ཏེ། དེ་ལ་གཞི་ཤེས་ཀྱང་ཡོད་པའི་ཕྱིར། ཐེག་དམན་ལམ་གྱི་སྟེང་གི་ཆོས་ཀྱི་བདག་མེད་འགོག་བདེན་མིན་
ཏེ༑ ཐེག་དམན་འཕགས་པ་རྣམས་ཀྱིས་མ་རྟོགས་པའི་ཕྱིར་དང། དེ་ཉིད་དམིགས་པར་བྱས་ནས་ཉོན་སྒྲིབ་སྤངས་པ་མ་ཡིན་པས། དེའི་ངོ་བོར་ཟད་པ་འབྲེལ་མེད་པའི་ཕྱིར། དེ་དག་སྟོང་ཉིད་དུ་འཇོག་པའི་དགག་བྱ་ལ་མེད་བས་ཁྱབ་
ཅིང། འགོག་བདེན་དུ་འཇོག་པའི་དགག་བྱ་ལ་ཡོད་པས་ཁྱབ་བོ། །དེའི་ཕྱིར་ལུགས་འདི་དང་ཐལ་འགྱུར་བ་ལྟར་ན། སྟོང་ཉིད་ལ་རང་གི་དགག་བྱ་ཤེས་བྱ་ལ་མི་སྲིད་བསམ་ཁྱབ་བོ། ། 
སོ་སོར་བཏགས་འགོག་དེ་ཐེག་ཆེན་མྱང་འདས་ཀྱི་མཚན་ཉིད།  མ་རིག་པའི་བག་ཆགས་ནི་ཤེས་བྱ་ཡོངས་སུ་གཅོད་པའི་གེགས་སུ་གྱུར་པ་ཡིན་ལ། ཞེས་གསུངས་པའི་ཕྱིར་ན། 
[036A]༄༅། །རྣམ་མཁྱེན་ཐོབ་པའི་བར་ཆད་སྤངས་ཚུལ་ཡིན།  སྒྲིབ་གསུམ་ལས་ནི་ངེས་གྲོལ་ཏེ། །ཞེས་གསུངས་པ་ལྟར། 
གསུམ་མམ།  ཆོས་ལ་ཁོང་ཁྲོ་བདག་ལྟ་དང། འཁོར་བའི་སྡུག་བསྔལ་གྱིས་འཇིགས་དང། །སེམས་ཅན་དོན་ལ་ལྟོས་མེད་ཉིད། །འདོད་ཆེན་མུ་སྟེགས་ཉན་ཐོས་དང། །རང་བྱུང་རྣམས་ཀྱི་སྒྲིབ་རྣམ་བཞི། །ཞེས་
གསུངས་པ་ལྟར། །སྲིད་མཐར་ལྟུང་བྱེད་གཉིས་དང་ཞི་མཐར་ལྟུང་བྱེད་གཉིས་ཏེ།  དེ་ནི་ཆོས་སྐུའི་ཡོན་ཏན་གཙང་བདེ་རྟག་བདག་བཞིའི་དབང་དུ་བྱས་པའི་ཕྱིར་ཏེ། དེ་དག་ཀྱང་
དོན་གཅིག་ལ་ལྡོག་པའི་བཤད་ཚུལ་ཡིན་ནོ། ། རིགས་
པ་དྲུག་ཅུ་པའི་འགྲེལ་བར་ །མངོན་དུ་བྱས་ནས་བཤད་བ་ཡིན། །ཞེས་པའི་མདོ་དྲངས་ཏེ། ཤ་རིའི་བུས། ལྷག་མེད་མྱང་འདས་མངོན་དུ་བྱས་རྗེས་རྗེས་བཟླས་བྱ་བའི་མདོ་བཤད་པར་
བཤད་པའི་ཕྱིར། དང།   འདི་ཞེས་པར་ཉེ་ཚིག་གིས་ཚེ་དེ་ལ་གོ་དགོས་ཤིང། ཉོན་མོངས་ཞེས་

[036B] སྡུག་བསྔལ་སྤྱི་ལ་སྦྱར་བས་ཟད་པ་དངོས་ལ་མི་རུང་གི་ཟད་ཚུལ་ཐུན་མོང་མ་ཡིན་པ་ཞིག་ལྷག་མ་མེད་པའི་དོན་དུ་གསུངས་པའི་ཕྱིར།  དེར་ཐལ། རང་དོན་གྱི་སྐུ་ལ་
བརྙེན་པའི་ཡོན་ཏན་སྟོབས་བཅུ་མི་འཇིགས་པ་བཞི་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དང་སོ་གཉིས་གཞན་དོན་གཟུགས་ཀྱི་སྐུ་ལ་བརྟེན་པའི་ཡོན་ཏན། ཏེ་མཚན་སོ་གཉིས་དང་བཅས་སྡོམ་པའི་སྟོབས་སོགས་ཀྱི་ཡོན་ཏན་དྲུག་ཅུ་རྩ་
བཞི་དང་ལྡན་པའི་ཕྱིར། རྒྱུད་བླ་མ་ལས། སྐུ་གཉིས་ལས། དང་པོའི་སྐུ་ནི་སྟོབས་ལ་སོགས། །བྲལ་བའི་ཡོན་ཏན་རྣམས་དང་ལྡན། ། །རྣམ་སྨིན་ཡོན་ཏན་དག་དང་ལྡན། །
མཛོད་ལས། འབྲས་བུ་ཐ་མ་ནི། ཁམས་གསུམ་དུའོ་ཞེས་གསུངས་པའི་ཕྱིར།  མྱང་འདས་ལ་ལྷག་བཅས་མྱང་འདས་མི་འཐད་པར་ཐལ། ཐེག་དམན་གང་ཟག་རྒྱུད་ཀྱི་མྱང་འདས་མི་ཡོད་པའི་ཕྱིར་
 །མཆན་འགྲེལ་གདོང་ལྔ་བཞད་པའི་སྒྲ་དབྱངས་ཀྱིས། །ལུང་རིགས་མཆེ་སྡེར་བྲལ་བ་ཤ་ཕོའི་ཚོགས། །ཚིགས་བཅད་རྭ་བཅུ་ངོམས་ལ་འཇིགས་པ་སྟེར།། །།
མཚམས་འདིར་བཀྲ་ཤིས་འཁྱིལ་གྱི་ཕར་ཕྱིན་སྐབས་དང་པོའི་བར་རྙིང་ལ་ཤོག་གྲངས་ཀྱི་ཁ་ཡིག་ནོར་ཡོད་པས་དེ་དང་བསྟུན་ཚེ།  རྣལ་འབྱོར་ཅན་རྣམས་

[037A]༄༅། །སྡེ་ཡང་ཡོད་ཅིང། དབང་ཕྱུག་ནི། བདེན་བཞི་ལ་དམིགས་བསོགས་ནང་པའི་བསྟན་པས་བསྡུས་པའི་ཞི་ལྷག་ཟུང་འབྲེལ་ཅན་རྣམས་སོ། །དེ་ཐམས་ཅད་ཀྱི་གཙོ་བོར་གྱུར་པ་ནི་སངས་རྒྱས་
བཅོམ་ལྡན་འདས་ཉག་གཅིག་ཡིན་པས། རྟེན་སྟོན་པ་དང་འབྲེལ་བའི་དབང་གིས་སྤྱི་སྒྲ་རྣམ་མཁྱེན་ལ་གོ་བར་གསུངས་སོ། །ཟུར་དང་པོ་གྲུབ་སྟེ། ཐེག་པ་སྡུས་བཤད་སྦྱར་ལས། ཞི་གནས་ལྷག་མཐོང་ཟུང་དུ་འབྲེལ་བར་རང་གི་
ངང་གིས་འཇུག་པ་དང་ལྡན་པ་ནི་རྣལ་འབྱོར་རོ། །དེ་སུ་དག་ལ་ཡོད་པ་དེ་ནི་རྣལ་འབྱོར་བའོ། །ཞེས་གསུངས་པའི་ཕྱིར། རྣལ་འབྱོར་གྱི་དོན་ཡང། ཞི་གནས་ལ་བརྟེན་ནས་བྱིང་རྒོད་ཀྱི་གཡེང་བ་སོགས་སེམས་ལས་སུ་མི་རུང་བར་
བྱེད་པའི་སྐྱོན་དང་བྲལ་བ་རླུང་མེད་པའི་མར་མེ་བཞིན་རྣལ་དུ་གནས་པ་དང། ལྷག་མཐོང་གི་འོད་གསལ་བས། མར་མེས་མུན་པ་སེལ་བ་ལྟར་ཡུལ་སོ་སོར་གཅོད་པ་དང། སྤྲུལ་བསྒྱུར་སོགས་ཀྱི་དོན་མཐའ་དག་འབྱོར་པའམ་
ཕུན་སུམ་ཚོགས་པར་བྱེད་པས་རྣལ་འབྱོར་ཞེས་བཤད་པའི་ཕྱིར། དབུས་མཐའ་ལས། དེར་གནས་ལས་སུ་རུང་བ་ཉིད། །དོན་རྣམས་ཐམས་ཅད་འབྱོར་པར་འགྱུར། །ཞེས་གསུངས་པ་འདི་རྣལ་འབྱོར་གྱི་སྒྲ་བཤད་དུ་རུང་བར་སྣང་
ལ༑ རྫུ་འཕྲུལ་གྱི་རྐང་པའི་སྒྲ་བཤད་དུའང་དེའི་འགྲེལ་བཤད་དང། མཆིམས་ཊིཀ་སོགས་ལས་བཤད་དོ། ། དེར་ཐལ། དེའི་ཕྱིར། འདོད་ན། དེ་ཆོས་ཅན། འཁོར་སྒྱུར་

[037B] འདོད་པའི་ཕྱིར། གསེར་མེད་པའི་ས་ཕྱོགས་ཆོས་ཅན། གསེར་ཡོད་པར་ཐལ། གསེར་ལྟ་བུའི་སེམས་བསྐྱེད་ཡོད་པའི་ཕྱིར། ཁྱབ་པ་དོན་གྱིས་ཁས་ཟེར་བར་སྣང། 
རེ༑ མཚན་ཉིད་དེ་རུང་བར་ཐལ། རྣམ་བཤད་ལས། འཁོར་ལོ་དང་ཆོས་མཐུན་པའི་ཕྱིར་འཁོར་ལོ་ཞེས་བྱའོ། །ཞེས་གསུངས་པའི་ཕྱིར་ན་མ་ཁྱབ་སྟེ། དེ་དེ་དང་མཚུངས་ཚུལ་ཙམ་བསྟན་པའི་ཕྱིར། 
པའི་ཕྱིར་ཆོས་འཁོར་མཐོང་ལམ་དུ་འདོད་ལ། མཐུན་ཚུལ་དབྱིག་བཤེས་ཀྱིས་ཆོས་དྲུག་གིས་སྦྱར་རོ། །དེའི་ནང་ཚན་ཆོས་བཟོད་ཀྱང་ཆོས་འཁོར་ཡིན་ཏེ། ཆོས་དྲུག་དཔེ་ལ་ཡང་ཅིག་ཅར་ཚང་བ་མེད་པའི་ཕྱིར། དེའི་ཚེ་ལྷ་རྣམས་ཀྱིས་
ཆོས་འཁོར་བསྐོར་བར་བསྒྲགས་པ་ཙམ་གྱི་རྒྱུ་མཚན་ལྟར་ན། གཞན་དག་གི་མཐོང་ལམ་ཆོས་འཁོར་མིན་ཏེ། གཞན་དུ་ན་དེ་དག་གང་ལ་བརྟེན་པའི་ལུང་ཡང་ལུང་གི་ཆོས་འཁོར་དུ་ཐལ་བའི་ཕྱིར་རོ། །དེས་བཟླས་པ་གསུམ་མཐོང་སྒོམ་མི་
སློབ་ལམ་གསུམ་ལ་བཟླས་པར་འདོད་པ་རང་གི་ཁས་བླངས་དང་འགལ་བར་དབྱིག་གཉེན་གྱིས་གསུངས་ལ། དེ་གསུམ་ལ་བཟླས་ཚུལ་ཡང་ལག་རྗེས་ཐ་དད་པ་ཙམ་ལས་སོ་སོའི་བར་སྐབས་སུ་མིན་ཏེ། ལུགས་དེར་མཐོང་སྒོམ་དཀྱུས་
གཅིག་ཡིན་པའི་ཕྱིར་རོ། །དབྱངས་སྒྲོགས་ནི། དེའི་ཚོགས་པའི་འཕགས་ལམ་ཡན་ལག་བརྒྱད་ཆོས་གསུམ་གྱིས་ཆོས་འཁོར་དང་མཐུན་པར་བཤད་ལ། འདི་འདྲའི་ཐ་སྙད་ཙམ་གོང་མའི་སྐབས་སུ་ཡང་གཏན་མེད་པ་མ་ཡིན་ཏེ། རྗེའི་

[038A]༄༅། །གསུང་ཟིན་བྲིས་ངན་སོང་སྦྱོང་རྒྱུད་ཀྱི་མཚན་ལས། ཆོས་ཀྱི་འཁོར་ལོ་ནི་སྒྲ་ཡངས་པའི་དབང་དུ་བྱས་ན་ལུང་རྟོགས་གཉིས། དོག་པའི་དབང་དུ་བྱས་ན་རྟོགས་པའི་ཆོས་འཕགས་ལམ་ཡན་ལག་བརྒྱད་
དེ་དེའི་དབང་དུ་བྱས་ནས། འཁོར་ལོ་ལ་རྟེན་ལྟེ་བ་གཅོད་པའི་རྩིབས་སྒྱུད་པའི་མུ་ཁྱུད་གསུམ་ཡོད་པ་ལྟར། ཡང་དག་པའི་ངག་ཞེས་སོགས་གསུངས་པའི་ཕྱིར་རོ། ། ལམ་ཞུགས་
ཀྱི་མངོན་རྟོགས་ཡིན་པར་ཐལ། རྟོགས་པའི་ཆོས་འཁོར་ཡིན་པའི་ཕྱིར། དེར་ཐལ། རྟོགས་པའི་བསྟན་པ་ཡིན་པའི་ཕྱིར། རྟགས་ཆོས་ཅན་གྱིས་གྲུབ་ཅིང།  ཟེར་བ་ཙམ་མིན་གྱི་
ལྷག་པའི་དོན་ཡོད་པའི་ཕྱིར། ཞེས་པ་སྟེ། དེ་ནི་མདོ་སྡེ་རྒྱན་ལས། གཞན་དང་ཐུན་མོང་མ་ཡིན་ལྡན་པ་དང། །ཁམས་གསུམ་ཉོན་མོངས་རྣམས་སྤོང་རྫོགས་བྱེད་དང། །ངོ་བོ་ཉིད་དག་དྲི་མ་དག་པ་སྟེ། །ཚངས་སྤྱོད་ཡོན་ཏན་
བཞི་ལྡན་ཡིན་པར་འདོད། །ཞེས་དང། བློ་བརྟན་གྱི་འགྲེལ་བཤད་ལས། མུ་སྟེགས་པ་རྣམས་ལ་མེད་པས་ན་གཅིག་པུ་ཞེས་བྱའོ། །ཁམས་གསུམ་པའི་ཉོན་མོངས་སྤངས་པས་རྫོགས་པ་ཞེས་བྱ་ལ། འཇིག་རྟེན་པའི་ལམ་
གྱིས་ཉོན་མོངས་པ་སྤོང་ཡང། སྲེད་པའི་རྩེ་མོའི་ཉོན་མོངས་པ་སྤོང་བར་མི་ནུས་པས་རྫོགས་པ་ཞེས་མི་བྱའོ། །ཞེས་སོགས་ཀྱི་ཁྱད་པར་བཞི་གསུངས་པའི་ཕྱིར་ནང་པའི་བསྟན་པ་ཁོ་ནར་འགྲུབ་བོ།  སྟོན་པའི་དམ་

[038B] །ལུང་དང་རྟོགས་པའི་བདག་ཉིད་དོ། །དེ་འཛིན་བྱེད་པ་སྨྲ་བྱེད་དང། །སྒྲུབ་པར་བྱེད་པ་ཁོ་ན་ཡིན། །ཞེས་གསུངས་པའི་ཕྱིར། 
པས་ལུང་རྟོགས་ཀྱི་བསྟན་པར་ཞུགས་པ་རིམ་ཅན་དུ་འཇོག་དཀའ་ལ། འདི་འདྲ་རེ་རེ་ཙམ་ཡོད་པས་བསྟན་པ་ཡོད་པར་ཡང་མི་འགྱུར་ཏེ། འདུལ་བ་མེད་པར་མདོ་མངོན་ཡོད་ཀྱང་བསྟན་པ་ཡོད་པར་མི་འཇོག་པའམ། ཡང་ན་ཡོད་ཀྱང་གནས་
འདུལ་བ་མེད་པའི་ཕྱིར། གནས་པ་མ་ཡིན་པར་འདོད་དགོས་པའི་ཕྱིར། ལུང་ཞུབ་ལས། ཉེ་བར་འཁོར། ཇི་སྲིད་རྡུ་ལས་ཀྱང་ཡོད། ནན་ཏན་བྱེད་པ་ཡང་ཡོད་པ་དེ་སྲིད་དུ་དམ་པའི་ཆོས་གནས་བ་ཞེས་བྱའོ། །ལས་ཀྱང་མེད། ནན་ཏན་
བྱེད་པ་ཡང་མེད་ན་དམ་པའི་ཆོས་ཞིག་པ་ཞེས་བྱའོ། །ཞེས་དང། འདུལ་བར་བསྟོད་པ་ལས། མཛོད་མཆོག་འདུལ་བ་རྫོགས་པ་འདི་གནས་པ། །དེ་སྲིད་ཆོས་སྒྲོན་འདི་ནི་གནས་འགྱུར་ཞིང། །ཞེས་གསུངས་པའི་ཕྱིར། 
རིམ་བྱིས་བསྐོར་ཚུལ་བཤད་པའི་ཕྱིར།  དང་པོར་ཀོའུ་ཏེ་ནྱ། མིང་ཅན། བཟང་ལྡན། རླང་པ། རྟ་ཐུལ་ལྔ་དང། ལྷ་བརྒྱད་ཁྲི་བཏུལ་བར་གསུངས་སོ། །
མཛོད་རང་འགྲེལ་ལས།  ལོགས་སུ་སློབ་དཔོན་རང་གི་ལུགས་བཞག་འདོད་ནས། 

[039A]༄༅། ། ཚོགས་སྦྱོར་ནི་ཆོས་འཁོར་མ་ཡིན་ཏེ། མི་མཐུན་ཕྱོགས་ཀྱི་ས་བོན་གཅོད་མི་ནུས་པའི་ཕྱིར་རོ། །ཞེས་འཕགས་ལམ་ཁོ་ནར་
གསུངས་ཀྱང། སྔར་དྲངས་བ་རྣམས་དང། ཚིག་གསལ་ལས། ཆོས་ཀྱི་འཁོར་ལེ་ཁ་ཅིག་ནི་ཚོགས་ཀྱི་ལམ་མོ། །ཞེས་གསལ་བར་གསུངས་པས་ཁེགས་སོ། ། སྒྲུབ་པའི་སྐབས་ཀྱི་ཉི་ཁྲི་ལས་
མདོར་བསྟན་པ་ནི། མི་འཇིགས་པ་ཐོབ་པའི་གནས་ཏེ། ཇི་ལྟར་ན། རྗེས་ཐམས་ཅད་ཀྱི་ནང་ནས་བ་ལང་གི་རྗེས་མཆོག་ཏུ་བཤད་པ་ལྟར་བ་ལང་གི་ཐོག་མར་
ཁྱུ་མཆོག་འགྲོ་བའི་རྗེས་སུ་སོང་ན་གནོད་པ་འབྱུང་མི་སྲིད་པ་ལྟར། རྒྱལ་བས་བླང་དོར་བསྟན་པའི་རྗེས་འབྲང་རྣམས་བསླུ་མི་སྲིད་པ་གཞན་ལ་བརྟེན་པའི་དམ་བཅའ་གཉིས་སྟོན་པར། 
དམ་བཅའ་འོ། །   ཆོས་
ཀྱི་འཁོར་ལོ་ངོ་མཚར་རྨད་དུ་བྱུང་བ་སྔོན་ལྷར་གྱུར་པ་སོགས་གསུངས་པའི་ཕྱིར།  སྔོན་འདི་འདྲ་མ་མཐོང་པ་དང་མ་ཐོས་པས་ངོ་མཆེར་བ་དང། རྨད་དུ་བྱུང་བར་བཤད་ལ། འགྲེལ་ཆེན་ལས་

[039B] འབྲས་བུ་ཕུན་སུམ་ཚོགས་བས་རྨད་དུ་བྱུང་བར་བཤད་དོ། ། ལུང་གི་ཆོས་འཁོར་བསྐོར་བའི་ས་བརྒྱད་པ་པོ་ཡོད་བར་ཐལ། འགྲེལ་པ་ལས། ཆོས་ཀྱི་འཁོར་
ལོ་རབ་ཏུ་བསྐོར་བ་དང། ཞེས་གསུངས་པའི་ཕྱིར་ན་མ་ཁྱབ་སྟེ། མི་འོངས་པ་ན་ཆོས་འཁོར་བསྐོར་བའི་སྦྱོར་བའི་ནུས་པ་  འདི་ནས་ཐོབ་པར་བཤད་
པ་ཙམ་ཡིན་པའི་ཕྱིར།  ཁ་ཅིག་ན་རེ།  །ཞེས་པ་དང། ཆོས་
ཀྱི་འཁོར་ལོ་གཉིས་པ་བསྐོར་བར་མཐོང་ངོ། །ཞེས་སོགས་བསྒྲགས་པར་བཤད་ཀྱི་གཞན་ལ་མ་བཤད་པའི་ཕྱིར་དང། འཁོར་ལོ་གསུམ་གྱི་ཐ་སྙད་གཙོ་བོར་དགོངས་འགྲེལ་ལ་བརྟེན་པ་ཡིན་པས་འདིར་བསྟན་གྱི་འཁོར་ལོ་གསུམ་ལས་ལོགས་
སུ་འཁོར་ལོ་གསུམ་འཇོག་པ་ལ་མདོའི་ཁུངས་མེད་པའི་ཕྱིར་ན་  གཞན་གཉིས་ཐེག་ཆེན་
གྱི་སྡེ་སྣོད་དོ། །ཞེས་གསུངས་པའི་ཕྱིར།  འཁོར་ལོ་དང་པོའི་དོན་བཞིན་དོན་སྨྲ་དང། །བར་མཐའི་ལུགས་བཞིན་དབུ་སེམས་གཉིས་བཞག་ཕྱིར། །ཞེས་པ་དང་མཐུན་ལ། འདི་ནི་རིན་ཆེན་བྱང་

[040A]༄༅། །ཆུབ་ཀྱི་སྤྱི་དོན་ལས་ཀྱང། བདག་མེད་གཏན་ལ་འབེབ་ཚུལ་མི་འདྲ་བ་གསུམ་གྱི་སྒོ་ནས་འཁོར་ལོ་གསུམ་གྱི་ཐ་སྙད་འཇོག་དགོས་ཞེས་པ་ལྟར། གྲུབ་མཐའ་གསུམ་གྱི་ལྔ་བའི་ཆ་ནས་ཕྱེ་བ་ཡིན་གྱི། སྤྱོད་
པའི་ཆ་དེ་དག་ལ་མི་མཐུན་པ་ཆེར་མེད་པས། ཕལ་ཆེར་རྒྱ་ཆེའི་ལམ་མཐུན་ཟབ་ལ་མིན། །ཞེས་གསུངས་སོ། །འོན་ཀྱང་སེམས་བསྐྱེད་པ་ཙམ་གྱིས་ཀྱང་རིགས་ཀྱི་སྒོ་ནས་ཉན་རང་ཐམས་ཅད་ཟིལ་གྱིས་གནོན་ཏེ། དགྲ་བཅོམ་ཆེན་པོ་
རྣམས་ཀྱིས་ཀྱང་ཕྱག་བྱ་བའི་འོས་སུ་བཤད་པ་སོགས་ཁྱད་པར་འགའ་ཞིག་བྱེ་སྨྲ་རྣམས་མི་འདོད་དེ། དེ་འདྲ་ལ་བརྟེན་ནས་ཐེག་ཆེན་བཀའ་མ་ཡིན་པར་བསྒྲུབས་པའི་ཚེ་དགྲ་བཅོམ་ལ་སྨོད་པ་དང་ཁྱིམ་པ་ལ་འཇུད་པར་སྨྲ་བའི་ཕྱིར། ཞེས་
རྩོད་པར་རྟོག་གེ་འབར་བ་ལས་རྒྱ་ཆེར་གསུངས་སོ། ། 
སྙིང་པོ་ལས། ཤུགས་ལ་གནས་པའི་དོན་དེ་ཉིད་དུས་ཀྱི་རིམ་པའི་སྒོ་ནས་འཁོར་ལོ་གསུམ་དང་སྦྱར་བའི་ཞེས་གསུངས་པའི་ཕྱིར།  དང་པོ་གཉིས་དྲང་དོན་
དང། ཐ་མ་ངེས་དོན་དུ་དྲི་ཞུས་ཀྱིས་ཤུགས་ལ་བསྟན་པར་བཤད་པ་ནི། དཀའ་འགྲེལ་ལས། དོན་གྱིས་འཁོར་ལོ་དང་པོ་དང་བར་པ་གཉིས་དྲང་དོན་དང་ཞེས་པར་མཐུན་ཡང། ཡིག་ཆ་རང་གི་དགོངས་པ་ནི་དྲིས་ཞུས་སུ་འཁོར་ལོ་

[040B] གསུངས་ཚུལ་གོ་རིམ་བཞིན་བཀོད་བའི་ཤུགས་ལ་འཁོར་ལོ་གསུམ་ཞེས་པའི་ཐ་སྙད་ཐོབ་ཡོད་པ་གྲུབ་དོན་དུ་ཐ་སྙད་དེ་དངོས་སུ་སྦྱར་བ་ལ་མངོན་ནོ། །སྤམ་རིགས་པས་ཀྱང་མི་འགྲུབ་སྟེ། ལེགས་བཤད་
སྙིང་པོར་ཚིག་དེའི་གྲུབ་དོན་འཆད་པའི་སྐབས་སུ་གསུངས་པའི་དྲི་ཞུས་ཀྱི་ཤུགས་ཞེས་པ་ལན་ཡང་དེར་བསྡུ་བའི་དབང་དུ་བྱས་པ་ཡིན་ཏེ། ལན་གྱིས་དངོས་སུ་གསུངས་ཟིན་ན་འདི་ནས་གཟོད་གསལ་བར་གསུངས་ཞེས་མཚམས་ཕྱེ་བ་
འབྲེལ་མེད་ཅིང། ལན་ཡང་དེར་བསྡུས་པ་ཡིན་ན་དྲང་ངེས་ཀྱི་ཁྱད་པར་ཤུགས་བསྟན་ཙམ་དུ་མི་རུང་སྟེ། དགོངས་པ་གཞན་དུ་འགྲེལ་ཚུལ་ཆེས་གསལ་བས་གྲུབ་དོན་དུ་དྲང་བའི་དོན། རྩོད་པའི་གཞིའི་གནས་ཞེས་མིང་ཙམ་བཤད་
པ་ལས་ཀྱང་ཆེས་ལྷག་པའི་ཕྱིར་རོ། ། གཞུག་པ་ལ་ལྡེམ་པོར་དགོངས་པ་ནི། རང་སྡེ་དང་གཞན་སྡེ་ཁ་ཅིག་རྗེས་སུ་བཟུང་པའི་ཆེད་དུ་གང་ཟག་གི་བདག་ཡོང་པར་གསུངས་པ་ལྟ་བུའོ། །ཞེས་གསུངས་
པའི་ཕྱིར།  ཕུད་པོ་ལེན་པ་པོའི་ང་ལོགས་སུ་ཡོད་པར་བཤད་དེ་རང་རྒྱ་བའི་དོན་ཡང་དེ་ཡིན་ནོ། །འདི་ནི་གཞུག་པ་ལྡེམ་དགོངས་ཡིན་ལ་
དགོངས་འགྲེལ་མཚན་ཉིད་ལྡེམ་དགོངས་སུ་རྣམ་བཤད་བཞིན་དུ་པཎ་ཆེན་སྤྱི་དོན་ལས་ཀྱང་བཤད་པ་ནི། འཕགས་སེང་དྲང་ངེས་ཀྱི་ཁྱད་པར་ཐལ་འགྱུར་བ་ལྟར་བཞེད་པས་དེའི་དབང་དུ་བྱས་པ་ཡིན་གྱི། རྣལ་འབྱོར་སྤྱོད་པའི་

[041A]༄༅། །དབུ་མ་པ་སྤྱིའི་ལུགས་མ་ཡིན་ནོ། ། སྡུག་བསྔལ་ཤེས་པར་བྱ་སྟེ། ཤེས་པར་བྱར་མེད་ཅེས་པའི་མདོ་ཆོས་ཅན། དགོངས་འགྲེལ་ནས་བཤད་
པའི་དེར་ཐལ། འཁོར་ལོ་དང་པོ་ཡིན་པའི་ཕྱིར།  བྱེད་པ་འབྲས་བུ་ལ་བཟླས་པར་གོ་སླ་ལ། སྔ་མ་ཡང་འཇོག་
ཚེ་བདག་མེད་ཙམ་ལ་མ་སྦྱར་བར་ཟད་ཤེས་དང་མི་སྐྱེ་བ་ཤེས་པའི་དབྱེ་བས་ཕྱེ་སྟེ་སླར་ཤེས་པར་བྱང་མེད་པའང་བསྟན་ནམ་དཔྱད། བྱེ་སྨྲ་མིག་སྐྱེས་ཞེས་སོགས་རྣམ་གྲངས་སུ་འདོད་པས་རྒྱས་པར་ན་བཟླས་པ་བཅུ་གཉིས་དང་རྣམ་གྲངས་
ཞེ་བརྒྱད་ཀྱང་འོད་ལ། མདོ་སྡེ་པ་ཡན་གྱིས་བཟླས་པ་གསུམ་གྱི་ཟུར་བཅུ་གཉིས་རྣམ་གྲངས་སུ་འདོད་པས་གཉིས་ཀ་ལ་དབྱེ་བ་དེ་ལས་མེད་པར་འདོད་དོ། །བློ་མིག་ཤེས་རིག་བཞི་བསོད་གྲགས་ཀྱིས་སྦྱོར་མཐོང་སོགས་བཞི་ལ་སྦྱར་
ཡང། མཛོད་འགྲེལ་རྒྱལ་སྲས་མ་ལས། དེ་ལ་ཟག་པ་མེད་པའི་ཤེས་རབ་ནི་མངོན་སུམ་གྱི་ཕྱིར་མིག་གོ་ཐེ་ཚོམ་མེད་པའི་ཕྱིར་ཤེས་པའོ། །ཡང་དག་པའི་དོན་གྱི་ཕྱིར་རིག་པའོ། །རྣམ་པར་དག་པའི་ཕྱིར་བློ་སྟེ། ཞེས་ངོ་བོ་མཐོང་
ལམ་གཅིག་པུ་ལ་ཕྲོག་པ་ཐ་དད་པའི་རྣམ་གྲངས་སུ་གསུངས་པ་ལྟར། བརྒྱད་སྟོང་འགྲེལ་ཆེན་དུ་ཡང་གསུངས་པས་ཕྱོགས་ཕྱི་མ་བཟུང་འོས་སོ། ། རྣམ་འགྲེལ་ལས།  །

[041B] ཕ་རོལ་མཐོང་མིན་ཐམས་ཅད་ཀྱིས། །ཞེས་སོགས་སྔར་བཤད་པའི་དགོངས་གཞི་དང་དགོས་པ་ 
འདས་ཀྱིས་གཉིས་སྟོང་གི་དོན་གཟིགས་ཀྱང་མི་མངོན་པར་བྱས་ཏེ།  
འབའ་ཞིག་གིས།  །ཅེས་གསུངས་པའི་ཕྱིར།  ཐར་ལམ་གསལ་བྱེད་
ལས༑ གཞན་འདྲ་ཡང། འཇིག་རྟེན་པ་རིལ་པོར་འཛིན་པའི་གང་ཟག་གི་བདག་འཛིན་བཟློག་པའི་ཐུགས་དགོངས་འབའ་ཞིག་གིས་ཞེས་དགོངས་གཞི་ལ་གསལ་བར་སྦྱར་རོ། ། འཁོར་ལོ་
དང་པོ་ལས་ཕྱི་རོལ་གྱི་དབང་དུ་བྱས་པའི་གཟུངས་འཛིན་གཉིས་གསུངས་པ་དྲང་དོན་དུ་ ཉི་ཤུ་པ་ལས། རང་གི་ས་བོན་གང་ལས་སུ། །རྣམ་རིག་སྣང་བ་གང་འབྱུང་བ། །དེ་དང་དེ་ཡི་སྐྱེ་མཆེད་ནི། །རྣམ་
པ་གཉིས་སུ་ཐུབ་པས་གསུངས། །ཞེས་གསུངས་པ་དང། དགོས་པ་ཡང་དེའི་བ་ལས། གཟུགས་སོགས་སྐྱེ་མཆེད་ཡོད་པར་ནི། །དེས་འདུལ་བ་ཡི་སྐྱེ་བོ་ལ། །དགོས་པའི་དབང་གིས་གསུངས་པ་སྟེ། །རྫུས་ཏེ་འབྱུང་བའི་སེམས་ཅན་
[042A]༄༅། །བཞིན། །ཞེས་གསུངས། ཞེས་སོགས་ཀྱི་དོན་ནི། ཀུན་གཞིའི་སྟེང་གི་དོན་སྣང་གི་བག་ཆགས་སྨིན་པ་ལས། དེར་སྣང་བ་ཡོད་པ་ལ་དགོངས་པར་གསུངས་ཞིང། དེ་ཉིད་མདོ་ཕྱི་མའི་དགོངས་གཞིར་
ཡང་གྲུབ་མཐའ་རྩ་འགྲེལ་གྱིས་གསལ་བར་འགྲུབ་བོ། །ལུང་ཕྱི་མའི་དོན་ནི། རྣམ་ཤེས་སྐྱེ་བའི་སྒོ་ཕྱི་ནང་གི་སྐྱེ་མཆེད་གཉིས་ལས། ཡུལ་ལ་ལོངས་སྤྱོད་པའི་རྣམ་ཤེས་འབྱུང་བར་བསྟན་པའི་ཤུགས་ཀྱིས་དེ་ལས་ལོགས་སུ་ལྟ་བ་པོའི་
བདག་མེད་པར་རྟོགས་ཆེད་ཡིན་ལ། ཕུང་པོ་རང་མཚན་གྱིས་གྲུབ་པར་བཤད་པས་སེམས་སེམས་བྱུང་དང། སྐྱེ་མཆེད་ཀྱི་གཟུགས། སེམས། ཁམས་ཀྱི་ལུས་རིལ་འཛིན་གཞིག་པར་ཡང་དུ་མར་བཤད་དེ། ང་རྒྱལ་སྤྱད་པ་རྣམ་
སྦྱོང་གི་དམིགས་པར་འགྲོ་ཚུལ་ཡང་དེ་ལྟར་རོ། །རྫུས་སྐྱེས་ཞེས་པ་གུང་རུའི་དྲང་ངེས་རྣམ་འབྱེད་དུ་རྫུས་ཏེ་འབྱུང་བའི་སེམས་ཅན་རང་དབང་དུ་ཡོད་དེ་ཞེས་བདག་བསྟན་པའི་ཕྱོགས་ཀྱི་བཤད་པ་ལེགས་ཏེ། ཉི་ཤུ་པའི་འགྲེལ་བཤད་དུལ་
ལྷས་མཛད་པར་གསལ་བས་དེར་བལྟའོ། ། ཡུམ་བར་པ་ལས། གང་ཡང་དག་པའི་སྐྱོན་མེད་པ་ལ་ཞུགས་པ་དེ་དག་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པའི་མཐུ་མེད་དོ། །ཞེས་པའི་
མདོ་ཆོས་ཅན།  དེ་མཐོང་ལམ་ལ་བྱེད་ན། རིགས་ངེས་དེའི་སྔར་ནས་ཀྱང་འཇུག་མི་སྲིད་པས་ཁྱད་པར་སྦྱོར་མི་དོགས་ཤིང། མ་ངེས་པ་དེའི་རྗེས་སུ་འཇུག་སྲིད་པའི་ཕྱིར། མཐོང་ལམ་

[042B] ཐེག་གཅིག་ལྟར་ན་སྒྲས་ཟིན་དེ་ལྟར་བཀྲལ་ཏེ་སྒྲ་ཇི་བཞིན་པར་འདོད་རུང་ཙམ་ཡོད་ཀྱང། ལུགས་འདིར་དེ་ལྟར་བྱས་ན་ཚིག་གི་ནུས་པས་མཐར་ཐུག་ཐིག་གཅིག་བསྟན་པར་འགྲོ་བ་ལས་
ཐེག་གསུམ་གྱི་ཁུངས་སུ་མི་འགྲོ་བའི་ཕྱིར་ཟེར་ཡང། དེ་མཐོང་ལམ་ལ་བྱེད་དེ། མདོ་སྡེ་རྒྱན། རྒྱན་སྣང། མཛོད་སོགས་དུ་མར་མཐོང་ལམ་གྱི་རྣམ་གྲངས་སུ་གསུངས་པའི་ཕྱིར། དེས་ན་བྲིས་ངན་པར་གོམས་པ་བསྒྱུར་དཀའ་བ་ལྟོར་
མཐོང་ལམ་དུ་སླེབས་ནས་ཕལ་ཆེར་ཐེག་ཆེན་དུ་མི་འཇུག་པའི་དོན་ནོ། །བྱེ་སྨྲ་རྣམས་བཟོད་པ་ནས་མི་འཇུག་པར་འདོད་དེ། གྲངས་མེད་གསུམ་གྱི་རིང་ལ་ལས་ཉོན་གྱི་དབང་གིས་སྐྱེ་དགོས་པ་ངན་འགྲོའི་མྱ་ངན་འདས་པ་གཉིས་འགལ་
བར་འདོད་པའི་ཕྱིར། ཁ་ཅིག། དེ་ནས་ཐེག་དམན་དུ་རིགས་ངེས་པའི་རྒྱུ་མཚན་གྱིས་ཡིན་ཟེར་བ་རྟགས་ཆོས་ཐ་མི་དད་དོ། །ཐེག་གཅིག་ལྟར་ན་ལུང་འདི་དྲང་ངེས་གང་ཡིན་ཞེ་ན། གསེར་འཕྲེང་དང། ཡིག་ཆར་ཡུལ་ངོས་ཀྱི་མདོར་
མཛད་ལ། འགྲེལ་ཆེན་དང་རྣམ་བཤད་དུ་ཁྱབ་པའི་མདོར་མཛད་པས་དཔྱད་གཞི་ཆེའོ། ། སྟོན་པ་འདའ་ཚུལ་སྟོན་ཁར་གསུངས་པའི་འདུལ་བ་མདོར་བསྡུས། 
མཐུན་ཡང་ཡོད་མདོ་ཀྱི་སྔ་རབས་པ་རྣམས་ལ་གནང་བཅས་ཀྱི་སྒོ་ནས་  དེ་ལྟར་དེ་ནི་མཉམ་བཞག་ནས། སླར་ཡང་བླ་མའི་རྒྱུད་འདིར་ནི། 

[043A]༄༅། །པའི་ཕྱིར། །བདེ་གཤེགས་སྙིང་པོ་ཞེས་སུ་བརྗོད། ། དེའི་དར་ཊིཀ་ལས་སླར་ཡང་བླ་མའི་རྒྱུད་འཁོར་ལོ་གསུམ་པ་དེ་བཞིན་གཤེགས་པའི་སྙིང་པོའི་མདོ་ལ་སོགས་པ་བཞིན་ནོ། །
ཞེས་གསུངས་པའི་ཕྱིར།  འཁོར་བརྒྱུད་དུ་འདོད་པ་སྟེ། །མྱ་ངན་འདས་པ་རྒྱུད་ཕྱི་མ། །ཞེས་གསུངས་པ་ལྟར། གཞིའི་རྒྱུད་སྦྱང་གཞི་སེམས་བདེན་སྟོང་དང། སྦྱངས་འབྲས་དྲི་བྲལ་གྱི་དབྱིངས་གཉིས་
དྲི་མས་བསྒྲིབས་མ་བསྒྲིབས་ཀྱི་ཁྱད་པར་ཡོད་ཀྱང། རང་བཞིན་འགྱུར་བ་མེད་པའི་ཕྱིར་རྒྱུད་ཞེས་བཏགས་ཏེ། རྒྱུད་ཕྱི་མ་ལས། རིགས་ནི་རྒྱུད་ཅེས་བྱ་བར་བརྗོད། །ཞེས་དང། མཐའ་དཔྱོད་མྱུ་གུར་ཡང། རྒྱུད་ནི་རྒྱུན་ཆགས་པ་ཡིན་
ལ་དེ་ལ་ལམ་གྱི་བྱེད་པ་འཇུག་པའི་གཞིའི་རྒྱུད་དང། ཞེས་གསུངས་པའི་ཕྱིར། སེམས་བདེན་སྟོང་དེ་ཉིད་སྟོན་པའི་མདོ་སྔ་མ་ཤེར་མདོ་དང། ཕྱི་མ་སྙིང་པོའི་མདོ་ཡིན་ཞིང། འདིར་དེའི་དོན་འཆད་པས། རྩ་འགྲེལ་གཉིས་ཀར་
བརྗོད་བྱའི་སྟོང་ཉིད་དང་གཞུང་གི་མིང་བཏག་གོ།  སྡོམ་རྣམ་གཉིས་དང། པྲ་ཀ་ར་ཎ་སྡེ་བརྒྱད་དང། རྣམ་བཤད་རིགས་པ་གང་དུ་ཡང་མདོ་དེས་བདེན་གྲུབ་སྟོན་པར་དྲངས་ས་མེད་པའི་ཕྱིར་དང། ཐོགས་འགྲེལ་
ལས་བདེན་མེད་བསྟན་ཚུལ་འཆད་པར་འགྱུར་བའི་ཕྱིར་ཏེ།  གཞུང་ཕལ་མོ་ཆེར་རྣམ་བཤད་རིགས་པ་སོགས་རང་རྐང་ལྔ་དང། གཞན་འགྲེལ་གསུམ་དུ་བཤད་དོ། །

[043B] ཕུང་པོ་ལྔའི་རབ་བྱེད། ཉི་ཤུ་པ། སུམ་ཅུ་པ། གསུམ་བྱམས་པས་མཛད་པར་གསུངས། ཤན་ཏི་པས། ཤེར་ཕྱིན་མན་ངག་ཏུ་ཀུན་བཏུས་བྱམས་པས་མཛད་པར་གསུངས་པ་ལྟ་བུ་བྱམས་པ་དང་འབྲེལ་བའི་
ཆོས་ཉི་ཤུ་པོ་འདིའི་གྲངས་དང་མཛད་པ་པོ་ལ་བཤད་ཚུལ་མང་བས། འདི་ཡང་རྣམ་བཤད་རིགས་པ་སྡེ་བརྒྱད་ལས་ལོགས་སུ་བྱས་པའི་བཤད་ཚུལ་ཞིག་ལ་བརྟེན་ནམ་དཔྱད་པར་བྱའོ། ། ཕུང་པོ་རྣམས་
ཀྱི་ཇི་ལྟ་བ་དེ་བཞིན་དུ་སྐྱེ་མཆེད་རྣམས་དང་རྟེན་ཅིང་འབྲེལ་པར་འབྱུང་བ་དང།  གནས་པ་སེམས་སོགས་རྒྱས་བྱེད་རག་པའི་ཟས་སྟེ་མ་མ་ལྟ་བུ་གཉིས་དང། སྲིད་པ་ཕྱི་མ་འཕེན་པའི་
སེམས་པའི་ཟས་དང། འཕངས་ནས་སླར་ཡང་གཞན་འགྲུབ་བྱེད་རྣམ་ཤེས་ཀྱི་ཟས་གཉིས་ནི་མ་ལྟ་བུ་སྟེ།  རྟེན་དབང་པོའི་ཁམས་
དྲུག་བརྟེན་པ་རྣམ་ཤེས་ཀྱི་ཁམས་དྲུག་སྟེ།   
ཚེ་རྟག་ཏུ་བདེན་བཞི་ལ་བླང་དོར་གྱི་ཚུལ་ལས་བརྩམས་ཏེ་ཆགས་སོགས་སྨད་ནས་ཡིད་འབྱུང་བསྐྱེད་དེ་གླེང་གཞི་བསླངས་ནས་བཅས་པ་མཛད་ཅིང། འདའ་བ་ལ་ཉེ་བའི་ཚེ་ཡང་བདེན་བཞིའི་གཟུགས་བརྙན་སྲིད་པའི་འཁོར་ལོ་བྲི་

[044A]༄༅། །བར་གསུངས་པའི་ཕྱིར། སུས་ཀྱང་དེའི་པར་དུ་མ་གསུངས་ཞེས་ཁྲེལ་བོར་བའི་ཨུ་ཚུག་བྱར་མེད་པའི་དོན་ནོ། །འོན་ཀྱང་དེ་ལྟར་སྟོན་ཚད་བདེན་བཞིའི་ཆོས་འཁོར་དུ་བྱས་ན་གྲགས་པ་དང་འགལ་བས་
དཔྱད་གཞི་ཅུང་ཟད་ཡོད་ཀྱང་སླ།  བརྡ་སྤྲོད་པ་དག་ཇི་ལྟ་བར།  །ཞེས་ཀ་ཁ་རྩ་བ་ཡིན་པས་དང་པོར་དེ་ནས་བཟུང་སྟེ་སླ་རིམ་ནས་སློབ་པ་དཔར་མཛད་ཅིང་མ་དཔེ་ཡང་
ཁུངས་གཏུགས་ས་ཡིན་པས་ཀླུ་སྒྲུབ་ལ་ཕྱི་མོའི་དབུ་མ་པ་ཟེར་བ་ལྟར་བྱི་མོའི་སྒྲ་འཇུག་གོ།  ས་ག་ཟླ་བའི་ཚེས་བཅོ་ལྔའི་ཉིན་བཅོམ་ལྡན་འདས་ཤཱཀྱ་ཐུབ་པ་མངོན་པར་རྫོགས་པར་
སངས་རྒྱས་ནས། ཆོས་ཀྱི་འཁོར་ལོ་བསྐོར་ཞིང་ཐེག་པ་གསུམ་སྟོན་པར་མཛད་དེ། བཅུ་གཉིས་པ་ནག་པ་ཉ་ལ་ཤྲཱི་དྷཱ་ནྱ་ཀ་ཊ་ཀར་ཆོས་དབྱིངས་གསུང་གི་དབང་ཕྱུག་ཀི་དཀྱིལ་འཁོར་གསུངས་སོ། །ཞེས་གསུངས་པའི་ཕྱིར། 
གྲུབ་རྗེའི་རིགས་ལྡན་དྲིས་ལན་དུ། ལོའི་དང་པོ་རབ་བྱུང། ཟླ་བའི་དང་པོ་ནག་ཟླ། རྒྱུ་སྐར་དང་པོ་ཐ་སྐར། ཞེས་གསུངས་པ་ལྟར། ལོ་རྒན་དྲུག་ཅུ་རྫོགས་མཐར་གཟའ་སྐར་ཐམས་ཅད་སྟོང་བར་འཇུག་པའི་རི་མོ་ཤར་རྗེས་ངེས་པ་ཐམས་
ཅད་ཀྱི་འགོ་རྩོམ་པ་ན་ཡར་ངོ་སྔོན་འགྲོ་ཅན་གྱི་ནག་ཟླ་ནས་ལོ་འགོ་འཛིན་པ་ཞིག་ཀྱང་ཡོད་ལ། དཔྱིད་ཟླ་འབྲིང་པོའི་མར་ངོ་ལ་ལུག་ཁྱིམ་གྱི་རི་མོ་ཤར་བའི་ཚེ་མར་ངོ་སྔོན་འགྲོ་ཅན་གྱི་ས་ག་ཟླ་བ་ནས་ལོ་གོ་འཛིན་དགོས་པས། འདིར་

[044B] ཧོར་ཟླ་གསུམ་པའི་ཚེས་བཅུ་དྲུག་ནས་ས་ག་ཟླ་བ་དང་ལོ་འགོ་བཟུང་སྟེ་མཇུག་ཏུ་སྐར་མ་ནག་པས་ཟླ་བ་ཉེས་དང། ནག་ཟླ་དང། ལོ་རྫོགས་པ་ཡིན་པས་དེའི་དབང་དུ་བྱས་ན་ནག་ཟླ་བཅུ་གཉིས་པ་ཡིན་ཞིང། དེའི་མཇུག་ཏུ་རྩ་
རྒྱུད་ཟླ་བཟང་ལ་གསུངས་པ་ཡིན། ཕྱི་དེ་ལོ་ཞེས་པ་སྤྱི་སྐད་བྱས་ན་ལོ་དེར་གཏོགས་ཀྱི་ནག་ཟླ་ཡིན་ཚེ་ས་གའི་སྔོན་དུ་འགྲོ་ཞིང་ས་གའི་རྗེས་ཀྱི་ནག་ཟླ་ཡིན་ན་ལོ་རྗེས་མའི་ཁུངས་སུ་འགྲོ་སྙམ་པ་འགོག་ཆེད་ཡིན་ནམ་དཔྱད་ལ། སྤྱིར་ནི་ཕྱི་
དེ་ལོ་ཕྱི་ལོ་དང། ཕྱི་དེ་ཉིན་ཕྱི་ཉིན་ལ་འཇུག་པ་གཙོ་ཆེའོ། །དྲང་ངེས་རྣམ་འབྱེད་ཀྱི་མཐའ་དཔྱོད་དུ་ཟུར་ཙམ་གསལ། 
མ་སྤྲོས།  །  ཤམ་
ཐབས་ཟླུམ་པོར་བགོ་བར་བྱའོ། །ཞེས་བྱ་བ་ནི་དང་པོར་བཅས་པའི་འདུལ་བ་ཡིན་ལ། ཆོས་གོས་ཟླུམ་པོར་བགོ་བར་བྱའོ། །ཞེས་བྱ་བ་ནི་བར་དུ་བཅས་པའི་འདུལ་བ་ཡིན་ཞེས་སོགས་དང། བཟང་བྱིན་ལ་བརྟེན་ནས་ཕམ་པ་བཅས་པ་གསུམ་པར་
གསུངས་པ་གང་ཞིག་བསྡུས་རྗེས་ཀྱི་ལུང་ལས། ཕམ་པ་དང་པོར་བཤད། ཤམ་ཐབས་དང་ཆོས་གོས་ཀྱི་དེ་ལྕི་ཡང་གི་སྒོ་ནས་ཉེས་བྱས་བརྒྱ་རྩ་བཅུ་གཉིས་ཀྱི་གྲངས་སུ་བཤད་པ་སྡེ་ལྔའི་མཇུག་ཏུ་འོང་བའི་ཕྱིར།  ལེགས་

[045A]༄༅། །བཤད་སྙིང་པོ་ལས། དགོངས་འགྲེལ་ལས་འཁོར་ལོ་རིམ་པ་གསུམ་གསུངས་པ་ནི་འཁོར་གྱི་འདུ་ཐེབས་དང། སྟོན་པའི་སྐུ་ཚེའི་ཚིགས་ལ་སོགས་པས་འཇོག་པ་མིན་གྱི། ཞེས་གསུངས་པའི་ཕྱིར། 
ཅིག་སྐུ་ཚེ་དུམ་བུ་གསུམ་བྱས་པ་ཡིན་ཟེར། ལ་ལ་སངས་རྒྱས་ཕྱིན་ཆད་ཀྱི་སྐུ་ཚེ་ཆ་མཉམ་པར་གསུམ་དུ་ཕྱེ་བ་ཡིན་ཟེར་བ་རྡོལ་གཏམ་མོ། །ཡིག་ཆ་རང་གི་ལུང་དོན་འདི་ལྟར་འབྲེལ་ཚོད་དུ་སྣང་སྟེ། འཁོར་ལོ་དང་པོ་བསྐོར་ཡུལ་རྣམས་དུས་
གཅིག་ཏུ་འདུས་པ་མ་ཡིན་པར་ནམ་འདུས་སུ་གསུངས་པའི་གནད་ཀྱིས་སྐུ་ཚེ་ལ་ཆ་བཞག་སྟེ་འདི་ཡན་ལ་མ་གསུངས་འདི་ཕྱིན་ལ་མ་གསུངས་ཞེས་ཁ་ཚོན་གཅོད་མི་ནུས་ཀྱང་དུས་ཀྱི་སྒོ་ནས་འཁོར་ལོ་གསུམ་བཞག་ཆོག་པ་ནི་ཐུན་མོང་བ་སྤྱི་ལ་གྲགས་ཚོད་དུ་འདི་
ལྔ་རཎ་སིར་གསུངས། འདི་བྱ་རྒོད་ཕུང་པོར་གསུངས། འདི་མ་ལ་ཡ་དང་ཡངས་པ་ཅན་དུ་གསུངས་ཞེས་གྲགས་ཆེ་བ་དང་བསྟུན་ནས་བཞག་པ་ཡིན་ཏེ། འོག་ཏུ་ཐུན་མོང་གི་སྣང་བ་གཙོ་ཆེ་ཞེས་པའང་དེ་ཡིན་ནོ། །ལྕང་སྐྱའི་གྲུབ་མཐར་ལུང་འདི་ལ་
བརྟེན་ནས་འཁོར་ལོ་གསུམ་དུས་ཀྱི་རིམ་པས་འཇོག་པ་མི་འཐད་པར་བསྒྲུབས་ཚུལ་དེར་ལྟོས།   ཚིག་གསལ་དུ་སུམ་ཅུ་རྩ་
གསུམ་པའི་མདོ་ལ་བརྟེན་ནས་འཁོར་ལོ་གསུམ་ཅིག་ཅར་མ་གཏོགས་རིམ་ཅན་དུ་བསྐོར་བ་བཀག་ཅིང། མཁས་གྲུབ་རྗེས་འཁོར་ལོ་གསུམ་ཅིག་ཅར་བསྐོར་བ་ཡིན་ན་སངས་རྒྱས་མ་ཐག་ནས་མཛད་པ་རྫོགས་ཟིན་པ་ཡིན་པས་དུས་གཉིས་པར་འདའ་

[045B] །དེས་ན་རིམ་ཅན་ཁོ་ན་ཡིན་གསུངས། རང་ལུགས་ཅིག་ཅར་བསྐོར་བ་དང། དགོངས་འགྲེལ་ལྟར་རིམ་གྱིས་བསྐོར་བ་ཡང་འདོད་པ་མིན་ནམ་ཞེན། དགོངས་འགྲེལ་ལས་རིམ་ཅན་ཁོ་ནའི་བཤད་པ་མཛད་པ་ལྟར་འདོད་པ་དང་འགལ་ཟེར་
དགོས་སམ་དཔྱད། ཁ་ཅིག་ཐུན་མོང་བ་ལྟར་ན་ཡང་འཁོར་ལོ་གསུམ་ཅིག་ཅར་བསྐོར་བར་ཐལ། ཟབ་ཞི་སྤྲོས་བྲལ་ཞེས་སོགས་ཀྱི་ཚེ་བརྒྱད་སྟོང་པའི་བརྗོད་དོན་བསྐོར་བ་གང་ཞིག་འགྲེལ་པ་དོན་གསལ་སྟོན་པས་བསྐོར་ཚུལ་ཡོད་པའི་ཕྱིར་ན་
མ་ཁྱབ་སྟེ། དངོས་སུ་གསུངས་པ་རྣམས་ལ་གསུངས་པ་གཙོ་ཆེ་བའི་ཕྱིར།  དགོངས་འགྲེལ་རིལ་པོ་སྟེ་ཚིགས་ཡོངས་སུ་རྫོགས་པ་དགོངས་འགྲེལ་ནས་བཤད་པའི་ལེགས་ཕྱེའི་ཆོས་འཁོར་ཡིན་པར་ཐལ། དགོངས་
འགྲེལ་དེ་ཡིན་པའི་ཕྱིར་ན་མ་ཁྱབ།  བསྟན་བཅོས་བཤད་ཐབས་ལྔ་ལྡན་ཞིག་ཡིན་མིན་སོགས་ནི་ད་ལྟའི་རྩོད་པ་ཡང་རབ་པོ།།  
བྱང་སེམས་བཅུ་ནི། དོན་ཟབ་དགོངས་པ་ངེས་འགྲེལ་དང། ཚུལ་བཞིན་ཀུན་ཏུ་འདྲི་བ་དང། ཆོས་འཕགས་དང། བློ་གྲོས་རྣམ་དག་དང། བློ་གྲོས་ཡངས་པ་དང། ཡོན་ཏན་འབྱུང་གནས་དང། དོན་དམ་ཡང་དག་འཕགས་དང། བྱམས་
པ། སྤྱན་རས་གཟིགས། འཇམ་དབྱངས་རྣམས་སོ། །ལེའུ་བྱེད་ཚེ། དང་པོ་གཉིས་ཀྱིས་ཐུན་མོང་དུ་ཞུས་པས་ལེའུ་གཅིག་ཡིན་ལ། དེའི་གོང་ན་གླེང་གཞིའི་ལེའུ་ཡོད་པས་ལྷག་མ་གྲངས་ལྟར་རོ། །འདི་ལ་དཔྱད་རྒྱུ་ཞིག་ཡོད། 

[046A]༄༅། །བཤད་སྙིང་པོ་ལས། ཆོས་ཀྱི་འཁོར་ལོ་བསྐོར་བ་འདི་ནི་ཞེས་ཉེ་བའི་ཚིག་གིས་སྨོས་པ་ནི་དེ་མ་ཐག་ཏུ་སྨོས་པའི་ལེགས་པར་རྣམ་པར་ཕྱེ་བའི་འཁོར་ལོ་དགོངས་འགྲེལ་དང་དེ་བཞིན་དུ་ཕྱེ་བ་རྣམས་ལ་ཟེར་བ་ཡིན་
གྱི། ཞེས་གསུངས་པའི་ཕྱིར།  བརྗོད་བྱའི་ཆ་ནས་ཉེ་ཚིག་ཐམས་ཅད་ལ་འཇུག་ཀྱང། རྗོད་བྱེད་ཀྱི་ཆ་ནས་དགོངས་འགྲེལ་དང་དོན་དམ་ཡང་དག་འཕགས་ཞུས་གཉིས་ལ་འཇུག་ཅེས་འཆད་པ་སྙིང་པོ་ཡོད་མེད་དཔྱད་པར་
བྱའོ། ། བདེན་མེད་དང་རང་མཚན་གྱིས་གྲུབ་པ་ཁྱད་པར་ཕྱེ་ཟེར་བ་མདོ་ལ་སྦྱར་ན་འཐད་དཀའ་འོ། །
རང་གསུངས་ནས་འདའ་ཚུལ་གྱི་བར་དུ་གསུངས་པའི་ཕྱིར།   ཀུན་དགའ་
བོས་དེ་ལྟར་མ་ཐོས་པའི་ཕྱིར། དེར་ཐལ། དེས་རིམ་ཅན་ཁོ་ནར་ཐོས་པའི་ཕྱིར། དེར་ཐལ།  པཎྜི་ཏ་
འཇམ་དཔལ་རྡོ་རྗེས་མཛད་པར་གྲགས་པའི་རྒྱན་གྱི་འགྲེལ་པ་སོགས་ལས་གསུངས་ལ་སྔ་མ་དང་སྦྱར་ཏེ་བཤད་ཚུལ་ནི་ནང་གི་དོན་རྟོགས་ཤེས་རབ་ལྡན་པའི་ཚུལ་འདི་ཁོ་ན་བཞིན་གསུངས་ཞེས་ཆོས་ལ་ཆད་ལྷག་གི་ཉེས་པ་མེད་པར་ངེས་

[046B] སློབ་དཔོན་གྱི་མན་ངག་ལྡན་ཚུལ་སངས་རྒྱས་ལས་དངོས་སུ་ཐོས་པས་བདག་གིས་དང། ཁེངས་སྐྱུ་དས་ཏེ་དོན་མ་རྟོགས་པར་ཚིག་ཙམ་ཡིན་པས་ཐོས་པ་དང། དུས་གཅིག་ཞེས་པ་ཆོས་དང་གང་ཟག་ཐོས་པ་གསུན་
ལ་སྦྱོར་ཚུལ་འོག་ཏུ་འབྱུང་ངོ། །   བདག་གིས་
ཆོས་ཀྱི་ཕུང་པོ་བརྒྱད་ཁྲི་ལྷག་ནི་བཅོམ་ལྡན་འདས་ལས་བཟུང། གཉིས་ནི་དགེ་སློང་དག་ལས་སོ། ། བདག་གིས་ཁོ་ནས་བརྒྱད་ཁྲི་ཙམ་དུ་འདོད་ལ། དེ་འདྲའི་
ཅུ་ཞིག་དེ་བཅོམ་ལྡན་འདས་ལས་བཟུང། ཞེས་འབྱུང་སྟེ། བྱེ་སྨྲ་སྤྱིའི་འདོད་ཚུལ་ནི། ལྕང་སྐྱའི་གྲུབ་མཐར་དེ་འཆད་པའི་སྐབས་སུ་བརྒྱད་ཁྲི་བཞི་སྟོང་ཞེས་བཤད་པ་ལྟར་ཡིན་ཀྱང། ཁ་ཆེ་བ་ཁོ་ནས་བརྒྱད་ཁྲི་ཙམ་དུ་འདོད་ལ། དེ་འདྲའི་
དབང་གིས་སྡེ་པ་སོ་སོའི་ལུགས་འདོང་ཚུལ་ཐ་དད་པའང་དུ་མ་ཞིག་འོང་བར་སྣང་བས། དེ་འདྲ་ཞིག་གམ་འགྱུར་ཁྱད་ཡིན་དཔྱད་པར་བྱའོ། ། དཔལ་འཕྲེང་སེང་གེའི་ང་རོའི་མདོ་ལྟེ་
བུ༑ སངས་རྒྱས་ལ་སླར་ཡང་ཞུས་པའམ་སངས་རྒྱས་ཀྱི་མཐུས་དགེ་སློང་གཞན་ལས་ཐོས་པ་ཡང་སངས་རྒྱས་ལས་ཐོས་པ་ཡིན་པའི་ཕྱིར་ཏེ།  །ཐེག་བ་ཆེན་མོ་

[047A]༄༅། །སངས་རྒྱས་ཀྱིས་གསུངས་པ་ཡིན་ཏེ། རྩ་བའི་སྡུད་པར་བྱེད་པ་པོ་ཀུན་ཏུ་བཟང་པོ་དང། འཇམ་དབྱངས་དང། གསང་བའི་བདག་པོ་དང། བྱམས་པ་ལ་སོགས་པ་རྣམས་ཀྱིས་བསྡུས་པའི་ཕྱིར་རོ། །བདག་ཅག་
གི་རྩ་བའི་སྡུད་པར་བྱེད་པ་པོ་ཉན་ཐོས་ནི་མ་ཡིན་ཏེ། ཐེག་པ་ཆེན་པོའི་གསུང་རབ་ནི་དེ་དག་གི་སྤྱོད་ཡུལ་མ་ཡིན་པའི་ཕྱིར། ཞེས་གསུངས་པའི་ཕྱིར།  བླ་མ་ཀུན་དགའ་པར་ཏ་ལི། །སྡུག་བསྔལ་ཕུང་པོས་
བ་ཏི༑ ༑འཆར་བྱེད་སྟོང་པ་འཆར་བ་དང། །གང་པོ་སྤང་པར་མ་པ་དང། །ཞེས་སོགས་ཀྱི་ཐད་ཀྱི་རྟོག་གེ་འབར་བའི་ལེའུ་བཞི་པ་ཉན་ཐོས་ཀྱི་དེ་གཉིད་གཏན་ལ་དབབ་པ་ལས་ཤེས་པར་བྱའོ། །
ཕུང་པོ་ཉིས་སྟོང་ལས་མང་གསུངས་དགོས་པའི་ཕྱིར་།ཨེ་རྣམ་བཤད་རིགས་པ་ལས། དུས་དེ་སྲིད་དུ་བཞི་བཅུ་ཆ་བས་ཀྱང་ཉུང་བས་ཆོས་བཤད་པ་ནི་མི་རུང་ངོ། །ཞེས་གསུངས་པའི་ཕྱིར། 
འོང་ཆས་ལོ་ཉི་ཤུ་ལྷག་ཙམ་བཞུགས་ལ། སྤྱིར་སྟོན་པ་སངས་རྒྱས་ནས་ལོ་བཞི་བཅུ་ལྷག་བཞུགས་པས་ཕྱེད་སྔ་མ་ཉི་ཤུ་ལ་རྗེས་ཀྱི་ལོ་ཉི་ཤུར་གསུངས་པ་ལས་ཉུང་མི་རིགས་ཟེར་བ་ལྟར་ན། ཕྱིས་ཀྱི་བརྒྱད་ཁྲི་ལྟར་སྡར་གྱི་བརྒྱད་ཁྲི་སྟེ་
འབུམ་དང་དྲུག་ཁྲིར་འགྱུར་རོ། །གལ་ཏེ་འདོད་ན་ཚད་ལ་ཞིབ་ཆ་གྱིས། རང་ལུགས་ནི། སྔར་གསུངས་པ་རྣམས་དགེ་སློང་དག་ལས་ཐོས་པའི་དབང་དུ་བྱས་ཀྱང། ཀུན་མཆང་བ་དཔྱད་པས་འགྲུབ་པར་ཐལ། ལོ་དེ་སྙེད་ཅིག་ཏུ་

[047B] དེའི་ཆ་གཅིག་ལ་ཡང་ཉིས་སྟོང་ལས་ཅུང་ལྷག་དགོས་ན། ཉིས་སྟོང་ལས་མ་བཟུང་བར་རང་ཉིད་ཀྱིས་བཤད་པའི་ཕྱིར།  དེ་
དག་ལ་དེ་བཞིན་གཤེགས་པས་ཆོས་སྟོན་པའི་བྱ་བ་རྫོགས་པར་ཐལ་ལོ། །འདོད་པའི་ཕྱིར། འདོད་མི་ནུས།  ཐེག་གསུམ་འདོད་པའི་སེམས་ཙམ་པ་ལྟར་ན་ཀུན་དགའ་བོས་ཆོས་ཕུང་གཅིག་རྫོགས་པར་ཤེས་ལ་
ཉོན་མོངས་པ་སྣ་གཅིག་སྤོངས་ཙམ་གྱི་གཉེན་པོ་ཚང་བས་ཀྱང་ཆོས་ཕུང་རྫོགས་པ་ཡིན་ཏེ། ཞི་བ་བགྲོད་པ་ལྟ་བུའི་ཉོན་མོངས་སྤངས་ཙམ་གྱིས་རང་གི་འདོད་བ་རྫོགས་པའི་ཕྱིར་རོ། །ཐེག་གཅིག་ལྟན་ན་དེ་ཙམ་གྱིས་རང་གིས་ལམ་སྒོམ་
པའི་བྱ་བ་དང། སྟོན་པས་ཆོས་སྟོན་པའི་མཛད་པ་རྫོགས་པ་མ་ཡིན་པས། ཆོས་ཕུང་གཅིག་རྫོགས་པ་དང། གཉེན་པོ་ཆ་ཚང་བ་ལ་བག་ཆགས་དང་བཅས་པ་སྤོང་ཚུལ་ཚང་དགོས་པས། ཉན་ཐོས་ཀྱིས་མི་ཤེས་ཏེ། གྲུབ་མཐའ་ཉིས་
བརྒྱ་རེ་གཅིག་པའི་ལྟོས།  སེམས་ཙམ་པའི་ལུགས་ཀྱི་དེ་གསུམ་ཞར་བྱུང་དུ་སྟོན་པའི་མདོ་གཉིས་གཉིས་ཡོད་པའི་ཕྱིར་ཏེ།  ཚིག་ལ་
ཆ་འབྱེད་ཟེར་ན། འོ་ན་དབུ་མ་པའི་དེ་གཙོ་བོ་དང། སེམས་ཙམ་པའི་དེ་ཞར་ལ་སྟོན་པའི་མདོ་ཐ་དད་པར་ཐལ། ཁྱོད་ཀྱིས་དེ་མདོ་གཉིས་གཉིས་ཞེས་པའི་དོན་དུ་འདོད་པའི་ཕྱིར། འདོད་ན། ཕྱི་མའི་དངོས་བསྟན་གཙོ་བོ་མེད་པར་ཐལ། སེམས་
[048A]༄༅། །ཙམ་པའི་དེ་ཞར་བྱང་གང་ཞིག་ སྔ་མ་ལས་ལོག་ཡིན་པའི་ཕྱིར། རྟགས་ཁས། གལ་ཏེ་འདོད་ན། མདོ་སྤྱི་ལ་ལྟོས་པའི་ཞར་བྱུང་དུ་སྨོས། འགའ་ཞིག་དགོངས་འགྲེལ་ལས། ལེན་པའི་རྣམ་པར་
ཤེས་པ་ཟབ་ཅིང་ཕྲ། །ཞེས་སོགས་དང། ལང་གཤེགས་ལས། ཕྱི་རོལ་སྣང་བ་ཡོད་མིན་ཏེ། །ཞེས་སོགས་དང། རྒྱན་སྟུག་པོ་བཀོད་པ་ལས། ས་རྣམས་སྣ་ཚོགས་ཀུན་གཞི་སྟེ། །ཞེས་སོགས་སེམས་ཙམ་པའི་ཐུན་མོང་མ་ཡིན་
པའི་ལྟ་བ་སྟོན་པ་རྣམས་ཟུང་དུ་འབྱེད་གསུངས་པའང་དཔྱད་ན་ཆེས་མི་འཐད་པར་ཐལ། ལེགས་པར་ཕྱེ་བ་ནི་མཚན་ཉིད་གསུམ་ལ་སྦྱོར་དགོས་ཀྱི། དེའི་ལྟ་བ་སྟོན་པ་གང་ཡོད་མ་ཡིན་པས། དོན་དམ་ཡང་དག་འཕགས་ཀྱི་ལེའུ་ལྟ་བུ་
ལ་བྱེད་དགོས་ན། ཚིག་གཅིག་ཀྱང་སོ་སོར་མེད་བའི་ཕྱིར་དང། དགོངས་འགྲེལ་གྱི་ལུང་དེ་བློ་གྲོས་ཡངས་པའི་ལེའུ་ན་ཡོད་ཅིང། ལེའུ་དེ་ལེགས་ཕྱེའི་ཆོས་འཁོར་དུ་དབུ་སེམས་སུས་ཀྱང་བཤད་པ་མི་སྣང་བའི་ཕྱིར་རོ། །ལུང་དེ་ཡིན་
ཀྱང་ལེའུ་རིལ་བོ་ཡིན་མི་དགོས་སྙམ་ན་བེའུ་རིལ་པོས་ཀུན་གཞི་བསྟན་པར་ཁྱད་མི་སྣང་ངོ། ། དགོངས་འགྲེལ་དང། ལང་གཤེགས་དང། ནས། ཆ་ཕྱེ་ནས་མདོའི་དོན་དུ་འཇོག་གོ་ཞེས་གསུངས་པའི་
ཕྱིར།  ལེགས་ལྡན་སོགས་སེམས་ཙམ་པའི་དེ་བསྟན་བྱ་ཕལ་པ་ཙམ་དུ་ཡང་མི་བཞེད་པས་ཆ་འབྱད་མི་དགོས་སོ། །

[048B] གཟུགས་ནི་ཅུང་ཟད་བརྟན་པས་དབུ་བ་བརྡོས་པ་འདྲ། །ཚོར་བ་མི་རྟན་པས་ཆུ་ཡི་ཆུ་བུར་བཞིན། །འདུ་ཤེས་ མཚན་མ་སོགས་ཁྱད་པར་དུ་མ་འདུས་པ། བྱེ་མ་སྐྱེ་བོ་དང། ཉིན་མོའི་བྱེད་
དང། དཔྱིད་དུས་འཛོམ་པས་ འདུ་བྱེད་རྣམས་ནི་སྙིང་པོ་མེད་པས་ཆུ་ཤིང་བཞིན། །རྣམ་པར་ཤེས་པ་འཇིག་རྟེན་སྣ་ཚོགས་བྱེད་པས་སྒྱུ་མ་ལྟར། །ཉི་མའི་གཉེན་གྱིས་བཀའ་སྩལ་ཏོ། །
ཚུལ་གྱི་ཐད་ཀྱི་གྲུབ་མཐར་རྩ་ཤེས་རབ་བྱེད་བདུན་པ་ལས་ཞེས་པ་ཡི་གེ་མ་དག་གོ་ ཐེག་པ་ཐམས་ཅད་ལ་ཡང་དག་པར་ཞུགས་པ་རྣམས་ལ་ལེགས་པར་རྣམ་པར་ཕྱེ་བ་དང་ལྡན་པ་ངོ་མཚར་རྨད་དུ་བྱུང་བའི་
ཆོས་ཀྱི་འཁོར་ལོ་གསུམ་པ་བསྐོར་ཏེ། ཞེས་གསུངས་པའི་ཕྱིར།  བར་པའི་གདུལ་བྱ་དབང་པོ་རྣོ་བས་གཞན་གྱིས་དྲང་མི་ནུས་ཀྱང། འདི་ཐེག་པ་གང་དུ་བསྒྱུར་རུང་གི་མ་ངེས་པའི་རིགས་
ཅན་ཡིན་པ་ལ་གསུངས་ཀྱང། རང་ལུགས་རྗོད་བྱེད་ཀྱི་ཐེག་པ་འཁོར་ལོ་དང་པོ་གཉིས་ལ་དཔྱོད་པའི་སྒོ་ནས་ཞུགས་པ་ལ་འདོད་པ་ལེགས་སོ། ། ངེས་པའི་དོན་ཀྱང་གང་ལ་བྱ་ཞེ་ན། ཚད་མ་དང་བཅས་པ་དང་
དོན་དམ་པའི་དབང་དུ་མཛད་ནས་བཤད་པ་གང་ཡིན་པ་སྟེ། ཞེས་གསུངས་པའི་ཕྱིར་ན་མ་ཁྱབ་སྟེ།  ངེས་དོན་དུ་འགྲོ་བ་སེམས་ཙམ་ལྟར་ཚད་གྲུབ་ཙམ་གྱིས་མི་ཆོག་པར་དོན་དམ་གཙོ་བོར་སྟོན་དགོས་

[049A]༄༅། །པ་གོ་བའི་དགོས་པ་དང། དོན་དམ་གྱི་སྒྲས་བསྟན་ཚད་ཐམས་ཅད་མ་ཡིན་པར་རང་ལུགས་ཀྱི་དོན་དམ་བདེན་པ་གཙོ་བོར་སྟོན་དགོས་པ་གོ་བའི་དགོས་པ་གཉིས་ཡོད་པའི་ཕྱིར། དང་པོ་གྲུབ་སྟེ། ལུང་
དེའི་འཕྲོ་དེ་མ་ཐག་ཏུ། དེ་ལས་ལོགས་སུ་གང་དུ་ཡང་དྲང་དུ་མེད་པའི་ཕྱིར་རོ། །ཞེས་གསུངས་པའི་ཕྱིར། ཁྱབ་སྟེ། གང་དུ་ཡང་ཞེས་མང་ཚིག་སྨོས་པས་སྒྲས་ཟིན་ཡོད་མེད་དང། དེ་ལས་ལོགས་སུ་གནས་ལུགས་ལ་འདྲེན་དགོས་
པའི་དྲང་ཚུལ་གཉིས་གསུངས་ཤིང། སེམས་ཙམ་གཅིག་ལས་མི་འདོད་པས་ཆོས་ཐམས་ཅད་ངེས་དོན་དང། དེའི་རྒྱུ་མཚན་གྱིས་སྒྲ་ཇི་བཞིན་པ་ཙམ་ངེས་དོན་གྱི་མདོར་འདོད་དོ། ། བསྟན་པ་
ལྟར་གྱི་དོན་ཡོད་མེད་ལ་དྲང་ངེས་སེམས་ཙམ་པ་ལྟར་ན་ཚད་མ་དང་བཅས་པས་ཆོག་ཀྱང་དབུ་མ་པ་ལྟར་ན། དེས་མི་ཆོག་པས་དོན་དམ་པའི་དབང་དུ་མཛད་པ། ཞེས་གསུངས་པའི་ཕྱིར།  འདི་ལ་ཀུན་བཏགས་
པའི་ངོ་བོ་ཉིད་ཁོ་ན་རང་བཞིན་ཡིན་པར་རིགས་པ་ཡང་མིན་ཏེ། དེ་ནི་གློ་བུར་བ་ཉིད་ཀྱིས་རང་བཞིན་ལས་ཕྱི་རོལ་ཏུ་གྱུར་པའི་ཕྱིར།  །ཞེས་གསུངས་པའི་ཕྱིར་ཏེ། རང་བཞིན་གྱི་སྒྲ་
དོན་མ་ཚང་ཚུལ་ཡང། ཀུན་བཏགས་ནི་བློ་འཁྲུལ་པས་འཕྲད་དུ་བཏགས་པ་ཙམ་ཡིན་ལ། སྔ་མའི་དོན་ནི། རྩ་ཤེས་རབ་བྱེད་བཅོ་ལྔ་པར། རང་བཞིན་དག་ནི་བཅོས་མིན་དང། །གཞན་ལ་ལྟོས་པ་མེད་པ་ཡིན། །ཞེས་གསུངས་

[049B] ལུང་འདི་ཡང་རྗེ་དགེ་འདུན་གྲུབ་ཀྱི་རྩ་ཤེས་ཊིཀ་ཆུང་དང། བ་སོའི་མཆན་ལས་དགག་བྱང་སྦྱར་བ་ལྟར། བྲ་སྟི་དགེ་བཤེས་ཀྱིས་ལྷག་མཐོང་གི་མཆན་དུ་ཡང་བཤད་མོད། འདིར་རང་བཞིན་གནས་ལུགས་ཀྱི་དོན་དུ་བཤད་
པ་ཟླ་བའི་ཚིག་གསལ་དང། རྩ་ཤེས་ཊིཀ་ཆེན་ཚད་མར་བྱས་སོ། །ལྷག་མཐོང་ཆེན་མོ་དང། སྟོང་ཐུན་ལས། རང་བཞིན་རྒྱུ་དང་རྐྱེན་ལས་ནི། །ཞེས་སོགས་མཐར་ཆགས་སུ་དྲངས་པ་དང། ཕ་རོལ་པོས་ཁྱད་མེད་བྱས་པའི་གནད་
ཀྱིས་ཡིན་ཏེ། །འདི་ནི་དགག་བྱ་ངོས་འཛིན་ཤེས་འདོད་ཀྱི་ཆེད་དུ་བྲིས་པས་སྤྲོ་བྱ་མང་ཡང་མ་སྤྲོས་སོ། ། གཟུགས་འདུས་ཞེས་བྱ་བར་ཡང་དག་པར་རྗེས་སུ་མི་མཐོང་ངོ། །ནས། གཟུགས་སྐྱེ་ཞེས་བྱ་བར་ཡང་
དག་པར་རྗེས་སུ་མི་མཐོང་ངོ། ། རང་བཞིན་ལ་བྱེད། ཁ་ཅིག་སོགས་སྒྲས་བསྡུས་པ་འདིར་བསྟན་འཁོར་ལོ་བར་པར་བཞག་པ་ལ་དགོངས་ཟེར་བ་ནི་བསྙོན་འདེངས་
བར་སྣང་ངོ། ། དགག་བྱ་ལ་ཁྱད་པར་སྐབས་དེར་མ་སྦྱར་པའི་སྐྱེ་བ་མེད་པ་ལ་སོགས་པ་སྒྲ་ཇི་བཞིན་པ་མིན་པས་ངེས་དོན་མིན་ནོ་སྙམ་དུ་མི་བཟུང་སྟེ། ཞེས་པ་ནས། དོན་གྱིས་སྦྱར་
ཟིན་པས་དངོས་སུམ་སྨོས་པ་དེ་དག་ཀྱང་སྒྲ་ཇི་བཞིན་པའོ། །ཞེས་གསུངས་པའི་ཕྱིར།  མདོ་དེའི་ནང་ན་དངོས་སུ་སྦྱར་བ་གཅིག་ཡོད་ན་གཞན་ལ་ཡང་སྦྱང་བས་ཁྱབ་པར་གསུངས་

[050A]༄༅། །སོ༑ ༑འོན་ཀྱང་གྲུབ་མཐའ་ཆེན་མོར། རྡོར་གཅོད་ལས། དེའི་ཚེ་ཆོས་ཀྱང་སྤངས་ན་ཆོས་མ་ཡིན་པ་ལྟ་ཅི་སྨོས། ཞེས་དང། དཀོན་བརྩེགས་ལས། སངས་རྒྱས་པའི་ནུབ་མོ་ནས། མྱ་ངན་འདས་པའི་བར་དུ་ཆིག་
གཅིག་ཀྱང་མ་གསུངས་ཞེས་པ་གཉིས་ཁྱད་པར་གཏན་མ་སྦྱར་བ་ལ་གསུངས་ཤིང། མདོ་གཉིས་ཀའི་ནང་ན་དངོས་སུ་སྦྱར་ཡོད་ཀྱང་དཀྱུས་མི་འདྲ་བ་ཡིན་ནམ་དཔྱད། 
ལ་བསམ་དོན་གྱི་སྲིད་སྲེད་ དཔལ་འབྱོར་ལྷུན་འགྲུབ་ཀྱི་དྲང་ངེས་རྣམ་འབྱེད་ལྟར། སྲིད་པ་ནི་རྣམ་སྨིན་ཡིད་དུ་འོང་མི་འོང་སོ་སོའི་ཐུན་མོང་མ་ཡིན་པའི་རྒྱུ་བྱེད་པས་པ་ལྟ་བུ་དང། སྲེད་པ་ནི་གནས་གང་དུ་ཉིད་མཚམས་སྦྱོར་ཀྱང་
ཐུན་མོང་དུ་སྲེད་པས་གསོས་འདེབས་པར་འདྲ་བསམ་ལྟ་བུ་སྟེ། དེ་  དགོངས་འགྲེལ་ལས། ལེན་པའི་རྣམ་པར་ཤེས་པ་ཟབ་ཅིང་ཕྲ། །ས་བོན་ཐམས་ཅད་ཆུ་བོའི་
རྒྱུན་བཞིན་འབབ། ། རེད་མདའ་བའི་ཀུན་བཏུས་རྣམ་བཤད་ལེགས་པར་བཤད་པའི་རྒྱ་མཚོ་ལས། འབྲས་བུ་རྣམ་སྨིན་གྱི་ཆ་དེ་འཇིག་རྟེན་པའི་མཁས་པས་མི་དཔོག་པས་ཟབ་པ་དང་ས་བོན་གྱི་ཀུན་གཞི་དེ་རྟེན་ལ་བཏགས་
ཡོད་ཙམ་དུ་ཡོད་པས་ཕྲ་བ་དང། ཐོས་བསམ་གྱིས་མངོན་སུམ་དུ་མི་ཤེས་པས་ཟབ་པ་དང། འཇིག་རྟེན་པའི་སྒོམ་བྱུང་གིས་མངོན་སུམ་དུ་མི་ཤེས་པས་ཕྲ་བ་དང། ཉན་རང་གིས་ཤེས་དཀའ་བས་ཟབ་པ་དང། མོས་སྤྱོད་པས་ཤེས་དཀའ་

[050B] ཚུལ་གསུམ་བཤད་ལ། འདི་ལས་འཕྲོས་ཏེ། ཀུན་གཞི་རྟོགས་པ་ལ་སྟོང་ཉིད་རྟོགས་དགོས་ཚུལ་དང། རང་རྒྱལ་གྱིས་ཡན་ལག་བཅུ་གཉིས་རྟོགས་པ་མི་འགལ་ཚུལ་སོགས་ཤེས་པར་བྱའོ། །
གང་ཟག་གི་བདག་མེད་རགས་པ་གཉིས་སྟོན་རུང་ཡིན་པའི་ཕྱིར།  ཕལ་ཆེན་པའི་ལུང་ལས། ལེན་པའི་རྣམ་ཤེས་དང། སྲིད་པའི་ཡན་ལག་ཞེས་སོགས་རྣམ་གྲངས་ཀྱི་སྒོ་ནས་ཀུན་གཞི་བསྟན་པ་མ་ཡིན་ནམ་ཞེ་ན། དེའི་
ནང་དུ་སྟོན་པའི་ཚིག་ཡོད་ཀྱང་མདོ་རང་གིས་མ་བསྟན་ཟེར་དགོས་ཏེ། རང་རྒྱུད་པ་མན་གྱིས་དམན་མདོར་སྟོང་ཉིད་བཤད་པ་མི་འདོད་ལ། སྲིད་པ་འཕོ་བའི་མདོ་སོགས་ཀྱི་ནང་ན་སྟོང་ཉིད་སྟོན་པའི་ཚིག་ཡོད་པར་བྱང་ས་ལས་གསུངས་པའི་ཕྱིར་
རོ༑ ༑ འདོད་མི་ནུས།  ཐོག་མ་མེད་པའི་བཀོད་པའི་ལུང། ཐོག་མ་མེད་པའི་
དུས་ཀྱི་དབྱིངས། །ཆོས་རྣམས་ཀུན་གྱི་གནས་ཡིན་ཏེ། །དེ་ཡོད་པས་ན་འགྲོ་ཀུན་དང། །མྱ་ངན་འདས་པ་ཐོབ་པར་འགྱུར། །ཞེས་པ་དེ་ཉིད་རྒྱུད་བླ་ཐོགས་འགྲེལ་ལས་བདེ་གཤེགས་སྙིང་པོ་སྒྲུབ་བྱེད་དུ་བཀོད་པར་སྟོང་ཐུན་ལས་གསུངས་པ་
དཔྱད་གཞི་ཆེའོ། ། ས་རྣམས་སྣ་ཚོགས་ཀུན་གཞི་སྟེ། །བདེར་གཤེགས་སྙིང་པོ་དགེ་བའང་དེ། །སྙིང་པོ་དེ་ལ་ཀུན་གཞིའི་སྒྲས། །དེ་བཞིན་གཤེགས་རྣམས་སྟོན་པར་མཛད། །ཅེས་

[051A]༄༅། །གྲངས་སུ་གསུངས་ཤིང། ལང་གཤེགས་ལས་ཀྱང། དེ་བཞིན་གཤེགས་པའི་སྙིང་པ་ཀུན་གཞི་རྣམ་པར་ཤེས་པར་བསྒྲགས་པ་རྣམ་པར་ཤེས་པ་བདུན་དང་བཅས་པ་ཞེས་རྣམ་གྲངས་སུ་
གསུངས་པའི་ཕྱིར།  དངོས་པོ་ཐམས་ཅད་ཀྱི་རང་བཞིན་གྱི་རྗེས་སུ་ཞུགས་བའི་ཕྱིར་སྟོང་ཉིད་ཁོ་ན་ཀུན་གཞི་རྣམ་པར་ཤེས་པའི་སྒྲས་བསྟན་པར་རིགས་པར་བྱའོ། །ཞེས་གསུངས་པའི་ཕྱིར། 
ཉིད་ལ་ཀུན་གཞིའི་མིང་གིས་བཏགས་པའི་དོན་བཤད་དེ། ཀུན་གཞི་འདོད་པ་རྣམས་ཀྱིས་དེ་གཞིར་བྱས་ནས་ཀུན་བྱང་ཐམས་ཅད་འཇོག་པས། དེ་ལ་ཐེག་པ་སྡུས་སུ་ཐེག་ཆེན་པའི་ཁྱད་པར་བཅུ་བཤད་པའི་ཚེ་ཤེས་བྱའི་གནས་ཞེས་
བཤད་པ་ལྟར། བདེན་སྟོང་ཡང་རྟེན་འབྱུང་བྱ་བྱེད་ཐམས་ཅད་འཇོག་པའི་གཞི་ཡིན་པས་གནད་ཀྱིས་རྒྱུ་བྱེད་པས་རིགས་སུ་འཇོག་ཚུལ་དང། རྟེན་བྱེད་པས་རིགས་སུ་འཇུག་པ་ནམ་མཁའ་དང་འདྲ་བར་ཡང་བཤད་དེ། དོན་བསྡུས་ན་སྒྲ་དོན་
གྱི་སྟེང་ནས་དགོངས་གཞིར་བཤད་པའོ། ། ལང་གཤེགས་སུ་མདོ་དེའི་བཤད་ཚུལ་བཀོད་པ་རྣམས་སུ་འདུག་ཅིང། མདོ་རང་
ཉིད་བོད་དུ་འགྱུར་བ་མ་མཐོང་ངོ།  དོན་གྱི་གནས་གསུམ་པོ་འདི་དག་ཀྱང་དེ་བཞིན་གཤེགས་པའི་སྙིང་པོའི་མདོའི་རྗེས་སུ་འབྲང་སྟེ། ཞེས་གསུངས་པ་གང་ཞིག།  ཐོབ་བྱ་

[051B] ཐོབ་བྱེད་ཁམས། བྱང་ཆུབ། ཡོན་ཏན། འཕྲིན་ལས་བཞི་སྟེ། རྡོ་རྗེའི་གནས་བདུན་གྱི་དབང་པོ་གསུམ་ལ། ཕྱི་མ་བཞི་རྒྱུ་དང་བྱེད་པ་ཅི་རིགས་ཀྱིས་བསྡུས་ནས་བདེན་མེད་དུ་བཤད་ཞེས་པ་ཡིན་ལ། དེ་བཞིན་གཤེགས་
པའི་སྙིང་པོའི་མདོར་སྐྱབས་གསུམ་བཤད་པའང་མི་སྣང་ཞིང། ཐོགས་འགྲེལ་གྱི་དཔེ་གསར་རྙིང་བདུན་དུ་བཙལ་ཀྱང། ལུང་འདི་མ་རྙེད་ལ། དར་ཊིཀ་དང་རོང་སྟོན་གྱི་ཊིཀྐ་སོགས་སུ་ཡང་དེ་འདྲའི་ཟུར་མི་སྣང་བས། འདི་ནི་ཐོགས་འགྲེལ་
ལས༑ གནས་གསུམ་པོ་འདི་ནི་ལྷག་པའི་བསམ་པ་བརྟན་བའི་ལེའུ་རྗེས་སུ་འབྲང་སྟེ་རིགས་པར་བྱའོ། །ཞེས་པའི་ཡི་གེ་ནོར་བར་སྣང་ལ། དེ་ནི་དཀོན་བརྩེགས་ཀྱི་ལེའུ་ཞིག་ཡིན་ནོ། །འོན་ཀྱང་དེ་ལྟར་བྱས་ན་འདི་དག་གིས་དེ་བཞིན་
གཤེགས་པའི་སྙིང་པོའི་མདོ་ངེས་དོན་དུ་སྒྲུབ་པའི་འབྲེལ་ཆེས་དཀའ་བར་སྣང་སྟེ། གཟུར་གནས་བློ་ལྡན་རྣམས་ཀྱིས་དཔྱད་པར་བྱ་དགོས་སོ། ། དོན་གྱི་གནས་བཞི་པོ་འདི་དག་ལས་ཀྱང་ཤེས་བྱ་ཐམས་ཅད་
བསྡུས་བའི་ཕྱིར། ཞེས་གསུངས་པའི་ཕྱིར།  རྟོགས་བྱ་རྟོགས་པ་དེ་ཡིས་ནི། །ཡན་ལག་རྟོགས་པར་བྱེད་ཕྱིར་ཏེ། །གོ་རིམ་ཇི་བཞིན་གནས་གཅིག་སྟེ། །དག་རྒྱུ་གསུམ་ནི་རྐྱེན་ཡིན་ནོ། །
ཞེས་པས་བསྟན་ཏེ་འདིར་མ་བྲིས།  སྟོང་ཐུན་ལས། ལང་གཤེགས་དང་རང་འགྲེལ་ལས་དྲང་དོན་དུ་གསུངས་པ་འདི་ནི།  །གཟུངས་ཀྱི་དབང་ཕྱུག་རྒྱལ་པོའི་མདོ། དཔལ་འཕྲེང་

[052A]༄༅། །མྱང་འདས། ཡེ་ཤེས་སྣང་བ་རྒྱན། རྔ་པོ་ཆེ། དགོངས་འགྲེལ། སོར་མོའི་འཕྲེང་བ་ལ་ཕན་པའི་མདོ། འཕེལ་འགྲིབ་མེད་པ་བསྟན་པའི་མདོ། རྣམ་པར་མི་རྟོག་པ་ལ་འཇུག་པའི་གཟུངས་ཏེ། ད་ལྟ་
 བོད་ཕྱི་མ་རྣམས་ལ་ཡོངས་སུ་གྲགས་པའི་   
ཇི་བཞིན་པ་མ་ཡིན་པས་དྲང་དོན་དུ་བྱེད་ན་འོག་ནས་ཁམས་བསྟན་པའི་དགོས་པ་སྟོན་པའི་རྩོད་ལན་ཅུང་ཟད་ཀྱང་འབྲེལ་མེད་པར་འགྱུར་བའི་ཕྱིར།  སྤྲིན་དང་རྨི་ལམ་ཇི་བཞིན་དེ་དང་དེར། །ཤེས་བྱ་ཐམས་ཅད་
རྣམ་ཀུན་སྟོང་པ་ཞེས། །གསུངས་ནས་ཡང་འདིར་རྒྱལ་རྣམས་སེམས་ཅན་ལ། །སངས་རྒྱས་སྙིང་པོ་ཡོད་ཅེས་ཅི་སྟེ་གསུངས། །ཞེས་འགལ་བའི་རྩོད་པ་དངོས་སུ་བཀོད་ནས། ཟློས་པའི་རྩོད་པ་ཤུགས་ལ་བསྟན་ཀྱང། ལན་དེ་
ལས་བཟློག་སྟེ། སེམས་ཞུམས་སེམས་ཅན་དམན་ལ་བརྙས་པ་དང། །ཡང་དག་མིན་འཛིན་ཡང་དག་ཆོས་ལ་བསྐུར། །བདག་ཅག་ལྷག་པའི་སྐྱོན་ལྔ་གང་དག་ལ། །ཡོད་པ་དེ་དག་དེ་སྤང་དོན་དུ་གསུངས། །ཞེས་གསུངས་པའི་ཤུགས་བསྟན་
གྱི་རྩོད་པ་དང། དངོས་སུ་བཀོད་པའི་ལན་རྣམས་འབྲེལ་མེད་དུ་འགྱུར་ཏེ། འདི་དྲང་དོན་ཡིན་ན་ཀུན་རྫོབ་གཙོ་བོར་སྟོན་པས་ཤེར་མདོ་དང་དངོས་བསྟན་གཙོ་བོ་མི་འདྲ་བ་ལ། དེ་དང་ཟློས་སྙམ་པ་བློ་ལྡན་ལ་སྐྱེ་མི་སྲིད་པའི་ཕྱིར་རོ། །རྒྱུད་བླ་

[052B] ཐལ་འགྱུར་འདིའི་ལན་འདེབས་ལུགས་སོགས་ཞིབ་ཆ་མང་པོ་ཡོད།། །།འཇམ་དབྱངས་མཁྱེན་པ་ཉི་མ་སྟོང་གི་འོང། །སྤྲོས་པས་གསུང་རབ་དཀའ་གནད་འདབ་མ་བརྒྱ། །ཆེས་ཆེར་བཞད་པའི་ལེགས་བཤད་དཔལ་ཡོན་
ཅན༑ ༑དཔལ་ལྡན་རྡོ་རྗེ་འཆང་དབང་ཁྱོད་ཕྱག་འཚལ། །བརྩམས་པའི་འུར་སྒྲ་ཆུང་ཡང་གཏིང་མི་མངོན། །བདག་བློའི་རལ་བཅུད་བཤད་པའི་ཀླུང་ཆེན་འདི། །སྦྱར་བྱང་ལྦུ་བའི་གོས་ཅན་སྙིགས་དུས་ཀྱི། །མཁས་རློམ་བཤད་པའི་ཆུ་ཕྲན་དོ་ཟླ་
མིན༑ ༑ དེ་ལྟ་ན་བསྟན་བཅོས་ལ་དོགས་པ་འདི་འགོད་པ། ཞེས་གསུངས་པའི་ཕྱིར།  དེ་འགོད་ཡུལ་གྱི་མདོ་བསྟན་
བཅོས་གཉིས་སུ་ཕྱེ་བའི་བསྟན་བཅོས་མེད་པའི་ཕྱིར། སོགས་སྤྲོ་སླ། རྒྱན་སྣང་གི་དེ་དངོས་སུ་བྱུང་བར་གསུངས་པས་རྩོད་པ་པོ་རང་གཞན་གྱི་སྡེ་པ་གོང་འོག་སུ་ཞིག་ཡིན་དཔྱད་པར་བྱ་དགོས་ཏེ། རྒྱལ་བ་ལ་རྩོད་པའི་ཕྱིར་རོ་ཞེས་ཁ་ཅིག་ཟེར་
  རེ་རེ་བ་སྟོན་ན་
མི་འཐད་ཅེས་པའི་རྩོད་པ་སློབ་དཔོན་གྱིས་ཁ་བསྐང་བའོ། །འདི་ལ་གསེར་འཕྲེང་ལྟར་ན་འདིས་རྩོད་ཚུལ་གཞི་ཙམ་མམ། ལམ་ཙམ་མམ། རྣམ་པ་ཙམ་སྟོན་ན་ཟློས་པའམ། ཆད་པའི་སྐྱོན་ཡོད་ལ། གསུམ་ག་སྟོན་ན་ལུས་གསུམ་དུ་འགྱུར་

[053A]༄༅། །ཞེས་རྩོད་བ་བཀོད་པ་ཡིན་ཚེ། ལན་ཇི་ལྟར་བྱས་ཀྱང་མི་འགྲིག་སྟེ། མངོན་པར་བཤད་པའི་ཕུང་ཁམས་སྐྱེ་མཆེད་ཀྱི་ཆོས་གསུམ་པོ་ཙམ་བསྟན་ཀྱང་སྐྱོན་མེད་ན། ལན་དུ་བགོད་པའི་སྨན་གྱི་དཔེ་དང་མི་
འགྲིགས་ཤིང། འགྲེལ་ཆེན་དུ་ཕྱོགས་སྔ་མའི་བརྟགས་པ་ཁས་བླངས་ན་རང་ལུགས་ལ་ཡང་སྐྱོན་འབྱུང་བར་གསུངས་པ་དང་འགལ་ལོ། །སྐྱོན་འོང་བར་ཡང་མི་རིགས་ཏེ། མངོན་པར་བཤད་པའི་གཞི་དེ་འདིར་བསྟན་པར་རང་གིས་ཀྱང་
འདོད་དགོས་པའི་ཕྱིར། གལ་ཏེ་ཁོ་ནའི་སྒྲ་ཙམ་ལ་རེ་ན་དེས་ཀྱང་མི་ཕན་ཏེ། མངོན་པར་བཤད་པའི་ཆོས་གསུམ་གྱིས་ཤེས་བྱ་ཐམས་ཅད་བསྡུས་བའི་ཕྱིར་ན་ཙམ་སྒྲ་སྦྱར་ཀྱང་འདོད་དགོས་པའི་ཕྱིར་རོ། །འོན་ཀྱང་ཟློས་སྐྱོན་མེད་དེ། ཟློས་
སྐྱོན་ཡོད་མེད་བཤད་བྱ་ལ་སྦྱར་བ་མིན་གྱི་བཤད་ཚུལ་ལམ་དགོས་པ་ལ་སྦྱོར་དགོས་པའི་ཕྱིར། དེས་ན་རྩོད་ཚུལ། མཛོད་ལས། ཆོས་རྣམས་རབ་ཏུ་རྣམ་འབྱེད་མེད་པར་ཉོན་མོངས་རྣམས། །གང་ཞིག་ཉེ་བར་བྱ་བའི་ཐབས་མེད་ལ། །
ཞེས་གསུངས་པ་ལྟར། སྤང་བྱ་ཉོན་མོངས་ཙམ་འཇོམ་བྱེད་ཀྱི་གཉེན་པོར་གཞི་མི་རྟག་སོགས་རྟོགས་པའི་ཆོས་རབ་ཏུ་རྣམ་འབྱེད་ཀྱི་ཤེས་རབ་བསྐྱེད་ཕྱིར་དུ་གཞི་སྟོན་ནམ་ཞེས་སོགས་ཡིན་ལ། ལན་ཡང་དགོས་པ་དེ་ཙམ་གྱི་ཕྱིར་གཞི་
སྟོན་ན་ཟློས་སྐྱོན་ཡོད་ཀྱང། འདིར་དེའི་ཡུལ་ཅན་གོལ་ས་གཞི་ཤེས་མཚོན་བྱེད་ཡིན་ཞེས་བཤད་དགོས་པས་ཁོ་ནའི་སྒ་ཡང་མི་དགོས་ལ། ཕྱོགས་སྔའི་བརྟགས་པ་ལྟར་གྱི་གསུམ་ག་བསྡུས་ཞེས་ཀྱང་ཟེར་མི་རུང་བར་སྣང་སྟེ་

[053B] །རྣམ་བཤད་ཀྱང་འབྲུ་སྣོན་སྐབས་འདི་དང་མཐུན་པར་སྣང་ངོ། ། དོགས་པ་སྐྱེ་བའི་གཞི་མཆོད་བརྗོད་ཟེར་བའང་མི་འཐད་པར་ཐལ། འདིའི་
དོགས་པ་རྩོད་པ་མཆོད་བརྗོད་ལ་མ་ཡིན་པར་ཁྱོད་ཀྱིས་ཁས་བླངས་པའི་ཕྱིར།  མཆོད་བརྗོད་དུ་གཞི་གཉེན་རྣམ་གསུམ་བཤད་འདུག་སྙམ་དུ་དོགས་པ་སྐྱེ་བའི་
གཞི་བྱས་ཏེ་འདི་ལ་དཔག་ན་ལུས་ལ་འང་རེ་རེའམ་གསུམ་ག་སྟོན་ཞེས་རྩོད་པར་འདོད་མཁན་ཞིག་གོ་འགོག་ལུགས་ནི་དེ་བཤད་ཚུལ་མི་ལེགས་པར་ཐལ། གང་ལ་དོགས་པ་སྐྱེ་བ་དེ་ཉིད་ལ་རྩོད་ཀྱི་གཞན་དུ་འབྲེལ་མེད་པའི་ཕྱིར་ཞེས་པ་
ཡིན་ནམ་སྙམ།  རྣམ་བཞག་གི་རྟེན་བྱང་སེམས་འཕགས་པར་བྱེད་པའི་རྒྱུ་མཚན་ཡོད་དེ། བྱང་སེམས་གྱིས་ཉན་རང་སངས་རྒྱས་ཀྱི་ལམ་གསུམ་ཤེས་སྐྱེད་བྱེད་དགོས་ཤིང། ཨ།ཟུ།
གསེར་འཕྲེང་ལས། རང་རྒྱུད་ལ་སྐྱེད་ཅིང་གཞན་ལ་སྟོན་ཚུལ་ཤེས་པ་ལ་གསུངས་ཤིང། མཁས་པ་འགའ་ཞིག་རྟོགས་རིགས་སྐྱེད་ཅིང་ཉན་རང་གི་ལམ་དངོས་རྣམས་ཤེས་པ་ལ་གསུངས་པ་ཡང་དེ་དང་མཐུན་ནོ། །རྒྱལ་ཚབ་དང་
བོར་བསྐྱེད་ཅིང། ཕྱིས་མངོན་སུམ་ཤེས་པ་ལ་གསུངས་པ་བུ་ཊིཀ་དང་ཕྱོགས་འདྲ་ཞིང་མཁས་གྲུབ་རྗེས་སྒོམ་བྱུང་གིས་སྐྱེད་ཅིང་ཐོས་བསམ་གྱིས་ཤེས་པ་ལ་གསུངས་སོ། །
[054A]༄༅། །དང་སྙིང་རྗེ་ཆེན་པོ་ཕན་ཚུན་གཅིག་གིས་གཅིག་མ་ཟིན་ན་ཁྱད་པར་ཅན་མ་ཡིན་པས་ཁྱབ་པའི་ཕྱིར།  གཞན་
དོན་ཁུར་འཁྱེར་གྱི་དེ་མེད་དེ། དེ་ནི་ཚོང་ཐག་བཅད་པ་ལྟ་བུ་དགོས་པར་ཞལ་ལུང་གསུངས་ཤིང། དེ་འདྲའི་བློ་སྟོབས་རྫོགས་པ་དེ་ལ་མེད་པའི་ཕྱིར་རོ། ། ཐབས་དང་བྲལ་བའི་ཤེས་རབ་དང། །ཤེས་རབ་
བྲལ་བའི་ཐབས་དག་ཀྱང། །གང་ཕྱིར་འཆང་བ་ཞེས་གསུངས་པ། །དེ་བས་གཉིས་ཀ་སྤང་མི་བྱ། །ཞེས་ ལུང་འདི་མདོ་དེ་ཉིད་ཚིགས་བཅད་དུ་བྱས་པའོ། །
རྩ་བར། གཉེན་པོ་ཉི་ཚེ་བ་དང་འབྲས་བུ་རྒྱུན་ཞུགས་སོགས་སྣ་ཚོགས་ཉིད།  རྒྱ་མཚོར་རོ་གཅིག་པ་ལྟ་བུ་སྟེ། འབྲས་བུ་བཞི་སོགས་ཀྱི་དབྱེ་བ་མ་མཛད་པ་རྒྱལ་
སྲས་རྣམས་དང་རིང་བའི་དབང་གིས་ཡིན་ལ། ཐེག་དམན་རྣམས་ངང་ཐུང་བས་ཐབས་མཁས་ཀྱིས་བར་དུ་གྲོང་ཁྱེར་སྤྲུལ་པ་ལྟར། མཐར་ཐུག་ཐེག་གཅིག་སྒྲུབ་པའི་སྐབས་སུ་གསུངས་པ་ལྟ་བུའོ། ། 
མཚན་སྤྱི་དང། མཐའ་དག་པ་དང་ཡོངས་འཛིན་དང། །རོ་མྱང་མེད་དང་ཞེས་ཐ་མ་གསུམ། སྲིད་ཞི་མཉམ་ཉིད་དང། ཟབ་པ་བརྒྱད་ཀྱི་གསུམ་པ་དང་བརྒྱད་པ་སོགས།  །

[054B]  
སྒྲིབ་ས་དང་པོ་བས་མ་སྤངས་པ་ལྟར་ཉན་རང་དགྲ་བཅོམ་པས་ཀྱང་མ་སྤངས་པས་ཕྱིར།  རབ་འབྱོར་དང་ཐེག་ཆེན་མཐོང་ལམ་པ་གཉིས་ཉོན་མོངས་སྤངས་པར་ཆོས་མཚུངས་པའི་ཕྱིར། མཐོང་ལམ་ལ་གང་
གདམས་ངག་དེར་རབ་འབྱོར་གྱིས་བཤད་པ་ཡིན་ཏེ། ཉི་སྣང་ལས། ཅིའི་ཕྱིར་གནས་བརྟན་རབ་འབྱོར་གྱི་ཁ་ཉིད་ནས་སྟོན་པར་མཛད་ཅེ་ན། དེ་ནི་ཉོན་མོངས་པ་མེད་པའི་མཆོག་ཏུ་གྱུར་པ་ཉིད་ཀྱིས་ཉོན་མོངས་པ་དང་བྲལ་བའི་སྐལ་བ་མཉམ་པ་
ལྷག་པའི་ཕྱིར། མཐོང་བའི་ལམ་དང་རྗེས་སུ་མཐུན་པའི་སྟོན་པ་པོ་ཉིད་ཡིན་པའི་ཕྱིར་རོ། །ཞེས་གསུངས་པའི་ཕྱིར།  གང་དག་དུད་འགྲོར་བསྐལ་པ་མང་པོར་ཚེ་ཕ་རྒྱལ་གྱུར་པ། །དེས་ཀྱང་མ་སྐྱེས་ཤིང་རྟག་པའི་
བདག་འདི་མ་མཐོང་ལ། །ངར་འཛིན་དེ་དག་ལ་ཡང་འཇུག་མཐོང་སྟེ། །ཞེས་གསུངས་པའི་ཕྱིར་དང།  རྒྱུད་བླ་མ་ལས། འཕགས་པའི་ལམ་དང་འབྲེལ་པ་ཡིས། །འཇིག་ཚོགས་སྙིང་པོ་བཅོམ་རྣམས་ཀྱིས། །
སྒོམ་ལམ་ཡེ་ཤེས་སྤང་བྱ་རྣམས། །གོས་རུལ་ བཙོ་བླག་མཁན་གྱིས་དྲི་མ་ཆུང་རིམ་ལ་སྦྱངས་

[055A]༄༅། །པའི་ཕྱིར་འབད་པ་ཆེར་བརྟེན་དགོས་པ་ལྟར། སྒོམ་སྤང་ཆུང་རིམ་དང་གཉེན་པོ་ཆེ་རིམ་སྦྱར་དགོས་པས་དེ་སྤོང་ཚུལ་ །ཞེས་གསུངས་པའི་ཕྱིར། 
རྐང་པ་དང་པོ་གཉིས་ཀྱིས་མདོ་ལས་འཇིག་ཚོགས་ལྟ་བའི་རིའི་རྩེ་མོ་མཐོང་སྤང་ཉི་ཤུ་མཐོང་ལམ་ཡེ་ཤེས་ཀྱིས་བཅོམ་པ་དང།   ཁྱོད་གོམས་པར་བྱས་པ་
ལས་སྐྱེ་བོ་ལ་ལས་ཆགས་སོགས་ཉོན་མོངས་ཟད་པར་འགྱུར་ཏེ། དེ་དང་འཕེལ་འགྲིབས་རྗེས་སུ་འགྲོ་ལྡོག་ངེས་པའི་མི་མཐུན་ཕྱོགས་གང་ཞིག་ཁྱོད་གོམས་པ་ལས་སེམས་ཀྱི་བདག་ཉིད་དུ་འགྱུར་རུང་གི་ཡོན་ཏན་ཡིན་པའི་ཕྱིར། ཞེས་
འཆད་པར་  །མི་མཐུན་ཕྱོགས་དང་བཅས་ཉིད་ཕྱིར། ། །ལ་ལར་ཟག་པ་ཟད་པར་འགྱུར། །ཞེས་གསུངས་པའི་ཕྱིར། 
ལས་ཀྱང།  །ཡུལ་ནི་ཉེ་བར་གནས་པ་དང། །ཚུལ་བཞིན་མ་ཡིན་ཡིད་བྱེད་ལས། །ཉོན་མོངས་རྒྱུ་ནི་ཚང་བ་ཡིན། །ཞེས་སོ། །འདིའི་ཡུལ་ཞེས་པ་དང། ལུང་སྔ་མའི་གནས་ཀྱི་ཆོས་ཞེས་པ་
ཉོན་མོངས་པའི་དམིགས་རྐྱེན་སྡུག་མི་སྡུག་སོགས་སོ། ། དེ་ཉོན་མོངས་ཀྱི་ས་བོན་དང། ཉོན་མོངས་ལྐོག་གྱུར་པ་དང། ཉོན་མོངས་སྤང་དགོས་ཀྱི་རྒྱུད་ལ་ཡོད་པར་བཤད་པའི་ཕྱིར་ཏེ། 

[055B] སོ་སྐྱེའི་ས་ལ་བརྟེན་པ་བཞི་སྟེ།  ཚིགས་དང་རྨོངས་དང་སྡོང་དང་དེའི། །ཀུན་ལྡང་དྲག་དང་བག་ཆགས་དང། །  གངས་འཕྲེང་བསིལ་བའི་འོད་ཟེར་དང་
ཙན་དན་བས་ལྷག་གསུང་གི་ཆུས། །ལུས་ཅན་ཡིད་ཀྱི་ཉོན་མོངས་མེས། །རབ་ཏུ་གདུང་བ་ཞི་བར་བྱེད། ། ཁྱབ་སྟེ། དེ་ལ་ ཐེ་ཚོམ་དང་སོམ་ཉི་ལས་
བརྒལ་བ་བསྒོམས་པས་ མདོ་ལས། ཆོས་མཐོང་བ་ཆོས་བཟོད། ཆོས་ཐོབ་པ། ཆོས་ཤེས་ཆོས་རིགས་པ།  རྗེས་བཟོད།  ཆོས་ངེས་པ། རྗེས་
ཤེས་སོ། ། དར་ཊིཀ་སོགས་སུ་གསུངས་པ་ལྟར་ན། ཝེན་ཚིགས་ཀྱི་དགོངས་འགྲེལ་འགྲེལ་ཆེན་ལས། དེ་ལ་མིག་ཅེས་བྱ་བ་ནི། འདི་ལྟ་སྟེ། ཆོས་སུ་བཟོད་པའོ། །ཤེས་པ་ནི། འདི་ལྟ་སྟེ། ཆོས་སུ་ཤེས་པ་
རྣམས་སོ། །རིག་པ་ནི་འདི་ལྟ་སྟེ། རྗེས་སུ་ཤེས་པའི་བཟོད་པའོ། །བློ་ནི་འདི་ལྟ་སྟེ། རྗེས་སུ་ཤེས་པ་རྣམས་སོ། །ཞེས་པའང་འབྲེལ་མི་ཆགས་པར་མི་སྣང།  རང་གིས་མཐོང་ལམ་ཐོབ་པ་ལ་སོམ་ཉི་ལས་བརྒལ་བ། གཞན་གྱི་དེ་ལ་  ཐེ་ཚོམ་
ལས་བརྒལ་བ།  ཆོས་རྣམས་དྲིས་ལན་གྱིས་སྟོན་པ་

[056A]༄༅། །ལ་མི་འཇིགས་པ་ཐོབ་པ། ཞེས་གསུངས་པའི་ཕྱིར།   མེད་པའི་ཕྱོགས་གཙོ་བོར་འཛིན་པས་དོན་མི་འགྱུར་ །ཐེ་ཚོམ་ནི་འདི་སྐད་
བཤད་པའི་མཚན་ཉིད་ཀྱི་ཡིད་གཉིས་ཆ་མཉམ་པ་ཡིན་ནོ། །  ཉོན་སྒྲིབ་ཀྱི་བག་ཆགས་གཅིག་ཏུ་འཁྲུལ་ནས། 
ཟེར་ན།  དེས་བྱང་ཆུབ་ཐོབ་པ་ཉོན་མོངས་པ་དང་ཤེས་བྱའི་སྒྲིབ་པ་ཅིག་ཅར་སྤོང་ངོ། །ཅིག་ཅར་དགྲ་བཅོམ་པ་དང་དེ་བཞིན་གཤེགས་པར་འགྱུར་རོ། །ཞེས་གསུངས་པའི་ཕྱིར། 
འབྲང་དང་བཅས་པས་སྒྲིབ་གཉིས་ཀྱི་བག་ཆགས་ཅིག་ཅར་སྤོང་བ་ལ་བཤད་སྣང།  
ཤེས་ཀྱི་གཟུགས་བརྙན་ཀྱང་དེ་ནས་འཇོག་སྟེ། དེ་མན་ཆད་རྩོལ་བཅས་ཀྱིས་ཡིན་པས། ཆེད་དུ་མ་བསྒོམས་པར་མངོན་སུམ་དུ་རྟོགས་པ་མི་འབྱུང་ལ། བསྒོམས་ན་དམན་ལམ་དུ་ལྟུང་བའི་ཕྱིར། དེས་ན་
གི་ལམ། ཤེས་སྐྱེད་བྱེད་པས་བརྒྱད་པར་ཡིན་གྱི་མན་ཆད་དུ་བྱས་ན་ཐེག་དམན་དུ་ལྟུང་བས་ས་བརྒྱད་པར་ཉན་རང་གི་སྤངས་རྟོགས་ཀྱི་རིགས་རྫོགས་ལ། ཉི་སྣང་གི་མཐོང་ལམ་སྡུག་བསྔལ་ཆོས་བཟོད་ཀྱི་སྐབས་སུ་མི་རྟག་སོགས་མངོན་སུམ་དུ་

[056B]  རིགས་ངེས་མཐོང་ལམ་གྱི་
ཚེ་ཡང་མི་རྟག་པ་མངོན་སུམ་དུ་རྟོགས་ལ། དེ་མཐོང་ལམ་སྐབས་སུ་ཡང་བཤད་མོད། འོན་ཀྱང་ལམ་ཤེས་ཀྱི་ལྡོག་ཆ་ནས་ཡིན་གྱི། གཞི་ཤེས་ཀྱི་ལྡོག་ཆ་ནས་མིན་ཟེར་བ་རང་ལུགས་ཞེན་འཐས་པ་དང། ཚིག་ཙམ་སྙིང་པོར་ཟད་ཀྱི། ལོ་ཆན་གྱི་
དགོངས་པ་མིན་ཏེ། མི་རྟག་སོགས་མངོན་སུམ་དུ་རྟོགས་པ་ཡོད་ན། དེ་ལས་ལྷག་པའི་སྐབས་གསུམ་པའི་བསྟན་བྱའི་གཞི་ཤེས་བཞག་ཏུ་མེད་ཅིང། གཞི་ཤེས་དངོས་ས་བརྒྱད་པར་ཡང་མེད་པའི་ཕྱིར་དང། འོག་ཏུ་འགོག་ཚུལ་གྱིས་ཤེས་
པའི་ཕྱིར། ཞིབ་ཏུ་རྣམ་བཤད་སྐབས་གསུམ་པར་བལྟ།  ཉན་ཐོས་དང་རང་སངས་རྒྱས་ཀྱིས་ལ་བྱང་ཆུབ་སེམས་དཔའ་ཤེས་པ་དང། ནས། བྱང་ཆུབ་སེམས་དཔའི་མཐོང་བའི་ལམ་ཉིད་དུ་ཉན་ཐོས་ཀྱི་རྟོགས་པ་ཐམས་ཅད་ཡོངས་
སུ་རྫོགས་པ་ཡིན་ནོ། །ཞེས་བྱ་བའི་ཐ་ཚིག་གོ་ཞེས་གསུངས་པའི་ཕྱིར། ཁྱབ་སྟེ།  མི་རྟག་
སོགས་མངོན་སུམ་དུ་རྟོགས་པར་བྱེད་ཀྱང། དེའི་རྗེས་གཙོ་བོར་སྒོམ་པ་ལས་འདའ་བ་ཤེས་མཐོང་གིས་བལྟས་ནས་འདའ་བ་གཉིས་ཡོད་པ་ལས་  གལ་ཏེ་ཉན་ཐོས་ཀྱི་མྱ་

[057A]༄༅། །ངན་ལས་འདས་པ་ཡིན་ན་དེ་ནི་མི་རིགས་ཏེ། ཉན་ཐོས་ཀྱི་མྱ་ངན་ལས་འདས་པ་ལ་འདོད་པའི་ཡིད་ལ་བྱེད་པ་ནི་སེམས་བསྐྱེད་པ་ནས་བརྩམས་ཏེ་རིང་དུ་ཡོངས་སུ་སྤངས་པ་ཡིན་ནོ། །ཞེས་གསུངས་པའི་ཕྱིར་
དང།  དགེ་རྩ་ཉན་རང་ལས་ཐུན་མོང་མ་ཡིན་པ་སོགས།   ཇི་སྲིད་ཀུན་སློང་གི་རྟོག་པ་ཡོད་པ་
དེ་སྲིད་དུ་མི་ནུས་པས། ཞེས་གསུངས་པའི་ཕྱིར། འདིའི་རྒྱུ་མཚན་ ཡང་དག་མཐའ་མངོན་དུ་བྱས་ཚུལ་ནི་གཟུགས་སྐུའི་བཀོད་པ་སྣ་ཚོགས་སུ་བསྟན་ཀྱང། ཐུགས་དེ་བཞིན་ཉིད་ལ་མཉམ་པར་བཞག་པ་ལས་གཡོ་བ་
མེད་པ་ཡིན་ལ། འབྲས་དུས་ན་དེ་ལྟར་འབྱུང་པ་ལ། རྒྱུ་དུས་ན་དེ་དང་རྣམ་པ་མཐུན་པའི་ལམ་ཞིག་བསྒྲུབས་དགོས་ཀྱང། མཚན་ཉིད་ཐེག་པར་དེ་མ་ཚང་ལ། སྔགས་ལ་ལམ་དུས་ན་ཡང་ངེས་པ་སྟོང་ཉིད་ལ་དྲངས་ཤིང་གཟུང་རྣམ་ལྷ་སྐུར་
ཤར་བའི་ཟབ་གསལ་གཉིས་སུ་མེད་པའི་བདེ་སྟོང་གི་ཡེ་ཤེས་རྫོགས་རིམ་གྱི་ཐོག་མ་ནས་ཡོད་པའི་ཕྱིར་  དེ་ལ་ཡང་ཀུན་རྟོག་དགག་དགོས་ཤིང།  རྟོག་པ་ལྡོག་པའི་རྒྱུ་ དེའི་བཞོན་པའི་རླུང་འགག་པ་ལ་ལྟོས་བས་
དེ་འགོག་ཚུལ་སེམས་གནས་དགུ་བའམ། དབང་པོ་རྣོན་བརྒྱད་པ་ཙམ་གྱི་ཚེ་བསྐྱེད་རིམ་པ་དེས་དམིགས་མེད་ཀྱིས་རྒྱས་འདེབས་དང་སྦྲགས་ཏེ་སྤྲོ་སྡུད་ཀྱི་རིམ་པ་ལ་གོམས་པར་བྱས་པའི་མཐུས། དཔྱད་འཇོག་གཉིས་ཀར་ལས་སུ་མི་རུང་

[057B] དེ་གཉིས་ཀའི་གེགས་ཀྱི་གནས་ངན་ལེན་ཐམས་ཅད་ཀྱང་གོ་རིམ་ལྟར་གྱི་བྱེད་པས་ཅིག་ཅར་སྦྱངས་ཏེ། ཞི་ལྷག་གཉིས་ཀྱང་ཅིག་ཅར་འཐོབ་པའི་ཚུལ་འདི་ནི། 
དགོས་པས་ རྒྱུད་སྡེ་གསུམ་དང། དེ་དག་གི་དགོངས་འགྲེལ་གྱི་པཎ་ཆེན་རྣམས་ཀྱིས་སྟོང་ཉིད་བསྒོ་བ་བས་ཞི་ལྷག་གི་འགྲེལ་ལུགས་རྣམས་ནི། སློབ་དཔོན་མཁས་པ་ཀ་མ་ལ་ཤི་ལའི་སྒོམ་རིམ་
གསུམ་དང། ཤན་ཏི་པའི་ཤེར་ཕྱིན་མན་ངག་དང། ས་སྡེ་དང་བྱམས་ཆོས་ལ་སོགས་པ་ནས་འབྱུང་བ་དང་འདྲ་བར་སྣང་ངོ། །ཞེས་གསུངས་པའི་ཕྱིར། རྒྱུད་སྡེ་གཞན་ལ་མེད་དོ། །འོ་ན་དུམ་བུ་དང་པོ་ལས། མཚན་མ་དེ་ནི་ཁྱབ་བྱ་བ། །
སེམས་ནི་ཀུན་དུ་ཁྱབ་པར་བྱ། །ཞེས་དང། དེ་ནས་དེ་ཡང་བསྡུ་བ་ནི། །སྣ་ཡི་རྩེ་མོའི་བར་དུ་གནས། །ཞེས་སོགས་དང། ཀོ་ས་ལའི་རྒྱན་སྟོད་འགྲེལ་སོགས་དུ་མས་རྣལ་འབྱོར་རྒྱུད་ཀྱི་སྐབས་སུ་ཡང། དེ་འདྲ་བཤད་པ་མ་ཡིན་ནམ་ཞེ་ན། དེ་
དག་ལ་ཡང་སྤྲོ་སྡུད་ཙམ་ཡོད་ཀྱང། རྩ་རླུང་ཐིག་ལས་སྤྱོད་ཚུལ་གྱི་གནད་ཕྲ་མོ་མེད་པས། དེ་དག་གིས་ཞི་གནས་སྔར་མ་བསྒྲུབས་པས་དཔྱད་པ་དྲག་པོ་བྱས་ན་ཞི་གནས་ཙམ་ཡང་འགྲུབ་མི་ནུས་ཏེ། སྔགས་རིམ་ལས། ཐིག་ལེ་ཕྲ་མོ་ལས་
སེམས་བཙན་ཐབས་སུ་བཟུང་ནས་བསྒོམས་བས་གནས་དང་དམིགས་རྟེན་གྱི་གནད་ཀྱིས་རིམ་གྱིས་རླུང་ནང་དུ་གནས་པའི་རྐྱེན་བྱེད་པས་དཔྱད་སྒོམ་མང་པོ་དང་བསྲེས་ཀྱང། རླུང་རིམ་གྱིས་དུལ་བའི་མཐུས་སྔ་མའི་རྒོད་པ་སོགས་མྱུར་དུ་དགག་

[058A]༄༅། །ནུས་པས། གཞུང་གཞན་ནས་བཤད་པའི་ཏིང་ངེ་འཛིན་སྒྲུབ་ལུགས་དང་མི་འདྲའོ། །ཞེས་གསུངས་པའི་ཕྱིར། རྣམ་རྟོག་གི་གཉེན་པོར་དབུགས་འབྱུང་རྡུབ་བསྒོམ་པའི་གནད་ཀྱང་འདི་ལ་ཐུག་གོ་ དེ་ལྟར་
ཡང་དག་མཐའ་མངོན་དུ་བྱེད་པའི་ཚུལ་དང། རྟོག་པ་ལྡོག་པའི་རྒྱུ་གཉིས་སྔགས་ལ་རག་ལས་ཚུལ་སོ་སོར་ཕྱེ་སྟེ་རྟགས་དང་རྟགས་སྒྲུབ་ཏུ་སྦྱར་བ་འདི་ནི་འདྲེན་མཆོག་དགྱེས་པའི་རོལ་མོར་ཨེ་འགྲོ་སྙམ་ཡང། བདག་ནི་རྒྱུད་སྡེ་ལ་
སྦྱངས་པ་མ་སོང་བས། རིགས་སྔགས་འཆང་བ་རྣམས་ཀྱིས་དཔྱད་པར་མཛོད་མཛོད།  
བྱ་རྫོགས་པ་ལམ་དུས་ན་ཡོད་དེ། ལམ་དུས་ཀྱི་མཛད་པ་དང་ལམ་རྫོགས་པ་དེར་ཡོད་པའི་ཕྱིར། སེམས་དཔའི་རྣལ་འབྱོར་མཐར་ཐུག་རྣམ་མཁྱེན་མ་ཡིན་པའི་ཕྱིར་དང། རྒྱུ་ཚོགས་རྫོགས་པ་དང། འབྲས་བུ་སྐྱེ་བ་དུས་མཉམ་ན་སངས་
རྒྱས་ཀྱི་ཞིང་གི་རྒྱུ་ཚོགས་པའང་འབྲས་དུས་སུ་ཐལ་ལོ་ཟེར།  སངས་རྒྱས་རང་སྣང་ལ་ཞིང་དག་པ་རབ་འབྱམས་འབའ་ཞིག་གཟིགས་པ་དེ་སངས་རྒྱས་ཀྱི་ཞིང་སྦྱངས་པའི་ཚད་ཡིན་ཏེ། མ་དག་པའི་ཞིང་སངས་
རྒྱས་རང་སྣང་ལ་མི་སྣང་བའི་ཕྱིར་ཏེ། དེ་མ་རིག་པའི་འཁྲུལ་པའི་དབང་གིས་སྣང་བ་ཡིན་པའི་ཕྱིར་ཟེར།  ལམ་དུས་སུ་ཞིང་དག་པ་རབ་འབྱམས་འབའ་ཞིག་ཏུ་བསྒོམས་པ་

[058B] །དེ་ལྟ་ནའང་འགྲོ་བའི་དོན་མཛད་ནུས་པ་མི་འགལ་ཏེ། དཔེར་ན། མཁྲིས་ནད་ཅན་ལ་དུང་དཀར་སེར་པོ་དང། རླུང་ནད་ཅན་ལ་གངས་རི་སྔོན་པོར་སྣང་བའི་ཚེ་སྣང་བ་དེ་དག་སྨན་པ་ལ་མི་འབྱུང་ཡང། ནད་
པར་སྣང་བའི་སྣང་ཚུལ་དེའི་སྤྱི་ཤར་ནས། དེ་སེལ་ནུས་པ་ལྟ་བུ་ཡིན་པའི་ཕྱིར་རོ། ། ཡང་སངས་རྒྱས་རང་སྣང། ནས། སྐད་བྱེད་པ་ནི། ཞེས་སོ། ། དེ་
ཉིད་ལས། མ་རིག་པས་བསླད་པ་ཡོད་པའི་གང་ཟག་ལ་དེ་དག་སྣང་བ་ཁོ་ནའི་སྒོ་ནས་སངས་རྒྱས་ལ་སྣང་བ་ཡིན་གྱི། གཞན་ལ་དེ་ལྟར་སྣང་བ་ལ་མ་ལྟོས་པར་སངས་རྒྱས་ཀྱི་རང་ངོས་ནས་སྣང་བ་མིན་ནོ། །ཞེས་གསུངས་པའི་ཕྱིར་ན་མ་ཁྱབ་སྟེ་
རང་སྣང་ལ་སྣང་བ་དང། གཞན་ལ་ལྟོས་པ་མི་འགལ་བའི་ཕྱིར་རོ། ། ཁྱོད་མངོན་དུ་བྱས་པའི་གང་ཟག་ཡིན་ན། སྤྲུལ་སྐུ་འོད་དཔག་མེད་ཡིན་དགོས་པར་ཐལ། ཁྱོད་དེའི་དབང་དུ་བྱས་པའི་སྨོན་ལམ་རྫོགས་པའི་
ཚད་ཡིན་པའི་ཕྱིར།  ལོངས་སྐུ་འོད་དཔག་མེད་ཀྱིས་ཀྱང་སྤྲུལ་སྐུ་འོད་དཔག་མེད་ཀྱི་དབང་དུ་བྱས་པའི་སྨོན་ལམ་རྫོགས་པའི་ཚད་མངོན་དུ་བྱས་པར་ཐལ། དེས་དེའི་རྒྱུད་ཀྱི་ཡོན་ཏན་མ་ལུས་པ་མངོན་དུ་བྱས་པའི་ཕྱིར་
གཞན་དུ་ན་དེའི་གོ་འཕང་ཡང་མངོན་དུ་མ་བྱས་པར་འགྱུར་རོ། །ཟེར།  འདིར་བསྟན་ཡང་དག་མཐའ་ཡིན་ན། རྫོགས་སྨིན་སྦྱངས་གསུམ་མ་བྱས་པའི་སྔ་རོལ་ཏུ་མངོན་དུ་བྱེད་ནུས་ལ་མི་བྱེད་པ་དང་བྱས་རྗེས་སུ་བྱེད་པའི་ཁྱད་

[059A]༄༅། །པར་གསུམ་ལྡན་གྱི་ཡང་དག་མཐའ་ཡིན་པས་ཁྱབ་པར་ཐལ། དེ་གཉིས་མ་ཡིན་པའི་རྒྱུ་མཚན་ཡོད་པའི་ཕྱིར།  ཐལ་འགྱུར་བས་འདི་ལྟར་བགྲང་མི་བགྲང་དཔྱད་
དགོས་ཏེ། དབུ་མའི་མཐའ་དཔྱོད་སེམས་བསྐྱད་གསུམ་པར། མྱང་འདས་ཐོབ་ཀྱང་ཉན་རང་ལྟར་མངོན་དུ་བྱེད་པ་བཀག་བྱས་ན་ལེགས། ཞེས་གསུངས་པའི་ཕྱིར། གཞན་དོན་དོར་ཏེ་རགས་པའི་སྡུག་ཀུན་ཟད་པའི་ཞི་བའི་བདེ་བ་ལ་
ཞེན་པའི་ཚུལ་གྱིས་མངོན་དུ་མི་བྱེད་པའི་དོན་ཡིན་ནམ་སྙམ།  ས་བརྒྱད་པར་དོགས་པ་ཆེ་བས། ནས། ཆོས་གསུམ་མ་རྫོགས་པའི་བར་དུ་ཡང་དག་
པའི་མཐའ་མངོན་དུ་བྱེད་པ་གལ་སྲིད། ཅེས་གསུངས་པའི་ཕྱིར།  མངོན་དུ་བྱེད་དོགས་ཆུང་ལ། ས་བརྒྱད་པར་མཚན་མེད་རྩོལ་མེད་ཀྱི་ས་ཐོག་མར་ཐོབ་པའི་གནད་
ཀྱིས་མངོན་དུ་བྱེད་འདོད་ཙམ་བྱུང་ན་མཉམ་གཞག་ཏུ་ངང་གིས་འགྲོ་བའི་རྒྱུ་མཚན་གྱིས་དོགས་པ་ཆེ་བའི་ཕྱིར། དགུ་པ་སོགས་སུ་བརྟན་པ་གོམས་པའི་སྟོབས་ཀྱིས་དོགས་པ་ཆུང་སྟེ། འཕགས་པའི་འཕྲིན་ལས་ཉེར་བདུན་གྱི་
བཅུ་དྲུག་པ་བྱང་ཆུབ་ཏུ་ངེས་པས་དགུ་པར་སྦྱོར་བའང་དེ་ཡིན་ནོ། ། རྟོགས་རིགས་དེ་གཉིས་སམ་སྤངས་རྟོགས་མ་ལུས་པ་མཐར་ཕྱིན་པ་དོན་གཅིག་ཡིན་པའི་ཕྱིར་ཏེ། 

[059B] སངས་རྒྱས་རྣམས་ནི་འཕགས་པའི་བདེན་པའི་དོན་བསྟན་པ་བགྱི་བ་མ་མཆིས་པ་བཞི་བོ་དག་ལ་རྫོགས་པར་མཛད་པ་ལེགས། ཉན་ཐོས་དང་རང་སངས་རྒྱས་རྣམས་ནི་རྫོགས་པར་བགྱི་བ་མ་ལགས་
སོ༑ ༑ཞེས་གསུངས་པའི་ཕྱིར།  མདོ་དེ་ཉིད་ལས། འཕགས་པའི་བདེན་པའི་དོན་བཤད་པ་རྣམ་པ་གཉིས་གང་ཞེ་ན། འཕགས་པའི་བདེན་པའི་དོན་བཤད་པའི་བགྱི་བ་མ་མཆིས་པ་དང། བགྱི་བ་མ་མཆིས་
པ་ལགས་སོ། །ཞེས་མདོར་བསྟན་ནས། སྔ་མའི་རྒྱས་བཤད་སྐབས་སུ་དེ་ལྟ་ལགས་པས་འཁོར་བ་ལ་ཡང་འདུ་བྱས་དང་འདུས་མ་བྱས་མཆིས་སོ། །མྱ་ངན་ལས་འདས་པ་ལ་ཡང་འདུ་བྱས་དང་འདུས་མ་བྱས་མཆིས་སོ། །ཞེས་གསུངས་
ཤིང། བགྱི་བམ་མཆིས་པའི་དོན་སངས་རྒྱས་མ་གཏོགས་ཉན་རང་སོགས་ཀྱིས་རྫོགས་པར་མ་གཟིགས་ཚུལ། སྔར་དྲངས་པའི་རྒྱུ་མཚན་སྟོན་པར། རབ་འབྲིང་ཐ་མིའི་ཆོས་ས་རྟོགས་པས་མྱ་ངན་ལས་འདས་པའི་དབྱིངས་རྟོགས་པ་མ་
ལགས་པའི་སླད་དུའོ། །ཞེས་དང། གོང་དུ་དེ་བཞིན་གཤེགས་པའི་སྙིང་པོ་ནི་འཕགས་པའི་བདེན་པའི་དོན་བཤད་པའི་གནས་ལགས་སོ། །བཅོམ་ལྡན་འདས་དེ་བཞིན་གཤེགས་པའི་སྙིང་པོའི་གནས་ཟབ་པས་ན། འཕགས་པའི་བདེན་པའི་
དོན་ཡང་ཟབ་ཅིང་ཕྲ་ལ་བརྟགས་དཀའ་སྟེ། ཞེས་སོགས་གོང་བསྒྲིགས་ནས་དཔྱད་ན། བདེན་བཞིར་ཕྲ་རགས་གཉིས་ཡོད་པ་ལས་ཕྲ་བའི་བདེན་བཞིའི་འཇུག་ལྡོག་བྱེད་པ་ལ། རང་བཞིན་གྱིས་མྱ་ངན་ལས་འདས་པའི་དབྱིངས་རྟོགས་པའི་སྟོབས་
[060A]༄༅། །ཀྱིས་འཁོར་འདས་རོ་མཉམ་དུ་ཤེས་པ་དགོས་ཀྱང། ཉན་རང་རྣམས་དེ་གཉིས་ལ་དངོས་པོ་དངོས་མེད་རབ་འབྲིང་མཆོག་དམན་སོགས་སུ་མཚན་མར་ཞེན་པ་མ་སྤང་བའི་སྟོབས་ཀྱིས་སྡུག་ཀུན་ཕྲ་མོ་རྣམས་ཀྱང་
མི་སྤོང་ཞིང། ལམ་སྒོམ་པ་དང་འགོག་པ་མངོན་དུ་བྱ་བའང་མ་རྫོགས་སོ། །དེའི་ཕྱིར་དེ་དག་གིས་བློ་ནུས་དང་མཐུན་པར་རགས་པའི་བདེན་བཞི་དང་དེ་སྒོམ་ཚུལ་ལ་མཚན་འཛིན་གྱི་སྤྲོས་པ་མ་ཁེགས་པས་བགྱི་བ་མཆིས་པ་ཞེས་བཤད། ཐེག་ཆེན་
གྱིས་སྡུག་ཀུན་ཕྲ་རགས་ཐམས་ཅད་སྤོང་དགོས་པས་སྒོམ་ཆེ་ཡང་བརྒྱ་དོན་གསུམ་སོགས་དང། གཙོ་བོ་དེ་བཞིན་གཤེགས་པའི་སྙིང་པོ་སྟེ་སྟོང་ཉིད་གཞིར་བྱས་ནས། དེ་ལ་བདེན་བཞིའི་འཇུག་ལྡོག་སོགས་རྟེན་འབྱུང་གི་རིམ་པ་འཇོག་པར་
རྩ་འཇུག་གཞི་གསུམ་སོགས་ལྕས་རྒྱ་ཆེར་གསུངས་པ་ལྟར་གོམས་དགོས་པས། དེ་ལྟར་མཚན་མའི་སྤྲོས་པ་མེད་པར་གོམས་པ་མཐར་ཐུགས་པ་ལ་བགྱི་བ་མ་མཆིས་པ་རྫོགས་པར་མཛད་པ་ཞེས་པ་ཡིན་ནམ་སྙམ་ཡང། མདོ་འདིའི་སྒེར་གྱི་
འགྲེལ་བ་འཕགས་བོད་ཀྱི་མཁས་པ་ཚད་ལྡན་སུས་ཀྱང་མཛད་པ་མ་མཐོང་པས། མདོ་དོན་ལ་རང་དབང་དུ་ཁ་ཚོན་གཅོད་ག་ལ་ནུས། འདི་ལས་ཕྲ་བར་དཔྱོད་ནུས་མཁན་ཡོད་ན་ཅིས་ཀྱང་དཔྱད་པར་བྱའོ།། དེ་བཞིའི་ཁྱེད་ཆོས་མི་རྟག་
སོགས་རྫོགས་པ་མི་རྟོགས་པའི་ཕྱིར།  སྐྱོན་སྤང་ཆུང་དང་གཉེན་པོ་སྐྱེ་རུང་ཡིན་པའི་ཕྱིར་ཏེ། དཔེར་ན་རྨ་སྨིན་པའི་རྣག་གཟག་རུང་དང་ཤིང་ཐོག་སྨིན་པ་ལོངས་སྤྱད་རུང་ལྟ་བུ་ཡིན་པའི་

[060B] མདོ་སྡེ་རྒྱན་ལས། དཔེ་ནི་ཇི་ལྟར་རྨ་དང་ཟས་ལ་དེ་དག་གི་དོན་ནི། དེ་བཞིན་རྟེན་ནམ་གནས་གྱི་སྒྲ་ནི་ཕུང་པོ་ལྔ་ལ་བྱའོ།། འདིར་ཕྱོགས་གཉིས་ནི་ཆགས་སོགས་ཉོན་མོངས་བའི་ཕྱོགས་དང། དད་སོགས་གཉེན་པོའི་ཕྱོགས་སོ། །ཞི་བ་དང། །དེ་བཞིན་
སྤྱད་པ་ཉིད་དུ་སྨིན་པ་བསྟན། །ཞེས་གསུངས་པའི་ཕྱིར།  ཉོན་མོངས་དང་བྲལ་བར་སྨིན་པའང། ཐེག་བ་གསུམ་གྱིས་ཡོངས་སུ་སྨིན་པ་དང། 
ཡོངས་སྨིན་སྟེ། རྟན་གྱིས། ཟག་ཀུན་སྨིན་པར་བྱ་བ་ནི་ཡོངས་སུ་སྨིན་བྱེད་ཅེས་སོ། ། གཟུགས་གཟུགས་མེད་དུ་  སྨིན་པ་ལས་རབ་ཏུ་སྨིན་པ་དང། རང་རང་གི་སྐལ་བ་དང་འཆམས་པའི་མཐུན་བར་སྨིན་པ་དང། ཆགས་སྡང་
མེད་པར་གདུལ་བྱ་ཀུན་སྨིན་པའི་ཐབས་ལ་འབད་ཅིད་གུས་པར་བྱེད་པའི་ལེགས་སྨིན་དང། རྟོགས་པར་སྨིན་པར་བྱེད་པ་དང།  བདག་ཉིད་ཀྱིས་ས་དང་པོ་ཐོབ་ནས་ཆོས་ཀྱི་དབྱིངས་རྟོགས་པར་བྱས་ཏེ། གཞན་དག་ཀྱང་
ས་དང་པོ་ཐོབ་པར་བྱས་ནས་ཆོས་ཀྱི་དབྱིངས་རྟོགས་པར་བྱ་བ་ནི་རྟོགས་བའི་སྨིན་བྱེད་ཅེས་སོ། །ངོ་བོ་ཉིད་མེད་པའི་འགྲེལ་བཤད་ལས། ཆོས་ཀྱི་དོན་དུ་གསུངས་པ་ཡིན་ཏེ་ཟས་ཀྱིས་ལྟོར་ཅེས་པ་ལྟ་བུའོ། །ཞེས་རྟོགས་པའི་ཆེད་དུ་སྨིན་པ་ལ་བཤད་པ་འདྲ་སྟེ་དཔྱད་
དགོས། །   རྒྱུད་བླ་མ་ལས། འཕགས་

[061A]༄༅། །པས་ན་དང་རྒ་བ་དང། །འཆི་བའི་སྡུག་བསྔལ་རྩད་ནས་སྤངས། །པ་ཡིན་ཏེ། སྡུག་བསྔལ་དེ་དག་གི་གཞི་ལས་དང་ཉོན་མོངས་དབང་གིས་སྐྱེ། །པ་ལ་བརྟེན་པ་ཡིན་པ་གང་ཞིག་འཕགས་པ་དེ་ལ་སྐྱེ་བ་དེ་མེད་ཕྱིར་ན་སྡུག་
བསྔལ་དེ་རྣམས་མེད། །ཅེས་གསུངས་པའི་ཕྱིར།  དེར་ཐལ། ཡོན་ཏན་དེ་སྙེད་ཕྲག་བཅུ་གཉིས་ཐོབ་པའི་
ཕྱིར། དི་ལ་འོ་ན། ས་དགུ་པ་བ་དེས་སྐད་ཅིག་མ་གཅིག་ལ་སྐུའི་བཀོད་པ་སྟོང་གསུམ་བྱེ་བ་འབུམ་གྱི་རྡུལ་སྙེད་སྟོན་པ་དང། གདུལ་བྱ་དེ་སྙེད་སྨིན་པར་བྱེད་ཀྱང་སྨིན་པར་མ་བྱས་བས་ཞི་པ་ཆ་འཐད་པར་ཐལ་ལོ། །འདོད་ན་
དེས་ཞིང་བྱེ་བ་ཕྲག་བརྒྱར་སྐུ་བྱེ་བ་ཕྲག་བརྒྱ་བསྟན་ནས། དེ་རེ་རེས་ཀྱང་གདུལ་བྱ་བྱེ་བ་ཕྲག་བརྒྱ་རེ་སྨིན་པར་བྱེད་པར་ཐལ། དེ་ལས་སྔ་མ་ཆེས་མང་བའི་ཕྱིར་རོ། །འདོད་ན། དེ་དག་སྨིན་ལམ་ལ་འགོད་ཀྱང་མ་བཀོད་བའི་ཁྱད་པར་འབྱེད་
པར་ཐལ། འགོད་ནུས་པའི་ཕྱིར་ཏེ། སྨིན་བར་བྱེད་ནུས་པའི་ཕྱིར། འདོད་ན། སེམས་ཅན་སྨིན་པའི་ཚད་དང་འགལ་ཟེར།  རང་སངས་རྒྱས་
པ་ཡོད་པས་ཁྱབ་བའི་ཕྱིར།  དེ་སངས་རྒྱས་ཀྱི་ཞིང་ཡིན་པའི་ཕྱིར། སོགས་ཤེས་བྱའི་རྣམ་གྲངས་མང་ཡང་དགོས་པ་ཆུང་ལ། རྒྱུན་མཐའི་དུས་ཀྱི་

[061B] འོག་མིན་ལ་སངས་རྒྱས་ཀྱི་ཞིང་དགོས་སམ་མི་དགོས། སངས་རྒྱས་རྣམས་ཀྱི་ཞིང་གཅིག་ཐ་དད་སྟེང་ནས་དཔྱད་རྒྱུ་ཅུང་ཟད་ཡོད།  བསྟན་པ་འདི་ལ་མྱ་ངན་ལས་འདས་བ་རྣམ་བ་མང་པོ་
རྣམ་པར་བཞག་སྟེ། འདི་ལྟར་རྩེ་མོ་ །བཟོད་པ་ཐོབ་པ་རྣམས་ཀྱིས་ནི་ངན་འགྲོའི་ཡོངས་སུ་མྱ་ངན་ལས་འདས་པ་ཡིན་ནོ། །བསམ་གཏན་ཐོབ་པ་རྣམས་
ཀྱིས་ནི། །དེའི་ཡན་ལག་ཡོངས་སུ་མྱ་ངན་ལས་འདས་པ་ཡིན་ནོ། །རྒྱུན་དུ་ཞུགས་པ་རྣམས་ཀྱིས་ནི་སྲིད་བ་བརྒྱད་པ་ཡོངས་སུ་མྱ་ངན་ལས་འདས་པ་ཡིན་ནོ། །ལན་ཅིག་ཕྱིར་འོང་བ་རྣམས་ཀྱིས་ནི། འདིར་སྲིད་པ་གཉིས་པ་ཡོངས་སུ་མྱ་
ངན་ལས་འདས་པ་ཡིན་ནོ། །ཕྱིར་མི་འོང་བ་རྣམས་ཀྱིས་ནི། འདོད་བའི་ཁམས་ཡོངས་སུ་མྱ་ངན་ལས་འདས་པ་ཡིན་ནོ། །དགྲ་བཅོམ་པ་རྣམས་ཀྱིས་ནི་ཕུང་པོ་ལྷག་མ་དང་བཅས་པ་དང། ཕུང་པོ་ལྷག་མ་མེད་པ་མྱ་ངན་ལས་འདས་པ་ཡིན་ནོ།།
འདིར་ཡང་དམ་པའི་ཆོས་པདྨ་དཀར་པོའི་མདོ་ཚད་མར་བྱས་ནས་ཇི་ལྟར་འཕགས་པ་ཤཱ་རིའི་བུ་ལ་སོགས་པའི་བྱང་ཆུབ་སེམས་དཔའ། ཉན་ཐོས་ཀྱི་ཡོངས་སུ་མྱ་ངན་ལས་འདས་པའི་རྣམ་པར་བཞག་པ་གསུངས་པ་དེ་བཞིན་དུ་དགོངས་པ་ཅན་གྱི་
མྱ་ངན་ལས་འདས་པ་ཡིན་པ་ཤེས་པར་བྱ་སྟེ། དུས་དེ་སྲིད་དུ་འགྲོ་བའི་དོན་རྒྱུན་ཆད་བའི་ཕྱིར་རོ། །

[062A]༄༅། །བཤད་དོ་ཞེས་གསུངས་པའི་ཕྱིར།  བརྟགས་པ་མཐའ་བཟུང་གི་གཞན་དོན་རེ་ཞིག་རྒྱུན་ཆང་པའི་ཆ་ལ་འདོད་པ་ལེགས་ཀྱང། བསོད་གྲགས་ཆོས་ཉིད་
ལ་བཤད་དོ། །དེ་ཉིད་མྱང་འདས་མིན་ཀྱང་མྱང་འདས་ཀྱི་སྒྲས་བསྟན་རུང་བའི་དཔེར་མྱང་འདས་བརྒྱད་བཤད་པ་ལྟར་སྣང་ཡང། ཡིག་ཆས་དགོངས་པ་ཅན་གྱི་མྱང་འདས་དྲངས་བ་ལྟར་ན། ལྷག་བཅས་ལྷག་མེད་བསྡོམ་མོ། །འདིར་
བསམ་གཏན་ཐོབ་པ་རྣམས་ནི་རང་གི་ཡན་ལག་ཡོངས་སུ་མྱ་ངན་ལས་འདས་ཞེས་པའི་དོན་ནི། དང་པོའི་སྙོམས་འཇུག་ཁྱད་པར་ཅན་གྱི་རྟོག་པ་དང། གཉིས་པའི་དཔྱོད་པ། གསུམ་པའི་བདེ་བ་རང་གི་ཡན་ལག་ཏུ་བྲལ་བ་ལྟ་བུའོ། །འདིར་
བཤད་པའི་ཤ་རིའི་བུ་ནི་མཆོག་ཟུང་ཡ་གྱལ་གྱི་ཤ་རིའི་བུ་མིན་ལ། དེའི་མིང་ཅན་ཞིག་གོ་ཞེས་མཁས་པ་རྣམས་ལ་རླུང་ལྟར་གྲགས་ཀྱང། མདོ་དེ་ཉིད་ལས། ཤ་རིའི་བུ་ཁྱོད་མ་འོང་དུས་སུ་ནི། །རྒྱལ་བ་དེ་བཞིན་གཤེགས་པ་འབྱུང་
འགྱུར་ཏེ། །པདྨ་འོད་ཅེས་བྱ་བ་ཀུན་ཏུ་སྤྱན། །ཞེས་སོགས་རྣམ་བཤད་སྙིང་པོ་རྒྱན་ནས་སྤྱིར་གྱི་ཤ་རིའི་བུ་འཚང་རྒྱ་བའི་ཤེས་བྱེད་དུ་དྲངས་ལ། མདོ་སྔ་ཕྱི་འདི་དག་གསུངས་པ་ཐ་དད་པའི་ཚོད་ན་མི་སྣང་བས་ཚིམ་མི་སླ་བས་དཔྱོད་ཅིག་
ཤེས་རབ་འཁོར་ལོ་དཔལ་གྱི་འདབ་མའི་རྡུལ། །བཏུང་བས་རབ་མྱོས་བུང་བའི་ན་ཆུང་མ། །རྒྱལ་བསྟན་ཁོར་ཡུག་འགེངས་པའི་དར་དིར་དབྱངས། །སྒྲོག་སླད་བརྩོན་ཤེས་འདབ་མའི་གར་གྱིས་བྲེལ། །མཐའ་བྲལ་བློ་གྲོས་རལ་ཀློང་

[062B] ༑ལེགས་བཤད་མཆོད་ཡོན་བསྒྲེངས་མཁས་པ། །ཡོངས་འཛིན་ཚངས་པ་ཆེན་པོའི་ཞབས། །དད་བ་ཡིས་ནི་སྤྱི་བོར་བསྟེན། ། དགོས་འབྲེལ་གྱི་དགོས་པ་གཞུང་མཛེས་པའོ་ཟེར། སྤྱིར་
ལུས་མཛེས་པ་རུང་ཡང་དགོས་པ་ལུས་མཛེས་ཙམ་མ་ཡིན་པར་ཐལ། དེ་ལས་དོན་རྟོགས་པ་སོགས་དགོས་པའི་ཕྱིར་ཏེ། གསེར་འཕྲེང་ལས། འོན་ཀྱང་མཛེས་པ་དགོས་པར་བཤད་པ་སྐབས་སུ་མ་བབས་པའོ། །ཞེས་གསུངས་པའི་ཕྱིར་
 །སྔ་མ་ནི་མ་ལེན་གྱི་གཞུང་ལས། བསྟན་བཅོས་དག་ནི་ཐམས་ཅད་དམ། །ཞེས་སོགས་འབྱུང་བ་དེ་ཡིན་ཞིང། ཀུམ་རིལ་ཞེས་ཀྱང་འབྱུང་ངོ། །
དགོས་སོགས་ལ་བཞིར་མ་ངེས་པར་ཐལ། བདེ་མཆོག་བསྟོད་འགྲེལ་ལས་རྗད་བྱེད་ཕུན་ཚོགས་དང་ལྔར་བཤད།  བྱེ་བྲག་ཏུ་སྨྲ་བ་རྣམས་ན་རེ། ཆོས་ཐམས་ཅད་རྟོག་གེའི་སྤྱོད་ཡུལ་མིན་པས་ལྡན་པ་མ་ཡིན་
པའི་འདུ་བྱེད་ཀྱི་རང་བཞིན་མིང་གི་ཚོགས་ལ་སོགས་པ་ནི་རྫས་སུ་ཡོད་པ་ཁོ་ནའོ། །ཞེས་གསུངས་པའི་ཕྱིར།  རྟོག་གི་ཞེས་པ་མདོ་སྡེ་པ་སོགས་ལ་བྱས་ནས། དེ་དག་གིས་མ་ཤེས་པ་ཡིན་གྱི་
ལྡན་པ་མ་ཡིན་པའི་མིང་རྫས་གྲུབ་ཡོད་ཅེས་བཤད་ལ། གཞན་བཤད་པ་གསལ་པོ་མི་སྣང་ཡང། ཁོ་བོས་དཔྱད་ན་རྟོག་གེ་བ་ཞེས་མི་འབྱུང་བས། རྟོག་གེ་ཞེས་པ་སྒྲར་བྱས་ནས་ཆོས་ཐམས་ཅད་དེས་ཇི་ལྟ་བ་བཞིན་བརྗོད་མི་ནུས་བས་

[063A]༄༅། །དངོས་ཀྱི་བརྗོད་བྱ་མིང་དང་དེ་སྒྲ་སྤྱི་དང་ལྡན་མིན་དུ་འདོད་ལ་བསྟན་བཅོས་སོགས་ཀྱང་དེར་འདོད་ཅིང། དོན་སྤྱིའི་བཤད་པ་མི་གསལ་ལ། རྣམ་འགྲེལ་ཊིཀ་ཆེན་ལེའུ་གསུམ་པར། རྣམ་པ་མེད་
པར་བཤད་པའི་འདྲ་རྣམས་ཀྱང་འཇོག་དཀའ་ལ། སེལ་འཇུག་མི་འདོད་པའི་ཕྱོགས་ཀྱང། འབྱུང་བ་སྐལ་མཉམ་འཆད་པའི་མཛོད་འགྲེལ་གྱིས་གྲུབ་པ་འདྲ་ཞིག་སྣང་ཡང། གནས་དྲུག་པར། རྫས་སུ་རྣམ་པ་བཅུ་དྲུག་གོ་རྣམ་པ་ཤེས་
རབ་ཅེས་འབྱུང་བས། དབང་ཤེས་ཉིད་རྣམ་མེད་དུ་རིགས་སོ། །རྣམ་པར་གཏན་ལ་དབབ་པ་བསྡུ་བའི་བམ་པོ་སོ་ལྔ་བར། གཞན་ཡང་ཚིག་ནི་མིང་ལ་འཇུག་ཅིང། མིང་གིས་དོན་སྟོན་པར་བྱེད་དོ། །ཞེས་གསུངས་ཀྱང། ལུགས་དེ་
ལ་སྒྲ་སྤྱི་དངོས་པོ་ལ་འདོད་པའི་གནས་མེད་པས་དགོངས་པ་བཙལ་བར་བྱའོ། ། མིང་བྱེད་པ་ནི་མིང་སྟེ། དཔེར་ན་གཟུགས་སྒྲ་ཞེས་བྱ་བ་ཞེས་གསུངས་པའི་ཕྱིར། 
བཏགས་པའི་ཆ་དེ་ཡང་རྗོད་བྱེད་དུ་འདོད་ཅིང། མིང་ཡང་དེ་ཡིན་ཏེ་དེ་ལ་དགོངས་ནས་སློབ་དཔོན་གྱིས་འདིར་མིང་བྱེད་པ་ཞེས་སྨོས་པ་བཏགས་པའི་མིང་དུ་བསྟན་ནས། མིང་གཞི་ཞེས་པའི་མིང་དུ་འཁྲུལ་པ་འགོག་ཆེད་ཡིན་པར་གང་སྤེལ་
འཆད་དོ། །  །ཕྱུགས་དང་མིག་དང་རྡོ་རྗེ་དང། །མཐོ་རིས་ཆུ་དང་དོན་དགུ་ལ། །མཁས་པས་གཽ་སྒྲ་ངེས་པར་གདགས། །ཞེས་པ་ལྟར། 

[063B] རང་འགྲེལ་ལས། དེ་དག་ནི་ངག་གི་རང་བཞིན་མིན་ཏེ། གེ་གི་སྒྲ་ཡིན་ན་སྒྲ་ཙམ་གྱིས་ །འོ་ན་ཅི་ཞེན་ངག་ནི་མིང་ལ་འཇུག། །
ཞེས་གསུངས་པའི་ཕྱིར།  བེམ་པོ་དང་ལྡན་མིན་འདུ་བྱེད་དུ་གཏོགས་པར་གསུངས་ལ། ཊིཀ་ཆེན་དེ་ཉིད་སྣང་བར། མདོ་སྡེ་པའི་སྐབས་སུ། འདུ་བྱེད་བེམ་པོ་ཡོད་མ་ཡིན། །ཞེས་པའི་ཤུགས་ལ། བྱེ་
སྨྲས་ལྡན་མིན་འདུ་བྱེད་དང་བེམ་པོའི་གཞི་མཐུན་འདོད་པར་གསུངས་སོ། །ཞེས་གསུངས་པའི་གྲུབ་མཐའ་རིན་ཆེན་འཕྲེང་བ་ལྟར་རོ། །གསེར་འཕྲེང་གི་ལུང་འདི་དག་ལ་ཞིབ་ཆ་དགོས་ཞེས་མཛོད་ཀྱི་མཐའ་དཔྱོད་དུ་གསུངས་པས་
དཔྱད་པར་བྱའོ། །  ཚིག་སོགས་ཀུན་བཏགས་དངོས་མེད་ལ། །དངོས་པོ་ཡིན་ན་འབྲེལ་བ་གང། །ཇི་
ལྟ་བུར་ན་འཇུག་པར་འགྱུར། །ཞེས་གསུངས་པ་དང།  ཊིཀ་ཆེན། གྲྭ་ཆུང་བའི་ཊིཀྐ་སོགས་སུ། ཚིག་སོགས་ཆོས་ཅན། ཁྱོད་རང་གི་བརྗོད་བྱའི་དོན་དངོས་པོ་ཡི་ནི་འབྲེལ་པའམ། འབྲེལ་པ་དངོས་
པོར་གྲུབ་པ་མེད་པར་ཐལ། ཁྱོད་དེ་ལ་ཀུན་བཏགས་ཀྱི་ཆ་དངོས་མེད་རྟོག་བཏགས་ཙམ་ཡིན་བའི་ཕྱིར། ཞེས་མཐུན་པར་འབྱུང་ལ། སྡེ་བདུན་རྒྱན་དུ་ཚིགས་སོགས་ཀུན་བཏགས་པ་ཞེས་རྩོད་གཞི་ལ་སྦྱར་ཀྱང། འགལ་བ་མེད་དེ། ཕ་

[064A]༄༅། །རོལ་བོས་ཀུན་བཏགས་པའི་ཆ་ཡང་སྒྲ་སྤྱི་ཡིན་པས་རྗོད་བྱེད་དུ་འདོད་པའི་ཕྱིར་རོ། ། རྟོག་གེ་ཕ་ནི་དངོས་ཀྱི་རྗོད་བྱེད་སྤྱི་དང་ཞེན་པའི་རྗོད་བྱེད་སྒྲ་རང་མཚན་པ་ལ་འདོད་ཅེས་གསུངས་
པའི་ཕྱིར། གསེར་འཕྲེང་ཚིག་ཟིན་འདི་འདྲ་ཞིག་འདུག་པས་དཔྱད་རྒྱུ་དུ་མ་ཡོད། འདིར་ཞི་བ་ཆ་འགའ་དགོས་སོ། ། འདི་འདོད་པ་པོ་གཙོ་བོར་དཔྱོད་པ་པ་ཡིན་ལ། དེ་དག་གིས་རིག་བྱེད་ཀྱི་ངོ་བོ་ཀུན་བཏགས་ཀྱི་ཆ་ལ་འདོད་པས། དངོས་
མེད་དུ་དོན་གྱིས་ཁས་བླངས་སོང་ཡང་དངོས་མེད་དུ་མི་སྨྲ་སྟེ། འོག་ནས་རྣམ་བརྟགས་འབྲེལ་ལ་ཉེས་འདི་མེད། །ཅེས་སྐྱོན་སྤོང་སྐབས། ཁྱེད་ཅག་འབྲེལ་པ་རྟག་དངོས་འདོད་པ་ལ་སྐྱོན་འཇུག་ཀྱང། ཁོ་བོ་ཅག་བློས་བཏགས་ཙམ་དུ་སྨྲ་བས་སྐྱོན་
མེད་ཅེས་བཤད་པའི་ཕྱིར་དང། རིག་གཏེར་ལས། གངས་ཅན་པ་དང་ཉན་ཐོས་གཉིས། །སྒྲ་དོན་དངོས་ཀྱི་བརྗོད་བྱར་འདོད། །ལྡན་མིན་འདུ་བྱེད་ལ་སྦྱར་བའི། །འབྲེལ་མེད་གཟུགས་ནི་ཇི་ལྟར་སྟོན། །ཞེས་ཉན་ཐོས་བྱེ་བྲག་སྨྲ་བ་དང་སྦྱར་བ་ལྟར་
ན་ཡང། དེས་ཀྱང་ལྡན་མིན་དུ་འདོད་པས་དངོས་མེད་མི་རུང་ངོ། ། རྣམ་བཤད་རིག་པ་འབུམ་ཊིཀ་སོགས་  ལས་ཡན་ལག་དྲུག་ཅུ་མི་འཐད་པར་ཐལ་བ་དང། 
ལུས་ཅན་ཀུན་གྱིས་བྱ་དང་ནི། །ཤིང་དང་འོད་ཟེར་ཐམས་ཅད་དང། །ནམ་མཁའ་ལས་ཀྱང་ཆོས་ཀྱི་སྒྲ། །རྒྱུན་མི་འཆད་པར་ཐོབ་པར་ཤོག་ཅེས་གསུངས་པའི་ཕྱིར།  མོས་

[064B] རྩོལ་བཅས་རྩོལ་མེད་ཀྱིས་ལ་རིམ་པར་འགྲུབ་ཚུལ། རྒྱུན་ལས། སེམས་དཔའ་མཆོག་གི་སྟོན་པ་ནི། །ལུང་དང་ཡོན་ཏན་དབང་འབྱོར་ལས། །ཁྭ་དང་གཟུགས་ནི་ཐམས་ཅད་དང། །ནམ་མཁའ་ལས་ཀྱང་འབྱུང་པ་ཡིན། །ཞེས་
པ་དང་གཅིག་པར་སྣང་ངོ། ། ནང་པའི་བསྟན་བཅོས་ལ་ཕྱི་མ་གསུམ་ག་ཡིན་པས་ཁྱབ་པའི་ཕྱིར་ཏེ། རྣམ་བཤད་རིགས་པ་ལས།  ཕྱི་པའི་རྟོག་གེའི་གཞུང་ལྟ་བུ་དགོས་
པའི་སྒོ་ནས།  ཐོས་རྩོད་སྒྲུབ་པ་ལྷུར་ལེན་དང། ། འཇོག་པའི་གཙུག་རྒྱན་དང།  བྱ་རོག་སོ་རྟོགས་ལྟ་བུ་བརྗོད་བྱའི་སྒོ་ནས། དོན་མེད་དོན་ལོག་དོན་དང་ལྡན། །ཀུན་སློང་གི་སྒོ་ནས།  བྲམ་ཟེ་གསང་ཚིག་སྟོན་པ་དང་ཕྱུགས་ཀྱི་མཆོད་སྦྱིན་ལ་འཇུག་པའི་དེ་ལྟ་བུ།  ངན་གཡོ་སྙིང་
མེད་སྡུག་བསྔལ་སྤོང། །བསྟན་བཅོས་གསུམ་ཚན་གསུམ་དུ་འདོད། །ཅེས་གསུངས་པའི་ཕྱིར། བཀའ་ཐམས་ཅད་གསུམ་དུ་འདུས་པའི་ཕྱིར། དང་པོ་གྲུབ་སྟེ། རྣམ་བཤད་
ལས༑ ནོར་བུ་སྦྱོང་བའི་ཚུལ་དཔེར་བླངས་ནས་གདུལ་བྱ་བཀྲི་བའི་རིམ་པ་གསུམ་མཛད་དེ། ཞེས་གསུངས་པའི་ཕྱིར། གཉིས་པ་གྲུབ་སྟེ། གདུལ་བྱ་གྲོལ་བྱེད་ཀྱི་ཆོས་དེར་མ་འདུས་པའི་བཀའ་མེད་པའི་ཕྱིར། 
པའི་མཚན་གཞིར་ཆམ་བཤད་སོགས་ལས་ཤེང་མདོ་བཞག་ཀྱང། དགེ་འདུན་རྒྱ་མཚོའི་དཀའ་འགྲེལ་གྱི་མཇུག་ཏུ་དེ་རིམ་བ་གསུམ་པར་གསུངས་པ་དཔྱད་དགོས་ལ། དཀའ་འགྲེལ་འདིར་དགོངས་འགྲེལ་གྱི་ལེའུ་བཅུ་བགྲང་བའི་ཚེ་ཡང། རབ་

[065A]༄༅། །འབྱོར་གྱི་ལེའུ་མ་བགྲང་བར་གླེང་གཞི་བགྲང་བ་གླེགས་བམ་དང་མི་མཐུན་ཞིང། གལ་ཏེ་རབ་འབྱོར་བྱང་ཆུབ་སེམས་དཔའ་མ་ཡིན་ལ། འདི་བྱང་ཆུབ་སེམས་དཔའ་བཅུས་དྲི་ལན་གྱིས་བཤད་པར་རྣམ་བཤད་
ལས༑ འབྱུང་ངོ་ཞེ་ན། གང་གཞིར་དྲི་ལན་ཀྱང་མེད་ལ། ཞུ་བ་པོ་ཡང་མེད་པས་སྐྱོན་སོན་གནས་སོ། །དེས་ན་དགོངས་འགྲེལ་དང། ཚུལ་བཞིན་ཀུན་ཏུ་དྲི་བ་སོ་སོར་བགྲངས་ཀྱང། དེ་གཉིས་ཀྱི་དྲིས་ལན་ལེའུ་གཅིག་ཡིན་བས། བྱང་སེམས་
ར་དང་ལེའུ་རེ་སྦྱོར་མི་དགོས་ལ། གླེགས་བམ་སོར་བཞག་རུང་ངོ། ། དེ་ལ་གང་དག་སྟོང་པ་ཉིད་ཀྱི་ཚུལ་འདི་ལས་ཕྱིན་ཅི་ལོག་ཏུ་རྣམ་པར་གཡེང་ཞིང་རྣམ་པར་འཕྲོ་ལ་མཉམ་པར་མི་འཇོག་ཅིང་རྩེ་བ་ཅིག་ཏུ་མི་
འགྱུར་བ་ནི་སྟོང་པ་ཉིད་ལ་སེམས་རྣམ་པར་གཡེང་བ་ཞེས་བརྗོད་དོ། །ཞེས་གསུངས་པའི་ཕྱིར།  སྟོང་ཉིད་ལ་རྣམ་གཡེང་ཡིན་པས་རྣམ་གཡེང་དུ་འགྱུར་ན་བདེན་འཛིན་དེར་འགྱུར་ལ། མིན་ན་སྐྱོན་བརྗོད་
འབྲེལ་མེད་དོ་ཟེར་ཡང། དཔྱད་ན་ཕ་རོལ་པོའི་ཁས་བླངས་ལ་འཁྲིས་པའི་སྐྱོན་བརྗོད་པ་ཡིན་པས་རྣམ་གཡེང་ཉོན་སྒྲིབ་མ་ཡིན་པར་མི་འགྱུར་རོ། །དེ་ཡང་ཕ་རོལ་པོ་དེས་རྒྱུད་བླའི་ལུང་དོན་འཆད་པའི་ཚེ་རྣམ་གཡེང་མེད་པའི་དོན། གང་
བཤད་བྱའི་དོན་དེ་ལས་ལོག་པར་ཞུགས་ཕའི་གཡེང་བ་མ་སྤངས་པར་ཡོད་ན། བསམ་པ་དེའི་དབང་གིས་བཤད་པ་ལ་ཡང། ཕྱིན་ཅི་ལོག་གི་ཉེས་པ་འབྱུང་བས་ཚིག་དོན་གཉིས་ཀར་སྐྱོན་མེད་པའི་བཤད་པ་རྣམ་དག་ཏུ་མི་འགྱུར་

[065B] དེ་ལྟ་ན་སྟོང་ཉིད་སྟོན་པའི་བསྟན་བཅོས་རྣམ་དག་བརྩམས་པ་ལ་སྟོང་ཉིད་ལ་གཡེང་བ་སྤངས་དགོས་ཞེས་པ་རྣམ་པར་དཔྱོད་པའི་སྒོ་བླ་ན་མེད་པ་ཡིན་ནོ། །རང་ལུགས་ལ། རྣམ་གཡེང་མེད་བའི་དོན། སྤངས་བ་ལ་མི་བྱེད་
ཅིང་འདིའི་རྣམ་གཡེང་ཡང། དར་ཊིཀ་ལས། བྱེད་པ་པོའི་ཀུན་སློང་གི་ཁྱད་པར་རྙེད་པ་དང། བཀུར་སྟི་དང། གྲགས་པ་ལ་ལྟ་བ་སོགས་འཁོར་བའི་འདུ་འཛིའི་རྣམ་གཡེང་མེད་པའི་ཡིད་ཅན་གྱིས་བཤད་པ་དང། ཞེས་འབྱུང་སྟེ། དེ་ཙམ་ནི་
འདུལ་བ་མདོ་རྩ་བར། རྙེད་པ་དང། བཀུར་སྟི་དང། ཟབ་ཟིང་མེད་བའི་སེམས་ཀྱིས་སོ། །ཞེས་གསུངས་པ་ལྟར། ཆོས་འཆད་པ་ཐམས་ཅད་ལ་ཡང་དགོས་པས་ཕྱོགས་སྔ་དང་རང་གཞུང་ཤན་ཕྱེད་བ་གལ་ཆེ་བར་སྣང་ངོ། །
དེ་དག་མཁས་པ་རྣམས་ཀྱི་དོགས་པར་སྣང་བས་བཤད།  སེམས་བསྐྱེད་ཙམ་སྟོན་པ་དེས་ཀྱང་ཐར་ལམ་བརྟན་པར་འདོད་དགོས་པས། དེ་ལ་སླེབས་
པ་ཡང་ཐར་ལམ་དུ་སླེབས་པར་འགྱུར་རོ་ཟེར་བ་སོགས།  ། བྱམས་པ་གཞན་ཡང་རྒྱུ་བཞིས་ན་སྤོབས་པ་ཐམས་ཅད་
སངས་རྒྱས་ཀྱི་གསུང་ཡིན་པར་རིགས་པར་བྱའོ། །  རྣམ་འགྲེལ་ལེའུ་དང་པོའི་མཐའ་དཔྱོད་ལས། ཐེག་ཆེན་ཐུན་མོང་མ་ཡིན་པའི་འདུ་
[066A]༄༅། །བའི་སྡེ་སྣོད་དང། སྡེ་སྣོད་གཞན་གཉིས་ཀྱི་གཞི་མཐུན་ཡོད་པའི་ཕྱིར། དཔེར་ན། མཚན་གཞི། དཀོན་བརྩེགས་དང། སངས་རྒྱས་ཕལ་པོ་ཆེ་དང། མདོ་ཏིང་ངེ་འཛིན་རྒྱལ་པོ་ལྟ་བུའོ། །ཞེས་གསུངས་
པ་ལྟར། སྐྱབས་མགོན་མཆོག་གིས་མཛད་བའི་གསོལ་འདེབས་ཀེ་ཏ་ཀའི་འཕྲེང་མཛེས་ཀྱི་ཊིཀྐར་གསུངས་ལ། དབུ་མའི་མཐའ་དཔྱོད་དུ་ཡང་གསུངས་སོ། །སྡེ་སྣོད་གསུམ་དུ་འཇོག་ཚུལ་སྤང་བྱ་ལ་ལྟོས་ནས་འདོད་པ་བསོད་ཉམས་ཀྱི་
མཐའ་དང། ངལ་དུབ་ཀྱི་མཐའ་སྟེ་མཐའ་གཉིས། ཐེ་ཚོམ་དང། ལྟ་བ་མཆོག་འཛིན་གྱི་གཉེན་པོར་འདུལ་བ་མདོ་མངོན་གསུམ་དང། བསླབ་བྱ་ལ་ལྟོས་ནས་མདོར་བསླབ་པ་གསུམ་པ་ཤད་པས་བྱང་ཆུབ་པར་བྱེད། འདུལ་པས་ཚུལ་
ཁྲིམས་ལ་འགྱོད་པ་མེད་པས་ཞི་གནས་ཀྱང་བརྒྱུད་ནས་འགྲུབ། དེའི་སྟེང་དུ་མངོན་བས་ལྷག་མཐོང་འགྲུབ་པ་དང། ཤེས་བྱ་ལ་ལྟོས་ནས་མདོའི་ཚིག་དོན་གཉིས་ཀ་ལ་བྱང་ཆུབ་བར་བྱེད། །མངོན་པས་འབེལ་གཏམ་གྱིས་ཆོས་དོན་རྫོགས་
པར་ལོངས་སྤྱོད། འདུལ་བས་ཆོས་དོན་མངོན་དུ་བྱེད་བར་བུ་སྟོན་གསུངས་ལ། ཀུན་བཏུས་དར་ཊིཀ་ལས། བྱེད་ལས་ཀྱི་དབང་དུ་བྱས་པ་དང། རང་གི་ངོ་བོའི་དབང་དུ་བྱས་པ་དང། བརྗོད་བྱའི་དབང་དུ་བྱས་པ་གསུམ་དུ་འདུས་པའོ། །ཞེས་གསུངས་
པ་དོན་ཕལ་ཆེར་འདྲ་ལ། དབུས་མཐར། ཁམས་རྟས་བྱེད་དང་ཡིད་བྱེད་དང། །ཞེས་སོགས་དང། རྒྱན་ལས། སྡེ་སྣོད་དག་ནི་གསུམ་མམ་གཉིས་ཀྱང་རུང། །བསྡུས་པའི་ཕྱིར་ན་རྒྱུ་ནི་དགུར་འདོད་དོ། །ཞེས་བའི་ཐད་ཀྱི་འགྲེལ་བར་

[066B] ། ས་སྡེ་གཅིག་པུ་ལ་ཡང་སྣ་ཚོགས་བཤད་པ་རྟེན་གཞི་མདོའི་དབང་གིས་སོ། ། དེ་ལ་རེ་ཞིག་མདོ་སྡེ་དང། དབྱངས་ཀྱིས་བསྙད་བའི་སྡེ་དང་
ལུང་དུ་བསྟན་པའི་སྡེ་དང། ཚིགས་སུ་བཅད་པའི་སྡེ་དང། ཆེད་དུ་བརྗོད་པའི་སྡེ་དང། རྟོགས་པ་བརྗོད་པའི་སྡེ་དང། དེ་ལྟ་བུ་བྱུང་པའི་སྡེ་དང། སྐྱེས་བ་རབས་ཀྱི་སྡེ་དང། ཤིན་ཏུ་རྒྱས་བའི་སྡེ་དང། རྨད་དུ་བྱུང་བའི་ཆོས་ཀྱི་སྡེ་ཞེས་
གང་གསུངས་པ་དེ་ནི་མདོ་སྡེ་ཡིན་ནོ། །གླེང་གཞིའི་སྡེ་ཞེས་གང་གསུངས་པ་དེ་ནི་འདུལ་བ་ཞེས་བྱ་བའོ། །གཏན་དབབ་པར་བསྟན་པའི་སྡེ་ཞེས་གང་གསུངས་པ་དེ་ནི་ཆོས་མངོན་པ་ཞེས་བྱ་སྟེ། ཞེས་དང། གཞི་བསྡུ་བར། ཡན་ལག་བཅུ་
གཉིས་ལས། ཤིན་ཏུ་རྒྱས་པའི་ཡན་ལག་མ་གཏོགས་པ་རྣམས་ནི། ཉན་ཐོས་དང་ལྡན་བའོ། །ཞེས་པ་ལྟར། བྱང་སར་ཡང་གསུངས་ལ། རྟེན་ས་ཡང། ཉན་སས་དམན་མདོར་བསྟན་ཏེ། རྣམ་འགྲེལ་མཐའ་དཔྱོད་དུ་སྐྱེས་བའི་རང་ས་ནི་
བྱང་ཆུབ་སེམས་དཔའི་འདུལ་བ་ཡིན་ཀྱང། ཉན་ཐོས་ཀྱི་འདུལ་བའི་སྡེ་སྣོད་མ་ཡིན་པས་དེར་མ་བཤད་ལ། ཞེས་གསུངས་པའི་ཕྱིར། དེ་ལ་མདོའི་སྡེ་ནི་དོན་བསྡུའི་ཐོག་མར་ཚིག་ལྷུགས་སུ་གསུངས་པ་སྟེ། མེ་དོར་ཞེས་རིང་ཆ་འབྱུང་བས་
མདོ་རྒྱས་ཀྱི་མདོ་ཡིན་གྱི་མདོ་མངོན་གྱི་མདོ་མིན་ནོ། །མཚན་གཞི་ཤེར་སྙིང་ལས། ཕུང་པོ་ལྔ་པོ་དེ་དག་ལ་རང་བཞིན་གྱིས་སྟོང་པ་རྣམ་པར་བལྟ། ཞེས་པ་ལྟ་བུའི་ཐིག་དམན་གྱི་མདོ་དང། དབྱངས་བསྙད་དབུས་དང་ཐ་མར་ཚིགས་བཅད་

[067A]༄༅། །འབྱུང་བ་རྡོར་གཅོད་ལས། གང་དག་ང་ལ་གཟུགས་སུ་མཐོང། །ཞེས་པ་ལྟ་བུའོ། །ལུང་བསྟན་ཤི་ནས་གར་སྐྱེ་སྟོན་པ་པད་དཀར་ལྟ་བུའོ། །སྔ་མ་དྲང་དོན་དང་འདི་ངེས་དོན་བྱེད་ཚེ་ལུང་སྟོན་པ་ཡང་
དགོངས་པ་ལུང་སྟོན་བ་ལ་སྦྱར་རོ། །ཚིགས་བཅད་ལུས་རིལ་པོ་ཚིགས་བཅད་དུ་སྟོན་པ་ལྟ་བུའི་ཐེག་དམན་གྱི་མདོའོ། །ཆེད་བརྗོད་ནི་ལེགས་སོ་ལེགས་སོ་ཞེས་བྱ་བ་བྱིན་ནས་ལེགས་སོ་ཞེས་པ་ལྟ་བུའོ། །གླེང་གཞི་ནོར་ཅན་ལ་བཅས་པ་
ལྟ་བུའོ། །རྟོགས་བརྗོད་ཚངས་བྱིན་གྱི་ལྟ་བུའོ། །དེ་ལྟ་བུ་བྱུང་ལས་བརྒྱ་པ་ལྟ་བུའོ། །སྐྱེས་རབས་སླ། ཤིན་ཏུ་རྒྱས་པ་ཡུམ་ལྟ་བུ། རྨད་བྱུང་ནི་ཐེག་དམན་ལ་མི་སྲིད་པས་ཐེག་ཆེན་གྱི་ཆེ་བ་སྟོན་པ་སྟེ། དད་པའི་སྟོབས་བསྐྱེད་པ་ལ་འཇུག་
པ་ཕྱག་རྒྱའི་མདོ་ལྟ་བུའོ། ། ཡན་ལག་བཅུ་གཉིས་ཀྱི་དང་པོ་ལྔ་ནི་ཐེག་དམན་གྱི་མདོ་སྡེའི་སྡེ་སྣོད་དང།  །
 གནས་གསུམ་གྱིས་གཞི་བསྡུ་བར་འགྱུར་ཏེ། འདི་ལྟ་སྟེ། མདོ་སྡེའི་གཞི་དང། འདུལ་བའི་གཞི་དང་མ་མོའི་གཞིའོ། །ཞེས་གསུངས་ཀྱང། རྒྱས་བཤད་དུ་མངོན་པ་བསྡུ་
བ་མ་མཛད་པའི་རྒྱུ་མཚན། དེའི་སྔ་རོལ་ཏུ་སྤྲང་པོ་ཉི་མའི་དངོས་གྲུབ་སོགས་མངོན་པའི་དགྲ་ལན་གསུམ་བྱུང་བས། དེ་དུས་མངོན་པ་ཚང་བ་མི་བཞུགས་པ་ཡིན་ཟེར། ད་ལྟ་འདི་ཙམ་སྨྲ་བ་ཡང་སྨིན་མ་ཟིང་ཟིང་བྱེད་ཀྱང་དེ་ནི་ལུང་

[067B] དེ་དུས་མངོན་པ་གཏན་མེད་པར་ཁྱོད་ཀྱང་མི་འདོད་ལ། ཐོར་བུར་ཡོད་ན་དེ་བསྡུ་བར་སྐྱེ་བ་བཞེས་པ་ཡིན་པས་ལྷག་པར་བསྡུ་རིགས་ཏེ། སྔ་མས་བསྒྲིགས་ཟིན་ཁོ་ན་ལ་པར་ལོག་བྱེད་པ་ཁོང་ཀྱི་མ་ཚང་ཡིན་པའི་
ཕྱིར་དང། ཁྱོད་ལྟར་ན་མདོ་འདུལ་ཡང་བསྡུ་མི་རུང་སྟེ། སློབ་སྤྲིངས་ལས། མདོ་སྡེ་ཕལ་ཆེར་ཀླུ་ཡུལ་ན་བཞུགས་པར་བཤད་ཅིང། འདུལ་བ་ཡང། མདོ་རྩའི་འགྲེལ་ཆུང་ལས། དགེ་སློང་མའི་ཁྲིམས་ལྔ་བརྒྱ་སྲུང་ངོ་ཞེས་དང་
སྨན་བླའི་མདོར་དགེ་སློང་མ་གང་དག་བསླབ་པའི་གཞི་ལྔ་བརྒྱ་པོ་ངག་འཛིན་པ་ཞེས་གསུངས་ཀྱང་སུམ་བརྒྱ་རེ་བཞི་ལས་གཞན་པ་ཀུན་ནུབ་པའི་ཕྱིར་དང། དེས་ན་རྣམ་བཤད་རིགས་པ་ལས། ཡང་དག་བསྡུས་པའི་གཞི་ཉམས་ཕྱིར་
ཞེས་གསུངས་པས་དེ་ཡང་བསྡུ་མི་རིགས་པར་འགྱུར་རོ། །དེས་ན་འདིར་ཟུར་དུ་བསྡུ་བ་མ་མཛད་པ་བསྡུ་རྒྱུ་མ་རྙེད་པ་མིན་ཏེ། བུ་སྟོན་ཆོས་འབྱུང་ལས། འདིའི་མདོ་བསྟན་དུ། སྡེ་སྣོད་གསུམ་བསྡུ་བ་སྨོས་ནས། རྒྱས་བཤད་མདོ་སྡེ་དང་
འདུལ་བ་བསྡུ་བ་གཉིས་ལས་མ་བཤད་པ་ནི། མ་མོ་བསྡུ་བ་ས་སྡེ་ལྔ་པོ་ཉིད་ཡིན་པས་ལོགས་སུ་མ་བཤད་ཅེས་གསུངས་པའི་ཕྱིར། འདི་ཆེས་ལེགས་ཏེ་ཐོས་པའི་ས་གཏན་ལ་དབབ་པ་བསྡུ་བར། དེ་ལ་མ་མོ་བསྡུ་བ་ནི་ས་བཅུ་བདུན་དང་བསྡུ་བ་
བཞིའོ། །ཞེས་གསུངས་པའི་ཕྱིར། བར་འདིར་འདི་གསུངས་པ་གཞུང་སྐྱི་ལ་དཔྱད་པ་འཇུག་ཆེད་ཡིན་པས། བཀའ་དྲིན་དུ་ཤིས་པར་གྱིས།  

[068A]༄༅། །འཕགས་པ་ཆོས་ཀུན་ཏུ་འགྲོ་བའི་མདོ་ལས་འདི་སྐད་བདག་གིས་ཐོས་པ་ཞེས་གྱིས་ལ་ཆོས་བསྡུས་ཤིག་ཅེས་དང། གོ་རིམ་དང་འབྲེལ་ཡང། རྗེས་སུ་བསྟན་པར་བྱའོ། །ཞེས་པ་ལྟ་བུའི་སྒོ་ནས་
བཀས།    དེ་ཉིད་ལས། བྱང་ཆུབ་སེམས་དཔའ་རྡོ་རྗེ་སྙིང་པོ་ལ་ཟིལ་གྱིས་མི་གནོན་པའི་
ལུས་ཉེ་བར་བསྒྲུབས་ཏེ། ཞེས་པ་ནས། སངས་རྒྱས་བཅོམ་ལྡན་འདས་དེ་དག་གིས་དེ་ཉིད་ན་བཞུགས་བཞིན་དུ་ཕྱག་གཡས་པ་རྣམས་བརྐྱངས་ཏེ། བྱང་ཆུབ་སེམས་དཔའ་རྡོ་རྗེ་སྙིང་པོའི་མགོ་ལ་བྱུགས་པ་མཛད། ཞེས་སོགས་སྣང་ཚོད་
གཙོ་བོར་བྱས་ཏེ་ཕྱག་དབང་གནང་བའི་ཚུལ་གྱིས་བྱིན་གྱིས་བརླབས་པའོ། །གཉིས་པར་ཡང་ཁ་ཅིག་ཕ་དང་མ་ནི་ཞེས་སོགས་ཚིག་ངན་པ་སངས་རྒྱས་ཀྱི་གསུང་གི་ནུས་པས་ཟབ་མོར་བསྒྱུར་ཟེར་བ་ཚིགས་བཅད་འདི་གྲགས་ཆེ་བའི་
དབང་ཙམ་སྟེ། དོན་དངོས་ནི་སངས་རྒྱས་ཀྱི་བཀས། འཇམ་དཔལ་ལ་ཁྱོད་ཀྱི་མ་སྐྱེས་དགྲའི་འགྱོད་པ་སོལ་ཅིག་ཅེས་བསྒོས་ནས་བསྟན་པ་དང། མོའུ་འགལ་གྱི་བུ་མང་བཀུར་གྱི་གདུང་བརྒྱུད་ཀྱི་བཤད་པར་བསྐོས་ནས་བསྟན་པ་
ལྟ་བུའོ་ཞེས་ཝ་རི་ཇོ་སྲས་ཀྱི་འདུལ་བར་འབྱུང་བ་ལེགས་ཏེ། འཇིག་རྟེན་ན་ཡང་རྒྱལ་པོའི་ལུང་གིས་མངགས་པའི་ཕོ་ཉའི་ཚིག་བཙན་པ་ལྟ་བུའོ། །སྔགས་ནི། བཧུ་ཙ་ར་ཎ། པ་ཏ་ལ་ཙ་ར་ཡ། ཁེ་ཙ་ར་ཡ། པུར་བ་ན་སོགས་ཉེར་

[068B] སྙིང་པོ། ཧྲཱི་ཥྚྲཱི་ཀྱི་བྱིན་གྱིས་བརླབས་པ་ལྟ་བུའོ། ། ལམ་རིམ་གཉིས་དང། ཐུབ་དགོངས་ལྟ་བུ།  ཐུབ་དགོངས་ཀྱི་ལེའུ་དང་པོ་གཉིས་གསུང་རབ་
སྤྱིའི་དགོངས་འགྲེལ་གྱི་ཚུལ་དུ་བྱས་ནས། ཐ་མ་གཉིས་ཀྱིས་རྒྱན་གྱི་དོན་བྱེ་བྲག་ཏུ་འགྲེལ་བས་མངོན་རྟོགས་རྒྱན་གྱི་འགྲེལ་པར་ཡང་བགྲང་ངོ། ། འཁྲུག་
པ་སྡེབས་པའི་བསྟན་བཅོས། རྒྱ་ཆེ་བ་སྡུད་པའི་བསྟན་བཅོས། མ་ཚང་བ་ཁ་སྐོང་བའི་བསྟན་བཅོས་བཞི་ཡོད།  ཚད་མའི་གཞུང་ཆུང་བརྒྱ་རྩ་སྡུད་པའི་ཕྱིར་མཛད་པས་ཚད་མ་མྡོའམ།  ཚད་མ་ཀུན་བཏུས་དང་པོ་དང། 
ཡང་དང་འབྱུང་ཚུལ་སོགས་ཀྱི་གོ་རིམ་ངེས་པ་མེད་པར་ལུང་སྡེ་བཞིར་ཐོར་བུར་གསུང་བ་རྣམས་སྡོམ་པ་མ་ཐོབ་པ་ཐོབ་བྱེད་སོགས་ཀྱི་རིམ་པར་བསྒྲིགས་པའི་  མདོ་སྡེ་མཐའ་དག་བསྡུས་ཏེ་འགོ་སྐྱབས་འགྲོ་ནས་རིམ་པར་བཤད་པའི་
མདོ་སྡེ་རྒྱན་གཉིས་པ།  དེ་དོན་ཕྱིར་ན་ཐབས་གོམས་པ། །དེ་ཉིད་སྟོན་པ་ཡིན་པར་འདོད། །ཅེས་དང། ཡང་དེ་ཉིད་ལས། དེ་ཕྱིར་ཚད་ཡིན། 
ཟིན་ཏེ། སླར་ཡང་ལུགས་ལྡོག་གི་སྒོ་ནས་སྟོན་པ་ཚད་མའི་སྐྱེས་བུར་བསྒྲུབས་པ་ནི།  བདེན་པ་བཞི་ནི་སྟོན་མཛད་པ། །ཞེས་དང།  མཁྱེན་གསུམ་ནི་རལ་གྲི་ཐང་ལ་བཞག་པ་འདྲ་བས་ས་

[069A]༄༅། །མཚམས་མེད། སྦྱོར་བཞི་ཆོས་སྐུ་ལ་ས་མཚམས་ཡོད་ཟེར།  བསམ་ཚོད་ནི་དང་པོ་གསུམ་གྱིས་སྤྱིར་བཤད་པ་ཡིན་ལས། གདུལ་བྱ་ཐམས་ཅད་ཀྱི་
རྒྱུད་ལ་སྐྱེད་བྱ་ཡིན་ལ། ཕྱི་མ་ལྔས་རྒྱན་གྱི་ཆེད་དུ་བྱ་བའི་གདུལ་བྱའི་རྒྱུད་ལ་འབྱུང་འགྱུར་རྣམས་བྱེ་བྲག་ཏུ་བཤད་དོ་སྙམ་པ་སྟེ། སྐབས་གཉིས་བར་ལམ་ཤེས་སྐབས་གཉིས་པའི་ལམ་ཤེས་ཡིན་གསུངས་ནས། སྐབས་བཞི་
པར་རྣམ་རྫོགས་སྦྱོར་བ་སྤྱི་ཙམ་བཞི་བའི་དེ་མ་ཡིན་པར་གསུངས་པ་དང་གནད་གཅིག་གོ། 
ཕྱིར།  སེམས་ཅན་གང་དག་གཞན་ཕྱིར་སེམས་པ་རྣམ་དག་པ། །ཞེས་སོགས་ཤོ་ལོ་ཀ་གཅིག་སྐབས་དྲུག་པ་དང། སྤྱོ་བ་བྱས་སམ་སོགས་ཤོ་ལོ་ཀ་གཉིས་བདུན་པ་དང། བདག་གི་བདེ་བ་བཏང་ནས་
ཞེས་སོགས་ཤོ་ལོ་ཀ་གཅིག་བརྒྱད་པ་ལ་སྦྱར་ནས། ཉེར་དགུ་པ་རྗེས་སུ་རིགས་པའི་ལེའུ་ཡན་ལ་རྒྱན་རྫོགས་པར་བྱས་ན། སློབ་དཔོན་གྱི་སྡུད་འགྲེལ་དང། རྒྱན་སྣང་སོགས་དང་མཐུན་ཀྱང། བུདྡྷ་ཤྲིས་དེའི་སྟེང་དུ་བཟོད་བའི་ཕར་
ཕྱིན་ལ་གནས་ཞེས་པའི་བར་གྱིས་རྟག་དུ་དང། ཟླ་བ་ཡར་གྱི་ངོ་བཞིན་ནོ། །ཞེས་པའི་བར་ཆོས་འཕགས་ཀྱི་ལེའུ་ཡང་སྐབས་ལྔ་པའི་ཁུངས་སུ་སྦྱར་ཏེ། སྐབས་ཕྱི་མ་གསུམ་མདོ་དང་སྦྱོར་བ་ན་ཡོངས་གཏད་ཀྱི་འགོ་ནས། བྱང་ཆུབ་

[069B] ཆོས་འདི་ཡོངས་རྫོགས་ཞེས་པའི་གང་པ་གཅིག་བདུན་པ་དང། ཡོངས་དག་ཞིང་དང་ཞེས་སོགས་བརྒྱད་པར་སྦྱར་བ་ཚིག་འགྲིག་པ་ལྟར་སྣང་ཡང། ལེའུ་སོ་གཉིས་སུ་སྦྱར་ན་ཁོག་དང་མི་འགྲིག་
ལ༑ གོང་དུ་སྐབས་བཞི་བའི་འགོ། ཆོས་རྣམས་རང་བཞིན་ཞེས་སོགས་ནས་མ་བཟུང་བར། རྒྱལ་བ་ལྷ་ རྒྱན་གྱི་ཚིག་བསྒྱུར་ཏེ། རྟེན་དང་བཅས་པའི་རྣམ་པ་དང། །ཞེས་
བཤད་པ་ནི། སྐབས་བཞི་པར་རྣམ་པའི་རྒྱས་བཤད་དེ་སྙེད་ཅིག་གསུངས་པ་ལ་དངོས་སུ་བསྙོན་པར་སྣང་ཡང། ད་ལྟའི་སྡུད་པའི་དཔེ་ཐམས་ཅད་ལ་རྟོག་དཔྱོད་མེད་པར་བུདྡྷ་ཤྲི་ལྟར་སྐབས་ཕྱེ་སྣང་བ་ནི། རིམ་འགྲོའི་ཀླག་ཆོས་ཙམ་དུ་གོ་
ནས་སྣང་མེད་བྱས་པས་ལན་ནོ། ། གླེང་བསླངས་བ་བྱས་ནས་དེ་བཞིན་གཤེགས་བ་དང་འབྲེལ་བའི་ཡོངས་སུ་གཏད་བ་ཆུང་ངུའི་དོན་ནི། ཀུན་དགའ་བེ་དེ་ལྟ་བས་ན། ཞེས་གསུངས་པའི་ཕྱིར་ན་མ་ཁྱབ། 
གཏད་ཆུང་ངུ་ནི་ཡོངས་གཏད་ཀྱི་ལེའུ་དངོས་མ་ཡིན་གྱི། ལེའུ་ཉེར་བརྒྱད་པ་མེ་ཏོག་བཀྲམ་པའི་ལེའུ་ཁུངས་སུ་གཏོགས་ལ། ཡོངས་གཏད་དངོས་ནི་ལེའུ་སོ་གཉིས་པ་ཡིན་ནོ། །དེས་ན་བྱང་ཆུབ་ཆེན་པོའི་རྒྱུའི་བཤད་བྱ་ནི་སྔ་མ་ཡིན་གྱིས་
ཕྱི་མ་མ་ཡིན་པས་ཡོངས་གཏད་བསྡུས་བར་མི་འགྱུར་རོ། །  ཐེག་པ་གཅིག་དང་རིགས་གཅིག་ཏུ་སྟོན་པ་ཡིན་ལ། དེས་ན་རབ་བཞི་རྣམ་ངེས་སོགས་མདོ་དང། རྩ་ཤེས་

[070A]༄༅། །སོགས་བསྟན་བཅོས་སུ་གསལ་བས་འདིར་ བྱམས་ཞུས་ཀྱི་བསླབ་པ་རབ་དབྱེའི་ལེའུ་ འཕྲིན་ལས་ཉེར་གཉིས་པ་  ཕྱིན་ཅི་ལོག་སྤོང་བའི་འཕྲིན་ལས་ཀྱི་བཤད་
བྱ་ཡིན་པའི་ཕྱིར་ཏེ།  རྒྱལ་བ་འདས་དང་མ་བྱོན་ཕྱོགས་བཅུ་གང་བཞུགས་པ། །ཀུན་ལམ་ཕ་རོལ་ཕྱིན་པ་འདི་ཡིན་གཞན་མ་ཡིན། །ཞེས་གསུངས་བའི་ཕྱིར།  སློབ་དཔོན་འདིས་ཤེར་ཕྱིན་དངོས་
རྡོ་རྗེ་ལྟ་བུའི་ཏིང་ངེ་འཛིན་དུ་འདོད་ཀྱང། སངས་རྒྱས་ལ་ཤེར་ཕྱིན་གཙོ་བོར་བཞག་པ་འགལ་བ་མེད་དེ། གནོད་འཇོམས་ལས། སངས་རྒྱས་ཀྱི་སར་གཏོགས་པའི་ཤེས་རབ་རྣམ་པར་མི་རྟོགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བྱའོ། །ཞེས་
གསུངས་པས། སངས་རྒྱས་ཀྱི་མཉམ་གཞག་སྣང།  །
 མི་ཕལ་བ་མི་ཡིན་པ་ལྟར་ཤེར་ཕྱིན་ཕལ་བ་ཤེར་ཕྱིན་ཡིན་པར་གསུངས་པ་སྒྲ་སོར་བཞག་བྱེད་ན། དེ་སྒྲ་ཡིན་ཞེས་པ་ལམ་ལ་ལྟོས་ནས་ཕལ་བ་དང། གཞུང་ལ་ལྟོས་ནས་བཏགས་པ་བར་འགྱུར་ཚུལ་གཉིས་
དགོས་སམ་དཔྱད།  དེ་ཕྱིར་དམ་པའི་དོན་གྱིས་ནི། །ཕ་རོལ་ཕྱིན་པ་བཅུར་འདོད་དོ། །ཞེས་དང།  སྦྱིན་དང་ཚུལ་ཁྲིམས་བཟོད་བརྩོན་འགྲུས། །བསམ་གཏན་དང་ནི་ཤེས་རབ་ཐབས། །སྨོན་

[070B] །འདི་དག་ཕ་རོལ་ཕྱིན་བཅུའོ། །ཞེས་དང། དམ་པ་བཅུ་གཉིས་བདག་ཉིད་དེ། །རྒྱ་ཆེ་བ་དང་ཡུན་རིང་དང། །ཆད་དུ་བྱ་དང་མི་ཟད་དང། །རྒྱུན་མི་འཆད་དང་ཚོགས་མེད་དང། །དབང་འབྱོར་པ་དང་ཡོངས་བཟུང་དང་
རྩོམ་དང་ཐོབ་དང་རྒྱུ་མཐུན་དང། །འགྲུབ་བ་དམ་པར་འདོད་བ་ཡིན། །ཞེས་བའི་དང་པོ་གཉིས་སྤྱི། ལྷག་མ་བཅུ་བྱེ་བྲག་ལ་སྦྱར་ཏེ། ཐ་མ་བཞི་འགྲེལ་པ་འགྲེལ་བཤད་དག་ལས། མོས་སྤྱོད། ས་དང་པོ། གཉིས་པ་ནས་དགུ་པ་པའི་བར་
དང། བཅུ་པ་ལ་སྦྱར་བ་ལྟར་ན་འགལ་ཡང་གཙོ་བོ་ལ་དགོངས་སམ་དཔྱོད།  འདི་དག་གི་མཚན་ཉིད་ཇི་ལྟར་བལྟ་ཞེ་ན། དམ་པ་དྲུག་གིས་བལྟ་བར་བྱ་སྟེ། 
ཡིན་པའི་ཕྱིར་རོ། །དངོས་པོ་དམ་པ་ནི་མཐའ་དག་ཀུན་ཏུ་སྤྱོད་བའི་ཕྱིར་རོ། །ཆེད་དུ་བྱ་བ་དམ་པ་ནི་སེམས་ཅན་ཐམས་ཅད་ལ་ཕན་པ་དང་བདེ་བའི་ཆེད་དུ་བྱ་བའི་ཕྱིར་རོ། །ཐབས་ལ་མཁས་པ་དམ་པ་ནི་རྣམ་པར་མི་རྟོགས་བའི་ཡེ་ཤེས་ཀྱི་ཡོངས་སུ་ཟིན་
པའི་ཕྱིར་རོ། །ཡོངས་སུ་བསྔོ་བ་དམ་པ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བའི་ཕྱིར་རོ། །རྣམ་པར་དག་པ་དམ་པ་དེ་ཉོན་མོངས་པ་དང་ཤེས་བྱའི་སྒྲིབ་པས་སྒྲིབ་པ་མེད་པར་ཡང་དག་པར་འགྲུབ་པའི་ཕྱིར་རོ། །
ཞེས་གསུངས་པའི་ཕྱིར་དང།  རྟེན་དམ་པ་ཞེས་གསུངས་ཀྱང་གང་ཟག་ཏུ་མི་ནོར་བས་འདི་ལེགས་སོ། །མཐའ་དག་ཀུན་དུ་སྤྱོད་བའི་དོན་ནི་ལོངས་སྤྱོད་ཉན་རང་ཡང་གཏོང་ལ། འདིས་བཏང་བྱའི་དངོས་

[071A]༄༅། །བོ་དགེ་རྩ་འབྲས་བུ་དང་བཅས་གཏོང་ལ། ཚུལ་ཁྲིམས་ཀྱང་སྒོ་གསུམ་གའི་སྡོམ་པ་ཚང་བར་ཡོད་བའོ། ། དགོངས་འགྲེལ་ལས། བཅོམ་ལྡན་འདས་ཅིའི་སླད་དུ་ཕ་རོལ་ཏུ་ཕྱིན་པ་དེ་ལ་
ཕ་རོལ་ཏུ་ཕྱིན་པ་རྣམས་ཞེས་བགྱི་བ་ལགས། སྤྱན་རས་གཟིགས་དབང་ཕྱུག་ལྔའི་ཕྱིར་ཏེ།  དངོས་པོ་དམ་པ་མཐའ་དག་གཏོང་བའི་ཕྱིར་བཏང་བྱའི་ཟས་ལ་  ཆགས་པ་མེད་པ་ཉིད་དང།  ཆེད་དུ་བྱ་བ་དམ་པ་གཞན་དོན་ཁོ་ན་ཡིན་པས་ལན་ལ་  མི་ལྟ་བ་ཉིད་དང། 
ལ་དམན་བའི་ཡིད་བྱེད་ཀྱིས་ཀྱང་མ་གོས་པས། འབྲས་བུ་ལ་སྐྱོན་གུན་རྣམ་པར་དག་པའི་སྐུ་འགྲུབ་པར་བྱེད་པ། ཁ་ན་མ་ཐོ་བ་མེད་པ་ཉིད་དང།  འཁོར་གསུམ་དུ་  རྣམ་པར་མི་རྟོག་པ་ཉིད་དང།  རྫོགས་བྱང་དུ་  ཡོངས་སུ་བསྔོ་བ་ཉིད་དོ། །
པོ་གྲུབ་སྟེ། དགོངས་འགྲེལ་ སྤྱན་རས་གཟིགས་ཀྱི་ལེའུ་  ལས། མོས་པ་སྤྱོད་པའི་ས་ལ་མོས་པ་ཆུང་ངུ་དང་འབྲིང་ལ་ཞུགས་པ་དེ་ནི་ཕ་རོལ་ཏུ་ཕྱིན་པ་ཞེས་བྱའོ། །ཞེས་གསུངས་བའི་ཕྱིར། 
བའི་ཡེ་ཤེས་ཁྱད་པར་གསུམ་མམ་བཞི་ལྡན་དེ། ལས་སྒྲུབ་ཀྱི་ཕར་ཕྱིན་གྱི་མཚན་ཉིད།  དེ་ལྟར་ན་དང་པོ་ཐོས་པ་དང། ཞེས་པ་ནས། གཉིས་སུ་མེད་པའི་ཡེ་ཤེས་སྒྱུ་མ་ལྟ་བུ་ནི་དངོས་ཡིན་ལ། རྒྱུའི་ཁྱད་པར་
ཐོས་བསམ་སྒོམ་པ་མཐར་ཕྱིན་པ་ལས་བྱུང་བ། རྟེན་གྱི་ཁྱད་པར་སངས་རྒྱས་ཁོ་ན་ལ་ཡོད་པ། ངོ་བོའི་ཁྱད་པར་གཉིས་མེད་ཀྱི་ཡེ་ཤེས་ཡིན་པ་སྟེ་གསུམ་མམ། དགག་བྱ་དང་བྲལ་བའི་ཁྱད་པར་བདེན་སྟོང་སྒྱུ་མ་ལྟ་བུ་བསྣན་བའི་བཞི་ལྡན་དུ་

[071B] ཁ་ཅིག་གཙང་བདེ་རྟག་བདག་དམ་བའི་ཕར་ཕྱིན་བཞི་ཟེར་བའི་ཁུངས་མ་མཐོང་ངོ། ། འདི་དག་བཤད་ཚུལ་མང་ཡང་འདི་ཀ་རང་ཁྱད་བར་འཕགས་པ་
ཡིན་ནོ། ། འདིའི་དགོངས་འགྲེལ་ཀྱང་ཤེར་མདོར་ཐལ་བར་འགྱུར་ཏེ། འདི་ལ་དགོངས་ནས་མཁས་གྲུབ་རྟོག་དཀའི་སྣང་བར། ཐེག་ཆེན་གྱི་བསྟན་བཅོས་ཡིན་ཀྱང་བསོད་ནམས་ཀྱི་
ཚོགས་དང་འབྲེལ་བ་ཙམ་ཞིག་སྟོན་པ་རྣམས་ནི་གཞུང་ཤེར་ཕྱིན་མ་ཡིན་ལ། ཡེ་ཤེས་ཀྱི་ཚོགས་ཀྱི་དབང་དུ་བྱས་པའི་བསྟན་བཅོས་ཁོ་ན་གཞུང་ཤེར་ཕྱིན་ཡིན་ནོ། །གཞན་དུ་ན་ཐེག་ཆེན་གྱི་མདོ་ཡིན་ན་ཤེར་མདོ་ཡིན་པས་ཁྱབ་པར་ཐལ་ལོ། །
དེ་བཞིན་དུ་ཡེ་ཤེས་ཀྱི་ཚོགས་སུ་གཏོགས་པའི་ལམ་དག་ཤེར་ཕྱིར་ཡིན་གྱི། ཞེས་གསུངས་ཏེ། དེའི་ཆ་ནས་འཇོག་ཀྱང་སྒྲ་སོར་བཞག་མི་རུང་བར་སྣང་ངོ། །
སེམས་ཀུན་མཐུན་པའི་ཕྱིར་ཏེ།  སྦྱིན་དང་ཚུལ་ཁྲིམས་བཟོད་བརྩོན་འགྲུས། །བསམ་གཏན་ཤེས་རབ་སྙིང་རྗེའི། །ཞེས་པའི་བདུན་པོ་སྦྱོར་བ་དག་སྣང་ཡང། བཤད་སྦྱར་རང་གིས་བཤད་པའི་འབྲེལ་
ལ་བརྟགས་ན། ཐོག་མར་བདུན་ཞེས་བའི་ཡི་གེ་འདི་དག་མ་དག་དཔྱད་དགོས་པའི་ཆེད་དུ་སྣང་ངོ། །དེ་བས་དམ་པ་དྲུག་རང་ལ་བྱས་ན། རིན་ཆེན་འཕྲེང་བ་ལས། །ཉན་ཐོས་ཐེག་པ་དེ་ལས་ནི། །བྱང་ཆུབ་སེམས་དཔའི་སྨོན་ལམ་དང། །སྤྱོད་བ་
[072A]༄༅། །ཡོངས་བསྔོ་མ་བཤད་དེ། །བྱང་ཆུབ་སེམས་དཔར་ག་ལ་འགྱུར། །ཞེས་བ་དང་ཡང་འགྲིག་པར་སྣང་བས། གཟུར་གནས་རྣམས་ཀྱིས་དཔྱད་པར་བྱ་སྟེ། ཕྱིན་དྲུག་མེད་པས་ཕྱིན་དྲུག་གི་མིང་མི་འཐོབ་བྱས་
ན་བཞད་གད་ཀྱི་གནས་ཀྱང་མ་ཡིན་ནམ། རྙེད་གྲགས་དཔལ་གྱིས་མཐོ་བའི་རི་བོ་བརྒྱར། །མ་ཆགས་གཞུང་ཀུན་ཡན་ལག་བརྒྱད་ལྡན་ཆབ། །དམའ་བ་བདག་བློའི་རྫིང་བུར་འཁྱིལ་བ་འདི། །ཨེ་མ་བསམ་གྱིན་འདུན་མ་ལེགས་སོ་སྙམ། །
 ཤཱ་རིའི་བུ་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཐམས་ཅད་རྣམ་པ་ཐམས་ཅད་དུ་མངོན་བར་རྫོགས་པར་འཚང་རྒྱ་བར་འདོད་པས་ཤེར་ཕྱིན་ལ་བསླབ་བར་བྱའོ། །
ནི༑ ཆོས་ཡང་དག་བར་སྡུད་བ་ལས། རྣམ་གྲངས་གང་གིས་ན་ཆོས་ཐམས་ཅད་བྱང་ཆུབ་ཡིན་ལ། ཆོས་ཐམས་ཅད་བྱང་ཆུབ་ཀྱང་མ་ཡིན། སྨྲས་པ། ཆོས་ཐམས་ཅད་མཉམ་པ་ཉིད་དང། ཆོས་ཐམས་ཅད་ཀྱི་དེ་བཞིན་ཉིད་ཁོང་དུ་ཆུད་
བ་ནི་བྱང་ཆུབ་པའོ། །ཞེས་བ་ལྟར་ཡིན་ལ། རྣམ་པ་ཐམས་ཅད་སྨོས་པའི་ཚིག་གི་ནུས་པ་འདོན་ཚུལ་ཆོས་དུ་མ་ལ་བྱེད་མི་དགོས་ཀྱི། བུམ་པ་ལྟ་བུ་གཅིག་ལ་ཡང། དེའི་ཆོས་ཉིད་མངོན་སུམ་དུ་གཟིགས་བཞིན་དུ་ཆོས་ཅན་དང། དེ་
མངོན་སུམ་དུ་གཟིགས་བཞིན་དུ་ཆོས་ཉིད་མངོན་སུམ་དུ་གཟིགས་པའི་དོན་ནོ། །ཕྱག་ན་རྡོ་རྗེ་དབང་བསྐུར་བའི་རྒྱུད་ལས་ཀྱང། གང་དངོས་པོ་ཐམས་ཅད་དང་བྲལ་བ་དེ་ནི་མི་འཁྲུག་པའོ། །གང་མི་འཁྲུག་པ་དེ་ནི་ཆོས་སོ། །ཆོས་

[072B]། །  ཟ་མ་ཏོག་བཀོད་པའི་མདོ་ལས། སྤྱན་རས་གཟིགས་ཀྱིས་ཡི་དྭགས་དུ་མ་བདེན་
པ་ལ་བཀོད་པར་གསུངས་པའི་དགོངས་པ་སེམས་བསྐྱེད་ལ་བཀོད་པ་ཡིན་བར་བཤད་དོ།། ཞེས་དང།  གཞི་དང་རྟགས་དང་ཕྱོགས་རྣམས་དང། །ལྷག་པའི་བསམ་དང་གནས་བ་དང། །
བསྐྱེད་དང་ཡོངས་སུ་འཛིན་དང་ས། །སྤྱོད་དང་རབ་གནས་ཐམས་ཅད་ཡིན། །ཞེས་སོ།།   བྱངས་དང་ལམ་སྒྲོན་དུ་དེའི་རྟེན་སོ་ཐར་གྱི་སྡོམ་བ་དགོས་པར་བཤད་པ་ནི་རྟེན་ཁྱད་པར་
ཅན་གྱི་དབང་དུ་བྱས་བ་ཡིན་གྱི། ཞེས་གསུངས་བའི་ཕྱིར།  ལམ་སྒྲོན་རང་འགྲེལ་ལས་ཀྱང། ད་ནི་ཚུལ་ཁྲིམས་ཀྱི་སྡོམ་པའི་རྟེན་ཁྱད་པར་ཅན་འདོད་ནས། ཞེས་གསུངས་སོ། །དེ་ལ་འོ་ན་ཚེ་
འཕོས་ཚེ་སོ་ཐར་གྱི་སྡོམ་པ་གཏོང་བས་ཁྱད་བར་ཅན་མ་ཡིན་པར་འགྱུར་རོ་སྙམ་ན། རྣལ་འབྱོར་པ་ཆེན་པོའི་ཞལ་ནས། རྒན་པོ་ལང་བའི་རྟེན་དབྱུག་པས་བྱེད་ཅིང། ཕྱི་ནས་དབྱུག་པ་མི་འགྱེད་པ་རྒན་པོས་མགོ་ནས་བཟུང་བས་བྱེད་པ་ལྟར་དང་པོར་
སྐྱེ་བའི་རྟེན་སོ་ཐར་གྱིས་བྱེད་ལ། དེ་ནས་གཞན་གནོད་གཞིར་བཅས་ལས་ལོག་པ་དེ་བྱང་ཆུབ་སྙིང་པོའི་བར་མི་འཆོར་བར་བྱང་སྡོམ་གྱིས་བྱེད། ཅེས་གསུངས་ཏེ། སྤྱན་རས་གཟིགས་ལྟ་བུ་འགའ་ཞིག་མ་གཏོགས་པའི་བྱང་སེམས་རྣམས་ཀྱི་

[073A]༄༅། །སོ་ཐར་གྱི་སྡོམ་པ་བྱང་ཆུབ་མཐའ་ཅན་མིན་ཀྱང། སྔ་མའི་ས་བོན་མ་ཉམས་ཤིང། གཞན་གནོད་གཞིར་བཅས་སྤོང་བའི་རིགས་མ་ལོགས་པས་ཁྱད་པར་ཅན་དུ་འགྱུར་རོ། །རྟེན་ཁྱད་པར་ཅན་ལ་དེ་དགོས་པ་ནི་
ཟླ་བ་སྒྲོན་མེའི་མདོ་ལས། དགེ་སློང་དངོས་པོ་མཆོག་ཏུ་བྱ་བ་ཡི། །བྱང་ཆུབ་དམ་པ་མཆོག་ཏུ་སེམས་བསྐྱེད་ཅིག་ཅེས་དང། སངས་རྒྱས་བསྟན་པ་རིན་ཆེན་སྒྲོན། །འབར་བའི་སྣོད་ནི་དཀའ་ཐུབ་ཅན། །དུར་སྨྲིག་འཛིན་པ་ཤཱཀྱའི་སྲས། །དག་
སློང་རྣམས་ནི་ཡིན་ཕྱིར་རོ། །ཞེས་དང། གསུམ་ལ་དགེ་སློང་མཆོག་ཡིན་འབྲིང། །ཞེས་སོགས་གསུངས་པའི་ཕྱིར་རོ། ། གལ་ཏེ་སོ་སོར་ཐར་གྱི་སྡོམ་པ་མེད་པར་བྱང་ཆུབ་སེམས་དཔའི་སྡོམ་པ་མི་སྐྱེ་ན་ནི། དེའི་
ཚེ་བྱང་ཆུབ་སེམས་དཔའི་སྡེ་སྣོད་ལ་སོགས་པ་དང། དེའི་རྗེས་སུ་འབྲང་བའི་གཞུང་དུ་འདི་དེའི་རྩ་པར་བཤད་བར་འགྱུར་རོ། །ཞེས་གསུངས་པའི་ཕྱིར་རོ། ། 
ནས་བརྒྱུད་པ་ཇོ་བོས་ཕྱག་ལེན་མཛད་པ་འདིའི་རྟེན་ལ་སོ་ཐར་དགོས་པ་ལམ་སྒྲོན་གྱི་ལུང་གིས་སྒྲུབ་ཅིང། དབུམ་པའི་ལུགས་འཇམ་དབྱངས་ནས་བརྒྱུད་པ། ཞི་བ་ལྷའི་ཕྱག་སྲོལ་གྱི་དེ་ལ་མི་དགོས་པ། མདོ་ལས། ལྷའི་བུ་གང་དག་གིས་
བླ་ན་མེད་བའི་བྱང་ཆུབ་ཏུ་སེམས་བསྐྱེད་པ་ཞེས་སོགས་གསུངས་པས་བསྒྲུབས་ཏེ། ཚུལ་གཉིས་མཛད་ཅིང། ས་བཟང་མ་ཏི་པཎ་ཆེན་གྱིས། མདོ་སྡེ་རྒྱན་གྱི་འགྲེལ་པར། དབུ་མ་པའི་ལུགས་ཀྱི་སེམས་བསྐྱེད། སེམས་ཙམ་བའི་

[073B] སྤྱོད་འཇུག་འགྲེལ་པར་སྡོམ་པ་ཉི་ཤུ་བ་དྲངས་པ་སོགས་ཕན་ཚུན་དུ་དྲངས་ཡོད་པས་མི་འཐད་གསུངས་པ་ལྟར། འགྲེལ་པ་མཁན་པོ་རྣམས་ཀྱིས་ཀྱང་ཁྱད་མེད་བྱས་པ་ལས་དེ་གཉིས་ལུགས་
ཐ་དད་དུ་བཀྲལ་བ་མེད་དོ། །ཡང་སོ་ཐར་གྱི་སྡོམ་ལྡན་དང་བྱང་སེམས་ཀྱི་སྡོམ་ལྡན་འགལ་བར་འདོད་པའང་བྱུང་སྟེ། བྱང་ཆུབ་གཞུང་ལམ་ལས། སོ་ཐར་གྱི་སྡོམ་པ་དང་ཐེག་དམན་གྱི་བསམ་པ་ཁྱད་མ་ཕྱེ་བས་འཁྲུལ་བ་སྟེ། ཞེས་སོགས་
གསུངས་པའི་ཕྱིར།  དེར་གྱུར་པའི་འགྲོ་བ་དེ་ལ་བདེ་འགྲོ་བས་ཁྱབ་བའི་ཕྱིར་ཏེ། རིན་ཆེན་འཕྲེང་བ་ལས། བྡེནས་བདེ་བར་འགྲོ་བ་ལ། །སེམས་ཤེས་སུ་ཞིག་སྒྱིད་ལུགས་འགྱུར། །ཞེས་གསུངས་པའི་ཕྱིར། 
འཁྲུལ་ནས། ཟག་བཅས་ཐམས་ཅད་སྡུག་བསྔལ་བར་བཤད་པ་དང་འགལ་བའི་རྩོད་ཚུལ་ཞིག་ཀྱང་གྲུབ་མཐའ་ཆེན་མོར་གསུངས་ལ་བཟོད་ཐོབ་ཐེག་ཆེན་དུ་མི་འཇུག་པའི་རྒྱུ་མཚན་ཡང། བྱང་སེམས་ལས་ཉོན་གྱི་དབང་གིས་བདེ་འགྲོ་དང་ངན་འགྲོར་སྐྱེ་བ་
སྣ་ཚོགས་ལེན་པའི་གནད་ཀྱིས་ཡིན་བར་བཤད་དོ། །བསོད་གྲགས་ཀྱི་མཐའ་དཔྱོད་དུ་ངན་འགྲོའི་རྟེན་ལ་སེམས་བསྐྱེད་པ་དེའི་ལུས་དགེ་མི་དགེ་གཉིས་ཀྱིས་འཕངས་འབྲས་སུ་ཐལ། ཞེས་བཀག་ཀྱང། དེ་དགེ་བའི་འཕངས་འབྲས་སུ་འགྱུར་དོན་
མེད་དོ། ། འཇུག་སྡོམ་ལ་ཉེས་སྤྱོད་སྡོམ་པ་དང། དགེ་བ་ཆོས་སྡུད་དང། སེམས་ཅན་དོན་བྱེད་ཀྱི་ཚུལ་ཁྲིམས་གསུམ་ཚང་མི་དགོས་པར་ཐལ། དེ་ལ་སོ་ཐར་གྱི་སྡོམ་པ་ཚང་མི་དགོས་པའི་ཕྱིར་ན་མ་ཁྱབ། 

[074A]༄༅། །ལམ་སྒྲོན་གྱི་ལུང་དེས་རབ་ལ་དགེ་སློང་གི་སྡོམ་པ་སོགས་དགོས་པར་བཤད་པའི་ཞུགས་ལ། རམ་མཐའ་སྲོག་གཅོད་སོགས་སྦོང་བའི་སྡོམ་པ་རྟེན་དུ་དགོས་བར་བཤད་པའི་ཕྱིར། སློབ་དཔོན་བྱང་ཆུབ་བཟང་
པོའི་སྡོམ་པ་ཉི་ཤུ་པའི་འགྲེལ་པ་ལས། སོ་སོར་ཐར་བའི་སྡོམ་པ་གཞན་དང་ལྡན་པ་འདིས་བྱང་ཆུབ་སེམས་དཔའི་སྡོམ་པ་ཡང་དག་པར་ལེན་པའི་སྣོད་དུ་འགྱུར་བ་ལ་བསླབ་པའི་ཚིགས་འདི་ཡང་སྦྱིན་པར་བྱ་བའི་དོན་ཏེ། འདི་ལ་སྲོག་
གཅོད་པ་ལ་སོགས་པ་ལས་ལྡོག་པའི་ཆོག་གཞན་ཉིད་ནི་མ་ཡིན་ཞིང། དེ་རྣམས་ཀྱང་ལྡོག་པ་མ་ཡིན་པ་ནི་བྱང་ཆུབ་སེམས་དཔའི་སྡོམ་པ་ཡང་དག་པར་ལེན་པའི་སྣོད་དུ་འགྱུར་བ་ཡོད་པ་མ་ཡིན་ནོ། །ཞེས་གསུངས་བ་གང་ཞིག་ལམ་སྒྲོན་
གྱི་ལུང་འདིས་དེའི་དོན་བསྡུས་པར་རང་འགྲེལ་ལས་གསུངས་པའི་ཕྱིར་རོ། ། དེ་ཡང་མ་མཐའ་མི་དགེ་བཅུ་སྤོང་གི་ཚུལ་ཁྲིམས་ཙམ་དང། བསླབ་པ་ལྔ་བསྲུངས་པ་དགེ་བསྙེན་གྱི་སྡོམ་
པ་ཙམ་དང། ཡ་མཐའ་བསྙེན་རྫོགས་ཀྱི་སོ་ཐར་གྱི་སྡོམ་པ་གང་རུང་རྒྱུད་ལ་མེད་པར་བྱང་ཆུབ་སེམས་དཔའི་སྡོམ་བ་མི་ཆགས་པས། ཞེས་གསུངས་པའི་ཕྱིར།  དེ་
གནང་ཡུལ་དེ་ཡང་དེ་ལས་ལྡོག་དགོས་སམ་སྙམ་པའི་རྩོད་ཚུལ་དང་ལན་བྱང་ཆུབ་གཞུང་ལམ་ལས། བྱང་སེམས་ཀྱི་སྡོམ་ལྡན་ལ་འོག་ནས་འབྱུང་བ་ལྟར་སྲོག་གཅོད་སོགས་ལུས་ངག་གི་བདུན་གནང་བའི་སྐབས་སྲིད་ཀྱང། སྲོག་

[074B] དཔེར་ན། ཆང་མ་གཏོགས་པའི་བཅས་རྐྱང་ནད་པ་ལ་གནང་ཀྱང། སྤྱིར་དགེ་སློང་སྡོམ་ལྡན་གྱིས་དེ་ལས་བཟློག་དགོས་པ་དང། དགེ་སློང་གི་སྡོམ་པ་ལེན་བན་ཡང། ཡན་
ལག་ཐམས་ཅད་སྤོང་བར་འདོད་པས་བླངས་དགོས་པ་བཞིན་ཏེ། ལུས་ངག་གི་བདུན་དམིགས་བསལ་གྱི་སྐབས་མ་གཏོགས་པར་སོ་ཐར་བཞིན་དུ་སྲོག་ལ་བབས་ཀྱང་མི་འཇུག་པར་བསྲུང་བར་གསུངས་པའི་ཕྱིར་རོ། །ཞེས་གསུངས་ཏེ། ད་ལྟའི་ཚིག་
འཁྲི་མཁན་རྣམས་ཀྱིས་སྟོང་དུ་འབད་བ་ལས། འདི་ལ་རིགས་ལམ་ཕྲ་བ་ཞིག་དགོས་པར་སྣང་ངོ། ། །
དཔེར་ན་ལྷས་སྦྱིན་ཞེས་པའི་ཚིག་གིས་དེའི་ཕུང་པོ་མ་བརྗོད་ཀྱང། དེས་བརྗོད་པའི་ལྷས་སྦྱིན་ལ་ཕུང་བོ་ཡོད་པ་མི་འགལ་བ་བཞིན་ནོ། །
དོན་གྱིས་བསྟན་བདེའི་དོན་ཡིན་བའི་ཕྱིར།  དག་ལྡན་ལས། སེམས་བསྐྱེད་བསམ་སྦྱོར་ལྷག་བསམ་དང། །ཕ་རོལ་ཕྱིན་དང་ཚང་མེད་དང། །མངོན་པར་ཤེས་
དང་བསྡུ་དངོས་བཞི། །སོ་སོ་རིགས་སྟོན་ཚོགས་གཉིས་དང། །བྱང་ཆུབ་ཕྱོགས་མཐུན་ཞི་གནས་སོགས། །གཟུངས་བཞི་ཆོས་ཀྱི་མདོ་བཤད་དང། །བགྲོད་གཅིག་ཐབས་ལ་མཁས་པའོ། །ཞེས་གསུངས་ཏེ། འདིའི་གྲངས་སུ་ཟག་ཟད་མ་

[075A]༄༅། །གཏོགས་པའི་མངོན་ཤེས་ལྔ་བགྲང་དགོས་པ་ནི། བློ་གྲོས་མི་ཟད་པའི་མདོ་ལས། གཞན་ཡང་བཙུན་བ་ཤཱ་ར་དྭ་ཏིའི་བུ། བྱང་ཆུབ་སེམས་དཔའ་རྣམས་ཀྱི་མངོན་པར་ཤེས་པ་ལྔ་མི་ཟད་བ་སྟེ། འཕྲུལ་གྱི་མིག་
དང། འཕྲུལ་གྱི་རྣ་བ་དང། ཕ་རོལ་གྱི་སེམས་ཤེས་བ་དང། སྔོན་གནས་དྲན་པ་དང། རྫུ་འཕྲུལ་གྱི་བྱ་བ་ཤེས་བའོ། །ཞེས་དང། རྣམ་བཤད་ལས། མངོན་ཤེས་ལྔས་ཇི་ལྟར་སྨོན་པའི་འབྲས་བུ་འགྲུབ་པའི་ཕྱིར། ཞེས་གསུངས་སོ། །
འོན་ཀྱང་འདིའི་རྩ་བའི་མདོར་ཟག་བ་ཟད་བའི་མངོན་པར་ཤེས་བ་སྒྲུབ་པར་འདོད་ཅིང། ཡང་དག་པའི་མཐའ་མངོན་སུམ་དུ་བྱེད་མི་འདོད་པས་ཞེས་སོགས་གསུངས་པའི་དགོངས་བ་བརྩལ་བར་བྱའོ། །
གསུམ་མམ་གཉིས་ལ་དམིགས་ནས་དོན་གཉེར་གྱི་སེམས་པར་བྱེད་པ་སེམས་བསྐྱེད་ཀྱི་བསྐྱེད་པའི་དོན་དུ་བཤད་བའི་ཕྱིར།  བསམ་པ་དེ་དང་མཚུངས་བའི་རྩོམ་བ་
གཉིས་གཅིག་ཏུ་སྡོམ་པས་སྐྱེས་བུ་བྱེད་པའི་ཡོན་ཏན་དང། རང་གཞན་གྱི་དོན་སྒྲུབ་པས་དོན་བྱེད་བའི་ཡོན་ཏན་དང། བྱང་ཆེན་འགྲུབ་བའི་འབྲས་བུ་ཡོངས་སུ་འཛིན་པའི་ཡོན་ཏན་གསུམ་མམ། དོན་གཉིས་ཕུན་ཚོགས་ལ་དམིགས་
པའི་ཕྱིར།  འཕགས་པ་དང་སློབ་དཔོན་གྱི་ལུགས་སུན་ཕྱུང་ནས་དོན་གཉེར་གྱི་འདུན་བ་སེམས་སུ་འདོད་པས་སེམས་སེམས་བྱུང་རྫས་གཅིག་ཏུ་འདོད་དོ། །

[075B] སེམས་སེམས་བྱུང་རྫས་གཅིག་པ་རྣམ་བཤད་ལས། དེས་སེམས་སེམས་བྱུང་རྫས་ཐ་དད་དུ་བསྟན་ནོ་ཞེས་ཟེར་བ་ནི་འགལ་ན་རྫས་ཐ་དད་ཀྱིས་ཁྱབ་བ་ཚངས་བས་ཀྱང་སྒྲུབ་མི་ནུས་
སོ། །ཞེས་གསུངས་ཤིང། མཛོད་གནས་དང་པོའི་མཐའ་དཔྱོད་དུ་རྫས་གཅིག་ཀྱང་རྫས་མཚུངས་མི་ཉམས་ཚུལ་གསལ་བར་གསུངས་ལ། རྟོག་གེ་འབར་བའི་སེམས་ཙམ་པ་འགོག་པའི་སྐབས་དབྱད་པ་རྣ་ཚོགས་ཤིང་མཛད་སྣང་
ངོ། ། 
ལམ་གྱི་གོ་རིམ་ལ་མཁས་བ་དང། བྱང་ཆུབ་འདོད་བ་གྲོགས་སུ་བསྟན་པས། ལམ་གྱི་གནད་དམ་རྩ་བའམ་སྒོ་ཤེས་ཆེད་ཡིན་པར་ལམ་རིམ་གྱི་མཆན་དང། རྣམ་བཤད་གསུང།  སེམས་བསྐྱེད་པ་ཞེས་བྱ་བ་ལ་
སེམས་ནི་རྣམ་པར་ཤེས་པ་སྟེ། རྣམ་པར་རིག་པའོ། །རྣམ་པར་ཤེས་པ་གང་ཡིན་ཞེན། ཡིད་ཀྱི་རྣམ་བར་ཤེས་པ་སྟེ། དཀར་པོའི་ཆོས་ཐམས་ཅད་ལ་དམིགས་བ་ནི་དེ་ལ་སྲིད་པའི་ཕྱིར་རོ། །ཞེས་གསུངས་པའི་ཕྱིར། 
བྱང་ཆུབ་མདོར་བསྟན་དུ་ཆོས་ཀུན་མངོན་པར་རྫོགས་བར་འཚང་རྒྱ་བར་འདོད་བ་དང། རྒྱས་བཤད་དུ་བྱིན་དྲུག་རེ་རེ་ནས་རྫོགས་བར་འདོད་པ་གསུངས་ལ། གཞན་དོན་མདོར་བསྟན་དུ་སེམས་ཅན་ཐམས་ཅད་ལྷག་མེད་དུ་འདའ་བར་འདོད་

[076A]༄༅། །པ་དང། རྒྱས་བཤད་དུ་སེར་སྣ་ཅན་སྦྱིན་པ་ལ་འགོད་བ་དང། ཚུལ་ཁྲིམས་འཆལ་བ་ཚུལ་ཁྲིམས་ལ་འགོད་པ་སོགས་གསུངས་པས་སེམས་བསྐྱེད་དུ་འགྱུར་བ་ལ་མཐར་ཐུག་གི་དམིགས་པ་རྫོགས་བྱང་ལ་
མ་དམིགས་ན་བློའི་འཕེན་བ་དམན་པས་སེམས་བསྐྱེད་དུ་མི་འགྲོ་ཡང། གནས་སྐབས་ཀྱི་དམིགས་པར་ཅི་རིགས་ཡོང་བར་རྗེ་བཙུན་བླ་མ་རྣམས་གསུངས་སོ། །
ཅན༑ དེར་ཐལ། དེའི་ཕྱིར།  །འདི་ལ་ཁ་ཅིག་རྩ་ལྟུང་བྱུང་བ་ལ། བྱང་སྡོམ་མི་ལྡན་དགོས་ན། བྱང་
ཆུབ་གཞུང་ལམ་ལས། བྱང་ཆུབ་ཀྱི་སེམས་འདོར་བ་ནི། སྨོན་སེམས་འདོར་བའོ། །དེ་ལ་རྩ་ལྟུང་དུ་ཐབས་ལ་མཁས་པའི་མདོ་ལས་གསུངས་པས། རྩ་ལྟུང་འདི་སྐྱེད་པའི་རྟེན་ལ་བྱང་སེམས་ཀྱི་སྡོམ་ལྡན་དགོས་པས། སེམས་དོར་
བའི་སྐད་ཅིག་དང་པོ་ལ་སྡོམ་པ་ཡོད་ལ་གཉིས་པ་ནས་སྡོམ་པ་གཏོང་བ་ཡིན་གྱི་དོར་བཙམ་ནས་བྱང་སེམས་མ་ཡིན་བར་མི་འགྱུར་རོ། །ཞེས་གསུངས་པ་ཇི་ལྟར་ཡིན་ཞེ་ན། ཕྱོགས་གླང་གི་བྱུང་བ་སོགས་ལ་བརྟགས་ན། བྱང་ཆུབ་ཀྱི་
སེམས་འདོར་འདོད་ཙམ་སྐྱེས་ཀྱང། དམན་བའི་ཡིད་བྱེད་མ་སྐྱེས་པ་ཞིག་ཡོད་འདྲ་བས་དེ་ལ་ཕམ་པའི་ཆར་གཏོགས་ཀྱི་ལྟུང་བ་ལྕི་བ་ཞིག་བྱུང་བ་ལ་དགོངས་ས་མ་དཔྱད། 

[076B]  ལོག་ལྟ་སྐྱེས་པ་དང། བྱང་ཆུབ་ཀྱི་སེམས་དོར་བ་གཉིས་ལ་དེ་སྐྱེས་པ་ཙམ་གྱིས་ཆོག་པས་ཀུན་དཀྲིས་ཆེན་པོ་ཚང་མི་དགོས་ལ། འདིར་དེ་མ་ཚང་ན་ཉེས་བྱས་སུ་འགྱུར་བའི་ཕྱིར་རོ། །ཀུན་དཀྲིས་
ཆེན་པོ་ནི། བྱང་ས་ལས། རྒྱུན་མཆད་པར་ཀུན་ཏུ་སྤྱོད་པ་དང། ངོ་ཚ་ཤེས་པ་དང་ཁྲེལ་ཡོད་པ་ཆུང་ངུ་ཙམ་ཡང་མི་སྐྱེད་པ་དང། དེས་མགུ་བར་བྱེད་ཅིང་དེ་ལ་དགའ་བ་དང། དེ་ཉིད་ལ་ཡོན་ཏན་དུ་ལྟ་བཅན་དུ་འགྱུར་བ་འདི་ནི། ཀུན་ནས་དཀྲིས་
པ་ཆེན་པོ་ཡིན་ཕར་རིགས་པར་བྱའོ། །ཞེས་ཡན་ལག་བཞི་གསུངས་ལ། མགུ་བ་དང་དགའ་བའི་ཁྱད་པར། ཡོན་ཏན་འོད་ཀྱིས། མགུ་བ་ནི་བསམ་མ་ཐག་པ་ནས་དགའ་བ་བསྐྱེད་པ་དང། དགའ་བ་སྦྱོར་བའི་སྒོ་ནས་གནས་པ་ལ་གསུངས་ཤིང་
ས་མུ་ཏྲས་བཟློག་སྟེ་བཤད་དོ། །ཡན་ལག་མཚང་བས་ཆུང་འབྲིང་དུ་འགྱུར་ཚུལ་ཡང། བྱང་སའི་ཚུལ་ལེའུ་རྣམ་བཤད་ལས། དེས་ན་ཀུན་དཀྲིས་ཆེན་བོའི་ཡན་ལག་མ་ཚང་བའི་ཉེས་དམིགས་སུ་ལྟ་བ་འདུག་ན་ལྷག་མ་ཐམས་ཅད་ཚང་ཡང་
ཆུང་ངུར་ཤེས་བར་བྱ་ལ། ཉེས་དམིགས་སུ་ལྟ་བ་མི་འདུག་ན་འབྲིང་དུ་ཤེས་པར་བྱའོ། །ཞེས་གསུངས་སོ། ། སྡོམ་བ་བཟུང་བ་ནས་སེམས་དེ་འཇུག་པའི་སེམས་སུ་ཤེས་པར་བྱ་སྟེ། ཞེས་གསུངས་པའི་ཕྱིར། 
ལམ་རིམ་ལས། འདི་ལ་མི་མཐུན་པ་མང་དུ་སྣང་ཡང་སེམས་ཅན་གྱི་དོན་དུ་སངས་རྒྱས་ཐོབ་པར་གྱུར་ཅིག་སྙམ་པའམ། སངས་རྒྱས་སུ་བྱའོ་སྙམ་དུ་སྨོན་པས་སྦྱིན་པ་ལ་སོགས་པའི་སྤྱོད་པ་ལ་སློབ་ཀྱང་རུང། མི་སློབ་ཀྱང་རུང། ཇི་

[077A]༄༅། །སྲིད་སྡོམ་པ་མ་བཟུང་བདེ་སྲིད་དུ་སྨོན་པའི་སེམས་ཡིན་ལ། སྡོམ་བ་བཟུང་བ་ནས་འཇུག་བའི་སེམས་སུ་ཤེས་པར་བྱའོ། །ཞེས་པ་འདིའི་མཆན་བུར་འདིར་སྨོན་འཇུག་གི་ཁྱད་པར་སྡོམ་པ་བཟུང་མ་བཟུང་
ལ་མཛད་དོ། །ཞེས་བཤད་ཀྱང། འཇུག་སྡོམ་གྱི་སྤང་བྱ་རྣམས་བསྲུང་བའི་སེམས་པའི་རིགས་དང་མི་ལྡན་ན་སྤྱོད་པ་ལ་སློབ་ཀྱང་སྨོན་སེམས་སུ་འགྱུར་ཞེས་པའི་ཚིག་གི་ནུས་པས་དེ་འདྲའི་བསྲུང་སེམས་ཐོབ་པའི་སྟེང་ནས་སྤྱོད་པ་སློབ་
པའི་སེམས་བསྐྱེད་ལ་འཇུག་སེམས་དགོས་པར་བསྟན་པ་ཡིན་གྱི། སྡོམ་པ་བཟུང་ཕྱིན་ཆད་ཀྱི་སེམས་བསྐྱེད་ཐམས་ཅད་དེར་སྟོན་པ་མིན་པ་ལ་དགོངས་ནས་འདིར་ཡང་ལམ་རིམ་གྱི་ལུང་འདི་དྲངས་བར་སྣང་བས། ལམ་རིམ་དང་རྣམ་
བཤད་མི་མཐུན་ཟེར་བ་བརྟག་པར་བྱའོ།རྩ་བར། རྟག་ཏུ་ཚངས་བར་སྤྱོད་ཉིད་དང། །ཞེས་སོ། །
དཀོན་མཆོག་མངོན་རྟོགས་དང། དེའི་མཐུས་སངས་རྒྱས་དཔང་པོར་བྱས་ཏེ་བླངས་པའི་ཚུལ་ཁྲིམས་ཀྱི་ངོ་བོ་ལས་འབྲས་ཀྱི་བླང་དོར་ཚུལ་བཞིན་བྱས་པས་དྷ་ར་སྟེ། ངན་འགྲོ་ལས་འཛིན་པའི་དོན་གྱིས་ཆོས་ལ་གཅིག་ཏུ་གཞོལ་བའི་
དབང་གིས་འཆད་ཁྲིམས་ཀུན་ཏུ་མི་འབྱུང་བའི་མངོན་རྟོགས་ཏེ། མཛོད་ལས། བདེན་གསུམ་མཐོང་ན་ཚུལ་ཁྲིམས་དང། །ཆོས་ལ་ཤེས་ནས་དད་པ་ཐོབ། །ལམ་མངོན་རྟོགས་ན་སངས་རྒྱས་དང། །དེ་ཡིས་དགེ་འདུན་དག་ལ་ཡང། །

[077B] ལེགས་བཤད་པ་ལེགས་བཤད་དུ་ཤེས་མཁན་མི་སྣང་ངོ། །
ཐར་པ་ལས། རིགས་ཀྱི་བུ་འདི་ལྟ་སྟེ། དཔེར་ན་རྡོ་རྗེ་རིན་པོ་ཆེ་ནི། ནས་ །རྡོ་རྗེ་རིན་པོ་ཆེའི་མིང་ཡང་མི་འདོར་ཞིང། དབུལ་བ་ཐམས་ཅད་ཀྱང་
བཟློག་གོ། །  མདོ་ལས། སྦྱིན་སོགས་དྲུག་ལ་མངོན་པར་ཞེན་བ་བདུད་ཀྱི་ལས་སོ། །ཞེས་དང་
ཕུང་པོ་གསུམ་པ་ལས། དམིགས་བར་ལྷུང་བས་སྦྱིན་པ་སྦྱིན་པ་དང། ཚུལ་ཁྲིམས་མ་ཆོག་འཛིན་གྱིས་ཚུལ་ཁྲིམས་བསྲུངས་བ་ལ་སོགས་བདེ་དག་སོ་སར་བཤགས་པར་བྱའོ། །ཞེས་དང། ཚངས་བས་ཞུས་པ་ལས། སྦྱོད་པ་ཇི་
སྙེད་པ་འདི་ཐམས་ཅད་རྟོག་པའོ། །ཡོངས་སུ་མི་རྟོག་པ་ནི་བྱང་ཆུབ་བོ། །ཞེས་སོགས་ཡིན་ལ་དེ་དགག་ཚུལ་སོགས་ཞིབ་པར་ནི་སྒོམ་རིམ་དང་བོ་དང་ཐ་མ་དང། ལམ་རིམ་ཆུང་ངུ་སོགས་ལས་ཤེས་པར་བྱའོ། །
བྱས་ནས་སེམས་བསྐྱེད་པ་དང། རས་ཀྱི་ཁ་ཚར་ཕུལ་ནས་སེམས་བསྐྱེད་པ་སོགས་དང། གསལ་རྒྱལ་ལ་དགེ་བ་ཀུན་ལ་ཡི་རང་བྱས་ནས་སངས་རྒྱས་བྱང་སེམས་ལ་ཕུལ་ནས་སེམས་བསྐྱེད་པ་ཐམས་ཅད་བསླབ་བཏུས་སྒོམ་
[078A]༄༅། །རིམ་གཉིས་ཀར་སྨོན་སེམས་སུ་བཤད་པའི་ཕྱིར་ཏེ།  སྐལ་བཟང་དང། གསལ་རྒྱལ་ལ་གདམས་པའི་མདོ་ལས་བྱུང་ལ། དང་པོ་
འདི་བསླབ་བཏུས་ལས་གཡོ་བྱས་ཏེ་བྱང་ཆུབ་ཏུ་སེམས་བསྐྱེད་བའང་སངས་རྒྱས་ཀྱི་རྒྱུར་གསུངས་ན། ཞེས་སངས་རྒྱས་ཀྱི་རྒྱུ་ཙམ་དུ་བཤད་ཀྱང། སྨོན་སེམས་དངོས་སུ་བཤད་པ་མེད་དོ། །
འབྲས་བུ་ལ་དམ་བཅའ་བ་སྨོན་སེམས་སུ་སྦྱར་བ་སོགས་ཡོད་དེ། དེ་དག་མི་འཐད་པའི་ཕྱིར།  ཐེག་བསྡུས་ལས། དེ་ལ་སྨོན་པའི་
བྱང་ཆུབ་ཀྱི་སེམས་ནི་འབྲས་བུ་ལ་དམ་བཅའ་བ་ཡིན་ལ། འཇུག་པ་བྱང་ཆུབ་ཀྱི་སེམས་ནི་རྒྱུ་ལ་དམ་བཅའ་བ་ཡིན་ནོ་ཞེས་ཤེས་བྱེད་དུ་ལེགས་པར་དྲངས་མོད་ཀྱང། འཕགས་པ་ཐོགས་མེད་ཀྱིས་མཛད་པ་ལོ་པཎ་རྣམས་ཀྱིས་བསྒྱུར་བའི་ཐེག་
བསྡུས་ན་དེ་འདྲ་མི་སྣང་ངོ། །དེས་ན་གསེར་འཕྲེང་ལས། དང་པོར་རྒྱུའི་སེམས་བསྐྱེད་པ་སྨོན་པ་དང། སྨོན་བ་ལྟར་བྱ་བ་བསྒྲུབ་པའི་ཐབས་ཕུན་ཚོགས་རྫོགས་པར་བྱའོ། །ཞེས་འབྲས་བུའི་སེམས་བསྐྱེད་པ་ནི་འཇུག་སེམས་བསྐྱེད་ཚུལ་
ལོ། །ཞེས་པ་ལྟར་ཁོ་རང་གཉིས་ཕན་ཚུན་རྒྱུ་འབྲས་སུ་སྦྱར་ཏེ་རྒྱུའི་སེམས་བསྐྱེད་དང། འབྲས་བུའི་སེམས་བསྐྱེད་ཞེས་པ་ལེགས་ཀྱི། རྒྱུ་ལ་དང། འབྲས་བུ་ལ་ཞེས་པ་ཐ་སྙད་འདོགས་ལུགས་ལ་ཡང་སྐྱོན་ཆགས་པའི་དབང་གིས་འདིར་ཡང་

[078B]བསླབ་བཏུས་ཟིན་བྲིས་ན་དབྱད་རྒྱུ་ཞིག་ཡོད།  འཇུག་སྡོམ་དང་འཇུག་སེམས་ཅིག་ཅར་ཁོ་ནར་སྐྱེ་བ་
འགལ་ཡང་ཞེས་སོགས་གང་དུ་དྲབས་བའི།  བསོད་གྲགས་སོགས་ལ་ལས་དེ་བཤད་ཀྱི་དོན་དུ་བྱས་ནས་ལམ་རིམ་དང་མི་མཐུན་ཟེར། གཞན་དག་གིས་རྒྱུ་མཚན་མེད་པར་འཇུག་སེམས་ཚོགས་ལམ་འབྲིང་ཁོ་ནར་
ཡོད་ཟེར།  མཁས་པ་ཁ་ཅིག་ལམ་མ་ཞུགས་ན་འཇུག་སྡོམ་མ་མ་བྱད་སྡོམ་ཡོད་ཅེས་མགྲིན་བ་གསང་སྟེ་སྨྲ་བ་ནི་རི་བོང་གི་ཅལ་ལྟ་བུ་ཡིན་ཏེ། སྡོམ་པ་འབོག་བ་ན། བྱང་སར་རིགས་ཀྱི་བུའམ་
ཆོས་ཀྱི་སྡུ་ན་མིང་འདི་ཞེས་བགྱི་བ་ཁྱོད་བྱང་ཆུབ་སེམས་དཔའ་ཡིན་ནམ། བྱང་ཆུབ་ཏུ་སྨོན་ལམ་བཏབ་བམ། ཞེས་དྲི་བར་གསུངས་པས་བྱང་སེམས་མ་ཡིན་པ་ལ་དེ་འབོགས་སུ་མི་རུང་བའི་ཕྱིར་དང། འཇུག་སེམས་དངོས་སུ་སྐྱེ་བའི་རྟེན་
དང། འཇུག་སྡོམ་དངོས་སུ་སྐྱེ་བའི་རྟེན་དོན་གཅིག་པར་སྨྲས་པ་དང་ཁས་བླངས་ནང་འགལ་བའི་ཕྱིར། ཞེས་གསུངས་པ་དཔྱད་པར་བྱ་སྟེ། འཇུག་སྡོམ་དཔྱིས་བྱིན་པར་ལེན་མཁན་ཐམས་ཅད་བྱང་སེམས་ཡིན་པའི་ཤེས་བྱེད་དུ་དེ་ལྟར་དྲི་
དགོས་པ་བཀོད་པ་ཡིན་ན་རྟགས་མ་གྲུབ་སྟེ། འདྲི་དགོས་པའི་ངེས་པ་ཡང་མེད་པར་མ་ཟད། བྱང་སྡོམ་ལེན་པ་ལ་འདྲི་བ་བོ་སློབ་དཔོན་རང་ཡོད་དགོས་པའི་ངེས་པ་མགྲུབ་བའི་ཕྱིར། ལམ་སྒྲོན་ལས། དེ་ལ་འབད་པས་དེ་འདྲ་བའི། །གལ་

[079A]༄༅། །ཏེ་བླ་མ་མ་རྙེད་ན། །དེ་ལས་གཞན་སྡོམ་ནོད་པ་ཡི། །ཆོ་ག་ཡང་དག་བཤད་པར་བྱ། །ཞེས་སོགས་ཀྱིས་བསླབ་བཏུས་ལ་བརྟེན་ནས། བླ་མ་མེད་པའི་ཆོ་ག་གསུངས་པའི་ཕྱིར་རོ། །བླ་མ་ཡོད་ཅིང་དེས་དྲིས་
པ་གཞིར་བཞག་གོ་ཟེར་ན་ཡང་མི་འཐད་པར་ཐལ། བྱང་ཆུབ་གཞུང་ལམ་ལས། དྲི་བ་གཉིས་ཀྱི་དོན་ནི། རིགས་ཀྱི་ནུས་པ་ལེགས་པར་སད་པ་དང། སྨོན་སེམས་བརྟེན་པ་ལ་བྱའོ། །ཞེས་སྔ་མར་ཞིབ་ཆ་བྱས་ནས་བྱང་སེམས་དངོས་ལ་
མ་བྱས་པར་རིགས་སད་བ་ཙམ་ལ་བྱས་པས་ཕྱི་མ་ཡང་སྨོན་པ་བརྟན་བ་ཙམ་ལ་བྱ་བ་དགོངས་པར་མངོན་པའི་ཕྱིར།  ཚོགས་ལམ་ཆུང་ངུར་སྨོན་སེམས་དང་འབྲིང་ནས་འཇུག་སེམས་བཞག་སྟེ། ཞེས་གསུངས་
པའི་ཕྱིར་ན་མ་ཁྱབ་སྟེ།   སེམས་བསྐྱེད་
ཉེར་གཉིས་ཀྱིས་མདོའི་དངོས་བསྟན་དང་སྦྱར་ཙམ་རིགས་པ་ལྟ་བུ་ཡིན་པའི་ཕྱིར།  སྐྱབས་གསུམ་སྔོན་དུ་འགྲོ་བ་ཅན། །ཞེས་གསུངས་པའི་དོན་མ་གྲུབ་བར་ཐལ། ཐེག་ཆེན་སེམས་བསྐྱེད་ཀྱི་སེམས་རྟེན་ལ། རྒྱལ་
བ་ལ་དམིགས་པའི་དད་པ་ཡང་མེད། སྐྱབས་འགྲོ་ཁྱད་པར་ཅན་ཡང་མེད་པའི་ཕྱིར། དེར་ཐལ། དེའི་སེམས་རྟེན་དུ་གྱུར་པའི་སེམས་བྱུང་མེད་པའི་ཕྱིར་ཏེ། དམ་བཅའ་འཐད་པའི་ཕྱིར། 

[079B] སྙིང་རྗེ། སྙིང་སྟོབས་སོགས་སྣ་ཚོགས་པ་ཡོད་དེ། བྱང་ས་སོགས་ལས། སངས་རྒྱས་ཀྱི་རྫུ་འཕྲུལ་སོགས་མཐོང་བ་དང། དེ་མིན་ཡང་ཐེག་ཆེན་གྱི་ཆེ་བ་སྟོན་པའི་སྡེ་སྣོད་ཐོས་པ་དང། དེ་མིན་ཡང་ཐེག་ཆེན་གྱི་བསྟན་པ་
ཉམས་པ་མ་བཟོད་པ་དང། དེ་མིན་ཡང་དུས་སྙིགས་མར་སོང་བ་མ་བཟོད་པ་སྟེ་རྐྱེན་བཞི་དང། རང་ངོས་ནས་རིགས་ཀྱི་ནུས་པ་སྨིན་པ། གཞན་ངོས་ནས་བཤེས་གཉེན་དམ་པས་ཟིན་པ། འགྲོ་བ་སྡུག་བསྔལ་གྱིས་མན་རབ་ལ་བརྩེ་བ་
དེ་དག་སྒྲོལ་བའི་དཀའ་སྤྱད་ལ་མི་སྐྲགས་པའི་སྙིང་སྟོབས་ཏེ་རྒྱུ་བཞི་དང། གཞན་ལ་ཆེར་མི་ལྟོས་པར་རང་གི་སྟོབས། ཆེད་དུ་ལྟོས་དགོས་པ་གྲོགས་ཀྱི་སྟོབས། སྔོན་ནས་གོམས་པ་རྒྱུའི་སྟོབས། ཚེ་འདིར་འབད་པ་སྦྱོར་བའི་སྟོབས་
ཏེ་བཞི་སོགས་ཅི་རིགས་ལས་སྐྱེ་བར་གསུངས་པའི་ཕྱིར་རོ། ། 
འདིའི་ཁྱད་པར་ཅན་ཐབས་ཁྱད་པར་ཅན་ལ་བྱས་ན་དེའི་རིགས་པའི་འཕུལ་གྱིས། དོན་དམ་སེམས་བསྐྱེད་ཀྱི་ཁྱད་པར་ཅན་ཞེས་པ་དེ་ཤེས་རབ་ཁྱད་པར་ཅན་དུ་འགྱུར་བས་སངས་རྒྱས་ཀྱི་སར་སེམས་བསྐྱེད་གཉིས་ཀྱི་གཞི་མཐུན་མི་སྲིད་པར་
ཐལ་བའི་སྐྱོན་ཡོད་ཟེར་བ་ཐ་ཆད་ཡིན་ཏེ། འདི་ལྟར། སངས་རྒྱས་ཀྱི་སའི་སེམས་བསྐྱེད་ལ་ཤེས་རབ་ཀྱི་ཆ་མ་ཡིན་པས་ཁྱབ་པར་ཐལ། དོན་དམ་སེམས་བསྐྱེད་ལ་ཤེས་རབ་ཀྱི་ཆ་དགོས་ན། སངས་རྒྱས་ཀྱི་སའི་སེམས་བསྐྱེད་ལ་དོན་

[080A]༄༅། །དམ་སེམས་བསྐྱེད་མི་ཡོང་བའི་རྒྱུ་མཚན་ཡོད་པའི་ཕྱིར། འདོད་ན། སེམས་བསྐྱེད་ལ་ཐབས་ཀྱི་ཆས་ཁྱབ་པར་ཐལ། དེ་ལ་ཤེས་རབ་ཀྱི་ཆ་མེད་པའི་ཕྱིར། འདོད་ན། དོན་དམ་སེམས་བསྐྱེད་ལ་ཤེས་
རབ་ཀྱི་ཆས་ཁྱབ་པར་ཐལ། ཀུན་རྫོབ་སེམས་བསྐྱེད་ལ་ཐབས་ཀྱི་ཆས་ཁྱབ་བ་གང་ཞིག་དེ་གཉིས་གཅིག་ཤོས་ཐབས་ཁྱད་པར་དུ་བསྒྲུབས་པས་གཅིག་ཤོས་ཤེས་རབ་ཁྱད་པར་ཅན་དུ་དོན་གྱིས་འགྲུབ་བའི་ཕྱིར། རྟགས་ཁས། འདོད་ན་
སེམས་བསྐྱེད་གཉིས་འགལ་བར་ཐལ། རྒྱུ་མཚན་དེའི་ཕྱིར། རྟགས་ཁྱབ་ཁས། དེས་ན་གཞུང་གི་ཐོབ་ཚོད་ནི་དོན་དམ་སེམས་བསྐྱེད་ཀུན་རྫོབ་སེམས་བསྐྱེད་ཡིན་པའི་དབང་དུ་བྱས་སྣང་ཡང། སངས་རྒྱས་འཕགས་པའི་ཡིད་ཀྱི་རྣམ་
ཤེས་ཐམས་ཅད་དེར་བཞག་ན་ཐེག་དམན་རྟོགས་རིགས་སུ་གནས་པའི་སེམས་བསྐྱེད་སོགས་ཧ་ཅང་ཐལ་བས་བདག་གཞན་མཉམ་པ་ཉིད་དུ་རོ་གཅིག་པར་རྟོགས་པའི་ཡེ་ཤེས་ལྟ་བུ་ལམ་དུས་ན་སེམས་བསྒྱེད་དང་ཟུང་འབྲེལ་དུ་སྒོམ་ཚུལ་
གྱི་ཁྱད་ཞིག་ཡོད་དམ་དཔྱད་དེ་ཡེ་ཤེས་དེ་ཞི་མཐའ་འགོག་བྱེད་དུ་བཤད་པའང་ཡོད་ལ། སྐབས་བཞི་པར་སྒྲིབ་པ་བཞིའི་ནང་ནས་ཕྱི་མ་གཉིས་བདེན་འཛིན་ཤེས་ཆེ་བར་གསུངས་པས་ཀྱང་འགྲུབ་བམ་སྙམ། 
བསྐྱེད་དངོས་སུ་མེད་ན་ཡང་དེའི་ཤུགས་དངོས་སུ་དེ་ལ་འཇུག་ན་ད་དེས་དངོས་སུ་ཟིན་པའི་ཕྱིར་ཏེ།  བུ་ཤི་བའི་མ་ཟས་ཟ་བ་ན་ཡང། མྱ་ངན་གྱི་བློ་མངོན་འགྱུར་དུ་མེད་ཀྱང་དེའི་ཤུགས་མ་ཉམས་པས་

[080B]  སེམས་བསྐྱེད་དེ་ནི་ས་རྣམས་ལ། །མོས་དང་ལྷག་བསམ་དག་པ་དང། །རྣམ་པར་སྨིན་པ་གཞན་དུ་འདོད། །དེ་བཞིན་
སྒྲིབ་བ་སྤངས་བའོ། །ཞེས་སོ། ། མོས་སྤྱོད་ཀྱི་སའི་གནས་སྐབས་ན། བདག་གཞན་མཉམ་པ་ལ་སོགས་པར་མངོན་སུམ་དུ་མ་རྟོགས་ཀྱང་སྤྱིའི་རྣམ་པར་མོས་པར་ཡིད་ལ་བྱེད་པ་ལས་བྱུང་བའི་སེམས་བསྐྱེད་
ཞེས་བཤད་ལ། དེ་ལས་བཟློག་པས་ལྷག་བསམ་རྣམ་དག་དང། དག་སར་འབད་རྩོལ་རགས་པ་ལ་མི་ལྟོས་པར་སྔོན་མི་རྟོག་ཡེ་ཤེས་གོམས་བའི་འབྲས་བུ་རྣམ་པར་སྨིན་པའི་དབང་དུ་བྱས་ཏེ་སྐབས་བདུན་པ་ལྟར་རོ། ། སེམས་
ཅན་ཐམས་ཅད་སངས་རྒྱས་ཀྱི་ས་ལ་བགྲོད་ནས། བདག་འཚད་རྒྱ་བར་འདོད་པའི་སེམས་བསྐྱེད་དེ། སྤྱན་རས་གཟིགས་ཀྱིས་སེམས་བསྐྱེད་པར་བཤད་པ་ལྟ་བུ་
པ་ཡིན་ན། བདག་ཅག་གི་སྟོན་པར་ལ་དང་པོ་ནས་རྒྱལ་པོ་ལྟ་བུའི་སེམས་བསྐྱེད་དེ་སྐྱེ་དགོས་སོ་ཞེན། སེམས་བསྐྱེད་ཚུལ་གྱིས་ཕྱེ་བའི་དེ་སྐྱེས་པ་ཡིན་པའི་ཞིབ་ཆ་དགོས།  སེམས་བསྐྱེད་པའི་རབ་ཏུ་དབྱེ་བ་ནི་
ལས་དང་པོ་པའི་ས་ནས་བཟུང་སྟེ། སངས་རྒྱས་ཀྱི་སའི་བར་གྱིས་བསྡུས་པ་ཡིན་ནོ། །ཞེས་གསུངས་པའི་ཕྱིར།  དེ་ལས་མཚམས་སྦྱར་བ་ནི་རིགས་པ་མ་ཡིན་ཏེ། ཆོས་ཀྱི་དགའ་སྟོན་དང། བགྲོད་

[081A]༄༅། །བ་གཅིག་པའི་ལམ་ས་བཅུ་ལས་འདས་པར་བཤད་པ་མི་འགྲིག་སྟེ། ཆོས་ཀྱི་དགའ་སྟོན་ནི་ས་དགུ་པར། ཆོས་སྨྲ་བའི་སྐྱེས་བུར་གྱུར་པ་ཡིན་པ་དང། བགྲོད་པ་གཅིག་པའི་ལམ་ས་བརྒྱད་པ་ནས་ཐོབ་པར་
གསུངས་བའི་ཕྱིར། ཞེས་བ་ནས། དེས་ནས་སློབ་དཔོན་དབྱིག་གཉེན་དང་འཕགས་པས་ལྔར་སྦྱར་བར་བྱའོ་ཞེས་བཤད་ཀྱང་སྐབས་འདིར་སློབ་དཔོན་བཀག་པ་ནི། ཡལ་གཞོན་ནས་རྩ་བ་གཅོད་པའི་བློ་གྲོས་སོ། ། གྲོགས་
སྟོབས་རྒྱུ་སྟོབས་རྩ་བའི་སྟོབས། །ཐོས་སྟོབས་དགེ་བ་གོམས་པ་ལས། །མི་བརྟན་པ་དང་བརྟན་བྱུང་དང། །ཞེས་དང།  འདི་གཉིས་ཀྱི་ཐ་མ་གོམས་པ་ལས་སྐྱེས་པ་དེ་དོན་དམ་སེམས་བསྐྱེད་དུ་གསེར་འཕྲེང་གསུངས་
སོ། །ཟེར་བ་མིག་བར་ཧ་ཅང་ཡངས་ཏེ། འདི་ལྡག་བརྡ་ལས་བྱུང་བ་ལ་གསུངས་ནས་སྒོམ་བྱུང་གི་དོན་དམ་སེམས་བསྐྱེད་ལོགས་སུ་གསུངས་པའི་ཕྱིར། དེས་ན་བརྡ་ལས་བྱུང་བར་བྱས་ཚད་རགས་པ་བརྡ་ལས་བྱུང་བའི་སེམས་བསྐྱེད་
བུར་ཤིང་གི་ཤུན་པ་ལྟ་བུ་དེ་ལ་བྱེད་དགོས་པའི་ངེས་པ་མེད་དེ། བསྡུ་བ་ལས། སེམས་བསྐྱེད་པ་ནི་རྣམ་པ་བཅུ་སྟེ། འདི་ལྟ་སྟེ། ཡང་དག་པར་བླངས་པ་བརྡ་ལས་བྱུང་བ་དང། ཆོས་ཉིད་ཀྱིས་ཐོབ་བ་དང། མ་ངེས་པ་དང། ངེས་
པ་དང། ཡོངས་སུ་མ་དག་པ་དང། ཡོངས་སུ་དག་པ་དང། སྟོབས་ཆུང་བ་དང། སྟོབས་དང་ལྡན་པ་དང། འབྲས་བུ་ཡོངས་སུ་མ་གྲུབ་པ་དང། འབྲས་བུ་ཡོངས་སུ་གྲུབ་པའོ། །དེ་ལ་ཡང་དག་པར་བླངས་པ་བརྡ་ལས་བྱུང་བ་ནི་

[081B] །དེ་ལ་ཆོས་ཉིད་ཀྱི་ས་ཐོབ་པ་ནི། བྱང་ཆུབ་སེམས་དཔའ་ཡང་དག་པ་ཉིད་དུ་སྐྱོན་མེད་པ་ལ་ཞུགས་པ་དང། ཉན་ཐོས་བྱང་ཆུབ་ཏུ་ཡོངས་སུ་གྱུར་
པ་རྣམས་ཀྱིའོ། །ཞེས་གསུངས། ལྷག་མ་ཡང་རིགས་ངེས་མ་ངེས། ཀུན་སློང་དག་མ་དག་ཀུན་དཀྲིས་ཀྱིས་ཉམས་ནུས་མི་ནུས། སློབ་མི་སློབ་ལ་སྦྱར་བ་སོགས་སྣ་ཚོགས་ཡོད་པའི་ཕྱིར། དེས་ན་འདིར་བརྡ་ལས་བྱུང་བའི་དོན་
ཆོགས་བཟུང་དུ་ཡོད་པ་དང། གཞན་དུ་བཤད་པ་ཐོས་བྱུང་ཙམ་ལ་བྱེད་དམ་དཔྱད་པར་བྱའོ། ། རྣམ་བ་དྲུག་ཅུ་པོ་དེ་དག་གིས་བྱང་ཆུབ་སེམས་དཔའ་རྣམས་ཀྱི་ཚུལ་ཁྲིམས་ཀྱི་ཕུང་པོ་མི་ཟད་པ་ཡིན་ནོ། །
 མདོ་ཉིད་ལས། འདིའི་རེ་ལྔ་བོ་ཟུར་དུ་གསུངས་བའི་ཕྱིར་རོ། ། མདོ་དཀོན་མཆོག་བརྩེགས་པ་ལས། འོད་སྲུང་ཟླ་བ་
ཆོས་པལ་ནི་ཕྱག་བྱའི། ཞེས་བའི་དངོས་བསྟན་གྱི་བྱང་སེམས་མ་ཡིན་པའི་ཕྱིར། སྒྲ་ནི་རྒྱུན་མིན་སྐྱེས་བུ་ཁྱབ་བདག་མིན། །ནམ་འཇུག་སྙན་སྒྲོགས་བུང་བའི་ལྡིང་འཁོར་འདྲ། །དེ་སླད་འབད་པས་བསགས་པ་སྙིང་གྲོགས་ལ། །འབྱོར་
བསྟ་འགྱོད་མེད་ཡིད་ནི་དགེ་གྱུར་ཅིག།  །མཐོང་སྒོམ་གཉིས་ལ་རེ་རེའོ། ། 

[082A]༄༅། །གདམས་ངག་བཅུ་ཆར་ཡིན་ལ། ངག་ཏུ་མཐོན་བ་ཞིག་དེ་ལ་ཡང་བཞག་དགོས་སམ་དཔྱད།  ཀུན་ཏུ་རྒྱུ་ཉེར་འབྲོའི་དྲི་བའི་ལན་སྟོན་བར། ཉེར་འགྲོ་ང་ནི་སངས་རྒྱས་ཏེ། །ང་ལ་སློབ་དཔོན་ཅི་
ཡང་མེད། ། སྒྲ་མེད་ལུས་ཀྱི་རྣམ་འགྱུར་གྱིས་སྟོན་པའི་གདམས་ངག་ཆོས་ཅན། རྗོད་བྱེད་རྣམ་དག་ཡིན་པར་ཐལ། གདམས་ངག་ཡིན་པའི་ཕྱིར། 
མཚན་ཞིག་ཡོད།  སྒྲ་མེད་ཀྱང་དེ་དེ་ལྟར་སྣང། །ཞེས་སོ། ། རྟོགས་དཀའི་སྣང་བར། ལུས་ངག་གི་རྣམ་རིག་གཉིས་རྟོག་དཔྱོད་ཀྱིས་ཀུན་ནས་བསླང་བར་
འདྲ་བས། སྟོན་པ་པོའི་ཤེས་པའི་རྩལ་སྟོན་བྱེད་དུ་མཚུངས་ལ། རྒྱུའི་རྟོག་དཔྱོད་ཀྱང་གཡེང་བའི་རྒྱུར་མཚུངས་པའི་ཕྱིར། ལུས་ཀྱི་སྟོན་པའང་བཀག་སྟེ། རང་རྒྱལ་རང་གི་ཐུགས་ལ་ཤར་བན། སྨོན་ལམ་གྱི་མཐུས་གདུལ་བྱ་ལ་གོ་
བསྐྱེད་པར་གསུངས་ཏེ། སྒྲ་མེད་ཀྱང་དེ་ལྟར་སྣང། །ཞེས་པའི་ཚིག་གི་ནུས་པ་འདོད་ལུགས་འདི་ལེགས་སམ་དཔྱད།  དེའི་དམིགས་པ་ལ་གདམས་པ་གཉིས། དང་པོ་ནི། 
ཆེན་གྱི་ལམ་གྱི་ལུས་ཚང་བ་འདི་གཉིས་ཟུང་དུ་འཇུག་པ་ཁོ་ན་ལ་ལྟོས་པས། སྒྲུབ་པའི་ངོ་བོ་ཞེས་བཤད་དེ། གཞི་ལ་བདེན་གཉིས་ཟུང་འཇུག་ཏུ་སོང་ན་ལམ་ལ་ཚོགས་གཉིས་དང། འབྲས་བུ་སྐུ་གཉིས་ཟུང་འཇུག་འབྱུང་བས་སོ། །

[082B]
ཕྱིར༑  གང་གིས། གང་ལ། གནག་གི་ཕྱིར་སློབ་པར་གསུངས་པའི་ཡུལ་རྣམས་ལའང་ཞེན་བ་འགོག་པ་སྟེ། འདིའི་མིང་ནི་བྱང་ཆུབ་སེམས་དཔའ་ཆེན་པོའི་གདགས་གཞིར་གྱུར་པའི་མིང་གཞི་ལ་ཁ་
ཅིག་འདོད་ཀྱང། མདོའི་འགྲེལ་ལ་དཔྱད་ན་མིང་དུ་བཏགས་བ་ཙམ་ཞེས་པའི་མིང་དེ་ཡང་དམིགས་སུ་མེད་པ་ལ་བྱའམ་སྙམ།   བདེན་གཉིས་
དབྱེ་གཞི་ཤེས་བྱ་ཙམ་དུ་གསུངས། །ཞེས་བཤད་ཀྱང། འགྲེལ་པར་ཀུན་རྫོབ་རིགས་ངོའི་ཤེས་བྱ་དང། དོན་དམ་འཁྲུལ་པོའི་ཤེས་བྱ་མིན་ཡང། མ་ཕྱེ་བར་མ་བརྟགས་མ་དཔྱད་པའི་ངོ་ཙམ་དུ་ཤེས་བྱ་བདེན་གཉིས་ཀྱི་དབྱེ་གཞིར་མདོ་
ལས་གསུངས་ཏེ་ཞེས་འབྱུང་སྟེ། བོན་ཇི་ལྟར་ཡང་ཐ་སྙད་མཁན་པོ་རྣམས་ལ་ཚིག་གི་སྐྱོན་ཕྲ་མོ་ཡང་ཤིན་ཏུ་དགག་འོས་སོ། ། བདེན་གཉིས་ངོ་བོ་གཅིག་མི་རུང་བས་གཅིག་བཀག་བའི་ཐ་དད་ཡིན་ཟེར་ན་
 དེ་ལྟ་ན་དེའི་ངོ་བོ་ཡོད་མེད་རྩོད་མི་དགོས་བའི་ཕྱིར། དེས་ན་འདི་བོད་སྔ་རབས་བ་རྣམས་ཐ་དད་མུ་གསུམ་བར་སྨྲ་བ་ཡིན་ཏེ། ལམ་རིམ་ཆུང་ངུ་

[083A]༄༅། །ལས་ཤེས་པར་བྱའོ། ། དོན་དམ་བློ་ཡི་སྤྱོད་ཡུལ་མིན། །  རྡོ་རྗེ་གཅོད་པར། ཆོས་ཉིད་ཤེས་པར་བྱ་མིན་བས། །དེ་ནི་རྣམ་པར་ཤེས་མི་ནུས། །
འཇུག་པའི་མདོ་ལས། དོན་དམ་པར་ན་དོན་དམ་པའི་བདེན་བ་ནི་ཐ་སྙད་ཐམས་ཅད་ལས་འདས་བ་ཞེས་པ་ནས། ཐམས་ཅད་མཁྱེན་པ་ཉིད་ཀྱི་ཡེ་ཤེས་ཀྱི་ཡུལ་གྱི་བར་ལས་འདས་པ་ཡིན་ཏེ། ཇི་ལྟར་འདའ་བ་ཡིན་ཞེན། སྤྱིར་དེའི་ཡུལ་ཡིན་
མོད་ཀྱང་དོན་དམ་པའི་བདེན་པའོ་ཞེས་གཉིས་ཀྱི་ཚུལ་གྱིས་བརྗོད་པ་ལྟར་ནི་མིན་ནོ། །ཞེས་གསུངས་པའི་ཕྱིར།  དཔེར་ན་ཡིད་ཀྱིས་བརྒྱ་བྱིན་ལ་ཆོས་བཤད་བ་དང། ནས། དེ་བས་ན་སྤྲོས་པའི་
ཚོགས་ཐམས་ཅད་དང་བྲལ་བ་དོན་དམ་བའི་བདེན་བ་བསྟན་པ་ལ་སེམས་ཀྱི་རྒྱུ་བ་ཡང་མེད་པར་བསྟན་ཏོ། །ཞེས་གསུངས་པའི་ཕྱིར། 
བསམ་པས། ལྷའི་དབང་པོའི་ཐེ་ཚོམ་བསལ་བར་མདོ་ལས་གསུངས་པ་ལྟར། ཡིད་ཀྱིས་ཆོས་སྟོན་པ་ཡིན་ནོ། །ཞེས་པ་ལྟར་ཡིན་ལ། ཁ་ཅིག་འདི་རྣམ་རྟོག་སོགས་ཀྱི་སྤྲོས་པ་མེད་པའི་དཔེར་འདོད་པ་མི་རུང་སྟེ། ངག་གི་བརྗོད་པ་མེད་
ཀྱང། ཡིད་ཀྱིས་བརྗོད་པ་ཡོད་པས་སྦྲོས་པ་ཕྲ་མོ་འདི་ཙམ་ཡང་དོན་དམ་ལ་གཟིགས་པའི་ངོར་ཁེག་དགོས་པའི་དོན་དུ་འགྲེལ་པ་འགྲེལ་བཤད་གཉིས་ཀྱིས་འགྲུབ་པའི་ཕྱིར།  དེ་ལ་ཀུན་རྫོབ་བདེན་བ་གང་ཞན་

[083B] ཡི་གེ་དང། སྐད་དང། བརྡ་སྟོན་པའོ། །ཞེས་གསུངས་པའི་ཕྱིར།  ཕྱི་མ་གཉིས་ལ་ཡུལ་གྱི་སྐད་དང་
འདོད་རྒྱལ་གྱི་བརྡ་ཞེས་བོད་སྔ་མ་ཁ་ཅིག་བཤད་ཀྱང་ཁུང་ཆེ་བ་མ་མཐོང་ངོ། ། དབུ་མ་སྙིང་པོ་ལས། སྔོན་འཛིན་མིག་ཤེས་ལྟ་བུའི་སྟེང་ན་རང་ལས་ལོགས་སུ་རང་གིས་མྱོང་བྱའི་ཡུལ་དུ་སྣང་བ་སྔོན་པོའི་རྣམ་པ་ལས་གཞན་དུ་གྱུར་པའི། །རྣམ་པ་
སེམས་ཉིད་རང་ལ་རང་གི་གསལ་མྱོང་གི་ཆ་ཙམ་ཇི་འདྲ་བ་ཅིག་སྣང། ། །ཅིའི་ཕྱིར་ཞེ་ན། རང་ལས་ཐ་དད་པའི་ཚུལ་དུ་གྲུབ་པའམ་སྣང་བ་ཅི་རིགས་མེད་ན་དེའི་ཡུལ་དུ་མི་རིགས་ཏེ། བྱ་བྱེད་གཅིག་ཏུ་ཐལ་ཞེས་པའོ། །འདིས་
ཞར་ལ་རང་རིག་སྨྲ་བ་རྣམས་ཀྱི་འདྲོད་ཚུལ་བཤད་པས་འདིར་དྲངས་ཡན་གྱི་འདི་ལེགས་ལྡན་གྱིས་ཁས་ལེན་པ་མིན་ནོ། །ལུང་འདི་ལ་ཡང། འགྱུར་ཁ་ཅིག་ཏུ། ཡུལ་ཏུ་སྣང་བ་མ་གཏོགས་པར། །སེམས་ཀྱི་བདག་ཉིད་གཞན་ཅི་ཞིག། །ཅེས་
འབྱུང་ལ། འདིའི་འཇུག་ཐོགས་སུ་ཤེལ་དང་དཔེ་དོན་སྦྱར་ཏེ་རང་རིག་སྒྲུབ་ཚུལ་དང། དེ་དགག་ཚུལ་མང་སྟེ། རྟོག་གེ་འབར་བའི་ལེའུ་ལྔ་པ་དང། ལྕད་སྐྱའི་གྲུབ་མཐའ་སོགས་ལས་ཤེས་པར་བྱའོ། ། སྔོར་སྣང་དབང་ཤེས་
དོན་དམ་བདེན་པ་ཡིན་པར་བཅང་པའི་ཆེད་དུ་རང་མངོན་སུམ་ཚད་མས་གཉིས་སྣང་ནུབ་པའི་ཚུལ་གྱིས་རྟོགས་བྱ་གང། སྒྲུབ་པའི་རྣམ་པར་རྟོགས་བྱ་མིན། །བདེ་དན་དམ་བདེན་བའི་མཚན་ཉིད་ཡིན་ཏེ། རྣམ་བཤད་ལས་འདི་ལྟར་བཤད་པས་སོ། ཟེར་ན། འོན་རྟག་
[084A]༄༅། །དངོས་ཀྱིས་སྟོང་པའི་སྡོར་སྣང་དབང་ཤེས་ཆོས་ཅན།   །ལས་དང་ཉོན་མོངས་རྣམ་རྟོག་ལས། །
ནི་སྤྲོས་པ་སྣ་ཚོགས་བཟང་ངན་སོགས་སུ་བདེན་པར་ཞེན་པ་གོམས་པ་ལས་སྐྱེ་ལ་སྤྲོས་པ་རྗེས་མ་འདི་བདེན་འཛིན་ལ་བྱེད་པར་སྔགས་རིམ་ཆེན་མོར་ཡང་གསུངས་པ་དེ་ནི། །སྟོང་པ་ཉིད་ཀྱིས་དགག་པར་འགྱུར། ། །སོགས་
པའི་ལུང་དོན་ལ་ཡང་ཁ་ཅིག་  རིན་ཆེན་འཕྲེང་བ་ལས། བདག་དང་བདག་མེད་ལྟ་བ་དག་དེ་ཕྱིར་ཐུབ་པ་ཆེན་
པོས་བཟློག་ཅེས་གསུངས་པའི་ཕྱིར།  དར་ཊིཀ་དུ་བདག་མེད་ཙམ་ལས་དབྱེ་བ་མ་མཛད་ལ། སྟོང་ཐུན་ལས། ཁྱབ་བྱེད་བདེན་གྲུབ་ཙམ་ཁེགས་
པའི་རྟགས་ཀྱིས་ཁྱབ་བྱ་སྟོང་ཉིད་བདེན་གྲུབ་འགོག་པ་ཡིན་གྱི་ཞེས་བདག་མེད་ཕྲ་མོ་ལ་སྦྱར་རོ། ། ཀུན་རྫོབ་བདེན་པ་མ་ཡིན་པར་ཐལ། དེའི་སྒྲ་བཤད་མེད་
པའི་ཕྱིར།  །  གང་

[084B] དོན་དམ་བདེན་པ་རྣམས་གནས་ལུགས་སུ་འཇོག་པའི་ཡུལ་ཅན་ལ་དོན་དམ་དུ་བཤད་པ་ཡང། དབུ་མ་སྣང་བ་འོག་ཏུ་དྲངས་པ་དང། དགོངས་པ་རབ་གསལ་ལས། ཐོས་བསམ་སྒོམ་གསུམ་གྱི་
རིགས་ཤེས་ལ་དོན་དམ་དུ་བྱས་ནས་ཞེས་པ་ལྟར་སྟོང་ཐུན་ཡང་གསུངས་སོ། །འདི་ནི་རྟོག་གེ་འབར་བར། ཡང་ན་དོན་དམ་པ་དང་མཐུན་པ་སྟེ། ཞེས་སོགས་དང་གཅིག་པར་སྣང་ལ། ཡུལ་ཡུལ་ཅན་ལ་སྦྱོར་ཚུལ་གསུམ་སོགས་ལྕང་སྐྱའི་
གྲུབ་མཐའི་མདོ་སྡེ་སྤྱོད་པའི་ཐད་བལྟའོ། ། གཞན་དབང་རྣམས་ལས་གཙོ་བོ་ཕྱེ་དོན་དུ་མངོན་པར་ཤེས་པ་སྟེ་ཞེན་པའི་ཀུན་རྫོབ། ཡང་དག་མ་ཡིན་ཀུན་རྟོག་དང། །ཡོངས་གྲུབ་རྣམས་
གཟིགས་པ་ལྟར་བསྟན་དུ་མེད་ཀྱང་དེ་བཞིན་ཉིད་ལ་སོགས་པའི་རྣམ་གྲངས་ཀྱིས་བརྗོད་པའི་ཀུན་རྫོབ་ཡིན་པའི་ཕྱིར། 
མེད་ཀྱང་ལེགས་བཤད་སྙིང་པོར་ཕྱི་མའི་ཡོངས་གྲུབ་ཀུན་རྫོབ་ཏུ་གསུངས་པས་དགོངས་པ་འགྲེལ་པར་གསུངས་པས་དམིགས་ཕྱེ་སྟེ་དཔྱད་རྒྱུ་ཡོད།  སྟོང་ཉིད་དོན་དོན་དམ་དང། 
སྒྲུབ་པའམ། གཟུང་དོན་དམ་པ་ཆོས་ཉིད་ཡུལ་དུ་བྱེད་པའི་ཆ་ནས་  །དོན་དམ་མྱ་ངན་འདས་པ་ཞེས་པ་ལྟར། 

[085A]༄༅། །དམ་ཡིན་པའི་ཕྱིར།  ཀུན་རྫོབ་བདེན་པ་ཡིན་པར་ཐལ། ལོག་པའི་ཀུན་རྫོབ་ཡིན་པའི་ཕྱིར། དེར་ཐལ། 
དངོས་སྨྲ་བ་ལ་ཡང་དག་པའི་སྐྱེ་བ་སོགས་ལོག་པའི་ཀུན་རྫོབ་ཡིན་ཏེ། ཁྱེད་ཅག་གི་གྲུབ་མཐས་སྒྲོ་བཏགས་པ་ཙམ་དུ་ཟད་པའི་ཕྱིར། རྟགས་གྲུབ་སྟེ། ཡུལ་འཇོག་པ་ཡུལ་ཅན་ལ་ལྟོས་ཤིང། འདི་ནི་ངེད་གཉིས་མཐུན་སྣང་དུ་གྲུབ་པའི་སྔོན་འཛིན་
ཤེས་པ་སོགས་ཀྱིས་མྱོང་བསམ་གྲུབ་པའི་ཕྱིར། ཁྱབ་སྟེ། ཁྱོད་རང་གིས་དཔྱད་པའི་ངོར་ཡོད་པས་མི་ཆོག་སྟེ། འཛིན་པ་ཀུན་བཏགས་དེ་ནི་དཔྱད་པའི་གཞི་ཡིན་པའི་ཕྱིར། ཞེས་འཕངས་པའི་ལན་དུ། 
སྣང་བས་ལོག་པའི་ཀུན་རྫོབ་ཡིན་པ་ལྟར་དེ་བཀག་པའི་སྟོང་པ་ཡང་དབང་ཤེས་ལ་མི་སྣང་བས་ལོག་པའི་ཀུན་རྫོབ་ཏུ་བྱེད་དགོས་ཞེས་མགོ་མཚུངས་སུ་བརྩད་པ་གང་ཞིག་
ཡིན་པར་དབུ་སེམས་མཐུན་པའི་ཕྱིར།  དེ་ཉིད་ལོག་པའི་ཀུན་རྫོབ་ཡིན་པར་གཅིག་དུ་བྲལ་སོགས་ཀྱིས་སྒྲུབ་དགོས་པའི་དོན་དེ། ཡེ་ཤེས་སྙིང་པོས་བདེན་སྣང་བཞེད་པར་འདོད་པ་དག་
གིས་རྩོད་ལན་འདི་དག་ཤོད་པའི་སྐབས་མེད་དོ། ། དཔེར་ན། འདམ་བུའི་ཚལ་ལམ། འོད་མའི་

[085B] བུ་རམ་ཤིང་གི་ཚལ་ལམ། སྨིག་མའི་ཚལ་ལམ། འབྲས་ཀྱི་ཞིང་ངམ། ཏིལ་གྱི་ཞིང་ལྟར་ཡོངས་སུ་གང་བར་གྱུར་ཀྱང།  ཐ་མར་ལམ་སྒྲ་སྨོས་པའི་དོགས་
གཅོད་བྱ་སའི་ཐ་མ་དཔྱད་རྒྱུ་ཅུང་ཟད་ཡོད།  བདེན་གཉིས་ཀྱི་དབྱེ་གཞི་དང། ཇི་ལྟར་དུ་ཕྱེ་བའི་གྲངས་ངེས་དང། དེ་ལྟར་དུ་ཕྱེ་བའི་དོན་དང། ཕྱེ་བ་སོ་སོར་བཤད་པ་དང་བཞི། 
ནི། མཛོད་ལས། གང་ལ་བཅོམ་དང་བློ་ཡི་གཞན། །ཞེས་སོགས་དང། རྣམ་འགྲེལ་ལས། དོན་དམ་དོན་བྱེད་ནུས་པ་གང། །ཞེས་སོགས་ཏེ། ཕྱི་མ་འདི་ལ་ཊིཀ་ཆེན་ལས། དོན་བྱེད་ནུས་པ་གང་ཡིན་པ། །ཞེས་འདོན་དགོས་པར་བཤད་དོ། །
  ཡོངས་གྲུབ་ཞེས་བརྗོད་པའི་སྒྲ་མིན་པའང་ཞིབ་ཆའི་རྣམ་
གྲངས་སོ། ། གྲངས་ཅན་ལྟར་ན་སྔོ་སེར་སོགས། དངོས་པོའི་ངོ་བོ་གཅིག་ཉིད་ཕྱིར། །ངོ་བོ་ཐ་དད་དུ་བློ་མ་འཁྲུལ་བ་ལ་སྣང་བ་གང་ལས། །
ལ་སྦྱར་རོ། ། ཤེས་ལ་ཡོད་པ་སྟེ་སྣང་པའི་དོན་དེ་རྣམས། །འདི་ལྟར།  བ་ལང་ནག་རྒུར་ལྟ་བུ་ཡང་རིགས་མཐུན་པ་བ་ལང་དཀར་ཟལ་ལས་ལྡོག་པ་དང་རིགས་མི་མཐུན་པ་རྟ་ལས་ལོག་པ་སོགས་ལྡོག་པ་

[086A]༄༅། །སྣ་ཚོགས་ལ་ལྟོས་པའི་ །ཞེས་གསུངས་པའི་ཕྱིར། ཁྱབ་སྟེ། ཕྱི་མས་ལྡོག་པའི་དོན་ཡང་བཤད་ལ། ཡང་རྣམ་འགྲེལ་ལས། ཤིང་འཛིན་གྱི་བློ་དེ་ཡིས་ཇི་ལྟར་ཀུན་བརྟགས་པ། །དོན་གྱི་སྤྱི་
དེ་ནི་དམ་པའི་དོན་དུ་མེད། ། དེ་ལྟ་ན་དེ་ལ་ཤིང་སྤྱི་དང་ཤིང་གསལ་རྣམས་འདྲེས་པར་སྣང་བ་ལྟར་གྲུབ་དགོས་པས། ཤིང་གི་སྤྱི་གང་ལ་རྗེས་སུ་འགྲོ་བ་དེར། ཤུགས་པ་
ཡང་རྗེས་སུ་འགྲོ་དགོས་པ་ལས། གསལ་བ་ཤ་ཤུགས་རྗེས་འགྲོ་མི་བྱེད་པར་མངོན་ཅིང། རྗེས་སུ་འགྲོ་བའི་སྤྱི་དོན་གཞན་ཡང་མེད་པའི་ཕྱིར། ཞེས་པའོ། །སྤྱི་གསལ་ཞིག་འབྲེལ་པ་རྫས་གྲུབ་ཡོད་ན་སྐྱོན་དེ་འབྱུང་བ་བཞིན། ཀུན་
གཞི་དང་ས་བོན་ལྟ་བུ་རྟེན་བརྟེན་པར་འབྲེལ་པ་རྫས་གྲུབ་ཡོད་ན། རྟེན་པ་འདོད་པའི་ས་བོན་དང་གཞི་ཡང། རང་བཞིན་འདྲེས་པར་འགྱུར་བའི་ཕྱིར། ཀུན་གཞི་འདོད་པར་གཏོགས་དགོས་པ་ལྟར་གོང་མའི་ཆོས་དང་ཡང་རང་བཞིན་
འདྲེས་པས་གོང་མའི་སར་གཏོགས་པས་ཁམས་འཆོལ་བར་འགྱུར་བ་སྟེ། འདི་ལ་དགོངས་ནས་དཀའ་འགྲེལ་དུ། ཤིང་མིན་ལས་ལྡོག་ངོ་བོ་དེ། །ཞེས་སོགས་དྲངས་པ་ཡིན་ཏེ། དེའི་ཐད་ཀྱི་རིགས་གཏེར་འགྲེལ་བར། ཤིང་མ་
ཡིན་པ་ལས་ལྡོག་པ་དེ་དངོས་པོ་ཡིན་ན་ལོག་པའི་ཤིང་ཤ་པ་དང་གཅིག་གམ་ཐ་དད། ཞེས་སོགས་འབྱུང་སྟེ་གཞུང་གི་དོན་བཙལ་དགོས་པ་དུ་མ་ཞིག་ཡོད།  གཞན་ཡང་འབྲེལ་བ་བདེན་གྲུབ་མེད་དེ། སྒྲ་རྣམས་ཀྱིས་

[086B] །ལེ་དེ་ནི་ཐ་སྙད་ཆེད་དུ་བྱས། །ཀྱང་ཐ་སྙད་དུས་དེ་ཚེ་བརྡ་དུས་ཀྱི་དོན་རང་གི་མཚན་ཉིད་འགག་ནས་མེད། །ལ་དེས་ན་དེ་ལ་བརྡ་དོན་དམ་བར་འཇུག་པ་མ་ཡིན། །ཞེས་གསུངས་པའི་ཕྱིར། 
དྲངས་པའི་དགོས་པ་ནི་སྒྲ་རྟོག་གི་འཇུག་ཚུལ་ཞིབ་བར་མ་ཤེས་ན། སེལ་བ་ལ་ལྟོས་པའི་ཐ་དད་དཔྱིས་ཕྱིན་པར་འཇོག་མི་ཤེས་ཤིང། དེའི་དབང་གིས་ཐ་དད་བྱས་ཚད་ངོ་བོ་སོ་སོར་འབྱེད་རྒྱུ་ཡོད་པའི་རགས་པ་ཞིག་ཏུ་གོ་ནས་ངོ་བོ་གཅིག་ལ་ལྡོག་
པ་ཐ་དད་ཀྱི་རྣམ་དབྱེ་འཇོག་མི་ནུས་པའི་ལོག་རྟོག་སེལ་བའི་ཕྱིར་ཡིན་ནོ། །འདིའི་མན་ངག་ཕྲ་མོ་ཞིག་རྣམ་འགྲེལ་ཊིཀ་ཆེན་ཤོག་གུ་གོ་བདུན་པར་ཡོད་ཀྱང་མང་དོགས་ནས་མ་བྲིས། ཊིཀ་ཆེན་ཤོག་གུ་ང་ལྔ་བར་གསལ་པོར་འདུག་འདིས་ནི་
བརྡ་དང་ཐ་སྙད་ཀྱི་ཁྱད་པར་ཡང་ཤེས་ཏེ། ཡུལ་དེ་ལ་དང་པོར་བཏགས་པ་བརྡ་དང། བརྡ་དེ་ཕྱིས་སུ་འཇག་པའི་གནས་སྐབས་ལ་ཐ་སྙད་ཅེས་པའོ། ། མ་རིག་པའི་བག་ཆགས་ཀྱིས་བློ་འདི་སྒྲིབ་བའམ་འདུན་བློ་
འདིས་དེ་ཁོ་ན་ཉིད་འགེབས་པ་ལྟ་བུ་ཀུན་ནས་སྒྲིབ་པར་བྱེད་པའི་ཕྱིར་རོ། །ཞེས་གསུངས་པའི་ཕྱིར།  གང་ཞིག་གིས་སམ་གང་ཞིག་ལ། །ཡང་དག་སྒྲིབ་བྱེད་དེ་ཀུན་རྫོབ། །ཅེས་པ་རྩ་འགྲེལ་དང་ཡང་གཅིག་
གོ།  པྲྀ་ཏ་སྒྲིབ་བར་བྱས་ཏེ། མདོ་ལས། ཡང་དག་ཀུན་རྫོབ་འདོད། ཅེས་པ་ཡང་ཡང་དག་པ་བསྒྲིབས་ཞེས་པ་དེ་ཡིན་པའི་ཕྱིར། 

[087A]༄༅། །དང་གནས་ཚུལ་མི་མཐུན་པར་ཐལ། འདོད་པའི་ཕྱིར་ན་མ་ཁྱབ་སྟེ།  
ཕྱིར༑  སངས་རྒྱས་ཉིད་ཀྱི་གནས་སྐབས་སུ་མི་ཤེས་པའི་རང་བཞིན་གྱི་དབང་པོ་ཡོངས་སུ་སྤངས་པ་ཡིན་པས། ཡིད་ཀྱི་བློ་དང་འདྲ་བར་དབང་པོས་བློའི་ཡུལ་ཡོངས་སུ་གཅོད་པས། གང་གི་ཕྱིར། བཅོམ་
ལྡན་འདས་ཀྱི་རྣམ་པར་ཤེས་པ་ཐམས་ཅད་དང། ཡུལ་ཐམས་ཅད་པ་ཡིན་པར་འདོད་དེ། དེ་བས་ན་དྲི་མ་མེད་པའི་སྤྱན་ལ་སོགས་པས་མ་གཟིགས་པ་ལ་སོགས་གང་ཡང་མ་མཆིས་སོ། །ཞེས་གསུངས་བའི་ཕྱིར་རོ། །
མིག་འབྱེད་ལས། ཤེས་པ་ཡིན་པའི་ལོག་པའི་ཀུན་རྫོབ་མི་སྲིད་པའི་ཕྱིར་རོ། །ཡུལ་ཅན་ལ་ཡང་ལོག་གཉིས་མི་འབྱེད་ཀྱི། ཡུལ་ཁོ་ན་ལ་ཡང་ལོག་གཉིས་འབྱེད་དོ། །ཞེས་གསུངས་པའི་ཕྱིར། 
རྟེན་ཤེས་ངོའི་ལོག་པའི་ཀུན་རྫོབ་ཏུ་འདོད་པས། འདིར་ཡང་ལོག་པའི་ཀུན་རྫོབ་ཏུ་འཇོག་དགོས་སམ་དཔྱད་དེ་ཡུལ་ཅན་ལ་ཞིབ་ཆ་གྱིས།  རིག་པ་ཅན་གྱི་བེམ་པོ་སོགས་ཀྱང་
ལོག་པའི་ཀུན་རྫོབ་སྟེ་ཀུན་རྫོབ་ལོག་པ་ཡིན་པའི་ཕྱིར་ཏེ།  རང་གི་སྡེ་པ་རྣམས་ནི་བྱེ་བྲག་པ་ལྟར། རྫས་ཀྱི་རྡུལ་ཕྲ་རབ་ཁས་བླང་བར་མི་རིགས་སོ། །ཞེས་གསུངས་ལ། བྱེ་རིག་གཉིས་གྲུབ་

[087B] རྣམ་འགྲེལ་ངེས་ཀྱི་ཊིཀ་ཆེན་རྣམས་གོང་བསྒྲིག་ན་བདེ་སོགས་ཕྱི་ནང་གི་བེམ་པོར་འདོད་པའི་གཞན་སྡེའི་ལུགས་གཉིས་བྱུང་བ་ལས་བྱེ་རིག་གཉིས་བདེ་བ་ནང་གི་
བེམ་པོར་འདོད་ཅིང་བདག་དང་འདུ་འབྲེལ་གྲུབ་པའི་ཤེས་པ་ལྟར་མྱོང་བར་འདོད་པ་ཉིད་ལ་མངོན་ནོ། ། ནི་ཞེས་བྱ་བ་ནི་བསྣན་པའམ་གོ་རིམ་བཟློག་པའོ། །ཞེས་གསུངས་པའི་ཕྱིར། 
ཏུ༑ ནི་ཞེས་པ་ངེས་པར་བཟུང་བའམ་གོ་རིམ་བཟློག་པའོ། །ཞེས་འབྱུང་ལ། ནི་ཞེས་པ་ཡི་གེ་འབྲི་སྣོན་གྱིས་བསྣན་པ་ཁོ་ནའི་དབང་དུ་བྱས་ཏེ་ཀུན་བཏགས་ཞེས་པའི་མཇུག་ཏུ་བསྣན་ཟེར་ན། དེ་ནི། ཀུན་བཏགས་ནི། ཡང་དག་མིན། ཞེས་
གོ་རིམ་བཟློག་པ་རང་གིས་ཆོག་འདུག་པས། དཔེ་ཁ་ཅིག་ཏུ་བརྣན་ནས་སམ། ཞེས་ར་མགོ་བྱས་འདུག་པ་ངེས་བཟུང་ལྟ་བུ་ཞིག་གི་བརྡ་རྙིང་ཡིན་ནམ་དཔྱད་དེ་གང་ལྟར་རྟོག་བཏགས་ཀྱི་སླད་དང་འདྲེས་པ་རྣམས་ལོག་པའི་ཀུན་རྫོབ་ཡིན་གྱི་
གཞན་མིན་ཞེས་ངེས་བཟུང་གི་ཚིག་ཅིག་ཐོབ་ཚོད་དུ་འདུག་གོ་ སྤངས་པ་དང། མངོན་དུ་བྱ་བ་དང། སྒོམ་པར་བྱ་ལ། དོན་དམ་པར་ཤེས་སྤངས་མངོན་སྒོམ་བཞི་བྱར་མེད་པར་འདོམ་པའི་
གདམས་ངག་ཡིན་པའི་ཕྱིར།  ཡོངས་སུ་ཤེས་པར་བྱ་བ་དག་ཡིན་པ་དེའི་ཚེ། ཅིའི་ཕྱིར་སྡུག་བསྔལ་གྱི་བདེན་པ་དག་ཁོ་ན་ཡོངས་སུ་ཤེས་པར་བྱ་ཞེས་གསུངས་ཞེ་ན། སྨྲས་པ་

[088A]༄༅། །སྡུག་བསྔལ་གྱི་བདེན་པ་ནི། མཚན་ཉིད་གཉིས་ཀྱིས་ཡོངས་སུ་ཤེས་པར་བྱ་བ་ཡིན་ཏེ། རང་གི་མཚན་ཉིད་དང་སྤྱིའི་མཚན་ཉིད་ཀྱིས་སོ། །དེ་ལས་གཞན་བདག་ནི་རང་གི་མཚན་ཉིད་ཁོ་ནས་ཏེ་
ཞེས་གསུངས་ཞིང། གཞན་ཡང་གསུངས་མོད་ཀྱང་ནད་དང་དེའི་རྒྱུ་ལ་སྦྱར་བའི་དཔེ་འདིར་སྟེང་ནས་དཔྱད་ན་དཀའ་གནས་སུ་མི་སྣང་ངོ། ། རྒྱུད་དུ་གཏོགས་ཞེས་བ་ཙམ་མོ། ། དེ་ཆོས་
ཅན། ཉེར་ལེན་གྱི་ཕུང་པོ་ཡིན་པར་ཐལ། སྡུག་བདེན་ཡིན་པའི་ཕྱིར།  ཀུན་འབྱུང་ལ་དེས་ཁྱབ་ཀྱང། སྡུག་བདེན་ལ་དེས་མ་ཁྱབ་པ་ནི། ཞེས་གསུངས་པའི་ཕྱིར། 
བར་ཡང་ཀུན་འབྱུང་བའི་བདེན་པ་གང་ཡིན་དེ་ནི་སྡུག་བསྔལ་གྱི་བདེན་པ་ཡང་ཡིན་མོད་ཀྱི། སྡུག་བསྔལ་གྱི་བདེན་པ་ཡིན་ལ། ཀུན་འབྱུང་བའི་བདེན་པ་མ་ཡིན་པ་ཡང་ཡོད་དེ། ཞེས་གསུངས་ལ། མཛོད་ལས། སྡུག་བསྔལ་
ཀུན་འབྱུང་འཇིག་རྟེན་དང། །ལྟ་གནས་སྲིད་པའང་དེ་དག་ཡིན། །ཞེས་རྣམ་གྲངས་སུ་གསུངས་སོ། །འདིའི་སྡུག་ཀུན་དངོས་ལ་མི་བྱེད་པར། སྒྲས་བརྗོད་ཙམ་དུ་འདོད་པའང་མི་རིགས་ཏེ། འོག་ཏུ་གནས་དྲུག་པར། བདེན་པ་དག་ནི་
བཞིར་བཤད་དོ། །ཞེས་པའི་བཤད་པའང་དེ་ལ་བྱེད་དགོས་པས་འདི་དངོས་མིན་ན། དངོས་དེ་གང་དུའང་མ་བཤད་པར་ཐལ་བས་སོ། །དེས་ན་མཆིམས་ཊིཀ་ལས། འདིར་ཟག་བཅས་འབྲས་བུའི་ཆ་ཐམས་ཅད་ནི་སྡུག་བསྔལ་དང་

[088B] ཞེས་ལྡོག་ཆ་ནས་འབྱེད་པར་གསུངས་པས། བྱེ་སྨྲས་འཇོག་མཚམས་འདི་ཁྱབ་ཆེ་བར་སྣང་ལ་མདོ་སྡེ་པས་ནི་ཧ་ཅང་ཁྱབ་ཆུང་སྟེ། མདོ་ལས། ཀུན་འབྱུང་བའི་བདེན་པ་གང་ཞེ་ན། གང་འདི་དགའ་བའི་
འདོད་ཆགས་དང་ལྷན་ཅིག་པའི་སྲོད་པ་སྟེ། དེ་དང་དེ་ལ་མངོན་པར་དགའ་བ་ཅན་ཡིན་ནོ། །ཞེས་པའི་ལུང་ལ་བརྟེན་ནས་སྲེད་པ་ཁོ་ན་ཀུན་འབྱུང་དུ་འདོད་ཀྱང། མདོ་དེ་ནི་གཙོ་བོའི་དབང་དུ་བྱས་པའམ། མངོན་པར་འགྲུབ་པའི་རྒྱུའི་དབང་དུ་
བྱས་པ་ཡིན་ནོ། །  །ཟེར་ཡང། འཕེན་བྱེད་
ཀྱི་རྒྱུ་གསུམ་མེད་པར་འདོད་པ་དེ་བས་ཀྱང་མི་རིགས་སོ། ། སྡུག་བསྔལ་ལ་དབྱེ་ན། སྡུག་བསྔལ་གྱི་སྡུག་བསྔལ། འགྱུར་བའི་སྡུག་བསྔལ། ཁྱབ་པ་འདུ་བྱེད་ཀྱི་སྡུག་བསྔལ་གསུམ་དབྱེར་ཡོད་ཟེར་ན། དེ་གསུམ་
གང་རུང་ཡིན་ན། སྡུག་བསྔལ་ཡིན་དགོས་པར་ཐལ། འདོད་པའི་ཕྱིར། འདོད་ན། ཟག་བཅས་ཀྱི་ཚོར་བ་བདེ་བ་ཆོས་ཅན།  ཟག་བཅས་
ཀྱི་ཚོར་བ་བདེ་སྡུག་གང་སྐྱེས་ཀྱང། འགག་པའི་ཚེ། དེའི་ངོ་བོར་བག་ལ་ཞ་ནས་ཆུད་མི་ཟ་བར་གནས་ཏེ། རྐྱེན་དང་འཕྲད་ཚེ་སྡང་རུང་དུ་གནས་པ་སྟེ། གསོད་པའི་ཁྲིམས་མཁོལ་བར་གནས་སྐབས་བདེ་བ་མྱོང་ཡང་མཐར་སྡུག་བསྔལ་

[089A]༄༅། །འབྱིན་པའི་ཁྲིམས་ཀྱིས་ཟིན་པ་ལྟ་བུ་སྟེ། བདེ་ལམ་སོགས་ལས་ཤེས་པར་བྱའོ། ། 
དྲུག་ལྟ་ལོག་བཅུ་དྲུག་གི་གཉེན་པོར་སྦྱོར་ཚུལ་ལ་མི་གཙང་བའི་རྫས་སོ་གཉིས་སོགས་སུ་ཕྱེ་སྟེ་དཔྱད་པའི་ཚུགས་ཐུབ་ཀྱི་བདག་གཅིག་པུ་པས་སྟོང་པར་སྒོམ་པ་གཙང་བར་འཛིན་པའི་གཉེན་པོར་སྦྱར་རུང་ཙམ་ཡོད་སྣང་ཡང། རྣམ་པར་གཏན་
ལ་དབབ་པ་བསྡུ་བ་ལས། ཅིའི་ཕྱིར་སྡུག་བསྔལ་གྱི་བདེན་པ་རྣམ་པ་བཞིས་བལྟ་བར་བྱ་ཞེ་ན། སྨྲས་པ། ཕྱིན་ཅི་ལོག་རྣམ་པ་བཞིའི་གཉེན་པོར་སྟེ། དེ་ལ་རྣམ་པ་གཅིག་ནི་ཕྱིན་ཅི་ལོག་གཅིག་གི་གཉེན་པོའོ། །རྣམ་པ་གཅིག་ནི་ཕྱིན་
ཅི་ལོག་གཉིས་ཀྱི་གཉེན་པོའོ། །རྣམ་པ་ཐ་མ་གཉིས་ནི་ཕྱིན་ཅི་ལོག་གཅིག་གི་གཉེན་པོའོ། །ཞེས་གསུངས་པས། གཙང་བདེ་གཉིས་གཉེན་པོ་གཅིག་ལ་སྦྱར་ཞིང། བདག་ཏུ་ལྟ་བ་ལ་གཉེན་པོ་གཉིས་སྦྱོར་དགོས་ཏེ། རེད་མདའ་
བའི་ཀུན་བཏུས་ཊིཀྐར། གཙང་བ་དང་བདེ་པའི་གཉེན་པོ་ནི་སྡུག་བསྔལ་བའི་རྣམ་པ་ཡིན་ནོ། །ཞེས་གསུངས་པའི་ཕྱིར། ལོག་ཞུགས་ལྷག་མ་གསེར་འཕྲེང་དུ་ལྟ་ཞིང། གཅིག་པུ་ནི་དུས་དང། འགྱུར་བ་ནི་རྩ་བའི་རང་བཞིན་གྱི་
རྣམ་འགྱུར་ཡིན་ལ། སྡུག་བསྔལ་ཐར་པར་འཛིན་པ་ནི། རྒྱལ་དཔོག་པའི་གཞུང་ལས། ཁ་བརྒྱ་སྤོས་ཀུ་མུད་དང། །བ་ཞོ་བ་མོ་མུ་ཏིག་མདོག་གདུགས་དཀར་བཟུང་བའི་དབྱིབས་འདྲ་བ། །ཐར་པ་ཡིན་པར་རྒྱལ་བས་བཤད། །

[089B] བཤེས་སྤྲིང་དུ། ས་ཆུ་མེ་རླུང་ཉི་ཟླ་པྲལ་ཐོབ་མཛོད། །ཅེས་ཟུར་ཟ་བ་ཡང་དེ་ཡིན་ལ། བརྟགས་པ་མཐའ་བཟུང་གི་དེ་ལུགས་འདིར་ཡོད་ཀྱང་སྡུག་ཀུན་གཉིས་སུ་ཕྱེ་བའི་སྡུག་བདེན་ཡིན་ལ། གྱ་ནོམ་པར་འཛིན་རྒྱའི་བསམ་
གཏན་གྱི་བདེ་བ་ཀུན་འབྱུང་ཡིན་པས་མི་འདྲའོ། །བྱེ་སྨྲས་ཐར་པ་ལྡོག་པ་འདོད་ཀྱང་མི་ལྡོག་པའི་ཐར་པ་མེད་པར་མི་འདོད་ལ། དེ་ལོག་པ་ཡང། འབྲས་ལས་ཉམས་པ་འཆི་བ་མེད། །ཅེས་སླར་འཁོར་བར་འཁོར་བ་མི་སྲིད་པས་འདི་ལོག་
ཞུགས་སུ་འགྲོ་དོན་མེད་དོ། །རྒྱན་བཟང་བས། བདག་གཙོ་བོ་སོགས་རྒྱུ་གཅིག་པུ་དང། སྒྲའི་ཚངས་པ་འགྱུར་བས་བྱས་པར་འཛིན་པ་ཞེས་གསུངས།  ཁྱབ་སྟེ། 
གཟུང་དང་འཛིན་པའི་རྣམ་པ་ལས། །མཚན་ཉིད་གཞན་ནི་ཡོད་མ་ཡིན། །ཞེས་སོགས་སྐབས་དུ་མར།  མཚོན་བྱ་དེ་ལ་
ལྟོས་པའི་བཏགས་ཡོད་དུ་བཤད་པའི་ཕྱིར།  དེར་ཐལ། དེའི་ཕྱིར། རྟགས་གྲུབ་སྟེ། ལས་ཀྱི་ཀུན་འབྱུང་བདེན་པ་ཡིན་པའི་ཕྱིར། འདོད་མི་ནུས་ཏེ། བླང་བྱ་ཡིན་པའི་ཕྱིར་ཞེས་སྤྱི་
དོན་རོལ་མཚོར་བཤད་པའི་ཕྱིར།  ཡུལ་ནི་དགེ་བས་ཡིད་འོང་ན། ཡུལ་དེའང་ངན་པར་རྩིབ་ཡིན། །གང་ཞིག་བཏང་བཤེས་འགྱུར་བ། །དེ་གྲུབ་པ་ཡིས་ཅི་ཞིག་བྱ། །ཞེས་དང། དེའི་འགྲེལ་པ་ལས་
[090A]༄༅། །ཡུལ་ཡིད་དུ་འོང་བ་གཟུགས་དང། སྒྲ་དང། དྲི་དང། རོ་དང། རེག་བྱ་ཞེས་བྱ་བ་འདོད་པའི་ཡོན་ཏན་ལྔའི་བདག་ཉིད་གང་ཡིན་པ་དེ་ནི། དགེ་བའི་ལས་ཀྱིས་འཐོབ་ན་དེ་ཉིད་ཐར་པ་འདོད་པའི་
སེམས་ཅན་རྣམས་ཀྱིས་མི་གཙང་བས་བསྐུས་པའི་ཁྱི་ལྟར་སྨད་པར་འགྱུར་རོ། །ཞེས་གསུངས་པའི་ཕྱིར།  འཕངས་འབྲས་བདེ་བ་ཡང་སྡུག་
བསྔལ་གྱི་རང་བཞིན་ཅན་དུ་གསུངས་པས། མཛོད་རང་འགྲེལ་ལས། རེ་ཞིག་བདེ་བ་ལ་སྐུར་པ་འདེབས་པ་དེ་ལ་འདི་འདྲི་བར་བྱ་སྟེ། ཞེས་སོགས་ཀྱི་ཕྱོགས་སྔ་ཡང་འཕགས་པ་ལྷ་ཡིན་པར་ཟླ་བས་གསུངས་སོ། །དེ་ལྟར་
འདོད་པ་མཚུངས་པ་མིན་ནམ་ཞེ་ན། མིང་ཙམ་ལས་བློ་རྩེ་མི་གཅིག་སྟེ། དབུ་མ་པས། སྡུག་བསྔལ་ཆུང་འབྲིང་ཆེ་གསུམ་ལོག་ཙམ་གྱི་ཆ་ལ་བདེ་བ་ཆེ་འབྲིང་ཆུང་ངུར་བཏགས་པ་ལས་གཞན་དུ་བདེ་བ་རང་མཚན་པ་མྱོང་རྒྱུ་
མེད་པར་འདོད་ལ། དངོས་སྨྲས་པར་བཏགས་ཀྱི་འཇོག་མཚམས་ཕྲ་མོ་མི་ཤེས་པས་སྡུག་བསྔལ་ལས་ལོགས་སུ་བདེ་བ་མེད་པར་གོ་ནས་སྐུར་འདེབས་སུ་བཤད་དེ། དེ་ནི་ལུགས་འདི་ལ་བདེན་པ་གཉིས་ཆར་ལས་ཉམས་པ་
ཡིན་པའི་ཕྱིར། བརྒྱ་པའི་འགྲེལ་པར། གང་གིས་ན་སློབ་དཔོན་དབྱིག་གཉེན་གྱིས་འདི་སྐད་དུ། རེ་ཞིག་བདེ་བ་ལ་སྐུར་པ་འདེབས་པ་ཞེས་བྱ་བ་ལ་སོགས་པ་གསུངས་པ་སློབ་དཔོན་འཕགས་པ་ལྷའི་ཞལ་ལྔ་ནས་ལ་དངོས་

[090B] རྣམ་པར་རྟོག་པ་ལོག་པ་ཙམ་ལས་འབྱུང་བའི་ཕྱིར་དང་སྐྱེས་མ་ཐག་ཏུ་འཇིག་པའི་ཕྱིར། བདེ་བ་སྡུག་བསྔལ་བ་ཉིད་དོ། །ཞེས་པ་ནས། སློབ་དཔོན་ཀླུ་སྒྲུབ་ཞབས་ཀྱི་
ལམ་ལས་ནི། །ཞེས་པ་ནས། དེ་ནི་རྣམ་རྟོག་ལོག་པའི་ལམ་ངན་ཞུགས། །ཞེས་བཤད་དོ། །ཞེས་འཇུག་པ་ཡང་ཚུར་དྲང་ངོ། །མཛོད་འགྲེལ་ལས། དེ་ལྟ་བས་ན་བདེ་བའི་ཚེར་བ་ནི་རང་གི་མཚན་ཉིད་ཀྱིས་ཡོད་པ་ཁོ་ནའོ། །
ཞེས་དང། སྡུག་བསྔལ་ཆུང་ངུ་ལ་སོགས་པ་བདེ་བ་ལ་སོགས་པའི་ཚོར་བར་རྣམ་པར་བཞག་ཏུ་མི་རུང་ངོ། །བསམ་གཏན་གསུམ་པན་བདེ་བ་ཡོད་དོ། །ཞེས་འབྱུང་བས། སྡུག་བསྔལ་ཆུང་དུར་ཡང་འགྱུར་ལ་ཞེས་སོགས་
རྩོད་ཚུལ་མང་ཡང་བྲིར་མ་ལངས་ཏེ། མཛོད་འགྲེལ་གནས་དྲུག་པ་དང། བརྒྱ་བའི་རབ་བྱེད་གཉིས་པ་དང་བདུན་པའི་འགྲེལ་པ་སོགས་ལས་ཁོང་དུ་ཆུད་པར་བྱའོ། །དོན་བསྡུས་ན་ལམ་རིམ་ཆུང་དུ་ལས། ད་ལྟའི་ཚོར་པ་བདེ་བ་
ལ་སོགས་པ་ཕལ་མོ་ཆེ་ཞིག་ནི་སྡུག་བསྔལ་ཕྱིར་བཅེས་པ་ལ་བདེ་བའི་བློ་སྐྱེས་པ་ཡིན་གྱི། ཞེས་པ་ནས། སྡུག་བསྔལ་ཆུང་ངུ་རིམ་གྱིས་འགག་པའི་ཚེ་བདེ་བ་རིམ་གྱིས་སྐྱེས་པར་སྣང་བ་ཡིན་གྱི། ངོ་བོ་ཉིད་ཀྱི་བདེ་བ་ནི་མ་ཡིན་
ཏེ། སླར་ཡང་བསྡད་དྲག་ན་སྔར་ལྟར་སྡུག་བསྔལ་བསྐྱེ་བའི་ཕྱིར་རོ། །ཞེས་གསུངས།  དེ་རྣམས་ལ་ཆོས་ལ་ཆགས་པ་འཁོར་བའི་བརྩོན་རའི་ཁང་པར་འཆིང་བ་ཉིད་ཡིན་ཏེ། ཞེས་གསུངས་པའི་ཕྱིར་

[091A]༄༅། །ཁྱབ་སྟེ། དེའི་རྒྱུ་མཚན་གྱིས་ 
གཅོད་པར་བཤད་པའི་ཕྱིར་ཏེ། བརྒྱ་པའི་འགྲེལ་པར་མདོ་དྲངས་པ་ལས། གང་གི་ཕྱིར་ཆོས་ཀྱི་རྣམ་གྲངས་འདི་གཟིངས་དང་འདྲ་བར་ཀུན་ནས་ཤེས་པ་རྣམས་ཀྱིས་ནི་ཆོས་རྣམས་ཉིད་སྤངས་པར་བྱ་བ་ཡིན་ན། ཆོས་མ་ཡིན་པ་དག་
ལྟ་ཅི་སྨོས། ཞེས་གསུངས་པའི་ཕྱིར་རོ།།  ཞེན་པ་སྤོང་བ་སྒྲ་ཇི་བཞིན་དུ་མེ་འཛིན་པ་དང། མདེ་སྔ་མའི་དོན་བདེན་ཞེན་སྤོང་བ་ཡིན་ནམ་བརྟགས་དགོས།  དེ་ཆོས་ཅན་
སྤང་བྱ་མ་ཡིན་པར་ཐལ། དགེ་པ་ཡིན་པའི་ཕྱིར་ན་མ་ཁྱབ་སྟེ། དགེ་བ་ཡིན་ཀྱང་ཟས་དུག་ཅན་ལྟར་འཁོར་བར་འཆིང་བྱེད་ཡིན་པས་སྤངས་དགོས་པའི་ཕྱིར།  གཅིག་ཏུ་དེ་ནི་སྡུག་བསྔལ་མིན། །ཕལ་ཆེར་
དུག་བཅས་ཟས་བཞིན་ནོ། །ཞེས་གསུངས།  དེ་གང་རུང་ལ་སྤང་བྱ་མི་དགོས་པར་ཐལ། སྡུག་བདེན་དུ་གྱུར་པའི་འཕགས་པ་ཡོད། ཀུན་འབྱུང་བདེན་པར་གྱུར་པའི་ཚོགས་སྦྱོར་ཡོད་པའི་ཕྱིར། དང་པོ་གྲུབ་སྟེ་
ལས་ཉོན་གྱིས་འཁོར་བར་སྐྱེ་བ་ལེན་པའི་འབྲས་གནས་ལུང་རིགས་གཏེར་མཛོད་བ་སོགས་དང་བོ་གསུམ་ཡོད་པའི་ཕྱིར་ན་མ་ཁྱབ། བསོད་གྲགས་སོགས་ཀྱིས། ཁྱབ་སྟེ། དེ་དག་སྡུག་བདེན་ཡིན་པའི་ཕྱིར། ཀུན་བཏུས་ལས། སྡུག་བསྔལ་

[091B] སེམས་ཅན་སྐྱེ་བ་དང་སྐྱེ་བའི་གནས་ཀྱིས་ཀྱང་རིག་པར་བྱའོ། །ཞེས་གསུངས་པའི་ཕྱིར་ན་མ་ཁྱབ་ ཉན་ཐོས་སྒོམ་ལམ་པ་ཡང་
འཁོར་བ་པ་ཡིན་པར་བཤད་དོ། ། ཇི་སྲིད་ཕུང་པོར་འཛིན་ཡོད་པ། །དེ་སྲིད་དེ་ལ་ངར་འཛིན་ཡོད། །ངར་འཛིན་ཡོད་ན་ཡང་ལས་ཏེ། དེ་ལས་ཡང་ནི་སྐྱེ་བར་འགྱུར། །ཞེས་གསུངས་པའི་ཕྱིར་
ཧི། ལུང་འདིའི་ཕུང་པོར་འཛིན་པ་ཆོས་ཀྱི་བདག་འཛིན་ལ་བྱེད་ན། ཇི་སྲིད་དང་དེ་སྲིད་ཀྱི་དོན་རང་རྒྱུད་པས་བཤད་མི་ནུས་སོ་ཞེ་ན། ཡིག་ཆའི་དྲངས་འཚམས་འདི་ལྟར་ན། ཆོས་ཀྱི་བདག་འཛིན་ལ་ལམ་གསུམ་སྐྱེད་པའི་ནུས་
པ་མ་ཉམས་པར་ཡོད་ཀྱི་བར་དུ་ངར་འཛིན་དེ་འབྱུང་ཞེས་དྲངས་དགོས་ལ། ཨ་བྷྱ་ཀར་རང་གིས་ཉན་རང་རྣམས་སྟོང་ཉིད་རྟོགས་པར་བཞེད་འདུག་ཀྱང། དེས་རང་རྒྱུད་བ་སོགས་ཀྱིས་ལུང་དེའི་དགོངས་པ་ལེན་ཚུལ་སྐབས་ཀྱི་ཐུབ་དགོངས་
ལས། རིན་ཆེན་འཕྲེང་བར་གསུངས་རྣམས་ཀྱང། ཁ་ཅིག་སྐད་ཅིག་མའི་བདག་མེད་པ་དང། ཁ་ཅིག་ཆོས་ཀྱི་བདག་མེད་དུ་སྦྱར་ཏེ། ཉན་ཐོས་དང། རང་སངས་རྒྱས་དང། བྱང་ཆུབ་སེམས་དཔའི་རིགས་རྣམས་ཀྱི་ཐུན་མོང་བ་ཉིད་
དུ་གསུངས་པའི་ཕྱིར་རོ། །ཞེས་ཟེར་རོ། །ཞེས་གསུངས་ཏེ། ཕུང་པོ་རང་རྐྱ་བར་ཞེན་པ་ལས་ང་རང་རྐྱ་བར་ཞེན་པ་འབྱུང་ཞེས་སོགས་སུ་སྦྱོར་རྒྱུ་ཡིན་ནམ་དཔྱད་པར་བྱའོ། །སྡུག་བདེན་ཕྲ་མོ་མེད་པར་

[092A]༄༅། །ཐལ། སྡུག་བདེན་ཡིན་ན། སྡུག་བདེན་རགས་པ་ཡིན་དགོས་པའི་ཕྱིར་ན། ཐུན་མོང་གི་དཔང་བྱས་ནས་མ་ཁྱབ། 
བྱས་པའི་འཕངས་འབྲས་རྣམས་སྡུག་བདེན་དངོས་ཡིན་ཀྱང་སྡུག་བདེན་ཕྲ་མོར་ཡང་འདོད་པའི་ཕྱིར་ཡིན་ལ། དེ་བས་ལམ་བདེན་རགས་པ་ལམ་བདེན་དུ་མི་འདོད་ཀྱང་འདིར་ཐེག་དམན་གྱི་ལམ་བདེན་རྣམས་རགས་པར་འདོད་དོ། །
མི་རྟག་སོགས་བཅུ་དྲུག་ལ་འདི་བས་ཕྲ་རགས་མི་འདོད་ཀྱང་ཐལ་འགྱུར་པ་འདོད་བས། རྗེ་དྲུང་ཤེས་རབ་དབང་པོའི་དབུ་མར་ལུགས་གཉིས་ཀར་མི་རྟག་པ་ལ་ཕྲ་རགས་ཁྱད་མེད་པར་བཤད་པ་འཐད་དཀའ་འོ།།
ལས༑ མེ་གསུམ་འཆི་དང་ན་བ་དང། །རྒ་བའི་མེ་གསུམ། ཞེས་དང།  འཆི་བ་དང། ན་བ་དང། རྒ་བའི་མེ་གསུམ་རིམ་པ་བཞིན་དུ། སྣོད་ཀྱི་འཇིག་རྟེན་མཐའ་དག་སྲེག་པར་བྱེད་པ་
དང། དམྱལ་བའི་ལུས་སྲེག་པར་བྱེད་པ་དང་བུད་ཤིང་སླེག་པར་བྱེད་པས། དུས་མཐའི་མེ་དང། དམྱལ་བའི་མེ་དང། ཐ་མལ་གྱི་མེ་གསུམ་པོ་དེ་དང་འདྲ་བར་ཤེས་པར་བྱ་སྟེ། ལུས་གཏན་འཇོམས་པ་དང། ནད་མེད་པ་
འཇོམས་པ་དང། དར་ལ་བབས་པ་འཇོམས་པས་སོ། །ཞེས་འཇོམས་ཚུལ་སྟོབས་ཆེ་འབྲིང་ཆུང་གསུམ་ལ་སྦྱར་ནས་གསུངས་སོ། ། ལས་ཉོན་གྱི་མྱ་ངན་ལས་འདས་པ་ཡིན་ལ་

[092B] །ཞེས་གསུངས་པའི་ཕྱིར།  གཙང་བདག་བདེ་དང་ཞེས་ཕ་ནས། འདིའི་བར་གྱི་ལུང་དྲངས་པ་ཐམས་ཅད་ཀྱི་གནད་བསྡུས་ན་
དགྲ་བཅོམ་གཉིས་དང་དག་ས་པ་ལ་ཡང་ཡིད་ཀྱི་རང་བཞིན་གྱི་ལུས་ལེན་པའི་སྐྱེ་བ་དང། དེའི་རྒྱུ་ཀུན་འབྱུང་ཕྲ་མོ་ཡོད་པས། འཁོར་བ་ཕྲ་མོའམ་སྡུག་བདེན་ཕྲ་མོ་ལས་བརྒལ་མི་ནུས་ལ། དེ་མ་སྤངས་བར་དུ་པར་ཕྱིན་བཞིའི་
ནང་གི་བདེ་བ་དམ་པའི་ཕར་ཕྱིན་ཐོབ་མི་ནུས་ཏེ། རྒྱུད་བླར། ཡིད་ཀྱི་རང་བཞིན་ཕུང་པོ་དང། །དེ་རྒྱུ་ལོག་ཕྱིར་བདེ་བ་ཉིད། །ཅེས་གསུངས་པའི་ཕྱིར་ཞེས་བྱ་བའི་དོན་ནོ། ། སྦྱོར་ལམ་ཆོས་མཆོག་མན་ཆད་ནི་སློབ་
མི་སློབ་གང་གི་ཡང་ལམ་མ་ཐོབ་པ་སོ་སོ་ཡི། །སྐྱེ་བར་འདོད་དོ། །ཞེས་གསུངས་སོ།། སྐྱབས་འགྲོ་བདུན་ཅུ་པར། གང་ཞིག་འཕགས་ལམ་མ་སྐྱེས་པའི། །བྱིས་རྨོངས་སོ་སོ་སྐྱེ་བོ་དག་དེ་
དག་སློབ་དང་མི་སློབ་པ། །མིན་ཞེས་བསྟན་བཅོས་ལས་བཤད་དོ། །ཞེས་གསུངས་སོ།། རང་འབྲས་སྡུག་བསྔལ་དངོས་སུ་སྐྱེད་པའི་ཟག་བཅས་དེ་ཀུན་འབྱུང་བདེན་པའི་མཚན་ཉིད་ཟེར་ན། གནས་གཙང་
གི་སྐྱེ་བ་འཕེན་པའི་དགེ་བའི་ལས་ཆོས་ཅན།  འོ་ན་གནས་གཙང་དུ་སྐྱེ་བ་འཕེན་བྱེད་ཀྱི་ལས་མེད་པར་ཐལ། དམ་བཅའ་འཐད་པའི་ཕྱིར་ན་འདོད་དེ། ཞེས་ལས་འདི་མེད་པར་བཤད་དོ། །

[093A]༄༅། །རྒྱུ་མཚན་ཡང་རྗེ་ཡབ་སྲས་ཀྱིས། འཕགས་པས་འཕེན་བྱེད་ལས་གསར་གསོག་མེད་པའི་སྐྱོན་སྤོང་དུ་འབྲས་བུ་ཆེ་བར་འཕེན་བྱེད་ཀྱི་ལས་དེ། དེར་སྐྱེ་བའི་རྒྱུར་བསྒྱུར་བར་གསུངས་ཀྱི། འཕེན་བྱེད་
དུ་བསྒྱུར་བར་མ་གསུངས་པའི་ཕྱིར། ཞེས་འདོད་ཀྱང། དེ་འདྲའི་འཕེན་བྱེད་ལས་ཞིག་མེད་ན། ཕ་རོལ་པོ་དེ་ས་འཕེན་བྱེད་ལས་དེ་འཕགས་པས་གསར་དུ་བསགས་དགོས་པས། བདེན་བ་མཐོང་ལ་འཕེན་ཕ་མེད། །ཅེས་པ་དང་
འགལ་སྙམ་དུ་རྩོད་པའི་ཚེ། ཁྱོད་ཀྱིས་ཟེར་རྒྱུའི་ལས་དེ་འདྲ་མེད་ཅེས་ལན་འདེབས་དགོས་པ་ལ། རྗེ་ཡབ་སྲས་ཀྱིས་དེ་ཡོད་པ་གཞིར་བཞག་གི་སྟེང་ནས་རྒྱུན་སྔར་ནས་བསགས་ཟིན་ཞེས་སྐྱོན་སྤོང་མཛད་པའི་ཕྱིར་དང། དེ་
འཕེན་བྱེད་ལས་མིན་ན་འཕགས་པས་གསར་དུ་བསགས་ཀྱང་འགལ་བ་མེད་ལ། དེ་གསར་དུ་བསགས་པས་འཕེན་བྱེད་ལས་གསར་བསགས་མེད་པར་བཤད་པ་དང་འགལ་དོན་ཡང་མེད་ལ། དེ་འཕེན་བྱེད་དང་ལས་ཀྱི་ཀུན་
འབྱུང་དངོས་མིན་ན། འབྲས་བུ་སྐྱེ་བ་ཡང། འཕངས་འབྲས་དང་སྡུག་བདེན་དངོས་མིན་དགོས་པས། གཟུགས་ཀྱི་སྐྱེ་སྲིད་བཅུ་བདུན་མེད་པར་གསུངས་ནུས་སམ། སྤྲོ་བྱ་མང།  གསུམ་མམ་བདུན་
ནི་ལས་ཀྱང་ཡིན། །ཞེས་གསུངས་པའི་ཕྱིར།  མདོ་སྡེ་པ་ལས་ཉོན་གཉིས་ཀའི་གཞི་མཐུན་འདོད་དེ། མཛོད་རང་འགྲེལ་ལས། དཔེ་སྟོན་པ་རྣམས་ན་རེ། ཆེད་དུ་བསམ་པར་བྱ་བའི་མདོ་

[093B] བརྣབ་སེམས་ལ་སོགས་པ་ཁོ་ན་ཡིད་ཀྱི་ལས་ཡིན་ནོ་ཞེས་ཟེར་རོ། །ཞེས་གསུངས་པའི་ཕྱིར། ལས་ལམ་གྱི་སྒྲ་དོན་ཡང་འདི་ཁོ་ནར་མ་ངེས་ཏེ། ལས་གྲུབ་པ་ལས། ཇི་ལྟར་ན་སེམས་པ་ལས་ཀྱི་ལམ་ཡིན་ཞེ་
ན༑ དེ་ནི་ལས་ཀྱང་ཡིན་ལ་བདེ་འགྲོ་དང་ངན་འགྲོ་གཉིས་ཀྱི་ལམ་ཡང་ཡིན་པས་ན་ལས་ཀྱི་ལམ་མོ། །ཡང་ན་ལུས་གཡོ་བ་ལས་ཀྱི་ལམ་སྟེ། སེམས་པ་ཞེས་བྱ་བའི་ལས་རྣམ་པ་གསུམ་པོ་དེ་ལ་བརྟེན་ནས་འཇུག་པའི་ཕྱིར་རོ། །ཞེས་
སོགས་གསུངས་པའི་ཕྱིར།  ཐེག་བསྡུས་ལས། བྱང་ཆུབ་སེམས་དཔའ་རྣམས་ཀྱི་ཤེས། །རྣམ་རྟོག་མེད་པའི་རྣམ་སྨིན་ནི། །སངས་རྒྱས་དཀྱིལ་འཁོར་གཉིས་སུ་སྟེ། །སྦྱོར་བ་དང་ནི་ཐོག་པས་སོ། །ཞེས་གསུངས་
པའི་ཕྱིར།  སྦྱོར་བ་དང་ནི་ཐོབ་པས་སོ། །ཞེས་བྱ་བ་ནི་རྣམ་པར་སྨིན་པའི་དོན་བརྗོད་ཀྱི་འདི་རྣམ་པར་སྨིན་པའི་རྒྱུ་མ་ཡིན་ཏེ། དེའི་གཉེན་པོ་ཡིན་པའི་ཕྱིར་རོ། །འདི་ནི་རྣམ་པར་སྨིན་
བའི་དོན་གཞན་ཡིན་ཏེ། འདི་ལྟ་སྟེ། བདག་པོའི་དོན་ནོ་ཞེས་གསུངས་ཀྱང། བཤད་སྦྱར་འདིའི་གོང་འོག་ཏུ་བྱེ་སྨྲའི་བཤད་པའི་ཤན་ཞུགས་པ་མང་ཚོད་དུ་སྣང་ལ། ཐེག་བསྡུས་འགྲེལ་པ་དབྱིག་གཉེན་གྱིས་མཛད་པ་ལས་
རྣམ་པར་མི་རྟོག་པའི་སྦྱོར་བ་ལ་ཞུགས་པའི་རྣམ་པར་སྨིན་པ་ནི་སྤྲུལ་པའོ། །རྣམ་པར་མི་རྟོག་བའི་དོན་ཐོབ་པའི་རྣམ་པར་སྨིན་པ་ནི་ལོངས་སྤྱོད་རྫོགས་པར་འགྱུར་རོ། །ཞེས་གསུངས་པ་གཞིར་བཞག་པར་སྣང་སྟེ། དོན་གསང་ལས་

[094A]༄༅། །འདིའི་ཐད་ལྟ་ཞོག་མཚན་ཉིད་ཀྱི་དོན་མན་ཆད་འགྱུར་མི་སྣང་ངོ། །དག་པའི་སྐུ་གསུམ་ཐོབ་ཞེས་པའི་ཐད་ཀྱི་དབྱིག་འགྲེལ་ལས། དག་པའི་སྐུ་གསུམ་ཐོབ་ཕྱིར་དང། །ཞེས་བྱ་བའི་དོན་ཏེ། དག་བ་
སྨོས་པ་ནི་འདི་ལྟར་སྐུ་གསུམ་པོ་དེའི་དང་པོ་ས་དང་པོ་ཉིད་དུ་ཐོབ་པར་འགྱུར་ལ། བཅུ་པ་ལ་ནི་ཤིན་ཏུ་རྣམ་པར་དག་པར་འགྱུར་རོ། །ཞེས་སོགས་གསུངས་ཏེ། སློབ་ལམ་ལ་སྦྱར་ཡང། ཡིག་ཆའི་འདི་ཉིད་སྐབས་དང་འབྲེལ་ལོ། །
  ལམ་གང་གིས་སྡུག་བསྔལ་ཡོངས་སུ་ཤེས་པ་དང། ཀུན་འབྱུང་སྤོང་བ་དང། འགོག་པ་མངོན་དུ་བྱེད་པ་དང། ལམ་
སྒོམ་པ་སྟེ། འདི་ནི་ལམ་གྱི་མཚན་ཉིད་མདོར་བསྡུས་པའོ། །ཡང་ལམ་རྣམ་པ་ལྔ་སྟེ། ཚོགས་ཀྱི་ལམ་དང། སྦྱོར་པའི་ལམ་དང། མཐོང་བའི་ལམ་དང། སྒོམ་པའི་ལམ་དང། མཐར་ཕྱིན་པའི་ལམ་མོ། །ཞེས་སོགས་
ལ་བརྟེན་ནས།   སྤྱིར་གོ་རིམ་ལ་བཤད་པའི་རིམ་པ་སེམས་བསྐྱེད་དང་རིགས་ལྟ་བུ།  རགས་པ་དང་ནི་ཕྲ་བའི་ཕྱིར། །དེ་དག་
རིམ་པར་བསྟན་པ་ཡིན། །ཞེས་པ་ལྟར། ཡང་ན། དམན་དང་མཆོག་ཏུ་གནས་ཕྱིར་དང། །ཞེས་དམན་མཆོག་གི་རིམ་པ་ཕྱིན་དྲུག་ལྟ་བུ་སོགས་དུ་མ་ཡོད་པས་རྒྱུ་འབྲས་དོན་རིམ་བྱས་ན། རྒྱུ་དང་ལམ་དང་

[094B] །ཞེས་སོགས། སྐབས་བཞི་པ་ལྟར་བཤད་ཀྱང། འདིར་ནི་ཡུལ་ཅན་མངོན་རྟོགས་སྐྱེ་རིམ་ཡིན་པའི་ཕྱིར་ཏེ། སྡུག་བསྔལ་ནི་ནད་ལྟར་སྡུག་བསྔལ་བར་ཤེས་དགོས་པར་དང་པོར་བསྟན། ཕྱི་ཚུལ་དག་གིས་མིན་ཞེས་གསུངས་པས་
ཀུན་འབྱུང་ནི་ནད་ཀྱི་རྒྱུ་ལྟར་དེའི་རྒྱུ་སྤང་བྱར་དེ་རྗེས་སུ་རྟོགས་པས་གཉིས་པར་བསྟན།  ནད་ནི་ཤེས་བྱ་ནད་ཀྱི་རྒྱུ་ནི་སྤང་བྱ་ལ། །བདེར་གནས་ཐོབ་བྱ་སྨན་ནི་བསྟེན་བར་བྱེད་པ་ལྟར། །སྡུག་བསྔལ་རྒྱུ་དང་དེ་འགོག་པ་དང་
དེ་བཞིན་ལམ། །ཤེས་བྱ་སྤང་བྱ་རེག་བར་བྱ་ཞིང་བསྟེན་པར་བྱ། ། མངོན་དུ་བྱ་བའི་དོན་ཡིན་གྱི། རིག་པར་བ་ཟེར་བྱ་མ་བརྟགས་བ་སྟེ། བདེ་བ་ལ་གནས་པ་རིག་པས་ཆོག་ན་ཚེག་ཆུང་ངོ།། 
བདེན་བ་བཞི་ཆོས་ཅན། འཕགས་པའི་བདེན་པ་ཞེས་བརྗོད་པ་རྒྱུ་མཚན་ཡོད་དེ། འཕགས་པས་གཟིགས་པ་ལྟར་གནས་ལ་བྱིས་པ་ཕལ་པས་མཐོང་བ་ལྟར་མི་བདེན་པས་དེ་ལྟར་བརྗོད་པའི་ཕྱིར་ཏེ། ཉན་ས་ལས། འཕགས་བ་རྣམས་
ཀྱི་བདེན་པ་དེ་དག་དེ་ཁོ་ན་ལྟར་ཡིན་པའི་ཕྱིར། ཞེས་སོ།།  དེས་འཕགས་པ་ཞེས་པ་དོན་དང་མཐུན་བར་གནས་པས། ཁྱད་པར་དུ་འཕགས་པའི་ཆ་ནས་ཡུལ་
བདེན་བཞི་ལ་གཙོ་བོར་སྦྱར་ཞིང། འཕགས་པ་ཞེས་པ་འཕགས་པའི་གང་ཟག་ལ་བྱེད་ནའང། དེས་བསྟན་པའི་བདེན་པ་ཞེས་འཆད་ཀྱི་གྲུབ་མཐའ་འོག་མ་ལྟར་མི་འདོད་ལ་དེའི་ཚིག་ཟུར་གྱི་བདེན་བ་ཞེས་པའང་སྡུག་བསྔལ་བདེ་བའི་

[095A]༄༅། །རང་བཞིན་དུ་དོན་ལ་མི་གནས་པ་དེ་ལ་ལྟོས་པའི་བདེན་པ་དོན་དུ་གནས་པ་ཙམ་ལ་བྱ་སྟེ། དབུ་མའི་མཐའ་དཔྱོད་སེམས་བསྐྱེད་ལྔ་པ་དང། མཐའ་ཆོད་པར་ཤེས་འདོད་ན་རིགས་པ་དྲུག་ཅུ་
པའི་འགྲེལ་པར་ལྟའོ། ། སྡུག་བསྔལ་བདེན་པའི་མཚན་ཉིད། ཆ་བཞག་སྨོས་པས་འདི་འདྲའི་གང་ཟག་གཅོད། 
བསྔལ་གྱི་སྡུག་བསྔལ་དང། འགྱུར་བའི་སྡུག་བསྔལ་དང། ཁྱབ་པ་འདུ་བྱེད་ཀྱི་སྡུག་བསྔལ་གསུམ་ཡོད།  བྱང་ས་ལས། སྡུག་བསྔལ་གཅིག་དང། གཉིས་ཚན་དང། གསུམ་ཚན་ནས་
བཅུ་ཚན་གྱི་བར་ང་ལྔ་དང། ལྷག་མ་ང་ལྔ་སྟེ། བརྒྱ་རྩ་བཅུ་གསུངས་པའི་ནང་ནས། ལམ་རིམ་རྣམས་སུ། བདུན་ཚན་གྱི་སྐྱེ་རྒ་ན་འཆི། མི་སྡུག་པ་དང། ཕྲད་པ། སྡུག་པ་དང་འབྲལ་བ། འདོད་པ་བཙལ་ཏེ་མི་རྙེད་པ་བདུན་
གྱི་སྟེང་དུ། དང་པོ་ཉེར་ལེན་གྱི་ཕུང་པོ་ལྔ་སྡུག་བསྔལ་བ་སྟེ། སྤྱི་དེ་ཉིད་བསྣན་པས་བརྒྱད་གཙོ་བོར་གསུངས། སྡུག་བསྔལ་དྲུག་ནི་རིགས་དྲུག་གི་སོ་སོའི་སྡུག་བསྔལ་ལོ། །བཤེས་སྤྲིང་གི་ངེས་མེད་དྲུག་དང། བྱང་སའི་ངེས་
མེད་དྲུག་སོགས་ལ་ཁ་ཅིག་སྦྱར་བ་ལམ་རིམ་དང་མི་མཐུན།  གཟུགས་ལ་རྣམ་པ་ཐམས་ཅད་མཁྱེན་པ་ཉིད་ཀྱིས་སྦྱོར་བར་མི་བྱེད། གཟུགས་ཉིད་ཡང་དག་ཕར་རྗེས་སུ་མི་མཐོང། ཞེས་སོགས་ཀྱིས་

[095B]  འདིའི་དོན་བསྡུས་ན་འགྲེལ་པར་བཤད་
པའི་ཚེ་རྣམ་མཁྱེན་ལ་གཟུགས་ཀྱིས་ཚུར་མི་སྦྱོར་བར་གསུངས་པ་གང་ཞིག་ཚུར་ཞེན་པ་ཡོད་མེད་ཀྱི་ཐ་སྙད་མེད་པའི་ཕྱིར། དེས་ན་འདིའི་དོན་དེ་གཉིས་ཐ་སྙད་ཙམ་དུ་ཕན་ཆུན་ཡུལ་ཡུལ་ཅན་དང། དབྱིངས་དང་རིག་པར་སྦྱར་ཡང་
དོན་དམ་པར་དེ་ལྟར་སྦྱར་ནས་བཞག་ཏུ་མེད་པའི་དོན་ནོ། ། སངས་རྒྱས་སུ་བྱེད་པའི་ཆོས་དང་དགེ་འདུན་བྱེད་པའི་ཆོས། །རིམ་པ་བཞིན་མི་སློབ་པ་དང། སློབ་མི་སློབ་གཉིས་ཀ་དང་ཕྱི་མ་འདི་ལ་སངས་རྒྱས་ཀྱི་ལམ་མེད་དོ། །ཞེས་
གསུངས་བའི་ཕྱིར་དང། རང་འགྲེལ་ལས། ཡང་ན་གང་དག་བརྙེས་པས་སྟོབས་ཀྱིས་ཆོས་ཐམས་ཅད་ཐུགས་སུ་ཆུད་པར་སྤྱོད་པའི་ཕྱིར་སངས་རྒྱས་ཡིན་པའོ། །ཞེས་གསུངས་པའི་ཕྱིར། མཛོད་ཀྱི་བྱེ་
སྨྲའི་ལུགས་ལ། སངས་རྒྱས་ཀྱི་གཟུགས་ཕུང་སངས་རྒྱས་མ་ཡིན་པར་ཐལ། རང་འགྲེལ་ལས། གཟུགས་ཀྱི་སྐུ་ནི་སངས་རྒྱས་མ་ཡིན་༸ཏེ། སྔ་མ་དང་ཕྱི་མ་གཉིས་ལ་ཁྱད་པར་མེད་པའི་ཕྱིར། ཞེས་གསུངས་ཕྱིར་ན་མ་ཁྱབ་སྟེ་
བྱེ་སྨྲ་སྔ་མ་དག་གིས་འདོད་ཚུལ་ཡིན་པའི་ཕྱིར།  སངས་རྒྱས་ལ་ངན་སེམས་ཀྱིས་ཁྲག་ཕྱུང་བའི་མཚམས་མེད་མེད་པར་ཐལ་བའི་རྩོད་པ་དང། བྱེ་སྨྲས་མིག་ལ་གནོད་པས་མིག་ཤེས་ལ་གནོད་
[096A]༄༅། །བ་བཞིན། རྟེན་ལ་གནོད་པས་དེ་ལ་གནོད་པར་འཇོག་ཅེས་ལན་འདེབས་ཚུལ་མཛོད་རྩ་འགྲེལ་ན་མང་ཡང་མ་བྲིས་པས་དེར་ལྟོས། དབུ་མ་སྙིང་པོར་ཡང། སྟོན་པའི་རྣམ་པར་མི་རྟོག་བློ་སྐ་
ལ་བརྟན་པ་མ་ཡིན་ཏེ། །ལུས་ཅན་ཡིན་ཕྱིར་བ་རྗི་ཡི། །ལུས་ལ་ཇི་ལྟ་བ་བཞིན་ཟེར། །ཞེས་ཕྱོགས་སྔ་བཀོད་ནས་ལན་དངོས་མི་གསལ་ཡང། དེ་དག་གིས་བཀོད་པའི་རྒྱུ་མཚན་ལྟར་སྣང་སྔོན་གྱི་ལས་ཀྱི་རྣམ་པར་སྨིན་པས་
བསྙུན་པ་དང། སྐུ་ཚེ་ཐུང་བ་དང། སྐྱོ་བའི་གསུང་བྱོན་པ་དང། གཞན་ལ་དྲི་བ་དང། འདོད་པ་སྤྱད་པ་དང། ལུས་ཀྱི་གདུང་བ་ལམ་དུ་འཁྲུལ་པ་དང། ཕྱི་རོལ་པ་ལས་ཐར་ལམ་བཙལ་པར་གསུངས་པ། དྲང་དོན་དགོས་དབང་
ཁོ་ན་ཡིན་པར་རྟོག་གེ་འབར་བ་ལས་ཆེས་རྒྱས་པར་འབྱུང་བས་དེར་གཟིགས་འཚལ་ལོ། ། དེའི་གཟུགས་ཕུང་སངས་རྒྱས་ཡིན་ཟེར་ན། དེ་མི་འཐད་པར་ཐལ། བྱེ་སྨྲ་སྔ་མས་དེའི་རྟེན་གཟུགས་ཕུང་སངས་རྒྱས་མ་
ཡིན་པར་འདོད་པའི་ཕྱིར་ཏེ། མངོན་པ་སྡེ་བདུན་གྱི་ནང་ཚན། བསྟན་བཅོས་གདགས་པ་ལས། གང་དག་སངས་རྒྱས་ལ་སྐྱབས་སུ་འགྲོ་བ་དེ་ནི་མི་སློབ་པ་སངས་རྒྱས་སུ་བྱེད་པའི་ཆོས་དག་ལ་སྐྱབས་སུ་འགྲོའོ། ། གང་ཞིག་
ཀུན་ལ་མུན་པ་གཏན་བཅོམ་ཞིང། །ཞེས་པའི་རང་འགྲེལ་ལས། གང་ཞིག་ཅེས་བྱ་བ་ནི་སངས་རྒྱས་བཅོམ་ལྡན་འདས་ཀྱི་དབང་དུ་བྱས་ནས། ཞེས་དང། མཛོད་ལས། སངས་རྒྱས་སུ་འགྱུར་གཞན་རང་རྒྱལ་ལ་དྲོད་རྩེ་བཟོད་པ་གསུམ་

[096B]ཞེས་དང། ཞུ་བ་ལས། བཙུན་པ་སངས་རྒྱས་ལས་ཀྱི་ཁ་སྐོང་གི་གྲངས་སུ་བསང་སྟེ་བགྱིད་རུང་ངམ་ཨུ་པ་ལི་མ་ཡིན་ནོ། །ཞེས་གསུངས་པ་རྣམས་ཀྱི་དོན་མ་གྲུབ་པར་ཐལ།  མདོ་རྩ་
བར། རྒྱལ་བ་ནི་མི་མཐུན་པ་བྱེད་པ་ཉིད་མ་ཡིན་ནོ། །ཁ་སྐོང་བ་ཉིད་མ་ཡིན་ནོ། །ཞེས་གསུངས་པའི་ཐད་ཀྱི་རྒྱ་ཆེར་འགྲེལ་ལས། དེ་ནི་དཀོན་མཆོག་གཞན་མིན་པས། དགེ་འདུན་གྱི་ལས་མི་མཐུན་པར་བྱེད་པ་ཉིད་མ་ཡིན་ནོ། །ཞེས་
བྱ་བའི་ཐ་ཚིག་གོ་ཞེས་སངས་རྒྱས་བཅོམ་ལྡན་འདས་སངས་རྒྱས་དཀོན་མཆོག་ཀྱང་ཡིན་པ་འདྲ་ཞིག་གསུངས་པ་འཇིག་རྟེན་གྱི་གྲགས་ཚོད་དང་བསྟུན་པ་ཙམ་ཡིན་ཏེ། དགེ་སློང་བཞི་སྡེ་དེ་ལ་དགེ་འདུན་དཀོན་མཆོག་གི་ཐ་
སྙད་མཛད་ནས་དེ་དང་དཀོན་མཆོག་སོ་སོ་བར་གསུངས་ཀྱང་གྲུབ་མཐའ་སུ་ཡང་མི་འདོད་པའི་ཕྱིར་རོ། ། 
འཕྲེང་ལས་ཧ་ཅང་འཐད་པའི་ཕྱོགས་སུམ་མཛད་ཀྱང་གསེར་འཕྲེང་ལས་བཀག་ཟེར་བ་བབ་ཅོལ་དུ་སྣང་ངོ། ། ཐམས་ཅད་མཁྱེན་པའི་ཆོས་ཉིད་ནི། །སེམས་ཅན་ཐམས་ཅད་ལ་ཡོད་པ། །མཐོང་ཕྱིར་ཇི་སྙེད་
ཡོད་པ་ཉིད། །ཅེས་དང།  དེ་དོན་དམ་དང། དེས་སེམས་ཅན་ལ་ཁྱབ་པ་ཀུན་རྫོབ་ཡིན་ཞིང་

[097A]༄༅། །འདིར་ཕྱི་མའི་རྣམ་པ་ཅན་ཡིན་པའི་ཕྱིར། གསེར་འཕྲེང་ལས། དེས་ན་དང་པོས་ཆོས་ཉིད་རང་གི་ངོ་བོ་དང། ཕྱི་མས་དེ་གནས་པ་རྟོགས་པའོ། །ཞེས་གསུངས་པའི་ཕྱིར། 
དེ་ལྟར་རྟོག་པ་གང་ཡིན་དེ། །སོ་སོ་རང་ཤེས་མཐོང་བ་ཉིད། ལུང་འདིའི་དོན་དར་ཊིཀ་ལས། ཇི་ལྟ་པ་དང་ཇི་སྙེད་པ་འཕགས་པ་རྣམས་ཀྱིས་མངོན་སུམ་དུ་རྟོགས་པ་གང་ཡིན་པ་དེ་སོ་སོ་རང་གི་རིགས་པའི་ཡེ་ཤེས་ཀྱིས་མཐོང་བ་
ཉིད་དོ། །ཞེས་ཡེ་ཤེས་སྔ་མ་གཉིས་ཀྱི་སྤྱི་ལ་སྦྱར་བ་ཡང་རུང་ལ། རྣམ་པ་གཅིག་དུ་ན་རྒྱུད་བླ་ཐལ་འགྱུར་བའི་རང་གཞུང་ཡིན་པས། འདིར་བློ་ལྡན་ཕྱིར་མི་ལྡོག་པའི་ཚོགས། །ཞེས་ཕྱིར་མི་ལྡོག་པའི་དགེ་འདུན་ཁོ་ནར་སྦྱར་བ་དང་
དམན་སྒྲིབ་ལས་གྲོལ་བར་བཤད་པ་དང། ཐོགས་སྒྲིབ་ཡང་ཇི་རིགས་ལས་གྲོལ་བར་གསུངས་པ་དང། ཆགས་སྒྲིབ་བམ་ཉོན་སྒྲིབ་ཟད་པར་སྤངས་པ་ཡིན་པས། སྤངས་པ་འགོག་བདེན་དེ་རྣམས་རང་སྟེང་དུ་མཐོང་བའི་ཡེ་ཤེས་གཅིག་ལ་
སོ་སོ་རང་རིག་པར་བཞག་ན། ཐལ་འགྱུར་བའི་གྲུབ་མཐའི་ཁོག་དང་འགྲིག་པར་སྣང་ལ། རྩ་བར་ཡང་འདིའི་མཇུག་ཏུ་གྲོལ་བའི་ཡོན་ཏན་བཤད་པ་འགྲེལ་པས་ཀྱང་ཁ་མ་ཕྲལ་བར་བཤད་དེ། དེ་ལྟ་བུའི་འབྲེལ་མགོ་བར་ཡོན་ཏན་བརྒྱད་དུ་
སོ་སོར་བགྲང་ན་གནད་མི་གོ་བས་གསེར་འཕྲེང་གི་ཟུར་ཟ་ཡང་དེ་ལ་ཡིན་གྱི་ཡོན་ཏན་བརྒྱད་དུ་ཕྱེ་བ་ཙམ་ལ་མིན་ནམ་སྙམ།  སློབ་ལམ་ཆོས་ཅན། མཐར་ཐུག་གི་སྐྱབས་མིན་ཏེ། བརྫུན་པ་བསླུ་བའི་ཆོས་ཅན་ཡིན་པའི་

[097B] ཞེས་པའི་སྦྱོར་བ་དེ། རྒྱུད་བླ་མ་ལས། བསླུ་བའི་ཆོས་ཅན་ཕྱིར། ཞེས་དང། ཆོས་རྣམས་གཉིས་ཞེས་གསུངས་པའི་དོན་སྦྱོར་རྣམ་དག་ཟེར་ན།  ལམ་ནི་འདུས་བྱས་ཀྱི་མཚན་ཉིད་དུ་
གཏོགས་ལ། འདུ་བྱས་ཀྱི་མཚན་ཉིད་དུ་གཏོགས་པ་གང་ཡིན་པ་དེ་ནི། རྫུན་པ་བསླུ་བའི་ཆོས་ཅན། གང་རྫུན་པ་བསླུ་བའི་ཆོས་ཅན་དེ་ནི། མི་བདེན་པ། གང་མི་བདེན་པ་དེ་མི་རྟག་གང་མི་རྟག་བ་དེ་སྐྱབས་མ་ཡིན་ནོ། །ཞེས་པ་འདི་ཡིན་ལ་
དར་ཊིཀ་ལས་རྐང་པ་གཉིས་པའི་དོན་འདུ་བྱས་ཀྱི་ཆོས་ལ་རྫུན་པས་ཁྱབ་པའི་དོན་དུ་མ་སྦྱར་བར། འདུ་བྱས་ཀྱི་ཆོས་སུ་གཏོགས་པའི་ལམ་བདེན་དེ་ནི་ཞེས་མཚན་གཞིར་བཟུང་སྟེ། རང་དོན་ལམ་གྱི་བགྲོད་པ་མཐར་ཐུག་པ་ལྟར་སྣང་ཡང་མི་གནས་
པའི་རྫུན་པ་ཞེས་སོགས་སུ་སྦྱར་བ།  སངས་རྒྱས་ལ་སངས་རྒྱས་ཀྱི་ཡེ་ཤེས་དོན་དམ་དང། དེའི་སྐུ་གཟུགས་གསེར་མདོག་ཀུན་རྫོབ་པ་དང། 
དེ་མེད་པར་འཇོག་མི་ནུས་པ་ནོར་བུའི་ཟ་མ་ཏོག་དང་འདྲ་བར་གསུངས་པས་ཀུན་རྫོབ་སངས་རྒྱས་ཞེས་བཏགས་ཀྱང་སྤྱིར་དོན་དམ་པའི་སངས་རྒྱས་ཡིན་ཏེ། འོག་ཏུ་དྲངས་པའི་ཐུབ་དགོངས་ལས། དོན་དམ་པ་ནི་སྐུ་གསུམ་གྱིས་ཡང་དག་པར་
བསྡུས་པའོ། །ཞེས་དང། དེའི་མཆན་བུར། ཆོས་ལོངས་སྤྲུལ་པའི་སྐུ་གསུམ་གྱིས་ཡང་དག་པར་བསྡུས་པ་ཞེས་འབྱུང་བའི་ཕྱིར་རོ་ཁོ་ན་རེ། འདིའི་སྤྲུལ་སྐུ་དོན་དམ་པའི་སངས་རྒྱས་སུ་འགྲུབ་ཀྱང། དེས་གཟུགས་སྐུ་དོན་དམ་པའི་སངས་

[098A]༄༅། །རྒྱས་སུ་མི་འགྲུབ་ཟེར་ན་ཡང་ཡིན་ཏེ། སངས་རྒྱས་སུ་འཇོག་པ་སྐུའི་སྒོ་ནས་མ་ཡིན་པར་ནང་གི་སྤངས་རྟོགས་ཀྱི་སྒོ་ནས་བཞག་པས་སྤངས་རྟོགས་ཁོ་ན་ལ་ཀུན་རྫོབ་དང་དོན་དམ་པའི་སངས་རྒྱས་ཀྱི་དོན་གཉིས་
གཉིས་བཤད་པའི་སྔ་མའི། དོན་དམ་གྱི་དོན་ཚང་ལ་གཟུགས་སྐུ་དང་སྐུ་གཟུགས་གཉིས་ལ་དེ་མ་ཚང་བས་རྒྱུ་མཚན་མཚུངས་པའི་ཕྱིར་དང། དོན་དམ་པའི་འཇོག་ཚུལ་ཕྱི་མ་དགོས་དོན་མཆོག་གམ་མཐར་ཐུག་གི་དོན་ཚང་བར་འདྲ་ལ་
དེའི་སྒོ་ནས་དོན་དམ་པའི་སངས་རྒྱས་སུ་འཇོག་རུང་ན། གཉིས་ཀ་རུང་མཉམ་ཡིན་དགོས་པའི་ཕྱིར་དང། འོག་ཏུ་དོན་ཡང་ཡིན། དམ་པའང་ཡིན་ལ་སངས་རྒྱས་དཀོན་མཆོག་ཀྱང་ཡིན་ན་དོན་དམ་པའི་སངས་རྒྱས་དཀོན་མཆོག་
ཡིན་དགོས་པར་གསུངས་པས་ཀྱང་ཤེས་པའི་ཕྱིར་རོ། ། ཀུན་རྫོབ་པ་འཕགས་པ་དང་ཆོགས་སྦྱོར་བ་ལྟ་བུ་ཡིན་པའི་ཕྱིར་ཏེ། 
བྱ་སྟེ། ཟླ་བས། སྐྱེས་བུ་གང་ཟག་ཟུང་བརྒྱད་པོ། །མི་བྱེད་དགེ་འདུན་ཞེས་བཤད་དོ། །ཞེས་དང། དར་ཊིཀ་ལས། འཕགས་པའི་གོ་འཕང་ཐོབ་པ་ནི། སྐྱབས་གནས་ཡང་དག་ལ་ཡང་དག་ཡིན་མིན་གྱི་ཐེ་ཚོམ་གྱིས་བོན་སྤངས་
པས་སྐྱབས་གནས་དང་མི་ཕྱེད་པས་ཁྱབ་པའི་ཕྱིར། དགེ་འདུན་དཀོན་མཆོག་ཏུ་རྣམ་པར་བཞག་གི་སོ་སོའི་སྐྱེ་བོ་ལ་ནི་མ་ཡིན་ཏེ། ཚེ་འཕོས་ནས་སྟོན་པ་གཞན་གྱི་ཁ་ཕྱིར་འབྲང་བསྲིད་པའི་ཕྱིར། ཞེས་གསུངས། 

[098B] འདིར་སངས་རྒྱས་ནི་གཉིས་ཏེ། དོན་དམ་པ་ནི་སྐུ་གསུམ་གྱིས་ཡང་དག་པར་བསྡུས་པའོ། །ཐ་སྙད་པ་ནི་སྐུ་གདུང་གི་མཆོད་རྟེན་དང་སྐུ་གཟུགས་དང་མཆོད་རྟེན་དང་བྱང་ཆུབ་སེམས་དཔའི་གཟུགས་ཏེ། ཞེས་གསུངས་པའི་ཕྱིར། 
མདོ་མྱང་འདས་ལས། བསོད་སྙོམས་གང་གསོལ་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པ་དང། བསོད་སྙོམས་གང་གསོལ་ནས་ཕུང་བོ་ལྷག་མ་མེད་པའི་མྱ་ངན་ལས་འདས་པའི་དབྱིངས་
སུ་ཡོངས་སུ་མྱ་ངན་ལས་འདས་པའི་བསོད་སྙོམས་དེ་གཉིས་ཀའང་འབྲས་བུ་མཉམ་པ་མེད་པའོ། །ཞེས་པ་འདིས་ཀྱང་སངས་རྒྱས་དང་བྱང་སེམས་ཡོན་གནས་སུ་ཁྱད་པར་མེད་པར་གསུངས་པས། བྱང་སེམས་ཐམས་ཅད་ཀྱང་ཀུན་རྫོབ་
པའི་སངས་རྒྱས་སུ་འགྲུབ་སྟེ། ཟླ་བའི་སྐྱབས་འགྲོ་བདུན་ཅུ་པ་ལས་ཀྱང། ཤར་རིའི་ལུང་ལས། དགྲ་བཅོམ་གྱིས། བྱང་ཆུབ་སེམས་དཔར་ཕྱག་བྱ་སྟེ། །དེ་ནི་དཀོན་མཆོག་གསུམ་གཞན་མིན། །སངས་རྒྱས་ཁུངས་སུ་གཏོགས་པར་
འདོད། །ཅེས་ཉན་ཐོས་དགྲ་བཅོམ་གྱིས་ཀྱང་ཕྱག་བྱ་པར་གསུངས་པའི་རྟགས་ཀྱིས་ཀུན་རྫོབ་པའི་སངས་རྒྱས་སུ་སྒྲུབ་ལ། ཤར་རིའི་སྡེ་པའི་ལུང་ནི། བཅོམ་ལྡན་འདས་བྱང་ཆུབ་སེམས་དཔའ་རྣམས་ཀྱི་རྫུ་འཕྲུལ་ཇི་ལྟ་བ་དེ་ལྟར་ཡང་
ཉན་ཐོས་དང་རང་སངས་རྒྱས་རྣམས་ཀྱི་ཡུལ་ཡང་མ་ལགས་པས། བྱང་ཆུབ་སེམས་དཔའ་ལ་ཕྱག་འཚལ་ལོ། །ཞེས་ཨ་བྷྱས་དྲངས་པ་དེ་ཡིན་ནམ་སྙམ་ལ། སྡེ་པ་སོ་སོའི་ལུང་གིས་རང་རང་ལ་བྱང་ཆུབ་སེམས་དཔའ་རྣམས་དགྲ་བཅོམ་

[099A]༄༅། །གྱིས་ཀྱང་ཕྱག་འོས་སུ་སྒྲུབ་སྣང་བ་དེར་ལྟོས། ། འདིར་བསྟན་དགེ་འདུན་ཞེས་པ་འདི་ནི་ཐེག་པ་གསུམ་དང་ལྡན་པའི་སློབ་པའི་ཚོགས་ཀྱི་ཚིགས་བླ་དགས་སོ། །
དགོངས་རྒྱན་ལས། བྱང་ཆུབ་སེམས་དཔའ་རྣམས་ནི་འདི་ལྟར་དགེ་འདུན་གྱིས་བསྡུས་བ་ཡང་སྟེ་དེ་རྣམས་ནི་སངས་རྒྱས་ཀྱི་མྱུ་གུ་ཐ་སྙད་པའི་སངས་རྒྱས་ཏེ་རྒྱུའི་དངོས་པོའི་རྒྱུན་གཅིག་པའི་ཕྱིར། 
རྒྱུན་བཞིན་ནོ། །ཞེས་གསུངས་པའི་ཕྱིར།  ཉེ་རྒྱུ་དག་པས་གསུམ་ལ་དཀོན་མཆོག་གསུམ་རིམ་གྱིས་གྲུབ་པའི་ཚུལ་དང། ཞེས་གསུངས་པའི་དོན་ཡོད་པའི་ཕྱིར། 
པ་ཐོབ་པ་དང། དགུ་བར་སོ་སོ་ཡང་དག་བར་རིག་པ་བཞི་རྗེས་མཐུན་པ་ཐོབ་པའོ། །ཞེས་རླུང་ལྟར་གྲགས་ལ། ས་བཅུ་པར་ལོངས་སྐུའི་འཁོར་གྱི་གཙོ་བོར་གྱུར་པའོ། །ཞེས་ཁ་ཅིག་སྨྲ་ཞིང། གཞན་དག་མི་སྨྲ་བའི་བརྟུལ་ཞུགས་འཛིན་ནོ། །
དཔྱད་པར་བྱ་སྟེ། དབུ་མའི་མཐའ་དཔྱོད་ལས། བྱང་ཆུབ་སེམས་དཔའི་རྡོ་རྗེའི་ལུས་ཡོད་ཅིང། དེ་ཆོས་སྐུ་བཏགས་པ་བ་དང། རྡོ་རྗེའི་ལུས་མཚན་ཉིད་པ་ཡིན་པའི་བྱར། ཞེས་པ་ཇི་ལྟར་དྲངས། དེར་མ་ཟང་འདི་དང་བར་པ་གཉིས་ཡི་གེ་ཙམ་
མཐོང་ཡང་དོན་གྱི་འགྲེལ་མ་གོ་བའི་རྟགས་དང། ཐ་མ་ནི་ཡི་གེ་ཙམ་ཡང་མ་མཐོང་བའི་རྣམ་འགྱུར་ཏེ། ཁྱེད་ཅག་གིས་དེའི་སྐུ་དེ་རྣམ་པ་སངས་རྒྱས་དང་འདྲ་ཙམ་དང། ཆོས་ལ་ཡང་སོ་རིག་རྗེས་མཐུན་པ་ཁོ་རང་འཇོག་རྒྱུ་དང། དགེ་འདུན་ལ་ཡང་

[099B] སློབ་དཔོན་འཕགས་པ་ཐོགས་མེད་ཀྱིས་སྔར་དྲངས་པའི་གཟུངས་རྒྱལ་གྱི་གླེང་གཞི་མདོར་བསྟན་གྱི་ཚིག་དེ་ཆ་གསུམ་དུ་བྱས་ནས་ས་བརྒྱད་བར་འབའ་རྩོལ་རགས་པ་མེད་པར་གང་སྣང་བདེན་
སྟོང་མཉམ་བ་ཉིད་དུ་གཟིགས་པས་སངས་རྒྱས་དང། ས་དགུ་བར་སོ་རིག་རྗེས་མཐུན་པ་བཞིའི་སྒོ་ནས་གང་ཟག་སོ་སོ་ལ་ཡུལ་གྱི་སྐད་རིགས་དང་རྣམ་གྲངས་མཐའ་ཡས་པས་ཆོས་སྟོན་པས། ཆོས་དཀོན་མཆོག་བཏགས་པའ་འདི་ནི་གཙོ་བོ་ལུང་
གིས་བསྡུས་པ་ཡིན་ལ། དགེ་འདུན་ཡང་ས་བཅུ་པ་ནས་གཞན་དོན་གོ་རིམ་དུ་བྱེད་པའི་སྒྲུབ་པ་ཐོབ་བས། རང་ལ་སློབ་མའི་ཚོགས་མཁས་ཤིང་དུལ་བ་མཐའ་ཡས་པ་འབྱུང་བ་ལ་བྱེད་ཀྱི། རང་དེར་འགྱུར་བའི་དོན་མིན་པའི་གནད་ཀྱིས། དར་
ཊིཀ་དུ་ཡང། དཀོན་མཆོག་གསུམ་རིམ་གྱིས་གྲུབ་པ། ཞེས་གསུངས་ཀྱི་ཐོབ་པ་ཞེས་མ་གསུངས་སོ། །ལུང་འདིར་མ་བྲིས་པས་ཐོགས་འགྲེལ་གྱི་དབུར་བལྟ། ས་བརྒྱད་བའི་སྐུ་དེ་མི་འདོར་ན། དེ་འཕོས་མ་ཐག་གི་ཚེ་སྔ་མའི་ལུས་
སེམས་རྟེན་བརྟེན་པའི་འབྲེལ་པ་ཆད་མ་ཆད་སོགས་ཙམ་ཞིག་མཁས་པའི་དབང་པོ་རྣམས་ཀྱི་ཞལ་ན་ཡང་གསལ།  འདུས་མ་བྱས་ཤིང་ལྷུན་གྱིས་གྲུབ། །གཞན་གྱི་རྐྱེན་གྱིས་རྟོགས་མིན་པ། །མཁྱེན་དང་
བརྩེ་དང་ནུས་པར་ལྡན། །དོན་གཉིས་ལྡན་པའི་སངས་རྒྱས་ཉིད། །ཅེས་གསུངས་པའི་ཕྱིར།  དར་ཊིཀ་ལས། སྒྲ་དང་རྣམ་པར་རྟོག་པ་གཞན་གྱིས་རྐྱེན་གྱི་རྟོགས་ཚུལ་རྫོགས་པའི་ཚུལ་གྱིས་རྟོགས་

[100A]༄༅། །བར་བྱ་བ་མ་ཡིན་བའོ། །ཞེས་པའི་དོན་དུ་བསམ་ནས་སྤྱི་དོན་རོལ་མཚོ་ལས། རང་སྣང་ཡུལ་དུ་བྱེད་བའི་བློ་ལ་སྣང་བ་ལྟར་རྗོད་བྱེད་ཀྱི་སྒྲ་དང་རྟོག་པས་ཇི་ལྟ་བ་བཞིན་རྟོགས་མི་ནུས་པས་ཡོན་ཏན་
ཞེས་ཡེ་ཤེས་རང་ཉིད་གཞན་གྱིས་རྟོགས་དཀའ་བའི་དོན་དུ་སྦྱར་ནས་ཇི་ལྟ་བ་མཁྱེན་པའི་ཡོན་ཏན་ཟུར་དུ་བགྲའ་བ་ནི་སྔོན་མེད་པའི་འདུས་མ་བྱས་སོགས་ཀྱི་ཡོན་ཏན་དགུ་པ་ཡིན་ལ། དར་ཊིཀ་ཀྱི་དོན་ཡང། དོན་དམ་བདེན་པ་འདིས་
གཟིགས་པ་ལྟར་གཞན་གྱིས་རྟོགས་མི་ནུས་པའི་དོན་ཡིན་གྱི། འདི་གཞན་གྱིས་རྟོགས་མི་ནུས་པའི་དོན་མ་ཡིན་ལ། དེའི་ཕྱིར་འདི་ཉིད་ཇི་ལྟ་བ་མཁྱེན་པའི་ཡོན་ཏན་ཡིན་པས། དེ་ཟུར་དུ་བགྲང་མི་དགོས་ཏེ། དར་ཊིཀ་ལས། རང་བཞིན་
རྣམ་དག་དང་གློ་བུར་རྣམ་དག་དང། ཇི་ལྟ་བ་མཁྱེན་པའི་ཡེ་ཤེས་རྣམ་པ་གསུམ་ཞེས་གསུངས་པའི་ཕྱིར། ཇི་སྙེད་པ་མཁྱེན་བ་སོགས་རང་དོན་གྱི་སྐུ་ཡིན་ཀྱང་འདིར་གཞན་དོན་གྱི་སྐུར་བཤད་པའི་དགོས་པ། དར་ཊིཀ་ལས། ཐུགས་
རྗེ་དང་ནུས་པ་གཞན་དོན་དུ་བཞག་པ་ནི་གཟུགས་ཀྱི་སྐུ་གདུལ་བྱ་ལ་དངོས་སུ་སྣང་ནས་ཆོས་སྟོན་པ་དེ་གཉིས་ཀྱི་ལག་རྗེས་ཡིན་པའི་དབང་དུ་བྱས་ནས་རྣམ་པར་བཞག་པའོ། །ཇི་སྙེད་པ་མཁྱེན་པའི་ཡེ་ཤེས་གཞན་དོན་དུ་བསྡུས་པ་ནི་
ཐུགས་རྗེ་འཇུག་པའི་རྒྱུའི་དབང་དུ་བྱས་པ་སྟེ། ཞེས་འགྲོ་བའི་ངང་ཚུལ་གཟིགས་པ་ལ་སྦྱར་རོ། །  མེད་པར་བརྗོད་དུ་མེད་པ་དང་

[100B] ཐོགས་འགྲེལ་ལས། མེད་པ་དང། ཡོད་པ་དབ། ཡོད་མེད་དང། གཉིས་ཀ་མ་ཡིན་བ་སྟེ། རྣམ་པ་བཞིག་ལྟར་ཡང་རྟོག་གེའི་ཡུལ་མ་ཡིན་པའི་ཕྱིར། ཞེས་
གསུངས་པས་སོ། །དར་ཊིཀ་ལས། མེད་པ་དང། ཡོད་པ་དང། ཡོད་མེད་གཉིས་ཀ་དང། དེ་ལས་གཞན་དུ་ཡང་ཡོད་མེད་གཉིས་ཀ་མ་ཡིན་པ་རང་བཞིན་གྱིས་གྲུབ་པར་བརྟགས་པར་མི་ནུས་པའི་སྤྲོས་པའི་མཐའ་བཞི་དང་བྲལ་བའོ། །ཞེས་རང་
བཞིན་རྣམ་དག་གི་ཆ་དོན་དམ་པའི་བདེན་པར་གསུངས་པ་ཤིན་ཏུ་ལེགས་ཏེ། འདིའི་ཐོད་ཀྱིད་པལ་འཕྲེང་གི་མདོ་ཐོགས་འགྲེལ་དུ་དྲངས་བུ་ལས། འཇམ་དཔལ་སྐྱེ་བ་མེད་ཅིང་འགག་པ་མེད་པ་ལ་ནི་སེམས་དང་ཡིད་དང་རྣམ་པར་ཤེས་པ་
མི་འཇུག་གོ་ཞེས་གསུངས་པའི་ཕྱིར། སེམས་ཡིད་རྣམ་ཤེས་གསུམ་ལ་ཊིཀ་བྱེད་དུ་མས་ཀུན་གཞི་ཉོན་ཡིད་འཇུག་ཤེས་གསུམ་ལ་སྦྱར་བ་སྟུག་པོ་བཀོད་བའི་མདོ་ལྟར། སེམས་ཙམ་ལུགས་ལ་རུང་ཡང་འདིར་ཆེས་མ་འབྲེལ་བས་
ཕུང་ཁམས་སྐྱེ་མཆེད་གསུམ་མམ། དུས་གསུམ་མམ། ཡང་ན། དར་ཊིཀ་ལྟར་རྟེན་བརྟེན་པ་སོགས་ལ་སྦྱར་རོ། ། ཀུན་ཏུ་འགྲོ་དང་ཁས་ལེན་རྟོགས་དང་ཟིལ་གནོན་པར། །དབྱེ་བའི་རང་བཞིན་དོན་རྣམ་བཞི་ཡི་ཁྱད་
བར་གྱིས། །ཐེག་པ་མཆོག་ཕྱིར་སྐྱབས་རབ་སོང་བ་གང། །དེ་ཉིད་སྐྱབས་སུ་སོང་བ་རྣམས་ཀྱི་མཆོག་ཅེས་བྱ། །ཞེས་གསུངས་པའི་ཕྱིར་དང།  ཇི་ཙམ་གྱིས་སྐྱབས་སུ་སོང་བའི་ཚུལ་ནི། བསྡུ་བ་ནས་

[101A]༄༅། །གསུངས་པའི་ཚུལ་བཞི་སྟེ། ཡོན་ཏན་ཤེས་པ་དང། ཁྱད་པར་ཤེས་པ་དང། ཁས་བླངས་པ་དང། གཞན་དུ་མི་སྨྲ་བའི་སྐྱབས་སུ་སོང་བའོ། །ཞེས་གསུངས་ལ། ཐུབ་དགོངས་ལས། རྒྱུ་བཞིས་སྐྱབས་སུ་འགྲོ་
བར་རིགས་པར་བྱ་སྟེ། ཡོན་ཏན་ཤེས་པ་དང། ཁྱད་པར་ཤེས་པ་དང། ཁས་བླངས་པ་དང། སྟོན་པ་གཞན་པ་སྟེན་པ་མ་ཡིན་པས་སོ། །དེ་རྣམས་ཀྱི་སྔ་མ་སྔ་མ་ཕྱི་མ་ཕྱི་མའི་རྒྱུ་སྟེ་ཞེས་སོགས་གསུངས་པ་སྔ་མ་དང་དོན་གཅིག་ལ། འདི་ཙམ་
སྐྱབས་འགྲོ་དཔྱིས་ཕྱིན་པ་ཀུན་ལ་དགོས་ཀྱང། མདོ་སྡེ་རྒྱན་གྱི་དེ་ཐེག་ཆེན་ཐུན་མོང་མ་ཡིན་པ་ས།ཨེ་དམིགས་པའི་ཁྱད་པར་སེམས་ཅན་ཀུང་ཡི་དོན་སྒྲུབ་པའི་ཕྱིར་རང་གི་མོས་པའི་ཡུལ་ཐེག་པ་གསུམ་གྱི་རྟོགས་རིགས་རྫོགས་པའི་གེགས་
ཤེས་བྱའི་སྒྲིབ་པ་ཡང་དག་པའི་ཡེ་ཤེས་ཀྱིས་བཅོམ་པ་ལས་འབྲས་བུ་འཁོར་ཞི་རོ་གཅིག་པ་མི་གནས་པའི་མྱང་འདས་འགྲུབ་པའི་ཀུན་ཏུ་འགྲོ་བ་བཞི་དང། ངོ་བོའི་ཁྱད་པར་འབྲས་བུའི་སྐྱབས་དེ་རང་ལ་སྒྲུབ་པར་ཁས་བླངས་པའི་ཚུལ་གྱིས་
སྐྱབས་སུ་སོང་བས་རྒྱལ་བའི་རིགས་སུ་སྐྱེ་ཞིང། དེར་སྐྱེས་བའི་རྒྱལ་པོའི་བུ་དང་བློན་པོ་ཆེན་པོ་ལྟར་ཡོན་ཏན་དུ་མ་འགྲུབ་པ་དང། ལམ་དུ་མ་ཞུགས་པ་དང། ཞུགས་པ་ན་ཡོན་ཏན་དུ་མ་རིམ་གྱིས་རྟོགས་པ་སྟེ་ཐོབ་པ་དང། ཉན་རང་ཟིལ་
གཞོན་གྱི་ཁྱད་པར་བཞི་དང་ལྡན་བའོ། །བློ་བརྟན་གྱི་འགྲེལ་བཤད་ལས། བདག་མེད་པ་ཉིད་རྟོགས་པས་ན་རྟོགས་བ་ཁྱད་ཞུགས་སོ། །ཞེས་བཤད་ཀྱང། ཡེ་ཤེས་ཀུན་འགྲོའི་དོན་ལས་གཞན་མི་སྣང་བས་འཐད་དཀའ་འམ་དཔྱད། ཁྱད་

[101B] འདིར་གཞུང་གི་མཚམས་འབྱེད་ཚུལ་དང། དོན་གྱི་འབྲེལ་ལ་དཔྱོད་པའི་སྒོ་ཙམ་ལེགས་བར་ཕྱེ་ཡོད་དོ། ། སེམས་ཅན་རྣམས་ལ་སྙིང་བརྩེ་ཞིང། །
བདེར་གཤེགས་ཡོན་ཏན་ཐོབ་མོས་ན། །དེ་བཞིན་གཤེགས་བ་ཐམས་ཅད་ལ། །མདོར་བསྡུས་སྐྱབས་སུ་སོང་བ་ཡིན། །ཞེས་དང། ཡང་དེ་ཉིད་ལས། བྱང་ཆུབ་མཆོག་གི་ཕྱོགས་ཀྱི་ཆོས། །བདག་དོན་མ་ཡིན་གཞན་དོན་དུ། །སྙིང་རྗེ་ཆེན་པོ་སྤྱོད་
བྱེད་ན། །ཆོས་ལ་སྐྱབས་སུ་སོང་བ་ཡིན། །ཞེས་དང། ཡང་དེ་ཉིད་ལས། བྱང་ཆུབ་སེམས་མཆོག་མི་ལྡོག་དང། །དབང་དང་ཚན་མེད་ཡོན་ཏན་གྱིས། །བརྒྱན་བའི་ཡོན་ཏན་གང་འཚོལ་བ། །དེ་ནི་དགེ་འདུན་སྐྱབས་སོང་ཡིན། །ཞེས་གསུངས་
པའི་ཕྱིར།  སེམས་ཅན་རྣམས་ལ་སྙིང་བརྩེ་བས་དེ་དག་སྒྲོལ་བའི་
ཆེད་དུ་རང་ཉིད་སངས་རྒྱས་ཀྱི་ངོ་བོར་སྒྲུབ་པར་འདོད་པ་ཡིན་པའི་ཕྱིར། རྒྱན་ལས། འདི་ནི་དེ་དངོས་འདོད་པས་ཁས་ལེན་དེ་ཡང་སྙིང་བརྩེ་ལས་རིགས་བྱ། །ཞེས་སོ། །ཚིགས་བཅད་གཉིས་པའི་དོན་ཡང། མ་བཏུང་བར་ཕྱག་
འཚལ་བས་སྨན་གྱིས་མི་ཕན་པ་ལྟར། རྒྱུད་དང་མ་འདྲེས་པའི་ཆོས་ནི་སྐྱབས་དངོས་སུ་མི་འགྱུར་པས། སངས་རྒྱས་སྨན་པ་དེས་བསྟན་པའི་ཆོས་ཀྱི་སྨན་ལ་ཝེག་པ་ཆེན་པོའི་ཆོག་བཞིན་དུ་སྤྱད་ན་ཤེས་བྱའི་སྒྲིབ་པའི་ནད་སེལ་ཏེ། སྐབས་
[102A]༄༅། །འདིའི་སྐྱབས་དངོས་སུ་བྱས་ནས་སྐྱོབ་ཚུལ་ཡིན་ནོ། །གསུམ་པའི་དོན། རྒྱངས་རིང་པོར་འགྲོ་བའི་ལམ་གྲོགས་ནི། དེར་སོན་གྱི་བར་དུ་མི་ལྡོག་པ་ལམ་བར་གྱི་མཐུན་རྐྱེན་རྣམས་ལ་དབང་འབྱོར་བ། གྲོགས་པ་
བརྩེ་ཞིང་བྱམས་པ་ཞིག་ལ་བརྟེན་དགོས་པ་ལྟར། འདིར་ཡང་ཕྱིར་མི་ལྡོག་སོགས་ཀྱི་ཡོན་ཏན་ཞིག་ནི། སྐྱབས་འགྲོའི་ཡུལ་གྱི་དགེ་འདུན་ཡིན་ནོ། །འདིར་ཚོལ་བ་ཞེས་པ་ཡོན་ཏན་དེ་དག་རང་གིས་ཚོལ་བ་ལ་བྱས་ན་གཉིས་པ་དང་ཟློས་བས་
དེ་འདྲའི་ཡོན་ཏན་ཅན་གྱི་གྲོགས་ཚོལ་བའམ། དེ་འདྲ་འཚོལ་བའི་གྲོགས་དགེ་འདུན་ལ་ལམ་གྱི་ཟླ་གྲོགས་ཞུབ་ཅི་རིགས་སུ་སྦྱོར་དགོས་པས་འདིའི་འགྱུར་ཧ་ཅང་བདེ་བ་མི་སྣང།  སྐྱབས་འགྲོ་འདི་ལ་གོ་བ་ལེགས་པར་
ཆགས་ན་གསུང་རབ་དགོངས་འགྲེལ་དང་བཅས་པ་མ་ལུས་པ་སྐྱབས་འགྲོ་བྱས་པའི་ཡན་ལག་ཏུ་ཤེས་པར་འགྱུར་རོ། །ཞེས་གསུངས་པའི་ཕྱིར།  རྒྱུའི་
ལྡོག་ཆའམ། བྱེད་པ་སྟེ་འཕྲིན་ལས་ཀྱི་ལྡོག་ཆ་ནས་སངས་རྒྱས་ཀྱི་ཡོན་ཏན་སྟོན་བྱེད་ཁོ་ན་ཡིན་ནོ། །ཞེས་རྗེ་བཙུན་ཡེ་ཤེས་རྒྱལ་མཚན་གསུངས་ཏེ། གསུང་རབ་གདམས་པར་ཤར་བའི་ལེགས་བཤད་དོ། །
སུ་སྐྱོབ་པའི་དོན་ཉོན་མོངས་ནས་ཐེག་དམན་གྱི་བར་ལས་སྐྱབས་པ་དང་སྐྱོབ་པའི་དོན་ཡིན་ཏེ། རྒྱན་གྱི་བྱང་ཆུབ་ཀྱི་སྐབས་ལས། ཉོན་མོངས་བའི་ཀུན་ནས་ཉོན་མོངས་པའམ། ཉོན་མོངས་བའི་ལམ་ལས་སྐྱེད་ཚུལ་སྟོན་པར། རྟག་ཏུ་ཉོན་མོངས་ཚོགས་ཀུན་

[102B] །ལས་ཀྱི་ཀུན་ཉོན་ནམ་ཉོན་མོངས་ལས་སྐྱོབ་ཚུལ་སྟོན་པར། ཉེས་པར་སྤྱོད་པ་ཐམས་ཅད་དང། །ཚེའི་ཀུན་ཉོན་ནམ་སྡུག་བསྔལ་གྱི་ལམ་ལས་སྐྱོབ་ཚུལ་སྟོན་པར། རྒ་དང་འཆི་བདག་ལས་ཀྱང། །སངས་རྒྱས་ཉིད་ནི་ཡོངས་སུ་སྐྱོབ། །ནས། 
ཐམས་ཅད་དང། །ངན་སོང་དང་ནི་ཐབས་མིན་དང། །འཇིག་ཚོགས་ཐེག་པ་དམན་པ་ལས། ། །ཞེས་གསུངས་པའི་ཕྱིར། 
བ་མི་སྣང་ཡང། རྐང་པ་དང་པོ་གཉིས་ཀྱིས་ཆུང་དུ་ཕལ་པ་དང། ཁྱད་པར་ཅན་གཉིས་ཚེ་འདིའི་གནོད་འཚེ་སོགས་དང། ཕྱི་མར་ངན་སོང་ལས་སྐྱོབ་ཚུལ་དང། རྐང་པ་གསུམ་པས་སྐྱེས་བུ་འབྲིང་རྣམས་འཇིག་ལྟ་སོགས་ཉོན་སྒྲིབ་ལས་སྐྱོབ་
ཚུལ་དང་ཆེན་པོ་རྣམས་ཐེག་དམན་གྱི་ཡིད་བྱེད་ལས་སྐྱོབ་ཚུལ་བསྟན་པར་གསལ་ལ། མདོ་སྡེ་རྒྱན་གྱི་གཞུང་གོང་འོག་གང་ནའང་སྐྱེས་བུ་གསུམ་ལ་སྦྱར་ནས་བཤད་དགོས་པ་ཤིན་ཏུ་མང་བས་སླར་བཤད་པར་སྨོན་
དོན་དམ་པའི་སྐྱབས་གསུམ་འགལ་བར་ཐལ། ཀུན་རྫོབ་པའི་སྐྱབས་གསུམ་འགལ་བའི་ཕྱིར་ན་མ་ཁྱབ་སྟེ། 
དུ་འདོད་དགོས་པར་སྣང་ལ། རྣལ་འབྱོར་སྤྱོད་པ་པ་དེ་ལྟར་མ་ཡིན་པར་ཕུང་པོའི་ཚོགས་ཙམ་གྱི་ང་ཞིག་འཇོག་སྟེ། འགྲེལ་ཆེན་ལས། རྒྱུན་ཉིད་ཀྱིས་ནི་གང་ཟག་ཞེས་བྱ་བ་ནི་གཅིག་གོ་ཞེས་དང། ཕར་ཕྱིན་ལམ་ཊིཀ་ལས། སློབ་དཔོན་གྱིས་

[103A]༄༅། །ཕུང་པོའི་རྒྱུན་གང་ཟག་ལ་འཇོག་པས་གང་ཟག་བདེན་པར་འཛིན་པ་ནི་ཕུང་པོ་ལས་བདེན་པར་འཛིན་པ་ཡིན་ལ། ཞེས་གསུངས་པའི་ཕྱིར།  ཡུལ་མཐོང་བ་བག་ཆགས་ཙམ་ལས་
དོན་གྱི་ནུས་པ་ལྟོས་མེད་ན། །བར་ཆད་ལ་སོགས་ཡོད་ན་ཡང། །དབང་ཤེས་བློ་ནི་སྐྱེ་བར་འགྱུར། །ཞེས་གསུངས་པའི་ཕྱིར།  འོག་ཏུ། དང་པོའི་བག་ཙམ་སྲོག་ཆགས་ཕལ་ཆེར་ལ། །ཞེས་པ་ལྟར་
ཕ་མ་ལས་ཐོབ་པའི་འཕངས་འབྲས་ཀྱི་མིག་གིས་བདག་རྐྱེན་བྱས་པའི་མིག་ཤེས་ཕལ་བ་ཞིག་སྐབས་འདིའི་ཤའི་མིག་ཤེས་ཙམ་པོ་དེ་ཡིན་པར་མངོན།  དབང་པོ་ལྔ་རྣམས་གཞན་འགྱུར་ན། །དོན་ཀུན་འཇུག་དང་ཐམས་ཅད་ཀྱི། །
ཡོན་ཏན་བརྒྱ་ཕྲག་བཅུ་གཉིས་འབྱུང། །ཞེས་དང།  ཡང་ན་བརྒྱ་ཕྲག་དང། བཅུ་གཉིས་ཞེས་ཕྱེ་ནས། མཚན་སོ་གཉིས་དང། དཔེ་བྱད་བརྒྱད་ཅུ་སྟེ། ཡོན་ཏན་བརྒྱ་ཕྲག་བཅུ་གཉིས་ཞེས་ཀྱང་བཤད་
རུང་བས། དེ་ལྟ་ན་གོ་སླ་བ་ཉིད་དོ། །ཞེས་བཤད་ཀྱང། དབྱིག་འགྲེལ་ལས། དེ་ལའང་སོ་སོར་ཡོན་ཏན་བརྒྱ་ཕྲག་བཅུ་གཉིས་འབྱུང་བ་ལ། ཞེས་འབྱུང་ཞིང། བློ་བརྟན་གྱིས་ཀྱང་གཟུངས་ཀྱི་དབང་ཕྱུག་རྒྱལ་པོ་དང། པད་དཀར་ལ་ཞལ་
འོ་ཕང་མཛད་པའི་སྔ་མར་མི་གསལ་ཡང། ཕྱི་མ་འདིར་དྲངས་པ་འདི་ཡིན་པས་ཐུན་མོང་དུ་སྦྱར་བ་དང། གྲངས་བསྡུས་པ་མི་འཐད་པར་སེམས་སོ། །

[103B] ལས་འབྲས་ཀྱི་འབྲེལ་པ་ཕྲ་མོ་རྟོགས་པའི་དེ་ཡོད་པར་འགྱུར་ཞིང། འདིར་ཆོས་ཀྱི་སྤྱན་གསར་ཐོབ་ནས་ཡོད་པའི་དབྱེ་བ་བསྟན་བའོ་ཞེས་ཁ་ཅིག་འདོད་ལ། དབང་
པོའི་རིམ་པ་རྟོགས་པའི་ཚེ་ཆོས་ལ་གུས་བ་དང་ཆོས་སྤངས་པའི་རྣམ་སྨིན་གྱིས་དབང་པོ་རྣོ་རྟུལ་དུ་འགྱུར་བ་དང། ཚེ་སྔ་མར་སྦྱངས་པ་དང་ལྡན་མི་ལྡན། བསོད་ནམས་དང་བསོད་ནམས་མ་ཡིན་པ་ཇི་ལྟ་བུ་ལྡན་པ་དང། རྣམ་པར་ཤེས་པའི་
ཁམས་ལ་སོགས་པ་ཤེས་བས་ལས་ཀྱི་རྣམ་པར་སྨིན་པ་དང། ཚེ་སྔ་མ་དང། འཆི་འཕོ་བ་དང། འཇིག་རྟེན་གྱི་ཁམས་དུ་མ་ཤེས་པ་སོགས་ཡོད་ཀྱང། དེའི་ཡུལ་ལ་ལས་འབྲས་ཀྱི་འབྲེལ་བ་འོང་དོན་མེད་པའི་རྒྱུ་མཚན་གྱིས་ཡིན་ནམ་དཔྱད་
 ནས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཡོངས་སུ་ཉམས་པར་མི་འགྱུར་རོ། །ནས། དགེ་སློང་སུམ་བརྒྱས་ཆོས་གོས་གྱོན་པ་ཕུལ་
ནས་སེམས་བསྐྱེད་པས། བསྐལ་པ་དྲུག་ཅུ་རྩ་གཅིག་གི་རྗེས་སུ་བསྐལ་བསྐར་མ་དེ་ལྟ་བུ་ལ་རྫོགས་པའི་སངས་རྒྱས་དཔལ་ཆེན་པོ་ཞེས་བྱ་བར་ལུང་བསྟན་པའི་བར་གྱི་མདོ་ལས་མངོན་ཤེས་དྲུག་བཤད་པའི་དོན་སྟོན་པར། རྩ་འགྲེལ་འདི་
བྱུང།  བསྐལ་པ་བཟང་པོ་འདིའི་འོག་ཏུ་སངས་རྒྱས་མེད་པའི་བསྐལ་པ་དྲུག་ཅུ་འབྱུང་ངོ། །དེའི་འོག་ཏུ་བསྐལ་བ་སྙན་པ་ཆེན་པོ་ཞེས་བྱ་བ་འབྱུང་སྟེ། བསྐལ་པ་གཅིག་པོ་དེ་ལ་སངས་རྒྱས་ཁྲི་འབྱུང་ངོ།།

[104A]༄༅། །བསྐལ་པ་སྙན་པ་ཆེན་པོ་དེའི་འོག་ཏུ་སངས་རྒྱས་མེད་པའི་བསྐལ་པ་བརྒྱད་ཁྲི་འབྱུང་ངོ། །དེའི་འོག་ཏུ་བསྐལ་པ་སྐར་མ་ལྟ་བུ་ཞེས་བྱ་བ་འབྱུང་ངོ། །བསྐལ་པ་དེ་གཅིག་ལ་སངས་རྒྱས་བརྒྱད་ཁྲི་འབྱུང་
ངོ། །ཞེས་གསུངས་པ་འདི་དང་ཅུང་མི་འདྲ་བ་དཔྱད་དགོས་ལ། འདི་མངོན་ཤེས་ལ་འདོམས་པར་འགྲོ་ཚུལ་ནི། ཉི་སྣང་ལས། དེའི་དུས་སུ་ལུང་བསྟན་པའི་གདམས་ངག་གི་འབྲས་བུ་དུས་གཞན་དུ་ཐོབ་པར་བསྟན་པའི་དོན་གྱིས་གསུངས་
པ་ཡིན་ནོ། །ཞེས་མ་འོངས་པ་ཆགས་ཐོགས་མེད་པར་གཟིགས་པའི་མངོན་ཤེས་རང་ལ་མངའ་བར་བསྟན་པའི་སྒོ་ནས་གདུལ་བྱ་ལ་ཡང་དེ་སྒྲུབ་པར་འཇོམས་པས་བསྡུ་བ་བཞིའི་ནང་གི་དོན་མཐུན་དོན་སྤྱོད་གཉིས་ཡིན་ནོ། །
ལས༑ བསམ་གཏན་དག་གིས་ལམ་རྣམས་སླ། །ས་གཞན་དག་གིས་དཀའ་བ་ཡིན། །ཞེས་གསུངས་པའི་ཕྱིར།  མངོན་ཤེས་ཉེར་བསྡོག་ལ་བརྟེན་
པ་མི་སྲིད་ཅེས་ཡིག་འཇོག་མཁན་མང་པོས་བྲིས་སྣང་བ་མི་འཐད་དེ། །འདིའི་རྩ་བ་ཆོས་མངོན་པའི་མདོ་ལས། དགེ་སློང་དག་ལམ་ནི་རྣམ་པ་བཞི་སྟེ། མངོན་པར་ཤེས་པ་བུལ་ལ་དཀའ་བའི་ལམ་དང། མངོན་པར་ཤེས་པ་མྱུར་ལ་
དཀའ་བའི་ལམ་དང། མངོན་པར་ཤེས་པ་བུལ་ལ་སླ་བའི་ལམ་དང། མངོན་པར་ཤེས་པ་མྱུར་ལ་སླ་བའི་ལམ་མོ་ཞེས་གསུངས་པའི་ཕྱིར།   བློ་རྟུལ་མངོན་ཤེས་བུལ་བ་དང། །གཅིག་ཤོས་

[104B] །ཞེས་  བྱང་ཆུབ་སེམས་དཔའ་ཡོངས་སུ་དག་པ་རྣམས་ཀྱི་མངོན་པར་ཤེས་པ་ནི་སངས་རྒྱས་བཅོམ་ལྡན་
འདས་ལ་སོགས་པས་གོང་མ་རྣམས་ཀྱི་མཐུ་ལ་སོགས་པ་ཤེས་པ་ལ་ཐོགས་པ་མེད་དོ། །ཞེས་གསུངས་པའི་ཕྱིར། 
རྣམས་གསུངས་ལ། འཇིག་རྟེན་པའི་ཐུགས་མངོན་དུ་བྱས་ཚུལ་ཡང། གཞི་བསྡུ་བར། དེ་བཞིན་གཤེགས་པས་འཇིག་རྟེན་པའི་ཐུགས་ཀྱིས་འོང་བར་བྱ་བའི་དགོངས་པ་བསྐྱེད་པ་རིགས་པའི་ཕྱིར་རོ། །ཞེས་དང། མཛོད་འགྲེལ་དུ། འཇིག་
རྟེན་པའི་སེམས་མངོན་དུ་བྱས་པའི་ཚེ་འཕགས་ལམ་མེད་ཀྱང་ཐོབ་པ་ལྡན་པར་བཤད་པ་ལྟར་ན། སེམས་བྱེ་བྲག་པ་ཀུན་རྫོབ་རྣམ་ཅན་ཞིག་བཞག་དགོས་ལ། རྟོག་གེ་འབར་བ་ལས། ལྷ་དག་གིས་ཀྱང་བཅོམ་ལྡན་འདས་ཀྱིས་སྐབས་གནང་
བས༑ ཐུགས་ལ་བལྟས་ནས། ཞེས་པ་ནས། གཞན་དུ་ན་བཅོམ་ལྡན་འདས་ཀྱི་ཐུགས་སུས་ཀྱང་ཤེས་པར་མི་ནུས་སོ། །ཞེས་པ་ལྟར་ན། འཇིག་རྟེན་པའི་ཐུགས་མངོན་དུ་བྱས་པའི་དོན། ཐུགས་དེ་དག་གིས་རྟོགས་ནུས་པར་བྱིན་གྱིས་བརླབས་
པ་ཙམ་ལ་བྱ་ཡི། ཤེས་པ་མི་འདྲ་བ་ཞིག་བསྐྱང་དགོས་པ་མིན་ལ། ལུང་འདི་ལྟར་ན་དེ་ལྟར་བྱས་ཚེ་ལྟ་ཕལ་པས་ཀྱང་རྟོགས་ནུས་ལ། སྤྱིར་སེམས་ཅན་སུས་ཀྱང་རྟོགས་མི་ནུས་པ་འདྲ་ཞིག་འདུག་པས་ཞིབ་དཔྱོད་དགོས། 

[105A]༄༅། །དབྱེ་ན། རྫུ་འཕྲུལ་གྱི་དེ། ལྷའི་རྣ་བའི་དེ།  འཕངས་འབྲས་ཀྱི་རྣ་དབང་དེའི་ཐན་ཀོར་ཏུ་བསམ་གཏན་གྱི་སས་བསྡུས་པའི་འབྱུང་རྒྱུར་བྱས་པ་ལས་ཤ་
ཁྲག་སོགས་དང་མ་འབྲེལ་བའི་དབང་པོ་དྭངས་པ་མེ་ལོང་དང། གཟུགས་བརྙན་གྱི་ཚུལ་དུ་འབྱུང་བ་ཡིན་གྱི། བྱང་སེམས་ཁ་ཅིག་དང། འཁོར་སྒྱུར་དང། ཁྱིམ་བདག་ལྟ་བུ་ལྷའི་མིག་དང་འདྲ་བས་དེར་བཏགས་པ་ཙམ་མ་ཡིན་པར་མཛོད་འགྲེལ་
ལས་གསུངས་སོ། ། ཡོངས་འཛིན་གྱི་ཁྱད་པར་དེ་གཉིས་ལ་ཐེག་ཆེན་གྱི་ལམ་གྱི་ལུས་ཡོངས་རྫོགས་སྟོན་པའི་བཤེས་གཉེན་ཡོད་པ་དང་མེད་པས་ཟེར། ཆོས་རྒྱུན་གྱི་ཏིང་ངེ་འཛིན་ལ་བསམས་ཏེ། ལ་ལས་སྟོན་པ་
མཆོག་སྤྲུལ་གྱིས་དེ་ལྟར་སྟོན་པ་ཡོད་མེད་ཀྱིས་ཟེར། ལ་ལས་ རྒྱན་སྣང་ཙམ་ལ་བལྟས་ནས་སློབ་དཔོན་གྱི་ལུགས་ལ་ཕྱིའི་ཡོངས་འཛིན་ཁོ་ནའི་སྒོ་ནས་ཁྱད་པར་དུ་འཕགས་ཚུལ་བཤད་
པ་ཡིན་ལ། འཕགས་པས་ཉི་སྣང་དུ་རྐང་པ་དང་པོས་ནང་གི་ཡོངས་འཛིན་ཐབས་མཁས་དང། གཉིས་པས་ཕྱིའི་ཡོངས་འཛིན་བཤེས་གཉེན་བསྟན་པར་གསུངས་པས་ཕྱི་ནང་གི་ཡོངས་འཛིན་ཚང་མ་ཚང་གི་སྒོ་ནས་ཁྱད་འབྱེད་དགོས་པས་
 ། དེ་ལྟར་མདོ་ཉི་ཁྲི་ལས་གསུངས་ཤིང། དེ་དང་སྦྱར་བའི་ཚེ་མདོའི་དབང་གིས་འཕགས་སེང་གཉིས་ཀྱང་བཞེད་ཚུལ་མཚུངས་པར་གསལ་བའི་ཕྱིར་ཏེ། 

[105B] ཡོངས་སུ་འཛིན་པ་དང་བྲལ་བ་དང། ཞེས་སོ། ། འགྲེལ་པར་ཡོངས་སུ་འཛིན་པ་དང་བྲལ་གསུངས་པ་ཡང་གཉིས་ཀ་ཡོངས་
འཛིན་དུ་མཚུངས་པས་ཚིག་གཅིག་ལ་བསྡུས་པ་ཡིན་གྱི། ཕྱིའི་ཡོངས་འཛིན་ཁོ་ནར་སྦྱོར་བ་མི་འཐད་པས། དེ་གོ་ཆེད་དུ་ལེའུ་བརྒྱད་མ་དྲངས་པའི་དོན་བསྡུར་འགྲེལ་ཆུང་དྲངས་སོ། །
འཛིན་གྱི་རྟོག་པ་མངོན་འགྱུར་བཞི་རིམ་བཞིན་ཉམས་སྨོད་ཀྱི་སྤོང་གཉེན་དུ་སྦྱོར་བའི་ཕྱིར།  རྣམ་པ་རིགས་པའི་རྣམ་གྲངས་མང་ཉུང་ཡོད་ཀྱང། མཐོང་ལམ་དུ་མཐོང་སྤང་བདེན་འཛིན་
སྤོང་ཞིང། སྦྱོར་ལམ་དུ་ཉམས་སྨོད་པ་འདྲ་བས། རྣམ་རྟོག་བཞི་དང་ལྡན་ཚུལ་གྱི་ཁྱད་དཀའ་སྟེ། གྲོགས་སོགས་ཀྱི་སྟོབས་ཀྱི་ནུས་པ་ཆེ་ཆུང་ཞིག་འབྱེད་རྒྱུ་ཡིན་ནམ་དཔྱད། དམན་པའི་ལམ་གྱིས་གང་ཟག་གི་བདག་འཛིན་རགས་པ་མངོན་འགྱུར་
བ་དེའི་ཚེ་ཉམས་སྨོད་པར་རང་རྒྱུད་པ་འདོད་ཀྱང། ཆགས་བྲལ་སྔོན་སོང་དུ་མི་འགྱུར་ཚུལ་གྱི་ཞིབ་ཆ་དགོས། མཁས་གྲུབ་རྟོག་གེ་སྣང་བར། སྤང་བྱར་ལྡན་པས་དེའི་ཁྱད་ཆོས་སུ་འགྲོ་ན་ཤེས་སྒྲིབ་བག་ཆགས་དང་བཅས་པ་སངས་རྒྱས་ཀྱི་ཁྱད་ཆོས་སུ་
འགྱུར་ཞེས་བཀག་ནས། རང་ལུགས་ཡེ་ཤེས་དེའི་ངེས་ངོར་བདེན་མེད་རྟོགས་ཀྱང་སྣང་ངོར་གཟུང་འཛིན་ཀུན་བྱང་སོགས་སུ་བདེན་པར་སྣང་བ་ལ་བྱེད་ཅེས་རང་ཡིན་གྱི་ཚུལ་དུ་གསུངས་ཤིང། མཐོང་སྤང་སོགས་སུ་གསུངས་པ་དེའི་ཟག་པ་དང་

[106A]༄༅། །བཅས་པ་ལ་བཀྲལ་ལོ། །  སྤྱིར་སྒྲ་བྱས་པ་ཡིན་ཞེས་བརྗོད་པའི་ཚེ། ཀ་བུམ་སོགས་ཀྱི་བྱས་པ་ཡིན་པ་གཅོད་པས་ཁྱད་པར་གཞན་སྤོང་ཡིན་
ཀྱང་སྒྲ་གཅིག་པུ་དམིགས་ཀྱིས་བཀར་ཏེ་བྱས་སམ་མ་བྱས་དྲིས་པ་ལ་བྱས་པ་ཡིན་ཞེས་བརྗོད་པའི་ཚེ་བརྗོད་འདོད་ཀྱི་དབང་གིས་ཀ་བུམ་སོགས་ཀྱི་བྱས་པ་གཅོད་དོན་མེད་པས་ཁྱད་པར་གཞན་མི་སྤོང་ཡིན་ཏེ། སྤོང་མི་སྤོང་བརྗོད་འདོད་ཀྱི་དབང་གིས་མ་གཏོགས་
སྒྲའི་ངོས་ནས་འབྱེད་དཀའ་བའི་ཕྱིར་རོ། ། དེར་ཐལ། སྐབས་ལྔ་པ་ནས་བཤད་པའི་ཤེས་སྒྲིབ་འཇུག་པ་གཟུང་རྟོག་དགུ་དང། ཤེས་སྒྲིབ་ལྡོག་པ་གཟུང་རྟོག་དགུ་ཡོད་པའི་ཕྱིར་ཏེ། 
གཟུང་འཛིན་གྱི་རྟོག་པ་གཉིས་དམིགས་ཡུལ་ཁོ་ནའི་སྒོ་ནས་འཇོག་པའི་ཕྱིར། ཁྱབ་སྟེ།  
སོགས་ཡུལ་དྲུག་གཟུང་བ་དང། མིག་སོགས་ཡུལ་ཅན་དྲུག་འཛིན་པ་ཡིན་པའི་ཕྱིར་ཏེ། གསེར་འཕྲེང་ལས། སྐྱེ་མཆེད་དང། ཤེས་པ་དང། ཤེས་བྱ་དང། བདག་དང་བདག་གི་བའི་དབང་དུ་བྱས་པའོ། །དང་པོ་ལྟར་ན་ཡུལ་དྲུག་གཟུང་བ་དང། དབང་པོ་དྲུག་
འཛིན་པའོ། །གཉིས་པ་ལྟར་ན་བེམ་པོ་ཐམས་ཅད་གཟུང་བ་དང། རིག་པ་ཐམས་ཅད་འཛིན་པའོ། །གསུམ་པ་ལྟར་ན་བདག་ནི་གཟུང་བ་དང། བདག་གི་པ་ནི་འཛིན་པའོ། །ཞེས་གསུངས་པའི་ཕྱིར། 

[106B] ཆོས་ཐམས་ཅད་བདག་མེད་པ་ཡིན་ནོ་ཞེས་སོ་སོ་སྐྱེས་ཀྱང་རྟོག་པ་མིན་ནམ། ནས། སོ་སོ་སྐྱེ་བོ་དེ་དག་གིས་ནི་མོས་པ་ཡིད་ལ་བྱེད་པ་ཡིན་ལ། འདིར་འཕགས་པ་ནི་དེ་ཁོ་ན་ཡིད་ལ་བྱེད་པ་བརྗོད་པར་འདོད་པས་
གཉིས་ལ་བཏགས་པ་ཙམ་དུ་འཆར་ཚུལ་ཤུགས་ཆེ་ཆུང་ཆེས་མི་འདྲ་སྟེ། དེའི་ཕྱིར་ཁྱོད་ཀྱི་རྩོད་པ་ །ཞེས་གསུངས་པའི་ཕྱིར་དང།  དེའི་ཚིག་ནི་ཐ་སྙད་པ་ཕ་རོལ་པོས་གོ་ཚད་ཡིན་གྱི་དོན་དམ་པ་དངོས་གནས་
ལངཱོ་སྙམ་དུ་ཞེན་ནས་མིན་པ་དེས་ན་སྙིང་པོ་མེད་དོ། །ཞེས་གསུངས་པའི་ཕྱིར་དང།  སྤྱིར་འཛིན་རྟོག་གཉིས་ཀའང་སྐྱེ་འཕགས་གཉིས་ཀའི་རྟེན་ཅན་དུ་ཤེས་པར་བྱའོ། །ཞེས་གསུངས་པའི་ཕྱིར། 
གཟུང་བའི་རྣམ་པར་རྟོག་པ་ཡིན་ལ་འཛིན་པའི་རྣམ་པར་རྟོག་པ་ནི་མ་ཡིན་པ་ཞེས་བྱ་བ་མུ་བཞི་སྟེ། མུ་དང་པོ་ནི། གཟུགས་ལ་སོགས་པའི་ཡུལ་དྲུག་གོ་ཞེས་གསུངས་པའི་ཕྱིར། 
ཚིག་ཟིན་ལ་མ་བསྟན་ཡང། དེ་ལོངས་སྤྱད་བྱར་བདེན་པར་ཞེན་པའི་ཡུལ་ཅན་གཟུང་རྟོག་དང་པོར་གོ་བའི་དོན་ནོ། ། གཟུང་རྟོག་སྤྱིར་བསྟན་པའི་རྟོག་པ་ཡིན་ན། རྣམ་བྱང་གཟུང་རྟོག་ཡིན་དགོས་པའི་ཕྱིར་ཏེ། 
གསེར་འཕྲེང་ལས། འདིའི་དོན་གཟུང་རྟོག་ཚན་གཉིས་ཀྱི་དང་པོ་དངོས་ཙམ་ལ་བརྟེན་པ་ཞེས་པ། དེ་ནི་ཀུན་བྱང་གཉིས་ཀའི་ཡུལ་ཅན་དང། གཉེན་པོའི་རྟེན་ཅན་ནི་རྣམ་བྱང་ཁོ་ནའི་ཡུལ་ཅན་ཡིན་པས་དང་པོ་གང་ཡིན་དེས་གཉིས་བའི་དམིགས་

[107A]༄༅། །པར་ཡང་དམིགས་ལ་གཉིས་པ་གང་ཡིན་དེས་དང་པོའི་དམིགས་པ་ཆ་ཙམ་ལམ་དམིགས་པས་ཁྱ་པར་གསུངས་སོ། །འོག་ཏུ་ཉོན་མོངས་གཟུང་རྟོག་དགུ་གསུངས་ཀྱང། ཉེ་སྣང་ལས། དངོས་པོ་ཙམ་ལ་
བརྟེན་པ་ཞེས་འབྱུང་ཞིང། ཙམ་སྒྲའི་དོན་ཀུན་བྱང་བྱེ་བྲག་ཏུ་མ་བཅད་པར་ཐུན་མོང་དུ་དམིགས་པ་ལ་གསུངས་སོ། །དེ་མཚན་ཉིད་ཀྱི་དབང་དུ་བྱས་ཞེས་པའི་གཅིག་པུ་དེ་ཡིན་གྱི། དགུ་ཚན་དང་པོ་དེ་མ་ཡིན་ནོ། །སྙམ་ན། འདིར་དངོས་པོ་ཞེས་
པ་རྩ་བའི་གཞི་ཞེས་པའི་འབྲེལ་པ་ཡིན་ཞིང། དེ་ནི། སོ་སོར་རྣམ་པ་དགུ། །ཞེས་པའི་དེ་སྒྲ་གོང་གི་གཞི་ལའང་འཇུག་དགོས་པའི་ཕྱིར་ཏེ། གསེར་འཕྲེང་སྟེང་ནས་དཔྱད་རྒྱུ་དུ་མ་ཡོད་མོད་ཀྱང་མ་སྤྲོས། 
མན་ཆད་ཀྱི་ཆོས་ཐོས་པས་གསོ་བར་བྱ་བ་རང་རྒྱལ་གྱི་རིགས་ཟེར་བ་ལ། ཡང་ཁ་ཅིག་ན་རེ། རང་རྒྱལ་གྱི་རིགས་གཟུང་བ་རང་བཞིན་མེད་པའི་ཆོས་ཐོས་པས་གསོ་བའི་དོན། གཟུང་བ་ཕྱི་དོན་མེད་པ་དང། བདེན་མེད་གང་རུང་དགོས་པས་
མི་འཐད་ཟེར།  དོན་གཞན་གྱིས་སྟོང་པར་རྟོགས་པ་ལ་བྱེད་གསུངས་པ་ནི། མེད་པའི་རྣམ་པ་ནས་བཟུང་སྟེ། །ཞེས་སོགས་ཀྱི་ཐད་དང་འགྲིག་པར་སྣང་ངོ། །
 རྗེས་ལ་དང། དཀོན་མཆོག་དང། ཀུན་ཏུ་མི་འབྱུང་བ་དང། མཐར་ཐུག་པའི་མངོན་པར་རྟོགས་པ་བདུན་དང། ཉན་ཐོས་ཀྱི་མངོན་རྟོགས། རང་རྒྱལ་གྱི་མངོན་རྟོགས། སངས་

[107B]   རྒྱུད་བླ་མ་ལས། དེ་ཡི་རང་བཞིན་ཆོས་སྐུ་དང། །དེ་བཞིན་ཉིད་དང་རིགས་ཀྱིས་ཏེ། །ཞེས་
པའི་ཆོས་སྐུ་ལ་དྲང་ངེས་ཀྱི་མདོ་གཉིས། རྟོགས་པའི་བསྟན་པ་སྟེ་གསུམ། དེ་བཞིན་ཉིད་དང་བཞི། རིགས་ལ་རང་བཞིན་གནས་རིགས་དང། རྒྱས་འགྱུར་གཉིས་ཏེ་དྲུག་རྒྱས་འགྱུར་ལ་ཡང། ཆོས་སྐུར་འགྱུར་རུང་དང། གཟུགས་སྐུ་
གཉིས་ལ་འགྱུར་རུང་སྟེ། དོན་དགུ་པོ་མཚོན་བྱེད་དཔེ་དགུ་སྟོན་པར། སངས་རྒྱས་སྦྲང་རྩི་སྙིང་པོ་བཞིན། །གསེར་བཞིན་གཏེར་བཞིན་ལྗོན་པ་བཞིན། །རིན་ཆེན་སྐུ་དང་འཁོར་ལོ་ཡིས། །བསྒྱུར་བ་བཞིན་དང་གསེར་གཟུགས་བཞིན། །ཞེས་
བྱུང། རིགས་དེ་སྒྲིབ་བྱེད་དགུ་འཆད་པར། ཆགས་དང་སྤང་དང་རྨོངས་དང་དེའི། །ཀུན་སྡང་དྲག་དང་བག་ཆགས་དང། །མཐོང་སྒོམ་ལམ་སྤང་མ་དག་དང། །དག་པའི་ས་ལ་བརྟེན་པ་ཡི། །དྲི་མ་རྣམ་དགུ། ཞེས་བྱུང། ཀུན་སྡང་དྲག་དང་
ཞེས་དུག་གསུམ་གྱི་མངོན་འགྱུར་བ་གསུམ་གཅིག་ཏུ་བགྲངས་སོ། དེ་མཚོན་བྱེད་དགུ་སྟོན་པར། པདྨ་སྲོག་ཆགས་བུང་པ་དང། །སྦུན་པ་དང་ནི་མི་གཙང་དང། །འབྲས་ཤུན་གོས་ཧྲུལ་བུད་མེད་ཀྱི། །མངལ་དང་ས་ཡི་སྦུབས་ན་ཡང། །ཞེས་
བྱུང། དེ་དག་མཚོན་ཚུལ་སོགས་རྒྱུད་བླ་རྩ་འགྲེལ་དུ་གསལ་ལོ། ། དེ་ལྟར་རྒྱལ་བའི་སྙིང་པོ་ཡི། །རྣམ་བཞག་རྣམ་པ་བཅུ་ཞེས་བརྗོད། །
[108A]༄༅། །རྒྱུད་བླ་མ་ལས། ངོ་བོ་རྒྱུ་འབྲས་ལས་ལྡན་འཇུག་པ་དང། །གནས་སྐབས་དེ་བཞིན་ཀུན་ཏུ་འགྲོ་བའི་དོན། །རྟག་ཏུ་མི་འགྱུར་ཡོན་ཏན་དབྱེར་མེད་ནི། །ཞེས་པས་མདོར་བསྟན་ནས། རྒྱས་པར། རིན་
ཆེན་ནམ་མཁའ་ཆུ་དག་བཞིན། །ཞེས་སོགས་རང་སྤྱི་གཉིས་ཀྱི་སྒོ་ནས་ངོ་བོ་ལ་སྦྱར། ཐེག་མཆོག་ལ་མོས་ས་བོན་ཤེས་རབ་ནི། །ཞེས་སོགས་རྒྱུ་ལ་སྦྱར། གཙང་བདག་བདེ་དང་རྟག་ཉིད་ཀྱི། །ཞེས་སོགས་ཀྱིས་འབྲས་བུའི་དོན་དུ་
བཤད་པ་སོགས་ལེགས་བཤད་བླ་ན་མེད་པ་དུ་མ་རྗེ་བཙུན་དམ་པའི་ཞལ་ལས་ཐོས་ཀྱང་ཤོག་ཆུང་འདིའི་འདབ་ཏུ་མ་ཤོང།  སངས་རྒྱས་གཉིས་དང་ཉན་ཐོས་བདུན། །དེ་དགུ། ཞེས་པ་ལྟར། དབྱེ་ན་དགྲ་བཅོམ་དགུའི་རིགས་
དགུ་ཡོད།  ཞེས་གསུངས་པའི་ཕྱིར། 
པའི་དོན་ཡིན་གསུང།   མིག་ཤེས་ཀྱི་སྟེང་ན་ཡང་སངས་རྒྱ་རུང་གི་བག་ཆགས་ཡོད་པས། བག་ཆགས་འཛིན་པའི་ཤེས་
པ་ལ་ཀུན་གཞིར་མ་ངེས་སོ། །  ངེས་མ་ངེས་ཀྱི་རིགས་གཉིས། རིགས་ཆད་དང་དྲུག་གོ་ དག་ཕྱོགས་ས་དང་འོད་ཟེར་དང། །ཕྱུག་

[108B] །མཐོ་རིས་ཆུ་དང་དོན་དགུ་ལ། །མཁས་པས་གོ་སྒྲ་ངེས་པར་གདགས། །ཞེས་གསུངས་པ་ལྟར་གོ་སྒྲ་ས་ལ་བྱས་ནས་སས་བསྡུས་པ་སྐྱོབ་པས་དེར་བརྗོད་པའི་ཕྱིར་ཏེ། 
ཞེས་པར་བསྐྱུར་བའི་གའི་སྲོག་ཏུ་ཞུགས། ཞབས་ཀྱུ་ག་ལ་བཏགས་པས། གུ་ཎ་སས་བསྡུས་དང། ཕྱོགས་སོགས་ལ་འཇུག་ཏྲའི་ཏ་དང་ར་སོ་སོར་ཕྲལ་བས་ཏར་སྒྲོལ་བའམ་སྐྱོབ་པ་སྟེ། གསང་འདུས་རྩ་རྒྱུད་ལས། ཏྲ་ནི་སྐྱོབ་པར་བྱེད་
པའི་དོན། །འཇིག་རྟེན་སྤྱོད་ལས་རྣམ་གྲོལ་བར། །ཞེས་སོགས་གསུངས་པའི་ཕྱིར།  འགགས་འགྱུར་གྱིས་སྤོང་བ་བྱེ་སྨྲའི་ལུགས་
གཉིས་ཀ་གཅིག་ཏུ་བསྲེས་པའི་ཕྱིར།  དེའི་སྤང་བྱ་འགག་པ་ལ་མངོན་དུ་ཕྱོགས་པའི་ཚུལ་གྱིས་སྤོང་བ་ནི། སྐྱེ་འགྱུར་གྱི་སྤོང་ལུགས་དང། སྤང་གཉེན་གཉིས་ཅིག་ཅར་མཛོ་
སྦྲེལ་གཡང་ལ་ལྷུང་བ་ལྟར་འགག་པ་ནི་འགག་འགྱུར་གྱི་སྤོང་ལུགས་སོ། །ན་བདག་ཉིད་ཆེན་པོ་ཞེས་འདུག་པས་བློ་ལྡན་ཤེས་རབ་ཡིན་ནམ་དཔྱོད།  །
ཀྱང་དེར་ངེས།  ལོངས་སྤྱོད་དང་ལུས་ཕུན་སུམ་ཚོགས་པ་དང། །འཁོར་རྩོམ་ཕུན་སུམ་ཚོགས་པ་མངོན་མཐོ་དང། །རྟག་ཏུ་ཉོན་མོངས་དབང་ཉིད་མི་འགྲོ་དང། །བྱ་བ་རྣམས་ལ་ཕྱིན་ཅི་མ་ལོག་པའོ། །འདི་

[109A]༄༅། །མངོན་མཐོ་ལ་ལྟོས་པའི་དྲང་ངེས་སྒྲུབ་བྱེད་དང།   སེམས་ཅན་དོན་ནི་རབ་བརྩོན་པའི། །གཏོང་ངང་མི་གནོད་བཟོད་བས་བྱེད། །
གནས་དང་གྲོལ་བ་གཞིར་བཅས་པ། །རང་དོན་རྣམ་པ་ཐམས་ཅད་པའོ། །ཞེས་གསུངས།   མི་འཕོངས་པ་དང་རྣམ་པར་མི་འཚེ་དང། །
རྣམ་འཚེ་བཟོད་དང་བྱ་བས་མི་སྐྱོ་དང། །དགའ་བྱེད་ལེགས་པར་བརྗོད་པ་དེ་ཡི་ཕྱིར། །གཞན་གྱི་དོན་ནི་རང་གི་དོན་ཡིན་ནོ། །ཞེས་གསུངས།   ལོངས་སྤྱོད་
མངོན་པར་མི་དགའ་དང། །རབ་གུས་གཉིས་ལ་མི་སྐྱོ་དང། །རྣམ་འབྱེད་རྣམ་པར་མི་རྟོག་པ། །ཐེག་ཆེན་མཐའ་དག་འདིར་ཟད་དོ། །ཞེས་གསུངས།  
སྒྲུབ་བྱེད། ཡུལ་རྣམས་ལ་ནི་མ་ཆགས་ལམ། །དེ་ཐོབ་རྣམ་གཡེང་སྡོམ་པའི་གཞན། །སེམས་ཅན་མི་གཏོང་འཕེལ་བ་དང། །སྒྲིབ་པ་རྣམ་པར་སྦྱོང་བའི་གཞན། །ཞེས་གསུངས།  རྣམ་སྨིན་དང། སྨོན་ལམ་དང་
སོ་སོར་རྟོགས་པའི་སྒོམ་པ་བཞི་དང།  དབྱིག་འགྲེལ་གསལ།  སྤྱོད་པ་སྤྲུལ་སྐུ་དང། སྟོན་པ་ཕྱིན་དྲུག་

[109B]  རྒྱུ་དང། འབྲས་བུ་དང། ལས་དང། སྦྱོར་བ་དང། འཇུག་པ་དང་དྲུག་གི་སྒོ་ནས་རབ་ཏུ་དབྱེ་བ་དེ་ཡིན་པའི་ཕྱིར་ཏེ། རྒྱན་ལས། སྦྱིན་པ་ལ་སྦྱར་ན། དོན་
རྣམས་གཏོང་བར་བྱེད་པ་དང།  །རྩ་བ་སེམས་པ་ལ་བརྟེན་པ། །འདིས་རྒྱུ། ལུས་དང་ལོངས་སྤྱོད་ཕུན་ཚོགས་དང། །འདིས་འབྲས་བུ། གཉིས་རྗེས་འཛིན་དང་རྫོགས་བྱེད་དང། །འདིས་ལས། དེ་ཡང་སེར་སྣ་མེད་ལྡན་
དང། །འདིས་ལྡན་པ། ཆོས་དང་ཟང་ཟིང་མི་འཇིགས་གཏོང། །འདིས་འཇུག་པའི་ཁྱད་པར་བསྟན་ཞེས་དབྱིག་འགྲེལ་གསུང།  མི་མཐུན་ཕྱོགས་
ཕྱི་བཤོལ་ལ་ཆགས་པ། མཆོག་འཛིན་ལ་ཆགས་པ། ལན་ལ་ཆགས་པ། རྣམ་སྨིན་ལ་ཆགས་པ། མི་མཐུན་ཕྱོགས་ལ་ཆགས་པ། རྣམ་གཡེང་ལ་ཆགས་པ་སྟེ།  
ཕར་ཕྱིན་གྱི་ཡོན་ཏན་རྒྱ་ཆེ་ལ་ངོ་མཚར་བ་རང་གཞན་གྱི་དགའ་བདེ་བླ་ན་མེད་པ་ཡོད་དེ། སོ་སོའི་ཡོན་ཏན་ཚིགས་བཅད་ཉེར་གཉིས་ཀྱིས་བཤད་པའི་ཕྱིར་ཏེ། རྒྱན་ལས། སངས་རྒྱས་སྲས་རྣམས་
དབྱིག་འགྲེལ་དུ་ཉེར་གསུམ་བྱུང་ཡང་རྩ་བར་ཚིགས་བཅད་སོ་དྲུག་འདུག་པས་བསྡུ་ལུགས་དཔྱད་དགོས།  བརྩོན་འགྲུས་ལྡན་པ་ཐོབ་པས་ཕམ་པ་མེད། །ཅེས་པའི་བར་འབྱུང་བའི་ཕྱིར།། །།འདིར་ཤོག་

[110A]༄༅། །གྲངས་དང་ཐིག་འཕྲེང་གི་ཨང་ཡིག་རྣམས་དང། ཉིན་སྲིབ་ཀྱི་རྟགས་སུ་ན་ཡིག་དང་བ་ཡིག་འཇོག་དགོས་རྣམས། བཀྲ་ཤིས་འཁྱིལ་གྱི་ཕར་ཕྱིན་སྐབས་དང་པོའི་པར་རྙིང་དང་བསྟུན་ཚེ། དེར་ཤོག་
གྲངས་ཀྱི་ཁ་ཡིག་ནོར་ཡོད་བ་རྣམས་ཀྱང་མ་བཅོས་པར། དེ་དང་མཐུན་པར་པར་དུ་བརྐོས་པ་ལགས་སོ།། །།མངྒ་ལཾ།། །།

[110B][BP]



