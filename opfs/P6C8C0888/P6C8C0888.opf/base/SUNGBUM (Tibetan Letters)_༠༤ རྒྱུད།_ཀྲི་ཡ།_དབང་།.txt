
[002A][LS]། །ཅིང་སྒྲུབ་པ་པོར། །གྲངས་མེད་བསྐལ་པར་འགྱང་མིན་དངོས་གྲུབ་
མཆོག་ལེགས་སྩོལ་དཀྱིལ་འཁོར་ལྷ་ཚོགས་རྣམས་ལ་འདུད། །ལེགས་གསུངས་མདོ་
དང་རྒྱུད་སྡེར་ཐོས་བསམ་གྱིས། །སྒྲོ་འདོགས་བཅད་ནས་འཆང་རྩོད་རྩོམ་པ་དང། །སྒྲུབ་པ་
སྙིང་པོར་མཛད་ནས་བཤད་སྒྲུབ་ཀྱིས། །རྒྱལ་བསྟན་རྒྱས་མཛད་པཎ་གྲུབ་རྣམས་ལ་འདུད། །
མདོ་རྒྱུད་ཀུན་ལ་ཐོས་བསམ་མཐར་སོན་ཅིང། །ཡི་དམ་ལྷ་ཡིས་བསྐུལ་ལྟར་རྒྱུད་སྡེ་བཞིའི། །
དཀྱིལ་ཆོག་ལ་སོགས་ལེགས་བཤད་ཟླ་མེད་པས། །ཐུབ་དགོངས་གསལ་མཛད་འཇིགས་[LS]

[002B] །དེ་ཡི་གདམས་པའི་བདུད་རྩིའི་ཆུ་རྒྱུན་མཆོག་ལེགས་པར་བླངས་ནས་ཐུགས་རྒྱུད་ལགས་གཏམས་ཏེ། །གཞན་ལ་སྤེལ་ནས་དངོས་གྲུབ་མཆོག་སྩོལ་བ། །རྒྱ་བོད་
མཚན་ལྡན་བཤེས་གཉེན་རྣམས་ལ་འདུད། །རྒྱལ་བ་དབང་པོའི་ཏོག་གི་སྤྱན་སྔ་རུ། །དམ་བཅའ་མཛད་བཞིན་ལྟ་བ་རྣམ་དག་དང། །ཉེ་འབྲེལ་སྔགས་ཀྱི་ཐེག་པ་ཕྱོགས་འདི་རུ། །གསལ་མཛད་རྒྱལ་
དབང་ཙོང་ཁ་པ་ལ་འདུད། །རྡོ་རྗེ་འཆང་དབང་དུས་མཐར་ཐ་མལ་པའི། །གཟུགས་སུ་སྤྲུལ་ནས་འགྲོ་དོན་མཛད་གསུངས་བཞིན། །སློབ་དཔོན་ཚུལ་བསྟན་དཀྱིལ་འཁོར་རྒྱ་མཚོ་ཡི། །མངའ་བདག་ངག་
དབང་དཔལ་བཟང་ཞབས་ལ་འདུད། །རྒྱལ་དང་རྒྱལ་སྲས་རྣམས་ཀྱིས་ཐུབ་བསྟན་དང། །བསྟན་འཛིན་བསྒྲུབ་པ་པོ་རྣམས་བསྲུང་བའི་ཕྱིར། །ཁྲོས་པའི་རྣམ་འགྱུར་ཅིར་ཡང་སྟོན་མཛད་པ། །ཆོས་
སྐྱོང་སྲུང་མ་རྣམས་ཀྱིས་བདག་སྐྱོངས་ཤིག་རྒྱ་བོང་མཁས་པ་རྣམས་ལ་ཉི་ཟླ་ལྟར། །གྲགས་པའི་གཞུང་མ་ཆོག་འཕྲེང་བསྐོར་གསུམ་ལས། །སྒྲུབ་དཀྱིལ་གཉིས་ཀྱི་ཆོ་ག་བྱ་བའི་ཚུལ། །དམ་པའི་ལུགས་
བཞིན་ལག་ཏུ་བླངས་བདེར་སྤྲོ། །འདིར་མཁས་ཤིང་གྲུབ་པའི་དབང་ཕྱུག་སློབ་དཔོན་ཆེན་པོ་ཨ་བྷ་ཡ་ཀ་ར་ཞེས་མཚན་ཡོངས་སུ་གྲགས་པ་དེ་ཉིད་ཀྱིས་མཛད་པའི་རྣལ་འབྱོར་རྫོགས་པའི་འཕྲེང་བ། དཀྱིལ་ཆོག་
རྡོ་རྗེ་འཕྲེང་བ། སྦྱིན་སྲེག་འོད་ཀྱི་སྙེ་མ་སྟེ་འཕྲེང་བ་སྐོར་གསུམ་དུ་གྲགས་པ་ལས་རྫོགས་འཕྲེང་དང་རྡོར་འཕྲེང་གཉིས་ཀྱི་ཆོག་ཕྱག་ལེན་གྱི་རིམ་པ་ལག་ཏུ་བླངས་པ་དེ་བར་དགོད་པ་ལ། ཆོས་ལ་སྤྲོ་བ་བསྐྱེད་པའི་ཕྱིར་ཇི་
ལྟར་བྱུང་བའི་ལོ་རྒྱུས་བཤད་པ། ཇི་ལྟར་ལག་ཏུ་བླང་བའི་ཚུལ་དངོས་བཤད་པ་གཉིས། དང་པོ་ནི། སྔོན་བྱུང་བ་བསྐལ་པ་དཔག་ཏུ་མེད་པའི་སྔ་རོལ་དུ་བསྐལ་པ་འཛིན་པ་ཞེས་བྱ་བ་ལ། འཇིག་རྟེན་གྱི་ཁམས་སུ་

[003A]༄༅། །གླིང་བཞི་ལ་དབང་བསྒྱུར་བའི་འཁོར་ལོས་སྒྱུར་བའི་རྒྱལ་པོ་རྩིབས་ཀྱི་མུ་ཁྱུད་ཅེས་བྱ་བ། རྒྱལ་བུ་མིག་མི་འཛུམ་སོགས་སྲས་སྟོང་མངའ་འོག་ཏུ་གཏོགས་པའི་རྒྱལ་ཕྲན་བརྒྱད་ཁྲི་བཞི་
སྟོང་ཡོད་པ་ཅིག་བྱུང། རྒྱལ་པོ་དེའི་མདུན་ན་འདོན་བྲམ་ཟེ་རྒྱ་མཚོའི་རྡུལ་ཞེས་བྱ་བ་སྲས་བརྒྱད་ཅུ་དང་སློབ་མ་རིག་བྱེད་ཀློག་པའི་བྲམ་ཟེ་སྟོང་ཡོད་པའི་སྲས་བྲམ་ཟེ་རྒྱ་མཚོའི་སྙིང་པོ་ཞེས་བྱ་བ་སངས་རྒྱས་པའི་
མཚན་རིན་ཆེན་སྙིང་པོ་ཞེས་བྱ་བ་བྱུང། སངས་རྒྱས་དེ་ལ་འཁོར་ལོས་བསྒྱུར་བའི་རྒྱལ་པོ་རྩིབས་ཀྱི་མུ་ཁྱུད་ཀྱིས་ཟླ་བ་གསུམ། དེའི་སྲས་རྣམས་ཀྱིས་ཟླ་བ་གསུམ་གསུམ་སྟེ་ལོ་ཉིས་བརྒྱ་ལྔ་བཅུ་དང་ཟླ་བ་གསུམ་
འདས་པར་རྒྱལ་པོ་ཡབ་སྲས་རྣམས་ཀྱིས་བསྙེན་བཀུར་ཕུན་སུམ་ཚོགས་པ་མཛད། མདུན་ན་འདོན་རྒྱ་མཚོའི་རྡུལ་གྱིས་ལོ་བདུན་བསྙེན་བཀུར་ཞིང་ཆོས་མཉན་ནས་རྨི་ལམ་བརྟགས་པས་རྒྱལ་པོ་རྩིབས་ཀྱི་མུ་ཁྱུད་
ཀྱིས་སྲོག་ཆགས་མང་པོ་ཟབ། སྟག་ལ་སོགས་པའི་གཅན་ཟན་གདུག་པ་ཅན་མང་པོས་རྒྱལ་པོ་དེ་གསོད་པ། བློན་པོ་ཁ་ཅིག་ཤིང་རྟ་བདེ་བ་ལ་ཞོན་ནས་ལ་མགོལ་བར་འགྲོ་བ་སོགས་རྨིས་ཏེ་སངས་རྒྱས་ལ་ཞུས་
པས་སངས་རྒྱས་ཀྱིས་རྒྱལ་པོ་རྒྱལ་སྲིད་ལ་ཆགས་ཤིང་མི་དགེ་བ་མང་པོ་སྤྱད་པས་ངན་སོང་དུ་ལྟུང་བ་དང་འཁོར་བར་ཡུན་རིང་དུ་འཁོར་བར་ལུང་བསྟན། བློན་པོ་དེ་དག་ཐེག་པ་དམན་པའི་ལམ་དུ་ཞུགས་ནས་ཉན་
རང་གི་བྱང་ཆུབ་འཐོབ་པར་ལུང་བསྟན། དེ་དག་ལས་གཞན་མང་པོ་ཐེག་པ་ཆེན་པོར་ཞུགས་ནས་བྱང་ཆུབ་ཆེན་པོ་འཚོལ་བར་ལུང་བསྟན་པར་མཛད། དེ་ནས་བྲམ་ཟེས་རྒྱལ་པོ་ལ་བྱང་ཆུབ་མཆོག་ཏུ་སེམས་
སྐྱེད་པར་ཡང་ཡང་བསྐུལ་བས་ལན་གསུམ་པ་ལ་སངས་རྒྱས་ཀྱི་ཞིང་བཟང་པོ་བྱུང་ན་བྱང་ཆུབ་ཏུ་སེམས་བསྐྱེད་པར་ཁས་བླངས། དེ་ནས་སངས་རྒྱས་ཀྱིས་མེ་ལོང་བཀོད་པ་ཞེས་བྱ་བའི་ཏིང་ངེ་འཛིན་ལ་

[003B]
ཕྱིར་རང་རང་གི་ཁང་པར་ཞུགས་ཏེ་ཞིང་གང་གཟུང་བ་ལ་སེམས་པར་བྱེད། དེའི་བར་ལ་བྲམ་ཟེ་རྒྱ་མཚོའི་རྡུལ་གྱིས་སྲོག་ཆགས་མང་པོ་དགེ་བ་ལ་བཀོད། དེ་ལྟར་ལོ་བདུན་འདས་པ་ན་རྒྱལ་པོ་འཁོར་བཅས་
ལྷས་བསྐུལ་ནས་སངས་རྒྱས་ཀྱི་སྤྱན་སྔར་རང་རང་གི་སངས་རྒྱས་ཀྱི་ཞིང་བཟུང་ཞིང་སེམས་བསྐྱེད་པས་རྒྱལ་པོ་བདེ་བ་ཅན་དུ་ཚེ་དཔག་མེད་ཏུ་འགྱུར་བར་ལུང་བསྟན། རྒྱལ་པོའི་བུ་ཐུ་བོ་མིག་མི་འཛུམ་
ཚེ་དཔག་མེད་མྱ་ངན་ལས་འདས་ཚུལ་བསྟན་པའི་སྲོད་ལ་ཆོས་ནུབ་པའི་ཐོ་རངས་སངས་རྒྱས་པའི་མཚན་འོད་ཟེར་ཀུན་ནས་འཕགས་པ་དཔལ་བརྩེགས་ཀྱི་རྒྱལ་པོར་ལུང་བསྟན། བུ་གཉིས་པ་མཐུ་ཆེན་
ཐོབ་སྟེ་སངས་རྒྱས་འོད་ཟེར་ཀུན་འཕགས་དཔལ་བརྩེགས་རྒྱལ་པོ་མྱ་ངན་ལས་འདའ་ཚུལ་བསྟན་པའི་རྗེས་སུ་རབ་ཏུ་བརྟན་པ་ཡོན་ཏན་ནོར་བུ་བརྩེགས་པའི་རྒྱལ་པོར་ལུང་བསྟན། བུ་གསུམ་པ་འཇམ་
དཔལ་ཏེ་ཞིང་དག་པ་རྡུལ་བྲལ་ཡང་དག་བརྩེགས་སུ་སངས་རྒྱས་ཀུན་དུ་གཟིགས་སུ་ལུང་བསྟན། བུ་བཞི་པ་ཀུན་ཏུ་བཟང་པོ། །ལྔ་པ་པདྨ་དམ་པ། དྲུག་པ་དབང་བསྒྱུར་དབང་ཕྱུག་རྒྱལ་པོ། །བདུན་པ་སྣང་
བ་རྡུལ་བྲལ་སྤོབས་མཐོ་དབང་ཕྱུག་རྒྱལ་པོ། །བརྒྱད་པ་ཡི་ཤེས་རྡོ་རྗེ་རྣམ་པར་བསྒྱིངས་པའི་དབང་ཕྱུག་ཏུ་ལུང་བསྟན། དེ་ནས་སྲོག་ཆགས་ཁྲི་སངས་རྒྱས་སུ་འགྱུར་བར་ལུང་བསྟན། དེ་ནས་སྲས་དགུ་པ་མི་
འཁྲུགས་པར་ལུང་བསྟན། དེ་བཞིན་དུ་རྒྱལ་པོའི་བུ་སྟོང་ཚང་བར་སངས་རྒྱས་སུ་འགྱུར་བར་ལུང་བསྟན། དེ་ནས་རྒྱལ་ཕྲན་བརྒྱད་ཁྲི་བཞི་སྟོང། དེ་ནས་སྲོག་ཆགས་དུང་བྱུར་དགུ་དང་བྱེ་བ་གཉིས། དེ་ནས་

[004A]༄༅། །བྲམ་ཟེ་རྒྱ་མཚོའི་རྡུལ་གྱི་སྲས་བརྒྱད་ཅུ། དེ་ནས་བྲམ་ཟེ་དེའི་སློབ་མ་སྟོང་དང་བྲམ་ཟེ་བྱེ་བ་ཕྲག་གསུམ། དེ་ནས་བྲམ་ཟེ་རིག་བྱེད་ཀློག་པ་སྟོང་གི་དང་པོ་རྣམས་སངས་རྒྱས་སུ་ལུང་
བསྟན༑ དེ་ནས་རིག་བྱེད་ཀློག་པ་སྟོང་གི་གཉིས་པ་བསྐལ་བཟང་གི་སངས་རྒྱས་སྟོང་གི་དང་པོ་འཁོར་བ་འཇིག་གཉིས་པ་གསེར་ཐུབ། གསུམ་པ་འོད་སྲུངས། ལྔ་པ་བྱམས་པ། དེ་བཞིན་དུ་དགུ་བརྒྱ་
གོ་དགུའི་བར་བསྐལ་བཟང་གི་སངས་རྒྱས་སུ་ལུང་བསྟན། དེ་ནས་རིག་བྱེད་ཀློག་པ་སྟོང་གི་ཐ་མ་ལ་སེམས་བསྐྱེད་པར་བསྒོས་པས་ཅུང་ཟད་བསམ་མོ་ཟེར་ནས་རེ་ཞིག་བསམ་པའི་བར་ལ་རྒྱ་མཚོའི་རྡུལ་གྱི་བསྙེན་
བཀུར་བ་ལྔ་བསྐལ་པ་བཟང་པོའི་སངས་རྒྱས་སུ་ལུང་བསྟན། དེ་ནས་རིག་བྱེད་ཀློག་པ་སྟོང་གི་ཐམས་དེ་བཞིན་གཤེགས་པ་ལ་བསྐལ་པ་བཟང་པོ་དེ་ལ་ཐུབ་པ་ཉི་མ་དུ་མཆིས། བཀའ་སྩལ་པ་སྟོང་དང་བཞིའོ། །
གསོལ་པ་ཐུབ་པ་ཉི་མ་སྟོང་དང་བཞི་པོ་དེ་དག་གི་སྐུ་ཚེའི་ཚང་དང་གདུལ་བྱ་སོགས་ཅི་ཙམ་པ་དེ་ཙམ་དུ་གྱུར་ཅིག་ཅེས་སྨོན་ལམ་བཏབ་པས་ལེགས་སོ་གནང་སྟེ་སངས་རྒྱས་གསལ་མཛད་ཅེས་བྱ་བར་ལུང་བསྟན། དེ་
ནས་བྲམ་ཟེ་རྒྱ་མཚོའི་རྡུལ་གྱིས་ཞིང་མ་དག་པ་མི་མཇེད་དུ་སེམས་ཅན་མ་རུང་བ་མི་དགེ་བཅུ་ཚང་བར་སྤྱོད་པ་ཤིན་དུ་གདུལ་དཀའ་བ་རྣམས་ལ་ཐུགས་རྗེས་ལྷག་པར་གཟིགས་ནས་སྨོན་ལམ་ཆེན་པོ་ལྔ་བརྒྱ་བཏབ་
སྟེ་བདེན་སྟོབས་བརྗོད་པས་དེ་བཞིན་གཤེགས་པས་ལེགས་སོ་གནང་སྟེ་ཁྱོད་ནི་མདོག་དབྱིབས་དྲི་ལ་སོགས་པ་པདྨ་གཞན་ལས་ཁྱད་པར་དུ་འཕགས་པའི་པདྨ་དཀར་པོ་ལྟ་བུའི་བྱང་ཆུབ་སེམས་དཔའོ། གཞན་
རྣམས་མེ་ཏོག་ཕལ་པ་ལྟ་བུའི་བྱང་ཆུབ་སེམས་དཔའ་འོ་ཞེས་བྱ་བ་ལ་སོགས་པས་བསྔགས་ཏེ་བསྐལ་བཟང་གི་སངས་རྒྱས་བཞི་པ་བདག་ཅག་གི་སྟོན་པ་ཤཱཀྱ་ཐུབ་པར་ལུང་བསྟན། དེའི་ཚེ་ཕྱོགས་བཅུའི་

[004B] ལྷ་དང་མིའི་སྐྱེ་རྒུ་ཐམས་ཅད་ཀྱིས་མཆོད་པ་ཕུལ་ཞེས་སྙིང་རྗེ་པད་དཀར་ལས་བཤད། དེས་ན་བདག་ཅག་གི་དཔལ་ལྡན་བླ་མ་རྗེ་བཙུན་ཙོང་ཁ་པ་ཆེན་པོས། སྙིགས་
མ་ལྔ་ཡིས་ཧ་ཅང་སྦགས་པ་ཡི། ཞིང་འདི་གཞན་གྱིས་སྤངས་དུས་མགོན་ཁྱོད་ཀྱིས། ཡོངས་སུ་བཟུང་ཚེ་རྒྱལ་བ་སྲས་བཅས་ཀྱིས་པད་དཀར་ལྟ་བུར་བསྔགས་པའི་དགོས་པའང་ཅི། ཞེས་
གསུངས། དེ་ལྟར་ཐུགས་བསྐྱེད་དེ་བསྐལ་པ་མང་པོར་ཚོགས་བསགས་སྒྲིབ་པ་སྦྱངས་ཏེ་སངས་རྒྱས་པའི་རྗེས་སུ་མི་མཇེད་འཇིག་རྟེན་གྱི་ཁམས་འདིའི་གདུལ་བྱ་རྗེས་སུ་འཛིན་པར་སྔོན་སྨོན་ལམ་བཏབ་པ་བཞིན་དུ་ས་ལ་བབས་པ་ན་དགའ་ལྡན་དུ་ལྷ་རྣམས་ལ་ཆོས་སྟོན་པའི་ཕྱིར་དུ་ལྷའི་བུ་དམ་པ་ཏོག་དཀར་པོའི་ཚུལ་བཟུང་བ་དེ་ཉིད་འཛམ་བུ་གླིང་དུ་གཟིགས་པ་རྣམ་པ་ལྔ་གཟིགས་ནས་ཡབ་རྒྱལ་པོ་ཟས་གཙང་མ་
དང་ཡུམ་སྒྱུ་མ་ལྷ་མཛེས་གཉིས་ཀྱི་སྲས་གཞོན་ནུ་དོན་གྲུབ་ཅེས་བྱ་བར་སྦྲུལ་ཏེ་བཟོའི་གནས་ལ་མཁས་པ་དང། བཙུན་མོའི་འཁོར་དགྱེས་རོལ་བ། ངེས་འབྱུང་དཀའ་བ་སྤྱད་པ། བྱང་ཆུབ་སྙིང་པོར་གཤེགས་
པ། བདུད་ཀྱི་སྡེ་བཅོམ་པ། མངོན་པར་རྫོགས་པར་བྱང་ཆུབ་པ་སོགས་ཀྱི་མཛད་པ་བསྟན་ནས་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་དམ་སྡེ་སྣོད་གསུམ་གསུངས་པའི་སྒོ་ནས་ཆོས་ཀྱི་འཁོར་ལོ་རྒྱ་ཆེན་པོ་བསྐོར་ཏེ་
གདུལ་བྱ་དཔག་ཏུ་མེད་པ་ཐེག་པ་གསུམ་གྱི་སྨིན་གྲོལ་གྱི་ལམ་ལ་འགོད་པར་མཛད། དེ་ཡང་སངས་རྒྱས་འཇིག་རྟེན་དུ་བྱོན་ནས་མཛད་པ་བཅུ་གཉིས་མཛད་པ་ཐམས་ཅད་ཀྱིས་སྡེ་སྣོད་གསུམ་གྱིས་བསྡུས་པའི་ཆོས་
དཔག་ཏུ་མེད་པ་གསུངས་ནས་གདུལ་བྱ་ཐེག་པ་གསུམ་ལ་འགོད་པར་མཛད་པ་ཡིན་མོད་ཀྱི། དེ་ལྟར་ན་འང་གསང་སྔགས་ཀྱི་ཆོས་ནི་འདས་པའི་སངས་རྒྱས་མར་མེ་མཛད་ནས་སངས་རྒྱས་འདི་སྲུང་གི་བར་འཇིག་རྟེན་དུ་

[005A]༄༅། །སྔོན་བྱོན་པའི་སངས་རྒྱས་རྣམས་ཀྱིས་མ་གསུངས་ལ། མ་འོངས་པའི་སངས་རྒྱས་བྱམས་པ་སོགས་ཕལ་ཆེར་གྱིས་ཀྱང་གསུངས་བར་མི་འགྱུར་བར་གསང་བ་འདུས་པའི་རྒྱུད་སོགས་ནས་
གསུངས༑ དེས་ན་སངས་རྒྱས་འཇིག་རྟེན་དུ་བྱོན་པ་ལས་ཀྱང་དཀོན་པའི་གསང་སྔགས་རྡོ་རྗེ་ཐེག་པའི་ཆོས་རྒྱུད་སྡེ་བཞི་གསུངས་པའི་སྒོ་ནས་གདུལ་བྱ་སྨིན་གྲོལ་ལ་འགོང་བར་མཛད་པ་ནི་བདག་ཅག་གི་སྟོན་པ་ཤཱཀྱ་ཐུབ་
པའི་མཛད་པ་བླ་ན་མེད་པ་ཡིན། དེ་ཡང་ཐུན་མོང་པའི་སྡེ་སྣོད་གསུམ་ལ་ཉན་བསམ་སྒོམ་གསུམ་བྱས་པ་ལ་བརྟེན་ནས་ཐེག་པ་གསུམ་གང་རུང་གི་ལམ་ལ་འཇུག་ཅིང་ཉན་ཐོས་ཀྱི་ལམ་སྒོམ་པ་ལ་བརྟེན་ནས་ཉན་ཐོས་ཀྱི་
བྱང་ཆུབ་ཐོབ་པ་དང། རང་སངས་རྒྱས་ཀྱི་ལམ་སྒོམ་པ་ལ་བརྟེན་ནས་རང་སངས་རྒྱས་ཀྱི་བྱང་ཆུབ་ཐོབ་པ་དང། ཐེག་པ་ཆེན་པོའི་ལམ་བསྒོམ་པ་ལ་བརྟེན་ནས་བྱང་ཆུབ་ཆེན་པོ་འཐོབ་པར་འགྱུར་བ་ཡོད་ནའང་ཕར་
ཕྱིན་ཐེག་པའི་ལམ་སྒོམ་པས་བསྐལ་ཆེན་གྲངས་མེད་གསུམ་ལ་སོགས་པར་ཚོགས་བས་གས་ནས་སངས་རྒྱ་པ་མ་གཏོགས། ཚེ་གཅིག་ལུས་གཅིག་ལ་འཚང་རྒྱ་བ་དང། སྙིགས་དུས་ཀྱི་ཚེ་ཐུང་གཅིག་ལ་འཚང་རྒྱ་བ་
མི་འོང་ལ། རྡོ་རྗེ་ཐེག་པའི་ལམ་བསྒོམ་པས་ཚེ་གཅིག་ལུས་གཅིག་ལ་སངས་རྒྱ་བ་དང་སྙིགས་དུས་ཀྱི་ཚེ་ཐུང་གཅིག་ལ་སངས་རྒྱ་བ་སོགས་འབྱུང་བས་ན་རྡོ་རྗེ་ཐེག་པའི་ལམ་འདི་ལམ་གཞན་ལས་ཁྱད་པར་དུ་
འཕགས་ཤིང་དེ་བརྗོད་བྱར་བྱས་ནས་སྟོན་པའི་གསུངས་རབ་རྒྱུད་སྡེ་རྣམས་ཀྱང་གསུངས་རབ་གཞན་ལས་ཁྱད་པར་དུ་འཕགས་པ་ཡིན། དེ་ལྟར་བདག་ཅག་གི་སྟོན་པས་རྒྱུད་གསུངས་པ་ལ་བརྟེན་ནས་རྒྱལ་
པོ་ཨིནྡྲ་བོ་དཧི་དང། དཔལ་མགོན་འཕགས་པ་ཀླུ་སྒྲུབ་ལ་སོགས་པ་གསང་སྔགས་ཐུགས་ཉམས་སུ་བཞེས་ནས་གྲུབ་པ་ཐོབ་པ་དང་རྒྱུད་ཀྱི་དགོངས་པ་འགྲེལ་པའི་བསྟན་ཆོས་རྩོམ་པའི་པཎ་གྲུབ་བསམ་

[005B] དེ་རྣམས་ཀྱི་ནང་ནས་འཕྲེང་བ་སྐོར་གསུམ་མཛད་པ་པོ་ནི། གནས་ལྔ་ཡོངས་རྫོགས་ཀྱི་པཎྚི་ཏ་མཁས་ཤིང་གྲུབ་པ་བརྙེས་པའི་རྣལ་འབྱོར་གྱི་དབང་ཕྱུག་སློབ་
དཔོན་ཆེན་པོ་ཨ་བྷ་ཡ་ཀར་གུཔྟ་བོད་སྐད་དུ་པཎ་ཆེན་འཇིགས་མེད་འབྱུང་གནས་སྦས་པ་ཞེས་མཚན་ཡོངས་སུ་གྲགས་པ་དེ་ཉིད་ཡིན་ལ། དེ་ཉིད་སྐུ་འཁྲུངས་པའི་ཡུལ་ནི་རྒྱ་གར་ཤར་ཕྱོགས་སིང་ག་ལའི་ཡུལ་
གྱི་རྒྱལ་བོ་ཆེན་པོའི་སྲས་སུ་འཁྲུངས། གཞོན་ནུ་ནས་མ་ག་དཧར་བྱོན་ནས་ཐམས་ཅད་ཡོད་སྨྲའི་སྡེ་ལ་རབ་ཏུ་བྱུང། དཔལ་ནཱ་ལེནྟྲ་དང། བཧྲི་ཀ་མལ་ཤི་ལའི་པཎྚི་ཏ་མཁས་པ་རྣམས་ཀྱི་དྲུང་དུ་རིག་གནས་རྣམས་
དང་མདོ་རྒྱུད་རྒྱ་མཚོ་ལྟ་བུ་ལ་གསན་སྦྱོངས་མཛད་པས་གནས་ལྔ་ཡོངས་སུ་རྫོགས་པའི་པཎྚི་ཏར་གྱུར། མཁས་བཙུན་བཟང་པོའི་གནས་ཐོབ་བས་པཎྚི་ཏ་ཐམས་ཅད་ཀྱི་གཙུག་གི་ནོར་བུ་ལྟ་བུར་གྱུར་པ་དེ་ཉིད་
ལ༑ རྡོ་རྗེ་གདན་གྱི་རྒྱལ་པོ་ཤིང་སྟན་ཅན་གྱིས་ཨིནྟ་ཨུ་ལི་ཞེས་པའི་ས་གཞི་བཟང་པོ་ཞིག་ཕུལ་བ་དེ་ཉིད་དུ་གཙུག་ལག་ཁང་བྱས་ཏེ། པཎྚི་ཏ་བརྒྱ་བྲག་ལ་ཐེག་པ་སྣ་ཚོགས་ཀྱི་ཆོས་སྟོན་ཅིང། ཉིན་ཞག་རེ་ལ་
ཐུན་གསུམ་དུ་བཅད་པའི་ཐུན་གཅིག་ལ་བསྟན་བཅོས་རྩོམ། ཐུན་གཅིག་ལ་ཆོས་འཆད། ཕུན་གཅིག་ལ་ཏིང་ངེ་འཛིན་ལ་མཉམ་པར་འཇོག་དེ་ཡང་མདོ་ཕྱོགས་ལ་ཐུབ་པ་དགོངས་རྒྱན། བརྒྱད་སྟོང་
པའི་འགྲེལ་བ་གནད་ཀྱི་ཟླ་ཟེར། དབུ་མ་སྐེ་མ་ལ་སོགས་པ་མང་དུ་མཛད། སྔགས་ཕྱོགས་ལ་གྲུབ་ཆེན་ལཱུ་ཨི་པ་དང། །དཱ་རི་ཀ་ལ་དང། རྡོ་རྗེ་དྲིལ་བུ་པ་དང། ཛ་ལན་དྷཱ་རི་པ་དང། དཔེ་མེད་
དཔལ་ལ་སོགས་པ་རྣམས་ལ་གསང་སྔགས་མཐའ་དག་གསན་ནས་ཐུགས་སུ་ཆུད་ཀྱང་སྦས་པའི་ཚུལ་གྱིས་མན་ངག་མ་བསྟན་པའི་ཚེ། ཙཎྚ་ལི་ཞེས་པའི་བུད་མེད་བ་ལ་ལང་བཤའི་བའི་རིགས་ཅིག་གིས་ཆང་

[006A]༄༅། །བི་ལུ་གང་དང། ཤ་དམར་པོ་ཅིག་ཁྱེར་བྱུང་ནས་བུ་འདི་འཐུང་ཞིང་ཟོ་དང་དོན་ཆེན་པོ་རྙེད་པར་འགྱུར་རོ། །ཞེས་ཟེར་པ་ལ། ང་དགེ་སློང་ཡིན་པས་དེ་མི་རུང་སྙམ་ནས་བསྐྲད་
པས་ཕྱིར་སོང་བ་དང། དེ་མ་ཐག་འདི་མཁའ་འགྲོ་མ་ཡིན་ནམ་སྙམ་ནས་ཁོང་གིས་དྲིས་ཀྱང་སུས་ཀྱང་མ་མཐོང་ཟེར། བཙལ་བས་ཀྱང་མ་རྙེད། རྐང་རྗེ་ས་ལ་བལྟས་པས་མེ་ཏོག་ཨུ་དུམ་ཝར་
སོགས་མང་དུ་སྐྱེས་པ་མཐོང་བས། ཡེ་ཤེས་ཀྱི་མཁའ་འགྲོ་མར་ཤེས་ཏེ། འགྱོད་པ་དྲག་པོ་སྐྱེས་ཏེ་བཤགས་པ་མང་དུ་བྱས། གསོལ་བ་དྲག་ཏུ་བཏབ་པས། བུད་མེད་ལང་ཚོ་རྒྱས་པ་རུས་པས་
བརྒྱན་པ་ཞིག་བྱུང་ནས་ཁ་སང་གི་ཤ་ཆང་དེ་ཟོས་ཤིང་འཐུངས་ན་ཚེ་འདིས་མཆོག་གི་དངོས་གྲུབ་འཐོབ་པ་ཡིན་ཏེ། ང་བསྐྲད་པས་ལན་འོན་ཀྱང་འགྱོད་པ་སྐྱེས་འདུག་པས་ད་བར་ངོར་མཆོག་འགྲུབ་ཀྱི། ད་
དུང་སྒྲིབ་སྦྱོངས་དང་བཤགས་པ་གྱིས་ལ། སྔགས་ཀྱི་མན་ངག་མང་དུ་རྩོམས། ཁྱད་པར་དུ་སམ་བུ་ཊའི་འགྲེལ་པ་རྒྱས་པ་ཞིག་གྱིས། གདུལ་བྱ་རྣམས་གསང་སྔགས་ཀྱི་སྒོར་འཇུག་པའི་ཕྱིར་དུ་དཀྱིལ་
འཁོར་གྱི་ཆོ་ག་རྒྱས་པ་ཅིག་དང། རྒྱུད་སྡེ་བཞིའི་ལྷ་ཚོགས་ཀྱི་རྗེས་གནང་གི་ཆོ་ག་གྱིས་བྱ་བ་སོགས་མང་དུ་གདམས་ཤིང་དབང་བསྐུར་བྱིན་གྱིས་བརླབས་ནས་མི་སྣང་བར་གྱུར་ཏོ། །དེ་ནས་སློབ་དཔོན་
གྱིས་ཐུགས་བསྐྱེད་རྒྱ་ཆེན་པོ་མཛད་ནས། མཁའ་འགྲོས་ལུང་བསྟན་པ་ལྟར། སམ་བུ་ཊའི་ཊིཀྐ་མན་ངག་སྙེ་མ་ཤོ་ལོ་ཀ་སྟོང་ཕྲག་བརྒྱད་པ། སངས་རྒྱས་ཐོད་པའི་ཊིཀྐ་འཇིགས་པ་མེད་པའི་གཞུང་
འགྲེལ་ཤོ་ལོ་ཀ་སྟོང་དྲུག་བརྒྱ་པ། དཔལ་འཁོར་ལོ་བདེ་མཆོག་གི་མངོན་རྟོགས་འཁྲུལ་སྤོང། དུས་འཁོར་ལ་འཇུག་པ། འདུས་པ་འཕགས་སྐོར་ལ། པཉྩ་ཀྲ་མ་དང། ཀུ་མུ་ཏྲ་གཉིས། རྒྱུད་སྡེ་

[006B] དེའི་སྒྲུབ་ཐབས་གདུལ་བྱ་དབང་པོ་རབ་ཀྱི་དབང་དུ་བྱས་པའི་རྣལ་
འབྱོར་རྫོགས་པའི་འཕྲེང་བ་ཤོ་ལོ་ཀ་སྟོང་དང་ཉིས་བརྒྱ་ཡོད་པ། སྔགས་བླ་མེད་མཐའ་དག་གི་རྫོགས་རིམ་མདོར་བསྡུས་པ་རྣལ་འབྱོར་མན་ངག་སྙེ་མ་བྱ་བ་དང། དཀྱིལ་ཆོག་དང། བསྙེན་སྒྲུབ་
ཐམས་ཅད་ཀྱི་ཁ་སྐོང་ཞིང་ལས་བཞི་སྒྲུབ་པར་བྱེད་པ་སྦྱིན་སྲེག་འོད་ཀྱི་སྙེ་མ་དང། དབང་གོང་མ་གསུམ་གྱི་ཕྱག་བཞེས་གསལ་བར་སྟོན་པ་རིན་ཆེན་སྙེ་མ་སོགས་མདོར་ན་མདོ་རྒྱུད་ཀྱི་དགོངས་འགྲེལ་
མན་ངག་གི་བཤད་པའི་བསྟན་བཅོས་འབུམ་ཕྲག་གཅིག་མཛད་པར་གྲགས། དེས་ན་མཁས་དང་གྲུབ་པའི་དབང་ཕྱུག་འཕགས་སྡེ་ལོ་ཙཱ་བ་དགེ་འདུན་བཀྲ་ཤིས་ཀྱིས། རྒྱལ་རིགས་འཁྲུངས་ནས་
མདོ་སྔགས་གཞུང་ལ་སྦྱངས། །ཡི་དམ་ལུང་བསྟན་རང་གཞན་སྨིན་གྲོལ་མཛད། །བསྟན་པའི་སྒྲོན་མེ་ཡིད་བཞིན་ནོར་བུ་མཆོག་སློབ་དཔོན་ཆེན་པོ་ཨ་བཧའི་ཞབས་ལ་འདུད། །ཅེས་
གསུངས༑ དེ་ལྟར་བསྟན་བཅོས་མང་དུ་མཛད་པ་ལས་འཕྲེང་བ་སྐོར་གསུམ་གྱི་དབང་རྒྱུན་དང་ཆོག་ཕྱག་ལེན་སོགས་པཎྚི་ཏ་དགེ་བའི་འབྱུང་གནས། དཔེ་མེད་སྲུང་བ། རྣམ་བཤད་ལྷ་སོགས་
པཎ་གྲུབ་དུ་མ་ལ་བརྒྱུད་དེ་རྒྱ་གར་འཕགས་པའི་ཡུལ་དུ་དར་ཞིང་རྒྱས།། །།དེ་ནས་རིམ་གྱིས་བོད་དུ་བརྒྱུད་པ་ལ། ཁ་ཆེའི་པཎ་ཆེན་ཤཱཀྱ་ཤྲི་ཞེས་མཚན་ཡོངས་སུ་གྲགས་པ་དེ་ཉིད་ནི་ས་ཆེན་པོ་
ལ་བཞུགས་པའི་བྱང་ཆུབ་སེམས་དཔའ་ཆེན་པོ་སེམས་ཅན་གྱི་དོན་དུ་བསམ་བཞིན་དུ་སྐྱེ་བ་བཞེས་ནས་རྒྱ་གར་ཁ་ཆེ་སོགས་ཀྱི་པནྚི་ཏ་མཁས་གྲུབ་རྣམས་ལ་སྡེ་སྣོད་གསུམ་དང་རྒྱུད་སྡེ་བཞིའི་གདམས་
[007A]༄༅། །པ་གསན་ཅིང་ཐུགས་ཉམས་སུ་བཞེས་པ་དེ་ཉིད་ཀྱིས་འགྲོ་བ་རྣམས་ལ་གང་ལ་གང་འཚམས་པའི་གདམས་པ་བསྟན་ནས་བསྟན་པ་དང་སེམས་ཅན་ལ་ཕན་འདོག་རྒྱ་ཆེན་པོ་
མཛད་ཅིང། ཁྱད་པར་དུ་རྒྱ་གར་དུ་པཎ་ཆེན་པི་ཁྱཱ་ཏ་དེ་བ་དང་ཤཱཀྱ་རཀྵི་ཏ་གཉིས་ལ་རྡོ་རྗེ་འཕྲེང་བའི་ཆོས་སྐོར་ཚང་བར་གསན་ནས་བོད་དུ་ཕེབ་པའི་ཚེ་ཐོག་མར་མངའ་རིས་སུ་འཕྲེང་བའི་དབང་ཐམས་
ཅད་བསྐུར། སླར་ཡང་དབང་བསྐུར་ཚང་བར་སློབ་དཔོན་བཧུ་མི་ཤྲཱི་དང། སུག་ཐམས་ཅད་མཁྱེན་པ། གླན་པ་སོ་བ། གཉག་རྡོ་རྗེ་འཛིན་པ། ལྷོ་བ་ཐམས་ཅད་མཁྱེན་པ་སོགས་ལ་
གནང༑ ཕྱིས་སུ་དབུས་ཀྱི་སྣེའུ་རྫོང་དུ་དཀྱིལ་འཁོར་ཉེར་བརྒྱད་དུ་བསྡུས་པའི་དབང་བསྐུར་ཀྱང་མཛད། དེས་ན་མཁས་གྲུབ་སྔགས་རམ་པས། ས་ཆེན་འདི་ན་ངོ་མཚར་རྣམ་མང་བསྟན། །རྒྱུ་
གང་ཁ་ཆེ་བ་ལ་བོད་རྒྱ་ནག་སོགས། །ཡུལ་ཁམས་ཀུན་ན་མཚུངས་མེད་ཆོས་ཀྱི་རྗེ། །པཎ་ཆེན་ཤཱཀྱ་ཤྲཱི་ལ་གསོལ་བ་འདེབས། །ཞེས་གསུངས། དེ་ལྟ་བུའི་པཎ་ཆེན་ཤཱཀྱ་ཤྲཱི་ལས་བརྒྱུད་པའི་
དབང་རྒྱུན་བོད་དུ་དར་རྒྱས་ཆེ་བར་བྱུང་བ་ལས། རིམ་གྱིས་རྒྱལ་བ་སྣང་བ་མཐའ་ཡས་ཀྱི་རྣམ་འཕྲུལ་པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་དཔལ་བཟང་པོ་དང། འགྲོ་མགོན་
ཕྱག་ན་པདྨོའི་རྣམ་འཕྲུལ་རྒྱལ་དབང་ཐམས་ཅད་མཁྱེན་གཟིགས་ངག་དབང་བློ་བཟང་རྒྱ་མཚོ་གཉིས་ལ་བརྒྱུད། ཕྱི་མ་ལས་རིམ་གྱིས་བརྒྱུད་དེ་མཁས་ཤིང་གྲུབ་པའི་དབང་ཕྱུག་དཀྱིལ་འཁོར་རྒྱ་མཚོའི་
མངའ་བདག་རྗེ་བཙུན་དམ་པ་ངག་དབང་དཔལ་བཟང་པོའི་ཞལ་སྔ་ནས་ཀྱིས་ཆོས་སྡེ་ཆེན་པོ་དཔལ་ལྡན་འབྲས་སྤུངས་སུ་མདོ་སྔགས་ཡོངས་སུ་རྫོགས་པའི་བླ་མ་མཁས་གྲུབ་ཀྱི་སྐྱེས་ཆེན་མང་པོ་དང་

[007B]
ལྟ་བ་བཞིན་དུ་ལེགས་པར་བསྩལ་ཞིང། དེའི་ཚེ་བདག་གིས་ཀྱང་ལེགས་པར་ཐོབ། གཞན་ཡང་ཡར་ལུང་ལོ་ཙྪ་པ་གྲགས་པ་རྒྱལ་མཚན། ཞད་ལོ་ཙྪ་བ་གྲུབ་པ་དཔལ། ཆགས་ལོ་ཙྪ་བ་ཆོས་རྗེ་
དཔལ༑ འབྲོ་ལོ་ཙྪ་བ་ཤེས་རབ་དཔལ། མང་མཁར་བྱང་ཆུབ་སེང་གེ་སོགས་ཀྱིས་རྒྱ་གར་གྱི་པཎྜི་ཏ་སོ་སོ་ལས་འཕྲེང་བའི་དབང་གསན་ནས་བོད་དུ་དབང་རྒྱུན་སྤེལ་བར་མཛད་པ་ལས་མཆེད་པ་
མང་དུ་བྱུང་བར་སྣང། འཕྲེང་བསྐོར་གསུམ་བོང་ དཀྱིལ་ཆོག་རྡོ་རྗེ་འཕྲེང་བ་སློབ་དཔོན་ཨ་བྷ་ཡ་ཀ་ར་རང་ཉིད་ཀྱིས་པཎྜི་ཏ་མཛད་ནས་ལོ་ཙྪ་བ་ཁེ་གད་འཁོར་ལོ་གྲགས་ཀྱིས་བསྒྱུར་
ཕྱིས་ཁམས་པ་བན་དཧེ་ཤེས་རབ་དཔལ་གྱིས་བཧྲི་ཀ་མ་ལ་ཤི་ལའི་གཙུག་ལག་ཁང་དུ་མཁས་པ་ཆེན་པོ་དེ་ཉིད་ཀྱི་དྲུང་དུ་ལེགས་པར་གཏུགས་ཤིང་བཅོས་ནས་གཏན་ལ་ཕབ། ཡང་ཕྱིས་སུ་པཎྚི་ཏ་ཆེན་པོ་
རཏྣ་རཀྵི་ཏ། ར་ཧུ་ལ་ཤྲི་བྷ་ཏྲ། ཉི་མའི་དབང་པོ། །མཱ་ནི་ཀ་ཤྲི་ཛྙཱ་ན་དང། ཆགས་ལོ་ཙྪ་བ་དགེ་སློང་ཆོས་རྗེ་དཔལ་གྱིས་ལེགས་པར་ཞུས་ཤིང་གཏན་ལ་ཕབ། འདི་འགྱུར་ལེགས་པར་ཡོངས་
རྫོགས་བསྟན་པའི་མངའ་བདག་ངག་དབང་བློ་བཟང་རྒྱ་མཚོ་ལ་སོགས་པ་མཁས་པ་མང་པོས་བཞེད། རྣལ་འབྱོར་རྫོགས་འཕྲེད་ནི་རྒྱ་གར་གྱི་པཎྚི་ཏ་སརྦ་ཛྙཱ་ན་ཤྲི་བྷ་ཏྲ་ཞེས་པ་ཐམས་ཅད་མཁྱེན་པ་
དཔལ་བཟང་པོས་འགྱུར་རྙིང་ལ་བརྟེན་ནས་ཉང་སྟོད་སྨོན་གྲོའི་གཙུག་ལག་ཁང་དུ་སྒྲ་རང་བསྒྱུར་དུ་མཛད་ནས་ལན་གཉིས་སུ་ཞུས་ཤིང་གཏུགས། སླད་ཀྱི་པཎྚི་ཏ་ཆེན་པོ་རཏྣ་རཀྵི་ཏ། པཎྚི་ཏ་ཆེན་པོ་

[008A]༄༅། །རེ་བེནྟྲ། ཆགས་ལོ་ཙྪ་བ་དགེ་སློང་དཔལ་གྱི་མཐའ་ཅན་གྱིས་ཞུས་ཤིང་དག་པར་བསྒྱུར་ཏེ་གཏན་ལ་ཕབ་པར་མཛད། དེ་བཞིན་དུ་འདིའི་ཆ་ལག་ལས་བཞིའི་སྦྱིན་སྲེག་འོད་
ཀྱི་སྙེ་མ་ཡང་ཁོང་གིས་བསྒྱུར་ཞིང་གཏན་ལ་ཕབ། སྒྲུབ་ཐབས་རྣལ་འབྱོར་རྫོགས་འཕྲེང་དང། དཀྱིལ་ཆོག་རྡོ་རྗེ་འཕྲེང་བ་གཉིས་ཀྱི་ལྷན་འཐབ་དང་ཆོག་ངག་སྒྲིགས་ཀྱི་ཡིག་ཆ་ཡང་བོད་ཀྱི་བླ་མ་
མཁས་གྲུབ་མང་པོས་མཛད་ནས་དབང་རྒྱུན་སོགས་བོད་དུ་ཡང་དར་རྒྱས་ཆེ་བར་བྱུང།། །།འཕྲེང་བའི་ཡིག་ཆ་མཛད་པའི་བོད་ཀྱི་བླ་མ་རྣམས་ལས་བདག་ཅག་གི་དཔལ་ལྡན་བླ་མ་ཁམས་
གསུམ་ཆོས་ཀྱི་རྒྱལ་པོ་ཤར་ཙོང་ཁ་པ་བློ་བཟང་གྲགས་པའི་དཔལ་ཞེས་སྙན་པའི་བ་བ་དན་དཀར་པོས་གསུམ་ན་རྣམ་པར་གཡོ་བ་དེ་ཉིད་མདོ་སྨད་ཙོང་ཁའི་ཕྱོགས་སུ་སྐུ་འཁྲུངས། མཁས་དང་གྲུབ་པའི་
དབང་ཕྱུག་ཆོས་ཀྱི་རྗེ་དོན་གྲུབ་རིན་ཆེན་པའི་དྲུང་དུ་རབ་ཏུ་བྱུང། དབང་ལུང་མན་ངག་རྒྱ་ཆེན་པོ་གསན། བོད་དུ་ཕེབས་ནས་ཡོངས་འཛིན་མཁས་པ་མང་པོ་བསྟེན་ནས་རིགས་གནས་ཐམས་ཅད་
ལགས་ན་སྦྱོང་མཐར་ཕྱིན་པ་མཛད་ཅིང། ཁྱད་པར་དུ་མཁས་པ་དང་གྲུབ་པའི་དབང་ཕྱུག་རྗེ་བཙུན་དམ་པ་རེད་འདའ་པ། ཁྱུང་པོ་ལྷས་པ་གཞོན་ནུ་བསོད་ནམས། བདེ་ཆེན་ཆོས་ཀྱི་དཔལ་བ། ཐུགས་
སྲས་ལོ་ཙྪ་བ་རིན་ཆེན་རྣམ་རྒྱལ། བླ་མ་དམ་པ་བསོད་ནམས་རྒྱལ་མཚན། གདན་ས་ཐིལ་བ་གྲགས་པ་བྱང་ཆུབ་སོགས་བླ་མ་མཁས་གྲུབ་མང་པོ་ལས་སྔགས་ཕྱོགས་ཀྱི་དབང་ལུང་མན་ངག་རྒྱ་
ཆེན་པོ་གསན་ནས་ཐུགས་སུ་ཆུད། སྔོན་སྐལ་པ་མང་པོའི་སྔ་རོལ་དུ་རྗེ་བཙུན་འཇམ་པའི་དབྱངས་ཀྱི་ཐུགས་ཀྱི་སྲས་གཟུངས་སྤོ་བས་མངོན་ཤེས་སོགས་ཡོན་ཏན་མང་པོའི་མཛད་འཛིན་པར་

[008B] རྒྱལ་བ་དབང་པོའི་ཏོག་གིས་རྒྱལ་བའི་
སྲས་པོ་མ་འོངས་པ་ན་སྙིགས་མའི་དུས་སུ་ལུས་སྲོག་ལ་མི་ལྟ་བར་འཇིག་རྟེན་གྱི་ཁམས་སུ་རྡོ་རྗེ་ཐེག་པའི་ལམ་དང་ཟབ་མོ་དབུ་མའི་ལྟ་བ་ཟུང་འབྲེལ་དུ་རྒྱ་ཆེར་འདོམས་པར་བྱེད་པ་གང་ཡིན་པ་དེ་ནི་བྱང་ཆུབ་
སེམས་དཔའི་སྤྱད་པ་སྤྱོད་པ་ཀུན་གྱི་ནང་ནས་མཆོག་དང། རབ་དང་ཕུལ་དུ་བྱུང་བ་ཡིན་ཞེས་འཁོར་ཚོགས་རྒྱ་མཚོའི་དབུས་སུ་འཇིགས་པ་མེད་པའི་སེང་གེའི་སྒྲ་བོ་
གཅིག་པའི་རྒྱལ་སྲས་དེ་འཁོར་མང་པོའི་དབུས་ནས་ལངས་ཏེ་ཞུམ་པ་མེད་པར་ཤིན་ཏུ་མཐོ་བའི་སྒྲ་དབྱངས་ཀྱིས་བདག་གིས་གྲངས་མེད་པའི་མ་དག་པའི་ཞིང་རྣམས་སུ་སྟོང་ཉིད་ཀྱི་ལྟ་བ་དང་ཉེ་བར་འབྲེལ་
བའི་སྔགས་ཀྱི་ལམ་ལུས་སྲོག་ལ་མི་ལྟ་བར་གཞན་ལ་བསྟན་ཏེ་རྒྱལ་བ་དགྱེས་པའི་ལམ་བཟང་པོ་རྒྱས་པར་བྱའོ་ཞེས་དམ་བཅས་ཤིང། དེ་ལྟར་འགྱུར་བའི་སྨོན་ལམ་བཏབ་པའི་མོད་ལ་རྒྱལ་བ་དབང་པོའི་
ཏོག་དང་ཕྱོགས་བཅུའི་སངས་རྒྱས་བྱང་སེམས་ཐམས་ཅད་ཀྱིས་རྒྱལ་སྲས་དེ་ལ་ཤིན་དུ་ལེགས་སོ། །ཁྱོད་ནི་སྙིང་སྟོབས་ཆེན་པོ་ཅན་ནོ་ཞེས་ཆེས་ཆེར་བསྔགས་ཤིང་ངོ་མཚར་བའི་ལྟས་མང་པོ་བསྟན་
དེ་ནས་བརྩམས་ཏེ་སངས་རྒྱས་ཀྱི་ཞིང་ཐམས་ཅད་དུ་རྒྱལ་སྲས་དེའི་མཚན་ལ་རྒྱལ་སྲས་སྙིང་སྟོབས་ཆེན་པོ་ཞེས་རྒྱལ་བ་སྲས་དང་བཅས་པ་ཐམས་ཅད་ལ་མཐུན་པར་གྲགས། དེ་ལྟར་མཁས་གྲུབ་
ཐམས་ཅད་མཁྱེན་པས། ཁྱོད་ནི་སྐུ་ཚེ་དུ་མའི་སྔ་རོལ་དུ། །རྗེ་བཙུན་འཇམ་དབྱངས་སྲས་ཀྱི་ཐུ་བོར་གྱུར། །གཟུངས་སྤོབས་མངོན་ཤེས་ཏིང་ངེ་འཛིན་དུ་མ་ལ། །དབང་འབྱོར་ཆོས་ཀུན་རྣམ་

[009A]༄༅། །དཔྱོད་སྤྱན་གྱིས་གཟིགས། །ནམ་ཞིག་དེ་བཞིན་གཤེགས་པ་དབང་པོའི་ཏོག། །རྣམ་མང་འཁོར་གྱི་དབུས་ན་ཐེག་པ་མཆོག། །སྟོན་མཛད་མདུན་ས་ཆེ་དེར་འཇམ་པའི་
དབྱངས༑ ༑རྒྱལ་སྲས་རྒྱ་མཚོའི་འཁོར་དང་བཅས་ཏེ་གཤེགས། །དེ་ཚོ་རྒྱལ་བ་དེ་ཡི་ཚངས་དབྱངས་ཀྱིས། །རྒྱལ་སྲས་དཔའ་བོ་ལུས་དང་སྲོག་ལ་ཡང། །ལྟོས་བ་མེད་པར་མ་དག་ཞིང་རྣམས་
སུ༑ ༑རྡོ་རྗེ་ཐེག་པའི་ལམ་བཟང་འདབ་རྒྱབ། །སྟོང་ཉིད་གཏམ་གྱི་དྲི་བཟང་རྫོགས་པ་ཡིས། །ཡོངས་སུ་འགེངས་ལེ་ཞུགས་པ་གང་ཡིན་པ། །དེ་ནི་བྱང་ཆུབ་སེམས་དཔའི་སྤྱོད་ཀུན་གྱི། །
རབ་དང་ཕུལ་ཞེས་རྒྱ་ཆེར་བསྔགས་པ་ལས། །བདག་ཉིད་ཆེ་ཁྱོད་སྙིང་སྟོབས་འོ་མའི་མཚོ། །ཆེས་ཆེར་བསྐྱོད་པའི་རླབས་འཕྲེང་གཡོས་པ་ཡིས། །རྒྱལ་བའི་འཁོར་མང་དབུས་ནས་མྱུར་བར་
ལངས༑ ༑མ་ཞུམ་ཤིན་ཏུ་མཐོ་བའི་སྒྲ་དབྱངས་ཀྱིས། །བདག་ནི་གྲངས་མེད་མ་དག་ཞིང་རྣམས་སུ། །སྟོང་ཉིད་ལྟ་དང་ཉེར་འབྲེལ་སྔགས་ཀྱི་ལམ། །ལུས་དང་སྲོག་ལ་མི་ལྟ་འདོམས་པ་
ཡིས༑ ༑རྒྱལ་བ་དགྱེས་པའི་ལམ་བཟང་རྒྱས་བྱ་ཞེས། །དམ་བཅས་སྨོན་ལམ་བཏབ་པའི་མོད་ཉིད་ལ། །རྒྱལ་བ་དབང་པོའི་ཏོག་དང་ཕྱོགས་བཅུ་ཡི། །རྒྱལ་བ་མ་ལུས་དབྱངས་དང་མགྲིན་
གཅིག་ཏུ༑ ༑ལེགས་སོ་ཁྱོད་ནི་སྙིང་སྟོབས་ཆེན་པོ་ཞེས། །ཆེས་ཆེ་རབ་སྔགས་ཤིང་ངོ་མཚར་ལྟས་མང་བསྟན། །དེ་ནས་བརྩམས་ཏེ་སངས་རྒྱས་ཞིང་ཀུན་ཏུ། །འདི་ཡི་མཚན་ནི་སྙིང་སྟོབས་
ཆེན་པོ་ཞེས། །རྒྱལ་བ་སྲས་བཅས་ཀུན་ལ་མཐུན་པར་གྲགས། །ཞེས་གསུངས། །སྐུའི་སྐྱེ་བ་འདི་ལ་སྔར་གྱི་དམ་བཅའ་དང་སྨོན་ལམ་མཛད་པ་དུས་ཐོག་ཏུ་བབས་པས་མདོ་སྔགས་ཀྱི་གཞུང་

[009B] ལེགས་བཤད་ཀྱི་རྩོམ་པ་ཡང་མང་པོ་མཛད་ཅིང། ཁྱད་པར་དུ་གདུལ་བྱ་དབང་པོ་རྟུལ་འབྲིང་རྣོ་གསུམ་ལ་ཕན་ཞིང་སྐྱེས་བུ་ཆེན་པོའི་ཆོས་
ཟབ་ཅིང་རྒྱ་ཆེ་བའི་ལམ་གྱི་རིམ་པའི་ངོ་བོ་གྲངས་ངེས་གོ་རིམས་སོགས་ཚང་ལ་མ་ནོར་བར་ཉམས་སུ་ལེན་པའི་ཚུལ་གསལ་ལ་རྒྱས་པར་འཆད་པ་སྐྱེས་བུ་གསུམ་གྱི་ལམ་རིམ་ཆེ་ཆུང་གཉིས། མངོན་
རྟོགས་རྒྱན་གྱི་རྒྱ་ཆེར་འགྲེལ་ལེགས་བཤད་གསེར་གྱི་འཕྲེང་བ། ཟབ་མོ་དབུ་མའི་ལྟ་བ་དཔལ་མགོན་འཕགས་པ་ཀླུ་སྒྲུབ་ཡབ་སྲས་ཀྱི་དགོངས་པ་ཇི་ལྟ་བ་བཞིན་སྟོན་པའི་དྲངས་པ་དང་ངེས་པའི་
དོན་རྣམ་པར་འབྱེད་པའི་བསྟན་བཅོས་ལེགས་བཤད་སྙིང་པོ། །རྩ་བ་ཤེས་རབ་ཀྱི་དགོངས་པ་ཇི་ལྟ་བ་བཞིན་འགྲེལ་བའི་ཊིཀ་ཆེན་རིགས་པའི་རྒྱ་མཚོ། དབུ་མ་ལ་འཇུག་པའི་དགོངས་དོན་ཇི་
ལྟ་བ་བཞིན་འགྲེལ་བའི་ཊིཀ་ཆེན་དགོངས་པ་རབ་གསལ། སྔགས་ཀྱི་འཇུག་སྒོ་དབང་དང་རྒྱུད་སྡེ་བཞིའི་དོན་གྱི་ལམ་ཇི་ལྟ་བ་བཞིན་ཉམས་སུ་ལེན་ཚུལ་གྱི་རིམ་པ་གསལ་བར་སྟོན་པ་གསང་ཆེན་
རྡོ་རྗེ་འཆང་གི་ལམ་གྱི་རིམ་པ། དཔལ་གསང་བ་འདུས་པའི་རྒྱུད་དོན་ཕྱིན་ཅི་མ་ལོག་པར་འགྲེལ་པའི་སྒྲོན་གསལ་གྱི་མཚན། བསྡུས་དོན། མཐའ་དཔྱོད། རིམ་ལྔ་གསལ་སྒྲོན། རིམ་ལྔ་
གདན་རྫོགས། སྒྲུབ་ཐབས་རྣལ་འབྱོར་དག་རིམ། དབང་དོན་དེ་ཉིད་རབ་གསལ། རྣམ་བཞག་རིམ་པའི་ཊིཀྐ། ལྷ་མོ་བཞི་ཞུས། ཡེ་ཤེས་རྡོ་རྗེ་ཀུན་ལས་བཏུས་ཀྱི་ཊིཀྐ། དཔལ་
འཁོར་ལོ་བདེ་མཆོག་གི་རྩ་རྒྱུད་ལེའུ་གཅིག་པའི་ཊིཀྐ་སྦས་དོན་ཀུན་གསལ། སྐྱེད་རིམ་གྱི་རྣམ་བཤད་འདོད་འཇོ། །རྫོགས་རིམ་རྣལ་འབྱོར་ཆེན་མོ་དང་ སྒྲུབ་

[010A]༄༅། །ཐབས་བདེ་ཆེན་གསལ་བ། སྒྲུབ་ཐབས་རིན་ཆེན་བང་མཛོད་སོགས་མཁས་པ་གཞན་ལ་མ་གྲགས་པའི་ལེགས་བཤད་ཀྱི་རྩོམ་པ་རྒྱ་ཆེན་པོ་མཛད་དེ། ཟབ་མོ་དབུ་མའི་
ལྟ་བ་དང། རྡོ་རྗེ་ཐེག་པའི་ཟབ་གནད་མཐར་ཐུག་པ་རྣམས་ཕྱོགས་ཐམས་ཅད་དུ་རྒྱས་པར་མཛད། དེས་ན་མཁས་པའི་དབང་པོ་སྟག་ཚང་ལོ་ཙྪ་བ་ཤེས་རབ་རིན་ཆེན་གྱིས། མདོ་སྔགས་
མཐའ་དག་ཁྱད་པར་རྡོ་རྗེ་ཐེག་རྒྱུད་སྡེ་མཐའ་དག་ཁྱད་པར་བླ་མེད་དོན། །རིམ་གཉིས་མཐའ་དག་ཁྱད་པར་སྒྱུ་ལུས་ལ། །སྔོན་མེད་ལེགས་བཤད་གཏེར་ཆེན་ཁྱོད་ལ་འདུད། །ཅེས་
གསུངས༑ དེ་ལྟ་བུའི་དམ་པ་དེ་ཉིད་ཀྱིས་རྒྱ་གར་གྱི་པཎ་གྲུབ་མང་པོས་མཛད་པའི་དཀྱིལ་ཆོག་བོད་དུ་འགྱུར་རོ་ཅོག་གི་ནང་ནས་སློབ་དཔོན་ཨྦྷ་ཡའི་དཀྱིལ་ཆོག་རྡོ་རྗེ་འཕྲེང་བ་འདི་ཉིད་རྒྱུད་རྒྱ་གཞུང་
ཐམས་ཅད་ཀྱི་དགོངས་པ་དང་འབྲེལ་ཞིང་ཤིན་དུ་རྒྱས་པ་ཆ་ལག་ཚང་བའི་ལེགས་བཤད་མཆོག་ཏུ་གཟིགས་ནས་རྡོ་རྗེ་འཆང་གི་ལམ་རིམ་དུ། རྡོར་འཕྲེང་ནས་བཤད་པའི་ས་ཆོག་སྟ་གོན་
ཐིག་ཚོན། དབང་བསྐུར་གྱི་ཆོ་ག་ཐམས་ཅད་རྡོ་རྗེ་འཕྲེང་བ་གཞིར་བཞག་པ་ལ། རྒྱུད་སྡེ་དང་པཎ་གྲུབ་ཚད་ལྡན་རྣམས་ཀྱི་བཤད་པས་བརྒྱན་ཏེ་གསལ་ལ་རྒྱས་པ་དང། རས་བྲིས་དང། བསམ་
གཏན་གྱི་དཀྱིལ་འཁོར་དུ་དབང་བསྐུར་ཚུལ་ཡང་གསལ་བར་གཏན་ལ་ཕབས་པས་རྡོ་རྗེ་འཕྲེང་བའི་དཀྱིལ་ཆོག་གི་ལྷན་འཐབས་སོགས་ཡིག་ཆ་ཐམས་ཅད་ལས་རྡོ་རྗེ་འཆང་གི་ལམ་རིམ་དུ་གསུངས་པ་
འདི་ཉིད་མཆོག་ཏུ་གྱུར་པ་ཡིན།། །།འཕྲེང་བ་དང་ཀྲི་ཡ་གཉིས་ཀ་སྤྲགས་པའི་དབང་རྒྱུན་བྱུང་ཚུལ་ནི། དྷཱརྤཎ་ཨ་ཙརྱ་ཞེས་པའི་པཎྚི་ཏ་འགྲོ་བའི་མེ་ལོང་ཞེས་བྱ་བ། གྲུབ་ཆེན་ལ་ལི་ཏ་

[010B] ལས་རྡོ་རྗེ་འཇིགས་བྱེད་ཀྱི་གདམས་པ་ཐོབ་ཅིང། གཞན་ཡང་གྲུབ་ཆེན་ལྦུ་ཨི་པ་སོགས་མཁས་གྲུབ་དུ་མའི་དྲུང་དུ་ཕྱི་ནང་གི་སྒྲོ་འདོགས་བཅད་ཅིང་རྡོ་རྗེ་རྣལ་འབྱོར་མས་དངོས་སུ་བྱིན་གྱིས་བརླབས་
པས་མཆོག་གི་དངོས་གྲུབ་བརྙེས་པ་དེས། ཀྲྀ་ཡ་ས་མུ་ཙྪ་ཞེས་པ། རྡོ་རྗེ་སློབ་དཔོན་གྱི་བྱ་བའི་ཆོག་དཀྱིལ་ཆོག་ཡན་ལག་དང་བཅས་པ་དོན་ཚན་དྲུག་ཅུ་རྩ་བཞིའི་སྒོ་ནས་སྟོན་པའི་བསྟན་བཅོས་ཆེན་
པོ་ཅིག་མཛད་པ་འདི་ཡང་སློབ་དཔོན་ཆེན་པོས་འཕྲེང་བ་བསྐོར་གསུམ་སོ་སོར་མཛད་པ་ལ། དེ་རྣམས་ཀྱི་ཚིག་དོན་གཉིས་ཀ་ལ་ཕྲི་བསྣན་མེད་པར་སོར་བཞག་ཏུ་མཛད། དེའི་སྟེང་དུ་དགེ་ལེགས་སུ་
བྱེད་པའི་དཀྱིལ་འཁོར་གསུམ་དང། སངས་རྒྱས་ཀྱི་སྐུ་གཟུགས་ཀྱི་ཚད་དང། མཚན་དཔེའི་དངོས་འཛིན་སོགས་ལྷག་ཁ་ཡར་དང་བཅས་པ་མཛད་པ་འདི་ཡང། རྡོ་རྗེ་རྣལ་འབྱོར་མས་རྗེས་སུ་
གནང་ཞིང་བསྐུལ་པ་ལ་བརྟེན་པ་ཡིན་ཅིང། འདིའི་དབང་རྒྱུན་ཡང་དྷརྤཎ་ རྒྱ་གར་དུ་དར་རྒྱས་ལེགས་པར་བྱུང།། །།དེ་ནས་བོད་དུ་བརྒྱུད་ཚུལ་
ནི༑ ཀྲྀ་ཡ་ས་མུ་ཙྪའི་གཞུངས་བཟང་མ་ཏི་པཎ་ཆེན་གྱིས་བོད་དུ་བསྒྱུར། དེ་ནས་ཁོང་གི་དཔོན་པོས་བཟང་འཕགས་པ་གཞོན་ནུ་བློ་གྲོས་བལ་ཡུལ་དུ་བྱོན་ནས་པཎྚི་
གིས་རྡོར་འཕྲེང་བ་དང་ཀྲི་ཡ་སྦྲག་པའི་སྒྲུབ་དཀྱིལ་གྱི་ལྷན་འཐབས་མཛད་ཅིང་དབང་རྒྱུན་སྤེལ་བས་རྡོར་འཕྲེང་དང་ཀྲི་ཡ་གཉིས་ཀྱི་དབང་གི་ཆུ་བོ་གཅིག་ཏུ་འདྲེས་པའི་རྒྱུན་བོ་དེ་ལ་ཁོང་ནས་བྱུང། དེ་ནས་རིམ་
པར་ད་ལྟའི་བར་བརྒྱུད་པ་ལས་བདག་གིས་ཀྱང་ཐོབ། གཉིས་པ་ནི། འདིར་འཕྲེང་བ་ནས་བཤད་པའི་དཀྱིལ་འཁོར་ཞེ་གཉིས། ཀྲི་ཡ་ནས་བཤད་པའི་དགེ་ལེགས་སུ་བྱེད་པའི་དཀྱིལ་འཁོར་གསུམ་

[011A]༄༅། །དང་བཅས་དཀྱིལ་འཁོར་ཞེ་ལྔའི་རས་བྲིས་ཀྱི་དཀྱིལ་འཁོར་དུ་དབང་བསྐུར་ཚུལ་གྱི་སྒྲུབ་ཐབས་རྣམས་རྣལ་འབྱོར་རྫོགས་འཕྲེང་དང། ས་ཆོག་སྟ་གོན། དབང་
ཆོག་གི་དག་འདོན་དང་བཤད་པ་ ཐོག་མར་དབང་གི་སྙན་གསན་འབེབ་མཁན་སློབ་མ་རྗེས་བཟུང་གི་
ཆོ་ག་བྱ་འོས་པ་ལ་དེ་བྱ་བར་འདོད་ན། བླ་མ་དང་སློབ་མ་ཕན་ཚུན་བརྟགས་ཏེ་དབང་ཉན་བཤད་བྱ་རུང་བར་ཤེས་པའི་སློབ་མས་བླ་མ་ལ་དབང་གི་དོན་དུ་གསོལ་བ་གདབ་པའི་ཕྱིར་ཕྱག་བྱས་མྣྟལ་
ཕུལ་ཏེ༑ པུས་མོ་བཙུག་ཐལ་མོ་སྦྱར་ནས། །ཐམས་ཅད་མཁྱེན་པའི་སྟོན་པ་པོ། །འཇིག་རྟེན་གསུམ་གྱི་འདྲེན་མཛད་ལྷ། །འཁོར་བ་འདམ་གྱི་ཚོགས་ནང་དུ། །བྱིང་བ་སྐྱབས་མེད་
བདག་ལ་སྐྱོབ། །རྡོ་རྗེ་བླ་མ་མཛད་དུ་གསོལ། ། ཞེས་ལན་གསུམ་གྱིས་གསོལ་བ་གདབ། བླ་མས་སེམས་ཅན་ཐམས་ཅད་བླ་མེད་བྱང་ཆུབ་ལ་འགོད་འདོན་གྱི་བསམ་པས་སློབ་མ་དེ་ལ་ཁྱོད་ཀྱི་དཀྱིལ་འཁོར་གྱི་ཡོ་བྱད་ཐམས་ཅད་
འབྱོར་རམ་མ་འབྱོར་ཞེས་དྲིས་པས། ཅུང་ཟད་འབྱོར་པ་ཅུང་ཟད་མ་འབྱོར་རོ་ཞེས་ཟེར་ན། སློབ་མའི་ལྟེ་བར་སྐད་ཅིག་གིས་ཉི་མལ་ཧཱུཾ།  
པར་འགྱུར་པ། འབྲས་བུ་འཕྱང་བ། སྒྲ་གྱེན་དུ་འགྲེང་བ་གཅིག་ཏུ་གྱུར། ཧཱུཾ་གི་འོད་ཟེར་གྱིས་སྙིང་ཁའི་སྡིག་པ་དེད་ནས་སྣ་སྒོ་ནས་ཕྱུང། ཧཱུཾ་སྙིང་གར་ཕྱིན་པ་ཡོངས་སུ་གྱུར་པ་ལས་ཧཱུཾ་མཛད་
སྔོན་པོ་སྔོ་སེར་ལྗད་བའི་ཞལ་གསུམ་ཕྱག་དྲུག་གི་ཞལ་གདངས་ནས་མཚོ་བ་གཙིགས་ཤིང་ལྗགས་འདྲིལ་བ། ཞལ་གསུམ་ཀ་སྨིན་མ་འཁྱོགས་ཤིང་ཁྲོ་གཉེར་དང་བཅས་པ། དམར་ལ་ཟླུམ་

[011B] ཕྱག་རྒྱ་དྲུག་གིས་བརྒྱན་ཅིང། ཐོད་སྐམ་ལྔས་དབུལ་བརྒྱན་པ། ཁྲག་འཛག་པའི་མགོ་འཕྲེང་མགུལ་བ་ལ་འཕྱང་བ། ཀླུ་བརྒྱད་ཀྱིས་བརྒྱན་ཅིང། སྟག་
པགས་ཀྱི་ན་བཟའ་འཕྱང་བ། ཕྱག་དྲུག་གི་དབང་པོ་གཉིས་རྡོར་དྲིལ་འཛིན་པས་ཧཱུཾ་མཛད་ཀྱི་ཕྱག་རྒྱ་འཆིང་ཞིང། རང་འོད་ཀྱི་ཤེས་རབ་མ་ལ་འཁྱུད་པ། གཡས་འོག་མ་གཉིས་ཀྱིས་ལྕགས་ཀྱུ་
དང་ཞགས་པ། གཡོན་འོག་མ་གཉིས་ཀྱིས་ཐོད་པ་དང་ཁ་ཊྭཾ་ཀ་འཛིན་པ། ཞབས་གཡས་བརྐྱངས་ཤིང་གཡོན་བསྐུམས་པས་སྣ་ཚོགས་པང་ཉི་ལ་གནས་པའི་འཇིགས་བྱེད་དང་དུས་མཚན་
མནན་པ། ཤིན་དུ་ཁྲོས་པའི་བསྐལ་པའི་མེ་ལྟར་འབར་བའི་འོད་ཟེར་གྱིས་འགྲོ་བ་མ་ལུས་པའི་བགེགས་ཐམས་ཅད་ཟ་བ་ལྟ་བུར་གྱུར།   ཨོཾ་སུམ་བྷ་ཞེས་
པ་ནས་བི་དཡར་ ཆེ་གེ་མོའི་སརྦ་ ཞེས་བརྗོད་པས་ཕྱག་གི་རྡོ་རྗེ་འབར་བས་སྡིག་པ་ལ་བསྣུན་
བསམ། དེ་ནས་ཧཱུཾ་མཛད་ཀྱིས་བརྗོད་བར་བསམ་ནས། རང་གིས། ཨོཾ་བྫྲ་ཀཱི་ལི་ཀཱི་ལ་ཡ་ཨ་སྱ་སརྦ་ ཅེས་བརྗོད་ ཧཱུཾ་མཛད་ཀྱི་ཕྱག་གི་རྡོ་རྗེ། སྟོང་
བདུད་རྩི་འཁྱིལ་བ་ལ་ལྟེ་བ་མན་ཆད་ཕུར་བུའི་རྣམ་པ་ཅན་དུ་གྱུར་བའི་ཕུར་བུས་སློབ་མའི་སེམས་ཀྱི་བགེགས་རྣམས་ལ་བཏབ་བས་གེགས་རྣམས་ཞི་ཞིང། ཕུར་བའི་འོད་ཟེར་ཤིན་དུ་དྲག་པོ་
རྣམས་ཀྱིས་སྡང་བ་ཀུན་བསྲེག་པར་གྱུར་བར་བསམ། དེ་ནས་སློབ་མ་བསང་སྦྱངས། སྟོང་པའི་ངང་ལས་སེ་ལས་ཀུན་བཟང་དཀར་པོ་དཀར་སྡོད་མར་བའི་ཞལ་གསུམ་ཕྱག་དྲུག་གི་དང་པོ་གཉིས་འཁྱུད་པའི་

[012A]༄༅། །ཕྱག་རྒྱ་མཛད་ཅིང། གཡས་འོག་མ་གཉིས་རྡོ་རྗེ་དང་རལ་གྲི། གཡོན་འོག་མ་གཉིས་རིན་པོ་ཆེ་དང་པདྨ་འཛིན་པ། དར་དང་རིན་པོ་ཆེའི་རྒྱན་གྱིས་བརྒྱན་པ། སྙིང་
གར་ཨ་ལས་སྐྱེས་པའི་ཟླ་བ་ལ་ཨཿ་ལས་བྱུང་བའི་སྣ་ཚོགས་རྡོ་རྗེས་མཚན་པ། མགོ་བོར་ཟླ་བ་ལ་གནས་པའི་ཧཱུཾ་ལས་བྱུང་བའི་རྡོ་རྗེ་རྩེ་ལྔ་པ་གྱེན་དུ་འགྲེང་བའི་ལྟེ་བར་མཱ་མ་ཀཱི་སྔོན་མོ་ནག་དཀར་དམར་
བའི་ཞལ་གསུམ་ཕྱག་དྲུག་གི་གཡས་གསུམ་ན་རྡོ་རྗེ་འཁོར་ལོ་ཨུཏྤླ་སྔོ་དམར། གཡོན་ན་དྲིལ་བུ་རིན་པོ་ཆེར་ལ་གྲི་འཛིན་པའི་དམ་ཚིག་པའི་ཐུགས་ཁར་ཡེ་ཤེས་སེམས་དཔའ་མཱ་མ་ཀཱི། དེའི་
ཐུགས་ཁར་ཟླ་བ་ལ་གནས་པའི་རྡོ་རྗེའི་ལྟེ་བའི་ནང་དུ། ཨོཾ་ཨཱ་ཤཾ་ཀ་རེ་ཤིནྟ་ཀ་རེ། གྷུ་ཊྚ་གྷུ་ཊྚི་ནི་གྷ་ཏ་ཡ་གྷ་ཏ་ཡ་གྷུ་ཊྚི་ནི་ཆེ་གེ་མོ་ལ། རཀྵ་རཀྵ་སཱཧཱ། ཞེས་པའི་སྔགས་འཕྲེང་
ལས་བྱུང་བའི་རྡོ་རྗེ་སེར་བོ་ཕྲ་མོའི་འོད་ཟེར་གྱིས་ལུས་ཐམས་ཅད་ཁྱབ་སྟེ་གོ་ཆ་བགོས་པར་གྱུར། པར་བསམ་ཞིང། སྔགས་དེ་བརྗོད་པས་བསྲུངས། འཁྱིལ་བའི་སྔགས་ཀྱང་བཟླས་པའི་ཆེད་དུ་བྱིན་ན་བགེགས་
ཀྱིས་མི་ཚུགས་ཤིང། མཁོ་བའི་ཡོ་བྱད་རྣམས་བདེ་བླག་ཏུ་རྙེད་པར་གསུངས། འདི་འཕྲེང་བར་བསྙེན་པ་བཤད་ཟིན་པའི་འོག་ཏུ་གསུངས་པ་ལྟར། བསྙེན་པ་ཟིན་པའི་སློབ་དཔོན་ལ་གསོལ་བ་འདེབས་ན་སྐབས་དེར་བྱ་ལ། བསྙེན་པའི་གོང་
དུ་གསོལ་བ་འདེབས་ན་སྐབས་དེར་བྱ་རྒྱུ་ཡིན་པས་གོ་རིམ་མངེས། འདི་འཕྲེང་བ་ལས་གསུངས་པ་ལྟར་ཡིན་ལ། རྡོ་རྗེ་མཁའ་འགྲོ་ལས། འདི་ལས་ཅུང་མི་འདྲ་བ་ཅིག་བཤད། སློབ་མ་རྗེས་བཟུང་གི་ཆོག་འདི་དཀྱིལ་འཁོར་གྱི་ཁང་བ་གསར་དུ་འབུགས་
བ་དང༑ དེར་རྡུལ་ཚོན་གྱིས་དཀྱིལ་འཁོར་བཞེངས་པ་དང་མཆོད་པ་ལ་སོགས་པའི་ཡོ་བྱང་ཐམས་ཅད་སློབ་མ་རང་གིས་བསྒྲིགས་པ་ཅིག་གི་དབང་དུ་མཛད་ནས་གསུངས་པར་སྣང་ལ། ད་ལྟར་དབང་ཞུ་པ་བོ་དཀྱིལ་འཁོར་གྱི་ཁང་པ་གསར་དུ་

[012B] འདིའི་ཕྱག་ལེན་མཛད་པ་དཀོན་པར་སྣང་མོད་ཀྱི། སྔགས་རིམ་ལས། སློབ་མ་རྗེས་བཟུང་འདི་དག་ནི་སྡིག་པ་དག་པར་བྱེད་པ་དང་
བགེགས་ཀྱིས་མི་ཚུགས་པའི་ཐབས་ཟབ་མོར་སྣང་བས་སྐབས་གཞན་དུའང་རང་དམ་གཞན་ལ་སྐབས་དང་སྦྱར་ནས་བྱས་ན་ལེགས་པར་མཐོང་ངོ། །ཞེས་གསུངས་པས། །སློབ་མ་ལ་ཆོག་འདི་བྱ་འོས་བྱུང་ན་བྱ་ལ། སློབ་མ་ལ་མི་བྱེད་ཀྱང་རང་
གི་སྡིག་པ་འདག་པ་དང་བགེགས་ཟློག་པའི་ཐབས་སུ་བྱས་ཆོག་པར་འདུག་སྙམ་ནས་འདིར་བཀོད། རང་ལ་བྱེད་ན་གསོལ་གདབ་དང་དྲི་ལན་མི་དགོས་ཤིང་སློབ་མ་ལ་བསྒོམ་རྒྱུ་རྣམས་རང་ལ་བསྒོམ་པར་བྱའོ། །དེ་ནས་གཞན་ལ་དབང་སྐུར་
བའི་ཕྱིར་རང་གིས་བསྙེན་བ་བྱ་བའི་ཚུལ་དང། བསྙེན་པ་སོང་ནས་གཞན་ལ་དབང་བསྐུར་བའི་ཚུལ་གཉིས། དང་པོ་ནི། བསྙེན་པའི་སྐབས་སུ་དཀྱིལ་འཁོར་སོ་སོའི་མངོན་རྟོགས་རྣམས་ཆབ་མདོ་མཁན་ཆེན་རྗེ་དྲུང་སྔགས་རམ་
པས་མཛད་པའི་རྡོར་འཕྲེང་གསལ་སྒྲོན་ལས་འབྱུང་བ་ལྟར་སྒོམ་རྒྱུ་བྱུང་ན་ཤིན་ཏུ་ལེགས་པས། རྣམ་དཔྱོད་ཀྱི་སྩལ་གྱིས་ལྕོགས་ན་དེ་བཞིན་བྱ་ཞིང། མ་ལྕོག་ཚེ་རྣལ་འབྱོར་རྫོགས་འཕྲེང་རང་ནས་དབང་པོ་རྣོན་པོས་སྐད་ཅིག་
གྲོང་སྐྱེད་བྱེད་པར་བཤད་པ་ལྟར། ས་བཟང་འཕགས་པ་དང། པཎ་ཆེན་བཟང་བཀྲས་པ་དང། པཎ་ཆེན་རིན་པོ་ཆེ་དང། སྐྱིད་
བླ་མ་གོང་མ་མང་པོས་ཕྱག་ལེན་ལ་མཛད་འདུག་པ་བཞིན་བྱ་བའི་ཚུལ་ནི། ལམ་མཐུན་མོང་པས་རྒྱུད་སྦྱངས་ཤིང་རྡོ་རྗེ་སློབ་དཔོན་མཚན་ཉིད་དང་ལྡན་པའི་དྲུང་དུ་འཕྲེང་བ་དང་ཐྀ་ཡ་སྤྲག་མའི་དཀྱིལ་འཁོར་རྣམས་ཀྱི་དབང་བསྐུར་བ་ལེགས་པར་
ཐོབ་སྟེ་དམ་ཚིག་དང་སྔོམ་པ་ཚུལ་བཞིན་དུ་སྲུང་བ་ལ་བརྩོན་པའི་གང་ཟག་གིས་བསྙེན་པ་བྱེད་པ་ལ། རྩ་བའི་དཀྱིལ་འཁོར་བཞི་བཅུ་ཞི་ལྔ་ལས། དང་པོ་འཇམ་པའི་རྡོ་རྗེ་ལ་བསྙེན་པ་བྱེད་ཚུལ་ནི། དུས་ཚེས་གཟའ་སྐར་ཕུན་སུམ་ཚོགས་

[013A]༄༅། །པའི་ཉིན་ནས་མགོ་བརྩམས་ཏེ་ཡིད་མཐུན་གྱིས་ཕྱོགས་སུ་གནས་ཁང་བྱི་དོར་བྱས། བཅོམ་ལྡན་འདས་འཇམ་པའི་རྡོ་རྗེ་ལ་སོགས་པའི་ཡི་དམ་གྱི་སྐུ་བརྙན་བྲིས་འབུར་ཅི་རིགས་པས་གཙོ་བྱས་པའི་སྐུ་གསུང་
ཐུགས་ཀྱི་རྟེན་བཀྲམ། ཆུ་བཞི་ཉེར་སྤྱོད་སོགས་མཆོད་པ་ཅི་འབྱོར་བ་བཀོད་པ་མཛེས་པར་བཤམ། རང་གི་མདུན་དུ་སྟེགས་ཇི་ལྟར་འཚམ་པའི་སྟེང་དུ་ཞལ་རང་ལ་བསྟན་ཏེ་དྲིལ་བུ། དེའི་གཡས་སུ་རྡོ་རྗེ། རྡོ་རྗེ་གཡས་སུ་
ཀ་བ་ལ་དཔྲལ་བ་རང་ལ་བསྟན་པར་ནང་མཆོད་ཀྱི་རྫས། དེ་རྣམས་ཀྱི་ཕར་ངོས་སུ་རང་གི་གཡས་ཕྱོགས་ན་མགོ་བརྩམས་ཏེ་བདག་སྐྱེད་ཀྱི་མཆོད་བཅུ་གཉིས་ཉེར་སྤྱོད་རྣམས་དང། དེ་དག་ལས་སྟེགས་ཅུང་ཟད་དམའ་བའི་
སྟེང་དུ་སྔོན་འགྲོའི་མཆོད་གཏོར་རྣམས་བཤམ། རང་ཉིད་ཁྲུས་བྱས་ཏེ་གོས་གཙང་མས་གོ་བདེ་བའི་སྟན་ལ་ཁ་ཤར་དུ་ཕྱོགས་པའམ་ཕྱོགས་པར་མོས་ཏེ་ཚུལ་མཐུན་གྱི་སྤྱོད་ལམ་གྱིས་འཁོད། སྐྱབས་འགྲོ་སེམས་
བསྐྱེད་ཚད་མེད་བཞི་བསྒོམ་པ་བླ་མའི་རྣལ་འབྱོར་བརྒྱུད་པའི་གསོལ་འདེབས་རྣམས་རྒྱས་བསྡུས་ཇི་ལྟར་འཚམ་པ་བྱ། ཆ་གསུམ་གཏོར་མ་བཏང་སྟེ་འབྱུང་བོ་དཀར་ཕྱོགས་པ་རྣམས་ལ་འཕྲིན་ལས་བཅོལ་ཞིང་ནག་ཕྱོགས་པ་རྣམས་བསྐྲང་
དེ་འཚམས་ཁང་གི་ཕྱི་རོལ་སྒོའི་ཐང་དུ་ཐོ་བཙུག་ཐོག་མའི་སྐྱབས་སེམས་བླ་མའི་རྣལ་འབྱོར་རྒྱུད་འདེབས་ཆ་གསུམ་གཏོང་བ་དང་ཐོབ་ཙུག་པ་འདི་དག་གཞུང་ལས་མི་འབྱུང་ཡང་བླ་མ་དམ་པའི་མན་ནག་ལས་འབྱུང་ངོ། །དེ་ནས་
ཞུན་དང་པོ་ལ། རང་ཉིད་སྐད་ཅིག་གིས་བཅོམ་ལྡན་འདས་འཇམ་པའི་རྡོ་རྗེ་ཞལ་གསུམ་ཕྱག་དྲུག་ཡུམ་དང་བཅས་པའི་སྐུར་བཞེངས་པར་གྱུར། འདིར་རྡོར་དྲི་ལ་བྱིན་རླབས་གཞན་ལས་འབྱུང་བ་ལྟར་བྱ་
ཨོཾ་ཨཱ་བི་གྷནྣ་ཏ་གྲི་ཏ་ཧཱུཾ། གིས་ནང་མཚོན་གྱི་རྫས་ལ་གནས་པའི་བགེགས་བསང། ཨོཾ་ཤུ་ནྱ་ཏ་ཛྟ་ན་བྫྲ་སྭ་བྷཱ་ཝ་ཨ་ཏཾ་ཀོ་ཉཧཾ། གིས་སྟོང་པར་སྤྱངས། སྟེཨྔ་པའི་ངང་ལས་ཡི་ལས་རླུང་གི་དཀྱིལ་

[013B] དེའི་སྟེང་དུ་རཾ་ལས་མེའི་དཀྱིལ་འཁོར། དེའི་སྟེང་དུ་ཨོཾ་ཨཱ་ཧཱུཾ་ལས་བྱུང་བའི་མི་མགོ་གསུམ་གྱི་སྟེང་དུ་ཨ་ལས་བྱུང་བའི་ཐོད་པ་དཀར་པོ་ཡངས་ཤིང་རྒྱ་ཆེ་བ། དེའི་སྟེང་དུ་ཧཱུཾ་བཧུཾ། ཨཾ་
ཧྲཱི་ཁཾ་དང། བཧུཾ་ཧཱུཾ་གྲཱི་ཏཾ་གྱི་ཡི་གེ་ལས་བྱུང་ཞིང་ཡི་གེ་དེ་དག་གིས་མཚན་པའི་ཤ་ལྔ་དང་བདུད་རྩི་ལྔ། དེའི་ནང་དུ་ཧ་ཧྲིཿའི་ཡི་གེས་རྫས་རྣམས་ཀྱི་ཁ་དོག་དྲི་མུས་ཀྱི་སྐྱོན་བསམ་ཏེ་རླུང་གིས་
བསྐྱོད་པའི་མེ་འབར་བས་རྫས་དང་ཡི་གེ་རྣམས་ཞུ་ནས་ཁོལ་བའི་རླངས་པ་ལས་བྱུང་བའི་ཧཱུཾ་ལས་སྐྱེས་པའི་རྡོ་རྗེས་མཚན་པའི་ཁ་ཊྭཾ་ཀ་ཞུ་ནས་ལན་གསུམ་དུ་བབ་པས་བདུད་རྩིར་གྱུར། དེའི་
སྟེང་དུ་ཨོཾ་ལས་བྱུང་བའི་ཟླ་བ་ལ་གནས་པའི་ཨོཾ་ཨཱ་ཧཱུཾ་ཡི་གེའི་འོད་ཟེར་གྱིས་ཕྱོགས་བཅུའི་དེ་བཞིན་གཤེགས་པ་རྣམས་ཀྱི་བྱང་ཆུབ་ཀྱི་སེམས་ཀྱི་བདུད་རྩི་དང། རྒྱ་མཚོ་ལ་སོགས་པ་ན་
གནས་པའི་བདུད་རྩི་རྣམས་བཀུགས་ནས་འབྲུ་གསུམ་གདན་དང་བཅས་པར་ཐིམ་ཞིང༑ ཡི་གེ་གསུམ་ཟླ་བ་དང་བཅས་པ་བདུད་རྩི་ཐིམ་པར་གྱུར། ཨོཾ་ཨཱ་ཧཱུཾ། ལན་གསུམ་བརྗོད་པས་དངུལ་
ཆུ་ལྟར་དངས་པར་བྱིན་གྱིས་བརླབས་པར་བསམ་སྟེ། འདི་ནི་ཕྲེང་བ་ནས་བཤད་པའི་བདུད་རྩི་སྒྲུབ་ཆོག་ལྟར་རོ། །དེ་ནས་གཡོན་པའི་འཐབ་སྲིན་གྱིས་ནང་མཚོན་སྔོན་འགྲོའི་མཆོད་པ་ལ་གཏོར་ཞིང། གིགྷནྣ་ཏ་ཀྲི་ཏ་ཀྱིས་བསག་
ཤུ་ནྱ་ཏས་སྦྱང། སྟོང་བའི་ངང་ལས་ཨཱ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཧཱུཾ་ཞུ་བ་ལས་བྱུང་བའི་མཆོད་ཡོན། ཞབས་བསིལ། ཞལ་བསིལ། བསང་གཏོར། མེ་ཏོག་
བདུག་སྤོས། མར་མེ། དྲི་ཆབ། ཞལ་ཟས། རོལ་མོ་ལ་སོགས་པ་རྣམས་རང་བཞིན་སྟོང་པ་རྣམ་པ་མཆོད་རྫས། བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་

[014A]༄༅། །བསྐྱེད་པར་གྱུར། ཨོཾ་ཨརྒྷཾ་ཨཱ་ཧཱུཾ། ཨོཾ་པཱ་ཏྱཾ་ཨཱ་ཧཱུཾ། ཨོཾ་ཨྙྩ་མ་ཎཾ་ཨཱ་ཧཱུཾ། ཨོཾ་བྫྲ་བུ་ཥྤེ་ཨཱ་ཧཱུཾ། ཨོཾ་བྫྲ་དྷཱུ་བེ་ཨཱ་ཧཱུཾ་
ཨོཾ་བྫྲ་ཨ་ལོ་ཀེ་ཨཱ་ཧཱུཾ། ཨོཾ་བྫྲ་གནེདྷ་ཨཱ་ཧཱུཾ། ཨོཾ་བྫྲ་ནྱ་ཝི་ཏི་ཨཱ་ཧཱུཾ། ཨོཾ་བྫྲ་ཤ་པཏ་ཨཱ་ཧཱུཾ། གིས་མཆོད་པ་བྱིན་གྱིས་རླབས་གཡོན་པའི་འཐེབ་སྲིན་གྱིས་ནང་མཆོད་སྔོན་འགྲོའི་གཏོར་མ་ལ་གཏོར་ཞིང་
བྦྦྦྦྦྦྦྦྦི་གྷན་ཏ་ཀྲི་ཏ་ཀྱིས་བསང། ཤུ་ནྱ་ཏས་སྣང་བ་སོགས་ནང་མཆོད་ལྟར་བྱིན་གྱིས་བརླབ་ ། རང་གི་ཐུགས་ཁའི་ཧཱུཾ་སྔོན་པོའི་འོད་ཟེར་གྱིས་ཕྱོགས་སྐྱོང་བཅོ་ལྔ་འཁོར་དང་བཅས་པ་བཀུགས་ཏེ་ཕྱོགས་འཚམས་
རྣམས་སུ་འཁོད་པ་སྐད་ཅིག་གིས་འོད་གསལ་དུ་བཅུག་པ་ལས་དཀྱིལ་འཁོར་གྱི་གཙོ་བོའི་སྐུར་བཞེངས་པའི་མགྲོན་རྣམས་ཀྱི་ལྔགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོ་འོད་ཀྱི་སྦུ་གུ་ཅན་དུ་
གྱུར༑ ཨོཾ་ཨཱ་ཧྲི་བྲ་ཝར་སད་ཀར་ཨརྒཾ་པྲ་ཏི་ཙྪ་ཧཱུཾ་སཱ་ཧཱ།  དེ་བཞིན་དུ་སྔགས་གོང་འོག་རྣམས་འདྲ་བ་ལ་ཨརྒྷཾ་ཞེས་པའི་ཚབ་ཏུ། པཱ་ཏྱཾ། ཨཉྩ་མ་ནཾ། བྲོ་ཀྵ་ནཾ། ཞེས་པ་རིམ་པ་བཞིན་བཅུག་ཏེ་ཧུ་བཞི་།
འབུལ༑ གསང་འདུས་གཉིས་ལ། ཨོཾ་ཨཱ་དུས་གསུམ་སྐྱེས་པ་ཀུན་དང་ཕྱོགས་བཅུ་ཡི། ཞེ་སོགས་ཀྱིས་དབུལ་བ་འམ་ཡང་ན་ཐམས་ཅད་ལ་སྤྱི་འགྲོ། ཨོཾ་ཨ་ཀ་རོ་མུས་ཁ་སརྦ་དྷ་རྨཱ་ནཾ་ཨ་ཏྱ་ནུ་ཏྤ་ནན་ཏྭ་ཏད་ཨོཾ་ཨཱ་
ཧཱུཾ་ཕཊ་སཱ་ཧཱ། ཞེས་པ་གསུམ་གྱིས་གཏོར་མ་དབུལ། ཨེ་ད་ཤ་དི་ཨ་ལོ་ཀ་པཱ་ལ་ས་པ་རི་ཝཱ་ར་བུ་ཥེཔ་པྲ་ཏཱི་ཙྪ་ཧཱུཾ་སཱ་ཧཱ། དེ་བཞིན་དུ་པུ་ཥིཔ་ཞེས་པའི་ཚབ་ཏུ། དཧུ་པེ། ཨ་ལོ་ཀེ་གྷ་ནེདྷ། ཤཔྟ། ཞེས་
པ་བཅུག་ལ་ཉེར་སྤྱོད་རོལ་མོ་རྣམས་དབུས། ཨོཾ་ད་ཤ་དི་ཀ་ཞེས་པ་ནས་ཝར་ཨོཾ་ཨཱ་ཧཱུཾ་གིས་ནང་མཆོད་དབུལ་ ། ཕྱོགས་སྐྱོང་བཅོ་ལྔ་འཁོར་བཅས་ཀྱིས། །མཆོད་སྦྱིན་གཏོར་མ་འདི་བཞེས་ལ། །བདག་གི་

[014B] །གེགས་མེད་འགྲུབ་པའི་འཕྲིན་ལས་མཛོད། ། ཅེས་འཕྲིན་ལས་བཅོལ་ ། ཡི་གེ་བརྒྱ་བ་བརྗོད་དེ་ལྷག་ཆད་བསྐང། མ་རྙེད་ཡོངས་སུ་མ་ཤེས་དང། །གང་ཡང་ནུས་པ་མ་
མཆིས་པས། །འདིར་ནི་བྱ་བ་གང་བགྱིས་པ། །དེ་ཀུན་ཁྱོད་ཀྱིས་བཟོད་པར་མཛོད། ། ཅེས་བཟོད་པར་གསོལ་ ། ཕྱོགས་སྐྱོང་འཁོར་བཅས་རང་གནས་སུ་གཤེགས་པར་གྱུར།  ཅེས་རང་གནས་
སུ་གཤེགས། དེ་ནས་བདག་སྐྱེད་ཀྱི་མཆོད་པ། ཞལ་བསིལ། གསང་གཏོར། །ཨཉྩ་མ་ཎཾ། བྲོ་ཀྵ་ནཾ། ཞེས་པ་རྣམས་དོར་ལ་སྔར་ལྟར་ཡིན་གྱིས་བརླབ། ཡིད་ཀྱི་རོལ་པ་དྲི་མེད་ཟླ་འདྲས་བསྒྲུབ། །སྙིང་
རྗེ་དམ་པ་མཐའ་ཡས་པ་ཡི་ཐབས། །རང་གི་ཡིད་ལ་གནས་པར་གྱུར་པ་ཡི། །བདེ་གཤེགས་རྣམས་ལ་རྟག་ཏུ་སྐྱབས་སུ་མཆིས། །རྟོག་པ་མ་ལུས་པ་ལས་ངེས་གྲོལ་ཞིང། །སེམས་
དཔའ་དམ་པ་རྣམས་ཀྱི་ཕུན་ཚོགས་གཞི། །དངོས་པོ་ཐམས་ཅད་རོ་གཅིག་ངོ་བོ་ཉིད། །དམ་པའི་ཆོས་ལ་རྟག་ཏུ་སྐྱབས་སུ་མཆི། །འཆིང་བ་རྣམས་ལས་ཡང་དག་གྲོལ་གྱུར་ཅིང། །སྙིང་
རྗེ་མཆོག་གིས་བསྒྲུན་པའི་དཔལ་དང་ལྡན། །རབ་ཏུ་དགའ་སོགས་ས་ལ་རབ་བཞུགས་པ། །བརྟུལ་ཞུགས་དབང་པོའི་ཚོགས་ལ་སྐྱབས་སུ་མཆི། །བསམ་དང་རྣམ་པར་སྨིན་པ་དག་གྱུར་
པས༑ ༑སྒྲིབ་པ་ཀུན་གྱི་བག་ཆགས་ཡང་དག་འབྱིན། །ལྷག་པར་མོས་པས་རྣམ་པར་བརྒྱ་པ་ཡི། །སེམས་ནི་བྱང་ཆུབ་དམ་པར་བསྐྱེད་པར་བགྱི། ། ཞེས་སྐྱབས་སེམས་བྱ་ ། རང་གི་སྤྱི་
བོར་བཾ་ལས་པདྨ་དང་ཨཱ་ལས་ཟླ་བའི་དཀྱིལ་འཁོར་གྱི་སྟེང་དུ་ཧཱུཾ་ལས་རྡོ་རྗེ་དཀར་པོ་རྩེ་ལྔ་བལྟེ་བ་ལ་ཧཱུཾ་གིས་མཚན་པ། དེ་ལས་འོད་ཟེར་འཕྲོས། དོན་གཉིས་བྱས། འདུས་ཡོངས་སུ་གྱུར་པ་

[015A]༄༅། །ལས་རྡོ་རྗེ་སེམས་དཔའ་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲི་ལ་བུ་འཛིན་པས། ཡུམ་རྡོ་རྗེ་སྙེམས་མ་དཀར་མོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་
པ་ལ་འཁྱུད་པ། གཉིས་ཀའང་རིན་པོ་ཆེའི་རྒྱན་སྣ་ཚོགས་པས་བརྒྱན་པ། ཡབ་རྡོ་རྗེ་སྐྱིལ་ཀྲུང་གིས་བཞུགས་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཁར་ཟླ་བའི་སྟེང་དུ་ཧཱུཾ་གིས་མཚན་པར་
གྱུར༑ ཐུགས་ཁའི་ཧཱུཾ་ལས་འོད་ཟེར་འཕྲོས། བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧཿ་གཉིས་སུ་མེད་པར་གྱུར། སླར་ཡང་ཐུགས་ཁའི་ཧཱུཾ་ལས་འོད་ཟེར་འཕྲོས་
དབང་གི་ལྷ་རྣམས་སྤྱན་དྲངས། དེ་བཞིན་གཤེགས་པ་རྣམས་ཀྱིས་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས་བདུད་རྩིས་གང་བའི་བུམ་པ་ཐོགས་ནས་
ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་སམ་ཡ་ཤྲི་ཡེ་ཨཱ་ཧཱུཾ། ཞེས་དབང་བསྐུར་བས་སྐུ་གང། ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་མི་བསྐྱོད་པས་དབུ་བརྒྱན་པར་གྱུར། བཅོམ་
ལྡན་འདས་བདག་གཞན་སེམས་ཅན་ཐམས་ཅད་ཀྱི་སྡིག་སྒྲིབ་དང་དམ་ཚིག་ཉམས་ཆགས་ཐམས་ཅད་བྱང་ཞིང་དག་པར་མཛད་དུ་གསོལ། ཞེས་གསོལ་བ་བཏབ་པས། ཐུགས་ཀའི་ཧཱུཾ་གི་
མཐར་ཡི་གེ་བརྒྱ་པའི་སྔགས་ཕྲེང་གིས་བསྐོར་བའི་ས་བོན་ལས་འོད་ཟེར་འཕྲོས། སེམས་ཅན་ཐམས་ཅད་ཀྱི་སྡིག་སྒྲིབ་སྤྱང། སངས་རྒྱས་སྲས་བཅས་ལ་མཆོད་པ་ཕུལ། དེ་རྣམས་
ཀྱི་སྐུ་གསུང་ཐུགས་ཀྱི་ཡོན་ཏན་ཐམས་ཅད་འོད་ཟེར་གྱི་རྣམ་པར་བསྡུས་ནས་ཐུགས་ཁའི་ཧཱུཾ་ལ་ཐིམ་པས་གཟི་བརྗིད་དང་མཐུ་སྟོབས་ཕུན་སུམ་ཚོགས་པར་གྱུར། ཨོཾ་བྫྲ་ས་ཏྭ་ས་མ་ཡ་

[015B] བྫྲ་ས་ཏྭ་ཏྭེ་ནོ་པ་ཏི་ཥཋ་ཊི་ཌྷཱ་ཝ། སུ་ཏོ་ཥྱོ་མེ་བྷཱ་བ། སུ་པོ་ཥྱོ་མེ་བྷཱ་ཝ། ཨ་ནུར་ཀྟོ་མེ་བྷཱ་ཝ། སརྦ་སི་དཧི་མམེ་པྲ་ཡ་ཙྪ། སརྦ་ཀ་རྨ་སུ་ཙ་མེ། ཙི་ཏྟཾ་ཤྲི་ཡ་ཀུ་རུ་ཧཱུཾ། ཧ་ཧ་
ཧ་ཧ་ཧོཿ་བྷ་ག་ཝཱན་སརྦ་ཏ་ཐཱ་ག་ཏ། བྫྲ་མ་མེ་མུ་ཉྩ། བྫྲི་བྷཱ་ཝ། མྷཱ་ས་མ་ཡ་ས་ཏྭ་ཨཱ་ཧཱུཾ་ཕཊ།  ། བདག་ནི་མི་ཤེས་རྨོནས་པ་ཡིས། །དམ་
ཚིག་ལས་ནི་འགལ་ཞིང་ཉམས། །བླ་མ་མགོན་པོས་སྐྱབས་མཛོད་ཅིག་གཙོ་བོ་རྡོ་རྗེ་འཛིན་པ་སྟེ། །ཐུགས་རྗེ་ཆེན་པོའི་བདག་ཉིད་ཅན། །འགྲོ་བའི་གཙོ་ལ་བདག་སྐྱབས་མཆི། །རྡོ་ར་
སེམས་དཔའི་ཞལ་ནས་རིགས་ཀྱི་བུ་ཁྱོད་ཀྱི་སྡིག་སྒྲིབ་དང་དམ་ཚིགས་ཉམས་ཆགས་ཐམས་ཅད་བྱང་ཞིང་དག་གོ་ཞེས་གསུང་ནས་རང་ལ་ཐིམ་པས་རང་གི་སྒོ་གསུམ་དང་རྡོ་རྗེ་སེམས་དཔའི་སྐུ་
གསུང་ཐུགས་དབྱེར་མི་ཕྱེད་པར་གྱུར།  ཅེས་རྡོར་སེམས་བསྒོམ་བཟླས་བྱས་ཏེ་སྡིག་ལྷུང་སྦྱང་ ། རང་ཉིད་འཇམ་པའི་རྡོ་རྗེར་གསལ་བའི་ཐུགས་གའི་ས་བོན་གྱི་འོད་ཟེར་གྱིས་རང་བཞིན་གྱི་གནས་ནས་བླ་མ་
དང་གཉིས་སུ་མེད་པའི་བཅོམ་ལྡན་འདས་འཇམ་པའི་རྡོ་རྗེའི་དཀྱིལ་འཁོར་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་མདན་གྱི་ནམ་མཁར་སྤྱན་དྲངས། འོད་ཟེར་རང་གི་སྙིང་
ཀར་ཐིམ། ཨོཾ་སརྦ་ཏ་ཐཱ་ག་ཏ་ཨརྒྷཾ་པཱུ་ཛ་མེ་གྷ་ས་མུ་ཊ་སྤར་ཎས་མ་ཡ་ཤྲི་ཡེ་ཧཱུཾ། དེ་བཞིན་དུ་སྦྱར་ཏེ། ཤ་པྟའི་བར་གྱིས་མཆོད། གང་ཞིག་ཐོགས་མེད་སྲིང་པའི་ཆུ་ཀླུང་དུ། །མ་ལུས་ཀུན་རྟོག་
གིས་བསགས་རྙོགས་པ་རྣམས། །ཐུགས་རྗེ་ཆེ་ལྡན་སྤྱན་སྔར་དེ་དག་ནི། །ཆོག་བཞིན་དུ་ཐམས་ཅད་བཤགས་པར་བགྱི། །རྫོགས་སངས་རྒྱས་དང་བྱང་ཆུབ་སེམས་དཔའ་དང། །འཕགས་

[016A]༄༅། །པ་གཞན་གྱིས་དགེ་བ་གང་མཛད་པ། །དེ་དག་ཀུན་ལ་ཡང་དག་ཡི་རང་ཞིང། །བྱང་ཆུབ་ཏུ་ནི་ཡོངས་སུ་བསྔོ་བར་བགྱི། །ཡིད་ཀྱི་རོལ་པ་དྲི་མེད་ཟླ་འདྲས་བསྒྲུབ།།
 ཅེས་པ་ནས་  སེམས་ནི་བྱང་ཆུབ་དམ་པ་བསྐྱེད་པར་བགྱི། །བདེ་གཤེགས་སྲས་བཅས་རྣམས་ཀྱི་ལམ་གཅིག་པུ། །སྦྱིན་སོགས་རྣམས་བཅུ་དཀར་པོའི་ཡོན་ཏན་ཚུལ། །རྫོགས་
སངས་རྒྱས་བདག་ས་ལུས་ངོ་བོའི་བློ་ས། །ཡང་དག་ཉིད་དུ་ད་ནི་གནས་པར་བགྱི། ། ཞེས་བདུན་རྣམ་དག་བྱ་ ། སངས་རྒྱས་བྱང་ཆུབ་སེམས་དཔའ་ཀུན། །བདག་ལ་དགོངས་པར་
མཛད་དུ་གསོལ། །བདག་མིང་འདི་ཞེས་བྱ་བ་ཡིས། །དུས་འདི་ནས་ནི་བཟུང་ནས་ནི། །བྱང་ཆུབ་སྙིང་པོར་མཆིས་ཀྱི་བར། །ཇི་ལྟར་དུས་གསུམ་མགོན་པོ་རྣམས། །བྱང་
ཆུབ་ཏུ་ནི་ངེས་མཛད་པའི། །བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་པར་བགྱི། །ཚུལ་ཁྲིམས་ཀྱི་ནི་བསླབ་པ་དང། །དགེ་བའི་ཆོས་ནི་སྡུད་པ་དང། །
སེམས་ཅན་དོན་བྱེད་ཚུལ་ཁྲིམས་གསུམ། །སོ་སོར་བརྟན་པོར་བདག་གིས་གཟུང། །སངས་རྒྱས་ཆོས་དང་དགེ་འདུན་ཏེ། །བླ་ན་མེད་པའི་དཀོན་མཆོག་གསུམ། །སངས་རྒྱས་
རྣལ་འབྱོར་ལས་སྐྱེས་པའི། །སྡོམ་པ་དང་ནས་བདག་ཤིས་གཟུང། །རྡོ་རྗེའི་རིགས་མཆོག་ཆེན་པོ་ཡི། །རྡོ་རྗེ་དྲིལ་བུ་ཕྱག་རྒྱ་ཡང། །ཡང་དག་ཉིད་དུ་གཟུང་བར་བགྱི། །སློབ་
དཔོན་དག་ཀྱང་གཟུང་བར་བགྱི། །རིན་ཆེན་རིགས་མཆོག་ཆེན་པོ་ཡི། །དམ་ཚིགས་ཡིད་དུ་འོང་བ་ལ། །ཉིན་རི་བཞིན་ནི་དུས་དྲུག་ཏུ། །སྦྱིན་པ་རྣམ་བཞི་རྟག་ཏུ་སྦྱིན། །བྱང་ཆུབ་

[016B] །པདྨའི་རིགས་ཆེན་དག་པ་ལ། །ཕྱི་དང་གསང་བ་ཐེག་པ་གསུམ། །དམ་ཚེས་སོ་སོར་གཟུང་བར་བགྱི། །ལས་ཀྱི་རིགས་མཆོག་ཆེན་པོ་ལ། །སྡོམ་པ་
ཐམས་ཅད་ལྡན་པར་ནི། །ཡང་དག་ཉིད་དུ་སོ་སོར་གཟུང། །མཆོད་པའི་ལས་ནི་ཅི་ནུས་བགྱི། །བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་པར་བགྱི། །སེམས་
ཅན་ཀུན་གྱི་དོན་གྱི་ཕྱིར། །བདག་གིས་སྡོམ་པ་མ་ལུས་གཟུང། །མ་བསྒྲལ་བ་རྣམས་བདག་གིས་བསྒྲལ། །མ་གྲོལ་བ་རྣམས་བདག་གིས་དགྲོལ། །དབུགས་མ་ཕྱིན་པ་དབུགས་
དབྱུང་ཞིང། །སེམས་ཅན་མྱ་ངན་འདས་ལ་དགོད། ། ཅེས་རིགས་ལྔའི་སྡོམ་པ་བཟུང་བ་བརྟན་པར་བྱ་ ། ཚོགས་ཞིང་རྣམས་རང་གནས་སུ་གཤེགས་པར་གྱུར།  ཅེས་ཚོས་ཞིང་སྤྱན་དྲངས་ཏེ་མཆོག་
པ་འབུལ་བ་སོགས་ཀྱིས་གསོད་ནམས་ཀྱི་ཚོགས་བསགས་ ། ཨོཾ་ཤུནྱ་ཏ་སོགས་ཀྱིས་སྟོང་བར་སྦྱང་ ། སྟོང་པའི་ངང་ལས་སྐད་ཅིག་གིས་བཅོམ་ལྡན་འདས་འཇམ་པའི་རྡོ་རྗེའི་རྟེན་དང་བརྟེན་པའི་དཀྱིལ་
འཁོར་ཐམས་ཅད་ཡོངས་སུ་རྫོགས་པར་གྱུར་པ་ནི། འོག་ཏུ་རྡོ་རྗེའི་ས་གཞི། ལོགས་སུ་རྡོ་རྗེའི་ར་བ། སྟེང་དུ་རྡོ་རྗེའི་གུར་དང་བླ་རེ་རྣམས་བར་འཚམས་མེད་པ་དུམ་བུ་གཅིག་ཏུ་གྱུར་པའི་
ཕྱི་རོལ་ཏུ་བསྐལ་པ་འཇིག་པའི་དུས་ཀྱི་མེ་ལྟ་བུའི་འོད་ཟེར་ཁ་དོག་སྣ་ལྔ་བས་བསྐོར་བར་གྱུར།  ཅེས་ཐུན་མོང་བའི་སྲུང་འཁོར་གསལ་གདབ་ ། ར་བའི་དབུས་སུ་སྣ་ཚོགས་པདྨ་དང་ཉི་མའི་སྟེང་དུ་
འཁོར་ལོ་སེར་པོ་རྩི་བས་བཅུ་པ་གཡས་སྐོར་དུ་མགྱོགས་པར་འཁོར་ཞིང་འབར་བའི་འཕྲེང་བ་ཕྱོགས་བཅུར་འཕྲོ་བ། དེའི་ཤར་དུ་གཤིན་རྗེ་གཤེད་ནག་པོ་ནག་དཀར་དམར་བའི་ཞལ་

[017A]༄༅། །གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཤེས་རབ་མ་ལ་འཁྱུད་ཅིང། ལྷག་མ་གཡས་རྡོ་རྗེའི་ཐོ་བ་ནག་པོ་རལ་གྲི། གཡོན་ནོར་བུ་པདྨ་འཛིན་པ། ལྷོར་
ཤེས་རབ་མཐར་བྱེད་དཀར་པོ་དཀར་ནག་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཤེས་རབ་མ་ལ་འཁྱུད་ཅིང། ལྷག་མ་གཡས་རྡོ་རྗེས་མཚན་པའི་དབྱུག་པ་
དཀར་པོ་རལ་གྲི། གཡོན་ནོར་བུ་པདྨ་འཛིན་པ། ནུབ་ཏུ་པདྨ་མཐར་བྱེད་དམར་པོ་དམར་སྔོ་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཤེས་རབ་མ་ལ་འཁྱུད་ཅིང་
ལྷག་མ་གཡས་པདྨ་དམར་པོ་རལ་གྲི། གཡོན་ནོར་བུ་འཁོར་ལོ་འཛིན་པ། བྱང་དུ་བགེགས་མཐར་བྱེད་ནག་པོ་ནག་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་
རང་འདྲའི་ཤེས་རབ་མ་ལ་འཁྱུད་ཅིང། ལྷག་མ་གཡས་ཁྲོ་བོའི་རྡོ་རྗེ་རལ་གྲི། གཡོན་ནོར་བུ་པདྨ་འཛིན་པ། མེར་འདོད་པའི་རྒྱལ་པོ་སྔོན་པོ་སྔོ་དཀར་དམར་བའི་ཞལ་གསུམ་ཕྱག་དྲུག་
གི་དང་པོ་གཉིས་ཀྱིས་རང་འདྲའི་ཤེས་རབ་མ་ལ་འཁྱུད་ཅིང། ལྷག་མ་གཡས་ལྕགས་ཀྱུ་རལ་གྲི། གཡོན་ནོར་བུ་པདྨ་འཛིན་པ། བདེན་བྲལ་དུ་དབྱུག་སྔོན་ཅན་ནག་པོ་ནག་དཀར་
དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཤེས་རབ་མ་ལ་འཁྱུད་ཅིང། ལྷག་མ་གཡས་དབྱུག་པ་སྔོན་པོ་རལ་གྲི། གཡོན་ནོར་བུ་པདྨ་འཛིན་པ། རླུང་དུ་སྟོབས་
པོ་ཆེ་ནག་པོ་ནག་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཤེས་རབ་མ་ལ་འཁྱུད་ཅིང། ལྷག་མ་གཡས་རྩེ་གསུམ་རལ་གྲི། གཡོན་ནོར་བུ་པདྨ་འཛིན་པ་

[017B] ལྷག་མ་གཡས་རལ་གྲི་རྡོ་རྗེ། གཡོན་ནོར་བུ་པདྨ་
འཛིན་པ། སྟེང་དུ་གཙུག་ཏོར་འཁོར་ལོས་བསྒྱུར་བ་སེར་པོ་སེར་སྔོ་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཤེས་རབ་མ་ལ་འཁྱུད་ཅིང། ལྷག་མ་གཡས་འཁོར་
ལོ་སེར་པོ་རལ་གྲི། གཡོན་ནོར་བུ་པདྨ་འཛིན་པ། འོག་ཏུ་གནོད་མཛེས་རྒྱལ་པོ་སྔོན་པོ་སྔོ་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཤེས་རབ་མ་ལ་འཁྱུད་
ཅིང༑ ལྷག་མ་གཡས་རྡོ་རྗེ་རལ་གྲི། གཡོན་ནོར་བུ་པདྨ་འཛིན་པ། དེ་ལ་གཙུག་ཏོར་འཁོར་བསྒྱུར་འདོད་རྒྱལ་མི་གཡོ་བ་གནོད་མཛེས་བཞི་ཞི་མ་ཁྲོ་འགྱིང་ཞིང་དབུ་སྐྲ་ནག་པ། རིན་
པོ་ཆེའི་ཅོད་པན་སོགས་རིན་པོ་ཆེའི་རྒྱན་སྣ་ཚོགས་པས་བརྒྱན་ཅིང་མ་ཆེ་བ་ཅུང་ཟད་གཙིགས་པ་སྟོན་པའི་ཁྲོས་པ་སྨར་དང་ལྡན་པ། ལྷག་མ་དྲུག་པོ་མི་སྡུག་པའི་གཟུགས་ཅན་སྨིན་མ་དང་
སྨ་ར་དམར་སེར་དང་བཅས་ཤིང་དབུ་སྐྲ་དམར་སེར་གྱེན་དུ་བརྫེས་པ། ཞལ་གདངས་ཤིང་མཆེ་བ་གཙིགས་པ། ལྗགས་འགྱུར་ཞིང་ཧ་ཧའི་གད་རྒྱང་དྲག་པོ་སྒྲོགས་པ། ཀླུ་བརྒྱད་ཀྱིས་
བརྒྱན་ཅིང་སྐུ་བོང་ཐུད་ལ་ཡན་ལག་རགས་པ་ལྟོ་བ་འཕྱང་བ། ཐམས་ཅད་ཀྱང་ཞལ་རེ་རེ་ལ་སྤྱན་གསུམ་གསུམ་དང་ལྡན་པ། ཞབས་གཡས་བསྐུམ་ཞིང་གཡོན་བརྐྱང་བས་སྣ་ཚོགས་
པདྨ་དང་ཉི་མའི་སྟེང་དུ་ཕྱོགས་མཚམས་དང་སྟེང་འོག་གི་རྩིབས་ལ་ཅུང་ཟད་མ་རེག་པར་བཞུགས་པ། དུས་མཐའི་མི་ལྟར་འབར་བའི་སྐུ་ལས་སྤྲུལ་པ་དཔག་ཏུ་མེད་པ་སྤྲོས་བས་མཐའ་

[018A]༄༅། །ཡས་པའི་བགེགས་ཀྱི་ཚོགས་རྣམས་བརླག་པར་བྱེད་པའོ། ། ཅས་ཐུན་མོང་མ་ཡིན་པའི་སྲུང་འཁོར་གསལ་གདབ།  སྲུང་འཁོར་གྱི་དབུས་སུ་ཆོས་འབྱུང་དཀར་པོ་ཟུར་
གསུམ་པ་གདེངས་ཀ་ཆེ་བ་གྱེན་དུ་ཕྱོགས་ཤིང་རྩེ་མོ་ཕྲ་བ་ཐུར་དུ་ཟུག་པའི་ནང་དུ་སྣ་ཚོགས་པདྨ་ལ་གནས་པའི་སྣ་ཚོགས་རྡོ་རྗེའི་ལྟེ་བར་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་གྲུ་
བཞི་སྒོ་བཞི་པ། ཕྱི་ནས་རིམ་པ་བཞིན་དཀར་སེར་དམར་ལྗང་སྔོ་བའི་རིམ་པ་ལྔ་དང་སྔན་པའི་རིན་པོ་ཆེའི་རྩིགས་པས་བསྐོར་བའི་སྟེང་ན་རིན་པོ་ཆེའི་ཕ་གུ་གཞི་དམར་པོ་ལ་རིན་པོ་ཆེ་ཟུར་
གསུམ་དང་གྲུ་བཞི་ལ་སོགས་པས་སྤྲས་པ། དེའི་སྟེང་ན་གནས་པའི་གསེར་གྱི་སྐེ་རགས་བཞིའི་ཕྱི་ངོས་སུ་ཆུ་སྲིན་གྱི་ཁ་ནས་མུ་ཏིག་གི་དོ་ཤལ་དང་དོ་ཤལ་ཕྱེད་པ་འཕྱང་བ། དེའི་ཕྱི་
ངོས་སུ་བྱ་འདབ་ལས་འཕྱང་བའི་རིན་པོ་ཆེའི་ཤར་བུ། དེའི་སྟེང་ན་པདྨ་འདབ་མ་ཕྱེད་པའི་དབྱིབས་ཅན་གྱི་མདའ་ཡབ་ལ་གནས་པའི་གསེར་གྱི་བུམ་པ་ནས་ཐོན་པའི་རྒྱལ་མཚན་དང་བ་
དན་བརྒྱད་བརྒྱད་ཀྱིས་མཛེས་པར་བྱས་པ། ཕྱིའི་སྟེང་གི་ཟུར་བཞི་ལ་གདུགས་བཞིས་བརྒྱན་པ། རྩིགས་པའི་འགྲམ་ནས་འདོད་ཡོན་གྱི་སྣམ་བུ་དམར་པོས་བསྐོར་བ་ལ་བཞུགས་སྟབས་
དང་ཁ་ཏོག་སྣ་ཚོགས་པའི་ལྷ་མོ་རྣམས་ཀྱིས་མཆོད་པ་བྱེད་བཞིན་པ། སྒོ་དང་སྒོ་ཁྱུད་ཀྱི་ཕྱིའི་འཚམས་དང་རྩིགས་པའི་ཕྱི་ནང་གི་ཟུར་བཞིར་
དུ་རྡོ་རྗེས་བརྒྱན་པ། སྒོ་བཞི་སོ་སོའི་མདུན་དུ་སྟེགས་བུ་གྲུ་བཞི་པའི་སྟེང་དུ་བུམ་པ་ལ་གནས་པའི་ཀ་བ་བཞི་བཞིས་བཏེགས་པའི་རྟ་བབས་སྣམ་བུ་བཅུ་གཅིག་དང་ལྡན་པའི་རྩེ་མོ་ཆོས་ཀྱི་

[018B] རྟ་བབས་ཀྱི་གཡས་གཡོན་དུ་བུམ་པ་བཟང་པོ་ལས་སྐྱེས་པའི་དཔག་བསམ་གྱི་ཤིང་ལ་རྒྱལ་སྲིད་རིན་པོ་ཆེ་སྣ་བདུན་དང། བར་བར་
དུ་གྲུབ་པ་ཐོབ་པ་དང། སྤྲིན་གྱི་གསེབ་ནས་བྱུང་བའི་ལྷ་མེ་ཏོག་གི་ཕྲེང་བ་བཟུང་བ་རྣམས་ཀྱིས་ཀུན་ནས་མཛེས་པར་བྱས་པ། གཞལ་ཡས་ཁང་གི་ནང་གི་དཀྱིལ་འཁོར་གྱི་ཕྱེད་ཀྱི་ཚད་དུ་
རྡོ་རྗེའི་འཕྲེང་བས་ཟླུམ་པོར་བསྐོར་བ་ལ་བརྟེན་པའི་ཀ་བ་བརྒྱད་ཀྱིས་བཏེགས་པའི་རྡོ་རྗེའི་གདུང་གིས་མཛེས་པར་ཕུབ་པའི་རྩེ་མོར་རྡོ་རྗེ་ནོར་བུ་རིན་པོ་ཆེའི་ཏོག་གིས་སྤྲས་པ། རིམ་པ་གཉིས་
པའི་གྲྭའི་གཡས་གཡོན་གཉིས་སུ་བདུད་རྩིས་གང་བའི་རིན་པོ་ཆེའི་བུམ་པ་གཉིས་གཉིས་ཏེ་བུམ་པ་བརྒྱད་ཀྱིས་མཛེས་པར་བྱས་པ། ལྷ་དང་མི་ལས་ཡོན་ཏན་ཁྱད་པར་དུ་འཕགས་པའི་
ཁང་བཟང་དམ་པ་ཕྱི་བ་ལྟས་ནང་གསལ་བ་ནང་བལྟས་ཕྱི་གསལ་བའི་གཞལ་ཡས་ཁང་གི་ནང་གི་སྟེང་དང་འོག་གི་ས་གཞི་ཐམས་ཅད་ཤར་དཀར། ལྷོ་སེར། ནུབ་དམར། བྱང་ལྗང་
དབུས་སྔོ་བར་གྱུར་པའི་ནང་གི་རེ་མིག་དགུ་བའི་དབུས་དང། ཤར་དང། ཕྱི་ནང་གི་གྲྭ་བརྒྱད་དང། ཤར་སྒོའི་གཡས་གཡོན་གཉིས་སུ་སྣ་ཚོགས་པདྨ་དང་ཟླ་བའི་གདན། ནང་གི་རེ་
མིག་གཞན་གསུམ་དང་སྒོ་བཞིར་སྣ་ཚོགས་པདྨ་དང་ཉི་མའི་གདན་ཟུར་རེ་རེ།    གདན་དབུས་མའི་སྟེང་དུ་རང་ཉིད་བཅོམ་ལྡན་འདས་འཇམ་
པའི་རྡོ་རྗེ་སྐུ་མདོག་གུར་གུམ་བཟང་བ་ལྟ་བུ། ཞལ་གསུམ་གྱི་རྩ་ཞལ་དམར་སེར། གཡས་ཞལ་ནག་པོ། གཡོན་ཞལ་དཀར་པོ། ཕྱག་དྲུག་གི་དང་པོ་གཉིས་ཀྱིས་རང་འདྲའི་ཤེས་

[019A]༄༅། །རབ་མ་ལ་འཁྱུད་པ། ལྷག་མ་གཡས་རལ་གྲི་མདའ། གཡོན་ཨུད་པ་ལ་གཞུ་འཛིན་པ། རིན་པོ་ཆེའི་ཅོད་པན་ལ་སོགས་པའི་རིན་པོ་ཆེའི་རྒྱན་སྣ་ཚོགས་ཀྱིས་
བརྒྱན་ཅིང་དར་སྣ་ཚོགས་ཀྱི་ན་བཟའ་གསོལ་བ་སྐུ་ལས་འོད་ཟེར་མཐའ་ཡས་པ་འཕྲོ་པའོ། །   ཤར་དུ་རྣམ་སྣང་དཀར་པོ་དཀར་ནག་དམར་བའི་ཞལ་གསུམ་
ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་འཁོར་ལོ་རྩིབས་ གཡོན་ནོར་བུ་པདྨ་འཛིན་པ། ལྷོར་རིན་འབྱུང་སེར་པོ་
སེར་ནག་དཀར་པའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་རིན་པོ་ཆེ་མར་གད་ཟུར་དགུ་པ་རལ་གྲི། གཡོན་འཁོར་ལ་པདྨ་འཛིན་
པ༑ ནུབ་ཏུ་འོད་དཔག་མེད་དམར་པོ་དམར་ནག་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་པདྨ་དམར་པོ་རལ་གྲི་
གཡོན་ནོར་བུ་འཁོར་ལོ་འཛིན་པ། བྱང་དུ་དོན་གྲུབ་ལྗང་གུ་ལྗང་ནག་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་རལ་གྲི་འཁོར་
ལོ༑ ༑གཡོན་ནོར་བུ་པདྨ་འཛིན་པ། ཤར་ལྷོར་སྤྱན་མ་དཀར་མོ་དཀར་ནག་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡབ་ལ་འཁྱུད་ཅིང། ལྷག་མ་གཡས་
འཁོར་ལོ་རལ་གྲི། གཡོན་ནོར་བུ་པདྨ་འཛིན་པ། ལྷོ་ནུབ་ཏུ་མཱ་ ལྷག་མ་

[019B] གཡོན་ནོར་བུ་པདྨ་འཛིན་པ། ནུབ་བྱང་དུ་གོས་དཀར་མོ་དམར་མོ་དམར་ནག་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་
ཡབ་ལ་འཁྱུད་ཅིང། ལྷག་མ་གཡས་པདྨ་དམར་པོ་རལ་གྲི། གཡོན་ནོར་བུ་འཁོར་ལོ་འཛིན་པ། བྱང་ཤར་དུ་སྒྲོལ་མ་སེར་མ་སེར་ནག་དཀར་བའི་ཞལ་གསུམ་ཕྱག་དྲུག་གི་དང་པོ་
གཉིས་ཀྱིས་རང་འདྲའི་ཡབ་ལ་འཁྱུད་ཅིང། ལྷག་མ་གཡས་ཨུཏྤལ་སེར་པོ་རལ་གྲི། གཡོན་ནོར་བུ་པདྨ་འཛིན་པ། རིམ་པ་གཉིས་པའི་ཤར་ལྷོར་གཟུགས་རྡོ་རྗེ་མ་དཀར་མོ་དཀར་
སྔོ་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡབ་ལ་འཁྱུད་ཅིང། ལྷག་མ་གཡས་མེ་ལོང་རལ་གྲི། གཡོན་ནོར་བུ་པདྨ་འཛིན་པ། ལྷོ་ནུབ་ཏུ་སྒྲ་རྡོ་རྗེ་མ་
སྔོན་མོ་སྔོ་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡབ་ལ་འཁྱུད་ཅིང། ལྷག་མ་གཡས་པི་ཝཾ་སྔོན་པོ་རལ་གྲི། གཡོན་ནོར་བུ་པདྨ་འཛིན་པ། ནུབ་
བྱང་དུ་དྲི་རྡོ་རྗེ་མ་སེར་མོ་སེར་ནག་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡབ་ལ་འཁྱུད་ཅིང། ལྷག་མ་གཡས་དྲིའི་དུད་ཆོས་སེར་པོ་རལ་གྲི། གཡོན་
འཁོར་ལོ་པདྨ་འཛིན་པ། བྱང་ཤར་དུ་རོ་རྡོ་རྗེ་མ་དམར་མོ་དམར་ནག་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡབ་ལ་འཁྱུད་ཅིང། །ལྷག་མ་གཡས་རོའི་
སྣོད་དམར་པོ་རལ་གྲི། གཡོན་ནོར་བུ་འཁོར་ལོ་འཛིན་པ། ཤར་སྒོའི་གཡོན་དུ་རེག་བྱ་རྡོ་རྗེ་མ་ལྗང་གུ་ལྗང་ནག་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་

[020A]༄༅། །ཡབ་ལ་འཁྱུད་ཅིང། ལྷག་མ་གཡས་གོས་སྣ་ཚོགས་རལ་གྲི། གཡོན་ནོར་བུ་པདྨ་འཛིན་པ། ཤར་སྒོའི་གཡས་སུ་ཆོས་དབྱིངས་རྡོ་རྗེ་མ་དཀར་མོ་དཀར་སྔོ་
དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡབ་ལ་འཁྱུད་ཅིང། ལྷག་མ་གཡས་ཆོས་འབྱུང་དཀར་པོ་རལ་གྲི། གཡོན་ནོར་བུ་པདྨ་འཛིན་པ། རྣམ་སྣང་ནས་
ཆོས་དབྱིངས་རྡོ་རྗེ་མའི་བར་གྱི་ལྷ་ཐམས་ཅད་རིན་པོ་ཆེའི་རྒྱན་སྣ་ཚོགས་པས་བརྒྱན་ཅིང་དར་གྱི་ན་བཟའ་གསོལ་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་ཤིང་འོད་ཟེར་དཔག་མེད་
འཕྲོ་བ༑ ཤར་སྒོར་གཤིན་རྗེ་གཤེད་ནག་པོ། །ལྷོ་སྒོར་ཤེས་རབ་མཐར་བྱེད་དཀར་པོ། །ནུབ་སྒོར་པདྨ་མཐར་བྱེད་དམར་པོ། །བྱང་སྒོར་བགེགས་མཐར་བྱེད་ནག་པོ། ། འདི་
   སྒོ་བ་བཞི་པོ་དབུ་སྐྲ་ཁམས་སེར་གྱེན་དུ་བརྫེས་ཤིང། སྨིན་མ་དང་སྨ་ར་དམར་སེར་འབར་བ། ཀླུ་བརྒྱད་ཀྱིས་
བརྒྱན་ཅིང་སྟག་གི་པགས་པའི་ཤམ་ཐབས་ཅན། ཞབས་གཡས་བསྐུམ་ཞིང་གཡོན་བརྐྱང་བའི་སྟབས་ཀྱིས་བཞུགས་པ།     འཇམ་པའི་རྡོ་རྗེ་ལ་
སོགས་པའི་དེ་བཞིན་གཤེགས་པ་ལྔ། མཱ་མ་ཀི་སྒྲ་རྡོ་རྗེ་མ། སྲུང་འཁོར་གྱི་ཁྲོ་བོ་བརྒྱད་ལ་མི་བསྐྱོད་པ། སྦྱན་མ། གཟུགས་རྡོ་རྗེ་མ། སྲུང་འཁོར་དང་སྒོའི་གཤིན་རྗེ་
མཐར་བྱེད་གཉིས་རྣམས་ལ་རྣམ་སྣང། དྲི་རྡོ་རྗེ་མ་ལ་རིན་འབྱུང། གོས་དཀར་མོ། རོ་རྡོ་རྗེ་མ། སྲུང་འཁོར་དང་སྒོའི་པདྨ་མཐར་བྱེད་གཉིས་རྣམས་ལ་སྣང་མཐའ། སྒྲོལ་མ་དང་

[020B] ཆོས་དབྱིངས་རྡོ་རྗེ་མ་ལ་རྡོར་སེམས།  
ཅིང༑ ལྷག་མ་གཡས་རྡོ་རྗེ་སྔོན་པོ་རལ་གྲི། གཡོན་ནོར་བུ་པདྨ་འཛིན་པ་སྣ་ཚོགས་པད་ཟླ་ལ་རྡོ་རྗེ་སྐྱིལ་དཀྲུང་གིས་བཞུགས་པ་རིན་པོ་ཆེའི་རྒྱན་ཅན་དབུས་མི་བསྐྱོད་པས་རྒྱས་བཏབ་པའོ།   །སྒོ་བ་གཞན་གཉིས་ལ་མི་བསྐྱོད་
པས་དབུ་བརྒྱན་པའོ། །རང་འཇམ་པའི་རྡོ་རྗེ་དམ་ཚིག་སེམས་དཔའི་ཐུགས་ཀར་རང་དང་འདྲ་བའི་ཡེ་ཤེས་སེམས་དཔའ། དེའི་ཐུགས་ཁར་ཟླ་བའི་སྟེང་དུ་རལ་གྲིའི་ཡུ་
པའི་ཟླ་བ་ལ་ཏིང་ངེ་འཛིན་སེམས་དཔའ་མཾ་ཡག་གིས་མཚན་པ།     རིན་འབྱུང་སྣང་མཐའ། དོན་གྲུབ་རྣམས་ཀྱི་ཐུགས་ཁར་རང་རང་གི་ཕྱག་མཚན་ལ་
གནས་པའི་ཉི་མ་ལ་རིམ་པ་བཞིན། ཨཾ། ཛིཾ། ཁཾ། རྣམ་སྣང་དང་ལྷ་མོ་བཅུ་རྣམས་ཀྱི་ཐུགས་ཁར་རང་རང་གི་ཕྱག་མཚན་ལ་གནས་པའི་ཟླ་བ་ལ་རིམ་པ་བཞིན། ཨོཾ། ཡཾ། མཾ་
བཾ། ཏཾ། ཛཿ་ཧཱུཾ་བཾ་ཧོཿ་ཁཾ། རཾ། ཁྲོ་བོ་རྣམས་ཀྱི་ཐུགས་ཁར་རང་རང་གི་ཕྱག་མཚན་ལ་གནས་པའི་ཉི་མ་ལ་ཧཱུཾ་གི་ཡི་གེ་རེ་རེས་མཚན་པར་གྱུར།  
སྐྱེད་པའི་ལུགས་ཡིན་པས་སྐྱེ་མཆེད་བྱིན་རླབས་དང་ཡེ་ཤེས་པ་དགུག་གཞུག་དབང་བསྐུར་རྒྱས་གདབ་རྣམས་མ་བཤད་ཅེས་རྣལ་འབྱོར་རྫོགས་འཕྲེང་
འགལ་བ་མེད་པར་སེམས། དེ་ལྟར་རྟེན་བརྟེན་པ་ཐམས་ཅད་ལེགས་པར་གསལ་བཏབ་སྟེ་བྱིང་རྒོད་དང་བྲལ་བར་མཉམ་པར་འཇོག་ཅི་ཐུབ་བྱ། དེས་སྐྱོ་བ་ན་  སྟོང་པའི་ངང་ལས་སྐད་

[021A]༄༅། །ཅིག་གིས་གསུང་རྡོ་རྗེ་འོད་དཔག་མེད་དམར་པོ་དམར་ནག་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་
པདྨ་རལ་གྲི། གཡོན་ནོར་བུ་འཁོར་ལོ་འཛིན་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཁར་ཧཱུཾ་གིས་མཚན་པར་གྱུར། ཐུགས་ཁའི་ཧཱུཾ་ལས་འོད་ཟེར་འཕྲོས་ཡེ་ཤེས་པ་དང་དབང་གི་ལྷ་
རྣམས་སྤྱན་དྲངས། ཛཿ་ཧཱུཾ་བཾ་ཧོཿ་ཡེ་ཤེས་པ་དམ་ཚིག་པ་དང་གཉིས་སུ་མེད་པར་གྱུར། དབང་གི་ལྷས་དབང་བ་ ཨོཾ་ཨ་རོ་ཀི་ཀ་ཨ་
    རྡོ་རྗེ་དཔག་མེད་རྒྱལ་པོ་ཆེ། །མི་རྟོག་ནམ་མཁའ་རྡོ་རྗེ་འཛིན། །འདོད་ཆགས་ཕ་རོལ་ཕྱིན་པ་བརྙེས། །རྡོ་རྗེ་གསུང་ལ་ཕྱག་འཚལ་ལོ། །ཨོཾ་ཨཱ་ཨཱ་རོ་ལི་ཀ་ཧཱུཾ། །
    གསུང་རྡོ་རྗེ་འོད་དཔག་མེད་ཡོངས་སུ་གྱུར་པ་ལས་བགྲང་འཕྲེང་གི་རྣམ་པར་གྱུར།     ལྷ་རྣམས་ཀྱི་ཐུགས་ཁར་རང་རང་གི་ས་བོན་ལ་རང་རང་གི་
སྔགས་འཕྲེང་གིས་བསྐོར་བ་ལས་དཀྱིལ་འཁོར་བའི་ལྷའི་ཚོགས་འཕྲོས་རྒྱལ་བ་སྲས་བཅས་ལ་མཆོད་པ་བུལ། སེམས་ཅན་ཐམས་ཅད་ལ་རང་རང་གི་སྐལ་བ་ཇི་ལྟ་བ་བཞིན་ཆོས་སྟོན་པ་ལ་
སོགས་པས་སྡིག་སྒྲིབ་སྦྱང་བསོད་ནམས་ཀྱི་ཚོགས་མཐར་ཕྱིན་པ་འཇམ་པའི་རྡོ་རྗེའི་གོ་འཕང་ལ་བཀོད། ཚུར་འདུས་ཏེ་སྔགས་འཕྲེང་ས་བོན་དང་བཅས་པ་ལ་ཐིམ་པར་གྱུར།  
ཡང་དུ་བསམ་པ་སྤྲོ་བསྡུའི་དམིགས་པ་དང་བཅས་པའི་དམ་ཚིག་གི་བཟླས་པ་བྱ་ཞིང་སྔགས་ནི།   ཨོཾ་ཨཱ་མཾ་ཧཱུཾ། ཨོཾ་ཨཱ་ཛི་ན་ཛི་ཀ་ཧཱུཾ། ཨོཾ་ཨཱ་རཏྣ་དཧྲི་ཀ་ཧཱུཾ་ ཨོཾ་ཨཱ་ཨཱ་རོ་ལི་ཀི་ཧཱུཾ་ ཨོཾ་ཨཱ་པྲཛྙ་དཧྲི་

[021B] ཨོཾ་ཨཱ་མོ་ཧ་ར་ཏི་ཧཱུཾ། ཨོཾ་ཨཱ་ཏེ་ཥ་ར་ཏི་ཧཱུཾ། ཨོཾ་ཨཱ་ར་ག་ར་ཏི་ཧཱུཾ། ཨོཾ་ཨཱ་བྫྲ་ར་ཏི་ཧཱུཾ། ཨོཾ་ཨཱ་རུ་པ་བྫྲ་ཛིཾ་ ཨོཾ་ཨཱའ་ཤཔྟ་བྫྲེ་ཧཱུཾ་ཧཱུཾ། ཨོཾ་ཨཱ་གནྡྷེ་བྫྲེ་
བཾ་ཧཱཾ༑ ཨོཾ་ཨཱ་ར་ས་བྫྲི་ཧོཿ་ཧཱུཾ། ཨོཾ་ཨཱ་སྤརཤ་བྫྲི་ཁཾ་ཧཱུཾ། ཨོཾ་ཨཱ་དྷརྨ་དྷཱ་ཏུ་བཛི་རཾ་ཧཱུཾ། ཨོཾ་ཨཱ་ཡ་མནྟ་ཀྲི་ཏ་ཧཱུཾ། ཨོཾ་ཨཱ་ཕྲ་ཛྙ་ཏ་ཀྲི་ཏ་ཧཱུཾ། ཨོཾ་ཨཱ་པརྨ་ནཏ་གྲི་ཏ་
ཧཱུ༑ ཨོཾ་ཨཱ་བིགྷའྣ་ཏ་ཀྲི་ཏ་ཧཱུཾ།   །བསྙེན་པའི་སྐབས་སུ་བདག་བྱིན་རླབས་དང། དོ་ལིའི་བཟླས་པ་གཉིས་གཙོ་བོ་དང་ཕྱི་མ་ནད་སོགས་མི་སྐྱེད་པའི་མན་
ངག་དམ་པ་ཡིན་ཞེས་དམ་པ་འགའ་ཞིག་གི་གསུང་རྒྱུན་ལས་འབྱུང། གཙོ་བོའི་སྔགས་མང་ཙམ་དང། དེ་ལས་གཞན་རྣམས་ཅི་ཙམ་འཚམས་པ་རེ་ཧ་ཅང་མྱུར་བ་དང་བུལ་བ་ལ་སོགས་པའི་སྐྱོན་དང་བྲལ་བར་བཟླས་
པར་བྱ༑ མཆོད་པ་བྱིན་བརླབས་སྔར་ལྷར་བྱས་ཏེ།   ཨོཾ་སརྦ་ཏ་ཐཱ་ག་ཏ་ཨྲྒྷཾ་  ནང་མཆོད་སྔར་ལྟར་བྱིན་གྱིས་བརླབས་ཏེ། གོང་གི་ལྷ་སོ་སོའི་སྔགས་ལ་ ། ཨོཾ་ཨཱ་ཧཱུཾ་
    མི་སྐྱོད་རྡོ་རྗེ་ཡེ་ཤེས་ཆེ། །རྡོ་རྗེ་དབྱིངས་ནི་མཁས་པ་ཆེ། །རྡོ་རྗེ་གསུམ་མཆོག་དཀྱིལ་འཁོར་གསུམ། །གསང་བའི་དབྱངས་ལ་ཕྱག་འཚལ་ལོ། །རྣམ་པར་སྣང་
མཛད་དག་པ་ཆེ། །རྡོ་རྗེ་ཞི་བ་དགའ་བ་ཆེ། །རང་བཞིན་འོད་གསལ་མཆོག་གི་མཆོག་སྟོན་པ་རྡོ་རྗེ་ཕྱག་འཚལ་ལོ། །རིན་ཆེན་རྒྱལ་པོ་རབ་ཏུ་ཟབ། །རྡོ་རྗེ་མཁའ་འདྲ་དྲི་མ་མེད། །
རང་བཞིན་དག་པ་གོས་པ་མེད། །རྡོ་རྗེ་སྐུ་ལ་ཕྱག་འཚལ་ལོ། །རྡོ་རྗེ་དཔག་མེད་རྒྱལ་པོ་ཆེ། །མེ་རྟོག་ནམ་མཁའ་རྡོ་རྗེ་འཛིན། །འདོད་ཆགས་ཕ་རོལ་ཕྱིན་པ་བརྙེས། །རྡོ་རྗེ་གསུང་
[022A]༄༅། །ལ་ཕྱག་འཚལ་ལོ། །དོན་ཡོད་རྡོ་རྗེ་རྫོགས་སངས་རྒྱས། །བསམ་པ་ཐམས་ཅད་རྫོགས་མཛད་པ། །དག་པ་ངོ་བོ་ཉིད་ལས་བྱུང། །རྡོ་རྗེ་སེམས་དཔའ་
ཕྱག་འཚལ་ལོ། །ཞེས་པས་བསྟོད། རང་གི་ཐུགས་ཁའི་ས་བོན་ལས་འོད་ཟེར་འཕྲོས་ཏེ་རྟེན་དང་བརྟེན་པའི་དཀྱིལ་འཁོར་ཐམས་ཅད་གསལ་བར་བྱས། རྟེན་བརྟེན་པ་གཞན་ཐམས་ཅད་
འོང་དུ་ཞུ་ནས་རང་གི་ཐུགས་ཁའི་ས་བོན་ལ་ཐིམ་པར་གྱུར།  བར་བསམ་ལ། ཐུན་མཚམས་ཀྱི་བྱ་བ་ལ་འཇུག་པར་བྱ་སྟེ། དེ་ཡང་རང་འཇམ་པའི་རྡོ་རྗེའི་རྒྱལ་དང་མ་བྲལ་བའི་ངང་ནས་གང་སྣང་ཐམས་ཅན་འཇམ་པའི་
རྡོ་རྗེའི་རྣམ་རོལ་ཏུ་ཤར་བར་མོས་ཏེ་སྤྱོད་ལམ་འཇུག་པར་བྱ། བཟའ་བཏུང་ལ་ལོངས་སྤྱོད་པ་ན་བཟའ་བཏུང་ནང་མཆོད་ལྟར་བྱིན་གྱིས་རླབས་ལ། བཟའ་བཏུང་བསྲེག་རྫས། ལག་པ་དགང་བླུགས། ཁ་ཐབ་ཁུང་དུ་མོས་ཏེ་
རང་གི་སྙིང་ཁར་ཐབ་གྲུ་གསུམ་གྱི་དབུས་སུ་དཀྱིལ་འཁོར་རྫོགས་པར་བསམ་པའམ་ལྷ་ཐམས་ཅད་འདུས་པའི་ངོ་བོ་སྙིང་ཁའི་མི་ཡིག་ལ་ཕུལ་བར་མོས་ཏེ་ནད་གི་སྦྱིན་བསྲེགས་ཀྱི་ཚུལ་དུ་ལོངས་སྤྱད། ཐུན་དངོས་གཞིའི་ཚེ་བཟའ་བཏུང་
འགྲོ་འདུག་ལོང་གཏམ་སོགས་མི་བྱ། ཐུན་ཕྱི་མ་རྣམས་ལ།  རང་ཉིད་འཇམ་པའི་རྡོ་རྗེར་གསལ་པའི་ ཞེས་སོགས་ཚོགས་ཞིང་  ས་བོན་ལ་ཐིམ་པར་གྱུར།  ཞེས་པའི་བར་སྔ་མ་ཇི་ལྟ་བ་བཞིན་བྱ་
བགེགས་ཐམས་ཅད་ཉེ་བར་ཞི་བ་དང་དངོས་གྲུབ་འབྱུང་བ་ལ་གཏོར་མ་གལ་ཆེ་བར་གསུངས་བས་གྲུབ་ན་ཐུན་བཞི་ཀའི་མཐར་དབུལ་ཞིང། གལ་ཏེ་མ་གྲུབ་ན་ཐུན་ཐ་མའི་མཐར་རམ་ཐུན་པར་དུ་ཡང་རུང་ལ། དེའི་ཚུལ་ནི། གཏོར་སྣོད་ཐོད་པའམ་
ཟངས་གཞོང་ལྟ་བུ་གསུམ་མམ་གཉིས་སམ་གཅིག་ཏུ་གཏོར་མའི་རྫས་ཟན་དང། སྲན་མ་དང། ཤ་དང། ཉ་ཤ་དང། ཆན་ཐུག་དང། ཁར་བ་དང། ཆང་དང། ཆུ་དང། ཙོང་དང། སྐོག་སྐྱ་དང། འོ་མ་ལ་སོགས་པ་

[022B] མ་འབྱོར་ན། ཟན་དང། ཆུ་ལ་སོགས་པ་གང་འབྱོར་བཤམ། ཆང་ཆུ་ནང་མཆོད་གསུམ་གྱིས་རིམ་པ་བཞིན་བྲན། གཏོར་མགྲོན་ལ་འབུལ་རྒྱུའི་ཉེར་སྤྱོད་འཛོམ་ན་ཚར་གསུམ་མམ། གཉིས་སམ་གཅིག་འབུལ་ཡུལ་
གྱི་གཡས་རང་གི་གཡོན་ཕྱོགས་ནས་མགོ་བརྩམས་ཏེ་རིམ་པ་བཞིན་བཤམ། བསྒྲུབ་པའི་བདུད་ཀྱི་རིལ་བུ་ཡོད་ན་ཆུ་གཙང་ལྟ་བུར་སྦྱངས་ཏེ་གཏོར་མ་དང་མཆོད་རྫས་ཐམས་ཅད་ལ་བཏབ་ནས་སྦྱང། གཏོར་མའི་སྐྱེད་ཆོག་ནི། ཐུན་གཤམ་
ཡིན་ན་རང་ལྷར་གསལ་བ་དེས་ཆོག་ཅིང། ཐུན་པར་ཡིན་ན། རང་ཉིད་སྐད་ཅིག་གིས་འཇམ་པའི་རྡོ་རྗེར་གསལ་བཏབ་ལ་གཏོར་མ་སྔར་ལྟར་བྱིན་གྱིས་བརླབ། གཏོར་མགྲོན་ནི། གྲུབ་ན་དྲིའི་དཀྱིལ་འཁོར་ཁྲུ་གར་བ་གྲུ་གསུམ་ཕྱི་དཀར་ལ་ནང་
དམར་བ་ཕྱི་ཙནྡན་དཀར་པོ་དང་ནང་གུར་གུམ་དང། ཙནྡན་དམར་པོས་བྱ་བའམ་ཚོན་གྱིས་ཀྱང་དེ་ལྟར་བྱས་པའི་དབུས་སུ་ཐིག་བཞི་བཏབ་པའི་ལེའུ་ཚེ་དགུ་པ་བྱས་ལ།  སྭ་བྷ་ལྦས་སྦྱང། སྟོང་པའི་ངང་ལས་དྲིའི་
དཀྱིལ་འཁོར་གྱི་ལེའུ་ཚེ་དབུས་མ་ལ་སྐད་ཅིག་གིས་བཅོམ་ལྡན་འདས་འཇམ་པའི་རྡོ་རྗེའི་རྟེན་དང་བརྟེན་པའི་དཀྱིལ་འཁོར་ཐམས་ཅད་ཡོངས་སུ་རྫོགས་པར་གྱུར། ཤར་ལ་སོགས་པའི་རེ་
མིག་གཞན་རྣམས་སུ་རིམ་པ་བཞིན་ཤར་དུ་ཛུ་ ལྷོར་ཀཾ་ལས་གཤིན་རྗེ་ནག་པོ་མ་ཧེའི་གདན་ལ་
གཡས་བརྐྱང་གིས་བཞུགས་པ་སྐྲ་གྱེན་དུ་འབར་ཞིང་ཁྲོས་པ་དབྱུག་པ་འཛིན་ཅིང་སྡིགས་མཛུབ་མཛད་པ། ནུབ་ཏུ་བཾ་
པ་སྦྲུལ་ཞགས་འཛིན་པ། བྱང་དུ་བཧཻ་ལས་ལུས་ངན་སེར་པོ་མི་ལ་གནས་ཤིང་སྦོམ་པ་ནེའུ་ལེ་དང་བི་ཛཱ་པཱུ་ར་འཛིན་པ། མེར་རེ་ལས་མེ་ལྷ་དམར་པོ་སྨིན་མ་དང་རལ་བའི་ཐོད་དང་སྨ་

[023A]༄༅། །ར་འབར་ཞིང་འཁྲུག་པ་ཤིན་དུ་ཚོ་བར་ལ་གནས་པ་སྐྱབས་སྦྱིན་དང་བགྲང་ཕྲེང་དང་རིལ་བ་དང། དབྱུག་གུ་འཛིན་པའོ། །བདེན་བྲལ་དུ་ཡུམ་ལས་བདེན་བྲལ་ནག་
པོ་རོལ་གནས་པ་གཅེར་བུ་མི་དུས་ཀྱིས་བརྒྱན་ཅིང་མཆེ་བ་གཙེགས་པ་གྲི་གུག་དང་ཐོད་པ་འཛིན་པ། རླུང་དུ་ཡཾ་ལས་རླུང་ལྷ་ལྗང་གུ་ཨེཎ་ཡ་སེར་པོ་ལ་གནས་པ་རླུང་རས་འཛིན་པ། དབང་
ལྡན་དུ་ཨཱ་ལས་དབང་ལྡན་དཀར་པོ་ཁྱུ་མཆོག་ལ་གནས་པ་རལ་པའི་ཐོར་ཙུགས་དང་རུས་པའི་རྒྱན་དང་ལྡན་པ་རྩེ་གསུམ་པས་མཚན་པའི་ཁ་ཊྲཾ་ག་དང་ཅང་ཏེའུ་འཛིན་པ། དབང་པོའི་གཡས་
སུ་ཧཱུཾ་ལས་ཉེ་དབང་ཁྱབ་འཇུག་ནག་པོ་མཁའ་ལྡིང་ལ་གནས་པ་འཁོར་ལོ་དང་དབྱུག་ཏོ་དང་དུང་དང་ཀཽ་སྟུམ་པ་འཛིན་པ། ལུས་ངན་པོའི་གཡས་སུ་ཤཽ་ལས་ཚོགས་བདག་དཀར་པོ་གླང་པོ་ཆེའི་
གདོང་པ་ཅན་བྱི་བ་ལ་གནས་པ་ལ་ཕུག་དང་དབྱུག་པ་ལ་དུ་དང་ཕྲེང་བ་འཛིན་པ། སྟེང་དུ་ཨཱ་ལས་ཉི་མ་དམར་པོ་ཤིང་རྟ་ལ་གནས་པ་བཟོད་པར་དཀའ་བའི་འོད་ཟེར་ཅན་པདྨ་འཛིན་པ་
དེའི་གཡོན་དུ་ཨཾ་ལས་ཟླ་བ་དཀར་པོ་འཁོར་ལོ་ལ་གནས་པ་ཀུ་མུ་ཏ་དང་བགྲང་ཕྲེང་འཛིན་པ། ཨོཾ་ལས་ཚངས་པ་སེར་པོ་ངང་
པ་འཛིན་པ། འོག་ཏུ་བཾ་ལས་ཐག་བཟང་རིས་ནག་པོ་ཤིང་རྟ་ལ་གནས་པ་རལ་གྲི་འཛིན་པ། ལཾ་ལས་སའི་ལྷ་མོ་སེར་མོ་པདྨ་ལ་གནས་པ་པདྨ་འཛིན་པ། རྒྱན་ལ་སོགས་པའི་ཁྱད་པར་
བཤད་པ་མ་གཏོགས་པ་ཐམས་ཅད་ཀྱང་རིན་པོ་ཆེའི་ཅོད་པན་དང་ལྡན་ཞིང་སྒེག་པའི་ཉམས་ཅན་ནོ། དབང་པོ་ལ་སོགས་པ་ཐམས་ཅད་ཀྱང་རང་དང་འདྲ་བའི་ཤེས་རབ་མ་དང་བཅས་པ་སྟེ་

[023B] །དབང་པོ་ཆུ་བདག་རླུང་ལྷ་ཚོགས་བདག་གནོད་སྦྱིན་ཟླ་བ་ཚངས་པ་སའི་ལྷ་མོ་རྣམས་ཟླ་བའི་གདན་དང་ལྷ་མོ་རྣམས་ཉི་མའི་གདན་ལ་
གནས་པ། དེ་དག་གི་ཕྱི་རོལ་ཏུ་ཀླུའི་དབང་པོ་ལ་སོགས་པ་དང་སེམས་ཅན་ཐམས་ཅད་ཀྱང་འཁོད་པར་གྱུར། རང་གི་ཐུགས་ཀའི་ས་བོན་ལས་འོད་ཟེར་འཕྲོས་རང་བཞིན་གྱི་གནས་ནས་
བཅོམ་ལྡན་འདས་འཇམ་པའི་རྡོ་རྗེའི་དཀྱིལ་འཁོར་དང་ཕྱོགས་སྐྱོང་སོགས་འཁོར་དང་བཅས་པ་ཐམས་ཅད་སྤྱན་དྲངས། ཛཿ་ཧཱུཾ་བཾ་ཧོཿ་དམ་ཚིག་པ་སོ་སོ་དང་གཉིས་སུ་མེད་པར་གྱུར་
ཨོཾ་སརྦ་ཏ་ཐཱ་ག་ཏ་ས་པ་རི་ལྦ་ར་ཨརྒཾ་ནས་ཤཔྟའི་ བར་གྱིས་མཆོད།  འཇིག་རྟེན་ལས་འདས་པའི་མགྲོན་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོ་འོད་ཀྱི་སྤུ་གུ་ཅན་གྱིས་
གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར།  དཀྱིལ་འཁོར་བའི་ལྷ་རྣམས་ཀྱི་སྔགས་ཐང་ཆགས་སུ་བརྗོད་པའི་མཐར།  སརྦ་དུ་ཥྚ་ས་མ་ཡ་མུ་ཊ་པྲ་བཧེ་ཛ་ཀ་མ་མ་ཤིནྟཾ་
 ཞེས་པ་བདུན་ནམ་གསུམ་གྱིས་དབུལ།  ཨོཾ་སརྦ་ཏ་ཐཱ་ག་ཏ་ཨརྒཾ་ སོགས་ཀྱིས་མཆོད། ལྷ་རྣམས་ཀྱི་སྔགས་ལ་འབྲུ་གསུམ་བཏགས་པས་ནང་མཆོད་ཀྱང་དབུལ།  མི་བསྐྱོད་རྡོ་རྗེ་ཡེ་ཤེས་ཆེ།  ཞེས་སོགས་ཀྱིས་བསྟོད།།
ཨོཾ་ད་ཤ་དི་ཀ་ལོ་ཀ་པ་ལས་པ་རི་ལྦ་ར་ཨརྒཾ་ ཞེས་སོགས་ཀྱིས་ཕྱོགས་སྐྱོང་ལ་མཆོད།  ཕྱོགས་སྐྱོང་འཁོར་དང་བཅས་པ་སྐད་ཅིག་གིས་འོད་གསལ་དུ་བཅུག་པ་ལས་དཀྱིལ་འཁོར་པའི་ལྷ་ཤེས་རབ་མ་
དང་བཅས་པའི་སྐུར་བཞེངས་པའི་མགྲོན་རྣམས་ཀྱི་ལྗགས་ ཞེས་པ་ནས།  གསོལ་བར་གྱུར། ཨོཾ་ཨཱ་དུས་གསུམ་སྐྱེས་པ་ཀུན་དང་ཕྱོགས་བཅུ་ཡི།  ཞེས་སོགས་ཀྱིས་གཏོར་མ་དབུལ།  ཨོཾ་ད་ཤ་དི་

[024A]༄༅། །ཀ་ལོ་ཀ་པ་ལ་ས་པཱ་རི་ལྦ་ར་ཨརྒྷཾ་ ཞེས་སོགས་ཀྱིས་ཕྱི་མཆོད་དང་ནང་མཆོད་ཀྱང་དབུལ།  ཕྱོགས་སྐྱོང་བཅོ་ལྔ་འཁོར་བཅས་ཀྱིས། །མཆོད་སྦྱིན་གཏོར་མ་འདི་སྣོམས་ལ། །
རྣལ་འབྱོར་བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་དང། །དཔལ་དང་གྲགས་དང་སྐལ་བ་བཟང། །ལོངས་སྤྱོད་རྒྱ་ཆེན་ཀུན་ཐོབ་ཅིང། །ཞི་དང་རྒྱས་ལ་སོགས་
པ་ཡི༑ ༑ལས་ཀྱི་དངོས་གྲུབ་བདག་ལ་སྩོལ། །དམ་ཚིག་ཅན་གྱིས་བདག་ལ་བསྲུངས། །དངོས་གྲུབ་ཀུན་གྱིས་སྟོངས་གྲོགས་མཛོད། །དུས་མིན་འཆི་དང་ནད་རྣམས་དང། །
གདོན་དང་བགེགས་རྣམས་ཞི་བར་མཛོད། །རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད། །འཇིག་རྟེན་བདེ་ཞིང་ལ་ལགས་དང། །འབྲུ་རྣམས་རྒྱས་ཤིང་
ཆོས་འཕེལ་དང། །བདེ་ལེགས་ཐམས་ཅད་འབྱུང་བ་དང། །ཡིད་ལ་འདོད་པ་ཀུན་འགྲུབ་ཤོག་ །ཅེས་འཕྲིན་ལས་བཅོལ། དྲིལ་བུ་དཀྲོལ་ཞིང་ཡིག་བརྒྱ་བརྗོད། ཐལ་མོ་སྙིང་ཁར་སྦྱར་ཏེ།།
མ་རྙེད་ཡོངས་སུ་མ་ཤེས་དང།  ཞེས་སོགས་ཀྱིས་ནོངས་པ་བཟོད་པར་གསོལ།  བཅོམ་ལྡན་འདས་དཀྱིལ་འཁོར་བའི་ལྷ་ཚོགས་རྣམས་ཀྱིས་བདག་སོགས་སེམས་ཅན་ཐམས་ཅད་ལ་མཆོག་དང་
ཐུན་མོང་གི་དངོས་གྲུབ་མ་ལུས་པ་མྱུར་བ་ཉིད་དུ་བསྩལ་དུ་གསོལ།  ཞེས་འདོད་པའི་དོན་ལ་གསོལ་བ་གདབ། པད་སྐོར་གྱི་ཕྱག་རྒྱས་མཉེ་པ་པར་བྱས་ལ་སྡུད་བ་ན་འཁྱུད་པའི་ཚུལ་བྱས་ཏེ་ལག་
ཁར་བཞག་གཡས་པ་བརྐྱང་ནས་རེ་མིག་གི་ས་ལ་བཞག་སྟེ་ལྷ་རྣམས་ཀྱི་ཞབས་ལ་འཇུས་པར་མོས་ནས།  ཨོཾ་ཨྡྨ་ཏི་ཥྛ་  ཞེས་བརྗོད་དེ་ཡ་ཤེས་པ་རྣམས་རེའུ་མིག་ནས་བཞེངས་སུ་གསོལ་ཏེ་རང་ལ་བསྟིམ། དེ་ནས་

[024B] ཨོཾ་སརྦ་དུ་ཥྛ་གྲྀཧཎ་གྲྀཧཎ་ག་ཙྪ་ཧཱུཾ་ཕཊ། ཅེས་བརྗོད་དེ་ཕྱོགས་སྐྱོང་སོགས་གནས་ཇི་ལྟ་བར་གཤེགས་སུ་གསོལ། འདི་ནི་འཕྲེང་བར་གསང་འདུས་ལ་སྦྱར་ནས་གསུངས་ཤིང་
སྔགས་རིམ་ལས་སྤྱིར་གསུངས་པའི་གཏོར་མ་འབུལ་ཚུལ་རྒྱས་པ་ཡིན་ལ། བསྡུ་ན།  རང་གི་ཐུགས་ཁའི་ས་བོན་གྱི་འོད་ཟེར་གྱིས་བཅོམ་ལྡན་འདས་འཇམ་པའི་རྡོ་རྗེའི་དཀྱིལ་འཁོར་གྱི་ལྷ་ཚོགས་ཕྱོགས་
སྐྱོང་སོགས་འཁོར་དང་བཅས་པ་ཐམས་ཅད་སྤྱན་དྲངས་ཏེ། མདུན་དུ་བཞུགས་པའི་མགྲོན་རྣམས་ཀྱི་ལྗགས་རྡོ་རྗེའི་འོད་ཟེར་གྱིས་སྤུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་
བར་གྱུར། པར་བསམ་ བ་ལིཾ་པྲ་ཏི་ཙྪེ་ཧཱུཾ་སཱ་ཧཱ།  ཞེས་པ་བཏགས་པ་བདུན་ནམ་གསུམ་གྱི་ས་དཀྱིལ་འཁོར་བ་ལ་གཏོར་མ་དང།  ཨོཾ་སརྦ་ཏ་ཐཱ་ག་ཏ་
ཨརྒྷཾ་ སོགས་ཀྱིས་ཕྱི་ནང་གི་མཆོད་པ་དབུལ། མི་བསྐྱོད་རྡོ་རྗེ་སོགས་ཀྱིས་བསྟོད། ཨ་ཀ་རོ་སོགས་ཀྱིས་ཕྱོགས་སྐྱོང་ལ་གཏོར་མ་འབུལ་བ་དང་མཆོད་པ་ལས་བཙོལ་ཡིག་བརྒྱ་བཟོད་གསོལ་འདོད་གསོལ་རྣམས་སྔར་
ལྟར་བྱས་ཏེ།  ཨོཾ་བཛྲ་མུ། དཀྱིལ་འཁོར་བ་རྣམས་རང་ལ་ཐིམ། ཕྱོགས་སྐྱོང་འཁོར་བཅས་རང་གནས་སུ་གཤེགས་པར་གྱུར།  ཅེས་བརྗོད། གཏོར་མ་གསུམ་ཡོད་ན་དང་པོ་དཀྱིལ་འཁོར་བ་
གཉིས་པ་ཕྱོགས་སྐྱོང་གསུམ་པ་རང་གི་ཆོས་སྐྱོང་ལ་འབུལ། མཁའ་འགྲོ་སྤྱི་གཏོར་དང་གཞི་བདག་གཏོར་མ་ཡང་གྲུབ་ན་ལེགས། ཉལ་བའི་ཚེ་རྟེན་དང་བརྟེན་པའི་དཀྱིལ་འཁོར་གཞན་ཐམས་ཅད་རང་གི་སྙིང་ཀའི་མི་
ཐམས་ཅད་རང་བཞིན་མེད་པར་དྲན་པའི་ཐབས་ཤེས་ལ་མཉམ་པར་གཞག་པའི་ངང་ནས་གཉིད་ལ་འཇུག་ལྡང་བའི་ཚེ་ཡུམ་བཞིའི་གླུས་བསྐུལ་བས་སད་པར་མོས་ཏེ་རང་ལྷའི་སྐུར་བཞེངས་པར་བསམ། ཁྲུས་ཀྱི་ཚེ་ཡུམ་

[025A]༄༅། །རྣམས་ཀྱིས་བུམ་ཆུས་དབང་བསྐུར་བར་མོས་ཏེ་ཁྲུས་བྱ། དེ་ལྟར་ཐོ་རང་དང་ཉི་མགུང་དང། ཕྱི་དྲོ་དང། སྲོང་དེ་ཐུན་བཞིར་སྒྲུབ་ཐབས་བསྒོམ་ཞིང་སྔགས་བཟླ་བའི་ཐུན་བཞིའི་རྣལ་འབྱོར་གྱིས་
གཙོ་བོའི་སྔགས་འབུམ། འཁོར་རྣམས་ཀྱི་སྔགས་ཁྲི་ཚོ་རེ་སོང་བའི་རྗེས་སུ། བཟླས་པའི་སྐབས་སུ་ལྷ་རྣམས་ཀྱི་སྔགས་ཅི་ཙམ་འཚམས་པར་བཟླས་ཏེ་མཇུག་ཏུ།  ཨོཾ་ཨཱ་མཾ་ཧཱུཾ་ཧཱུཾ་ཧ་ཨ་ཛྷཻ་ ཞེས་པའི་ཡེ་ཤེས་
འབེབས་སྔགས་ཁྲི་བཟླ། དེ་ལྟར་བསྙེན་པ་ཐེབ་ནས་ཁ་སྐོང་གི་སྦྱིན་སྲེག་དགོས་ལ། དེའི་ཚུལ་ནི་སྦྱིན་སྲེག་གི་གཞུང་ལས་ཤེས་པར་བྱ། དཀྱིལ་འཁོར་ཕྱི་མ་རྣམས་ཀྱི་ཐུན་མོང་མ་ཡིན་པའི་ཁྱད་པར་རང་རང་གི་སྐབས་སུ་
འཆད་ཅིང་ཐུན་མོང་པ་རྣམས་འདི་ནས་འབྱུང་བ་བཞིན་སྦྱར་རོ། ། ༄༅། །གཉིས་པ་གསང་འདུས་མི་བསྐྱོད་ མི་འདྲ་བའི་ཁྱད་པར་ནི། རང་ཉིད་སྐད་
ཅིག་གིས་ཞེ་སྡང་རྡོ་རྗེ་ཞལ་གསུམ་ཕྱག་དྲུག་པ་ཡུམ་དང་བཅས་པའི་སྐུར་བཞེངས་པར་གྱུར། ཞེས་པ་ནས།  ངང་གི་སྒོ་གསུམ་དང་རྡོ་རྗེ་སེམས་དཔའི་སྐུ་གསུང་ཐུགས་དབྱེར་མི་ཕྱེད་
པར་གྱུར། རང་ཉིད་མི་བསྐྱོད་རྡོ་རྗེར་གསལ་བའི་ཐུགས་ཁའི་ས་བོན་གྱི་འོད་ཟེར་གྱིས་བླ་མ་དང་གཉིས་སུ་མེད་པའི་མི་བསྐྱོད་པའི་དཀྱིལ་འཁོར་ལ་སངས་རྒྱས་དང་བྱང་ཆུབ་སེམས་
དཔའི་ཚོགས་ཀྱིས་བསྐོར་བ་མདུན་གྱི་ནམ་མཁར་སྤྱན་དྲངས།  ཞེས་པ་ནས།  ཚོགས་ཞིང་རྣམས་རང་གནས་སུ་གཤེགས་པར་གྱུར། ཨོཾ་ཤུནཡ་ ཞེས་པ་ནས།  ཕྱོགས་བཅུར་འཕྲོག་
དེའི་ཤར་དུ་གཤིན་རྗེ་གཤེད་ནག་པོ་ནག་དཀར་དམར་བའི་ཞལ་གསུམ་ཕྱག་དྲུག་གི་གཡས་རྡོ་རྗེའི་ཐོ་བ་འཁོར་ལོ་རྡོ་རྗེ། གཡོན་ཐུགས་ཁར་ཞག་པ་བཟུང་ནས་སྡིག་འཛུབ་མཛད་ཅིང་

[025B] ལྷོར་ཤེས་རབ་མཐར་བྱེད་དཀར་པོ་དཀར་ནག་དམར་བའི་ཞལ་གསུམ་ཕྱག་དྲུག་གི་གཡས་རྡོ་རྗེ་རྡོ་རྗེས་མཚན་པའི་དབྱུག་པ་དཀར་པོ་རལ་གྲི། གཡོན་ཐུགས་
ཁར་ཞགས་པ་བཟུང་ནས་སྡིགས་མཛུབ་མཛད་ཅིང་དྲིལ་བུ་དགྲ་སྟ་འཛིན་པ། ནུབ་ཏུ་པདྨ་མཐར་བྱེད་དམར་པོ་དམར་ནག་དཀར་བའི་ཞལ་གསུམ་ཕྱག་དྲུག་གི་གཡས་པདྨ་དམར་པོ་
རལ་གྲི་གཏུན་ཤིང། གཡོན་དྲིལ་བུ་དགྲ་སྟ་ཞགས་པ་འཛིན་པ། བྱང་དུ་བགེགས་མཐར་བྱེད་སྔོན་པོ་སྔོ་དཀར་དམར་བའི་ཞལ་
གཏུན་ཤིང། གཡོན་ཞགས་པ་དང་བཅས་པའི་སྡིགས་འཛུབ་དྲིལ་བུ་དགྲ་སྟ་འཛིན་པ། ཤར་ལྷོར་མི་གཡོ་བ་སྔོན་པོ་སྔོ་དཀར་དམར་བའི་ཞལ་གསུམ་ཕྱག་དྲུག་གི་གཡས་རལ་གྲི་
རྡོ་རྗེ་འཁོར་ལོ། །གཡོན་སྡིགས་ ལྷོ་ནུབ་ཏུ་འདོད་པའི་རྒྱལ་པོ་སྔོན་པོ་སྔོ་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་ཧཱུཾ་མཛད་ཀྱི་
ཕྱག་རྒྱ་འཆིང་ཞིང་ལྷག་མ་གཡས་རྡོ་རྗེ་རལ་གྲི། གཡོན་ཞགས་པ་ལྕགས་ཀྱུ་འཛིན་པ། ནུབ་བྱང་དུ་དབྱུག་སྔོན་ཅན་ནག་པོ་ནག་དཀར་དམར་བའི་ཞལ་གསུམ་ཕྱག་དྲུག་གི་
གཡས་རྡོ་རྗེས་མཚན་པའི་དབྱུག་པ་སྔོན་པོ་རལ་གྲི་འཁོར་ལོ། །གཡོན་ཐུགས་ཀར་ཞགས་པ་བཟུང་ནས་སྡིགས་འཛུབ་མཛད་ཅིང་པདྨ་དགྲ་སྟ་འཛིན་པ། བྱང་ཤར་དུ་སྟོབས་པོ་ཆེ་
ནག་པོ་ནག་དཀར་དམར་བའི་ཞལ་གསུམ་ཕྱག་དྲུག་གི་གཡས་རྡོ་རྗེས་མཚན་པའི་དབྱུག་པ་ནག་པོ་རལ་གྲི་འཁོར་ལོ། །གཡོན་ཐུགས་ཀར་ཞགས་པ་བཟུང་ནས་སྡིགས་འཛུབ་མཛད་

[026A]༄༅། །ཅིང་པདྨ་དགྲ་སྟ་འཛིན་པ། སྟེང་དུ་གཙུག་ཏོར་འཁོར་ལོས་བསྒྱུར་བ་ནག་པོ་ནག་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་གཙུག་ཏོར་གྱི་ཕྱག་
རྒྱ་སྤྱི་བོར་འཆིང་ཞིང།  ལག་པ་གཉིས་ཐལ་མོ་གན་རྐྱལ་དུ་མཉམ་པར་བརྐྱང་བའི་སྲིན་ལག་གཉིས་ཀྱི་སེན་མོའི་སྟེང་དུ་མཐེ་བོང་གཉིས་ཀྱི་སེན་མོས་མནན་ཏེ་འཐེའུ་ཆུང་གཉིས་བརྐྱང་དོ། །དེ་བཞིན་དུ་གུང་མོ་གཉིས་ཀྱི་སེན་མོ་མཉམ་
པར་ཡང་དག་པར་རྩེ་སྤྲད་ལ་འཛུབ་མོ་གཉིས་དབུས་སུ་རྭའི་རྣམ་པར་བྱས་པ་ནི་ཀུན་དུ་སྣང་བ་ཞེས་བྱ་བ་གཙུག་ཏོར་གྱི་ཕྱག་རྒྱའོ།  །ལྷག་མ་གཡས་རྡོ་རྗེ་པདྨ། གཡོན་སྡིགས་འཛུབ་རལ་གྲི་འཛིན་པ། འོག་
ཏུ་གནོད་མཛེས་རྒྱལ་པོ་ནག་པོ་ནག་དཀར་དམར་བའི་ཞལ་གསུམ་ཕྱག་དྲུག་གི་གཡས་རྡོ་རྗེ་འཁོར་ལོ་རིན་པོ་ཆེ། གཡོན་ཐུགས་ཀར་ཞགས་པ་བཟུང་ནས་སྡིགས་འཛུབ་མཛང་ཅིང་
པདྨ་རལ་གྲི་འཛིན་པ། ཁྲོ་བོ་བཅུ་པོ་ཐམས་ཅད་ཀྱང་དམར་ལ་ཟླུམ་པའི་སྤྱན་གསུམ་གསུམ་དང་ལྡན་པ་དབུ་སྐྲ་དམར་སེར་གྱེན་དུ་བརྫེས་པ་ལ་སོགས་པ་ཁྲོ་བོའི་ཉམས་ཐམས་ཅད་
ཡོངས་སུ་རྫོགས་ཤིང་རང་འོད་ཀྱི་ཤེས་རབ་མ།  གོ་རིམ་བཞིན་དུ་རྡོ་རྗེ་རོ་ལངས་མ་དང། གཞན་གྱིས་མི་ཐུབ་མ་དང། ཁྲོ་གཉེར་ཅན་མ་དང། རལ་གཅིག་མ་དང། སྣ་ཚོགས་རྡོ་རྗེ་མ་དང། སྣ་ཚོགས་རིན་
ཆེན་མ་དང། སྣ་ཚོགས་པདྨ་དང། སྣ་ཚོགས་ལས་མ་དང། ནམ་མཁའི་རྡོ་རྗེ་མ་དང། ས་འཛིན་མ་རྣམས་ལ་འཁྱུད་པ།  ཞབས་གཡས་པ་རྐྱང་ཞིང་གཡོན་བསྐུམ་པས་པད་ཉིའི་གདན་གྱི་
སྟེང་དུ་ཕྱོགས་མཚམས་དང་སྟེང་འོག་གི་རྩིབས་ལ་ཅུང་ཟད་མ་རེག་པར་བཞུགས་པ། སྲུང་འཁོར་གྱི་དབུས་སུ་ཆོས་འབྱུང་གི་ནང་དུ་སྣ་ཚོགས་པདྨ་ལ་གནས་པའི་སྣ་ཚོགས་རྡོ་རྗེའི་ལྟེ་

[026B] ཕྱི་ནས་རིམ་པ་བཞིན། དཀར་
སེར་དམར་ལྗང་སྔོ་བའི་རིམ་པ་ལྔ་དང་ལྡན་པའི་རིན་པོ་ཆེའི་རྩིགས་པས་བསྐོར་བའི་གཞལ་ཡས་ཁང་གི་ནང་གིས་གཞི་ཐམས་ཅད་ཤར་དཀར། ལྷོ་སེར། ནུབ་དམར་བྱང་ལྗང་
དབུས་སྔོ་པའི་ནང་དུ་སྣ་ཚོགས་པདྨའི་གདན་སུམ་ཅུ་རྩ་གཅིག་གི་སྟེང་དུ་ལྷ་རང་རང་གི་ཕྱག་མཚན་གྱི་གདན། དེའི་སྟེང་དུ་རྣམ་པར་སྣང་མཛད་དང་ལྷ་མོ་རྣམས་དང། སེམས་
དཔའ་རྣམས་ལ་ཟླ་བ། གཞན་རྣམས་ལ་ཉི་མ་སྟེ་གདན་གསུམ་གསུམ། གདན་དབུས་མའི་སྟེང་དུ་རང་ཉིད་མི་བསྐྱོད་པ་དྲག་པོ་མཐིང་ནག་ནག་དཀར་དམར་བའི་ཞལ་གསུམ་
ཕྱག་དྲུག་གི་གཡས་ཁྲོ་བོའི་རྡོ་རྗེ་འཁོར་ལོ་པདྨ། གཡོན་དྲིལ་བུ་རིན་ཆེན་རལ་གྲི་འཛིན་པ། རང་དང་འདྲ་བའི་རེག་བྱ་རྡོ་རྗེ་མས་འཁྱུད་པ། གཉིས་ཀའང་རིན་པོ་ཆེའི་རྒྱན་བརྒྱད་
ཀྱིས་བརྒྱན་པ། སྐུ་སྟོད་ལྷ་རྫས་ཀྱི་གོས་ཀྱིས་ག་ཤལ་བྱས་ཤིང། །སྐུ་སྨད་ལྷ་རྫས་ཀྱི་དར་གྱི་ཤམས་ཐབས་འཕྱར་བ། ཡབ་རྡོ་རྗེའི་སྐྱིལ་མོ་ཀྲུང་གིས་བཞུགས་པར་གྱུར། ཤར་
དུ་རྣམ་སྣང་དཀར་པོ་དཀན་ནག་དམར་བའི་ཞལ་གསུམ་ཕྱག་དྲུག་གི་གཡས་འཁོར་ལོ་རྡོ་རྗེ་པདྨ་དཀར་པེ། །གཡོན་དྲིལ་བུ་རིན་ཆེན་རལ་གྲི་འཛིན་པ། ལྷོར་རིན་འབྱུང་སེར་པོ་སེར་
ནག་དཀར་བའི་ཞལ་གསུམ་ཕྱག་དྲུག་གི་གཡས་ནོར་བུ་རྡོ་རྗེ་འཁོར་ལོ། །གཡོན་དྲིལ་བུ་པད་སེར་རལ་གྲི་འཛིན་པ། ནུབ་ཏུ་འོད་དཔག་མེད་དམར་པོ། །དམར་ནག་དཀར་བའི་ཞལ་

[027A]༄༅། །གསུམ་ཕྱག་དྲུག་གི་གཡོན་གྱི་དང་པོས་དྲིལ་བུ་དང་པདྨ་དམར་པོའི་ཡུ་བ་ཐུགས་ཀར་འཛིན་ཅིང། གཡས་ཀྱི་དང་པོས་པདྨ་ཁ་འབྱེད་པར་མཛད་པ། ལྷག་མ་
གཡས་རྡོ་རྗེ་འཁོར་ལོ། གཡོན་རིན་ཆེན་རལ་གྲི་འཛིན་པ། བྱང་དུ་དོན་གྲུབ་ལྗང་གུ། ལྗང་ནག་དཀར་པའི་ཞལ་གསུམ་ཕྱག་དྲུག་གི་གཡས་རལ་གྲི་སྣ་ཚོགས་རྡོ་རྗེ་འཁོར་ལོ། །
གཡོན་དྲིལ་བུ་པད་ལྗང་ནོར་བུ་འཛིན་པ། ཤར་ལྷོར་སྤྱན་མ་དཀར་མོ་དཀར་ནག་དམར་བའི་ཞལ་གསུམ་ཕྱག་དྲུག་གི་གཡས་འཁོར་ལོ་རྡོ་རྗེ་ཨུཏྤ་ལ་དཀར་པོ། །གཡོན་དྲིལ་བུ་རིན་
ཆེན་རལ་གྲི་འཛིན་པ། ལྷོ་ནུབ་ཏུ་མཱ་མ་ཀི་སྔོན་མོ། སྔོ་དཀར་དམར་བའི་ཞལ་གསུམ་ཕྱག་དྲུག་གི་གཡས་རྡོ་རྗེ་འཁོར་ལོ་ཨུཏྤ་ལ་སྔོ་དམར། གཡོན་དྲིལ་བུ་རིན་ཆེན་རལ་གྲི་
འཛིན་པ། ནུབ་བྱང་དུ་གོས་དཀར་མོ་དམར་མོ། །དམར་ནག་དཀར་བའི་ཞལ་གསུམ་ཕྱག་དྲུག་གི་གཡོན་གྱི་དང་པོས་དྲིལ་བུ་དང་པདྨ་དམར་པོའི་ཡུ་བ་ཐུགས་ཀར་འཛིན་ཅིང་
གཡས་ཀྱི་དང་པོས་པདྨ་ཁ་འབྱེད་པར་མཛད་པ། ལྷག་མ་གཡས་རྡོ་རྗེ་འཁོར་ལོ། །གཡོན་རིན་ཆེན་རལ་གྲི་འཛིན་པ། བྱང་ཤར་དུ་སྒྲོལ་མ་ལྗང་གུ་ལྗང་ནག་དཀར་བའི་
ཞལ་གསུམ་ཕྱག་དྲུག་གི་གཡས་སྣ་ཚོགས་རྡོ་རྗེ་འཁོར་ལོ་ཨུཏྤ་ལ་སྔོ་སེར། གཡོན་དྲིལ་བུ་རིན་ཆེན་རལ་གྲི་འཛིན་པ། རིམ་པ་གཉིས་པའི་ཤར་ལྷོར་གཟུགས་རྡོ་རྗེ་མ་དཀར་མོ། །
དཀར་ནག་དམར་པའི་ཞལ་གསུམ་ཕྱག་དྲུག་གི་རྩ་ཕྱག་གཉིས་ཀྱིས་མེ་ལོང་དམར་པོ་འཛིན་ཅིང། ལྷག་མ་གཡས་རྡོ་རྗེ་ཨུཏྤ་ལ་དཀར་པོ། །གཡོན་རིན་ཆེན་རལ་གྲི་འཛིན་པ། ལྷོ་

[027B] །སེར་ནག་དཀར་པའི་ཞལ་གསུམ་ཕྱག་དྲུག་གི་རྩ་ཕྱག་གཉིས་ཀྱིས་པི་ཝང་སྔོན་པོ་བསྒྲེང་ཞིང། ལྷག་མ་གཡས་རྡོ་རྗེ་ཨུཏྤ་ལ་སྔོན་པོ། །གཡོན་རིན་
ཆེན་རལ་གྲི་འཛིན་པ། ནུབ་བྱང་དུ་དྲི་རྡོ་རྗེ་མ་དམར་མོ། །དམར་ནག་དཀར་པའི་ཞལ་གསུམ་ཕྱག་དྲུག་གི་རྩ་ཕྱག་གཉིས་ཀྱིས་དྲིའི་དུད་ཆོས་སེར་པོ་འཛིན་ཅིང། ལྷག་མ་
གཡས་རྡོ་རྗེ་འཁོར་ལོ། །གཡོན་རིན་ཆེན་རལ་གྲི་འཛིན་པ། བྱང་ཤར་དུ་རོ་རྡོ་རྗེ་མ་ལྗང་གུ་ལྗང་ནག་དཀར་པའི་ཞལ་གསུམ་ཕྱག་དྲུག་གི་རྩ་ཕྱག་གཉིས་ཀྱིས་རོའི་སྣོད་
དམར་པོ་འཛིན་ཅིང། ལྷག་མ་གཡས་རྡོ་རྗེ་འཁོར་ལོ། །གཡོན་རིན་ཆེན་རལ་གྲི་འཛིན་པ། ཤར་སྒོའི་གཡས་གཡོན་གྱི་གདན་ལ་རིམ་པ་བཞིན་དུ་བྱམས་པ་དང་ས་སྙིང་
དཀར་པོ། །དཀར་ནག་དམར་བའི་ཞལ་གསུམ་ཕྱག་དྲུག་གི་གཡས་འཁོར་ལོ་རྡོ་རྗེ་པདྨ་དཀར་པོ། །གཡོན་དྲིལ་བུ་རིན་ཆེན་རལ་གྲི་འཛིན་པ། བྱམས་པའི་ཕྱག་གཡས་ཀྱི་
དང་པོས་ཀླུ་ཤིང་གི་མེ་ཏོག་སྡོང་བུ་དང་བཅས་པ་འཁོར་ལོས་མཚན་པ་འཛིན་པ། ལྷོ་སྒོའི་གཡས་གཡོན་གྱི་གདན་ལ་རིམ་པ་བཞིན་དུ་ཕྱག་རྡོར་དང་ནམ་སྙིང་སེར་པོ། །སེར་
ནག་དཀར་བའི་  ྾   ཕྱག་མཚན་རིན་འབྱུང་ལྟ་བུ།  ནུབ་སྒོའི་གཡས་གཡོན་གྱི་གདན་ལ་རིམ་པ་བཞིན་དུ་འཇིག་རྟེན་དབང་ཕྱུག་དང་འཇམ་དཔལ་དམར་པོ། །དམར་ནག་
དཀར་བའི་  ྾   ཕྱག་མཚན་འོད་དཔག་མེད་ལྟ་བུ།  བྱང་སྒོའི་གཡས་གཡོན་གྱི་གདན་ལ་རིམ་པ་བཞིན་དུ་སྒྲིབ་སེལ་དང་ཀུན་བཟང་ལྗང་གུ་ལྗང་ནག་དཀར་བའི་  ྾   ཕྱག་

[028A]༄༅། །མཚན་དོན་གྲུབ་ལྟ་བུ།  རྣམ་སྣང་ནས་ཀུན་བཟང་གི་བར་གྱི་ལྷ་ཐམས་ཅད་ཀྱང་རིན་པོ་ཆེའི་རྒྱན་བརྒྱད་ཀྱིས་བརྒྱན་ཅིང་དར་གྱི་ན་བཟའ་གསོལ་བ། རང་རང་གི་
གདན་ལ་རྡོ་རྗེ་སྐྱིལ་མོ་ཀྲུང་གིས་བཞུགས་པ། ཤར་སྒོར་གཤིན་རྗེ་གཤེད་ནག་པོ། །ནག་དཀར་དམར་བའི་ཞལ་གསུམ་ཕྱག་དྲུག་གི་གཡས་རྡོ་རྗེ་ཐོ་བ་འཁོར་ལོ་རྡོ་རྗེ།  ཞེས་པ་ནས།།
པདྨ་རལ་གྲི་འཛིན་པ།  ཞེས་པའི་བར་སྲུང་འཁོར་གྱི་ཁྭོ་བཅུ་ལྟར་ཡིན་ལ་ཁྱད་པར་ནི་ཡུམ་མེད་པའོ།  །ཁྲོ་བོ་བཅུ་པོ་ཐམས་ཅད་ཀྱང་དབུ་སྐྲ་དམར་སེར་གྱེན་དུ་བརྫེས་པ་ལ་སོགས་པ་ཁྭོ་བོའི་
ཉམས་ཐམས་ཅད་ཡོངས་སུ་རྫོགས་པ་ཞབས་གཡས་བརྐྱང་ཞིང་གཡོན་བསྐུམས་བས་རང་རང་གི་གདན་ལ་བཞུགས་པ། མི་བསྐྱོད་པ་དང་ཀུན་བཟང་གཉིས། རྡོ་རྗེ་སེམས་
དཔའ་ སྔར་དང་འདྲ་བ་ལ་ཕྱག་མཚན་གཡས་རྡོ་རྗེ་འཁོར་ལོ་པདྨ། གཡོན་དྲིལ་བུ་ནོར་བུ་རལ་གྲི་འཛིན་ཅིང་རང་འདྲའི་ཡུམ་རྡོ་རྗེ་དབྱིངས་ཕྱུག་མལ་འཁྱད་པའོ།  །རྣམ་སྣང་སོགས་གཤེགས་པ་བཞི་དང། མཱ་མ་
ཀི་ཕྱག་རྡོར། འཇམ་དཔལ། གཙུག་ཏོར་འཁོར་བསྒྱུར། གནོད་མཛེས་རྒྱལ་པོ་རྣམས། མི་བསྐྱོད་པ། དེ་དག་ལས་གཞན་ཤར་དང་ཤར་ལྷོ་པ་རྣམས་རྣམ་སྣང་
ལྷོ་དང་ལྷོ་ནུབ་པ་རྣམས་རིན་འབྱུང། ནུབ་དང་ནུབ་བྱང་པ་རྣམས་འོད་དཔག་མེད། བྱང་དང་བྱང་ཤར་པ་རྣམས་དོན་གྲུབ་ཀྱིད་བུ་རྒྱན་ཅན་ནོ།  །རྒྱས་འདེབས་ཀྱི་དེ་བཞིན་གཤེགས་པ་
ཐམས་ཅད་རང་འོད་ཀྱི་ཡུམ་དང་བཅས་པའོ།  །མི་བསྐྱོད་པའི་ཐུགས་ཀར་ཡི་ཤེས་སེམས་དཔའ་དམར་པོ་ཞལ་གཅིག་ཕྱག་གཉིས་རྡོ་དྲིལ་འཛིན་པ་ཡུམ་དང་བཅས་པ། དེའི་ཐུགས་ཀར་ཏིང་

[028B] །རྣམ་སྣང་ནས་གནོད་མཛེས་ཀྱི་བར་གྱི་ལྷ་ཐམས་ཅད་ཀྱི་ཐུགས་ཀར་རང་རང་གི་ས་བོན། ཨོཾ་སཱ་ཨཱ་ཧཱ་ལཾ་མཾ་པཾ་ཏཾ་ཛཿ་ཧཱུཾ་བཾ་ཧོཿ་ཁཾ་མཻ་ཤླཱིཾ་ཨོཾ་ཨོཾ་
ཨོཾ་ཧཱུཾ་ཨོཾ་སཾ་ཧཱུཾ་བཅུ་རྣམས་ཀྱི་ཡི་གེ་རེ་རེས་མཚན་པ། བགྲང་འཕྲེང་ བསང་སྦྱང།  སྟོང་པའི་ངང་ལས་སྐད་ཅིག་གིས་གསུང་རྡོ་རྗེ་ ཞེས་པ་ནས།  ས་བོན་དང་བཅས་པ་ལ་ཐིམ་པར་གྱུར་
 བར་བསམ་ལ།  མི་བསྐྱོད་པ་ནས་གནོད་མཛེས་ཀྱི་བར་གྱི་ལྷ་རྣམས་ཀྱི་སྔགས། ཨོཾ་ཨཱ་བཛྲ་དཧྲྀ་ཀ་ཧཱུཾ་ཧཱུཾ། ཨོཾ་ཨཱ་སྤརཤ་བྫྲ་ཁཾ་ཧཱུཾ། ཨོཾ་ཨཱ་ཛི་ན་ཛི་ཀ་ཨོཾ་ཧཱུཾ། ཨོཾ་ཨཱ་རཏྣ་དཧྲྀ་
སཱ་ཧཱུཾ། ཨོཾ་ཨཱ་ཨཱ་རོ་ལི་ཀ་ཨཱ་ཧཱུཾ། ཨོཾ་ཨཱ་པྲཛྙཱ་དཧྲྀ་ཀ་ཧཱ་ཧཱུཾ། ཨོཾ་ཨཱ་མོ་ཧ་ར་ཏི་ལཱཾ་ཧཱུཾ། ཨོཾ་ཨཱ་ཏྭེ་ཥ་ར་ཏི་མཱཾ་ཧཱུཾ། ཨོཾ་ཨཱ་རཱ་ག་ར་ཏི་པཱཾ་ཧཱུཾ། ཨོཾ་ཨཱ་
བྫྲ་ར་ཏི་ཏཱཾ་ཧཱུཾ། ཨོཾ་ཨཱ་རཱུ་པ་བྫྲ་ཛ་ཧཱུཾ། ཨོཾ་ཨཱ་ཤཔྟ་བྫྲ་ཧཱུཾ་ཧཱུཾ། ཨོཾ་ཨཱ་གནྡྷེ་བྫྲ་བཾ་ཧཱུཾ། ཨོཾ་ཨཱ་ར་ས་བྫྲ་ཧཱོ་ཧཱུཾ། ཨོ་ཨཱ་མེ་ཏྲེ་མཻ་ཧཱུཾ། ཨོཾ་ཨཱ་ཀྵེ་
ཏི་གརྦྷ་ཐླཱིཾ་ཧཱུཾ། ཨོཾ་ཨཱ་བྫྲ་པཱ་ཎི་ཨོཾ་ཧཱུཾ། ཨོཾ་ཨཱ་ཁཾ་གརྦྷ་ཨོཾ་ཧཱུཾ། ཨོཾ་ཨཱ་ལོ་གེ་ཤྭ་ར་ཨོཾ་ཧཱུཾ། ཨོཾ་ཨཱ་མཉྫུ་ཤྲཱི་ཧཱུཾ་ཧཱུཾ། ཨོཾ་ཨཱ་སརྦ་ནི་ཝར་ཎ་བི་སྐཾ་བི་ནི་ཨོཾ་
ཧཱུཾ། ཨོཾ་ཨཱ་ས་མནྟ་བྷ་ཏྲ་སཾ་ཧཱུཾ། ཨོཾ་ཨཱ་ཡམཱནྟ་ཀྲི་ཏ་ཧཱུཾ་ཧཱུཾ། ཨོཾ་ཨཱ་པྲཛྙཱ་ནྟ་ཀྲི་ཏ་ཧཱུཾ་ཧཱུཾ། ཨོཾ་ཨཱ་པདྨནྟ་ཀྲྀ་ཏ་ཧཱུཾ་ཧཱུཾ། ཨོཾ་ཨཱ་བི་གྷྣཱནྟ་ཀྲྀ་ཏ་
ཧཱུཾ་ཧཱུཾ། ཨོཾ་ཨཱ་ཨ་ཙ་ལ་ཧཱུཾ་ཧཱུཾ། ཨོཾ་ཨཱ་ཊཀྐི་རཱ་ཛ་ཧཱུཾ་ཧཱུཾ། ཨོཾ་ཨཱ་ནཱི་ལ་དཎྚ་ཧཱུཾ་ཧཱུཾ། ཨོཾ་ཨཱ་མཧཱ་པཱ་ལ་ཧཱུཾ་ཧཱུཾ། ཨོཾ་ཨཱ་ཨུཥྞཱི་ཥ་ཙ་ཀྲ་ཝརྟི་ཧཱུཾ་ཧཱུཾ། ཨོཾ་ཨཱ་

[029A]༄༅། །སུམྦྷ་རཱ་ཛ་ཧཱུཾ་ཧཱུཾ།  ཞེས་པ་རྣམས་བཟླས་པའི་མཐར་ཡིག་བརྒྱ་བརྗོད་དེ་བརྟན་པར་བྱ། མཆོད་པ་བྱིན་གྱིས་བརླབས་ནས།  ཨོཾ་སརྦ་ཏ་ཐཱ་ག་ཏ་ཞེས་པ་ནས། ཐམས་
ཅད་འོད་དུ་ཞུ་ནས་རང་གི་ཐུགས་ཀའི་ས་བོན་ལ་ཐིམ་པར་གྱུར།  གཏོར་མའི་སྐབས་སུ།  དྲིའི་ཀྱིལ་འཁོར་གྱི་ལེའུ་ཚེ་དབུས་མ་ལ་བཅོམ་ལྡན་འདས་མི་བསྐྱོད་རྡོ་རྗེའི་རྟེན་དང་
བརྟེན་པའི་དཀྱིལ་འཁོར་ཡོངས་སུ་རྫོགས་པར་གྱུར།  ཞེས་པ་ནས།  གྩྪ་ཧཱུཾ་ཕཊ།  བསྡུན།  རང་གི་ཐུགས་ཀའི་ས་བོན་གྱི་འོད་ཟེར་གྱིས་བཅོམ་ལྡན་འདས་མི་
བསྐྱོད་རྡོ་རྗེའི་ལྷ་ཚོགས་ཕྱོགས་སྐྱོང་སོགས་འཁོར་དང་བཅས་པ་ཞེས་པ་ནས། རང་གནས་སུ་གཤེགས་པར་གྱུར།། །། ༄༅། ། རྣམ་སྣང་སྒྱུ་འབྲུལ་དྲ་བ་ལས་བཤད་
པའི་རྣམ་སྣང་འཇམ་པའི་རྡོ་རྗེ་ལྷ་ཞེ་གསུམ་གྱི་སྒྲུབ་ཐབས་ནི།  རང་ཉིད་སྐད་ཅིག་གིས་རྣམ་སྣང་འཇམ་པའི་རྡོ་རྗེ་ཞལ་གསུམ་ཕྱག་དྲུག་པ་ཡུམ་དང་བཅས་པའི་སྐུར་བཞེངས་པར་གྱུར་
བདུད་རྩི་འཁྱིལ་བའི་སྔགས། ཨོཾ་ཨ་མྲི་ཏ་ཀུནྟྲ་ལི་བྒྷྣིནྟ་ཀ་ཧཱུཾ།  ལས་སྔགས་སོ།  །སྔོན་འགྲོའི་གཏོར་མའི་གོང་དུ་ཆུ་བཞི་མི་དགོས་ཤིང་འོག་ཏུ་ཆུ་གཉིས་ཉེར་སྦྱོང་རོལ་མོ་རྣམས་དབུལ། བདག་
སྐྱེད་ཀྱི་མཆོད་པ་སྔར་ལྟར་ལ་རྡོར་སེམས་བསྒོམ་བཟླས་ཀྱི་སྔོན་གྱི་སྐྱབས་སེམས། དཀོན་མཆོག་གསུམ་ལ་སྐྱབས་སུ་འགྲོ། །སེམས་ཅན་ཐམས་ཅད་བདག་གིས་དགྲོལ། །
བྱང་ཆུབ་གནས་ལ་དགོད་པར་བགྱི། །བྱང་ཆུབ་སེམས་ནི་ཡང་དག་བསྐྱེད། ། ཅེས་དང་རྡོར་སེམས་བསྒོམ་བཟླས་སྔར་ལྟར་བྱ།  རང་ཉིད་རྣམ་སྣང་འཇམ་པའི་རྡོ་རྗེར་གསལ་

[029B]  ཞེས་པ་ནས།  འོད་ཟེར་རང་གི་སྙིང་
ཀར་ཐིམ། །གང་གི་དྲིན་གྱིས་བདེ་ཆེན་གནས། །སྐད་ཅིག་གིས་ནི་ཐོབ་འགྱུར་བ། །བླ་མ་རིན་ཆེན་ལྟ་བུ་ཡི། །རྡོ་རྗེ་ཅན་ཞབས་པད་ལ་འདུད། །སངས་རྒྱས་ཀུན་གྱི་
རང་བཞིན་སྐུ། །སློབ་དཔོན་ལ་ནི་བདག་སྐྱབས་མཆི། །དང་པོར་མེ་ཏོག་ཕོག་པ་ཡི། །དཀྱིལ་འཁོར་ལྷ་ཚོགས་རྣམས་ལ་འདུད། ཨོཾ་སརྦ་ཏ་ཐཱ་ག་ཏ་ཨྲྒྷཾ་ནས་ཤཔྟའི་བར་
གྱིས་མཆོད། བདག་དང་སེམས་ཅན་ཐམས་ཅད་ཀྱི། །སྡིག་པ་མི་དགེ་སོ་སོར་བཤགས། །འགྲོ་བའི་དགེ་ལ་རྗེས་ཡི་རངས། །ཆོས་ཀྱི་འཁོར་ལོ་བསྐོར་བ་དང། །མྱ་ངན་
མི་འདའ་གསོལ་བ་འདེབས། །དགེ་བ་བྱང་ཆུབ་ཆེན་བོར་བསྔོ། །དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་
དགེ་ལ་རྗེས་ཡི་རངས། །སངས་རྒྱས་བྱང་ཆུབ་ཡིད་ཀྱིས་གཟུང། །སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་བདག་སྐྱབས་མཆི། །རང་གཞན་དོན་ནི་
རབ་སྒྲུབ་ཕྱིར། །བྱང་ཆུབ་སེམས་ནི་བསྐྱེད་པར་བགྱི། །བྱང་ཆུབ་མཆོག་གི་སེམས་ནི་བསྐྱེད་བགྱིས་ནས། །སེམས་ཅན་ཐམས་ཅད་བདག་གི་མགྲོན་དུ་གཉེར། །བྱང་
ཆུབ་སྤྱོད་མཆོག་ཡིད་འོང་སྤྱད་པར་བགྱི། །འགྲོལ་ཕན་ཕྱིར་སངས་རྒྱས་འགྲུབ་པར་ཤོག་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག་སེམས་

[030A]༄༅། །ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག་སེམས་ཅན་ཐམས་ཅད་སྡུག་བསྔལ་མེད་པའི་བདེ་བ་དང་མི་འབྲལ་བར་གྱུར་
ཅིག་སེམས་ཅན་ཐམས་ཅད་ཉེ་རིང་ཆགས་སྡང་གཉིས་དང་བྲལ་བའི་བཏང་སྙོམས་ལ་གནས་པར་གྱུར་ཅིག་ཚོགས་ཞིང་རྣམས་རང་གནས་སུ་གཤེགས་པར་གྱུར། སྭ་བྷ་
ཝས་སྦྱང། སྟོང་པའི་ངང་ལས་སྐད་ཅིག་གིས་རྣམ་སྣང་འཇམ་པའི་རྡོ་རྗེའི་རྟེན་དང་བརྟེན་པའི་དཀྱིལ་འཁོར་ཡོངས་སུ་རྫོགས་པར་གྱུར་པ་ནི། འོག་ཏུ་རྡོ་རྗེའི་ས་གཞི་ ཞེས་པ་
ནས༑  ཕྱོགས་བཅུར་འཕྲོ་བ། དེའི་ཤར་དུ་གཤིན་རྗེ་མཐར་བྱེད་ནག་པོ་ཞལ་དྲུག་ནག་པོ་གཡས་སྐོར་གྱིས་དང་པོ་བཞད་པ། གཉིས་པ་འཇིགས་པར་བྱེད་པ། གསུམ་
པ་གདངས་པ། བཞི་བ་འཇིགས་སུ་རུང་བ། ལྔ་པ་རྡོ་རྗེའི་མཆེ་བ་ཅན། དྲུག་པ་སྟེང་དུ་ལྗགས་འགུལ་བའོ། །ཕྱག་དྲུག་གི་གཡས་རལ་གྲི་རྡོ་རྗེ་མདའ། གཡོན་
དང་པོས་ཞགས་པ་དང་བཅས་པའི་སྡིགས་འཛུབ་གྱེན་དུ་བསྒྲེངས་པ། གཉིས་པས་འཁྱུད་པའི་ལྷ་མོའི་ནུ་མ། གསུམ་པས་དངུལ་གྱི་གཞུ་འཛིན་པ། ཞབས་
གཡས་པ་གསུམ་བརྐྱང་ཞིང་གཡོན་པ་གསུམ་བསྐུམ་པས་མ་ཧེའི་གདན་ལ་བཞུགས་པ། དེའི་གཡས་སུ་ལྷ་མོ་ལྗང་གུ་ཞལ་གཅིག་ཕྱག་གཉིས་མ་གཡས་ཨུཏྤ་ལ་སྔོན་
པོ་འཛིན་ཅིང། གཡོན་པས་ཡབ་ཀྱི་མགུལ་ནས་འཁྱུད་པ། གཡོན་དུ་ལྷ་མོ་དཀར་མོ་ཞལ་གཅིག་ཕྱག་གཉིས་མ། གཡོན་པས་པདྨ་དཀར་པོ་འཛིན་ཅིང། གཡས་

[030B] ལྷོར་གཞན་གྱིས་མི་ཐུབ་པ་སེར་པོ། །སེར་ནག་དཀར་བའི་ཞལ་གསུམ་ཕྱག་དྲུག་གི་གཡས་རྡོ་རྗེ་དབྱུག་ཐོ་མདའ། གཡོན་སྡིགས་འཛུབ་དང་བཅས་
པའི་ཞགས་པ་ནུ་མ་གཞུ་འཛིན་པ། ནུབ་ཏུ་རྟ་མགྲིན་དམར་པོ་དམར་སྔོ་དཀར་བའི་ཞལ་གསུམ་ཕྱག་དྲུག་གི་གཡས་རྡོ་རྗེའི་དབྱུག་པ་ཀན་ཡ་མདའ། གཡོན་སྡིགས་འཛུབ་དང་
བཅས་པའི་ཞགས་པ་ནུ་མ་གཞུ་འཛིན་པ། བྱང་དུ་བདུད་རྩི་འཁྱིལ་བ་སྔོན་པོ་སྔོ་སེར་དམར་བའི་ཞལ་གསུམ་ཕྱག་དྲུག་གི་གཡས་རལ་གྲི་དགྲ་སྟ་མདའ། གཡོན་སྡིགས་འཛུབ་དང་
བཅས་པའི་ཞགས་པ་ནུ་མ་གཞུ་འཛིན་པ། ཞབས་ཀྱིས་བགེགས་མནན་པ། དབང་ལྡན་དུ་རིན་པོ་ཆེའི་རི་བོའི་སྟེང་དུ་མི་གཡོ་བ་སྔོན་པོ་སྔོ་སེར་དམར་བའི་ཞལ་གསུམ་ཕྱག་དྲུག་
གི་གཡས་རལ་གྲི་ཞགས་པ་མདའ། གཡོན་སྡིགས་འཛུབ་དང་བཅས་པའི་ཞགས་པ་ནུ་མ་གཞུ་འཛིན་པ། གཡོན་ངོས་སུ་འཕྱང་བའི་གོས་སྔོན་པོ་ཅན། མེར་འདོད་པའི་རྒྱལ་
པོ་སྔོན་པོ་སྔོ་སེར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་འདོད་རྒྱལ་གྱི་ཕྱག་རྒྱ་མཛད་ཅིང།  རྡོ་རྗེ་ཁུ་ཚུར་གཉིས་ཕན་ཚུན་རྒྱབ་སྦྱར་ཏི་འཐེའུ་ཆུང་གཉིས་བསྣོལ་ཏེ་སྡིགས་འཛུབ་གཉིས་ཕྱིར་
བརྐྱང་ནས་ཞགས་པའི་ཚུལ་བྱས་པ་ནི་འདོད་པའི་རྒྱལ་པོའི་ཕྱག་རྒྱའོ།  །ལྷག་མ་གཡས་རྡོ་རྗེ་མདའ། གཡོན་ནུ་མ་གཞུ་འཛིན་པ། བདེན་བྲལ་དུ་དབྱུག་སྔོན་ཅན་སྔོན་པོ་སྔོ་སེར་དམར་བའི་ཞལ་
གསུམ་ཕྱག་དྲུག་གི་གཡས་རྡོ་རྗེ་དབྱུག་པ་མདའ། གཡོན་སྡིགས་འཛུབ་དང་བཅས་པའི་ཞགས་པ་ནུ་གཞུ་འཛིན་པ། རླུང་དུ་སྟོབས་པོ་ཆེ་སྔོན་པོ་སྔོ་སེར་དམར་བའི་ཞལ་གསུམ་

[031A]༄༅། །ཕྱག་བརྒྱད་ཀྱི་གཡས་རྡོ་རྗེ་དབྱུག་པ་རལ་གྲི་མདའ། གཡོན་སྡིགས་འཛུབ་དང་བཅས་པའི་ཞགས་པ་ནུ་མ་ཐོབ་གཞུ་འཛིན་པ། སྟེང་དུ་གནོད་མཛེས་རྒྱལ་པོ་
སྔོན་པོ་སྔོ་སེར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་ཧཱུཾ་མཛད་ཀྱི་ཕྱག་རྒྱ་འཆིང་ཞིང།  འདིར་འདོད་པའི་རྒྱལ་པོའི་ཕྱག་རྒྱ་དེ་ཉིད་ཀྱི་འཛུབ་མོ་གཉིས་གྱེན་དུ་འགྲེང་བ་ནི་གནོད་མཛེས་ཀྱི་
ཕྱག་རྒྱའོ།  །ལྷག་མ་གཡས་རལ་གྲི་མདའ། གཡོན་ནུ་མ་གཞུ་འཛིན་པ། འོག་ཏུ་རྡོ་རྗེ་ས་འོག་སྔོན་པོ་སྔོ་སེར་དམར་བའི་ཞལ་གསུམ་ཕྱག་དྲུག་གི་གཡས་རྡོ་རྗེ་ལྕགས་ཀྱུ་མདའ་
གཡོན་ནུ་མ་ཞགས་པ་དང་བཅས་པའི་རྡོ་རྗེ་རྩེ་གཅིག་པ་གཞུ་འཛིན་པ། ཁྲོ་བོ་བཅུ་པོ་ཐམས་ཅད་ཀྱང་དབུ་སྐྲ་དམར་སེར་གྱེན་ལ་བཅིང་ཞིང་འཁྱིལ་བ་སྨར་
དམར་སེར་ཅན་ཐོད་པའི་འཕྲེང་བའི་དབུ་རྒྱན་དང་ཀླུའི་རྒྱལ་པོ་བརྒྱད་ཀྱིས་བརྒྱན་ཅིང་སྟག་གི་པགས་པ་སྟོད་སྨད་ལ་གྱོན་པ། གཤིན་རྗེ་མཐར་བྱེད་མ་གཏོགས་གཞན་རྣམས་གཡོན་བརྐྱང་གིས་སྣ་ཚོགས་
པད་ཉིའི་སྟེང་དུ་ཕྱོགས་མཚམས་སྟེང་འོག་གི་རྩིབས་ལ་ཅུང་ཟད་མ་རེག་པར་བཞུགས་པ།  གཞན་གྱིས་མི་ཐུབ་པ་སོགས་ཁྲོ་བོ་རྣམས་ཀྱིས་ནུ་མ་འཛིན་པ་ནི་རང་འདྲའི་ཤེས་རབ་མ་གཡོན་དུ་གནས་པའི་
ནུ་མ་འཛིན་པའོ།  །སྲུང་འཁོར་གྱི་དབུས་སུ་ཆོས་འབྱུང་གི་ནང་དུ་མཆོད་རྟེན་དཀར་པོའི་བུམ་པའི་ནང་དུ་སྣ་ཚོགས་པདྨ་ལ་གནས་པའི་སྣ་ཚོགས་རྡོ་རྗེའི་ལྟེ་བར་རིན་པོ་ཆེ་སྣ་ཚོགས་ལས་
གྲུབ་པའི་གཞལ་ཡས་ཁང་གྲུ་བཞི་པ་སྒོ་བཞི་པ་སུམ་བརྩེགས་ཀྱི་ཕྱི་མ་ཕྱི་ནས་རིམ་པ་བཞིན་སྔོ་དམར་དཀར་ལྗངས་སེར་བའི་རིམ་པ་ལྔ་དང་ལྡན་པའོ། །རིན་པོ་ཆེའི་རྩིགས་པས་

[031B] དཔག་བསམ་གྱི་ཤིང། གྲུབ་པ་ཐོབ་པ། མཆོད་པའི་ལྷ་མོ་སོགས་ཀྱིས་ཀུན་ནས་མཛེས་པར་བྱས་པ། དེའི་ཕྱེད་
ཀྱི་ནང་དུ་སྔོ་དཀར་སེར་བའི་རིམ་པ་གསུམ་དང་ལྡན་པའི་རིན་པོ་ཆེའི་རྩིགས་པས་བསྐོར་བའི་བར་གྱི་གཞལ་ཡས་ཁང། དེའི་ཕྱེད་ཀྱི་ནང་དུ་རིན་པོ་ཆེ་དཀར་པོའི་རྩིགས་པས་
བསྐོར་བའི་ནང་གི་གཞལ་ཡས་ཁང། དེ་གསུམ་ཀའང་གྲུ་བཞི་སྒོ་བཞི་པ་ཕ་གུ་དྲ་བ་དྲ་ཕྱེད། ཤར་བུ། མདའ་ཡབ་ལ་སོགས་པས་མཛེས་པར་བྱས་ཤིང། རྩིགས་
པའི་འགྲམ་ནས་མཆོད་པའི་ལྷ་མོ་དང་བཅས་པའི་འདོད་སྣམ་གྱིས་བསྐོར་བ་གཞལ་ཡས་ཁང་ནང་མ་ཀ་བ་བརྒྱད་ཀྱིས་བཏེགས་པའི་རྡོ་རྗེའི་གདུང་གིས་མཛེས་པར་ཕུབ་པའི་རྩེ་མོར་རྡོ་རྗེ་ནོར་བུ་རིན་པོ་ཆེའི་ཏོག་གིས་སྤྲས་པ། མཚན་ཉིད་ཐམས་ཅད་དང་ལྡན་པའི་གཞལ་ཡས་ཁང་གསུམ་ཀའི་ནང་གི་སྟེང་དང་འོག་གིས་གཞི་ཐམས་ཅད་ཤར་སྔོ་ལྷོ་དམར་
ནུབ་དཀར་བྱང་ལྗང་དབུས་སེར་བའི་ནང་མའི་ལྟེ་བ་ལེའུ་ཚེ་དགུ་པའི་དབུས་སུ་སེང་གེ་ཤར་དུ་གླང་ཆེན། ལྷོར་རྟ་མཆོག་ནུབ་ཏུ་རྨ་བྱ། བྱང་དུ་མཁའ་ལྡིང་གིས་
བཏེག་པའི་ཁྲི་རྣམས་ཀྱི་སྟེང་དུ་སྣ་ཚོགས་པདྨའི་ལྟེ་བར་དབུས་སུ་ཟླ་བ་དང་ཕྱོགས་བཞིར་ཉི་མའི་གདན། མཚམས་ཀྱིས་ལེའུ་ཚེ་བཞི་དང། བར་མའི་ཕྱོགས་མཚམས་
བརྒྱད་དུ་པད་ཟླའི་གདན་རེ་རེ། ཕྱི་མའི་ལྷ་སྣམ་ནང་མའི་ཕྱོགས་བཞིར་པད་ཟླའི་གདན་བཞི་བཞི། ཕྱིའི་སྒོ་བཞི་དང་མཚམས་བཞིར་སྣ་ཚོགས་པདྨ་དང་ཉི་མའི་གདན་

[032A]༄༅། །དབུས་ཀྱི་གདན་ལ་རང་ཉིད་བཅོམ་ལྡན་འདས་རྣམ་པར་སྣང་མཛད་འཇམ་པའི་རྡོ་རྗེ་སྐུ་མདོག་གསེར་བཙོ་མ་ལྟ་བུ་སྡུག་ཅིང་ཡིད་དུ་འོང་བ་མེ་ཏོག་སྣ་ཚོགས་
ཀྱིས་མཛེས་པའི་གཙུག་ཕུད་གསུམ་གྱིས་བརྒྱན་པ། སེར་སྔོ་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རལ་གྲི་དང་ཤེར་ཕྱིན་གྱི་པོ་ཏི་འཛིན་པས་རང་འདྲའི་ཡུམ་
རྡོ་རྗེ་དབྱིངས་ཕྱུག་མ་ལ་འཁྱུད་ཅིང་སྙོམས་པར་འཇུག་པ། ལྷག་མ་གཡས་མཆོག་སྦྱིན་མདའ། གཡོན་ཆུ་སྐྱེས་སྔོན་པོ་གཞུ་འཛིན་པ། ཤར་དུ་མི་བསྐྱོད་པ་སྔོན་པོ་འགྱིང་
བའི་ཚུལ་གྱིས་གནས་པ་སྔོ་དཀར་དམར་བའི་ཞལ་གསུམ་ཕྱག་བརྒྱད་ཀྱི་གཡས་དང་པོའི་གུང་མོས་རྡོ་རྗེ་ཐུགས་ཀར་གྱེན་དུ་བསྒྲེང་བ། གཡོན་དང་པོའི་རྡོ་རྗེ་ཁུ་ཚུར་གྱིས་དྲིལ་བུ་
དཀུར་བརྟེན་པ། ལྷག་མ་གཡས་རལ་གྲི་ལྕགས་ཀྱུ་མདའ། གཡོན་ལྷ་མོའི་ནུམ་ཞགས་པ་གཞུ་འཛིན་པ། ལྷོར་རིན་འབྱུང་སེར་པོ་སེར་སྔོ་དཀར་བའི་ཞལ་གསུམ་ཕྱག་
དྲུག་གི་དང་པོ་གཉིས་ཀྱིས་མཉམ་བཞག་གི་ཕྱག་རྒྱ་མཛད་ཅིང། ལྷག་མ་གཡས་རིན་ཆེན་རལ་གྲི། གཡོན་ནུ་མ་རྡོ་རྗེ་འཛིན་པ། ནུབ་ཏུ་འོད་དཔག་མེད་དཀར་པོ་དཀར་སྔོ་
དམར་བའི་ཞལ་གསུམ་ཕྱག་དྲུག་གི་གཡོན་དང་པོས་པདྨའི་ཡུ་བ་ཐུགས་ཀར་བཟུང་ཞིང་གཡས་དང་པོས་པདྨ་ཁ་འབྱེད་པ། ལྷག་མ་གཡས་བགྲང་ཕྲེང་རྡོ་རྗེ། གཡོན་ལྷ་མོའི་
ནུམ་སྤྱི་བླུག་འཛིན་པ། བྱང་དུ་དོན་གྲུབ་དམར་པོ་དམར་སྔོ་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་མཉམ་བཞག་གི་ཕྱག་རྒྱ་མཛད་ཅིང་ལྷག་མ་གཡས་རལ་གྲི་

[032B] གཡོན་ལྷ་མོའི་ནུམ་ལྕགས་ཀྱུ་འཛིན་པ། དེ་བཞིན་གཤེགས་པ་ལྔ་ཀ་རང་འདྲའི་ཤེས་རབ་མ་དང་སྙོམས་པར་འཇུག་པའི་ཚུལ་གྱིས་བཞུགས་པ། དབང་ལྡན་དུ་སྤྱན་
མ་སེར་མོ་སེར་སྔོ་དཀར་བའི་ཞལ་གསུམ་ཕྱག་བརྒྱད་ཀྱི་གཡས་མཆོག་སྦྱིན་སྐྱབས་སྦྱིན་རྡོ་རྗེ་མདའ། གཡོན་སྡིགས་འཛུབ་དང་བཅས་པའི་ཞགས་པ་རིན་པོ་ཆེའི་སྙེ་མ་བགྲང་
འཕྲེང་གཞུ་འཛིན་པ། མེར་མཱ་མ་ཀི་སྔོན་མོ་ཁྲོ་ཞིང་འཛུམ་པ་སྔོ་དཀར་དམར་བའི་ཞལ་གསུམ་ཕྱག་དྲུག་གི་གཡས་སྐྱབས་སྦྱིན་རྡོ་རྗེ་མདའ། གཡོན་སྡིགས་འཛུབ་
ཞགས་པ་གཞུ་འཛིན་པ། བདེན་བྲལ་དུ་གོས་དཀར་མོ་དཀར་མོ་འགྱིང་བའི་ཚུལ་ཅན་དཀར་སྔོ་དམར་བའི་ཞལ་གསུམ་ཕྱག་དྲུག་གི་གཡས་སྐྱབས་སྦྱིན་རྡོ་རྗེ་མདའ་
གཡོན་པདྨ་བགྲང་འཕྲེང་གཞུ་འཛིན་པ། རླུང་དུ་སྒྲོལ་མ་ལྗང་གུ་ལྗང་སྔོ་དཀར་བའི་ཞལ་གསུམ་ཕྱག་དྲུག་གི་གཡས་སྐྱབས་སྦྱིན་རྡོ་རྗེ་མདའ། གཡོན་སྡིགས་འཛུབ་
ཨུཏྤལ་གཞུ་འཛིན་པ། དཀྱིལ་འཁོར་བར་མའི་ཤར་དུ་སེམས་མ་རྡོ་རྗེ་མ་སྔོན་མོ་སྔོ་དཀར་དམར་བའི་ཞལ་གསུམ་ཕྱག་བརྒྱད་ཀྱི་གཡས་དང་པོའི་གུང་མོས་རྡོ་རྗེ་ཐུགས་
ཀར་གྱེན་དུ་བགྲེང་ཞིང། གཡོན་དང་པོའི་རྡོ་རྗེ་ཁུ་ཚུར་གྱིས་དྲིལ་བུ་དཀུར་བརྟེན་པ། ལྷག་མ་གཡས་རལ་གྲི་ལྕགས་གྱུ་མདའ། གཡོན་སྡིགས་འཛུབ་ཞགས་པ་གཞུ་
འཛིན་པ། ལྷོར་རིན་ཆེན་རྡོ་རྗེ་མ་སེར་མོ་སེར་སྔོ་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་མཉམ་བཞག་མཛད་ཅིང། ལྷག་མ་གཡས་རིན་པོ་ཆེ་རལ་གྲི། གཡོན་

[033A]༄༅། །སྡིགས་འཛུབ་རྡོ་རྗེ་འཛིན་པ། ནུབ་ཏུ་ཆོས་ཀྱི་རྡོ་རྗེ་མ་དཀར་མོ་དཀར་སྔོ་དམར་བའི་ཞལ་གསུམ་ཕྱག་དྲུག་གི་གཡོན་དང་པོས་པདྨའི་རྩ་བ་ཐུགས་ཀར་
བཟུང་ཞིང། གཡས་དང་པོས་པདྨ་ཁ་འབྱེད་པ། ལྷག་མ་གཡས་བགྲང་ཕྲེང་རྡོ་རྗེ། གཡོན་ཞགས་པ་སྤྱི་བླུག་འཛིན་པ། བྱང་དུ་ལས་ཀྱི་རྡོ་རྗེ་མ་དམར་མོ་དམར་སྔོ་དཀར་
བའི་ཞལ་གསུམ་ཕྱག་དྲུག་གི་དང་པོ་གཉིས་མཉམ་གཞག་ལྷག་མ་གཡས་རལ་གྲི་རྡོ་རྗེ། གཡོན་སྡིགས་འཛུབ་ལྕགས་ཀྱུ་འཛིན་པ། དབང་ལྡན་དུ་ཙུནྟ་མ་དཀར་མོ་རྩ་ཞལ་
དཀར་པོ་གཡས་ཞལ་སྔོན་པོ་ལྗགས་མ་གུལ་ཞིང་མཆེ་བ་ཅུང་ཟད་གཙིག་པ། གཡོན་ཞལ་སེང་པོ་མཆེ་བས་མ་མཆུ་མནན་པ། ཕྱག་ཉི་ཤུ་རྩ་དྲུག་གི་དང་པོ་གཉིས་ཐུགས་ཀར་
རྩ་བའི་ཕྱག་རྒྱ་མཛད་ཅིང།  ཐལ་མོ་སྦྱར་ཏེ་འཛུབ་མོ་གཉིས་གུང་མོའི་ཆིགས་བར་པར་ཟླུམ་པོའི་རྣམ་པར་བཞག་སྟེ་འཐེ་བོང་གཉིས་པོའི་རྩེ་མོ་བརྩུབ་མོའི་རྩ་བའི་ལོགས་ལ་བཞག་སྟེ་སྙིང་ཁར་བཞག་པ་ནི་འདིའི་རྩ་བའི་ཕྱག་རྒྱའོ། །
ལྷག་མ་གཡས་སྐྱབས་སྦྱིན་ ། རལ་གྲི། རིན་པོ་ཆེའི་འཕྲེང་བ། བི་ཛ་བྷཱུ་ར། མདའ། དགྲ་སྟ། དབྱུག་ཐོ། །ཐོ་བ། ལྕགས་ཀྱུ། རྡོ་རྗེ། བ་དན་གསུམ་གྱི་
ཚུལ༑ བགྲང་འཕྲེང་རྣམས་དང། གཡོན་ནོར་བུའི་རྒྱལ་མཚན། པདྨ། སྤྱི་བླུག་ཞགས་པ། གཞུ།  འགའ་ཞིག་ནམ་དུང་ཐུང་ཟེར་  ཤཀྟི། འཁོར་ལོ། །རལ་གྲི། སྡིགས་
འཛུབ༑ བུམ་པ། བཧི་དའི་བཱ་ལ། ཤེར་ཕྱིན་གྱི་པོ་ཏི་རྣམས་འཛིན་པ། ཀན་ཙི་ཀའི་སྟོང་གཡོགས་བཅིངས་ཤིང། བླ་གོས་ཕྲག་པ་ལ་གཟར་བ། གར་གྱི་ཉམས་དབུ་དང་ལྡན་

[033B] མེར་རིན་ཆེན་སྐར་མདའ་མ་སེར་མོ་སེར་སྔོ་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་ཐུགས་ཀར་རིན་པོ་ཆེ་ཁ་སྦྱོར་འཛིན་ཅིང། ལྷག་མ་གཡས་སྐྱབས་སྦྱིན་
མདའ༑ གཡོན་སྡིགས་འཛུབ་གཞུ་འཛིན་པ། བདེན་བྲལ་དུ་ཁྲོ་གཉེར་ཅན་དཀར་མོ་དཀར་སྔོ་དམར་བའི་ཞལ་གསུམ་ཕྱག་དྲུག་གི་གཡས་རྡོ་རྗེ་དབྱུག་པ་མདའ། གཡོན་སྡིགས་
འཛུབ་སྤྱི་བླུག་གཞུ་འཛིན་པ། རླུང་དུ་རྡོ་རྗེ་ལྕགས་སྒྲིག་མ་ལྗང་གུ་ལྗང་སྔོ་དཀར་བའི་ཞལ་གསུམ་ཕྱག་དྲུག་གི་གཡས་རྡོ་རྗེ་རྡོ་རྗེ་ལྕགས་སྒྲོག་མདའ། གཡོན་སྡིགས་འཛུབ་ཞགས་
པ་གཞུ་འཛིན་པ། ལྷ་མོ་བཅུ་གཉིས་པོ་ཐམས་ཅད་རོལ་བའི་ཀུན་དུ་སྤྱོད་པ་དང་ལྡན་ཞིང་འོད་དམར་པོའི་དཀྱིལ་འཁོར་ཅན་ནོ། །དཀྱིལ་འཁོར་ཕྱི་མའི་ཤར་གྱི་སྣམ་བུ་ལ། བྱམས་
པ་སེར་པོ་སེར་སྔོ་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་ཆོས་འཁོར་གྱི་ཕྱག་རྒྱ་མཛད་ཅིང། ལྷག་མ་གཡས་མཆོག་སྦྱིན་མདའ། གཡོན་ཀླུ་ཤིང་གི་མི་ཏོག་
སྡོང་བུ་དང་བཅས་པ་གཞུ་འཛིན་པ། འཇམ་དཔལ་དམར་པོ་དམར་སྔོ་དཀར་བའི་ཞལ་གསུམ་ཕྱག་དྲུག་གི་གཡས་རལ་གྲི་མཆོག་སྦྱིན་མདའ། གཡོན་ཤེར་ཕྱིན་གྱི་པོ་ཏི་ཆུ་སྐྱེས་
སྔོན་པོ་གཞུ་འཛིན་པ། སྤོས་ཀྱི་གླང་པོ་ལྗང་ཀུ་ལྗང་སྔོ་དཀར་བའི་ཞལ་གསུམ་ཕྱག་དྲུག་གི་གཡས་མཆོག་སྦྱིན་དང་གཡོན་བུམ་པར་གནས་པའི་གླང་པོ་ཆེའི་སྣ་འཛིན་པ། ཡེ་
ཤེས་ཏོག་སེར་པོ་སེར་སྔོ་དཀར་བའི་ཞལ་གསུམ་ཕྱག་དྲུག་གི་བར་པ་གཉིས་མཆོག་སྦྱིན་དང་ནོར་བུའི་རྒྱལ་མཚན་འཛིན་པ། ལྷོར་བཟང་སྐྱོང་དམར་པོ་དམར་སྔོ་དཀར་བའི་ཞལ་

[034A]༄༅། །གསུམ་ཕྱག་དྲུག་གི་བར་པ་གཉིས་མཆོག་སྦྱིན་དང་རིན་པོ་ཆེ་འཛིན་པ། བློ་གྲོས་རྒྱ་མཚོ་དཀར་པོ་དཀར་སྔོ་དམར་བའི་ཞལ་གསུམ་ཕྱག་དྲུག་གི་བར་པ་གཉིས་
སོར་མོ་ཐམས་ཅད་བརྐྱང་བས་ཆུ་རླབས་ཀྱི་ཚུལ་མཛད་པ། བློ་གྲོས་མི་ཟད་པ་སེར་པོ་སེར་སྔོ་དཀར་བའི་ཞལ་གསུམ་ཕྱག་དྲུག་གི་བར་པ་གཉིས་མཆོག་སྦྱིན་དང་ཁུ་ཚུར་ཐུགས་ཀར་
བཞག་པ། སྤོབས་པ་བརྩེགས་པ་ལྗང་ཁུ་ལྗང་སྔོ་དཀར་བའི་ཞལ་གསུམ་ཕྱག་དྲུག་གི་བར་ཕ་གཉིས་སེ་གོལ་ཏོག་པ་དང་ཁུ་ཚུར་དཀུར་བཞག་པ། ནུབ་ཏུ་མཐུ་ཆེན་ཐོ་བ་དཀར་
པོ་དཀར་སྔོ་དམར་བའི་ཞལ་གསུམ་ཕྱག་དྲུག་གི་བར་པ་གཉིས་མཆོག་སྦྱིན་དང་ཅུང་ཟད་ཁ་ཕྱེ་བའི་པད་དཀར་འཛིན་པ། ངན་སོང་ཀུན་འདྲེན་དཀར་པོ་དཀར་སྔོ་དམར་བའི་ཞལ་
གསུམ་ཕྱག་དྲུག་གི་བར་པ་གཉིས་སྡིག་པ་སྤྲུག་པའི་ཕྱག་རྒྱ་མཛད་པ། མྱ་ངན་དང་མུན་པ་ངེས་པར་སེལ་བའི་བློ་གྲོས་སེར་པོ་སེར་སྔོ་དཀར་བའི་ཞལ་གསུམ་ཕྱག་དྲུག་གི་བར་
པ་གཉིས་ཁ་སྦྱོར་རྔེབ་པའི་ཚུལ་མཛད་པ། དྲ་བ་ཅན་གྱི་འོད་དམར་པོ་དམར་སྔོ་དཀར་བའི་ཞལ་གསུམ་ཕྱག་དྲུག་གི་བར་པ་གཉིས་མཆོག་སྦྱིན་དང། ཨུཏྤལ་ལ་གནས་པའི་ཉི་མའི་
དཀྱིལ་འཁོར་འཛིན་པ། བྱང་དུ་ཟླ་འོད་དཀར་པོ་དཀར་སྔོ་དམར་བའི་ཞལ་གསུམ་ཕྱག་དྲུག་གི་བར་བ་གཉིས་མཆོག་སྦྱིན་དང་ཨུཏྤལ་ལ་གནས་པའི་ཟླ་བའི་དཀྱིལ་འཁོར་འཛིན་
པ༑ འོད་དཔག་མེད་དམར་པོ་དམར་སྔོ་དཀར་བའི་ཞལ་གསུམ་ཕྱག་དྲུག་གི་བར་པ་གཉིས་ཀྱིས་དབང་བསྐུར་བའི་བུམ་པ་འཛིན་པ། ནམ་མཁའ་མཛོད་སེར་པོ་སེར་སྔོ་

[034B] སྒྲིབ་པ་རྣམ་སེལ་སྔོན་པོ་སྔོ་དཀར་དམར་བའི་ཞལ་གསུམ་
ཕྱག་དྲུག་གི་བར་པ་གཉིས་འཐེབ་འཛུབ་སྦྱར་ཏེ་དྲེ་བའི་ཚུལ་དང་ས་ལ་རེག་པ། སྤོས་ཀྱི་གླང་པོ་སོགས་སེམས་དཔའ་བཅུ་བཞི་པོ་ཐམས་ཅད་ཕྱག་དང་པོ་གཉིས་མཉམ་
བཞག་མཛད་ཅིང། ཐ་མ་གཉིས་ཀྱིས་མདའ་གཞུ་འཛིན་པ།  འདིར་སྤོས་ཀྱི་གླང་པོ་སོགས་སེམས་དཔའ་བཅུ་བཞིའི་ཕྱག་དང་པོ་གཉིས་མཉམ་བཞག་བར་པ་གཉིས་ཀྱིས་རང་རང་གི་ཕྱག་མཚན་ཐ་མ་
གཉིས་ཀྱིས་མདའ་གཞུ་འཛིན་པར་བཤད་པ་རྗེ་དྲུང་གི་གསལ་སྒྲོན་དང། ཐར་རྩེ་བའི་མཛེས་རྒྱན་གཉིས་དང་བསྟུན་པ་ཡིན་ལ། པཎ་ཆེན་རིན་པོ་ཆེ་དང་སྐྱེད་ཤོད་ཞབས་དྲུང་གཉིས་ཀྱིས་དང་པོ་གཉིས་ཀྱིས་རང་རང་གི་ཕྱག་
མཚན་འཛིན་པ་དང་བར་པ་གཉིས་མཉམ་བཞག་མཛད་པར་བཤད་ཅིང་རྫོགས་འཕྲེང་ཀྲྀ་ཡས་བཟང་བའི་སྒྲུབ་དཀྱིལ་གསུམ་ན་གསལ་ཁ་མི་འདུག་པས་དཔྱད་པར་བྱའོ་ ། །འཇམ་པའི་རྡོ་རྗེ་ལ་སོགས་པའི་ལྷ་
ཐམས་ཅད་རལ་བའི་ཐོར་ཚུགས་དང། འཛུམ་པ་དང་བཅས་པའི་ཞལ་དང་སྒེགས་པའི་ཉམས་དང་ལྡན་པ། དར་སྣ་ཚོགས་ཀྱི་ན་བཟའ་དང་རིན་པོ་ཆེའི་རྒྱན་ཅན། སེམས་
དཔའི་སྐྱིལ་ཀྲུང་གིས་བཞུགས་པ། ཤར་སྒོར་གཤིན་རྗེ་མཐར་བྱེད། ལྷོ་སྒོར་གཞན་གྱིས་མི་ཐུབ་པ། ནུབ་སྒོར་རྟ་མགྲིན། བྱང་སྒོར་བདུད་རྩི་འཁྱིལ་པ། དབང་
ལྡན་དུ་མི་གཡོ་བ། མེར་འདོད་པའི་རྒྱལ་པོ། །བདེན་བྲལ་དུ་དབྱུག་སྔོན་ཅན། རླུང་དུ་སྟོབས་པོ་ཆེ། སྟེང་དུ་གནོད་མཛེས་རྒྱལ་པོ། །འོག་ཏུ་རྡོ་རྗེས་འོག་ རྣམས་

[035A]༄༅། །ཀྱི་སྐུ་མདོག་ཞལ་ཕྱག་ཕྱག་མཚན་ཐམས་ཅད་སྲུང་འཁོར་གྱི་སྐབས་ཇི་ལྟ་བ་བཞིན་ ། ལྷ་བཞི་བཅུ་ཞེ་གསུམ་པོ་ཐམས་ཅད་ཀྱང་ཞལ་རེ་རེ་ལའང་སྤྱན་གསུམ་གསུམ་དང་ལྡན་
པའོ༑ ༑རྣམ་སྣང་འཇམ་པའི་རྡོ་རྗེ་ལ་རང་འདྲའི་རྡོ་རྗེ་སེམས་དཔའ། མི་བསྐྱོད་པ་སོགས་དེ་བཞིན་གཤེགས་པ་བཞི། སྤྱན་མ། ཙུནྟ། རྣམས་ལ་འཇམ་པའི་རྡོ་རྗེ་
དེ་དག་ལས་གཞན་པའི་ཤར་དང། ཤར་ལྷོབ་རྣམས་དང་ཁྲོ་བོ་བཅུ་ལ་མི་བསྐྱོད་པ། ལྟོ་དང་ལྷོ་ནུབ་བ་རྣམས་ལ་རིན་འབྱུང། ནུབ་དང་ནུབ་བྱང་བ་རྣམས་ལ་འོད་དཔག་མེད་
བྱང་དང་བྱང་ཤར་བ་རྣམས་ལ་དོན་ཡོད་གྲུབ་པས་དབུ་བརྒྱན་ཅིང། འཇམ་པའི་རྡོ་རྗེའི་ཐུགས་ཀར་ས་བོན་མུཿ་ཡིག་གིས་མཚན་པའོ། ། གཙོ་བོའི་སྙིང་པོ་ནི་ ། ཨོཾ་ཨཱ་ ཞེས་པའོ། །
མི་བསྐྱོད་པ་ལ་སོགས་པ་རྣམས་ཀྱི་སྔགས་ནི་རིམ་པ་ལྟར་ ། ཨོཾ་ཨཱ་ཛི་ན་ཛི་ཀ་ཧཱུཾ། ཨོཾ་ཨཱ་རཏྣ་དཧྲི་ཀ་ཧཱུཾ། ཨོཾ་ཨཱ་ཨ་རོ་ལི་ཀ་ཧཱུཾ། ཨོཾ་ཨཱ་པྲཛྙཱ་དཧྲི་ཀ་ཧཱུཾ།  སྦྱན་མ་ལ་སོགས་པ་
རྣམས་ཀྱི་ ། ཨོཾ་ཨཱ་མོ་ཧཱ་ར་ཏི་ཧཱུཾ། ཨོཾ་ཨཱ་དྭེ་ཥ་ར་ཏི་ཧཱུཾ། ཨོཾ་ཨཱ་རཱ་ག་ར་ཏི་ཧཱུཾ། ཨོཾ་ཨཱ་བྫྲ་ར་ཏི་ཧཱུཾ།  སེམས་མ་རྡོ་རྗེ་མ་སོགས་བཞིའི་ནི་ ། ཨོཾ་ཨཱ་བྫྲ་བྫྲི་ནི་ཧཱུཾ། ཨོཾ་
ཨཱ་རྡྣ་བྫྲི་ནི་ཧཱུཾ། ཨོཾ་ཨཱ་དྷརྨ་བྫྲི་ནི་ཧཱུཾ། ཨོཾ་ཨཱ་ཀརྨ་བྫྲི་ནི་ཧཱུཾ།  བསྐུལ་བྱེད་མ་སོགས་བཞིའི་ནི་ ། ཨོཾ་ཙ་ལེ་ཙུ་ལེ་ཙུནྡྷེ་སཱ་ཧཱ། ཨོཾ་རཏྣ་ཨུ་ཀྟེ་སཱ་ཧཱ། ཨོཾ་བཧྲི་ཀུཊེ་
སཱ་ཧཱ། ཨོཾ་བྫྲ་ཤྲི་ཁ་ལེ་སཱ་ཧཱ།  བྱམས་པ་ལ་སོགས་པ་ནྦྶྐལ་བཟང་གི་སེམས་དཔའ་རྣམས་གྱི་ནི། ཨོཾ་མེ་ཏྲེ་ས་ཧཱ། ཨོཾ་ ཨོཾ་ཛྙཱ་ན་ཀེ་ཏུ་

[035B] ཨོཾ་བྷ་དྲ་པཱ་ལ་སཱ་ཧཱ། ཨོཾ་སཱ་གར་མ་ཏི་སཱ་ཧཱ། ཨོཾ་ཨ་ཀྵ་ཡ་མ་ཏི་སཱ་ཧཱ། ཨོཾ་པྲི་ཏི་བྷ་ན་ཀུ་ཊ་སཱ་ཧཱ། ཨོཾ་མ་ཧ་སྦ་མ་ཕྲ་སྟ་སཱ་ཧཱ། ཨོཾ་སརྦ་ཨ་བྷ་ཡ་ཛ་ཧ་
ཨ་བྷ་ཡ་བི་སཱ་དྷ་ཡ་སཱ་ཧཱ། ཨོཾ་སརྦ་ཤོ་གྷ་ཏ་མུ་ནིར་གྷ་ཊ་མ་ནིར་ཧ་ཏ་མ་ནི་སཱ་ཧཱ། ཨོཾ་ཛ་ལ་ནི་མ་ཧཱ་ཛཱ་ཛྭ་ལ་ནི་སཱ་ཧཱ། ཨོཾ་ཙནྟྲེ་ཤུ་ཙནྟྲེ་ཙནྟྲེ་བྱ་བ་ལོ་ཀི་ཏི་སྭའ་ཧཱ། ཨོཾ་
ཨ་མྲི་ཏ་པྲ་བཧེ་ཨ་མྲི་ཏ་པྲ་བཧེ་སཱ་ཧཱ། ཨོཾ་ག་ག་ན་གྙྩ་སཱ་ཧཱ། ཨོཾ་སརྦ་ནི་ཝ་ར་ཎི་བེ་སྐཾ་བཧི་ནི་སཱ་ཧཱ།  ཁྲོ་བོ་རྣམས་ཀྱི་ནི་ ། ཨོཾ་ཡ་མ་ནྟ་ཀ་ཧཱུཾ། ཨོཾ་ཨ་པར་ཇི་ཏ་ཧཱུཾ་
ཨོཾ་ཧ་ཡ་གཏྲི་ཧ་བ་ཧཱུཾ། ཨོཾ་ཨ་མྲི་ཏ་ཀུཎྚ་ལི་བི་གྷན་ན་ཏ་ཀ་ཧཱུཾམ། ཨོཾ་ཨ་ཙ་ལ་ཧཱུཾ། ཨོཾ་ཊ་ཀི་རཱ་ཛེ་ཧཱ ། ཨོཾ་ནཱི་ལ་ད་ཎྚ་ཧཱུ་ཨོཾ་མྷཱ་བ་ལ་ཧཱུ་ཨོཾ་སུམ་བྷ་རཱ་ཛ་ཧཱུཾ་
ཨོཾ་བཛར་པ་ཏ་ལ་ཧཱུ།  ཞེས་པ་རྣམས་སོ། །བཟླས་པའི་མཐར་ཡིག་བརྒྱ་བརྗོད་དེ་བརྟན་པར་བྱ། ཞེས་པ་ནས་ ། ཐམས་ཅད་འོང་དུ་ཞུ་ནས་རང་གི་ཐུགས་ཀའི་ས་བོན་ལ་ཐིབ་པར་གྱུར་
 གཏོར་མའི་སྐབས་སུ་ ། དྲིའི་དཀྱིལ་འཁོར་གྱི་ལེའུ་ཚེ་དབུས་མ་ལ། བཅོམ་ལྡན་འདས་རྣམས་སྣང་འཇམ་པའི་རྡོ་རྗེའི་རྟེན་དང་བརྟེན་པའི་དཀྱིལ་འཁོར་ཡོངས་སུ་རྫོགས་པར་གྱུར་
 ཞེས་པ་ནས་ ། གྩྪཧཱུཾ་ཕཊ།  བསྡུན་ ། རང་གི་ཐུགས་ཀའི་ས་བོན་གྱི་འོད་ཟེར་གྱིས་བཅོམ་ལྡན་འདས་རྣམས་སྣང་འཇམ་པའི་རྡོ་རྗེའི་ལྷ་ཚོགས་ཕྱོགས་སྐྱོང་ སོགས་ཞེས་པ་ནས་
རང་གནས་སུ་གཤེགས་པར་གྱུར།། །། ༄༅། །གཤིན་གཤེད་དགྲ་ནག་ལྷ་བཅུ་གསུམ་གྱི་སྒྲུབ་ཐམས་ནི་ ། རང་ཉིད་སྐད་ཅིག་གིས་གཤིན་རྗེ་གཤེད་དགྲ་ན་ག་ཞལ་

[036A]༄༅། །གསུམ་ཕྱག་དྲུག་པ་ཡུམ་དང་བཅས་པའི་སྐུར་བཞེངས་པར་གྱུར།  གཙོ་བོའི་སྔགས་ ། ཨོཾ་ཧྲཱི་ཥྚཱི་ཝི་ཀྲི་ཏཱ་ན་ན་ཧཱུཾ་ཧཱུཾ་ཕཊ་ཕཊ་སཱ་ཧཱ།  ལས་སྔགས་སོ། །
སྔོན་འགྲོ་གཏོར་མ་ནས། རྡོར་སེམས་བསྒོམ་བཟླས་ཀྱི་སྡོན་གྱི་སྐྱབས་སེམས་རྣམས་རྣམ་སྣང་འཇམ་རྡོར་དང་འདྲ་ ། རང་ཉིད་གཤིན་རྗེ་གཤེད་དགྲ་ནག་ཏུ་གསལ་བའི་ཐུགས་ཀའི་ས་བོན་གྱི་འོད་
ཟེར་གྱིས་རང་བཞིན་གྱི་གནས་ནས་བླ་མ་ནང་གཤིན་རྗེ་གཤེད་དགྲ་ནག་གི་དཀྱིལ་འཁོར་ལ།  ཞེས་པ་ནས་ ། འོད་ཟེར་རང་གི་སྙིང་ཀར་ཐིམ། གང་གི་དྲིན་གྱིས་བདེན་ཆེན་གནས་
 ཞེས་པ་ནས་  དཀྱིལ་འཁོར་ལྷ་ཚོགས་རྣམས་ལ་འདུད། ཨོཾ་ཨྭི་ཀྲི་ཏ་ན་ན་དུ་ཥྚཾ་ས་ཏྭ་དམ་ཀ་ག་གཿ་ཨོཾ་བྫྲ་ནཡེ་ཨྭི་ཏེ་ཨཱ་ཧཱུཾ། ཨོཾ་བྫྲ་ཤྤཏ་ཨཱ་ཧཱུཾ། ལུས་དང་ངག་དང་
ཏ་ན་ན་མཧཱ་ཨ་ཊྚ་ཊྚ་ཧ་ས་ཧ་ནི་དི་ནི་དི་པྟཡེ་སཱ་ཧཱ། ཨོཾ་ཝི་ཀྲི་ཏ་ན་ན་དུ་ཤྟཾ་སཏ་དམ་ཀ་ག་གཿ་ཨོཾ་བཛྲ་ཉི་ཝི་ཏེ་ཨཱ་ཧཱུཾ། ཨོཾ་བྫྲ་ཤཔྟ་ཨཱ་ཧཱུཾ། ལུས་དང་ངག་དང་
ཡིད་ཀྱི་སྡིག་བགྱིས་དང་དེ་བཞིན་བགྱིད་བསྩལ་གང། །གང་ཡང་རྗེས་སུ་ཡི་རང་བ། །དེ་དག་དུས་གསུམ་མགོན་ལ་བཤགས། །རྫོགས་སངས་རྒྱས་དང་དེ་ཡི་སྤས། །
འཕགས་རྣམས་དགེ་ཚོགས་རྗེས་ཡི་རང། །རྫོགས་པའི་སངས་རྒྱས་དམ་པའི་ཆོས། །ཚོགས་ཀྱི་མཆོག་བཅས་སྐྱབས་སུ་མཆི། །ཡོན་ཏན་རྒྱ་མཚོ་ཁྱེད་རྣམས་ལ། །བདག་
གི་ལུས་ནི་དབུལ་པར་བགྱི། །དམ་པའི་ཆོས་ཀུན་སྟོན་པ་ཡི། །སྒྲ་དབྱངས་མཛེས་པས་བཞུགས་སུ་གསོལ། །ཡང་དག་རྫོགས་པའི་སངས་རྒྱས་དང། །དེ་སྲས་ལམ་

[036B] །སྐུ་གསུམ་ཡེ་ཤེས་ཐོབ་བྱའི་ཕྱིར། །རབ་ཏུ་དང་བས་བརྟེན་པར་བགྱི། །སེམས་ཅན་ཀུན་གྱི་དོན་སྒྲུབ་ཕྱིར། །རྫོགས་པའི་བྱང་ནུབ་སེམས་
བསྐྱེད་བགྱི། །བསོད་ནམས་ཀུན་ནས་གང་བསགས་པ། །རྫོགས་པའི་བྱང་ཆུབ་ཕྱིར་བསྔོའོ། །དཔལ་དལན་གཤིན་རྗེ་མཐར་བྱེད་དུ། །གྱུར་ནས་བདག་གིས་འགྲོ་བ་ན་
བགྱི༑ ༑ཚོགས་ཞིང་རང་གནས་སུ་གཤེགས་པར་གྱུར། །སྭ་བྷ་ཝ་སྦྱང། སྟོང་པའི་ངང་ལས་སྐད་ཅིག་གིས་གཤིན་རྗེ་གཤེད་དགྲ་ནག་ལྟ་བཅུ་གསུམ་གྱི་རྟེན་དང་བརྟན་
པའི་དཀྱིལ་འཁོར་ཡོངས་སུ་རྫོགས་པར་གྱུར་པ་ནི། འོག་ཏུ་རྡོ་རྗེའི་ས་གཞི་ཤེས་པ་ནས། ཐུན་མོང་པའི་སྲུངས་འཁོར་གྱི་དབུས་སུ་ཆོས་འབྱུང་གི་ནང་དུ་སྣ་ཚོགས་པདྨ་ཞེས་པ་ན་
དབུས་སྔོ་བའི་དབུས་སུ་སྣ་ཚོགས་རྗེ་རྗེ་རྭ་ཉི་ཤུ་བའི་ཤར་གྱི་རྭ་དཀར། ལྷོའི་རྭ་སེར། ནུབ་ཀྱི་རྭ་དྐརྨ། བྱང་གི་རྭ་ལྗང། དབུས་ཀྱི་ལྟེ་བ་སྔོན་པོ་རྗེ་རྗེའི་འཕྲེང་བས་བསྐོར་
བའི་ལྟེ་བའི་སྟེང་གི་ཤར་དང་གྲྭ་བཞི་དང། སྣ་ཚོགས་རྡོ་རྗེའི་ཕྱི་རོལ་གྱི་གྲྭ་བཞིར་སྒྲ་ཚོགས་པདྨ་དང་ཟླ་བའི་གདན། ལྟེ་བའི་དབུས་དང་ཕྱོགས་གྮྣ་གསུམ་དང་སྒོ་བཞིར་སྣ་
ཚོགས་པདྨ་དང་ཉི་མའི་གདན། དབུས་ཀྱི་གདན་ལ་མ་ཧེ་ནག་པོ་ཁྲོས་པ་རུས་པའི་རྒྱན་གྱིས་བརྒྱན་པའི་རྒྱབ་ཏུ་སྣ་ཚོགས་པདྨ་དང་ཉི་མ་ལ་གནས་པའི་གཤིན་རྗེའི་གདན་ལ། རང་
ཉིད་གཤིན་རྗེ་གཤེད་ནག་པོ་ནག་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་ལ་འཁྱུད་ཅིང། ལྷག་མ་

[037A]༄༅། །གཡས་གཉིས་རྡོ་རྗེ་དང་རལ་གྲི། གཡོན་གཉིས་འཁྲོ་ལོ་དང་པདྨ་འཛིན་པ། ལྗགས་རྣམ་པར་འགྱུར་ཞིང་མཆེ་འབར་བ་གཙིགས་པ་དམར་ལ་ཟླུམ་པའི་
སྤན་གསུམ་གསུམ་དང་ལྡན་ཞིང། སྨར་དང་སྨིན་ལ་དང་དབུ་སྐྲ་དམར་སེར་གྱི་ན་དུ་བརྫེས་པ། རྡོ་རྗེའི་རྒྱན་ཅིང། སྐུ་བོང་ཐུང་ལ་གསུས་པ་འཕྱར་བ། ཡན་ལག་
རགས་ཤིང་ཀླུ་བརྒྱད་ཀྱིས་བརྒྱན་པ། ཐོད་སྐམ་ལྔའི་དབུ་རྒྱན་དང། མགོ་རློན་ལྔ་བཅུའི་དོ་ཤལ་འཕྱང་བ། ཞགས་གཡས་བསྐུམ་ཞིང་གཡོན་བརྐྱང་བའི་སྟབས་ཀྱིས་
བཞུགས་པ། ཤར་དུ་རྣམ་སྣང་དཀར་པོ་དཀར་ནག་དམར་པའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འདྲའི་ཡུམ་ལ་འཕྱུད་ཅིང། ལྷག་
མ་གཡས་གཉིས་འཁོར་ལོ་དང་རལ་གྲི། གཡོན་གཉིས་མོར་བུ་དང་པད་མ་འཛིན་པ། ལྷོར་རིན་ཆེན་དབང་པོ་སོར་པོ་སེར་སྔོ་དཀར་བའི་ཞལ་གསུམ་ཕྱག་དྲུག་གི་གང་པོ་གཉིས་ཀྱིས་
གྲི་གུག་དང་ཐོད་པ་འཛིན་པས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་གཉིས་རིན་པོ་ཆེ་དང་རལ་གྲི། གཡོན་གཉིས་འཁོར་ལོ་དང་པདྨ་འཛིན་པ། ནུབ་ཏུ་སྣང་བ་
མཐའ་ཡས་དམར་པོ་དམར་ནག་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་གཉིས་པདྨ་
དང་རལ་གྲི། གཡོན་གཉིས་ནོར་བུ་དང་འཁོར་ལོ་འཛིན་པ། བྱང་དུ་ཕྲག་དོག་གཤིན་རྗེ་གཤེད་ལྗང་གུ་ལྷང་ནག་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་གྲི་གུག་དང་

[037B] ལྷག་མ་གཡས་གཉིས་རལ་གྲི་དང་འཁོར་ལོ། །གཡོན་གཉིས་ནོར་བུ་དང་པདྨ་འཛིན་པ། འདི་བཞི་ཀའང་གཚོ་བོ་ལྟ་བུའི་ཁྲོ་བོའི་
ཉམས་དང་ཆ་བྱད་ཐམས་ཅད་ཡོང་སུ་རྫོགས་པའི་རྣམ་པ་ཅན་ནོ། །ཤར་ལྷོར་ཙརིཙཀ་དཀར་མོ་དཀར་སྔོ་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་གྲི་གུག་དང་ཐོད་པ་
འཛིན་པས་རང་འདྲའི་ཡབ་ལ་འཁྱུད་ཅིང། ལྷག་མ་གཡས་གཉིས་འཁོར་ལོ་དང་རལ་གྲི། གཡོན་གཉིས་ནོར་བུ་དང་པདྨ་འཛིན་པ། ཁོ་ནུབ་ཏུ་ཕག་མོ་སྔོན་མོ་ཕག་གདོན་ཅན་
སྔོ་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱི་གྲི་གུག་དང་ཐོད་པ་འཛིན་པས་རང་འདྲའི་ཡབ་ལ་འཁྱུད་ཅིགྣ་ལྷག་མ་གཡས་གཉིས་རྡོ་རྗེ་དང་རལ་གྲི། གཡོན་
གཉིས་འཁོར་ལོ་དང་པདྨ་འཛིན་པ། ནུབ་བྱང་དུ་དབྱངས་ཅན་མ་དམར་མོ་དམར་སྔོ་དཀར་བའི་ཞལ་གསུམ་ཕྱག་དྲུག་གི་དནག་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་
འདྲའི་ཡབ་ལ་འཁྱུད་ཅིང། ལྷག་མ་གཡས་གཉིས་པདྨ་དང་རལ་གྲི། གཡོན་གཉིས་ནོར་བུ་དང་ཁོར་ལོ་འཛིན་པ། བྱང་ཤར་དུ་གོས་དཀར་མོ་ལྗང་གུ་ལྗང་ནག་དཀར་
བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འདྲའི་ཡབ་ལ་འཁྱུར་ཅིང་ལྷག་མ་གཡས་གཉིས་རལ་གྲི་དང་འཁོར་ལོ། །གཡོན་གཉིས་ནོར་
བུ་དང་པདྨ་འཛིན་པ། ཤར་སྒོར་ཐོ་བ་གཤིན་རྫེ་གཤེད་ནག་པོ་ནག་དཀར་དམར་པའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འྡྲཱི་ཡུམ་ལ་

[038A]༄༅། །འཁྱུད་ཅིང། ལྷག་མ་གཡས་གཉིས་རྡོ་རྗེ་ཐོ་བ་དང་རལ་གྲི། གཡོན་གཉིས་ནོར་བུ་དང་པདྨ་འཛིན་པ། ཁོ་སྒོར་དབྱུག་པ་གཤིན་རྗེ་གཤེད་དཀར་
པོ་དཀར་སྔོ་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱི་སྒྲི་གུག་དང་ཐོད་པ་འཛིན་པས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་གཉིས་དབྱུག་པ་དང་རལ་གྲི་
གཡོན་གཉིས་པདྨ་དང་འཁོར་ལོ་འཛིན་པ། ནུབ་སྒོར་པདྨ་གཤིན་རྗེ་གཤེད་དམར་པོ་དམར་སྔོ་དཀར་བའི་ཤལ་གསུམ་ཕྱག་དྲུག་གི་དང་པོ་གཉིས་ཀྱིས་གྲི་གུག་དང་ཐོད་པ་འཛིན་
པས་རང་འདྲའི་ཡུམ་ལ་འཁྱུད་ཅིང་ལྷག་མ་གཡས་གཉིས་པདྨ་དང་རལ་གྲི། གཡོན་གཉིས་ནོར་བུ་དང་འཁོར་ལོ་འཛིན་པ། བྱང་སྒོར་རལ་གྲི་གཤིན་རྗེ་གཤེད་ལྗང་སྔོ་
ལྗང་ནག་དཀར་བའི་ཤལ་གསུམ་ཕག་དྲུག་གི་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་གཉིས་རལ་གྲི་དང་འཁོར་ལོ། །
གཡོན་གཉིས་སོར་བུ་དང་པདྨ་འཛིན་པ། ཡབ་བརྒྱད་པོ་ཐམས་ཅད་ཀྱང་ཁྲོ་བོའི་ཆ་བྱེད་ཅན་ཀླུ་བརྒྱད་ཀྱིས་བརྒྱན་ཅིང་འཇིགས་པའི་གད་རྒྱངས་སྒྲོགས་པ། དབུ་སྐྲ་དམར་སེར་
ཕྱེན་དུ་བརྫེས་ཤིང་ཞལ་བཆེ་བ་གཙིགས་པ། ཞགས་གཡས་བསྐུམ་གཡོན་བརྒྱང་གིས་བཞུགས་པ། ཕྱིའི་གྲྭ་བཞིར་མིའི་ཐོད་པ་བདུད་རྩི་ལྔས་གང་བ་རེ་རེ། དེ་བཞིན་
གཤེགས་པ་ལྔ་ལ་མི་བསྐྱོད་པ་གཙོ་བོ་ལྟ་བུ། ཁ་གཞན་ཤར་དང་ཤར་ལྷོ་བ་གབྱིས་ལ་སྣང། ལྷོ་དང་ལྷོ་ནུབ་པ་གཉིས་ལ་རིན་འབྱུང། ནུབ་དང་ནུབ་བྱང་བ་གཉིས་ལ་འོད་

[038B] བྱང་དང་བྱང་ཤར་བ་གཉིས་ལ་དོན་གྲུབ་གྱིས་དབུ་བརྒྱན་ཅིང། རྣམ་སྣང་ལ་སོགས་པའི་རིགས་བདག་འདི་བཞི་ནི་འཁོར་གྱི་གཤེགས་པ་བཞིའི་རྣམ་བཅན་ནོ། །གཙོ་བོའི་ཐུགས་ཁར་ས་
བོན་ཡ་ཡིག་གི་མཚན་པའོ། །བཟླས་བྱའི་སྔགས་ནི། ཨོཾ་གྲཱིཧཻཊཱ་ནན་ཧཱུཾ་ཧཱུཾ་ཕཊ་ཕཊ་སཱ་ཧཱ། ཨོཾ་ཡ་མའན་ཏ་ཀ་ཧཱུཾ་ཕཊ། ཨོཾ་བྫྲ་བེདྟཱ་ལིའ་ཨཱ་གྩཚ་ཨ་གྩཚ་ཧཱུཾ་ཛཿ་སཱ་ཧཱ་
ཨོཾ་ཛི་ན་ཛི་ཀ་ཧཱུཾ་ཕཊ། ཨོཾ་རངན་གའུཾ་ཕཊ། ཨོཾ་ཨ་རོ་ལུ་ཀ་ཧཱུཾ་ཕཊ། ཨོཾ་པྲཛྙཱ་དྒྷྲྀ་ཀ་ཧཱུཾ་ཕཊ། ཨོཾ་མོ་ཧ་ར་ཏི་ཧཱུཾ་ཕཊ། ཨོཾ་དེ་ཥ་ར་ཏི་ཧཱུཾ་ཕཊ། ཨོཾ་རཱ་ག་
ར་ཏི་ཧཱུཾ་ཕཊ། ཨོཾ་བྫྲ་ར་ཏི་ཧཱུཾ་ཕཊ་ཨོཾ་མུངྒ་ར་དྷྲྀཀ་གའུཾ་ཕཊ། ཨོཾ་དཎྚ་དྷྲྀཀ་ཧཱུཾ་ཕཊ། ཨོཾ་པདྨ་དྷྲྀཀ་ཧཱུཾ་ཕཊ། ཨོཾ་ཁངྒ་དྷྲྀཀ་ཧཱུཾ་ཕཊ། མཐར་ཡིག་བརྒྱ་བརྗོད་དེ་
བརྟན་པར་བྱ། ཞེས་པ་ནས། ཐམས་ཅད་འོད་དུ་ཞུ་ནས་རང་གི་ཐུགས་ཁའི་ས་བོན་ལ་ཐིམ་པར་གྱུར། གཏོར་མའི་སྐབས་སུ། དྲཱི་སྐྱིན་འཁོར་གྱི་ལེའུ་ཚེ་དབུ་མ་ལ་
གཤིན་རྗེ་གཤེད་དགྲ་ནག་རྟེན་དང་བརྟན་པའི་དཀྱིལ་འཁོར་ཡོང་སུ་བརྫོགས་པར་གྱུར། ཞེས་པ་ནས། གཙྪ་ཧཱུཾ་ཕཊ་བསྡུ་ན། རང་གི་ཐུགས་ཁའི་ས་བོན་གྱི་འོད་ཟེར་གྱིས་གཤིན་
རྗེ་གཤེད་དགྲ་ནག་གི་ལྷ་ཚོགས་ཕྱོགས་སྐྱོང་སོགས། ཞེས་པ་ནས། རང་གནས་སུ་གཤེགས་པར་གྱུར།། །།༄༅། །བརྟགས་གཉིས་ལས་གསུངས་པའི་ཀྱཻ་རྡོ་རྗེ་ལྟ་དགུའི་
སྒྲུབ་ཐབས་བཤི་ལས་དང་པོ་ནི། །རང་ཉིད་སྐད་ཅིག་གིས་དགྱེས་པ་རྡོ་རྗེ་ཞལ་གཅིག་གིས་དགྱེས་པ་རྡོ་རྗེ་ཞལ་གཅིག་ཕྱག་གཉིས་པ་ཡུམ་དང་བཅས་པའི་སྐུར་བཞེངས་པར་གྱུར། གྷ་སྨ་རིའི་སྔགས། ཨོཾ་ཨཱགྷཾ་བྫྲ་

[039A]༄༅། །གྷ་སྨ་རི་ཧཱུཾ་ཕཊ་སཱ་གཱ། ལས་སྔས་སོ། །སྔོན་འགྲོ་གཏོར་མ་ནས་རྡོར་སེམས་བསྒོམ་བཟླས་ཀྱི་བར་རྣམས་རྣམ་སྣང་འཇམ་རྡོར་བཞིན། རང་ཉིད་ཧེ་རུ་ཀར་གསལ་བའི་ཐུགས་
ཁའི་ས་བོན་གྱི་འོད་ཟེར་གྱིས་རང་བཞིན་གྱི་འོད་ཟེར་གྱིས་རང་བཞིན་གྱི་གསྣ་ནས་བླ་མ་དང་བཅོམ་ལྡན་འདས་ཀྱཻ་རྡོ་རྗེའི་དཀྱིལ་འཁོར་ལ། ཞེས་པ་ནས། འོད་ཟེར་རང་གི་སྙིང་ཁར་ཐིམ། ཨོཾ་ནི་རི་ཏུ་ཧཱུཾ་ཁཾ་
འོཾ་ནེ་ཝི་ཏི་ཧཱུཾ་སྲྦ་ས་ཤོ་དྷ་ན་ཡེ་སཱ་ཧཱ། ཛཧཱུཾ་བཾ་ཧོཿ་ཁཾ་རཾ། ཨོཾ་བྫྲ་པུཥྤེ་ཨཱཧཱུཾ་སཱ་ཧཱ། ནས། ཨོཾ་བྫྲ་ཤྤྟ་ཨཱགཱུཾ་སཱ་ཧཱ། དཀར་མོ་རི་དགས་མཚན་མ་
འཛིན༑ ༑ཆོམ་རྐུན་བདུད་ལས་རྒྱལ་བ་ཉིད། །རོ་ལང་ན་མ་ནི་ཆུ་ལག་མ། །གྷ་སྨ་རི་ནི་སྨན་འཛིན་ཅིང། །བུ་ཀ་སི་ནི་རྡོ་རྗེའི་ལག་དེ་བཞིན་རི་ཁྲོད་མ་རོ་འཛིན། །
གསོལ་བ་མོ་ནི་ཅང་ཏེའུ་བརྡུང། །འདི་རྣམས་ཀྱིས་ནི་གཙོ་བོ་མཆོད། །འདོད་ཆགས་ཆེན་པོ་རྗེས་ཆགས་པས། །གཡུང་མོས་སྐུལ་འཁྱུད་པ་ཉིད། །དཀོན་མཆོག་གསུམ་
ལ་བདག་སྐྱབས་མཆི། ཞེས་པ་ནས། སངས་རྒྱས་འགྲུབ་པར་ཤོག་སེམས་ཅན་ཐམས་ཅད་བ་དེ་བ་དང་བདེ་བའི་རྒྱུ་དང་ལྡན་པར་གྱུར་ཅིག་ཞེས་པ་ནས། བཏང་སྙོམས་ལ་
གནས་པར་གྱུར་ཅིག་ཚོགས་ཞིང་རྣམས་མི་དམིགས་པར་གྱུར། ཤུ་ནཡ་ཏས་སྦྱང། སྟོང་པའི་ངང་ལས་སྐད་ཅིག་གིས་བཅོམ་ལྡན་འདས་ཀྱཻ་རྗོ་རྗེའི་རྗེན་དང་བ་རྟེན་པར་བཅས་
པའི་དཀྱི་ལ་འཁོར་ཡོང་སུ་རྫོགས་པར་གྱུར་པ་ནི། འོག་ཏུ་རྡོ་རྗེའི་ས་བཞི། ཞེས་པ་ནས། སྲུང་འཁོར་གྱི་དབུས་སུ་ཆོས་འབྱུང་གི་ནང་དུ་སྣ་ཚོགས་པདྨ་ལ་གནས་པའི་སྣ་ཚོགས་

[039B] ཕྱི་ནས་རིམ་པ་བཞིན་སྔོ་དཀར་སེར་དམར་ནག་པའི་རིམ་པ་ལྔ་དང་ལྡན་པའི་ཞེས་པ་ནས། ས་གཞི་ཐམས་ཅད་ཤར་སྔོ་ལྷོ་དཀར་
ནུབ་སེར་བྱང་དམར་དབུས་ནག་པའི་དབུས་སུ་སྣ་ཚོགས་པདྨ་འདབ་མ་བརྒྱད་པའི་ལྟེ་བར་ཉོན་མོངས་པ་ལ་སོགས་པའི་བདུད་བཞིའི་ངོ་བོ་ཚངས་པ་སེར་པོ། །ཁྱབ་འཇུག་ནག་པོ། །
དབང་ཕྱུག་ཆེན་པོ་དཀར་པོ། །ལྷའི་དབང་པོ་སེར་པོ་རྣམས་གན་རྒྱལ་དུ་གནས་པའི་སྙིང་ཁར་ཉི་མའི་དཀྱིལ་འཁོར། འད་པ་མ་བ་རྒྱད་ལ་ཤར་དུ་ཚངས་པ་སེར་པོ། །ལྷོར་
དབང་པོ་དཀར་པོ། །ནུབ་དུ་ཉེ་དབང་སྔོན་པོ། །བྱང་དུ་དྲག་པོ་ནག་པོ། །བྱང་ཤར་དུ་གཤིན་རྗེ་སྔོན་པོ། །ཤར་ལྷོར་ལུས་ངན་སེར་པོ། །ལྷོ་ནུབ་ཏུ་སྲིན་པོ་ནག་པོ། །ནུབ་
བྱང་དུ་ཐག་བཟང་རིས་དུད་ཁ་རྣམས་ཀྱི་སྙིང་ཁང་ཟླ་བའི་དཀྱིལ་འཁོར། གདན་དབུས་མའི་སྟེང་དུ་རང་ཉིད་བཅོམ་ལྡན་འདས་ཀྱཻ་རྡོ་རྗེ་སྐུ་མདོག་སྔོན་པོ་ཞལ་བརྒྱད། ཕྱག་བཅུ་དྲུག་
ཞབས་བཞི་པ། རྩ་ཞལ་ནག་པོ། །གཡས་ཞལ་དང་པོ་དཀར་པོ། །གཡོན་ཞལ་དང་པོ་དམར་པོ། །སྟེང་ཞལ་དུད་ཁ། གཡས་གཡོན་གྱི་ཞལ་གཉིས་གཉིས་ནག་པོ། །
ཞལ་རེ་རེ་ལ་སྤྱན་གསུམ་གསུམ་པ། མཆེ་བ་བཞི་བཞི་གཙིགས་ཤིང་ལྗགས་རྣམ་པར་འགྱུར་བ། དབུ་སྒྲ་དམར་སེར་གྱེན་དུ་བརྫེས་ཤིང་སྤྱི་བོར་སྣ་ཚོགས་རྡོ་རྗེས་མཚན་པ། ཕྱག་
བཅུ་དྲུག་གིས་ཐོད་པ་བཅུ་དྲུག་བཟུང་བའི་དང་པོ་གཉིས་ཀྱི་ནར་ན་གླང་པོ་ཆེ་དཀར་པོ་དང། སའི་ལྷ་སེར་པོ་བཟུང་ནས་ཡུམ་ལ་འཁྱུད་པ། ལྷག་མ་གཡས་བདུན་ན་རིམ་པ་བཞིན་

[040A]༄༅། །རྟ་སྔོན་པོ། །བོང་བུ་ཀ་པ། གླང་དམར་པོ། །རྔ་མོད་ཐལ་ཁ། མི་དམར་པོ། །ཤར་བྷ་སྔོན་པོ། །བྱིལ་ག་པ། གཡོན་བདུན་ན་རིམ་པ་
བཞིན༑ ཆུའི་ལྷ་དཀར་པོ། །རླུང་གི་ལྷ་ལྗང་གུ། མེའི་ལྷ་དམར་པོ། །ཟླ་བའི་ལྷ་དཀར་པོ། །ཉི་མའི་ལྷ་དམར་པོ། །གཤིན་རྗེ་སྔོན་པོ། །ནོར་སྦྱིན་སེར་པོ། །ཞབས་
གཉིས་སྐྱིལ་ཀྲུང་ཕྱེད་པའི་གར་སྟབས་གཉིས་གཡས་བརྐྱང་གཡོན་བསྐུམ་གྱིས་བཞུགས་པ། མི་མགོ་སྐམ་པོ་ལྔ་དང་སངས་རྒྱས་ལྔས་དབུ་ལ་བརྒྱན་ཅིང་མགོ་རློན་ཁྲག་འཛག་ལྔ་
བཅུས་དོ་ཤལ་བྱས་པ། གར་གྱི་ཉམས་དགུ་དང་ལྡན་ཞིང། ཕྱག་རྒྱ་དྲུག་གིས་རྒྱས་བཏབ་པ། དེའི་པང་ན་ཡུམ་རྡོ་རྗེ་བདག་མེད་མ་སྐུ་མདོག་ནག་མོ་ཞལ་གཅིག་ཕྱག་གཉིས་
གཡས་གྲི་གུག་དང་གཡོན་ཐོད་པ་འཛིན་པས་ཡབ་ལ་འཁྱུད་པ། ཞབས་གཡས་བསྐུམ་ཞིང། གཡོན་བརྐྱང་པའི་གར་གྱིས་གནས་པ། འདབ་མ་བརྒྱད་ལ་ཤར་དུ་གཽ་རི་ནག་མོ་
གཡས་གྲི་གུག་དང་གཡོན་ཉི་རོ་ཧི་ད་འཛིན་པ། ལྷོར་རྩཽ་རི་དམར་མོ། །གཡས་ཊ་མ་རུ་དང་གཡོན་ཕག་པ་འཛིན་པ། ནུབ་ཏུ་བེ་ཏ་ལི་སེར་མོ་གཡས་རུ་ས་སྦལ་དང་གཡོན་ཐོད་པ་
འཛིན་པ། བྱང་དུ་གྷ་སྨ་རེ་ལྗང་གུ་གཡས་སྤྲུལ་དང་གཡོན་ཐོད་བ་འཛིན་པ། བྱང་ཤར་དུ་པུ་ཀ་སི་སྔོན་མོ་གཡས་སེང་གེ་དང་གཡོན་དགྲ་སྟ་འཛིན་པ། ཤར་ལྷོར་རི་ཁྲོད་མ་དཀར་མོ་
གཡས་དགེ་སློང་དང་གཡོན་མཁར་སིལ་འཛིན་པ། ལྷོ་ནུབ་ཏུ་གདོལ་པ་མོ་སྔོན་མོ་གཡས་འཁོར་ལོ་དང་གཡོན་ཐོད་གཤོལ་འཛིན་པ། ནུབ་བྱང་དུ་གཡུང་མོ་སྣ་ཚོགས་མདོག་

[040B] བདག་མེད་མ་ལ་སོགས་པའི་ལྷ་མོ་ཐམས་ཅད་ཀྱང་ཞལ་གཅིག་ཕྱག་གཉིས་མ། སྤྱན་གསུམ་པ་མཆེ་བ་གཙིགས་པ། དབུ་
སྐྲ་དམར་སེར་གྱེན་དུ་བརྫེས་པ། གཅེར་བུ་རུས་པའི་རྒྱན་ལྔས་བརྒྱན་པ། ཐོད་སྐམ་ལྔའི་དབུ་རྒྱན་དང། ཐོད་སྐམ་ལྔ་བཅུའི་དོ་ཤལ་ཅན། གཽ་རི་སོགས་བརྒྱད་ཞབས་གཡོན་
བརྐྱང་བའི་དཀྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་པ། གཙོ་བོ་ཡབ་ཡུམ་དང་གཽ་རི་དང་པུ་ཀ་སིལ་མི་བསྐྱོད་པ། ཙཽ་རི་དང་ཤ་བ་རིལ་རྣམ་སྣང། བེ་ཏ་ལི་དང་ཙཎྚ་ལི་
ལ་རིན་འབྱུང། གྷ་སྨ་རི་དང་ཊོ་བི་ནི་ལ་འོད་དཔག་མེད་ཀྱིས་དབུ་བརྒྱན། གཙོ་བོའི་ཐུགས་ཁར་ས་བོན་ཧཱུཾ་གིས་མཚན་པ།  བཟླས་བྱའི་སྔགས་ལ། གཙོ་བོ་སྙིང་པོ་ནི་ ། ཨོཾ་དེ་བ་
བི་ཙུ་བྫྲ་ཧཱུཾ་ཧཱུཾ་ཧཱུཾ་ཕཊ་སཱ་ཧཱ།  ཉེ་སྙིང་ནི་ ། ཨོཾ་བཛྲ་ཀརྟ་རེ་ཧེ་བྫྲ་ཡེ་ཧཱུཾ་ཧཱུཾ་ཧཱུཾ་ཕཊ་སཱ་ཧཱ།  ཡུམ་གྱི་སྙིང་པོ་ནི་ ། ཨོཾ་ཨཱ་ནི་བྫྲ་ནེར་ཨདྨ་ཧཱུཾ་ཕཊ་སཱ་ཧཱ།  ཉེ་སྙིང་ནི་ ། ཨོཾ་ཨཱ་ཨཾ་
ཧཱུཾ་ཕཊ་སཱ་ཧཱ།  འཁོར་རྣམས་ཀྱི་སྙིང་པོ་ནི་ ། ཨོཾ་ཨཱ་གཾ་ཧཱུཾ་ཕཊ་སཱ་ཧཱ། ཨོཾ་ཨཱ་བཾ་ཧཱུཾ་ཕཊ་སཱ་ཧཱ། ཨོཾ་ཨཱ་གྷཾ་ཧཱུཾ་ཕཊ་སཱ་ཧཱ། ཨོཾ་ཨཱ་སཾ་ཧཱུཾ་ཕཊ་སཱ་ཧཱ་
ཨོཾ་ཨཱ་ཤཾ་ཧཱུཾ་ཕཊ་སཱ་ཧཱ། ཨོཾ་ཨཱ་ཙཾ་ཧཱུཾ་ཕཊ་སཱ་ཧཱ། ཨོཾ་ཨཱ་ཊཾ་ཧཱུཾ་ཕཊ་སཱ་ཧཱ།  མཐར་ཡིག་བརྒྱས་བརྟན་པར་བྱ། ཞེས་པ་ནས། འཁོར་གྱི་ལྷ་ཐམས་ཅད་འོད་དུ་ཞུ་ནས་རང་གི་ཐུགས་ཁའི་
ས་བོན་ལ་ཐིམ་པར་གྱུར། གཏོར་མའི་སྐབས་སུ། གཏོར་མ་གྲོན་ནི་ ། རང་གི་ཐུགས་ཁའི་ས་བོན་གྱི་འོད་ཟེར་གྱིས་སྲུང་འཁོར་གྱི་ནང་ན་གནས་པའི་བཅོམ་ལྡན་འདས་ཀྱཻ་རྡོ་རྗེའི་རྟེན་དང་བརྟེན་

[041A]༄༅། །པར་བཅས་པའི་དཀྱིལ་འཁོར་སྤྱན་དྲངས། སྲུང་འཁོར་གྱི་ཕྱི་རོལ་ཏུ་དབང་པོ་ལ་སོགས་པའི་ཕྱོགས་སྐྱོང་འཁོར་དང་བཅས་པ་དང་སེམས་ཅན་ཐམས་ཅད་
བཀུག་ནུས་མདུན་དུ་བཞུགས་པའི་དབང་པོ་ལ་སོགས་པ་སྐད་ཅིག་གིས་འོང་གསལ་དུ་བཅུག་པ་ལས་དཀྱིལ་འཁོར་གྱི་གཙོ་བོའི་སྐུར་བཞེངས་པའི་འཇིག་རྟེན་དང་འཇིག་རྟེན་ལས་འདས་
པའི་མགྲོན་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་འོད་ཀྱི་སྦུ་གུ་ཅན་རྣམས་སུ་གྱུར། ཨོཾ་ནི་རི་ཏི་ཧཱུཾ་ཁཾ། ཨོཾ་ནི་ཝི་ཏི་ཧཱུཾ། སརྦ་སཾ་ཤོ་དྷ་ན་ཡེ་སཱ་ཧཱ། ཛཿ་ཧཱུཾ་བམ་ཧོཿ་
ཁཾ་རམ། ཨོཾ་དེ་ཝ་བི་ཙུ་བྫྲ་ཨི་མཾ་བ་སིཾ་གྷྲི་ཧྣ་མ་མ་ཤི་ནྟཾ་རྐྵ་ཙ་ཀུ་རུ་ཧཱུཾ་ཧཱུཾ་ཧཱུཾ་ཕཊ་སཱ་ཧཱ།  ཞེས་པས་གཙོ་བོ་དང་ ། ཨོཾ་ཨཱ་ནམ་བྫྲ་ནེ་ར་ཨདྨ་ཡེ་ཨེ་མཾ་བ་ལིཾ་གྷྲི་ཧྣ་གྷྲི་ཧྣ་མ་མ་ཤིནྟཾ་
རཀྵ་ཙ་ཀུ་རུ་ཧཱུཾ་ཧཱུཾ་ཧཱུཾ་ཕཊ་སཱ་ཧཱ།  ཞེས་པས་ཡུམ་དང་ ། ཨོཾ་ཨཱ་གཾ་བྫྲ་གཽ་རི་ཡེ། ཙཾ་བྫྲ་ཙཽཨ་རི་ཡེ། བཾ་བྫྲ་བཻ་ཏ་ལའི་ཏེ། གྷཾ་བྫྲ་གྷ་སྨ་རི་ཡེ་ཁཾ་བྫྲ་པུ་ཀ་སི་ཡེ་ཤཾ་བྫྲ་
ཤ་ཝ་རི་ཡི་ཡེ། ཙཾ་བྫྲ་ཙ་ཎྚ་ལི་ཡེ། ཊཾ་བྫྲ་ཊོཾ་བཧི་ནི་ཡེ། ཨི་མཾ་པ་ལི་གྷྲི་ཧྣ་གྷྲི་ཧྣ་མ་མ་ཤིནྟཾ་རཀྵ་ཙ་ཀུ་རུ་ཧཱུཾ་ཧཱུཾ་ཧཱུཾ་ཕཊ་སཱ་ཧཱ།  ཞེས་པས་འཁོར་རྣམས་དང་ ། ཨོཾ་ཨི་ན་ད། ཛ་མ། ཛ་ལ་
ཛ་ཀྑ། བུ་ད། ཕྣི། བཱ་ཨུ། ར་ཀྑ། ཙ་ན་ད། སུ་ཛྫ། མཱ་ད། བ་སྤ། ཏ་ལ། པ་ཏ་ལེ། ཨ་ཊྚ། ས་པྤ། པཱ་ཏ། ཨི་དཾ། བ་ལིཾ། བཧུ་ཉྫ། ཛོཾ། གྷ་
ཕུ་ལླ། དྷཱུ་པ། མཱཾ་ས། བའིཾ་ཧ། ཨ་མ་ཧ། ཀ་ཛྫ། སརྦ། བཱ་དྷཱ། ཁ་ནྟི། ཁཱུ་ཎི། ཕེཊ། གཱ་ཏེ་སཱ་ཧཱ།  འདིའི་སྔགས་རྣམས་རྔོར་འཕྲེང་ནས་བྲིས་ ། ཨོཾ་ཨ་ཀ་རོ་མུ་

[041B]  ཞེས་པས་འཇིག་རྟེན་པ་རྣམས་ལ་གཏོར་མ་དབུལ་ ། ཨོཾ་ནི་རི་ཏི་ཧཱུཾ་ཁཾ།  ནས་ ། ཁཾ་རཾ་ཨོཾ་བྫྲ་བུ་ཥྤེ་ཨཱ་ཧཱུཾ་སཱ་ཧཱ།  ནས་ ། ཨོཾ་བྫྲ་
ཤཔྟ་ཨཱ་ཧཱུཾ་སཱ་ཧཱའི་བར་གྱིས་མཆོད། དཀར་མོ་རི་དགས་མཚན་མ་འཛིན། །ཆོམ་རྐུན་བདུད་ལས་རྒྱལ་བ་ཉིད། །རོ་ལངས་མ་ནི་ཆུ་ལག་མ། །གྷ་སྨ་རི་ནི་སྨན་འཛིན་ཅིང། །
པུ་ཀ་སི་ནི་རྡོ་རྗེའི་ལག་དེ་བཞིན་རི་ཁྲོད་མ་རོ་འཛིན། །གདོལ་པ་མོ་ནི་ཅང་ཏེའུ་བརྡུང། །འདི་རྣམས་ཀྱིས་ནི་གཙོ་བོ་མཆོད། །འདོད་ཆགས་ཆེན་པོ་རྗེས་ཆགས་པས། །
གཡུང་མོས་སྐུ་ལ་འཁྱུད་པ་ཉིད། །མི་བསྐྱོད་རྡོ་རྗེ་ སོགས་ཀྱིས་བསྟོད་ ། །ཕྱོགས་སྐྱོང་བཅོ་ལྔ་འཁོར་བཅས་ཀྱིས། ། ཞེས་སོགས་ཀྱིས་ལས་བཅོལ་ ། ཁྱུད་པའི་ཕྱག་རྒྱ་དང་བཅས། ཨོཾ་ཡོ་
ག་ཤུདྡྷཱ་སྲྦ་དྷ་རྨ་ཡོ་ག་ཤུད་དཧོ་ཧཾ།  ཞེས་པས་དཀྱིལ་འཁོར་བ་རང་ལ་བསྡུ། ཡིག་བརྒྱའི་མཐར་ ། ཨོཾ་ཨཱ་བྫྲ་མུཿ་འཇིག་རྟེན་པ་རྣམས་རང་གནས་སུ་གཤེགས་པར་གྱུར།  ཅེས་འཇིག་རྟེན་
པ་གཤེགས།། །། ༄༅། །ཐུགས་ཀྱཻ་རྡོ་རྗེ་ལྷ་དགུའི་སྒྲུབ་ཐབས་ནི་ ། ས་གཞི་ཐམས་ཅད་ཤར་སྔོ་ལྷོ་དཀར་ནུབ་སེར་བྱང་དམར་དབུས་ནག་པའི་དབུས་སུ་སྣ་ཚོགས་པདྨ་
འདབ་མ་བརྒྱད་པའི་ལྟ་བར་རོའི་སྙིང་ཁར་ཉི་མའི་དཀྱིལ་འཁོར་ འདི་འོག་མ་གཉིས་ལའང་འདྲ་ ། རད་བ་མ་བརྒྱད་ལ་ཤར་དུ་ཚངས་པ་སེར་པོ། ། ཞེས་པ་ནས་ ། གདན་དབུས་མའི་སྟེང་དུ་
རང་ཉིད་ཐུགས་ཀྱཻ་རྡོ་རྗེ་སྐུ་མདོག་སྔོན་པོ་སྔོ་དཀར་དམར་བའི་ཞལ་གསུམ་ཕྱག་དྲུག་གི་གཡས་པ་གཉིས་ཀྱིས་རྡོ་རྗེ་དང་གྲི་གུག་གཡོན་པ་གཉིས་ཀྱིས་རྩེ་གསུམ་དང་དྲིལ་བུ་འཛིན་

[042A]༄༅། །པ། ལྷག་མ་གཉིས་ཀྱིས་ཡུམ་ལ་འཁྱུད་པ། ཞལ་རེ་རེ་ལ་སྤྱན་གསུམ་གསུམ་དང་ལྡན་ཞིང། མཆེ་བ་བཞི་བཞི་གཙིགས་པ། དབུ་སྐྲ་དམར་སེར་
གྱེན་དུ་བརྫེས་ཤིང། སྤྱི་བོར་སྣ་ཚོགས་རྡོ་རྗེས་མཚན་པ། མི་མགོ་སྐམ་པོ་ལྔས་དབུ་ལ་བརྒྱན་ཅིང་རློན་པ་ལྔ་བཅུའི་དོ་ཤལ་བྱས་པ། གར་གྱི་ཉམས་དགུ་དང་ལྡན་ཞིང་ཕྱག་
རྒྱ་དྲུག་གིས་རྒྱས་བཏབ་པ། ཞབས་གཡས་བརྐྱང་ཞིང་གཡོན་བསྐུམ་པའི་སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་པ། ཡུམ་རྡོ་རྗེ་ལུ་གུ་རྒྱུད་མ་ནག་མོ་ཞལ་གཅིག་ཕྱག་
གཉིས་གྲི་གུག་དང་ཐོད་པ་འཛིན་པ། མི་མགོ་སྐམ་པོ་ལྔའི་དབུ་རྒྱན་དང་རློན་པ་ལྔ་བཅུའི་དོ་ཤལ་ཅན། ཞབས་གཡས་བརྐྱང་ཞིང་གཡོན་བསྐུམ་པས་ཡབ་ལ་འཁྱུད་པ། གཙོ་
བོའི་སྔགས། ཨོཾ་ཀི་ཊི་ཀི་ཊི་བྫྲ་ཧཱུཾ་ཧཱུཾ་ཧཱུཾ་ཕགས་སཱཧཱ།    ༈    །གསུང་ཀྱི་རྡོ་རྗེ་ལྷ་དབུའི་སྒྲུབ་ཐབས་ནི། གདན་དབུས་མའི་སྟེང་དུ་རང་ཉིད་གསུང་ཀྱི་རྡོ་རྗེ་སྐུ་མདོག་སྔོན་པོ་ཞལ་
གཅིག་ཕྱག་བཞི་པ་གཡས་རྡོ་རྗེ་དང་གཡོན་ཐོད་ཁྲག་འཛིན་པ། ལྷག་མ་གཉིས་ཀྱིས་རང་འདྲའི་ཡུམ་རྡོ་རྗེ་ཕག་མོ་ལ་འཁྱུད་པ། དབུ་སྐྲ་དམར་སེར་གྱིན་དུ་བརྫེས་པ་
 ཞེས་པ་ནས།  སྐྱིལ་དཀྲུང་ཕྱེད་པའི་གང་སྟབས་ཀྱིས་བཞུགས་པ།  ཞེས་པའི་བར་ཕྱག་དྲུག་པ་བཞིན། གཙོ་བོའི་སྔགས།  ཨོཾ་ཛྭ་ལ་ཛྭ་ལ་བྷྱོ་ཧཱུཾ་ཧཱུཾ་ཧཱུཾ་ཕགས་སྭའ་ཧཱ།།  །།སྐུ་ཀྱཻ་རྡོ་རྗེ་ལྷ་དགུའི་
སྒྲུབ་ཐབས་ནི།  གདན་དབུས་མའི་སྟེང་དུ་རང་ཉིད་སྐུ་ཀྱི་རྡོ་རྗེ་སྐུ་མདོག་སྔོན་པོ་ཞལ་གཅིག་ཕྱག་གཉིས་ཀྱི་གཡས་པས་རྡོ་རྗེ་གྱེན་དུ་ཕྱར་ཞིང་གཡོན་པས་རྡོ་རྗེས་མཚན་པའི་ཐོད་པ་འཛིན་

[042B] དཔུང་པ་གཡོན་བ་ལ་ཁ་ཊཾ་ག་བརྟེན་ནས་འཛིན་པ། དབུ་སྐྲ་དམར་སེར་གྱེན་དུ་བརྫེས་པ།  ཞེས་པ་ནས།  སྐྱིལ་ཀྲུང་ཕྱེད་པའི་གར་སྟབས་
ཀྱིས་བཞུགས་པ།  ཞེས་པའི་བར་ཕྱག་དྲུག་པ་བཞིན། ཐུགས་གསུང་སྐུའི་ཀྱི་རྡོ་རྗེ་འདི་གསུམ་གྱི་འཁོར་དང་འཁོར་གྱི་སྡགས་རྣམས་སྙིང་པོ་ཀྱི་རྡོ་རྗེའི་སྐབས་བཞིན་ཤེས་པར་བྱ། གཙོ་བོའི་སྔགས།  ཨོཾ་ཏྲི་ལོ་
ཀྱཱ་ཀྵཱེ་བ་ཧཱུཾ་ཧཱུཾ་ཧཱུཾ་ཕགས་སའྷཱ།  ཐུགས་གསུང་སྐུའི་གྱེ་རྡོ་རྗེ་འདི་གསུམ་ཀའི་སྔོན་འགྲོ་གཏོར་མའི་ཐོག་མ་ནས་མཇུག་གཏོར་མགྲོན་གཤེགས་གསོལ་གྱི་ངག་འདོན་གཞན་ཐམས་ཅད་སྙིང་པོ་ཀྱི་རྡོ་རྗེའི་སྐབས་ཇི་ལྟ་བ་བཞིན་
སྦྱར་རོ།།    ༈    །།གུར་  རང་ཉིད་སྐད་ཅིག་གིས་ཀྱཻ་རྡོ་རྗེ་ཞལ་གཅིག་ཕྱག་གཉིས་པ་ཡུམ་དང་བཅས་པའི་
སྐུར་བཞེངས་པར་གྱུར།  བགེགས་མཐར་བྱེད་ཀྱི་སྔགས།  ན་མཿ་ས་མནྟ་བུ་དཧེ་བྷྱོ་ན་མོ་བྫྲ་གྲོ་དྷ་ཡ། མ་ཧཱ་དཾ་ཥྚྲ་ཨུ་དཀ་ཊ་བཧེ་ར་ཝ་ཡ། བྫྲ་སནྟོ་ཏ་དཱ་ར་པ་ཡ། ཨ་མྲི་
ཏ་ཀུཎྚ་ལཾ་ཧཱུཾ།  ཞེས་པ་ལས་སྔགས་སོ། །སྔོན་འགྲོ་ནས་ཚོགས་ཞིང་གི་བར་གཞན་ཐམས་ཅད་སྙིང་པོ་ཀྱི་རྗོར་བཞིན་ལ། ཚོགས་ཞིང་སྤྱན་འདྲེན་པའི་ཚེ།  རང་ཉིད་ཀྱི་རྡོ་རྗེར་གསལ་བའི་ཐུགས་ཁའི་ས་
བོན་གྱི་འོད་ཟེར་གྱིས་རང་བཞིན་གྱི་གནས་ནས་བླ་མ་དང་མཁའ་འགྲོ་རིགས་ལྔའི་དཀྱིལ་འཁོར་ལ།  ཞེས་བསྒྱུར།  སྟོང་པའི་ངང་ལས་སྐད་ཅིག་གིས་མཁའ་འགྲོ་རིགས་ལྔ་ལྷ་ང་
གསུམ་གྱི་རྟེན་དང་བརྟེན་པར་བཅས་པའི་དཀྱིལ་འཁོར་ཡོངས་སུ་རྫོགས་པར་གྱུར་པ་ནི། འོག་ཏུ་རྡོ་རྗེའི་ས་གཞི་ཞེས་པ་ནས། འོད་ཟེར་དང་བཅས་པའི་ཕྱི་རོལ་ཏུ་དུར་ཁྲོང་

[043A]༄༅། །ཆེན་པོ་བརྒྱད་ཀྱིས་བསྐོར་བ། སྲུང་འཁོར་གྱི་དབུས་སུ་ཆོས་འབྱུང་གི་ནང་དུ་སྣ་ཚོགས་པདྨ་ལ་གནས་པའི་སྣ་ཚོགས་རྡོ་རྗེའི་ལྟེ་བར་གཞལ་ཡས་ཁང་གྲུ་
བཞི་སྒོ་བཞི་པ། ཕྱི་ནས་རིམ་པ་བཞིན་དཀར་སེར་དམར་ལྗང་སྔོ་བའི་ཞེས་པ་ནས། དབུས་སྔོ་བ་དེའི་ནང་དུ་གྲུ་བཞི་སྒོ་བཞི་བའི་དཀྱིལ་འཁོར་ལྔ་ཡོད་པའི་དབུས་མ་རྡོ་རྗེ་མཁའ་
འགྲོའི་དཀྱིལ་འཁོར་ཕྱི་ནས་རིམ་པ་བཞིན་དཀར་སེར་དམར་ལྗང་སྔོ་བའི་རྩིགས་པ་ལྔས་བསྐོར་བའི་ནང་གིས་གཞི་ཤར་དཀར་ལྷོ་སེར་ནུབ་དམར་བྱང་ལྗང་དབུས་སྔོ་བའི་དབུས་རྡོ་རྗེའི་
འཕྲེང་བས་བསྐོར་བའི་ཟླ་གམ་གྱི་དབྱིབས་ཅན་སྔོན་པོ། །ཤར་མ་སངས་རྒྱས་མཁའ་འགྲོའི་དཀྱིལ་འཁོར་ཕྱི་ནས་རིམ་པ་བཞིན་སྔོ་སེར་དམར་ལྗང་དཀར་བའི་རྩིགས་པ་ལྡས་བསྐོར་
བའི་ནང་གིས་གཞི་ཤར་སྔོ་ལྷོ་སེར་ནུབ་དམར་བྱང་ལྗང། དབུས་དཀར་བའི་དབུས་འཁོར་ལོའི་འཕྲེང་བས་བསྐོར་བའི་ཟླུམ་པོ་དཀར་པོ། །ལྷོ་མ་རིན་ཆེན་མཁའ་འགྲོའི་དཀྱིལ་འཁོར་
ཕྱི་ནས་རིམ་པ་བཞིན་དཀར་སྔོ་དམར་ལྗང་སེར་བའི་རྩིགས་པ་ལྔས་བསྐོར་བའི་ནང་གི་ས་གཞི་ཤར་དཀར་ལྷོ་སྔོ་ནུབ་དམར་བྱང་ལྗང་དབུས་སེར་བའི་དབུས་རིན་པོ་ཆེའི་ཕྲེང་བས་བསྐོར་བའི་
རིན་པོ་ཆེའི་དབྱིབས་ཅན་སེར་པོ། །ནུབ་མ་པདྨ་མཁའ་འགྲོའི་དཀྱིལ་འཁོར་ཕྱི་ནས་རིམ་པ་བཞིན་དཀར་སེར་སྔོ་ལྗང་དམར་བའི་རྩིགས་པས་བསྐོར་བའི་ནང་གིས་གཞི་ཤར་དཀར་ལྷོ་
སེར་ནུབ་སྔོ་བྱང་ལྗང་དབུས་དམར་བའི་དབུས་པདྨཱི་འཕྲེང་བས་བསྐོར་བའི་གྲུ་བཞི་དམར་པོ་ཟུར་ཕྱོགས་ལ་བསྟན་པ། བྱང་མ་སྣ་ཚོགས་མཁའ་འགྲོའི་དཀྱིལ་འཁོར་ཕྱི་ནས་རིམ་པ་

[043B]
ལྗང་གུའི་ཟུར་གཅིག་མདུན་དུ་བསྟན་པ། གཞལ་ཡས་ཁང་དྲུག་ཀའང་འདོད་སྣམ་རིན་པོ་ཆེའི་ཕ་གུ་དྲ་བ་དྲ་ཕྱེད་ཤར་བུ་མདའ་ཡབ་རྒྱལ་མཚན་བདན་གདུགས་ལ་སོགས་པས་བརྒྱན་
པ༑ ནང་གི་གཞལ་ཡས་ཁང་ལྔ་ཀའི་དབུས་སུ་སྣ་ཚོགས་པདྨ་འདབ་མ་བརྒྱད་པའི་ལྟེ་བར་ཕུང་པོའི་བདུད་ཚངས་པ་སེར་པོ་སྤྱི་བླུག་འཛིན་པ། ཉོན་མོངས་པའི་བདུད་ཁྱབ་འཇུག་ནག་
པོ་འཁོར་ལོ་འཛིན་པ། འཆི་བདག་གི་བདུད་དབང་ཕྱུག་ཆེན་པོ་དཀར་པོ་རྩེ་གསུམ་འཛིན་པ། ལྷའི་བུའི་བདུད་བརྒྱ་བྱིན་ཁམས་སེར་རྡོ་རྗེ་འཛིན་པ་རྣམས་ཀྱི་སྟེང་དུ་སངས་རྒྱས་
མཁའ་འགྲོ་ལ་ཟླ་བའི་གདན། མཁའ་འགྲོ་གཞན་བཞི་ལ་ཉི་མའི་གདན། དཀྱིལ་འཁོར་དྲུག་ཀའི་ཕྱོགས་འཚམས་རྣམས་སུ་སྣ་ཚོགས་པདྨ་དང་ཉི་མ་དང་རོའི་གདན་གསུམ་
གསུམ༑ དགྱིལ་འཁོར་དབུས་མའི་དབུས་ཀྱི་གདན་གྱི་སྟེང་དུ་རང་ཉིད་རྡོ་རྗེ་མཁའ་འགྲོ་སྐུ་མདོག་སྔོན་པོ་ཞལ་བརྒྱད་ཕྱག་བཅུ་དྲུག་ཞབས་བཞི་པ། ཞེས་པ་ནས། གཡོན་བརྐྱང་
བའི་གར་གྱིས་གནས་པ། ཞེས་པའི་བར་སྙིང་པོ་ཀྱི་རྡོ་རྗེ་བཞིན། དེའི་ཤར་དུ་གོ་རི་དཀར་མོ་གཡས་ལྕགས་ཀྱུ་འཛིན་པ། ལྷོར་ཅི་རི་སེར་མོ་ཞགས་པ་འཛིན་པ། ནུབ་ཏུ་བེ་ཏ་ལི་དམར་མོ་
ལྕགས་སྒྲོག་འཛིན་པ། བྱང་དུ་གྷ་སྨ་རི་ལྗང་གུ་རྡོ་རྗེ་དྲིལ་བུ་འཛིན་པ། བྱང་ཤར་དུ་པུ་ཀ་སི་སྔོན་མོ་བྱང་ཆུབ་སེམས་ཀྱིས་གད་བའི་བུམ་པ་འཛིན་པ། ཤར་ལྷོར་ཤ་ཝ་རི་དཀར་མོ་

[044A]༄༅། །རི་རབ་འཛིན་པ། ལྷོ་ནུབ་ཏུ་ཙནྚ་ལི་སྔོན་མོ་མེ་ཐབ་འཛིན་པ། ནུབ་བྱང་དུ་ཊོ་བཧི་ནི་སྣ་ཚོགས་མདོག་རྒྱལ་མཚན་ཆེན་པོའི་བདན་འཛིན་པ། ཤར་གྱི་གཞལ་
ཡས་ཁང་གི་དབུས་སུ་སངས་རྒྱས་མཁའ་འགྲོ་སྐུ་མདོག་དང་རྩེ་ཞལ་དཀར་པོ། །གཡོན་ཞལ་དམར་པོ། །ཞལ་ལྷག་མ་རྣམས་སྔོན་པོ། །ཕྱག་བཅུ་དྲུག་གིས་ཐོད་པ་བཟུང་
བའི་གཡས་པ་རྣམས་ན་རྨ་བྱ། །མ་ཧེ། ཆུ་སྲིན། ཉ། གླང་པོ་ཆེ། རུས་སྦལ། ལྷག་པའི་ཀླུ། དང་པ་རྣམས། གཡོན་པ་རྣམས་ནད་བྱིད། སྲོག་ཆགས་
ཛྱེ་ཥྛི། སྤུལ་ཧ་ལ་ཧ་ལ། ཨཉྫ་ན་བཧོ། །བྱི་བ། གཡག་དྲི་ཅན། ཅོ་ཀ་རྣམས་བསྣམས་པ། དེའི་ཤར་དུ་སྐམ་པ་མ་སྔོན་མོ་སྐམ་པ་འཛིན་པ། ལྷོར་ཞགས་
པ་མ་སེར་མོ་ཞགས་པ་འཛིན་པ། ནུབ་ཏུ་དོལ་ཟླུམ་མ་དམར་མོ་ཉ་རྒྱ་ཟླུམ་པོ་འཛིན་པ། བྱང་དུ་ལྕགས་ཀྱུ་མ་ལྗང་ཁུ་ལྕགས་ཀྱུ་འཛིན་པ། བྱང་ཤར་དུ་མེ་ཏོག་མ་དཀར་མོ་མེ་
ཏོག་གི་ཟ་མ་ཏོག་འཛིན་པ། ཤར་ལྷོར་བདུག་སྤོས་མ་ནག་མོ་སྤོས་ཕོར་འཛིན་པ། ལྷོ་ནུབ་ཏུ་མར་མེ་མ་སེར་མོ་མར་མེའི་མཆོད་སྡོང་འཛིན་པ། ནུབ་བྱང་དུ་དྲི་ཆབ་མ་སེར་མོ་དྲི་
སེར་པོས་གང་བའི་དུང་ཆོས་འཛིན་པ། ལྷོའི་གཞལ་ཡས་ཁང་གི་དབུས་སུ་རིན་ཆེན་མཁའ་འགྲོ་སྐུ་མདོག་དང་རྩ་ཞལ་སེར་པོ། །གཡོན་ཞལ་དཀར་པོ། །ཞལ་ལྷག་མ་རྣམས་སྔོན་
པོ༑ ༑ཕྱག་བཅུ་དྲུག་གིས་ཐོད་པ་བཟུང་བའི་གཡས་པ་རྣམས་ན་བྱ་ཀར་ན། དུར་བ། ལུག་བྱ་ཙ་ཀོར། ཁྲ། ཏོར་བ། འོལ་བ། བྱ་ཀུ་རེ་རྣམས་དང། གཡོན་པ་

[044B] དུར་སྐྱོང། རིགས་ལྡན། པདྨ། པདྨ་ཆེན་པོ། །འཇོག་པོ། །ནོར་རྒྱས། མཐའ་ཡས་རྣམས་བསྣམས་པ། དེའི་ཤར་དུ་ཉི་ཕྱག་མ་དཀར་མོ་
ཉི་མའི་དཀྱིལ་འཁོར་འཛིན་པ། ལྷོར་མར་མེ་མ་སྔོན་མོ་མར་མེའི་མཆོད་སྡོང་འཛིན་པ། ནུབ་ཏུ་རིན་ཆེན་སྐར་མདའ་མ་སེར་མོ་རིན་པོ་ཆེ་འཛིན་པ། བྱང་དུ་གློག་ཕྱག་མ་ལྗང་གུ་
གློག་གི་འཕྲེང་བ་འཛིན་པ། བྱང་ཤར་དུ་སྒེག་མོ་དམར་མོ་བསྙེམས་པ་དང་བཅས་ཤིང་སྒེག་པའི་ཚུལ་གྱིས་ཕྱག་གཉིས་ཀྱིས་རྡོ་རྗེ་འཛིན་པ། ཤར་ལྷོར་འཕྲེང་བ་མ་དམར་མོ་
ཕྱག་གཉིས་ཀྱིས་རིན་པོ་ཆེའི་འཕྲེང་བ་འཛིན་པ། ལྷོ་ནུབ་ཏུ་གླུ་མ་དམར་སྒྱ་ཕྱག་གཉིས་ཀྱིས་ཏིང་ཏིང་ཤག་སྒྲོགས་པ། ནུབ་བྱང་དུ་གར་མ་སྣ་ཚོགས་མདོག་རྡོ་རྗེ་དང་
བཅས་པའི་ཕྱག་གཉིས་ཀྱིས་གར་བྱེད་པ། ནུབ་ཀྱི་གཞལ་ཡས་ཁང་གི་དབུས་སུ་པདྨ་མཁའ་འགྲོ་སྐུ་མདོག་དང་རྩ་ཞལ་དམར་པོ། །གཡོན་ཞལ་དཀར་པོ། །ཞལ་ལྷག་མ་
རྣམས་ནག་པོ། །ཕྱག་བཅུ་དྲུག་གིས་ཐོད་པ་བཟུང་བའི་གཡས་པ་རྣམས་ན་ངོམ། བྱ་རྒོད། བསེ། བ་མེན། སྟག་སྤྲེའུ། ཆུ་སྲིན། ལྕེ་སྤྱང། གཡོན་པ་
རྣམས་ན་ཁ། འུག་པ། སོ་བྱ། སེང་གེ་བཞད། ར། རི་དགས། ཕག་རྣམས་བསྣམས་པ། དེའི་ཤར་དུ་པདྨ་མ་དཀར་མོ་པདྨ་འཛིན་པ། ལྷོར་ཆོས་འབྱུང་མ་སེར་
མོ་ཆོས་འབྱུང་འཛིན་པ། ནུབ་ཏུ་ལྕགས་སྒྲོན་མ་ནག་བྱས་རབ་ཀྲི་ཥྣ་སར་མོ་ཕྱག་གཉིས་ཀྱིས་ལྕགས་སྒྲོག་འཛིན་པ། བྱང་དུ་རང་འཁྱུད་མ་ལྗང་གུ་སངས་རྒྱས་ཐམས་ཅད་ལ་རྗེས་

[045A]༄༅། །སུ་ཆགས་པ་འཆིང་བའི་ཕྱག་གཉིས་རྡོ་རྗེ་དང་ཐོད་པ་འཛིན་པས་རང་ལ་འཁྱུད་པར་བརྩོན་པ། བྱང་ཤར་དུ་གླིང་བུ་མ་དམར་མོ་ཕྱག་གཉིས་ཀྱིས་གླིང་བུ་
བཟུང་ནས་སྒྲ་སྒྲོགས་པ། ཤར་ལྷོར་བི་ཝང་མ་སེར་མོ་ཕྱག་གཉིས་ཀྱིས་བི་ཝང་བསྒྲེང་བ། ལྷོ་ནུབ་ཏུ་རྡ་ཟླུམ་མ་དཀར་མོ་ཕྱག་གཉིས་ཀྱིས་རྔ་བོ་ཆེ་རྡུད་བ། ནུབ་བྱང་དུ་རྫ་རྔ་རྨ་དུད་
ཁ་ཕྱག་གཉིས་ཀྱིས་རྗ་རྔ་རྡུང་བ། བྱང་གི་གཞལ་ཡས་ཁང་གི་དབུས་སུ་སྣ་ཚོགས་མཁའ་འགྲོ་སྐུ་མདོག་དང་རྩ་ཞལ་རྟའི་གདོང་པ་ལྗང་གུ་གྱོན་ཞལ་དཀར་པོ། །ཞལ་ལྷག་མ་
རྣམས་སྔོན་པོ། །ཕྱག་བཅུ་དྲུག་གིས་ཐོད་པ་བཟུང་བའི་གཡས་པ་རྣམས་ན་ལྷག་པ། ཕུར་བུ། མཇུག་རིང། སྒྲ་གཅན། མིག་དམར། པ་སངས། སྤེན་པ། ཁྱབ་
འཇུག་རྣམས་དང། གཡོན་པ་རྣམས་ན། དབང་པོ། །ཆུ་ལྷ། ཚངས་པ། དྲག་པོ། །འདོད་ལྷ། སྟོབས་བཟང། ཟག་བཟང་རིས། སྟོབས་ལྡན་རྣམས་
བསྣམས་པ། དེའི་ཤར་དུ་སྒོ་ལྕག་མ་དཀར་མོ་སྒོ་ལྕག་འཛིན་པ། ལྷོར་ལྔེ་ཀྱོག་མ་སེར་མོ་ལྡེ་ཀྱོག་འཛིན་པ། ནུབ་ཏུ་སྒོ་གླེགས་མ་དམར་མོ་སྒོ་གླེགས་འཛིན་པ། བྱང་དུ་
ཡོལ་བ་མ་ནག་མོ་ཕྱག་གཉིས་ཀྱིས་ཡོལ་བ་འཛིན་པ། བྱང་ཤར་དུ་སྤྱན་མ་དཀར་མོ་འཁོར་ལོ་འཛིན་པ། ཤར་ལྷོར་མཱ་མ་ཀི་སྔོན་མོ་རྡོ་རྗེ་འཛིན་པ། ལྷོ་ནུབ་ཏུ་གོས་དཀར་མོ་
དམར་མོ་པདྨ་འཛིན་པ། ནུབ་བྱང་དུ་སྒྲོལ་མ་ལྗང་གུ་ཨུཏཔ་ལ་སྔོན་པོ་འཛིན་པ། ཕྱིའི་གཞལ་ཡས་ཁང་གི་ཤར་སྒོར་གོ་རི། ལྷོ་སྒོར་ཅི་རི། ནུབ་སྒོར་བ་ཏ་ལི། བྱང་སྒོར་གྷ་

[045B] བྱང་ཤར་དུ་པུ་ཀ་སི། ཤར་ལྷོར་ཤབ་རི། ལྷོ་ནུབ་ཏུ་ཙཎྚ་ལི། ནུབ་བྱང་དུ་ཊོཾ་བཧི་ནི།  རྣམས་རྡོ་རྗེ་མཁའ་འགྲོའི་སྐབས་ཇི་ལྟ་བ་བཞིན།  སངས་རྒྱས་མཁའ་འགྲོ་ལ་སོགས་
པ་མཁའ་འགྲོ་བཞི་ཀ་ཞལ་བརྒྱད་ཕྱག་བཅུ་དྲུག་ཞབས་བཞི་པ། ཞལ་རེ་རེའང་སྤྱན་གསུམ་གསུམ་ མཆེ་བ་བཞི་བཞི་གཙིགས་ཤིང་ལྗགས་རྣམ་པར་འགྱུར་བ། དབུ་སྐྲ་
སེར་པོ་གྱེན་དུ་བརྫེས་ཤིང་སྤྱི་བོར་སྣ་ཚོགས་རྡོ་རྗེས་མཚན་པ། ཕྱག་དང་པོ་གཉིས་ཀྱིས་རང་རང་གི་ཡུམ་ལ་འཁྱུད་པ། ཞབས་གཉིས་སྐྱིལ་ཀྲུང་ཕྱེད་པའི་གར་སྟབས་དང། གཉིས་
གཡས་བརྐྱང་གཡོན་བསྐུམ་གྱིས་བཞུགས་པ། མི་མགོ་སྐམ་པོ་ལྔ་དང་སངས་རྒྱས་ལྔས་དབུ་ལ་བརྒྱན་ཅིང་རློན་པ་ལྔ་བཅུའི་དོ་ཤལ་བྱས་པ། གར་གྱི་ཉམས་དགུ་དང་ལྡན་
ཞིང༑ ཕྱག་རྒྱ་དྲུག་གིས་བརྒྱན་པ། ཡུམ་བཞི་ནི་རིམ་པ་བཞིན་སྤྱན་མ་དཀར་མོ། །མཱ་མ་ཀི་སེར་མོ། །གོས་དཀར་མོ་དམར་མོ། །སྒྲོལ་མ་ལྗང་གུ་བཞི་ཀའང་ཞལ་གཅིག་
ཕྱག་གཉིས་སྤྱན་གསུམ་མ་གཡས་གྲི་གུག་འཛིན་ཅིང། གཡོན་སྡིགས་མཛུབ་མཛད་པ། དབུ་སྐྲ་སེར་པོ་གྱེན་དུ་བརྫེས་ཤིང་ཐོད་སྐམ་ལྔས་དབུ་རྒྱན་དང་ཐོད་སྐམ་ལྔ་བཅུའི་དོ་
ཤལ་བྱས་པ་ཕྱག་རྒྱ་ལྔས་བརྒྱན་ཅིང། ཞབས་གཡས་བསྐུམ་གཡོན་བརྐྱང་བའི་གར་གྱིས་གནས་པ། པུ་ཀ་སི་ལ་སོགས་པའི་འཁོར་གྱི་ལྷ་མོ་ཐམས་ཅད་གཅེར་བུ་ཞལ་མཆེ་བ་
གཙིགས་ཤིང་དམར་ལ་ཟླུམ་པའི་སྤྱན་གསུམ་པ། དབུ་སྐྲ་འབར་ཞིང་གྱེན་དུ་བརྫེས་པ། ཕྱག་གཉིས་ཀྱི་གཡོན་པའི་ཁྱད་པར་མ་བཤད་པ་རྣམས་ཐུགས་ཀར་སྡིགས་མཛུབ་མཛད་

[046A]༄༅། །པ། ཐོད་སྐམ་ལྔས་དབུ་བརྒྱན་ཅིང་ཐོད་སྐམ་ལྔ་བཅུའི་དོ་ཤལ་བྱས་པ། ཕྱག་རྒྱ་ལྔས་བརྒྱན་ཅིང་གཡོན་བརྐྱང་གི་གར་གྱིས་རང་རང་གི་གདན་ལ་
བཞུགས་པ། རྡོ་རྗེ་མཁའ་འགྲོ་ལ་རྡོ་རྗེ་དང་རྡོ་རྗེ་འཛིན་པ། དེའི་འཁོར་གྱི་སྒོ་འཚམས་མ་རྣམས་དང་ཕྱེའི་གོ་རི་ལ་སོགས་པ་ཤར་དང་བྱང་ཤར་བ་སོགས་བཞི་བཞི་ལ་གཡས་སྒོར་གྱི་རིམ་
པ་བཞིན་མི་བསྐྱོད་པ། རྣམ་སྣང། རིན་འབྱུང། འོད་དཔག་མེད། སངས་རྒྱས་མཁའ་འགྲོལ་འཁོར་ལོ་དང་རྣམ་སྣང། དེའི་འཁོར་གྱི་སྒོ་འཚམས་མ་ཤར་དང་བྱང་ཤར་
བ་སོགས་གཉིས་གཉིས་ལ་གཡས་སྐོར་གྱི་རིམ་པ་བཞིན་མི་བསྐྱོད་པ། རིན་འབྱུང། འོད་དཔག་མེད། དོན་གྲུབ། རིན་ཆེན་མཁའ་འགྲོ་ལ་ཡིད་བཞིན་གྱི་ནོར་བུ་དང་རིན་
འབྱུང༑ དེའི་འཁོར་གྱི་སྒོ་འཚམས་མ་ཤར་དང་བྱང་ཤར་བ་སོགས་གཉིས་གཉིས་ལ་གཡས་བསྐོར་གྱི་རིམ་པ་བཞིན་རྣམ་སྣང། མི་བསྐྱོད་པ། འོད་དཔག་མེད། དོན་གྲུབ་
པདྨ་མཁའ་འགྲོ་ལ་པདྨ་དང་འོད་དཔག་མེད། དེའི་སྒོ་འཚམས་མ་ཤར་དང་བྱང་ཤར་བ་སོགས་གཉིས་གཉིས་ལ་གཡས་སྐོར་གྱི་རིམ་པ་བཞིན་རྣམ་སྣང། རིན་འབྱུང། མི་
བསྐྱོད་པ། འོད་དཔག་མེད། སྣ་ཚོགས་མཁའ་འགྲོལ་རལ་གྲི་དང་དོན་གྲུབ། དེའི་སྒོ་འཚམས་མ་ཤར་དང་བྱང་ཤར་པ་སོགས་གཉིས་གཉིས་ལ་གཡས་སྐོར་གྱི་རིམ་པ་
བཞིན༑ རྣམ་སྣང། མི་བསྐྱོད་པ། འོད་དཔག་མེད། དོན་གྲུབ་རྣམས་ཀྱིས་དབུ་བརྒྱན། རྡོ་རྗེ་མཁའ་འགྲོ་སོགས་མཁའ་འགྲོ་ལྔའི་ཐུགས་ཁར་རང་རང་གི་ས་བོན་རིམ་

[046B] ཧཱུཾ་ཨོཾ་ཏྲཱཾ་ཨཱ་ཁཾ་གིས་མཚན་པ།  བཟླས་བྱའི་སྔགས་ནི།  ཨོཾ་དྷ་ར་དྷ་ར། དྷཱ་ར་ཡ་དྷཱ་ར་ཡ། མར་དྷ་མར་དྷ། བྫྲ་དཧྲི་ཀ་ཕཊ་སཱ་ཧཱ། ཨོཾ་ཤཱ་ཤྭ་ཏ། པཱ་ར་མ་ཤཱ་ཤྭ་ཏ་
ཨེ་ཧྱེ་ཧི་ཛི་ན་ཛི་ཀ་ཧཱུཾ་ཕཊ་སཱ་ཧཱ། ཨོཾ་བྫྲ་སཱུརྱ་ཏ་མོ་བི་དྷ་མ་ན་སམ་ཡ་སྟཾ་ཨ་ཧཾ་རཏྣ་དཧྲི་ཀ་ཕཊ་སཱ་ཧཱ། ཨོཾ་བྫྲ་དྷརྨ་ས་མ་ཡ་སྩམ་ཧུ་ལུ་ཧུ་ལུ་ཨ་རོ་ལི་ཀ་ཕཊ་སཱ་ཧཱ། ཨོཾ་ཕུ་ཕུ་ཧི་ཧི་པྲཛྙཱ་
དྷྲིཀ་ཕཊ་སཱ་ཧཱ།  ཞེས་པ་གཙོ་བོ་ལྔའི་འོ། །ཡུམ་དང་འཁོར་རྣམས་ཀྱིས་སྔགས་རྣམས་བཟློས་པར་འདོད་ན།  ཨོཾ་ཨཱ་དྲེ་ཁ་ར་ཏི་ཧཱུཾ་ཕཊ་སཱ་ཧཱ། ཨོཾ་ཨཱ་མོ་ཧ་ར་ཏི་ཧཱུཾ་ཕཊ་སཱ་ཧཱ། ཨོཾ་ཨཱ་རཏྣ་ར་ཏི་ཧཱུཾ་
ཕཊ་སཱ་ཧཱ། ཨོཾ་ཨཱ་རཱ་ག་ར་ཏི་ཧཱུཾ་ཕཊ་སཱ་ཧཱ། ཨོཾ་ཨཱ་བྫྲ་ར་ཏི་ཧཱུཾ་ཕཊ་སཱ་ཧཱ། ཡུམ་ལྔའི་འོ། །ཨོཾ་ཨཱ་གཽ་ཏི་ཧཱུཾ་ཕཊ་སཱ་ཧཱ། ཨོཾ་ཨཱ་ཅོ་རི་ཧཱུཾ་ཕཊ་སཱ་ཧཱ། ཨོཾ་ཨཱ་བེ་ཏ་ལི་
ཧཱུཾ་ཕཊ་སཱ་ཧཱ། ཨོཾ་ཨཱ་གྷ་སྨ་རི་ཧཱུཾ་ཕཊ་སཱ་ཧཱ། ཨོཾ་ཨཱ་པུ་ཀྐ་སི་ཧཱུཾ་ཕཊ་སཱ་ཧཱ། ཨོཾ་ཨཱ་ཤ་ཝ་ཏི་ཧཱུཾ་ཕཊ་སཱ་ཧཱ། ཨོཾ་ཨཱ་ཙཎྜ་ལི་ཧཱུཾ་ཕཊ། ཨོཾ་ཨཱ་ཊོམྦྟི་ནི་ཧཱུཾ་
ཕཊ་སཱ་ཧཱ། རྡོ་རྗེ་མཁའ་འགྲོའི་ལྷ་མོ་རྣམས་ཀྱིའོ། །ཨོཾ་ཨཱ་སན་ཏ་ཤ་ཧཱུཾ་ཕཊ་སཱ་ཧཱ། ཨོཾ་ཨཱ་པཱ་ཤི་ནི་ཧཱུཾ་ཕཊ་སཱ་ཧཱ། ཨོཾ་ཨཱ་བ་གུ་ར་ཧཱུཾ་ཕཊ་སཱ་ཧཱ། ཨོཾ་ཨཱ་ཨཾ་ཀུ་ཤ་ཧཱུཾ་ཕཊ་
སཱ་ཧཱ། ཨོཾ་ཨཱ་པུ་ཥཔཾ་ཧཱུཾ་ཕཊ་སཱ་ཧཱ། ཨོཾ་ཨཱ་དཧུ་བཾ་ཧཱུཾ་ཕཊ་སཱ་ཧཱ། ཨོཾ་ཨཱ་དི་བཾ་ཧཱུཾ་ཕཊ་སཱ་ཧཱ། ཨོཾ་ཨཱ་གན་དཧེ་ཧཱུཾ་ཕཊ་སཱ་ཧཱ། སངས་རྒྱས་མཁའ་འགྲོའི་ལྷ་མོ་རྣམས་ཀྱིའོ། །ཨོཾ་
ཨཱ་སུརྱ་ཧ་སྟ་ཧཱུཾ་ཕཊ་སཱ་ཧཱ། ཨོཾ་ཨཱ་དའི་པ་ཧཱུཾ་ཕཊ་སཱ་ཧཱ། ཨོཾ་ཨཱ་རཏྣ་ཨ་ལོ་ཀི་ཧཱུཾ་ཕཊ་སཱ་ཧཱ། ཨོཾ་ཨཱ་ཛྱ་ཏེ་ཧ་སྟ་ཧཱུཾ་ཕཊ་སཱ་ཧཱ། ཨོཾ་ཨཱ་ལ་སྱཾ་ཧཱུཾ་ཕཊ་སཱ་ཧཱ། ཨོཾཨ་

[047A]༄༅། །ཨཱ་མཱ་ལེ་ཧཱུཾ་ཕཊ་སཱ་ཧཱ། ཨོཾ་ཨཱ་གི་རྟི་ཧཱུཾ་ཕཊ་སཱ་ཧཱ། ཨོཾ་ཨཱ་ནྲི་ཏི་ཧཱུཾ་ཕཊ་སཱ་ཧཱ།  རིན་ཆེན་མཁའ་འགྲོའི་ལྷ་མོ་རྣམས་ཀྱིའོ། །ཨོཾ་ཨཱ་པདྨོ་ཧཱུཾ་ཕཊ་
སཱ་ཧཱ། ཨོཾ་ཨཱ༑ དྷ་རྨ་ད་ཡ་ཧཱུཾ་ཕཊ་སཱ་ཧཱ། ཨོཾ་ཨཱ༑ སྥོ་ཊཾ་ཧཱུཾ་ཕཊ་སཱ་ཧཱ། ཨོཾ་ཨཱ་ཤ་ཤ་ལ་ཥེ་ཧཱུཾ་ཕཊ་སཱ་ཧཱ། ཨོཾ་ཨཱ་ཏ་ལི་ཀཱ་ཧཱུཾ་ཕཏ་སཱ་ཧཱ། ཨོཾ་ཨཱ༑ ཝཾ་སྱ་ཧཱུཾ་ཕཊ་སཱ་ཧཱ། ཨོཾ་ཨཱ་བི་ནི་ཧཱུཾ་ཕཊ་སཱ་ཧཱ་
ཨོཾ་ཨཱ་མུར་ཛན་དྷ་ཧཱུཾ་ཕཊ་སཱ་ཧཱ། ཨོཾ་ཨཱ་མུར་ཛ་ཧཱུཾ་ཕཊ་སཱ་ཧཱ།  པདྨ་མྑཱ་འགྲོའི་ལྷ་མོ་རྣམས་ཀྱིའོ།  ཨོཾ་ཨཱ་ཏ་ལི་ཀཱ་ཧཱུ་ཕཊ་སཱ་ཧཱ། ཨོཾ་ཨཱ༑ ཀཉྩི་ག་ཧཱུཾ་ཕཊ་སཱ་ཧཱ། ཨོཾ་ཨཱ་ཊ་ཀ་
པཱ་ཊ་ཧཱུཾ་ཕཊ་སཱ་ཧཱ། ཨོཾ་ཨཱ་པ་ཊཾ་དྷ་རི་ཎ་ཧཱུཾ་ཕཊ་སཱ་ཧཱ། ཨོཾ་ཨཱ་ལོ་ཙ་ན་ཧཱུཾ་ཕཊ་སཱ་ཧཱ། ཨོཾ་ཨཱ་མཱ་མ་ཀི་ཧཱུཾ་ཕཊ་སཱ་ཧཱ། ཨོཾ་ཨཱ་པ་ཎ་ཊ་ར་ཝ་པི་ནི་ཧཱུཾ་ཕཊ་སཱ་ཧཱ། ཨོཾ་ཨཱ་ཏཱ་རི་ཧཱུཾ་
ཕཊ་སཱ་ཧཱ། སྣ་ཚོགས་མཁའ་འགྲོའི་ལྷ་མོ་རྣམས་ཀྱིའོ། །གཞིའི་དཀྱིལ་འཁོར་གྱི་སྒོ་འཚམས་མ་རྣམས་ཀྱི་འང་སྔར་གྱི་རྡོ་རྗེས་མཁའ་འགྲོའི། ཨོཾ་ཨཱ་གཽ་རི་ཧཱུཾ་ཕཊ་སཱ་ཧཱ།  ཞེས་སོགས་བརྒྱད་དོ། །གཏོར་འབུལ་གྱི་སྐབས་སུ།།
རང་གི་ཐུགས་ཁའི་ས་བོན་གྱི་འོད་ཟེར་གྱིས་རིགས་བསྡུས་ཀྱི་རྟེན་དང་བརྟེན་པར་བཅས་པའི་དཀྱིལ་འཁོར་སྤྱན་དྲངས།  ཞེས་པ་ནས།  སྦུ་གུ་ཅན་རྣམས་སུ་གྱུར། ཨོཾ་བྫྲ་དྷྲིཀ། ཛི་ན་
ཛི་ཀ་རདྣ་དཧྲི་ཀ་ཨ་རོ་ལི་ཀ་པྲྫྙཱ་དཧྲྀ་ཀ་ཨི་མཾ་བ་ལིཾ།  ཞེས་པ་ནས།  ཙ་ཀུ་རུ་ཧཱུཾ་ཧཱུཾ་ཧཱུཾ་ཕཊ་སཱ་ཧཱ།  ཞེས་པས་མཁའ་འགྲོ་རིགས་ལྔ་དང། ཨོཾ་ཨཱ་དྭེ་ཥ་ར་ཏི། མོ་ཧ་ར་ཏི། རཏྣ་ར་ཏི་
རཱ་ག་ར་ཏི། བཛྲ་ར་ཏི་ཨི་མཾ་བ་ལིཾ།  ཞེས་སོགས་ཀྱིས་ཡུམ་ལྔ་དང། ཨོཾ་གཽ་རི། ཙཽ་རི། བེ་ཏ་ལི། གྷ་སྨ་རི།  ཞེས་པ་ནས། ཏཱ་རེ། གཽ་རི།  ཞེས་པ་ནས་ ། ཊོ་བཧི་ནི་ཨི་མཾ་བ་ལིཾ་

[047B] གཞན་ཐམས་ཅད་སྙིང་པོ་ཀྱཻ་རྡོ་རྗེ་བཞིན་ནོ།། །།༄༅། །སམ་བུ་ཊ་ནས་བཤད་པའི་བདག་མེད་ལྷ་མོ་ཉེར་གསུམ་མའི་སྒྲུབ་ཐབས་ནི།  རང་ཉིད་སྐད་
ཅིག་གིས་རྡོ་རྗེ་བདག་མེད་མར་གྱུར།  གྷ་སྨ་རིའི་སྔགས།  ཨོཾ་ཨོཾ་སཱཧཱ།  ལས་སྔགས་སོ། །ནང་མཆོད་བྱིན་རླབས་ནས་སྟོང་སྦྱང་གི་བར་སྙིང་པོ་ཀྱཻ་རྡོར་བཞིན་ལ་ཚོགས་ཞིང་སྤྱན་འདྲེན་གྱི་ཚེ།  རང་རྡོ་རྗེ་བདག་
མེད་མར་གསལ་བའི་ཐུགས་ཁའི་ས་བོན་གྱི་འོད་ཟེར་གྱིས་རང་བཞིན་གྱི་གནས་ནས་བླ་མ་དང་རྡོ་རྗེ་བདག་མེད་མའི་དཀྱིལ་འཁོར་ལ།  ཞེས་བསྒྱུར་ནས།  སྟོང་པའི་ངང་ལས་སྐད་ཅིག་གིས་
རྡོ་རྗེ་བདག་མེད་མའི་རྟེན་དང་བརྟེན་པའི་དཀྱིལ་འཁོར་ཡོངས་སུ་རྫོགས་པར་གྱུར་པ་ནི། འོག་ཏུ་ ཞེས་པ་ནས་ ། ཟུག་པའི་ནང་དུ་སྣ་ཚོགས་པདྨ་ལ་གནས་པའི་སྣ་ཚོགས་རྡོ་རྗེའི་ལྟེ་བར་
གཞལ་ཡས་ཁང་གྲུ་བཞི་སྒོ་བཞི་པ། ཕྱི་ནས་རིམ་པ་བཞིན་དཀར་སེར་དམར་ལྗང་སྔོ་བའི་ ཞེས་པ་ནས།  ས་གཞི་ཐམས་ཅད་ཤར་དཀར། ལྷོ་སེར། ནུབ་དམར། བྱང་ལྗང་
དབུས་སྔོ་བའི་དབུས་སུ་སྣ་ཚོགས་པདྨ་འདབ་མ་བརྒྱད་པའི་ལྟེ་བ་དང་ཕྱོགས་བཞིའི་འདབ་མ་ལ་རོ་དང་ཟླ་བའི་གདན། རིམ་པ་གཉིས་པའི་ཕྱོགས་འཚམས་བརྒྱད་དང་སྟེང་འོག་གཉིས་
སུ་སྣ་ཚོགས་པདྨ་དང་རོ་དང་ཟླ་བའི་གདན། རིམ་པ་གསུམ་པའི་སྒོ་བཞིར་སྣ་ཚོགས་པདྨ་དང་ཉི་མའི་གདན། ནང་གི་འཚམས་བཞིར་སྣ་ཚོགས་པདྨ་དང་ཟླ་བའི་གདན། གདན་
དབུས་མའི་སྟེང་དུ་རང་ཉིད་རྡོ་རྗེ་བདག་མེད་མ་སྐུ་མདོག་སྔོན་པོ་ཞལ་གཅིག་ཕྱག་བཞི། གཡས་པ་གཉིས་ཀྱིས་རྡོ་རྗེ་དང་གྲི་གུག་གཡོན་པ་གཉིས་ཀྱིས་ཐོད་པ་དང་ཁ་ཊཾ་ཀ་འཛིན་པ་

[048A]༄༅ ། །སྤྱན་གསུམ་དང་ལྡན་ཞིང་དབུ་སྐྲ་དམར་སེར་གྱེན་དུ་བཛེས་པ། མི་མགོ་སྐམ་པོ་ལྔས་དབུལ་བརྒྱན་ཅིང་སྐམ་པོ་ལྔ་བཅུས་སོ་ཤལ་བྱས་པ། རུས་པའི་རྒྱན་
ལྔ་དང་ལྡན་ཞིང་སྟག་གི་པགས་པའི་ཤམ་ཐབས་ཅན་ཞབས་གྱོན་བརྐྱང་བའི་སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་པ། ཤར་གྱི་འདབ་མར་རྡོ་རྗེ་མ། ལྷོར་གཽ་རིམ། ནུབ་
ཏུ་ཆུ་མ། བྱང་དུ་རྡོ་རྗེ་མཁའ་འགྲོ་མ་རྣམས་སྐུ་མདོག་སྔོན་པོ། །རིམ་པ་གཉིས་པའི་ཤར་དུ་གཽ་རི་སེར་མོ། །ལྷོར་ཙཽ་རི་དམར་མོ། །བུབ་ཏུ་བེ་ཏ་ལི་དཀར་སེར། བྱང་དུ་གྷ་སྨ་
རི་ལྗང་སེར་བྱང་ཤར་དུ་པུ་ཀ་སི་སེར་མོ། །ཤར་ལྷོར་ཤ་ཝ་རི་དཀར་མོ། །ལྷོ་ནུབ་ཏུ་ཙནྚ་ལི་སྔོན་མོ། །ནུབ་བྱང་དུ་ཊོ་མབྷི་ནི་ནག་མོ། །སྟེང་དུ་མཁའ་སྤྱོད་མ་སྟེང་ཞལ་ཅན། འོག་
ཏུ་ས་སྤྱོད་མ་འོག་ཞལ་ཅན་གཉིས་སྔོན་མོ། །ཐམས་ཅད་ཀྱང་ཞལ་གཅིག་ཕྱག་བཞི་མ། གཡས་པ་གཉིས་ཀྱིས་རྡོ་རྗེ་དང་གྲི་རྒུག་གཡོན་པ་གཉིས་ཀྱིས་ཐོད་པ་དང་ཁ་ཊཾ་ག་འཛིན་
པ༑ སྤྱན་གསུམ་དང་ལྡན་ཞིང་ ཞེས་པ་ནས་  གར་སྟབས་ཀྱིས་བཞུགས་པ་  ཞེས་པའི་བར་སྔ་མ་ལྟར།  ནང་གི་འཚམས་བཞིར་བུམ་པའི་སྟེང་དུ་ཐོས་པ་བདུད་རྩིས་གང་བ་བཞི་
རིམ་པ་གསུམ་པའི་དབང་ལྡན་དུ་གླིང་བུ་མ་དམར་མོ་གླིང་བུ་འཛིན་པ། མེར་པི་ཝང་མ་སེར་མོ་པི་ཝང་འཛིན་པ། བདེན་བྲལ་དུ་མུ་ཀུ་ཊ་མ་དཀར་མོ་རྔ་མུ་ཀུ་ཊ་རྡུང་བ། རང་དུ་རྫ་
རྡ་མ་དུད་ཁ་རྫ་རྔ་རྡུང་བ། བཞི་ཀའང་ཞལ་གཅིག་ཕྱག་གཉིས་རང་རང་གི་རོལ་མོ་སྒྲོག་པ། ཤར་སྒོར་རྟ་གདོང་མ་དཀར་སྔོ། །ལྷོ་སྒོར་ཕག་གདོང་མ་སེར་སྔོ། །ནུབ་སྒོར་

[048B] །བྱང་སྒོར་སེང་གདོང་མ་ལྗང་སྔོ། །བཞི་ཀའང་ཞལ་གཅིག་ཕྱག་གཉིས་གཡས་གྲི་གུག་དང་གྱོན་ཐོད་པ་འཛིན་པ། མདོག་གཉིས་དང་ལྡན་པ་སྤྱན་གསུམ་
དང་ལྡན་ཞིང།  ཞེས་པ་ནས། རུས་པའི་རྒྱན་ལྔ་དང་ལྡན་ཞིང་ཞབས་གཡས་བརྐྱངས་གཡོན་བསྐུམ་པས་བཞུགས་པ། བདག་མེད་མ་དང་གཽ་རི་དང་བུ་ཀ་སི་དང། ས་སྤྱོད་
མ་རྣམས་མི་བསྐྱོད་པ། རྡོ་རྗེ་མ་དང། ཙཽ་རི་དང། ཤ་ཝ་རི་དང། མཁའ་སྤྱོད་མ་དང། གླིང་བུ་མ་དང། རྟ་གདོང་མ་རྣམས་རྣམ་སྣང། གཽ་རི་དང། རོ་ལངས་མ་དང། ཙཎྚ་
ལི་དང། པི་ཝང་མ་དང། ཕག་གདོང་མ་རིམས་རིན་འབྱུང། ཆུ་རྡོ་རྗེ་མ་དང། ག་སྨ་རི་དང། ཏོ་བཧི་ཎི་དང། མུ་ཀུ་ཊ་མ་དང། ཁྱི་གདོང་མ་རྣམས་འོད་དཔག་མེད། རྡོ་རྗེ་
མཁའ་འགྲོ་མ་དང། རྫ་རྔ་མ་དང། སེང་གདོང་མ་རྣམས་དོན་གྲུབ་ཀྱི་དབུ་རྒྱན་ཅན་ནོ། །  བཟླས་བྱའི་སྔགས་ནི།  ཨོཾ་ཨོཾ་སཱཧཱ།  གཙོ་མོའི་འོ། །གོང་དུ་བརྗོད་པའི་སྙིང་པོ་དང་རྩ་
སྔགས་རྣམས་ཀྱང་བཟླའོ། ། འཁོར་ལ་ནི།  ཨོཾ་ཨོའ ༑ སཱ་ཧཱ། རྡོ་རྗེ་མའི་འོ། ཨོཾ་ཨིཾ་སཱ་ཧཱ།  གཽ་རིའོ་  ཨོཾ་ཨིཾ་སཱ་ཧཱ།  ཆུ་རྡོ་རྗེ་མའི་འོ་  ཨོཾ་ཨུཾ་སཱ་ཧཱ།  རྡོ་རྗེ་མཁའ་འགྲོ་མའི་འོ།།
།ཨོཾ་ཨུཾ་སཱ་ཧཱ།  ས་སྤྱོད་མའི་འོ།  ཨོཾ་ཨཱམ་སཱ་ཧཱ།  མཁའ་སྤྱོད་མའོ།  ཨོཾ་ཨིཾ་སཱ་ཧཱ།  དཀར་མོའི་འོ།  ཨོཾ་ཨེཾ་སཱ་ཧཱ།  ཆོམ་རྗུན་མའོ།  ཨོཾ་ཨཻཾ་སཱ་ཧཱ།  རོ་ལངས་མའོ།  ཨོཾ་ཨོའ ་སཱ་ཧཱ་
 གྷ་སྨ་རིའོ།  ཨོཾ་ཨཽཾ་སཱ་ཧཱ།  བུཀྐ་སིའོ།  །ཨོཾ་རྀཾ་སཱ་ཧཱ།  རི་ཁྲོད་མའོ།  ཨོཾ་རཱྀཾ་རཾ་སཱ་ཧཱ།  དགོལ་བ་མའོ།  ཨོཾ་ལྀཾ་ལཾ་སཱ་ཧཱ།  གཡུང་མོའི་འོ་ཁ་མོ་བརྒྱད་ཀྱི་ནི།  ཨོཾ་བི་སཱ་ཧཱ་

[049A]༄༅ ། །ཨོཾ་བཾ་སཱ་ཧཱ། ཨོཾ་མུཾ་སཱ་ཧཱ། ཨོཾ་མྲཾ་དའྭ་ཧཱ།  གླིང་བུ་མ་ལ་སོགས་བཞིའོ།  །ཨོཾ་ཨཾ་སཱ་ཧཱ། ཨོཾ་བམ་སཱ་ཧཱ། ཨོཾ་དྷཾ་སཱ་ཧཱ། ཨོཾ་བི་སཱ་ཧཱ།  ཏ་གདོངས་སོགས་
བཞིའོ༑ ༑ཞེས་བདག་མེད་མ་ལྷ་མེ་ཉེར་གསུམ་མའི་བཟླས་སྔགས་ཡིན་ནོ། །འདི་རྡོར་འཕྲེང་གསལ་སྒྲོན་ལས་འབྱུང། ལུགས་གཅིག་ལ།  ཨོཾ་ཨཾ་སཱ་ཧཱ། ཨོཾ་ཨཱ ་སཱ་ཧཱ། ཨོཾ་ཨིཾ་སཱ་ཧཱ། ཨོཾ་ཨཱིཾ་སཱ་ཧཱ། ཨོཾ་
ཨུཾ་སཱ་ཧཱ། ཨོཾ་ཨཱུ་སཱ་ཧཱ། ཨོཾ་རྀཾ་སཱ་ཧཱ། ཨོཾ་ལཱྀཾ་སཱ་ཧཱ། ཨོཾ་ཨཻཾ་སཱ་ཧཱ། ཨོཾ་ཨོཾ་སཱ་ཧཱ། ཨོཾ་ཨཽཾ་སཱ་ཧཱ། ཨོཾ་ཨཾ་སཱ་ཧཱ།  ཞེས་སོ།  ཨོཾ་ཨཾ་སཱ་ཧཱ་
 ཞེས་པ་གྷ་སྨ་རིའི་སྔགས་ཏེ་ལས་ཐམས་ཅད་པའི་སྔགས་སོ། གླིང་བུ་མ་ལ་སོགས་པ་བརྒྱད་ཀྱི།  ཨོཾ་ཨཱ༑ ཧཾ་སཱ་ཧཱ། ཨོཾ་ཨཱ༑ ཧི་སཱ་ཧཱ། ཨོཾ་ཨཱ་ ཨེཾ་ཧཾ་སཱ་ཧཱ། ཨོཾ་ཨཱ༑ ཨོམ་ཧཾ་སཱ་ཧཱ། ཨོཾ་ཨཱ་ བྫྲ་
ཨངྐུ་ཤི་ཛ༑ ཧཾ་སཱ་ཧཱ། ཨོཾ་ཨཱ༑ བཛ་བཱ་ཤ་ཧཱུཾ་ཧཾ་སཱ་ཧཱ། ཨོཾ་ཨཱ༑ བྫྲ་སྥོ་ཊ་བཾ་ཧཱཾ་སཱ་ཧཱ། ཨོཾ་ཨཱ། བྫྲ་གྷ་ཎྚེ་ཧོ་ཧཾ་སཱ་ཧཱ།  འདིས་བཟང་བའི་སྒྲུབ་དཀྱིལ་ལས་འབྱུང། སྔགས་ཚན་འདི་གཉིས་ཅུང་
ཟད་མི་འདྲ་བར་འདུག་པས་གཉིས་ཀ་བྲིས། གཏོར་འབུལ་གྱི་ཚེ།  རང་གི་ཐུགས་ཁའི་ས་བོན་གྱིས་སྲུང་འཁོར་གྱི་ནང་ན་གནས་པའི་རྡོ་རྗེ་བདག་མེད་མ་ལྷ་ཉེར་གསུམ་མའི་རྟེན་དང་བརྟེན་པར་བཅས་པའི་
དཀྱིལ་འཁོར་སྦྱན་དྲངས།  ཞེས་པ་ནས།  སྦུ་གུ་ཅན་རྣམས་སུ་གྱུར། ཨོཾ་ཨཱ༑ བྫྲ་ནིར་ཨ་ད་མ་ཡེ་ཨི་མཾ་བ་ལི།  ཞེས་སོགས་ཀྱིས་གཙོ་བོ་དང།  ཨོཾ་ཨཱཾ༑ ཨིཾ་ ཨིའ ། ཨུཾ་ཨཱུམ། ཨཾ་ཨིཾ་
ཨེཾ་ཨཻམ་ཨོཾ་ཨཽཾ། རི་རཱི། ལི་ལཱི། བིཾ་བཾ། མུཾ། མྲཾ། ཨམ། བཾ། ཤཾ། གིཾ་ཨི་མཾ་བ་ལཾ།  ཞེས་སོགས་ཀྱིས་འཁོར་རྣམས་ལ་དབུལ། འདོད་ཆགས་ཆེན་བ་རྡེས་ཆགས་པས། གཡུང་མོས་

[049B] ཅེས་པ་དོར། གཞན་ཐམས་ཅད་སྙིང་པོ་ཀྱི་རྡོ་རྗེ་བཞིན་སྦྱར། ། ༄༅ ། །བརྟགས་གཉིས་ནས་གསུངས་པའི་བདག་མེད་ལྷ་མོ་བཅོ་ལྔ་མའི་སྒྲུབ་ཐམས་ནི།  རང་ཉིད་སྐད་ཅིག་གིས་
རྡོ་རྗེ་བདག་མེད་མར་གྱུར།  གྷ་སྨ་རིའི་སྔགས།  ཨོཾ་ཨཱ༑ བྫྲ་གྷ་སྨ་རི་ཨོཾ་ཧཱུཾ་སཱ་ཧཱ།  ལས་སྔགས་སོ། ནང་མཆོད་བྱིན་བརླབ་ནས། དབུས་བསྔོ་བའི། ཞིས་བའི་བར་ཉེར་གསུམ་མ་བཞིན།  དབུས་
བསྔོ་བའི་དབུས་སུ་སྣ་ཚོགས་པདྨ་འདབ་མ་བརྒྱད་པའི་ལྟེ་བ་དང་ཕྱོགས་བཞིའི་འདབ་མ་ལ་རོ་དང་ཟླ་བའི་གདན། རིམ་པ་གཉིས་པའི་ཕྱོགས་འཚམས་བརྒྱད་དུ་སྣ་ཚོགས་པདྨ་དང་རོ་དང་
ཟླ་བའི་གདན། གདན་དབུས་མའི་སྟེང་དུ་རང་ཉིད་རྡོ་རྗེ་བདག་མེད་མ། ཤར་གྱི་འདབ་མར་རྡོ་རྗེ་མ། ཤོར་གཽ་རི་མ། ནུབ་ཏུ་ཆུ་མ། བྱང་དུ་རྡོ་རྗེ་མཁའ་འགྲོ་མ། རིམ་པ་གཉིས་
པའི་ཤར་དུ་གཽ་རི། ནུབ་ཏུ་བེ་ཏ་ལེ། བྱང་དུ་གསྨ་རི། བྱང་ཤར་དུ་པུ་ཀ་སི། ཤར་ལྷོར་ཤ་ཝ་རི། ལྷོ་ནུབ་ཏུ་གདོ་ལབ་མ། ནུབ་བྱང་དུ་གཡུང་མོ། །སྟེང་དུ་
མཁའ་སྤྱོད་མ། འོག་ཏུ་ས་སྦྱོད་མ། ཐམས་ཅད་ཀྱང་སྐུ་མདོག་ནག་མོ། །ཞལ་གཅིག་ཕྱག་གཉིས་གཡས་གྲི་གུག་འཕྱར་ཞིང་གཡོན་ཐོད་པ་འཛིན་པའི་མཆན་ཁུང་ན་ཁ་ཊཾ་ག་བསྣམས་
པ༑ སྤྱན་གསུམ་དང་ལྡན་ཞིང་དབུ་སྐྲ་སེར་པོ་གྱེན་དུ་བརྫེས་པ། མི་མགོ་སྐམ་པོ་ལྔས་དབུལ་བརྒྱན་ཅིང་སྐམ་པོ་ལྔ་བཅུས་དོ་ཤལ་བྱས་པ། རུས་པའི་རྒྱན་ལྔ་དང་ལྡན་ཞིང་སྟག་གི་པགས་
པའི་ཤམ་ཐབས་ཅན་ཞབས་གཡོན་བརྐྱང་བའི་སྒྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་པ། གཙོ་མོ་དང་གཽ་རི་དང་བུ་ཀ་སི་དང་ས་སྤྱོད་མ་རྣམས་ལ་བསྐྱོད་པ། རྡོ་རྗེ་མ་དང་ཙཽ་རི་དང་

[050A]༄༅། །ཤཝ་རི་དང་མཁའ་སྤྱོད་མ་རྣམས་ལ་རྣམ་སྣང། དཀར་མོ་དང་བེ་ཏ་ལི་དང་ཙཎྚ་ལི་རྣམས་ལ་རིན་འབྱུང། ཆུ་མ་དང་གྷ་སྨ་རི་དང་ཊོཾ་བཧི་ནི་རྣམས་ལ་འདོ་དཔག་
མེད༑ རྡོ་རྗེ་མཁའ་འགྲོ་ལ་དོན་གྲུབ་ཀྱིས་དབུ་བརྒྱན། བཟླས་བྱའི་སྔགས་ནི། ཨོཾ་ཨ་ཨཱ་ཧཱུཾ་སཱ་ཧཱ། ཞེས་པ་གཙོ་བོའི་སྔགས་སོ། །ཨོཾ་ཨཱ་བརྡྲ་ཧཱུཾ་སཱ་ཧཱ། ཨོཾ་ཨཱ། བྫྲ་གཽ་རི་ཧཱུཾ་སཱ་ཧཱ། ཨོཾ་
ཨཱ་བྫྲ་ཨུད་ད་ཀ་ཧཱུཾ་སཱ་ཧཱ། ཨོཾ་ཨཱ་བྫྲ་ཊ་ཀི་ནི་ཧཱུཾ་སཱ་ཧཱ། ཨོཾ་ཨཱ་བྫྲ་བཧུ་ཙ་ར་ཧཱུཾ་སཱ་ཧཱ། ཨོཾ་ཨཱ་བྫྲ་ཁེ་ཙ་རེ་ཧཱུཾ་སཱ་ཧཱ། ལྷ་མོ་བདུན་གྱི་སྔགས་སོ། །ཨོཾ་བྫྲ་གཽ་རི་ཧཱུཾ་སཱ་གཱ་
དེ་བཞིན་དུ། ཙཽ་རི། བཻ་ཏ་ལི། གྷ་སྨ་རི། བུ་ཀ་སི། ཤ་ཝ་རི། ཙཎྚ་ལི། ཨོཾ་ཨཱ་བྫྲ་ཊོ་མགྷཻ་ཎི་ཧཱུཾ་སཱ་ཧཱ། ཞེས་པ་ལྷ་མོ་བརྒྱད་ཀྱི་སྔགས་སོ། །བདག་མེད་ལྷ་མོ་བཅོ་ལྔའི་བླས་སྔགས་སོ། །
གཞན་ཐམས་ཅད་བདག་མེད་ལྷ་མོ་ཉེར་གསུམ་མའི་རིག་འདྲེ་སྦྱར།  །བརྟགས་གཉིས་ནས་གསུང་བའི་བཅོམ་ལྡན་འདས་མ་ཀ་རུ་ཀུ་ལི་ལྷ་བཅོ་ལྔ་བསྒྲུབ་ཐབས་ནི། རང་ཉིད་སྐད་ཅིག་གིས་
བཅོམ་ལྡན་འདས་མ་ཀུ་རུ་ཀུ་ལེའི་སྐུར་བཞེངས་པར་གྱུར། གཙོ་མོའི་སྔགས། ཨོཾ་ཀུ་རུ་ཀུ་ལླེ་ཧྲིཿ་སཱ་ཧཱ། ལས་སྔགས་སོ། །རང་ཉིད་བཅོམ་ལྡན་འདས་མ་ཀུ་རུ་ཀུ་ལླེར་གསལ་བའི་
ཐུགས་ཁའི་ས་བོན་གྱི་འོད་ཟེར་གྱིས་བླ་མ་དང་བཅོམ་ལྡན་འདས་མ་ཀུ་རུ་ཀུ་ལླེའི་དཀྱིལ་འཁོར་ལ། ཞེས་པ་ནས། སྟོང་པའི་ངང་ལས་སྐད་ཅིག་གིས་བཅོམ་ལྡན་འདས་མ་ཀུ་རུ་ཀུ་ལླེའི་རྟེན་དང་
བརྟེན་པའི་དཀྱིལ་འཁོར་ཡོངས་སུ་རྫོགས་པར་གྱུར་པ་ནི། ཞེས་བསྒྱུར། གཞན་ཐམས་ཅད་སྙིང་པོ་ཀྱི་རྡོ་རྗེ་བཞིན། འོག་ཏུ་རྡོ་རྗེའི་ས་གཞི། གཞལ་ཡས་ཁང་གྲུ་བཞི་སྒོ་བཞི་པ་

[050B] ས་གཞི་ཤར་དཀར་ལྷོ་སེར་ནུབ་སྔོ་བྱང་ལྗང་དབུས་དམར་བའི་དབུས་སུ་སྣ་ཚོགས་པདྨ་འདབ་
མ་བརྒྱད་པའི་ལྟེ་བ་དང་པྱོགས་བཞིའི་འདབ་མ་དང། རིམ་པ་གཉིས་པའི་ཕྱོགས་འཚམས་བརྒྱད་དང་སྟེང་འོག་རྣམས་སུ་པདྨ་དམར་པོ་དང་རོ་དང་ཟླ་བའི་གདན། གདན་དབུས་
མའི་སྟེང་དུ་རང་ཉིད་བཅོམ་ལྡན་འདས་མ་ཀུ་རུ་ཀུ་ལླེ་སྐུ་མདོག་དམར་པོ་ཞལ་གཅིག་ཕྱག་བཞི་མ། གཡས་པ་གཉིས་ཀྱིས་མདའ་དང་ལྕགས་ཀྱུ། གཡོན་པ་གཉིས་ཀྱིས་
ཨུཏྤ་ལ་དམར་པོ་དང་གཞུ་འཛིན་པ། ཤར་དུ་རྡོ་རྗེ་མ། ལྷོར་གཽ་རི། ནུབ་ཏུ་ཆུ་མ། བྱང་དུ་རྡོ་རྗེ་མཁའ་འགྲོ་མ། རིམ་པ་གཉིས་པའི་ཤར་དུ་གཽ་རི། ལྷོར་ཙཽ་རི། ནུབ་
ཏུ་བེ་ཏ་ལི། བྱང་དུ་གྷ་སྨ་རི། བྱང་ཤར་དུ་བུ་ཀ་སི། ཤར་ལྷོར་ཤ་ཝ་རི། ལྷོ་ནུབ་ཏུ་གདོལ་བ་མ། ནུབ་བྱང་དུ་གཡུང་མོ། །སྟེང་དུ་མཁའ་སྤྱོད་མ། འོག་ཏུ་ས་སྤྱོད་མ་
རྣམས་ཞལ་གཅིག་ཕྱག་གཉིས། མདའ་གཞུ་འཛིན་པ། གཙོ་འཁོར་ཐམས་ཅད་སྤྱན་གསུམ་དང་ལྡན་ཞིང་དབུ་སྐྲ་སེར་པོ་གྱེན་དུ་བརྫེས་པ། མི་མགོ་སྐམ་པོ་ལྔས་དབུ་ལ་བརྒྱན་
ཅིང་སྐམ་པོ་ལྔ་བཅུས་དོ་ཤལ་བྱས་པ། རུས་པའི་རྒྱན་ལྔ་དང་ལྡན་ཞིང་ཞབས་གཡོན་བརྐང་བའི་སྒྱིལ་དཀྲུང་ཕྱེད་པའི་གར་སྟབས་ཀྱིས་བཞུགས་པ། ནང་གི་འཚམས་བཞིར་ཐོད་པ་
བདུད་རྩིས་གང་བ་བཞི། གཙོ་མོ་ལ་འོད་དཔག་མེད་ཀྱི་དབུ་བརྒྱན། འཁོར་རྣམས་ནི་བདག་མེད་ལྷ་མོ་བཅོ་ལྔ་མ་བཧིན། གཙོ་མོའི་ཐུགས་ཁར་ས་བོན་ཧྲིཿ་ཡིག་གིས་མཚན་པ། བཟླས་བྱའི་

[051A]༄༅། །སྔགས་ནི། ཨོཾ་ཀུ་རུ་ཀུ་ལླེ་ཧྲིཿ་སཱ་ཧཱ། ཞེས་པ་གཙོ་མོའི་སྔགས་ཡིན་ཅིང་འཁོར་རྣམས་ལ་བདག་མེད་ལྷ་མོ་བཅོ་ལྔ་མའི་འཁོར་གྱི་སྔགས་བཟླ། གཏོར་འབུལ་གྱི་ཚེ། ཀུ་རུ་ཀུ་ལླེའི་རྟེན་
དང་བརྟེན་པར་བཅས་པའི་དཀྱིལ་འཁོར། ཞེས་བསྒྱུར་པ་མ་གཏོགས་གཞན་ཐམས་ཅད་བདག་མེད་མ་ཇི་ལྟ་བ་བཞིན་སྦྱོར།  །རྡོ་རྗེ་གུར་ནས་བཤད་པའི་རྡོ་རྗེ་སྒྲོལ་མ་ལྷ་བཅུ་གཅིག་གི་སྒྲུབ་ཐབས་ནི་
རང་ཉིད་སྐད་ཅིག་གིས་རྡོ་རྗེ་སྒྲོལ་མ་གྱུར། གཙོ་མོའི་སྔགས། ཨོཾ་ཏཱ་རེ་ཏུ་ཏྟཱ་རེ་ཏུ་རེ་སྭའ་ཧཱ། ལས་སྔགས་སོ། །ནང་མཆོད་བྱིན་རླབས་ནས། སྟོང་སྒྱང་གི་བར་སྙིང་པོ་ཀྱི་རྡོ་རྗེ་དང་འདྲ་བ་ལ་ཚོགས་ཞིང་སྤྱན་འདྲེན་
གྱི་ཚེ༑ རང་རྡོ་རྗེ་སྒྲོལ་མར་གསལ་བའི་ཐུགས་ཁའི་ས་བོན་གྱི་འོད་ཟེར་གྱིས་རང་བཞིན་གྱི་གནས་ནས་རྡོ་རྗེ་སྒྲོལ་མའི་དཀྱོལ་འཁོར་ལ། ཞེས་བསྒྱུར། སྟོང་པའི་ངང་ལས་སཀྡ་ཅིག་གིས་
ཚོགས་རྡོ་རྗེ་ལྟ་བར་གཞལ་ཡས་ཁང་གྲུ་བཞི་སྒོ་བཞི་པ། ཕྱི་ནས་རིམ་པ་བཞིན། དཀར། སྔོ། དམར། ལྗང། སེར་བའི་རིམ་པ་ལྔ་དང་ལྡན་པའི་ཞེས་པ་ནས། ཤར་
དཀར་ལྷོ་སྔོ་ནུབ་དམར་བྱང་ལྗང། དབུས་སེར་བའི་ནང་དུ་སྣ་ཚོགས་པདྨ་འདམ་མ་བརྒྱད་པའི་ལྟེ་བ་དང་འདབ་མ་རྣམས་ལ་ཟླ་བའི་གདན། སྒོ་བཞི་དང་སྟེང་འོག་ཏུ་སྣ་ཚོགས་པདྨ་
དང་ཉི་མའི་གདན། གདན་དབུས་མའི་སྟེང་དུ་རང་ཉིད་བཅོམ་ལྡན་འདས་མ་རྡོ་རྗེ་སྒྲོལ་མ་སྐུ་མདོག་དང་རྩ་ཞེལ་སེར་བཅོ་མ་ལྟ་བུ། ཞལ་བཞིའི་གཡས་ཞལ་དཀར། རྒྱབ་

[051B] །གཡོན་ཞལ་དམར། སངས་རྒྱས་ལྔའི་ཅོད་པན་ཅན། ཕྱག་བརྒྱད་ཀྱི་གཡས་དང་པོས་རྡོ་རྗེ། གཉིས་པས་ཞགས་པ། གསུམ་པས་མདའ། བཞི་པས་
རླུང༑ གཡོན་དང་པོས་ཨུདྤ་ལ་སེར་པོ། །གཉིས་པས་གཞུ། གསུམ་པས་ལྕགས་ཀྱུ་འཛིན་ཅིང། བཞི་པས་སྡིགས་འཛུབ་མཛད་པ། ཤར་གྱི་འདབ་མ་ལ་མེ་
ཏོག་སྒྲོལ་མ་དཀར་མོ་ཕྱག་གཉིས་ཀྱིས་མེ་ཏོག་གི་འཕྲེང་བ་འཛིན་པ། ལྷོར་བདུག་སྤོས་སྒྲོལ་མ་ནག་མོ་ཕྱག་གཉིས་ཀྱིས་བདུག་སྤོས་ཀྱི་སྣོད་འཛིན་པ། ནུབ་ཏུ་མར་མེ་སྒྲོལ་མ་
སེར་མོ་ཕྱག་གཉིས་ཀྱིས་མར་མེའི་གོང་བུ་འཛིན་པ། བྱང་དུ་དྲི་ཆབ་སྒྲོལ་མ་དམར་མོ་ཕྱག་གཉིས་ཀྱིས་དྲིའི་དུད་ཆོས་འཛིན་པ། མེ་ལ་སོགས་པའི་འཚམས་བ་ཞིར་རྣམ་པར་སྣང་
མཛད་ལ་སོགས་པའི་ངོ་བོ་འཁོར་ལོ་དཀར་མོ། །རྡོ་རྗེ་སྔོན་པོ། །པདྨ་དམར་པོ། །རལ་གྲི་ལྗང་གུ་རྣམས་གནས་པ། ཤར་སྒོར་རྡོ་རྗེ་ལྕགས་ཀྱུ་མ་དམར་མོ་གཡས་ལྕགས་ཀྱུ་
འཛིན་པ། ལྷོ་སྒོར་རྡོ་རྗེ་ཞགས་པ་མ་སེར་མོ་གཡས་ཞགས་པ་འཛིན་པ། ནུབ་སྒོར་རྡོ་རྗེ་ལྕགས་སྒྲོག་མ་དམར་མོ་གཡས་རྡོ་རྗེ་མཚན་པའི་ལྕགས་སྒྲོག་འཛིན་པ། བྱང་སྒོར་རྡོ་རྗེ་
དྲིལ་བུ་མ་ལྗང་གུ་གཡས་རྡོ་རྗེ་དྲིལ་བུ་འཛིན་པ། མེ་ལ་སོགས་པའི་འཚམས་རྣམས་སུ་སྣ་ཚོས་པདྨ་ལ་སྤྱན་མ་ལ་སོགས་པའི་ལྷོ་མོ་བཞིའི་ངོ་བོ་བྱང་ཆུབ་ཀྱི་སེམས་ཀྱི་བུམ་པ་དཀར་པོ།།
རི་རབ་སྔོན་པ། །མེ་ཐབ་དམར་པོ། །རྒྱལ་མཚན་ཆེན་པོ་ལྗང་གུ་རྣམས་གནས་པ། སྟེང་དུ་གཙུག་ཏོར་རྣམ་པར་རྒྱལ་མ་དཀར་མོ་གཡས་འཁོར་ལོ་འཛིན་པ། འོག་ཏུ་གནོད་

[052A]༄༅། །མཛེས་མ་སྔོན་མོ་ཀླུའི་ཞགས་པ་འཛིན་པ། རྡོ་རྗེ་ལྕགས་ཀྱུ་མ་ལ་སོགས་པ་རྣམས་ཕྱག་གཡོན་སྡིགས་འཛུབ་མཛད་ཅིང། འཁོར་གྱི་ལྷ་མོ་རྣམས་
ཞལ་གཅིག་ཕྱག་གཉིས་མ། གཙོ་འཁོར་ཐམས་ཅད་ཀྱང་གསེར་གྱི་རྣ་ཆ་ཅན། སྣ་ཚོགས་པའི་གོས་དང་རིན་པོ་ཆེས་བརྒྱན་ཅིང་འོད་ཟེར་དམར་པོ་འཕྲོ་བ། རྡོ་རྗེ་སྐྱིལ་དཀྲུང་གིས་
བཞུགས་པ། རྡོ་རྗེ་སྒྲོལ་མ་དང་རྣམ་པར་རྒྱལ་མ་ལ་རིན་འབྱུང། མེ་ཏོག་སྒྲོལ་མ་དང་རྡོ་རྗེ་ལྕགས་ཀྱུ་མ་ལ་རྣམ་སྣང། བདུག་སྤོས་སྒྲོལ་མ་དང་རྡོ་རྗེ་ཞགས་པ་མ་དང་གནོད་མཛེས་མ་
ལ་མི་བསྐྱོད་པ། མར་མེ་སྒྲོལ་མ་དང་རྡོ་རྗེ་ལྕགས་སྒྲོག་མ་ལ་སྣང་བ་མཐའ་ཡས། དྲི་ཆབ་སྒྲོལ་མ་དང་རྡོ་རྗེ་དྲིལ་བུ་མ་ལ་དོན་གྲུབ་ཀྱིས་དབུ་བརྒྱན། གཙོ་མོའི་ཐུགས་ཁར་ས་བོན་ཏེ་
ཡིག་གིས་མཚན་པ།   ། ཨོཾ་ཏཱ་རེ་ཏུ་ཏྟཱ་རེ་ཏུ་རི་སཱཧཱ། གཏོར་འབུལ་གྱི་ཚེ། རང་གི་ཐུགས་ཁའི་ས་བོན་གྱི་འོད་ཟེར་གྱིས་སྲུང་འཁོར་གྱི་ནང་དུ་ཆུད་པའི་རྡོ་རྗེ་སྒྲོལ་མའི་རྟེན་
དང་བརྟེན་པའི་དཀྱིལ་འཁོར།   གཞན་ཐམས་ཅད་རྡོ་རྗེ་བདག་མེད་མ་ཇི་ལྟ་བ་བཞིན་སྦྱོར།། །། ༄༅། །སམ་བུ་ཊ་ནས་བཤད་པའི་ཀྱི་རྡོ་རྗེ་ལྷ་བཅུ་བདུན་མའི་དཀྱིལ་འཁོར་བཞི་ལས་སྙིང་པོ་ཀྱི་
རྡོ་རྗེའི་སྒྲུབ་ཐབས་ནི་ ། རང་ཉིད་སྐད་ཅིག་གིས་དགྱེས་པ་རྡོ་རྗེ་ཞལ་གཅིག་ཕྱག་གཉིས་པ་ཡུམ་དང་བཅས་པའི་སྐུར་བཞེངས་པར་གྱུར། གྷ་སྨ་རིའི་སྔགས། ཨོཾ་ཨོཾ་སཱཧཱ།  
ལས་སྔགས་སོ། །ནང་མཆོད་བྱིན་རླབས་ནས་ ། གཞལ་ཡས་ཁང་གྲུ་བཞི་སྒོ་བཞི་པ། ཞེས་པའི་བར་སྙིང་པོ་ཀྱ་རྡོར་བཞིན། ཕྱི་ནས་རིམ་པ་བཞིན་དཀར་སེར་དམར་ལྗང་སྔོ་བའི། ཞེས་པ་ནས་

[052B] །ཉོན་མོངས་པའི་བདུད་ཁྱབ་འཇུག་ནག་པོ། །འཆི་བདག་གི་
བདུད་དབང་ཕྱུག་ཆེན་པོ་དཀར་པོ། །ལྷའི་བུའི་བདུད་བརྒྱ་བྱིན་ཁམས་སེར་རྣམས་ཀྱི་སྟེང་དུ་ཁྲག་གིས་གང་བའི་ཐོད་པ་དང་ཉི་མའི་གདན། འདབ་མ་བརྒྱད་ལ་ཁྲག་གིས་གང་བའི་
ཐོད་པ་དང་ཉི་མའི་གདན། སྒོ་བཞིར་སྣ་ཚོགས་པདྨ་དང་ཁྲག་གིས་གང་བའི་ཐོད་པ་དང་རོའི་གདན། འཚམས་བཞིར་སྣ་ཚོགས་པདྨ་དང་ཉི་མའི་གདན། གདན་དབུས་མའི་
སྟེང་དུ་རང་ཉིད་བཅོམ་ལྡན་འདས་ཀྱཻ་རྡོ་རྗེ་སྐུ་མདོག་ནག་པོ་ཞལ་བརྒྱད་ཕྱག་བཅུ་དྲུག་ཞབས་བཞི་པ། རྩ་ཞལ་ནག་པོ་གད་རྒྱངས་ཅན། གཡས་ཞལ་དཀར། གཡོན་ཞལ་
དམར། སྟེང་ཞལ་ནག་པོ་མཆེ་བ་གཅིགས་པ། ལྷག་མ་རྣམས་ནག་པོ། །ཞལ་རེ་རེ་ལ་སྤྱན་གསུམ་གསུམ་དང་ལྡན་ཞིང་སྣ་ཚོགས་རྡོ་རྗེས་མཚན་པའི་དབུ་སྐྲ་ཁམས་སེར་གྱེན་དུ་
བརྫེས་པ། ཕྱག་དང་པོ་གཉིས་ཀྱིས་རྡོར་དྲིལ་འཛིན་པས་ཡུམ་བདག་མེད་མ་སྔོན་མོ་གྲི་ཐོད་འཛིན་པས་འཁྱུད་པ། གཡས་ལྷག་མ་རྣམས་ན་རིམ་པ་བཞིན། རལ་གྲི། མདའ་
འཁོར་ལོ། །ཐོད་པ། དབྱུག་པ། རྩེ་གསུམ། ལྕགས་ཀྱུ། གཡོན་ལྷག་མ་རྣམས་ན་རིམ་པ་བཞིན། པད་མ། གཞུ། ཁ་ཊྭཾ་ཀ། ཐོད་པ། རིན་པོ་ཆེ་
སྡེགས་འཛུབ། ཞགས་པ་རྣམས་འཛིན་པ། མི་མགོ་སྐམ་པོའི་དབུ་རྒྱན་དང་སློད་པ་ལྔ་བཅུའི་དོ་ཤལ་བྱས་པ། ཕྱག་རྒྱ་དྲུག་གིས་བརྒྱན་ཅིང། རྒྱབ་ཀྱི་ཆར་དཀྲིས་པའི་

[053A]༄༅། །སྟག་གི་པགས་པའི་སྨད་གཡོགས་ཅན། ཞབས་གཉིས་དཀྱིལ་ཀྲུང་ཕྱེད་པ་དང་གཉིས་གཡས་བརྐྱང་གཡོན་བསྐུམ་པས་བཞུགས་པ། འདབ་མ་
བརྒྱད་ལ་ཤར་དུ་གཽ་རི་སེར་མོ། །གཡས་མདའ་དང་གྲི་གུག་གཡོན་གཞུ་དང་ཁྲག་གིས་གང་བའི་ཐོད་པ་ལ་གནས་པའི་ཉ་རོ་ཧི་ཏ་འཛིན་པ། ལྷོར་ཆོམ་རྐུན་མ་དམར་མོ་
གཡས་རྡོ་རྗེ་དང་ཊ་མ་རུ། གཡོན་ལྕགས་ཀྱུ་དང་ཁྲག་གིས་གང་བའི་ཐོད་པ་ལ་གནས་པའི་ཕག་འཛིན་པ། ནུབ་ཏུ་རོ་ལངས་མ་དཀར་སེར། གཡས་རལ་གྲི་དང་རུས་སྦལ་དང་
བཅས་པའི་ཐོད་ཁྲག་གཡོན་ཆང་གིས་གང་བའི་ཐོད་པ་དང་དྲི་ཆུས་གང་བའི་ཐོད་པ་འཛིན་པ། བྱང་དུ་གྷ་སྨ་རི་ལྗང་སེར་གཡས་རྐང་མར་གྱིས་གང་བའི་ཐོད་པ་ལ་གནས་པའི་
སྦྲུལ་དང་མི་འཇིགས་པའི་ཕྱག་རྒྱ། གཡོན་རྡོ་རྗེས་མཚན་པའི་མེ་ཐབ་དང་རྡོ་རྗེས་མཚན་པའི་དགྲ་སྟ་འཛིན་པ། དབང་ལྡན་དུ་པུ་ཀ་སི་སེར་མོ་གཡས་ཤས་གང་བའི་ཐོད་པ་ལ་
གནས་པའི་སེང་གེ་དང་མཆོག་སྦྱིན་གྱི་ཕྱག་རྒྱ། གཡོན་དཔག་བསམ་ཤིང་གི་ཡལ་ག་དང་རིན་པོ་ཆེ་འཛིན་པ། མེར་ཤ་ཝ་རི་དཀར་མོ་གཡས་བྱང་ཆུབ་ཀྱི་སེམས་ཀྱིས་གང་
བའི་ཐོད་པ་ལ་གནས་པའི་དགེ་སློང་དང་རྡོ་རྗེ། གཡོན་ཁ་ཊྭཾ་ཀ་དང་ཞགས་པ་འཛིན་པ། བདེན་བྲལ་དུ་ཙཎྚ་ལི་སྔོན་མོ་ཕྱག་དང་པོ་གཉིས་ཀྱིས་ཁྲག་གིས་གང་བའི་ཐོད་པ་ལ་
གནས་པའི་སྟག་དང་པད་དཀར། ལྷག་མ་གཉིས་ཀྱིས་རླུང་རས་འཛིན་པ། རླུང་དུ་ཊོཾ་བཧི་ནི་ནག་མོ་གཡས་ཆང་གིས་གང་བའི་ཐོད་པ་དང་རྩེ་གསུམ་གྱེན་དུ་བསྟན་པ། གཡོན་

[053B] བརྒྱད་ཀའང་ཞལ་གཅིག་ཕྱག་བཞིམ། དེའི་ཕྱི་རོལ་གྱི་དབང་ལྡན་དུ་གླིང་བུ་མ་དམར་མོ་གླིང་བུ་
འཛིན་པ། མེར་པི་ཝང་མ་སེར་མོ་སྒེག་པའི་ཉམས་ཀྱིས་པི་ཝང་འཛིན་པ། བདེན་བྲལ་དུ་མུ་ཀུཎྚ་མ་དཀར་མོ་རྔ་མུ་ཀུཎྚ་འཛིན་པ། རླུང་དུ་རྫ་རྔམ་དུད་ཁ་རྫ་རྔ་འཛིན་པ། བཞི་
ཀའང་ཞལ་གཅིག་ཕྱག་གཉིས་ཀྱིས་རང་རང་གི་རོལ་མོ་སྒྲོགས་པ། ལྷ་མོ་བཅུ་གཉིས་པོ་ཐམས་ཅད་ཞབས་གཡོན་བརྐྱང་བའི་སྐྱིལ་ཀྲུང་ཕྱེད་པའི་གར་སྟབས་ཅན་ནོ། །ཤར་
སྒོར་རྟ་གདོང་མ་ནག་མོ་ནག་དཀར་སེར་བའི་ཞལ་གསུམ་སྟེང་དུ་རྟ་གདོང་ལྗང་གུ། གཡས་ལྕགས་ཀྱུ་རལ་གྲི། གཡོན་ཞགས་པ་སྡིགས་འཛུབ་མཛད་པ། ལྷོ་སྒོར་ཕག་
གདོང་མ་སེར་མོ་སེར་ནག་དཀར་བའི་ཞལ་གསུམ་སྟེང་དུ་ཕག་གདོང་དམར་པོ། །གཡས་ཞགས་པ་རྡོ་རྗེ། གཡོན་འཁོར་ལོ་དྲིལ་བུ་འཛིན་པ། ནུབ་སྒོར་ཁྱི་གདོང་མ་དམར་
མོ་དམར་ནག་དཀར་བའི་ཞལ་གསུམ་སྟེང་དུ་ཁྱི་གདོང་སེར་པོ། །གཡས་ལྕགས་སྒྲོག་རྡོ་རྗེ། གཡོན་འཁོར་ལོ་དྲིལ་བུ་འཛིན་པ། བྱང་སྒོར་སེང་གདོང་མ་ལྗང་གུ་ལྗང་ནག་
དཀར་བའི་ཞལ་གསུམ་སྟེང་དུ་སེང་གདོང་དམར་པོ། །གཡས་དྲིལ་བུ་རྡོ་རྗེ། གཡོན་འཁོར་ལོ་ལྕགས་ཀྱུ་འཛིན་པ། བཞི་ཀའང་ཞལ་བཞི་ཕྱག་བཞི་པ་དབུ་སྐྲ་དམར་སེར་
གྱེན་དུ་བརྫེས་པ། ཞབས་གཡས་བསྐུམ་ཞིང་གཡོན་བརྐྱང་བའི་སྟབས་ཀྱིས་བཞུགས་པ། ལྷ་ཐམས་ཅད་ཀྱང་ཞལ་རེ་རེ་ལ་སྤྱན་གསུམ་གསུམ་དང་ལྡན་ཞིང་ཕྱག་རྒྱ་ལྔས་

[054A]༄༅། །བརྒྱན་པའོ། །གཙོ་བོ་ཡབ་ཡུམ། གཽ་རི། པུ་ཀ་སི་རྣམས་ལ་མི་བསྐྱོད་པ། ཙཽ་རི། ཤ་ཝ་རི། གླིང་བུ་མ། རྟ་གདོང་མ་རྣམས་ལ་རྣམ་
སྣང། བཻ་ཏ་ལི། ཙཎྚ་ པི་ཝང་མ། ཕག་གདོང་མ་རྣམས་ལ་རིན་འབྱུང། གྷ་སྨ་རི། ཊོམྦྷི་ནི། མུ་ཀུ་ཊ་མ། ཁྱི་གདོང་མ་རྣམས་ལ་འོད་དཔག་མེད། རྗ་རྔ་མ་
སེང་གདོང་མ་གཉིས་ལ། དོན་གྲུབ་ཀྱིས་དབུ་བརྒྱན། གཙོ་བོའི་ཐུགས་ཁར་ས་བོན་ཧཱུཾ་ཡིག་གིས་མཚན་པ། བཟླས་བྱའི་སྔགས་ནི། ཨོཾ་དེ་ཝ་བི་ཙུ་བྫྲ་ཧཱུཾ་ཧཱུཾ་ཧཱུཾ་ཕགས་སཱ་ཧཱ། གཙོ་བོའི་སྙིང་
བོའོ༑ ༑ཨོཾ་ཨ་ནཾ་བྫྲ་ནཱི་ར་ཨྟྨ་ཡེ་ཧཱུཾ་ཕགས་སཱ་ཧཱ།   ། །ཨོཾ་བྫྲ་གཽ་རི་ཧཱུཾ་སཱཧཱ། ཨོཾ་བྫྲ་ཙཽ་རི་ཧཱུཾ་སཱ་ཧཱ། ཨོཾ་བྫྲ་བྷཱཻ་ ཨོམ་བྫྲ་གྷ་སྨ་རི་ཧཱུཾ་སཱ་ཧཱ། ཨོམ་བྫྲ་
བུཀྐ་སི་ཧཱུཾ་སཱ་ཧཱ། ཨོཾ་བྫྲ་ཤ་ཝ་རི་ཧཱུཾ་སཱ་ཧཱ། ཨོཾ་བྫྲ་ཙཎྚ་ ཨོཾ་བྫྲ་ཊོམྦྷི་ནི་ཧཱུཾ་སཱ་ཧཱ།   ། །ཨོཾ་བྫྲ་བ་ཤ་ཧཱུཾ་སཱ་ཧཱ། ཨོཾ་བྫྲ་པི་ཎི་ཧཱུཾ་སཱ་ཧཱ། ཨོཾ་
བྫྲ་མུ་ཀུ་ཊི་ཧཱུཾ་སཱ་ཧཱ། ཨོཾ་བྫྲ་མྲི་ཏཾ་གེ་ཧཱུཾ་སཱ་ཧཱ། ཨོཾ་བྫྲ་ཨ་ཤཱ་མུ་ཁེ་ཧཱུཾ་སཱ་ཧཱ། ཨོཾ་བྫྲ་བ་ར་ཧཱི་མུ་ཁེ་ཧཱུཾ་སཱ་ཧཱ། ཨོཾ་བྫྲ་ཤྭ་ན་སྱ་མུ་ཁེ་ཧཱུཾ་སཱ་ཧཱ། ཨོཾ་བྫྲ་སཾ་ཧ་མུ་ཁེ་ཧཱུཾ་སཱ་ཧཱ་
  །གཞན་ཐམས་ཅད་སྙིང་པོ་ཀྱཻ་རྡོར་ལྷ་དགུ་མ་བཞིན་སྦྱོར།། ༄༅། །གཉིས་པ་ཐུགས་ཀྱཻ་རྡོ་རྗེ་ལྷ་བཅུ་བདུན་གྱི་སྒྲུབ་ཐབས་ནི་ ། །རང་ཉིད་སྐད་ཅིག་གིས་ཀྱཻ་རྡོ་རྗེ་ཞལ་གཅིག་ཕྱག་
གཉིས་པ༑ ཞེས་པ་ནས། དབུས་སྔོ་བའི་ ཞེས་པའི་བར་སྔ་མ་དང་འདྲུ་ འདབ་མ་བརྒྱད་ལ་ཐོད་པ་དང་ཉི་མའི་གདན་

[054B] གདན་དབུས་མའི་སྟེང་དུ་རང་ཉིད་བཅོམ་ལྡན་འདས་ཐུགས་ཀྱཻ་རྡོ་རྗེ་སྐུ་མདོག་ནག་པོ་ནག་དཀར་དམར་བའི་
ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་རང་དང་འདྲ་བའི་ཡུམ་རྡོ་རྗེ་ལུ་གུ་རྒྱུད་མ་ལ་འཁྱུད་པ། གཡས་འོག་མ་གཉིས་ཀྱིས་མདའ་དང་རྩེ་གསུམ། གཡོན་
འོག་མ་གཉིས་ཀྱིས་གཞུ་དང་ཐོད་པ་འཛིན་པ། ཞལ་རེ་རེ་ལའང་དམར་ལ་ཟླུམ་པའི་སྤྱན་གསུམ་གསུམ་དང་ལྡན་ཞིང་སྣ་ཚོགས་རྡོ་རྗེས་མཚན་པའི་དབུ་སྐྲ་ཁམ་སེར་གྱེན་དུ་བརྫེས་པ་
ཐོད་སྐམ་ལྔས་དབུ་ལ་བརྒྱན་ཅིང་མགོ་རློན་ལྔ་བཅུས་དོ་ཤལ་བྱས་པ། ཕྱག་རྒྱ་དྲུག་གིས་རྒྱས་བཏབ་ཅིང་རྒྱབ་ཀྱི་ཆར་དཀྲིས་པའི་སྟག་གི་པགས་པའི་སྨད་གཡོགས་གསོལ་བ། ཞབས་
གཡོན་པའི་བརླ་ལ་གཡས་པའི་སེན་མོ་གཏང་པའི་སྐྱིལ་དཀྲུང་ཕྱེད་པའི་གར་སྟབས་ཀྱིས་བཞུགས་པ། འདབ་མ་བརྒྱད་ལ་ཤར་དུ་རྡོ་རྗེ་དྲག་མོ་དཀར་མོ་གཡས་མདའ་དང་ལྕགས་ཀྱུ་
གཡོན་གཞུ་དང་བྱང་ཆུབ་ཀྱི་སེམས་ཀྱིས་གང་བའི་ཐོད་པ་འཛིན་པ། ལྷོར་གཟུགས་རྡོ་རྗེ་མ་སེར་མོ་གཡས་རྡོ་རྗེ་དང་མདུད། གཡོན་ཞགས་པ་དང་ཁྲག་གིས་གང་བའི་ཐོད་པ་འཛིན་
པ༑ ནུབ་ཏུ་འདོད་ཆགས་རྡོ་རྗེ་མ་དམར་མོ་གཡས་རལ་གྲི་དང་རྡོ་རྗེ། གཡོན་དྲི་ཆུས་གང་བའི་ཐོད་པ་དང་དྲིལ་བུ་འཛིན་པ། བྱང་དུ་རྡོ་རྗེ་ཞི་བ་མ་ལྗང་གུ་གཡས་དེ་ལ་བ་དང་བ་དན་
རྩེ་གསུམ་པ། གཡོན་རྡོ་རྗེ་མཚན་པའི་ཁ་ཊྭཾ་ག་དང་སྨན་གྱིས་གང་བའི་ཐོད་པ་འཛིན་པ། དབང་ལྡན་དུ་རྡོ་རྗེ་གནོད་སྦྱིན་མ་དཀར་སེར་གཡས་དབྱུག་པ་དང་ཨུཏྤལ། གཡོན་བདུད་

[055A]༄༅། །རྩིས་གང་བའི་ཐོད་པ་དང་ཊ་མ་རུ་འཛིན་པ། མེར་རྡོ་རྗེ་མཁའ་འགྲོ་མ་དམར་སེར་གཡས་པདྨ་དང་མེ་ལོང། གཡོན་རྐང་མར་གྱིས་གང་བའི་ཐོད་པ་དང་དགྲ་
སྟ་འཛིན་པ། བདེན་བྲལ་དུ་སྒྲ་རྡོ་རྗེ་མ་སྔོ་དམར་གཡས་ཤག་ཏི་དང་དུང། གཡོན་འཁོར་ལོ་དང་ཁྲག་གིས་གང་བའི་ཐོད་པ་འཛིན་པ། རླུང་དུས་རྡོ་རྗེ་མ་དཀར་ལྗང་གཡས་པདྨ་དང་རྡོ་རྗེ་
གཡོན་བདུད་རྩི་ལྔ་དང་ཤ་ལྔས་གང་བའི་ཐོད་པ་མི་ལྤགས་ཀྱིས་གཡོགས་པ་དང་དྲིལ་བུ་འཛིན་པ། བརྒྱད་ཀའང་ཞལ་གཅིག་ཕྱག་བཞི་མ། ཕྱིའི་དབང་ལྡན་དུ་གླིང་བུ་མ་དམར་མོ་གླིང་
བུ་འཛིན་པ། མེར་པི་ཝང་མ་སེར་མོ་པི་ཝང་འཛིན་པ། བདེན་བྲལ་དུ་མུ་གུ་ཊ་མ་དཀར་མོ་མུ་གུ་ཊ་འཛིན་པ། རླུང་དུ་རྫ་རྔ་མ་དུད་ཁ་རྫ་རྔ་འཛིན་པ། བཞི་ཀ་ཞལ་གཅིག་ཕྱག་གཉིས་
ཀྱིས་རང་རང་གི་རོལ་མོ་སྒྲོགས་པ། ལྷ་མོ་བཅུ་གཉིས་པོ་ཐམས་ཅད་ཞལ་གཅིག་སྤྱན་གསུམ་པ་རལ་བའི་ཅོད་པན་ནག་པོ་ལ་ཐོད་པ་ལྔ་དང་འཁོར་ལོ་ལ་སོགས་པས་བརྒྱན་པ། ལྷ་རྫས་
ཀྱི་ན་བཟའ་གསོལ་པ། སྐྱིལ་ཀྲུང་ཕྱེད་པའི་གར་གྱིས་བཞུགས་པ། ཤར་སྒོར་རྡོ་རྗེ་ལྕགས་ཀྱུ་མ་སྔོ་བསང་སྔོ་ནག་དཀར་བའི་ཞལ་གསུམ་ཕྱག་དྲུག་གི་གཡས་ལྕགས་ཀྱུ་རལ་གྲི་འཁོར་
ལོ༑ ༑གཡོན་ཞགས་པ་སྡིགས་འཛུབ་དྲིལ་བུ་འཛིན་པ། ལྷོ་སྒོར་རྡོ་རྗེ་ཞགས་བ་མ་དཀར་སེར་དཀར་ནག་དམར་བའི་ཞལ་གསུམ་ཕྱག་དྲུག་གི་གཡས་ཞགས་པ་རྡོ་རྗེ་རལ་གྲི། གཡོན་
འཁོར་ལོ་དྲིལ་བུ་སྡིགས་འཛུབ་དང་བཅས་པའི་ཞགས་པ་འཛིན་པ། ནུབ་སྒོར་རྡོ་རྗེ་ལྕགས་སྒྲོག་མ་དམར་མོ་དམར་ནག་དཀར་བའི་ཞལ་གསུམ་ཕྱག་དྲུག་གི་གཡས་ལྕགས་སྒྲོག་རྡོ་རྗེ་

[055B] གཡོན་འཁོར་ལོ་དྲིལ་བུ་ལྕགས་ཀྱུ་འཛིན་པ། བྱང་སྒོར་རྡོ་རྗེ་དྲིལ་བུ་མ་ལྗང་གུ་ལྗང་ནག་དཀར་བའི་ཞལ་གསུམ་ཕྱག་དྲུག་གི་གཡས་དྲིལ་བུ་རྡོ་རྗེ་རལ་གྲི། གཡོན་
འཁོར་ལོ་ལྕགས་ཀྱུ་ཞགས་པ་འཛིན་པ། བཞི་ཀའང་ཞལ་རེ་རེ་ལ་སྤྱན་གསུམ་གསུམ་པ། དབུ་སྐྲ་དམར་སེར་འབར་ཞིང་གྱེན་དུ་བརྫེས་པ། ཐོད་སྐམ་ལྔ་དང་འཁོར་ལོ་ལ་སོགས་
པས་བརྒྱན་ཅིང་སྟག་གི་པགས་པའི་ཤམ་ཐབས་ཅན། ཞབས་གཡས་བརྐྱང་གཡོན་བསྐུམ་པའི་གར་སྟབས་ཀྱིས་བཞུགས་པ། གཙོ་བོ་ཡབ་ཡུམ་དང་སྐྲ་རྡོ་རྗེ་མ་ལ་མི་བསྐྱོད་པ་
རྡོ་རྗེ་དྲག་མོ་དང། ས་རྡོ་རྗེ་མ་དང། གླིང་བུ་མ་དང། རྡོ་རྗེ་ལྕགས་ཀྱུ་མ་རྣམས་ལ་རྣམ་སྣང། རྡོ་རྗེ་གཟུགས་མ་དང། རྡོ་རྗེ་མཁའ་འགྲོ་མ། པི་ཝང་མ། རྡོ་རྗེ་ཞགས་པ་མ་
རྣམས་ལ་རིན་འབྱུང། རྡོ་རྗེ་ཆགས་པ་མ། མུ་ཀུ་ཊ་མ་དང་རྡོ་རྗེ་ལྕགས་སྒྲོག་མ་རྣམས་ལ་འོད་དཔག་མེད། རྡོ་རྗེ་ཞི་བ་མ་རྡོ་རྗེ་གནོད་སྦྱིན་མ། རྫ་རྔ་མ། རྡོ་རྗེ་དྲིལ་བུ་མ་རྣམས་ལ་དོན་
གྲུབ་ཀྱིས་དབུ་བརྒྱན། གཙོ་བོའི་ཐུགས་ཁར་ས་བོན་ཧཱུཾ་ཡིག་གིས་མཚན་པ།   ། ཨོཾ་ཨཱ་ཧཱུཾ་ཧྲིཿ་སཱ་ཧཱ།   སོ་སོའི་སྔགས་ནི་ ། ཨོཾ་ཀི་
ཊི་ཀི་ཊི་བྫྲ་ཧཱུཾ་ཧཱུཾ་ཧཱུཾ་ཕཊ་སཱ་ཧཱ།   ། །ཨོཾ་ཨཱ་ལཾ་ཧཱུཾ་ཕཊ་སཱ་ཧཱ།   །དེ་བཞིན་དུ་ ། ཨཾ་ཨཱཾ་ཨཱིཾ་ཨཱིཾ་ཨུཾ་ཨཱུཾ་ཨཾ་ཨཱ་ཨོཾ་ཨཽཾ་ཨིཾ་ཨཱིཾ། བྫྲ་ཨང་ཀུ་ཤ་ཛཿ་
བྫྲ་པཱ་ཤ་ཧཱུཾ། བྫྲ་སྥོཊ་ བྫྲ་གྷཎྚ་ཧོཿ་  ། ཨོཾ་ཨཱ་དང་མཐར་ཧཱུཾ་ཕཊ་སཱ་ཧཱ།   །གཞན་ཐམས་ཅད་སྙིང་པོ་

[056A]༄༅། །ཀྱཻ་རྡོར་བཞིན་སྦྱོར།། ༄༅། །གསུང་ཀྱཻ་རྡོ་རྗེ་ལྷ་བཅུ་གསུམ་གྱི་སྒྲུབ་ཐབས་ནི་ ། རང་ཉིད་སྐད་ཅིག་གིས་ཀྱཻ་རྡོ་རྗེ་  ། གདན་
དབུས་མའི་སྟེང་དུ་རང་ཉིད་གསུང་ཀྱཻ་རྡོ་རྗེ་སྐུ་མདོག་ནག་པོ་ཞལ་གཅིག་ཕྱག་བཞི་པ། གཡས་དང་པོས་རྡོ་རྗེས་མཚན་པའི་དབྱུག་པ་གདེངས་ཤིང་གཡོན་དང་པོས་རྡོ་རྗེས་མཚན་པའི་
ཐོད་པ་ཁྲག་གིས་གང་བ་འཛིན་པ། ལྷག་མ་གཉིས་ཀྱིས་རང་འདྲའི་ཡུམ་རྡོ་རྗེ་ཕག་མོ་ལ་འཁྱུད་པ། དམར་ལ་ཟླུམ་པའི་སྤྱན་གསུམ་དང་ལྡན་ཞིང་  ། གར་སྟབས་ཀྱིས་བཞུགས་
པ༑   གཙོ་བོའི་སྔགས་ ། ཨོཾ་ཛྭ་ལ་ཛྭ་ལ་བྷྱོ་ཧཱུཾ་ཧཱུཾ་ཕགས་སཱ་ཧཱ།  ། །།
༄༅། །སྐུ་ཀྱཻ་རྡོ་རྗེ་ལྷ་བཅུ་བདུན་གྱི་སྒྲུབ་ཐབས་ནི་ ། རང་ཉིད་སྐད་ཅིག་གིས་ཀྱཻ་རྡོ་རྗེ་  ། གདན་དབུས་མའི་སྟེང་དུ་རང་ཉིད་སྐུ་ཀྱཻ་རྡོ་རྗེ་འཇིག་རྟེན་གསུམ་
ཀུན་དུ་བསྐྱོད་པ་སྐུ་མདོག་ནག་པོ་ཞལ་གཅིག་ཕྱག་གཉིས་གཡས་རྡོ་རྗེ་རྩེ་ལྔ་བའི་དབྱུག་པ་རྡེག་པའི་ཚུལ་གྱིས་འཛིན་ཅིང། གཡོན་རྡོ་རྗེས་མཚན་པའི་ཐོད་པ་ཁྲག་གིས་གང་བ་འཛིན་པས་
ཡུམ་རྡོ་རྗེ་བདག་མེད་མ་སྔོན་མོ་ཞལ་གཅིག་ཕྱག་གཉིས་གྲི་ཐོད་འཛིན་པ་ལ་འཁྱུད་པ། དམར་ལ་ཟླུམ་པའི་སྤྱན་གསུམ་དང་ལྡན་ཞིང།   ། གར་སྟབས་ཀྱིས་བཞུགས་པ།  
འཁོར་གྱི་ལྷ་རིགས་བདག་ས་བོན་ཐམས་ཅད་ཐུགས་ཀྱཻ་རྡོར་དང་འདྲ། བཟླས་བྱའི་སྔགས་ ། ཨོཾ་ཏྲཻ་ལོ་ཀྱ་ཨ་ཀྵེ་པ་ཧཱུཾ་ཧཱུཾ་ཧཱུཾ་ཕགས་སཱ་ཧཱ།  །    ༈    །།

[056B] བདག་སྐྱེད་ཀྱི་མཆོད་པའང་གི་གཡོན་ངོས་ནས་མགོ་བརྩམ་ཞིང། ཕྱོགས་སྐྱོང་གི་མཆོད་པ་རང་གི་གཡས་དང་འབུལ་ཡུལ་གྱི་གཡོན་ངོས་ནས་མགོ་བརྩམ་སྟེ་བཤམ། སམ་བུ་ཊ་ནས་བཤད་པའི་བདེ་
མཆོག་རྡོར་སེམས་ཞི་བ་ལྷ་སོ་བདུན་གྱི་སྒྲུབ་ཐབས་ནི་ ། རང་ཉིད་སྐད་ཅིག་གིས་བདེ་མཆོག་ཞལ་གཅིག་ཕྱག་གཉིས་ཡུམ་དང་བཅས་པའི་སྐུར་བཞེངས་པར་གྱུར།   ། ཨོཾ་ཨཱ་བྫྲ་གྷཎྚ་ཧོ་
སཱ་ཧཱ༑   །ནང་མཆོད་བྱིན་བརླབས་ནས་བདག་སྐྱེད་ཀྱི་མཆོད་པ་བྱིན་བརླབས་ཀྱི་བར་འཇམ་རྡོར་དང་འདྲ་ ། སངས་རྒྱས་ཆོས་དང་དགེ་འདུན་ལ། །རྟག་ཏུ་བདག་ནི་སྐྱབས་སུ་མཆི། །ཐེག་པ་གསུམ་པོ་
ཐམས་ཅད་དང། རྣལ་འབྱོར་གསང་སྔགས་མཁའ་འགྲོ་མ། །དཔའ་བོ་དཔའ་མོ་དབང་ལྷ་མོ། །བྱང་ཆུབ་སེམས་དཔའ་བདག་ཉིད་ཆེ། །ཁྱད་པར་དུ་ཡང་སློབ་དཔོན་ལ། །
རྟག་ཏུ་སྐྱབས་སུ་མཆི་བར་བགྱི། །སེམས་ཅན་ཀུན་གྱི་དོན་གྱི་ཕྱིར། །བདག་ནི་ཧེ་རུ་ཀར་གྱུར་ནས། །སེམས་ཅན་ཐམས་ཅད་ཧེ་རུ་ཀའི། །གོ་འཕང་མཆོག་ལ་དགོད་པར་བགྱི། །
  རྡོ་རྗེ་སེམས་དཔའི་བསྒོམ་བཟླས་སྔར་དང་འདྲ་བ་ལ་ ། ཡུམ་རྡོ་རྗེ་སྙེམས་མ་དཀར་མོ་ཞལ་གཅིག་ཕྱག་གཉིས་གྲི་གུག་དང་ཐོད་པ་འཛིན་པ་ལ་འཁྱུད་པ།   ། ཨོཾ་བྫྲ་
ཧེ་རུ་ཀ་ས་མ་ཡ་མ་ནུ་པཱ་ལ་ཡ། བྫྲ་ཧེ་རུ་ཀ་དྭེ་ནོ་པ།   ། སརྦ་ཏ་ཐཱ་ག་ཏ་བྫྲ་ཧེ་རུ་ཀ་མ་མེ་མུཉྫ་ཧེ་རུ་ཀ་བྷ་ཝ་མ་ཧཱ་ས་མ་ཡ་ས་ཏྭ་ཨཱ་ཧཱུཾ་ཕགས།   ། རང་བདེ་
མཆོག་རྡོར་སེམས་སུ་གསལ་བའི་ཐུགས་ཁའི་ས་བོན་གྱི་འོད་ཟེར་གྱིས་རང་བཞིན་གྱི་གནས་ནས་བླ་མ་རྡོ་རྗེ་འཆང་གི་རྣམ་པ་ཅན་དང་བདེ་མཆོག་གི་དཀྱིལ་འཁོར་ལ་  ། འོད་ཟེར་

[057A]༄༅། །རང་གི་སྙིང་ཀར་ཐིམ། །གང་གི་དྲིན་གྱིས་བདེ་ཆེན་གནས། །སྐད་ཅིག་གིས་ནི་ཐོབ་འགྱུར་པ། །བླ་མ་རིན་ཆེན་ལྟ་བུ་ཡི། །རྡོ་རྗེ་ཅན་ཞབས་པད་ལ་
འདུད༑ ༑རྡོ་རྗེ་སེམས་དཔའ་བདེ་བ་ཆེ། །ཡེ་ཤེས་བདེ་ཆེན་རོལ་པ་ལས། །སྣ་ཚོགས་འཁོར་ལོས་སྤྲུལ་པ་ཅན། །དཀྱིལ་འཁོར་ལྷ་ཚོགས་རྣམས་ལ་འདུད། །ཨོཾ་ཨཱརྒྷཾ་
པྲཏི་ཙྪ་ཧཱུཾ་སཱ་ཧཱ།  ཞེས་པ་ནས།  ཨོཾ་ཤསྟ་པྲ་ཏི་ཙྪ་ཧཱུཾ་སཱ་ཧཱ། དཀོན་མཆོག་གསུམ་ལ་བདག་སྐྱབས་མཆི། ། ཞེས་པ་ནས།  སངས་རྒྱས་འགྲུབ་པར་ཤོག་བགྲོད་དཀའ་སྲིད་པའི་
རྒྱ་མཚོ་ལས། །བདག་གིས་འགྲོ་རྣམས་བསྒྲལ་བའི་ཕྱིར། །རང་གི་བདག་ཉིད་སྐད་ཅིག་མ། །སངས་རྒྱས་རྣམས་ལ་དབུལ་བར་བགྱི། ། ཧེ་རུ་ཀའི་ཡིག་བརྒྱ་ཚར་གཅིག་བརྗོད་དེ།  ཚོགས་
ཞིང་རྣམས་ལ་རང་ལ་ཐིམ་པས་བྱིན་གྱིས་བརླབ་པར་གྱུར། ཨོཾ་ཤུ་ནཡ་ ཞེས་པ་ནས།  སྟོང་པའི་ངང་ལས་བཅོམ་ལྡན་འདས་རྡོ་རྗེ་སེམས་དཔའི་རྟེན་དང་བརྟེན་པའི་དཀྱིལ་འཁོར་ཡོངས་སུ་
རྫོགས་པར་གྱུར་པ་ནི། འོག་ཏུ་རྡོ་རྗེའི་ས་གཞི་ ཞེས་པ་ནས།  གཡས་སྐོར་དུ་མགྱོགས་པར་འཁོར་ཞིང་འབར་བའི་འཕྲེང་བ་ཕྱོགས་བཅུར་འཕྲོ་བ། དེའི་ཤར་དུ་གཤིན་རྗེ་གཤེད་ནག་
པོ་རྣམ་སྣང་གི་དབུ་རྒྱན་ཅན། ཕྱག་དྲུག་གི་གཡས་ལྕགས་ཀྱུ་འཁོར་ལོ་རྡོ་རྗེ། གཡོན་ཐུགས་ཀར་ཞགས་པ་བཟུང་ནས་སྡིགས་འཛུབ་མཛད་ཅིང་དྲིལ་བུ་དགྲ་སྟ་འཛིན་པ། ལྷོར་ཤེས་
རབ་མཐར་བྱེད་དཀར་པོ་རིན་འབྱུང་གི་དབུ་རྒྱན་ཅན། ཕྱག་དྲུག་གི་གཡས་རྡོ་རྗེ་ཞགས་པ་རྡོ་རྗེ་རལ་གྲི། གཡོན་སྙིང་ཀར་སྡིགས་འཛུབ་དྲིལ་བུ་དགྲ་སྟ་འཛིན་པ། ལྷོར་ཤེས་
རབ་མཐར་བྱེད་དཀར་པོ་རིན་འབྱུང་གི་དབུ་རྒྱན་ཅན། ཕྱག་དྲུག་གི་གཡས་རྡོ་རྗེ་ཞགས་པ་རྡོ་རྗེ་རལ་གྲི། གཡོན་སྙིང་ཀར་སྡིགས་འཛུབ་དྲིལ་བུ་དགྲ་སྟ་འཛིན་པ། ནུབ་ཏུ་པདྨ་མཐར་བྱེད་

[057B] ཕྱག་དྲུག་གི་གཡས་ལྕགས་སྒྲོག་པདྨ་རལ་གྲི། གཡོན་དྲིལ་བུ་དགྲ་སྟ་ཞགས་པ་འཛིན་པ། བྱང་དུ་བགེགས་མཐར་བྱེད་སྔོན་པོ་དོན་
གྲུབ་ཀྱི་དབུ་རྒྱན་ཅན། ཕྱག་དྲུག་གི་གཡས་རྡོ་རྗེ་དྲིལ་བུ་སྣ་ཚོགས་རྡོ་རྗེ་འཁོར་ལོ། །གཡོན་སྡིགས་འཛུབ་ཞགས་པ་གཏུན་ཤིང་དགྲ་སྟ་འཛིན་པ། ཤར་ལྷོར་མི་གཡོ་བ་སྔོན་པོ་རྣམ་
སྣང་གི་དབུ་རྒྱན་ཅན། ཕྱག་དྲུག་གི་གཡས་རལ་གྲི་འཁོར་ལོ་རྡོ་རྗེ། གཡོན་སྡིགས་འཛུབ་དགྲ་སྟ་ཞགས་པ་འཛིན་པ། ལྷོ་ནུབ་ཏུ་འདོད་པའི་རྒྱལ་པོ་སྔོན་པོ་རིན་འབྱུང་གི་དབུ་རྒྱན་ཅན་
ཕྱག་དྲུག་གི་དང་པོ་གཉིས་ཀྱིས་ཧཱུཾ་མཛད་ཀྱི་ཕྱག་རྒྱ་འཆིང་ཞིང་ལྷག་མ་གཡས་ལྕགས་ཀྱུ་རལ་གྲི། གཡོན་རྡོ་རྗེ་ཞགས་པ་འཛིན་པ། ནུབ་བྱང་དུ་དབྱུག་སྔོན་ཅན་སྔོན་པོ་འོད་དཔག་མེད་
ཀྱི་དབུ་རྒྱན་ཅན། ཕྱག་དྲུག་གི་གཡས་རྡོ་རྗེས་མཚན་པའི་དབྱུག་པ་སྔོན་པོ་རལ་གྲི་འཁོར་ལོ། །གཡོན་སྡིགས་འཛུབ་ཞགས་པ་པདྨ་དགྲ་སྟ་འཛིན་པ། བྱང་ཤར་དུ་སྟོབས་པོ་ཆེ་ནག་པོ་དོན་གྲུབ་ཀྱི་དབུ་རྒྱན་ཅན། ཕྱག་དྲུག་གི་གཡས་རྩེ་གསུམ་རལ་གྲི་འཁོར་ལོ། །གཡོན་སྙིང་ཁར་ཞགས་པ་བཟུང་ནས་སྡིགས་འཛུབ་མཛད་ཅིང་པདྨ་དགྲ་སྟ་འཛིན་པ། སྟེང་དུ་
གཙུག་ཏོར་འཁོར་ལོས་བསྒྱུར་བ་སྔོན་པོ་མི་བསྐྱོད་པའི་དབུ་རྒྱན་ཅན། ཕྱག་དྲུག་གི་དང་པོ་གཉིས་ཀྱིས་གཙུག་ཏོར་གྱི་ཕྱག་རྒྱ་སྤྱི་བོར་འཆིང་ཞིང། ལྷག་མ་གཡས་འཁོར་ལོ་པདྨ་
གཡོན་སྡིགས་འཛུབ་རལ་གྲི་འཛིན་པ། འོག་ཏུ་གནོད་མཛེས་སྔོན་པོ་མི་བསྐྱོད་པའི་དབུ་རྒྱན་ཅན། ཕྱག་དྲུག་གི་གཡས་རྡོ་རྗེ་འཁོར་ལོ་རིན་པོ་ཆེ། གཡོན་སྙིང་ཀར་ཞགས་པ་བཟུང་

[058A]༄༅། །ནས་སྡིགས་འཛུབ་མཛད་ཅིང་པདྨ་རལ་གྲི་འཛིན་པ། ཐམས་ཅད་ཀྱང་ཐོད་སྐམ་ལྔའི་དབུ་རྒྱན་དང་མགོ་རློན་ལྔ་བཅུའི་དོ་ཤལ་འཕྱང་ཞིང་ཕྱག་རྒྱ་ལྔས་བརྒྱན་
པ༑ སྲུང་འཁོར་གྱི་དབུས་སུ་འབྱུང་བཞི་རིམ་བརྩེགས་རི་རབ་དང་བཅས་པའི་སྟེང་དུ་ཆོས་འབྱུང་དཀར་པོ་ཟུར་གསུམ་པའི་ནང་དུ་མཚན་ཉིད་དང་ལྡན་པའི་གཞལ་ཡས་ཁང་གྲུ་བཞི་སྒོ་བཞི་
པ༑ ཕྱི་ནས་རིམ་པ་བཞིན་དཀར་སེར་དམར་ལྗང་སྔོ་བའི་རིམ་པ་ལྔ་དང་ལྡན་པའི་རིན་པོ་ཆེའི་རྩིགས་པས་བསྐོར་བའི་ནང་གིས་གཞི་ཐམས་ཅད་ཤར་དཀར། ལྷོ་སེར། ནུབ་
དམར༑ བྱང་ལྗང། དབུས་སྔོ་བ། རྩིག་པའི་ནང་དུ་འཁོར་ལོའི་འཕྲེང་བས་ཟླུམ་པོར་བསྐོར་བ། དེའི་ནང་དུ་པདྨའི་འཕྲེང་བས་ཟླུམ་པོར་བསྐོར་བ། དེའི་ནང་དུ་འོད་ཟེར་ཁ་དོག་
ལྔ་འཕྲོ་བའི་རྡོ་རྗེའི་འཕྲེང་བས་ཟླུམ་པོར་བསྐོར་བ་ལ་བརྟེན་པའི་ཀ་བ་བརྒྱད་ཀྱིས་བཏེགས་པའི་རྡོ་རྗེའི་གདུང་གིས་མཛེས་པར་ཕུབ་པའི་རྩེ་མོར་རྡོ་རྗེ་ནོར་བུ་རིན་པོ་ཆེའི་ཏོག་གིས་སྤྲས་པ་
གཞལ་ཡས་ཁང་གི་དབུས་སུ་ལྷ་གནས་རིམ་པ་བཞིའི་ནང་མའི་དབུས་དང་ཤར་དང་ཕྱི་མ་གསུམ་གྱི་ཕྱོགས་འཚམས་རྣམས་སུ་སྣ་ཚོགས་པདྨ་དང་ཐོད་པ་དང་ཟླ་
ནང་གི་ཕྱོགས་གཞན་གསུམ་དང་སྒོ་བཞིར་སྣ་ཚོགས་པདྨ་དང་ཐོད་པ་དང་ཉི་མའི་གདན་རེ་རེ། གདན་དབུས་མའི་སྟེང་དུ་རང་ཉིད་རྡོ་རྗེ་སེམས་དཔའ་སྐུ་མདོག་དཀར་ལ་དམར་བའི་
མདངས་ཅན། དཀར་སྔོ་དམར་བའི་ཞལ་གསུམ། རྩ་ཞལ་འཛུམ་ཞིང། ཞལ་རེ་རེ་འང་སྤྱན་གསུམ་གསུམ་དང་ལྡན་པ། ཕྱག་དྲུག་གི་དང་པོ་གཉིས་ཀྱིས་རྡོར་

[058B] ལྷག་མ་གཡས་རལ་གྲི་དང་ལྕགས་ཀྱུ། གཡོན་ཐོད་པ་དང་ཞགས་པ་འཛིན་པ། རལ་བའི་
ཐོར་ཅོག་ནག་པོ་ལ་ནོར་བུ་དང་སྣ་ཚོགས་རྡོ་རྗེ་དང་ཟླ་བ་ཕྱེད་པས་བརྒྱན་པ། སངས་རྒྱས་ལྔ་དང་ཐོད་པ་ལྔས་བརྒྱན་ཅིང་ཕྱག་རྒྱ་དྲུག་གིས་རྒྱས་བཏབ་པ། གར་གྱི་ཉམས་དགུ་དང་ལྡན་
ཞིང༑ ཉི་མའི་འོད་ཅན་སྐྱིལ་ཀྲུང་ཕྱེད་པས་བཞུགས་པ། དེའི་ཐུགས་ཁར་སྣ་ཚོགས་པད་ཟླ་ལ་ཡེ་ཤེས་སེམས་དཔའ་སྐུ་མདོག་དཀར་དམར་སངས་རྒྱས་ལྔའི་ཅོད་པན་དང་རིན་པོ་
ཆེའི་རྒྱན་གྱིས་སྤྲས་པ། རྡོར་དྲིལ་འཛིན་པའི་ཕྱག་གཉིས་ཀྱིས་རང་འདྲའི་ཤེས་རབ་མ་ལ་འཁྱུད་ཅིང། སེམས་དཔའི་སྐྱིལ་ཀྲུང་གིས་བཞུགས་པའི་ཐུགས་ཁར་ཟླ་གདན་ལ་ཏིང་ངེ་འཛིན་
སེམས་དཔའ་ཧཱུཾ་ཡིག་ནག་པོ། །ཤར་དུ་རྣམ་སྣང་དཀར་པོ་ཞལ་གཅིག་ཕྱག་བཞིའི་གཡས་འཁོར་ལོ་དྲིལ་བུ། གཡོན་ཐོད་པ་ཞགས་པ་འཛིན་པ། ལྷོར་རིན་འབྱུང་སེར་པོ་ཞལ་
གཅིག་ཕྱག་བཞིའི་གཡས་རིན་པོ་ཆེ་དང་ལྕགས་ཀྱུ། གཡོན་ཐོད་པ་ཞགས་པ་འཛིན་པ། ནུབ་ཏུ་འོད་དཔག་མེད་དམར་པོ་ཞལ་གཅིག་ཕྱག་བཞིའི་གཡས་མདའ་དང་པདྨ། གཡོན་
གཞུ་དང་ཞགས་པ་འཛིན་པ། བྱང་དུ་དོན་གྲུབ་ལྗང་གུ་ཞལ་གཅིག་ཕྱག་བཞིའི་གཡས་རྡོ་རྗེ་དང་ལྕགས་ཀྱུ། གཡོན་དྲིལ་བུ་ཐོད་པ་འཛིན་པ། དབང་ལྡན་དུ་སྤྱན་མ་དཀར་མོ་ཞལ་
གཅིག་ཕྱག་བརྒྱད་ཀྱི་གཡས་འཁོར་ལོ་རྡོ་རྗེ་རལ་གྲི་མདའ། གཡོན་ཐོད་པ་དྲིལ་བུ་ཞགས་པ་གཞུ་འཛིན་པ། མེར་མཱ་མ་ཀི་སྔོན་མོ་ཞལ་གཅིག་ཕྱག་བཅུ་གཉིས་མ་གཡས་མདའ་དང་རལ་

[059A]༄༅། །གྲི་རྡོ་རྗེ་འཁོར་ལོ་རིན་ཆེན་པདྨ། གཡོན་གཞུ་དང་ལྕགས་ཀྱུ་དྲིལ་བུ་ཞགས་པ་ཐོད་པ་ཁ་ཊྲཱཾ་ག་འཛིན་པ། བདེན་བྲལ་དུ་གོས་དཀར་མོ་དམར་མོ་ཞལ་གཅིག་
ཕྱག་བརྒྱད་ཀྱི་གཡས་མདའ་དང་པདྨ་རལ་གྲི་རྡོ་རྗེ། གཡོན་གཞུ་དང་ཐོད་པ་ཞགས་པ་དྲིལ་བུ་འཛིན་པ། རླུང་དུ་སྒྲོལ་མ་ལྗང་གུ་ཞལ་གཅིག་ཕྱག་བརྒྱད་ཀྱི་གཡས་ཨུད་པལ་དམར་པོ་
རལ་གྲི་ལྕགས་ཀྱུ་མདའ། གཡོན་འཁོར་ལོ་ཞགས་པ་ཐོད་པ་གཞུ་འཛིན་པ། རིམ་པ་གཉིས་པའི་ཤར་དུ་རྡོ་རྗེ་དྲག་མོ་དཀར་མོ་ཞལ་གཅིག་ཕྱག་བཞིའི་གཡས་མདའ་དང་ལྕགས་ཀྱུ། གཡོན་
གཞུ་དང་བྱང་ཆུབ་ཀྱི་སེམས་ཀྱིས་གང་བའི་ཐོད་པ་འཛིན་པ། ལྷོར་གཟུགས་རྡོ་རྗེ་མ་སེར་མོ་ཞལ་གཅིག་ཕྱག་བཞིའི་གཡས་རྡོ་རྗེ་དང་མདུང། གཡོན་ཞགས་པ་ཐོད་ཁྲག་འཛིན་པ་
ནུབ་ཏུ་འདོད་ཆགས་རྡོ་རྗེ་མ་དམར་མོ་ཞལ་གཅིག་ཕྱག་བཞིའི་གཡས་རལ་གྲི་རྡོ་རྗེ། གཡོན་དྲི་ཆུས་གང་བའི་ཐོད་པ་དྲིལ་བུ་འཛིན་པ། བྱང་དུ་རྡོ་རྗེ་ཞི་བ་མ་ལྗང་གུ་ཞལ་གཅིག་ཕྱག་
བཞིའི་གཡས་ཏེལ་བ་ཐུང་ངུ་དང་བ་དན་རྩེ་གསུམ་པ། གཡོན་རྡོ་རྗེས་མཚན་པའི་ཁ་ཊཱཾ་ག་དང་སྨན་གྱིས་གང་བའི་ཐོད་པ་འཛིན་པ། དབང་ལྡན་དུ་རྡོ་རྗེ་གནོད་སྦྱིན་མ་དཀར་སེར་ཞལ་
གཅིག་ཕྱག་བཞིའི་གཡས་དབྱུག་ཐོ་ཨུཏྤ་ལ། གཡོན་བདུད་རྩིས་གང་བའི་ཐོད་པ་ཅང་ཏེའུ་འཛིན་པ། མེར་རྡོ་རྗེ་མཁའ་འགྲོ་མ་དམར་སེར་ཞལ་གཅིག་ཕྱག་བཞིའི་གཡས་པདྨ་དང་
མེ་ལོང༑ གཡོན་རྐང་མར་གྱིས་གང་བའི་ཐོད་པ་དགྲ་སྟ་འཛིན་པ། བདེན་བྲལ་དུ་སྒྲ་རྡོ་རྗེ་མ་སྔོ་དམར་ཞལ་གཅིག་ཕྱག་བཞིའི་གཡས་ཤཀྟི་དང་དུང། གཡོན་འཁོར་ལོ་དང་ཁྲག་གིས་

[059B] རླུང་དུས་རྡོ་རྗེ་མ་དཀར་ལྗང་ཞལ་གཅིག་ཕྱག་བཞིའི་གཡས་པདྨ་རྡོ་རྗེ། གཡོན་ཤ་ལྔ་དང་བདུད་རྩི་ལྔས་གང་བའི་ཐོད་པ་མི་ལྤགས་ཀྱིས་གཡོགས་
པ་དང་དྲིལ་བུ་འཛིན་པ། རིམ་པ་གསུམ་པའི་ཤར་དུ་བཞད་མ་དམར་མོ་ཞལ་གཅིག་ཕྱག་གཉིས་རྡོར་དྲིལ་བཟང་ནས་བཞད་པའི་ཚུལ་ཅན། ལྷོར་སྒེག་མོ་སྔོན་མོ་ཞལ་གཅིག་ཕྱག་
གཉིས་རྡོར་དྲིལ་བཟུང་ཞིང་བསྙེམས་པའི་ཚུལ་ཅན། ནུབ་ཏུ་གླུ་མ་སེར་མོ་ཞལ་གཅིག་མ་སྐུ་ཅུང་ཟད་གཡོ་ཞིང་སྒེག་པའི་ཚུལ་གྱིས་ཕྱག་གཉིས་ཀྱིས་ཏིང་ཏིང་ཤག་འཛིན་པ། བྱང་དུ་
གར་མ་ལྗང་གུ་ཞལ་གཅིག་ཕྱག་གཉིས་གར་སྟབས་ཀྱིས་རྡོ་རྗེ་རྩེ་གསུམ་པ་དང་རྡོ་རྗེ་དྲིལ་བུ་འཛིན་པ། དབང་ལྡན་དུ་གླིང་བུ་མ་དམར་མོ། །མེར་པི་ཝང་མ་སེར་མོ། །བདེན་བྲལ་དུ་
མུ་ཀུ་ཎྚ་མ་དཀར་མོ། །རླུང་དུ་རྫ་རྔ་མ་དུ་བའི་མདོག་ཅན་བཞི་ཀའང་ཞལ་གཅིག་ཕྱག་གཉིས་ཀྱིས་རང་རང་གི་རོལ་ཆ་སྒྲོག་པའོ། །ཕྱིའི་སྣམ་བུ་ལ་མེར་མེ་ཏོག་མ་དཀར་མོ་ཞལ་གཅིག་
ཕྱག་གཉིས་ཀྱིས་འཁོར་ལོ་དང་མེ་ཏོག་གི་ཕྲེང་བ་འཛིན་པ། བདེན་བྲལ་དུ་བདུག་སྤོས་མ་དུ་བའི་མདོག་ཅན་ཞལ་གཅིག་ཕྱག་གཉིས་ཀྱིས་རིན་པོ་ཆེ་དང་སྤོས་སྣོད་འཛིན་པ། རླུང་དུ་
མར་མེ་མ་སེར་མོ་ཞལ་གཅིག་ཕྱག་གཉིས་ཀྱིས་པདྨ་དང་མར་མེའི་མཆོད་སྡོང་འཛིན་པ། དབང་ལྡན་དུ་དྲི་ཆབ་མ་དམར་མོ་ཞལ་གཅིག་ཕྱག་གཉིས་ཀྱིས་རལ་གྲི་དང་དྲིའི་དུང་ཆོས་འཛིན་པ་
ཤར་དུ་མེ་ལོང་མ་དཀར་མོ་ཕྱག་གཉིས་ཀྱིས་མེ་ལོང་འཛིན་པ། ལྷོར་རོ་མ་དམར་མོ་ཕྱག་གཉིས་ཀྱིས་རོའི་སྣོད་འཛིན་པ། ནུབ་ཏུ་རེག་བྱ་མ་ལྗང་གུ་ཕྱག་གཉིས་ཀྱིས་གོས་སྣ་ཚོགས་

[060A]༄༅། །འཛིན་པ། བྱང་དུ་ཆོས་མ་དཀར་མོ་ཕྱག་གཉིས་ཀྱིས་ཆོས་འབྱུང་དཀར་པོ་འཛིན་པ། རྣམ་སྣང་ལ་སོགས་པའི་ལྷ་ཐམས་ཅད་ཞལ་གཅིག་སྤྱན་གསུམ་པ་
རལ་པའི་ཅོད་པན་ནག་པོ་ལ་ཐོད་པ་ལྔ་དང་འཁོར་ལོ་ལ་སོགས་པས་བརྒྱན་ཅིང། ལྷ་རྫས་ཀྱི་ན་བཟའ་ཅན། སྐྱིལ་ཀྲུང་ཕྱེད་པའི་གར་གྱིས་བཞུགས་པའོ། །ཤར་སྒོར་རྡོ་རྗེ་ལྕགས་
ཀྱུ་མ་སྔོ་བསང་སྔོ་ནག་དཀར་བའི་ཞལ་གསུམ་ཕྱག་དྲུག་གི་གཡས་ལྕགས་ཀྱུ་རལ་གྲི་འཁོར་ལོ། །གཡོན་ཞགས་པ་སྡིགས་འཛུབ་དྲིལ་བུ་འཛིན་པ། ལྷོ་སྒོར་རྡོ་རྗེ་ཞགས་པ་མ་དཀར་
སེར་སེར་ནག་དམར་བའི་ཞལ་གསུམ་ཕྱག་དྲུག་གི་གཡས་ཞགས་པ་རྡོ་རྗེ་རལ་གྲི། གཡོན་འཁོར་ལོ་དྲིལ་བུ་སྡིགས་འཛུབ་དང་བཅས་པས་ཞགས་པ་འཛིན་པ། ནུབ་སྒོར་རྡོ་རྗེ་
ལྕགས་སྒྲོག་མ་དམར་མོ་དམར་ནག་དཀར་བའི་ཞལ་གསུམ་ཕྱག་དྲུག་གི་གཡས་ལྕགས་སྒྲོག་རྡོ་རྗེ་རལ་གྲི། གཡོན་འཁོར་ལོ་དྲིལ་བུ་ལྕགས་ཀྱུ་འཛིན་པ། བྱང་སྒོར་རྡོ་རྗེ་དྲིལ་བུ་
མ་ལྗང་གུ་ལྗང་ནག་དཀར་བའི་ཞལ་གསུམ་ཕྱག་དྲུག་གི་གཡས་དྲིལ་བུ་རྡོ་རྗེ་རལ་གྲི། གཡོན་འཁོར་ལོ་ལྕགས་ཀྱུ་ཞགས་པ་འཛིན་པ། བཞི་ཀའང་ཞལ་རེ་རེ་ལ་སྤྱན་གསུམ་གསུམ་པ་
དབུ་སྐྲ་དམར་སེར་གྱེན་དུ་བརྫེས་ཤིང། ཐོད་པ་ལྔ་དང་འཁོར་ལོ་ལ་སོགས་པས་བརྒྱན་པ། སྟག་གི་པགས་པའི་ཤམ་ཐབས་ཅན། ཞབས་གཡས་བརྐྱངས་ཤིང་གཡོན་བསྐུམས་
པའི་གར་སྟབས་ཅན་ནོ། །རྡོ་རྗེ་སེམས་དཔའ་ལ་སོགས་པའི་དེ་བཞིན་གཤེགས་པ་རྣམས་དང། མཱ་མ་ཀི་སྒྲ་རྡོ་རྗེ་མ། གླུ་མ། རེག་བྱ་རྡོ་རྗེ་མ་ཆོས་དབྱིངས་རྡོ་རྗེ་མ་རྣམས་ལ་མི་

[060B] སྤྱན་མ། རྡོ་རྗེ་དྲག་མོ། །ས་རྡོ་རྗེ་མ། མེ་ཏོག་མ། བཞད་མ། གླིང་བུ་མ། མེ་ལོང་མ། རྡོ་རྗེ་ལྕགས་ཀྱུ་མ་རྣམས་ལ་རྣམ་པར་སྣང་མཛད། རྡོ་རྗེ་མཁའ་འགྲོ་
མ༑ རྡོ་རྗེ་གཟུགས་མ། བདུག་སྤོས་མ། སྒེག་མོ། །པི་ཝང་མ། རྡོ་རྗེ་ཞགས་པ་མ་རྣམས་ལ་རིན་འབྱུང། གོས་དཀར་མོ། །འདོད་ཆགས་རྡོ་རྗེ་མ། མར་མེ་མ། དྲི་ཆབ་
མ༑ མུ་ཀུཎྜ་མ། རྡོ་རྗེ་ལྕགས་སྒྲོག་མ་རྣམས་ལ་སྣང་བ་མཐའ་ཡས། སྒྲོལ་མ། རྡོ་རྗེ་ཞི་བ་མ། རྡོ་རྗེ་གནོད་སྦྱིན་མ། གར་མཁན་མ། རོ་མ། རྫ་རྔ་མ། རྡོ་རྗེ་དྲིལ་བུ་མ་
རྣམས་ལ་དོན་ཡོད་གྲུབ་པས་དབུ་བརྒྱན་པའོ། ། ལྷ་སོ་སོའི་ས་བོན་ནི།  ཧཱུཾ་བཧུཾ་ཨཾ་ཧྲིཾ་ཁཾ། བཧུཾ་ཧཱུཾ་ཧྲཱིཾ་ཏཱཾ་ཨཾ་ཨཱཾ། ཨིཾ་ཨཱེཾ་ཨུ་ཨཱུཾ་ཨཾ་ཨཿ་རི་ཧཾ་ཨཱཾ་རཱིཾ་ལཾ་སཾ་ཁཾ་གཾ་བཾ་ལཾ་ནཾ་རཾ་ཨོཾ་ཨཽཾ་ཨེཾ་ཨཻཾ་
ཛཿ་ཧཱུཾ་བཾ་ཧོཿ་ ཞེས་པ་རྣམས་སོ། །ལྷ་སོ་སོའི་སྔགས་ནི།  ཨོཾ་བཛྲ་ཨ་མྲྀ་ཏ་མཧཱ་སུ་ཁ་ཧཱུཾ་ཧཾ་སཱ་ཧཱ།  གཙོ་བོའི་འོ། །རྣམ་སྣང་སོགས་ཀྱི་སྔགས་སོ་སོའི་ས་བོན་རེ་རེའི་མགོར།  ཨོཾ་ཨཱ་ ཞེས་དང། མཐར་  སཱ་ཧཱ།  ཞེས་
སྦྱར་བ་སྟེ།  ཨོཾ་ཨཱ་བཧུཾ་སཱ་ཧཱ།  ཞེས་པ་ནས།  ཨོཾ་ཨཱ་ཧོ་སཱ་ཧཱ།  ཞེས་པའི་བར་རོ། །གཏོར་འབུལ་གྱི་ཚེ།  རང་གི་ཐུགས་ཁའི་ས་བོན་གྱི་འོད་ཟེར་གྱིས་དབང་པོ་ལ་སོགས་པའི་ཕྱོགས་སྐྱོང་དང་ཞིང་སྐྱོང་
དང་ཀླུ་ལ་སོགས་པའི་འཁོར་གྱིས་བསྐོར་བའི་དཔལ་འཁོར་ལོ་བདེ་མཆོག་གི་རྟེན་དང་བརྟེན་པར་བཅས་པའི་དཀྱིལ་འཁོར་སྤྱན་དྲངས་ཏེ་མདུན་དུ་བཞུགས་པའི་དཀྱིས་འཁོར་བ་རྣམས་ཀྱི་
ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གསུམ་པ་དཀར་པོ་ནས་འབྲུ་ཙམ་འཁོད་པའི་རྡོ་རྗེའི་འོད་ཟེར་གྱི་སྤུ་གུས་དྲངས་ནས་གསོལ་བར་གྱུར། ཨོཾ་བཛྲ་ཌ་ཀི་ནི་ཨི་མཾ་བ་ལི་གྷྲི་ཧྣ་ ཛཿ་ཧཱུཾ་བཾ་

[061A]༄༅། །ཧོཿ་ས་མ་ཡ་སྟྭཾ་ཏྲི་ཤྱ་ཧོཿ་ འཁོར་གྱི་ལྷ་རྣམས་ཀྱི་སྔགས་ཚར་གཅིག་གིས་འཁོར་རྣམས་ལ་དབུལ་  ཨོཾ་ཨྲྒྷཾ་པྲ་ཏི་ཙྪ་ཧཱུཾ་སཱ་ཧཱ།  ཞེས་སོགས་ཀྱིས། ཆུ་གཉིས་ཉེར་སྤྱོད་རོལ་མོ་རྣམས་དང་
ལྷ་རྣམས་ཀྱི་སྔགས་ལ་འབྲུ་གསུམ་བཏགས་པས་ནང་མཆོད་དབུལ།  ཨོཾ་བཅོམ་ལྡན་དཔའ་བོའི་དབང་ཕྱུག་ལ་ཕྱག་འཚལ་ཧཱུཾ་ཧཱུཾ་ཕཊ། །ཨོཾ་བསྐལ་པ་ཆེན་པོའི་མེ་དང་མཉམ་པའི་འོད་ཧཱུཾ་ཧཱུཾ་ཕཊ། །ཨོཾ་
རལ་པའི་ཅོད་པན་མི་བཟད་པ་དང་ལྡན་ཧཱུཾ་ཧཱུཾ་ཕཊ། །ཨོཾ་མཆེ་བ་རྣམ་པར་གཙིགས་པ་འཇིགས་པའི་ཞལ་ཧཱུཾ་ཧཱུཾ་ཕཊ། །ཨོཾ་སྟོང་ཕྲག་ཕྱག་ནི་འབར་བའི་འོད་ཟེར་ཅན་ཧཱུཾ་ཧཱུཾ་ཕཊ། །ཨོཾ་དགྲ་
སྟ་ཞགས་གདེང་མདུང་དང་ཁ་ཊཱཾ་འཛིན་ཧཱུཾ་ཧཱུཾ་ཕཊ། །ཨོཾ་སྟག་གི་པགས་པའི་ན་བཟའ་འཛིན་པ་ཅན་ཧཱུཾ་ཧཱུཾ་ཕཊ། །ཨོཾ་སྐུ་ཆེན་དུང་ཁ་བགེགས་མཐར་མཛད་ལ་འདུད་ཧཱུཾ་ཧཱུཾ་ཕཊ། །ཨོཾ་
བཅོམ་ལྡན་འདས་མ་རྡོ་རྗེ་ཕག་མོ་ལ་ཕྱག་འཚལ་ཧཱུཾ་ཧཱུཾ་ཕཊ། །ཨོཾ་འཕགས་མ་རིག་མའི་དབང་ཕྱུག་ཁམས་གསུམ་གྱིས་མི་ཐུབ་ཧཱུཾ་ཧཱུཾ་ཕཊ། །ཨོཾ་འབྱུང་པོའི་འཇིགས་པ་ཐམས་
ཅད་རྡོ་རྗེ་ཆེན་པོས་འཇོམས་ཧཱུཾ་ཧཱུཾ་ཕཊ། །ཨོཾ་རྡོ་རྗེ་གདན་བཞུགས་གཞན་གྱིས་མི་ཐུབ་དབང་བྱེད་ཅན་ཧཱུཾ་ཧཱུཾ་ཕཊ། །ཨོཾ་གཏུམ་མོ་ཁྲོ་མོའི་གཟུགས་ཀྱིས་ཚངས་པ་སྐེམས་པར་
མཛད་ཧཱུཾ་ཧཱུཾ་ཕཊ། །ཨོཾ་བདུད་རྣམས་སྐྲག་ཅིང་སྐེམས་པས་གཞན་གྱི་ཕྱོགས་ལས་རྒྱལ་ཧཱུཾ་ཧཱུཾ་ཕཊ། །ཨོཾ་རྨུགས་བྱེད་རེངས་བྱེད་རྨོངས་བྱེད་ཀུན་ལས་རྣམ་པར་རྒྱལ་ཧཱུཾ་ཧཱུཾ་
ཕཊ༑ ༑ཨོཾ་རྡོ་རྗེ་ཕག་མོ་སྦྱོར་ཆེན་འདོད་དབང་མ་ལ་འདུད་ཧཱུཾ་ཧཱུཾ་ཕཊ། །སྲིད་པ་དང་མཉམ་ཞིབ་ཆགས་བཅོམས་ཀུན་དུ་རྟོག་པ་འཇོམས། །ཁྱོད་ནི་དངོས་པོ་མཐའ་དག་མཁའ་

[061B] །མགོན་པོ་ཤིན་དུ་བརྩེ་བ་ལྕི་བའི་ཆུས་བརླན་ཐུགས་ཀྱི་ཆུས། །མཛོད་ཅིག་ལྷ་མོ་རྣམས་ཀྱིས་བདག་ལ་ཤིན་ཏུ་རྗེས་བརྩེར་མཛོད། །དབང་པོ་
ལ་སོགས་པའི་ཕྱོགས་སྐོང་དང་ཞིང་སྐྱོང་འཁོར་དང་བཅས་པ་སྐད་ཅིག་གིས་འོད་གསལ་དུ་བཅུག་པ་ལས་བདེ་མཆོག་གི་ལྷར་བཞེངས་པའི་མགྲོན་རྣམས་ཀྱི་ལྗགས་ ཞེས་པ་ནས།།
གསོལ་བར་གྱུར། །ཨོཾ་ཁ་ཁ་ཁཱ་ཧི་ཁཱ་ཧི། །སརྦ་ཡཀྵ། རཀྵ་ས། བྷཱུ་ཏ། པྲེ་ཏ། པི་ཤཱ་ཙ། ཨུནྨ་ད། ཨ་པ་སྨཱ་ར། བཛྲ་ཊཱ་ཀ་ཊཱ་ཀི་ཡཱ་ད་ཡ། ཨི་མཾ་བ་ལིཾ་གྲི་ཧན་ཏུ་
ས་མ་ཡ་རཀྵ་ནྟུ། མཱ་མ་སརྦ་སིདྡྷི་མམེ་པྲ་ཡ་ཙྪ་ནྟུ། ཡ་ཐེ་པཾ། ཡ་ཐེ་ཥྚཾ། བཧུ་ཛ་ཐ། པི་པ་ཐ། ཛི་གྷྲ་ཐ། མཱ་ཏི་ཀྲ་མ་ཐ། མ་མ་སརྦྦ་ཀ་རྟ་ཡ། སད་སུ་ཁཾ་བི་ཤུད་དྷ་ཡེ་
ས་ཧ་ཡི་ཀ་བྷ་བནྟུ་ཧཱུཾ་ཧཱུཾ་ཕཊ་སཱ་ཧཱ། ཨོཾ་ཨྲྒྷཾ་ སོགས་ཀྱིས་མཆོད།  ལྷ་ཡི་ཚོགས་རྣམས་མ་ལུས་དང། །ཀླུ་ཡི་ཚོགས་རྣམས་མ་ལུས་དང། །གནོད་སྦྱིན་ཚོགས་རྣམས་མ་
ལུས་དང། །སྲིན་པོའི་ཚོགས་རྣམས་མ་ལུས་དང། །འབྱུང་པོའི་ཚོགས་རྣམས་མ་ལུས་དང། །ཡི་དྭགས་ཚོགས་རྣམས་མ་ལུས་དང། །ཤ་ཟའི་ཚོགས་རྣམས་མ་ལུས་
དང༑ ༑སྨྱོ་བྱེད་ཚོགས་རྣམས་མ་ལུས་དང། །བརྗེད་བྱེད་ཚོགས་རྣམས་མ་ལུས་དང། །མཁའ་འགྲོའི་ཚོགས་རྣམས་མ་ལུས་དང། །མ་མོའི་ཚོགས་རྣམས་མ་ལུས་དང། །
མ་ལུས་པ་ནི་ཐམས་ཅད་དག་འདིར་གཤེགས་བདག་ལ་དགོངས་སུ་གསོལ། །བསྟན་པ་བསྲུང་དང་འགྲོ་བའི་དོན་མཛད་ཕྱིར། །ཐུགས་དམ་བཅས་ཤིང་ཞལ་གྱིས་འཆེས་

[062A]༄༅། །པ་རྣམས། །དཔལ་ཆེན་བཀའ་སྟོང་ཡིད་ལྟར་མགྱོགས་པ་ཡི། །འཇིགས་པའི་གཟུགས་ཅན་དྲག་གཏུམ་མི་བཟད་པ། །གདུག་པ་འདུལ་མཛད་ནག་
པོའི་ཕྱོགས་རྣམས་འཇོམས། །རྣལ་འབྱོར་ལས་ལ་འབྲས་བུ་སྟེར་མཛད་ཅིང། །མཐུ་སྟོབས་བྱིན་རླབས་བསམ་གྱིས་མི་ཁྱབ་པའི། །གནོད་སྦྱིན་ཚོགས་སོགས་བརྒྱད་ལ་ཕྱག་འཚལ་
ལོ༑ ༑སྡེ་བརྒྱད་བཙུན་མོ་སྲས་དང་གཡོག་བཅས་པས། །དངོས་གྲུབ་ཀུན་གྱི་བཀའ་དྲིན་བདག་ལ་སྩོལ། །རྣལ་འབྱོར་བདག་ཅག་འཁོར་བཅས་ལ། །ནང་མེད་ཚེ་དང་དབང་ཕྱུག་
དང༑ ༑དཔལ་དང་གྲགས་དང་སྐལ་བ་བཟང། །ལོངས་སྤྱོད་རྒྱ་ཆེན་ཀུན་ཐོབ་ཅིང། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་ལ་སྩོལ། །བསྲུང་མས་རྟག་ཏུ་
 །གདོན་དང་བགེགས་རྣམས་ཞི་བ་དང། །རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད། །འཇིག་
རྟེན་བདེ་ཞིང་ལོ་ལེགས་དང། །འབྲུ་རྣམས་རྒྱས་ཤིང་ཆོས་འཕེལ་དང། །བདེ་ལེགས་ཐམས་ཅད་འབྱུང་བ་དང། །ཡིད་ལ་འདོད་པ་ཀུན་འགྲུབ་ཤོག་ ཧཾ་རུ་ཀའི་ཡིག་བརྒྱ་བརྗོད་ ། ཨོཾ་
ཡོ་ག་ཤུད་དྷ་སརྦ་དྷརྨ་ཡོ་ག་ཤུད་དཧོ་ཉ་ཧཾ། ཨོཾ་བཛྲ་མུཿ་འཇིག་རྟེན་པ་རྣམས་རང་གནས་སུ་གཤེགས་ཤིང། །དཀྱིལ་འཁོར་གྱི་འཁོར་ལོ་བདག་ཉིད་ལ་ཐིམ་པར་གྱུར།། །།
༄༅། ། བདེ་མཆོག་རྩ་རྒྱུད་ལས་གསུངས་པའི་འཁོར་ལོ་སྡོམ་པ་ཞལ་བཞི་ཕྱག་བཅུ་གཉིས་པ་ལྷ་དྲུག་ཅུ་རྩ་གཉིས་ཀྱི་སྒྲུབ་ཐབས་ནི་ ། །རང་ཉིད་སྐད་ཅིག་གིས་ཧེ་རུ་ཀ་ཞལ་གཅིག་ཕྱག་གཉིས་བ་ཡུམ་དང་བཅས་པའི་

[062B]  དུམ་སྐྱེས་མའི་སྔགས། ཨོཾ་ཁཎྚ་རོ་ཧི་ཧཱུཾ་ཧཱུཾ་ཕཊ།  བདེ་མཆོག་ཡབ་བཀའ་གསུམ་དང་ཡུམ་བཀའ་གསུམ་གྱི་ལས་སྔགས་སོ། །ནང་མཆོད་བྱིན་བརླབས་ནས་ཚོགས་ཞིང་གི་བར་བདེ་མཆོག་རྡོར་སེམས་
དང་འདྲ་བ་ལ་ ། རང་བདེ་མཆོག་རྡོར་སེམས་སུ་ ཞེས་པའི་ཚབ་ཏུ་ ། རང་ཧེ་རུ་ཀར་གསལ་བའི་ ཞེས་དང་ ། རྡོ་རྗེ་སེམས་དཔའ་བདེ་བ་ཆེ།  ཞེས་སོགས་ཤོ་ལོ་ཀའི་ཚབ་ཏུ་ ། ཧེ་རུ་ཀ་དཔལ་དཔའ་བོ་
ནི༑ ༑རྣམ་དག་རྡོ་རྗེའི་དབང་ །རྗེས་ཆགས་ཆགས་པ་ཆེ་རྣམས་ཀྱི། །རྡོ་རྗེ་ཕག་མོ་དེ་ལ་འདུང། །གནས་དང་ཉེ་བའི་གནས་དང་ཞིང། །འདུ་དང་དུར་ཁྲོད་གནས་པ་
ཡི༑ ༑དཔའ་བོ་དཔའ་མོའི་དབང་ཕྱུག་མ། །ཀུན་ལ་བདག་ནི་གུས་ཕྱག་འཚལ། ། ཞེས་པ་སྦྱོར་ ། ཨོཾ་ཤུ་ཉ་ཏ་ཛྙ་ན།  ཞེས་པ་ནས་ ། སྟོང་པའི་ངང་ལས་སྐད་ཅིག་གིས་བཅོམ་
ལྡན་འདས་དཔལ་ཧེ་རུ་གའི་རྟེན་དང་བརྟེན་པའི་དཀྱིལ་འཁོར་ཡོངས་སུ་རྫོགས་པར་གྱུར་པ་ནི། དུར་ཁྲོད་ཆེན་པོ་བརྒྱད་ཀྱིས་བསྐོར་བའི་ནང་དུ་རྡོ་རྗེས་གཞིར་གུར་བླ་རེ་མེ་རི་དང་
བཅས་པའི་དབུས་སུ་འབྱུང་བཞིའི་དཀྱིལ་འཁོར་ལ་གནས་པའི་རི་རབ་ཀྱི་སྟེང་དུ་སྣ་ཚོགས་པདྨའི་ལྟེ་བར་སྣ་ཚོགས་རྡོ་རྗེ། དེའི་ལྟེ་བར་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་
ཁང་གྲུ་བཞི་སྒོ་བཞི་རྒྱན་རྟ་བབས་ལ་སོགས་པ་མཚན་ཉིད་ཐམས་ཅད་ཡོངས་སུ་རྫོགས་པ། ཕྱི་ནས་རིམ་པ་བཞིན། དཀར་སེར།  ཞེས་པ་ནས་ ། དབུས་སྔོ་བ།  ཞེས་པའི་བར་
མཆོག་རྡོར་སེམས་དང་འདྲ་ ། གཞིའི་དམ་ཚིག་གེ་འཁོར་ལོའི་སྒོ་དང་འཚམས་རྣམས་སུ་རོའི་གདན། དེའི་དབུས་སུ་སྐུའི་འཁོར་ལོ་དཀར་པོ། །དེའི་ལྟེ་བར་གསུང་གི་འཁོར་ལོ་དམར་པོ། །

[063A]༄༅། །དེའི་ལྟེ་བར་ཐུགས་ཀྱི་འཁོར་ལོ་སྔོན་པོ་གསུམ་ཀ་རྩིབ་བརྒྱད་པ། དེའི་ལྟེ་བར་བདེ་ཆེན་གྱི་འཁོར་ལོ་སྣ་ཚོགས་པདྨ་འདབ་མ་བརྒྱད་པ། དེའི་ལྟེ་བར་ཉི་མའི་
གདན་ལ་རང་ཉིད་བཅོམ་ལྡན་འདས་དཔལ་ཧེ་རུ་ཀ་སྐུ་མདོག་ནག་པོ་ཞལ་བཞི་པའི་རྩ་ཞལ་ནག་གཡོན་ལྗང། རྒྱབ་དམར། གཡས་སེར་པ། ཞལ་རེ་རེ་ལ་སྤྱན་གསུམ་གསུམ་པ་
ཕྱག་བཅུ་གཉིས་པ་དཔྲལ་བར་རྡོ་རྗེ་རྩེ་ལྔ་པའི་འཕྲེང་བ་འཛིན་པ། ཞབས་གཡས་བརྐྱང་བས་འཇིགས་བྱེད་ནག་པོ་ལག་པ་བཞི་བའི་དང་པོ་གཉིས་ཐལ་མོ་སྦྱར་བ། ལྷག་མ་
གཉིས་ཊམ་རུ་དང་རལ་གྲི་འཛིན་པའི་མགོ་བོ་མནན་པ། གཡོན་བསྐུམ་པས་དུས་མཚན་མ་དམར་མོ་ལག་པ་བཞི་པའི་དང་པོ་གཉིས་ཐལ་མོ་སྦྱར་བ། ལྷག་མ་གཉིས་ཐོད་པ་དང་ཁ་
ཊྭཾ་ག་འཛིན་པའི་ནུ་མ་མནན་པ། གདན་གཉིས་ཀའང་གདོང་གཅིག་པ་མིག་གསུམ་པ་ཕྱག་རྒྱ་ལྔས་བརྒྱན་པ། ཕྱག་དང་པོ་གཉིས་ཀྱིས་རྡོ་རྗེ་ཕག་མོ་ལ་འཁྱུད་པའི་གཡས་པས་
རྡོ་རྗེ་ལྔ་པ་དང་གཡོན་པས་དྲིལ་བུ་བསྣམས་པ། དེའི་འོག་མ་གཉིས་ཀྱིས་གླང་པོ་ཆེའི་ལྤགས་པ་དཀར་པོ་ཁྲག་དང་བཅས་པའི་ན་བཟའ་ཕྱག་གཡས་པས་ལག་པ་གཡོན་པ་དང་
གཡོན་པས་རྐང་པ་གཡོན་པའི་པགས་པ་ནས་བརྐྱངས་ཏེ་འཛིན་པའི་སྡིགས་འཛུབ་ཀྱི་རྩེ་གཉིས་སྨིན་མའི་ཐད་སོར་གནས་པ། གཡས་ཀྱི་གསུམ་པ་ན་ཊ་མ་རུ། བཞི་པ་ན་
དགྲ་སྟ། ལྔ་པ་ན་གྲི་གུག་དྲུག་པ་ན་མདུང་རྩེ་གསུམ་པ་བསྒྲེང་བ། གཡོན་པའི་ཕྱག་གསུམ་པ་ན་རྡོ་རྗེས་མཚན་པའི་ཁ་ཊྭཾ་ག་བཞི་པ་ན་ཁྲག་གིས་གང་བའི་ཐོད་པ། ལྔ་

[063B] དྲུག་པ་ན་ཚངས་པའི་མགོ་བོ་གདོང་བཞི་པ་བསྣམས་ཤིང། སྣ་ཚོགས་རྡོ་རྗེས་མཚན་པའི་རལ་པའི་ཐོར་ཅོག་ཅན། དབུ་རེ་རེ་ལ་རྡོ་རྗེ་ནག་པོའི་འཕྲེང་
བ་སྟོད་སྨད་དུ་གནས་པ་གཉིས་ལ་བརྒྱུས་པའི་ཐོད་པ་སྐམ་པོ་ལྔ་ལྔའི་འཕྲེང་བས་བརྒྱན་པ། དབུའི་གཡོན་དུ་ཅུང་ཟད་ཡོ་བའི་ཟླ་བ་ཕྱེད་པ་འཆང་བ། ཞལ་རྣམ་པར་འགྱུར་བ་
མཆེ་བ་བཞི་བཞི་གཙིགས་ཤིང་འཇིགས་སུ་རུང་བ། གར་གྱི་ཉམས་དགུ་དང་ལྡན་པ། སྟག་གི་པགས་པའི་ཤམ་ཐབས་ཅན། མིའི་རྒྱུ་མ་ལ་བརྒྱུས་པའི་མི་མགོ་རློན་པ་ལྔ་བཅུའི་
འཕྲེང་བ་འཕྱང་བ་ཕྱག་རྒྱ་དྲུག་གིས་རྒྱས་བཏབ་པ། མི་རུས་ཀྱི་ཐལ་པས་ལུས་ཐམས་ཅད་ལ་བྱུགས་པའོ། །བཅོམ་ལྡན་འདས་ལ་མངོན་དུ་ཕྱོགས་པར་བཅོམ་ལྡན་འདས་མ་རྡོ་རྗེ་
པག་མོ་སྐུ་མདོག་དམར་མོ་ཞལ་གཅིག་ཕྱག་གཉིས་སྤྱན་གསུམ་མ། གཅེང་ ཐོད་པའི་དུམ་བུས་བརྒྱན་པའི་འོག་པག་ཅན། ཕྱག་གཡོན་པས་ཡབ་ཀྱི་བགུལ་
ནས་འཁྱུད་པས་ཐོད་པ་བདུང་བཞིའི་ཁྲག་གིས་གང་བ་བསྣམས་ནས་ཡབ་ཀྱི་ཞལ་དུ་སྟོབ་པ། གཡས་པས་ཕྱོགས་བཅུའི་གདུག་པ་ཅན་ཀུན་ལ་རྡོ་རྗེ་སྟེང་དུ་འཕྱར་བའི་སྡིགས་འཛུབ་
ཀྱིས་སྡིགས་པར་མཛད་པ། བསྐལ་པ་འཇིག་པའི་དུས་ཀྱི་མེ་ལྟ་བུ། ཉི་མའི་འོད་ཅན་གྱི་གཟི་བརྗིད་ཆེ་བ། ཁྲག་ལ་དགྱེས་ཤིང་ཁྲག་འཛགས་པ། བྱིན་པ་གཉིས་ཀྱིས་ཡབ་ཀྱི་
བརླའི་སྟེང་དུ་ལགས་པར་འཁྲིལ་བ། ཐུགས་རྗེའི་བདག་ཉིད་ཅན་ཕྱག་རྒྱ་ལྔས་བརྒྱན་པ། མི་མགོ་སྐམ་པོ་ལྔའི་དབུ་རྒྱན་དང། སྐམ་པོ་ལྔ་བཅུའི་དོ་ཤལ་ཅན། པདྨའི་འདབ་

[064A]༄༅། །མ་ལ། ཤར་དུ་མཁའ་འགྲོ་མ་ནག་མོ། །བྱང་དུ་ལཱ་མ་ལྗང་གུ། ནུབ་ཏུ་ཁཎྚ་རོ་ཧི་དམར་མོ། །ལྷོར་གཟུགས་ཅན་མ་སེར་མོ། །ཐམས་ཅད་ཀྱང་
ཞལ་གཅིག་པ། སྤྱན་གསུམ་པ། གཅེར་མོ་སྐྲ་གྲོལ་བ། ཕྱག་བཞིའི་གཡས་གཉིས་གྲི་གུག་དང་ཊ་མ་རུ། གཡོན་གཉིས་ཐོད་པ་དང་ཁ་ཊཾ་ག་འཛིན་ཅིང་གཡས་བརྐྱངས་
ཀྱིས་བཞུགས་པ། འཚམས་བཞིར་བདུང་རྩི་ལྔས་གང་བའི་ཐོད་པ་བཞི་སྟེ་བདེ་ཆེན་གྱི་འཁོར་ལོ། །ཐུགས་འཁོར་གྱི་རྩིབས་རྣམས་ལ་ཤར་ནས་ཕྱོགས་གཡོན་སྐོར་དང་
མེ་ནས་འཚམས་གཡས་སྐོར་དུ། ཁཎྚ་ཀ་པ་ལ་དང་རབ་གཏུམ་མ། མ་ཧཱ་ཀཾ་ཀ་ལ་དང་གཏུམ་མིག་མ། ཀངྐཱ་ལ་དང་འོད་ལྡན་མ། མཆེ་བ་རྣམ་པར་གཙིག་པ་དང་སྣ་ཆེན་
མ༑ སུ་ར་བཻ་རི་ཎ་དང་དཔའ་པོའི་བློ་ཅན་མ། འོད་དཔག་མེད་དང་ཁརྦ་རི། རྡོ་རྗེའི་འོད་དང་ལང་ཀའི་དབང་ཕྱུག་མ། རྡོ་རྗེའི་སྐུ་དང་ཤིང་གྲིབ་མ་རྣམས་སྐུ་མདོག་སྔོན་པོ། །
གསུང་འཁོར་གྱི་རྩི་བས་ལ་ཤར་ནས་ཕྱོགས་གཡོན་སྐོར་དང་མེ་ནས་འཚམས་གཡས་སྐོར་དུ་རིམ་པ་བཞིན། མྱུ་གུ་ཅན་དང་ས་སྲུང་མ། རྡོ་རྗེ་རལ་པ་ཅན་དང་འཇིགས་བྱེད་
ཆེན་མོ། །དཔའ་བོ་ཆེན་པོ་དང་རླུང་གི་ཤུགས་ཅན་མ། རྡོ་རྗེ་ཧཱུཾ་མཛད་དང་ཆང་འཐུང་མ། ཤིན་ཏུ་བཟང་པོ་དང་སྔོ་བསང་ལྷ་མོ། །རྡོ་རྗེ་བཟང་པོ་དང་ཤིན་ཏུ་བཟང་མོ། །
མིག་མི་བཟང་དང་བྱ་གདོང་མ་རྣམས་སྐུ་མདོག་དམར་པོ། །སྐུ་འཁོར་གྱི་རྩི་བསལ་ཤར་ནས་ཕྱོགས་གཡོན་སྐོར་དང་མེ་ནས་འཚམས་གཡས་སྐོར་དུ་རིམ་པ་བཞིན། སྟོབས་པོ་

[064B] རིན་ཆེན་རྡོ་རྗེ་དང་དུ་མ་སྐྱེས་མ།  ནམ་མཁའི་སྙིང་པོ་དང་འཁོར་ལོའི་གོ་ཆ་མ། དཔལ་ཧེ་རུ་ཀ་དང་ཤིན་ཏུ་
དཔའ་མོ། །པདྨ་གར་གྱི་དབང་ཕྱུག་དང་སྟོབས་ཆེན་མ། རྣམ་པར་སྣང་མཛད་དང་འཁོར་ལོས་བསྒྱུར་མ། རྡོ་རྗེ་སེམས་དཔའ་དང་བརྩོན་འགྲུས་ཆེན་མོ་རྣམས་སྐུ་མདོག་དཀར་
པོ༑ ༑དཔའ་བོ་ཉེར་བཞི་པོ་ཐམས་ཅད་ཀྱང་ཞལ་གཅིག་པ། མཆེ་བ་གཙིགས་ཤིང་སྤྱན་གསུམ་པ། རལ་པའི་ཐོར་ཚུགས་ཅན། དབྲལ་བར་རྡོ་རྗེའི་ཕྲེང་བ་དང་
དཔའ་བོའི་དར་དཔྱངས་ཅན། ཕྱག་བཞིའི་དང་པོ་གཉིས་ཀྱིས་རྡོར་དྲིལ་བཟུང་ནས་ཡུམ་ལ་འཁྱུད་ཅིང། གཡས་འོག་མས་ཊ་མ་རུ་དང། གཡོན་འོག་མས་ཁ་ཊྭཾ་ག་
འཛིན་པ། ཚངས་སྐུད་དང་ཕྱག་རྒྱ་ལྔས་བརྒྱན་ཅིང་གཡས་བརྐྱང་གིས་བཞུགས་པ། དཔའ་མོ་ཉེར་བཞི་པོ་ཐམས་ཅད་ཀྱང་ཞལ་གཅིག་མ། སྤྱན་གསུམ་པ། དྲག་མོའི་
གཟུགས་ཅན། ཕྱག་རྒྱ་ལྔ་དང་ལྡན་པ། གཅེར་མོ་སྐྲ་གྲོལ་བ། མི་མགོའི་དོ་ཤལ་ཅན། ཕྱག་གཉིས་ཀྱི་གཡོན་པས་ཐོད་ཁྲག་འཛིན་པས་ཡབ་ལ་འཁྱུད་ཅིང། གཡས་
པས་སྡིགས་མཛུབ་དང་བཅས་པས་གྲི་གུག་འཛིན་པ། དམ་ཚིག་འཁོར་ལོའི་ཤར་སྒོར་ཁྭ་གདོང་མ་ནག་མོ། །བྱང་སྒོར་འུག་གདོང་མ་ལྗང་གུ། ནུབ་སྒོར་ཁྱི་གདོང་མ་དམར་
མོ༑ ༑ལྷོ་སྒོར་ཕག་གདོང་མ་སེར་མོ། །ཤར་སྔོར་གཤིན་རྗེ་བརྡན་མ་གཡས་སྔོ་གཡོན་སེར་བ། ལྷོ་ནུབ་ཏུ་གཤིན་རྗེ་ཕོ་ཉ་མོ་གཡས་སེར་གཡོན་དམར་བ། ནུབ་བྱང་དུ་

[065A]༄༅། །གཤིན་རྗེ་མཆེ་བ་མ་གཡས་དམར་གཡོན་ལྗང་བ། བྱང་ཤར་དུ་གཤིན་རྗེ་འཇོམས་མ་གཡས་ལྗང་གཡོན་སྔོ་བ། བརྒྱད་ཀའང་དྲག་མོ་ཆེན་མོ་
སེམས་ཅན་ཀུན་གྱི་དོན་མཛད་པ་ལ་བརྩོན་པ། ཞལ་གཅིག་པ། སྤྱན་གསུམ་པ། ཕྱག་བཞིའི་གཡས་གཉིས་གྲི་གུག་དང་ཊ་མ་རུ། གཡོན་གཉིས་ཐོད་པ་དང་ཁ་ཊྭཾ་ག་
འཛིན་པ། གཅེར་བུ་སྐྲ་གྲོལ་ཞིང་ཕྱག་རྒྱ་ལྔས་བརྒྱན་པ། རོའི་གདན་ལ་གཡས་བརྐྱངས་ཀྱིས་བཞུགས་པ། གཙོ་བོ་ལ་མི་བསྐྱོད་པ། ཕག་མོ་ལ་རྣམ་སྣང། མཁའ་
འགྲོ་མ་སོགས་བཞི་ལ་རིན་འབྱུང། ཐུགས་འཁོར་གྱི་ལྷ་ལ་མི་བསྐྱོད་པ། གསུང་འཁོར་གྱི་ལྷ་ལ་སྣང་མཐའ། སྐུ་འཁོར་གྱི་ལྷ་ལ་རྣམ་སྣང། དམ་ཚིག་འཁོར་ལོའི་ལྷ་
རྣམས་ལ་དོན་གྲུབ་ཀྱིས་དབུ་བརྒྱན་ཅིང། གཙོ་བོ་ཐུགས་ཁར་ཧཱུཾ་གི་མཐར། ཨོཾ་ཤྲི་བཛྲ་ཧེ་ཧེ་རུ་རུ་ཀཾ་ཧུཾ་ཧཱུཾ་ཕཊ། ཊཱ་ཀི་ནི་ཛྭ་ལ་ཤཾ་བ་རཾ་སཱ་ཧཱ།  ཞེས་པས་བསྐོར་བ་ལ་དམིགས་
ནས་བཟླས་པ་བྱ། ཡུམ་གྱི་སྔགས་ནི་ ། ཨོཾ་བཛྲ་བཻ་རོ་ཙ་ནཱི་ཡེ་ཧུཾ་ཧཱུཾ་ཕཊ་སཱ་ཧཱ།  འཁོར་རྣམས་ཀྱི་སྔགས་རྣི་ ། ཨོཾ་ཊཱ་ཀི་ནཱི་ཡེ་ཧུཾ་ཧཱུཾ་ཕཊ། ཨོཾ་ལཱ་མེ་ཧུཾ་ཧཱུཾ་ཕཊ། ཨོཾ་ཁཎྚ་རོ་ཧི་ཧུཾ་ཧཱུཾ་ཕཊ་
ཨོཾ་རུ་པི་ཎི་ཡེ་ཧུཾ་ཧཱུཾ་ཕཊ། ཨོཾ་ཀར་ཀར་ཧུཾ་ཧཱུཾ་ཕཊ། ཨོཾ་པྲ་ཙཎྚི་ཧུཾ་ཧཱུཾ་ཕཊ། ཨོཾ་ཀུ་རུ་ཀུ་རུ་ཧུཾ་ཧཱུཾ་ཕཊ། ཨོཾ་ཙཎྚི་ཨཀྵི་ཡེ་ཧུཾ་ཧཱུཾ་ཕཊ། ཨོཾ་བནྡྷ་བནྡྷ་ཧུཾ་ཧཱུཾ་ཕཊ། ཨོཾ་པྲ་བྷཱ་
བ་ཏི་ཡེ་ཧུཾ་ཧཱུཾ་ཕཊ། ཨོཾ་ཏཱ་ས་ཡ་ཏཱ་ས་ཡ་ཧུཾ་ཧཱུཾ་ཕཊ། ཨོཾ་མ་ཧཱ་ནཱ་སེ་ཧུཾ་ཧཱུཾ་ཕཊ། ཨོཾ་ཀཤོ་བྷ་ཡ་ཀྵོ་བྷ་ཡ་ཧུཾ་ཧཱུཾ་ཕཊ། ཨོཾ་པཱི་ར་མ་ཏཱི་ཡེ་ཧུཾ་ཧཱུཾ་ཕཊ། ཨོཾ་ཧྲཽཾ་ཧྲཽཾ་ཧུཾ་ཧཱུཾ་ཕཊ་

[065B] ཨོཾ་ཧྲཿ་ཧྲཿ་ཧུཾ་ཧཱུཾ་ཕཊ། ཨོཾ་ལཾ་ཀེ་ཤྭ་རི་ཡེ་ཧུཾ་ཧཱུཾ་ཕཊ། ཨོཾ་ཕོ་ཕོ་ཧུཾ་ཧཱུཾ་ཕཊ། ཨོཾ་དྲུ་མ་ཙྪ་ཡེ་ཧུཾ་ཧཱུཾ་ཕཊ། ཨོཾ་ཕཊ་ཕཊ་ཧུཾ་ཧཱུཾ་ཕཊ། ཨོཾ་ཨེར་བ་ཏི་
ཡེ་ཧུཾ་ཧཱུཾ་ཕཊ། ཨོཾ་ད་ཧ་ད་ཧ་ཧུཾ་ཧཱུཾ་ཕཊ། ཨོཾ་མཧཱ་གྷྲཻ་རབཱི་ཧུཾ་ཧཱུཾ་ཕཊ། ཨོཾ་པ་ཙ་པ་ཙ་ཧུཾ་ཧཱུཾ་ཕཊ། ཨོཾ་པཱ་ཡུ་བེ་གེ་ཧུཾ་ཧཱུཾ་ཕཊ། ཨོཾ་བྷ་ཀྵ་བྷ་ཀྵ་བ་ས་ཏུ་ཏི་རཱནྟྲ་མཱ་ལཱ་བ་ལཾ་བི་ནི་ཧུཾ་ཧཱུཾ་ཕཊ། ཨོཾ་
སུ་ར་བྷ་ཀྵེ་ཡེ་ཧུཾ་ཧཱུཾ་ཕཊ། ཨོཾ་གྲི་ཧྣ་གྲི་ཧྣ་ས་པྟ་པཱ་ཏཱ་ལ་ག་ཏ་བཧུ་ཛཾ་གྷཾ་སརྦཱཾ་བཱ་ཏ་རྫ་ཡ་ཏ་རྫ་ཡ་ཧུཾ་ཧཱུཾ་ཕཊ། ཨོཾ་ཤྱ་མཱ་དེ་པཱི་ཧུཾ་ཧཱུཾ་ཕཊ། ཨོཾ་ཨཱ་ཀཊྷྱ་ཨཀྚྷྱ་ཧུཾ་ཧཱུཾ་ཕཊ། ཨོཾ་སུ་བྷ་ཏྲེ་
ཧུཾ་ཧཱུཾ་ཕཊ། ཨོཾ་ཧྲཱེཾ་ཧྲཱེཾ་ཧུཾ་ཧཱུཾ་ཕཊ། ཨོཾ་ཧ་ཡ་ཀ་རྞེ་ཧུཾ་ཧཱུཾ་ཕཊ། ཨོཾ་ཛྞཽཾ་ཛྞཽཾ་ཧུཾ་ཧཱུཾ་ཕཊ། ཨོཾ་ཁ་གཱ་ན་ནེ་ཧུཾ་ཧཱུཾ་ཕཊ། ཨོཾ་ཀྵཾ་ཀྵཾ་ཧུཾ་ཧཱུཾ་ཕཊ། ཨོཾ་ཙ་ཀྲ་བེ་གེ་ཧུཾ་ཧཱུཾ་ཕཊ་
ཨོཾ་ཧཱཾ་ཧཱཾ་ཧུཾ་ཧཱུཾ་ཕཊ། ཨོཾ་ཁཎྚ་རོ་ཧི་ཧུཾ་ཧཱུཾ་ཕཊ། ཨོཾ་ཧཱིཾ་ཧཱིཾ་ཧུཾ་ཧཱུཾ་ཕཊ། ཨོཾ་ཤོ་ཎྚི་ནི་ཧུཾ་ཧཱུཾ་ཕཊ། ཨོཾ་ཧཱུཾ་ཧཱུཾ་ཧུཾ་ཧཱུཾ་ཕཊ། ཨོཾ་ཙ་ཀྲ་བ་མམི་ཎི་མཱ་མཱ་ཧུཾ་ཧཱུཾ་ཕཊ། ཨོཾ་ཀི་ལི་ཀི་ལི་ཧུཾ་ཧཱུཾ་ཕཊ་
ཨོཾ་སུ་བི་རི་ཧུཾ་ཧཱུཾ་ཕཊ། ཨོཾ་སི་ལི་སི་ལི་ཧུཾ་ཧཱུཾ་ཕཊ། ཨོཾ་མ་ཧཱ་བ་ལེ་ཧུཾ་ཧཱུཾ་ཕཊ། ཨོཾ་ཧི་ལི་ཧི་ལི་ཧུཾ་ཧཱུཾ་ཕཊ། ཨོཾ་ཙ་ཀྲ་བརྟི་ནི་ཧུཾ་ཧཱུཾ་ཕཊ། ཨོཾ་དཧི་ལི་དཧི་ལི་ཧུཾ་ཧཱུཾ་ཕཊ། ཨོཾ་མ་ཧཱ་
བའི་རྱ་ཧུཾ་ཧཱུཾ་ཕཊ། ཨོཾ་ཀཱ་ཀ་སྱ་ཧུཾ་ཧཱུཾ་ཕཊ། ཨོཾ་ཨུ་ལཱུ་ཀཱ་སྱ་ཧུཾ་ཧཱུཾ་ཕཊ། ཨོཾ་ཤཱ་ནཱ་སྱ་ཧུཾ་ཧཱུཾ་ཕཊ། ཨོཾ་ཤཱུ་ཀ་རཱ་སྱ་ཧུཾ་ཧཱུཾ་ཕཊ། ཨོཾ་ཡ་མ་དཱ་དའི་ཧུཾ་ཧཱུཾ་ཕཊ། ཨོཾ་ཡ་མ་དཧུ་ཏཱི་ཧུཾ་ཧཱུཾ་
ཕཊ༑ ཨོཾ་ཡ་མ་དཾ་ཥིཊ་ཎི་ཧུཾ་ཧཱུཾ་ཕཊ། ཨོཾ་ཡ་མ་མ་ཐ་ནཱི་ཧུཾ་ཧཱུཾ་ཕཊ།  གཏོར་འབུལ་གྱི་ཚེ་གཞན་རྣམས་བདེ་མཆོག་རྡོར་སེམས་དང་འདྲ་པ་ལ་དཀྱིལ་འཁོར་བ་ལ་འབུལ་སྔགས་ ། ཨོཾ་ཨ་བཛྲ་ཨ་ར་ལི་ཧོ། །

[066A]༄༅། །ཛཿ་ཧཱུཾ་བཾ་ཧོཿ་བཛྲ་ཊཱ་ཀི་ནི་ས་མ་ཡ་སྟྭཾ་ཏྲི་ཤྱ་ཧོཿ་ ཞེས་པ་གཅིག་གིས་གཙོ་བོ་ཡབ་ཡུམ། ཡང་གཅིག་གིས་རྣལ་འབྱོར་མ་བཞི་  ཀུ་རུ་ཀུ་རུ། བནྜྷ་བནྜྷ་
ཏྲཱ་ས་ཡ་ཏྲཱ་ས་ཡ། ཀྵོ་བྷ་ཡ་ཀྵོ་བྷ་ཡ། ཧྲཽཾ་ཧྲཽཾ། ཧྲཿ་ཧྲཿ་ཕེཾ་ཕེཾ། ཕཊ་ཕཊ། ད་ཧ་ད་ཧ། བ་ཙ་བ་ཙ། བྷ་ཀྵ་བྷ་ཀྵ། བ་ས་རུ་དཧི་རཱ་ནྟྲ་མཱ་ལཱ་བ་ལཾ་བི་ནི། གྲི་ཧྞ་གྲི་ཧྞ་ས་པྟ་པཱ་
ཏ་ལ་ག་ཏ་བཧུ་ཛཾ་གཱཾ་ ཨ་ཀ་ཐྱ་ཨ་ཀ་ཐྱ། ཧྲཱིཾ་ཧྲཱིཾ། ཛྞཽཾ་ཛྞཽཾ། ཀྵྨཱཾ་ཀྵྨཱཾ། ཧཾ་ཧཾ། ཧཱིཾ་ཧཱིཾ། ཧཱུཾ་ཧཱུཾ། ཀི་ལི་ཀི་ལི། སི་ལི་སི་ལི། ཧི་ལི་ཧི་ལི། དཧི་
ལི་དཧི་ལི། ཧཱུཾ་ཧཱུཾ་ཕཊ།  ཕྱོགས་གཡོན་སྐོར་དང་འཚམས་གཡས་སྐོར་དུ་དཔའ་བོ་དང་དཔའ་བོ་རྣམས་ལ། ཡང་སྔགས་སྔ་མ་གཅིག་གིས་སྒོམ་བཞི། ཡང་གཅིག་གིས་འཚམས་མ་བཞི་ལ་དབུལ།། །།
༄༅། །དཔལ་འཁོར་ལོ་སྡོམ་པ་སྔོན་པོ་ཞལ་གཅིག་ཕྱག་གཉིས་པ་ལྷ་དྲུག་ཅུ་རྩ་གཉིས་ཀྱི་སྒྲུབ་ཐབས་ནི། གཞན་ཐམས་ཅད་སྔ་མ་དང་འདྲ་བ་ལ། ། །དེའི་ལྟེ་བར་ཉི་མའི་གདན་ལ་རང་ཉིད་བཅོམ་ལྡན་
འདས་དཔལ་ཧེ་རུ་ཀ་སྐུ་མདོག་སྔོན་པོ་ཞལ་གཅིག་ཕྱག་གཉིས་པ། སྤྱན་གསུམ་པ། ཞལ་རྣམ་པར་འགྱུར་ཞིང་མཆེ་བ་གཙིགས་པ། ཕྱག་གཉིས་ཀྱིས་རྡོ་རྗེ་དང་དྲིལ་བུ་
བཟུང་ནས་ཡུམ་ལ་འཁྱུད་ཅིང། སྣ་ཚོགས་རྡོ་རྗེས་མཚན་པའི་རལ་པའི་ཐོར་ཅོག་ཅན། གཡོན་དུ་ཟླ་བ་ཕྱེད་པ་དང་ཐོད་སྐམ་ལྔས་དབུལ་བརྒྱན་ཅིང་ཐོད་རློན་ལྔ་བཅུའི་དོ་ཤལ་
ཅན༑ གར་གྱི་ཉམས་དགུ་དང་ལྡན་ཞིང། སྟག་གི་པགས་པའི་ཤམ་ཐབས་ཅན། ཕྱག་རྒྱ་དྲུག་གིས་རྒྱས་བཏབ་ཅིང། མི་རུས་ཀྱི་ཐལ་བས་ལུས་ཐམས་ཅད་ལ་བྱུག་པ། འཇིགས་

[066B] བཅོམ་ལྡན་འདས་ལ་མངོན་དུ་ཕྱོགས་པར་བཅོམ་ལྡན་འདས་མ་རྡོ་རྗེ་ཕག་མོ་སྐུ་མདོག་དམར་པོ་ཞལ་
གཅིག་ཕྱག་གཉིས་མ། སྤྱན་གསུམ་མ་གཅེར་བུ་སྐྲ་གྲོལ་བ། ཕྱག་གཡོན་པས་ཐོད་པ་ཁྲག་གིས་གང་བ་གཙོ་བོ་ལ་སྟོབས་ཅིང་འཁྱུད་པ། གཡས་པས་སྡིགས་འཛུབ་དང་
བཅས་པས་རྡོ་རྗེ་འཕྱར་བ། བྱིན་པ་གཉིས་ཀྱིས་ཡབ་ཀྱི་བརླའི་སྟེང་ མི་མགོ་སྐམ་པོའི་འཕྲེང་བ་དང་ཕྱག་རྒྱ་ལྔས་བརྒྱན་པའོ། །པདྨའི་འདབ་མ་ལ་
ཤར་དུ་མཁའ་འགྲོ་མ་ནག་མོ། ། ཞེས་པ་ནས་ ། ལྷོར་གཟུགས་ཅན་མ་སེར་མོ། །འཚམས་བཞིར་བདུད་རྩི་ལྔས་གང་བའི།  ཞེས་པ་ནས་ ། བརྩོན་འགྲུས་ཆེན་མོ་རྣམས་སྐུ་མདོག་
དཀར་པོ། ། ཞེས་གའི་བར་སྔ་མ་དང་འདྲ་ ། དཔའ་བོ་ཉེར་བཞི་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་རང་རང་གི་ཡུམ་ལ་འཁྱུད་པ། རལ་བའི་ཐོར་ཅོག་ཅན། ཕྱག་
རྒྱ་དྲུག་གིས་བརྒྱན་པ། གཡས་བརྐྱང་གིས་བཞུགས་པ། དཔའ་མོ་ཉེར་བཞི་པོ་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པས་རང་རང་གི་ཡབ་ལ་འཁྱུད་པ་
དྲག་མོའི་གཟུགས་ཅན་གཅེར་བུ་སྐྲ་གྲོལ་བ། བྱིན་པ་གཉིས་ཀྱིས་ཡབ་ལ་འཁྲིལ་བའོ། །དམ་ཚིག་འཁོར་ལོའི་ཤར་སྒོར་ཁྭ་གདོང་མ།  ཞེས་པ་ནས་ ། གཤིན་རྗེ་འཇོམས་མ་
གཡས་ལྗང་གཡོན་སྔོ་བ། རོའི་གདན་ལ་གཡས་བརྐྱང་གིས་བཞུགས་པ། ལྷ་མོ་བཅུ་གཉིས་པོ་ཐམས་ཅད་གཡས་པས་ཊ་མ་རུ་དང་གཡོན་པས་ཐུགས་ཁར་ཐོད་པ་དང་མཚན་

[067A]༄༅། །ཁུང་ན་ཁ་ཏྭཾ་ག་འཛིན་པ། ཞལ་གཅིག་ཕྱག་གཉིས་མ། སྤྱན་གསུམ་པ། གཅེར་མོ་སྐྲ་གྲོལ་བ། ཕྱག་རྒྱ་ལྔས་བརྒྱན་པ། གཡས་བརྐྱངས་
ཀྱིས་བཞུགས་པའོ། །ཞེས་པ་ཁྱད་པར་རོ། ། ༄༅།  །འཁོར་ལོ་སྡོམ་པ་སེར་པོ་ཞལ་གཅིག་ཕྱག་གཉིས་པ་ལྷ་དྲུག་ཅུ་རྩ་གཉིས་ཀྱི་སྒྲུབ་ཐབས་ནི། གཞན་ཐམས་ཅད་ཕྱག་གཉིས་པ་སྔ་མ་དང་འདྲ་བ་
ལ་ ༑ དེའི་ལྟེ་བར་ཉི་མའི་གདན་ལ། རང་ཉིད་བཅོམ་ལྡན་འདས་དཔལ་ཧེ་རུ་ཀ་སྐུ་མདོག་སེར་པོ། ། ཞེས་དང་ ། བཅོམ་ལྡན་འདས་ལ་མངོན་དུ་ཕྱོགས་བར་རྡོ་རྗེ་ཕག་མོ་
སྐུ་མདོག་སེར་པོ། ། ཞེས་དང་ ། པདྨའི་འདབ་མ་ལ་ཤར་དུ་མཁའ་འགྲོ་མ།  ཞེས་པ་ནས་ ། ལྷོར་གཟུགས་ཅན་མ། བཞི་ཀའང་སྐུ་མདོག་སེར་པོ་གཡས་ཊ་མ་རུ་དང་
གཡོན་ཐུགས་ཀར་ཐོད་པ་འཛིན་པ། འཚམས་བཞིར་བདུད་རྩི།  ཞེས་པ་ནས་ ། ཤིང་གྲིབ་མ་སྟེ། ཐུགས་འཁོར་གྱི་དཔའ་བོ་རྣམས་སྐུ་མདོག་ནག་པོ། །ཕྱག་
གཉིས་ཀྱིས་རྡོ་རྗེ་དང་དྲིལ་བུ་བཟུང་ནས་ཡུམ་ལ་འཁྱུད་པ། དཔའ་མོ་རྣམས་སྐུ་མདོག་དཀར་པོ། །ཕྱག་གཉིས་ཀྱིས་གཡས་པས་སྡིགས་མཛུ་བ་དང་བཅས་པས་རྡོ་རྗེ་
དང་གཡོན་པས་ཐོད་པ་འཛིན་པ། གསུང་འཁོར་གྱི་རྩི་བསལ།  ཞེས་པ་ནས་ ། བྱ་གདོང་མ་སྟེ། གསུང་འཁོར་གྱི་དཔའ་བོ་རྣམས་སྐུ་མདོག་དམར་པོ། །ཕྱག་
གཉིས་ཀྱིས་པདྨ་དང་པདྨས་མཚན་པའི་དྲིལ་བུ་བཟུང་ནས་ཡུམ་ལ་འཁྱུད་པ། དཔའ་མོ་རྣམས་སྐུ་མདོག་ནག་པོ། །ཕྱག་གཉིས་ཀྱིས་གཡས་པས་སྡིགས་མཛུབ་

[067B] གཡོན་པས་ཐོད་པ་འཛིན་པ། སྐུ་འཁོར་གྱི་རྩིབས་ལ།  ཞེས་པ་ནས་ ། བརྩོན་འགྲུས་ཆེན་མོ་སྟེ། སྐུ་འཁོར་གྱི་དཔའ་བོ་རྣམས་སྐུ་མདོག་
དཀར་པོ། །ཕྱག་གཉིས་ཀྱིས་འཁོར་ལོ་དང་འཁོར་ལོས་མཚན་པའི་དྲིལ་བུ་བཟུང་ནས་ཡུམ་ལ་འཁྱུད་པ། དཔའ་མོ་རྣམས་སྐུ་མདོག་དམར་པོ། །ཕྱག་གཉིས་ཀྱིས་
གཡས་པས་སྡིག་མཛུབ་དང་བཅས་པས་འཁོར་ལོ་དང་གཡོན་པས་ཐོད་པ་འཛིན་པ། དཔའ་བོ་ཐམས་ཅད་རལ་བའི་ཐོར་ཅོག་ཅན།  ཞེས་པ་ནས་ ། གཡས་བརྐྱང་
གིས་བཞུགས་པ། དཔའ་མོ་ཐམས་ཅད་དྲག་མོའི་གཟུགས་ཅན་ ཞེས་པ་ནས་ ། ཡབ་ལ་འཁྲིལ་བའོ། །དམ་ཚིག་འཁོར་ལོའི་ཤར་སྒོར་ཁྭ་གདོང་མ་ནག་མོ། ། ཞེས་པ་ནས་ །
ལྷོ་སྒོར་ཕག་གདོང་མ་སེར་མོ། །བཞི་ཀའི་གཡས་སྡིགས་མཛུབ་དང་བཅས་པས་གྲི་གུག་དང་གཡོན་པས་ཐོད་པ་འཛིན་པ། ཤར་ལྷོར་གཤིན་རྗེ་བརྟན་མ།  ཞེས་པ་ནས་ ། གཡོན་
སྔོ་བ༑ བཞི་ཀའི་གཡས་པས་ཊ་མ་དུ་དང། གཡོན་པས་སྡིགས་མཛུབ་དང་བཅས་པས་མི་མགོ་འཛིན་པ། ལྷ་མོ་བཅུ་གཉིས་པོ་ཐམས་ཅད་ཞལ་གཅིག་ཕྱག་གཉིས་མ་
མཆན་ཁུང་གཡོན་ན་ཁ་ཊྭཾ་ག་འཛིན་པ། སྤྱན་གསུམ་མ་གཅེར་མོ་སྐྲ་གྲོལ་བ། ཕྱག་རྒྱ་ལྔས་བརྒྱན་པ། སྐྱིལ་ཀྲུང་ཕྱེད་པའི་གར་གྱིས་བཞུགས་པའོ། ། ཞེས་པ་ཁྱད་པར་རོ་ ། །
༄༅། ། རྡོ་རྗེ་ཕག་མོ་དམར་མོ་ལྷ་སོ་བདུན་གྱི་སྒྲུབ་ཐབས་ནི་ ། རང་ཉིད་སྐད་ཅིག་གིས་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་ཐོད་པ་འཛིན་པའི་སྐུར་བཞེངས་

[068A]༄༅། །པར་གྱུར། དེའི་ལྟེ་བར་བདེ་ཆེན་གྱི་འཁོར་ལོ་སྣ་ཚོགས་པདྨ་འདབ་མ་བརྒྱད་པ།  ཞེས་པ་ཡན་ཆད་བདེ་མཆོག་སྔ་མ་གསུམ་དང་འདྲ་བ་ལ་ ། ཧེ་རུ་ཀ་དཔལ་
དཔའ་བོ་ཆེ།  ཞེས་སོགས་ཤུ་ལོ་ཀ་གཉིས་ཀྱི་ཚབ་ཏུ་ ། དཔལ་ལྡན་རྡོ་རྗེ་མཁའ་འགྲོ་མ། །མཁའ་འགྲོ་མ་ཡི་འཁོར་ལོས་བསྒྱུར། །ཡེ་ཤེས་ལྔ་དང་སྐུ་གསུམ་ཉིད། །འགྲོ་བ་སྐྱོབ་
ལ་ཕྱག་འཚལ་ལོ། །ཇི་སྙེད་རྡོ་རྗེ་མཁའ་འགྲོ་མ། །ཀུན་ཏུ་རྟོག་པའི་འཆིང་གཅོད་ཅིང། །འཇིག་རྟེན་བྱ་བ་ལ་འཇུག་མ། །དེ་སྙེད་རྣམས་ལ་ཕྱག་འཚལ་ལོ། །
 ཞེས་པ་སྦྱོར་ ། དེའི་ལྟེ་བར་ཉི་གདན་ལ་རང་ཉིད་བཅོམ་ལྡན་འདས་མ་རྡོ་རྗེ་ཕག་མོ་སྐུ་མདོག་དམར་པོ། །ཞལ་གཅིག་ཕྱག་གཉིས་མ། སྤྱན་གསུམ་པ། གཅེར་མོ་སྐྲ་
གྲོལ་བ། ཕྱག་གཡས་སྡིགས་མཛུབ་དང་བཅས་པས་རྡོ་རྗེ་འཕྱར་བས་གདུག་པ་ཅན་རྣམས་ལ་བསྡིགས་པར་མཛད་ཅིང། གཡོན་པས་ཐོད་པ་ཁྲག་གིས་གང་བ་ཐུགས་
ཀར་འཛིན་པ། མི་མགོ་སྐམ་པོ་ལྔའི་དབུ་རྒྱན་དང། སྐམ་པོ་ལྔ་བཅུའི་དོ་ཤལ་ཅན། འོད་ཟེར་དམར་པོ་འཕྲོ་ཞིང་ཕྱག་རྒྱ་ལྔས་བརྒྱན་པ། ཞབས་གཡས་བརྐྱང་ཞིང་
གཡོན་བསྐུམ་པའི་སྟབས་ཀྱིས་བཞུགས་པ། པདྨའི་འདབ་མ་ལ།  ཞེས་པ་ནས་ ། བདེ་ཆེན་གྱི་འཁོར་ལོ། །ཐུགས་འཁོར་གྱི་རྩི་བསལ་ཤར་ནས་ཕྱོགས་གཡོན་སྐོར་
དང་མེ་ནས་འཚམས་གཡས་སྐོར་དུ་རབ་གཏུམ་མ། གཏུམ་མིག་མ། འོད་ལྡན་མ། སྣ་ཆེན་མ། བརྟན་པའི་བློ་ཅན་མ། མིའུ་ཐུང་མ། ལང་གའི་དབང་ཕྱུག་མ་

[068B] །གསུང་འཁོར་གྱི་ནས་གཡས་སྐོར་དུ། ས་སྲུང་མ། འཇིགས་བྱེད་ཆེན་མོ། །རླུང་གི་ཤུགས་ཅན་མ། ཆང་འཐུང་མ་
སྔོ་བསང་ལྷ་མོ། །ཤིན་ཏུ་བཟང་མོ། །རྟ་རྣ་མ། བྱ་གདོར་མ་རྣམས་སྐུ་མདོག་དམར་པོ། །སྐུ་འཁོར་གྱི་ནས་གཡས་སྐོར་དུ། འཁོར་ལོའི་ཤུགས་ཅན་མ། དུམ་
སྐྱེས་མ། ཆང་འཚོང་མ། འཁོར་ལོའི་གོ་ཆ་མ། ཤིན་ཏུ་དཔའ་མོ། །འཁོར་ལོས་བསྒྱུར་མ། བརྩོན་འགྲུས་ཆེན་མོ་རྣམས་སྐུ་མདོག་དཀར་པོ་ཉེར་བཞི་པོ་ཐམས་
ཅད་ཞལ་གཅིག་ཕྱག་གཉིས་སྤྱན་གསུམ་མ། གཡས་གྲི་གུག་ནམ་མཁའ་ལ་འཕྱར་ཞིང་གཡོན་ཐོད་ཁྲག་ཐུགས་ཀར་འཛིན་པ། དྲག་མོའི་གཟུགས་ཅན། གཅེར་
བུ་སྐྲ་གྲོལ་བ། མི་མགོ་སྐམ་པོ་ལྔའི་དབུ་རྒྱན་དང་སྐམ་པོ་ལྔ་བཅུའི་དོ་ཤལ་ཅན། གཡས་བརྐྱང་གིས་སྟབས་ཀྱིས་བཞུགས་པ། དམ་ཚིག་འཁོར་ལོའི་ཤར་སྒོར་ཁ་གདོང་
མ་ནག་མོ། ། ཞེས་པ་ནས་ ། གཡས་བརྐྱང་གིས་བཞུགས་པ།  ཞེས་ལྷ་མོ་བཅུ་གཉིས་བདེ་མཆོག་ཞལ་བཞི་ཕྱག་བཅུ་གཉིས་པའི་སྐབས་དང་འདྲ། རྒྱས་གང་བ་ ། གཙོ་བོ་ལ་རྣམ་སྣང་ སོགས། ས་བོན་ ། བཾ་
 སྔགས་ ། ཨོཾ་བཛྲ་བཻ་རོ་ཙ་ན་ཡེ་ཧཱུཾ་ཧཱུཾ་ཕཊ།  འཁོར་གྱི་སྔགས། རྣལ་འབྱོར་མ་བཞི། དཔའ་མོ་ཉེར་བཞི། སྒོ་འཚམས་མ་བརྒྱད་རྣམས་ཀྱི་སྔགས་གོང་དུ་བཀོད་པ་སྦྱོར། གཏོར་འབུལ་གྱི་ཚེ་ ། བཛྲ་
ཨ་ར་ལི།  ཚར་གཉིས་ཀྱིས་གཙོ་བོ་དང་རྣལ་འབྱོར་མ་བཞི། དཔའ་མོ་ཉེར་བཞིའི་སྔགས་ཀྱིས་དཔའ་མོ་ཉེར་བཞི་ ། བཛྲ་ཨ་ར་ལི།  ཚར་གཉིས་ཀྱིས་སྒོ་འཚམས་མ་རྣམས་ལ་འབུལ། གཞན་ཐམས་ཅད་

[069A]༄༅། །སྔ་མ་དང་འདྲ།། ༄༅། །རྡོ་རྗེ་ཕག་མོ་སྔོན་མོ་ལྷ་སོ་བདུན་མའི་སྒྲུབ་ཐབས་ནི་ ། རང་ཉིད་སྐད་ཅིག་གིས་རྡོ་རྗེ་ཕག་མོ་སྔོན་མོ་ཞལ་གཅིག་ཕྱག་གཉིས་རྡོ་རྗེ་དང་
ཐོད་པ་འཛིན་པའི་སྐུར་བཞེངས་པར་གྱུར། བདེ་ཆེན་གྱི་འཁོར་ལོ་སྣ་ཚོགས་པདྨ་འདབ་མ་བརྒྱད་པ།  ཞེས་པ་ཡན་ཆད་ཕག་མོ་དམར་མོ་ལྟར་ ། དེའི་ལྟེ་བར་ཉི་གདན་ལ་རང་ཉིད་
བཅོམ་ལྡན་འདས་རྡོ་རྗེ་ཕག་མོ་སྐུ་མདོག་སྔོན་མོ་ཞལ་གཅིག་ཕྱག་གཉིས་མ།  ཞེས་པ་ནས་ ། གཡོན་བསྐུམ་པའི་སྟབས་ཀྱིས་བཞུགས་པ། པདྨའི་འདབ་མ་ལ་ཤར་དུ་
མཁའ་འགྲོ་མ་ནག་མོ། ། ཞེས་པ་ནས་ ། གཟུགས་ཅན་མ་སེར་མོ་གཡས་བརྐྱང་གིས་བཞུགས་པ། འཚམས་བཞིར།  ཞེས་པ་ནས་ ། བདེ་ཆེན་གྱི་འཁོར་ལོ། །
 ཞེས་པའི་བར་རྣམས་བདེ་མཆོག་སྔོན་པོ་ཕྱག་གཉིས་པའི་སྐབས་ལྟར་ ། ཐུགས་འཁོར་གྱི་རྩི་བསལ།  ཞེས་པ་ནས་ ། གཡས་བརྐྱང་གི་སྟབས་ཀྱིས་བཞུགས་པ།  ཞེས་པའི་བར་ཕག་མོ་དམར་
མོའི་སྐབས་བཞིན་ ། དམ་ཚིག་འཁོར་ལོའི་ཤར་སྒོར་ཁྭ་གདོང་མ་ནག་མོ།  ཞེས་པ་ནས།  ཕྱག་རྒྱ་ལྔས་བརྒྱན་པའོ། ། ཞེས་པའི་བར་བདེ་མཆོག་སྔོན་པོ་ཕྱག་གཉིས་པའི་སྐབས་ལྟར་སྦྱོར། གཞན་
ཐམས་ཅད་ཕག་མོ་དམར་མོའི་སྐབས་ཇི་ལྟ་བ་བཞིན་ནོ། ། ༄༅། །རྡོ་རྗེ་ཕག་མོ་སེར་མོ་ལྷ་སོ་བདུན་གྱི་སྒྲུབ་ཐབས་ནི་ ། རང་ཉིད་སྐད་ཅིག་གིས་བཅོམ་ལྡན་འདས་མ་རྡོ་རྗེ་ཕག་མོ་སྐུ་མདོག་
སེར་པོ་ཞལ་གཅིག་ཕྱག་གཉིས་རྡོ་རྗེ་དང་ཐོད་པ་འཛིན་པའི་སྐུར་བཞེངས་པར་གྱུར། དེའི་ལྟེ་བར་ཉི་གདན་ལ་རང་ཉིད་བཅོམ་ལྡན་འདས་མ་རྡོ་རྗེ་ཕག་མོ་སྐུ་མདོག་སེར་པོ། །

[069B]  ཞེས་པ་ནས་ ། པདྨའི་འདབ་མ་ལ་ཤར་དུ་མཁའ་འགྲོ་མ།  ཞེས་པ་ནས་ ། ལྷོར་གཟུགས་ཅན་མ་རྣམས་སེར་མོ་ཞལ་གཅིག་ཕྱག་གཉིས་
གཡས་ཊ་མ་རུ་དང་གཡོན་ཐོད་པ་འཛིན་པའི་མཚན་ འཚམས་བཞིར།  ཞེས་པ་ནས་ ། བདེ་ཆེན་གྱི་འཁོར་ལོ། །ཐུགས་འཁོར་གྱི་རྩིབས་ལ་
 ཞེས་པ་ནས་ ། གཡས་སྐོར་དུ་ར་བ་གཏུམ་མ།  ཞེས་པ་ནས་ ། ཤིང་གྲིབ་མ་རྣམས་སྐུ་མདོག་དཀར་པོ། །གཡས་རྡོ་རྗེ་དང་བཅས་པས་སྡིགས་མཛུབ་འཕྱར་བ། གསུང་
འཁོར་གྱི་རྩིབས་ལ།  ཞེས་པ་ནས་ ། བྱ་གདོང་མ་རྣམས་སྐུ་མདོག་ནག་པོ། །གཡས་པདྨ་དང་བཅས་པའི་སྡིགས་མཛུབ་འཕྱར་བ། སྐུ་འཁོར་གྱི་རྩིབས་ལ།  ཞེས་པ་ནས་ །
བརྩོན་འགྲུས་ཆེན་མོ་རྣམས་སྐུ་མདོག་དམར་པོ། །གཡས་འཁོར་ལོ་དང་བཅས་པའི་སྡིགས་མཛུབ་འཕྱར་བ། ཉེར་བཞི་པོ་ཐམས་ཅད་ཀྱི་གཡོན་པས་ཐུགས་ཀར་ཐོད་པ་
འཛིན་པ། །དྲག་མོའི་གཟུགས་ཅན།  ཞེས་པ་ནས་ ། གཡས་བརྐྱང་གིས་བཞུགས་པ། དམ་ཚིག་འཁོར་ལོའི་ཤར་སྒོར་ཁྭག་དོང་མེ་ ། ཞེས་པ་ནས་ ། ཕག་གདོང་
མ་སེར་མོ་རྣམས་གཡས་སྡིགས་མཛུབ་དང་བཅས་པས་གྲེ་གུག་དང་གཡོན་ཐོད་པ་འཛིན་པ། ཤར་ལྷོར་གཤིན་རྗེ་བརྟན་མ།  ཞེས་པ་ནས་ ། གཡོན་སྔོ་བ་ཐམས་ཅད་ཀྱང་
གཡས་ཊ་མ་རུ་དང་གཡོན་སྡིགས་མཛུབ་དང་བཅས་པས་མི་མགོ་དང་མཆན་ཁུང་ན་ཁ་ཊྭཾ་ག་འཛིན་པ། ལྷ་མོ་བཅུ་གཉིས་པོ་ཐམས་ཅད་ཞལ་གཅིག་ཕྱག་གཉིས་མ།  ཞེས་པ་ནས་ །

[070A]༄༅། །སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་པའོ། ། ཞེས་པའི་བར་རྣམས་བདེ་མཆོག་སེར་པོའི་སྐབས་ལྟར་སྦྱོར། གཞན་ཐམས་ཅད་ཕག་མོ་དམར་མོའི་སྐབས་ཇི་ལྟ་བ་
བཞིན་ནོ། ། ༄༅། །རྒྱུད་ཨབྷི་དྷ་ན་ལས་བཤད་པའི་ཧཱུཾ་མཛད་ཁྲོ་བོ་བཅུ་གཅིག་གི་སྒྲུབ་ཐབས་ནི་ ། རང་ཉིད་སྐད་ཅིག་གིས་རྡོ་རྗེ་ཧཱུཾ་མཛད་སྔོན་པོ་ཞལ་གཅིག་ཕྱག་གཉིས་རྡོ་རྗེ་དང་
དྲིལ་བུ་འཛིན་པའི་སྐུར་བཞེངས་པར་གྱུར།  རྡོ་རྗེ་འཁྱིལ་བའི་སྔགས་ ། ཨོཾ་བཛྲ་ཀུན་ཊ་ལི་བཛྲ་ཧཱུཾ་ཕཊ།  ལས་སྔགས་སོ། །ནང་མཆོད་བྱིན་རླབ་ནས།  སྟོང་པའི་ངང་ལས་སྐད་ཅིག་གིས་
བཅོམ་ལྡན་འདས་རྡོ་རྗེ་ཧཱུཾ་མཛད་ཁྲོ་བོ་བཅུ་གཅིག་གི་རྟེན་དང་བརྟེན་པའི་དཀྱིལ་འཁོར་ཐམས་ཅད་ཡོངས་སུ་རྫོགས་པར་གྱུར་པ་ནི་འོག་ཏུ་རྡོ་རྗེའི་ས་གཞི་ ཞེས་པ་ནས་ ། ཕྱོགས་
བཅུར་འཕྲོ་བ།  ཞེས་པའི་བར་རྣམ་སྣང་འཇམ་རྡོར་གྱི་སྐབས་བཞིན་བྱ་ ། སྲུང་འཁོར་གྱི་དབུས་སུ་སྣ་ཚོགས་པདྨ་ལ་གནས་པའི་ ཞེས་པ་ནས་ ། དབུས་སྔོ་བའི་ནང་དུ་སྣ་ཚོགས་པདྨ་
དང་ཉི་མའི་གདན་བཅུ་གཅིག་གདན་དེ་རྣམས་གྱི་སྟེང་དུ་དབུས་སུ། རང་ཉིད་བཅོམ་ལྡན་འདས་ཁྲོ་བོ་འཇིག་རྟེན་གསུམ་ལས་རྣམ་པར་རྒྱལ་བ་སྐུ་མདོག་སྔོན་པོ་
དུས་མཐའི་མེ་ལྟ་བུའི་འོད་ཟེར་འཕྲོ་བ། སྔོ་སེར་ལྗང་བའི་ཞལ་གསུམ་གདངས་ཤིང་མཆེ་བ་གཙིགས་པ། ལྗག་འདྲིལ་ཞིང་དམར་ལ་ཟླུམ་པའི་སྤྱན་གསུམ་གསུམ་
པ༑ སྨིན་མ་དང་སྨར་དང་དབུ་སྐྲ་དམར་སེར་གྱེན་དུ་བཅིང་བ། རྡོ་རྗེ་སེམས་དཔའི་དབུ་རྒྱན་ཅན། ཕྱག་དྲུག་གི་དང་པོ་གཉིས་ཀྱིས་ཧཱུཾ་མཛད་ཀྱི་ཕྱག་རྒྱས་རྡོར་

[070B] ལྷག་མ་གཡས་ལྕགས་ཀྱུ་དང་ཞགས་པ། གཡོན་ཐོད་པ་དང་ཁ་ཊྭཾ་ག་འཛིན་པ། ཐོད་སྐམ་ལྔའི་དབུ་རྒྱན་དང་ཁྲག་འཛག་
ལྔ་བཅུའི་དོ་ཤལ་བྱས་ཤིང་ཀླུ་བརྒྱད་ཀྱིས་བརྒྱན་པ། འཇིགས་བྱེད་དང་དུས་མཚན་གྱི་སྟེང་ན་ཞབས་གཡས་བརྐྱང་ཞིང་གཡོན་བསྐུམ་པའི་སྟབས་ཀྱིས་སྐུ་ལས་སྐྱེས་པའི་
ཡེ་ཤེས་ཀྱི་མེ་འབར་བའི་དབུས་ན་བཞུགས་པ། ཤར་དུ་རྡོ་རྗེ་དབྱུག་པ་སྔོན་པོ་སྔོ་སེར་ལྗང་བའི་ཞལ་གསུམ། གཡས་དང་པོས་རྡོ་རྗེ་ཐོ་བ་འཛིན་པ། བྱང་དུ་རྡོ་རྗེ་ཉི་མ་སེར་
པོ་སེར་སྔོ་ལྗང་བའི་ཞལ་གསུམ། གཡས་དང་པོས་རྡོ་རྗེས་མཚན་པའི་དབྱུག་པ་འཛིན་པ། ནུབ་ཏུ་རྡོ་རྗེ་གཙུག་ཏོར་དམར་པོ་དམར་དཀར་ལྗང་བའི་ཞལ་གསུམ། གཡས་
དང་པོས་པདྨ་དམར་པོ་འཛིན་པ། ལྷོར་རྡོ་རྗེ་འཁྱིལ་བ་ལྗང་གུ་ལྗང་དཀར་སེར་བའི་ཞལ་གསུམ། གཡས་དང་པོས་སྣ་ཚོགས་རྡོ་རྗེ་འཛིན་པ། མེར་རྡོ་རྗེ་གནོད་སྦྱིན་དུད་ཁ་དུད་
སེར་ལྗང་བའི་ཞལ་གསུམ། གཡས་དང་པོས་ལྕགས་ཀྱུ་འཛིན་པ། སྲིན་པོར་རྡོ་རྗེ་དུས་དམར་པོ་དམར་སེར་ལྗང་བའི་ཞལ་གསུམ། གཡས་དང་པོས་དགྲ་སྟ་འཛིན་པ་
རླུང་དུ་ནག་པོ་ཆེན་པོ་སྔོན་པོ་སྔོ་སེར་ལྗང་བའི་ཞལ་གསུམ། གཡས་དང་པོས་རྩེ་གསུམ་འཛིན་པ། དབང་ལྡན་དུ་རྡོ་རྗེ་འཇིགས་རུང་ནག་པོ། །ནག་སེར་ལྗང་བའི་ཞལ་
གསུམ༑ གཡས་དང་པོས་རལ་གྲི་འཛིན་པ། སྟེང་དུ་གཙུག་ཏོར་འཁོར་སྒྱུར་དཀར་པོ་དཀར་སྔོ་ལྗང་བའི་ཞལ་གསུམ། གཡས་དང་པོས་འཁོར་ལོ་འཛིན་པ། འོག་ཏུ་

[071A]༄༅། །རྡོ་རྗེས་འོག་སྔོན་པོ་སྔོ་སེར་ལྗང་བའི་ཞལ་གསུམ། གཡས་དང་པོས་རྡོ་རྗེ་གཏུན་ཤིང་དང་གཡོན་དང་པོས་སྡིགས་འཛུབ་དང་བཅས་པས་སྦྲུལ་
ཞགས་འཛིན་པས་ཡུམ་ལ་འཁྱུད་པ། ཁྲོ་བོ་གཞན་རྣམས་ཀྱི་གཡས་དང་པོས་རང་རང་གི་ཕྱག་མཚན་དང། གཡོན་དང་པོས་ཐོད་པ་བཟུང་ནས་རང་འདྲའི་ཡུམ་ལ་འཁྱུད་ཅིང་
ཐམས་ཅད་ཀྱི་འོག་མ་གཉིས་ཀྱིས་སྡིགས་མཛུབ་དང་བཅས་པས་རྡོ་རྗེ་གྱེན་དུ་འཕྱར་བ་དང་ཁ་ཊྭཾ་ག་འཛིན་པ། ཞལ་རེ་རེ་ལ་སྤྱན་གསུམ་གསུམ་དང་ལྡན་ཞིང། མཆེ་བ་བཞི་བཞི་
གཙིགས་པ། མི་མགོ་སྐམ་པོ་ལྔའི་དབུ་རྒྱན་དང་རློན་པ་ལྔ་བཅུས་དོ་ཤལ་བྱས་ཤིང་ཕྱག་རྒྱ་ལྔ་ལ་སོགས་པ་དང་གླུ་བརྒྱད་ཀྱིས་བརྒྱན་པ། ཞབས་གཡས་བརྐྱང་ཞིང་
གཡོན་བསྐུམ་པས་ཕྱོགས་འཚམས་ཀྱི་ཕྱོགས་སྐྱོང་བརྒྱད་དང་སྟེང་འོག་གི་ཚངས་པ་དང་ཐག་བཟང་རིའི་སྟེང་ན་བཞུགས་པ། གཙོ་བོ་ལ་རྡོར་སེམས། ཤར་གྱི་ཁྲོ་བོ་ལ་རྣམ་
སྣང༑ ནུབ་ཀྱི་ཁྲོ་བོ་ལ་སྣང་མཐའ། ཁྲོ་བོ་གཞན་རྣམས་ལ་མི་བསྐྱོད་པས་དབུ་བརྒྱན་པ།  རྫོགས་འཕྲེང་དང་ཀྲི་ཡ་ལས་གསང་འདུས་མི་བསྐྱོད་
གསུམ་གྱི་ཁྲོ་བ་ནུས་བསྐོར་བའི་དཀྱིལ་འཁོར་གསུམ་ཡང་བཤད། ས་བོན་ཧཱུཾ། གཙོ་བོའི་སྔགས་ ། ཨོཾ་ཁ་བཛྲ་དཧྲི་ཀ་བཛྲ་ཧཱུཾ་ཀ་ར་བཛྲ་ཧཱུཾ་ཕཊ། ། འཁོར་རྣམས་ཀྱི་སྔགས་ ། ཨོཾ་བཛྲ་ད་ཎྚ་
ཨོཾ་བཛྲ་ཨ་ན་ལ་རྐ་བཛྲ་ཧཱུཾ་ཕཊ། ཨོཾ་བཛྲ་ཨུ་ཥིཎ་ཥ་བཛྲ་ཧཱུཾ་ཕཊ། ཨོཾ་བཛྲ་ཀུཎྚ་ལི་བཛྲ་ཧཱུཾ་ཕཊ། ཨོཾ་བཛྲ་ཡཀྵ་བཛྲ་ཧཱུཾ་ཕཊ། ཨོཾ་བཛྲ་ཀཱ་ལ་བཛྲ་ཧཱུཾ་ཕཊ། ཨོཾ་བཛྲ་མཧ༑ཨ་ཀ་ལ་

[071B] ཨོཾ་བཛྲ་བྷཱཻར་ལྦ་བཛྲ་ཧཱུཾ་ཕཊ། ཨོཾ་བཛྲ་ཨུ་ཥྕི་ཥ་ཙ་ཀྲ་ལྦ་རྙི་བཛྲ་ཧཱུཾ་ཕཊ། ཨོཾ་བཛྲ་བཱ་ཏ་ལ་བཛྲ་ཧཱུཾ་ཕཊ།  གཏོར་འབུལ་གྱི་ཚེ་ ། རང་གི་ཐུགས་ཀའི་ས་བོན་གྱིས་རྡོ་རྗེ་ཧཱུཾ་
མཛད་ཀྱི་དཀྱིལ་འཁོར་རྟེན་དང་བརྟེན་པར་བཅས་པ། ཕྱོགས་སྐྱོང་གི་འཁོར་དང་བཅས་པ་མདུན་གྱི་ནམ་མཁར་སྤྱན་དྲངས།  ཞེས་པ་ནས་ ། སྤུ་གུ་ཅན་རྣམས་སུ་གྱུར། ཨོཾ་
བཛྲ་ཧཱུཾ་ཀ་ར། བཛྲ་དཎྚ། བཛྲ་ཨ་ན་ལརྐ། བཛྲ་ཨུ་ཥྞི་ཥ། བཛྲ་ཀུནྟ་ལི། བཛྲ་ཡཀྵ། བཛྲ་ཀཱ་ལ། བཛྲ་མ་ཧཱ་ཀ་ལ། བཛྲ་བཻ་ར་ལྦ། བཛྲ་ཨུ་ཥྞི་ཥ་ཙ་ཀྲ་ལྦ་རྟི་
བཛྲ་པཱ་ཏ་ལ། ཨི་མཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།  གསུམ་ ། ཨོཾ་བཛྲ་མ་ཧཱ་ཀྭོ་ སོགས་ཀྱིས་མཆོད་ ། ཧཱུཾ་ཆོས་ཉིད་སྟོང་པ་གཉིས་མེད་དང་ཉིད་ལས། །འཇིག་
རྟེན་སྤྱོད་པའི་ཚུལ་ཡང་མི་སྤོང་ཞིང། །ཐབས་ལ་མཁས་པས་འཇིགས་བྱེད་སྐུར་སྟོན་པ། །ཁྲོ་ཆེན་དབང་པོའི་ཚོགས་ལ་ཕྱག་འཚལ་ལོ། ། ཞེས་བསྟོང་ ། ཕྱོགས་སྐྱོང་འཁོར་
དང་བཅས་པ་སྐད་ཅིག་གིས་འོད་གསལ་དུ་བཅུག་པ་ལས་དཀྱིལ་འཁོར་གྱི་གཙོ་བོའི་སྐུར་བཞེངས་པའི་མགྲོན་རྣམས་ཀྱི་ ཞེས་པ་ནས་ ། ཡིད་ལ་འདོད་པ་ཀུན་འགྲུབ་ཤོག་ ཅེས་པའི་
བར་བདེ་མཆོག་གི་སྐབས་བཞིན་སྦྱོར།། ༄༅། །རྒྱུད་ཨ་བཧི་དྷ་ན་ནས་བཤད་པའི་བདེ་མཆོག་འཁོར་ལོ་བསྒྱུར་དྲུག་གི་སྒྲུབ་ཐབས་ནི་ ། རང་ཉིད་སྐད་ཅིག་གིས་ཡེ་ཤེས་མཁའ་འགྲོ་སྐུ་མདོག་
དཀར་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པ་ཡུམ་དང་བཅས་པའི་སྐུར་བཞེངས་པར་གྱུར།  དུ་མ་སྐྱེས་མའི་སྔགས་ ། ཨོཾ་ཁཎྚ་རོ་ཧི་ཧཱུཾ་ཧཱུཾ་ཕཊ།  ལས་སྔགས་སོ། །ནང་མཆོད་བྱིན་

[072A]༄༅།  །རླབ། ཚོགས་ཞིང།  སྟོང་པའི་ངང་ལས་སྐད་ཅིག་གིས་བདེ་མཆོག་འཁོར་ལོ་བསྒྱུར་བ་དྲུག་གི་རྟེན་དང་བརྟེན་པའི་དཀྱིལ་འཁོར་ཡོངས་སུ་རྫོགས་
པར་གྱུར་པ་ནི། འོག་ཏུ་རྡོ་རྗེའི་ས་གཞི།  ཞེས་པ་ནས།  དབུས་སྔོ་བའི།  ཞེས་པའི་བར་རྣམས་པ་དེ་མཆོག་ཕྱག་བཅུ་གཉིས་པ་དང་འདྲ།  ཕྱིའི་གཞལ་ཡས་ཁང་ཆེན་པོ། །དེའི་ནང་དུ་རྟ་
བབས་སོགས་ཕྱིའི་རྒྱན་མ་གཏོགས། ཕ་གུ་དྲ་བ་དྲ་ཕྱེད། ཤར་བུ། མདའ་ཡབ། གདུགས། རྒྱལ་མཚན། བ་དན། འདོད་སྣམ། མཆོད་པའི་ལྷ་མོ་སོགས་
ཚང་པའི་དཀྱིལ་འཁོར་དྲུག་ལས། དབུས་སུ་རྡོ་རྗེ་སེམས་དཔའི་དཀྱིལ་འཁོར་ཕྱི་ནས་དཀར་སེར་དམར་ལྗང་སྔོ་བའི་རྩིག་པ་ལྔས་བསྐོར་བའི་ནང་གི་ཤར་དཀར་ལྷོ་སེར་ནུབ་
དམར་བྱང་ལྗང་དབུས་སྔོ་བའི་དབུས་སུ་སྣ་ཚོགས་པདྨ་རྡོ་རྗེའི་འཕྲེང་བས་བསྐོར་བའི་ལྟེ་བར་སེང་གེས་བཏེག་བའི་རིན་པོ་ཆེའི་ཁྲིའི་སྟེང་དུ་སྣ་ཚོགས་པདྨ་དང་ཉི་མ་ལ་འཇིགས་བྱེད་
དང་དུས་མཚན་གྱི་གདན། དཀྱིལ་འཁོར་དེའི་མཐར་ཤར་ནས་གཡས་སྐོར་དུ་རྣམ་པར་སྣང་མཛད་ཀྱི་དཀྱིལ་འཁོར་ཕྱི་ནས་སྔོ་སེར་དམར་ལྗང་དཀར་བའི་རྩིག་པ་ལྔས་
བསྐོར་བའི་ནང་གི་ཤར་སྔོ་ལྷོ་སེར་ནུབ་དམར་བྱང་ལྗང་དབུས་དཀར་བའི་དབུས་སུ་སྣ་ཚོགས་པདྨ་འཁོར་ལོའི་འཕྲེང་བས་བསྐོར་བའི་ལྟེ་བར་སེང་གེས་བཏེག་པའི་རིན་པོ་ཆེའི་
ཁྲིའི་སྟེང་དུ་སྣ་ཚོགས་པདྨ་དང་ཟླ་བ་ལ་ཚངས་པའི་གདན། རིན་ཆེན་འབྱུང་ལྡན་གྱི་དཀྱིལ་འཁོར་ཕྱི་ནས་དཀར་སྔོ་དམར་ལྗང་སེར་བའི་རྩིག་པ་ལྔས་བསྐོར་བའི་ནང་གི་ཤར་

[072B]
ཚོགས་པདྨ་དང་ཉི་མ་ལ་གནས་པའི་ལྷའི་བུ་ཉི་མའི་གདན། སྣང་བ་མཐའ་ཡས་ཀྱི་དཀྱིལ་འཁོར་ཕྱི་ནས་དཀར་སེར་སྔོ་ལྗང་དམར་བའི་རྩིག་པས་བསྐོར་བའི་ནང་གི་ཤར་
དཀར་ལྷོ་སེར་ནུབ་སྔོ་བྱང་ལྗང་དབུས་དམར་བའི་དབུས་སུ་སྣ་ཚོགས་པདྨ་པདྨའི་འཕྲེང་བས་བསྐོར་བའི་ལྟེ་བར་རྨ་བྱས་བཏེག་པའི་རིན་པོ་ཆེའི་ཁྲིའི་སྟེང་དུ་སྣ་ཚོགས་པདྨ་དང་
ཉི་མ་ལ་གནས་པའི་དབང་ཕྱུག་ཆེན་པོའི་གདན། མི་བསྐྱོད་པའི་དཀྱིལ་འཁོར་ཕྱི་ནས་དཀར་སེར་དམར་ལྗང་སྔོ་བའི་རྩིག་པས་བསྐོར་བའི་ནང་གི་ཤར་དཀར་ལྷོ་སེར་ནུབ་
དམར་བྱང་ལྗང་དབུས་སྔོ་བའི་དབུས་སུ་སྣ་ཚོགས་པདྨ་རྡོ་རྗེའི་འཕྲེང་བས་བསྐོར་བའི་ལྟེ་བར་གླང་ཆེན་གྱིས་བཏེག་པའི་རིན་པོ་ཆེའི་ཁྲིའི་སྟེང་དུ་སྣ་ཚོགས་པདྨ་དང་ཉི་མ་ལ་
གནས་པའི་ཁྱབ་འཇུག་གི་གདན། དོན་ཡོད་གྲུབ་པའི་དཀྱིལ་འཁོར་ཕྱི་ནས་དཀར་སེར་དམར་སྔོ་ལྗང་བའི་རྩིག་པས་བསྐོར་བའི་ནང་གི་ཤར་དཀར་ལྷོ་སེར་ནུབ་དམར་བྱང་
སྔོ་དབུས་ལྗང་པའི་དབུས་སུ་སྣ་ཚོགས་པདྨ་སྣ་ཚོགས་རྡོ་རྗེའི་འཕྲེང་བས་བསྐོར་བའི་ལྟེ་བར་མཁའ་ལྡིང་གིས་བཏེག་པའི་རིན་པོ་ཆེའི་ཁྲིའི་སྟེང་དུ་སྣ་ཚོགས་པདྨ་དང་ཉི་མ་ལ་
ལྷའི་བུ་ཟླ་བའི་གདན།  རྡོ་རྗེ་སེམས་དཔའི་དཀྱིལ་འཁོར་སོགས་ནང་གི་དཀྱིལ་འཁོར་དྲུག་གི་དབུས་ཀྱི་སྣ་ཚོགས་པདྨ་རྣམས་རིམ་པ་བཞིན། རྡོ་རྗེ། འཁོར་ལོ། རིན་པོ་ཆེ། པདྨ། རྡོ་རྗེ། སྣ་ཚོགས་རྡོ་རྗེའི་འཕྲེང་བ་

[073A]༄༅། །རྣམས་ཀྱིས་བསྐོར་བ་རྫོགས་འཕྲེང་དང་པཎ་ཆེན་དང་སྐྱིད་ཤོད་པའི་ལྷན་འཐབས། ཐར་རྩེ་བའི་མཛེས་རྒྱན་རྣམས་སུ་མི་གསལ་ཡང། རྡོར་འཕྲེང་དང། གྲྀ་ཡའི་མཚོན་སའི་སྐབས་དང། རྡོར་འཕྲེང་
གསལ་སྒྲོན་ལས་བཤད།  དཀྱིལ་འཁོར་སོ་སོའི་འཁོར་གྱི་ལྷ་གནས་རྣམས་སུ་སྣ་ཚོགས་པདྨ་དང་ཉི་མ་དང་རོའི་གདན། དཀྱིལ་འཁོར་དྲུག་ཀའི་འཚམས་རྣམས་སུ་སྣ་ཚོགས་
པདྨའི་གདན། དཀྱིལ་འཁོར་དབུས་མའི་དབུས་ཀྱི་གདན་ལ་རང་ཉིད་དཔལ་ཡེ་ཤེས་མཁའ་འགྲོ་རྡོ་རྗེ་སེམས་དཔའ་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་
དང་དྲིལ་བུ་འཛིན་པས་ཡུམ་ལ་འཁྱུད་པ། ཕྱག་རྒྱ་དྲུག་གིས་བརྒྱན་ཅིང་འཇིགས་བྱེད་དང་དུས་མཚན་མའི་སྟེང་དུ་རྡོ་རྗེ་སྐྱིལ་ཀྲུང་ རྫོགས་འཕྲེང་དང་ཀྲྀ་ཡ་ལས་དཀར་པོ་དང་ནག་པོ་འདམ་ད་མཛད།།
གིས་བཞུགས་པ། དེའི་པང་དུ་ཡུམ་ཡེ་ཤེས་མཁའ་འགྲོ་མ་སྐུ་མདོག་དམར་པོ་ཞལ་གཅིག་ཕྱག་གཉིས་ཀྱི་གཡས་བརྐྱང་པས་རྡོ་རྗེ་དང་བཅས་པའི་སྡིགས་འཛུབ་མཛད་
ཅིང༑ གཡོན་པས་ཁྲག་གིས་གང་བའི་ཐོད་པ་ཡབ་ལ་སྟོབས་པའི་ཚུལ་གྱིས་འཁྱུད་པ། ཕྱག་རྒྱ་ལྔའི་བརྒྱན་པ་ཞབས་གཉིས་ཡབ་ཀྱི་རྐེད་ནས་འཁྲིལ་བའོ། །དེའི་མེར་
མཁའ་འགྲོ་མ་སྔོན་མོ། །བདེན་བྲལ་དུ་ལཱ་མ་སེར་མོ། །རླུང་དུ་དུམ་སྐྱེས་མ་དམར་མོ། །དབང་ལྡན་དུ་གཟུགས་ཅན་མ་ལྗང་ཁུ་སྟེ་ཐམས་ཅད་ཞལ་གཅིག་ཕྱག་གཉིས་
སྤྱན་གསུམ་པ་གཡས་ཌཱ་མ་རུ་དང་གཡོན་པ་ཁྲག་གིས་གང་བའི་ཐོད་པ་ཐུགས་ཀར་བཟུང་པའི་ཕྲག་པ་ལ་ཁ་ཊྭཾ་ག་འཛིན་པ་ཐོད་པ་ལྔ་དང་ཕྱག་རྒྱ་ལྔས་བརྒྱན་པའོ། །ཤར་

[073B] བྱང་དུ་མ་ཧཱ་ཀཾ་ཀ་ལ་དང་གཏུམ་མིག་མ། ནུབ་ཏུ་ཀཾ་ཀ་ལ་དང་འོད་ལྡན་མ། ལྷོར་མཆེ་བ་རྣམ་པར་གཙིགས་པ་དང་སྣ་ཆེན་མ་སྟེ་དཔའ་
བོ་རྣམས་སྐུ་མདོག་ནག་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཡུམ་རྣམས་ལ་འཁྱུད་ཅིང། ཡུམ་རྣམས་སྐུ་མདོག་ཐལ་བ་དཀར་པོའི་མདོག་ཅན་ཞལ་གཅིག་
ཕྱག་གཉིས་ཀྱི་གཡས་རྡོ་རྗེ་དང་བཅས་པའི་སྡིགས་འཛུབ་བསྒྲེང་ཞིང། གཡོན་ཁྲག་གིས་གང་བའི་ཐོད་པ་འཛིན་པས་ཡབ་ལ་འཁྱུད་པ། གྲྭ་བཞིར་པདྨ་དང་ཉི་མ་ལ་བདུད་རྩི་
ལྔས་གང་བའི་ཐོད་པ་བཞིའོ། །ཤར་གྱི་རྣམ་པར་སྣང་མཛད་ཀྱི་གཞལ་ཡས་ཁང་གི་དབུས་སུ་དཔལ་སངས་རྒྱས་མཁའ་འགྲོ་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་
འཁོར་ལོ་དང་འཁོར་ལོས་མཚན་པའི་དྲིལ་བུ་འཛིན་པས་ཡུམ་ལ་འཁྱུད་པ། ཡུམ་སངས་རྒྱས་མཁའ་འགྲོ་མ་དཀར་པོ་ཞལ་གཅིག་ཕྱག་གཉིས་ཀྱི་གཡས་འཁོར་ལོ་དང་བཅས་པའི་
སྡིགས་འཛུབ་བསྒྲེང་ཞིང་གཡོན་ཐོད་ཁྲག་འཛིན་པས་ཡབ་ལ་འཁྱུད་པའོ། །དེའི་ཤར་དུ་དཔའ་བོ་ཆད་དགྲ་དང་དཔའ་བོའི་གློ་ཅན་མ། བྱང་དུ་འོད་དཔག་མེད་དང་ཁརྦ་རི། ནུབ་ཏུ་
རྡོ་རྗེའི་འོད་དང་ལངྒའི་དབང་ཕྱུག་མ། ལྷོར་རྡོ་རྗེའི་སྐུ་དང་ཤིང་གྲིབ་མ་སྟེ། དཔའ་བོ་རྣམས་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱི་གཡས་འཁོར་ལོ་དང་གཡོན་འཁོར་ལོས་
མཚན་པའི་དྲིལ་བུ་འཛིན་པས་ཡུམ་ལ་འཁྱུད་པ། ཡུམ་རྣམས་སྐུ་མདོག་སེར་པོ་ཞལ་གཅིག་ཕྱག་གཉིས་ཀྱིས་གཡས་འཁོར་ལོ་དང་བཅས་པའི་སྡིགས་འཛུབ་བསྒྲེང་ཞིང་གཡོན་

[074A]༄༅། །ཐོད་པ་འཛིན་པས་ཡབ་ལ་འཁྱུད་པ། འཚམས་བཞིར་བདུད་རྩིས་བཀང་བའི་ཐོད་པ་བཞིའོ། །རིན་ཆེན་འབྱུང་ལྡན་གྱི་གཞལ་ཡས་ཁང་གི་
ནང་དུ༑ དཔལ་རིན་ཆེན་མཁའ་འགྲོ་སྐུ་མདོག་སེར་པོ་ཞལ་གཅིག་ཕྱག་གཉིས་གཡས་རིན་པོ་ཆེ་དང། གཡོན་དེས་ཡུ་བ་བྱས་པའི་དྲིལ་བུ་འཛིན་པས་ཡུམ་ལ་འཁྱུད་པ། ཡུམ་
རིན་ཆེན་མཁའ་འགྲོ་མ་སེར་མ་ཞལ་གཅིག་ཕྱག་གཉིས་གཡས་རིན་པོ་ཆེ་དང་བཅས་པའི་སྡིགས་འཛུབ་བསྒྲེང་ཞིང། གཡོན་ཐོད་ཁྲག་འཛིན་པས་ཡབ་ལ་འཁྱུད་པའོ། །དེའི་
ཤར་དུ་མྱུ་གུ་ཅན་དང་ས་སྲུང་མ། བྱང་དུ་རྡོ་རྗེ་རལ་པ་ཅན་དང་འཇིགས་བྱེད་ཆེན་མོ། །ནུབ་ཏུ་དཔའ་བོ་ཆེན་པོ་དང་རླུང་གི་ཤུགས་ཅན་མ། ལྷོར་རྡོ་རྗེ་ཧཱུཾ་མཛད་དང་ཆང་འཐུང་
མ་སྟེ་དཔའ་བོ་རྣམས་སྐུ་མདོག་སེར་པོ་ཞལ་གཅིག་ཕྱག་གཉིས་ཀྱིས་རིན་པོ་ཆེ་དང་རིན་པོ་ཆེས་མཚན་པའི་དྲིལ་བུ་འཛིན་པས་ཡུམ་ལ་འཁྱུད་པ། ཡུམ་རྣམས་སྐུ་མདོག་ལྗང་གུ་
ཞལ་གཅིག་ཕྱག་གཉིས་མ་གཡས་རིན་པོ་ཆེ་དང་བཅས་པའི་སྡིགས་མཛུབ་བསྒྲེང་ཞིང་གཡོན་ཐོད་ཁྲག་འཛིན་པས་ཡབ་ལ་འཁྱུད་པ། འཚམས་བཞིར་བདུད་རྩི་ལྔས་གང་
བའི་ཐོད་པ་བཞིའོ། །སྣང་བ་མཐའ་ཡས་ཀྱི་གཞལ་ཡས་ཁང་གི་དབུས་སུ་དཔལ་པདྨ་མཁའ་འགྲོ་སྐུ་མདོག་དམར་པོ་ཞལ་གཅིག་ཕྱག་གཉིས་ཀྱིས་པདྨ་དང་པདྨས་མཚན་
པའི་དྲིལ་བུ་འཛིན་པས་ཡུམ་ལ་འཁྱུད་པ། ཡུམ་པདྨ་མཁའ་འགྲོ་མ་སྐུ་མདོག་དམར་པོ་ཞལ་གཅིག་ཕྱག་གཉིས་ཀྱི་གཡས་པདྨ་དང་བཅས་པའི་སྡིགས་འཛུབ་བསྒྲེང་ཞིང་

[074B] །དེའི་ཤར་དུ་ཤིན་དུ་བཟང་པོ་དང་སྔོ་བསང་ལྷ་མོ། བྱང་དུ་རྡོ་རྗེ་བཟང་པོ་དང་ཤིན་ཏུ་བཟང་མོ། ནུབ་ཏུ་འཇིགས་བྱེད་
ཆེན་པོ་དང་རྟ་རྣམ། ལྷོར་མིག་མི་བཟང་དང་བྱ་གདོང་མ་སྟེ་དཔའ་བོ་རྣམས་སྐུ་མདོག་དམར་པོ་ཞལ་གཅིག་ཕྱག་གཉིས་ཀྱིས་པདྨ་དང་པདྨས་མཚན་པའི་དྲིལ་བུ་འཛིན་པས་
ཡུམ་ལ་འཁྱུད་པ། ཡུམ་རྣམས་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་གཡས་པདྨ་དང་བཅས་པའི་སྡིགས་འཛུབ་བསྒྲེང་ཞིང། གཡོན་ཐོད་ཁྲག་འཛིན་
པས་ཡབ་ལ་འཁྱུད་པ། འཚམས་བཞིར་བདུད་རྩི་ལྔས་གང་བའི་ཐོད་པ་བཞིའོ། །མི་བསྐྱོད་པའི་གཞལ་ཡས་ཁང་གི་དབུས་སུ་དཔལ་རྡོ་རྗེ་མཁའ་འགྲོ་སྐུ་མདོག་ནག་
པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཡུམ་ལ་འཁྱུད་པ། ཡུམ་རྡོ་རྗེ་མཁའ་འགྲོ་མ་སྐུ་མདོག་ནག་པོ་ཞལ་གཅིག་ཕྱག་གཉིས་ཀྱི་གཡས་རྡོ་རྗེ་དང་
བཅས་པའི་སྡིགས་འཛུབ་བསྒྲེང་ཞིང། གཡོན་ཐོད་ཁྲག་འཛིན་པས་ཡབ་ལ་འཁྱུད་པའོ། །དེའི་ཤར་དུ་སྟོབས་པོ་ཆེ་དང། འཁོར་ལོའི་ཤུགས་ཅན་མ། བྱང་དུ་རིན་ཆེན་
རྡོ་རྗེ་དང་དུ་མ་སྐྱེས་མ། ནུབ་ཏུ་རྟ་མགྲིན་དང་ཆང་འཚོང་མ། ལྷོར་ནམ་མཁའི་སྙིང་པོ་དང་འཁོར་ལོའི་གོ་ཆ་མ་སྟེ། དཔའ་བོ་རྣམས་སྐུ་མདོག་ནག་པོ་ཞལ་གཅིག་ཕྱག་
གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཡུམ་ལ་འཁྱུད་པ། །ཡུམ་རྣམས་སྐུ་མདོག་སེར་པོ་ཞལ་གཅིག་ཕྱག་གཉིས་ཀྱི་གཡས་རྡོ་རྗེ་དང་བཅས་པའི་སྡིགས་འཛུབ་བསྒྲེང་ཞིང་

[075A]༄༅། །གཡོན་ཐོད་ཁྲག་འཛིན་པས་ཡབ་ལ་འཁྱུད་པ། འཚམས་བཞིར་བདུད་རྩི་ལྔས་གང་བའི་ཐོད་པ་བཞིའོ། །དོན་ཡོད་གྲུབ་པའི་གཞལ་ཡས་ཁང་
གི་དབུས་སུ་དཔལ་སྣ་ཚོགས་མཁའ་འགྲོ་སྐུ་མདོག་ལྗང་ཁུ་ཞལ་གཅིག་ཕྱག་གཉིས་ཀྱིས་སྣ་ཚོགས་རྡོ་རྗེ་དང་དེས་མཚན་པའི་དྲིལ་བུ་འཛིན་པས་ཡུམ་ལ་འཁྱུད་པ། ཡུམ་
སྣ་ཚོགས་མཁའ་འགྲོ་མ་སྐུ་མདོག་ལྗང་གུ་ཞལ་གཅིག་ཕྱག་གཉིས་ཀྱིས་གཡས་སྣ་ཚོགས་རྡོ་རྗེ་དང་བཅས་པའི་སྡིགས་འཛུབ་བསྒྲེང་ཞིང། གཡོན་ཐོང་ཁྲག་འཛིན་པས་
ཡབ་ལ་འཁྱུད་པའོ། །དེའི་ཤར་དུ་དཔལ་ཧེ་རུ་ཀ་དང་ཤིན་ཏུ་དཔའ་མོ། བྱང་དུ་པདྨ་གར་གྱི་དབང་ཕྱུག་དང་སྟོབས་ཆེན་མ། ནུབ་ཏུ་རྣམ་པར་སྣང་མཛད་དང་འཁོར་ལོས་
བསྒྱུར་མ། ལྷོར་རྡོ་རྗེ་སེམས་དཔའ་དང་བརྩོན་འགྲུས་ཆེན་མོ་སྟེ་དཔའ་པོ་རྣམས་སྐུ་མདོག་ལྗང་གུ་ཞལ་གཅིག་ཕྱག་གཉིས་ཀྱིས་སྣ་ཚོགས་རྡོ་རྗེ་དང་དེས་མཚོན་པའི་དྲིལ་
བུ་འཛིན་པས་ཡུམ་ལ་འཁྱུད་པ། ཡུམ་རྣམས་སྐུ་མདོག་སྔོ་སྐྱེ་ཞལ་གཅིག་ཕྱག་གཉིས་གཡས་སྣ་ཚོགས་རྡོ་རྗེ་དང་བཅས་པའི་སྡིགས་འཛུབ་བསྒྲེང་ཞིང། གཡོན་ཐོད་
ཁྲག་འཛིན་པས་ཡབ་ལ་འཁྱུད་པ། འཚམས་བཞིར་བདུད་རྩི་ལྔས་གང་བའི་ཐོད་པ་བཞིའོ། །དཀྱིལ་འཁོར་ཆེན་པོའི་ཤར་སྒོར་ཁྭ་གདོང་མ་སྔོན་མོ་གཡས་ལྕགས་ཀྱུ་
འཛིན་པ། བྱང་སྒོར་འུག་གདོང་མ་སེར་མོ་གཡས་ཞགས་པ་འཛིན་པ། ནུབ་སྒོར་ཁྱི་གདོང་མ་དམར་མོ་གཡས་ལྕགས་སྒྲོག་འཛིན་པ། ལྷོ་སྒོར་ཕག་གདོང་མ་ལྗང་གུ་གཡས་

[075B] ཤར་ལྷོར་གཤིན་རྗེ་བརྟན་མ་གཡས་སྔོ་གཡོན་ལྗང་བ་གཡས་མེ་ལོང་འཛིན་པ། ལྷོ་ནུབ་ཏུ་གཤིན་རྗེ་ཕོ་ཉ་མོ་གཡས་ལྗང་གཡོན་དམར་བ་གཡས་པི་ཝང་
འཛིན་པ། ནུབ་བྱང་དུ་གཤིན་རྗེ་མཆེ་བ་མོ་གཡས་དམར་གཡོན་སེར་བ་གཡས་དྲིའི་དུང་ཆོས་འཛིན་པ། བྱང་ཤར་དུ་གཤིན་རྗེ་འཇོམས་མ་གཡས་སེར་གཡོན་སྔོ་བ་
གཡས་རོའི་སྣོད་འཛིན་པ། ལྷ་མོ་བརྒྱད་པོའི་ཕྱག་གཡོན་པ་རྣམས་ཀྱིས་ཁྲག་གིས་གང་བའི་ཐོད་པ་ཐུགས་ཀར་འཛིན་ཅིང། ཁ་ཊྭཾ་ག་དཔུང་པ་ལ་བརྟེན་པའོ། །འཁོར་
ལོས་བསྒྱུར་བ་དྲུག་ནི་དབུ་སྐྲ་རལ་པའི་ཐོང་ རྡོ་རྗེ་ནོར་བུས་བརྒྱན་ཅིང། མི་རུས་ཀྱི་འཁོར་ལོ་ལ་སོགས་པའི་ཕྱག་རྒྱ་དྲུག་
དང་ལྡན་པ་ཐམས་ཅད་ཀྱང་རང་རང་གི་གདན་ལ་རྡོ་རྗེའི་སྐྱིལ་ཀྲུང་གིས་བཞུགས་པ་ལ་ཡུམ་རྣམས་གཅེར་མོ་སྐྲ་གྲོལ་བ་ཕྱག་རྒྱ་ལྔས་བརྒྱན་པས་འཁྱུད་པའོ། །དཔའ་བོ་ཉེར་
བཞི་པོ་ཐམས་ཅད་ཀྱང་ཞལ་གཅིག་ཕྱག་གཉིས་སྤྱན་གསུམ་པ་རལ་པ་ནག་པོའི་ཐོར་ཅོག་ཅན་མི་མགོ་རློན་པའི་ཕྲེང་བ་མགྲིན་པ་ལ་འཕྱང་བ། སྟག་གི་ལྤགས་པའི་ཤམ་
ཐབས་རྒྱབ་ཏུ་གྲོལ་བ། རོའི་གདན་ལ་གཡས་བརྐྱང་གིས་བཞུགས་པ་ལ། ཡུམ་རྣམས་ཞལ་གཅིག་ཕྱག་གཉིས་སྤྱན་གསུམ་གཅེར་མོ་སྐྲ་ནག་པོ་གྲོལ་བ། ཕྱག་རྒྱ་
ལྔས་བརྒྱན་པ། ཐོད་སྐམ་ལྔའི་དབུ་རྒྱན་དང་ཐོད་སྐམ་ལྔ་བཅུའི་དོ་ཤལ་ཅན། ཞབས་གཉིས་ཀྱིས་ཡབ་ཀྱི་བརླའི་སྟེང་ནས་ལེགས་པར་འཁྲིལ་བ། སྒོ་འཚམས་མ་

[076A]༄༅། །བརྒྱད་པོ་དྲག་ཅིང་མཆེ་བ་གཙིགས་པ། སྤྱན་གསུམ་པ་ཐོད་སྐམ་ལྔའི་དབུ་རྒྱན་དང། སྐམ་པོ་ལྔ་བཅུའི་དོ་ཤལ་ཅན། ཕྱག་རྒྱ་ལྔས་
བརྒྱན་པ། སྣ་ཚོགས་པདྨ་དང་ཉི་མ་དང་རོའི་གདན་ལ་གཡས་བརྐྱང་གིས་བཞུགས་པ་ལྷ་མོ་ཐམས་ཅད་དཔྲལ་བར་རྡོ་རྗེའི་འཕྲེང་བ་དང། དཔུང་རྒྱན་དང། གཡེར་ཁ་ལ་
སོགས་པས་བརྒྱན་པའོ། །གཙོ་བོ་ལྔ་ལ་རྡོ་རྗེ་མཁའ་འགྲོ། །རྡོ་རྗེ་མཁའ་འགྲོ་ལ་ཡེ་ཤེས་མཁའ་འགྲོ། །དཀྱིལ་འཁོར་སོ་སོའི་འཁོར་རྣམས་ལ་རང་རང་གི་གཙོ་བོ། །
སྒོ་འཚམས་མ་བརྒྱད་ལ་སྣ་ཚོགས་མཁའ་འགྲོས་དབུ་བརྒྱན་པ།  ས་བོན་ནི། གཙོ་བོ་རྣམས་ཀྱི་ཐུགས་ཀར་ཉི་གདན་ལ་རིམ་པ་བཞིན།  བཾ་བཧུཾ་ཨཾ་ཧྲིཾ་ཧཱུཾ་ཁཾ་ ཞེས་སོ། སྔགས་ནི།  ཨོཾ་ཤྲཱི་
མ་ཧཱ་སུ་ཁ་བཛྲ་སཏ་ཊཱ་ཀི་ནི་ཛཱ་ལ་ཤཾ་བ་རཾ་ཧཱུཾ་ཨཱ་ཧཱུཾ་ཕཊ་སཱ་ཧཱ།  རྡོ་རྗེ་སེམས་དཔའི་འོ།  ཨོཾ་ཤྲཱི་བུ་དྷ་ཊཱ་ཀ་ཨ་ལ་ལ་ལ་བཧྲུཾ་ཨཱ་ཊཱ་ཀི་ནི་ཛཱ་ལ་ཤམྦ་རཾ་ཧཱུཾ་ཕཊ་སཱ་ཧཱ།  རྣམ་སྣང་གིའོ།  །
ཨོཾ་ཤྲི་རཏྣ་ཊཱ་ཀ་ཏྲི་ཨཱ་ཧཱུཾ་ཊཱ་ཀི་ནཱི་ཛཱ་ལ་ཤཾ་བ་རཾ་ཧཱུཾ་ཕཊ་སཱ་ཧཱ།  རིན་འབྱུང་གིའོ།  ཨོཾ་ཤྲི་པདྨ་ཊཱ་ཀ་ཧྲཱི་ཨཱ་ཧཱུཾ་ཊཱ་ཀི་ནི་ཛཱ་ལ་ཤཾ་བ་རཾ་ཧཱུཾ་ཕཊ་སཱ་ཧཱ།  འོད་དཔག་མེད་ཀྱིའོ།  ཨོཾ་ཤྲི་བཛྲ་ཊཱ་ཀ་
ཨཱ་ཧཱུཾ་ཕཊ་ཊཱ་ཀི་ནི་ཛཱ་ལ་ཤམ་བ་རཾ་ཧཱུཾ་ཕཊ་སཱ་ཧཱ།  རྡོ་རྗེ་མི་བསྐྱོད་པའི་འོ།  ཨོཾ་ཤྲི་བི་ཤོ་ཊཱ་ཀ་ཧོཿ་ཁཾ་ཨཱ་ཧཱུཾ་ཊཱ་ཀི་ནི་ཛཱ་ལ་ཤཾ་བ་རཾ་ཧཱུཾ་ཕཊ་སཱ་ཧཱ།  སྣ་ཚོགས་མཁའ་འགྲོའི་འོ།  ཨོཾ་
ཛྙཱ་ན་ཊཱ་ཀི་ནི་ཧཱུཾ་ཕཊ་སཱ་ཧཱ།  ཡེ་ཤེས་མཁའ་འགྲོ་མའི་འོ། ཡུམ་དྲུག་གི་སྔགས་ནི་རང་རང་གི་མཚན་སྔགས་ཀྱི་མགོ་བོར་ཨོཾ་དང་མཇུག་ཏུ་ཧཱུཾ་ཕཊ་སཱ་ཧཱ། ཞེས་སྦྱར་བ་སྟེ་མཚན་སྔགས་ནི།  བུདྷ་ཊཱ་ཀི་ནི།  སངས་རྒྱས་

[076B]  རདྣ་ཊཱ་ཀི་ནི།  རིན་ཆེན་མཁའ་འགྲོ་མ།  པདྨ་ཊཱ་ཀི་ནི།  པདྨ་མཁའ་འགྲོ་མ།  བཛྲ་ཊཱ་ཀི་ནི།  རྡོ་རྗེ་མཁའ་འགྲོ་མ།  བི་ཤྭོ་ཊཱ་ཀི་ནི།  སྣ་ཚོགས་མཁའ་འགྲོ་མ་ཞེས་པ་ཡུམ་དྲུག་གོ་
འཁོར་གཞན་རྣམས་ཀྱི་སྔགས་ནི་རང་རང་གི་མཚན་སྔགས་ཀྱི་མིང་ཡིག་དང་པོ་ལ་ཐིག་ལེས་བརྒྱན་པའི་མགོར་ཨོཾ་དང་མཇུག་ཏུ་ཧཱུཾ་ཕཊ་སཱ་ཧཱ། ཞེས་པ་སྦྱར་བ་སྟེ།  ཨོཾ་ཊཱཾ་ཧཱུཾ་ཕཊ་སཱ་ཧཱ།  དེ་བཞིན་དུ་ལཾ་ཁཾ་རཾ།  མཁའ་འགྲོ་མ་
བཞིའོ།  །ཨོཾ་ཁཾ་ཧཱུཾ་ཕཊ་སཱ་ཧཱ།  དེ་བཞིན་དུ་  བྲཾ་མཾ་ཙཾ་ཀཾ་པྲཾ་བིཾ་མཾ།  དེ་རྣམས་རྡོ་རྗེ་སེམས་དཔའི་དཀྱིལ་འཁོར་གྱི་ལྷ་རྣམས་ཀྱི་སྙིང་པོ་ནི།  ཨོཾ་སུཾ་ཧཱུཾ་ཕཊ་སཱཧཱ་
 དེ་བཞིན་དུ། ལྦིཾ་ཨཾ་ཁཾ་བཾ་ལཾ་བཾ་དྲུཾ།  སོགས་པ་ནི་འབྱུང་གི་འཁོར་གྱི་སྙིང་པོ་ནི།  ཨོཾ་ཨཱཾ་ཧཱུཾ་ཕཊ་སཱཧཱ།  དེ་བཞིན་དུ།  ཨེཾ་བཾ་མཾ་མཾ་ལྦམ་བཾ་སུཾ།  འོད་དཔག་མེད་ཀྱི་འཁོར་གྱི་སྙིང་པོ་ནི།  ཨོཾ་
སུཾ་ཧཱུཾ་ཕཊ་སཱཧཱ།  དེ་བཞིན་དུ།  ཤྱཾ་བཾ་སུཾ་མཾ་ཧཾ་པིཾ་ཁཾ།  མི་བསྐྱོད་པའི་འཁོར་གྱི་སྙིང་པོ་ནི།  ཨོཾ་མཾ་ཧཱུཾ་ཕཊ་སཱཧཱ།  དེ་བཞིན་དུ་  ཙཾ་རཾ་ཁཾ་ཧཾ་ཤཽཾ་ཨཱཾ་ཙཾ།  དོན་གྲུབ་ཀྱི་འཁོར་གྱི་སྙིང་པོ་ནི།  ཨོཾ་
ཧཾ་ཧཱུཾ་ཕཊ་སཱཧཱ།  དེ་བཞིན་དུ།  སུཾ་བཾ་མཾ་བེཾ་ཙཾ་བཾ་མཾ།  སྒོ་འཚམས་མ་བརྒྱད་ཀྱི་སྙིང་པོ་ནི།  ཨོཾ་གཾ་ཧཱུཾ་ཕཊ་སཱཧཱ།  དེ་བཞིན་དུ།  ཨུཾ་ཤྭཾ་ཤུཾ་ཡཾ་ཡཾ་ཡཾ་ཡཾ།  ཞེས་པའོ། གཏོར་མ་འབུལ་
ཚུལ་བདེ་མཆོག་ཕྱག་བཅུ་གཉིས་པའི་སྐབས་བཞིན་བྱའོ།། །། ༄༅། །རྡོ་རྗེ་བདུད་རྩི་རྒྱུད་ལས་བཤད་པའི་དཀྱིལ་འཁོར་བཞི་ལས་དང་པོ་རྡོ་རྗེ་བདུད་རྩི་ལྷ་ཉེར་གཅིག་གི་སྒྲུབ་ཐབས་ནི།  རང་ཉིད་
སྐད་ཅིག་གིས་རྡོ་རྗེ་བདུད་རྩི་སྐུ་མདོག་ལྗང་སེར་ཞལ་གཅིག་ཕྱག་གཉིས་རྡོར་དྲིལ་འཛིན་པས་ཡུམ་དང་བཅས་པའི་སྐུར་བཞེངས་པར་གྱུར།  རྡོ་རྗེ་བདུད་རྩིའི་ལྔགས། ཨོཾ་ཧ་

[077A]༄༅། །བྫྲ་ཨ་མྲྀ་ཏ་སཱ་ཧཱ།  བདུད་རྩིའི་དཀྱིལ་འཁོར་བཞི་ཀའི་ལས་སྔགས་སོ། །ནང་མཆོད་བྱིན་བརླབས་ནས་ཚོགས་ཞིང་གི་བར་འདིའི་དཀྱིལ་འཁོར་བཞི་ག་རྣམ་སྣང་འཇམ་རྡོར་དམ་འདྲ་ ། 
སྟོང་པའི་ངང་ལས་སྐད་ཅིག་གིས་བཅོམ་ལྡན་འདས་རྡོ་རྗེ་བདུད་རྩིའི་རྟེན་དང་བརྟེན་པའི་དཀྱིལ་འཁོར་ཡོངས་སུ་རྫོགས་པར་གྱུར་པ་ནི། རྡོ་རྗེའི་ས་གཞི།  ཞེས་པ་ནས་ ། འོད་
ཟེར་དང་བཅས་པའི་ཐུན་མོང་བའི་སྲུང་འཁོར་གྱི་དབུས་སུ་ཆོས་འབྱུང་གི་ནང་དུ་སྣ་ཚོགས་པདྨ་ལ་གནས་པའི།  ཞེས་པ་ནས་ ། དབུས་སྔོ་བའི་དབུས་སུ་འོད་ཟེར་གྱི་འཕྲེང་
བ་དང་རྡོ་རྗེའི་ར་བས་བསྐོར་བའི་ནང་དུ་སྣ་ཚོགས་པདྨ་འདབ་མ་བརྒྱད་པའི།  ཞེས་པའི་བར་དཀྱིལ་འཁོར་བཞི་ཀ་ལ་འདྲ་ ། ལྟེ་བ་དང་འདབ་མ་བརྒྱད་ལ་ཟླ་གདན། འཁོར་གྱི་ལྷ་
གཞན་རྣམས་ཀྱི་གནས་སུ་སྣ་ཚོགས་པདྨ་དང་ཟླ་བའི་གདན་རེ་རེ། གདན་དེ་རྣམས་ཀྱི་སྟེང་དུ་དབུས་སུ་རང་ཉིད་བཅོམ་ལྡན་འདས་རྡོ་རྗེ་བདུད་རྩི་སྐུ་མདོག་ལྗང་སེར། ལྗང་
སེར་དཀར་དང་དམར་བའི་ཞལ་གསུམ་སྤྱན་གསུམ་གསུམ་དང་ལྡན་པ། ཕྱག་དྲུག་གི་དང་པོ་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་རང་འདྲའི་ཤེས་རབ་མ་ལ་འཁྱུད་པ་
གཡས་འོག་མ་གཉིས་ཀྱིས་འཁོར་ལོ་དང་རལ་གྲི། གཡོན་འོག་མ་གཉིས་ཀྱིས་ཞགས་པ་དང་ལྕགས་ཀྱུ་ ཞི་ཞིང་སྒེག་པའི་ཉམས་དང་ལྡན་ཞིང་རིན་པོ་ཆེ་དང་
དར་སྣ་ཚོགས་ཀྱིས་བརྒྱན་པ་འོད་དམར་པོའི་དཀྱིལ་འཁོར་གྱི་དབུས་ན་སེམས་དཔའི་སྐྱིལ་ཀྲུང་གིས་བཞུགས་པའོ། །འདབ་མ་བརྒྱད་ལ་ཤར་དུ་ཞི་བ་མ་དཀར་མོ། །

[077B] ལྷོར་ཞི་གདོང་མ་སེར་མོ་སེར་དཀར་དམར་བའི་ཞལ་ཅན། ནུབ་ཏུ་ཟླ་ལྡན་མ་དམར་མོ་དམར་ནག་དཀར་བའི་ཞལ་ཅན། བྱང་དུ་
རི་བོང་ཅན་མ་ལྗང་གུ་ལྗང་དཀར་དམར་བའི་ཞལ་ཅན། མེད་ཟླ་དཀྱིལ་མ་སྔོན་མོ་སྔོ་དཀར་དམར་བའི་ཞལ་ཅན། བདེན་བྲལ་དུ་ཟླ་ཚེས་མ་ལྗང་གུ་ལྗང་དཀར་དམར་
བའི་ཞལ་ཅན། རླུང་དུ་ཡིད་འོང་མ་སྔོན་མོ་སྔོ་དཀར་དམར་བའི་ཞལ་ཅན། དབང་ལྡན་ཡིད་ཚིམ་བྱེད་མ་སེར་མོ། །སེར་དཀར་དམར་བའི་ཞལ་ཅན། ཐམས་ཅད་
ཀྱང་ཞལ་གསུམ་ཕྱག་དྲུག་མ། གཡས་པ་རྣམས་ཀྱིས་རྡོ་རྗེ། ཟླ་བའི་དཀྱིལ་འཁོར། རལ་གྲི། གཡོན་པ་རྣམས་ཀྱིས་དྲིལ་པུ། ཞགས་པ་ལྕགས་ཀྱུ་འཛིན་
ཅིང༑ ཁྱད་པར་ནི་ཟླ་ཚེ་སེམས་ཟླ་བའི་ཆ་གཅིག་འཛིན་པ། རིམ་པ་གཉིས་པའི་ལྷ་སྣམ་གྱི་བྱར་ཤར་དུ་མེ་ཏོག་མ་དཀར་མོ། དཀར་ནག་དམར་བའི་ཞལ་གསུམ། ཕྱག་
དྲུག་གི་གཡས་དང་པོས་མེ་ཏོག་གི་ཟ་མ་ཏོག་འཛིན་པ། ཤར་ལྷོར་བདུག་སྤོས་མ་དུ་བའི་མདོག་ཅན་དུང་དཀར་དམར་བའི་ཞལ་གསུམ། ཕྱག་དྲུག་གི་གཡས་དང་པོས་
སྤོས་ཕོར་འཛིན་པ། ལྷོ་ནུབ་ཏུ་མར་མེ་མ་སེར་མོ་སེར་དཀར་དམར་བའི་ཞལ་གསུམ་ཕྱག་དྲུག་གི་གཡས་དང་པོས་མར་མེའི་མཆོད་སྡོང་འཛིན་པ། ནུབ་བྱང་དུ་དྲི་ཆབ་མ་
དམར་མོ། །དམར་ནག་དཀར་བའི་ཞལ་གསུམ་ཕྱག་དྲུག་གི་གཡས་དང་པོས་དྲིའི་དུང་ཆོས་འཛིན་པ། ཐམས་ཅད་ཀྱི་གཡས་ལྷག་མ་གཉིས་ཀྱིས་འཁོར་ལོ་དང་རལ་གྲི་

[078A]༄༅། །གཡོན་པ་གསུམ་གྱིས་དྲིལ་བུ་དང། ཞགས་པ་དང་ལྕགས་ཀྱུ་འཛིན་པ། ཤར་གྱི་སྣམ་བུ་ལ་གླིང་བུ་མ་དམར་མོ་ཕྱག་གཉིས་ཀྱིས་གླིང་བུ་
བཟུང་ ལྷོར་པི་ཝང་མ་སེར་མོ་ཕྱག་གཉིས་ཀྱི་པི་ཝང་བསྒྲེང་བ། ནུབ་ཏུ་མུ་ཀུཎྚ་མ་དཀར་མོ་ཕྱག་གཉིས་ཀྱིས་རྔ་མུ་ཀུཎྚ་རྡུང་བ། བྱང་དུ་རྫ་རྔ་མ་
དུད་ཁ་ཕྱག་གཉིས་ཀྱིས་རྫ་རྔ་རྡུང་བ། ཤར་སྒོར་ཁྲོ་གཉེར་རིམ་པར་ལྡན་སྔོན་པོ་སྔོ་དཀར་དམར་བའི་ཞལ་གསུམ་ཕྱག་དྲུག་གི་གཡས་དང་པོས་ལྕགས་ཀྱུ་འཛིན་པ། ལྷོ་
སྒོར་འཇིགས་སྡིག་དཀར་པོ་དཀར་ནག་དམར་བའི་ཞལ་གསུམ་ཕྱག་དྲུག་གི་གཡས་དང་པོས་ཞགས་པ་འཛིན་པ། ནུབ་སྒོར་རྟའི་གཟུགས་ཅན་དམར་པོ་དམར་དཀར་
ནག་པའི་ཞལ་གསུམ་ཕྱག་དྲུག་གི་གཡས་དང་པོས་ལྕགས་སྒྲོག་འཛིན་པ། བྱང་སྒོར་ཚོགས་ཀྱི་གཙོ་བོ་ལྗང་ཁུ་ལྗང་དཀར་དམར་བའི་ཞལ་གསུམ་ཕྱག་དྲུག་གི་གཡས་
དང་པོས་དྲིལ་བུ་འཛིན་པ། ཐམས་ཅད་ཀྱང་གཡས་ལྷག་མས་འཁོར་ལོ་དང་རལ་གྲི། གཡོན་པ་གསུམ་གྱིས་རིམ་པ་བཞིན་དུ་དྲིལ་བུ་དང་ཞགས་པ་དང་ལྕགས་ཀྱུ་
འཛིན་པ། ལྷ་ཐམས་ཅད་ཀྱང་རིན་པོ་ཆེའི་རྒྱན་དང་དར་གྱི་ན་བཟའ་ཅན། སྒོ་བ་བཞི་འགྱིང་བའི་སྟབས་ཀྱིས་བཞུགས་ཤིང། གཞན་རྣམས་སེམས་དཔའི་སྐྱིལ་
ཀྲུང་གིས་བཞུགས་པ། གཙོ་བོ་ནི་དེ་བཞིན་གཤེགས་པ་ལྔ་དང་རྡོ་རྗེས་མཚན་པའི་རིན་པོ་ཆེ་སྣ་ཚོགས་ཀྱི་ཅོད་པན་ཅན་དང་འཁོར་རྣམས་ནི་རྡོ་རྗེ་བདུད་རྩི་དང་པོ་ཏི་ས་མཚན་

[078B] ། ས་བོན་ ། ཐུགས་ཀར་ཟླ་བ་ལ་ཏ།  སྔགས་ ། ཨོཾ་ཧཱ་བྫྲ་ཨ་མྲྀ་ཏ་སཱ་ཧཱ།  ཞེས་པ་ནི་སྙིང་པོའོ་ ། །ཨོཾ་གྷི་སཱ་ཧཱ།  ཡུམ་གྱི་སྙིང་པོའོ། །འཁོར་གྱི་ལྷ་རྣམས་ཀྱི་
སྔགས་ནི་ ། ཨོཾ་ཨཾ་ཧཱ་སཱ་ཧཱ། ཨ་རཾ་ཧཱ་སཱ་ཧཱ། ཨོཾ་ཉཾ་ཧཱ་སཱ་ཧཱ། ཨོཾ་ཎཾ་ཧ་སཱ་ཧཱ། ཨོཾ་མཾ་ཧ་སཱ་ཧཱ། ཨོཾ་ཝཾ་ཧ་སཱ་ཧཱ། ཨོཾ་རྀ་རཱྀཾ་སཱ་ཧཱ་
ཨོཾ་ལྀ་ལྀ་སཱ་ཧཱ། ཨ་དའི་པ་ཡ་སཱ་ཧཱ། ཨོཾ་གནྡྷ་ཡ་སཱ་ཧཱ། ཨོཾ་ཝཾ་སེ་ཡ་སཱ་ཧཱ། ཨོཾ་བི་ནི་སཱ་ཧཱ། ཨོཾ་མུ་ར་ཛ་སཱ་ཧཱ། ཨོཾ་མྲྀ་ཏཾ་གེ་སཱ་ཧཱ། ཨོཾ་རྀཾ་སཱ་ཧཱ། ཨོཾ་རྀཾ་རཱྀཾ་སཱ་ཧཱ་
ཨོཾ་ལྀ་སཱ་ཧཱ། ཨོཾ་ལྀཾ་སཱ་ཧཱ།  གཏོར་མ་འབུལ་ཚུལ་གསང་འདུས་འཇམ་རྡོར་གྱི་སྐབས་ཀྱི་གཏོར་འབུལ་བསྡུས་པ་བཞིན་བྱ་ཞིང་འོག་མ་གསུམ་ལའང་འདྲའོ།། །། ༄༅། །གཉིས་པ་རྡོ་རྗེ་ཧཱུཾ་མཛད་ལྷ་ཉེར་དགུའི་སྒྲུབ་ཐབས་ནི་ །
རང་ཉིད་སྐད་ཅིག་གིས་རྡོ་རྗེ་ཧཱུཾ་མཛད་སྐུ་མདོག་ནག་པོ་ཞལ་གཅིག་ཕྱག་གཉིས་ཧཱུཾ་མཛད་ཀྱི་ཕྱག་རྒྱ་ཅན་ཡུམ་དང་བཅས་པའི་སྐུར་བཞེངས་པར་གྱུར།  དཀྱིལ་འཁོར་གྱི་
གཞན་ཐམས་ཅད་སྔ་མ་དང་འདྲ་བ་ལ་ ། ལྟེ་བ་དང། ཕྱོགས་བཞིའི་འདབ་མར་ཟླ་གནན། ལྷ་གནས་གཞན་རྣམས་སུ་སྣ་ཚོགས་པདྨ་དང་ཟླ་བའི་གདན་རེ་རེ། གདན་དབུས་མའི་
སྟེང་དུ་རང་ཉིད་བཅོམ་ལྡན་འདས་རྡོ་རྗེ་ཧཱུཾ་མཛད་སྐུ་མདོག་ནག་པོ། །ནག་དཀར་དམར་བའི་ཞལ་གསུམ་ཞལ་རེ་རེ་ལ་སྤྱན་གསུམ་གསུམ་དང་ལྡན་ཞིང་མཆེ་བ་གཙིགས་པ་
ཕྱག་དྲུག་གི་དང་པོ་གཉིས་ཀྱིས་ཧཱུཾ་མཛད་ཀྱི་ཕྱག་རྒྱ་མཛད་པ། བར་པ་གཉིས་ཀྱིས་མདའ་གཞུ་འཛིན་པ། གཡོན་གྱི་གསུམ་པས་རང་འདྲའི་ཡུམ་མཱ་མ་ཀི་ལ་རྒྱབ་ནས་འཁྱུད་

[079A]༄༅། །པས་ནུ་མ་གཡོན་པ་འཛིན་པ། གཡས་ཀྱི་གསུམ་པས་དེའི་མདུན་ནས་ནུ་མ་གཡས་པ་འཛིན་པ། ཞབས་གཡོན་བསྐུམ་པས་དབང་ཕྱུག་
ཆེན་པོའི་རྣ་བ་གཡོན་མནན་པ། གཡས་བརྐྱངས་པས་ཨུ་མ་དཀར་མོ་གན་རྐྱལ་དུ་བསྐྱེལ་བའི་ནུ་མ་མནན་པ། རྒྱན་ཐམས་ཅད་ཀྱིས་བརྒྱན་པ། ཉི་མའི་འོད་དང་
བདུད་རྩིའི་ཅོད་པན་ཅན་ནོ།  རིགས་མ་བཞི་ནི་ ། ཕྱོགས་ཀྱི་འདབ་མ་ལ། ཤར་དུ་རྡོ་རྗེ་སྙིང་པོ་མནག་མོ་ནག་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་
ཀྱིས་རྡོ་རྗེ་དང་བདུག་སྤོས། བར་པ་གཉིས་ཀྱིས་མདའ་གཞུ། ཐ་མ་གཉིས་ཀྱིས་འཁོར་ལོ་དང་ཞགས་པ་འཛིན་པ། ལྷོར་རྡོ་རྗེ་མཚོན་ཆ་མ་སེར་མོ་སེར་ནག་དམར་
བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་མདའ་གཞུ། བར་པ་གཉིས་ཀྱིས་ཆུ་སྲིན་གྱི་རྒྱལ་མཚན་དང་རྡོ་རྗེ། ཐ་མ་གཉིས་ཀྱིས་ཞགས་པ་དང་འཁོར་ལོ་འཛིན་
པ༑ ནུབ་ཏུ་རེག་བྱ་རྡོ་རྗེ་མ་ལྗང་ཁུ་ལྗང་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་ཐུགས་ཀར་རྡོ་རྗེ་དང་དྲིལ་བུ། བར་པ་གཉིས་ཀྱིས་མདའ་གཞུ། ཐ་
མ་གཉིས་ཀྱིས་རྡོ་རྗེ་དང་འཁོར་ལོ་འཛིན་པ། བྱང་དུ་ཀི་ལྀ་ཀི་ལ་དམར་མོ་དམར་ནག་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་ཨ་མྲའི་ཤིང་དང་ཞགས་པ་
བར་པ་གཉིས་ཀྱིས་མདའ་གཞུ། ཐ་མ་གཉིས་ཀྱིས་རྡོ་རྗེ་དང་འཁོར་ལོ་འཛིན་པའོ། །མཚམས་ཀྱི་འདབ་མ་བཞི་ལ་རིན་པོ་ཆེའི་བུམ་པ་ཡེ་ཤེས་ཀྱི་ཆུས་གང་བའི་སྟེང་དུ་ཐོད་

[079B] །ལྷ་སྣམ་ནང་མའི་ཤར་དུ་པི་ཝཾ་མ་དམར་མོ་དམར་མོ་དམར་ནག་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་པི་ཝཾ་དང་གླིང་བུ་
བར་པ་གཉིས་ཀྱིས་སྤྱི་བོར་ཐལ་མོ་སྦྱར་པ། ཐ་མ་གཉིས་ཀྱིས་མདའ་གཞུ་འཛིན་པ། ལྷོར་གླིང་བུ་མ་སེར་མོ་སེར་དཀར་དམར་པའི་ཞལ་གསུམ་ཕྱག་དྲུག་གི་དང་པོ་གཉིས་
ཀྱིས་གླིང་བུ་དང་པིཝཾ། བར་པ་གཉིས་ཀྱིས་སྤྱི་བོར་ཐལ་མོ་སྦྱར་བ། ཐ་མ་གཉིས་ཀྱིས་མདའ་གཞུ་འཛིན་པ། ནུབ་ཏུ་རྔ་ཟླུམ་མ་དཀར་མོ་དཀར་ནག་དམར་བའི་
ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རྔ་ཟླུམ་དང་གླིང་བུ། བར་པ་གཉིས་ཀྱིས་སྤྱི་བོར་ཐལ་མོ་སྦྱར་བ། ཐ་མ་གཉིས་ཀྱིས་མདའ་གཞུ་འཛིན་པ། བྱང་དུ་རྫ་
རྔ་མདུད་ཁ་དུད་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རྡོ་རྗེ་ བར་པ་གཉིས་ཀྱིས་སྤྱི་བོར་ཐལ་མོ་སྦྱར་བ། ཐ་མ་གཉིས་ཀྱིས་མདའ་
གཞུ་འཛིན་པ། དབང་ལྡན་དུ་སྒེག་མོ་དམར་མོ་དམར་དཀར་ནག་པའི་ཞལ་གསུམ་ཕྱག་དྲུག་གི་དབང་པོ་གཉིས་ཀྱིས་མདའ་གཞུ། བར་པ་གཉིས་ཀྱིས་ཐལ་མོ་སྦྱར་བ། ཐ་
མ་གཉིས་ཀྱིས་རྡོ་རྗེ་དང་འཁོར་ལོ་འཛིན་པ། མེར་ཕྲེང་བ་མ་སེར་མོ་སེར་དཀར་ནག་པའི་ཞལ་གསུམ་ཕྱག་དྲུག་གི་དབང་པོ་གཉིས་ཀྱིས་མེ་ཏོག་གི་ཕྲེང་བ། བར་པ་གཉིས་ཀྱིས་སྤྱི་བོར་ཐལ་མོ་སྦྱར་བ། ཐ་མ་གཉིས་ཀྱིས་མཛའ་གཞུ་འཛིན་པ། བདེན་བྲལ་དུ་གླུ་མ་སྔོན་མོ་སྔོ་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་མཁར་

[080A]༄༅། །རྔ་དང་པི་ཝཾ། བར་པ་གཉིས་ཀྱིས་མདའ་གཞུ། ཐ་མ་གཉིས་ཀྱིས་སྤྱི་བོར་ཐལ་མོ་སྦྱར་བ། རླུང་དུ་གར་མ་སེར་མོ་སེར་དཀར་དམར་
བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་གར་སྟབས་ཀྱི་རྣམ་པ། བར་པ་གཉིས་ཀྱིས་མདའ་གཞུ། ཐ་མ་གཉིས་ཀྱིས་སྤྱི་བོར་ཐལ་མོ་སྦྱར་བའོ། །ལྷ་སྣམ་
ཕྱི་མའི་ཤར་སྒོའི་གཡས་སུ་བྱམས་པ་སེར་པོ་གཡས་མཆོག་སྦྱིན་གྱི་ཕྱག་རྒྱ་དང། གཡོན་ནག་གེ་སར་འཛིན་པ། གཡོན་དུ་འཇམ་དཔལ་སེར་པོ་གཡས་མཆོག་སྦྱིན་
དང༑ གཡོན་པོ་ཏི་འཛིན་པ།  དེ་བཞིན་དུ་ ། ལྷོར་ནམ་མཁའི་སྙིང་པོ་སྔོན་པོ་རལ་གྲི་དང་ཆོས་འབྱུང་འཛིན་པ། ཕྱག་ན་རིན་པོ་ཆེ་དམར་པོ་རིན་པོ་ཆེ་དང་པདྨ་འཛིན་
པ༑ ནུབ་ཏུ་ཀུན་དུ་བཟང་པོ་སེར་པོ་མེ་ཏོག་དང་པདྨ་འཛིན་པ། འཇིག་རྟེན་དབང་ཕྱུག་དཀར་པོ་མཆོག་སྦྱིན་དང་པདྨ་འཛིན་པ། བྱང་དུ་སྒྲིབ་པ་རྣམ་སེལ་སེར་པ་
སྒྲིབ་པ་སེལ་བའི་ཕྱག་རྒྱ་མཛད་པ། སའི་སྙིང་པོ་ལྗང་ཁུ་སྙིང་གའི་གཡས་སུ་ཐལ་མོ་སྦྱར་བ། དབང་ལྡན་དུ་མེ་ཏོག་མ་དཀར་མོ་དཀར་ནག་དམར་བའི་ཞལ་གསུམ་ཕྱག་
དྲུག་གིས་དང་པོ་གཉིས་ཀྱིས་མེ་ཏོག་གི་སྣོད་དང་འཁོར་ལོ། །བར་པ་གཉིས་ཀྱིས་སྤྱི་བོར་ཐལ་མོ་སྦྱར་བ། ཐ་མ་གཉིས་ཀྱི་ས་མདའ་གཞུ་འཛིན་པ། མེར་བདུག་སྤོས་མ་
དུད་ཁ་དུད་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་བདུག་སྤོས་ཀྱི་སྣོད་དང་འཁོར་ལོ། །བར་པ་གཉིས་ཀྱིས་སྤྱི་བོར་ཐལ་མོ་སྦྱར་བ། ཐ་མ་གཉིས་

[080B] བདེན་བྲལ་དུ་མར་མེ་མ་སེར་མོ་སེར་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་མར་མེ་དང་རྡོ་རྗེ། བར་པ་གཉིས་ཀྱིས་
སྤྱི་བོར་ཐལ་མོ་སྦྱར་བ། ཐ་མ་གཉིས་ཀྱིས་མདའ་གཞུ་འཛིན་པ། རླུང་དུ་དྲི་ཆབ་མ་དམར་མོ་དམར་དཀར་ནག་པའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་དྲིའི་དུད་ཆོས་
འཛིན་པས་དྲི་བྱུག་པའི་ཚུལ་དང། བར་པ་གཉིས་ཀྱིས་སྤྱི་བོར་ཐལ་མོ་སྦྱར་བ། ཐ་མ་གཉིས་ཀྱིས་མདའ་གཞུ་འཛིན་པ། ཤར་སྒོར་ལྕགས་ཀྱུ་མ་དམར་མོ་དམར་
དཀར་ནག་པའི་ཞལ་གསུམ་ཕྱག་དྲུག་གི་གཡས་ལྕགས་ཀྱུ། རལ་གྲི་མདའ། གཡོན་གཞུ་དང། སྡིགས་འཛུབ་འཁོར་ལོ་འཛིན་པ། ལྷོ་སྒོར་ཞགས་པ་མ་དཀར་མོ་
དཀར་ནག་དམར་བའི་ཞལ་གསུམ་ཕྱག་དྲུག་གི་གཡས་ཞགས་པ། རལ་གྲི། མདའ། གཡོན་གཞུ་དང། སྡིགས་འཛུབ། རྡོ་རྗེ་འཛིན་པ། ནུབ་སྒོར་ལྕགས་
སྲོགས་མ་སེར་མོ་སེར་དཀར་དམར་བའི་ཞལ་གསུམ་ཕྱག་དྲུག་གི་དབང་པོ་གཉིས་ཀྱིས་ལྕགས་སྒྲོག་བར་པ་གཉིས་ཀྱིས་མདའ་གཞུ། ཐ་མ་གཉིས་ཀྱིས་རལ་གྲི་དང་སྡིགས་
མཛུབ་མཛད་པའོ། །བྱང་སྒོར་རྡོ་རྗེ་དྲིལ་བུ་མ་ལྗང་ཁུ། ལྗང་དཀར་དམར་བའི་ཞལ་གསུམ་ཕྱག་དྲུག་གི་གཡས་དྲིལ་བུ། རལ་གྲི། མདའ། གཡོན་གཞུ་དང་
སྡིགས་མཛུབ། རྡོ་རྗེ་འཛིན་པའོ། །གཙོ་འཁོར་ཐམས་ཅད་ཀྱི་སྤྱི་བོར་རྡོ་རྗེ་བདུད་རྩིའི་པོ་ཏིའི་ཅོད་པན་གྱིས་མཚན་ཞིང་རིན་པོ་ཆེ་སྣ་ཚོགས་ཀྱི་རྒྱན་གྱིས་བརྒྱན་པ། གདན་

[081A]༄༅། །ལ་འགྱེངས་པག་གིས་བཞུགས་ཤིང་རང་རང་གི་ཁ་དོག་དང་མཐུན་པའི་འོད་ཀྱི་དཀྱིལ་འཁོར་འཕྲོ་བའོ། །རང་གི་ཐུགས་དཀར་ཟླ་བའི་གདན་ལ་རང་
འདྲའི་ཡེ་ཤེས་སེམས་དཔའ། དེའི་ཐུགས་དཀར་ཏིང་ངེ་འཛིན་སེམས་དཔའ་ཧཱུཾ་སྔོན་པོ། ། སྔགས་ ། ཨོཾ་བྫྲ་ཧཱུཾ་ཀཱ་ར་བྫྲ་ཧཱུཾ་ཕགས།  སྙིང་པོའོ་ ། ཨོཾ་གྷི་སཱ་ཧཱ།  མ་མཱ་ཀིའིོ། །
རྡོ་རྗེ་སྙིང་པོ་ལ་སོགས་པ་རྣམས་ཀྱི་རིམ་པ་ལྟར་ ། ཨོཾ་བྫྲ་གྷ་རྦྷ་ཧཱུཾ་ཕགས། ཨོཾ་ཤ་སྟཱ་ཧཱུཾ་ཕགས། ཨོཾ་སྥརཤ་ཧཱུཾ་ཕགས། ཨོཾ་བྫྲ་ཀི་ལི་ཧཱུཾ་ཕྱགས། ཨོཾ་བྫྲ་ལཱ་སྱ་ཧཱུཾ་ཕགས། ཨོཾ་བྫྲ་མཱ་ལེ་ཧཱུཾ་
ཕགས༑ ཨོཾ་བྫྲ་གའི་ཏི་ཧཱུཾ་ཕགས། ཨོཾ་བྫྲ་ནི་རྟི་ཧཱུཾ་ཕགས། ཨོཾ་བྫྲ་བི་ནི་ཧཱུཾ་ཕགས། ཨོཾ་བྫྲ་པོ་སྱ་ཧཱུཾ་ཕགས། ཨོཾ་བྫྲ་མྲྀ་ཏཾ་གི་ཧཱུཾ་ཕགས། ཨོཾ་བྫྲ་མུརྫ་ཧཱུཾ་ཕགས། ཨོཾ་མེ་ཏྲི་
ཧཱུཾ་ཕགས། ཨོཾ་མཉྫུ་ཤྲིཿ་ཧཱུཾ་ཕགས། ཨོཾ་ཁ་ག་རྦྷ་ཧཱུཾ་ཕགས། ཨོཾ་རཏྣ་ནཱ་པ་ནི་ཧཱུཾ་ཕགས། ཨོཾ་ས་མནྟ་བྷ་ཏྲ་ཧཱུཾ་ཕགས། ཨོཾ་ལོ་ཀི་ཤྭ་ར་ཧཱུཾ་ཕགས། ཨོཾ་སརྦ་ནི་བར་ཎི་བི་སྐམ་བཧི་ནི་ཧཱུཾ་ཕགས་
ཨོཾ་ཀྵི་ཏི་གརྦྷ་ཧཱུཾ་ཕགས། ཨོཾ་བྫྲ་བུཥྤེ་ཧཱུཾ་ཕགས། ཨོཾ་བྫྲ་དཧུ་པེ་ཧཱུཾ་ཕགས།ཨཱ་ཧོ་སཱ་ཧཱ། ཞེས་པའི་བར་རོ། །གཏོར་འབུལ་གྱི་ཚེ། རང་གི་ཐུགས་ཁའི་ས་བོན་གྱི་འོད་ཟེར་གྱིས་དབང་པོ་ལ་སོགས་པའི་ཕྱོགས་སྐྱོང་དང་ཞིང་སྐྱོང་
དང་ཀླུ་ལ་སོགས་པའི་འཁོར་གྱིས་བསྐོར་བའི་དཔལ་འཁོར་ལོ་བདེ་མཆོག་གི་རྟེན་དང་བརྟེན་པར་བཅས་པའི་དཀྱིལ་འཁོར་སྤྱན་དྲངས་ཏེ་མདུན་དུ་བཞུགས་པའི་དཀྱིལ་
ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གསུམ་པ་དཀར་པོ་ནས་འབྲུ་ཙམ་འཁོད་པའི་རྡོ་རྗེའི་འོད་ཟེར་གྱི་སྤུ་གུ་ས་ ཨོཾ་བྫྲ་ཌ་ཀི་ནི་ཨི་མཾ་བ་ལི་གྷྲིཧན་ཧཱུཾ་ ཛཿ་ཧཱུཾ་བཾ་

[081A]༄༅། ཧོཿ་ས་མ་ཡ་སྟྭཾ་དྲི་ འཁོར་གྱི་ལྷ་རྣམས་ཀྱི་སྔགས་ཚར་གཅིག་གིས་འཁོར་རྣམས་ལ་དབུལ་    ཞེས་སོགས་ཀྱིས། ཆུ་གཉིས་ཉེར་སྤྱོད་རོལ་མོ་རྣམས་དང་
ལྷ་རྣམས་ཀྱི་སྔགས་ལ་འབྲུ་གསུམ་བཏགས་པས་ནང་མཆོད་དབུལ།   ཨོཾ་བཅོམ་ལྡན་དཔའ་བོའི་དབང་ཕྱུག་ལ་ཕྱག་འཚལ་ཧཱུཾ་ཧཱུཾ་ཕཊ། །ཨོཾ་བསྐལ་པ་ཆེན་པོའི་མེ་དང་མཉམ་པའི་འོད་ཧཱུཾ་ཧཱུཾ་ཕཊ། །ཨོཾ་
རལ་པའི་ཆོད་པན་མི་བཟད་པ་དང་ལྡན་ཧཱུཾ་ཧཱུཾ་ཕཊ། །ཨོཾ་མཆེ་བ་རྣམ་པར་གཙིགས་པའི་འཇིགས་པའི་ཞལ་ཧཱུཾ་ཧཱུཾ་ཕཊ། །ཨོཾ་སྟོང་ཕྲག་ཕྱག་ནི་འབར་བའི་འོད་ཟེར་ཅན་ཧཱུཾ་ཧཱུཾ་ཕཊ། །ཨོཾ་དགྲ་
སྟ་ཞགས་གདེང་མདུང་དང་ཁ་ཊྲཱཾ་འཛིན་ཧཱུཾ་ཧཱུཾ་ཕཊ། །ཨོཾ་སྟག་གི་པགས་པའི་ན་བཟའ་འཛིན་པ་ཅན་ཧཱུཾ་ཧཱུཾ་ཕཊ། །ཨོཾ་སྐུ་ཆེན་དུང་ཁ་བགེགས་མཐར་མཛད་ལ་འདུད་ཧཱུཾ་ཧཱུཾ་ཕཊ། །ཨོཾ་
བཅོམ་ལྡན་འདས་མ་རྡོ་རྗེ་ཕག་ །ཨོཾ་འཕགས་མ་རིག་མའི་དབང་ཕྱུག་ཁམས་གསུམ་གྱིས་མི་ཐུབ་ཧཱུཾ་ཧཱུཾ་ཕཊ། །ཨོཾ་འབྱུང་པོའི་འྗིམ་དཀར་མོ་དཀར་སྔོ་དམར་བའི་ཞལ་གསུམ་ཕྱག་དྲུག་གི་གཡས་པ་རྣམས་ན་རལ་གྲི་
རུས་འཕྲེང། རྡོ་རྗེ། གཡོན་པ་རྣམས་ན་ཁ་ཊྭཾ་ཀ། །ཐོད་པ། མགོ་བོ་འཛིན་པ། ནུབ་ཏུ་གཏུམ་མོ་སྔོན་མོ་སྔོ་དཀར་དམར་བའི་ཞལ་གསུམ་ཕྱག་དྲུག་གི་གཡས་

[082A]༄༅། །པ་རྣམས་ན། རལ་གྲི་རྡོ་རྗེ། མགོ་བོ། གཡོན་པ་རྣམས་ན་རྒྱུ་མའི་ཕྲེང་བ། ཁ་ཊྭཾ་ག་ཐོད་པ་འཛིན་པ། བྱང་དུ་གཡུང་མོ་དུད་ཁ་
དུད་དཀར་དམར་བའི་ཞལ་གསུམ་ཕྱག་དྲུག་གི་གཡས་པ་རྣམས་ན་རལ་གྲི། རུས་པའི་ཕྲེང་བ། རྡོ་རྗེ། གཡོན་པ་རྣམས་ན་ཁ་ཊྭཾ་ག་མགོ་བོ། ཐོད་པ་འཛིན་པ་
མེར་སེར་སྐྱ་མ་སེར་སྐྱ་དཀར་དང་ནག་པའི་ཞལ་གསུམ་ཕྱག་དྲུག་གི་གཡས་པ་རྣམས་ན་རལ་གྲི། རྒྱུ་མའི་འཕྲེང་བ། རྡོ་རྗེ། གཡོན་པ་རྣམས་ན་ཁ་ཊྭཾ་ཀ་ཐོད་པ་
སྲིན་པོའི་མགྲིན་པ་ནས་འཛིན་པ། བདེན་བྲལ་དུ་ཀུ་ལི་ནི་ནག་མོ་དཀར་ནག་དམར་བའི་ཞལ་གསུམ་ཕྱག་དྲུག་གི་གཡས་པ་རྣམས་ན་རལ་གྲི། མགོ་བོ། རྩེ་གསུམ་
གཡོན་པ་རྣམས་ན་ཁ་ཊྭཾ་ཀ་ཐོད་པ། རྒྱུ་མའི་ཕྲེང་བ་འཛིན་པ། རླུང་དུ་དྲག་མོ་སེར་མོ་སེར་དཀར་དམར་བའི་ཞལ་གསུམ་ཕྱག་དྲུག་གི་གཡས་པ་རྣམས་ན་རལ་གྲི། རྡོ་རྗེ་
རུས་པའི་ཕྲེང་བ། གཡོན་པ་རྣམས་ན་ཁ་ཊྭཾ་ཀ་ཐོད་པ། སྲིན་པོའི་མགྲིན་པ་ནས་འཛིན་པ། དབང་ལྡན་དུ་འཇིགས་བྱེད་མ་ནག་མོ་ནག་དཀར་དམར་བའི་ཞལ་གསུམ་
ཕྱག་དྲུག་གི་གཡོས་པ་རྣམས་ན་རལ་གྲི། རྒྱུ་མའི་ཕྲེང་བ། རྡོ་རྗེ། གཡོན་པ་རྣམས་ན་ཁ་ཊྭཾ་ཀ་ཐོད་པ། མགོ་བོ་འཛིན་པའོ། །ལྷ་སྣམ་ལ་ཤར་དུ་མེ་ཏོག་མ་དཀར་
མོ་མེ་ཏོག་འཛིན་པ། ལྷོར་བདུག་སྤོས་མ་དམར་མོ་བདུག་སྤོས་འཛིན་པ། ནུབ་ཏུ་མར་མེ་མ་དམར་མོ་མར་མེ་འཛིན་པ། བྱང་དུ་དྲི་ཆབ་མ་དམར་མོ་དྲིའི་སྣོད་འཛིན་པ། དེ་

[082B] མེར་པི་ཝཾ་མ་དམར་མོ། གཡས་དག་བྱེད་དང། གཡོན་པི་ཝི་འཛིན་པ། བདེན་བྲལ་དུ་གླིང་བུ་མ་སེར་
མོ་གཡས་མཆོད་ཕྱིར་ཐོགས་དང། གཡོན་གླིང་བུ་འཛིན་པ། རླུང་དུ་རྔ་ཟླུམ་མ་དཀར་མོ་གཡས་རྡོ་རྗེ་དང་གཡོན་རྔ་ཟླུམ་འཛིན་པ། དབང་ལྡན་དུ་རྫ་རྔམ་དུད་ཁ་
གཡས་ཁ་ཊྭཾ་ཀ་དང། གཡོན་རྫ་རྔའི་དཀྱིལ་འཁོར་སྟོན་ཅིང་འཆིད་བའོ། །ཤར་སྒོར་བ་གླང་སྣ་དཀར་པོ་ལྕགས་ཀྱུ་འཛིན་པ། ལྷོ་སྒོར་གླང་ཆེན་སྣ་དམར་པོ་ཞགས་པ་
འཛིན་པ། ནུབ་སྒོར་ཞལ་མཛེས་མ་སེར་མོ་ལྕགས་སྒྲོག་འཛིན་པ། བྱང་སྒོར་ཞལ་སྡུག་མ་དུད་ཁ་དྲིལ་བུ་འཛིན་པ། དཀྱིལ་འཁོར་པ་ཐམས་ཅད་དྲག་པོའི་རྒྱན་གྱིས་
བརྒྱན་ཅིང། རྡོ་རྗེའི་གཙུག་ཏོར་དང། ནོར་བུའི་ཅོད་པན་ཅན་འོད་དམར་པོ་འབར་བའི་དཀྱིལ་ན་གར་སྟབས་ཀྱིས་བཞུགས་པ། རང་གི་ཐུགས་ཀར་ཟླ་གདན་ལ་རང་
འདྲའི་ཡེ་ཤེས་སེམས་དཔའ། དེའི་ཐུགས་ཀར་ཏིང་ངེ་འཛིན་སེམས་དཔའ་ཧཱུཾ་སྔོན་པོ།  །སྔགས།  ཨོཾ་ཛྭ་ལ་ཛྭ་ལ་ཧཱུཾ་ཕཊ་བྷྱོ་སཱ་ཧཱ།།    ༈    །།
༄༅།  །བཞི་པ་བདུད་རྩི་འཁྱིལ་བ་ལྷ་བཅུ་གསུམ་ཀྱི་སྒྲུབ་ཐབས་ནི།  །རང་ཉིད་སྐད་ཅིག་གིས་བདུད་རྩི་འཁྱིལ་པ་སྐུ་མདོག་ནག་པོ་ཞལ་གཅིག་ཕྱག་གཉིས་པའི་སྐུར་
བཞེངས་པར་གྱུར། སྟོང་པའི་ངང་ལས་སྐད་ཅིག་གིས་བཅོམ་ལྡན་འདས་བདུད་རྩི་འཁྱིལ་པའི་རྟེན་དང་བརྟེན་པའི་དཀྱིལ་འཁོར་ཡོངས་སུ་རྫོགས་པར་གྱུར་པ་ནི་

[083A]༄༅། ། ཞེས་པ་ནས།  འདབ་མ་བརྒྱད་པའི་ལྟེ་བར་ཉི་གདན། འདབ་མ་བརྒྱད་དང་སྒོ་བཞིར་ཟླ་གདན། གདན་དབུས་མའི་སྟེང་དུ་རང་ཉིད་བཅོམ་
ལྡན་འདས་ཁྲོ་བོ་བདུད་རྩི་འཁྱིལ་པ་སྐུ་མདོག་ནག་པོ་ནག་དཀར་དམར་བའི་ཞལ་གསུམ་མཆེ་བ་གཙིགས་པ། རབ་ཏུ་གཏུམ་པོའི་མིག་སེར་ཞིང་སྨིན་མ་དང་བ་སྤུ་སེར་པོ་
གྱེན་དུ་འབར་བའི་སྤྱི་བོར་རྡོ་རྗེ་བདུད་རྩིའི་པོ་ཏིས་མཚན་པ། ཕྱག་དྲུག་གི་གཡས་པ་རྣམས་ན་སྟ་རེ་རལ་གྲི་རྡོ་རྗེ། གཡོན་དང་པོས་སྡིགས་མཛུབ་མཛད་ཅིང་ལྷག་
མས་གཏུན་ཤིང་དང་ཞགས་པ་འཛིན་པ། སྦོམ་ཞིང་ཐུང་ལ་གསུས་པ་འཕྱང་བ། ཕྱག་རྒྱ་དྲུག་དང་མི་མགོ་སྐམ་རློན་གྱིས་བརྒྱན་པ། ཞབས་གཡོན་པས་
བགེགས་ཀྱི་རྒྱལ་པོ་མཉམ་པར་མནན་པ། འདབ་མ་བརྒྱད་ལ་ཤར་དུ་རྡོ་རྗེ་བདུད་རྩི་མ་སྔོན་མོ་སྔོ་དཀར་དམར་བའི་ཞལ་གསུམ་ཕྱག་དྲུག་གི་གཡས་ན་པདྨ། བདུད་
རྩིའི་སྣོང། རྡོ་རྗེ། གཡོན་པ་ན་སྟ་རེ། ཞགས་པ་སྡིགས་མཛུབ་པོ། ལྷོར་བདུད་རྩི་ཞལ་མ་ལྗང་ཁུ་ལྗང་དཀར་དམར་བའི་ཞལ་གསུམ་ཕྱག་དྲུག་གི་གཡས་ན་པདྨ་
མེ་ལོང། སྟ་རེ། གཡོན་ན་ཞགས་པ། གཏུན་ཤིང། སྡིགས་མཛུབ་པོ། ནུབ་ཏུ་བདུད་རྩིའི་ལུས་ཅན་མ་སྔོན་མོ་སྔོ་དཀར་དམར་བའི་ཞལ་གསུམ་ཕྱག་དྲུག་གི་
གཡས་ན་པདྨ། ཟླ་བའི་དཀྱིལ་འཁོར་གྱི་སྟེང་དུ་སངས་རྒྱས་ཀྱི་སྐུ་གཟུགས། རལ་གྲི། གཡོན་ན་སྟ་རེ། ཞགས་པ། སྡིགས་མཛུབ་པོ། བྱང་དུ་བདུད་རྩི་

[083B] ཟླ་བ། རལ་གྲི། གཡོན་ན་སྟ་རེ། ཞགས་པ། སྡིགས་
མཛུབ་པོ། །མེར་ཨ་མེ་ཡ་ལྗང་ཁུ་ལྗང་དཀར་དམར་བའི་ཞལ་གསུམ་ཕྱག་དྲུག་གི་གཡས་ན་པདྨ། རལ་གྲི། གཏུན་ཤིང། གཡོན་ན་ཞགས་པ། སྟ་རེ། སྡིགས་
མཛུབ་པོ། །བདེན་བྲལ་དུ་གཟུགས་བཟང་མ་སེར་མོ་སེར་དཀར་དམར་པའི་ཞལ་གསུམ་ཕྱག་དྲུག་གི་གཡས་ན་པདྨ། རྡོ་རྗེ། རལ་གྲི། གཡོན་ན་ཞགས་པ། སྟ་རེ་
སྡིགས་མཛུབ་པོ། །རླུང་དུ་མཛེས་པའི་གཟུགས་ཅན་མ་སེར་སྐྱ། སེར་དཀར་དམར་བའི་ཞལ་གསུམ་ཕྱག་དྲུག་གི་གཡས་ན་པདྨ། རྡོ་རྗེ། རལ་གྲི། གཡོན་
ན་ཞགས་པ། སྟ་རེ། སྡིགས་མཛུབ་པོ། །དབང་ལྡན་དུ་བདེ་སྒྲུབ་མ་དམར་མོ་དམར་དཀར་ནག་པའི་ཞལ་གསུམ་ཕྱག་དྲུག་གི་གཡས་ན་པདྨ། རལ་གྲི། སྟ་རེ་
གཡོན་ན་ཞགས་པ། གཏུན་ཤིང། སྡིགས་མཛུབ་པོ། །ཕྱོགས་ཀྱི་ལྷ་མོ་རྣམས་ཅུང་ཟད་བཞད་པ། མཚམས་ཀྱི་ལྷ་མོ་རྣམས་ཤིན་ཏུ་བཞད་པའོ། །ཤར་སྒོར་
རྡོ་རྗེ་ལྕགས་ཀྱུ་མ་དམར་མོ་དམར་དཀར་ནག་པའི་ཞལ་གསུམ་ཕྱག་དྲུག་གི་གཡས་ན་ལྕགས་ཀྱུ། རལ་གྲི། རྡོ་རྗེ། གཡོན་ན་གཏུན་ཤིང། སྟ་རེ། སྡིགས་
མཛུབ་པོ། །ལྷོ་སྒོར་ཞགས་པ་མ་སེར་མོ་སེར་དཀར་དམར་བའི་ཞལ་གསུམ་ཕྱག་དྲུག་གི་གཡས་ན་ཞགས་པ། རལ་གྲི། རྡོ་རྗེ། གཡོན་ན་གཏུན་ཤིང། སྟ་རེ་

[084A]༄༅། །སྡིགས་འཛུབ་པོ། །ནུབ་སྒོར་ལྕགས་སྒྲོག་མ་དཀར་མོ་དཀར་ནག་དམར་བའི་ཞལ་གསུམ་ཕྱག་དྲུག་གི་གཡས་ན་ལྕགས་སྒྲོག་རལ་གྲི་
སྟ་རེ། གཡོན་ན་གཏུན་ཤིང། རྡོ་རྗེ། སྡིགས་འཛུབ་པོ། །བྱང་སྒོར་དྲིལ་བུ་མ་ལྗང་ཁུ་ལྗང་དཀར་དམར་བའི་ཞལ་གསུམ་ཕྱག་དྲུག་གི་གཡས་ན་དྲིལ་བུ། རྡོ་རྗེ་
རལ་གྲི། གཡོན་ན་སྟ་རེ། གཏུན་ཤིང། སྡིགས་མཛུབ་པོ། །སྒོ་སྐྱོང་མ་རྣམས་ནི། ཞལ་རྣམ་པར་འགྱུར་ཞིང། མཆེ་བ་གཙིགས་པ། སྐྲ་སེར་པོ་གྱེན་དུ་
བསྒྲེང་བ། པདྨ་དང་ཟླ་བའི་གདན་ལ་འགྱིང་པག་གིས་བཞུགས་པ། དཀྱིལ་འཁོར་པ་ཐམས་ཅད་ཁྲོས་པའི་གཟུགས་ཅན། རྒྱན་སྣ་ཚོགས་དང་ལྡན་པ། སྤྱི་བོར་
རྡོ་རྗེ་བདུད་རྩིའི་པོ་ཏིའི་ཅོད་པན་ཅན། འོད་དམར་པོ་འབར་བའི་དབུས་ན་སེམས་དཔའི་སྐྱིལ་ཀྲུང་གིས་བཞུགས་པ། རང་གི་ཐུགས་ཀར་ཟླ་གདན་ལ་ངང་འདྲའི་ཡེ་ཤེས་
སེམས་དཔའ། དེའི་ཐུགས་ཀར་ཏིང་ངེ་འཛིན་སེམས་དཔའ་ཧཱུཾ་སྔོན་པོ།  སྔགས།  ཨོཾ་ཨམྲི་ཏ་ཀུཎྜ་ལི་ཨཱ་ཨཾ་སཱཧཱ།  བདུད་རྩིའི་དཀྱིལ་འཁོར་དང་པོ་རྫོགས་འཕྲེང། ཀྲཾ་ཡ། 
ས་བཟང། རྗེ་དྲུང། ཐར་རྩེ། པཎ་ཆེན། སྐྱིད་ཤོད་པའི་ཡིག་ཆ་ཐམས་ཅད་འདྲ། གཞན་གསུམ་རྫོགས་འཕྲེང་དང་ཀྲཾ་ཡ་ལས། རྡོ་རྗེ་བདུད་རྩིའི་རྒྱུད་ལས་ཞལ་འཕང་མཛད་ནས་གསལ་བར་མ་གསུང། གཉིས་པ་དང་
གསུམ་པ་དང་བཞི་པ་གསུམ་ས་བཟང་དང་ཐར་རྩེ་བའི་ཡིག་ཆ་ལས་འདིར་བཀོད་པ་ལྟར་བཤད། པཎ་ཆེན་དང་སྐྱིད་ཤོད་པས་དཀྱིལ་འཁོར་གཉིས་པ་ལ་ལྷ་སོ་གསུམ་ཡོད་པ། དཀྱིལ་འཁོར་གསུམ་པ་ལ་ལྷ་ཉེར་གཅིག་ཡོད་པའི་འཁོར་

[084B] རྗེ་དྲུང་གི་གསལ་སྒྲོན་ལས་དཀྱིལ་འཁོར་གཉིས་པ་ལ་ལྷ་ཉེར་ལྔ། གསུམ་པ་ལ་ལྷ་དགུ། བཞི་པ་ལ་ལྷ་བཅུ་གསུམ་
ཡོད་པ་འདི་རྣམས་དང་མི་འདྲ་བ་ཅིག་བཤད་ཅིང།  རྒྱ་གར་གྱི་སློབ་དཔོན་ཡོན་ཏན་བཟང་པོའི་ལུགས་དང་ཕལ་ཆེར་མཐུན་པར་བཤད་གསུངས།  ། ༄༅།  །སངས་རྒྱས་ཐོད་པའི་རྒྱུད་ལས་བཤད་པའི་སངས་རྒྱས་ཐོང་བ་ལྷ་
ཉེར་ལྔའི་སྒྲུབ་ཐབས་ནི།  རང་ཉིད་སྐད་ཅིག་གིས་བཅོམ་ལྡན་འདས་སངས་རྒྱས་ཐོད་པ་སྐུ་མདོག་སྔོན་པོ་ཞལ་གཅིག་ཕྱག་གཉིས་པ་ཡུམ་དང་བཅས་པའི་སྐུར་བཞེངས་པར་གྱུར་
 གཙོ་བོ་སྔགས།  ཨོཾ་བུདྷ་ཀ་པ་ལི་ནི་ཨཱ་ཧྲི་ཧཻ་ཧཱུཾ་ཕཊ།  སངས་རྒྱས་ཐོད་པ་གཉིས་ཀའི་སྔགས་སོ། །ནང་མཆོད་བྱིན་རླབས་ནས་ཚོགས་ཞིང་གི་བར་རྣམ་སྣང་འཇམ་རྡོར་བཞིན།  སྟོང་པའི་ངང་ལས་སྐད་
ཅིག་གིས་བཅོམ་ལྡན་འདས་སངས་རྒྱས་ཐོད་པའི་རྟེན་དང་བརྟེན་པའི་དཀྱིལ་འཁོར་ཡོངས་སུ་རྫོགས་པར་གྱུར་བ་ནི། རྡོ་རྗེའི་ས་གཞི་ ཞེས་པ་ནས།  འོད་ཟེར་དང་བཅས་
པའི་ཕྱི་རོལ་ཏུ་དུར་ཁྲོད་ཆེན་པོ་བརྒྱད་ཀྱིས་བསྐོར་བའི་ཐུན་མོང་བའི་སྲུང་འཁོར་གྱི་དབུས་སུ་ཆོས་འབྱུང་གི་ནང་དུ་སྣ་ཚོགས་པདྨ་ལ།  ཞེས་པ་ནས།  དབུས་སྔོ་བའི་ནང་དུ་
རྡོ་རྗེའི་འཕྲེང་བ་དཀར་པོས་བསྐོར་བའི་འཁོར་ལོ་རྩིབས་བརྒྱད་པ་དཀར་པོ། །དེའི་ནང་དུ་རྡོ་རྗེའི་འཕྲེང་བ་དམར་པོས་བསྐོར་བའི་འཁོར་ལོ་རྩིབས་བརྒྱད་པ་དམར་པོ། །
དེའི་ནང་དུ་རྡོ་རྗེའི་འཕྲེང་བ་སྔོན་པོས་བསྐོར་བའི་འཁོར་ལོ་རྩིབས་བརྒྱད་པ་སྔོན་པོའི་སྟེང་དུ་སྣ་ཚོགས་པདྨའི་ལྟེ་བར་རོ་དང་ཉི་མའི་གདན། ཕྱོགས་ཀྱི་འདབ་མ་ལ་ཉི་གདན་

[085A]༄༅། །རྩིབས་གཞན་རྣམས་ཀྱི་སྟེང་དང་སྒོ་རྣམས་སུ་པདྨ་དང་ཉི་མའི་གདན། དབུས་ཀྱི་གདན་གྱི་སྟེང་དུ་རང་ཉིད་བཅོམ་ལྡན་འདས་སངས་རྒྱས་ཐོང་
བ་སྐུ་མདོག་ནག་པོ་ཞལ་གཅིག་ཕྱག་བཞི་པ་གཡས་གཉིས་ཊཱ་མ་རུ་དང་གྲི་གུག་གཡོན་གཉིས་ཐོད་པ་དང་ཁ་ཊྭཾ་ག་འཛིན་པ། དམར་ལ་ཟླུམ་པའི་སྤྱན་གསུམ་དང་
ལྡན་ཞིང། སྣ་ཚོགས་རྡོ་རྗེ་དང་ཟླ་བ་ཕྱེད་པས་མཚན་པའི་རལ་པའི་ཐོར་ཅོག་ནག་པོ་ཅན། མི་མགོ་སྐམ་པོ་ལྔས་དབུལ་བརྒྱན་ཅིང། རློན་པ་ལྔ་བཅུས་དོ་ཤལ་བྱས་པ་
ཕྱག་རྒྱ་དྲུག་གིས་སྤྲས་ཤིང་གླང་པོ་ཆེའི་པགས་པའི་ཤམ་ཐབས་རྒྱབ་ན་ཉིལ་བ། གར་གྱི་ཉམས་དགུ་དང་ལྡན་ཞིང་སྐྱིལ་ཀྲུང་ཕྱེད་པའི་གར་གྱིས་བཞུགས་པ། དེའི་
པང་ན་ཡུམ་སྣ་ཚོགས་བདེ་མ་སྐུ་མདོག་དམར་པོ། །ཞལ་གཅིག་སྤྱན་གསུམ་པ། ཕྱག་གཉིས་མ། གཅེར་མོ་སྐྲ་གྲོལ་ཞིང་གྱེན་དུ་འབར་བ། གཡས་གྲི་གུག་འཕྱར་
ཞིང༑ གཡོན་ཐོད་ཁྲག་འཛིན་པས་ཡབ་ཀྱི་མགུལ་བ་ནས་འཁྱུད་པ། མི་མགོ་སྐམ་པོ་ལྔའི་དབུ་རྒྱན་དང། སྐམ་པོ་ལྔ་བཅུའི་དོ་ཤོལ་ཅན་ནོ། །དེའི་ཤར་དུ་ལེགས་
ཕྲེང་ཅན་མ། བྱང་དུ་ཐོད་པ་ཅན་མ། ནུབ་ཏུ་འཇིགས་ཅན་མ། ལྷོར་མི་ཐུབ་མ། འཚམས་བཞིར་ཐོད་པ་བདུད་རྩིས་གང་བ་བཞི། རིམ་པ་གཉིས་པའི་རྩིབས་
ལ་ཤར་དུ་དགེ་བའི་སྐེ་རག་མ། བྱང་དུ་གཟུགས་ཅན་མ། ནུབ་ཏུ་རྣམ་རྒྱལ་མ། ལྷོར་འདོད་ཅན་མ། དབང་ལྡན་དུ་དུས་ཅན་མ། མེར་མཚོ་ཆེན་མ། བདེན་བྲལ་དུ་བྱེད་མ་

[085B] རིམ་པ་གསུམ་པའི་རྩིབས་ལ་ཤར་དུ་སྒྲོལ་མ། བྱང་དུ་འཇིགས་མཐོང་མ། ནུབ་ཏུ་ལེགས་མཐོང་མ། ལྷོར་ཐུབ་དཀའ་མ། དབང་ལྡན་དུ་དགེ་
མ༑ མེར་གྲིབ་གནོན་མ། བདེན་བྲལ་དུ་དུས་མཚན་མ། རླུང་དུ་གྲགས་ཆེན་མ་རྣམས་གཡོན་བརྐྱང་གིས་སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་པ། ཤར་
སྒོར་མཛེས་མ། བྱང་སྒོར་ནོར་འཛིན་མ། ནུབ་སྒོར་སྐལ་བཟང་མ། ལྷོ་སྒོར་མཐོང་བ་ཡིད་འོང་མ་རྣམས་ཞབས་གཡས་བསྐུམས་གཡོན་བརྐྱང་གི་སྟབས་ཀྱིས་
བཞུགས་པ། ལྷ་མོ་ཐམས་ཅད་སྐུ་མདོག་སྔོན་པོ། །ཞལ་གཅིག་ཕྱག་གཉིས་མ། སྤྱན་གསུམ་མ། མཆེ་བ་ཅུང་ཟད་གཙིགས་པ། གཡས་པ་རྣམས་ཀྱི་ས་
གྲི་གུག་དང། གཡོན་པ་རྣམས་ཀྱིས་ཐོད་པ་འཛིན་པ། དབུ་སྐྲ་དམར་སེར་གྱེན་དུ་བརྫེས་པ། ཕྱག་རྒྱ་ལྔས་བརྒྱན་པ། སྟག་གི་པགས་པའི་ཤམ་ཐབས་ཅན་
ནོ༑ གཙོ་བོ་ལ་མི་བསྐྱོད་པ་སོགས་རིགས་ལྔ། སྣ་ཚོགས་བདེ་མ་ལ་རྣམ་སྣང། ལེགས་ཕྲེང་མ་སོགས་བཞི་ལ་རིན་འབྱུང། དགེ་བའི་སྐེ་རེག་མ་སོགས་བརྒྱད་
ལ་སྣང་མཐའ། སྒྲོལ་མ་སོགས་བརྒྱད་ལ་རྣམ་སྣང། སྒོ་མ་བཞི་ལ་དོན་གྲུབ་ཀྱིས་རྒྱས་བཏབ་པ།  ས་བོན།  ཐུགས་ཀར་ཉི་མ་ལ་ཧཱུཾ།  སྔགས།  ཨོཾ་བུདྡྷཀ་བ་ལི་
ནི་ཨཱ་ཧྲི་ཧཻ་ཧཱུཾ་ཕཊ།  འཁོར་རྣམས་ཀྱི་སྔགས་ནི།  ཨོཾ་ས་དཧུ་མཱ་ལེ་ཧཱུཾ་ཕཊ། ཨོཾ་ཀཱ་པ་ལ་ཝ་ཏི་ཧཱུཾ་ཕཊ། ཨོཾ་བྷ་ཡ་ཧཱུཾ་ཕཊ། ཨོཾ་ཨཱ་པ་ར་ཛི་ཏཱ་ཧཱུཾ་ཕཊ། ཨོཾ་ཤུ་བྷ་མེ་ཁ་ལ་ཧཱུཾ་ཕཊ་

[086A]༄༅། །ཨོཾ་རོ་བི་ཎི་ཧཱུཾ་ཕཊ། ཨོཾ་བི་ཛྲ་ཡ་ཧཱུཾ་ཕཊ། ཨོཾ་ར་ཏི་ཝ་ཏི་ཧཱུཾ་ཕཊ། ཨོཾ་ཀ་ལ་ཝ་ཏི་ཧཱུཾ་ཕཊ། ཨོཾ་མ་ཧཱ་སཱ་ག་ར་ཧཱུཾ་ཕཊ། ཨོཾ་ཀཱ་ར་ཧཱུཾ་ཕཊ། ཨོཾ་
མ་རཱ་ཧཱུཾ་ཕཊ། ཨོཾ་ཏཱ་ར་ཧཱུཾ་ཕཊ། ཨོཾ་བྷ་ཡ་དཧྲི་ཥུ་ཧཱུཾ་ཕཊ། ཨོཾ་སཱུ་ད་ར་ཤ་ན་ཧཱུཾ་ཕཊ། ཨོཾ་ཨཱ་པ་ར་ཛི་ཏཱ་ཧཱུཾ་ཕཊ། ཨོཾ་ཤཱུ་བྷ་ཧཱུཾ་ཕཊ། ཨོཾ་ཨོ་སྟ་ར་ཀཱ་ཧཱུཾ་ཕཊ། ཨོཾ་
ཀཱ་ལ་ཙི་ཧ་ན་ཧཱུཾ་ཕཊ། ཨོཾ་མ་ཧཱ་ཀཱི་རྟི་ཧཱུཾ་ཕཊ། ཨོཾ་རོ་ཙ་ཧཱུཾ་ཕཊ། ཨོཾ་བ་སུ་དྷཱ་རཱ་ཧཱུཾ་ཕཊ། ཨོཾ་བྷ་ཏྲ་ཀ་མབི་ཧཱུཾ་ཕཊ། ཨོཾ་དར་ཤ་ནཱ་ར་ཏི་ཧཱུཾ་ཕཊ།  གཏོར་མ་འབུལ་ཚུལ་སྔར་བཞིན་
བྱ༑ ༑ ༄༅།  །དཔལ་སངས་རྒྱས་ཐོད་པ་ལྷ་དགུའི་སྒྲུབ་ཐབས་ནི།  རང་ཉིད་སྐད་ཅིག་གིས་བཅོམ་ལྡན་འདས་སངས་རྒྱས་ཐོད་པ་ཞལ་གཅིག་ཕྱག་གཉིས་པའི་སྐུར་
བཞེངས་པར་གྱུར། མཚན་ཉིད་ཐམས་ཅད་ཡོངས་སུ་རྫོགས་པ།  ཞེས་པ་ཡན་ཆད་སྔ་མ་བཞིན།  ཕྱི་ནས་རིམ་པ་བཞིན་སྔོ་དཀར་སེར་དམར་སྔོ་བའི་རིམ་པ་ལྔ་དང་ལྡན་པའི་
རིན་པོ་ཆེའི་རྩིག་པས་བསྐོར་བའི་གཞལ་ཡས་ཁང་གི་ས་གཞི་ཐམས་ཅད་ཤར་སྔོ་བྱང་དཀར་ནུབ་སེར་ལྷོ་དམར་དབུས་སྔོ་བའི་དབུས་སུ་སྣ་ཚོགས་པདྨ་འདབ་མ་བརྒྱད་པའི་འདབ་
མ་རྣམས་ལ་ཉི་མེའི་གདན། ལྟེ་བར་རོ་དང་ཉི་མའི་གདན་གྱི་སྟེང་དུ། རང་ཉིད་བཅོམ་ལྡན་འདས་སངས་རྒྱས་ཐོད་པ།  ཞེས་པ་ནས།  སྐྱིལ་བཀྲུང་ཕྱེད་པའི་གར་གྱིས་བཞུགས་
པ༑  ཞེས་པའི་བར་སྔ་མ་བཞིན་ལ་ཡུམ་དོར།  འདབ་མ་བརྒྱད་ལ་ཤར་དུ་སྣ་ཚོགས་བདེ་མ། བྱང་དུ་འདོད་མ། ནུབ་ཏུ་ས་འོག་ན་གནས་མ། ལྷོར་ལེགས་བཟང་མ་རྣམས་སྐུ་

[086B] །ཕྱག་གཡས་པ་གཉིས་ཀྱིས་གྲི་གུག་དང་ཐོད་པ། གཡོན་པ་གཉིས་ཀྱི་ས་ཁ་ཊྭཾ་ག་དང་ཊ་མ་རུ་འཛིན་པ། སྟག་པགས་ཀྱི་ཤམ་ཐབས་ཅན། ཞབས་
གཡས་བསྐུམ་ཞིང་གཡོན་བརྐྱང་བས་བཞུགས་པ། དབང་ལྡན་དུ་ཆང་འཚོང་མ། མེར་འབྱུང་མོ། །བདེན་བྲལ་དུ་ཕྱག་བཞི་མ། རླུང་དུ་ནམ་མཁའ་ལ་གནས་མ་
རྣམས་སྐུ་མདོག་སེར་པོ། །ཕྱག་གཡས་པ་གཉིས་ཀྱིས་གྲི་གུག་དང་ཊ་མ་རུ། གཡོན་པ་གཉིས་ཀྱི་ས་ཁ་ཊྭཾ་ཀ་དང་ཐོད་པ་འཛིན་པ། ན་བཟའ་སེར་པོ་གྱོན་ཞིང་འོད་
ཟེར་སེར་པོ་འཕྲོ་བ། ཀླུ་བརྒྱད་ཀྱིས་བརྒྱན་ཅིང། ཞབས་གཡས་བརྐྱང་གཡོན་བསྐུམ་པས་བཞུགས་པ། ལྷ་མོ་བརྒྱད་པོ་ཐམས་ཅད་ཞལ་གཅིག་ཕྱག་བཞི་སྤྱན་གསུམ་
མ༑ མཆེ་བ་ཅུང་ཟད་གཙིགས་ཤིང་དབུ་སྐྲ་སེར་པོ་གྱེན་དུ་བརྫེས་པ། མི་མགོ་སྐམ་པོ་ལྔའི་དབུ་རྒྱན་དང་རློན་པ་ལྔ་བཅུས་དོ་ཤལ་བྱས་ཤིང་ཕྱག་རྒྱ་ལྔས་བརྒྱན་པའོ། །
གཙོ་བོ་ལ་མི་བསྐྱོད་པ་སོགས་རིགས་ལྔ། སྣ་ཚོགས་བདེ་མ་སོགས་བཞི་དང། ཆང་འཚོང་མ་སོགས་བཞི་ལ་མི་བསྐྱོད་པ། རྣམ་སྣང། རིན་འབྱུང། སྣང་མཐའ་
རྣམས་ཀྱིས་རྒྱས་བཏབ་པ།  གཙོ་བོའི་ས་བོན་དང་སྔགས་སྔ་མ་དང་འདྲ། འཁོར་གྱི་སྔགས།  ཨོཾ་བི་ཤྭ་སུ་ཁ་ཧཱུཾ་ཕཊ། ཨོཾ་ཀ་ལེ་ཧཱུཾ་ཕཊ། ཨོཾ་པཱ་ཏ་ལ་ཏི་ཤྛ་ཏ་ཧཱུཾ་ཕཊ་
ཨོཾ་སུ་བྷ་ཏྲ་ཧཱུཾ་ཕཊ། ཨོཾ་ཤོ་ཎིཏ་ནི་ཧཱུཾ་ཕཊ། ཨོཾ་བཧུ་ཏ་ཧཱུཾ་ཕཊ། ཨོཾ་ཙ་ཏུར་ཧ་སྟ་ཧཱུཾ་ཕཊ། ཨོཾ་ཨྐཱ་ཤ་ཏི་ཥྛ་ཧཱུཾ་ཕཊ།  གཞན་ཐམས་ཅད་སྔ་མ་དང་འདྲ། གཙོ་བོ་དང་ཕྱོགས་ཀྱི་ལྷ་མོ་རྣམས་དཀར་པོ་

[087A]༄༅། ། འཚམས་ཀྱི་ལྷ་མོ་རྣམས་དམར་པོ་གཙོ་བོ་ལ་ཡུམ་ཡོད་པ་དང་མེད་པའི་དཀྱིལ་འཁོར་གཉིས་རྫོགས་འཕྲེང་དང་ཀྲྀ་ཡ་ལས་བཤད། །༄༅། །མཧཱ་མ་ཡའི་རྒྱུད་ལས་བཤད་པའི་སྒྱུ་མཆེན་
མོ་ལྷ་ལྔའི་སྒྲུབ་ཐབས་ནི།  རང་ཉིད་སྐད་ཅིག་གིས་བཅོམ་ལྡན་འདས་སྒྱུ་མ་ཆེན་པོ་སྐུ་མདོག་སྔོན་པོ་ཞལ་གཅིག་ཕྱག་གཉིས་ཡུམ་དང་བཅས་པའི་སྐུར་བཞེངས་པར་གྱུར།  སྣ་ཚོགས་
མཁའ་འགྲོའི་སྔགས།  ཨོཾ་ཧཱ་ཧཱུཾ།  ལས་སྔགས་སོ།  མཚན་ཉིད་ཐམས་ཅད་ཡོངས་སུ་རྫོགས་པ།  ཞེས་པ་ཡན་ཆད་སྔ་མ་བཞིན།  ཕྱི་ནས་རིམ་པ་བཞིན་སྔོ་སེར་དམར་ལྗང་སྔོ་བའི་
རིམ་པ་ལྔ་དང་ལྡན་པའི་རིན་པོ་ཆེའི་རྩིག་པས་བསྐོར་བའི་གཞལ་ཡས་ཁང་གི་ནང་གི་ས་གཞི་ཤར་སྔོ། ལྷོ་སེར། ནུབ་དམར་བྱང་ལྗང་དབུས་སྔོ་བའི་དབུས་སུ་པདྨ་དམར་པོ་
འདབ་མ་བརྒྱད་པའི་ལྟེ་བར་ཉི་མའི་གདན་དང། ཕྱོགས་ཀྱི་འདབ་མ་བཞི་ལ་ཟླ་བའི་གདན། གདན་དེ་རྣམས་ཀྱི་སྟེང་དུ་དབུས་སུ་རང་ཉིད་བཅོམ་ལྡན་འདས་སྒྱུ་མ་ཆེན་པོ་
སྐུ་མདོག་ནག་པོ་ཞལ་བཞིའི་རྩ་ཞལ་སྔོ། ། གཡས་སེར། གཡོན་ལྗང། རྒྱབ་ཞལ་དཀར་བ།  ཕྱག་གཡས་དང་པོས་ཐོད་པ་དང་གཡོན་དང་པོས་ཁ་ཊྭཾ་ག་ལྷག་མ་གཉིས་
ཀྱིས་མདའ་གཞུ་འཛིན་པ། ཕྱག་རྒྱ་དྲུག་གིས་བརྒྱན་ཅིང། འོད་ཟེར་དམར་པོ་འཕྲོ་བ། དེའི་པང་ན་སངས་རྒྱས་མཁའ་འགྲོ་སྐུ་མདོག་དམར་པོ། །དམར་སེར་
དཀར་ལྗང་གི་ཞལ་ཅན། ཕྱག་བཞིའི་དང་པོ་གཉིས་ཀྱིས་ཐོད་པ་དང་ཁ་ཊྭཾ་ག་འཛིན་པས་ཡབ་ཀྱི་མགུལ་ནས་འཁྱུད་ཅིང་ལྷག་མ་གཉིས་ཀྱིས་མདའ་གཞུ་འཛིན་པ། འདབ་

[087B] ཕྱག་གཡས་པ་གཉིས་ན་རྡོ་རྗེ་དང་ཐོད་པ། གཡོན་པ་གཉིས་ན་དྲིལ་བུ་དང་ཁ་ཊྭཾ་ག་འཛིན་པ་
ལྷོར་རིན་ཆེན་མཁའ་འགྲོ་མ་སེར་མོ་སེར་སྔོ་དཀར་ལྗང་གི་ཞལ་ཅན། ཕྱག་བཞིའི་གཡས་པ་གཉིས་ན་རིན་པོ་ཆེའི་ཁ་ཊྭཾ་དང་རྩེ་གསུམ། གཡོན་པ་གཉིས་ན་མགྲིན་པ་བཙིར་
བའི་ལྕེ་སྤྱང་དང་བདན་འཛིན་པ། ནུབ་ཏུ་པདྨ་མཁའ་འགྲོ་མ་དཀར་མོ་དཀར་སེར་སྔོ་ལྗང་གི་ཞལ་ཅན། ཕྱག་གཡས་པ་གཉིས་ན་སྣ་ཚོགས་པདྨ་དང་མདའ། གཡོན་པ་
གཉིས་ན་ཐོད་པ་དང་གཞུ་འཛིན་པ། ཕྱང་དུ་སྣ་ཚོགས་མཁའ་འགྲོ་མ་ལྗང་གུ་ལྗང་སེར་དཀར་སྔོའི་ཞལ་ཅན། ཕྱག་གཡས་པ་གཉིས་ན་རལ་གྲི་དང་ཊ་མ་རུ། གཡོན་པ་
གཉིས་ན་ཞགས་པ་དང་ཐོད་པ་འཛིན་པ། བཞི་ཀའང་ཕྱག་རྒྱ་ལྔས་བརྒྱན་ཅིང། ཟླ་བའི་འོད་ཅན་ནོ། །གཙོ་འཁོར་ཐམས་ཅད་ཞལ་བཞི་པ་ཞལ་རེ་རེའང་དམར་ལ་ཟླུམ་
པའི་སྤྱན་གསུམ་གསུམ་པ། དབུ་སྐྲ་དམར་སེར་གྱེན་དུ་བརྫེས་ཤིང་མི་ལྤགས་ཀྱི་ན་བཟའ་ཅན། ཞབས་སྐྱིལ་ཀྲུང་ཕྱེད་བའི་གར་སྟབས་ཀྱིས་བཞུགས་པ། གཙོ་བོ་ལ་
མི་བསྐྱོད་པ། སངས་རྒྱས་མཁའ་འགྲོ་སོགས་ལྔ་ལ་རིམ་པ་བཞིན་རྣམ་སྣང། མི་བསྐྱོད་པ། རིན་འབྱུང། སྣང་མཐའ། དོན་གྲུབ་རྣམས་ཀྱིས་རྒྱས་བཏབ་
པ༑ ཐུགས་ཀར་ཉི་མ་ལ་ཧཱུཾ།  སྔགས།  ཨོཾ་ཧཱུཾ་ཧཱུཾ། ། གཙོ་བོའི་སྙིང་པོའོ།  །ཨོཾ་ཨོཾ་ཧཱུཾ། ཨོཾ་ཧཱུཾ་ཧཱུཾ། ཨོཾ་སཱ་ཧཱུཾ། ཨོཾ་ཨཱ་ཧཱུཾ། ཨོཾ་ཧཱ་ཧཱུཾ།  མཁའ་

[088A]༄༅། །འགྲོ་མ་ལྔའི་འོ། གཏོར་མ་འབུལ་ཚུལ་སྔར་བཞིན། ། ༄༅། །རྡོ་རྗེ་གདན་བཞིའི་རྒྱུད་ལས་བཤད་པའི་རྣལ་འབྱོར་ནམ་མཁའ་ལྷ་ལྔ་བཅུ་ང་བརྒྱད་ཀྱི་སྒྲུབ་ཐབས་ནི། །
རང་ཉིད་སྐད་ཅིག་གིས་བཅོམ་ལྡན་འདས་རྣལ་འབྱོར་ནམ་མཁའ་སྐུ་མདོག་སྔོན་པོ་ཞལ་གཅིག་ཕྱག་གཉིས་པ་ཡུམ་དང་བཅས་པའི་སྐུར་བཞེངས་པར་གྱུར།  རོ་ལངས་མའི་
སྔགས།  ཨོཾ་གྷཱུཾ་ཧཱུཾ་གྷུ་མ་གྷ་སཱཧཱ།  ལས་སྔགས་སོ། །ནང་མཆོད་བྱིན་རླབས་ནས་ཚོགས་ཞིང་གི་བར་རྣམ་སྣང་འཇམ་རྡོར་བཞིན།  སྟོང་པའི་ངང་ལས་སྐད་ཅིག་གིས་བཅོམ་ལྡན་འདས་རྣལ་
འབྱོར་ནམ་མཁའི་རྟེན་དང་བརྟེན་པའི་དཀྱིལ་འཁོར་ཡོངས་སུ་རྫོགས་པར་གྱུར་པ་ནི། རྡོ་རྗེའི་ས་གཞི།  ཞེས་པ་ནས།  འོད་ཟེར་དང་བཅས་པའི་ཐུན་མོང་བའི་སྲུང་
འཁོར་གྱི་དབུས་སུ་ཆོས་འབྱུང་གི་ནང་དུ་འབྱུང་བཞི་རི་རབ་དང་བཅས་པའི་སྟེང་དུ་སྣ་ཚོགས་པདྨ་ལ་གནས་པའི་ ཞེས་པ་ནས།  དབུས་སྔོ་བའི་ནང་དུ་ལྷ་སྣམ་གྲུ་བཞི་པ། དེའི་
ནང་དུ་ལྷ་སྣམ་ཟླུམ་པོ་ཤར་དཀར་བྱང་སེར་ནུབ་དམར་ལྷོ་ལྗང་དབུས་སྔོ་བའི་དབུས་སུ་ལེའུ་ཚེ་དགུ་པའི་དབུས་སུ་སེང་གེའི་སྟེང་དུ་སྣ་ཚོགས་པདྨ་དང་ཟླ་བའི་གདན། ཤར་
དུ་གླང་པོ་ཆེའི་རྒྱལ་པོ། །བྱང་དུ་རྨ་བྱ། ནུབ་ཏུ་བྱ་ཁྱུང། ལྷོར་ཁོལ་པོ། དབང་ལྡན་དུ་སེང་གེ་མེར་ཕག་བདེན་བྲལ་དུ་མ་ཧེ། རླུང་དུ་ལྕེ་སྤྱང་རྣམས་ཀྱི་
སྟེང་དུ་པདྨ་དང་ཉི་མའི་གདན། ཕྱོགས་བཞིའི་གདན་གྱི་རྒྱབ་ཏུ་པདྨ་དང་ཉི་མ་དང་རོའི་གདན། དེའི་ཕྱི་རོལ་གྱི་ལྷ་སྣམ་ཟླུམ་པོའི་ལྷ་གནས་རྣམས་དང། དེའི་ཕྱི་རོལ་

[088B] གདན་དེ་རྣམས་ཀྱི་སྟེང་དུ་དབུས་སུ་རང་ཉིད་བཅོམ་ལྡན་འདས་རྣལ་འབྱོར་ནམ་མཁའ་སྐུ་
མདོག་ནག་པོ། །ནག་དཀར་དམར་བའི་ཞལ་གསུམ་ཞལ་རེ་རེ་ལ་སྤྱན་གསུམ་གསུམ་དང་ལྡན་པ། ཕྱག་དྲུག་གི་དང་པོ་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཡུམ་ལ་
འཁྱུད་པ། ལྷག་མ་གཡས་ཡུམ་གྱི་ནུ་མ་དང་མདའ། གཡོན་ཐོད་པ་དང་གཞུ་འཛིན་པ། ནོར་བུ་དང་ཟླ་ཕྱེད་དང་སྣ་ཚོགས་རྡོ་རྗེས་མཚན་པའི་རལ་པ་ནག་པོའི་ཅོད་
པན་ཅན། ཐོད་པ་ལྔའི་འཕྲེང་བ་དང་སངས་རྒྱས་ལྔས་དབུ་བརྒྱན་པ། ཕྱག་རྒྱ་དྲུག་དང་ལྡན་ཅིང། སྟག་པགས་ཀྱི་ཤམ་ཐབས་རྒྱབ་ཏུ་གྲོལ་བ། སེམས་དཔའི་
སྐྱིལ་དཀྲུང་གིས་བཞུགས་པ། དེའི་པང་ན་ཡུམ་ཡེ་ཤེས་ཀྱི་མཁའ་འགྲོ་མ་དཀར་མོ་ཞལ་གཅིག་ཕྱག་གཉིས་མ། གཡས་ཁ་ཊྭཾ་ག་དང་གཡོན་ཐོད་པ་འཛིན་པས་ཡབ་ལ་
འཁྱུད་པ། ཕྱག་རྒྱ་ལྔས་བརྒྱན་པའོ། །ལེའུ་ཚེ་བརྒྱད་ཀྱི་ཤར་དུ་རྡོ་རྗེ་མཁའ་འགྲོ་མ་དཀར་མོ་འགྱིང་བའི་ཚུལ་གྱིས་བཞུགས་པ། བྱང་དུ་འཇིགས་བྱེད་མཁའ་འགྲོ་མ་
སེར་མོ་སྦྲུལ་རྒྱན་ཅན། སྐྱིལ་ཀྲུང་ཕྱེད་པས་བཞུགས་པ། ནུབ་ཏུ་རོ་ལངས་མ་དམར་མོ་ཙོག་བུ་འི་འདུག་སྟངས་ཀྱིས་བཞུགས་པ། ལྷོར་ག་ཏུམ་མོ་སྔོན་མོ་པུས་མོའི་སྐྱིལ་
ཀྲུང་གི་ས་བཞུགས་པ། དབུ་སྐྲ་དམར་པོ་གྲོལ་ཞིང་སྤྱི་བོར་ཐལ་མོ་སྦྱར་བ། རྡོ་རྗེ་མཁའ་འགྲོ་མ་སོགས་བཞི་ཕྱག་གཉིས་ཀྱི་ས་ཁ་ཊྭཾ་ག་དང་ཐོད་པ་འཛིན་ཅིང་མི་ལྤགས་ཀྱི་

[089A]༄༅། །སྟོང་གཡོགས་དང་གླང་པོ་ཆེའི་པགས་པའི་སྨད་གཡོགས་ཅན་ནོ། །དཔང་ལྡན་དུ་སེང་གེ་མ་དཀར་སེར་གཡས་པས་སྟེང་དུ་འཕྱར་བའི་
ཁ་ཊྭཾ་ག་དང། གཡོན་པས་སྡིགས་མཛུབ་དང་བཅས་པའི་ཞགས་པ་འཛིན་པ། འགྱིང་བའི་ཚུལ་གྱིས་བཞུགས་པ། མེར་སྟག་མོ་དཀར་ནག་གཡས་ལྕགས་ཀྱུ་དང་
གཡོན་ཞགས་པ་འཛིན་པ། ཟླུམ་པོའི་ཚུལ་གྱིས་བཞུགས་པ། བདེན་བྲལ་དུ་ལྕེ་སྤྱང་མོ་ལྕེ་སྤྱང་གི་གདོང་པ་ཅན་སྐུ་མདོག་དམར་ནག་གཡས་དགྲ་སྟ་གཡོན་ཞགས་པ་
འཛིན་པ། སྐྱིལ་ཀྲུང་ཕྱེད་པས་བཞུགས་པ། རླུང་དུ་འུག་པ་མ་དམར་སེར་འུག་གདོང་ཅན་གཡས་དབྱུག་པ་དང་གཡོན་ཞགས་པ་འཛིན་པ། ཙོག་བུར་བཞུགས་པ་
རྡོ་རྗེ་མཁའ་འགྲོ་མའི་རྒྱབ་ཏུ་མཁའ་འགྲོ་མ་དཀར་མོ་ཕྱག་གཉིས་ཀྱི་རྩེ་མོ་ཁར་བཅུག་པ། འཇིགས་བྱེད་མཁའ་འགྲོ་མའི་རྒྱབ་ཏུ་མར་མེ་མ་སེར་མོ་སྤྱི་བོར་མར་མེ་ལྟ་བུའི་
ཐལ་མོ་སྦྱར་བ་དང་བཅས་པ། རོ་ལངས་མའི་རྒྱབ་ཏུ་འཇིགས་བྱེད་མ་དམར་མོ་སྙིམ་པ་ཁྲག་གིས་བཀང་བཞལ་དུ་གསོལ་པ། གཏུམ་མོའི་རྒྱབ་ཏུ་ཀཾ་པོ་ཙི་ནག་མོ་
ཕྱག་གཉིས་ཐུགས་ཀར་གཏུན་ཤིང་འཛིན་པ། དེ་རྣམས་རྡོ་རྗེའི་འཕྲེང་བ་དང་འོད་ཟེར་གྱི་འཕྲེང་བས་བསྐོར་བའོ། །དེའི་ཕྱི་རོལ་གྱི་ལྷ་སྣམ་ཟླུམ་པོའི་ཤར་དུ་བུ་ཀྐསི་
ཏྲ་མི་ཊཱི། གཏུམ་མོ་རྣམས་སྐུ་མདོག་དཀར་པོ། །ཕྱག་གཉིས་ཀྱིས་བདུད་རྩིའི་སྣོད་འཛིན་པ། བྱང་དུ་འཇིགས་བྱེད་མ། ཁྲག་མ། ཤ་མ་རྣམས་ནི་སྐུ་མདོག་

[089B] །ཕྱག་གཉིས་ཀྱིས་ཤ་ལྔས་གང་བའི་པདྨའི་སྣོད་འཛིན་པ། ནུབ་ཏུ་དྲག་ཤུལ་མ། འབར་མ། མི་སྡུག་མ་རྣམས་དམར་མོ་ཕྱག་གཉིས་ཀྱིས་གཏོར་མའི་
སྣོད་འཛིན་པ། ལྷོར་ཐོད་པ་མ། རྡོ་རྗེ་མ། བུམ་པ་ཅན་མ་རྣམས་སྐུ་མདོག་ནག་པོ་ཕྱག་གཉིས་ཀྱིས་བཏུང་བའི་སྣོད་འཛིན་པ། དབང་ལྡན་གྱི་གཡས་སུ་སྒེག་མོ་
ཕྱག་གཉིས་སྙེམ་པའི་ཚུལ་དང། གཡོན་དུ་དྲི་ཆབ་མ་དྲིའི་སྣོད་འཛིན་པ་གཉིས་སེར་མོ། མེ་འཚམས་ཀྱི་གཡས་སུ་པི་ཝཾ་མ་པི་ཝང་བསྒྲེང་བ་དང། གཡོན་དུ་མེ་
ཏོག་མ་ཕྱག་གཉིས་ཀྱིས་མེ་ཏོག་འཐོར་བ་གཉིས་དཀར་མོ། བདེན་བྲལ་གྱི་གཡས་སུ་གླུ་མཁའི་ཐད་གར་འཛུབ་མོ་གཡོ་བ་དང། གཡོན་དུ་བདུག་སྤོས་མ་སྤོས་སྣོད་
འཛིན་པ་གཉིས་ནག་མོ། །རླུང་གི་གཡས་སུ་གར་མ་ཕྱག་གཉིས་ཀྱིས་སྤྱི་བོར་གར་བྱེད་པའི་ཚུལ་དང། གཡོན་དུ་མར་མེ་མ་མར་མེའི་ཀོང་བུ་འཛིན་པ་གཉིས་དམར་མོ། །
ཡེ་ཤེས་མཁའ་འགྲོ་མ་ལ་སོགས་པའི་ལྷ་མོ་སུམ་ཅུ་སོ་གསུམ་པོ་ཐམས་ཅད་ཞལ་གཅིག་ཕྱག་གཉིས་མ། སྤྱན་གསུམ་མ། སྐྲ་གྲོལ་བ། ཐོད་པ་ལྔའི་ཕྲེང་བས་བརྒྱན་
པ༑ འཇིགས་བྱེད་མཁའ་འགྲོ་མ་ནི་དབུ་སྐྲ་གྱེན་དུ་བརྫེས་པ། སེང་གེ་མ་ལ་སོགས་པ་ནི་གོས་དམར་མོ་ཅན་ནོ། །འདི་རྣམས་རྡོ་རྗེ་འཕྲེང་བས་ཟླུམ་པོར་ཡོངས་སུ་བསྐོར་
བའོ༑ ༑དེའི་ཕྱི་རོལ་གྱི་ཤར་སྒོར་ཁྱབ་འཇུག་ནག་པོ། །བྱང་སྒོར་ཚངས་པ་སེར་པོ། །ནུབ་སྒོར་དབང་ཕྱུག་དཀར་པོ། །ལྷོ་སྒོར་གདོང་དྲུག་དམར་པོ། །དབང་ལྡན་

[090A]༄༅། །གྱི་འཚམས་སུ་དབང་པོ་སེར་པོ། །མེའི་འཚམས་སུ་ལུས་ངན་སེར་པོ། །སྲིན་པོའི་འཚམས་སུ་གཤིན་རྗེ་ནག་པོ། །རླུང་གི་འཚམས་སུ་
ཆུ་ལྷ་དཀར་པོ། །ལྷ་སྣམ་གྲུ་བཞི་པ་ལ་ཤར་དུ་ཀེང་རུས་འཇིགས་བྱེད། ཁ་ཊྭཾ་གའི་སྲིན་པོ། །ཚོགས་ཀྱི་དབང་ཕྱུག་དྲིལ་བུའི་རྣ་བ་ཅན་རྣམས་དཀར་པོ། །བྱང་
དུག་ཏུམ་མོའི་དབང་ཕྱུག་འདུན་སའི་ལྷ། རིམས་གྱི་དབང་ཕྱུག་ཛཱི་ཀཱ་ར། འཇིགས་སུ་རུང་བ་རྣམས་སེར་པོ། །ནུབ་ཏུ་དག་པོའི་འདོད་པ། ཤཎྚི་ལའི་
དབང་ཕྱུག་ཊཱ་མ་རུའི་འདུལ་བྱེད། རྔ་སྒྲའི་འཇིགས་བྱེད་རྣམས་དམར་པོ། །ལྷོར་གཏུམ་བུ་རའི་དབང་ཕྱུག་སྠཱ་ར་ན་དོ། །མཆེ་བ་གཙིགས་པ། གཞུ་
འཛིན་པ་རྣམས་ནི་ནག་པོ་སྟེ། ཉི་ཤུ་རྩ་བཞི་པོ་རྣམས་ནི་ཞལ་གཅིག་པ་སྤྱན་གསུམ་པ་ཕྱག་བཞི་པ། ཕྱག་གཡས་པ་གཉིས་ཀྱིས་ཁ་ཊྭཾ་ག་དང་རྩེ་གསུམ་པ་
གཡོན་པ་གཉིས་ཀྱིས་ལྷ་མོ་ལ་འཁྱུད་པ་དང་ཐོད་པ་འཛིན་པ། རལ་པ་ནག་པོའི་ཐོར་ཅོག་ཅན། ཐོད་པ་ལྔའི་ཕྲེང་པས་དབུ་ལ་བརྒྱན་ཅིང། ཕྱག་རྒྱ་ལྔ་དང་ལྡན་པ་
སྟག་གི་པགས་པའི་ཤམ་ཐབས་ཅན། འདི་རྣམས་ཀྱི་ཡུམ་རྣམས་ཀྱང་ཞལ་གཅིག་ཕྱག་གཉིས་མ། གཡས་ཁ་ཊྭཾ་ག་དང། གཡོན་ཐོད་པ་འཛིན་པས་ཡབ་ལ་
འཁྱུད་པའོ། །གཙོ་བོ་ལ་མི་བསྐྱོད་པ་སོགས་རིགས་ལྔ། ཡེ་ཤེས་མཁའ་འགྲོ་མ་ལ་རྣམ་སྣང། རྡོ་རྗེ་མཁའ་འགྲོ་སོགས་བཞི་དང། དེ་དག་གི་རྒྱབ་ཀྱི་མཁའ་

[090B] སེང་གེ་མ་སོགས་བཞི་ལ་མི་བསྐྱེད་པ་རྣམ་སྣང་རིན་འབྱུང་སྣང་མཐའ། ཚངས་པ་ལ་རྣམ་སྣང། དབང་
ཕྱུག་ཆེན་པོ་ལ་སྣང་མཐའ། ལྷ་གཞན་དཀར་པོ་རྣམས་ལ་རྣམ་སྣང། སེར་པོ་རྣམས་ལ་རིན་འབྱུང། དམར་པོ་རྣམས་ལ་སྣང་མཐའ། ནག་པོ་རྣམས་ལ་མི་བསྐྱོད་
པས་རྒྱས་བཏབ་པ། གཙོ་བོའི་ཐུགས་ཀར་ཉི་མ་ལ་ཧཱུཾ།  གཙོ་བོའི་སྔགས།   ཨོཾ་ཧཱུཾ་ཧ་སཱཧཱ། ། འཁོར་གྱི་སྔགས་ནི།  ཨོཾ་ཨོཾ་ཨཱ་ཧཱུཾ་སཱ་ཧཱ།  ཡེ་ཤེས་མཁའ་འགྲོ་མའི་འོ།  །ཨོཾ་
སུ་མ་སཱ་ཧཱ།  རྡོ་རྗེ་མཁའ་འགྲོ་མའི་འོ།  །ཨོཾ་ཀྵཾ་ཀྵ་སཱ་ཧཱ།  རྡོ་རྗེ་དྲག་མོའི་འོ།  ཨོཾ་ཡུཾ་ཡ་སཱཧཱ།  རོ་ལངས་མའི་འོ།  ཨོཾ་ཧཱུཾ་སཱ་ཧཱ།  གཏུམ་མོའི་འོ།  ཨོཾ་སྨྲཾ་སཱ་ཧཱ།  སེང་གེ་མོའི་འོ་ ། །
ཨོཾ་ཧྨྲ་སཱ་ཧཱ།  སྟག་མོའི་འོ་ ། །ཨོཾ་ཡྨྲྱུཾ་སཱ་ཧཱ།  ལྕེ་སྦྱང་མའི་འོ་ ། །ཨོཾ་ཧཱུཾ་ཕཊ་ཧཱུཾ་སཱ་ཧཱ།  འདུག་པ་མོའི་འོ།  ཨོཾ་ཧཱུཾ་ཧཱུཾ་སཱ་ཧཱ།  མཁའ་འགྲོ་མའི་འོ།  །ཡུ་
 མང་ཡུ་མེ་མའི་འོ། །ཨོཾ་ཕེ་ཧཱུཾ་ཕཊ། ཡུ་ འཇིགས་བྱེད་མའི་འོ། །ཨོཾ་དཧྲི་ཧཱུཾ་སཱཧཱ།  ཀཾ་པོ་ཅིའི་འོ།  །ཨོཾ་ཧ་ཧོ་ཧྲིཿ་སཱ་ཧཱ།  ཤར་གྱི་རྣལ་འབྱོར་མ་གསུམ་གྱི་འོ།  །ཨོཾ་གྷཾ་གྷ་སཱཧཱ།  བྱང་གི་གསུམ་
གྱི་འོ་ ༑ ༑ཨོཾ་ཀུ་རུ་ཀུ་རུ་ཀུ་རུ་སཱ་ཧཱ།  ནུབ་ཀྱི་གསུམ་གྱིའོ།  ཨོཾ་བར་ད་དི་ལུ་སཱ་ཧཱ།  ལྷེའོ་གསུམ་གྱི་འོ།  །ཨོཾ་ཧཱུཾ་ཧོ་སཱཧཱ། ཨོཾ་སུ་པྲ་ཨ་གནྡྷེ་ཧཱུཾ་སཱཧཱ།  སྒེག་མོ་དང་དྲེ་མའི་འོ། །ཨོཾ་
ཧཱུཾ་ཧཱོ་སཱཧཱ། ཨོཾ་ཤྲི་སཱཧཱ།  བཻ་ཝཾ་མ་དང་མེ་ཏོག་མའི་འོ། །ཨོཾ་ཧཱུཾ་ཨཱ་སཱ་ཧཱ། ཨོཾ་ཨི་སཱཧཱ།  གླུ་མ་དང་བདུག་པ་མའི་འོ།  །ཨོཾ་སུ་ཏ་ནར་ཏེ་སཱཧཱ། ཨོཾ་ཀྵུཾ་སཱཧཱ།  གར་མ་དང་མར་མེའི་འོ་

[091A]༄༅། །ཨོཾ་ཀྵྱཾ་སཱ་ཧཱ། ཨོཾ་སཱ་ཧཱ། ཨོཾ་ཧཱུཾ་སཱ་ཧཱ། ཨོཾ་ཀུ་མ་ར་ཀ་རྟི་ཀ་ཡ་སཱཧཱ། ཨོཾ་མཾ་མུཾ་ཧཱུཾ་སཱཧཱ། ཨོཾ་ང་ན་ཀ་ཧཱུཾ་སཱ་ཧཱ། ཨོཾ་གན་ཏི་ཧཱུཾ་ཕཊ། ཨོཾ་ཝ་
ཡ་ཝེ་སཱཧཱ།  རྣམས་ནི་འཇིག་རྟེན་སྐྱོང་བ་རྣམས་ཀྱིའོ། །གཏོར་མ་འབུལ་ཚུལ་སྔར་བཞིན། ། ༄༅ ། །རྡོ་རྗེ་གདན་བཞིའི་རྒྱུད་ལས་བཤད་པའི་ཡེ་ཤེས་མཁའ་འགྲོ་མ་ལྷ་བཅུ་གསུམ་གྱི་སྒྲུབ་ཐབས་ནི། །།
རང་ཉིད་སྐད་ཅིག་གིས་ཡེ་ཤེས་མཁའ་འགྲོ་མ་སྐུ་མདོག་སྔོན་པོ་ཞལ་གཅིག་ཕྱག་གཉིས་པའི་སྐུར་བཞེངས་པར་གྱུར་ རོ་ལངས་མའི་སྔགས།  ཨོཾ་བེ་ཏ་ལི་ཧཱུཾ་ཧཱུཾ་སཱཧཱ།  པས་སྔགས་
སོ༑ ༑ནང་མཆོད་བྱིན་རླབས་ནས་ཚོགས་ཞིང་གི་བར་རྣམ་སྣང་འཇམ་རྡོར་བཞིན།   སྟོང་པའི་ངང་ལས་སྐད་ཅིག་གིས་ཡེ་ཤེས་ཀྱི་མཁའ་འགྲོ་མའི་རྟེན་དང་བརྟེན་པའི་དཀྱིལ་འཁོར་ཡོངས་སུ་
རྫོགས་པར་གྱུར་པ་ནི། རྡོ་རྗེའི་ས་གཞི།  ཞེས་པ་ནས།  འོད་ཨེར་དང་བཅས་པའི་ཐུན་མོང་བའི་སྲུང་འཁོར་གྱི་དབུས་སུ་འབྱུང་བཞི་རི་རབ་དང་བཅས་པའི་སྟེང་དུ་སྣ་
ཚོགས་པདྨ་ལ་གནས་པའི་ ཞེས་པ་ནས།  མཚན་ཉིད་ཐམས་ཅད་ཡོངས་སུ་རྫོགས་པ། ཕྱི་ནས་རིམ་པ་བཞིན་དཀར་སེར་དམར་ལྗང་སྔོ་བའི་རིམ་པ་ལྡ་དང་ལྡན་པའི་
རིན་པོ་ཆེའི་རྩིག་པས་བསྐོར་བའི་ནང་གི་ཤར་དཀར་བྱང་སེར་ནུབ་དམར་ལྷོ་ལྗང་དབུས་སྔོ་བའི་དབུས་སུ་ལེའུ་ཚེ་དགུ་པའི་དབུས་དང་ཕྱོགས་བཞིར་སེང་གེའི་སྟེང་དུ་སྣ་
ཚོགས་པདྨ་དང་ཉི་མའི་གདན། དབང་ལྡན་དུ་གླང་པོ་ཆེ་དཀར་པོ། །མེ་འཚམས་སུ་རིན་པོ་ཆེ་སྣ་བདུན་གྱི་ཕུང་པོ། །བདེན་བྲལ་དུ་མ་ཧེ། རླུང་དུ་ཀླུ་བརྒྱད་ཀྱི་

[091B] སྒོ་བཞིར་སྣ་ཚོགས་པདྨ་ལ་གནས་པའི་རོའི་སྙིང་གར་ཉི་མའི་གདན། གདན་དེ་རྣམས་ཀྱི་སྟེང་དུ་དབུས་སུ་གདུག་ས་དཀར་པོའི་
འོག་ཏུ་རང་ཉིད་ཡེ་ཤེས་ཀྱི་མཁའ་འགྲོ་མ་སྐུ་མདོག་སྔོན་པོ། རྩ་ཞལ་སྔོན་པོ་ཁྲོ་ཞིང་གད་རྒྱངས་ཅན། གཡས་ཞལ་དཀར་པོ་བཞད་པ། གཡོན་ཞལ་དམར་པོ་སྒེག་པ་
དང་བཅས་པ། ཞལ་རེ་རེ་ལ་སྤྱན་གསུམ་གསུམ་པ། རལ་པའི་ཅོད་པན་དར་གྱིས་བཅིངས་པའི་སྟེང་དུ་རྡོ་རྗེས་མཚན་པ་ལ་སངས་རྒྱས་ལྔ་འོད་འཕྲོ་བས་བརྒྱན་པ། ཕྱག་
གཡས་པ་གསུམ་ན་སྟེང་དུ་བསྟན་པའི་ཁ་ཊྭཾ་ག་དང་དགྲ་སྟ་དང་རྡོ་རྗེ། གཡོན་པ་གསུམ་ན་དྲིལ་བུ་དང་ཁྲག་གིས་གང་བའི་ཐོད་པ་དང་རལ་གྲི་འཛིན་པ། དེའི་ཤར་དུ་རྡོ་རྗེ་
མཁའ་འགྲོ་མ་དཀར་མོ་སྒེག་པའི་ཉམས་ཅན། བྱང་དུ་འཇིགས་བྱེད་མཁའ་འགྲོ་མ་སེར་མོ། །ནུབ་ཏུ་རོ་ལངས་མ་དམར་མོ། །ལྷོར་གཏུམ་མོ་སྔོན་མོ། །བཞི་
ཀའང་ཞལ་གཅིག་ཕྱག་གཉིས་མ་གཡས་པས་ཁ་ཊྭཾ་ག་དང། གཡོན་པས་ཐོད་ཁྲག་འཛིན་པའོ། །དབང་ལྡན་དུ་སེང་གེ་མོ། །སེང་གེའི་གདོང་པ་ཅན། གཡས་སེར་
གཡོན་དཀར་པ། མེར་སྟག་མོ་སྟག་གི་གདོང་པ་ཅན། གཡས་དཀར་གྱོན་སྔོ་བ། སྲིན་པོར་ལྕེ་སྤྱང་མ་ལྕེ་སྤྱང་གི་གདོང་པ་ཅན། གཡས་དམར་གཡོན་ནག་པ། རླུང་
དུ་འུག་པ་མ་འུག་པའི་གདོང་པ་ཅན། གཡས་དམར་གཡོན་སེར་བ། བཞི་ཀའང་ཞལ་གཅིག་ཕྱག་གཉིས་མ། གཡས་པས་རྡོ་རྗེས་མཚན་པའི་ལྕགས་ཀྱུ་དང། གཡོན་

[092A]༄༅། །པས་སྡིགས་མཛུབ་དང་བཅས་པའི་རྡོ་རྗེའི་ཞགས་པ་འཛིན་པས་བཞུགས་པའོ། །ཤར་སྒོར་རྒྱལ་བའི་དབང་ཕྱུག་མ་དཀར་མོ། །ཕྱག་གཉིས་
ཀྱིས་ཐལ་མོ་ཁར་བཅུག་པ། བྱང་སྒོར་གསལ་བྱེད་མ་སེར་མོ་མར་མེ་ལྟ་བུའི་ཐལ་མོ་ཁ་སྦྱར་བ་སྤྱི་བོར་འཛིན་པ། ནུབ་སྒོར་འཇིག་བྱེད་མ་དམར་མོ་ཁྲག་གིས་གང་བའི་སྙིམ་
པ་ཁའི་ཐད་ཀར་བཟུང་ནས་གསོལ་བ། ལྷོ་སྒོར་ཀཾ་པོ་ཛི་ནག་མོ། །ཕྱག་གཉིས་ཀྱི་འཐོ་བོང་གི་རྩེ་སྦྱར་ཏེ། སྡིགས་འཛུབ་ཀྱི་རྩེ་མོས་རང་གི་གསང་གནས་སྟོན་པར་མཛད་
པའོ༑ ༑ལྷ་མོ་ཐམས་ཅད་ཀྱང་སྤྱན་གསུམ་པ། ལྷའི་གོས་དམར་པོ་བསྣམས་ཤིང། དབུ་ལ་ཐེད་པ་ལྔའི་ཕྲེང་བ་དང། ཕྱག་རྒྱ་ལྔ་དང་ཀླུ་བརྒྱད་ཀྱིས་བརྒྱན་པ། ཡེ་
ཤེས་ཀྱི་མེ་འབར་བའི་དབུས་ན་སེམས་དཔའི་སྐྱིལ་ཀྲུང་གིས་བཞུགས་པའོ། །གཙོ་བོ་ལ་མི་བསྐྱོད་པ། རྡོ་རྗེ་མཁའ་འགྲོ་མ་སོགས་བཞི་ལ་ཤར་ནས་གཡོན་སྐོར་ཀྱིས་
རྣམ་སྣང་རིན་འབྱུང་སྣང་མཐའ་དོན་གྲུབ། སེང་གེ་མ་སོགས་བཞི་ལ་དབང་ལྡན་ནས་གཡས་སྐོར་གྱིས། མི་བསྐྱོད་པ་རྣམ་སྣང་རིན་འབྱུང་སྣང་མཐའ། རྒྱལ་བའི་
དབང་ཕྱུག་མ་སོགས་སྒོ་མ་བཞི་ལ་ཤར་ནས་གཡོན་སྐོར་གྱིས་རྣམ་སྣང་རིན་འབྱུང་སྣང་མཐའ་དོན་གྲུབ་རྣམས་ཀྱིས་རྒྱས་བཏབ་པ།  གཙོ་འཁོར་རྣམས་ཀྱི་ས་བོན་ནི།  ཧཱུཾ་ཧཱུཾ་ཧཱུཾ་
ཧཱུཾ་ཧཱུཾ་ཨཱཾ་ཨཱིཾ་ཨཱུཾ་རཱིཾ་ལཱིཾ་ཨཻཾ་ཨཽ་ཨཱ་ གཙོ་བོའི་སྔགས།  ཨོཾ་ཧྲིཿ་སཱ་ཧཱ།  འཁོར་གྱི་སྔགས།  ཨོཾ་བཛྲ་ཊཱ་ཀི་ནི་ཧཱུཾ་ཕཊ། ཨོཾ་གཽ་རི་སཱ་ཧཱ། ཨོཾ་བེ་ཏྟ་ལི་ཧཱུཾ་སཱ་ཧཱ། ཨོཾ་ཙཎྚ་ལི་སཱ་ཧཱ། ཨོཾ་

[092B] ཨོཾ་བཛྲ་བྱེ་ཏྲི་སཱཧཱ། ཨོཾ་བཛྲ་ཛ་མབུ་ཀེ་ཨུཾ་སཱཧཱ། ཨོཾ་བཛྲ་ཨུ་ལུ་ཀ་སི་ཏི་སཱ་ཧཱ། ཨོཾ་བཛྲ་ར་ཛཱ་ཨིན་ཏི་ལིཾ་སཱ་ཧཱ། ཨོཾ་བཛྲ་དི་པི་ཏེ་ཏེ་ཛེ་ཨཻཾ་སཱ་ཧཱ་
ཨོཾ་བཛྲ་ཙུ་བི་ནི་ཙུ་ཤ་སརྦ་ས་ཏྭ་ན་ཨཽ་སཱ་ཧཱ། ཨོཾ་བཛྲ་ཀཾ་པོ་ཛིཿ་ཨཱ་སཱ་ཧཱ།  གཏོར་མ་འབུལ་ཚུལ་སྔར་བཞིན། ༄༅། །དཔལ་དུས་ཀྱི་འཁོར་ལོའི་རྒྱུད་ལས་བཤད་པའི་དུས་འཁོར་ལྷ་དྲུག་བརྒྱ་
སོ་བཞིའི་སྒྲུབ་ཐབས་ནི།  རང་ཉིད་སྐད་ཅིག་གིས་དཔལ་དུས་ཀྱི་འཁོར་ལོའི་སྐུར་བཞེངས་པར་གྱུར།  གཙོ་བོའི་སྔགས།  ཨོཾ་ཧྲཱིཾ་ཧྲཱིཾ་ཧྲུཾ་ཧླིཾ་ཧྲ་ཕཊ་སཱ་ཧཱ།  ཞེས་པ་ལས་སྔགས་སོ། །
མཆོད་པ་བྱིན་རླབས་ཀྱི་ཚེ།  ཞུ་བ་ལས་བྱུང་བའི། ཞབས་བསིལ། ཞལ་བསིལ། བསང་གཏོར། མཆོད་ཡོན། མེ་ཏོག་ ཞེས་སོགས་དང་སྔགས་ཀྱང་འདིའི་གོ་རིམ་
ལྟར་བརྗོད། གཞན་ཚོགས་ཞིང་གི་བར་རྣམ་སྣང་འཇམ་རྡོར་དང་འདྲ།  སྟོང་པའི་ངང་ལས་སྐད་ཅིག་གིས་དཔལ་དུས་ཀྱི་འཁོར་ལོའི་རྟེན་དང་བརྟེན་པའི་དཀྱིལ་འཁོར་ཐམས་ཅད་
ཡོངས་སུ་རྫོགས་པར་གྱུར་པ་ནི། རྡོ་རྗེའི་ས་གཞི།  ཞེས་པ་ནས།  ཐུན་མོང་བའི་སྲུང་འཁོར་གྱི་ནང་དུ་སྣ་ཚོགས་པདྨ་དང་ཉི་མ་ལ་གནས་པའི་འཁོར་ལོ་སེར་པོ་རྩིབས་བཅུ་
པ༑ གཡས་སྐོར་དུ་འགྲོ་བ་མི་མངོན་པར་མགྱོགས་པར་འཁོར་བ། དེའི་རྩིབས་བཅུ་ལ་ཤར་དུ་བགེགས་མཐར་བྱེད་ནག་པོ། །ནག་དམར་དཀར་བའི་ཞལ་གསུམ་
ཕྱག་དྲུག་གི་གཡས་རལ་གྲི། གྲི་གུག་རྩེ་གསུམ། གཡོན་ཕུབ། ཐོད་པ། ཁ་ཊྭཾ་ཀ་འཛིན་པ། ལྷོར་ཤེས་རབ་མཐར་བྱེད་དམར་པོ། དམར་དཀར་ནག་

[093A]༄༅། །པའི་ཞལ་གསུམ། ཕྱག་དྲུག་གི་གཡས་མེའི་མདའ། རྡོ་རྗེ་ལྕགས་ཀྱུ། སྒྲ་དང་བཅས་པའི་ཅང་ཏེའུ། གཡོན་གཞུ། རྡོ་རྗེའི་
ཞགས་པ། རིན་པོ་ཆེ་ཆ་དགུ་པ་འཛིན་པ། བྱང་དུ་པདྨ་མཐར་བྱེད་དཀར་པོ། །དཀར་ནག་དམར་བའི་ཞལ་གསུམ། ཕྱག་དྲུག་གི་གཡས་ཐོ་བ། མདུང། རྩེ་
གསུམ། གཡོན་པད་དཀར་འདབ་བརྒྱ་པ། མེ་ལོང། བགྲང་འཕྲེང་འཛིན་པ། ནུབ་ཏུ་གཤིན་རྗེ་མཐར་བྱེད་སེར་པོ། །སེར་དཀར་ནག་པའི་ཞལ་གསུམ་
ཕྱག་དྲུག་གི་གཡས་འཁོར་ལོ། དབྱུག་པ། མི་འཇིགས་པའི་ཕྱག་རྒྱས་རྡོ་རྗེ། གཡོན་དུང། རྡོ་རྗེ་ལྕགས་སྒྲོག་དྲིལ་བུ་འཛིན་པ། ཤར་ལྷོར་དབྱུག་སྔོན་
ཅན་ནག་པོ། །ནག་དམར་དཀར་པའི་ཞལ་གསུམ། ཕྱག་དྲུག་གི་གཡས་རལ་གྲི། གྲི་གུག་རྩེ་གསུམ། གཡོན་ཕུབ། ཐོད་པ། ཁ་ཊྭཾ་ཀ་འཛིན་པ། ལྷོ་
ནུབ་ཏུ་འདོད་རྒྱལ་དམར་པོ། །དམར་དཀར་ནག་པའི་ཞལ་གསུམ། ཕྱག་དྲུག་གི་གཡས་མེ་མདའ། ལྕགས་ཀྱུ། ཊ་མ་རུ། གཡོན་གཞུ། ཞགས་པ། རིན་
པོ་ཆེ་ཆ་དགུ་པ་འཛིན་པ། བྱང་ཤར་དུ་མི་གཡོ་བ་དཀར་པོ། དཀར་ནག་དམར་བའི་ཞལ་གསུམ། ཕྱག་དྲུག་གི་གཡས་ཐོ་བ། མདུང། རྩེ་གསུམ། གཡོན་
པད་དཀར། མེ་ལོང། བགྲང་འཕྲེང་འཛིན་པ། ནུབ་བྱང་དུ་སྟོབས་པོ་ཆེ་སེར་པོ། །སེར་དཀར་ནག་པའི་ཞལ་གསུམ། ཕྱག་དྲུག་གི་གཡས་འཁོར་ལོ། དབྱུག་པ་

[093B] ལྕགས་སྒྲོག་དྲིལ་བུ་འཛིན་པ། སྟེང་དུ་གཙུག་ཏོར་འཁོར་ལོ་ས་བསྒྱུར་བ་ལྗང་ཁུ། ལྗང་དམར་དཀར་བའི་ཞལ་
གསུམ། ཕྱག་དྲུག་གི་གཡས་རྡོ་རྗེ། གྲི་གུག་དགྲ་སྟ། གཡོན་དྲིལ་བུ། ཐོད་པ། ཚངས་མགོ་འཛིན་པ། འོག་གི་རྩིབ་ །
སྔོ་དམར་དཀར་བའི་ཞལ་གསུམ།  ཕྱག་མཚན་གཙུག་ཏོར་འཁོར་ལོས་བསྒྱུར་བ་དང་འདྲ།  ཁྲོ་བོ་བཅུ་པོ་ཐམས་ཅད་ཀྱང་དབུ་སྐྲ་དམར་སེར་གྱེན་དུ་བརྫེས་པ། སྦྲུལ་རྒྱན་དང་ཕྱག་རྒྱ་
དྲུག་གིས་བརྒྱན་པ། ཞལ་རེ་རེ་ལ་དམར་ལ་ཟླུམ་པའི་སྤྱན་གསུམ་གསུམ་དང་ལྡན་པ། གཡས་བརྐྱང་གི་སྟབས་ཀྱི་ས་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་
པ༑  དབྱུག་སྔོན་ཅན་སོགས་འཚམས་ཀྱི་ཁྲོ་བོ་བཞི། ས་བཟང། ཐར་རྩེ། སྐྱིད་ཤོད་པ་རྣམས་ཀྱི་ས་ཞལ་གཅིག་ཕྱག་བཞི་པར་བཤད་ཀྱང། རྫོགས་འཕྲེང་དང་ཀྲཾ་ཡར་བསྲུང་འཁོར་ལ་ཁྲོ་བོ་བཅུ་འཆར་
ཅན་འགོད་པར་བཤད་ནས་འོག་ཏུ་སྐུ་དཀྱིལ་གྱི་སྒོ་བ་དབྱུག་སྔོན་ཅན་སོགས་བཞི། དོན་གྲུབ། རིན་འབྱུང། སྣང་མཐའ། རྣམ་སྣང་རྣམས་དང་མཚུངས་པ་དང། སྟེང་འོག་ག་ཁྲོ་བོ་གཉིས་ཕྱག་རྡོར་ཀུན་བཟང་གཉིས་དང་མཚུངས་པར་
བཤད་པས་འདིར་དེ་ལྟར་བཀོད།  འཁོར་ལོ་ཡང་རྒྱུན་མི་འཆད་པར་དྲག་ཏུ་འཁོར་བས་བརྟན་པར་གནས་པ་ལྟ་བུ། འབར་བའི་ཚོགས་དཔག་ཏུ་མེད་པ་འཕྲོ་བའོ། །དེ་ལྟ་བུའི་
བསྲུང་བའི་འཁོར་ལོ་ཡངས་ཤིང་རྒྱ་ཆེ་བའི་ནང་དུ། ནམ་མཁའ་མཐའ་ཡས་པའི་རང་བཞིན་གྱི་ཆོས་འབྱུང་གནང་དུ། རླུང་གི་དཀྱིལ་འཁོར་ནག་པོ། །དབུས་སུ་

[094A]༄༅། །གཞུའི་རྣམ་པ་ཐད་ཀར་དཔག་ཚད་འབུམ་ཕྲག་བཞི། སྟེང་འོག་ཏུ་སྣ་ཚོགས་རྡོ་རྗེ་གཉིས་དང་བཅས་པ་རྒྱལ་མཚན་གྱིས་མཚན་པ། དེའི་སྟེང་དུ་
མེའི་དཀྱིལ་འཁོར་དམར་པོ་གྲུ་གསུམ་པ་རྒྱར་དཔག་ཚད་འབུམ་ཕྲག་གསུམ། སྟེང་འོག་ཏུ་སྣ་ཚོགས་རྡོ་རྗེ་གཉིས་དང་བཅས་པ་བཀྲ་ཤིས་ཀྱིས་མཚན་པ། དེའི་སྟེང་དུ་ཆུའི་
དཀྱིལ་འཁོར་དཀར་པོ་ཟླུམ་པོ་རྒྱར་དཔག་ཚད་འབུམ་ཕྲག་གཉིས། སྟེང་འོག་ཏུ་སྣ་ཚོགས་རྡོ་རྗེ་གཉིས་དང་བཅས་པ་པདྨས་མཚན་པ། དེའི་སྟེང་དུ་སའི་དཀྱིལ་འཁོར་
སེར་པོ་གྲུ་བཞི་རྒྱར་དཔག་ཚད་འབུམ་ཕྲག་གཅིག་སྟེང་འོག་ཏུ་སྣ་ཚོགས་རྡོ་རྗེ་གཉིས་དང་བཅས་པ་རྡོ་རྗེས་མཚན་པ། དེའི་སྟེང་དུ་ལྷུན་པོ་ཆེན་པོ། །རྡོ་རྗེའི་རང་
བཞིན་འོག་གི་རྒྱར་དཔག་ཚད་སྟོང་ཕྲག་བཅུ་དྲུག་དང། སྟེང་ལ་སྟོང་ཕྲག་ལྔ་བཅུ། དེའི་དབུས་སུ་སྣ་ཚོགས་པདྨར་རབ་ཀྱི་ཕྱེད་དང་མཉམ་པའི་སུམ་ཆ་ལྟེ་བ་ལ་ཡོད་ཅིང་
ལྟེ་བའི་སྟེང་དུ་ཟླ་བའི་དཀྱིལ་འཁོར་ལྟེ་བ་དང་མཉམ་པ། དེའི་སྟེང་དུ་ཉི་མའི་དཀྱིལ་འཁོར་ཟླ་བ་དང་མཉམ་པ། དེའི་སྟེང་དུ་སྒྲ་གཅན་གྱི་དཀྱིལ་འཁོར་ཁ་དོག་སྔོན་པོ་ཉི་མ་དང་
མཉམ་པ། དེ་རྣམས་རོ་གཅིག་དུ་འདྲེས་པ་ལས་གྲུབ་པའི་འཇིག་རྟེན་གྱི་ཁམས་རླུང་ནས་སྒྲ་གཅན་གྱི་བར་སྔ་མ་བཞིན་དུ་བསྐྱེད། དེའི་སྟེང་དུ་རྡོ་རྗེའི་གུར་གྱི་ནང་དུ་རྡོ་རྗེའི་ས་
གཞི་ལ། སྐུ་གསུང་ཐུགས་ཡོངས་སུ་རྫོགས་པའི་དཀྱིལ་འཁོར་ནོར་བུའི་འོད་ཟེར་འཕྲོ་བ་ཅན་ཏེ་སྐུ་དང་གསུང་གི་དཀྱིལ་འཁོར་གྱི་ཕྱི་ནས་རིམ་པ་བཞིན། སེར་དཀར་དམར་

[094B] ཐུགས་ཀྱི་དཀྱིལ་འཁོར་གྱི་ཕྱི་ནས་ནག་དམར་དཀར་བའི་རྩིག་པ་རིམ་པ་གསུམ་དང་ལྡན་པ། གསུམ་ཀའང་གྲུ་བཞི་པ། སྒོ་བཞི་པ་
ནོར་བུ་གསེར་གྱི་རང་བཞིན་གྱི་རྟ་བབས་བཞི་བཞིས་བརྒྱན་པ། རྟ་བབས་སོ་སོལ་ཀ་བ་བཞིའི་བར་དུ་ལྷ་མོའི་གནས་གསུམ་དང་ལྡན་པའི་བརྩེགས་མ་གསུམ་པ། བརྩེགས་འོག་
མ་ལ་གླང་པོ་ཆེའི་མགོ་བོར་སེང་གེས་མནན་པ། བར་མ་དང་སྟེང་མ་ཤཱ་ལ་བྷིཉྩ་ཀས་སྣམ་བུ་བ་ཏེགས་པ། སྣམ་བུ་སོ་སོའི་རྩེ་མོར་རྒྱལ་མཚན་སྒྲེང་བ། རྔ་ཡབ་དང། མེ་
ལོང་དང། དྲིལ་བུ་དང། བ་དན་དཀར་པོ་རྣམས་འཕྱང་བ། སྟེང་དུ་ཧ་ར་མི། དེའི་སྟེང་དུ་དབུས་སུ་བུམ་པ་དང། གཡས་གཡོན་དུ་རྒྱལ་མཚན། ཀ་བའི་བཤམ་
ནས་མྱོས་པ་བསྲུང་བའི་སྣམ་བུ་དམར་པོས་བསྐོར་བའོ། །སྐུའི་རྟ་བབས་ཀྱི་བརྩེགས་འོག་མའི་དབུས་སུ། ཤར་དུ་ཆོས་འཁོར་ནག་པོ། །གཡས་གཡོན་དུ་རི་དྭགས་ཕོ་
མོ༑ ༑ལྷོར་བུམ་པ་བཟང་པོ་དམར་པོ། །གཡས་གཡོན་དུ་དུང་དང་པདྨ། བྱང་དུ་རྔ་བོ་ཆེ་དཀར་པོ། །གཡས་གཡོན་དུ་དབྱུག་པ་དང་ཐོ་བ། ནུབ་ཏུ་བྱང་ཆུབ་ཀྱི་ཤིང་སེར་
པོ༑ ༑གཡས་གཡོན་དུ་མི་འམ་ཅི་ཕོ་མོ། །རྩིག་པ་སོ་སོའི་སྟེང་དུ་རིན་པོ་ཆེའི་སྣམ་བུ་དམར་པོ། །རིན་པོ་ཆེ་སྣ་ཚོགས་པ་རྣམ་པར་བཀྲ་བ་དེའི་སྟེང་དུ་དོ་ཤལ་དང་དོ་ཤལ་ཕྱེད་
པ་དང། མེ་ལོང་དང། རྔ་ཡབ་དང། དྲིལ་བུ་དང། ཟླ་བ་ཕྱེད་པ་དང། མེ་ཏོག་གི་ཕྲེང་བ་ལ་སོགས་པས་བརྒྱན་པ། བྱ་འདབ་ལས་འཕྱང་བའི་བ་ཀུ་ལི་དཀར་པོ་དང་

[095A]༄༅། །དེའི་སྟེང་དུ་ཀྲ་མ་ཤྲཱིར་ཥ་པདྨའི་འདབ་མ་ཕྱེད་པའི་དབྱིབས་ཅན་གྱིས་བསྐོར་བའི་བར་བར་དུ་རྒྱལ་མཚན་དང་བ་དན་ལ་སོགས་པས་མཛེས་པར་
བྱས་པ། འདོད་ཡོན་གྱི་སྣམ་བུ་དཀར་པོས་འགྲམ་སྟེགས་ཀྱི་རྣམ་པར་བསྐོར་ཞིང། སྒོ་ཁྱུད་དང་ཀ་བའི་འཚམས་སུ་རིན་པོ་ཆེས་སྤྲས་པ། ཟུར་བཞིར་སྣ་ཚོགས་རྡོ་རྗེས་
བརྒྱན་པ། རྩིག་པའི་ནང་དུ་རྩིག་པ་ལ་མ་རེག་པའི་སྣམ་བུ་དཀར་པོ་ཐོག་དང་བཅས་པ། ཐུགས་ཀྱི་དཀྱིལ་འཁོར་གྱི་ཕྱེད་ཀྱི་ཚད་ཀྱི་ཡེ་ཤེས་ཀྱི་འཁོར་ལོ་གྲུ་བཞི་པ། རྡོ་རྗེའི་
ཕྲེང་བ་ལྗང་ཁུས་བསྒོར་ཞིང། ཤར་དུ་རལ་གྲི་ནག་པོ། ལྷོར་རིན་པོ་ཆེ་དམར་པོ། བྱང་དུ་པདྨ་དཀར་པོ། ནུབ་ཏུ་འཁོར་ལོ་སེར་པོས་སྤྲས་པའི་ཀ་བ་ནག་པོ་བཅུ་དྲུག་དང་
ལྡན་པ། དེའི་ནང་དུ་དེའི་ཕྱེད་ཀྱི་ཚད་ཀྱི་གྲུ་བཞི་པ། རྡོ་རྗེའི་འཕྲེང་བ་ནག་པོས་བསྒོར་བའི་ནང་དུ་གཙོ་བོའི་པདྨ་ལྗང་ཁུའི་ལྟེ་བར་ཟླ་བ་དང་ཉི་མ་དང་སྒྲ་གཅན་དང་དུས་མའི་གདན་
ལྷ་གཞན་ཕོ་རྣམས་ལ་པདྨ་དཀར་པོ་དང་ཉི་མའི་གདན། ལྷ་མོ་རྣམས་ལ་པདྨ་དམར་པོ་དང་ཟླ་བའི་གདན། གསུང་དང་སྐུའི་པདྨ་རྣམས་ལ། སྲོགས་ཆགས་དང། ཤིང་
རྟ་དང། འཁོར་ལོ། །ཕྱི་རོལ་ན་མཆོད་པའི་ས་ལ་པདྨ་དང་བུམ་པ་སོགས་མཆོད་རྫས་དུ་མས་གང་བ། གཞལ་ཡས་ཁང་གིས་གཞི་དང་སྟེང་འོག་ཐམས་ཅད་ཀྱི་དབུས་
སྔོ༑ ༑ཤར་ནག་ལྷོ་དམར། བྱང་དཀར། ནུབ་སེར་བ། ཕྱི་ནས་ས་ཆུ་མེ་རླུང་གི་འཁོར་ཡུག་བཞིས་བསྐོར་བའི་སའི་དཀྱིལ་འཁོར་གྱི་དབང་ལྡན་གྱི་མཚམས་སུ་ཟླ་བའི་

[095B] བདེན་བྲལ་གྱི་འཚམས་སུ་ཉི་མའི་དཀྱིལ་འཁོར་ནུབ་བཞིན་པ། མེ་དང་རླུང་གི་འཚམས་སུ་དུར་ཁྲོད་ཆེན་པོ་བརྒྱད་ཀྱིས་བསྐོར་པ་
ནམ་མཁའི་འཁོར་ཡུག་ལ་རྡོ་རྗེའི་ར་བ། དེའི་ཕྱི་རོལ་ཏུ་འོད་ཟེར་འབར་བས་བསྐོར་བའོ། །དེའི་དབུས་སུ་ཟླ་ཉི་སྒྲ་གཅན་དུས་མེའི་སྟེང་དུ། བདག་ཉིད་བཅོམ་ལྡན་འདས་
དུས་ཀྱི་འཁོར་ལོ་དྲི་མ་མེད་པའི་འོད་ཟེར་ལྔ་འཕྲོ་བ། སྐུ་མདོག་ནག་པོ་དབུས་སྔོ། །གཡས་དམར། གཡོན་དཀར་བའི་མགྲིན་པ་གསུམ་དང་ལྡན་པ། རྩ་ཞལ་ནག་
པོ་དྲག་ཅིང་མཆེ་བ་གཙིགས་པ། གཡས་ཞལ་དམར་པོ་ཆགས་པ་དང་བཅས་པ། རྒྱབ་ཞལ་སེར་པོ་ཏིང་ངེ་འཛིན་ལ་གནས་པ། གཡོན་ཞལ་དཀར་པོ་རབ་ཏུ་ཞི་བ་
ཞལ་རེ་རེ་ལ་སྤྱན་གསུམ་གསུམ་དང་ལྡན་པ། རལ་པའི་ཐོར་ཅོག་ལ་སྣ་ཚོགས་རྡོ་རྗེ་དང། ཟླ་བ་ཕྱེད་པ་དང་ནོར་བུས་བརྒྱན་པ། རྡོ་རྗེ་ནོར་བུ་དང། རྡོ་རྗེའི་རྣ་རྒྱན་དང་
རྡོ་རྗེའི་མགུལ་རྒྱན་དང། རྡོ་རྗེའི་ལག་གདུབ་དང། རྡོ་རྗེའི་སྐེ་རགས་དང། རྡོ་རྗེའི་རྐང་གདུབ་དང། རྡོ་རྗེའི་དར་དཔྱང་དང། རྡོ་རྗེའི་ཕྲེང་བས་བརྒྱན་པ། སྟག་གི་
ལྤགས་པའི་ཤམས་ཐབས་གྲོལ་པ། གཡས་གཡོན་གྱི་ཕྲག་པ་དྲུག་གི་དང་པོ་སྔོན་པོ། །གཉིས་པ་དམར་པོ། །གསུམ་པ་དཀར་པོ། །དཔུང་པ་བཅུ་གཉིས་ཀྱི་དང་
པོ་གཉིས་གཉིས་སྔོན་པོ་གཉིས་པ་གཉིས་གཉིས་དམར་པོ། །གསུམ་པ་གཉིས་གཉིས་དཀར་པོ། །ཕྱག་ཉི་ཤུ་རྩ་བཞིའི། དང་པོ་བཞི་བཞི་ནག་པོ། །གཉིས་པ་བཞི་

[096A]༄༅། །བཞི་དམར་པོ། །གསུམ་པ་བཞི་བཞི་དཀར་པོ། །ཕྱག་ཐམས་ཅད་ཀྱི་མཐེ་བོང་སེར་པོ། །འཛུབ་མོ་དཀར་པོ། །གུང་མོ་དམར་པོ། །
མིང་མེད་ནག་པོ། །མཐེའུ་ཆུང་ལྗང་ཁུ། སོར་མོ་རྣམས་ཀྱི་ཚིགས་ཀྱི་ཕྲེང་བ་དང་པོ་ནག་པོ། །གཉིས་པ་དམར་པོ། །གསུམ་པ་དཀར་པོ་སྟེ། སོར་གདུབ་རྣམས་ཀྱིས་
མཛེས་ཤིང་འོད་འཕྲོ་བ། གཡས་ཀྱི་ཕྱག་ནག་པོ་བཞིའི་དང་པོར་རྡོ་རྗེ། གཉིས་པར་རལ་གྲི། གསུམ་པར་རྩེ་གསུམ། བཞི་པར་གྲི་གུག་དམར་པོ་བཞིའི་དང་པོར་
མེའི་མདའ། གཉིས་པར་རྡོ་རྗེ་ལྕགས་ཀྱུ། གསུམ་པར་ཊཱ་མ་རུ། བཞི་པར་ཐོ་བ། དཀར་པོ་བཞིའི་དང་པོར་འཁོར་ལོ། །གཉིས་པར་མདུང། གསུམ་པར་དབྱུག་པ་
བཞི་པར་དགྲ་སྟ། གཡོན་གྱི་ནག་པོ་བཞིའི་དང་པོར་དྲིལ་བུ། གཉིས་པར་ཕུ་བ། གསུམ་པར་ཁ་ཊཱཾ་ཀ་རྣམ་པར་རྒྱས་པ། བཞི་པར་ཁྲག་གིས་གང་བའི་ཐོད་པ། དམར་
པོ་བ་ཞིའི་དང་པོར་གཞུ། གཉིས་པར་ཞགས་པ། གསུམ་པར་ནོར་བུ་རིན་པོ་ཆེ། བཞི་པར་པདྨ་དཀར་པོ། །དཀར་པོ་བཞིའི་དང་པོར་དུང། གཉིས་པར་མེ་ལོང། །
གསུམ་པར་རྡོ་རྗེ་ལྕགས་སྒྲོག་བཞི་པར་ཚངས་མགོ་གདོང་བཞི་པ་པདྨས་སྤྲས་པ་འཛིན་པ། ཤིན་ཏུ་རོལ་པའི་གཡས་བརྐྱང་གི་སྟབས་ཀྱིས་བཞུགས་པའི་ཞབས་གཡས་པ་
དམར་པོས་འདོད་ལྷ་དམར་པོ་གདོང་གཅིག་པ། ལག་པ་བཞི་པ། ལག་ན་མེ་ཏོག་གི་མདའ་ལྔ། གཞུ་ཞགས་པ། ལྕགས་ཀྱུ་འཛིན་པ་དང། གཡོན་པ་དཀར་པོས་

[096B] མིག་གསུམ་པ། ལག་པ་བཞི་པ། ལག་ན་རྩེ་གསུམ། ཊ་མ་རུ། ཐོད་པ། ཁ་ཊཱཾ་ཀ་འཛིན་པའི་སྙིང་ཁ་མནན་པ། བདུད་དང་
དྲག་པོའི་ལྷ་མོའི་དགའ་མ་དང། ཨུ་མས་ཞབས་ཀྱི་མཐིལ་ལ་འཇུས་ཤིང། དམན་པའི་བཞིན་ཅན། ཕྱག་དང་པོ་གཉིས་ཀྱིས་ཡུམ་ལ་འཁྱུད་པའི་སྣ་ཚོགས་ཡུམ་གསེར་
མདོག་ཅན། གཡས་སྐོར་གྱི་སེར་དཀར་སྔོ་དམར་བའི་ཞལ་རེ་རེ་ལ་སྤྱན་གསུམ་གསུམ་དང་ལྡན་པ། ཕྱག་བརྒྱད་ཀྱི་གཡས་པ་རྣམས་ན་གྲི་གུག་ལྕགས་ཀྱུ། ཊྭ་མ་རུ་
བགྲང་ཕྲེད། གཡོན་པ་རྣམས་ན་ཤཀྟི། ཞགས་པ། པད་དཀར། རིན་པོ་ཆེ་རྣམས་བསྣམས་པ། རྡོ་རྗེ་སེམས་དཔའི་ཅོད་པན་ཅན། ཕྱག་རྒྱ་ལྔས་བརྒྱན་པ་
གཡོན་བརྐྱངས་ཀྱི་སྟབས་ཀྱིས་བཅོམ་ལྡན་འདས་དང་སྙོམས་པར་འཇུག་པས་གནས་པའོ། །ཤར་གྱི་པད་འདབ་ལ་ནག་མོ་འབར་མ་ནག་མོ། །ནག་དམར་སེར་དཀར་བའི་
ཞལ་བཞི། ཕྱག་བརྒྱད་ཀྱི་གཡས་སྤོས། ཙནྡན། གུར་གུམ། ག་བུར་དང་གླ་རྩི་སྤྱར་བ་རྣམས་ཀྱི་སྣོད། གཡོན་དྲིལ་བུ་པདྨ། ལྷའི་ལྗོན་ཤིང་གི་མེ་ཏོག་མེ་
ཏོག་སྣ་ཚོགས་པའི་འཕྲེང་བ་འཛིན་པ། ལྷོར་དམར་མོ་འབར་མ་དམར་མོ། །དམར་སེར་དཀར་སྔོ་བའི་ཞལ་བཞི། ཕྱག་བརྒྱད་ཀྱི་གཡས་མར་མེ། དོ་ཤལ། ཅོད་པན་
ལག་གདུབ། གཡོན་གོས། སྐེ་རགས། རྣ་རྒྱན། རྐང་གདུབ་འཛིན་པ། ནུབ་ཏུ་སེར་མོ་འབར་མ་སེར་མོ། །སེར་དཀར་སྔོ་དམར་བའི་ཞལ་བཞི། ཕྱག་བརྒྱད་ཀྱི་

[097A]༄༅། །གཡས་དུང། གླིང་བུ། ནོར་བུ། ཊྭ་མ་རུ། གཡོན་པི་ཝཾ། རྔ་ཟླུམ། མཁར་རྔ། ཟངས་དུང་འཛིན་པ། བྱང་དུ་དཀར་མོ་འབར་མ་
དཀར་མོ། །དཀར་ནག་དམར་སེར་བའི་ཞལ་བཞི། ཕྱག་བརྒྱད་ཀྱི་གཡས་འོ་མ། ཆུ། ལྷའི་སྨན། ཆང་རྣམས་ཀྱི་སྣོད། གཡོན་བདུད་རྩི། བཅུད་ལེན་གྲུབ་
པའི་རོ༑ ༑བདུད་རྩིའི་ཤིང་ཐོག་བཟའ་བ་རྣམས་ཀྱི་སྣོད་འཛིན་པ། མེར་དུ་བ་མ། ནག་མོ་འབར་མ་ལྟ་བུ། ཕྱག་ན་རྔ་ཡབ་ནག་པོ་བརྒྱད་འཛིན་པ། བདེན་བྲལ་དུ་
སྨིག་སྒྱུ་མ། དམར་མོ་འབར་མ་ལྟ་བུ། རྔ་ཡབ་དམར་པོ་བརྒྱད་འཛིན་པ། རླུང་དུ་མར་མེ་པ། སེར་མོ་འབར་མ་ལྟ་བུ། རྔ་ཡབ་སེར་པོ་བརྒྱད་འཛིན་པ། དབང་
ལྡན་དུ་མཁའ་སྣང་མ། དཀར་མོ་འབར་མ་ལྟ་བུ། རྔ་ཡབ་དཀར་པོ་བརྒྱད་འཛིན་པ། ཐམས་ཅད་ཀྱང་ཞལ་རེ་རེ་ལ་སྤྱན་གསུམ་གསུམ་པ། ཕྱག་རྒྱ་ལྔས་བརྒྱན་པ་
རྡོ་རྗེ་སེམས་དཔའི་ཅོད་པན་ཅན། མཉམ་བའི་སྟབས་ཀྱིས་བཞུགས་པའོ། །དེ་དག་གི་ཕྱི་རོལ་གྱི་ཟུར་བཞིའི། མེར་ཡིད་བཞིན་གྱི་ནོར་བུ་ནག་པོ། །བདེན་བྲལ་
དུ་ཆོས་ཀྱི་གཎྚི་དམར་པོ། །རླུང་དུ་དཔག་བསམ་གྱི་ཤིང་སེར་པོ། །དབང་ལྡན་དུ་ཆོས་ཀྱི་དུང་དཀར་པོ། །བདེ་གཤེགས་འཕར་མའི་ཤར་དུ་དོན་ཡོད་གྲུབ་པ་ནག་
པོ༑ ༑ནག་དམར་དཀར་བའི་ཞལ་གསུམ། ཕྱག་དྲུག་གི་གཡས་རལ་གྲི། གྲི་གུག་རྩེ་གསུམ། གཡོན་ཕུབ། ཐོད་པ། ཁ་ཊཱཾ་ཀ་འཛིན་པ་སྤྱན་མས་འཁྱུད་པ་

[097B] །དམར་དཀར་ནག་པའི་ཞལ་གསུམ། ཕྱག་དྲུག་གི་གཡས་མེའི་མདའ། རྡོ་རྗེ་ལྕགས་ཀྱུ། ཅང་ཏེའུ། གཡོན་གཞུ། རྡོ་རྗེ་ཞགས་
པ༑ རིན་པོ་ཆེ་ཆ་དགུ་པ་འཛིན་པ་ནཱ་ཨ་ཀིས་འཁྱུད་པ། ནུབ་ཏུ་རྣམ་སྣང་སེར་པོ། །སེར་དཀར་ནག་པའི་ཞལ་གསུམ། ཕྱག་དྲུག་གི་གཡས་འཁོར་ལོ། །དབྱུག་པ་
མི་འཇིགས་པའི་ཕྱག་རྒྱས་རྡོ་རྗེ། གཡོན་དུང། རྡོ་རྗེ་ལྕགས་སྒྲོག་རྡོ་རྗེ་དྲིལ་བུ་འཛིན་པ། སྒྲོལ་མས་འཁྱུད་པ། བྱང་དུ་འོད་དཔག་མེད་དཀར་པོ། །དཀར་ནག་
དམར་བའི་ཞལ་གསུམ། ཕྱག་དྲུག་གི་གཡས་ཐོ་བ། མདུང། རྩེ་གསུམ་འཛིན་པ། གཡོན་པད་དཀར། མེ་ལོང། བགྲང་ཕྲེང་འཛིན་པ་གོས་དཀར་མོས་འཁྱུད་པ་
ཐམས་ཅད་ཀྱང་ཞལ་རེ་རེ་ལ་སྤྱན་གསུམ་གསུམ་པ། པདྨ་དཀར་པོ་དང་ཉི་མའི་སྟེང་དུ་རྡོ་རྗེའི་སྐྱིལ་དཀྲུང་གིས་བཞུགས་པ། ཡུམ་རྣམས་པདྨའི་གདན་གྱིས་འཁྱུད་པ། རལ་
པའི་ཐོར་ཚུགས་ཅན། ཤར་ལྷོར་སྒྲོལ་མ་དོན་གྲུབ་ལྟ་བུ་ལ་རྣམས་སྣང་གིས་འཁྱུད་པ། ལྷོ་ནུབ་ཏུ་གོས་དཀར་མོ་རིན་འབྱུང་ལྟ་བུ་ལ་འོད་དཔག་མེད་ཀྱིས་འཁྱུད་པ། ནུབ་བྱང་
དུ་སྤྱན་མ་རྣམ་སྣང་ལྟ་བུ་ལ་དོན་གྲུབ་ཀྱིས་འཁྱུད་པ། བྱང་ཤར་དུ་མཱ་མ་ཀི་འོད་དཔག་མེད་ལྟ་བུ་ལ་རིན་འབྱུང་གིས་འཁྱུད་པ། ཐམས་ཅད་ཀྱང་པདྨ་དམར་པོ་དང་ཟླ་བའི་གདན་གྱི་
སྟེང་དུ་པདྨའི་གདན་གྱིས་བཞུགས་པ། ཡབ་རྣམས་རྡོ་རྗེའི་གདན་གྱིས་བཞུགས་པ། ཡབ་རྣམས་རྡོ་རྗེའི་གདན་གྱིས་འཁྱུད་པ། བདེ་གཤེགས་བཞིའི་གཡོན་གཡས་ཀྱི་ལེའུ་ཚེ་ལ། ཤར་དུ་རྐང་ངག་པའི་བུམ་པ་གཉིས་

[098A]༄༅། །ལྷོར་ཁྲག་དག་པའི་བུམ་པ་གཉིས། ནུབ་ཏུ་དྲི་ཆེན་དག་པའི་བུམ་པ་གཉིས། བྱང་དུ་དྲི་ཆུ་དག་པའི་བུམ་པ་གཉིས། སྟེང་དང་འོག་ཏུ་ཁུ་རྡུལ་
དག་པའི་བུམ་པ་གཉིས། ཐམས་ཅད་པདྨའི་གདན་ལ་གནས་ཤིང། ཁ་པདྨས་བརྒྱན་པའོ། །རིམ་པ་གསུམ་པའི་ལྷ་སྣམ་ལ་ཤར་སྒོའི་གཡོན་དུ་ཀུན་དུ་བཟང་པོ་སྔོན་
པོ་སྔོ་དམར་དཀར་བའི་ཞལ་གསུམ་ཕྱག་དྲུག་གི་གཡས་རྡོ་རྗེ་གྲི་གུག་དགྲ་སྟ། གཡོན་དྲིལ་བུ་ཐོད་པ་ཚངས་མགོ་འཛིན་པ་ལ་ཆོས་དབྱིངས་རྡོ་རྗེ་མས་འཁྱུད་པ། ཤར་སྒོའི་
གཡས་སུ་ནམ་མཁའི་སྙིང་པོ་དོན་གྲུབ་ལྟ་བུ་ལ་དྲི་རྡོ་རྗེ་མས་འཁྱུད་པ། ལྷོ་སྒོའི་གཡོན་དུ་ཕྱག་ན་རྡོ་རྗེ་ལྗང་ཁུ་ལྗང་དམར་དཀར་བའི་ཞལ་གསུམ་ཕྱག་དྲུག་གི་གཡས་རྡོ་རྗེ་གྲི་
གུག་དགྲ་སྟ། གཡོན་དྲིལ་བུ་ཐོད་པ་ཚངས་མགོ་འཛིན་པ་ལ་སྒྲ་རྡོ་རྗེ་མས་འཁྱུད་པ། ལྷོ་སྒོའི་གཡས་སུ་སའི་སྙིང་པོ་རིན་འབྱུང་ལྟ་བུ་ལ་གཟུགས་རྡོ་རྗེ་མས་འཁྱུད་པ། ནུབ་
སྒོའི་གཡོན་དུ་ཆོས་དབྱིངས་རྡོ་རྗེ་མ་ཕྱག་རྡོར་ལྟ་བུ་ལ་ཀུན་དུ་བཟང་པོས་འཁྱུད་པ། ནུབ་སྒོའི་གཡས་སུ་སྒྲིབ་པ་རྣམ་སེལ་རྣམ་སྣང་ལྟ་བུ་ལ་རེག་བྱ་རྡོ་རྗེ་མས་འཁྱུད་པ། བྱང་
སྒོའི་གཡོན་དུ་སྒྲ་རྡོ་རྗེ་མ་ཀུན་བཟང་ལྟ་བུ་ལ་ཕྱག་རྡོར་གྱིས་འཁྱུད་པ། བྱང་སྒོའི་གཡས་སུ་འཇིག་རྟེན་དབང་ཕྱུག་སྣང་བ་མཐའ་ཡས་ལྟ་བུ་ལ་རོ་རྡོ་རྗེ་མས་འཁྱུད་པ། ཐམས་ཅད་
ཀྱང་པདྨ་དཀར་པོ་དང་ཉི་མའི་གདན་ལ་རྡོ་རྗེའི་སྐྱིལ་དཀྲུང་གིས་བཞུགས་པ་ལ་ཡུམ་རྣམས་པདྨའི་འདུག་སྟང་གིས་འཁྱུད་པའོ། །མེར་རེག་བྱ་རྡོ་རྗེ་མ་སྒྲོལ་མ་ལྟ་བུ་ལ་སྒྲིབ་པ་རྣམ་སེལ་

[098B] བདེན་བྲལ་དུ་རོ་རྡོ་རྗེ་མ་གོས་དཀར་མོ་ལྟ་བུ་ལ་འཇིག་རྟེན་དབང་ཕྱུག་གིས་འཁྱུད་པ། རླུང་དུ་དྲི་རྡོ་རྗེ་མ་སྤྱན་མ་ལྟ་བུ་ལ་ནམ་མཁའི་སྙིང་པོས་འཁྱུད་པ། དབང་
ལྡན་དུ་གཟུགས་རྡོ་རྗེ་མ་མཱ་མ་ཀི་ལྟ་བུ་ལ་སའི་སྙིང་པོས་འཁྱུད་པ། ཐམས་ཅད་ཀྱང་པདྨ་དམར་པོ་དང་ཟླ་བའི་གདན་ལ་པདྨའི་འདུག་སྟང་གིས་བཞུགས་པ་ལ་ཡབ་རྣམས་
རྡོ་རྗེའི་གདན་གྱིས་འཁྱུད་པའོ། །ཤར་སྒོར་ཁྲོ་བོ་ཤིན་དུ་སྟོབས་དོན་གྲུབ་ལྟ་བུ་ལ་རེངས་བྱེད་མ་སྤྱན་མ་ལྟ་བུས་འཁྱུད་པ། ལྷོ་སྒོར་ཁྲོ་བོ་རྨོངས་བྱེད་རིན་འབྱུང་ལྟ་བུ་ལ་ང་རྒྱལ་
བྱེད་མ་མཱ་མ་ཀི་ལྟ་བུས་འཁྱུད་པ། ནུབ་སྒོར་ཁྲོ་བོ་རེངས་བྱེད་རྣམ་སྣང་ལྟ་བུ་ལ་ཤིན་དུ་སྟོབས་མ་སྒྲོལ་མ་ལྟ་བུས་འཁྱུད་པ། བྱང་སྒོར་ཁྲོ་བོ་ང་རྒྱལ་བྱེད་འོད་དཔག་མེད་ལྟ་བུ་
ལ་རྨོངས་བྱེད་མ་དཀར་མོ་ལྟ་བུས་འཁྱུད་པ། ཁྲོ་བོ་རྣམས་གཡས་བརྒྱད་དང་ཁྲོ་མོ་རྣམས་གཡོན་བརྐྱང་གིས་གནས་ཤིང། ལྷ་ཕོ་རྣམས་གདན་པདྨ་དཀར་པོ་དང་
ཉི་མ། ལྷ་མོ་རྣམས་གདན་པདྨ་དམར་པོ་དང་ཟླ་བ་ལ་གནས་པའོ། །འདོད་ཡོན་གྱི་སྣམ་བུ་ལ་ཤར་གྱི་རྟ་བབས་ཀྱི་གཡོན་གྱི་ཀ་བའི་རྩ་བའི་གཡོན་ཕྱོགས་སུ་དྲི་ཆབ་མ་
ནག་མོ་དྲིའི་དུང་ཕོར་འཛིན་པ། གཡས་ཀྱི་ཀ་བའི་རྩ་བའི་གཡས་ཕྱོགས་སུ་ཕྲེང་བ་མ་སྔོན་མོ་མེ་ཏོག་གི་ཕྲེང་བ་འཛིན་པ། དེ་བཞིན་དུ་ལྷོའི་འདོད་སྣམ་ལ་བདུག་སྤོས་མ་
དམར་མོ། །བདུག་སྤོས་ཀྱི་སྣོད་འཛིན་པ། མར་མེ་མ་དམར་མོ། །མར་མེའི་མཆོད་སྡོང་འཛིན་པ། ནུབ་ཀྱི་འདོད་སྣམ་ལ་སྒེག་མོ་སེར་མོ་ཅོད་པན་སེར་པོ་འཛིན་པ་

[099A]༄༅། །བཞད་མ་སེར་མོ་དོ་ཤལ་སེར་པོ་འཛིན་པ། བྱང་གི་འདོད་སྣམ་ལ་བདུད་རྩི་མ་དཀར་མོ་འབྲས་བུ་དཀར་པོ་འཛིན་པ། འབྲས་བུ་མི་ཟད་མ་དཀར་
མོ་བདུད་རྩི་དཀར་པོས་གང་བའི་སྣོད་འཛིན་པ། གཞན་ཡང་མཆོད་པ་སྣ་ཚོགས་འཛིན་པའི་ལྷ་མོ་གྲངས་མེད་པའོ། །ཤར་གྱི་རྟ་བབས་ཀྱི་མཆོད་པའི་ལྷ་མོའི་གནས་སུ་གར་མ་
སྔོན་མོ་གར་གྱི་ཚུལ་གྱིས་གོས་འཛིན་པ། ལྷོར་འདོད་པ་མ་དམར་མོ་པདྨ་འཛིན་པ། ནུབ་ཏུ་སྒྲ་མ་སེར་མོ་རྔ་ བྱང་དུ་གླུ་མ་དཀར་མོ་རྡོ་རྗེ་འཛིན་པ། ལྷ་མོ་བཅུ་
གཉིས་པོ་འདི་དག་ནི་པདྨའི་འདུག་སྟང་གིས་བཞུགས་པའོ། །དེའི་ཕྱི་རོལ་གསུང་གི་དཀྱིལ་འཁོར་གྱི་ལྷ་སྣམ་ལ། སྲོག་ཆགས་ཀྱི་སྟེང་དུ་གནས་པའི་ཕྱོགས་ཀྱི་པདྨ་རྣམས་
དམར་པོ་དང། འཚམས་ཀྱི་པདྨ་རྣམས་དཀར་པོ་ལ་ལྷ་མོ་བདུན་ཅུ་རྩ་གཉིས་གནས་པ་ནི། ཤར་དུ་ཡི་དགས་
ཕྱག་བཞིའི་གཡས་གཉིས་གྲི་གུག་དང་རྩེ་གསུམ། གཡོན་གཉིས་ཐོད་པ་དང་ཁ་ཊྭཾ་ཀ་འཛིན་པ་ལ་དབང་པོ་སེར་པོས་འཁྱུད་པ། འདབ་མ་བརྒྱད་ལ་མདུན་ནས་གཡས་སྐོར་
དུ་རིམ་པ་བཞིན་འཇིགས་བྱེད་མ་དང། དྲག་མོ་དང། དུས་ཀྱི་མཆེ་བ་མ་དང། མེ་འབར་གདོང་མ་དང། རླུང་ཤུགས་མ་དང། རབ་གཏུམ་མ་དང། དྲག་མིག་མ་དང་
སྣ་ཆེན་མ་དང། མེར་མཁའ་ལྡིང་གི་སྟེང་དུ་པདྨ་འདབ་བརྒྱད་ཀྱི་ལྟེ་བར་ཁྱབ་འཇུག་མ་ནག་མོ་ཕྱག་བཞིའི་གཡས་གཉིས་འཁོར་ལོ་དང་དབྱུག་ཏོ། །གཡོན་གཉིས་པདྨ་དང་དུང་

[099B] ཚངས་པ་སེར་པོས་འཁྱུད་པ། འདབ་མ་རྣམས་ལ་མདུན་ནས་གཡས་སྐོར་དུ་དཔལ་མོ་དང། སྒྱུ་མ་མོ་དང། གྲགས་མ་དང། ཕུན་སུམ་ཚོགས་མ་
དང༑ རྣམ་པར་རྒྱལ་མ་དང། དཔལ་ལྡན་རྒྱལ་མ་དང། དཔལ་རྒྱལ་བྱེད་མ་དང། དཔལ་ལྡན་འཁོར་ལོ་ཅན་མའོ། །ལྷོར་མ་ཧེའི་སྟེང་དུ་པདྨ་འདབ་བརྒྱད་ཀྱི་ལྟེ་བར་
ཕག་མོ་དམར་མོ་ཕག་ཞལ་ཅན། ཕྱག་བཞིའི་གཡས་གཉིས་དབྱུག་པ་དང་རལ་གྲི། གཡོན་གཉིས་ལྕགས་སྒྲོག་དང་ཕུབ་འཛིན་པ་ལ། དྲག་པོས་འཁྱུད་པ། འདབ་
མ་རྣམས་ལ་མདུན་ནས་གཡས་བསྐོར་དུ་ཀེང་རུས་མ་དང། དུས་མཚན་མ་དང། རབ་ཁྲོས་གདོང་མ་དང། དུས་ཀྱི་ལྕེ་མ་དང། གཙིགས་མ་དང། ནག་མོ་དང། འཇིགས་
རུང་མ་དང། གཟུགས་ངན་མའོ། །བདེན་བྲལ་
ལྕགས་ཀྱུ། གཡོན་གཉིས་རིན་པོ་ཆེ་དང་ཞགས་པ་འཛིན་པ་ལ་ཚོགས་བདག་གིས་འཁྱུད་པ། འདབ་མ་རྣམས་ལ་མདུན་ནས་གཡས་སྐོར་དུ་པདྨ་དང་ལུས་མེད་མ་དང་
གཞོན་ནུ་མ་དང། རི་དགས་བདག་མོའི་འགྲོ་མ་དང། རིན་ཆེན་འཕྲེང་བ་མ་དང། མིག་བཟང་མ་དང། སྡུག་མ་དང། བཟང་མོའོ། །ནུབ་ཏུ་གླང་པོ་ཆེའི་སྟེང་དུ་པདྨ་
འདབ་བརྒྱད་ཀྱི་ལྟེ་བར་དབང་མོ་སེར་མོ། །ཕྱག་བཞིའི་གཡས་གཉིས་ན་རྡོ་རྗེ་དང་མདའ། གཡོན་གཉིས་ན་དྲིལ་བུ་དང་གཞུ་འཛིན་པ་ལ་བདེན་བྲལ་གྱིས་འཁྱུད་པ། འདབ་

[100A]༄༅། །མ་རྣམས་ལ་མདུན་ནས་གཡས་སྐོར་དུ་རྡོ་རྗེ་འོད་མ་དང། རྡོ་རྗེ་ལུས་ཅན་མ་དང། གསེར་ལྡན་མ་དང། ལས་དབང་མ་དང། རི་མོ་སྣ་ཚོགས་
མ་དང༑ ཆུ་ཤིང་མ་དང། ཟུག་རྡུ་མེད་མ་དང། ཤིན་ཏུ་མིག་འབྲས་མའོ། །རླུང་དུ་ངང་པའི་སྟེང་དུ་པདྨ་འདབ་བརྒྱད་ཀྱི་ལྟེ་བར་ཚངས་པ་སེར་མོ་ཞལ་བཞི་མ་ཕྱག་བཞིའི་
གཡས་གཉིས་པདྨ་དང་ཚངས་པའི་དབྱུགས་པ། གཡོན་གཉིས་སྤྱི་བླུགས་དང་རྫས་སྣོད་དམ་སྤར་བུ་འཛིན་པ་ལ་ཁྱབ་འཇུག་གིས་འཁྱུད་པ། འདབ་མ་རྣམས་ལ་མདུན་ནས་
གཡས་སྐོར་དུ་སཱ་བི་ཏ་ཏྲི་དང། པདྨའི་སྤྱན་མ་དང། ཆུ་སྐྱེས་ཅན་མ་དང། བློ་གྲོས་མ་དང། ངག་གི་དབང་ཕྱུག་མ་དང། གླུ་མ་དང། གློག་མ་དང། དྲན་མའོ། །
བྱང་དུ་ཁྱུ་མཆོག་གི་སྟེང་དུ་པདྨ་འདབ་བརྒྱད་གྱི་ལྟེ་བར་དྲག་མོ་དཀར་མོ། །ཕྱག་བཞིའི་གཡས་གཉིས་རྩེ་གསུམ། ཊྭ་མ་རུ། གཡོན་གཉིས་ཁ་ཊཱཾ་
གཤིན་རྗེས་འཁྱུད་པ། འདབ་མ་བརྒྱད་ལ་མདུན་ནས་གཡས་སྐོར་དུ་གཽ་རིམ་དང། གཾ་ག་མ་དང། རྟག་མ་དང། མྱུར་མ་དང། ཏོ་ཏ་ལཱ་དང། མཚོན་བྱེད་མ་དང། དམར་
སེར་མ་དང། ནག་མོའོ། །དབང་ལྡན་དུ་སེང་གེའི་སྟེང་དུ་པདྨ་འདབ་བརྒྱད་ཀྱི་ལྟེ་བར། ཕུན་སུམ་ཚོགས་མ་དཀར་མོ་ཕྱག་བཞིའི་གཡས་གཉིས་པདྨ་དང་བགྲང་ཕྲེང། གཡོན་
གཉིས་པདྨ་དང་རིན་པོ་ཆེ་འཛིན་པ་ལ་གདོང་དྲུག་གིས་འཁྱུད་པ། འདབ་མ་རྣམས་ལ་མདུན་ནས་གཡས་སྐོར་དུ་དཔལ་ལྡན་དཀར་མོ་དང། ཟླ་བའི་རི་མོ་མ་དང། རི་བོང་

[100B] ངང་བའི་མདོག་ཅན་མ་དང། ཉམས་དགའ་མ་དང། པདྨའི་དབང་ཕྱུག་མ་དང། སྤྱན་མྱུར་མ་དང། དྲི་མ་མེད་པའི་རི་བོང་འཛིན་
མའོ༑ ༑གཙོ་མོ་རྣམས་ས་གའི་སྟབས་ཀྱིས་བཞུགས་ཤིང་དཀྱིལ་འཁོར་ཀྱི་གཙོ་བོ་ལ་མངོན་དུ་ཕྱོགས་པ་ལ་ཡབ་རྣམས་ས་གའི་སྟབས་ཀྱིས་འཁྱུད་པ། འདབ་མའི་ལྷ་
མོ་རྣམས་རང་རང་གི་གཙོ་བོ་དང་སྐུ་མདོག་དང། ཞལ་དང། ཕྱག་མཚན་འདྲ་བ་རང་རང་གི་གཙོ་མོ་ལ་ཕྱོགས་པའི་ཚུལ་གྱིས་རོལ་བའི་སྟབས་ཀྱིས་བཞུགས་པ། ཐམས་
ཅད་ཀྱང་ཞལ་རེ་རེ་ལ་སྤྱན་གསུམ་གསུམ་དང་ལྡན་པའོ། །སྐུའི་དཀྱིལ་འཁོར་གྱི་སྣམ་བུ་ལ་པདྨ། ཕྱོགས་སུ་དམར་པོ་གཉིས་གཉིས་དང་འཚམས་སུ་དཀར་པོ་རེ་རེ་ཏེ་བཅུ་
གཉིས༑ པདྨ་རེ་རེ་ལ་འདབ་མ་རིམ་པ་གསུམ་གསུམ་ཡོད་པའི་རིམ་པ་དང་པོ་ལ་འདབ་མ་བཞི། བར་པ་ལ་བརྒྱད། ཕྱི་མ་ལ་བཅུ་དྲུག་སྟེ་འདབ་མ་ཉི་ཤུ་རྩ་བརྒྱད་དང་
ལྡན་པ་རྣམས་ལ་ཆོས་ཀྱི་ལྷ་མོ་རྣམས་གནས་པ་ནི། ཤར་སྒོའི་གཡས་ཕྱོགས་སུ་ཡི་དགས་དམར་པོའི་སྟེང་དུ་པདྨའི་ལྟེ་བ་ལ། བདེན་བྲལ་ནག་པོ་ཕྱག་བཞིའི་གཡས་
གཉིས་རལ་གྲི་དང། གྲི་གུག་གཡོན་གཉིས་ཕུབ་དང་ཐོད་པ་འཛིན་པ། སྲིན་མོ་མེ་འབར་གདོང་མས་འཁྱུད་པ། འདབ་མ་རྣམས་ལ་མདུན་ནས་གཡས་སྐོར་དུ་ནག་
པ་ཟླ་བའི་ཚེས་ཀྱི་ལྷ་མོ་རྣམས་འཁོད་པ་ནི་འདབ་མ་རིམ་པ་དང་པོ་ལ། ཉ་རྡོ་རྗེ་མ་དང། ཉཱི་རྡོ་རྗེ་མ་དང། ཉྲི་རྡོ་རྗེ་མ་དང། ཉུ་རྡོ་རྗེ་མ་དང། བར་པ་བརྒྱད་ལ་ཉླི་རྡོ་རྗེ་མ་

[101A]༄༅། །དང། ཉཾ་རྡོ་རྗེ་མ་དང། ཛྷ་རྡོ་རྗེ་མ་དང། ཛྷི་རྡོ་རྗེ་མ་དང། ཛྷྲི་རྡོ་རྗེ་མ་དང། ཛྷུ་རྡོ་རྗེ་མ་དང། ཛྷཱྀ་རྡོ་རྗེ་མ་དང། ཛྷཾ་རྡོ་རྗེ་མ། ཕྱི་མ་
བཅུ་དྲུག་ལ། ཛ་རྡོ་རྗེ་མ་དང། ཛི་རྡོ་རྗེ་མ་དང། ཛུ་རྡོ་རྗེ་མ་དང། ཛླི་རྡོ་རྗེ་མ་དང། ཛཾ་རྡོ་རྗེ་མ་དང། ཚི་རྡོ་རྗེ་མ་དང། ཚྭི་རྡོ་རྗེ་མ་དང། ཚྭི་རྡོ་རྗེ་མ་དང། ཚུ་རྡོ་རྗེ་
མ་དང། ཚླྀ་རྡོ་རྗེ་མ་དང། ཚཾ་རྡོ་རྗེ་མ་དང། ཙ་རྡོ་རྗེ་མ་དང། ཙི་རྡོ་རྗེ་མ་དང། ཙྲྀ་རྡོ་རྗེ་མ་དང། ཙུ་རྡོ་རྗེ་མ་དང། ཙླྀ་རྡོ་རྗེ་མ་སྟེ་ནག་པའི་ཟླ་བའི་ཆོས་ཀྱི་ལྷ་མོ་ཉེར་
བརྒྱད་གནས་པའོ། །མེར་རི་དགས་ཀྱི་སྟེང་དུ་པདྨའི་ལྟེ་བ་ལ་རླུང་ལྷ་ནག་པོ་གཡས་གཉིས། དཔག་བསམ་གྱི་ཤིང་དང་མེ་ཏོག་པ་རི་ཛ་ཏ། གཡོན་གཉིས་ཨིཎྟ་ནཱི་ལ་
དང༑ ཨུཏྤལ་སྔོན་པོ་འཛིན་པ་ལ་རབ་གཏུམ་མས་འཁྱུད་པ། འདབ་མ་རྣམས་ལས་ག་ཟླ་བའི་ཆོས་ཀྱི་ལྷ་མོ་རྣམས་འཁོད་པ་ནི་འདབ་མ་དང་པོ་བཞི་ལ། ཙཱ་རྡོ་རྗེ་མ་དང་
ཙཱི་རྡོ་རྗེ་མ་དང། ཙྲྀ་རྡོ་རྗེ་མ་དང། ཙཱུ་རྡོ་རྗེ་མ་བརྒྱད་བརྒྱད་ལ། ཙླྀ་རྡོ་རྗེ་མ་དང། ཙཿ་རྡོ་རྗེ་མ་དང། ཚ་རྡོ་རྗེ་མ་དང། ཚཱི་རྡོ་རྗེ་མ་དང། ཚི་རྡོ་རྗེ་མ་དང། ཚཱུ་རྡོ་རྗེ་མ་དང་
ཚླྀ་རྡོ་རྗེ་མ་དང། ཚཿ་རྡོ་རྗེ་མ། ཕྱི་མ་བཅུ་དྲུག་ལ། ཛཱ་རྡོ་རྗེ་མ་དང། ཛཱེ་རྡོ་རྗེ་མ་དང། ཛྲྀ་རྡོ་རྗེ་མ་དང། ཛུ་རྡོ་རྗེ་མ་དང། ཛླྀ་རྡོ་རྗེ་མ་དང། ཛཿ་རྡོ་རྗེ་མ་དང། ཛྷ་རྡོ་རྗེ་
མ་དང༑ ཛྷཱི་རྡོ་རྗེ་མ་དང། ཛྷྲཱྀ་རྡོ་རྗེ་མ་དང། ཛྷཱུ་རྡོ་རྗེ་མ་དང། ཛྷླྀ་རྡོ་རྗེ་མ་དང། ཛྷི་རྡོ་རྗེ་མ་དང། ཉཱ་རྡོ་རྗེ་མ་དང། ཉཱི་རྡོ་རྗེ་མ་དང། ཉྲཱི་རྡོ་རྗེ་མ་དང། ཉཱུ་རྡོ་རྗེ་མ་དང་

[101B] །ལྷོ་སྒོའི་གཡོན་དུ་མ་ཧེའི་སྟེང་དུ་པདྨའི་ལྟེ་བར་གཤིན་རྗེ་དམར་པོ་གཡས་གཉིས་དབྱུག་པ་དང་རལ་གྲི། གཡོན་
གཉིས་ལྕགས་སྒྲོག་དང་ཞགས་པ་འཛིན་པ་ལ་གཤིན་རྗེ་མས་འཁྱུད་པ། འདབ་མ་རྣམས་ལ་དཔེ་ དང་པོ་ལ། ཀཱ་རྡོ་རྗེ་མ་དང་
ཀཱི་རྡོ་རྗེ་མ་དང། ཀྲྀ་རྡོ་རྗེ་མ་དང། ཀཱུ་རྡོ་རྗེ་མ། བར་པ་བརྒྱད་ལ། ཀླཱྀ་རྡོ་རྗེ་མ་དང། ཀཱ་རྡོ་རྗེ་མ་དང། ཁཱ་རྡོ་རྗེ་མ་དང། ཁཱི་རྡོ་རྗེ་མ་དང། ཁྲཱྀ་རྡོ་རྗེ་མ་དང། ཁཱུ་རྡོ་རྗེ་
མ་དང། ཁླཱྀ་རྡོ་རྗེ་མ་དང། བཱ་རྡོ་རྗེ་མ་དང། ཕྱི་མ་བཅུ་དྲུག་ལ། གཱ་རྡོ་རྗེ་མ་དང། གའི་རྡོ་རྗེ་མ་དང། གའུ་རྡོ་རྗེ་མ་དང། གླཱྀ་རྡོ་རྗེ་མ་དང། གཱ་རྡོ་རྗེ་མ་དང། གྷཱ་རྡོ་རྗེ་མ་དང་
གྷྲཱི་རྡོ་རྗེ་མ་དང། གྷྲྀ་རྡོ་རྗེ་མ་དང། གྷཱུ་རྡོ་ གྷླཱྀ་རྡོ་རྗེ་མ་དང། གྷཱ་རྡོ་རྗེ་མ་དང། དཱ་རྡོ་རྗེ་མ་དང། དའི་རྡོ་རྗེ་མ་དང། དྲྀ་རྡོ་རྗེ་མ་དང། དའུ་རྡོ་རྗེ་མ་དང། དླཱྀ་རྡོ་རྗེ་
མ་སྟེ་དཔེ་ །ལྷོ་སྒོའི་གཡས་སུ་ལུག་གི་སྟེང་དུ་པདྨའི་ལྟེ་བར་མེ་ལྷ་དམར་པོ་གཡས་གཉིས་ཤཀྟི་དང་དབྱུག་པ། །
གཡོན་གཉིས་པདྨ་དང་སྤྱི་བླུག་འཛིན་པ་ལ་ཆུའི་ལྷ་མོས་འཁྱུད་པ། འདབ་མ་རྣམས་ལ་སྣོན་གྱི་ཟླ་བའི་ཚེས་ཀྱི་ལྷ་མོ་རྣམས་འཁོད་པ་ནི། འདབ་མ་དང་པོ་བཞི་ལ། ཎ་རྡོ་རྗེ་
མ་དང༑ ཎ་རྡོ་རྗེ་མ་དང། ཎྲཱི་རྡོ་རྗེ་མ་དང། ཎུ་རྡོ་རྗེ་མ། བར་པ་བརྒྱད་ལ། ཎླཱྀ་རྡོ་རྗེ་མ་དང། ཎཾ་རྡོ་རྗེ་མ་དང། ཌྷ་རྡོ་རྗེ་མ་དང། ཌྷྀ་རྡོ་རྗེ་མ་དང། ཌྷུ་རྡོ་རྗེ་མ་དང། ཌྷླྀ་རྡོ་རྗེ་

[102A]༄༅། །མ་དང། ཌྷཾ་རྡོ་རྗེ་མ། ཕྱི་མ་བཅུ་དྲུག་ལ། ཊ་རྡོ་རྗེ་མ་དང། ཊི་རྡོ་རྗེ་མ་དང། ཊུ་རྡོ་རྗེ་མ་དང། ཊླྀ་རྡོ་རྗེ་མ་དང། ཊཾ་རྡོ་རྗེ་མ་དང། ཋ་རྡོ་རྗེ་མ་
དང༑ ཋི་རྡོ་རྗེ་མ་དང། ཋྲྀ་རྡོ་རྗེ་མ་དང། ཋུ་རྡོ་རྗེ་མ་དང། ཋླྀ་རྡོ་རྗེ་མ་དང། ཋཾ་རྡོ་རྗེ་མ་དང། ཊ་རྡོ་རྗེ་མ་དང། ཊི་རྡོ་རྗེ་མ་དང། ཊྲྀ་རྡོ་རྗེ་མ་དང། ཊུ་རྡོ་རྗེ་མ་དང། ཊླྀ་
རྡོ་རྗེ་མ་སྟེ། སྣོན་གྱི་ཟླ་བའི་ཚེས་ཀྱི་ལྷ་མོ་ཉེར་བརྒྱད་གནས་པའོ། །བདེན་བྲལ་དུ་རྨ་བྱའི་སྟེང་དུ་པདྨའི་ལྟེ་བ་ལ། གདོང་དྲུག་དམར་མོ། །གདོང་པ་དྲུག་པ་ཕྱག་བཞིའི་
གཡས་གཉིས་ཤེཀྟི་དང་མ་དུང། གཡོན་གཉིས་རིན་པོ་ཆེ་དང་མེ་ལོང་འཛིན་པ་ལ་དཔལ་མོས་འཁྱུད་པ། འདབ་མ་རྣམས་ལ་ཆུ་སྟོད་ཟླ་བའི་ཚེས་ཀྱི་ལྷ་མོ་རྣམས་འཁོད་པ་ནི་
དང་པོ་བཞི་ལ། ཊཱ་རྡོ་རྗེ་མ་དང། ཊཱི་རྡོ་རྗེ་མ་དང། ཊཱྀ་རྡོ་རྗེ་མ་དང། ཊཱུ་རྡོ་རྗེ་མ། བར་པ་བརྒྱད་ལ། ཊྭཱི་རྡོ་རྗེ་མ་དང། ཊཱ་རྡོ་རྗེ་མ་དང། ཋཱ་རྡོ་རྗེ་མ་དང། ཥཱི་རྡོ་རྗེ་མ་དང་
ཋཱྀ་ ཋཱུ་རྡོ་རྗེ་མ་དང། ཋླཾ་རྡོ་རྗེ་མ་དང། ཋཱ་རྡོ་རྗེ་མ། ཕྱི་མ་བཅུ་དྲུག་ལ། ཊཱ་རྡོ་རྗེ་མ་དང། ཊཱི་རྡོ་རྗེ་མ་དང། ཊཱུ་རྡོ་རྗེ་མ་དང། ཊླྀ་རྡོ་རྗེ་མ་དང། ཊཱ་
རྡོ་རྗེ་མ་དང། ཊྷྲ་རྡོ་རྗེ་མ་དང། ཊྷཱི་རྡོ་རྗེ་མ་དང། ཊྷྲྀ་རྡོ་རྗེ་མ་དང། ཊྷཱུ་རྡོ་རྗེ་མ་དང། ཊྷླྀ་རྡོ་རྗེ་མ་དང། ཊྷཱ་རྡོ་རྗེ་མ་དང། ཎཱ་རྡོ་རྗེ་མ་དང། ཎཱི་རྡོ་རྗེ་མ་དང། ཎཱི་རྡོ་རྗེ་མ་
དང༑ ཎཱུ་རྡོ་རྗེ་མ་དང། ཎླཱྀ་རྡོ་རྗེ་མ་སྟེ་ཆུ་སྟོད་ཀྱི་ཟླ་བའི་ཚེས་ཀྱི་ལྷ་མོ་ཉེར་བརྒྱད་གནས་པའོ། །ནུབ་སྒོའི་གཡོན་དུ་གླང་པོ་ཆེའི་སྟེང་དུ་པདྨའི་ལྟེ་བ་ལ་ལུས་ངན་

[102B] །གཡས་གཉིས་རིན་པོ་ཆེ་དང་དབྱུག་ཐོ། །གཡོན་གཉིས་ནེའུ་ལེ་དང་པདྨ་འཛིན་པ་ལ་ལུས་ངན་མས་འཁྱུད་པ། འདབ་མ་རྣམས་ལ་རྒྱལ་ཟླ་བའི་ཚེས་ཀྱི་ལྷ་མོ་
རྣམས་འཁོད་པ་ནི། དང་པོ་བཞི་ལ། སཱ་རྡོ་རྗེ་མ་དང། སཱི་རྡོ་རྗེ་མ་དང། སྲཱི་རྡོ་རྗེ་མ་དང། སཱུ་རྡོ་རྗེ་མ། བར་པ་བརྒྱད་ལ། སླཱི་རྡོ་རྗེ་མ་དང། སཱ་རྡོ་རྗེ་མ་དང་
ཀྦཱ་རྡོ་རྗེ་མ་དང། བའི་རྡོ་རྗེ་མ་དང། ཀྦྲཱྀ་རྡོ་རྗེ་མ་དང། བའུ་རྡོ་རྗེ་མ་དང། ཀྦླཱྀ་རྡོ་རྗེ་མ་དང། ཀྦཱ་རྡོ་རྗེ་མ། ཕྱི་མ་བཅུ་དྲུག་ལ། ཥཱ་རྡོ་རྗེ་མ་དང། ཥཱི་རྡོ་རྗེ་མ་དང། ཥཱུ་རྡོ་རྗེ་མ་
དང༑ ཥླཱྀ་རྡོ་རྗེ་མ་དང། ཥའ་རྡོ་རྗེ་མ་དང། ཤཱ་རྡོ་རྗེ་མ་དང། ཤེའ་རྡོ་རྗེ་མ་དང། ཤྲཱྀ་རྡོ་རྗེ་མ་དང། ཤཱུ་རྡོ་རྗེ་མ་དང། ཤླཱ་རྡོ་རྗེ་མ་དང། ཤཱ་རྡོ་རྗེ་མ་དང། ཐྐཱ་རྡོ་
རྗེ་མ་དང། ཐྐི་རྡོ་རྗེ་མ་དང། ཐྐྲྀ་རྡོ་རྗེ་མ་དང། ཐྐུ་རྡོ་རྗེ་མ་དང། ཐྐླྀ་རྡོ་རྗེ་མ་སྟེ། རྒྱལ་གྱི་ཟླ་བའི་ཚེས་ཀྱི་ལྷ་མོ་ཉེར་བརྒྱད་གནས་པའོ། །ནུབ་སྒོའི་གཡས་སུ་གླ་པོ་
ཆེའི་སྟེང་དུ་པདྨའི་ལྟེ་བ་ལ་དབང་པོ་སེར་པོ་གཡས་གཉིས་རྡོ་རྗེ་དང་མེའི་མདའ། གཡོན་གཉིས་དྲིལ་བུ་དང་གཞུ་འཛིན་པ་ལ་རླུང་ལྷ་མོས་འཁྱུད་པ། འདབ་མ་རྣམས་ལ་ཐ་སྐར་
ཟླ་བའི་ཚེས་ཀྱི་ལྷ་མོ་རྣམས་འཁོད་པ་ནི། དང་པོ་བཞི་ལ། ན་རྡོ་རྗེ་མ་དང། ནི་རྡོ་རྗེ་མ་དང། ནཱི་རྡོ་རྗེ་མ་དང། ནུ་རྡོ་རྗེ་མ། བར་པ་བརྒྱད་ལ། ནླཱྀ་རྡོ་རྗེ་མ་དང། ནཾ་རྡོ་རྗེ་མ་དང་
དྷ་རྡོ་རྗེ་མ་དང། དཧི་རྡོ་རྗེ་མ་དང། དྷྲཱྀ་རྡོ་རྗེ་མ་དང། དཧུ་རྡོ་རྗེ་མ་དང། དྷླྀ་རྡོ་རྗེ་མ་དང། དྷཾ་རྡོ་རྗེ་མ། ཕྱི་མ་བཅུ་དྲུག་ལ། ད་རྡོ་རྗེ་མ་དང། དི་རྡོ་རྗེ་མ་དང། དུ་རྡོ་རྗེ་མ་དང། དལྀ་

[103A]༄༅། །རྡོ་རྗེ་མ་དང། དཾ་རྡོ་རྗེ་མ་དང། ཐ་རྡོ་རྗེ་མ་དང། ཐི་རྡོ་རྗེ་མ་དང། ཐུ་རྡོ་རྗེ་མ་དང། ཐླྀ་རྡོ་རྗེ་མ་དང། ཐཾ་རྡོ་རྗེ་མ་དང། ཏ་རྡོ་རྗེ་
མ་དང༑ ཏི་རྡོ་རྗེ་མ་དང། ཏྲྀ་རྡོ་རྗེ་མ་དང། ཏུ་རྡོ་རྗེ་མ་དང། ཏླྀ་རྡོ་རྗེ་མ་སྟེ་ཐ་སྐར་ཟླ་བའི་ཚེས་ཀྱི་ལྷ་མོ་ཉེར་བརྒྱད་གནས་པའོ། །རླུང་དུ་ངང་པའི་སྟེང་དུ་པདྨའི་ལྟེ་བར་ཚངས་པ་སེར་
པོ་ཞལ་བཞི་པ། གཡས་གཉིས་ཁབ་དང་བགྲང་ཕྲེང། གཡོན་གཉིས་པདྨ་དང་སྤྱི་བླུག་འཛིན་པ་ལ་གློག་མས་འཁྱུད་པ། འདབ་མ་རྣམས་ལ་སྨིན་ལ་སྨིན་དྲུག་ཟླ་བའི་ཚེས་ཀྱི་ལྷ་མོ་རྣམས་
འཁོད་པ་ནི། དང་པོ་བཞི་ལ། ཏཱ་རྡོ་རྗེ་མ་དང། ཏཱི་རྡོ་རྗེ་མ་དང། ཏཱྀ་རྡོ་རྗེ་མ་དང། ཏུ་རྡོ་རྗེ་མ། བར་པ་བརྒྱད་ལ། ཏླཱྀ་རྡོ་རྗེ་མ་དང། ཏཿ་རྡོ་རྗེ་མ་དང། ཐཱ་རྡོ་རྗེ་མ་དང་
ཐཱི་རྡོ་རྗེ་མ་དང། ཐཱྀ་རྡོ་རྗེ་མ་དང། ཐཱུ་རྡོ་རྗེ་མ་དང། ཐླཱྀ་རྡོ་རྗེ་མ་དང། ཐཱ་རྡོ་རྗེ་མ། ཕྱི་མ་བཅུ་དྲུག་ལ། དཱ་རྡོ་རྗེ་མ་དང། དའི་རྡོ་རྗེ་མ་དང། དའུ་རྡོ་རྗེ་མ་དང། དླཱྀ་རྡོ་རྗེ་མ་དང་
དཱ་རྡོ་རྗེ་མ་དང། དྷཱ་རྡོ་རྗེ་མ་དང། དྷཱི་རྡོ་རྗེ་མ་དང། དྷྲཱྀ་རྡོ་རྗེ་མ་དང། དྷཱུ་རྡོ་རྗེ་མ་དང། དྷླཱྀ་རྡོ་རྗེ་མ་དང། དྷཱ་རྡོ་རྗེ་མ་དང། ནཱ་རྡོ་རྗེ་མ་དང། ནཱི་རྡོ་རྗེ་མ་དང། ནཱྀ་རྡོ་རྗེ་མ་དང་
ནཱུ་རྡོ་རྗེ་མ་དང། ནླཱྀ་རྡོ་རྗེ་མ་སྟེ་སྨིན་དྲུག་ཟླ་བའི་ཚེས་ཀྱི་ལྷ་མོ་ཉེར་བརྒྱད་གནས་པའོ། །བྱང་སྒོའི་གཡོན་དུ་ཁྱུ་མཆོག་གི་སྟེང་དུ་པདྨའི་ལྟེ་བ་ལ་དྲག་པོ་དཀར་པོ་གཡས་གཉིས་རྩེ་
གསུམ་དང་མདའ། གཡོན་གཉིས་སྦྲུལ་གྱིས་དཀྲིས་པའི་ཁ་ཊཱཾ་ཀ་དང་གཞུ་འཛིན་པ་ལ་གཽ་རིས་འཁྱུད་པ། འདབ་མ་རྣམས་ལ་མགོ་ཟླ་བའི་ཚེས་ཀྱི་ལྷ་མོ་རྣམས་འཁོད་པ་ནི། དང་པོ་

[103B] ཐྐ་རྡོ་རྗེ་མ་དང། ཐྐི་རྡོ་རྗེ་མ་དང། ཐྐྲྀ་རྡོ་རྗེ་མ་དང། ཐྐུ་རྡོ་རྗེ་མ། བར་པ་བརྒྱད་ལ། ཐྐྀ་རྡོ་རྗེ་མ་དང། ཐྐཾ་རྡོ་རྗེ་མ་དང། ཤ་རྡོ་རྗེ་མ་དང། ཤི་རྡོ་རྗེ་མ་དང། ཤྲྀ་
རྡོ་རྗེ་མ་དང། ཤུ་རྡོ་རྗེ་མ་དང། ཤླྀ་རྡོ་རྗེ་མ་དང། ཤཾ་རྡོ་རྗེ་མ། ཕྱི་མ་བཅུ་དྲུག་ལ། ཥ་རྡོ་རྗེ་མ་དང། ཥི་རྡོ་རྗེ་མ་དང། ཥུ་རྡོ་རྗེ་མ་དང། ཥྗྀ་རྡོ་རྗེ་མ་དང། ཥཾ་རྡོ་རྗེ་མ་དང་
ཀྤ་རྡོ་རྗེ་མ་དང། ཀྤི་རྡོ་རྗེ་མ་དང། གཔྲྀ་རྡོ་རྗེ་མ་དང༑ གཔུ་རྡོ་རྗེ་མ་དང། ཀྤླཱྀ་རྡོ་རྗེ་མ་དང། ཀྤཾ་རྡོ་རྗེ་མ་དང། ས་རྡོ་རྗེ་མ་དང། སི་རྡོ་རྗེ་མ་དང། སྲྀ་རྡོ་རྗེ་མ་དང། སུ་རྡོ་རྗེ་མ་
དང༑ སླྀ་རྡོ་རྗེ་མ་སྟེ་མགོའི་ཟླ་བའི་ཚེས་གྱི་ལྷ་མོ་ཉེར་བརྒྱད་གནས་པའོ། །བྱང་སྒོའི་གཡས་སུ་ཆུ་སྲིན་གྱི་སྟེང་དུ་པདྨའི་ལྟེ་བ་ལ་ཆུ་ལྷ་དཀར་པོ་ཕྱག་གཡས་གཉིས་ཞགས་
པ་དང་རིན་པོ་ཆེ། གཡོན་གཉིས་སྦྲུལ་ཞགས་དང་ཆུ་ཤེལ་གྱི་ནོར་བུ་འཛིན་པ་ལ་ཕག་མོས་འཁྱུད་པ། འདབ་མ་རྣམས་ལ་གྲོ་བཞིན་ཟླ་བའི་ཚེས་ཀྱི་ལྷ་མོ་རྣམས་འཁོད་པ་ནི། དང་
པོ་བཞི་ལ། མ་རྡོ་རྗེ་མ་དང། མི་རྡོ་རྗེ་མ་དང། མྲྀ་རྡོ་རྗེ་མ་དང། མུ་རྡོ་རྗེ་མ། བར་པ་བརྒྱད་ལ། མལྀ་རྡོ་རྗེ་མ་དང། མཾ་རྡོ་རྗེ་མ་དང། བྷ་རྡོ་རྗེ་མ་དང། བཧི་རྡོ་རྗེ་མ་དང། བཧྲྀ་
རྡོ་རྗེ་མ་དང། བཧུ་རྡོ་རྗེ་མ་དང། བྷླྀ་རྡོ་རྗེ་མ་དང། བྷཾ་རྡོ་རྗེ་མ་དང། །ཕྱི་མ་བཅུ་དྲུག་ལ། བ་རྡོ་རྗེ་མ་དང། བི་རྡོ་རྗེ་མ་དང། བུ་རྡོ་རྗེ་མ་དང། བཧྀ་རྡོ་རྗེ་མ་དང། བཾ་རྡོ་རྗེ་མ་དང། ཕ་རྡོ་རྗེ་
མ་དང། ཕི་རྡོ་རྗེ་མ་དང། ཕྲྀ་རྡོ་རྗེ་མ་དང། ཕུ་རྡོ་རྗེ་མ་དང། ཕླྀ་རྡོ་རྗེ་མ་དང། ཕཾ་རྡོ་རྗེ་མ་དང། པེ་རྡོ་རྗེ་མ་དང། པྲྀ་རྡོ་རྗེ་མ་དང། བྲྀ་

[104A]༄༅། །རྡོ་རྗེ་མ་སྟེ་གྲོ་བཞིན་གྱི་ཟླ་བའི་ཚེས་ཀྱི་ལྷ་མོ་ཉེར་བརྒྱད་གནས་པའོ། །དབང་ལྡན་དུ་བྱི་བའི་སྟེང་དུ་པདྨའི་ལྟེ་བ་ལ་ཚོགས་བདག་དཀར་པོ་ཕྱག་བཞིའི་
གཡས་གཉིས་ན་དགྲ་སྟ་དང་རྡོ་རྗེ། གཡོན་གཉིས་ན་ཞགས་པ་དང་རིན་པོ་ཆེ་འཛིན་པ་ལ་གཞོན་ནུ་མས་འཁྱུད་པ། འདབ་མ་རྣམས་ལ་ཁྲུམ་སྟོད་ཟླ་བའི་ཚེས་ཀྱི་ལྷ་མོ་རྣམས་
འཁོད་པ་ནི། དང་པོ་བཞི་ལ། སཱ་རྡོ་རྗེ་མ་དང། སཱི་རྡོ་རྗེ་མ་དང། སྲཱྀ་རྡོ་རྗེ་མ་དང། སཱུ་རྡོ་རྗེ་མ། བར་པ་བརྒྱད་ལ། སླྀ་རྡོ་རྗེ་མ་དང། སཱ་རྡོ་རྗེ་མ་དང། ཕཱ་རྡོ་རྗེ་མ་
དང། ཕཱི་རྡོ་རྗེ་མ་དང། ཕྲྀ་རྡོ་རྗེ་མ་དང། ཕཱུ་རྡོ་རྗེ་མ་དང། ཕླཱཾ་རྡོ་རྗེ་མ་དང། ཕཱ་རྡོ་རྗེ་མ། ཕྱི་མ་བཅུ་དྲུག་ལ། བཱ་རྡོ་རྗེ་མ་དང། བའི་རྡོ་རྗེ་མ་དང། བའུ་རྡོ་རྗེ་མ་དང། བླཱྀ་
རྡོ་རྗེ་མ་དང། བཱ་རྡོ་རྗེ་མ་དང། བྷཱ་རྡོ་རྗེ་མ་དང། བྷཱི་རྡོ་རྗེ་མ་དང། བྷྲུའ ་རྡོ་རྗེ་མ་དང། བྷཱུ་རྡོ་རྗེ་མ་དང། བྷླྀ་རྡོ་རྗེ་མ་དང། བྷཱ་རྡོ་རྗེ་མ་དང། མཱ་རྡོ་རྗེ་མ་དང། མའི་
རྡོ་རྗེ་མ་དང། མྲ་རྡོ་རྗེ་མ་དང། བྷཱ་རྡོ་རྗེ་མ་དང། བྷཱ་རྡོ་རྗེ་མ་དང། བྷྲཱྀ་རྡོ་རྗེ་མ་དང། བྷཱུ་རྡོ་རྗེ་མ་དང། བྷླ་རྡོ་རྗེ་མ་དང། བྷཱ་རྡོ་རྗེ་མ་དང། མའ་རྡོ་རྗེ་མ་དང། མའི་

[104A]༄༅། །རྡོ་རྗེ་མ་སྟེ་གྲོ་བཞིན་གྱི་ཟླ་བའི་ཚེས་ཀྱི་ལྷ་མོ་ཉེར་བརྒྱད་གནས་པའོ། དབང་ལྡན་དུ་བྱི་བའི་སྟེང་དུ་པདྨའི་ལྟེ་བ་ལ་ཚོགས་བདག་དཀར་པོ་ཕྱག་བཞིའི་
གཡས་གཉིས་ན་དགྲ་སྟ་དང་རྡོ་རྗེ། གཡོན་གཉིས་ན་ཞགས་པ་དང་རིན་པོ་ཆེ་འཛིན་པ་ལ་གཞོན་ནུ་མས་འཁྱུད་པ། འདབ་མ་རྣམས་ལ་ཁྲུམ་སྟོད་ཟླ་བའི་ཚེས་ཀྱི་ལྷ་མོ་རྣམས་
འཁོད་པ་ནི། དང་པོ་བཞི་ལ། སཱ་རྡོ་རྗེ་མ་དང། སཱི་རྡོ་རྗེ་མ་དང། སྲཱྀ་རྡོ་རྗེ་མ་དང། སཱུ་རྡོ་རྗེ་མ། བར་པ་བརྒྱད་ལ། སླྀ་རྡོ་རྗེ་མ་དང། སཱ་རྡོ་རྗེ་མ་དང། ཕཱ་རྡོ་རྗེ་མ་
དང། ཕཱི་རྡོ་རྗེ་མ་དང། ཕྲྀ་རྡོ་རྗེ་མ་དང། ཕཱུ་རྡོ་རྗེ་མ་དང། ཕླཱཾ་རྡོ་རྗེ་མ་དང། ཕཱ་རྡོ་རྗེ་མ། ཕྱི་མ་བཅུ་དྲུག་ལ། བཱ་རྡོ་རྗེ་མ་དང། བའི་རྡོ་རྗེ་མ་དང། བའུ་རྡོ་རྗེ་མ་དང། བླཱྀ་
རྡོ་རྗེ་མ་དང། བཱ་རྡོ་རྗེ་མ་དང། བྷཱ་རྡོ་རྗེ་མ་དང། བྷཱཾ་རྡོ་རྗེ་མ་དང། བྷྲཱྀ་རྡོ་རྗེ་མ་དང། བྷཱུ་རྡོ་རྗེ་མ་དང། བྷླྀ་རྡོ་རྗེ་མ་དང། བྷཱ་རྡོ་རྗེ་མ་དང། མཱ་རྡོ་རྗེ་མ་དང། བླཱཾ་
རྡོ་རྗེ་མ་དང། མྲྀ་རྡོ་རྗེ་མ་དང། མའུ་རྡོ་རྗེ་མ་དང། མླཱྀ་རྡོ་རྗེ་མ་སྟེ་ཁྲུམ་སྟོད་ཀྱི་ཟླ་བའི་ཆོས་ཀྱི་ལྷ་མོ་ཉེར་བརྒྱད་གནས་པའོ། །ཤར་སྒོའི་གཡོན་དུ། མཁའ་
ལྡིང་གི་སྟེང་དུ་པདྨའི་ལྟེ་བ་ལ་ཁྱབ་འཇུག་ནག་པོ་གཡས་གཉིས་འཁོར་ལོ་དང་དབྱུག་ཐོ། །གཡོན་གཉིས་པདྨ་དང་མདུང་འཛིན་པ་ལ་དཔལ་མོས་འཁྱུད་པ། འདབ་
མ་རྣམས་ལ་མཆུ་ཟླ་བའི་ཆོས་ཀྱི་ལྷ་མོ་རྣམས་འཁོད་པ་ནི། དང་པོ་བཞི་ལ། ང་རྡོ་རྗེ་མ་དང། ངི་རྡོ་རྗེ་མ་དང། དྲྀ་རྡོ་རྗེ་མ་དང། དུ་རྡོ་རྗེ་མ། བར་པ་བརྒྱད་ལ། དལྀ་

[104B] དཾ་རྡོ་རྗེ་མ་དང། གྷ་རྡོ་རྗེ་མ་དང། གྷི་རྡོ་རྗེ་མ་དང། གྷྲྀ་རྡོ་རྗེ་མ་དང། གའུ་རྡོ་རྗེ་མ་དང། གྷླྀ་རྡོ་རྗེ་མ་དང། གྷྀ་རྡོ་རྗེ་མེ། ཕྱི་མ་བཅུ་དྲུག་ལ། ག་རྡོ་རྗེ་མ་དང་
གི་རྡོ་རྗེ་མ་དང། གུ་རྡོ་རྗེ་མ་དང། གླྀ་རྡོ་རྗེ་མ་དང། གཾ་རྡོ་རྗེ་མ་དང། ཁ་རྡོ་རྗེ་མ་དང། ཁི་རྡོ་རྗེ་མ་དང། ཁྲ་རྡོ་རྗེ་མ་དང། ཁུ་རྡོ་རྗེ་མ་དང། ཁཱྀ་རྡོ་རྗེ་མ་དང། ཁཾ་རྡོ་རྗེ་མ་དང་
ཀ་རྡོ་རྗེ་མ་དང། ཀི་རྡོ་རྗེ་མ་དང། ཀྲྀ་རྡོ་རྗེ་མ་དང། ཀུ་རྡོ་རྗེ་མ་དང། ཀླྀ་རྡོ་རྨེ་མ་སྟེ་མཆུ་ཟླ་བའི་ཚེས་ཀྱི་ལྷ་མོ་ཉེར་བརྒྱད་གནས་པའོ།  །བསྡུས་པ་ལ་མོས་ཤིང་འཇུག་པ་བདེ་བ་བྱེད་ན། ཆོས་
ཀྱི་ལྷ་མོ་རྣམས་ཀྱི་མིང་མི་བརྗོད་པར། ནག་པ་ཟླ་བ་ལ་མཚོན་ན།  འདབ་མ་རྣམས་ལ་ནག་པ་ཟླ་བའི་ཆོས་ཀྱི་ལྷ་མོ་རྣམས་གནས་པའོ།  །ཞེས་བརྗོད་ཅིང་གཞན་རྣམས་ལའང་དེའི་རིགས་པ་བསྒྲེ་བར་བྱའོ། །།
བདེན་བྲལ་ལ་སོགས་པའི་གཙོ་བོ་རྣམས་དཀྱིལ་འཁོར་གྱི་གཙོ་བོ་ལ་ཕྱོགས་པའི་ཚུལ་གྱིས་རྡོ་རྗེ་གདན་གྱིས་བཞུགས་པ་ལ་ཡུམ་རྣམས་པདྨའི་གདན་གྱིས་འཁྱུད་པ། འདབ་
མའི་ལྷ་མོ་རྣམས་རང་རང་གི་གཙོ་བོ་དང་སྐུ་མདོག་དང་ཞལ་ངང། ཕྱག་མཚན་མཐུན་པ། རང་རང་གི་གཙོ་བོ་ལ་མདོན་དུ་ཕྱོགས་པའི་ཚུལ་གྱིས་རོལ་པའི་སྟོབས་ཀྱིས་
བཞུགས་པའོ། །ཤར་སྒོར་ཕག་ནག་པོ་བདུན་གྱིས་དྲངས་པའི་ཤིང་རྟ་ནག་པོའི་སྟེང་དུ་དབྱུག་སྔོན་ཅན་དོན་ཡོད་གྲུབ་པ་ལྟ་བུ་ལ། འོད་ཟེར་ཅན་མ་སེར་མོ་ཕྱག་བཞིའི་
གཡས་གཉིས་འཁོར་ལོ་དང་དབྱུག་པ། གཡོན་གཉིས་དུང་དང་རིན་པོ་ཆེ་འཛིན་པས་འཁྱུད་པ། ལྷོ་སྒོར་རྟ་དམར་པོ་བདུན་གྱིས་དྲངས་བའི་ཤིང་རྟ་དམར་པོའི་སྟེང་དུ་

[105A]༄༅། །འདོད་པའི་རྒྱལ་པོ་རིན་ཆེན་འབྱུང་ལྡན་ལྟ་བུ་ལ། ཙུ་ནྟམ་དཀར་མོ་ཕྱག་བཞིའི་གཡས་གཉིས་ཐོད་པ་དང་མ་དུང། གཡོན་གཉིས་པདྨ་དང་
མེ་ལོང་འཛིན་པས་འཁྱུད་པ། ནུབ་སྒོར་གླང་པོ་ཆེས་སེར་པོ་བདུན་གྱིས་དྲངས་པའི་ཤིང་རྟ་སེར་པོའི་སྟེང་དུ་སྟོབས་པོ་ཆེ་རྣམ་སྣང་ལྟ་བུ་ལ་རྡོ་རྗེ་ལྕགས་སྒྲོག་མ་ནག་མོ་ཕྱག་བཞིའི་
གཡས་གཉིས་ནོར་བུ་དང་རྡོ་རྗེ། གཡོན་གཉིས་བུམ་པ་དང་སྤྲུལ་འཛིན་པས་འཁྱུད་པ། བྱང་སྒོར་སེང་གེ་དཀར་མོ་བདུན་གྱིས་དྲངས་པའི་ཤིང་རྟ་དཀར་པོའི་སྟེང་དུ་མི་གཡོ་
བ་འོད་དཔག་མེད་ལྟ་བུ་ལ་ཁྲོ་གཉེར་ཅན་དམར་མོ་ཕྱག་བཞིའི་གཡས་གཉིས་མདའ་དང་ལྕགས་ཀྱུ། གཡོན་གཉིས་གཞུ་དང་ཞགས་པ་འཛིན་པས་འཁྱུད་པ། གཙོ་བོའི་
སྟེང་གི་ནམ་མཁའ་ལ་ལྡིང་མདོག་ལྔ་པ་མིག་གསུམ་པ་ལུས་རྒྱས་པས་དྲངས་པའི་ཤིང་རྟ་ལྗང་ཁུའི་སྟེང་དུ་གཙུག་ཏོར་འཁོར་སྒྱུར་ཕྱག་ན་རྡོ་རྗེ་ལྟ་བུ་ལ་ཤིན་དུ་སྔོན་མོ་
སྔོན་པོ་ཕྱག་བཞི་མ། གཡས་གཉིས་གྲི་གུག་དང་རྡོ་རྗེ། གཡོན་གཉིས་ཐོད་པ་དང་དྲིལ་བུ་འཛིན་པས་འཁྱུད་པ། འོག་ཏུ་སེང་གེ་ནག་པོ་རྐང་པ་བརྒྱད་པས་དྲངས་པའི་
ཤིང་རྟ་ནག་པོའི་སྟེང་དུ་གནོད་མཛེས་རྒྱལ་པོ་ཀུན་དུ་བཟང་པོ་ལྟ་བུ་ལ་དྲག་མིག་མ་ལྗང་ཁུ་ཕྱག་བཞི་མ། གཡས་གཉིས་དགྲ་སྟ་དང་རྩེ་གསུམ། གཡོན་གཉིས་སྦྲུལ་
ཞགས་དང་ཁ་ཊཱཾ་ཀ་འཛིན་པས་འཁྱུད་པ། ཁྲོ་བོ་རྣམས་ཤིང་རྟའི་སྟེང་ན་པདྨ་དཀར་པོ་དང་ཉི་མ་ལ་གཡས་བརྐྱང་གིས་གནས་ཤིང་གཙོ་བོ་ལ་གཟིགས་པ། འོད་ཟེར་ཅན་མ་

[105B] །སྐུའི་དཀྱིལ་འཁོར་གྱི་ཕྱི་རོལ་ཏུ་རྟབ་བས་བཞིའི་ཀ་བའི་འོག་ཏུ་ཀླུ་བརྒྱད་གནས་པ་ནི། ཤར་སྒོའི་གཡོན་དང་
གཡས་སུ་རླུང་གི་དཀྱིལ་འཁོར་གཉིས་ཀྱི་སྟེང་དུ་པདྨ་དང་སྟོབས་ཀྱི་རྒྱུ་ནག་པོ་ལ་ཁྱི་གདོང་མ་དང་ཁྭ་གདོང་མས་འཁྱུད་པ། ལྷོ་སྒོའི་གཡོན་དང་གཡས་སུ་མེའི་དཀྱིལ་འཁོར་གཉིས་
ཀྱི་སྟེང་དུ་ནོར་རྒྱས་དང་དུང་སྐྱོང་དམར་པོ་ལ། ཕག་གདོང་མ་དང་བྱ་རྒོད་གདོང་མས་འཁྱུད་པ། ནུབ་སྒོའི་གཡོན་དང་གཡས་སུ་སའི་དཀྱིལ་འཁོར་གཉིས་ཀྱི་སྟེང་དུ་འོག་
པོ་དང་པདྨ་ཆེན་པོ་སེར་པོ་ལ། ལྕེ་སྤྱང་གདོང་མ་དང་མཁའ་ལྡིང་གདོང་མས་འཁྱུད་པ། བྱང་སྒོའི་གཡོན་དང་གཡས་སུ་ཆུའི་དཀྱིལ་འཁོར་གཉིས་ཀྱི་སྟེང་དུ་མཐའ་ཡས་དང་
རིགས་ལྡན་དཀར་པོ་ལ་སྟག་གདོང་མ་དང་འུག་གདོང་མས་འཁྱུད་པ། སྟེང་གི་ནམ་མཁར་སྟོང་བའི་དཀྱིལ་འཁོར་ལ་རྒྱལ་བ་ལྗང་གུ་ལ་སྔོན་མོས་འཁྱུད་པ། འོག་ཏུ་ས་འོག་
ན་སྟོང་པའི་དཀྱིལ་འཁོར་ལ་རྣམ་པར་རྒྱལ་བ་སྔོན་པོ་ལ་རྡོ་རྗེ་མིག་ཅན་མ་ལྗང་ཁུས་འཁྱུད་པ། ཀླུ་རྣམས་ཕྱག་བཞི་པ་གཡས་བདུད་རྩིའི་བུམ་པ་དང་རྡོ་རྗེ། གཡོན་པདྨ་དང་
རིན་པོ་ཆེ་འཛིན་པ་རྡོ་རྗེའི་གདན་གྱིས་བཞུགས་པ། སའི་དཀྱིལ་འཁོར་གྱི་དབང་ལྡན་ལ། ཉའི་ཟླ་བའི་དཀྱིལ་འཁོར་ཤར་བ། བདེན་བྲལ་དུ་ཉི་མའི་དཀྱིལ་འཁོར་ནུབ་པའི་
ཚུལ་ལོ། །མེ་དང་རླུང་གི་དཀྱིལ་འཁོར་གྱི་དབུས་སུ་དུར་ཁྲོད་ཆེན་པོ་བརྒྱད་དུ། ཕྱོགས་སུ་འཁོར་ལོ་དམར་པོ། །འཚམས་སུ་འཁོར་ལོ་དཀར་པོའི་ལྟེ་བར་རབ་གཏུམ་མ་

[106A]༄༅། །རྣམས་གནས་པ་ནི། ཤར་རྩེ་མོ་འབིགས་པའི་དུར་ཁྲོད་དུ་བསེའི་སྟེང་དུ་འཁོར་ལོའི་ལྟེ་བར་ཁྱི་གདོང་མནག་མོ། །མེར་ལྷག་མ་ཟ་བའི་དུར་
ཁྲོད་དུ་བཻཊུ་ཎ་ཊའི་སྟེང་དུ་འཁོར་ལོའི་ལྟེ་བར་བྱ་རོག་གདོང་མ་ནག་མོ། །ལྷོར་རོ་བསྲེག་པའི་དུར་ཁྲོད་དུ་དོམ་གྱི་སྟེང་དུ་འཁོར་ལོའི་ལྟེ་བར་ཕག་གདོང་མ་དམར་མོ། །ལྷོ་ནུབ་
ཏུ་མི་བཟད་པའི་གཡུལ་གྱི་དུར་ཁྲོད་དུ་ཁྲུང་ཁྲུང་གི་སྟེང་དུ་འཁོར་ལོའི་ལྟེ་བར་བྱ་རྒོད་གདོང་མ་དམར་མོ། །བྱང་དུ་རོ་རུལ་བ་དང་བཅས་པའི་དུར་ཁྲོད་དུ་འབྲིའི་སྟེང་དུ་འཁོར་ལོའི་
ལྟེ་པར་སྟག་གདོང་མ་དཀར་མོ། །དབང་ལྡན་དུ་བྱིས་པ་ཤི་བའི་དུར་ཁྲོད་དུ་བྱ་མ་བྱིའི་སྟེང་དུ་འཁོར་ལོའི་ལྟེ་བར་འུག་གདོང་མ་དཀར་མོ། །ནུབ་ཏུ་རྣག་གི་དྲིའི་དུར་ཁྲོད་དུ་
སེང་གེའི་སྟེང་དུ་འཁོར་ལོའི་ལྟེ་བར་ལྕེ་སྤྱང་གདེང་མ་སེར་མོ། །རླུང་དུ་སྦྲུལ་གྱིས་ཟོས་པའི་དུར་ཁྲོད་དུ་མིག་སྔོན་གྱི་སྟེང་དུ་འཁོར་ལོའི་ལྟེ་བར་མཁའ་ལྡིང་གདོང་མ་སེར་མོ། །
སྟེང་དུ་མཁའ་ལྡིང་ཨ་ནི་ལས་དྲངས་པའི་ཤིང་རྟའི་སྟེང་དུ་སྔོན་མོ་སྔོན་པོ། །འོག་ཏུ་སེང་གེ་རྐང་པ་བརྒྱད་པས་དྲངས་པའི་ཤིང་རྟའི་སྟེང་དུ་རྡོ་རྗེ་མིག་ཅན་མ་ལྗང་ཁུ་རྣམས་ལ་སྔར་
ལྟ་བུའི་ཀླུ་པདྨ་ལ་སོགས་པས་འཁྱུད་ཅིང་ཡུམ་གདོང་མ་རྣམས་ཟླུམ་པོའི་སྟབས་ཀྱིས་བཞུགས་པ། གོང་འོག་གི་གདོང་མ་ཐམས་ཅད་ཞལ་གཅིག་ཕྱག་གཉིས་མ་གཡས་གྲི་
གུག་དང། གཡོན་ཐོད་པ་འཛིན་པ། སྤྱན་གསུམ་པ། གཅེར་བུ་ཕྱག་རྒྱ་ལྔ་དང་ལྡན་པ། མི་མགོའི་ཕྲེང་བ་མ་གུལ་དུ་འཕྱང་བ། གོང་འོག་གི་ཀླུ་ཐམས་ཅད་ཕྱག་བཞིའི་

[106B] གཡོན་གཉིས་ན་པདྨ་དང་རིན་པོ་ཆེ་འཛིན་པ། གཞན་ཡང་དུར་ཁྲོད་ཀྱི་གཞི་ལ་རླུང་གི་དཀྱིལ་གྱི་ཤར་དང་ཤར་ལྷོར་རླུང་གི་དཀྱིལ་
འཁོར་གཉིས་ཀྱི་སྟེང་དུ་ཟླ་བ་དང་ཉི་མ། ལྷོ་དང་ལྷོ་ནུབ་ཏུ་མེའི་དཀྱིལ་འཁོར་ལ་ལྷག་པ་དང་མིག་དམར། ནུབ་དང་ནུབ་བྱང་དུས་འི་དཀྱིལ་འཁོར་ལ་འཇུག་རིང་དང་སྤེན་པ། བྱང་
དང་བྱང་ཤར་དུ་ཆུའི་དཀྱིལ་འཁོར་ལ་པ་སངས་དང་ཕུར་བུ། སྟེང་དུ་ནམ་མཁའི་དཀྱིལ་འཁོར་ལ་སྒྲ་ཅན། འོག་ཏུ་ནམ་མཁའི་དཀྱིལ་འཁོར་ལ་དུས་མེ། དེ་བཞིན་དུ་རླུང་གི་
དཀྱིལ་འཁོར་བརྟན་པ་དང། རི་བྱི་དང། རྒྱུ་སྐར་ཉེར་བརྒྱད་དང། ཁྱི་མ་བཅུ་གཉིས་དང། ཆ་བཅུ་དྲུག་དང། ཕྱོག་ས་བཅུའི་འཇིག་རྟེན་སྐྱོང་བ་དང། དགའ་བྱེད་
དབང་ཕྱུག་དང།  ངཧྲ་  ནག་པོ་ཆེན་པོ་དང། དྲིལ་བུའི་རྣ་པ་ཅན་དང། བཧྲིཾ་གི་ཎྀ་དང། ཞིང་སྐྱོང་རྣམས་དང། ཕོ་ཉ་མོ་རྣམས་དང། ཕྲོག་མ་དང། གྲུབ་པ་ཐམས་
ཅད་ཅེས་བྱ་བ་ལ་སོགས་པ་སྟེ། འབྱུང་པོའི་བྱེ་བྲག་སྐུ་མདོག་དང་ཕག་མཚན་ཉམས་ཆུང་དང་གཟུགས་སྣ་ཚོགས་ཅན་བྱེ་བ་ཕྲག་ཕྱེད་དང་བཞི་གནས་པ་ཟླ་བ་ལ་སོགས་པའི་ལྷ་
རྣམས་རྡོ་རྗེའི་འདུག་སྟངས་དང། ལྷ་མོ་རྣམས་རོལ་པའི་འདུག་སྟང་གིས་བཞུགས་པའོ། །གསུང་གི་དཀྱིལ་འཁོར་གྱི་སྟེགས་བུ་ལ། ཤར་སྒོའི་གཡས་སུ་སྦྲོལ་མ་ལྟ་བུའི་
དབྱེ་འདོད་མ་དང། རེག་བྱ་རྡོ་རྗེ་མ་ལྟ་བུའི་གོས་འདོད་མ་དང། ཙཱ་མུན་ཊི་ལྟ་བུའི་ལུས་ལ་འཁྲུག་འདོད་མ་དང། ཁྱབ་འཇུག་ལྟ་བུའི་མཆིལ་མ་འདོར་འདོད་མ་དང། ཤིན་དུ་

[107A]༄༅། །སྟོབས་མ་ལྟ་བུའི་སྤྲོད་འདོད་མ་དང། གཡོན་དུ་ཤིན་དུ་སྔོན་མོ་ལྟ་བུའི་ཀུན་དུ་གདུང་འདོད་མ་དང། རྡོ་རྗེ་ལྕགས་སྒྲོག་མ་ལྟ་བུའི་རེག་བྱ་འདོད་མ་
དང༑ ཁྱི་གདོང་མ་ལྟ་བུའི་ཡན་ལག་ཐམས་ཅད་བསྐྱོད་འདོད་མ་དང། བྱ་རོག་གདོང་མ་ལྟ་བུའི་ལྷག་མ་ཟ་འདོད་མ་དང། ལྷོ་སྒོའི་གཡས་སུ་གོས་དཀར་མོ་ལྟ་བུའི་བསྐྱོད་
འདོད་མ་དང། རོ་རྡོ་རྗེ་མ་ལྟ་བུའི་ཟས་འདོད་མ་དང། ཕག་གདོང་མ་ལྟ་བུའི་ལུས་ཀྱི་དྲི་འདོད་མ་དང། གཞོན་ནུ་མ་ལྟ་བུའི་གར་འདོད་མ་དང། རྨུགས་བྱེད་མ་ལྟ་བུའི་སྐེམ་
འདོད་མ་དང། གཡོན་དུ་ཁྲོ་གཉེར་ཅན་མ་ལྟ་བུའི་འགུགས་འདོད་མ་དང། དྲག་ཅན་མ་ལྟ་བུའི་རྒྱུག་འདོད་མ་དང། ཕག་གདོང་མ་ལྟ་བུའི་གཤང་ལྕི་ཟག་འདོད་མ་དང་
བྱ་རྒོད་གདོང་མ་ལྟ་བུའི་གཡུལ་འདོད་མ་དང། ནུབ་སྒོའི་གཡས་སུ་སྤྱན་མ་ལྟ་བུའི་རེངས་འདོད་མ་དང། དྲི་རྡོ་རྗེ་མ་ལྟ་བུའི་དྲི་ཆབ་འདོད་མ་དང། དབང་མོ་ལྟ་བུའི་མལ་
སྟན་བསྙེས་འདོད་མ་དང། ཚངས་མ་ལྟ་བུའི་ཆུ་ལ་སྐྱལ་འདོད་མ་དང། རེངས་བྱེད་མ་ལྟ་བུའི་བཅིངས་འདོད་མ་དང། གཡོན་དུ་ཆོས་དབྱིངས་རྡོ་རྗེ་མ་ལྟ་བུའི་འཁྲིག་འདོད་
མ་དང། འོད་ཟེར་ཅན་མ་ལྟ་བུའི་ཕུར་བུ་འདེབས་འདོད་མ་དང། ལྕེ་སྤྱང་གདོང་མ་ལྟ་བུའི་སེམས་ཅན་བསླུ་འདོད་མ་དང། མཁའ་ལྡིང་གདོང་མ་ལྟ་བུའི་སྦྲུལ་འཆིང་འདོད་
མ་དང༑ བྱང་སྒོའི་གཡས་སུ་མཱ་མ་ཀི་ལྟ་བུའི་རྒྱས་པར་འདོད་མ་དང། གཟུགས་རྡོ་རྗེ་མ་ལྟ་བུའི་རྒྱན་འདོད་མ་དང། དྲག་མོ་ལྟ་བུའི་སྟན་འདོད་མ་དང། དཔལ་མོ་ལྟ་བུའི་

[107B] ང་རྒྱལ་ཅན་མ་ལྟ་བུའི་འཇམ་པར་སྨྲ་འདོད་མ་དང། གཡོན་དུ་སྒྲ་རྡོ་རྗེ་མ་ལྟ་བུའི་རོལ་མོ་འདོད་མ་དང། ཙུནྡྨ་ལྟ་བུའི་ཕྱག་འཚལ་འཆང་འདོད་མ་དང་སྟག་
གདོང་མ་ལྟ་བུའི་རྩོད་འདོད་མ་དང། འུག་གདོང་མ་ལྟ་བུའི་བྱིས་པ་སྡིག་འདོད་མ་སྟེ། འདོད་མ་སུམ་ཅུ་རྩ་དྲུག་གནས་པའོ། །སྐུའི་དཀྱིལ་འཁོར་གྱི་སྣམ་བུ་ལ་ཤར་ལ་སོགས་
པའི་གཡས་གཡོན་རྣམས་སུ་དབྱེ་བར་མི་འདོད་མ་དང། ཀུན་དུ་གདོང་བར་མི་འདོད་མ་ལ་སོགས་པ་ཕྱིར་འདོད་མ་སུམ་བཅུ་སོ་དྲུག་པོ་རྣམས་སྒོ་བཞིའི་གཡས་སུ་ལྔ་ལྔ་དང་
གཡོན་དུ་བཞི་བཞི་སྟེ་ཕྱོགས་རེ་རེར་དགུ་དགུ་གནས་པའོ། །གཙོ་བོ་ལ་མི་བསྐྱོད་པ། དོན་གྲུབ་སོགས་རིགས་བཞི་ལ་མི་བསྐྱོད་པ་ལྗང་གུ་ཀུན་བཟང། སྒྲ་རྡོ་རྗེ་མ་
གནོད་མཛེས། ཤིན་དུ་སྔོན་མོ། སྔོན་མོ། དྲག་མོ། རྨུགས་བྱེད། རྣམ་པར་རྒྱལ་བའི་ཀླུ་རྣམས་ལ་མི་བསྐྱོད་པ་སྔོན་པོའི་གཟུགས་ཀྱི་རྡོ་རྗེ་སེམས་དཔའ། ཕྱག་ན་
རྡོ་རྗེ༑ ཆོས་དབྱིངས་རྡོ་རྗེ་མ། གཙུག་ཏོར་འཁོར་བསྒྱུར། དྲག་མིག་མ། རྡོ་རྗེ་མིག་ཅན་མ། ཁྱབ་འཇུག་མ། གཤིན་རྗེ། རྒྱལ་བའི་ཀླུ་རྣམས་ལ་མི་བསྐྱོད་
པ་ལྗང་ཁུ། ལྷ་གཞན་ནག་པོ་རྣམས་ལ་དོན་གྲུབ། དམར་པོ་རྣམས་ལ་རིན་འབྱུང། སེར་པོ་རྣམས་ལ་རྣམ་སྣང། དཀར་པོ་རྣམས་ལ་སྣང་མཐས་རྒྱས་བཏབ་
ཅིང་རིགས་བདག་ཐམས་ཅད་ཀྱང་སྤྲུལ་སྐུའི་རྣམ་པར་ཅན་ནོ། །གཙོ་བོའི་ཐུགས་ཀར་ཉི་མ་ལ་རང་འདྲའི་ཡེ་ཤེས་སེམས་དཔའ། དེའི་ཐུགས་ཀར་ཉི་མ་ལ་ཏིང་ངེ་འཛིན་

[108A] །སེམས་དཔའ་ཧཱུཾ་སྔོན་པོས་མཚན་པ།  དུས་ཀྱི་འཁོར་ལོ་ཤེས་རབ་དང་བཅས་པའི་སྔགས་ནི།  ཨོཾ་ཧྐྵོཾ་སཱ་ཧཱ།  སྙིང་པོ་ནི།  ཨོཾ་ཨཱ་ཧཱུཾ་ཧོཿ་ཧཾཀྵ་ཧྐྵཾ་སཱ་ཧཱ།  ཉེ་བའི་སྙིང་པོ་ནི།།
ཨོཾ་ཧྲཱིཾ་ཧྲཱིཾ་ཧྲཱྀཾ་ཧཱུཾ་ཧྲླཱྀཾ་ཧྲཿ་སཱ་ཧཱ།  རྒྱལ་བ་ཡབ་ཡུམ་གྱི་སྔགས་ནི།  ཨོཾ་ཨ་ཨཱ་ཨི་ཨཱི་རི་རཱི་ཨུ་ཨཱུ་ལི་ལཱི་ཨཾ་ཨཱ་སཱ་ཧཱ། མླླྲྱ་ སེམས་དཔའ་ཡབ་ཡུམ་གྱི་སྔགས་ནི་ ། ཨོཾ་མླླྲྱ་ཨ་ཨཱ་ཨེ་ཨཻ་
ཨར་ཨཱེར་ཨོ་ཨཽ་ཨལ་ཨཱལ་ཨཾ་ཨཿ་སཱ་ཧཱ།  ཁྲོ་བོ་ཡབ་ཡུམ་གྱི་སྔགས་ནི་ ། ཨོཾ་ཧ་ཧཱ་ཡ་ཡཱར་རཱ་ཝ་ཝཱ་ལ་ལཱ་ཧཾ་ཧ་སཱ་ཧཱ།  སོ་སོའི་སྔགས་བཟློས་ན་ ། ཨོཾ་ཤྲཱི་ཀཱ་ལ་ཙཀྲ་ཧཱུཾ་ཧཱུཾ་
ཕཊ༑ ཨོཾ་ཕྲེཾ་བི་ཤྭ་མཱ་ཏ་ཧཱུཾ་ཧཱུཾ་ཕཊ། ཨོཾ་ཀྲིཥྞ་དི་པྟཱ་ཧཱུཾ་ཧཱུཾ་ཕཊ། ཨོཾ་རཀྵ་དི་པྟཱ་ཧཱུཾ་ཧཱུཾ་ཕཊ། ཨོཾ་ཤྭེ་དའི་པྟཱ་ཧཱུཾ་ཧཱུཾ་ཕཊ། ཨོཾ་སཱི་ཏ་དའི་པྟཱ་ཧཱུཾ་ཧཱུཾ་ཕཊ། ཨོཾ་དཧུ་མ་ཧཱུཾ་ཧཱུཾ་ཕཊ་
ཨོཾ་མ་རི་ཙྱཻ་ཧཱུཾ་ཧཱུཾ་ཕཊ། ཨོཾ་ཁེ་ཏྱོ་ཏཱ་ཧཱུཾ་ཧཱུཾ་ཕཊ། ཨོཾ་པྲ་ཏི་བཱ་ཧཱུཾ་ཧཱུཾ་ཕཊ།  གཙོ་བོ་ཡབ་ཡུམ་ནུས་མ་དང་བཅས་པའི་སྔགས་སོ།  །ཨོཾ་ཙིནྟཱ་མ་ཎྀ་ཧཱུཾ་ཧཱུཾ་ཕཊ། ཨོཾ་དྷ་རྨ་ཤཾ་ཁ་ཧཱུཾ་ཧཱུཾ་
ཕཊ། ཨོཾ་དྷ་རྨ་གཎྚེ་ཧཱུཾ་ཧཱུཾ་ཕཊ། ཨོཾ་ཀལྤ་པྲི་གྵ་ཧཱུཾ་ཧཱུཾ་ཕཊ།  མཚམས་མ་བཞིའོ།  །ཨོཾ་བཛྲ་སཏ་ཧཱུཾ་ཧཱུཾ་ཕཊ། ཨོཾ་ཨཀྵོ་བྷྱ་ཧཱུཾ་ཧཱུཾ་ཕཊ། ཨོཾ་ཨ་མོ་གྷ་སི་དཧི་ཧཱུཾ་ཧཱུཾ་ཕཊ་
ཨོཾ་རཏྣ་སཾ་བྷ་ཝ་ཧཱུཾ་ཧཱུཾ་ཕཊ། ཨོཾ་ཨ་མི་ཏཱ་བྷཱ་ཧཱུཾ་ཧཱུཾ་ཕཊ། ཨོཾ་བི་རོ་ཙ་ན་ཧཱུཾ་ཧཱུཾ་ཕཊ། ཨོཾ་པྲ་ཛྙཱ་པ་ར་མི་ཏ་ཧཱུཾ་ཧཱུཾ་ཕཊ། ཨོཾ་ལོ་ཙ་ན་ཧཱུཾ་ཧཱུཾ་ཕཊ། ཨོཾ་མཱ་མ་ཀི་ཧཱུཾ་ཧཱུཾ་ཕཊ་
ཨོཾ་པཎྚར་ཧཱུཾ་ཧཱུཾ་ཕཊ། ཨོཾ་ཏཱ་རཱ་ཧཱུཾ་ཧཱུཾ་ཕཊ། ཨོཾ་བཛྲ་དྷ་ཏཱི་ཤྭ་རཱི་ཧཱུཾ་ཧཱུཾ་ཕཊ། ཨོཾ་ཛ་ཡ་གྷ་ཊཿ་ཧཱུཾ་ཧཱུཾ་ཕཊ། ཨོཾ་བི་ཛ་ཡ་གྷ་ཊ་ཧཱུཾ་ཧཱུཾ་ཕཊ། ཨོཾ་བཛྲ་པཱ་ཎི་ཧཱུཾ་ཧཱུཾ་ཕཊ་

[108B] ཨོཾ་ཀྵི་ཏི་གརྦྷ་ཧཱུཾ་ཧཱུཾ་ཕཊ། ཨོཾ་ལོ་ཀེ་ཤྭ་ར་ཧཱུཾ་ཧཱུཾ་ཕཊ། ཨོཾ་ས་རྦ་ནི་བ་ར་ཎ་བི་སྐཾ་བཧིཿ་ཧཱུཾ་ཧཱུཾ་ཕཊ། ཨཽཾ་ས་མནྟ་བྷ་ཏྲཿ་ཧཱུཾ་ཧཱུཾ་ཕཊ། ཨོཾ་གནྡྷ་བཛྲ་ཧཱུཾ་ཧཱུཾ་ཕཊ་
ཨོཾ་རཱུ་པ་བཛྲ་ཧཱུཾ་ཧཱུཾ་ཕཊ། ཨོཾ་ར་ས་བཛྲ་ཧཱུཾ་ཧཱུཾ་ཕཊ། ཨོཾ་སྤརཤ་བཛྲ་ཧཱུཾ་ཧཱུཾ་ཕཊ། ཨོཾ་ཤ་པྟ་བཛྲ་ཧཱུཾ་ཧཱུཾ་ཕཊ། ཨོཾ་དྷ་རྨ་དྷ་ར་དུ་བཛྲ་ཧཱུཾ་ཧཱུཾ་ཕཊ། ཨོཾ་ཨུ་ཥྟི་ཥ་ཧཱུཾ་ཧཱུཾ་
ཕཊ། ཨོཾ་བིགྷྣ་ཏ་ཀ་ཧཱུཾ་ཧཱུཾ་ཕཊ། ཨོཾ་པྲ་ཛྙཱ་ན་ཏ་ཀ་ཧཱུཾ་ཧཱུཾ་ཕཊ། ཨོཾ་པདྨ་ནྟ་ཀ་ཧཱུཾ་ཧཱུཾ་ཕཊ། ཨོཾ་ཡ་མནྟ་ཀ་ཧཱུཾ་ཧཱུཾ་ཕཊ། ཨོཾ་སྟ་བཧི་ནི་ཧཱུཾ་ཧཱུཾ་ཕཊ། ཨོཾ་མ་ནི་ནི་ཧཱུཾ་ཧཱུཾ་ཕཊ་
ཨོཾ་སྟོ་བཧི་ནི་ཧཱུཾ་ཧཱུཾ་ཕཊ། ཨོཾ་ཨ་ཏི་བཻ་རྱ་ཧཱུཾ་ཧཱུཾ་ཕཊ། ཨོཾ་ཨ་ཏི་ནཱི་ལཱ་ཧཱུཾ་ཧཱུཾ་ཕཊ། ཨོཾ་སརྦ་དྷ་རི་ནི་ཧཱུཾ་ཧཱུཾ་ཕཊ།  ཅེས་པ་ཐུགས་ཀྱི་འཁོར་ལོའི་ལྷ་རྣམས་ཀྱིའོ།  །ཨོཾ་བཛྲ་ཙ་རྩི་ཀ་ཧཱུཾ་ཧཱུཾ་
ཕཊ༑ ཨོཾ་བདྲ་ཝ་ར་ཧཱི་ཧཱུཾ་ཧཱུཾ་ཕཊ། ཨོཾ་བདྲ་མ་ཧཱེ་ཤྭ་རི་ཧཱུཾ་ཧཱུཾ་ཕཊ། ཨོཾ་བཛྲ་ཨི་ནྟྲི་ཧཱུཾ་ཧཱུཾ་ཕཊ། ཨོཾ་བཛྲ་པྲ་ཧྨ་ཎི་ཧཱུཾ་ཧཱུཾ་ཕཊ། ཨོཾ་བཛྲ་མཧཱ་ལཀྵྨེ་ཧཱུཾ་ཧཱུཾ་ཕཊ། ཨོཾ་བཛྲ་གཽ་མའི་རི་
ཧཱུཾ་ཧཱུཾ་ཕཊ། ཨོཾ་བཛྲ་བཻཥྞི་ཧཱུཾ་ཧཱུཾ་ཕཊ། ཨོཾ་ཨཥྚ་ཨཥྚ་ཀེ་ན་ཙ་ཏུ་ཥཥྛི་བཛྲ་ཡོ་གི་ནི་ཧཱུཾ་ཧཱུཾ་ཕཊ། །ཨོཾ་ཥད་ཏྲིཾ་ཤད་ཨི་ཙྪ་ཧཱུཾ་ཧཱུཾ་ཕཊ།  ཅེས་པ་ནི་གསུང་གི་དཀྱིལ་འཁོར་གྱིའོ།  །
ཨོཾ་བཛྲ་ནི་རི་ཏྱ་ཧཱུཾ་ཧཱུཾ་ཕཊ། ཨོཾ་བཛྲ་བཱ་ཡུ་ཧཱུཾ་ཧཱུཾ་ཕཏ། ཨོཾ་བཛྲ་གནི་ཧཱུཾ་ཧཱུཾ་ཕཊ། ཨོཾ་བཛྲ་ཀ་རྟི་ཀཿ་ཧཱུཾ་ཧཱུཾ་ཕཊ། ཨོཾ་བཛྲ་ཨུ་ད་དཧིཿ་ཧཱུཾ་ཧཱུཾ་ཕཊ། ཨོཾ་བཛྲ་བི་ནཱ་ཡ་ཀཿ་
ཧཱུཾ་ཧཱུཾ་ཕཊ། ཨོཾ་བཛྲ་ཨིནྟྲ་ཧཱུཾ་ཧཱུཾ་ཕཊ། ཨོཾ་བཛྲ་པྲ་ཧྨ་ཧཱུཾ་ཧཱུཾ་ཕཊ། ཨོཾ་ཨི་ཤྭར་ཧཱུཾ་ཧཱུཾ་ཕཊ། ཨོམ་བཛྲ་ཡ་ཀཤ་ཧཱུཾ་ཧཱུཾ་ཕཊ། ཨོཾ་བཛྲ་བིཥྞུ་ཧཱུཾ་ཧཱུཾ་ཕཊ། ཨོཾ་བཛྲ་ཡ་མཱ་ཧཱུཾ་ཧཱུཾ་ཕཊ་

[109A]༄༅། །ཨོཾ་བ་རུ་ཎིཿ་ཧཱུཾ་ཧཱུཾ་ཕཊ། ཨོཾ་བཛྲ་བཱ་ཡ་ཝི་ཧཱུཾ་ཧཱུཾ་ཕཊ། ཨོཾ་ཡཱ་མ་ནི་ཧཱུཾ་ཧཱུཾ་ཕཊ། ཨོཾ་ཡཀྵི་ནི་ཧཱུཾ་ཧཱུཾ་ཕཊ། ཨོཾ་མ་ཧཱ་བ་ལ་ཧཱུཾ་ཧཱུཾ་ཕཊ། ཨོཾ་ཨ་
ཙ་ལ་ཧཱུཾ་ཧཱུཾ་ཕཊ། ཨོཾ་ཊཀྐི་རཱ་ཛ་ཧཱུཾ་ཧཱུཾ་ཕཊ། ཨོཾ་ནཱི་ལ་དཎྚ་ཧཱུཾ་ཧཱུཾ་ཕཊ། ཨོཾ་སུཾ་བྷ་རཱ་ཛཿ་ཧཱུཾ་ཧཱུཾ་ཕཊ། ཨོཾ་རོ་ཏྲ་ཡ་ཀྵི་ཧཱུཾ་ཧཱུཾ་ཕཊ། ཨོཾ་བདྲ་ཤྲིཾ་ཁ་ལཱི་ཧཱུཾ་ཧཱུཾ་ཕཊ། ཨོཾ་ཙུ་ནྡ་ཧཱུཾ་ཧཱུཾ་
ཕཊ༑ ཨོཾ་བྲི་ཀུ་ཊི་ཧཱུཾ་ཧཱུཾ་ཕཊ། ཨོཾ་མ་རི་ཙི་ཧཱུཾ་ཧཱུཾ་ཕཊ། ཨོཾ་པྲ་ཏྱ་ཀ་མཱ་ས་བཧེ་དེན་ཥ་ཥྛི་ཨུ་ཏྟ་ར་ཏྲི་ཤ་ཏ་བཛྲ་ཏི་ཐི་དེ་ཝཱི་ཧཱུཾ་ཧཱུཾ་ཕཊ། ཨོཾ་ཥ་ད་ཏྲི་ཤ་ཏ་བྲ་ཏི་ཙྪ་ཧཱུཾ་ཧཱུཾ་ཕཊ་
ཨོཾ་བཛྲ་ཛ་ཡ་ཧཱུཾ་ཧཱུཾ་ཕཊ། ཨོཾ་བཛྲ་བི་ཛྲ་ཡ་ཧཱུཾ་ཧཱུཾ་ཕཊ། ཨོཾ་བཛྲ་པདྨ་ཧཱུཾ་ཧཱུཾ་ཕཊ། ཨོཾ་བཛྲ་ཀ་རྐོ་ཊ་ཧཱུཾ་ཧཱུཾ་ཕཊ། ཨོཾ་བཛྲ་བ་སུ་ཀེ་ཧཱུཾ་ཧཱུཾ་ཕཊ། ཨོམ་བཛྲ་ཤཾ་ཁ་པཱ་ལ་ཧཱུཾ་ཧཱུཾ་ཕཊ་
ཨོཾ་བཛྲ་ཨ་ན་ནྟ་ཧཱུཾ་ཧཱུཾ་ཕཊ། ཨོཾ་བཛྲ་ཀུ་ལི་ཀཿ་ཧཱུཾ་ཧཱུཾ་ཕཊ། ཨོཾ་བཛྲ་ཏ་ཀྵ་ཀ་ཧཱུཾ་ཧཱུཾ་ཕཊ། ཨོཾ་བཛྲེ་མཧཱ་པདྨཱ་ཧཱུཾ་ཧཱུཾ་ཕཊ། ཨོཾ་ཤྭ་ན་སྱ་ཧཱུཾ་ཧཱུཾ་ཕཊ། ཨོཾ་ཤུ་ཀར་སྱ་ཧཱུཾ་ཧཱུཾ་ཕཊ་
ཨོཾ་བྱ་གྷྱ་སྱ་ཧཱུཾ་ཧཱུཾ་ཕཊ། ཨོཾ་ཛ་པུ་ཀཱ་སྱཱ་ཧཱུཾ་ཧཱུཾ་ཕཊ། ཨོཾ་ག་རུ་ཊ་སྱ་ཧཱུཾ་ཧཱུཾ་ཕཊ། ཨོཾ་ཨུ་ལུ་ཀ་སྱ་ཧཱུཾ་ཧཱུཾ་ཕཊ། ཨོཾ་གྲི་དྷ་སྱ་ཧཱུཾ་ཧཱུཾ་ཕཊ། ཨོཾ་ཀཱ་ཀཱ་སྱ་ཧཱུཾ་ཧཱུཾ་ཕཊ། ཨོཾ་བཛྲ་
ཨ་ཀྵི་ཧཱུཾ་ཧཱུཾ་ཕཊ། ཨོཾ་ནི་ལ་ཧཱུཾ་ཧཱུཾ་ཕཊ། ཨོཾ་སརྦ་བཧུ་ཏ་ཧཱུཾ་ཧཱུཾ་ཕཊ། ཨོཾ་བཛྲ་ཙཎྚ་ཧཱུཾ་ཧཱུཾ་ཕཊ། ཨོཾ་བཛྲ་སུ་རྱ་ཧཱུཾ་ཧཱུཾ་ཕཊ། ཨོཾ་བཛྲ་མ་ག་ལ་ཧཱུཾ་ཧཱུཾ་ཕཊ། ཨོཾ་བཛྲ་བུ་དྷ་
ཧཱུཾ་ཧཱུཾ་ཕཊ། ཨོཾ་བཛྲ་ཤྲི་ཧ་ས་པ་ཏིཿ་ཧཱུཾ་ཧཱུཾ་ཕཊ། ཨོཾ་བཛྲ་ཤུ་ཀྲ་ཧཱུཾ་ཧཱུཾ་ཕཊ། ཨོཾ་བཛྲ་ཤ་ནེ་ཤྩ་རཿ་ཧཱུཾ་ཧཱུཾ་ཕཊ། ཨོཾ་བཛྲ་ཀེ་ཏུཿ་ཧཱུཾ་ཧཱུཾ་ཕཊ། ཨོཾ་རཱ་ཧཱུཾ་ཧཱུཾ་འྷཱུཾ་ཕཊ། ཨོཾ་

[109B] ཨོཾ་བཛྲ་དཧུཾ་བཿ་ཧཱུཾ་ཧཱུཾ་ཕཊ། ཨོཾ་བཛྲ་ཨ་ག་སྟྱ་ཧཱུཾ་ཧཱུཾ་ཕཊ། ཨོཾ་སརྦ་ན་ཀྵ་ཏྲཿ་ཧཱུཾ་ཧཱུཾ་ཕཊ། ཨོཾ་དྭ་ད་ཤ་ར་པི་ཧཱུཾ་ཧཱུཾ་ཕཊ། ཨོཾ་ཤོ་ཊ་ཤ་ཀ་ལཿ་
ཧཱུཾ་ཧཱུཾ་ཕཊ། ཨོཾ་ད་ཤ་དི་ཀ་པཱ་ལ་ཧཱུཾ་ཧཱུཾ་ཕཊ། ཨོཾ་བཛྲ་ན་ནྟི་ཀེ་ཤཱ་ར་ཧཱུཾ་ཧཱུཾ་ཕཊ། ཨོཾ་བཛྲ་མཧཱ་ཀཱ་ལ་ཧཱུཾ་ཧཱུཾ་ཕཊ། ཨོམ་བཛྲ་གྟྞྚ་ཀར་ཎཿ་ཧཱུཾ་ཧཱུཾ་ཕཊ། ཨོཾ་བཛྲ་བཧིཾ་གི་ཎི་ཧཱུཾ་
ཧཱུཾ་ཕཊ། ཨོཾ་སརྦ་ཀྵེ་ཏྲ་བཱ་ལ་ཧཱུཾ་ཧཱུཾ་ཕཊ། ཨོཾ་སརྦ་དུ་ཏཱི་ཧཱུཾ་ཧཱུཾ་ཕཊ། ཨོཾ་ཧ་རི་ཀེ་ཧཱུཾ་ཧཱུཾ་ཕཊ། ཨོཾ་སརྦ་སིདྡྷི་ཧཱུཾ་ཧཱུཾ་ཕཊ། ཨོཾ་དྷརྨ་ཙ་ཀྲཿ་ཧཱུཾ་ཧཱུཾ་ཕཊ། ཨོཾ་བྷ་ཏྲ་གྷ་ཊ་
ཧཱུཾ་ཧཱུཾ་ཕཊ། ཨོཾ་དུན་ཏུ་བཧིཿ་ཧཱུཾ་ཧཱུཾ་ཕཊ། ཨོཾ་བཧོ་དཧི་བྲི་ཀྵ་ཧཱུཾ་ཧཱུཾ་ཕཊ།  ཅེས་པ་རྣམས་སྐུའི་དཀྱིལ་འཁོར་གྱི་ལྷ་རྣམས་ཀྱི་སྔགས་སོ། །གཏོར་མ་འབུལ་ཚུལ་སྔར་གྱི་བསྡུས་པ་ལྟར་བྱའོ།།    ༈    །།།
༄༅།  །རྣལ་འབྱོར་གྱི་རྒྱུད་རྩ་རྒྱུད་དེ་ཉིད་འདུས་པ་ལས་བཤད་པའི་རྡོར་དབྱིངས་ལྷ་ལྔ་བཅུ་ང་གསུམ་གྱི་སྒྲུབ་ཐབས་ནི།  རང་ཉིད་སྐད་ཅིག་གིས་བཅོམ་ལྡན་འདས་རྣམ་པར་སྣང་མཛད་རྡོ་རྗེ་དབྱིངས་
ཀྱི་སྐུར་བཞེངས་པར་གྱུར།  རྡོ་རྗེ་གནོད་སྤྱིན་གྱི་སྔགས་  ཨོཾ་བཛྲ་ཡཀྵ་ཧཱུཾ།  ཞེས་པ་ལས་སྔགས་སོ། །བསང་སྦྱང།  སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་
ཆེ་བའི་ནང་དུ་ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་གཏོར་དངས་ཤིང་ཐོགས་པ་མེད་པ་ཟག་པ་མེད་པའི་བདེ་བ་ཁྱད་པར་ཅན་སྐྱེད་པར་གྱུར། ཨོཾ་
ཨ་ཀ་རོ་མུ་ཁཾ་སརྦ་དྷརྨ་ཎཾ་ཨ་དྱ་ནུད་པན་ན་ཏྭ་ཏྟ་ཨོཾ་ཨཱ་ཧཱུཾ་ཕཊ་སཱ་ཧཱ།  ཞེས་པའི་སྔགས་གསུམ་གྱིས་བྱིན་གྱིས་བརླབ།  མགོན་པོ་ཀུན་གཤེགས་གདན་ལ་བཞུགས། །ད་ལྟ་

[110A]༄༅། །སྙིགས་མ་ལྔ་ཡི་དུས། །གཤེགས་ཤིང་བཞུགས་པའི་གནས་ངན་ཡང། །ཤཱ་ཀྱའི་བསྟན་པ་བསྲུང་བ་དང། །བདག་ཅག་རྣམས་ལ་
ཕན་གདགས་ཕྱིར། །གནས་འདི་ཉིད་དུ་གཤེགས་སུ་གསོལ། །ཨེ་ཧྱོ་ཧ་ད་ཤ་དི་ཀ་ལོ་ཀ་པཱ་ལ་ས་པཱ་རི་ཝ་ར་ས་མ་ཡེ་སཱ་ཧཱ།  ཞེས་པས་སྤྱན་དྲངས་ ། ཨོཾ་ད་ཤ་དི་ཀ་ལོ་ཀ་
པཱ་ལ་ས་པཱ་རི་ཝ་ར་ཨྲྒྷཾ་པྲ་ཏི་ཙྪ་སཱ་ཧཱ།  ཞེས་སོགས་ཀྱིས་མཆོད་ ། ཕྱོགས་སྐྱོང་བཅོ་ལྔ་འཁོར་བཅས་གྱི།  ཞེས་པ་ནས་ ། བགེགས་མེད་འགྲུབ་པའི་འཕྲིན་ལས་མཛོད།  ཅེས་
ལས་བཅོལ། མཆོད་པ་རྣམས་བསང་སྦྱང།  སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་མཆོད་ཡོན། ཞབས་
བསིལ། མེ་ཏོག་བདུག་སྤོས། སྣང་གསལ། དྲི་ཆབ། ཞལ་ཟས། རོལ་མོ། རྣམས་དངས་ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར། ཨོཾ་
ཨྲྒྷཾ་ཨཱ་ཧཱུཾ།  ཞེས་པ་ནས།  ཨོཾ་བཛྲ་ཤཔྟ་ཨཱ་ཧཱུཾ།  ཞེས་པའི་བར་གྱིས་བྱིན་གྱིས་བརླབ་ ། རང་བསྒོམ་བྱའི་དཀྱིལ་འཁོར་གྱི་གཙོ་བོར་གསལ་བའི་ཐུགས་ཀའི་ས་བོན་གྱི་འོད་
ཟེར་གྱིས་བསྒོམ་བྱའི་དཀྱིལ་འཁོར་གྱི་ལྷ་ཚོགས་ལ་སངས་རྒྱད་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་མདུན་གྱི་ནམ་མཁར་སྤྱན་དྲངས། སངས་རྒྱས་ཀུན་གྱི་རང་
བཞིན་སྐུ། ། ཞེས་པ་ནས་ ། དཀྱིལ་འཁོར་ལྷ་ཚོགས་རྣམས་ལ་འདུད། ཨོཾ་སྲྦ་ཏ་ཐཱ་ག་ཏ་ཨྲྒྷཾ་ ནས་  ཤཔྟཱི་ བར་གྱིས་མཆོད་  བདག་དང་སེམས་ཅན་ཐམས་ཅད་ཀྱི།  ཞེས་པ་ནས་

[110B] །དཀོན་མཆོག་གསུམ་ལ་བདག་སྐྱབས་མཆི།  ཞེས་པ་ནས།  འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་སེམས་ཅན་ཐམས་
ཅད་བདེ་བ་དང།  ཞེས་པ་ནས།  བཏང་སྙོམས་ལ་གནས་པར་གྱུར་ཅིག་ཚོགས་ཞིང་རྣམས་རང་གནས་སུ་གཤེགས་པར་གྱུར།  སྦྱང།  སྟོང་པའི་ངང་ལས་སྐད་ཅིག་
གིས་བཅོམ་ལྡན་འདས་རྣམ་སྣང་རྡོ་རྗེ་དབྱིངས་ཀྱི་རྟེན་དང་བརྟེན་པའི་དཀྱིལ་འཁོར་ཡོངས་སུ་རྫོགས་པར་གྱུར་པ་ནི། རྡོ་རྗེའི་ས་གཞི།  ཞེས་པ་ནས།  ཐུན་མོང་པའི་སྲུང་
འཁོར་གྱི་དབུས་སུ་གླིང་དང་ཉེ་བའི་གླིང་ཕྲན་དང། རྒྱ་མཚོ་བདུན་ལ་སོགས་པས་ཡོངས་སུ་བསྐོར་བའི་རི་རབ་ཀྱི་སྟེང་དུ་སྣ་ཚོགས་པདྨ་ལ་གནས་པའི་སྣ་ཚོགས་རྡོ་རྗེའི་ལྟེ་བར་
རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་མཚན་ཉིད་ཐམས་ཅད་ཡོངས་སུ་རྫོགས་པ། ཕྱི་ནས་རིམ་པ་བཞིན་སྔོ་ལྗང་དམར་སེར་དཀར་བའི་རྩེག་པ་རིམ་པ་
ལྔས་བསྐོར་བའི་ནང་གི་ཤར་སྔོ་ལྷོ་ལྗང་ནུབ་དམར་བྱང་སེར་དབུས་དཀར་བའི་དབུས་ལེའུ་ཚེ་དགུ་པའི་དབུས་སུ་སེང་གེ་ཤར་དུ་གླང་པོ་ཆེ། ལྷོར་རྟ་མཆོག་ནུབ་ཏུ་རྨ་
བྱ༑ བྱང་དུ་མཁའ་ལྡིང་གིས་བཏེག་པའི་རིན་པོ་ཆེའི་ཁྲིའི་སྟེང་དུ་སྣ་ཚོགས་པདྨའི་ལྟེ་བ་དང་ཕྱོགས་ཀྱི་འདབ་མ་རྣམས་ལ་ཟླ་བའི་གདན། དབུས་ཀྱི་པདྨའི་ལྟེ་བར། བདག་
ཉིད་བཅོམ་ལྡན་འདས་རྣམ་པར་སྣང་མཛད་སྐུ་མདོག་དཀར་པོ་ཞལ་བཞི་ཕྱག་བརྒྱད་པ། རྩ་བའི་ཞལ་དཀར། གཡས་སེར། གཡོན་ལྗང། རྒྱབ་དམར་བ། ཕྱག་

[111A]༄༅། །དང་པོ་གཉིས་ཀྱིས་རྡོ་རྗེ་དང་བཅས་པའི་བྱང་ཆུབ་མཆོག་གི་ཕྱག་རྒྱ། དེའི་འོག་མ་གཉིས་ཀྱིས་ཏིང་ངེ་འཛིན་གྱི་ཕྱག་རྒྱ་མཛད་པ། གསུམ་
པ་གཉིས་ཀྱིས་བགྲང་ཕྲེང་དང་འཁོར་ལོ། །བཞི་པ་གཉིས་ཀྱིས་མདའ་དང་གཞུ་འཛིན་པ། དབུ་སྐྲ་རལ་པའི་ཐོར་ཅོག་དང་རྣམ་སྣང་ལ་སོགས་པའི་སངས་རྒྱས་
ལྔས་སྤྲས་པའི་རིན་པོ་ཆེའི་ཅོད་པན་ཅན་ནོ། །རིན་པོ་ཆེ་སྣ་ཚོགས་པའི་རྒྱན་དང་ལྷ་རྫས་ཀྱི་ན་བཟའ་ཅན། རྡོ་རྗེའི་སྐྱིལ་ཀྲུང་གིས་བཞུགས་པའོ། །ཕྱོགས་
ཀྱི་འདབ་མ་རྣམས་ལ། ཤར་དུ་སེམས་མ་རྡོ་རྗེ་མ་སྔོན་མོ། །གཡས་པས་རྡོ་རྗེ་རྩེ་ལྔ་པ་དམར་པོ་འཛིན་ཅིང། གཡོན་སྡིགས་འཛུབ་དང་བཅས་པའི་ཞགས་
པ་འཛིན་པ། ལྷོར་རིན་ཆེན་རྡོ་རྗེ་མ་སེར་མོ་གཡས་པས་རིན་པོ་ཆེའི་རྩེ་མོར་རྡོ་རྗེ་རྩེ་ལྔ་པས་མཚན་པ་འཛིན་ཅིང། གཡོན་པས་སྡིག་འཛུབ་མཛད་པ། ནུབ་ཏུ་ཆོས་
ཀྱི་རྡོ་རྗེ་མ་དམར་མོ། །ཕྱག་གཉིས་ཀྱི་གཡས་པས་རྡོ་རྗེ་རྩེ་ལྔ་པས་མཚན་པའི་པདྨར་དབ་བརྒྱད་དཀར་དམར་དང། གཡོན་པས་པདྨ་འཛིན་པ། བྱང་དུ་ལས་ཀྱི་
རྡོ་རྗེ་མ་ལྗང་ཁུ་གཡས་ཁ་དོག་ལྔ་པའི་སྣ་ཚོགས་རྡོ་རྗེ་རྩེ་མོ་བཅུ་གཉིས་པ་འཛིན་ཅིང། གཡོན་སྡིགས་འཛུབ་མཛད་པ། ཤར་གྱི་ཁྲིའི་སྟེང་དུ་པདྨའི་ལྟེ་བར་མི་བསྐྱོད་པ་སྔོན་
པོཿ་ཡས་གུང་མོས་རྡོ་རྗེ་རྩེ་ལྔ་པ་སྔོན་པོ་དང་བཅས་པས་ས་གནོན་དང། གཡོན་མཉམ་བཞག་མཛད་པ། འདབ་མ་ལ་ཤར་དུ་རྡོ་རྗེ་སེམས་དཔའ་དཀར་པོ། །

[111B] གཡོན་དྲིལ་བུ་དཀུར་བརྟེན་པ། ལྷོར་རྡོ་རྗེ་རྒྱལ་པོ་སེར་པོ་གཡས་ལྕགས་ཀྱུ་དང་གཡོན་
ཞགས་པ་འཛིན་པ། བྱང་དུ་རྡོ་རྗེ་ཆགས་པ་དམར་པོ་མདའ་གཞུ་འཛིན་པ། ནུབ་ཏུ་རྡོ་རྗེ་ལེགས་པ་ལྗང་ཁུ་ཕྱག་གཉིས་ཀྱིས་རྡོ་རྗེ་དང་བཅས་པས་ཐུགས་ཁར་ལེགས་
སོ་སྟེར་བའི་ཚུལ་མཛད་པ། ལྷོའི་ཁྲིའི་སྟེང་དུ་པདྨའི་ལྟེ་བར་རིན་འབྱུང་སེར་པོ་གཡས་གུང་མོས་རྡོ་རྗེས་མཚན་པའི་རིན་པོ་ཆེ་བཟུང་ནས་མཆོག་སྦྱིན་གྱི་ཕྱག་རྒྱ་དང། གཡོན་
མཉམ་བཞག་མཛད་པ། འདབ་མལ་ཤར་དུ་རྡོ་རྗེ་རིན་ཆེན་སེར་པོ་གཡས་རྡོ་རྗེའི་ཁུ་ཚུར་གྱིས་མཐའ་གཉིས་སུ་རྡོ་རྗེས་མཚན་པའི་རིན་པོ་ཆེའི་ཕྲེང་ཕྲེང་བ་དབྲལ་བར་འཇོག་ཅིང་
གཡོན་དྲིལ་བུ་དཀུར་བརྟེན་པ། ལྷོར་རྡོ་རྗེ་གཟི་བརྗིད་དམར་པོ་ཕྱག་གཉིས་ཀྱིས་ཉི་མའི་དཀྱིལ་འཁོར་ཐུགས་ཁར་འཛིན་པ། བྱང་དུ་རྡོ་རྗེ་རྒྱལ་མཚན་ལྗང་ཁུ་ཕྱག་
གཉིས་ཀྱིས་ཡིད་བཞིན་གྱི་ནོར་བུའི་རྒྱལ་མཚན་འཛིན་ཅིང་དཔུང་པ་གཡོན་ཕྱོགས་སུ་ཕྱར་བ། ནུབ་ཏུ་རྡོ་རྗེ་བཞད་པ་དཀར་པོ་ཕྱག་གཉིས་ཀྱིས་རྡོ་རྗེས་མཚན་པའི་
སོའི་ཕྲེང་བ་ཞལ་གྱི་གྲང་འཛིན་པའོ། །ནུབ་གྱི་ཁྲིའི་སྟེང་དུ་པདྨའི་ལྟེ་བར་སྣང་བ་མཐའ་ཡས་དམར་པོ། །ཕྱག་གཉིས་ཀྱིས་ཏིང་ངེ་འཛིན་གྱི་ཕྱག་རྒྱ་མཛད་པའི་སྟེང་
ན་གཡས་པའི་གུང་མོས་རྡོ་རྗེས་མཚན་པའི་པདྨ་འཛིན་པ། འདབ་མ་ལ་ཤར་དུ་རྡོ་རྗེ་ཆོས་དཀར་དམར་གཡོན་བསྙེམས་པ་དང་བཅས་པས་པདྨའི་ཡུ་བ་འཛིན་ཅིང་

[112A]༄༅། །གཡས་པས་ཁ་འབྱེད་པར་མཛད་པ། ལྷོར་རྡོ་རྗེ་རྣོན་པོ་སྔོན་པོ་གཡས་རལ་གྲི་འཕྱར་ཞིང། གཡོན་ཐུགས་ཁར་ཤེར་ཕྱིན་གྱི་པོ་ཏི་
འཛིན་པ། བྱང་དུ་རྡོ་རྗེ་རྒྱུ་སེར་པོ་གཡས་པའི་གུང་མོས་གཡོན་པར་གནས་པའི་འཁོར་ལོ་རྩིབས་བརྒྱད་པ་བསྐོར་བའི་ཚུལ་གྱིས་འཛིན་པ། ནུབ་ཏུ་རྡོ་རྗེ་སྨྲ་བ་དམར་
པོ་གཡས་རྡོ་རྗེ་རྩེ་གཅིག་པ་ལྟ་བུའི་ལྕེ་དང་གཡོན་དུང་འཛིན་པའོ། །བྱང་གི་ཁྲིའི་སྟེང་དུ་པདྨའི་ལྟེ་བར་དོན་གྲུབ་ལྗང་ཁུ། གཡས་པའི་གུང་མོས་སྣ་ཚོགས་རྡོ་རྗེ་དང་
བཅས་པས་སྐྱབས་སྦྱིན་དང། གཡོན་མཉམ་བཞག་མཛད་པ། འདབ་མ་ལ་ཤར་དུ་རྡོ་རྗེ་ལས་ལྗང་ཁུ། གཡས་སྣ་ཚོགས་རྡོ་རྗེ་རྩེ་མོ་བཅུ་གཉིས་པ་
ཐུགས་ཁར་བསླང་བའི་ཚུལ་གྱིས་འཛིན་ཅིང། གཡོན་དེས་ཡུ་བ་བྱས་པའི་དྲིལ་བུ་དཀུར་བརྟེན་པ། ལྷོར་རྡོ་རྗེ་བསྲུང་བ་སེར་པོ་ཕྱག་གཉིས་ཀྱིས་རྡོ་རྗེའི་གོ་ཆ་
འཛིན་པ། བྱང་དུ་རྡོ་རྗེ་གནོད་སྦྱིན་ནག་པོ་ཕྱག་གཉིས་ཀྱིས་རྡོ་རྗེས་མཚན་པའི་མཆེ་བ་ཞལ་གྱི་གྲྭ་གཉིས་སུ་འཛིན་པས་གདུག་པ་ཅན་རྣམས་སྡིགས་པར་མཛད་པ་
ནུབ་ཏུ་རྡོ་རྗེ་ཁུ་ཚུར་སེར་པོ་དམ་ཚིག་གི་རྡོ་རྗེ་ཁུ་ཚུར་གཉིས་ཀྱི་བར་དུ་རྡོ་རྗེ་རྩེ་ལྔ་པ་བསྔམས་པ། དབུས་ཀྱི་གཞལ་ཡས་ཁང་གི་གྲྭ་བཞིའི་ཤར་ལྷོར་སྒེག་མོ་དཀར་མོ་
ཕྱག་གཉིས་རྡོ་རྗེ་བཟུང་ནས་བསྙེམས་པའི་ཚུལ་གྱིས་ཁུ་ཚུར་དཀུར་བརྟེན་པ། ལྷོ་ནུབ་ཏུ་ཕྲེང་བ་མ་སེར་མོ་ཕྱག་གཉིས་ཀྱིས་རིན་པོ་ཆེའི་ཕྲེང་བ་འཛིན་པ། ནུབ་བྱང་དུ་

[112B] བྱང་ཤར་དུ་གར་མ་ལྗང་ཁུ་ཕྱག་གཉིས་ཀྱིས་རྡོ་རྗེ་རྩེ་གསུམ་པ་གཉིས་བཟུང་ནས་གར་བྱེད་པ། དབུས་ཀྱི་གཞལ་
ཡས་ཁང་གི་ཕྱི་རོལ་གྱི་ལྷ་སྣམ་ལ་ཤར་དུ་བྱམས་པ། མཐོང་བ་དོན་ཡོད་ངན་སོང་ཀུན་འདྲེན། མྱ་ངན་དང་མུན་པ་ཐམས་ཅད་ངེས་པར་འཇོམས་པའི་བློ་གྲོས་བཞི་མི་
བསྐྱོད་པ་ལྟ་བུ། ལྷོར་སྤོས་ཀྱི་གླང་པོ། དཔའ་བར་འགྲོ་བ། ནམ་མཁའ་མཛོད། ཡེ་ཤེས་ཏོག་བཞི་རིན་འབྱུང་ལྟ་བུ། ནུབ་ཏུ་འོད་དཔག་མེད། ཟླ་
འོད། བཟང་སྐྱོད། དྲ་བ་ཅན་གྱི་འོད་བཞི་འོད་དཔག་མེད་ལྟ་བུ། བྱང་དུ་རྡོ་རྗེ་སྙིང་པོ། །བློ་གྲོས་མི་ཟད་པ། སྤོབས་པ་བརྩེགས་པ། ཀུན་དུ་བཟང་པོ་
བཞི་དོན་གྲུབ་ལྟ་བུ། འཚམས་བཞིའི་ཤར་ལྷོར་བདུག་སྤོས་མ་དཀར་མོ་སྤོས་སྣོད་འཛིན་པ། ལྷོ་ནུབ་ཏུ་མེ་ཏོག་མ་སེར་མོ་མེ་ཏོག་གི་ཕྲེང་བ་འཛིན་པ། ནུབ་
བྱང་དུ་མར་མེ་མ་དམར་སྐྱ་མར་མེའི་སྡོང་བུ་འཛིན་པ། བྱང་ཤར་དུ་དྲི་ཆབ་མ་ལྗང་ཁུ་དྲིའི་དུང་ཆོས་འཛིན་པ། ཤར་སྒོར་རྡོ་རྗེ་ལྕགས་ཀྱུ་དཀར་པོ་ལྕགས་ཀྱུ་འཛིན་པ་
ལྷོ་སྒོར་རྡོ་རྗེ་ཞགས་པ་སེར་པོ་ཞགས་པ་འཛིན་པ། ནུབ་སྒོར་རྡོ་རྗེ་ལྕགས་སྒྲོག་དམར་པོ་ལྕགས་སྒྲོག་འཛིན་པ། བྱང་སྒོར་རྡོ་རྗེ་འབེབས་པ་ལྗང་ཁུ་རྡོ་རྗེས་མཚན་
པའི་དྲིལ་བུ་འཛིན་པ། གཙོ་འཁོར་ཐམས་ཅད་དབུ་སྐྲ་རལ་པའི་ཐོར་ཅོག་དང་རིན་པོ་ཆེའི་ཅོད་པན་ཅན། རིན་པོ་ཆེའི་རྒྱན་གྱིས་བརྒྱན་ཅིང། ལྷ་རྫས་ཀྱི་ན་བཟའ་

[113A]༄༅། །གསོལ་བ། དེ་བཞིན་གཤེགས་པ་ལྔ་རྡོ་རྗེའི་སྐྱིལ་ཀྲུང་དང། འཁོར་གྱི་ལྷ་གཞན་ཐམས་ཅད་སེམས་དཔའི་སྐྱིལ་དཀྲུང་གིས་བཞུགས་
པ༑ ནང་གི་གྲྭ་བཞི་དང། ཕྱིའི་ལྷ་སྣམ་དང། སྒོ་དང་འཚམས་སུ་གནས་པའི་ལྷ་ཐམས་ཅད་སྣ་ཚོགས་པདྨ་དང་ཟླ་བའི་གདན་ལ་བཞུགས་པ། གཙོ་བོ་མ་
གཏོགས་པའི་ལྷ་ཐམས་ཅད་ཞལ་གཅིག་ཕྱག་གཉིས་པ། གཙོ་འཁོར་ཐམས་ཅད་ཉི་མའི་འོད་ཟེར་ཅན་ནོ། །གཙོ་བོ་ལ་རང་འདྲའི་རྡོར་སེམས། མི་བསྐྱོད་པ་སོགས་
བཞི་ལ་རྣམ་སྣང། སེམས་མ་རྡོ་རྗེ་མ་རྡོ་རྗེ་སེམས་དཔའ་སོགས་བཞི། སྒེག་མོ། བདུག་པ་མ། བྱམས་པ་སོགས་བཞེ། རྡོ་རྗེ་ལྕགས་ཀྱུ་རྣམས་ལ་མི་བསྐྱོད་
པ༑ རིན་ཆེན་རྡོ་རྗེ་མ། རྡོ་རྗེ་རིན་ཆེན་སོགས་བཞི། འཕྲེང་བ་མ། མེ་ཏོག་མ། སྤོས་ཀྱི་གླང་པོ་སོགས་བཞི། རྡོ་རྗེ་ཞགས་པ་རྣམས་ལ་རིན་འབྱུང། ཆོས་
ཀྱི་རྡོ་རྗེ་མ། རྡོ་རྗེ་ཆོས་རབ་སོགས་བཞི། གླུ་མ། མར་མེ་མ། འོད་དཔག་མེད་སོགས་བཞི། རྡོ་རྗེ་ལྕགས་སྒྲོག་རྣམས་ལ་སྣང་མཐའ། ལས་ཀྱི་རྡོ་རྗེ་མ། རྡོ་རྗེ་
ལས་སོགས་བཞི། གར་མ། དྲི་ཆབ་མ། རྡོ་རྗེ་སྙིང་པོ་སོགས་བཞི། རྡོ་རྗེ་འབེབས་པ་རྣམས་ལ་དོན་གྲུབ་ཀྱིས་དབུ་བརྒྱན། གཙོ་བོའི་ཐུགས་ཁར་ཟླ་བ་ལ་ཨ་
དཀར་པོས་མཚན་པར་གྱུར།  སྔགས་ནི།  ཨོཾ་སརྦ་ཏ་ཐཱ་ག་ཏ་མྷཱ་ཡོ་གི་ཤྭ་ར་ཧཱུཾ།  ཞེས་པ་གཙོ་བོའི་སྙིང་པོའོ།  ཨོཾ་བཛྲ་སཏ་ཧཱུཾ། ཨོཾ་བཛྲ་རཏྣ་ཧཱུཾ། ཨོཾ་བཛྲ་དྷ་རྨ་ཧཱུཾ་

[113B]  ཞེས་པ་ནི། དེ་བཞིན་གཤེགས་པ་བཞིའི་འོ།  །ཨོཾ་བཛྲ་སཏ་ཧཱུཾ། ཨོཾ་བཛྲ་རཱ་ཛ་ཛ། ཨོཾ་བཛྲ་རཱ་ག་ཧོཿ་ཨོཾ་བཛྲ་སཱ་དཧུ་སཱ། ཨོཾ་བཛྲ་ཏྣ་ཨོཾ། ཨོཾ་བཛྲ་ཏེ་
ཛ་ཨཿ་ཨོཾ་བཛྲ་ཀེ་ཏུ་ཏྲཾ། ཨོཾ་བཛྲ་ཧཱ་ས་ཧཾ། ཨོཾ་བཛྲ་དྷརྨཱ་ཧྲིཿ་ཨོཾ་བཛྲ་ཏཱི་ཀྵྞ་དྷཾ། ཨོཾ་བཛྲ་ཧེ་ཏུ་མཾ། ཨོཾ་བཛྲ་བྷ་ཥ་རཾ། ཨོཾ་བཛྲ་ཀརྨ་ཀཾ་ཨོཾ་བཛྲ་རཀྵ་ཧཾ་
ཨོཾ་བཛྲ་ཡཀྵ་ཧཱུཾ། ཨོཾ་བཛྲ་སནྡྷི་བཾ། ཨོཾ་བཛྲ་ལཱསྱ་ཧཱུཾ། ཨོཾ་བཛྲ་མ་ལེ་ཏྲཾ། ཨོཾ་བཛྲ་གི་རྟི་ཧྲིཿ་ཨོཾ་བཛྲ་ནི་རྟི་ཨཱ་ཨོཾ་བཛྲ་དཧུ་པེ་ཧཱུཾ། ཨོཾ་བཛྲ་པུཥྤེ་ཏྲཾ་
ཨོཾ་བཛྲ་ཨཱ་ལོ་ཀེ་ཧྲིཿ་ཨོཾ་བཛྲ་གནྡྷེ་ཨཱ་ཨོཾ་བཛྲ་ཨངྐུ་ཤ་ཛཿ་ཨོཾ་བཛྲ་པཱ་ཤ་ཧཱུཾ། ཨོཾ་བཛྲ་སྥོ་ཊ་བཾ། ཨོཾ་བཛྲ་ཨ་བེ་ཤ་ཨཱ་ རྣལ་འབྱོར་རྒྱུད་མན་ཆད་ལ་འདས་གཏོར་མ་བཤད་
 ཅིང་ཕྱོགས་སྐྱོང་སོགས་ལ་ཆ་གསུམ་གཏོར་མ་གཏོང། གཞན་ནམས་སྔར་བཞིན།།    ༈    །།ངན་སོང་སྦྱོང་རྒྱུད་ལས་བཤད་པའི་གཙུག་དགུ་ལྷ་སོ་བདུན་མའི་སྒྲུབ་ཐབས་ནི།  རང་ཉིད་སྐད་ཅིག་གིས་བཅོམ་ལྡན་འདས་ཤཱཀྱ་སེང་གེ་
རྣམ་པར་སྣང་མཛད་ཆེན་པོ་སྐུ་མདོག་སེར་པོ་ཞལ་གཅིག་ཕྱག་གཉིས་པའི་སྐུར་བཞེངས་པར་གྱུར།  རྡོ་རྗེ་འབེབས་བའི་སྔགས།  ཨོཾ་སརྦ་བིད་སརྦ་ཨ་བ་ཡ་ག་ཏི་ག་ཧ་ན་བི་
ཤོ་དྷ་ནེ་ཧཱུཾ་ཧོ་ཕཊ།  ཅེས་པ་ལས་སྔགས་སོ། །སྔོན་འགྲོ་ནས་ཚོགས་ཞིང་གི་བར་རྡོར་དབྱིངས་དང་འདྲ།  སྟོང་པའི་ངང་ལས་སྐད་ཅིག་གིས་བཅོམ་ལྡན་འདས་ཤཱཀྱ་སེང་གེ་རྣམ་པར་སྣང་མཛད་ཆེན་
པོའི་རྟེན་དང་བརྟེན་པའི་དཀྱིལ་འཁོར་ཐམས་ཅད་ཡོངས་སུ་རྫོགས་པར་གྱུར་ནི། རྡོ་རྗེས་གཞི།  ཞེས་པ་ནས།  ཐུན་མོང་བའི་སྲུང་འཁོར་གྱི་དབུས་སུ་འབྱུང་བཞི་རི་རབ་

[114A]༄༅། །ཀྱི་སྟེང་དུ་སྣ་ཚོགས་པདྨ་དང་ཉི་མ་ལ་གནས་པའི་སྣ་ཚོགས་རྡོ་རྗེའི་ལྟེ་བར་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་མཚན་ཉིད་
ཐམས་ཅད་ཡོངས་སུ་རྫོགས་པ་ཕྱི་ནས་རིམ་པ་བཞིན་དཀར་སྔོ་དམར་ལྗང་སེར་བའི།  ཞེས་པ་ནས།  ནང་གི་ཤར་དཀར་ལྷོ་སྔོ་ནུབ་དམར་བྱང་ལྗང་དབུས་སེར་བའི་
དབུས་སུ་འཁོར་ལོ་རྩིབས་བརྒྱད་པ་སེར་པོ་རྡོ་རྗེའི་ཕྲེང་བ་སྔོན་པོས་བསྐོར་བའི་ལྟེ་བར་སྣ་ཚོགས་པདྨ་ལ་གནས་པའི་སེང་གེའི་ཁྲིའི་སྟེང་དུ་སྣ་ཚོགས་པདྨ་དང་ཟླ་བ། རྩིབས་
བརྒྱད་དང་དེའི་ཕྱི་རོལ་གྱི་གྲྭ་བཞི་དང། དེའི་ཕྱི་རོལ་གྱི་ལྷ་སྣམ་གྱི་ཕྱོགས་བཞི་དང། སྒོ་དང་འཚམས་རྣམས་སུ་སྣ་ཚོགས་པདྨ་དང་ཟླ་བའི་གདན། དབུས་གྱི་
གདན་གྱི་སྟེང་དུ། བདག་ཉིད་སྐད་ཅིག་གིས་བཅོམ་ལྡན་འདས་ཤཱཀྱ་སེང་གེ་སྐུ་མདོག་སེར་པོ་ཞལ་གཅིག་ཕྱག་གཉིས་པ། འཁོར་ལོ་བསྒྱུར་བའི་ཆ་ལུགས་
ཅན༑ ཕྱག་གཉིས་ཀྱིས་ཆོས་འཁོར་གྱི་ཕྱག་རྒྱ་མཛད་པ། རྩིབས་རྣམས་ལ་ཤར་དུ་རྡོ་རྗེ་གཙུག་ཏོར་དཀར་པོ་གཡས་ས་གནོན། གཡོན་མཉམ་བཞག་མཛད་
པ༑ ལྷོར་རིན་ཆེན་གཙུག་ཏོར་སྔོན་པོ་གཡས་མཆོག་སྦྱིན་གཡོན་མཉམ་བཞག་ནུབ་ཏུ་པདྨའི་གཙུག་ཏོར་དམར་པོ་ཏིང་ངེ་འཛིན་གྱི་ཕྱག་རྒྱ་ཅན། བྱང་
དུ་སྣ་ཚོགས་གཙུག་ཏོར་ལྗང་ཁུ་གཡས་སྐྱབས་སྦྱིན་གཡོན་མཉམ་བཞག་མེར་གཙུག་ཏོར་གཟི་བརྗིད་དཀར་ལ་ཅུང་ཟད་དམར་བ། གཡས་ཉི་མའི་དཀྱིལ་

[114B] གཡོན་དཀུར་བརྟེན་པ། བདེན་བྲལ་དུ་གཙུག་ཏོར་རྒྱལ་མཚན་དཀར་ལ་ཅུང་ཟད་ནག་པ་ཕྱག་གཉིས་ཀྱིས་ནོར་བུའི་རྒྱལ་མཚན། རླུང་དུ་
གཙུག་ཏོར་རྣོན་པོ་སྔོ་བསང་གཡས་རལ་གྲི་དང་གཡོན་པོ་ཏི་འཛིན་པ། དབང་ལྡན་དུ་གཙུག་ཏོར་གདུགས་དཀར་དཀར་པོ། །ཕྱག་གཉིས་ཀྱིས་གདུགས་འཛིན་
པ༑ རྡོ་རྗེ་འཕྲེང་བའི་ཕྱི་རོལ་གྱི་ཤར་ལྷོར་སྒེག་མོ་དཀར་མོ་སྙེམས་པའི་ཚུལ་གྱིས་ཁུ་ཚུར་རྐེད་པར་འཇོག་པ། ལྷོ་ནུབ་ཏུ་ཕྲེང་བ་མ་སེར་མོ་རིན་པོ་ཆེའི་ཕྲེང་བ་འཛིན་པ་
ནུབ་བྱང་དུ་གླུ་མ་དམར་མོ་པི་ཝང་འཛིན་པ། བྱང་ཤར་དུ་གར་མ་སྣ་ཚོགས་མདོག་རྡོ་རྗེ་རྩེ་གསུམ་པ་གཉིས་འཛིན་པས་སྤྱི་བོར་གར་མཛད་པ། དེའི་ཕྱི་རོལ་གྱི་ལྷ་སྣམ་
ལ་ཤར་ནས་རིམ་པ་བཞིན་དུ་བྱམས་པ་སེར་པོ་གཡས་པས་གླུ་ཤིང་གི་མེ་ཏོག་དང་གཡོན་པས་སྤྱི་བླུགས་འཛིན་པ། མཐོང་བ་དོན་ཡོད་སེར་པོ་གཡས་སྤྱན་དང་
བཅས་པའི་པདྨ་འཛིན་པ། ངན་སོང་ཀུན་འདྲེན་དཀར་པོ་ཕྱག་གཉིས་ཀྱིས་ལྕགས་ཀྱུ་འཛིན་པ། མྱ་ངན་དང་མུན་པ་ཐམས་ཅད་འཇོམས་པའི་བློ་གྲོས་དཀར་སེར་
གཡས་དབྱུག་པ་འཛིན་པ། ལྷོར་སྤོས་ཀྱི་གླང་པོ་དཀར་ལྗང་གཡས་དྲིའི་དུང་ཕོར་འཛིན་པ། དཔའ་བར་འགྲོ་བ་དཀར་པོ་གཡས་རལ་གྲི་འཛིན་པ། ནམ་མཁའ་
མཛོད་དཀར་སེར་གཡས་པདྨ་ལ་གནས་པའི་ཆོས་ཀྱི་མཛོད་འཛིན་པ། ཡེ་ཤེས་ཏོག་སྔོན་པོ་གཡས་ཡིད་བཞིན་གྱི་ནོར་བུའི་རྒྱལ་མཚན་འཛིན་པ། ནུབ་ཏུ་བདུད་

[115A]༄༅། །རྩིའི་འོང་དཀར་པོ་གཡས་ཅོད་པན་གྱི་སྟེང་དུ་བདུད་རྩིས་གང་བའི་བུམ་པ་འཛིན་པ། ཟླ་བའི་འོད་དཀར་པོ་གཡས་པདྨ་ལ་གནས་པའི་ཟླ་བ་འཛིན་པ་
བཟང་སྐྱོང་དཀར་པོ་གཡས་རིན་པོ་ཆེ་འབར་བ་འཛིན་པ། དྲ་བ་ཅན་གྱི་འོད་དམར་པོ་གཡས་རྡོ་རྗེའི་གུར་འཛིན་པ། བྱང་དུ་རྡོ་རྗེ་སྙིང་པོ་སྔོ་སྐྱ་གཡས་རྡོ་རྗེ་དང་བཅས་པའི་
ཨུཏྤལ་སྔོན་པོ་འཛིན་པ། བློ་གྲོས་མི་ཟད་པ་དཀར་པོ་ཕྱག་གཉིས་ཀྱིས་བདུད་རྩིས་གང་བའི་བུམ་པ་འཛིན་པ། སྤོབས་པ་བརྩེགས་པ་དམར་པོ་གཡས་ཆུ་སྐྱེས་ལ་གནས་
པའི་རིན་པོ་ཆེ་བརྩེགས་པ་བསྣམས་པ། ཀུན་དུ་བཟང་པོ་སེར་པོ་གཡས་རིན་པོ་ཆེའི་སྙེ་མ་འཛིན་པ། བྱམས་པ་ངན་སོང་ཀུན་འདྲེན་བློ་གྲོས་མི་ཟད་པ་ལས་གཞན་པ་
རྣམས་ཀྱི་གཡོན་ཁུ་ཚུར་དཀུར་བརྟེན་པ། ཤར་ལྷོར་མེ་ཏོག་མ་དཀར་མོ་མེ་ཏོག་འཛིན་པ། ལྷོ་ནུབ་ཏུ་བདུག་སྤོས་མ་ནག་མོ་སྤོས་སྣོད་འཛིན་པ། ནུབ་བྱང་དུ་མར་མེ་མ་
དམར་མོ་མར་མེའི་རྐོང་བུ་འཛིན་པ། བྱང་ཤར་དུ་དྲི་ཆབ་མ་ལྗང་ཁུ། དྲིའི་དུང་ཕོར་འཛིན་པ། ཤར་སྒོར་རྡོ་རྗེ་ལྕགས་ཀྱུ་དཀར་པོ་ཕྱག་གཉིས་ཀྱིས་ལྕགས་ཀྱུ་འཛིན་པ། ལྷོ་
སྒོར་རྡོ་རྗེ་ཞགས་པ་སྔོན་པོ་ཕྱག་གཉིས་ཀྱིས་ཞགས་པ་འཛིན་པ། ནུབ་སྐོར་རྡོ་རྗེ་ལྕགས་སྒྲོག་དམར་པོ་ཕྱག་གཉིས་ཀྱིས་རྡོ་རྗེ་ལྕགས་སྒྲོག་འཛིན་པ། བྱང་སྒོར་རྡོ་རྗེ་འབེབས་པ་ལྗང་ཁུ་ཕྱག་
གཉིས་ཀྱིས་རྡོ་རྗེ་དྲིལ་བུ་འཛིན་པ། གཙོ་འཁོར་ཐམས་ཅད་རིན་པོ་ཆེའི་ཅོད་པན་དང་རིན་པོ་ཆེའི་རྒྱན་གྱིས་བརྒྱན་ཅིང་དར་གྱི་ན་བཟས་མཛེས་པ། སེམས་དཔའི་སྐྱིལ་དཀྲུང་གིས་

[115B] གཙོ་བོ་ལ་རང་འདྲའི་རྣམ་པར་སྣང་མཛད། རྡོ་རྗེ་གཙུག་ཏོར་སོགས་བཞི་ལ་རྣམ་སྣང་ཆེན་པོ། ཤར་དང་ཤར་ལྷོ་བ་རྣམས་ལ་རྡོ་རྗེ་གཙུག་ཏོར། ལྷོ་དང་ལྷོ་ནུབ་
བ་རྣམས་ལ་རིན་ཆེན་གཙུག་ཏོར། ནུབ་དང་ནུབ་བྱང་བ་རྣམས་ལ་པདྨ་གཙུག་ཏོར། བྱང་དང་བྱང་ཤར་བ་རྣམས་ལ་སྣ་ཚོགས་གཙུག་ཏོར་གྱིས་རྒྱས་བཏབ། གཙོ་བོའི་ཐུགས་
ཁར་ཟླ་བ་ལ་ཧཱུཾ་ཡིག་སེར་པོས་མཚན་པར་གྱུར།  གཙོ་བོའི་སྔགས་ནི།  ཨོཾ་མུ་ནེ་མུ་ནེ་མཧཱ་མུ་ན་ཡེ་སཱཧཱ།  འཁོར་རྣམས་ཀྱི་སྔགས་ནི།  ཨོཾ་སརྦ་བིད་ཧཱུཾ་ཧཱུཾ། ཨོཾ་སརྦ་བིད་ཏྲཾ་ཏྲཾ། ཨོཾ་
སརྦ་བདེ་ཧྲི་ཧྲི། ཨོཾ་སརྦ་བིད་ཨ་ཨཱ། ཨོཾ་སརྦ་བིད་ཨོཾ། ཨོཾ་སརྦ་བིད་ཧཱུཾ། ཨོཾ་སརྦ་བིད་དཧི་ཕཊ། ཨོཾ་སརྦ་བིད་ཀྲིཾ་ཏྲ་ཐ།  རྡོ་རྗེ་གཙུག་ཏོར་ལ་སོགས་པ་བརྒྱད་ཀྱིའོ་ ། །ཨོཾ་སརྦ་བིད་
མཧཱ་བཛྲེ་དབྷ་ཝདཱ་ན་པ་ར་མི་ཏ་བུ་ཛི་ཧཱུཾ། ཨོཾ་སརྦ་བིད་མཧཱ་བཛྲོད་བྷ་ཝ་ཤཱི་ལ་པཱ་ར་མི་ཏ་པུ་ཛེ་ཊཾ། ཨོཾ་སརྦ་བིད་མཧཱ་བཛྲོད་བྷ་ཝ་ཀྵ་ནྟི་པཱ་ར་མི་ཏ་པུ་ཛེ་ཧྲིཿ་ཨོཾ་སརྦ་བིད་མཧཱ་བཛྲོད་
བྷ་ཝ་དའི་རཡ་པཱ་ར་མི་ཏ་པཱུ་ཛེ་ཨཱ།  སྒེག་པོ་ལ་སོགས་པ་བཞིའོ།  །ཨེཾ་མཻ་ཏྲི་ཧ་ར་ཎ་ཡ་སཱ་ཧཱ། ཨོཾ་ལ་མོ་ཤ་དར་ཤི་ནི་ཧཱུཾ། ཨོཾ་སརྦ་ཨ་བ་ཡ་ཛ་ཧ་སརྦ་ཨ་པ་ཡ་བི་ཤོ་དྷ་ནི་ཧཱུཾ། ཨོཾ་སརྦ་ཤོ་
ཀ་ཏེ་མོ་ནི་གཏན་མ་ཏི་ཧཱུཾ། ཨོཾ་གནྡྷ་ཧ་ཏ་ཧཱུཾ། ཨོཾ་ཤཱུ་རཾ་ག་མེ་ཧཱུཾ། ཨོཾ་ག་ག་ན་གཉྩ་ལོ་ཙ་ནི་ཧཱུཾ། ཨོཾ་ཛྙཱ་ན་ཀེ་ཏུ་ཛྙཱ་ན་པ་ཏི་ཧཱུཾ། ཨོཾ་ཨ་མྲྀ་ཏ་པྲ་བེ་ཨ་མྲྀ་ཏ་བ་ཏི་ཧཱུཾ། ཨོཾ་ཙནྟྲི་པྲ་
བྷ་ཙནྟྲ་བེ་ལོ་ཀ་ཏེ་སཱ་ཧཱ། ཨོཾ་བྷ་ཏྲ་བ་ཏི་བྷ་ཏ་པཱ་ལ་ཧཱུཾ། ཨོཾ་ཛ་ལ་ནི་མཧཱ་ཛ་ལ་ཧཱུཾ། ཨོཾ་བཛྲ་གྷ་བཧེ་ཧཱུཾ། ཨོཾ་ཨ་ཀྵ་ཡེ་ཕུ་ཕུ་ཨཀྵ་ཡེ་ཀརྨ་ཨ་བ་ར་ཎ་བི་ཤོ་དྷ་ནེ་སཱཧཱ། ཨོཾ་

[116A]༄༅། །པྲ་ཏི་བྷ་ཝ་ན་པྲ་ཏི་བྷ་ཝ་ཀུ་ཊེ་སཱཧཱ། ཨོཾ་སམནྟྲ་བྷ་ཏྲ་སཱཧཱ།  སྐལ་བཟང་གི་སེམས་དཔའ་བཅུ་དྲུག་གིའོ། ཁྱམས་པ་ལ་སོགས་པ་སྤྱིའི་སྔགས་ནི།  ཨོཾ་སརྦ་སཾ་སྐར་པ་རི་ཤུ་དཧེ་དྷརྨ་
ཏེ་ག་ག་ན་ས་མུད་ག་ཏེ་སཱ་བྷ་ཝ་བི་ཤུད་དཧེ་མཧཱ་ཡ་ན་པཱ་རི་ཝ་རེ་སཱཧཱ།  ཞེས་པའོ་ ། །ཨོཾ་སརྦ་བིད་ཨ་པ་ཡ་ཤོ་དྷ་ནི་དྷ་མདྷ་མ་དཧུ་པ་ཡདྷྱ་ན་པཱ་ར་མི་ཏ་པཱུ་ཛེ་ཏ་ཧཱུཾ་ཧཱུཾ། ཨོཾ་སརྦ་བིད་སརྦ་དུར་
ག་ཏི་ཀླེ་ཤ་ཚེད་པུཥྤ་ལོ་ཀི་ནི། པྲ་ཛྙཱ་པཱ་ར་མི་ཏ་པུ་ཛེ་ཏྲཾ་ཧཱུཾ་ཕཊ། ཨོཾ་སརྦ་བིད་སརྦ་ཨ་པ་ཡ་ཛྙཱ་ན་ཨ་བ་ལོ་ཀ་ཀ་རི་ཎི་པྲ་ནི་དཧན་པཱ་ར་མི་ཏ་པཱུ་ཛེ་ཧྲི་ཧཱུཾ་ཧཱུཾ་ཕཊ། ཨོཾ་སརྦ་བིད་སརྦ་ཨ་
པ་ཡ་གནྡྷ་ན་ཤ་ཏི་བཛྲ་གྷནྡྷ་ཨུ་པ་ཡ་པཱ་ར་མི་ཏ་པཱུ་ཛེ་ཨཿ་ཧཱུཾ་ཕཊ།  བདུག་སྤོས་མ་ལ་སོགས་པ་བཞིའོ།  །ཨོཾ་སརྦ་བིད་སརྦ་ན་ར་ཀ་ཏི་ཨ་ཀརྵ་ནི་ཧཱུཾ་ཛཿ་ཕཊ། ཨོཾ་སརྦ་བིད་སརྦ་ན་ར་ཀ་ག་
ཏི་ཨུཏྟ་ར་ཎི་ཧཱུཾ་ཧཱུཾ་ཕཊ། ཨོཾ་སརྦ་བིད་སརྦ་ཨ་པ་ཡ་མོ་ཙ་ནི་ཧཱུཾ་བཾ་ཕཊ། ཨོཾ་སརྦ་བིད་སརྦ་ཨ་པཱ་ཡ་ག་ཏི་ག་ཧ་ན་བི་ཤོ་དྡྷ་ནེ་ཧཱུཾ་ཧོཿ་ཕཊ།  སྒོ་བ་བཞི་སྔགས་སོ། །གཞན་ཐམས་ཅད་རྡོར་དབྱིངས་
བཞིན།།  །། ༄༅། །སྒྱུ་འཕྲུལ་དྲ་བའི་རྒྱུད་དང་སློབ་དཔོན་འཇམ་དཔལ་གྲགས་པས་མཚན་བརྗོད་རྣལ་འབྱོར་རྒྱུད་དུ་བཀྲལ་བའི་འགྲེལ་བ་ནས་བཤད་པའི་ཆོས་དབྱིངས་གསུང་དབང་ལྷ་ཉིས་བརྒྱ་ཉེར་གཅིག་གི་སྒྲུབ་ཐབས་ནི།  རང་ཉིད་
སྐད་ཅིག་གིས་བཅོམ་ལྡན་འདས་འཇམ་པའི་དབྱངས་ཆོས་དབྱིངས་གསུང་གི་དབང་ཕྱུག་སྐུ་མདོག་སེར་པོ་ཞལ་གཅིག་ཕྱག་གཉིས་པའི་སྐུར་བཞེངས་པར་གྱུར།  བགེགས་མཐར་
བྱེད་ཀྱི་སྔགས།  ཨོཾ་ཨ་མྲྀ་ཏ་ཀུན་ཊ་ལི་བི་གྷ་ན་ཨ་ན་ཏ་ཀ་ཧཱུཾ།  ཞེས་པ་ལས་སྔགས་སོ། །སྔོན་འགྲོ་ནས་ཚོགས་ཞིང་གི་བར་རྡོར་དབྱིངས་བཞིན།  སྟོང་པའི་ངང་ལས་སྐད་ཅིག་གིས་བཅོམ་ལྡན་འདས་

[116B]  འདིར་ས་བཟང་བའི་སྒྲུབ་དཀྱིལ། རྡོར་འཕྲེང་
མཛས་བརྒྱན་པཎ་ཆེན་གྱི་ལྷན་འཐབས། སྐྱིད་ཤོད་པའི་སྒྲུབ་དཀྱིལ་རྣམས་ལས། ཐུན་མོང་མ་ཡིན་པའི་བསྲུང་འཁོར་མ་བཤད་ཅིང། རྫོགས་འཕྲེང་དང་ཀྲྀ་ཡ་ལས། ཆོས་དབྱིངས་གསུང་གི་དབང་ཕྱུག་གི་དཀྱིལ་འཁོར་ལ་རྡོ་རྗེ་གུར་ལ་སོགས་པ་སྒོམ་པའི་རྣམ་
པར་བཞག་པ་ནི་བཤད་མ་ཐག་པའི་དཀྱིལ་འཁོར་བཞིན་ནོ། །ཁྱད་པར་དུ་གཤིན་རྗེ་གཤེད་ལ་སོགས་པའི་ཁྲོ་བོ་རྣམས་ན་འཆད་པར་འགྱུར་བའི་གཟུགས་ཅན་ནོ། །ཞེས་བསྲུང་འཁོར་དུ་ཁྲོ་བཅུ་འཆད་འགྱུར་ལྟར་འགོད་པའི་ལུགས་གཙག་བཤད་ཀྱང། བཤད་མ་
ཐག་པའི་དཀྱིལ་འཁོར་བཞིན་ནོ། །ཞེས་པའི་དོན་ནི། འདིའི་གོང་དུ་བཤད་མ་ཐག་པ་སྒྱུ་དྲ་འཇམ་རྡོར་གྱི་དཀྱིལ་འཁོར་བཞིན་བསྒོམ་པར་བཤད་པ་ཡིན་ལ། སྒྱུ་ཏྲ་འཇམ་རྡོར་གྱི་སྐབས་སུ་ཁྲོ་བཅུ་སྒོམ་པ་དང། མི་སྒོམ་པའི་ལུགས་གཉིས་བཤད་པའི་
སྒོམ་པའི་ལུགས་ལྟར་བྱེད་ན་ཁྲོ་བཅུ་དེ་དང་མི་འདྲ་བའི་ཁྱད་པར་ཆོས་དབྱིངས་གསུང་དབང་གི་དཀྱིལ་འཁོར་གྱི་ལྷའི་ནང་གི་ཁྲོ་བོ་རྣམས་འགོད་པར་བཤད་པ་ཡིན་ཙང། མི་སྒོམ་པའི་ལུགས་ལྟར་བྱེད་ན། རྫོགས་འཕྲེང་ལས་སྒྱུ་ཏྲ་འཇམ་རྡོར་གྱི་སྐབས་སུ་རྡོ་རྗེའི་གུར་གྱི་
ནང་དུ་རི་རབ་ཀྱི་སྟེང་དུ་སྣ་ཚོགས་པདྨའི་ལྟེ་བར་གནས་པའི་སྣ་ཚོགས་རྡོ་རྗེའི་ལྟེ་བར་གཞལ་ཡས་ཁང་ངོ། །ཞེས་པ་ནི་ཕྱོགས་གཉིས་པའོ། །ཞེས་ཐུན་མོང་བའི་བསྲུང་འཁོར་གྱི་ནང་དུ་རི་རབ་ཀྱི་སྟེང་དུ་སྣ་ཚོགས་པདྨ་ལ་གནས་པའི་སྣ་ཚོགས་རྡོ་རྗེའི་ལྟེ་བར་གཞལ་
ཡས་ཁང་སྒོམ་པར་བཤད་པ་ལྟར་རྡོར་འཕྲེང་གསལ་སྒྲོན་ལས་ཀྱང་ཐུན་མོངས་མ་ཡིན་པའི་བསྲུང་འཁོར་སྒོམ་མི་ནུས་ན་འབྱུང་བཞི་རིམ་པ་རྩེགས་དང་རི་རབ་ཀྱི་སྟེང་དུ་སྣ་ཚོགས་པདྨ་དང་སྣ་ཚོགས་རྡོ་རྗེའི་ལྟ་བར་གཞལ་ཡས་ཁང་སྒོམ་པར་བཤད་པ་བཞིན། འདིར་
ཐུན་མོང་མ་ཡིན་པའི་བསྲུང་འཁོར་མི་སྒོམ་ཀྱང། འབྱུང་བཞི་རི་སྲབ་རྣམས་སྒོམ་དགོས་པས།  འོག་ཏུ་རྡོ་རྗེའི་ས་གཞི།  ཞེས་པ་ཀྣས།  བསྲུང་འཁོར་གྱི་དབུས་སུ་འབྱུང་བཞི་རི་རབ་ཀྱི་སྟེང་དུ་སྣ་ཚོགས་པདྨ་ལ་

[117A]༄༅། །གནས་པའི་སྣ་ཚོགས་རྡོ་རྗེའི་ལྟེ་བ་ཟླུམ་པོའི་སྟེང་དུ་རིན་པོ་ཆེ་སྣ་ཚོགས། མས་གྲུབ་པའི་རྡོ་རྗེ་ལས་ཀྱི་དཀྱིལ་འཁོར་ཟླུམ་པོ་སྒོ་བཞི་པ། ཕྱི་ནས་
རིམ་པ་བཞིན་སྔོ་སེར་དམར་ལྗང་སེར་པའི་རིམ་པ་ལྔ་དང་ལྡན་པའི་རིན་པོ་ཆེའི་རྩིག་པས་བསྐོར་བའི་གཞལ་ཡས་ཁང་མཚན་ཉིད་ཐམས་ཅད་ཡོངས་སུ་རྫོགས་པ། དེའི་ཕྱེད་ཀྱི་
ནང་དུ་ཆོས་ཀྱི་དཀྱིལ་འཁོར་ཕྱི་ནས་རིམ་པ་བཞིན་སྔོ་སེར་དམར་ལྗང་སེར་བའི་རྩིག་པ་ལྔ་དང་ལྡན་པ། དེའི་ཕྱེད་ཀྱི་ནང་དུ་གཟུགས་ཀྱི་དཀྱིལ་འཁོར་ཕྱི་ནས་རིམ་པ་བཞིན་སྔོ་དཀར་སེར་
བའི་རྩིག་པ་གསུམ་དང་ལྡན་པ། དེའི་ཕྱེད་ཀྱི་ནང་དུ་རྩ་བའི་དཀྱིལ་འཁོར་རིན་པོ་ཆེ་དཀར་པོའི་རྩིག་པ་གཅིག་དང་ལྡན་པ། དཀྱིལ་འཁོར་ནང་མ་གསུམ་ཀའང་གྲུ་བཞི་སྒོ་བཞི་རྟ་བབས་
སོགས་ཕྱིའི་རྒྱན་དང་མཆོད་པ་མ་གཏོགས་ཕ་གུ་ལ་སོགས་པའི་རྒྱན་ཐམས་ཅད་དང་ལྡན་པ། རྩ་བའི་དཀྱིལ་འཁོར་གྱི་ནང་གི་ཤར་སྔོ་ལྷོ་སེར་ནུབ་དམར་བྱང་ལྗང་དབུས་དཀར་བའི་ལྟེ་བར་
ལེའུ་ཚེ་དགུའི་དབུས་སུ་སྣ་ཚོགས་པདྨའི་ལྟེ་བ་དང་འདབ་མ་རྣམས་ལ། སེང་གེའི་ཁྲི་དང་པདྨ་དང་ཟླ་བའི་གདན་རེ་རེ། དེ་རྣམས་ཀྱི་སྟེང་དུ་དབུས་སུ་རང་ཉིད་བཅོམ་ལྡན་འདས་འཇམ་
པའི་དབྱངས་ཆོས་དབྱིངས་གསུང་གི་དབང་ཕྱུག་སྐུ་མདོག་སེར་པོ། །ཞལ་བཞིའི་རྩ་བའི་ཞལ་སེར། གཡས་སྔོ། །གཡོན་དཀར། རྒྱབ་དམར་བ། ཕྱག་བརྒྱད་ཀྱི་དང་པོ་གཉིས་ཀྱིས་ཆོས་འཆད་ཀྱི་ཕྱག་རྒྱ་མཛད་པ། གཡས་ལྷག་མ་རྣམས་ཀྱིས་རལ་གྲི། མདའ། རྡོ་རྗེ། གཡོན་ལྷག་མ་རྣམས་ཀྱིས་ཤེར་ཕྱིན་གྱི་པོ་ཏི། གཞུ། རྡོ་རྗེས་མཚན་པའི་

[117B] ཨིནྟྲ་ནི་ལ་ལྟ་བུའི་གཙུག་ཕུད་དང་ལྡན་པ། རྡོ་རྗེ་དང་རིན་པོ་ཆེ་དང་པདྨ་དང་སྣ་ཚོགས་རྡོ་རྗེའི་འཕྲེང་བའི་ཅོད་པན་གྱི་སྟེང་དུ་སངས་རྒྱས་ལྔ་དང་རིན་པོ་ཆེའི་ཅོད་པན་ཅན་
རིན་པོ་ཆེ་སྣ་ཚོགས་ཀྱི་རྒྱན་དང་ན་བཟའ་སྣ་ཚོགས་བསྣམས་པ་སྒེགས་པ་ལ་སོགས་པའི་ཉམས་དང་ལྡན་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་ཤར་ལ་སོགས་པའི་ཕྱོགས་
བཞིར་གཙུག་ཏོར་ཆེན་པོ་དང། གཙུག་ཏོར་གདུགས་དཀར་པོ་དང། གཙུག་ཏོར་གཟི་བརྗིད་ཕུང་པོ་དང། རྣམ་པར་རྒྱལ་བའི་གཙུག་ཏོར་རྣམས་དང། དབང་ལྡན་ལ་སོགས་པའི་འཚམས་
བཞིར་གཙུག་ཏོར་འོད་ཟེར་རྣམ་པར་འཕྲོ་བ་དང། གཙུག་ཏོར་འཕགས་པ་དང། གཙུག་ཏོར་ཆེར་འཕགས་པ་དང། གཙུག་ཏོར་རྒྱལ་བ་རྣམས་སྐུ་མདོག་སེར་པོ་ཕྱག་གཡས་པས་འཁོར་ལོ་
ཐུགས་ཁར་གྱེན་དུ་འཛིན་ཅིང། གཡོན་པ་གདན་ལ་བརྟེན་པ། རིན་པོ་ཆེའི་ཅོད་པན་སོགས་རྒྱན་དང་དར་གྱི་ན་བཟའ་མཛེས་པར་བྱས་པ། རྡོ་རྗེའི་སྐྱིལ་དཀྲུང་གིས་བཞུགས་པ། ཤར་གྱི་
རེ་མིག་གི་དབུས་སུ། གླང་པོ་ཆེའི་སྟེང་དུ་སྣ་ཚོགས་པདྨ་དང་ཉི་མའི་གདན་ལ་མི་བསྐྱོད་པ་སྐུ་མདོག་སྔོན་པོ། །ཞལ་བཞིའི་རྩ་ཞལ་སྔོན་པོ་བག་ཙམ་ཁྲོ་བ་དང་བཅས་པའི་རོལ་པ་དང་
ལྡན་པ། གཡས་དཀར་པོ་གདངས་ཤིང་དྲག་པོ། །གཡོན་དམར་པོ་མཆེ་བས་མ་མཆུ་མནན་པ། རྒྱབ་ཞལ་སེར་པོ་དཔའ་བ། ཕྱག་བརྒྱད་ཀྱི་གཡས་པ་རྣམས་ཀྱིས་རལ་གྲི་
རྡོ་རྗེ། མདའ། ལྕགས་ཀྱུ། གཡོན་པ་རྣམས་ཀྱིས་སྡིགས་འཛུབ། དྲིལ་བུ། གཞུ། ཞགས་པ་འཛིན་པ། རྡོ་རྗེ་སེམས་དཔའ་དང། རྡོ་རྗེ་རྒྱལ་པོ་དང། རྡོ་རྗེ་

[118A]༄༅། །ཆགས་པ་དང། རྡོ་རྗེ་ལེགས་པ་རྣམས་ཀྱིས་ཡོངས་སུ་བསྐོར་བའོ། །ལྷོའི་རེ་མིག་གི་དབུས་སུ་རྟ་མཆོག་གི་སྟེང་དུ་སྣ་ཚོགས་པདྨ་དང་ཉི་མའི་གདན་ལ་
རིན་ཆེན་འབྱུང་ལྡན་སྐུ་མདོག་སེར་པོ་ཞལ་བཞིའི་རྩ་ཞལ་སེར། གཡས་ནག་གཡོན་དམར། རྒྱབ་དཀར། ཕྱག་བརྒྱད་ཀྱི་གཡས་པ་རྣམས་ན། རྡོ་རྗེ། རལ་གྲི། མདའ་
ལྕགས་ཀྱུ། གཡོན་པ་རྣམས་ན་ཡིད་བཞིན་གྱི་ནོར་བུའི་རྒྱལ་མཚན་དང་རྡོ་རྗེས་མཚན་པའི་དྲིལ་བུ། ཞགས་པ་གཞུ་འཛིན་པ། རྡོ་རྗེ་རིན་ཆེན་དང། རྡོ་རྗེ་ཉི་མ་དང། རྡོ་རྗེ་ཏོག་
དང༑ རྡོ་རྗེ་བཞད་པ་རྣམས་ཀྱིས་ཡོངས་སུ་བསྐོར་བའོ། །ནུབ་ཀྱི་རེ་མིག་གི་དབུས་སུ་རྨ་བྱའི་སྟེང་དུ་སྣ་ཚོགས་པདྨ་དང་ཉི་མའི་གདན་ལ། སྣང་བ་མཐའ་ཡས་སྐུ་མདོག་དམར་པོ། །
ཞལ་བཞིའི་རྩ་ཞལ་དམར། གཡས་ནག་གཡོན་སེར། རྒྱབ་དཀར་བ། ཕྱག་བརྒྱད་ཀྱི་གཡས་པ་རྣམས་ན། རྡོ་རྗེ། མདའ། རལ་གྲི། ལྕགས་ཀྱུ། གཡོན་པ་རྣམས་
ན༑ པདྨ། གཞུ། ཞགས་པ། དྲིལ་བུ་འཛིན་པ། རྡོ་རྗེ་ཆོས་དང། རྡོ་རྗེ་རྣོན་པོ་དང། རྡོ་རྗེ་རྒྱུ་དང། རྡོ་རྗེ་བསྲུང་བ་རྣམས་ཀྱིས་ཡོངས་སུ་བསྐོར་བའོ། །བྱང་གི་རེ་མིག་
གི་དབུས་སུ་མཁའ་ལྡིང་གི་སྟེང་དུ་སྣ་ཚོགས་པདྨ་དང་ཉི་མའི་གདན་ལ་དོན་ཡོད་གྲུབ་པ་ལྗང་ཁུ། ཞལ་བཞིའི་རྩ་ཞལ་ལྗང་གུ་མཆེ་བ་གཙིག་པ། གཡས་སེར་པོ་དང། གཡོན་དཀར་པོ་
གཉིས་ཞི་བ། རྒྱབ་དམར་པོ། །སྒེགས་པ་དང་བཅས་པ། ཕྱག་བརྒྱད་ཀྱི་གཡས་བ་རྣམས་ན། རལ་གྲི། རྡོ་རྗེ། མདའ། ལྕགས་ཀྱུ། གཡོན་པ་རྣམས་ན་སྡིགས་འཛུབ། དྲིལ་བུ་

[118B] ཞགས་པ་འཛིན་པ། རྡོ་རྗེ་ལས་དང། རྡོ་རྗེ་བསྲུང་བ་དང། རྡོ་རྗེ་གནོད་སྦྱིན་དང། རྡོ་རྗེ་ཁུ་ཚུར་རྣམས་ཀྱིས་ཡོངས་སུ་བསྐོར་བའོ། །དེ་བཞིན་གཤེགས་པ་བཞི་ནི་རིན་པོ་ཆེའི་ཅོད་
པན་སོགས་རྒྱན་དང་དར་གྱི་ན་བཟས་མཛེས་པ། རྡོ་རྗེའི་སྐྱིལ་དཀྲུང་གིས་བཞུགས་པ།  རྡོ་རྗེ་སེམས་དཔའ་ལ་སོགས་པའི་སེམས་དཔའ་བཅུ་དྲུག་པོ་འདི་རྣམས་ནི་སྐུ་མདོག་ཕྱག་མཚན། རྒྱན་ཆ་ལུགས། བཞུགས་ཚུལ་རྣམས་
རྡོར་དབྱིངས་ནས་བཤད་པ་བཞིན་ལ་ ། སྣ་ཚོགས་པདྨ་དང་ཟླ་བའི་གདན་ལ་བཞུགས་པའོ། །དབང་ལྡན་དུ་སངས་རྒྱས་སྤྱན་མ་སེར་མོ་གཙོ་བོ་འཇམ་དབྱངས་ལྟ་བུ། མེར་མ་མཱ་ཀི་སྔོན་མོ་མི་བསྐྱོད་པ་
ལྟ་བུ༑ བདེན་བྲལ་དུ་གོས་དཀར་མོ་དམར་མོ་འོད་དཔག་མེད་ལྟ་བུ། རླུང་དུ་སྒྲོལ་མ་ལྗང་ཁུ་དོན་ཡོད་གྲུབ་པ་ལྟ་བུ་སྣ་ཚོགས་པད་ཟླ་ལ་སེམས་དཔའི་སྐྱིལ་དཀྲུང་གིས་བཞུགས་པ། ཤར་སྒོར་
རྡོ་རྗེ་ལྕགས་ཀྱུ་དམར་སེར་རྡོ་རྗེ་ལྕགས་ཀྱུ་དང་ཞགས་པ་འཛིན་པ་གཡས་བརྐྱང་གིས་བཞུགས་པ། ལྷོར་རྡོ་རྗེ་ཞགས་པ་སེར་པོ་རྡོ་རྗེ་ཞགས་པ་འཛིན་པ། གཡོན་བརྐྱང་གིས་བཞུགས་པ་
ནུབ་ཏུ་རྡོ་རྗེ་ལྕགས་སྒྲོག་དམར་པོ་ཕྱག་གཉིས་ཀྱིས་རྡོ་རྗེ་ལྕགས་སྒྲོག་འཛིན་པ། ས་གའི་སྟབས་ཀྱིས་བཞུགས་པ། བྱང་དུ་རྡོ་རྗེ་འབེབས་པ་ལྗང་ཁུ་ཕྱག་གཉིས་རྡོ་རྗེ་བསྣམས་པའི་ཕྱག་
རྒྱས་རྡོ་རྗེ་དྲིལ་བུ་འཛིན་པ། ཟླུམ་པོའི་སྟབས་ཀྱིས་བཞུགས་པ། བཞི་ཀའང་ཞལ་གཅིག་ཕྱག་གཉིས་པ། སྤྱན་གསུམ་པ་དབུ་སྐྲ་དམར་སེར་གྱེན་དུ་བརྫེས་པ། སྨར་དམར་སེར་
དང་ལྡན་པ། གླུ་ཆེན་པོ་བརྒྱད་ཀྱིས་བརྒྱན་པ། སྣ་ཚོགས་པད་ཉི་ལ་གནས་པའོ། །དེའི་ཕྱི་རོལ་གྱི་དཀྱིལ་འཁོར་གཉིས་པ་ལ། དབང་ལྡན་ནས་བརྩམས་ཏེ་གཡས་སྐོར་དུ་རིམ་པ་

[119A]༄༅། །བཞིན་ཤར་དུ་སམ་བཅུ་གཉིས་ནི་མོས་པས་སྤྱོད་པའི་ས་མ་དམར་མོ་པད་མ་དམར་པོ་འཛིན་པ། རབ་ཏུ་དགའ་མ་དམར་མོ་ཡིད་བཞིན་གྱི་ནོར་བུ་འཛིན་པ། དྲི་མ་
མེད་མ་དཀར་མོ་པདྨ་དཀར་པོ་འཛིན་པ། འོད་བྱེད་མ་དམར་མོ་སྣ་ཚོགས་པདྨ་ལ་གནས་པའི་ཉི་མའི་དཀྱིལ་འཁོར་འཛིན་པ། འོད་འཕྲོ་མ་ལྗང་ཁུ་ཨུཏྤལ་སྔོན་པོ་འཛིན་པ། སྦྱངས་དཀའ་མ་
སེར་མོ་གཡོན་མཉམ་བཞག་གི་ཕྱག་རྒྱས་ནོར་བུ་མར་གད་འཛིན་པ། མངོན་དུ་གྱུར་བ་མ་སེར་མོ་པདྨ་ལ་གནས་པའི་ཤེར་ཕྱིན་གྱི་པོ་ཏི་འཛིན་པ། རིང་དུ་སོང་བ་མ་སྔོ་བསང་སྣ་ཚོགས་པདྨ་
ལ་གནས་པའི་སྣ་ཚོགས་རྡོ་རྗེ་འཛིན་པ། མི་གཡོ་བ་མ་དཀར་མོ་ཟླ་བ་ལ་གནས་པའི་རྡོ་རྗེ་རྩེ་ལྔ་པ་དམར་པོས་མཚན་པའི་པདྨའི་ཡུ་བ་འགྱིང་བ་དང་བཅས་པས་འཛིན་པ། ལེགས་པའི་
བློ་གྲོས་མ་དཀར་མོ་རལ་གྲིས་མཚན་པའི་ཨུཏྤལ་འཛིན་པ། ཆོས་ཀྱི་སྤྲིན་མ་སེར་མོ་ཚེས་ཀྱི་སྤྲིན་གྱིས་ཡོངས་སུ་བསྐོར་བའི་ཤེར་ཕྱིན་གྱི་པོ་ཏི་འཛིན་པ། ཀུན་དུ་འོད་མ་དམར་མོ་པདྨའི་
སྟེང་དུ་ཡང་དག་པར་རྫོགས་པའི་བྱང་ཆུབ་མཚོན་པའི་སངས་རྒྱས་ཀྱི་སྐུ་གཟུགས་འཛིན་པ། དེ་ཐམས་ཅད་ཀྱང་གཡས་པས་རྡོ་རྗེ་དང་གཡོན་པས་རང་རང་གི་ཕྱག་མཚན་འཛིན་པའོ། །
ལྷོར་ཕ་རོལ་ཏུ་ཕྱིན་མ་བཅུ་གཉིས་ནི་རིན་ཆེན་པདྨའི་ཕ་རོལ་ཏུ་ཕྱིན་མ་དམར་མོ་པདྨ་ལ་གནས་པའི་ཟླ་བའི་དཀྱིལ་འཁོར་འཛིན་པ། སྦྱིན་པའི་ཕ་རོལ་ཏུ་ཕྱིན་མ་དཀར་དམར་འབྲས་སོ་པའི་
སྙེ་མ་སྣ་ཚོགས་འཛིན་པ། ཚུལ་ཁྲིམས་ཀྱི་ཕ་རོལ་ཏུ་ཕྱིན་མ་དཀར་མོ་མྱ་ངན་མེད་པའི་ཡལ་ག་དང་བཅས་པའི་མེ་ཏོག་གི་ཆུན་པོ་འཛིན་པ། བཟོད་པའི་ཕ་རོལ་ཏུ་ཕྱིན་མ་སེར་མོ་པདྨ་

[119B] བརྩོན་འགྲུས་གྱི་ཕ་རོལ་ཏུ་ཕྱིན་མ་ལྗང་ཁུ་ཨུཏྤལ་སྔོན་པོ་འཛིན་པ། བསམ་གཏན་གྱི་ཕ་རོལ་ཏུ་ཕྱིན་མ་སྔོ་བསང་པདྨ་དཀར་པོ་འཛིན་པ། ཤེས་རབ་ཀྱི་ཕ་རོལ་
ཏུ་ཕྱིན་མ་སེར་མོ་ཕྱག་བཞི་མ། གཡོན་དང་པོས་པདྨ་ལ་གནས་པའི་ཤེར་ཕྱིན་གྱི་པོ་ཏི་འཛིན་པ། ཕྱག་འོག་མ་གཉིས་ཀྱིས་ཆོས་འཆད་ཀྱི་ཕྱག་རྒྱ་མཛད་པ། ཐབས་ཀྱི་ཕ་རོལ་
ཏུ་ཕྱིན་མ་ལྗང་ཁུ་པདྨ་སེར་པོ་ལ་གནས་པའི་རྡོ་རྗེ་འཛིན་པ། སྨོན་ལམ་གྱི་ཕ་རོལ་ཏུ་ཕྱིན་མ་སྔོན་མོ་ཨུཏྤལ་སྔོན་པོ་ལ་གནས་པའི་རལ་གྲི་འཛིན་པ། སྟོབས་ཀྱི་ཕ་རོལ་ཏུ་ཕྱིན་མ་
དམར་མོ་ཤེར་ཕྱིན་གྱི་པོ་ཏི་འཛིན་པ། ཡེ་ཤེས་ཀྱི་ཕ་རོལ་ཏུ་ཕྱིན་མ་དཀར་མོ་རིན་པོ་ཆེ་སྣ་ཚོགས་པའི་འབྲས་བུས་བརྒྱན་པའི་བྱང་ཆུབ་ཀྱི་ཤིང་གི་ཡལ་ག་འཛིན་པ། རྡོ་རྗེ་ལས་ཀྱི་ཕ་
རོལ་ཏུ་ཕྱིན་མ་སྐུ་མདོག་སྣ་ཚོགས་མདོག་ཅན་ཨུཏྤལ་སྔོན་པོ་ལ་གནས་པའི་སྣ་ཚོགས་རྡོ་རྗེ་འཛིན་པ། དེ་ཐམས་ཅད་ཀྱི་ཕྱག་གཡས་པས་ཡིད་བཞིན་གྱི་ནོར་བུ་འཛིན་ཅིང། གཡོན་
པས་རང་རང་གི་ཕྱག་མཚན་འཛིན་པའོ། །ནུབ་ཏུ་དབང་མ་བཅུ་གཉིས་ནི་ཚེ་ལ་དབང་བ་མ་དཀར་དམར་ནོར་བུ་པདྨ་ར་ག་ལ་གནས་པའི་ཏིང་ངེ་འཛིན་གྱི་ཕྱག་རྒྱ་ཅན་གྱི་སངས་རྒྱས་ཚེ་
དཔག་མེད་ཀྱི་སྐུ་གཟུགས་འཛིན་པ། སེམས་ལ་དབང་བ་མ་དཀར་མོ་རྡོ་རྗེ་རྩེ་ལྔ་པ་དམར་པོ་འཛིན་པ། ཡོ་བྱད་ལ་དབང་བ་མ་སེར་མོ་ཡིད་བཞིན་གྱི་ནོར་བུའི་རྒྱལ་མཚན་འཛིན་
པ༑ ལས་ལ་དབང་བ་མ་ལྗང་ཁུ་སྣ་ཚོགས་རྡོ་རྗེ་འཛིན་པ། སྐྱེ་བ་ལ་དབང་བ་མ་སྣ་ཚོགས་མདོག་ཁ་དོག་སྣ་ཚོགས་པའི་ཛཱ་ཏིའི་མེ་ཏོག་གི་ཡལ་འདབ་འཛིན་པ། རྫུ་འཕྲུལ་ལ་དབང་

[120A]༄༅། །བ་མ་སྔོ་བསངས་པདྨ་ལ་གནས་པའི་ཉི་མ་དང་ཟླ་བའི་དཀྱིལ་འཁོར་འཛིན་པ། མོས་པ་ལ་དབང་བ་མ་དཀར་མོ་བྲི་ཡང་གུའི་མེ་ཏོག་གི་སྙེ་མ་འཛིན་པ། སྨོན་
ལམ་ལ་དབང་བ་མ་སེར་མོ་ཨུཏྤལ་སྔོན་པོ་འཛིན་པ། ཡེ་ཤེས་ལ་དབང་བ་མ་སྔོན་མོ་ཨུཏྤལ་སྔོན་པོ་ལ་གནས་པའི་རལ་གྲི་འཛིན་པ། ཆོས་ལ་དབང་བ་མ་དཀར་མོ་པདྨ་ལ་གནས་
པའི་བུམ་པ་བཟང་པོ་འཛིན་པ། འདི་རྣམས་ཀྱི་ཕྱག་གཡས་པ་རྣམས་ཀྱིས་ཨུཏྤལ་དམར་པོ་དང། གཡོན་པ་རྣམས་ཀྱིས་བསྙེམ་པ་དང་བཅས་པས་རང་རང་གི་ཕྱག་མཚན་
འཛིན་པ། དེ་བཞིན་ཉིད་མ་དཀར་མོ་གཡས་པས་པདྨ་དཀར་པོ་དང། གཡོན་རྡོ་རྗེ་རིན་པོ་ཆེའི་སྙེ་མ་འཛིན་པ། སངས་རྒྱས་ཀྱི་བྱང་ཆུབ་མ་སེར་མོ་གཡས་པས་པདྨ་སེར་
པོ་ལ་གནས་པའི་རྡོ་རྗེ་རྩེ་ལྔ་པ་དང། གཡོན་པས་འཁོར་ལོས་མཚན་པའི་ཡིད་བཞིན་གྱི་ནོར་བུའི་རྒྱལ་མཚན་འཛིན་པ། བྱང་དུ་གཟུངས་མ་བཅུ་གཉིས་ནི་དབྱིག་གི་བློ་གྲོས་མ་
སེར་མོ་འབྲས་ཀྱི་སྙེ་མ་འཛིན་པ། རིན་ཆེན་སྐར་མདའ་མ་དམར་མོ་ཡིད་བཞིན་གྱི་ནོར་བུའི་རྒྱལ་མཚན་འཛིན་པ། གཙུག་ཏོར་རྣམ་རྒྱལ་མ་དཀར་མོ་ནོར་བུ་ཟླ་བ་ཆུ་ཤེལ་གྱི་
བུམ་པ་འཛིན་པ། འོད་ཟེར་ཅན་མ་དཀར་དམར་སྐུད་པ་དང་བཅས་པའི་ཁ་བ་འཛིན་པ། རི་ཁྲོད་ལོ་མ་ཅན་མ་ལྗང་ཁུ་རྨ་བྱའི་འཇུག་སྒྲོ་འཛིན་པ། དུག་སེལ་མ་དཀར་མོ་དུག་
གི་མེ་ཏོག་གི་ཆུན་པོ་འཛིན་པ། སྒོ་མཐའ་ཡས་མ་ལྗང་ཁུ་པདྨ་དམར་པོ་ལ་གནས་པའི་མི་ཟད་པའི་གཏེར་ཆེན་པོའི་བུམ་པ་འཛིན་པ། ཙུཎྡ་མ་དཀར་མོ་བགྲང་ཕྲེང་འཕྱང་བའི་

[120B] ཤེས་རབ་འཕེལ་མ་དཀར་མོ་ཨུཏྤལ་སྔོན་པོ་ལ་གནས་པའི་རལ་གྲི་འཛིན་པ། ལས་དང་སྒྲིབ་པ་ཐམས་ཅད་རྣམ་པར་སེལ་མ་ལྗང་ཁུ་རྡོ་རྗེ་རྩེ་གསུམ་
པས་མཚན་པའི་པདྨ་དཀར་དམར་འཛིན་པ། ཡེ་ཤེས་མི་ཟད་པའི་ཟ་མ་ཏོག་དམར་མོ་རིན་པོ་ཆེའི་ཟ་མ་ཏོག་འཛིན་པ། སངས་རྒྱས་ཐམས་ཅད་ཀྱི་ཆོས་ཀྱི་མཛོད་མ་སེར་མོ་
པདྨ་ལ་གནས་པའི་རིན་པོ་ཆེ་སྣ་ཚོགས་ཀྱི་དཔེ་སྒྲོ་མ་འཛིན་པ། ཐམས་ཅད་ཀྱི་ཕྱག་གཡས་པ་རྣམས་ཀྱིས་སྣ་ཚོགས་རྡོ་རྗེ་དང། །གཡོན་པ་རྣམས་ཀྱིས་སྟེམས་པ་དང་བཅས་པས་
རང་རང་གི་བྱག་མཚན་འཛིན་པའོ། །ཤར་སྒོར་ཆོས་སོ་སོ་ཡང་དག་པར་རིག་པ་མ་དཀར་དམར་ཕྱག་གཉིས་ཀྱིས་རྡོ་རྗེ་ལྕགས་ཀྱུ་དང་ཞགས་པ་འཛིན་པ། ལྷོ་སྒོར་དོན་ས་སོ་ཡང་
དག་པར་རིག་པ་མ་ལྗང་ཁུ་ཕྱག་གཉིས་ཀྱིས་རིན་པོ་ཆེའི་ཞགས་པ་འཛིན་པ། ནུབ་སྒོར་ངེས་པའི་ཚིག་སོ་སོ་ཡང་དག་པར་རིག་པ་མ་དམར་མོ། །ཕྱག་གཉིས་ཀྱིས་པདྨས་མཚན་
པའི་ལྕགས་སྒྲོག་འཛིན་པ། བྱང་སྒོར་སྤོབས་པ་སོ་སོ་ཡང་དག་པར་རིག་པ་མ་ལྗང་ཁུ། ཕྱག་གཉིས་ཀྱིས་རྡོ་རྗེ་རྩེ་གསུམ་པས་མཚན་པའི་དྲིལ་བུ་འཛིན་པ། མེར་སྒེག་མོ་
སེར་མོ་སྒེག་པ་དང་བཅས་པའི་པུག་གཉིས་ཀྱིས་རྡོ་རྗེ་གཉིས་འཛིན་པ། བདེན་བྲལ་དུ་ཕྲེང་བ་མ་དམར་སེར་ཕྱག་གཉིས་ཀྱིས་རིན་པོ་ཆེའི་ཕྲེང་བ་འཛིན་པ། རླུང་དུ་གླུ་མ་དམར་
མོ་ཕྱག་གཉིས་ཀྱིས་པི་ཝང་བསྒྲེང་པ། དབང་ལྡན་དུ་གར་མ་ལྗང་ཁུ་ཕྱག་གཉིས་ཀྱིས་གར་བྱེད་པའི་ཚུལ་གྱིས་རྡོ་རྗེ་རྩེ་གསུམ་པ་དང་དྲིལ་བུ་འཛིན་པ། མོས་པས་སྤྱོད་པའི་སམ་

[121A]༄༅། །ལ་སོགས་པའི་ལྷ་མོ་ལྔ་བཅུ་རྩ་དྲུག་པོ་ཐམས་ཅད་ནི་སྣ་ཚོགས་པའི་རིན་པོ་ཆེའི་རྒྱན་དང་གོས་དང་རིན་པོ་ཆེའི་ཅོད་པན་དང་ལྡན་པ། ཅུང་ཟད་འཛུམ་ཞིང་
སྒེག་པའི་ཉམས་དང་ལྡན་པ། སྣ་ཚོགས་པདྨ་དང་ཟླ་བའི་དཀྱིལ་འཁོར་ལ་སེམས་དཔའི་སྐྱིལ་ཀྲུང་གིས་བཞུགས་ཤིང་སྒོ་སྐྱོང་མ་རྣམས་ནི་ཉི་མའི་དཀྱིལ་འཁོར་ལ་བཞུགས་པའོ། །
དཀྱིལ་འཁོར་གསུམ་པ་ལ་དབང་ལྡན་ནས་བརྩམས་ཏེ་བྱང་ཆུབ་སེམས་དཔའ་རྣམས་གནས་པའི་ཤར་གྱི་སྣམ་བུ་ལ། ཀུན་དུ་བཟང་པོ་སེར་པོ་གཡས་མཆོག་སྦྱིན་དང། གཡོན་ཨུཏྤལ་
ལ་གནས་པའི་རལ་གྲི་འཛིན་པ། བློ་གྲོས་མི་ཟད་པ་སེར་པོ་གཡས་རལ་གྲི་དང་གཡོན་མི་འཇིགས་པས་པདྨ་འཛིན་པ། སའི་སྙིང་པོ་སེར་པོ་གཡས་ས་གནོན་དང། གཡོན་པདྨ་ལ་
གནས་པའི་དཔག་བསམ་གྱི་ཤིང་འཛིན་པ། ནམ་མཁའི་སྙིང་པོ་ལྗང་ཁུ་གཡས་རིན་པོ་ཆེ་སྣ་ཚོགས་པའི་ཆར་འབེབས་པ་དང། གཡོན་ཡིད་བཞིན་གྱི་ནོར་བུ་འཛིན་པ། ལྷོ་ཕྱོགས་ཀྱི་
སྣམ་བུ་ལ། ནམ་མཁའ་མཛོད་སེར་པོ་གཡས་ཡིད་བཞིན་གྱི་ནོར་བུ་འཛིན་ཅིང། གཡོན་བུམ་པ་བཟང་པོ་ལ་འཕྱང་བའི་དཔག་བསམ་གྱི་ཤིང་འཛིན་པ། ཕྱག་ན་རིན་ཆེན་ལྗང་ཁུ་གཡས་
རིན་པོ་ཆེ་དང། གཡོན་པདྨ་ལ་གནས་པའི་ཟླ་བའི་དཀྱིལ་འཁོར་འཛིན་པ། བློ་གྲོས་རྒྱ་མཚོ་དཀར་པོ་གཡས་དུང་དང། གཡོན་རྡོ་རྗེས་མཚན་པའི་རལ་གྲི་འཛིན་པ། རྡོ་རྗེ་སྙིང་པོ་སྔོན་པོ་
གཡས་རྡོ་རྗེ་དང། གཡོན་མདོ་སྡེ་ས་བཅུ་པའི་པོ་ཏི་འཛིན་པ། ནུབ་ཀྱི་སྣམ་བུ་ལ་སྤྱན་རས་གཟིགས་དབང་ཕྱུག་དཀར་པོ་གཡས་མཆོག་སྦྱིན་གྱི་ཕྱག་རྒྱ་དང། གཡོན་པདྨ་དཀར་པོ་

[121B] མཐུ་ཆེན་ཐོབ་སེར་པོ་གཡས་རལ་གྲི་དང། གཡོན་པདྨ་འཛིན་པ། ཟླ་འོད་དཀར་པོ་གཡས་རྡོ་རྗེས་མཚན་པའི་འཁོར་ལོ་དང། གཡོན་པདྨ་ལ་གནས་པའི་ཟླ་བའི་དཀྱིལ་
འཁོར་འཛིན་པ། དྲ་བ་ཅན་གྱི་འོད་དཀར་དམར་གཡས་རལ་གྲི་དང། གཡོན་པདྨ་ལ་གནས་པའི་ཉི་མའི་དཀྱིལ་འཁོར་འཛིན་པ། བྱང་གི་སྣམ་བུ་ལ་འོད་དཔག་མེད་དཀར་པོ་གཡས་སྣ་
ཚོགས་པདྨ་དང། གཡོན་པདྨ་ལ་གནས་པའི་བུམ་པ་འཛིན་པ། སྤོབས་པ་བརྩེགས་པ་སེར་པོ་གཡས་སེ་གོལ་ཏོག་ཅིང། གཡོན་པདྨ་ལ་གནས་པའི་རལ་གྲི་འཛིན་པ། མྱ་ངན་
དང་མུན་པ་ཐམས་ཅད་འཇོམས་པའི་བློ་གྲོས་གུར་གུམ་གྱི་མདོག་ཅན་གཡས་རྡོ་རྗེ་རྩེ་ལྔ་པ་དང། གཡོན་ཤཀྟི་འཛིན་པ། སྒྲིབ་པ་ཐམས་ཅད་རྣམ་པར་སེལ་བ་སྔོན་པོ་གཡས་རལ་གྲི་དང་
གཡོན་སྣ་ཚོགས་རྡོ་རྗེས་མཚན་པའི་བ་དན་འཛིན་པ། བཅུ་དྲུག་པོ་འདི་རྣམས་ནི་སྣ་ཚོགས་པདྨ་དང་ཟླ་བའི་དཀྱིལ་འཁོར་ལ་སེམས་དཔའི་སྐྱིལ་ཀྲུང་གིས་བཞུགས་པ། ཞལ་གཅིག་
ཕྱག་གཉིས་པ། རིན་པོ་ཆེའི་ཅོད་པན་དང་སྣ་ཚོགས་པའི་རིན་པོ་ཆེའི་རྒྱན་དང་དར་སྣ་ཚོགས་ཀྱི་ན་བཟས་མཛེས་པའོ། །ཤར་སྒོར་མ་ཧེ་ལ་གཤིན་རྗེ་མཐར་བྱེད་སྐུ་མདོག་དང་ཞལ་
ཐམས་ཅད་ནག་པོ། །ཞལ་དྲུག་ཕྱག་དྲུག་ཞབས་དྲུག་པ། ཞལ་དྲུག་གི་འོག་མ་ལྔ་ནི་གཡས་སྐོར་དུ། དང་པོ་བཞད་པ། གཉིས་པ་འཇིགས་པར་བྱེད་པ། གསུམ་པ་
གདངས་པ། བཞི་པ་འཇིགས་སུ་རུང་བ། ལྔ་པ་རྡོ་རྗེའི་མཆེ་བ་ཅན། དྲུག་པ་སྟེང་དུ་ལྗགས་འགུལ་བའོ། །ཕྱག་དྲུག་གི་གཡས་པ་རྣམས་ཀྱིས་ལྕགས་ཀྱུ། རལ་གྲི་

[122A]༄༅། །མདའ། གཡོན་པ་རྣམས་ཀྱིས་སྡིགས་འཛུབ་དང་བཅས་པའི་ཞགས་པ། དྲིལ་བུ། གཞུ་འཛིན་པ། ལྷོར་ཤེས་རབ་མཐར་བྱེད་སེར་པོ་
མདུན་ནས་གཡས་སྐོར་དུ། སྒེག་པ། གདངས་པ། དྲག་པོ། ཞི་བའི་ཉམས་དང་ལྡན་པའི་ཞལ་བཞི་པ། ཕྱག་བརྒྱད་ཀྱི་གཡས་པ་རྣམས་ཀྱིས་ཞགས་པ། རྡོ་རྗེ་
རལ་གྲི། མདའ། གཡོན་པ་རྣམས་ཀྱིས་སྙིང་ཁར་ལྕགས་ཀྱུ། དྲིལ་བུ། མདུང། གཞུ་འཛིན་པ། ནུབ་ཏུ་པདྨ་མཐར་བྱེད་དམར་པོ་མདུན་ནས་གཡས་སྐོར་དུ་
སྒེག་པ། དྲག་པོ། བཞད་པ། ཞི་བའི་ཉམས་དང་ལྡན་པའི་ཞལ་བཞི། ཕྱག་བརྒྱད་ཀྱི་དང་པོ་གཉིས་ཀྱིས་ལྕགས་སྒྲོག་འཛིན་པ། གཡས་ལྷག་མ་རྣམས་ཀྱིས་རྡོ་རྗེ་
རལ་གྲི། མདའ། གཡོན་ལྷག་མ་རྣམས་ཀྱིས་དྲིལ་བུ། སྡིགས་འཛུབ་དང་བཅས་པའི་ཞགས་པ། གཞུ་འཛིན་པ། གསུམ་ཀའང་རོལ་བའི་སྟབས་ཀྱིས་བཞུགས་པ་
བྱང་དུ་བགེགས་མཐར་བྱེད་སྔོན་པོ་ཞལ་བཞི་པ། ཕྱག་བརྒྱད་ཀྱི་དང་པོ་གཉིས་ཀྱིས་རྡོ་རྗེ་བསྡམས་པའི་ཚུལ་གྱིས་དྲིལ་བུ་འཛིན་པ། གཡས་ལྷག་མ་རྣམས་ཀྱིས་རལ་གྲི། མདའ་
ལྕགས་ཀྱུ། གཡོན་ལྷག་མ་རྣམས་ཀྱིས་སྡིགས་འཛུབ་དང་བཅས་པའི་ཞགས་པ། གཞུ། དྲིལ་བུ་འཛིན་པ། གཡོན་བརྐྱང་བའི་སྟབས་ཀྱིས་ཚོགས་བདག་མནན་པ། དབང་
ལྡན་དུ་འཇིག་རྟེན་གསུམ་ལས་རྣམ་པར་རྒྱལ་བ་སྔོན་པོ། །མདུན་ནས་གཡས་སྐོར་དུ་ཁྲོ་བ་དང་བཅས་པའི་སྒེག་པ། དྲག་པོ། །དཔའ་བ་མི་སྡུག་པའི་ཉམས་དང་ལྡན་པའི་

[122B] གཡས་ལྷག་མ་རྣམས་ཀྱིས་རལ་གྲི། ལྕགས་ཀྱུ། མདའ། གཡོན་
ལྷག་མ་རྣམས་ཀྱིས་རྡོ་རྗེ། ཞགས་པ། གཞུ་འཛིན་པ། ཞབས་གཡོན་བརྐྱངས་པས། དབང་ཕྱུག་ཆེན་པོའི་མགོ་དང། གཡས་བསྐུམ་པས་ཨུ་མའི་ནུ་མ་མནན་པ་
མར་རྡོ་རྗེ་ཉི་མ་མེ་ལྟར་འབར་བ་ནག་པོ། །མདུན་ནས་གཡས་སྐོར་དུ། སྒེག་པ། དཔའ་བ། འཇིགས་སུ་རུང་བ། སྙིང་རྗེའི་ཉམས་དང་ལྡན་པའི། ཞལ་
བཞི། ཕྱག་བརྒྱད་ཀྱི་གཡས་པ་རྣམས་ཀྱི་རྡོ་རྗེ། རལ་གྲི། མདའ། འཁོར་ལོ། །གཡོན་པ་རྣམས་ཀྱིས་དྲིལ་བུ། ཞགས་པ། གཞུ་ཁ་ཊྭཾ་ཀ་དང་འབྲེལ་
བའི་བ་དན་འཛིན་པ། གཡས་བརྐྱང་གི་སྟབས་ཀྱིས་ཆུང་མ་དང་བཅས་པའི་ཁྱབ་འཇུག་མནན་པ། བདེན་བྲལ་དུ་ཧེ་རུ་ཀ་རྡོ་རྗེ་སྔོན་པོ། །མདུན་ནས་གཡས་སྐོར་དུ་
དྲག་པོ། །བཞད་པ། རྔམ་པ། སྒེག་པའི་ཉམས་དང་ལྡན་པའི་ཞལ་བཞི། ཕྱག་བརྒྱད་ཀྱི་གཡས་པ་རྣམས་ཀྱིས་རྡོ་རྗེ་རྩེ་ལྔ་པ། མདའ། ཁྲག་གིས་གང་བའི་
ཐོད་པ། གཡོན་པ་རྣམས་ཀྱིས་སྙིང་ཁར་པདྨ་ཁ་མ་ཕྱེ་བ། གཞུ། དྲིལ་བུ་བདན་དང་བཅས་པའི་ཁ་ཊྭཾ་ཀ་འཛིན་པ། ལྷག་མ་གཉིས་ཀྱིས་འཇིགས་བྱེད་ཀྱི་ལྤགས་
པ་རླུང་གི་གོས་འདྲ་བ་འཛིན་པ། གཡོན་བརྐྱང་བའི་སྟབས་ཀྱིས་ཆུང་མ་དང་བཅས་པའི་ཚངས་པ་མནན་པ། རླུང་དུ་རྟ་མཆོག་ལྗང་ཁུ། མདུན་ནས་གཡས་སྐོར་དུ་ཁྲོ་ཞིང་

[123A]༄༅། །སྒེག་པ། དྲག་པོ། །ཚངས་པ་ལྟ་བུ་སྤྱི་པོར་རྟ་མགོ་སྟེ། ཞལ་བཞི་པ། ཕྱག་བརྒྱད་ཀྱི་གཡས་དང་པོས་སྣ་ཚོགས་རྡོ་རྗེ་བ་དན་གསུམ་དང་
ལྡན་པ་བསྒྲེང་བའི་ཚུལ་བྱེད་པ། གཉིས་པས་བ་དན་གསུམ་པའི་ཚུལ་བྱས་པ། གཡས་ལྷག་མ་གཉིས་ཀྱིས་རལ་གྲི། མདའ། གཡོན་དང་པོས་ཕུབ་དང་བཅས་པའི་
ཕྱག་གིས་སྣ་ཚོགས་པདྨ་འཛིན་ཅིང། ལྷག་མ་གསུམ་གྱིས་ཤཱཀྟི། དབྱུག་པ། གཞུ་འཛིན་པ། ཞབས་མདུན་མ་གཉིས་གཡོན་བསྐུམས་གཡས་བརྐྱངས། རྒྱབ་མ་
གཉིས་གཡས་བསྐུམས། གཡོན་བརྐྱངས་པའི་ཞབས་བཞི། གཡས་དང་པོས། དབང་མོ་དང་དཔལ་མོ། །གཉིས་པས་དགའ་མོ་དང་ཚིམ་མ། གཡོན་དང་པོས་
དབང་པོ་དང། སྦྲང་རྩིར་བྱེད་པ། གཉིས་པས་རྒྱལ་བར་བྱེད་པ་དང། དཔྱིད་ཀྱི་ལྷ་རྣམས་མནན་པ། སྟེང་དུ་གཙུག་ཏོར་འཁོར་ལོ་བསྒྱུར་བ་སེར་པོ། །ཞལ་བཞི་ཕྱག་བརྒྱད་
ཀྱི་གཡས་པ་རྣམས་ཀྱིས་འཁོར་ལོ། །ལྕགས་ཀྱུ། རལ་གྲི། མདའ། གཡོན་པ་རྣམས་ཀྱིས་དྲིལ་བུ། ཞགས་པ། བགྲང་ཕྲེང། གཞུ་འཛིན་པ། རོལ་བའི་སྟབས་ཀྱིས་
བཞུགས་པ། འོག་ཏུ་གནོད་མཛེས་རྒྱལ་པོ་ནག་པོ། །དྲག་པོ། །ཞི་བ། བཞད་པ། སྒེག་པའི་ཉམས་དང་ལྡན་པའི་ཞལ་བཞི་ཕྱག་བརྒྱད་ཀྱི་གཡས་པ་རྣམས་ཀྱིས་རྡོ་རྗེ་
ལྕགས་ཀྱུ། རལ་གྲི། མདའ། གཡོན་པ་རྣམས་ཀྱིས་དྲིལ་བུ། ཞགས་པ། རྡོ་རྗེ་རྩེ་གཅིག་པ། གཞུ་འཛིན་པ། གཡོན་བརྐྱང་གི་སྟབས་ཀྱིས་བཞུགས་པ། ཁྲོ་བོ་བཅུ་པོ་

[123B] སྨིན་མ་འཁྱོགས་པ་སྨ་ར་དམར་སེར་དང་ལྡན་ཞིང་
དབུ་སྐྲ་དམར་སེར་འབར་བ་གྱེན་དུ་བཅིངས་པ། ཐོད་པའི་ཕྲེང་བའི་ཅོད་པན་ཅན། སྟག་གི་ལྤགས་པའི་སྟོད་གཡོགས་དང་སྨད་གཡོགས་ཅན། ཀླུ་ཆེན་པོ་བརྒྱད་ཀྱིས་བརྒྱན་པ་
སྣ་ཚོགས་པདྨ་དང་ཉི་མའི་གདན་ལ་བཞུགས་པའོ། །རྫོགས་འཕྲེང་དང་ཀྲྀ་ཡར་ཁྲོ་བོ་འདི་རྣམས་ཀྱི་ཞལ་རྣམས་རང་རང་གི་སྐུ་མདོག་དང་མཚུངས་པ་དང། ཞལ་ཁྲ་གཉིས་བཤད་པ་ཁས་
འདིར་སྔ་མ་ལྟར་བཀོད། དཀྱིལ་འཁོར་གསུམ་པའི་གྲྭ་བཞིའི་ནང་དུ་འཇིག་རྟེན་གསུམ་རྒྱལ་ལ་སོགས་པ་ཁྲོ་བོ་བཞིའི་ཕྱིའི་རེ་ཀའི་ཕྱི་རོལ་ཏུ་མེ་ལ་སོགས་པའི་ཟུར་ཐིག་བཞི་པོ་རྣམས་
ཀྱི་གཡས་ལོགས་སུ་རིམ་པ་བཞིན་མེ་ཏོག་མ་སེར་མོ་མེ་ཏོག་གི་སྣོད་འཛིན་པ། བདུག་སྤོས་མ་ནག་མོ་སྤོས་ཕོར་འཛིན་པ། མར་མེ་མ་དམར་མོ། །རིན་པོ་ཆེའི་སྒྲོན་མེའི་མཆོད་
སྡོར་འཛིན་པ། དྲི་ཆབ་མ་ལྗང་ཁུ་དྲིའི་དུང་ཆོས་འཛིན་པ། དེ་བཞིན་དུ་ཟུར་ཐིག་བཞིའི་གཡོན་ལོགས་སུ་རིམ་པ་བཞིན་གཟུགས་རྡོ་རྗེ་མ་སེར་མོ་མེ་ལོང་འཛིན་པ། སྒྲ་རྡོ་རྗེ་མ་
ལྗང་ཁུ་པི་ཝང་འཛིན་པ། རོ་རྡོ་རྗེ་མ་དམར་མོ་རོའི་སྣོད་འཛིན་པ། རེག་བྱ་རྡོ་རྗེ་མ་སྣ་ཚོས་མདོག་གོས་སྣ་ཚོགས་འཛིན་པ། ལྷ་མོ་བརྒྱད་པོ་འདི་དག་ཀྱང་ཞལ་གཅིག་ཕྱག་
གཉིས་མ། རིན་པོ་ཆེའི་ཅོད་པན་ཅན། དར་གྱི་ན་བཟའ་དང། རིན་པོ་ཆེའི་རྒྱན་གྱིས་བརྒྱན་པ། སྣ་ཚོགས་པདྨ་དང་ཟླ་བའི་གདན་ལ་སེམས་དཔའི་སྐྱིལ་ཀྲུང་གིས་བཞུགས་

[124A]༄༅། །པའོ། །བཞི་བ་རྡོ་རྗེ་རིགས་ཀྱི་དཀྱིལ་འཁོར་གྱི་ཤ་ར་དུ་བརྒྱ་བྱིན་སེར་པོ་གླང་པོ་ཆེ་ལ་ཞོན་པ་གཡས་རྡོ་རྗེ་དང། གཡོན་ལྷ་མོའི་ནུ་མ་འཛིན་པ། ལྷོར་
གཤིན་རྗེ་ནག་པོ་མ་ཧེ་ལ་ཞོན་པ་དབྱུག་པ་དང་མདུང་འཛིན་པ། ནུབ་ཏུ་ཆུ་ལྷ་དཀར་པོ་ཆུ་སྲིན་ལ་ཞོན་པ་སྤྲུལ་མགོའི་གདེང་ཀ་བདུན་དང་ལྡན་པ། སྦྲུལ་ཞགས་དང་དུང་དཀར་འཛིན་
པ༑ བྱང་དུ་ལུས་ངན་སེར་པོ་མི་ལ་གནས་པ་ལྕགས་ཀྱུ་དང་དབྱུག་ཐོ་འཛིན་པ། དབང་ལྡན་དུ་དབང་ལྡན་དཀར་པོ་གླང་ལ་གནས་པ་རྩེ་གསུམ་དང་ཐོད་པ་འཛིན་པ། རལ་པའི་
ཐོར་ཅོག་ཅན་ཐོད་པ་དང་ཟླ་བ་ཕྱེད་པས་དབུ་བརྒྱན་པ་སྤྲུལ་གྱི་མཆོད་ཕྱིར་ཐོགས་དང་ལྡན་པ། མགྲིན་པ་སྡོ་ང་པོ་ཅན། མེར་མེ་ལྷ་དམར་པོར་སྐྱེས་ལ་གནས་པ་བླུག་གཟར་དང་སྤྱི་
བླུགས་འཛིན་པ། བདེན་བྲལ་དུ་སྲིན་པོ་སྔོན་པོ་རོ་ལ་གནས་པ་རལ་གྲི་དང་ཕུ་བ་འཛིན་པ། རླུང་དུ་རླུང་ལྷ་སྔོན་པོ་རི་དགས་ལ་གནས་པ་རླུང་རས་འཛིན་པ། བརྒྱད་ཀའང་ཕྱག་བཞི་པ་
གཡས་དང་པོས་རང་རང་གི་ཕྱག་མཚན་དང་པོ་འཛིན་ཅིང། གཡོན་དང་པོས་ཕྱག་མཚན་གཉིས་པ་དང་བཅས་པས་རང་སྣང་གི་བཙུན་མོ་ལ་འཁྱུད་པ། འོག་མ་གཉིས་ཀྱིས་སྤྱི་
པོར་ཐལ་མོ་སྦྱར་ནས་བཅོམ་ལྡན་འདས་ལ་ཕྱག་འཚལ་བའོ། །དེའི་ཕྱི་རོལ་ཏུ་དབང་ལྡན་ནས་རིམ་པ་བཞིན་དུ། ཚངས་པ་སེར་པོ་ངང་བ་ལ་གནས་པ་ཞལ་བཞི་པ། ཕྱག་བཞིའི་
དང་པོ་གཉིས་ཀྱིས་བགྲང་ཕྲེང་དང་པདྨ་འཛིན་པ། འོག་མ་གཉིས་ཀྱིས་དབྱུག་པ་དང་སྤྱི་བླུ་གས་བཟུང་ནས་ཐལ་མོ་སྦྱར་བ། ཁྱབ་འཇུག་ནག་པོ་ཁྱུད་ལ་ཞོན་པ། ཕྱག་

[124B] འོག་མ་གཉིས་ཀྱིས་མདུང་ཐུང་དང་ས་རམ་གའི་གཞུ་འཛིན་པས་སྤྱི་བོར་ཐལ་མོ་སྦྱར་བ། དབང་ཕྱུག་ཆེན་པོ་དཀར་པོ་གླང་ལ་ཞོན་པ་
རལ་པའི་ཐོར་ཅོག་ཅན་ཟླ་བ་ཕྱེད་པས་མཚན་པ། ཕྱག་དང་པོ་གཉིས་ཀྱིས་སྤྱི་བོར་ཐལ་མོ་སྦྱར་བ། འོག་མ་གཉིས་ཀྱིས་རྩེ་གསུམ་དང་ཐོད་པ་འཛིན་པ། གདོང་དྲུག་དམར་
པོ་རྨ་བྱ་ལ་ཞོན་པ་གདོང་དྲུག་པ། ཕྱག་དྲུག་གི་གཡས་གཉིས་ཀྱིས་ཤཀྟི་དང་རྡོ་རྗེ། གཡོན་གཉིས་ཀྱིས་ཁྱིམ་བྱ་དང་དྲིལ་བུ་འཛིན་པ། ལྷག་མ་གཉིས་ཀྱིས་ཐལ་མོ་སྦྱར་བ་
འདི་དག་ཀྱང་རང་སྣང་གི་བཙུན་མོ་ལ་འཁྱུད་པ། ཚངས་མ་དང། ཁྱབ་འཇུག་མ་དང། དྲག་མོ་དང། གནོན་ནུ་མ་དང། དབང་མོ་རྣམས་ནི་རང་རང་གི་ཡབ་དང་མཚུངས་
པའོ༑ ༑ཕག་མོ་ནག་མོ་འུག་པ་ལ་ཞོན་པ། ཕྱག་བཞིའི་དང་པོ་གཉིས་ཀྱིས་ཉ་རོ་ཧི་ཏ་དང་ཐོད་པ་འཛིན་པ། འོག་མ་གཉིས་ཀྱིས་ཐལ་མོ་སྦྱར་བ། ཙ་མུཎྚི་དམར་མོ་ཡི་དགས་ལ་
ཞོན་པ། ཕྱག་བཞིའི་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པ། འོག་མ་གཉིས་ཀྱིས་ཐལ་མོ་སྦྱར་བ། འབྲིང་གི་རི་ཏི་ནག་མོ་ཤིན་དུ་སྐེམ་མ། ཕྱག་དང་པོ་
གཉིས་ཀྱིས་ཕྲེང་བ་དང་སྤྱི་བླུགས་འཛིན་པ། འོག་མ་གཉིས་ཀྱིས་ཐལ་མོ་སྦྱར་བ། ཚོགས་བདག་དཀར་པོ་བྱི་བ་ལ་ཞོན་པ་གླང་པོ་ཆེའི་གདོང་བ་ཅན་སྦྲུལ་གྱི་མཆོད་ཕྱིར་
ཐོགས་བྱས་པ། ཕྱག་གཡས་པ་གཉིས་ཀྱིས་རྩེ་གསུམ་དང་ལ་དུ། གཡོན་པ་གཉིས་ཀྱིས་དགྲ་སྟ་དང་ལ་ཕུག་འཛིན་པ། ནག་པོ་ཆེན་པོ་ནག་པོ་རྩེ་གསུམ་དང་ཐོད་པ་

[125A]༄༅། །འཛིན་པ། དགའ་བྱེད་དབང་ཕྱུག་ནག་པོ་རྫ་རྔ་ལ་ཞོན་པ། རྫ་རྔ་བརྡུང་བ་ལ་བརྩོན་པ། ཉི་མ་དམར་པོ་རྟ་བདུན་གྱིས་དྲང་བའི་ཤིང་རྟ་ལ་ཞོན་
པ༑ ཕྱག་གཉིས་ཀྱིས་པདྨ་ལ་གནས་པའི་ཉི་མའི་དཀྱིལ་འཁོར་འཛིན་པ། ཟླ་བ་དཀར་པོ་དང་པ་ལ་ཞོན་པ། ཕྱག་གཉིས་ཀྱིས་ཀུ་མུ་ད་ལ་གནས་པའི་ཟླ་བའི་དཀྱིལ་འཁོར་
འཛིན་པ། མིག་དམར་དམར་པོ་ར་ལ་ཞོན་པ་གཡས་གྲི་སྒུར་དང། གཡོན་པས་མི་མགོ་ཟ་བའི་ཚུལ་གྱིས་འཛིན་པ། ལྷག་པ་སེར་པོ་པདྨ་ལ་གནས་པ། མདའ་གཞུ་
འཛིན་པ། ཕུར་བུ་དཀར་པོ་སྦལ་པ་ལ་ཞོན་པ། ཕྲེང་བ་དང་སྤྱི་བླུགས་འཛིན་པ། པ་སངས་དཀར་པོ་པདྨ་ལ་གནས་པ། ཕྲེང་བ་དང་སྤྱི་བླུགས་འཛིན་པ། སྤེན་པ་
ནག་པོ་རུས་སྦལ་ལ་གནས་པ། དབྱུག་པ་འཛིན་པ། སྒྲ་གཅན་དམར་ནག་ཕྱག་གཉིས་ཀྱིས་ཉི་མ་དང་ཟླ་བ་འཛིན་པ། མཇུག་རིང་ནག་པོ་རལ་གྲི་དང་སྤྲུལ་ཞགས་འཛིན་
པ༑ སྟོབས་བཟང་དཀར་པོ་གླང་པོ་ལ་གནས་པ། རལ་གྲི་དང་ཐོང་ཤོལ་འཛིན་པ། རྒྱལ་བར་བྱེད་པ་ལྗང་ཁུ་བྱ་ཀོ་ཀི་ལའི་ཤིང་རྟ་ལ་ཞོན་པ། ཕྱག་བཞི་པ། གཡས་
གཉིས་མེ་ཏོག་གི་ཕྲེང་བ་དང་མདའ། གཡོན་གཉིས་བཏུང་བའི་སྣོད་དང་གཞུ་འཛིན་པའོ། །སྦྲང་རྩིར་བྱེད་པ་དཀར་པོ་ནེ་ཙོའི་ཤིང་རྟ་ལ་གནས་པ། ཕྱག་བཞིའི་གཡས་
གཉིས་ན་ཆུ་སྲིན་གྱི་རྒྱལ་མཚན་དང་མདའ། གཡོན་གཉིས་བཏུང་བའི་སྣོད་དང་གཞུ་འཛིན་པ། དཔྱིད་ཀྱི་ལྷ་དཀར་པོ་སྤྲེའུ་ལ་གནས་པ། ཕྱག་བཞིའི་གཡས་གཉིས་

[125B] གཡོན་གཉིས་ཀྱིས་བཏུང་བའི་སྣོད་དང་གཞུ་འཛིན་པ། ཀླུ་མཐའ་ཡས་དང། ནོར་རྒྱས་དང། འཇོག་པོ་དང། སྟོབས་ཀྱི་རྒྱུ་དང། པདྨ་
དང༑ པདྨ་ཆེན་པོ་དང། དུང་སྐྱོང་དང། རིགས་ལྡན་རྣམས་སྦྲུལ་མགོའི་གདེངས་ཀ་བདུན་དང་ལྡན་པ་ཐལ་མོ་སྦྱར་བའོ། །ཐགས་བཟང་རི་དང། སྟོབས་ལྡན་
དང༑ ཚིམ་བྱེད་དང། རྣམ་པར་སྣང་བྱེད་ལ་སོགས་པ་ལྷ་མ་ཡིན་གྱི་དབང་པོ་ཆེན་པོ་རྣམས་མདོག་ནག་པོ་གཡུལ་འགྱེད་པའི་གོ་ཆ་སྣ་ཚོགས་གྱོན་པ། རལ་གྲི་དང་ཕུབ་
ལ་སོགས་པ་མཚོན་ཆ་སྣ་ཚོགས་འཛིན་པ། ནམ་མཁའ་ལྡིང་གི་དབང་པོ་གཤོགས་པ་བརྐྱངས་པ། པུས་མོའི་བར་དུ་དཀར་པོ། །དེའི་སྟེང་ནས་ལྟེ་བའི་བར་དུ་སེར་པོ། །
དེའི་སྟེང་ནས་མགྲིན་པའི་བར་དམར་པོ། །དེའི་སྟེང་ནས་མགོ་བོའི་བར་ནག་པོ། །ཕྱག་གཉིས་ཐལ་མོ་སྦྱར་བ། མི་འམ་ཅིའི་རྒྱལ་པོ་ལྗོན་པ་དམར་སེར། ཕྱག་གཉིས་
ཀྱིས་པི་ཝང་གི་སྒྲ་སྒྲོག་པ། དྲི་ཟའི་རྒྱལ་པོ་ཟུར་ཕུད་ལྔ་པ་སེར་པོ། །ཕྱག་གཉིས་ཀྱིས་པི་ཝང་གི་སྒྲ་སྒྲོག་པ། རིག་པ་འཛིན་པའི་རྒྱལ་པོ་དོན་ཀུན་གྲུབ་པ་དཀར་པོ། །མེ་
ཏོག་གི་ཕྲེང་བ་འཛིན་པ། གང་བ་བཟང་པོ་སྔོན་པོ། །ནོར་བུ་བཟང་པོ་སེར་པོ། །ནོར་སྦྱིན་དམར་པོ། །རྣམ་ཐོས་ཀྱི་བུ་སེར་པོ། །པི་ཙི་ཀུཎྚ་ལི་དམར་པོ། །
ཀི་ལི་མཱ་ལི་ལྗང་ཁུ། སྒོའི་དབང་པོ་སེར་པོ། །སྤྱོད་པའི་དབང་པོ་སེར་པོ་སྟེ། གནོད་སྦྱིན་འདི་དག་ཀྱང་ཞལ་གཅིག་ཕྱག་གཉིས་པ། གཡས་པ་རྣམས་ཀྱིས་ཤིང་

[126A]༄༅། །ཐོག་པའི་ཛ་བུ་ར་ཀ་དང་གཡོན་ནེའུ་ལེ་འཛིན་པ། འཕྲོག་མ་སེར་མོ་ཕྱག་གཉིས་ཀྱིས་ཟན་གྱི་ཆང་བུ་གཉིས་འཛིན་པ་བུ་དད་བཅས་པ། ཐ་
སྐར་དཀར་པོ། །བྲ་ཉེ་ལྗང་ཁུ། སྨིན་དྲུག་སྔོ་བ་སངས། སྣར་མ་དམར་སྐྱ། མགོ་ནག་པོ། །ལག་སེར་པོ། །ནམ་སོ་སེར་པོ། །རྒྱ་ལ་སྔོ་བ་སངས། སྐག་
དཀར་པོ། །མཆུ་སེར་པོ། །གྲེ་ལྗང་སེར། ད་བོ་ལྗང་ཁུ། མེ་བཞི་དཀར་པོ། །ནག་པ་ལྗང་ཁུ། ས་རི་སེར་པོ། །ས་ཀ་ནག་པོ། །ལྷ་འཚམས་ལྗང་ཁུ། སྣོན་
སེར་པོ། །སྣུམ་སེར་པོ། །ཆུ་སྟོད་ནག་པོ། །ཆུ་སྨད་དཀར་པོ། །གྲོ་ཞུན་དཀར་སེར། མོན་གྲེ་ནག་པོ། །མོན་གྲུ་སེར་པོ། །ཁྲུམ་སྟོད་ལྗང་ཁུ། ཁྲུམ་སྨད་སེར་
པོ༑ ༑ན་བ་གྲུ་དཀར་སེར། བྱི་ཞུན་སྔོ་བ་སངས་ཏེ། རྒྱུ་སྐར་ཉི་ཤུ་རྩ་བརྒྱད་པོ་ཐམས་ཅད་ཀྱང་ལྷ་མོའི་གཟུགས་ཅན། སྟོད་གཡོགས་གཡོ་བ་དང་བཅས་པ་ཐལ་མོ་
སྦྱར་བ། ལྷ་རྣམས་ནི་ཤིང་རྟ་ལ་གནས་པ། དབང་པོ་ལ་སོགས་པའི་ལྷ་དེ་རྣམས་ནི་པདྨ་ལ་གནས་པ། རེ་རེ་ཡང་འཁོར་དཔག་ཏུ་མེད་པས་བསྐོར་བ། རིན་པོ་ཆེ་དང་
གོས་སྣ་ཚོགས་པས་བརྒྱན་པ། དཀྱིལ་འཁོར་གྱི་བདག་པོ་བཅོམ་ལྡན་འདས་ལ་ཕྱག་འཚལ་ཞིང། བཀྲ་ཤིས་ཀྱི་ཚིགས་སུ་བཅང་པའི་སྒྲ་ཕྱོགས་ཐམས་ཅད་དུ་སྒྲོག་
པའོ། །ཤར་སྒོར་རྡོ་རྗེ་ལྕགས་ཀྱུ་དམར་སེར་ལྕགས་ཀྱུ་འཛིན་པ། གཡས་བརྐྱངས་ཀྱི་སྟབས་ཀྱིས་བཞུགས་པ། ལྷོ་སྒོར་རྡོ་རྗེ་ཞགས་པ་སེར་པོ་ཞགས་པ་འཛིན་པ་

[126B] ནུབ་སྒོར་རྡོ་རྗེ་ལྕགས་སྒྲོག་དམར་པོ། །ལྕགས་སྒྲོག་འཛིན་པ། ས་ཀའི་སྟབས་ཀྱིས་བཞུགས་པ། བྱང་དུ་རྡོ་རྗེ་འབེབས་
པ་ལྗང་ཁུ་རྡོ་རྗེས་མཚན་པའི་དྲིལ་བུ་འཛིན་པ། ཟླུམ་པོའི་སྟབས་ཀྱིས་བཞུགས་པ། བཞི་ཀའང་ཞལ་གཅིག་ཕྱག་གཉིས་པ། སྤྱན་གསུམ་གསུམ་པ། དབུ་སྐྲ་
དམར་སེར་གྱེན་དུ་བརྫེས་པ། སྨ་ར་དམར་སེར་དང་ལྡན་པ། ཀླུ་ཆེན་པོ་བརྒྱད་ཀྱིས་བརྒྱན་པ། སྣ་ཚོགས་པད་ཉི་ལ་བཞུགས་པ། གཙོ་བོ་ལ་རང་འདྲའི་རྡོར་སེམས་
དེ་བཞིན་གཤེགས་པ་བཞི། གཙུག་ཏོར་བརྒྱད། སྤྱན་མ་རྣམས་ལ་གཙོ་བོས་རྒྱས་བཏབ། རྡོ་རྗེ་སེམས་དཔའ་སོགས་བཞི་དང། མ་མཱ་ཀི་དང། རྡོ་རྗེ་ལྕགས་ཀྱུ་
དང༑ ས་མ་བཅུ་གཉིས་དང། ཆོས་སོ་སོ་ཡང་དག་པར་རིག་པ་མ་དང། སྒེག་མོ་དང། ཀུན་དུ་བཟང་པོ་ལ་སོགས་པ་བཞི་དང། ཁྲོ་བོ་བཅུ་དང། མེ་ཏོག་མ་དང། གཟུགས་
རྡོ་རྗེ་མ་དང། ཤར་ཕྱོགས་ན་གནས་པའི་ལྷ་རྣམས་ལ་མི་བསྐྱོད་པ། རྡོ་རྗེ་རིན་ཆེན་ལ་སོགས་པ་བཞི་དང། རྡོ་རྗེ་ཞགས་པ་དང། ཕ་རོལ་ཏུ་ཕྱིན་མ་བཅུ་གཉིས་དང་
དོན་སོ་སོ་ཡང་དག་པར་རིག་པ་མ་དང། ཕྲེང་བ་མ་དང། ནམ་མཁའི་མཛོད་ལ་སོགས་པ་བཞི་དང། བདུག་སྤོས་མ་དང། སྒྲ་རྡོ་རྗེ་མ་དང། ལྷོ་ཕྱོགས་ན་གནས་པའི་ལྷ་རྣམས་
ལ་རིན་ཆེན་འབྱུང་ལྡན། རྡོ་རྗེ་ཆོས་ལ་སོགས་པ་བཞི་དང། གོས་དཀར་མོ་དང། རྡོ་རྗེ་ལྕགས་སྒྲོག་དང། ཚེ་ལ་དབང་བ་མ་ལ་སོགས་པ་བཅུ་གཉིས་དང། ངེས་པའི་ཚིག་སོ་སོ་ཡང་དག་པར་རིག་

[127A]༄༅།།པ་མ་དང། གླུ་མ་དང། སྤྱན་རས་གཟིགས་ལ་སོགས་པ་བཞི་དང། མར་མེ་མ་དང། རོ་མ་དང། ནུབ་ཕྱོགས་ན་གནས་པའི་ལྷ་རྣམས་ལ་འོད་དཔག་མེད། རྡོ་རྗེ་ལས་ལ་སོགས་པ་བཞི་
དང༑ སྒྲོལ་མ་དང། རྡོ་རྗེ་འབེབས་པ་དང། གཟུངས་མ་བཅུ་གཉིས་དང། སྤོབས་པ་སོ་སོ་ཡང་དག་པར་རིག་པ་མ་དང། གར་མ་དང། འོད་དཔག་ཏུ་མེད་པ་ལ་སོགས་པ་བཞི་དང། དྲི་ཆབ་མ་དང། རེག་བྱ་
མ་དང། བྱང་ཕྱོགས་པ་རྣམས་ལ་དོན་ཡོད་གྲུབ་པས་དབུ་བརྒྱན། འཇམ་པའི་དབྱངས་ཀྱི་ཐུགས་ཁའི་ས་བོན་ནི་མུཿ་འོ། །ཨ་ཨཱ་སརྦ་ཏ་ཐཱ་ག་ཏ་ཧྲི་ཏ་ཡ། ཧ་ར་ཧ་ར། ཨོཾ་ཨཱ་སརྦ་ཏ་ཐཱ་ག་ཏ་ཧྲི་ཏཡ། ཧ་ར་ཧ་ར། ཨོཾ་ཧཱུཾ་ཧྲི། བྷ་ག་ཝཱན་ཛྙཱ་ན་མའུ་རྟི། ཝ་གི་
ཤྭ་ར༑ མཧཱ་བཱ་ཙཱ། སརྦ་དྷརྨ་ག་ག་ན། ཨ་མ་ལ་སུ་པ་རི་ཤུདྡྷ་དྷརྨ་དྷཱ་ཏུ་ཛྙཱ་ན་གརྦྷ་ཨཱ་ ཞེས་པ་འཇམ་པའི་དབྱངས་ཀྱི་སྙིང་པོའི་སྔགས་སོ། །འཁོར་གྱི་སྔགས་རྣམས་བཟློས་པར་འདོད་ན། གཙུག་ཏོར་བརྒྱད་ཀྱི། ཨོཾ་བཧྲུཾ་
ཨུཥྞཱི་ ཨོཾ་ཏེ་ཛོ་ར་ཤི་ཧཱུཾ། ཨོཾ་མ་མ་མ་མ་ཧཱུཾ། ཨོཾ་བི་ཛ་ཡ་ཧཱ། ཨོཾ་ཀླེ་ཤ་ཨསྟྲ་ནི་ཧཱུཾ་ཕཊ། ཨོཾ་ཛྭོ་ལ་ཛྭ་ལ་དི་བྱ་དི་བྱ། ཨུཏ་ག་ཏ་ཨུཥྞཱི་ཥ་དཧུ་ན་དངུ་ན་ཧཱུཾ། ཨོཾ་ཏྲ་བ་ན་དྷ་ཧཱུཾ། ཨོཾ་ཛྭ་ལ་ཛྲ་ལ་བ་ན་དྷ་བ་ན་བྷ་
ད་མ་ད་མ། དྲུ་མ་དྲུ་མ། ཧ་ན་ཧ་ན་ཧཱུཾ།  དེ་བཞིན་གཤེགས་པ་བཞི་དང་སེམས་དཔའ་བཅུ་དྲུག་གི་སྔགས་ནི། རྡོ་རྗེ་དབྱིངས་དང་མཚུངས་ལ། ཡུམ་བཞིའི་ནི།  ཨོཾ་བུ་དྡྷ། ལོ་ཙ་ན་ཧཱུཾ། ཨོཾ་བཛྲ་མ་མཱ་ཀི་ཏྲཾ། ཨོཾ་བཛྲ་པཎྚ་རི་ཝ་སེ་ནི་
ཏཾ༑ ཨོཾ་བཛྲ་ཏཱ་རེ་ཏཾ།  སྒོ་བ་བཞི་ནི་རྡོར་དབྱིངས་དང་མཚུངས་ལ། ས་མ་བཅུ་གཉིས་ཀྱི་མཚན་སྔགས་ནི།  ཨོཾ་ཨ་ཏི་མུ་ཀྟི་སཱཧཱ། ཨོཾ་པྲ་མུ་ཏཱི་ཏཱ་ཡེ་སཱཧཱ། ཨོཾ་བའི་མ་མཱ་ཡེ་སཱཧཱ། ཨོཾ་པྲ་བྷ་ག་རི་སཱཧཱ། ཨོཾ་ཨ་ཙི་ཥམ་ཏི་སཱ་ཧཱ། ཨོཾ་སྭ་དུ་
དུར་ཛ་ཡེ་སཱཧཱ། ཨོཾ་མ་ཏི་མུ་ཁིའ་སཱཧཱ། ཨོཾ་དུ་རང་ག་མ་ཡེ་སཱཧཱ། ཨོཾ་ཨ་ཙ་ལ་ཡེ་སཱཧཱ། ཨོཾ་ས་དུ་མ་ཏི་སཱ་ཧཱ། ཨོཾ་དྷརྨ་མེ་ག་ཡེ་སཱཧཱ། ཨོཾ་ས་མནྟ་ར་སྨི་ཡེ་སཱཧཱ།  ཕ་རོལ་ཏུ་ཕྱིན་པ་བཅུ་གཉིས་ཀྱི་ནི།  ཨོཾ་རཏྣ་པདྨ་

[127B] ཨོཾ་དཱ་ན་པཱ་ར་མི་ཏཱ་ཡེ་སཱཧཱ། ཨོཾ་ཤཱི་ལ་པཱ་ར་མི་ཏཱ་ཡེ་སཱཧཱ། ཨོཾ་ཀྵཱནྟི་བའར་མི་ཏཱ་ཡེ་སཱཧཱ། ཨོཾ་བའི་རྱ་པཱར་མི་ཏཱ་ཡེ་སཱཧཱ། ཨོཾ་དྷྱན་པཱར་མི་ཏཱ་ཡེ་སཱཧཱ། ཨོཾ་བྲ་ཛྙཱ་པཱར་མི་ཏཱ་ཡེ་སཱཧཱ་
ཨོཾ་ཨུ་པ་ཡ་པཱར་མི་ཏཱ་ཡེ་སཱཧཱ། ཨོཾ་བྲ་ནི་དྷ་ན་པཱར་མི་ཏཱ་ཡེ་སཱཧཱ། ཨོཾ་བ་ལཱ་པཱར་མ་ཏཱ་ཡེ་སཱཧཱ། ཨོཾ་ཛྙཱ་ན་པཱར་མི་ཏཱ་ཡེ་སཱཧཱ། ཨོཾ་བཛྲ་ཀརྨ་བའར་མི་ཏཱ་ཡེ་སཱཧཱ།  དབང་མ་བཅུ་གཉིས་ཀྱི་ནི།  ཨོཾ་ཨ་
ཡུར་བ་ཤི་ཏཱ་ཡེ་སཱཧཱ། ཨོཾ་ཙི་ཏྟ་བ་ཤི་ཏཱ་ཡེ་སཱཧཱ། ཨོཾ་ས་རི་ས་ཀཱ་ར་བ་ཤི་ཏཱ་ཡེ་སཱཧཱ། ཨོཾ་ཀ་རྨ་བ་ཤི་ཏཱ་ཡེ་སཱཧཱ། ཨོཾ་ཨུ་པས་ཏི་བ་ཤི་ཏཱ་ཡེ་སཱྷཱ། ཨོཾ་རི་དཧི་བཤི་ཏཱ་ཡེ་སཱཧཱ། ཨོམ་ཨ་ཏི་མུ་ཀྟི་བ་
ཤི་ཏཱ་ཡེ་སཱཧཱ། ཨོཾ་པྲ་ཎི་དྷ་ན་བ་ཤི་ཏཱ་ཡེ་སཱཧཱ། ཨོཾ་ཛྙཱ་ན་བ་ཤི་ཏཱ་ཡེ་སཱཧཱ། ཨོཾ་དྷརྨ་བ་ཤི་ཏཱ་ཡེ་སཱཧཱ། ཨོཾ་ཏེ་ཐ་ཏཱ་ཡེ་སཱཧཱ། ཨོཾ་བུ་དྡྷ་བོ་དཧི་སཱཧཱ།  གཟུངས་མ་བཅུ་གཉིས་ཀྱི་ནི།  ཨོཾ་བ་སུ་མ་ཏི་སཱཧཱ་
ཨོཾ་རཏྣ་ཨུལྒ་ཡེ་སཱཧཱ། ཨོཾ་ཨུ་ཥྞཱི་ཥ་བི་ཛ་ཡེ་སཱཧཱ། ཨོཾ་མ་རི་ཙི་སཱཧཱ། ཨོཾ་པ་རྞ་ཤ་བ་རི་སཱཧཱ། ཨོཾ་ཇཾ་ཀུ་ལི་སཱཧཱ། ཨོཾ་ཨ་ནནྟ་མུ་ཁི་སཱཧཱ། ཨོཾ་ཙུན་དྷ་ཡེ་སཱཧཱ། ཨོཾ་བྲ་ཛྙཱ་བརྟི་ནི་སཱཧཱ་
ཨོཾ་སརྦ་ཀརྨ་ནི་བར་ཎ་པི་ཀཾ་བི་ནི་སཱཧཱ། ཨོཾ་ཨཀྵ་ཛྙཱ་ན་ཡེ་ཀ་ར་ཎྚ་ཡེ་སཱཧཱ། ཨོཾ་སརྦ་བུ་དྡྷ་གྙྫ་བ་ཏི་སཱཧཱ།  སྒོ་བ་བཞིའི་སྔགས་ནི།  ཨོཾ་དྷྲྨ་པྲ་དའི་སཾ་བི་ཏཱ་སཱཧཱ། ཨོཾ་ཨ་རྠ་པྲ་ཏི་སཾ་བི་ཏཱ་སཱཧཱ། ཨོཾ་ནི་
ར་ཀྟི་ནི་པྲ་ཏི་སཾ་བི་ཏ་སཱཧཱ། ཨོཾ་པྲ་ཏི་བྷ་ན་པྲ་ཏི་སཾ་བི་ཏ་སཱཧཱ།  སྒེག་མོ་སོགས་ཀྱི་སྔགས་ནི་རྡོར་དབྱིངས་བཞིན། ཀུན་དུ་བཟང་པོ་སོགས་སེམས་དཔའ་བཅུ་དྲུག་གི་སྔགས་ནི།  ཨོཾ་སམ་ནྟ་བྷ་ཏྲ་སཱཧཱ། ཨོཾ་ཨཀྵ་ཡ་མ་ཏི་སཱཧཱ་
ཨོཾ་ཀྵི་ཏི་གརྦྷ་ཡ་སཱཧཱ། ཨོཾ་ཨ་ཀ་ཤ་ག་རྦྷ་ཡ་སཱཧཱ། ཨོཾ་ག་ག་ན་གཉྫོ་སཱཧཱ། ཨོཾ་རཏྣ་པཱ་ཎི་ར་སཱཧཱ། ཨོཾ་སཱ་ག་ར་མ་ཏི་སཱཧཱ། ཨོཾ་བཛྲ་གརྦྷེ་སཱཧཱ། ཨོཾ་ལོ་ཀི་ཤྭ་རེ་སཱཧཱ། ཨོཾ་མཧཱ་སྠཱ་མ་བྲ་སྟོ་སཱཧཱ་

[128A]༄༅། །ཨོཾ་ཙནྚ་པྲ་བཧོ་སཱཧཱ། ཨོཾ་ཛ་ལ་ནི་པྲ་བཧོ་སཱཧཱ། ཨོཾ་ཨ་མི་ཏ་བྷ་སཱཧཱ། ཨོཾ་པྲ་ཏི་བྷ་ན་ཀུ་ཊ་ཧཱུཾ། ཨོཾ་སརྦ་ཤོ་ཀ་ཏ་མུ་ནི་གྷ་ཊ་མ་ཏི་ཧཱུཾ། ཨོཾ་སརྦ་ནི་བར་ཎ་པི་སྐཾ་བཧིར་ཧཱུཾ།  སྒོ་འཚམས་
དང་སྟེང་འོག་གི་ཁྲོ་བོ་རྣམས་ཀྱི་ནི།  ཨོཾ་ཡ་མནྟ་ཀ་ཧཱུཾ། ཨོཾ་པྲ་ཛྙཱནྟ་ཀ་ཧཱུཾ། ཨོཾ་པདྨ་ནྟ་ཀ་ཧཱུཾ། ཨོཾ་ཨ་མྲི་ཏ་ཀུཎྚ་ལི་བིག་ནནྟ་ཀ་ཧཱུཾ། ཨོཾ་སུཾ་བྷ་ནི་སུཾ་བྷ་ཧཱུཾ། གྲྀ་ཧྞ་གྲྀ་ཧྞ་ཧཱུཾ། གྲྀ་ཧྞ་པ་ཡ་གྲྀ་ཧྞ་པ་ཡ་ཧཱུཾ། ཨ་ན་ཡ་ཧོཿ་བྷ་ག་
ཝན་བི་དྱ་རཱ་ཛ་ཧཱུཾ་ཕཊ། ཨོཾ་བཛྲ་ཛྭ་ལ་ཨ་ན་ལརྐ་ཧཱུཾ། ཨོཾ་ཧེ་རུ་ཀ་བཛྲ་ས་མ་ཡ་ཧྲི་སརྦ་དུ་ཥྚ་ས་མ་ཡ་མུ་ཏྲ་བྲ་བྷ་ཉྫ་ཀ་ཧཱུཾ་ཕཊ། ཨོཾ་སུཾ་བྷ་ནི་སུཾ་བྷ་ཧཱུཾ། ཨོཾ་ཨུ་ཥྞཱི་ཥ་ཙ་ཀྲ་ལྦ་རྟི་ཧཱུཾ། ཨོཾ་སུཾ་བཧར་ཛ་ཧཱུཾ་ཕཊ་
 མེ་ཏོག་མ་དང། གཟུགས་རྡོ་རྗེ་མ་ལ་སོགས་པ་ཡི་ནི།  ཨོཾ་བཛྲ་པུ་ཥྤེ་ཧཱུཾ། ཨོཾ་རཱུ་པ་བཛྲ་ཧཱུཾ། ཨོཾ་བཛྲ་དཧུ་པེ་ཧཱུཾ། ཨོཾ་ཤཔྟ་བཛྲེ་ཧཱུཾ། ཨོཾ་བཛྲ་དའི་པེ་ཧཱུཾ། ཨོཾ་རཱ་ས་བཛྲེ་ཧཱུཾ། ཨོཾ་བཛྲ་གནྡྷེ་ཧཱུཾ། ཨོཾ་སྤ་རེ་བཛྲེ་ཧཱུཾ་
 རྡོ་རྗེ་རིགས་ཀྱི་དཀྱིལ་འཁོར་གྱི་དབང་པོ་ལ་སོགས་པའི་སྔགས་ནི།  ཨོཾ་ཨིནྟ་ཡ་སཱཧཱ། ཨོཾ་ཡ་མཱ་ཡ་སཱཧཱ། ཨོཾ་ལྦ་རུ་ཎཱ་ཡ་སཱཧཱ། ཨོཾ་ཀུ་བེ་རཱ་ཡ་སཱཧཱ། ཨོཾ་ཨི་ཤ་ནཱ་ཡ་སཱཧཱ། ཨོཾ་ཨཀིན་སཱཧཱ། ཨོཾ་ནི་རི་ཏེ་སཱཧཱ་
ཨོཾ་པཱ་ཡུ་སཱཧཱ། ཨོཾ་པྲ་ཧྨ་ཎ་སཱཧཱ། ཨོཾ་ཥིཎ་ཥྞ་སཱཧཱ། ཨོཾ་མ་ཧེ་ཤྭ་རེ་སཱཧཱ། ཨོཾ་ཀུ་མཱ་རཀ་རྟི་ཀ་སཱཧཱ། ཨོཾ་པྲཧྨ་ཎི་སཱཧཱ། ཨོཾ་རུ་ཏྲ་ཎ་སཱཧཱ། ཨོཾ་བི་ཥྞ་བི་སཱཧཱ། ཨོཾ་ཀུ་མ་རི་སཱཧཱ། ཨོཾ་ཨི་ནིདྟ་སཱཧཱ། ཨོཾ་
བ་རི་ཧི་སཱཧཱ། ཨོཾ་ཙ་མུཎྚི་སཱཧཱ། ཨོཾ་བཧྲིཾ་གི་རི་ཊི་སཱཧཱ། ཨོཾ་ག་ཎ་པ་ཏི་སཱཧཱ། ཨོཾ་མཧཱ་ཀཱ་ལ་སཱཧཱ། ཨོཾ་ན་ནྟི་ཀེ་ཤྭ་ར་སཱཧཱ། ཨོཾ་སུ་རྱ་སཱཧཱ། ཨོཾ་ཙནྟྲ་སཱཧཱ། ཨོཾ་ཨཾ་ག་རཱ་ག་སཱཧཱ། ཨོཾ་བུ་དྡྷ་སཱཧཱ་
ཨོཾ་བྲི་ཧ་སྤ་ཏི་སཱཧཱ། ཨོཾ་ཤུ་ཀྲ་སཱཧཱ། ཨོཾ་ཤ་ནེ་ཤྩ་ར་སཱཧཱ། ཨོཾ་ར་ཧཱུ་ལ་སཱཧཱ། ཨོཾ་ཀེ་ཏུ་ལ་སཱཧཱ། ཨོཾ་བཱ་ལ་བྷ་ཏྲ་ཡེ་སཱཧཱ། ཨོཾ་ཛ་ཡ་ཀ་རི་སཱཧཱ། ཨོཾ་མ་དཧུ་ཀ་རི་སཱཧཱ། ཨོཾ་བ་སན་ཏ་དེ་བ་སཱཧཱ། ཨོཾ་

[128B] ཨོཾ་ཀུ་ལི་ཀ་སཱཧཱ། ཨོཾ་པ་སུ་ཀི་སཱཧཱ། ཨོཾ་ཤཾ་ཁ་པ་ལ་ཡེ་སཱཧཱ། ཨོཾ་ཏ་ཀྵ་ཀ་སཱཧཱ། ཨོཾ་མཧཱ་པདྨ་སཱཧཱ། ཨོཾ་ཀ་རྐོ་ཊ་ཀ་སཱཧཱ། ཨོཾ་པདྨ་སཱཧཱ། ཨོཾ་བི་མ་ཙི་ཏྲི་སཱཧཱ། ཨོཾ་བ་ལི་སཱཧཱ། ཨོཾ་བྲ་ནནྟ་སཱཧཱ། ཨོཾ་བཻ་རོ་ཙན་
ཡེ་སཱཧཱ། ཨོཾ་ག་རུ་ཊ་སཱཧཱ། ཨོཾ་ཀིནྣ་རཱ་ཛ་དྲུ་མ་སཱཧཱ། ཨོཾ་པཉྩ་ཤི་ཁ་སཱཧཱ། ཨོཾ་སརྦ་ཨརྠ་སིདྡྷ་སཱཧཱ། ཨོཾ་པུརྞ་བྷ་ཏྲ་ཡེ་སཱཧཱ། ཨོཾ་མ་ཎི་བྷ་དྲ་སཱཧཱ། ཨོཾ་དཧན་ད་སཱཧཱ། ཨོཾ་བཻ་ཤྲ་བཎ་སཱཧཱ། ཨོཾ་པི་ཙི་ཀུཎྜ་ལི་སཱཧཱ། ཨོཾ་ཀི་
ལི་མི་ལི་སཱཧཱ། ཨོཾ་མུ་ཁེནྟྲ་སཱཧཱ། ཨོཾ་ཙ་རཎྟྲ་སཱཧཱ། ཨོཾ་ཧ་རི་ཏི་སཱཧཱ། ཨོཾ་ཨ་ཤྭ་ནི་སཱཧཱ། ཨོཾ་བཧར་ཎི་སཱཧཱ། ཨོཾ་ཀྲི་རྟི་ཀ་སཱཧཱ། ཨོཾ་རོ་ཧི་ཎི་སཱཧཱ། ཨོཾ་མྲིག་ཤི་རཱ་སཱཧཱ། ཨོཾ་ཨ་ཀྲ་སཱཧཱ། ཨོཾ་སུན་རྦྷ་སུ་སཱཧཱ། ཨོཾ་སུ་
ཥྱེ་སཱཧཱ། ཨོཾ་ཨ་ཤླི་ཥ་སཱཧཱ། ཨོཾ་མ་གྷ་སཱཧཱ། ཨོཾ་སུརྦ་ཕལྒུ་ཎི་སཱཧཱ། ཨོཾ་ཨུ་ཐ་ར་ཕལྒུ་ཎི་སཱཧཱ། ཨོཾ་ཙི་ཏྲ་སཱཧཱ། ཨོཾ་ཤ་ཏི་སཱཧཱ། ཨོཾ་པི་ཤ་ཁ་སཱཧཱ། ཨོཾ་ཨ་ནུ་ཏཱ་དྷ་སཱཧཱ། ཨོཾ་ཛེ་ཥྵ་སཱཧཱ། ཨོཾ་མུ་ལཱ་སཱཧཱ། ཨོཾ་སུརྦ་
ཥ་ཊ་སཱཧཱ། ཨོཾ་ཨུ་དྷ་ར་ཥ་ཊ་སཱཧཱ། ཨོཾ་ཤྲ་བ་ཎ་སཱཧཱ། ཨོཾ་ཨ་བཧི་ཛེ་ཏ་སཱཧཱ། ཨོཾ་བྷ་ནི་ཥྵྲ་སཱཧཱ། ཨོཾ་ཤ་ཏ་བཧི་ཥ་སཱཧཱ། ཨོཾ་སུརྦ་བྷ་དྲ་པཱ་ཏ་སཱཧཱ། ཨོཾ་ཨུ་ཏྟ་ར་བྷ་དྲ་བཱ་ཏ་སཱཧཱ། ཨོཾ་རེ་པ་ཏི་སཱཧཱ།  སྒོ་བོའི་སྔགས་ནི་རྡོར་དབྱིངས་
བཞིན་ནོ། །གཏོང་བ་སྔོས་སོགས་སྔར་བཞིན། ༄༅། །སྤྱོད་རྒྱུད་འབྱུང་པོ་འདུལ་བྱེད་ཀྱི་རྒྱུད་ལས་བཤད་པའི་འབྱུང་པོ་འདུལ་བྱེད་ལྷ་སོ་གསུམ་གྱི་སྒྲུབ་ཐབས་ནི།  རང་ཉིད་སྐད་ཅིག་གིས་བཅོམ་ལྡན་འདས་ཕྱག་ན་རྡོ་རྗེ་འབྱུང་པོ་འདུལ་བྱེད་སྐུ་མདོག་སྔོན་པོ་ཞལ་
གཅིག་ཕྱག་གཉིས་པའི་སྐུར་བཞེངས་པར་གྱུར།  བགེགས་མཐར་བྱེད་ཀྱི་སྔགས།  ཨོཾ་སརྦ་བི་གྷྣ་ན་ཏ་ཀྲི་ཏ་ཧཱུཾ་ཕཊ།  ལས་སྔགས་སོ། །མཆོད་པ་བྱིན་རླབས་དང་ཚོགས་ཞིང་རྣམས་རྡོར་དབྱིངས་བཞིན།  སྟོང་པའི་རང་ལས་སྐད་ཅིག་གིས་བཅོམ་ལྡན་འདས་ཕྱག་ན་རྡོ་རྗེ་
འབྱུང་པོ་འྡུསླ་བྱེད་ཀྱི་རྟེན་དང་བརྟེན་པའི་དཀྱིལ་འཁོར་ཐམས་ཅད་ཡོངས་སུ་རྫོགས་པར་གྱུར་པ་ནི།  རྡོ་རྗེའི་ས་གཞི་ཞེས་པ་ནས།  ཐུན་མོང་བའི་སྲུང་འཁོར་གྱི་དབུས་སུ་རི་རབ་ཀྱི་སྟེང་དུ་སྣ་ཚོགས་པདྨ་ལ་གནས་པའི་སྣ་ཚོགས་

[129A]༄༅། །རྡོ་རྗེའི་སྟེ་བར་གཞལ་ཡས་ཁང།  ཞེས་པ་ནས།  དབུས་སྔོ་པའི་ ཞེས་པའི་བར་འདུས་པ་མི་བསྐྱོད་པའི་སྐབས་བཞིན།  གཞལ་ཡས་ཁང་གི་ནང་དུ་ལྷ་སྣམ་རིམ་པ་གསུམ་གྱི་དབུས་ལེའུ་ཚེ་དགུ་པའི་ལྟེ་བར་སྣ་
ཚོགས་པདྨ་དང་ཟླ་བའི་གདན་གྱི་སྟེང་དུ་རང་ཉིད་བཅོམ་ལྡན་འདས་ཕྱག་ན་རྡོ་རྗེ་འབྱུང་པོ་འདུལ་བྱེད་སྐུ་མདོག་སྔོན་པོ་ཞལ་གཅིག་ཕྱག་བཞི་པ། ཞལ་མཆེ་བ་གཙིགས་པ། སྤྱན་གསུམ་དམར་ལ་ཟླུམ་པ་
དབུ་སྐྲ་དམར་སེར་གྱེན་དུ་འབར་བ་བཅིངས་པ། ཐོད་པ་ལྔས་མཚན་པའི་ཅོད་པན་ལ་དེ་བཞིན་གཤེགས་པ་ལྔའི་དབུ་རྒྱན་ཅན། གོས་སྔོན་པོ་གྱོན་པ། སྒེག་པའི་གད་མོས་མཛད་པ། གཡས་པས་རྡོ་རྗེ་སྔོན་པོ་
རྩེ་མོ་གྱེས་བ་གསོར་ཞིང། གཡོན་པས་སྡིགས་མཛུབ་དང་བཅས་པས་ཞགས་པ་འཛིན་པ། ཕྱག་གཉིས་ཀྱིས་འབྱུང་པོ་འདུལ་བྱེད་ཀྱི་ཕྱག་རྒྱ་འཆིང་བ། ཀླུ་ཀར་ཀོ་ཊ་སྔོན་པོས་དབུ་སྐྲ་བཅིངས་ཤིང། འཇོག་
པོ་དམར་པོས་མགུལ་པ་བརྒྱན་པ། དགའ་བོ་དང་ཉེར་དགའ་བོ་སེར་པོས་རྣ་རྒྱན་བྱས་ཤིང། མཐའ་ཡས་དཀར་པོས་ཚངས་སྐུད་བྱས་པ།  ཕྱག་རྒྱ་ནི་སྲིན་ལག་གཉིས་བསྣོལ་ནས་འཛུབ་མོ་གཉིས་བསྐུམ། མཐེའུ་ཆུང་དང་གུང་མོ་ཡང་འཐེ་
ཁོང་རྒན་པོས་མནན་པའོ།  །ནོར་རྒྱས་དཀར་པོས་སྐེ་རགས་བྱས་ཤིང། ཕྱག་རྒྱ་བྱས་པའི་ཕྱག་གཉིས་ཀྱི་དཔུང་བར་རིགས་ལྡན་ཕུག་རོན་གྱི་མདོག་ལྟ་བུས་བརྒྱན་པ། དུང་སྐྱོང་དཀར་པོས་ཕྱག་གཞན་གཉིས་ཀྱི་དཔུང་བ་
བརྒྱན་ཅིང། པདྨ་དང་པདྨ་ཆེན་པོ་དམར་པོས་རྐང་གདུབ་བྱས་པ། ཞབས་གཡོན་བརྐྱངས་ཤིང། གཡས་བསྐུམས་པས་འབྱུང་པོ་གཞན་གྱིས་མི་ཐུབ་པ་དཀར་པོ་ཟླ་བ་ཕྱེད་པས་མཚན་པའི་རལ་པའི་ཐོར་
ཅོག་དང་ཐོད་པ་ལྔ་དང་ལྡན་པ། སྤྱན་གསུམ་པ་མཆེ་བ་གཙིགས་པ། སྨར་དམར་སེར་ཅན་འཇིགས་སུ་རུང་བ། གསུས་པ་འཕྱང་བ། སྤྲུལ་གྱི་མཆོད་ཕྱིར་ཐོགས་དང་ལྡན་པ། སྟག་གི་ལྤགས་པས་

[129B] ཕྱག་བཞི་པ། གཡས་གཉིས་ན་གྲི་གུག་དང་ཊཱ་མ་རུ། གཡོན་གཉིས་ན་ཐོད་པ་དང་རྩེ་གསུམ་འཛིན་པ་མནན་པ། ཡེ་ཤེས་ཀྱི་མེ་འབར་བའི་དབུས་ན་བཞུགས་པ། རེ་མིག་རྣམས་ལ་ཤར་
དུ་གླང་དང་ཉི་མ་ལ་དབང་ཕྱུག་ཆེན་པོ་མཚན་མགྱེན་དུ་ལང་པ་ཐོད་པའི་འཕྲེང་བ་ཅན། ཐལ་ཁ་སྤྱན་གསུམ་པ་ཟླ་བ་ཕྱེད་པས་མཚན་པའི་རལ་པའི་ཐོར་ཅོག་ཅན། སྦྲུལ་གྱི་མཆོད་ཕྱིར་ཐོགས་དང་བཅས་
པ་ཕྱག་བཞི། གཡས་གཉིས་ཀྱིས་གྲི་གུག་དང་ཊཱ་མ་རུ། གཡོན་གཉིས་ཀྱིས་ཐོད་པ་དང་རྩེ་གསུམ་འཛིན་པ། ལྷོར་མཁའ་ལྡིང་དང་ཉི་མ་ལ་ཁྱབ་འཇུག་ནག་པོ་ཅོད་པན་དམར་པོ་ཅན། གཡས་པ་གཉིས་
ཀྱིས་རྔ་ཡབ་དད་དུང། གཡོན་བ་གཉིས་ཀྱིས་འཁོར་ལོ་དང་དབྱུག་ཐོ་འཛིན་པ། ནུབ་ཏུ་དང་པ་དང་ཟླ་བའི་སྟེང་དུ། ཚངས་པ་དཀར་པོ་ཞལ་བཞི་ཕྱག་བཞི་པ། གཡས་གཉིས་བགྲར་ཕྲེང་དང་
གདུགས། གཡོན་གཉིས་པདྨ་དང་སྤྱི་བླུགས་འཛིན་པ། བྱང་དུ་རྨ་བྱ་དང་ཉི་མའི་སྟེང་དུ་སྨིན་དྲུག་གི་བུ་དམར་པོ། །གཙུག་ཕུད་གསུམ་དང་ལྡན་པ། ཕྱག་གཉིས་ཀྱི་གཡས་རྔ་ཡབ་དང་
གཡོན་ཤཀྟི་འཛིན་པ། དབང་ལྡན་དུ་བྲ་བ་བྱི་བ་དང་ཟླ་བ་ལ་ཚོགས་བདག་དཀར་པོ་གླང་པོ་ཆེའི་གདོང་པ་ཅན་སྤྱན་གསུམ་པ་སྤྱི་བོར་ཟླ་བ་ཕྱེད་པས་མཚན་པ། ཕྱག་གཡས་གཉིས་ལ་ཕུག་དང་
དགྲ་སྟ། གཡོན་གཉིས་རྩེ་གསུམ་དང་ཐོད་པ་འཛིན་པ། མེར་ཉི་མའི་དཀྱིལ་འཁོར་ལ་ཉི་མ་དམར་པོ་ཕྱག་གཉིས་ཀྱི་པདྨ་ལ་གནས་པའི་ཉི་མའི་དཀྱིལ་འཁོར་འཛིན་པ། བདེན་བྲལ་དུ་ཤིང་རྟའི་
སྟེང་དུ་ཉི་མ་དང་ཟླ་བ་ལ་གནས་པའི་སྒྲ་གཅན་དམར་ནག་དབུ་སྐྲ་དམར་སེར་གྱེན་དུ་བརྫེས་པ། སྨིན་མ་དང་མིག་དང་སྨར་དམར་སེར་འབར་བ་མཆེ་བ་བཞི་བཞལ་གདངས་པ། ཕྱག་གཉིས་

[130A]༄༅། །ཀྱིས་ཉི་མ་དང་ཟླ་བར་བཅས་པའི་ཐལ་མོ་སྦྱར་བ། རླུང་དུ་ཟླ་བའི་སྟེང་དུ་དགའ་བྱེད་དབང་ཕྱུག་སེར་པོ། །གར་བྱེད་ཅིང་སྤྱི་བོར་ཟླ་བ་ཕྱེད་བ་ཅན་སྦྲུལ་གྱི་མཆོད་ཕྱིར་ཐོགས་དང་
ལྡན་པ༑ གཡས་ཊཱ་མ་རུ་དང་གཡོན་རྩེ་གསུམ་འཛིན་པ། རིམ་པ་གཉིས་པའི་ཤར་དུ་དཔལ་མོ་དཀར་མོ་བྱག་གཉིས་ཐུགས་ཀར་ཐལ་མོ་སྦྱར་བས་པདྨ་འཛིན་པ། ལྷོར་ཐིག་ལེ་མཆོ་ག་མ་དམར་མོ་
གར་བྱེད་ཅིང་སྤོས་སྣད་འཛིན་པ། ནུབ་ཏུ་ཟླ་བ་མ་དམར་མོ་མར་མེ་འཛིན་པ། བྱང་དུ་དཀའ་ཟློག་མ་སེར་མོ་གདེང་ཀའི་ལག་པ་བཟློག་ནས་སྦྱི་བོར་བཞག་སྟེ་གར་བྱེད་པ། མེར་རིན་ཆེན་དཔལ་མོ་
དམར་མོ་དྲིའི་དུང་ཆོས་འཛིན་པ། བདེན་བྲལ་དུ་དབྱངས་ཅན་མ་ལྗང་ཁུ་པི་ཝང་གི་སྒྲ་སྒྲོག་པ། རླུང་དུ་ལྷ་མཛེས་མ་ནག་མོ་རིན་པོ་ཆེའི་ཕྲེང་བ་འཛིན་པ། དབང་ལྡན་དུ་དབང་པོ་འབྱོར་མ་སེར་མོ་
གར་བྱེད་ཅིང་རྡོ་རྗེ་རྩེ་གསུམ་པ་འཛིན་པ། བརྒྱད་པོ་ཐམས་ཅད་ཀྱང་སྣ་ཚོགས་པདྨ་དང་ཟླ་བའི་གདན་ལ་བཞུགས་པའོ། །རིམ་པ་གསུམ་པའི་ཤར་དུ་གླང་པོ་ཆེས་སྲུང་དཀར་པོ་དང་ཟླ་བའི་གདན་
ལ་བརྒྱ་བྱིན་སེར་པོ་མིག་སྟོང་དང་ལྡན་པ་རིན་པོ་ཆེའི་ཅོད་པན་ཅན་གཡས་སྐྱབས་སྦྱིན་དང། གཡོན་པས་རྡོ་རྗེ་འཛིན་པ། ལྷོར་མ་ཧེ་དང་ཉི་མའི་གདན་ལ་གཤིན་རྗེ་ནག་པོ། །གསུས་པ་འཕྱང་བ་སྤྱན་དང་
སྨིན་མ་དང་སྨ་ར་དང་རལ་པ་དམར་སེར་ཅན་ན་བཟའ་སེར་པོ་བསྣམས་པ། གཡས་ཐོད་པས་མཚན་པའི་དབྱུག་པ། །གཡོན་སྡིགས་མཛུབ་དང་བཅས་པའི་ཞགས་པ་འཛིན་པ། ནུབ་ཏུ་སྦྲུལ་དང་ཟླ་
བ་ལ་ཆུ་ལྷ་དཀར་པོ་སྦྲུལ་གྱི་གདེངས་ཀ་བདུན་དང་ལྡན་པ་གཡས་མཆོག་སྦྱིན་གྱི་ཕྱག་རྒྱ་དང་གཡོན་སྦྲུལ་ཞགས་འཛིན་པ། བྱང་དུ་གནོད་སྦྱིན་གྱི་སྟེང་དུ་ཟླ་བ་ལ་ལུས་ངན་སེར་པོ་ཤ་རྒྱས་ཤིང་གསུས་

[130B] །གཡོན་ནེའུ་ལེ་འཛིན་པ། མེར་ར་དང་ཉི་མ་ལ་མེ་ལྷ་དམར་པོ་རལ་པ་གསུམ་དང་ལྡན་པ་སྒྲ་དང་སྨར་སེར་ཞིང་འབར་བ་གསུས་པ་འཕྱང་བ་ཕྲག་
པ་ལ་ཕྱག་ཚད་ཀུ་བ་བཏགས་པ་མཆོད་ཕྱིར་ཐོགས་པ་ཅན་ཕྱག་བཞི་གཡས་གཉིས་མཆོག་སྦྱིན་དང་བགྲང་འཕྲེང། གཡོན་གཉིས་དབྱུག་གུ་རྩེ་གསུམ་པ་དང་སྦྱི་བླུགས་འཛིན་པ། བདེན་བྲལ་དུ་རོ་ལངས་
དང་ཉི་མ་ལ་སྲིན་པོ་ནག་པོ། །སྨིན་མ་ནག་པོ་དང་སྨ་ར་དམར་སེར་འབར་བ་དང་ལྡན་པ། གཡས་རལ་གྲི་དང་གཡོན་མི་ཤས་གང་བའི་ཐོད་པ་འཛིན་པ། རླུང་དུ་རི་དགས་དང་ཟླ་བ་ལ་རླུང་ལྷ་སྔོན་པོ། །
གཙུག་ཕུད་གསུམ་དང་ལྡན་པ། ཕྱག་གཉིས་ཀྱིས་རླུང་རས་འཛིན་པ། དབང་ལྡན་དུ་ངང་པ་དང་ཟླ་བ་ལ་ཟླ་བ་དཀར་པོ། །གཡས་ཀུ་མ་ཏ་ལ་གནས་པའི་ཟླ་བའི་དཀྱིལ་འཁོར། གཡོན་པས་མཆོག་སྦྱིན་
མཛད་པ། གླང་དང་ཉི་མ་ལ་དབང་ལྡན་ཐལ་སྐྱ་ཕྱག་བཞི་པ། གཡས་གཉིས་ན་གྲི་གུག་དང་ཊཱ་མ་རུ། གཡོན་གཉིས་ན་ཐོད་པ་དང་རྩེ་གསུམ་འཛིན་པ། རིམ་པ་བཞི་པའི་ཤར་དུ་སེང་གེའི་རྒྱལ་མཚན་
མ་དཀར་མོ། །སེང་གེའི་རྒྱལ་མཚན་འཛིན་པ། ལྷོར་རྣམ་པར་རྒྱལ་མ་དམར་མོ་ལྕགས་ཀྱུ་འཛིན་པ། ནུབ་ཏུ་པདྨ་ལྡན་མ་དཀར་མོ་གཡོན་མདའ་དང། གཡས་གཞུ་འཛིན་པ། བྱང་དུ་ཆད་འཕྲོག་མ་
དམར་མོ། །ཡིད་བཞིན་གྱི་ནོར་བུའི་རྒྱལ་མཚན་འཛིན་པ། དབང་ལྡན་དུ་མཆོག་འཕྲོག་མ་སེར་མོ་མེ་ཏོག་དང་བཅས་པའི་ཐལ་མོ་ཐུགས་ཁར་སྦྱར་བ། མེར་རིན་ཆེན་དབང་ཕྱུག་མ་སེར་མོ་སྤོས་ཕོར་འཛིན་
པ༑ བདེན་ཕྲལ་དུ་རྒྱན་མ་སེར་མོ་དྲིའི་དུང་ཆོས་འཛིན་པ། རླུང་དུ་འགྲོ་སྐྱོང་མ་སེར་མོ་མར་མེའི་མཆོད་སྡོང་འཛིན་པ། བརྒྱད་པོ་ཐམས་ཅད་ཟླ་བའི་གདན་ལ་བཞུགས་པ། འཁོར་གྱི་ལྷ་ཐམས་ཅད་

[131A]༄༅། །ཀྱང་རིན་པོ་ཆེ་དང་དར་སྣ་ཚོགས་ཀྱིས་བརྒྱན་པ། སེམས་དཔའི་སྐྱིལ་དཀྲུང་གིས་བཞུགས་པ། ལྷ་རྣམས་ཀྱི་གདན་ཟླ་བ་དང་ཉི་མ་ཐམས་ཅད་སྣ་ཚོགས་
པདྨ་ལ་གནས་པའོ། །གཙོ་བོ་ལ་མི་བསྐྱོད་པ། འཁོར་རྣམས་ལ་ཕྱག་ན་རྡོ་རྗེ་ཞལ་གཅིག་ཕྱག་གཉིས་པར་རེས་རྒྱས་བཏབ། གཙོ་བོའི་ཐུགས་ཁར་ཉི་མ་ལ་ཧཱུཾ་སྔོན་པོས་མཚན་པར་གྱུར་
 གཙོ་བོའི་སྙིང་པོ་ནི།  ཧཱུཾ་བཛྲ་ཕཊ།  རྩ་སྔགས་ནི།  ཨོཾ་བུ་དྡྷ་ཊཱ་མ་ར་བཧུ་ཏ་ཨ་དཧི་པ་ཏི་ཨ་ཀྵོ་བྷྱ་ཀཱི་རི་ཊི་ན་སརྦ་བཧུ་ཏ་པྲེ་ཏ་པི་ཤཱ་ཙཱན་པདྷ་ཡ་ཧཱུཾ་ཕཊ།  འཁོར་གྱི་སྔགས་རྣམས་བཟླ་བར་འདོད་ན།  ཨོཾ་བཧུར་བཧུ་བ་སཱཧཱ་
ཨོཾ་ཨཱ་ཤྲི་བཛྲ་ཧ་ན་ཡེ་སཱཧཱ། ཨོཾ་དེ་བ་ཀུ་རུ་དཧེ་དྷ་ར་ཡ་སཱཧཱ། ཨོཾ་ཧྲི་ཀྲོན་ཙ་ཤེ་ཀྟི་དྷ་ར་ཎི་ཕཊ་ཕཊ། ཨོཾ་གྲུཾ་ག་ན་པ་ཏི་ཡེ་སཱཧཱ། ཨོཾ་ཤི་ཙ་ཡ་ཨ་པྲ་ཀི་ནེ་སཱཧཱ། ཨོཾ་ཙ་ཎཊ་ཤ་ཊ་པ་ར་ཀྲ་མ་ཡེ་སཱཧཱ་
ཨོཾ་ནན་ཏི་ཤྭར་ཡ་ན་ནྟ་ཧྲི་སཱཧཱ། ཨོཾ་ཤྲི་དེ་བ་སཱཧཱ། ཨོཾ་ཤུད་ཏྲ་ཨ་གྲེ་སཱཧཱ། ཨོཾ་ཙནྟྲ་ཡ་ཤྲི་སཱཧཱ། ཨོཾ་ཨུ་མ་སེ་སཱཧཱ། ཨོཾ་རདྣ་ཤྲི་ཡེ་སཱཧཱ། ཨོཾ་ས་ར་སྭ་ཏྱྀ་ག་ཏཱ་ཡ་སརྦ་སཱཧཱ། ཨོཾ་ཡཀྵེ་ཤ་ར་ཀྵི་
སཱཧཱ། ཨོཾ་ཨ་བཧུ་ཏི་ཧྲི་སཱཧཱ། ཨོཾ་ཤ་ཀྲ་ཡ་སཱཧཱ། ཨོཾ་ཡ་མ་ཡ་སཱཧཱ། ཨོཾ་ཝ་རུ་ཎག་ཨ་ཏི་པཱ་ཏ་ཡེ་སཱཧཱ། ཨོཾ་ཀུ་སེ་ར་ཡ་ཡཀྵ་ཨ་དཧི་པཱ་ཏ་ཡེ་སཱཧཱ། ཨོཾ་ཨཀྣ་ཡེ་སཱཧཱ། ཨོཾ་རཀྵ་ས་ཨ་དཧི་པཱ་ཏ་ཛ་ཡ་
ཛ་ཡ་སཱཧཱ། ཨོཾ་བ་ཡ་བེ་ཡེ་ཙ་ལ་ཙ་ལ་སཱཧཱ། ཨོཾ་ཤྭ་ན་ཡ་སཱཧཱ། ཨོཾ་བཧུ་ཤྲི་སེང་ཧ་དཧྭ་ཛ་དཧི་རི་ཧྲི། ཨོཾ་ཧཱུཾ་བཧྲ་མཧཱ་པདྨ་བ་ཏི་དྷ་ནུར་བ་ན་ཤྭ་རི་ཧཱུཾ། ཨོཾ་ཧཱུཾ་བཾ་ཧཱུཾ་ཏི། ཨོཾ་ཀུ་ཤོ་དྷ་རི་ནི་ཧཱུཾ་ཛཿ་ཨོཾ་ཧཱུཾ་བཧུ་ཏ་ར་ཧ་
རི་ཎི་ཙིནྡྷ་མ་ཎི་དཧྭ་ཛ་དྷ་རི་ནི། ཨོཾ་ཤྲི་མ་ཧཱ་རི་ཎི་དཧྭ་ཛ་དྷཱ་རི་ཎི། ཨོཾ་ཤྲི་མ་ཧཱ་རི་ཎི་པུཥྤ་བ་ཏ་སྟེ་ཧཱུཾ། ཨོཾ་ཤྲི་རདྣ་ཤྭ་ར་དཧུ་བ་ཧ་སྟེ་ཧཱུཾ། ཨོཾ་ཤྲི་བཧུ་ཥི་ནི་གན་དཧེ་ཧ་སྟེ་ཧཱུཾ། ཨོཾ་ཤྲི་ཛ་ག་པཱ་ལ་ནི་དཧི་བ་ཧི་སྟེ་ཧཱུཾ་

[131B] མཇུག་ཆོག་གཏོར་བསྔོས་རྡོར་དབྱིངས་བཞིན། །༄༅། །འོད་ཟེར་ཅན་གྱི་རྒྱུད་ལས་བཤད་པའི་བཅོམ་ལྡན་འདས་མ་ལྷ་མོ་འོད་ཟེར་ཅན་ལྷ་ཉེར་ལྔའི་སྒྲུབ་ཐབས་ནི།  རང་ཉིད་སྐད་ཅིག་གིས་བཅོམ་ལྡན་འདས་མ་འོད་ཟེར་ཅན་སྐུ་མདོག་
སེར་པོ་ཞལ་གཅིག་ཕྱག་གཉིས་མའི་སྐུར་བཞེངས་པར་གྱུར།  གཙོ་མོའི་སྔགས།  ཨོཾ་མ་རི་ཙྱེ་ཧཱུཾ་སརྦ་བི་གྷྣན་ཨུད་པ་ཏ་ཡ་ཧཱུཾ་ཕཊ་སཱཧཱ།  ལས་སྔགས་སོ། །མཆོད་པ་བྱིན་རླབས། སྐྱབས་སེམས་ཚོགས་ཞིང་རྣམས་རྡོར་དབྱིངས་
བཞིན༑  སྟོང་པའི་ངང་ལས་སྐད་ཅིག་གིས་བཅོམ་ལྡན་འདས་མ་འོད་ཟེར་ཅན་གྱི་རྟེན་དང་བརྟེན་པའི་དཀྱིལ་འཁོར་ཐམས་ཅད་ཡོངས་སུ་རྫོགས་པར་གྱུར་པ་ནི། རྡོ་རྗེའི་ས་གཞི་ ཞེས་པ་ནས།  ཕྱི་ནས་
རིམ་པ་བཞིན་སྔོ་སེར་དམར་ལྗང་དགང་བའི་རིམ་པ་ལྔ་དང་ལྡན་པའི་རིན་པོ་ཆེའི་རྩིགས་པས་བསྐོར་བའི་ནང་གི་ཤར་སྔོ་ལྷོ་སེར་ནུབ་དམར་བྱང་ལྗང་དབུས་དཀར་བའི་དབུས་སུ་མཆོད་རྟེན་གྱི་
བུམ་པའི་ནང་དུ་སྣ་ཚོགས་པདྨ་དང་ཉི་མའི་གདན་ལ་རང་ཉིད་བཅོམ་ལྡན་འདས་མ་འོད་ཟེར་ཅན་མ་སྐུ་མདོག་སེར་པོ། ཞལ་གསུམ་ཕྱག་དྲུག་མ་རྩ་བའི་ཞལ་སེར་པོ། །གཡས་དཀར། གཡོན་
ཕག་ཞལ་ནག་པོ་ཁྲོས་པ་ཁྲོ་གཉེར་དང་ཟུར་མིག་ཏུ་ལྟ་བ་ལྗག་འདྲིལ་བ། ཞལ་རེ་རེ་འང་སྤྱན་གསུམ་གསུམ་དང་ལྡན་པ། ཕྱག་དྲུག་གི་གཡས་པ་རྣམས་ན་མདའ། རྡོ་རྗེ། ཁབ། གཡོན་པ་རྣམས་
ཀྱིས་གཞུ། སྐུ་དག་མྱ་ངན་མེད་པའི་ཤིང་ཏོག་དང་བཅས་པའི་ཡ་ལག་འཛིན་པ། སྟོང་གཡོགས་རྣམ་པར་བཀྲ་བའི་སྔོན་པོ་དང་སྨད་གཡོགས་གོས་སྔོན་པོ་ཅན། རིན་ཆེན་སྣ་ཚོགས་ཀྱི་ཅོད་པན་
སོགས་རྒྱན་གྱིས་བརྒྱན་པ། དབུ་སྐྲ་ལ་མཆོད་རྟེན་གྱིས་བརྒྱན་པ། གསེར་མདོག་ལྟ་བུའི་ཕག་པའི་གདན་ལ་བཞུགས་པ། རང་མདོག་ལྟ་བུའི་ཕག་པས་ཡོངས་སུ་བསྐོར་བ་མྱ་ངན་མེད་

[132A]༄༅། །པའི་མེ་ཏོག་གི་ཕྲེང་བས་སྐུ་ལ་བརྒྱན་པའོ། །དེའི་ཤར་ཕྱོགས་སུ་ཨ་རྐ་མ་སི་དམར་མོ་ཞལ་གཅིག་ཕྱག་གཉིས་མ། གཡས་པས་ཁབ་དང། གཡོན་པས་སྐུད་པ་
འཛིན་པ། ལྷོར་མརྐ་མ་སི་ །གཡས་པས་སྐུད་པ་དང་བཅས་པའི་ཁབ། གཡོན་པས་མྱ་ངན་མེད་པའི་ཡལ་ག་འཛིན་པ། ནུབ་ཏུ་ཨུནྟ་ར་དྷ་ན་མ་སི་སེར་མོ། །གཡས་པས་མྱ་ངན་
མེད་པའི་ཡལ་ག་གཡོན་པས་སྡིགས་འཛུབ་དང་བཅས་པའི་ཞགས་པ་འཛིན་པ། བྱང་དུ་ཏེ་ཛོ་མ་སི་དམར་མོ། །གཡས་པས་མདའ་དང། གཡོན་པས་གཞུ་འཛིན་པ། མེ་ལ་སོགས་
པའི་འཚམས་བཞིར་ཨུ་ཏ་ཡ་མ་སི་དང། གུལ་མ་མ་སི་དང། ཙི་བཱ་ར་མ་སི་རྣམས། རིམ་པ་བཞིན། ཨ་རྐ་མ་སི་ལ་སོགས་པ་བཞིའི་སྐུ་མདོག་དང་ཕྱག་མཚན་ཇི་ལྟ་བབ་
བཞིན་ནོ། །རིམ་པ་གཉིས་པའི་ཤར་གྱི་སྣམ་བུ་ལ་མཧཱ་ཙི་ཝ་ར་མ་སི་དང། ཝ་རཱ་ཧཱ་མུ་ཁི་གཉིས་ནག་མོ་མཆེ་བ་གཙིགས་པ་འཇིགས་སུ་རུང་བ་གཡོས་བས་ལྕགས་ཀྱུ་དང། གཡོན་པས་ཞགས་
པ་འཛིན་པ། ལྷོའི་སྣམ་བུ་ལ་པ་ཏ་ཀྲ་མ་སི་དང། བཱ་དའི་ལི་གཉིས་སེར་མོ། །གཡས་མྱ་ངན་མེད་པའི་ཡལ་ག་དང་གཡོན་རྡོ་རྗེ་འཛིན་པ། ནུབ་ཀྱི་སྣམ་བུ་ལ། བ་ར་ཀྲ་མ་སི་དང་པད་ལི་གཉིས་
དམར་མོ་གཡས་པས་མདའ་དང། གཡོན་པས་གཞུ་འཛིན་པ། བྱང་གི་སྣམ་བུ་ལ་ཨུར་མ་མ་སི་དང། བ་ར་ལི་གཉིས་ལྗང་ཁུ་གཡས་པས་ཁབ་དང། གཡོན་པས་སྐུད་པ་འཛིན་པ། མེར་
བརྟ་ལི་དམར་མོ་གཡས་པས་ཁབ་དང། གཡོན་པས་སྐུད་པ་འཛིན་པ། བརྟེན་བྲལ་དུ་བ་ད་ལི་སེར་མོ་གཡས་སྐུད་པ་དང་བཅས་པའི་ཁབ། གཡོན་པས་ཡལ་ག་དང་བཅས་པའི་མྱ་ངན་

[132B] རླུང་དུབ་ར་ལི་དཀར་མོ་གཡས་མྱ་ངན་མེད་པའི་ཡལ་ག་དང། གཡོན་ཞགས་པ་འཛིན་པ། དབང་ལྡན་དུ་བ་རཱ་ཧཱ་མུ་ཁི་དམར་མོ་གཡས་པས་མདའ་དང་
གཡོན་པས་གཞུ་འཛིན་པ། ལྷ་མོ་ཉི་ཤུ་པོ་ཐམས་ཅད་ཀྱང་སྣ་ཚོགས་པདྨ་དང་ཟླ་བའི་གདན་ལ་ཞབས་གཡས་བསྐུམས་ཤིང་གཡོན་བརྐྱང་བས་གནས་པའོ། །ཤར་སྒོར་ཨཱ་ལོ་དམར་མོ་
ལྕགས་ཀྱུ་འཛིན་པ། ལྷོ་སྒོར་ཏཱ་ལོ་སེར་མོ་ཞགས་པ་འཛིན་པ། ནུབ་སྒོར་ཀཱ་ལོ་དམར་མོ་ལྕགས་སྒྲོག་འཛིན་པ། བྱང་སྒོར་སད་ཙྪ་ལོ་སཾ་བ་མུར་དྷ་ཊི་ལྗར་ཁུ་དྲིལ་བུ་འཛིན་པ། བཞི་ཀའང་ཞལ་
གཅིག་ཕྱག་གཉིས་མ། སྣ་ཚོགས་པདྨ་དང་ཉི་མ་ལ་གཡས་བརྐྱངས་ཤིང་གཡོན་བསྐུམས་པས་བཞུགས་པ། ལྷ་མོ་ཉེར་བཞི་པོ་ཐམས་ཅད་ཀྱང་ཕག་ཞལ་གཅིག་མ། ཕྱག་གཉིས་མ་
སྤྱན་གསུམ་མ། ལང་ཚོ་དར་ལ་བ་བས་པ། རིན་པོ་ཆེ་སྣ་ཚོགས་ཀྱི་རྒྱན་དང། མཆོད་རྟེན་གྱིས་དབུ་ལ་བརྒྱན་པ། སྣ་ཚོགས་པའི་གོས་སྔོན་པོ་སྟོད་ག་ཡོགས་བྱས་པ། ཕག་སེར་པོའི་
ཚོགས་ཀྱིས་བསྐོར་པ། གསེར་མདོག་ལྟ་བུའི་ཕག་པའི་གདན་ལ་བཞུགས་པ། གཙོ་མོ་ལ་རྣམ་སྣང། ཤར་དང་ཤར་ལྷོ་བ་རྣམས་ལ་མི་བསྐྱོད་པ། ལྷོ་དང་ལྷོ་ནུབ་པ་རྣམས་ལ་རིན་འབྱུང་
ནུབ་དང་ནུབ་བྱང་བ་རྡམས་ལ་སྣང་མཐའ། བྱང་དང་བྱང་ཤར་བ་རྣམས་ལ་དོན་གྲུབ་ཀྱིས་རྒྱས་བཏབ། གཙོ་མོའི་ཐུགས་ཀར་མཾ་སེར་པོས་མཚན་པར་གྱུར།  གཙོ་མོའི་སྔགས་ནི།  ཨོཾ་མ་རི་ཙྱེ་སཱ་ཧཱ་
 འཁོར་རྣམས་ཀྱི་སྔགས་ནི།  ཨརྒ་མ་སི། མརྒ་མ་སི། ཨནྟ་རདྷ་ན་མ་སི། ཏེ་ཛྭ་མ་སི། ཨུ་ཏ་ཡ་མ་སི། གུ་ལ་ཡ་མ་སི། བཱ་ན་མ་སི། ཙི་བ་ར་མ་མི། མྷཱ་ཙི་བ་རམ་སི། པཱ་ར་ཧི་མུ་ཁི། བ་དཀྲ་མ་སི་

[133A]༄༅། །བར་ལི། པཱ་ར་ཀྲ་མ་སི། བར་ལི། པཱ་ར་ཀྲ་མ་སི། པ་ད་ལ། ཨུརྨ་མ་སི། པཱ་ཏ་ལི། བཱ་དཱ་ལི། བ་རཱ་ཧ་མུ་ཁི། ཨཱ་ལོ། །ཏཱ་ལོ། །ཀཱ་ལོ། །པ་ར་ཚ་ལ་སཾ་བ་མུདྡྷ་ཊི་
 ཞེས་པ་རྣམས་ཀྱི་མགོར་ཨོཾ་དང་མཐར་སཱ་ཧཱ་སྦྱར་བའོ། །མཇུག་ཆོག་གཏོར་བསྔོས་རྡོར་དབྱིངས་བཞིན། །༄༅། །གཟུགས་གྲྭ་ལྔ་ལས་བཤད་པའི་སོ་སོར་འབྲལ་མ་གཙོ་བོ་བྱས་པའི་གྲྭ་ལྔ་ལྷ་བཅུ་གསུམ་གྱི་སྒྲུབ་ཐབས་ནི།  རང་ཉིད་སྐད་ཅིག་གིས་
བཅོམ་ལྡན་འདས་མ་སོ་སོར་འབྲང་མ་སྐུ་མདོག་སེར་པོ་ཞལ་གཅིག་ཕྱག་གཉིས་པའི་སྐུར་བཞེངས་པར་གྱུར།  སོ་སོར་འབྲང་མའི་སྔགས།  ཨོཾ་མ་ཎི་དྷ་ར་བཛྲི་ཎི་མཧཱ་པྲ་ཏི་ས་རེ་ཧཱུཾ་ཧཱུཾ་ཕཌ་ཕཌ་སཱ་ཧཱ་
 ལས་སྔགས་སོ། །མཆོད་པ་བྱིན་རླབས། སྐྱབས་སེམས། ཚོགས་ཞིང་རྣམས་རྡོར་དབྱིངས་བཞིན།  སྟོང་པའི་ངང་ལས་སྐད་ཅིག་གིས་བཅོམ་ལྡན་འདས་སོ་སོར་འབྲང་མ་ལྷ་བཅུ་གསུམ་གྱི་རྟེན་དང་བརྟེན་པའི་དཀྱིལ་
འཁོར་ཐམས་ཅད་ཡོངས་སུ་རྫོགས་པར་གྱུར་པ་ནི། རྡོ་རྗེ་ས་གཞི་ ཞེས་པ་ནས།  ཐུན་མོང་བའི་སྲུང་འཁོར་གྱི་དབུས་སུ་འབྱུང་བཞི་རིམ་བརྩེགས་དང་རི་རབ་ཀྱི་སྟེང་དུ་སྣ་ཚོགས་པདྨ་དང་
ཉི་མ་ལ་གནས་པའི་ ཞེས་པ་ནས།  ཕྱི་ནས་རིམ་པ་བཞིན་དཀར་སྔོ་དམར་ལྗང་སེར་བའི་རིམ་པ་ལྔ་དང་ལྡན་པའི་ ཞེས་པ་ནས།  བསྐོར་བའི་ནང་གི་ཤར་དཀར་ལྷོ་སྔོ་ནུབ་དམར་བྱང་ལྗང་དབུས་
སེར་བའི་དབུས་སུ་སྣ་ཚོགས་རྡོ་རྗེའི་ལྟེ་བ་དང་ཕྱོགས་བཞེར་སྣ་ཚོགས་པདྨ་རེ་རེ། དབུས་ཀྱི་པདྨའི་ལྟེ་བར་ཟླ་བའི་དཀྱིལ་འཁོར་གྱི་སྟེང་དུ་རང་ཉིད་བཅོམ་ལྡན་འདས་སོ་སོར་འབྲང་མ་
ཆེན་མོ་སྐུ་མདོག་སེར་པོ། །ཞལ་བཞི་ཕྱག་བཅུ་གཉིས་པ། རྩ་བའི་ཞལ་སེར་པོ། །གཡས་དཀར། གཡོན་དམར། རྒྱབ་ཞལ་སྔོན་པོ། །ཕྱག་གཡས་པ་རྣམས་ན་རིན་པོ་ཆེའི་པ་ཊ་

[133B] །རྡོ་རྗེ། མདའ། རལ་གྲི། མཆོག་སྦྱིན་གྱི་ཕྱག་རྒྱ་མཛད་པ། གཡོན་པ་རྣམས་ན་རྡོ་རྗེ། ཞགས་པ། རྩེ་གསུམ། གཞུ། དགྲ་སྟ། དུང་རྣམས་འཛིན་པ། དབུ་ལ་མཆོད་རྟེན་
གྱིས་བརྒྱན་པ། འོད་ཟེར་དམར་པོའི་དཀྱིལ་ན་རྡོ་རྗེའི་སྐྱིལ་དཀྲུང་གིས་བཞུགས་པའོ། །དེའི་ཤར་ཕྱོགས་སུ་སྣ་ཚོགས་པདྨ་འདབ་མ་བརྒྱད་པའི་ལྟེ་བར། ཟླ་བའི་གདན་གྱི་སྟེང་དུ་སྟོང་
ཆེན་མོ་རབ་ཏུ་འཇོམས་མ་སྐུ་མདོག་དཀར་པོ་ཞལ་བཞི་ཕྱག་བཅུ་མ། རྩ་བའི་ཞལ་དཀར་པོ། །གཡས་སྔོ། །གཡོན་ལྗང། རྒྱབ་སེར་པ། གཡས་པ། རྣམས་ན་པདྨ་ལ་གནས་པའི་འཁོར་
ལོ་རྩིབས་བརྒྱད་པ། མཆོག་སྦྱིན། ལྕགས་ཀྱུ། མདའ། རལ་གྲི། གཡོན་པ་རྣམས་ན་རྡོ་རྗེ། སྡིགས་འཛུབ་པ། ཞགས་པ། གཞུ། དགྲ་སྟ་རྣམས་འཛིན་པ། ཟླ་བའི་འོད་ཀྱི་དབུས་ན་
རོལ་བའི་འདུག་སྟངས་ཀྱིས་བཞུགས་པ། ལྷོར་སྣ་ཚོགས་པདྨ་དང་ཉི་མའི་གདན་གྱི་སྟེང་དུ། གསང་སྔགས་རྗེས་འཛིན་མ་ཆེན་མོ་སྐུ་མདོག་ནག་པོ་ཞལ་གསུམ་ཕྱག་བཅུ་གཉིས་མ་
རྩ་བའི་ཞལ་ནག་པོ། །གཡས་དཀར་གཡོན་དམར་བ། ཕྱག་དང་པོ་གཉིས་ཆོས་འཆད་ཀྱི་ཕྱག་རྒྱ་དང། དེའི་འོག་མ་གཉིས་ཀྱིས་ཏིང་ངེ་འཛིན་གྱི་ཕྱག་རྒྱ་མཛད་པ། གཡས་ལྷག་མ་རྣམས་
ཀྱིས་རྡོ་རྗེ༑ མདའ། མཆོག་སྦྱིན། མི་འཇིགས་པའི་ཕྱག་རྒྱ་མཛད་པ། གཡོན་ལྷག་མ་རྣམས་ཀྱིས་སྡིགས་འཛུབ་དང་བཅས་པའི་ཞགས་པ། གཞུ། རིན་པོ་ཆེའི་པ་ཊ། པདྨས་མཚན་པའི་
བུམ་པ་འཛིན་པ། ཉི་མའི་འོད་ཀྱི་དཀྱིལ་ན་རྡོ་རྗེའི་སྐྱིལ་དཀྲུང་གིས་བཞུགས་པ། ནུབ་ཏུ་སྣ་ཚོགས་པདྨ་དང་ཉི་མ་ལ། བཅོམ་ལྡན་འདས་མ་བསིལ་བའི་ཚལ་ཆེན་མོ། །སྐུ་མདོག་

[134A]༄༅། །དམར་པོ་ཞལ་གསུམ་ཕྱག་བརྒྱད་མ། རྩ་བའི་ཞལ་དམར། གཡས་དཀར། གཡོན་ནག་པོ། །ཕྱག་གཡས་པ་རྣམས་ན་པདྨ་དང་བཅས་པའི་མི་འཇིགས་པའི་
ཕྱག་རྒྱ༑ མདའ། རྡོ་རྗེ། རལ་གྲི། གཡོན་པ་རྣམས་ཀྱིས་སྡིགས་འཛུབ་དང་བཅས་པའི་ཞགས་པ། གཞུ། རིན་པོ་ཆེའི་རྒྱལ་མཚན། སྙིང་ཁར་གནས་པའི་པོ་ཏི་རྣམས་འཛིན་པ་
ཉི་མའི་འོད་ཀྱི་དཀྱིལ་ན་དཀྱིལ་དཀྲུང་ཕྱེད་པའི་སྟབས་ཀྱིས་བཞུགས་པ། བྱང་དུ་སྣ་ཚོགས་པདྨ་དང་ཟླ་བའི་གདན་ལ། བཅོམ་ལྡན་འདས་མ་རྨ་བྱ་ཆེན་མོ་སྐུ་མདོག་ལྗང་ཁུ། ཞལ་ཀས་
གསུམ་ཕྱག་བརྒྱད་མ། རྩ་བའི་ཞལ་ལྗང་ཁུ། གཡས་ནག་གཡོན་དཀར་བ། ཕྱག་གཡས་པ་རྣམས་ན་རྨ་བྱའི་འཇུག་སྒྲོ། མདའ། མཆོག་སྦྱིན། རལ་གྲི། གཡོན་པ་རྣམས་ཀྱིས་
ལྷུང་བཟེད་ལ་གནས་པའི་དགེ་སློང། གཞུ། པར་དུ་གནས་པའི་གུམ་པ་རིན་པོ་ཆེ་འབར་བ་འབབ་པ་ཅན། སྣ་ཚོགས་རྡོ་རྗེ་ལ་རིན་པོ་ཆེས་མཚན་པའི་རྒྱལ་མཚན་འཛིན་པ། ཟླ་བའི་
འོད་ཀྱི་དཀྱིལ་ན་སེམས་དཔའི་དཀྱིལ་ཀྲུང་གིས་བཞུགས་པའོ། །རིམ་པ་གཉིས་བའི་ཤར་ལྷོར་ཀ་ལི་ནག་མོ་ཕྱག་གཉིས་ཀྱིས་དུང་འཛིན་པ། ལྷོ་ནུབ་ཏུ་དུས་མཚན་མ་སེར་མོ་ཕྱག་
གཉིས་ཀྱིས་རྡོ་རྗེས་མཚན་པའི་རྒྱལ་མཚན་འཛིན་པ། ནུབ་བྱང་དུ་རྣ་བ་མ་དམར་མོ་ཕྱག་གཉིས་ཀྱིས་དགྲ་སྟ་འཛིན་པ། བྱང་ཤར་དུ་གཽ་རི་དཀར་མོ། །ཕྱག་གཉིས་ཀྱིས་རྩེ་གསུམ་འཛིན་
པ༑ བཞི་ཀའང་ཞལ་གཅིག་ཕྱག་གཉིས་མ། ལྷ་མོ་དགུ་པོ་ཐམས་ཅད་ཀྱང་ཞལ་རེ་རེ་ལ་སྤྱན་གསུམ་གསུམ་དང་ལྡན་པ། གོས་དང་རིན་པོ་ཆེའི་ཅོད་པན་ཅན། རིན་པོ་ཆེ་སྣ་ཚོགས་ཀྱིས་

[134B]  གསལ་སྒྲོན་ལས།  སེམས་དཔའི་དཀྱིལ་དཀྲུང་གིས་བཞུགས་པ།  ཞེས་གསུངས།  ཤར་སྒོར་རྡོ་རྗེ་ལྕགས་ཀྱུ་མ་དཀར་མོ་ལྕགས་ཀྱུ་འཛིན་པ། ལྷོ་སྒོར་རྡོ་རྗེ་ཞགས་པ་མ་སེར་མོ་ཞགས་
པ་འཛིན་པ། ནུབ་སྒོར་རྡོ་རྗེ་ལྕགས་སྒྲོག་མ་དམར་མོ་ལྕགས་སྒྲོག་འཛིན་པ། བྱང་སྒོར་རྡོ་རྗེ་དྲིལ་བུ་མ་ལྗང་ཁུ་དྲིལ་བུ་འཛིན་པ། སྣ་ཚོགས་པདྨ་དང་ཉི་མའི་གདན་ལ་ཞབས་
གཡས་བརྐྱང་ཞིང་གཡོན་བསྐུམ་པས་བཞུགས་པ། རིན་པོ་ཆེ་དང་དར་སྣ་ཚོགས་ཀྱིས་བརྒྱན་པ། གཙོ་མོ་ལ་རིན་འབྱུང། སྟོང་ཆེན་རབ་འཇོམས་ལ་རྣམ་སྣང། གསང་
སྔགས་རྗེས་འཛིན་ལ་མི་བསྐྱོད་པ། བསིལ་བའི་ཚལ་ལ་སྣང་མཐའ། རྨ་བྱ་ཆེན་མོ་ལ་དོན་གྲུབ། འཚམས་མ་བཞི་དང་སྒོ་མ་བཞི་ལ་མེ་དང་ཤར་ནས་གཡས་སྐོར་དུ་མི་
བསྐྱོད་པ། རིན་འབྱུང། སྣང་མཐའ། རྣམ་སྣང་རྣམས་ཀྱིས་རྒྱས་བཏབ། གཙོ་མའི་ཐུགས་ཁར་ཟླ་བ་ལ་བྲཾ་སེར་པོ། སྟོང་ཆེན་རབ་འཇོམས་སོགས་བཞིའི་ཐུགས་ཁར་བཧྲུཾ་ཧཱུཾ་ཛྲཱིཾ་
མཾ་རྣམས་ཀྱིས་མཚན་པར་གྱུར།  གཙོ་མོའི་སྔགས་ནི།  ཨོཾ་མཎི་དྷ་རི་བཛྲི་ཎི་མྷཱ་པྲ་ཏི་སཱ་རི་ཧཱུཾ་ཧཱུཾ་ཕཌ་ཕཌ་སཱ་ཧཱ།  ཕྱོགས་བཞིའི་སྔགས།  ཨོཾ་ཨཿ་མ་ཧཱ་ས་ཧ་སྲ་པྲ་མར་དཱ་ནི་བཧྲུཾ་ཧཱུཾ། ཨོཾ་ཨཱ་མྷཱ་མྣྚྲ་
ཨ་ནུ་སཱ་རི་ནི་ཧཱུཾ་ཧཱུཾ། ཨོཾ་ཨཱ་མཧཱ་ཤཱི་ཏ་བ་ཏི་ཛྲིཾ་ཧཱུཾ། ཨོཾ་མཧཱ་མ་ཡུ་རི་བིདྱ་རཱ་ཛྙི་ཧཱུཾ་ཧཱུཾ་ཕཊ་ཕཊ་སཱ་ཧཱ།  འཚམས་མ་རྣམས་ཀྱི་སྔགས་ནི།  ཨོཾ་ཀྲི་ཥྞ་ཀཱ་ལི་ཧཱུཾ་ཕཊ། ཨོཾ་ཀ་ལི་ཙ་ཧྣ་ཧཱུཾ་ཕཌ། ཨོཾ་ཀདྞ་ཀ་
ལ་ཧཱུཾ་ཕཊ། ཨོཾ་གཽ་རི་ཧཱུཾ་ཕཊ།  སྒོམ་རྣམས་ཀྱི་སྔགས་ནི།  ཨོཾ་བཛྲ་ཨོཾ་ཀུ་ཤ་ཛཿ་ཧཱུཾ་ཕཊ། ཨོཾ་བཛྲ་པཱ་ཤ་ཧཱུཾ་ཧཱུཾ་ཕཊ། ཨོཾ་བཛྲ་སཕོ་ཊ་བཾ་ཧཱུཾ་ཕཊ། ཨོཾ་བཛྲ་གྷ་ཎྜེ་ཧོ་ཧཱུཾ་ཕཊ།  མཇུག་ཆོག་གཏོར་བསྔོས་

[135A]༄༅། །སོགས་རྡོར་དབྱིངས་བཞིན། །༄༅། །ནོར་རྒྱུན་མའི་རྟོག་ཆུང་ལ་བརྟེན་པའི་ལྷ་མོ་ནོར་རྒྱུན་མ་ལྷ་བཅུ་དགུའི་སྒྲུབ་ཐབས་ནི།  རང་ཉིད་སྐད་ཅིག་གིས་བཅོམ་ལྡན་འདས་མ་ནོར་རྒྱུན་མ་སྐུ་མདོག་སེར་པོ་ཞལ་
གཅིག་ཕྱག་གཉིས་མའི་སྐུར་བཞེངས་པར་གྱུར།  བགེགས་མཐར་བྱེད་ཀྱི་སྔགས།  ཨོཾ་ཨཱ་བི་གྷྣན་ཏ་ཀྲི་ཏ་ཧཱུཾ།  ལས་སྔགས་སོ། །མཆོད་པ་བྱིན་རླབས། སྐྱབས་སེམས། ཚོགས་ཞིང་རྣམས་རྡོར་དབྱིངས་བཞིན།  སྟོང་
པའི་ངང་ལས་སྐད་ཅིག་གིས་བཅོམ་ལྡན་འདས་མ་ལྷ་མོ་ནོར་རྒྱུན་མའི་རྟེན་དང་བརྟེན་པའི་དཀྱིལ་འཁོར་ཐམས་ཅད་ཡོངས་སུ་རྫོགས་པར་གྱུར་པ་ནི། རྡོ་རྗེའི་ས་གཞི་ ཞེས་པ་ནས།  ཐུན་
མོང་པའི་སྲུང་འཁོར་གྱི་ནང་དུ་སྣ་ཚོགས་པདྨ་དང་ཉི་མ་ལ་གནས་པའི་སྣ་ཚོགས་རྡོ་རྗེའི་ལྟེ་བར་གཞལ་ཡས་ཁང་ ཞེས་པ་ནས།  ཕྱི་ནས་རིམ་པ་བཞིན་དཀར་སྔོ་དམར་ལྗང་སེར་བའི་རིམ་
པ་ལྔ་དང་ལྡན་པའི་ནང་གི་ས་གཞི་ཤར་དཀར་ལྷོ་སྔོ་ནུབ་དམར་བྱང་ལྗང་དབུས་སེར་བའི་དབུས་སུ་པདྨ་སེར་པོའི་ལྟེ་བར་ཟླ་བའི་དཀྱིལ་འཁོར་གྱི་སྟེང་དུ་རིན་པོ་ཆེའི་རི་བོ་
འཁོར་གྱི་ལྷ་རྣམས་ཀྱི་གནས་སུ་པདྨ་དང་ཟླ་བའི་གདན། དབུས་ཀྱི་གདན་གྱི་སྟེང་དུ་རང་ཉིད་བཅོམ་ལྡན་འདས་མ་ནོར་རྒྱུན་མ་སྐུ་མདོག་གསེར་བཙོ་མ་ལྟ་བུ། ཞལ་གཅིག་ཕྱག་
དྲུག་མ༑ རོལ་བའི་འདུག་སྟང་གིས་བཞུགས་པ། ཕྱག་གཡས་ཀྱི་དང་པོས་མཆོག་སྦྱིན་གྱི་ཕྱག་རྒྱས་གཏེར་སྟོན་པར་མཛད་པ། གཉིས་པས་རིན་པོ་ཆེའི་ཆར་འབེབས་པ་
གསུམ་པས་དེ་བཞིན་གཤེགས་པ་རྡོ་རྗེ་འཛིན་པ་རྒྱ་མཚོའི་དབྱངས་ངེས་པས་སྒྲོག་པ་ལ་ཕྱག་མཛད་པ། གཡོན་གྱི་དང་པོས་བུམ་པ་བཟང་པོ། །གཉིས་པས་འབྲས་ཀྱི་སྙེ་མ་

[135B] རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། སྣམ་བུ་གཉིས་པ་ལ། ནུབ་ཀྱི་དབུས་སུ་པད་ཟླའི་སྟེང་དུ་དེ་བཞིན་གཤེགས་
པ་རྡོ་རྗེ་འཛིན་པ་རྒྱ་མཚོའི་དབྱངས་ངེས་པར་སྒྲོག་པ། སྐུ་མདོག་སེར་པོ། །གཡས་མཆོག་སྦྱིན་དང། གཡོན་ཁུ་ཚུར་བརླའི་སྟེང་དུ་འགྱིང་བག་དང་བཅས་པས་བཞུགས་པ་
དེའི་གཡས་སུ་སྤྱན་རས་གཟིགས་དམར་པོ། །ཞི་བའི་ཚུལ་ཅན། གཡས་མཆོག་སྦྱིན། གཡོན་གདན་ལ་བརྟེན་པ། གཡོན་དུ་ཕྱག་ན་རྡོ་རྗེ་ལྗང་ཁུ་ཅུང་ཟད་ཁྲོས་པའི་ཚུལ་
ཅན༑ གཡས་རྡོ་རྗེ་རྩེ་ལྔ་པ་ལྗང་ཁུ་འཛིན་ཅིང། གཡོན་གདན་ལ་བརྟེན་པ། དེ་གསུམ་ཀའང་ཞལ་གཅིག་ཕྱག་གཉིས། དར་དང་རིན་པོ་ཆེའི་རྒྱན་གྱིས་འཛིས་པ། ཞབས་
རྡོ་རྗེའི་སྐྱིལ་དཀྲུང་གིས་བཞུགས་པའོ། །ཤར་གྱི་སྣམ་བུའི་དབུས་སུ་པད་ཟླ་ལ། ལྷ་མོ་ཨི་ལཱ་ཉེ་བར་མཁོ་བ་ཐམས་ཅད་ལ་དབང་བྱེད་མ་སེར་མོ། །དེའི་གཡས་སུ་ཟླ་བ་ལ་ཛམྦྷ་ལ་
སྔོན་པོ༑ ༑གཡོན་དུ་ཆུ་བདག་རོ་བཅུད་ལ་དབང་བྱེད་པ་དཀར་པོ། །དེ་གསུམ་ཀའང་གཡས་པས་བི་ཛ་པཱུ་ར་ཀ་ཐུགས་ཁར་འཛིན་ཅིང། གཡོན་པ་བརླ་ལ་བརྟེན་པ། དར་དང་རིན་
པོ་ཆེའི་རྒྱན་གྱིས་བརྒྱན་པ། སེམས་དཔའི་སྐྱིལ་དཀྲུང་གིས་བཞུགས་པ། མེ་འཚམས་སུ་པི་ཙི་ཀུཎྜ་ལི་སྒེག་པའི་ཉམས་ཅན་ཅུང་ཟད་དམར་བའི་མདོག་ཅན། བདེན་བྲལ་དུ་
ཀི་ལི་མི་ལི་ལྗང་ཁུ། རླུང་དུ་སྒོའི་དབང་པོ་སེར་པོ། །དབང་ལྡན་དུ་སྤྱོད་པའི་དབང་པོ་དཀར་སོར། །དེ་བཞི་ཀའང་གཡས་བའི་ཛ་པུར་ཀ་དང། གཡོན་ཁུ་ཚུར་བརླའི་སྟེང་དུ་འགྱིང་བ་

[136A]༄༅། །ལྷ་སྣམ་ཕྱི་མའི་མེར་སྦས་པའི་ལྷ་མོ་ཟས་སྦྱིན་མ་ལྗང་ཁུ། གཡས་བའི་ཛ་བུ་ར་ཀ་དང། གཡོན་བརླ་ལ་བརྟེན་པ། བདེན་བྲལ་དུ་ཤིན་དུ་སྦས་པའི་ལྷ་མོ་
ལི་ཁྲིའི་མདོག་ཅན་ཕྱག་གཉིས་ཀྱིས་གདུགས་འཛིན་པ། རླུང་དུ་ལྷ་མོ་དབྱངས་ཅན་མ་སེར་མོ་ཕྱག་གཉིས་ཀྱིས་རྒྱལ་མཚན་འཛིན་པ། དབང་ལྡན་དུ་ཟླ་བ་ཆུ་ཤེལ་གྱི་ལྷ་མོ་
དཀར་མོ་ཕྱག་གཉིས་ཀྱིས་བ་དན་འཛིན་པ། དེ་ཐམས་ཅད་ཀྱང་སྒེག་ཅིར་མཛེས་པ། ནུ་འབུར་ཅུང་ཟད་དང་ལྡན་པ། ལང་ཚོ་ངར་ལ་བབས་པའི་རྣམ་པ་ཅན། རིན་པོ་ཆེའི་
རྒྱན་གྱིས་སྤྲས་པའོ། །ལྷ་སྣམ་ཕྱི་མའི་ཤར་དུ་གང་བ་བཟང་པོ་གུར་གུམ་གྱི་མདོག་ཅན་གཡས་གུ་ལི་དང། གཡོན་བའི་ཛ་པཱུ་ར་ཀ་འཛིན་པ། ལྷོར་ནོར་བུ་བཟང་པོ་སྔོན་པོ་གཡས་
རིན་པོ་ཆེ་དང་གཡོན་བའི་ཛ་པུ་ར་ཀ་བསྣམས་པ། ནུབ་ཏུ་གནོད་སྦྱིན་དམར་པོ། །གཡས་བུམ་པ་བཟང་པོ་དང། གཡོན་པས་བའི་ཛ་བུ་ར་ཀ་འཛིན་པ། བྱང་དུ་གནོད་སྦྱིན་གྱི་དབང་
པོ་རྣམ་ཐོས་སྲས་སེར་པོ། །གཡས་རིན་པོ་ཆེའི་མྱུ་གུ། གཡོན་བི་ཛ་བུ་ར་ཀ་འཛིན་པ། ལྷ་ཐམས་ཅད་སེམས་དཔའི་དཀྱིལ་ཀྲུང་གིས་བཞུགས་པ། དར་དང་རིན་པོ་ཆེ་སྣ་
ཚོགས་ཀྱིས་བརྒྱན་པའོ། །གཙོ་འཁོར་ཐམས་ཅད་ལ་རིན་འབྱུང་གིས་རྒྱས་བཏབ། གཙོ་བོའི་ཐུགས་ཁར་ཟླ་བ་ལ་བཾ་སེར་པོས་མཚན་པར་གྱུར།  སྔགས།  ཨོཾ་བ་སུ་དྷ་རི་
སཱ་ཧཱ༑  སྙིང་བོའོ།  །ཨོཾ་ལ་ཀྵྨ་བཧུ་ཏི་ལ་ནི་བ་སི་ནི་ཡེ་སཱ་ཧཱ།  ཉེ་བའི་སྙིང་པོའོ།  །ཨོཾ་ན་མ་དྷཱ་ར་སཱ་གར་ནིར་གྷོ་ཥ་ཡ་ཧཱུཾ་ཕཊ་སཱ་ཧཱ། ཨོཾ་ལོ་ཀི་ཤྭ་རཱ་ཡ་སཱ་ཧཱ། ཨོཾ་བཛྲ་པཱ་ཎི་སཱ་ཧཱ། ཨོཾ་དེ་ཝི་

[136B] ཨོཾ་ཝ་རུ་ཎ་ཡ་སཱ་ཧཱ། ཨོཾ་ཛ་མྦྷ་ལ་ཛ་ལ་ནྟྲ་ཡེ་སཱ་ཧཱ། ཨོཾ་བི་ཙི་ཀུ་ཎྚ་ལི་ཡེ་སཱ་ཧཱ། ཨོཾ་ཀི་ལི་མཱ་ལི་ནེ་སཱ་ཧཱ། ཨོཾ་མུ་ཁེནྟྲ་ཡ་སཱ་ཧཱ། ཨོཾ་ཙ་རེནྟ་ཡ་སཱ་ཧཱ། ཨོཾ་གུ་པྟ་ཡེ་
སཱ་ཧཱ༑ ཨོཾ་པྲ་ཏི་གུ་པྟ་ཡེ་སཱ་ཧཱ། ཨོཾ་སྭ་ར་སྭ་ཏྱཻ་སཱ་ཧཱ། ཨོཾ་ཅནྟྲ་ཀཱ་ན་ཏྱཻ་སཱ་ཧཱ། ཨོཾ་པཱུ་རྞ་བྷ་ཏྲ་ཡེ་སཱ་ཧཱ། ཨོཾ་མ་ཎི་བྷ་ཏྲཱ་ཡ་སཱ་ཧཱ། ཨོཾ་དྷ་ན་དཱ་ཡ་སཱ་ཧཱ། ཨོཾ་བཻ་ཤྲ་བ་ཎཱ་ཡ་སཱ་ཧཱ་
 མཇུག་ཆོག་གཏོར་བསྔོས་སོགས་རྡོར་དབྱིངས་བཞིན། །༄༅། །གཟའ་ཡུམ་ཀྱི་རྟོག་པ་ལ་བརྟེན་པའི་རིག་བྱེད་མ་ནུབ་བྱང་གི་གྲར་བཞུགས་པ་གཙོ་བོར་བྱས་པའི་ལྷ་ཞེ་དྲུག་གམ་ལྔ་བཅུའི་སྒྲུབ་ཐབས་ནི།  རང་ཉིད་སྐད་ཅིག་གིས་རྗེ་བཙུན་རིགས་པ་ཆེན་
མོ་སྐུ་མདོག་དཀར་པོ་ཞལ་གཅིག་ཕྱག་གཉིས་པའི་སྐུར་བཞེངས་པར་གྱུར།  རིགས་པ་ཆེན་མོའི་སྔགས།  ཨོཾ་མྷཱ་བི་དྱ་ཧཱུཾ་ཧཱུཾ་ཕཊ་སཱ་ཧཱ།  ལས་སྔགས་སོ། །མཆོད་པ་བྱིན་རླབས། སྐྱབས་སེམས། ཚོགས་ཞིང་
རྣམས་རྡོར་དབྱིངས་བཞིན།  སྟོང་པའི་ངང་ལས་སྐད་ཅིག་གིས་བཅོམ་ལྡན་འདས་མ་རིག་པ་ཆེན་མོ་རྟེན་དང་བརྟེན་པའི་དཀྱིལ་འཁོར་ཐམས་ཅད་ཡོངས་སུ་རྫོགས་པར་གྱུར་པ་ནི། རྡོ་རྗེའི་
 ས་གཞི༑ ཞེས་པ་ནས།  ཐུན་མོང་བའི་སྲུང་འཁོར་གྱི་དབུས་སུ་སྣ་ཚོགས་པདྨ་དང་ཉི་མ་ལ་གནས་པའི་སྣ་ཚོགས་རྡོ་རྗེའི་ལྟེ་བར།  ཞེས་པ་ནས།  ཕྱི་ནས་རིམ་པ་བཞིན་སྔོ་སེར་དམར་
ལྗང་དཀར་བའི་རིམ་པ།  ཞེས་པ་ནས།  ནང་གིས་བཞི་ཤར་སྔོ་ལྷོ་སེར་ནུབ་དམར་བྱང་ལྗང་དབུས་དཀར་བའི་དབུས་སུ་སྣ་ཚོགས་པདྨ། དེའི་ལྟེ་བར་པདྨ་དཀར་པོའི་སྟེང་དུ་
གུར་གུམ་གྱི་དྲིའི་མཎྚལ་ལ་གཟའ་ཉི་མ་སྐུ་མདོག་དམར་སེར། དཀའ་ཐུབ་ཅན་གྱི་གཟུགས་འཛིན་པ། ཕྱག་གཉིས་ཀྱིས་པདྨ་དཀར་པོ་བསྣམས་པ། ཉི་མ་བྱེ་བའི་འོད་དང་མ་

[137A]༄༅། །མཚུངས་པ། ཤར་གྱི་འདབ་མར་པདྨ་དམར་པོའི་སྟེང་དུ། པྲི་ཡཾ་ཀུའི་མཎྚལ་ལ་ཟླ་བ་སྐུ་མདོག་དཀར་པོ་རལ་པའི་ཅོད་པན་ཅན། བྲམ་ཟེའི་གཟུགས་
འཛིན་པ། ཕྱག་གཉིས་ཀྱིས་བགྲང་ཕྲེང་དང་ཀུ་མུ་ཏ་ལ་གནས་པའི་སྤྱི་བླུགས་འཛིན་པའོ། །ལྷོའི་འདབ་མར་པདྨ་དཀར་པོའི་སྟེང་དུ། ཙན་དན་གྱི་དྲིའི་མཎྚལ་ལ། བཀྲ་ཤིས་
སྐུ་མདོག་དམར་པོ། །དགེ་སློང་གི་གཟུགས་འཛིན་པ། གོས་དམར་པོ་དང་ཅོན་པན་ཅན། གཡོན་ཤཱ་ཀྟི་དང། གཡས་མཆོག་སྦྱིན་མཛན་པའོ། །ནུབ་ཀྱི་འདབ་མར་པདྨ་དམར་
པོའི་སྟེང་དུ། ཨ་ཀ་རུ་ནག་པོའི་དྲིའི་མཎྚལ་ལ། གཟའ་ལྷག་པ་སྐུ་མདོག་སེར་པོ་དང་སྨ་ར་དམར་པོ་དང་ལྡན་པ། ཚངས་པར་སྤྱོད་པ་ཅན། གཡས་བགྲང་ཕྲེང། གཡོན་སྤྱི་
བླུགས་འཛིན་པའོ། །བྱང་གི་འདབ་མར་པདྨ་དཀར་པོའི་སྟེང་དུ། དེ་པ་དཱ་རུ་དྲིའི་མཎྚལ་ལ་ཕུར་བུ་གསེར་བཙོ་མའི་མདོག་ཅན་སྨ་ར་དམར་པོ་དང་ལྡན་པ་དགེ་སློང་གི་རྣམ་པ་ཅན་
གཡས་བགྲང་ཕྲེང། གཡོན་སྤྱི་བླུགས་འཛིན་པའོ། །མེའི་འདབ་མར་པདྨ་དམར་པོའི་སྟེང་དུ། ཙན་དན་གྱི་དྲིའི་མཎྚལ་ལ་པ་ཝ་སངས་སྐུ་མདོག་དཀར་པོ་རལ་པའི་ཅོད་པན་
ཅན། ཕྱུགས་བདག་གི་བརྟུལ་ཞུགས་འཛིན་པ། གཡས་པས་བགྲང་ཕྲེང་དང། གཡོན་པས་སྤྱི་བླུགས་འཛིན་པའོ། །བདེན་བྲལ་གྱི་འདབ་མར་པདྨ་དཀར་པོའི་སྟེང་དུ། ཨུཏྤལ་
སྔོན་པོ་དང་ཙན་དན་གྱི་དྲིའི་མཎྚལ་ལ། སྤེན་པ་ནག་པོ་ཕྱོགས་ཀྱི་གོས་ཅན། རལ་པ་སེར་སྐྱའི་ཅོད་པན་དང་སྨ་ར་ཅན། བགྲང་ཕྲེང་དང་མཁར་སིལ་འཛིན་པའོ། །རླུང་གི་འདབ་

[137B] བཎྚི་ཀ་རའི་དྲིའི་མཎྚལ་ལ་སྒྲག་ཅན་དམར་ནག་ཐོད་པ་དང་ལྡན་པ་ལུས་ཕྱེད་ཉི་མའི་ཤིང་རྟ་ལ་གནས་ཤིང། ཁ་དོག་ལྔ་པའི་སྤྲིན་གྱི་གསེབ་ན་
བཞུགས་པ། འཇིགས་སུ་རུང་བའི་སྤྱན་གཉིས་དང་ལྡན་ཞིང། མཆེ་བ་རྣམ་པར་གཙིགས་པ། སྨིན་མའི་ཁྲོ་གཉེར་དཔྲལ་པར་བསྡུས་པ། ཕྱག་གཉིས་ཀྱིས་ཟླ་བ་དང་ཉི་མ་ཟ་
བའི་ཚུལ་གྱིས་གནས་པའོ། །དབང་ལྡན་གྱི་འདབ་མར་པདྨ་དམར་པོའི་སྟེང་དུ་སྦྱར་སྤོས་ཀྱི་དྲིའི་མཎྚལ་ལ། འཇུག་རིང་དུ་བའི་མདོག་ཅན། གཏུམ་གཟུགས་འཛིན་པ། ཕྱག་
གཉིས་ཐལ་མོ་སྦྱར་བ་ཀླའི་རྣམ་པ་ཅན་གྱི་མཇུག་མ་འཁྱིལ་པའོ། །ཤར་སྒོར་སངས་རྒྱས་བཅོམ་ལྡན་འདས་གསེར་གྱི་མདོག་ཅན་ཏིང་ངེ་འཛིན་གྱི་ཕྱག་རྒྱ་མཛད་པ། ལྷོ་སྒོར་ཕྱག་ན་
རྡོ་རྗེ་སྔོ་བ་སངས། ཕྱག་གཡས་རྡོ་རྗེ་ཐུགས་ཁར་འཛིན་ཞིང། གཡོན་པ་ས་ལ་གནས་པ། ནུབ་སྒོར་འཇིག་རྟེན་དབང་ཕྱུག་དམར་པོ་གཡས་པས་མཆོག་སྦྱིན་དང། གཡོན་པས་
མི་འཇིགས་པ་མཛད་པ། བྱང་སྒོར་འཇམ་དཔལ་གཞོན་ནུར་གྱུར་པ་གུར་གུམ་གྱི་མདོག་ཅན། ཆོས་འཆད་ཀྱི་ཕྱག་རྒྱ་མཛད་པ། དབང་ལྡན་དུ་གཟའ་ཐམས་ཅད་པ་སྟེ། སྣ་
ཚོགས་པའི་མདོག་དང། སྣ་ཚོགས་པའི་དབྱིབས་དང། རྣམ་པ་སྣ་ཚོགས་པའི་གཟུགས་ཅན་ནོ། །མེར་རྒྱུ་སྐར་ཐམས་ཅད་པ་སྟེ་རང་རང་གི་བཞོན་པ་ལ་ཡང་དག་པར་
གནས་ཤིང་ཐམས་ཅད་ཐལ་མོ་སྦྱར་བའོ། །བདེན་བྲལ་དུ་གནོད་ཅིང་ཉེར་འཚེ་བྱེད་པ་ཐམས་ཅད་སྟེ་འཇིགས་སུ་རུང་བའི་གཟུགས་ཅན་ནོ། །རླུང་དུ་རང་ཉིད་གཟའ་ཐམས་ཅད་

[138A]༄༅། །ཀྱི་ཡུམ་རྗེ་བཙུན་རིག་པ་ཆེན་མོ་སྐུ་མདོག་སྟོན་ཀའི་ཟླ་བ་ལྟར་དཀར་བ། དཀར་ནག་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་ཆོས་འཆད་
ཀྱི་ཕྱག་རྒྱ་མཛད་པ། གཡས་ལྷག་མ་གཉིས་ཀྱིས་པདྨ་དང་རིན་པོ་ཆེ་འབར་བ། གཡོན་ལྷག་མ་གཉིས་ཀྱིས་ཞགས་པ་དང་ཤཀྟི་འཛིན་པ། ལོ་བརྒྱད་གཉིས་ལོན་པའི་རྣམ་པ་
ཅན༑ རིན་པོ་ཆེའི་ཅོད་པན་ཅན། དར་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། པད་ཟླའི་གདན་ལ་རྡོ་རྗེ་དཀྱིལ་དཀྲུང་གིས་བཞུགས་པའོ། །སྒོ་བཞིར་ཤར་དུ་ཡུལ་
འཁོར་བསྲུངས་སེར་པོ་པི་ཝང་འཛིན་པ། ལྷོར་འཕགས་སྐྱེས་པོ་སྔོན་པོ་རལ་གྲི་འཛིན་པ། ནུབ་ཏུ་སྤྱན་མི་བཟང་དམར་པོ་སྦྲུལ་ཞགས་འཛིན་པ། བྱང་དུ་ལུས་ངན་པོ་སེར་པོ་
ནེའུ་ལེ་འཛིན་པ། དེ་བཞི་ཀའང་རང་རང་གི་རྒྱན་ཆ་ལུགས་དང་ལྡན་པའོ། །ལྷ་ཐམས་ཅད་ལ་དེ་བཞིན་གཤེགས་པ་རིགས་ལྔའི་ཅོད་པན་གྱིས་དབུ་བརྒྱན། གཙོ་བོའི་ཐུགས་
ཀར་ཉི་མ་ལ་ཧཱུཾ། ཉི་མ་ལ་སོགས་པའི་གཟའ་རྣམས་ཀྱི།  སྙིང་པོའི་སྔགས་ནི།  ཨོཾ་ཨཱ་མོ་གྷ་ཧུལ་ཀཱ་ཡ་སཱཧཱ། ཨོཾ་ཙནྟྲ་ཨ་མྲི་ཏ་བི་ཀྲ་མཱ་ཡ་ཤཱི་ཏ་ཨང་ཤ་བེ་ཨཱ་སཱྷཱ། ན་མོ་རཀྟ་ཨཾ་
ག་ར་ཛྲ་ལ་ཀུ་མཱ་རཱ་ཡ་སཱཧཱ། ར་ཛཱ་སུ་ཏྲ་བུདྡྷ་སུ་སཱི་ཏ་བཱ་ཎ་ཡ་ན་མཿ་ཨོཾ་བུདྡྷ་ཡ་སཱཧཱ། ལོ་ཧི་ཏ་བར་ཎ་ནི་ར་གཱ་མཱ་ཡ་བྲི་ཧ་ས་པ་ཏ་ཡེ་ཨོཾ་ན་མོ་བཧོ་གཱ་ས་པཱ་ང་ཡ་སཱཧཱ། ཨོཾ་ན་མཿ་ཤུ་ཀྲ་
ཨ་དཧི་པ་ཏ་ཡེ་ཨ་ཤུར་ཨུ་ཏ་མཱ་ཡ་ཤུ་དཧི་བི་ར་ཛེ་སཱཧཱ། ཨོཾ་ཤ་ནི་ནཱི་ལ་ཨ་བྷ་སུ་ཀྲིསཎ་བ་རྣ་བཧུ་ཀ་སཱཧཱ། ཨོཾ་ན་མོ་བི་ཀྲི་ཏ་བ་ཀ་ཀྲ་རུ་དཧི་ར་རཱ་ཧོཿ་བཧྲིང་ག་ཨ་ཉྫ་ས་ན་ནི་བཧྲ་ཡ་ཨ་མྲི་ཏ་པྲི་ཡཱ་

[138B] ཨོཾ་ན་མོ་དཧུ་མུ་ཨཱ་བྷ་པ་རྞ་ག་སན་ནི་བྷཱ་ཡ་ཛྱོ་ཏིཿ་ཀེ་ཊ་བེ་སཱཧཱ།  བཅོམ་ལྡན་འདས་ལ་སོགས་བ་བཞིའི་སྔགས་ནི།  ཨོཾ་ན་མོ་བུདྡྷ་ཡ་སཱཧཱ། ཨོཾ་བཛྲ་དྷ་རཱ་ཡ་ན་མ་སཱཧཱ། ཨོཾ་པདྨ་དྷ་རཱ་ཡ་
ན་མ་སཱྷཱ། ཨོཾ་གུ་མ་ར་ཡ་ན་མ་སཱྷཱ།  གཟའ་དང་རྒྱུ་སྐར་དང་ཉེར་འཚེ་བྱེད་པ་རྣམས་ཀྱི་ནི།  ཨོཾ་སརྦ་གྲ་ཧ་ནཾ་སཱཧཱ། ཨོཾ་སརྦ་ནཀྵ་ཏྲ་ན་སཱྷཱ། ཨོཾ་སརྦ་ཨུ་པ་ཏྲ་བ་ནཾ་སཱྷཱ།  རྗེ་བཙུན་རིགས་པ་ཆེན་མོའི་
སྙིང་པོ༑  ༑ཨོཾ་མ་ཧཱ་བི་དྱྱ་ཧཱུཾ་ཧཱུཾ་ཧཱུཾ་ཕཊ་སཱཧཱ།  ཡུལ་འཁོར་བསྲུང་ལ་སོགས་པ་བཞིའི་ནི།  ཨོཾ་དཧྲི་ཏ་ར་ཥཱ་ ཨོཾ་བི་རུ་ཊ་ཀཱ་ཡ་སཱཧཱ། ཨོཾ་བི་རུ་བཀྵ་ཡ་སཱཧཱ། ཨོཾ་ཀུ་བེ་རཱ་ཡ་སཱཧཱ།  མཇུག་
ཆོག་གཏོར་བསྔོ་སོགས་རྡོར་དབྱིངས་བཞིན། ། ༄༅། །རྣམ་པར་རྒྱལ་མའི་རྟོག་པ་ལ་བརྟེན་པའི་བཅོམ་ལྡན་འདས་མ་གཙུག་ཏོར་རྣམ་པར་རྒྱལ་མ་ལྷ་སོ་གསུམ་གྱི་སྒྲུབ་ཐབས་ནི།  རང་ཉིད་སྐད་ཅིག་གིས་བཅོམ་ལྡན་འདས་མ་གཙུག་ཏོར་
རྣམ་པར་རྒྱལ་མ་སྐུ་མདོག་དཀར་པོ་ཞལ་གཅིག་ཕྱག་གཉིས་པའི་སྐུར་བཞེངས་པར་གྱུར།  བདུད་རྩི་འཁྱིལ་པའི་སྔགས།  ཨོཾ་བཛྲ་ཨ་མྲི་ཏ་ཀུ་ཎྚ་ལི་ཧ་ན་ཧ་ན་ཧཱུཾ་ཕཊ།  ལས་སྔགས་སོ། །མཆོད་
པ་བྱིན་རླབས། སྐྱབས་སེམས། ཚོགས་ཞིང་རྣམས་རྡོར་དབྱིངས་བཞིན།  སྟོང་པའི་ངང་ལས་བཅོམ་ལྡན་འདས་མ་གཙུག་ཏོར་རྣམ་པར་རྒྱལ་མའི་རྟེན་དང་བརྟེན་པའི་དཀྱིལ་འཁོར་ཐམས་ཅད་ཡོངས་སུ་
རྫོགས་པར་གྱུར་པ་ནི། རྡོ་རྗེའི་ས་གཞི།  ཞེས་པ་ནས།  ཐུན་མོང་བའི་སྲུ་ང་འ་ཁོར་གྱི་དབུས་སུ་སྣ་ཚོགས་པདྨ་དང་ཉི་མ་ལ་གནས་པའི་སྣ་ཚོགས་རྡོ་རྗེའི་ལྟེ་བར་རིན་པོ་ཆེ་སྣ་ཚོགས་ལས་
གྲུབ་པའི་གཞལ་ཡས་ཁང།  ཞེས་པ་ནས།  ཕྱི་ནས་རིམ་པ་བཞིན་སྔོ་སེར་དམར་ལྗང་དཀར་བའི། རིམ་པ།  ཞེས་པ་ནས།  ནང་གི་ཤར་སྔོ་ལྷོ་སེར་ནུབ་དམར་བྱང་ལྗང་དབུས་

[139A]༄༅། །དཀར་བའི་དབུས་སུ་སྣ་ཚོགས་པདྨ་འདབ་མ་བཅུ་དྲུག་པ། དེའི་ལྟེ་བར་འཁོར་ལོ་དཀར་པོ་རྩིབས་བརྒྱད་པའི་ལྟེ་བ་དང་རྩིབས་རྣམས་ལ་པདྨའི་
གདན༑ སྒོ་བཞི་དང་གྲ་བཞིར་སྣ་ཚོགས་པདྨ་འདབ་མ་བརྒྱད་པར་དང་ལྷའི་གནས་ཐམས་ཅད་དུ་ཟླ་བའི་དཀྱིལ་འཁོར་རེ་རེ། དབུས་ཀྱི་གདན་གྱི་སྟེང་དུ་
རང་ཉིད་བཅོམ་ལྡན་འདས་མ་གཙུག་ཏོར་རྣམ་པར་རྒྱལ་མ་སྐུ་མདོག་དཀར་པོ་ཞལ་གསུམ་ཕྱག་བརྒྱད་མ། རྩ་ཞལ་དཀར། གཡས་ཞལ་སེར། གཡོན་སྔོ་བ་ཅུང་ཟད་
ཁྲོས་པའི་ཚུལ་ཅན་མཆེ་བ་ཅུང་ཟད་གཙིགས་པ། ཡ་སོས་མ་མཆུ་མནན་པ། ཞལ་རེ་རེ་ལ་སྤྱན་གསུམ་གསུམ་དང་ལྡན་པ། ཕྱག་གཡས་ཀྱི་དང་པོས་སྣ་ཚོགས་
རྡོ་རྗེ་ཐུགས་ཀར་བསྣམས་པ། གཉིས་པས་པདྨའི་སྟེང་ན་རྒྱལ་བ་འོད་དཔག་མེད་བཞུགས་པ་འཛིན་པ། གསུམ་པས་མདའ། བཞི་པས་མཆོག་སྦྱིན་གྱི་ཕྱག་རྒྱ་
མཛད་པ། གཡོན་གྱི་དང་པོས་རྡོ་རྗེའི་ཞགས་པ་དང་བཅས་པའི་སྡིགས་འཛུབ། གཉིས་པས་གཞུ། གསུམ་པས་སྐྱབས་སྦྱིན་གྱི་ཕྱག་རྒྱ་མཛད་པ། བཞི་པས་
མཉམ་བཞག་གི་སྟེང་ན་འཆི་མེད་ཚེའི་བདུད་རྩིས་གང་བའི་བུམ་པ་བསྣམ་ས་པ། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། དར་སྣ་ཚོགས་ཀྱི་ན་བཟའ་ཅན། ཞབས་
རྡོ་རྗེའི་དཀྱིལ་ཀྲུང་གིས་བཞུགས་པ། ཤར་གྱི་འཁོར་ལོའི་རྩིབས་ལ་ནམ་མཁའ་དང་མཉམ་པ་ལས་བྱུང་བའི་གཙུག་ཏོར་སྐུ་མདོག་སྔོན་པོ། །གཡས་ས་གནོན་དང་

[139B]ལྷོར་ནོར་བུའི་སྙིང་པོ་ལས་བྱུང་བའི་གཙུག་ཏོར་སེར་པོ། །གཡས་མཆོག་སྦྱིན་དང་གཡོན་མཉམ་བཞག་ནུབ་ཏུ་དཔག་ཏུ་མེད་པ་ལས་བྱུང་
བའི་གཙུག་ཏོར་དམར་པོ། །ཏིང་ངེ་འཛིན་གྱི་ཕྱག་རྒྱ་མཛད་པ། བྱང་དུ་རྔ་སྒྲའི་དབྱངས་ལས་བྱུང་བའི་གཙུག་ཏོར་ལྗང་ཁུ། གཡས་མི་འཇིགས་པ་སྦྱིན་པ་དང། གཡོན་
མཉམ་བཞག་བཞི་པོ་ཐམས་ཅད་ཀྱང་མཉམ་བཞག་གི་སྟེང་ན་འཆི་མེད་ཚེའི་བདུད་རྩིས་གང་བའི་བུམ་པ་བསྣམས་པ། ཤར་ལྷོར་སའི་སྙིང་པོ་ལས་བྱུང་བའི་གཙུག་
ཏོར་སྔོན་པོ། །ཤོ་ནུབ་ཏུ་རྡུལ་གྱི་སྙིང་པོ་ལས་བྱུང་བའི་གཙུག་ཏོར་སེར་པོ། །ནུབ་བྱང་དུ་གཟི་བརྗིད་སྙིང་པོ་ལས་བྱུང་བའི་གཙུག་ཏོར་དམར་པོ། །བྱང་ཤར་དུ་རླུང་
གི་སྙིང་པོ་ལས་བྱུང་བའི་གཙུག་ཏོར་ལྗང་ཁུ། ཐམས་ཅད་ཀྱང་ཞལ་གཅིག་ཕྱག་གཉིས་པ། གཡས་པ་རྣམས་མཆོག་སྦྱིན་དང། གཡན་པ་མཉམ་བཞག་གི་སྟེང་ན་
འཆི་མེད་ཚེའི་བདུད་རྩིས་གང་བའི་བུམ་པ་བསྣམས་པ། རལ་པའི་ཅོད་པན་ཅན། དར་ལའི་སྟོད་གཡོགས་དང་ཤམ་ཐམས་བསྣམས་པ། རིན་པོ་ཆེའི་རྒྱན་སྣ་
ཚོགས་ཀྱིས་བརྒྱན་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། འཁོར་ལོ་བསྒྱུར་བའི་ཆ་ལུགས་ཅན། ཕྱི་རོལ་གྱི་པདྨ་འདབ་མ་བཅུ་དྲུག་ལ། ཟླ་བའི་གདན་རེ་
རེའི་སྟེང་དུ། ཤར་ནས་གཡས་སྐོར་གྱི་རིམ་པས། ནང་སྟོང་པ་ཉིད་ལས་བྱུང་བའི་གཙུག་ཏོར་དང། ཕྱི་སྟོང་པ་ཉིད་ལས་བྱུང་བའི་གཙུག་ཏོར་དང། ཕྱི་ནང་སྟོང་པ་

[140]༄༅། །ཉིད་ལས་བྱུང་བའི་གཙུག་ཏོར་དང། སྟོང་པ་ཉིད་སྟོང་པ་ཉིད་ལས་བྱུང་བའི་གཙུག་ཏོར་དང། དོན་དམ་པ་སྟོང་པ་ཉིད་ལས་བྱུང་བའི་གཙུག་
ཏོར་དང། འདུས་བྱས་སྟོང་པ་ཉིད་ལས་བྱུང་བའི་གཙུག་ཏོར་དང། འདུས་མ་བྱས་སྟོང་པ་ཉིད་ལས་བྱུང་བའི་གཙུག་ཏོར་དང། ཐོག་མ་དང་ཐ་མ་མེད་པ་སྟོང་པ་
ཉིད་ལས་བྱུང་བའི་གཙུག་ཏོར་དང། དོར་བ་མེད་པ་སྟོང་པ་ཉིད་ལས་བྱུང་བའི་གཙུག་ཏོར་དང། རང་བཞིན་སྟོང་པ་ཉིད་ལས་བྱུང་བའི་གཙུག་ཏོར་དང་
ཆོས་ཐམས་ཅད་སྟོང་པ་ཉིད་ལས་བྱུང་བའི་གཙུག་ཏོར་དང། རང་གི་མཚན་ཉིད་སྟོང་པ་ཉིད་ལས་བྱུང་བའི་གཙུག་ཏོར་དང། མི་དམིགས་ པ་སྟོང་པ་ཉིད་ལས་བྱུང་བའི་གཙུག་
དངོས་པོ་མེད་པ་སྟོང་པ་ཉིད་ལས་བྱུང་བའི་གཙུག་ཏོར་དང། ངོ་བོ་ཉིད་སྟོང་པ་ཉིད་ལས་བྱུང་བའི་གཙུག་ཏོར་དང། དངོས་པོ་མེད་པའི་ངོ་བོ་ཉིད་སྟོང་པ་ཉིད་
ལས་བྱུང་བའི་གཙུག་ཏོར། དེ་དག་ཐམས་ཅད་ཀྱང་སྐུ་མདོག་དཀར་པོ་སྤྲུལ་སྐུའི་རྣམ་པ་ཅན། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། ཕྱག་གཉིས་མཉམ་
བཞག་གི་ཕྱག་རྒྱ་མཛད་པའི་སྟེང་ན་འཆི་མེད་ཚེའི་བདུད་རྩིས་གང་བའི་ལྷུང་བཟེད་བསྣམས་པའོ། །དེའི་ཕྱིར་རོལ་ཏུ་སྒོ་བཞི་དང། གྲུ་བཞིར་སྣ་ཚོགས་པདྨ་འདབ་
མ་བརྒྱད་པ་རེ་རེའི་སྟེང་དུ། ཤར་དུ་ལྷའི་བུའི་བདུད་རབ་ཏུ་ཞི་བར་བྱེད་པའི་ལྷ་མོ་རྣམ་པར་རྒྱལ་མ་སྐུ་མདོག་སྔོན་པོ། །གཡས་ཐོ་པ་འཛིན་པ། ལྷོར་འཆི་བདག་

[140B] །གཡས་དབྱུག་པ། ནུབ་ཏུ་ཉོན་མོངས་པའི་བདུད་རབ་ཏུ་ཞི་བར་བྱེད་པའི་ལྷ་མོ་རྣམ་པར་རྒྱལ་མ་དམར་
མོ༑ ༑གཡས་པདྨ། བྱང་དུ་ཕུང་པོའི་བདུད་རབ་ཏུ་ཞི་བར་བྱེད་པའི་ལྷ་མོ་རྣམ་པར་རྒྱལ་མ་ལྗང་ཁུ། གཡས་རལ་གྲི། གཡོན་པ་རྣམས་སྡིགས་འཛུབ་དང་བཅས་
པའི་ཞགས་པ་འཛིན་པ། ཤར་ལྷོར་རྡོ་རྗེ་ཕྲེང་བ་ཚེ་སྦྱིན་མ་ཚེའི་ཡུམ་སྔོན་མོ། །བདེན་བྲལ་དུ་སྒྱུ་འཕྲུལ་ཆེན་མོ་སེར་མོ། །རླུང་དུ་གསེར་གྱི་འོད་ཅན་མ་དམར་མོ། །
དབང་ལྡན་དུ་ཚེ་སྟེར་བར་བྱེད་པ་གསེར་གྱི་ཕྲེང་བ་མ་ལྗང་ཁུ་རྣམས་ཕྱག་གཉིས་ཀྱིས་འཆི་མེད་ཚེའི་བདུད་རྩིས་གང་བའི་བུམ་པ་ཐུགས་ཁར་འཛིན་པ། ལྷ་མོ་བརྒྱད་པོ་
ཐམས་ཅད་ཀྱང་ཞལ་གཅིག་ཕྱག་གཉིས་རིན་པོ་ཆེའི་རྒྱན་དང་དར་སྣ་ཚོགས་ཀྱི་ན་བཟས་མཛེས་པ། སེམས་དཔའི་སྐྱིལ་ཀྲུང་གིས་བཞུགས་པ། གཙོ་བོ་ལ་རྣམ་
པར་སྣང་མཛད། འཁོར་རྣམས་ལ་གཙོ་མོས་རྒྱས་བཏབ། གཙོ་མོའི་ཐུགས་ཀར་ཟླ་བ་ལ་བཧྲུཾ་དཀར་པོས་མཚན་པར་གྱུར།  སྔགས་ནི།  ཨོཾ་བཧྲུཾ་སཱཧཱ། ཨོཾ་ཨ་མྲྀ་ཏ་ཨ་ཡུར་
དྷ་ཏེ་སཱྷཱ།  འདི་ལ་མི་འདྲ་བ་སྣ་ཚོགས་འདུག་ཀྱང་ལྷའི་མཚན་རྣམས་ཀྲྀ་ཡ་དང། སྐུ་མདོག་ཕྱག་མཚན་རྒྱན་བཞུགས་ཚུལ་སོགས་མཛེས་རྒྱན་ལྟར་བཀོད། མཇུག་ཆོག་གཏོར་བསྔོ་སོགས་རྡོར་དབྱིངས་བཞིན་ནོ། །སྨྲས་པ། རྗེ་བཙུན་རྣལ་འབྱོར་མ་ཡིས་
བསྐུལ་བ་ལྟར། པཎ་ཆེན་འཇིགས་མེད་འབྱུང་གནས་སྦས་པ་ཡི། །རྒྱུད་དོན་ཇི་བཞིན་དབང་པོ་རྣོན་པོ་ཡིས། །རྟེན་དང་བརྟེན་པའི་དཀྱིལ་འཁོར་སྐད་ཅིག་མ། །གཅིག་གིས་རྫོགས་པར་ཡིད་ལ་བྱེད་པའི་ཚུལ། །གསལ་མཛད་རྣལ་འབྱོར་རྫོགས་པའི་

[141A]༄༅། །འཕྲེང་བ་དང། །གྲུབ་བརྙེས་པཎ་ཆེན་འགྲོ་བའི་མེ་ལོང་གིས། །སྔ་མ་སོར་གནས་སྟེང་དུ་བདེ་ལེགས་སུ། བྱེད་པའི་དཀྱིལ་འཁོར་གསུམ་སོགས་བསྣན་པ་ཡི། །བྱ་བ་བསྡུས་པ་ཞེས་བྱའི་གཞུང་མཆོག་གི་དོན་
ལྟར་མངོན་རྟོགས་ངག་འདོན་བྱ་བའི་ཚུལ། །མཁས་པ་རྣམས་ཀྱིས་མཛད་པ་མང་འདུག་ཀྱང། །བསྙན་ཧམ་ཆེ་བའི་བན་རྒན་གྱིན་པ། །ངག་དབང་བློ་བཟང་ཆོས་ལྡན་ཞེས་བགྱི་བས། །ཤོག་སྣག་གྲོན་དང་ཚེགས་ལ་མ་འཛེམ་པར། །ཚུལ་འདི་ཡི་གེར་འགོད་
པའི་དལ་བ་བྱས། །དཔྱོད་ལྡན་རྣམས་ཀྱིས་ཁྲེལ་བའི་རྒྱུར་འདུག་པས། །འདི་འདྲ་དགོས་མེད་བླ་རྡོལ་ཡིན་འདུག་ཀྱང། །རང་དང་སྐལ་བ་མཉམ་པ་རེ་རེ་ཙམ། །འདི་ལ་བརྟེན་པའང་སྲིད་པར་འགྱུར་རམ་སྙམ། །



﻿༄༅། །འཕྲེང་བ་དང་ཀྲི་
ཡ་སྦྲག་པའི་དཀྱིལ་འཁོར་ཞེ་ལྔའི་དབང་བསྐུར་ཚུལ་གྱི་ཆོ་ག་བཞུགས་སོ། ༄༅། །འཇིགས་མེད་ཞབས་ཀྱི་རྡོ་རྗེའི་ཕྲེང་བ་དང། དྷ་ར་པཎ་ཞབས་ཀྱི་ཀྲྀ་ཡ་ས་མུ་ཙྪའི། །གཞུང་ལས་བཤད་པའི་གཞན་ལ་དབང་བསྐུར་ཚུལ། །རྒྱལ་བ་ཀུན་དངོས་
རྗེ་བཙུན་ཙོང་ཁ་པས། །གསང་ཆེན་ལམ་གྱི་རིམ་པར་བཤད་པ་བཞིན། །ལེགས་པར་འཆད་ཀྱི་ཚུལ་འདི་དོན་གཉེར་རྣམས། །གཟུ་བོའི་བློ་ཡིས་རྣམ་པར་དཔྱོད་པའི་སྤྱན། །ལེགས་པར་ཕྱེ་སྟེ་འདི་ལ་གཟིགས་པར་རིགས། །གཉིས་པ་གཞན་ལ་
དབང་བསྐུར་བའི་ཚུལ་ལ། །རྩ་བའི་དཀྱིལ་འཁོར་བཞི་བཅུ་ཞེ་ལྔ་ལས་དང་པོ་གསང་འདུས་འཇམ་རྡོར་གྱི་དབང་བསྐུར་ཚུལ་དང། གཞན་རྣམས་ཀྱི་དབང་བསྐུར་ཚུལ་གཉིས། །དང་པོ་ལ་སའི་ཆོ་ག་སྟ་གོན་གྱི་ཆོ་ག་དངོས་གཞིའི་ཆོ་ག་
གསུམ༑ དང་པོ་ལས་བཟུང་བ། སྲུང་འཁོར་བསྒོམ་ཞིང། བགེགས་ལ་ཕུར་བུ་གདབ་པ་གཉིས། དང་པོ་ལ། ལྷའི་རྣལ་འབྱོར་བྱས་ཏེ་གསོལ་བ་གང་བ་ཅིང་དཀྱིལ་འཁོར་གདེགས་པ། ལངས་ཏེ་ང་རྒྱལ་བཟུང་ནས་བགེགས་ལ་བཀའ་བསྒོ་བ་
གཉིས། དང་པོ་ནི། དཀྱིལ་འཁོར་གང་དུ་བཤམས་པའི་གཞིར་མེ་ཏོག་གཅལ་དུ་བཀྲམ་པའི་དབུས་སུ་ཁ་ཤར་དུ་ཕྱོགས་ཏེ་འདུག་ཅིང་སྒོ་སོ་སོའི་སློབ་དཔོན་ཡོད་ན་ཕྱོགས་བཞིར་འཁོད། མདུན་དུ་སྔོན་འགྲོའི་གཏོར་མ། བདག་སྐྱེད་ཀྱི་མཆོད་པ་

[141B] སྐྱབས་སེམས་སྔོན་དུ་བཏང་ལ།  རང་ཉིད་སྐད་ཅིག་གིས་བཅོམ་ལྡན་འདས་འཇམ་པའི་རྡོ་རྗེ་ ཞེས་པ་ནས།  བཞེངས་པར་གྱུར།  རྡོ་རྗེ་ནི་ཐབས་དང་དྲིལ་བུ་ནི་ཤེས་
རབ་སྟེ། ཞེས་སོགས་ཀྱིས་རྡོར་དྲིལ་བྱིན་གྱིས་བརླབ་ལ། སྔོན་འགྲོ་གཏོར་མ་ནས་བཟླས་པའི་མཇུག་གི་མཆད་བསྟོད་ཀྱི་བར་སྒྲུབ་ཐབས་བཞིན་བྱ། དེ་ནས།  རང་གི་ཐུགས་ཀའི་ས་བོན་གྱི་འོད་ཟེར་གྱིས་བསྒོམ་པ་དང་འདྲ་
བའི་ཡེ་ཤེས་པའི་དཀྱིལ་འཁོར་མདུན་གྱི་ནམ་མཁར་སྤྱན་དྲངས། ཨོཾ་སརྦ་ཏ་ཐཱ་ག་ཏ་ཨརྒྷཾ་ ནས་  ཤབྟའི་ བར་གྱིས་མཆོད། ནང་མཆོད་ཀྱང་ཕུལ་ཏེ། ལག་པ་གཡས་པས་སྤོས་ཕོར་བཏེགས། འདིར་ཡེ་ཤེས་
པའི་དཀྱིལ་འཁོར་ནམ་མཁར་སྤྱན་དྲངས་ཏེ་མཆོད་པ་འབུལ་བ་འཕྲེང་བ་དང་སྔགས་རིམ་ལས་མི་འབྱུང་ཡང། དབང་དོན་རབ་གསལ་སོགས་ལས་འབྱུང་བས་བཀོད་པ་ཡིན་ལ་མ་གྲུབ་ཀྱང་ཆད་སྐྱོན་མེད། གཡོན་པས་དྲིལ་བུ་བཟུང་ལ།  བདག་ཉིད་ཀྱི་ལྕེ་ཧཱུཾ་ལས་
བྱུང་བའི་བདུད་རྩིར་གྱུར།  བར་བསམ་ལ།  མ་ལུས་ཕྱོགས་ན་བཞུགས་པ་ཡི། །སངས་རྒྱས་རྣམས་ནི་བདག་ལ་དགོངས། །བདག་ནི་རྡོ་རྗེ་ཆེ་གེ་ཡིས། །འདིར་ནི་དཀྱིལ་འཁོར་
བསྒྲུབ་པར་བྱ། །སངས་རྒྱས་ལ་སོགས་ཀུན་འབྱོན་འཚལ། །དངོས་གྲིབ་འདི་ནི་ཡང་དག་སྩོལ།  །ཞེས་པ་ལན་གསུམ་ཀྱིས་རྒྱལ་བ་སྲས་བཅས་ལ་སྙན་གསན་དབབ། དེ་ནས་སྒོའི་སློབ་མ་བཞི་
འམ་གཅིག་གམ་བསྒོམ་པས་ཀྱང་རུང་ལ་སློབ་མ་བཞི་ཡོད་ན་སློབ་མ་རྣམས་ཀྱིས་ཐུན་མོང་དུ་བླ་མ་དང་གཙོ་བོ་དབྱེར་མེད་དུ་མོས་ཏེ། གསར་དུ་བཤམས་པའི་མཆོད་པ་ཡོད་ན་བྱིན་གྱིས་བརླབས་ནས།  དག་ཅིང་དྲི་མེད་ཡིད་འོང་བའི། །
 ཞེས་སོགས་ཚིགས་བཅད་དང།  ཨོཾ་སརྦ་ཏ་ཐཱ་ག་ཏ་ཨྲྒྷཾ་ ཞེས་སོགས་སྔགས་དང་བཅས་པ་འམ་སྔགས་རྐྱང་པས་ཆུ་གཉིས་ཉེར་སྤྱོད་རོལ་མོ་དང་བཅས་པས་མཆོད། གཙོ་བོའོ་སྔགས་ལ།  ཨོཾ་ཨཱ་ཧཱུཾ།  བཏགས་ལ་ནང་མཆོད་ཕུལ་

[142A]༄༅། །མི་བསྐྱོད་རྡོ་རྗེ་ཡེ་ཤེས་ཆེ།  ཞེས་སོགས་ཀྱིས་བསྟོད། འདིར་མཆོད་བསྟོད་བྱ་བ་རྗེ་རིན་པོ་ཆེའི་དབང་དོན་དེ་ཉིད་རབ་གསལ་དང། དཀྱིལ་ཆོག་རིན་ཆེན་འཕྲེང་བ་དང། དེ་དག་གི་ལྷན་ཐབས་
སོགས་ལས་བཤད་ཅིང། གྲུབ་ན་ཕུན་སུམ་ཚོགས་པའི་ཡན་ལག་ཡིན་ལ། མ་གྲུབ་ན་འཕྲེང་བ་དང། སྔགས་རིམ་ལས་དངོས་སུ་མ་བཤད་པས་མ་བྱས་ཀྱང་ཆད་པའི་སྐྱོན་དུ་མི་འགྱུར། ཐུན་མོང་དུ་ ། ས་གཞི་སྤོས་ཀྱིས་བྱུགས་ཤིང་མེ་
ཏོག་བཀྲམ།  ཞེས་སོགས་ཀྱིས་མཎྚལ་ཕུལ་ནས། ཤར་གྱི་སློབ་མས་ ། རང་ཉིད་རྣམ་སྣང་དཀར་པོ་དཀར་ནག་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་
ཅིང༑ ལྷག་མ་གཡས་འཁོར་ལོ་རལ་གྲི། གཡོན་ནོར་བུ་པདྨ་འཛིན་པ།  ནམ་མཁར་གནས་པའི་དེ་བཞིན་གཤེགས་པ་རྣམས་དང་ལྷན་གཅིག་ཏུ་གསོལ་བར་མོས་ནས་ ། དེ་བཞིན་གཤེགས་པ་ཀུན་ཞི་བ། དེ་
བཞིན་གཤེགས་པ་ཀུན་གྱི་གནས། །ཆོས་ཀུན་བདག་མེད་པ་ཡི་མཆོག་དཀྱིལ་འཁོར་དམ་པ་བཤད་དུ་གསོལ། ། ཞེས་ལན་གསུམ་གྱིས་གསོལ་བ་གང་བ་པོ། །དེ་བཞིན་དུ། ལྷོར་གནས་པའི་སྤོབ་མས་ །
རང་ཉིད་རིན་འབྱུང་སེར་པོ་སེར་ནག་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་རིན་ཆེན་རལ་གྲི། གཡོན་འཁོར་ལོ་པདྨ་
འཛིན་པ།  ནམ་མཁར་གནས་པའི་དེ་བཞིན་གཤེགས་པ་རྣམས་དང་ལྷན་གཅིག་ཏུ་གསོལ་བར་མོས་ནས་ ། མཚན་ཉིད་ཐམས་ཅད་ཡང་དག་རྫོགས། །མཚན་མིན་ཐམས་ཅད་ཡང་དག་སྤངས། །ཀུན་དུ་
བཟང་པོ་སྐུ་ཡི་མཆོག་དཀྱིལ་འཁོར་དམ་པ་བཤད་དུ་གསོལ། ། ཞེས་དང། ནུབ་ཏུ་གནས་པའི་སློབ་མས་ ། རང་ཉིད་འོད་དཔག་མེད་དམར་པོ་དམར་སྔོ་དཀར་བའི་ཞལ་གསུམ་ཕྱག་དྲུག་གི་

[142B] ལྷག་མ་གཡས་པདྨ་དམར་པོ་རལ་གྲི། གཡོན་ནོར་བུ་འཁོར་ལོ་འཛིན་པ།  ནམ་མཁར་གནས་པའི་དེ་བཞིན་གཤེགས་པ་རྣམས་དང་ལྷན་གཅིག་ཏུ་
གསོལ་བར་མོས་ནས་ ། ཞི་བའི་ཆོས་མཆོག་ལས་བྱུང་བ། །ཡེ་ཤེས་སྤྱོད་པ་རྣམ་སྦྱོང་མཛད། །ཀུན་དུ་བཟང་པོ་གསུང་གི་མཆོག་དཀྱིལ་འཁོར་དམ་པ་བཤད་དུ་གསོལ། ། ཞེས་དང་
བྱང་དུ་གནས་པའི་སློབ་མས་ ། རང་ཉིད་དོན་གྲུབ་ལྗང་ཁུ། ལྗང་ནག་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་རལ་གྲི་འཁོར་
ལོ༑ ༑གཡོན་ནོར་བུ་པདྨ་འཛིན་པ།  ནམ་མཁར་གནས་པའི་དེ་བཞིན་གཤེགས་པ་རྣམས་དང་ལྷན་གཅིག་ཏུ་གསོལ་བར་མོས་ནས་ ། སེམས་ཅན་ཀུན་གྱི་སེམས་ཆེན་པོ། །རང་བཞིན་དག་ཅིང་དྲི་མ་མེད། །ཀུན་
བཟང་ཐུགས་མཆོག་ཁ་ལོ་བསྒྱུར། །དཀྱིལ་འཁོར་དམ་པ་བཤད་དུ་གསོལ། ། ཞེས་སྒོའི་སློབ་མ་བཞི་ཡོད་ན་ཕྱོགས་བཞི་ནས་དང། གཅིག་ལས་མེད་ན་གཅིག་པོ་ཕྱོགས་བཞིར་སོང་ནས་གསོལ་བ་གདབ། གཅིག་ཀྱང་མེད་
ན་དེ་ལྟར་ཕྱོགས་བཞི་ནས་གསོལ་བ་བཏབ་པར་མོས་ལ་ཚིག་རང་ཉིད་ཀྱིས་བརྗོད། དེ་ནས་སློབ་དཔོན་གྱིས་རྡོ་རྗེ་ཁུ་ཚུར་གཉིས་བརྒྱང་ལ་རྩེ་མོ་སྦྱར་བ་འོག་ཏུ་ཕྱོགས་པས་སྤྱི་བོར་བཟུང་སྟེ་ ། ཧཱུཾ་བཛྲ་ཨུ་ཏི་ཥྚ།  ཞེས་བརྗོད་ནས་ ། བསྒོམ་པའི་
དཀྱིལ་འཁོར་སྟེང་གི་ནམ་མཁའ་ལ་བཞུགས་པར་གྱུར།  ཞེས་དཀྱིལ་འཁོར་ནམ་མཁེང་གདེག་གོ་གཉིས་པ་ནི། སློབ་དཔོན་དཀྱིལ་ཀྲུང་བཤིག་ལ་ལངས་ཏེ་ཤར་དུ་ཕྱོགས་པས་མཉམ་པའི་རྐང་སྟབས་བྱས་ལ་མགོ་བོར་ཐལ་མོ་སྦྱར་ཏེ་ ། ཨོཾ་པྲ་
ན་མ་མི་སརྦ་ཏ་ཐཱ་ག་ཏ་ན།  ཞེས་དེ་བཞིན་གཤེགས་པ་རྣམས་ལ་ཡིད་ཀྱིས་ཕྱག་བྱ། དེ་ནས་ ། སེམས་ཅན་མ་རིག་པའི་མུན་པས་བསྒྲིབས་ཤིང་བདུད་ཀྱི་དབང་དུ་སོང་བ་རྣམས་ཀྱི་བདུད་བསལ་བའི་ཕྱིར་

[143A]༄༅། །རང་ཉིད་གཙོ་བོ་ལས་ཕྱེ་བའི་གཙོ་བོ་གཉིས་པ་དེ་ཡོངས་སུ་གྱུར་པ་ལས། རང་ཉིད་ཁྲོ་བོ་འཇིག་རྟེན་གསུམ་ལས་རྣམ་པར་རྒྱལ་བའི་ཧཱུཾ་མཛད་སྐུ་མདོག་
སྔོན་པོ་ཞལ་གསུམ་ཕྱག་དྲུག་པའི་རྩ་ཞལ་སྔོན་པོ། །གཡས་སེར་གཡོན་ལྗང་བའི་ཞལ་རྣམས་གདངས་ཤིང་མཆེ་བ་གཙིགས་པ་ལྗགས་འདྲིལ་བ། ཞལ་རེ་རེ་ཞིང་སྨིན་མ་
འཁྱོགས་ཤིང་ཁྲོ་གཉེར་དང་བཅས་པ། སྤྱན་གསུམ་དམར་ཞིང་ཟླུམ་པ། འཁོར་ལོ་ལ་སོགས་པའི་ཕྱག་རྒྱ་དྲུག་དང་ལྡན་པ། དཔྲལ་བར་ཐོད་པ་ལྔས་བརྒྱན་ཅིང་
ཁྲག་འཛག་པའི་མགོ་ཕྲེང་མགུལ་བར་འཕྱང་བ་མགོ་བོ་དང་བཅས་བའི་སྐེ་རག་ཅན་སྟག་སྤགས་ཀྱི་ན་བཟའ་འཕྱང་པ། མཐའ་ཡས་ནག་པོས་བཅིངས་པའི་དབུ་སྐྲ་
ཁམ་སེར་གྱེན་དུ་འབར་བ། འཇོག་པོ་སོགས་ཀླུའི་རྒྱལ་པོ་བརྒྱད་ཀྱིས་བརྒྱན་པ། ཕྱག་དྲུག་གི་དང་པོ་གཉིས་ཧཱུཾ་མཛད་ཀྱི་ཕྱག་རྒྱས་རྡོ་རྗེ་དང་དྲིལ་བུ་འཛིན་པས་རང་འོད་
ཀྱི་ཤེས་རབ་མལ་འཁྱུད་པས་སྙོམས་པར་འཇུག་པ་ལྷག་མ་གཡས་གཉིས་ལྕགས་ཀྱུ་དང་ཞགས་པ། གཡོན་གཉིས་ཀྱིས་ཐོད་པ་དང་ཁ་ཊྭཾ་ཀ་འཛིན་པ། ཞབས་གཡས་
བརྐྱང་ཞིང་གཡོན་བསྐུམ་པས་སྣ་ཚོགས་པདྨ་དང་ཉི་མ་ལ་གནས་པའི་འཇིགས་བྱེད་དང་དུས་མཚན་མནན་པ། རབ་ཏུ་ཁྲོས་པས་བསྐྲལ་བའི་མེ་ལྟར་འོད་ཟེར་གྱི་ཕུང་པོ་
འབར་བ་འགྲོ་བ་མ་ལུས་པའི་བགེགས་ཀྱི་ཚོགས་ཟ་བ་ལྟ་བུ། ཧཱུཾ་གི་སྒྲ་དྲག་པོ་སྒྲོགས་ཤིང་ཕྱོགས་སུ་ལྟ་བའི་མིག་གཡས་པ་མ་ལས་ཉི་མ་དང་གཡོན་པ་ཊ་ལས་ཟླ་བ་མིག་

[143B] བར་བསམ་ཞིང་ཧཱུཾ་མཛད་ཀྱི་ཕྱག་རྒྱ་བྱས་ནས་
མིག་ཕྱོགས་སུ་ལྟ་ཞིང་ ། ང་ནི་རང་ཉིད་རྡོ་རྗེ་ཅན། །རྡོ་རྗེ་སེམས་དཔའ་རང་ཉིད་དང། །ང་ནི་སངས་རྒྱས་རྒྱལ་པོ་ཆེ། །ང་ནི་སྟོབས་ཆེན་རྡོ་རྗེ་ཅན། །ང་ནི་རྣལ་འབྱོར་དབང་ཕྱུག་
རྒྱལ༑ ༑ཕྱག་ན་རྡོ་རྗེའི་བརྟན་པ་ང། །ང་ནི་བདག་པོ་རྡོ་རྗེ་ཆེ། །བྱིན་གྱིས་རླབས་པ་མི་འདོར་རོ། ། ཞེས་ང་རྒྱལ་བཟུང། དེ་ནས་ ། རྐང་མཐིལ་གཉིས་སུ་ཧཱུཾ་ཧཱུཾ་ལས་བྱུང་བའི་རྡོ་རྗེ་
འབར་བ་རེ་རེ། ཧཱུཾ་ ཞེས་བརྗོད་ཅིང་འཀྱིང་བ་དང་བཅས་པས་རྡོ་རྗེའི་རྐང་སྟབས་ཀྱིས་དབང་ལྡན་དུ་ཕྱིན་ལ། དེ་ནས་བརྩམ་སྟེ་སྒོའི་སློབ་མ་དང་ལྷན་གཅིག་ཏུ་དཀྱིལ་འཁོར་གྱིས་གཞིར། གཡས་སྐོར་དུ་ཤེས་ཤིང་སྤྲོ་ན་རྡོ་རྗེའི་
རྐང་སྟབས་ཀྱིས་གར་བྱས་ཏེ་བསྐོར་བ་གཅིག་བྱ་ལ་མི་ཤེས་པ་འམ་མི་སྤྲོན་བསྐོར་བ་གཅིག་བྱས་ལ་དབང་ལྡན་ནས་ཁ་ནང་དུ་ཕྱོགས་ཏེ་ ། ལུས་ངག་སེམས་ལ་གནས་པ་ཡི། །བགེགས་ཀྱི་ཚོགས་ཀུན་ཡང་དག་ཉོན། །
ང་ནི་དཔལ་ལྡན་རྡོ་རྗེ་འཆང། །བཀའ་ཡི་འཁོར་ལོ་སྦྱོར་བ་པོ། །རྡོ་རྗེ་འབར་བའི་གཟུགས་ཀྱིས་ནི། །ལུས་གསུམ་ལས་བྱུང་དགས་བྱ་སྟེ། །གལ་ཏེ་ཁ་ཅིག་བདག་ལས་
འདའ༑ ༑འདིར་ནི་འཇིགས་འགྱུར་གཞན་དུ་མིན། ། ཞེས་ལན་གསུམ་བརྗོད་དེ་བགེགས་ལ་བཀའ་བསྒོ་ཞིང་ཐུགས་ཁ་ནས་ཁྲོ་བོ་དཔག་ཏུ་མེད་པ་སྤྲོས་ཏེ་བགེགས་རྣམས་བསལ་བར་བསམ། འདིའི་སྐབས་སུ་གུ་གུལ་གྱི་བདུག་པ་དང་
རོལ་མོའི་སྒྲ་དང། ཡུངས་དཀར་གྱིས་ས་ལ་བྲབ་པ་སོགས་བྱ་ ། དཀྱིལ་འཁོར་གྱིས་ས་གཞི་ཡང་དབང་ཆེན་གྱི་སྟེང་གི་བར་དུ་ཧཱུཾ་ལས་བྱུང་བའི་རྡོ་རྗེའི་རང་བཞིན་དུ་གྱུར།  བར་བསམ་ལ་བྱིན་གྱིས་རླབས། རྡོ་རྗེའི་

[144A]༄༅། ། རྐང་སྟབས་སེགས་མི་ཤེས་སམ་མི་སྤྲོ་ན་ཅུང་ཟད་མ་བསྒྲུབ་ན་ཡང་སྐབས་དོན་མི་ཉམས་ཏེ། བགེགས་བསལ་པ་ནི་བསྐོར་བ་ལ་སོགས་པས་ཀྱང་འགྲུབ་པར་གསུངས་པས་སོ། །གཉིས་པ་ནི། རང་དཀྱིལ་འཁོར་གྱིས་
གཞིའི་དབུས་སུ་འདུག་ལ་ ། འགྲོ་བ་རྣམས་རྡོ་རྗེ་འཆང་གི་གོ་འཕང་ལ་འགོད་པའི་དོན་དུ་བགེགས་བསྐྲང་པར་བྱའོ། ། སྙམ་དུ་སེམས་བསྐྱེད་ ། སྟོང་པའི་ངང་ལས་སྐད་ཅིག་གིས་རཾ་ལས་
ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ལས་སྣ་ཚོགས་རྡོ་རྗེའི་ལྟེ་བར་ཧཱུཾ་གིས་མཚན་པའི་འོད་ཟེར་ལས་བྱུང་བའི་རྡོ་རྗེ་འབར་བ་སྤྲོས་པས་ཕྱོགས་འཚམས་ཐམས་ཅད་དུམ་བུ་
གཅིག་ཏུ་གྱུར་པའི་རྡོ་རྗེའི་ར་བ་དང། སྟེང་དུ་གུར་དང། དེའི་འོག་པའི་སྟེང་དུ་རྡོ་རྗེ་བླ་རེ་དང། ཕྱི་རོལ་ཏུ་མདའི་དྲ་བ་དང། འོག་གི་ས་གཞི་ཡང་འབར་ཞིང་བཟོད་
པར་དཀའ་བའི་སྣ་ཚོགས་རྡོ་རྗེའི་རང་བཞིན་དུ་གྱུར། དེའི་དབུས་སུ་སྣ་ཚོགས་པདྨ་འདབ་མ་བརྒྱད་དང་ལྡན་པའི་ལྟེ་བ་དང་ཕྱོགས་འཚམས་སྟེང་འོག་བཅུར་སྣ་
ཚོགས་པདྨ་དང་ཉི་མའི་གདན་རེ་རེ། དབུས་ཀྱི་གདན་ལ་སྐད་ཅིག་གིས་རང་ཉིད་ཁྲོ་བོ་འཇིག་རྟེན་གསུམ་ལས་རྣམ་པར་རྒྱལ་བའི་ཧཱུཾ་མཛད་སྐུ་མདོག་སྔོན་པོ། ། ཞེས་པ་ནས་
ཧཱུཾ་གི་སྒྲ་དྲག་པོ་སྒྲོགས་ཤིང་ཕྱོགས་བཅུར་ལྟ་བའི་སྐུར་གྱུར་ བའི་བར་སྔར་ལྟར་གསལ་གདབ་ ། ཡབ་ཡུམ་སྙོམས་པར་ཞུགས་པའི་ཐུགས་ཀའི་ཧཱུཾ་གི་འོད་ཟེར་གྱིས་བཀུག་པའི་ཁྲོ་
བོ་བཅུ་ཞལ་དུ་བཅུ་གནས་ཐུགས་ཁར་ཞུ་བ་རྡོ་རྗེའི་ལམ་ནས་ཡུམ་གྱི་པདྨར་བྱུང་བའི་ཐིག་ལེ་བཅུ། དེ་ལས་ཧཱུཾ་རིང་པོ་བཅུ། དེ་ལས་ཁྲོ་བོ་བཅུར་གྱུར་པ་ནི། གཤིན་

[144B] ནག་དཀར་དམར་བའི་ཞལ་གསུམ་ཕྱག་དྲུག་གི་གཡས་ལྕགས་ཀྱུ་འཁོར་ལོ་རྡོ་རྗེ། གཡོན་ཐུགས་ཀར་སྡིགས་འཛུབ་ཞགས་པ་
དྲིལ་བུ་དགྲ་སྟ་འཛིན་པས་རང་འདྲའི་ཡུམ་ལ་འཁྱུད་པ། ཧཱུཾ་ཡུམ་གྱི་པདྨ་ནས་ཕྱུང་སྟེ་ཤར་གྱི་གདན་ལ་འཁོད། ཤེས་རབ་མཐར་བྱེད་དཀར་པོར་ནི་འབྱུང་གི་ཅོད་པན་ཅན་
དཀར་ནག་དམར་བའི་ཞལ་གསུམ་ཕྱག་དྲུག་གི་གཡས་ལྕགས་སྒྲོག་པདྨ་རལ་གྲི་གཡོན་དྲིལ་བུ་ཞགས་པ་དགྲ་སྟ་འཛིན་པས་རང་འདྲའི་ཡུམ་ལ་འཁྱུད་པ། ཧཱུཾ་ཡུམ་
གྱི་པདྨ་ནས་ཕྱུང་སྟེ་ལྷོའི་གདན་ལ་འཁོད། རྟ་མགྲིན་དམར་པོའི་འོད་དཔག་མེད་ཀྱི་ཅོད་པན་ཅན། དམར་ནག་དཀར་བའི་ཞལ་གསུམ་ཕྱག་དྲུག་གི་གཡས་ལྕགས་ཀྱུ་པདྨ་
རལ་གྲི༑ གཡོན་དྲིལ་བུ་ཞགས་པ་དགྲ་སྟ་འཛིན་པས་རང་འདྲའི་ཡུམ་ལ་འཁྱུད་པ། ཧཱུཾ་ཡུམ་གྱི་ ཞེས་སོགས་ཀུན་ལ་སྦྱར་ནས་ ། ནུབ་ཀྱི་གདན་ལ་འཁོད། བགེགས་མཐར་བྱེད་སྔོན་
པོ་དོན་གྲུབ་ཀྱི་ཅོད་པན་ཅན། སྔོ་སེར་དམར་བའི་ཞལ་གསུམ་ཕྱག་དྲུག་གི་གཡས་རྡོ་རྗེ་དྲིལ་བུ་འཁོར་ལོ། །གཡོན་ཐུགས་ཀར་སྡིགས་འཛུབ་གཏུན་ཤིང་དགྲ་སྟ་འཛིན་
པས་རང་འདྲའི་ཡུམ་ལ་འཁྱུད་པ། ཧཱུཾ་ཡུམ་གྱི་པདྨ་ནས་ཕྱུང་སྟེ་བྱང་གི་གདན་ལ་འཁོད། མི་གཡོ་བ་ནག་པོ་རྣམ་སྣང་གི་ཅོད་པན་ཅན། ནག་དཀར་དམར་བའི་ཞལ་གསུམ་
ཕྱག་དྲུག་གི་གཡས་རལ་གྲི་འཁོར་ལོ་རྡོ་རྗེ། གཡོན་ཐུགས་ཀར་སྡིགས་འཛུབ་ཞགས་པ་དགྲ་སྟ་འཛིན་པས་རང་འདྲའི་ཡུམ་ལ་འཁྱུད་པ། ཧཱུཾ་ཡུམ་གྱི་པདྨ་ནས་ཕྱུང་སྟེ་དབང་

[145A]༄༅། །ལྡན་ཀྱི་གདན་ལ་འཁོད། འདོད་པའི་རྒྱལ་པོ་ནག་པོ་རིན་འབྱུང་གི་ཅོད་པན་ཅན། ནག་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་
ཧཱུཾ་མཛད་ཀྱི་ཕྱག་རྒྱ་འཆིང་ཞིང། ལྷག་མ་གཡས་གཉིས་ལྕགས་ཀྱུ་དང་རལ་གྲི། གཡོན་གཉིས་རྡོ་རྗེ་དང་ཞགས་པ་འཛིན་པས་རང་འདྲའི་ཡུམ་ལ་འཁྱུད་པ། ཧཱུཾ་ཡུམ་ཀྱི་
པདྨ་ནས་ཕྱུང་སྟེ་མེ་འཚམས་ཀྱི་གདན་ལ་འཁོད། དབྱུག་སྔོན་ཅན་སྔོན་པོ་འོད་དཔག་མེད་ཀྱི་ཅོད་པན་ཅན། སྔོ་དཀར་དམར་བའི་ཞལ་གསུམ་ཕྱག་དྲུག་གི་གཡས་
དབྱུག་པ་རལ་གྲི་འཁོར་ལོ། །གཡོན་ཐུགས་ཀར་སྡིགས་འཛུབ་ཞགས་པ་པདྨ་དགྲ་སྟ་འཛིན་པས་རང་འདྲའི་ཡུམ་ལ་འཁྱུད་པ། ཧཱུཾ་ཡུམ་གྱི་པདྨ་ནས་ཕྱུང་སྟེ་བདེན་བྲལ་
གྱི་གདན་ལ་འཁོད། སྟོབས་པོ་ཆེ་ནག་པོ་དོན་གྲུབ་ཀྱི་ཅོད་པན་ཅན། ནག་དཀར་དམར་བའི་ཞལ་གསུམ་ཕྱག་དྲུག་གི་གཡས་རྩེ་གསུམ་རལ་གྲི་འཁོར་ལོ། །གཡོན་ཐུགས་
ཀར་སྡིགས་འཛུབ་ཞགས་པ་པདྨ་དགྲ་སྟ་འཛིན་པས་རང་འདྲའི་ཡུམ་ལ་འཁྱུད་པ། ཧཱུཾ་ཡུམ་གྱི་པདྨ་ནས་ཕྱུང་སྟེ་རླུང་གི་གདན་ལ་འཁོད། གཙུག་ཏོར་འཁོར་ལོས་བསྒྱུར་བ་སེར་
པོ་མི་སྐྱོད་པའི་ཅོད་པན་ཅན་སེར་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱི་གཙུག་ཏོར་གྱིས་ཕྱག་རྒྱ་འཆིང་ཞིང་ལྷག་མ་གཡས་གཉིས་འཁོར་ལོ་པདྨ། གཡོན་
གཉིས་སྡིགས་འཛུབ་རལ་གྲི་འཛིན་པས་རང་འདྲའི་ཡུམ་ལ་འཁྱུད་པ། ཧཱུཾ་ཡུམ་གྱི་པདྨ་ནས་ཕྱུང་སྟེ་སྟེང་གི་གདན་ལ་འཁོད། གནོད་མཛེས་རྒྱལ་པོ་སྔོན་པོ་མི་སྐྱོད་པའི་ཅོད་པན་

[145B] གཡོན་ཐུགས་ཀར་སྡིགས་འཛུབ་ཞགས་པ་པདྨ་རལ་གྲི་འཛིན་པས་རང་འདྲའི་ཡུམ་ལ་
འཁྱུད་པ། ཧཱུཾ་ཡུམ་གྱི་པདྨ་ནས་ཕྱུང་སྟེ་འོག་ཏུ་འཁོད། གཙུག་ཏོར་དར་གནོད་མཛེས་དང། མི་གཡོ་བ་དང་འདོད་པའི་རྒྱལ་པོ་བཞི་ཅུང་ཟད་སྐེམས་ཤིང་ཞི་ལ་རིན་པོ་ཆེའི་
ཅོད་པན་དང་རྒྱན་རྣམ་པ་སྣ་ཚོགས་པས་སྒེག་པ་དབུ་སྐྲ་ནག་པོ་ཅན་ནོ། །དེ་ལས་གཞན་པ་རྣམས་ནི་སྐུ་ལུས་སྦོམ་ཞིང་ཐུང་ལ་གསུས་པ་འཕྱང་བ། མཆེ་བ་གཙིགས་ཤིང་
ཞལ་སོ་སོ་ཡང་དམར་ལ་ཟླུམ་པའི་སྤྱན་གསུམ་གསུམ་ནང་ལྡན་པ། སྨིན་མ་དང་སྨར་དམར་སེར་འབར་ཞིང་དབུ་སྐྲ་ཁམ་སེར་གྱེན་དུ་འཁྱིལ་པ་མི་མགོ་སྐམ་པོ་ལྔའི་དབུ་རྒྱན་
རློམ་པ་ཁྲག་འཛག་པ་ལྔ་བཅུའི་དོ་ཤལ་འཕྱང་བ། འཁོར་ལོ་ལ་སོགས་པའི་ཕྱག་རྒྱ་ལྔ་དང། སྣ་ཚོགས་པའི་སྤྲུལ་གྱིས་རྒྱན་ཅན་བདུད་དང་བགེགས་ཐམས་ཅད་རྩད་ནས་
འབྱིན་པའི་སྟོབས་དང་ལྡན་པ། སྐུ་ལས་སྐྱེས་པའི་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པར་གྱུར།  འདིར་འཕྲེང་བ་དང། སྔགས་རིམ་ལས། རང་ཉིད་ཧཱུཾ་མཛད་དུ་བསྐྱེད་དེ་སྙིང་
ཀའི་ཧཱུཾ་ལས་སྤྲོས་པའི་འོད་ཟེར་གྱིས་ཕྱོགས་བཅུའི་བགེགས་རྣམས་བཀུག་ཏེ། ཧཱུཾ་ལས་སྤྲོས་པའི་ཁྲོ་བོ་བཅུ་ལ་གཏད་པར་གསུང་པ་བོ་རྣམས་ཀྱིས་ཕྱི་རོལ་ཏུ་ཧཱུཾ་རིང་པོ་ལས་གྲུབ་པའི་ཁྲོན་པ་མདོག་དང་དབྱིབས་སོགས་རྒྱས་པར་སྒོམ་ཚུལ་མན་སྟེ་
ལས་ཤེས་པར་བྱ་བར་འཕྲེང་བར་གསུངས་པས། འདིར་ཁྲོ་བོ་བཅུ་སྒོམ་ཚུལ་རྡོར་འཕྲེང་གསལ་སྒྲོན་དུ། ཁྲོ་བོ་བཅུ་མན་སྙེ་ལྟར་བཤད་པ་བཞིན་བཀོད་ ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་ཕྱོགས་བཅུའི་

[146A]༄༅། །བགེགས་རྣམས་བཀུག་སྟེ། ཁྲོ་བོ་བཅུ་ལ་གཏད་པས། ཁྲོ་བོ་རྣམས་ཀྱིས་ཕྱི་རོལ་ཏུ་ཧཱུཾ་རིང་པོ་ལས་གྲུབ་པའི་ཁྲོན་པ་འབྲུ་བ་ཁུང་གི་རྣམ་པ་ཅན་
རྣམས་སུ་བཅུག་པར་གྱུར།  པར་བསམ། གྲུབ་ ཡུངས་དཀར་དང་ཙན་དན་དམར་པོས་བྱུགས། མེ་ཏོག་གི་འཕྲེང་བ་དམར་པོ་བཅིངས་པ་བཅུ། སྣོད་
གསར་པར་འབྲུ་སྤྲུངས་པའི་སྟེང་དུ་བཙུག་མཐར་ཆུ་གཉིས་ཉར་སྤྱོད་ཀྱི་མཆོད་པ་བཤམ། ལས་སྔགས་ཀྱིས་བསང་ ། སྭ་བྷ་ཝས་ སྦྱང་ ། སྟོང་པའི་ངང་ལས་ཧཱུཾ་བཅུ་ལས་བྱུང་བའི་སྟོང་ཁྲོ་བོ་བཅུའི་
གཟུགས་ཀྱི་རྣམ་པ་ལ་སྨད་རྡོ་རྗེ་རྩེ་གཅིག་པའི་དབྱིབས་ཅན་གྱི་ཕུར་བུ་མེ་དཔུང་རབ་ཏུ་འབར་བ་བཅུར་གྱུར།  ཞེས་པ་འམ། ཡང་ན་ ། གྱུར་པ་ནི། ཤར་གྱི་ཕུར་བུ་གཤིན་རྗེ་
གཤེད་ནག་པོ། ། ཞེས་པ་ནས་ ། འོག་གི་ཕུར་བུ་གནོད་མཛེས་ནག་པོ། ། ཞེས་པའི་བར་གྱི་ཡུམ་མེད་པ་ཞལ་ཕྱག་རྫོགས་པར་བསྒོམ་ཞིང་བསྡུ་ན་དེས་ཆོག་ལ། སྤྲོ་ན་ནི་ཡེ་ཤེས་པ་གཞུག་པ་དང། དབང་བསྐུར་
རྒྱས་གདབ་མཆོད་པ་སྟོད་སོགས་ཀྱང་བྱའོ། །དེ་ནས་རྡོ་རྗེའི་ཐོ་བ་བསང་སྦྱངས་ནས་ ། རྡོ་རྗེའི་ཐོ་བ་མེ་རབ་ཏུ་འབར་བར་གྱུར་ པར་བསམ། དེ་ནས་ལངས་ཏེ་དབང་ལྡན་དུ་རྡོ་རྗེའི་གར་གྱིས་ཕྱིན་ནས། ལག་པ་གཡོན་དུ་ཕུར་བུ་
བཟུང། གཡས་རྡོ་རྗེའི་ཐོ་བ་འཛིན་པས་དབང་ལྡན་ནས་བརྩམས་ཏེ་འོད་ཟེར་གྱི་ཕྲེང་བའི་ཕྱོགས་འཚམས་བརྒྱད་དུ་ཧཱུཾ་རིང་པོ་ལས་བྱུང་བའི་ཁྲོན་པའི་ནང་གི་བགེགས་རྣམས་ཀྱི་སྤྱི་བོར་གདབ་པའི་མོས་པས་དང་པོར་སློབ་དཔོན་གྱིས་གདབ་ཅིང་བརྟུད་
དེ་ནས་མི་ནུས་ན་དེའི་རྗེས་སུ་སྒོའི་སློབ་དཔོན་རྣམས་ཀྱིས་བྱའོ། །སྟེང་གི་ཕུར་བུ་ནི་ཤར་གྱི་ཕུར་བུའི་ཤར་དང་འོག་གི་ཕུར་བུ་ནི་ནུབ་ཀྱི་ཕུར་བུའི་ནུབ་ཏུ་བྱའོ། །དེ་ལ་སྔགས་ནི་ ། ཨོཾ་བཛྲ་ཀཱི་ལྀ་ཀཱི་ལ་ཡ་སརྦ་བི་གནན་ ཞེས་པ་འམ་ཡང་ན་ །

[146B] ས་རྦ་ཥྚཾ་ཕཊ་ཕཊ། ཀཱི་ལྀ་ཀཱི་ལ་ཡ་ས་རྦ་པའ་པཾ་ཕཊ་ཕཊ་ ཧཱུཾ་ཧཱུཾ་ཧཱུཾ་བྫྲ་ཀཱི་ལ་ཡ་བྫྲ་དྷཱ་ར་ཨ་ཛྙ་པ་ཡ་ཏི་སྲྦ་བིགྷྲིན་ཀ་ཡ་ཝ་ཀ་ཙྟྟ་བྫྲ་ཀི་ལ་ཡ་
ཧཱུཾ་ཧཱུཾ་ཕཊ་ཕཊ།  ཞེས་བརྗོད་པ་སྔོན་དུ་འགྲོ་བས་མགོ་བོར་ཕུར་བུ་བཏབ་ནས། ཨོཾ་བྫྲ་མུ་ག་ར་ཨ་ཀོ་ཊ་ཡ་ཧཱུཾ།  ཞེས་བརྗོད་ཅིང་བརྡུང་བར་བྱའོ། །ཕྱིའི་འོད་ཟེར་གྱི་འཕྲི་ངེ་བ་ལ་ཕུར་བུ་གདབ་བར་གསུངས་མེད་ཀྱང་ད་ལྟ་
སློབ་དཔོན་རྣམས་ནི་དཀྱིལ་འཁོར་གྱི་ཁང་པའི་ཕྱི་རོལ་ཏུ་ཕུར་བུས་བཏབ་ནས། དེའི་སྟེང་དུ་སའི་གོང་བུ་བཅུ་བྱས་པར་ཕུར་བུའི་གཟུགས་ཀྱི་ཁྲོ་བོ་རྣམས་ལ་ཐུན་སོ་སོ་ལ་མེ་ཏོག་ལ་སོགས་པ་དང་བདུག་པ་དང་གཏོར་མ་འབུལ་བ་རྣམས་ཀྱིས་
མཉེས་པར་བྱའོ། །ཞེས་གསུངས་ཞིང་མཛད་པ་མི་འགལ་ཏེ། དེ་ལྟར་བྱས་ནའང་འདོད་པའི་དངོས་གྲུབ་འགྲུབ་པའི་ཕྱིར་རོ། །ཞེས་གསུངས་ཏེ་ཕྱི་ནང་གང་དུ་འདེབས་ཀྱང་ཕུར་བུ་ལ་གནོད་པ་སྤངས་པའི་ཕྱིར་དུ་སའི་གོང་བུའི་སྦུབས་
སུ་འཛུད་པ་དང་ཐུན་སོ་སོ་ལ་པུར་མཆོད་བྱེད་པ་ནི་ཉིན་རེ་བཞིན་བྱའོ། །ཇི་སྐད་བཤད་པའི་ཕུར་བུ་དངོས་སུ་མེད་ན་བསྒོམ་པ་ཁོ་ནས་གདབ་པ་དང་བརྡུང་བ་སྔར་བཤད་པ་ལྟར་བྱས་ལ་ལག་པ་གན་རྐྱལ་དུ་གནས་པ་བསྒྱུར་ནས་ ། ཨོཾ་བྯྲ་ཨཱ་
ཧཱུཾ༑  ཞེས་བརྗོད་ཅིང་སལ་བསྣུན་ཏེ་དེ་ལྟར་མོས་པ་བྱ་ ། ཕུར་བུ་གདབ་པ་དང་བརྡུངས་པས་བགེགས་ཐམས་ཅད་བདེ་བ་ཆེན་པོའི་དེ་ཁོ་ན་ཉིད་དུ་རོ་གཅིག་ཏུ་གྱུར་ པར་བས་མ་ཞིང་བགེགས་ལྷག་
མ་རྣམས་ཀྱང་རྒྱང་རིང་དུ་བྲོས་པ་དང། སྟེང་འོག་དང་ཕྱོགས་སུ་ཁོར་ཡུག་ཆེན་པོའི་བར་དུ་འགྲོ་བ་རྣམས་རྣམ་པ་ཐམས་ཅད་དུ་བགེགས་དང་བྲལ་བར་མོས་པ་བརྟན་པོར་བྱ་བར་གསུངས་པས་ཕུར་བུ་འདེབས་པའི་དུས་ཀྱི་དམིགས་པ་རྣམས་རེ་རེ་ནས་གསལ་
ཞིང་བརྟན་པར་བྱའོ། །གཉིས་པ་སྟ་གོན་ལ། ས་ལྷ་སྟ་གོན། ལྷ་སྟ་གོན། བུམ་པ་སྟ་གོན། སློབ་མ་སྟ་གོན། བཞི་ལས། དང་པོ་ནི། དཀྱིལ་འཁོར་གྱི་ས་གཞིའི་དབུས་སུ་མཎ་ཇིའི་ཁར་མཎྜལ་གྱི་སྟེང་དུ་དྲིའི་ཐིག་ལེ་ལ་མེ་ཏོག་གི་
[147A]༄༅། །ཆོམ་བུ་གཅིག་བཀོད། དེའི་མདུན་དུས་ལྷ་ལ་འབུལ་རྒྱུའི་ཆུ་བཞི་ཉེར་སྤྱོད་པ་ཤམས། རང་དམྱལ་འཁོར་གྱིས་གཞིའི་ཤར་ནས་དབུས་སུ་ཕྱོགས་པར་འདུག་པ་ཧཱུཾ་མཛད་ཀྱི་ང་རྒྱལ་གྱིས་མཆོད་པ་བྱིན་གྱིས་བརླབ་
དཀྱིལ་འཁོར་གྱི་སའི་དབུས་སུ་བཾ་ལས་བྱུང་བའི་སའི་ལྷ་མོ་སེར་མོ་ཞལ་གཅི་ག་ཕྱག་གཉིས་མ། དགའ་བ་དང་ལྡན་པའི་ཐུགས་ཅན་ཞི་བ། ན་བཟའ་དཀར་པོ་བསྣམས་
ཤིང་རྒྱན་ཐམས་ཅད་ཀྱིས་བརྒྱན་པ། ཕྱག་གཡས་མི་འཇིགས་པའི་ཕྱག་རྒྱ་དང་གཡོན་གསེར་གྱི་བུམ་པ་བཟང་པོ་བསྣམས་ཤིང་པདྨའི་གདན་ལ་བཞུགས་པར་གྱུར། རང་
གི་ལག་པ་གཡས་པའི་མཐིལ་དུ་ཟླ་བའི་སྟེང་དུ་ཧཱུཾ་ཧཱུཾ་ཧཱུཾ། སོར་མོའི་རྩེ་མོས་ལ་ལན་གསུམ་བསྣུན་པའི་སྒྲ་དང་ཧཱུཾ་གི་འོད་ཟེར་གྱིས་བསྐུལ་བས་ས་གཡོས་པའི་གསེ་བ་ནས་
སའི་ལྷ་མོ་ཡེ་ཤེས་སེམས་དཔའ་ཐོན་ནས། དམ་ཚིག་པ་དང་གཉིས་སུ་མེད་པར་གྱུར།  པར་བསམ་ལ།  ཕྱག་རྒྱ་དང་བཅས་པས། ཨོཾ་བྲི་ཐི་བྱ་དེ་ཝི་ས་པཱ་རི་ལྦ་ར། ཨརྒཾ། པཱ་དྱཾ་
ཨྙྫ་མ་ཎཱཾ། བྲོ་ཀྵ་ཎཾ། པུ་ཥེཔ་ནས་ཤཔྟའི་ བར་དང།  ཨོཾ་ཨཱ་ཧཱུཾ་ གིས་ནང་མཆོད་བུལ་ནས། ལག་པ་གཡས་རྡོ་རྗེ་འཛིན་པས་གསོར་བའི་ཕྱག་རྒྱ་དང། གཡོན་དྲིལ་བུ་དཀྲོལ་ཞིང།  སྐྱོབ་པ་སངས་རྒྱས་
ཐམས་ཅད་ཀྱི། །སྤྱོད་པའི་ཚུལ་དང་ཁྱད་པར་དང། །ས་དང་ཕ་རོལ་ཕྱིན་རྣམས་ལ། །ལྷ་མོ་ཁྱོད་ནི་དབང་དུ་གྱུར། །སྐྱོབ་པ་ཤཱཀྱ་སེང་གེ་ཡིས། །ཇི་ལྟར་བདུད་གྱི་
དཔུང་བཅོམ་པ། །དེ་ལྟར་བདག་གིས་བདུད་ཀྱི་སྟོབས། །བཅོམ་ནས་དཀྱིལ་འཁོར་སྒྲུབ་པར་བྱ། །ཞེས་ལན་གསུམ་གསོལ་བ་བཏབ་པས། །སའི་ལྷ་མོས་དེ་ལྟར་

[147B]  པར་བསམ་མོ། །དེ་ནས་ལག་པ་གཉིས་རྡོ་རྗེ་ནང་བསྡམས་བྱས་པ་དེས་ས་མནན་ལ།  ཨོཾ་བཛྲ་བྷཱ་ཝ་ཧཱུཾ།  ཞེས་ལན་གསུམ་
བརྗོད་དེ།  རྡོ་རྗེ་བསྡམས་པ་དེ་ལས་བྱུང་བའི་ཧཱུཾ་ཡིག་འོད་ཟེར་འབར་བ་འཕྲོས་པས། དབང་ཆེན་གསེར་གྱིས་གཞི་ལ་ཐུག་གི་བར་རྡོ་རྗེར་གྱུར།  པར་བསམ་ལ།  ཨོཾ་བཛྲ་ཊི་ཌྷ་
ཏི་ཥྛ༑  ཞེས་པ་ལན་གསུམ་བརྗོད་ལ་བྱིན་གྱིས་རླབ་བོ། །གཉིས་པ་ནི། དཀྱིལ་འཁོར་གྱིས་ལ་དྲི་ཞིམ་པོ་བདུད་རྩི་ལྔ་དང་བཅས་པ་ལ་ཡི་གེ་གསུམ་གྱིས་བསྔགས་པས་བྱུགས་ཅིང་མེ་ཏོག་གཅལ་དུ་བཀྲམ། ཕྱི་དྲོའི་དུས་སུ་ཁྲུས་བྱས་ཤིང་ལུས་ལ་
དྲི་བཟང་བྱུགས་ཏེ། གོས་དམར་པོ་གྱོན། མེ་ཏོག་གི་འཕྲེང་བ་ཅིང། གདོང་དྲི་ཞིམ་པོས་བསྒོས། དོ་ཤལ། རྐང་གདུབ། དཔུང་རྒྱན། ལག་གདུབ། འོག་པགས། སོར་གདུབ་སོགས་ཀྱིས་བརྒྱན་ཏེ།  ཨོཾ་ཨཱ་ཧཱུཾ་སཱཧཱ་
 ཞེས་པ་ནས།  ཨོཾ་བཛྲ་ཨུ་ཥྞི་ཥ་ཧཱུཾ་ཕཊ་སཱཧཱ།  ཞེས་པས་གོ་རིམ་བཞིན་དུ་ལན་བདུན་བསྔགས་པའི་རས་དམར་པོའི་ཐོད་དང་ཅོད་པཎ་གྱིས་བརྒྱན་པའམ། བརྒྱན་པང་མོས་ལ། དཀྱིལ་འཁོར་གྱིས་གཞིའི་ཤར་དུ་ཁ་ནུབ་ཏུ་ཕྱོགས་
པས་འདུག་སྟེ། མདུན་དུ་རྡོ་དྲིལ་ནང་མཆོད་སོགས་བཤམས་ལ། དཀྱིལ་འཁོར་གྱི་བདག་པོའི་རྣལ་འབྱོར་དང་ལྡན་པས། དཀྱིལ་འཁོར་གྱི་ས་གཞིར་སྟེགས་བུའི་སྟེང་དུ། མཎ་ཇིའི་ཁར་མཎྜལ་ལ། བདུད་རྩི་ལྔ་དང་ཙན་དན་དང་གུར་གུམ་
ལ་སོགས་པའི་དྲིའི་ལྔེ་གུས། དེ་བཞིན་གཤེགས་པ་ལྔའི་གནས་སུ་གྲུ་བཞི། ལྷ་གཞན་རྣམས་ཀྱི་གནས་སུ་ཟླུམ་པོ་ལྷ་གྲངས་དང་མཉམ་པ་དཀྱིལ་འཁོར་ལ་འཁོད་པ་ལྟར་བྱུགས། ལྷ་རང་རང་གི་སྔགས་བརྗོད་ཅིད་དྲིའི་ཐིག་ལེའི་སྟེད་དུ་མེ་ཏོག་གི་ཚོམ་
དགོད། མཐར་ཉེར་སྤྱོད་ལྷ་གྲངས་དང་མཉམ་པའམ་མ་འབྱོར་ན་ཚར་བཅུ་ལས་མི་ཉུང་བ་གཡས་སྐོར་དུ་བཤམ། སློབ་དཔོན་གྱི་མདུན་དུ་སྟེགས་ཀྱི་སྟེང་དུ་དུང་ཆོས་སོགས་སྣོད་གསུམ་དུ། ཆུ་བཞི་རྫས་དང་བཅས་པ། དེ་དག་གི་མདུན་དུ་མཎ་

[148A]༄༅། །ཇིའི་ཁར་བཟེད་ཞལ་གྱི་སྣོད་གསུམ་ཡང་བཤམ། མཎྜལ་ལ་ལས་སྔགས་ཀྱིས་བསང། ཤུ་དྱ་ཏམ་སྦྱར།  སྟོང་པའི་ངང་ལས་སྐད་ཅིག་གིས་རྡོ་རྗེའི་ས་གཞིར་བ་གུར་བླ་རེ་མེ་རི་དང་
བཅས་པ་ཡོངས་སུ་རྫོགས་པའི་དབུས་སུ། ཆོས་འབྱུང་གི་ནང་དུ་སྣ་ཚོགས་པ་པདྨ་ལ་གནས་པའི་སྣ་ཚོགས་རྡོ་རྗེའི་ལྟེ་བར་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་
གྲུ་བཞི་སྒོ་བཞི་པ།  ཞེས་པ་ནས།  ཉི་མའི་གདན་རེ་རེ། གང་ན་དེ་རྣམས་ཀྱི་སྟེར་དུ་སྐད་ཅིག་གིས་ལྷག་པར་མོས་པ་ཙམ་གྱིས་བརྟེན་པའི་དཀྱིལ་འཁོར་གྱི་ལྷ་ཚོགས་ཡོངས་སུ་
རྫོགས་པར་གྱུར་པ་ནི། དབུས་སུ་བཅོམ་ལྡན་འདས་འཇམ་པའི་རྡོ་རྗེ་སྐུ་མདོག་གུར་གུམ་ལྟ་བུ།  ཞེས་པ་ནས།  ཞབས་གཡས་བསྐུམ་ཞིང་གཡོན་བརྐྱང་བའི་སྟབས་ཀྱིས་
བཞུགས་པ། རང་གི་སྙིང་ཀའི་ཧཱུཾ་གི་འོད་ཟེར་གྱིས་ནམ་མཁར་བཞུགས་པའི་དཀྱིལ་འཁོར་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། རང་གི་ཐུགས་ཀའི་ཧཱུཾ་ལས་
འོད་ཟེར་འཕྲོས་དབང་གི་ལྷ་རིགས་ལྔ་འཁོར་བཅས་སྤྱན་དྲང་མ། ཨོཾ་སརྦ་ཏ་ཐཱ་ག་ཏ་ཨརྒཾ་ སོགས་ཀྱིས་མཆོད།  དེ་བཞིན་གཤེགས་པ་རྣམས་ཀྱིས་མངོན་པར་དབང་བསྐུར་དུ་གསོལ། །
ཞེས་གསོལ་བ་བཏབ་པས། དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ནས། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ། ནས། ཤྲི་ཡེ་ཨཱ་ཧཱུཾ། ཞེས་དབང་
བསྐུར། འཇམ་པའི་རྡོ་རྗེ་ལ་སོགས་པའི་དེ་བཞིན་གཤེགས་པ་ལྔ།  ཞེས་པ་ནས།  སྒྲོལ་མ་དང་རེག་བྱ་རྡོ་རྗེ་མ་གཉིས་ལ་དོན་འགྲུབ་ཀྱིས་དབུ་རྒྱན་པར་གྱུར།  དེ་ནས་མཆོད་པ་

[148B]  དག་ཅིང་དྲི་མེད་ཡིད་འོང་བའི། །སྔགས་ཀྱི་ཡོན་ཆབ་མཆོག་འདི་དག་བདག་གི་དད་པས་འབུལ་ལགས་ན། །བཞེས་ཏེ་བདག་ལ་བཀའ་
དྲིན་སྩོལ། །ཨོཾ་ཨཱ་ཧྲི་པྲ་ཝ་ར་སད་ཀ་རཾ་ཨརྒཾ་པྲ་ཏི་ཙྪ་ཧཱུཾ་སཱཧཱ།  དེ་བཞིན་དུ་གཞན་འདྲ་བ་ལ།  ཡོན་ཆབ།  ཞེས་པའི་གནས་སུ།  ཞབས་བསིལ། ཞལ་བསིལ། ཞལ་བསིལ། བསར་གཏོར་
ཞེས་དང། ཨརྒཾ་ ཞེས་པའི་གནས་སུ།  པཱ་ཏྱཾ། ཨཉྫ་མཾ་ཎཾ།  ཞེས་པ་རྣམས་རིམ་བཞིན་བཅུག་ལ་ཆུ་བཞི།  ལྷ་ཡི་མེ་ཏོག་དམ་པ་འདི། །དཀྱིལ་འཁོར་མཆོད་པ་བགྱིད་པར་
འཚལ༑ ༑ཐུགས་ནི་བརྩེ་པས་ཉེར་དགོངས་ཏེ། །མགོན་པོ་མཆོད་པ་འདི་ཞེས་ཤིག་ཨོཾ་སརྦ་ཏ་ཐཱ་ག་ཏ་པུ་ཥེཔ་པྲ་ཏི་ཙྪ་ཧཱུཾ་སཱཧཱ། དེ་བཞིན་དུ། མེ་ཏོག་ །ཞེས་པའི་གནས་སུ།།
བདུག་སྤོས། །སྣང་གསལ། དྲི་ཆབ། ཞལ་ཟས། སྒྲ་སྙན།  ཞེས་དང།  པུཥེའི།  གནས་སུ།  དཧུ་བེ། ཨ་ལོ་ཀེ། །གྷནྡྷེ། ཎཡེ་ཝེ་ཏེ། ཤཔྟ།  ཞེས་པ་རྣམས་བཅུ་གལ། ཉེར་སྤྱོད་
རོལ་མོ་དང་བཅས་པས་མཆོད། དེ་ནས་ནང་མཆོད་བྱིན་གྱིས་བརླབ་སྟེ། ལྷ་རང་རང་གི་སྔགས་ལ། ཨོཾ་ཨཱ་ཧཱུཾ།  བཏགས་ལ་ནང་མཆོད་དབུལ།  མི་བསྐྱོད་རྡོ་རྗེ་ཡེ་ཤེས་ཆེ། ཞེས་སོགས་ཀྱིས་བསྟོད་པ་བྱའོ། །གསུམ་པ་ནི། བུམ་པ་
ཚད་ལྡན་གས་ཆག་སོགས་ཀྱི་སྐྱོན་མེད་པ་ལྷ་གྲངས་དང་མཉམ་པའམ། མ་འབྱོར་ན་རྣམ་རྒྱལ་དང་ལས་བུམ་གཉིས་ལེགས་པར་བཀྲུ་ཞིང། གུ་གུལ་གྱིས་བདུག་ཉུངས་དཀར་གྱིས་བརྡེག་ལས་སྔགས་བརྗོད་པས་བསྲུང། མཚན་མ་འབྲི་བའམ་གདགས། རས་སམ་
དར་སོགས་ཀྱི་མགུལ་ཆིང་བཟུང།  ཨོཾ་བཛྲ་ཤེ་ཁར་དུ་ཊ་མ་ཊ་དི་ཤཾ་བན་དྷ་ཧཱུཾ། ཞེས་བརྗོད་ཅིང་ས་དབུ་དཀར་པོ་བདུན་གྱིས་དཀྲི། རྟ་གླང་དང་པོར་བུ་སོགས་ཀྱིས་མ་བགྲོད་པའི་ཆུ་གཙང་མ་སྲོག་ཆགས་མེད་པ་དྲི་བཟང་དང་བསྲེས་པས་ངན་

[149A]༄༅། །པར་དགང། མུ་ཏིག་གསེར། པདྨ་ར་ག་བྱི་རུ། མུ་མེ་ཏེ་རིན་པོ་ཆེ་ལྔ། སྟག་ཚོང་བ། ཀནྚ་ཀཱ་རི། གཞན་གྱི་མི་ཐུབ་པ་དཀར་པོ་འམ། ། དགང་ལག་དབྱུག་པའི་ཨུཏྤླ་དཀར་དམར་ཏེ་སྨན་ལྔ། ཏི་ལ། ནས་
མོན་སྲན། འབྲས་སོ་བའམ། མོན་སྲན་གྲེའུ། གྲོ་སྟེ་འབྲུ་ལྔ། ག་བུར། གུར་གྱམ། ཙན་དན་དཀར་དམར། གླ་རྩི་སྟེ་དྲི་ལྔ། ཏི་ལ། ལན་ཚ། མར། བུ་རམ། སྦྲང་རྩི་སྟེ་སྙིང་པོ་ལྔ། བདུད་རྩི་སྔ་དང་བཅས་པའི་བུམ་རྫས་རྣམས།  ཨོཾ་པཉྩ་
བཧེ་ཤ་ཛེ་ཨཱ་ཧཱུཾ། ཨོཾ་པཉྩ་རང་ན་ཨཱ་ཧཱུཾ། ཨོཾ་པཉྩ་བེ་ག་ཨཱ་ཧཱུཾ། ཨོཾ་པཉྩ་གརྦྷེ་ཨཱ་ཧཱུཾ། ཨོཾ་པཉྩ་ཨ་མྲི་ཏེ་ཨཱ་ཧཱུཾ།  ཞེས་བརྗོད་དེ་བྱིན་གྱིས་བརླབ་པ་ནང་དུ་
སྡུག་སྟ་གོན་གྱི་དཀྱིལ་འཁོར་གྱི་ཤར་ཕྱོགས་སུ་སྟེགས་ཀྱི་ཁར་ཀུ་ཤའི་གདན་ལ་རྣམ་རྒྱལ་གཡས། ལས་བུམ་གཡོན་དུ་མདུན་སློབ་དཔོན་ལ་བསྟན་དེ་བཞག་དེའི་མདུན་དུ་མཆོད་པ་ལྷ་གྲངས་དང་མཉམ་པའམ་ཇི་ལྟར་འབྱོར་བ་བཤམ། རྣམ་རྒྱལ་གྱི་
སྟེང་དུ་ཧཱུཾ་གིས་བསྔགས་པའི་དུང་ཆོས་སུ་བདུད་རྩི་ལྔ་དང། དྲི་བཟང་གི་ཆུ་བླུག་ལ་བཞག་དེའི་སྟེང་དུ་གཟུངས་རྡོར་བཞག་ལས་སྔགས་ཀྱིས་བསང།  སྭ་བྷ་ཝ་ས་ སྦྱངས།  སྟོང་པའི་ངང་ལས་བཾ་ལས་བྱུང་བའི་རིན་པོ་
ཆེའི་བུམ་པ་དཀར་པོ་ལྟོ་བ་ཆེ་བ་མགྲིན་པ་རིང་བ། མཆུ་འཕྱང་བ་ལ་སོགས་པའི་མཚན་ཉིད་ཐམས་ཅད་དང་ལྡན་པར་གྱུར། ཨོཾ་ཏ་པྟེ་ཏ་པྟེ་མཧཱ་ཏ་པྟེ་སཱཧཱ། ལྷའི་ཆུ་བོ་
གངྒ་དང་བུམ་པའི་ཆུ་དབྱེར་མི་ཕྱེད་པར་གྱུར། རྣམ་རྒྱལ་བུམ་པའི་ནང་དུ་འཇམ་པའི་རྡོ་རྗེ་ལྷ་བཅུ་དགུའི་ལྷའི་དཀྱིལ་འཁོར་གང་ན་དང་བཅེས་པ་སྐད་ཅིག་གིས་གྲུབ་པ་ནི་
དབུས་སུ་འཇམ་དཔལ་རྡོ་རྗེ་སྐུ་མདོག་གུར་གུམ་བཟང་པོ་ལྟ་བུ་སེར་སྔོ་དཀར་བའི་ཞལ་གསུམ།  ཞེས་པ་ནས།  བྱང་དུ་བགེགས་མཐར་བྱེད་་ནོར་བུ་པདྨ་འཛིན་པ། རྣམ་རྒྱལ་

[149B] དབུས་སུ་འཇམ་པའི་རྡོ་རྗེ་སྐུ་མདོག་གུར་གུམ་བཟང་པོ་ལྟ་བུ་སེར་སྔོ་དཀར་བའི་
ཞལ་གསུམ་ཕྱག་དྲུག་གི་དང་པོ་གཉིས་ཀྱིས་འཁྱུད་པའི་ཕྱག་རྒྱ་དང། ལྷག་མ་གཡས་གཉིས་རལ་གྲི་དང་མདའ། གཡོན་གཉིས་ཨུཏྤལ་དང་གཞུ་འཛིན་པ། ཤར་དུ་
རྣམ་སྣང་དཀར་པོ་ཞེས་པ་ནས། བྱང་དུ་དོན་གྲུབ་སོགས་ཡུམ་མེད་པ་བསྐྱེད། ལས་བུམ་གྱི་ནང་ངང་མཚན་མའི་གནས་སུ་པད་ཉིའི་གདན་ལ་བགེགས་མཐར་བྱེད་སྐད་ཅིག་གིས་གྲུབ་པ་ནི། བགེགས་མཐར་བྱེད་སྔོན་པོ་སྔོ་
དཀར་དམར་བའི་ཞལ་རས་ནོར་བུ་པདྨ་འཛིན་པ། རང་གི་ཐུགས་ཀའི་མཾ་ཡིག་གི་འོད་ཟེར་གྱིས་ཡེ་ཤེས་ཀྱི་འཁོར་ལོའི་ལྷ་དང། མཚན་མའི་ལྷའི་ཡེ་ཤེས་པ་རྣམས་སྤྱན་
དྲངས༑ ཨོཾ་སརྦ་ཏ་ཐཱ་ག་ཏ་པ་ཏྱཱཾ་ཨྙྩ་མ་ཎཾ་ཨྲྒཾ་ སོགས་ཆུ་གསུམ་ཕུལ།  ཛཿ་ཧཱུཾ་བཾ་ཧོཿ་ཡེ་ཤེས་པ་རྣམས་རང་རང་གི་དམ་ཚིག་པ་དང་གཉིས་སུ་མེད་པར་གྱུར།  དེ་ནས་མཆོད་
པ་བྱིན་གྱིས་བརླབ་ལ།  ཨོཾ་སརྦ་ཏ་ཐཱ་ག་ཏ་ ཞེས་སོགས་ཆུ་བཞི་ཉེར་སྤྱོད་རོལ་མོ་དང་བཅས་པ་དང།  ལྷ་རང་རང་གི་སྔགས་ལ། ཨོཾ་ཨཱ་ཧཱུཾ།  བཏགས་པས་ནད་མཆོད་དབུལ། མི་སྐྱོད་རྡོ་རྗེ་སོགས་ཀྱིས་བསྟོད། ཨོཾ་
བཛྲ་ཨ་མྲྀ་ཏ་ཨུ་ཏ་ཀ་ཧཱུཾ།  ཞེས་པ་དང།  ཨོཾ་ཨཱ་ཧཱུཾ།  ལན་བདུན་བཟླས་ཏེ།  དུང་ཆོས་ཀྱི་ཆུ་ཡེ་ཤེས་ཀྱི་བདུད་རྩིར་བྱས་པའི་རྡོ་རྗེའི་རྡུལ་ཕྲ་རབ་ཀྱི་རང་བཞིན་དུ་གྱུར།  ཅེས་དུང་ཆོས་
ཀྱི་ཆུ་བྱིན་གྱིས་བརླབ།  ཧཱུཾ་ བརྗོད་དེ་གཟུངས་ཐག་གི་སྣེ་ལག་པ་གཡོན་པས་བཟུང་ལ།  རང་གི་ཐུགས་ཀ་ནས་འོད་ཟེར་འཕྲོས། བུམ་པའི་ལྷ་རྣམས་ཀྱི་ཐུགས་རྒྱུད་བསྐུལ། དེ་རྣམས་ཀྱི་ཐུགས་

[150A]༄༅། །ཀའི་སྔགས་འཕྲེང་ལས་འོད་ཟེར་འཕྲོས། རྒྱལ་བ་སྲས་བཅས་ཀྱི་ཡེ་ཤེས་ཀྱི་བདུད་རྩི་བཀུག་ནས་བུམ་པའི་ཆུ་ལ་ཐིམ་པར་གྱུར།  པར་བསམ་ལ། ལྷ་སོ་སོའི་སྔགས་བཟླ། ལས་སྔགས་
བ་བླ་བའི་ཚེ་གཟུངས་རྡོར་ལས་བུམ་གྱི་ཁར་སྦོ། ཡིག་བརྒྱ་བརྗོད་དེ་གཟུངས་ཐག་བསྡུ། གཙོ་བོའི་སྔགས་དང།  ཧཱུཾ་ ལན་བདུན་གྱིས་དུང་ཆོས་ཀྱི་ཆུ་བུམ་པའི་ལྷ་ལ་མཆོད་ཡོན་དུ་དབུལ། ལས་སྔགས་བཟླས་ཏེ་མེ་ཏོག་དཀར་པོ་གསུམ་
གསུམ་གཞུག་ཉེར་སྤྱོད་རོལ་མོ་དང་བཅས་པས་མཆོད། ལས་བུམ་གྱི་ཆུ། དེའི་ཁ་རྒྱན་གྱིས་བླང་ལ་བསད་སྟེ།  འདིར་ཇི་སྲིད་དཀྱིལ་འཁོར་གྱི་བྱ་བ་མ་རྫོགས་པ་དེ་སྲིད་དུ་བགེགས་རྣམ་པར་ཟློག་པའི་
འཕྲིན་ལས་མཛོད་ཅིག་ །ཅེས་ལས་ལྷ་ལ་ དེ་ནས་གཏོར་མ་བྱིན་གྱིས་བརླབ་ལ་ཕུལ་ཏེ། མཆོད་བསྟོད་བྱ།  བུམ་པའི་ལྷ་རྣམས་ཆགས་པ་ཆེན་པོའི་མེས་ཞུ་ནས་བྱང་ཆུབ་ཀྱི་སེམས་ཀྱི་དོ་
བོར་བུམ་པའི་ཆུ་དང་རོ་གཅིག་ཏུ་གྱུར། མཚན་མའི་ལྷ་རྣམས་ཀྱང་ཞུ་ནས་ལྷ་རང་རང་གི་ཕྱག་མཚན་གྱི་རྣམ་པར་གྱུར། ཅེས་བུམ་པའི་ལྷ་རྣམས་འོད་བཞུ་བྱས་ལ། རྣམ་རྒྱལ་མི་མངོན་པར་བཞག་
དེ་ནས་སྟ་གོན་གྱི་ལྷ་ལ་སྔར་ལྟར་མཆོད་ཅིང་བསྟོད་དེ་པུས་མོ་གཡས་པ་ས་ལ་བཙུགས་ཏེ།  ལྕེ་ཧཱུཾ་ལས་སྐྱེས་པའི་རྡོ་རྗེ་ཧཱུཾ་གིས་མཚན་པར་གྱུར།  བར་བསམ་ལ། གཡས་སྤོས་ཕོར་ཐོགས། གཡོན་དྲིལ་བུ་དཀྲོལ་ཞིང།  བཅོམ་
ལྡན་ཆེ་གེ་རྡོ་རྗེ་མཆོག་རིག་པའི་རྒྱལ་པོ་ཁྱོད་ལ་འདུད། །སློབ་མ་རྣམས་ལ་བརྩེ་ཕྱིར་དང། །ཁྱེད་རྣམས་ལ་ཡང་མཆོད་པའི་ཕྱིར། །མགོན་པོ་ཐུགས་རྗེའི་བདག་ཉིད་
ཅན༑ ༑དཀྱིལ་འཁོར་སྒྲུབ་པར་བདག་འཚལ་ལོ། །དེ་ཕྱིར་བཅོམ་ལྡན་བདག་གུས་ལ། །བཀའ་དྲིན་གནང་བར་མཛད་པར་རིགས། །སངས་རྒྱས་འགྲོ་འཁོར་བྱ་

[150B] །བྱང་ཆུབ་སེམས་དཔའ་འབྲས་གནས་དང། །གཞན་ཡང་གང་དག་གསང་སྔགས་ལྷ། །ལྷ་དང་འཇིག་རྟེན་སྐྱོང་བ་དང། །འབྱུང་པོ་བྱང་ཆུབ་བསྟན་གནས་དང༑ ༑
སེམས་ཅན་བསྟན་ལ་མངོན་དགའ་བ། །གང་སུ་རྡོ་རྗེའི་སྤྱན་མངའ་རྣམས། །བདག་ལ་ཡང་དག་དགོངས་སུ་གསོལ། །བདག་ནི་ཆེ་ག་རྡོ་རྗེ་ཅན། །ཆེ་གེ་འབྱུང་བའི་
དཀྱིལ་འཁོར་ནི། །ཇི་ལྟར་ནུས་པ་ཉེར་སྤྱོད་པས། །འགྲོ་བ་སྦྱང་ཕྱིར་སྒྲུབ་པར་བྱ། །དེ་ཕྱིར་བདག་དང་སློབ་མ་ལ། །རྗེས་སུ་བརྩེ་བར་ཉེར་བཟུང་ནས། །དཀྱིལ་
འཁོར་དང་བཅས་ཐམས་ཅད་ནི། །ཉེ་བར་འབྱོན་པར་མཛད་པར་རིགས།  །ཞེས་དོན་ཡིད་ལ་བསམ་ཞིང་ལན་གསུམ་བརྗོད་དེ། སྟ་གོན་གྱི་ལྷ་ལ་གསོལ་བ་གདབ་བར་བྱའོ། །བཞི་བ་ལ། ལྷ་སྟ་
གོན་གྱི་ཚོམ་བུ་དང། བུམ་པ་རྣམས་ཡོལ་བ་སོགས་ཀྱིས་བཅད་དེ་མི་མཐོང་བར་བྱས་ལ། སློབ་མ་རྣམས་ཁྲུས་བྱས་ཤིང་གོས་གསར་བ་བགོས། ཕྱག་དང་མཎྜལ་ཕུལ་ནས་པུས་མོ་བཙུགས་ཏེ། མེ་ཏོག་སྙིམ་པས་འཛིན་པའི་ཐལ་མོ་
སྦྱར་བ་རྣམས་ལ། ཇི་སྐད་དུ། རྗེ་བདག་ཉིད་ཆེན་པོས། དལ་བའི་རྟེན་འདི་ཡིད་བཞིན་ནོར་ལས་ལྷག་འདི་འདྲ་རྙེད་པ་ད་ །རྙེད་དཀའ་འཇིག་སླ་ནམ་མཁའི་གློག་དང་འདྲ། །ཚུལ་འདི་བསམ་ནས་འཇིག་རྟེན་བྱ་བ་ཀུན་
སྤུན་པ་འབྱར་བ་བཞིན་དུ་རྟོགས་གྱུར་ནས། །ཉིན་མཚན་ཀུན་དུ་སྙིང་པོ་ལེན་པ་དགོས། །ཞེས་གསུངས་པ་ལྟར་རང་ཅག་རྣམས་ཀྱི་དལ་བའི་རྟེན་འདི་ཡིད་བཞིན་གྱི་ནོར་བུ་ལས་ཀྱང་ལྷག་སྟེ་ཡིད་བཞིན་གྱི་ནོར་བུ་ལས་ཚེ་འདིའི་དགོས་འདོད་འབྱུང་ཡང་བྱང་ཆུབ་ཀྱི་
སེམས་ལ་སོགས་པའི་ཡོན་ཏན་ཁྱད་པར་ཅན་འབྱུང་བ་མེད་ལ། རང་ཅག་རྣམས་ཀྱི་ཐོབ་པའི་མིའི་ལུས་རྟེན་འདི་ལ་རྟེན་ཁྱད་པར་ཅན་ལ་སྐྱེ་བའི་བདེ་བར་གཤེགས་པའི་གོ་འཕང་ཐོབ་བྱེད་ཀྱི་ཐབས་རྒྱལ་སྲས་ཀྱི་སྤྱོད་བརླབས་པོ་ཆེ་ལ་སློབ་པའི་ལམ་གྱི་རྟེན་དུ་གྱུར་པའི་འགྲོ་བ་

[151A]༄༅། །སེམས་ཅན་ཐམས་ཅད་འཁོར་བ་ལས་འདྲེན་པར་ཆས་པ་སྟེ་འདྲེན་པར་དམ་འཆའ་བའི་སེམས་ཀྱི་སྟོབས་ཆེན་པོ་ཅན་སོ་ཐར་གྱི་སྡོམ་པས་ཟིན་པའི་སྨོན་པ་དང་འཇུག་པའི་བྱང་ཆུབ་ཀྱི་སེམས་གང་ཡིན་པ་དེ་ཡང་སྐྱེ་བ་ཡོད་ཅིང་
དེ་ལྟ་བུའི་བྱང་ཆུབ་ཀྱི་སེམས་ཁྱད་པར་ཅན་དེ་ནི་མིའི་རྟེན་ལས་གཞན་ལྷ་དང་ཀླུ་དང་ལྷ་མིན་དང་མཁའ་ལྡིང་དང་རིག་འཛིན་དང་མི་འམ་ཅི་སོགས་ཀྱི་རྟེན་ལ་རྙེད་པར་འགྱུར་བ་མ་ཡིན་པས། སློབ་སྤྲིང་ལས། བདེ་བར་གཤེགས་ལས་རྟེན་འགྲོ་བ་འདྲེན་པར་ཆས་
གྱུར་ཅིང། །སེམས་ཀྱི་སྟོབས་ཆེན་མི་ཡིས་རྙེད་པ་གང་ཡིན་པ། །ལམ་དེ་ལྷ་དང་ཀླུ་ཡིས་རྙེད་མིན་ལྷ་མིན་དང། །མཁའ་ལྡིང་རིག་འཛིན་མི་འམ་ཅི་དང་ལྟོ་འཕྱེས་མིན། །ཞེས་གསུངས། དེ་ལྟར་དོན་ཆེ་བའི་རྟེན་ཁྱད་པར་ཅན་འདི་འདྲ་ཅག་རྣམས་
ཀྱིས་རྙེད་པ་ད་རེ་ཙམ་ཡིན་གྱི་ཡང་ཡང་རྙེད་པ་མ་ཡིན་ཏེ། ཐོག་མ་མེད་པ་ནས་འཁོར་བར་འཁྱམས་པ་ལས་སྔོན་ཆད་ཀྱང་འདི་འདྲ་མང་པོ་རྙེད་པ་མིན་ལ་ཕྱིན་ཆད་ཀྱང་འདི་འདྲ་རྙེད་ཤིན་དུ་དཀའ་བས་སོ། །རྟེན་འདི་ཤིན་ཏུ་རྙེད་པར་དཀའ་བ་ཡིན་ཏེ། དེའི་རྒྱུ་
མཚན་ནི་རང་ཅག་རྣམས་ཀྱིས་བསོད་ནམས་ཀྱི་ཚོགས་ནི་མིག་སོགས་སྡིག་པ་ནི་དུས་རྒྱུན་པར་སོག་ཅིང། རྒྱལ་སྲས་བྱང་ཆུབ་སེམས་དཔའ་ལ་ཁོང་ཁྲོ་སྐད་ཅིག་མ་གཅིག་སྐྱེས་པའི་སྡིག་པའི་འབྲས་བུ་བསྐལ་བའི་བར་དུ་དམྱལ་བ་མནང་མེད་པར་
གནས་དགོས་པར་གསུང་པས་སྡིག་པ་སྐད་ཅིག་མ་གཅིག་གི་འབྲས་བུ་དེ་ལྟར་ཡིན་ན། རང་ཅག་རྣམས་ཀྱི་ཚེ་འདིར་སྡིག་པ་མང་པོ་རྒྱུན་དུ་སོག་ཅིང་དེར་མ་ཟད་སྐྱེ་བ་སྔ་མ་དུ་མར་ཡང་སྡིག་པ་ཚན་པོ་ཆེ་བསགས་ཡོད་པས་བདེ་འགྲོ་འཐོབ་དཀའ་བ་ལྟ་
ཅི་སྨོས༑ དེས་ན་རྒྱ་མཚོ་ཆེན་པོར་གཡེང་བའི་གཉའ་ཤིང་གི་བུ་གར་རུས་སྤལ་ལོང་བ་ལོ་བརྒྱ་བརྒྱན་ལན་རེ་ཙམ་འོང་བའི་མགྲིན་པ་ཆུང་དཀའ་བ་ལྟར་མིའི་རྟེན་འདི་ཉིད་ཤིན་དུ་ཐོབ་དཀའ་འོ་ཞེས་དེ་སྐད་དུ་བཅོམ་ལྡན་འདས་ཀྱི་མདོ་ལས་གསུངས་སོ། །ཞེས་
སློབ་དཔོན་དཔའ་བོས། འདི་འདྲའི་ཁོམས་པ་ཐོབ་ནས་ནི། །བསོད་ནམས་ཚོགས་ནི་མི་སོག་པ། །སྐད་ཅིག་གཅིག་ལ་སྡིག་སྤྱད་ནས། །མནར་མེད་པར་ནི་བསྐལ་པར་གནས། །སྐྱེ་བ་དུ་མར་སྡིག་སྤྱོད་བ། །བདེ་འགྲོ་དཀའ་ལྟ་ཅི་ཞིག་

[151B] ༑རྒྱ་མཚོ་ཆེར་གཡེང་གཉའ་ཤིང་གི་བུ་གར་རུས་སྦལ་མགྲིན་ཆུད་ལྟར། །མི་ཉིད་ཤིན་དུ་ཐོབ་དཀའ་བ། །དེ་སྐད་བཅོམ་ལྡན་འདས་ཀྱིས་གསུངས། །ཞེས་གསུངས། དེ་འདྲའི་རྟེན་དེ་རྙེད་དཀའ་བའི་ཁར་འཇིག་པར་ཤིན་དུ་སླ་སྙེ་
ལུས་འདི་འཇིག་པའི་རྐྱེན་ཤིན་དུ་མང་ཞིད་འཚོ་བའི་རྐྱེན་ཉུང་ལ། འཚོ་བའི་རྐྱེན་ཟས་གོས་གནས་ཁང་ལ་སོགས་པ་ཡིན་ཀྱང། དེ་དག་གིས་ཀྱང་ཟས་མ་ཞུ་བ་དང། གོས་གཞན་གྱིས་འཕྲོག་པའི་ཆེད་དང། གནས་ཁང་རྡིབ་པ་ལ་སོགས་པས། འཆི་རྐྱེན་
བྱེད་པ་ཤིན་དུ་མང་བ་དང་འཇིག་རྐྱེན་ རྒྱ་མཚོ་ཆེན་པོ་ལ་སོགས་པ་ཡང་ཉི་མ་བདུན་འབར་བས་སྲེགས་པས་ཐལ་བ་ཡང་ལུས་བར་མི་འགྱུར་བར་འཇིག་ན་ཤིན་དུ་ཉམས་ཆུང་བའི་མིའི་ལུས་འཇིག་
སླ་བ་ལྟ་སྨོས་ཀྱང་ཅི་དགོས་ཞེས་རིན་ཆེན་འཕྲེང་བ་ལས། འཆི་བའི་རྐྱེན་ནི་མང་བ་སྟེ། །གསོན་བའི་རྐྱེན་ནི་ཉུང་ཟད་ཅིང་དེ་དག་རྣམས་ཀྱང་འཆི་བའི་ཡང། །དེ་བས་རྟག་ཏུ་ཆོས་མཛོད་ཅིག་ཅེས་དང། བཤེས་
སྤྲིང་ལས། ས་དང་ལྷུན་པོ་རྒྱ་མཚོ་ཉི་མ་བདུན། །འབར་བས་སྲེགས་པས་ལུས་ཅན་འདི་དག་ཀྱང། །ཐལ་བ་ཡང་ནི་ལུས་པར་མི་འགྱུར་ན། །ཤིན་དུ་ཉམས་ཆུང་མི་ལྟ་སྨོས་ཅི་འཚལ། །ཞེས་གསུངས་
དེ་ལྟར་ན་རང་ཅག་འཁོར་བར་འཁོར་བའི་ཚེ་མི་ལུས་རྙེད་པ་ནི་མཚན་མོ་མུན་ནག་ཤིན་དུ་འཐིབ་པའི་ནང་དུ་གློག་འགྱུར་བའི་འོད་སྣང་ལྟར་ཡུན་ཤིན་དུ་ཐུང་བ་སྲིད་མཐའ་ཙམ་ཡིན་ཏེ། མི་ལུས་འཐོབ་པ་ལ་མི་དགེ་བཅུ་སྤོང་གི་ཚུལ་ཁྲིམས་དང་སྦྱིན་
པ་གཏོང་བ་ཚུལ་ཁྲིམས་སྲུང་བ་སོགས་བསོད་ནམས་དགེ་བའི་བློ་སྐྱེད་བ་ཅིག་དགོས་ལ། དེ་ལྟ་བུའི་དགེ་བའི་བློ་དེ་ཡང་སངས་རྒྱས་ཀྱི་བྱིན་བརླབ་ཀྱི་མཐུ་ལ་རྟེན་ནས་མཚན་མོ་མུན་ནག་གི་སྨག་རུམ་དུ་གློག་འགྱུ་བའི་འོང་སྣང་འཆར་བ་ལྟར་སྲིང་མཐའ་
ཙམ་དུ་འབྱུང་བར། སྤྱོད་འཇུག་ལས། ཇི་ལྟར་མཚན་མོ་མུན་ནག་སྨག་རུམ་ན། །གློག་འགྱུ་སྐད་ཅིག་རབ་སྣང་སྟོན་པ་ལྟར། །དེ་བཞིན་སངས་རྒྱས་མཐུ་ཡིས་རྒྱལ་མན། །འཇིག་རྟེན་བསོད་ནམས་བློ་གྲོས་ཐང་འགའ་འབྱུང་
[152A]༄༅། །ཞེས་གསུངས། དེ་ལྟར་དོན་ཆེ་རྙེད་དཀའ་འཇིག་སླའི་རྟེན་འདི་ལ་ཚེ་འདིའི་ནོར་ལོངས་སྤྱོད་གཏམ་སྙན་གྲགས་ལ་སོགས་པ་འཇིག་རྟེན་གྱི་ཕུན་སུམ་ཚོགས་པ་སྒྲུབ་བའི་བྱ་བ་ཀུན་འབྲས་བུ་ཅི་ཡང་མེད་
པའི་སྤུན་པ་སྟེ་འབྲུའི་ཤུན་པ་འབྲུ་ལེན་འདོད་ཀྱི་བསམ་པས་འཕྱར་བ་དང་འདྲ་སྟེ། ཚེ་འདིའི་ཕུན་ཚོགས་བསྒྲུབས་སྒྲུབས་ནས་ཅུང་ཟད་བྱུང་དུ་ཟིན་ཀྱང། དཔེར་ན་རྨི་ལམ་ན་ལོ་བརྒྱའི་བར་དུ་བདེ་བ་མང་པོ་མྱོང་ནས་སད་པར་གྱུར་བ་དང་
གཞན་ཞིག་གིས་ཡུད་ཙམ་ཞིག་ལ་བདེ་བ་མྱོང་ནས་སང་བར་གྱུར་པ་གང་ཡིན་པ་སད་པ་དེ་དག་གི་ཉིས་ཀ་ལ་རྨི་ལམ་དུ་མྱོང་བའི་བདེ་བ་དེ་ནི་སང་པའི་ཚེ་ཕྱིར་འོང་བ་མེད་ཚེ་འདིའི་བདེ་བ་ལ་སྤྱོད་པའི་ཚེ་རིང་བ་དང་ཐུང་བ་གཉིས་ཀ་ཡང་འཆི་དུས་སུ་དེ་དང་
འདྲ། ཚེ་འདིར་ནོར་ལོངས་སྤྱོད་སོགས་རྙེད་པ་མང་པོ་ཐོབ་པར་གྱུར་ཏེ། དུས་ཡུན་རིང་པོར་བདེ་བ་སྤྱད་ཀྱང་འཆི་བའི་ཚེ་ཆོམ་པོས་ནོར་ཕྲོག་པ་བཞིན་དུ་ངང་ཉིད་གོས་དང་བཟའ་བཏུང་ལ་སོགས་པ་ཅི་ཡང་མེད་པར་སྟོད་པར་འཇིག་རྟེན་
ཕ་རོལ་ཏུ་འགྲོ་དགོས་ཞེས། སྤྱོད་འཇུག་ལས། རྨི་ལམ་ལོ་བརྒྱར་བདེ་མྱོང་ནས། །སད་པར་གྱུར་བ་གང་ཡིན་དང། གཞན་ཞིག་ཡུད་ཙམ་བདེ་མྱོང་ནས། །སད་པར་གྱུར་བ་གང་ཡིན་པ། །སད་པ་དེ་དག་
གཉིས་ཀ་ལ། །བདེ་བ་དེ་ནི་ཕྱིར་འོང་མེད། །ཚེ་རིང་ཚེ་ཐུང་གཉིས་ཀ་ཡང། །འཆི་བའི་དུས་སུ་དེ་འདྲར་ཟད། །རྙེད་པ་མང་པོ་ཐོབ་གྱུར་ཏེ། །ཡུན་རིང་དུས་སུ་བདེ་སྤྱད་ཀྱང། །ཆོམ་པོས་ཕྲོག་པ་ཇི་བཞིན་དུ། །སྒྲེན་མོ་
ལག་པ་སྟོང་བར་འགྲོ། །ཞེས་གསུངས། དེས་ན་དེ་ལྟ་བུའི་ཚུལ་ལེགས་པར་བསམ་སྟེ། ཚེ་འདིའི་བདེ་འབྱོར་དང་སྙན་གྲགས་སོགས་ཀྱི་ཕྱིར་དུ་འབད་པ་དོར་ནས་ཉིན་མཚན་ཀུན་དུ་ཕྱི་མ་ཕན་ཆད་ཀྱི་དོན་ཆེན་པོ་སྒྲུབ་པའི་སྙིང་པོ་
ལེན་པ་ལ་འབད་པའི་སྒོ་ནས་དལ་བ་དོན་ལྡན་དུ་བྱ་དགོས་ལ། དེ་བྱེད་པའི་ཚུལ་ཇི་ལྟར་ཡིན་ཞེ་ན། རྗེ་བདག་ཉིད་ཆེན་པོས། དེ་ལྟར་རྒྱུ་དང་འབྲས་བུའི་ཐེག་ཆེན་གྱི། །ལམ་མཆོག་གཉིས་ཀར་དགོས་པའི་ཐུན་མོང་ལམ། །ཇི་

[152B] །མགོན་ལ་བརྟེན་ནས་རྒྱུད་སྡེའི་རྒྱ་མཚོ་ཆེར། །ཞུགས་ནས་ཡོངས་རྫོགས་མན་ངག་བསྟེན་པ་དེས། །དལ་འབྱོར་ཐོབ་པ་དོན་དང་ལྡན་པར་བྱས། །ཞེས་གསུངས་པ་ལྟར་
དགེ་བའི་བཤེས་གཉེན་མཚན་ཉིད་དང་ལྡན་པ་ཚུལ་བཞིན་དུ་བསྟེན་ཏེ་དལ་འབྱོར་ཐོབ་པ་དོན་ཆེ་བ་བསམ་ནས་སྙིང་པོ་ལེན་འདོད་དང། འཆི་བ་མི་རྟག་པ་དང་ངན་འགྲོའི་སྡུག་བསྔལ་དང་ལས་རྒྱུ་འབྲས་བསམ་ནས། ཚེ་འདིའི་
ཕུན་ཚོགས་ལས་བློ་ལོག་སྟེ་ཕྱི་མའི་དོན་སྒྲུབ་པ་དང། འཁོར་བ་མཐའ་དག་སྡུག་བསྔལ་གྱི་རང་བཞིན་ཡིན་པ་དང་སྡུག་ཀུན་གྱི་རྒྱུ་འབྲས་དང་ཐར་ལམ་བསྟེན་ཚུལ་སོགས་བསམ་ནས་འཁོར་བའི་ཕུན་ཚོགས་ལས་བློ་ལོག་ནས་ཐར་པ་ཐོབ་
འདོད་དང། ཐར་བའི་ལམ་ལྷག་པ་ཚུལ་ཁྲིམས་ཀྱི་བསླབ་པ་སོགས་བསྟེན་པ་དང། བཏང་སྙོམས་དང་སེམས་ཅན་ཐམས་ཅད་མར་ཤེས་སོགས་སྒོམ་ནས་རང་དོན་ཡིད་བྱེད་ལས་བློ་ལོག་སྟེ། གཞན་དོན་དུ་སངས་རྒྱས་ཐོབ་འདོད་
དང་དེ་ཐོབ་པའི་ཕྱིར་དུ་བྱང་ཆུབ་ཏུ་སེམས་སྐྱེད་ནས་རྒྱལ་སྲས་ཀྱི་སྤྱོད་པ་ཕྱིན་དྲུག་སོགས་ལ་བསླབ་ཚུལ་སོགས་རྒྱུ་ཕར་ཕྱིན་ཐེག་པ་དང། འབྲས་བུ་རྡོ་རྗེ་ཐེག་པ་སྟེ་ཐེག་པ་ཆེན་པོ་གཉིས་ཀྱི་ལམ་མཆོག་ཏུ་གྱུར་པ་གཉིས་ཀ་གང་ལ་བརྟེན་
ནས་བླ་མེད་བྱང་ཆུབ་སྒྲུབ་ཀྱང། རང་རྒྱུད་ལ་བསྟེན་དགོས་པའི་ལམ་གྱི་རིམ་པ་རྣམས་ལ་བློ་སྦྱངས་ཏེ་བྱང་ཆུབ་ཀྱི་སེམས་རྒྱུད་ལ་བསྐྱེད་ནས་གསང་སྔགས་ལ་མཁས་པའི་དེད་དཔོན་གྱི་མགོན་པོ་སྔགས་ཀྱི་བླ་མ་མཚན་ཉིད་དང་ལྡན་པ་
ལས་སྔགས་ལ་འཇུག་པའི་སྒོ་དབང་བསྐུར་བ་བླངས་ཏེ་རྒྱུད་སྡེའི་དོན་ཟབ་ཅིང་རྒྱ་ཆེ་བ་རྒྱ་མཚོ་ལྟ་བུ་ལ་ཞུགས་ནས་ལམ་ཐུན་མོང་དང་ཐུན་མོང་མ་ཡིན་པའི་ཡན་ལག་ཉེ་བར་མཁོ་བ་ཐམས་ཅད་ཡོངས་སུ་རྫོགས་པར་ཉམས་སུ་ལེན་པའི་མན་ངག་
ལྟར་རྒྱུད་ལ་བརྟེན་ཅིང་ཉམས་སུ་བླངས་ནད་ལ་འབྱོར་ལ་སྙིང་པོ་ལེན་པ་དང་དལ་བ་ཐོབ་པ་དོན་ལྡན་དུ་བྱས་པ་ཡིན་ལ་དེ་ལ་ཐོག་མར་ལམ་ཐུན་མོང་བའི་རིམ་པ་ལ་བློ་སྦྱང་བ་སྔོན་དུ་བཏང་དགོས་པ་ནི། ལག་ན་རྡོ་རྗེ་དབང་བསྐུར་བའི་རྒྱུད་ལས་

[153A]༄༅། །བྱང་ཆུབ་སེམས་དཔའ་ཆེན་པོ་གཟུངས་སྔགས་ཆེན་པོའི་དཀྱིལ་འཁོར་ཤིན་དུ་རྒྱ་ཆེ་བ་འདི་དང་ཤིན་དུ་ཟབ་པ་འདི་དང་གཏིང་དཔག་དཀའ་བ་དང་གསང་བ་བས་ཀྱང་ཆེས་གསང་བ་སེམས་ཅན་སྡིག་
པ་ཅན་རྣམས་ལ་བསྟན་དུ་མི་རུང་བ་འདི་ནི། ལག་ན་རྡོ་རྗེ་ཁྱོད་ཀྱིས་ཤིན་དུ་དཀོན་པ་ཞིག་སྨྲས་ཏེ། འདི་ནི་སྔོན་མ་ཐོས་ན་འདི་སེམས་ཅད་ཇི་ལྟ་བུ་དག་ལ་བཤད་པར་བྱ། ལག་ན་རྡོ་རྗེས་སྨྲས་པ། འཇམ་དཔལ་གང་དག་བྱང་ཆུབ་
ཀྱི་སེམས་སྒོམ་པ་ལ་ཞུགས་པ་དང། གང་གི་ཚེ་དེ་དག་གི་བྱང་ཆུབ་ཀྱི་སེམས་གྲུབ་བར་གྱུར་པ་དེའི་ཚེ། འཇམ་དཔལ་བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་དེ་དག་ཡེ་ཤེས་ཆེན་
པོར་དབང་བསྐུར་བའི་གཟུང་སྔགས་ཀྱི་དཀྱིལ་འཁོར་དུ་གཞུག་པར་བྱའི། གང་དག་གིས་བྱང་ཆུབ་ཀྱི་སེམས་རྫོགས་པར་མ་གྱུར་བ་དེ་དག་ནི་གཞུག་པར་མི་བྱ་སྟེ། དེ་དག་ནི་དཀྱིལ་འཁོར་ཡང་ལྟར་མི་གཞུག་གོ་དེ་དག་ལ་ནི་ཕྱག་རྒྱ་
དང་གསང་སྔགས་ཀྱང་བསྟན་པར་མི་བྱའོ། །ཞེས་གསུངས་ཤིང་སྤྱོད་བསྡུས་ཀྱི་ལེའུ་དང་པོ་ལས་ཀྱང་རིམ་ཅན་དུ་བསླབ་དོགས་ཀྱི་གཅིག་ཆར་དུ་མ་ཡིན་ནོ་ཞེས་བསྒྲུབས་པའི་འོག་ཏུ། དེའི་རིམ་པ་ཡང་འདི་ཡིན་ཏེ་ཐོག་མ་
ཉིད་དུ་ནི་སངས་རྒྱས་ཀྱི་ཐེག་པའི་བསམ་པ་ལ་བསླབ་བོ། །གང་གི་ཚེ་སངས་རྒྱས་ཀྱི་ཐེག་པའི་བསམ་པ་ལ་ལོབ་པར་ །ཞེས་སྔོན་དུ་སངས་རྒྱས་ཀྱི་ཐེག་པ་ལ་
བསླབ་པའི་འོག་ཏུ་ཐེག་པ་གསར་བ་སྟེ་སྔགས་ལ་སློབ་དགོས་པར་གསུངས་ཤིང། སངས་རྒྱས་ཀྱི་ཐེག་པའི་བསམ་པ་ནི། སྨོན་འཇུག་གི་སེམས་ཡིན་ནོ། །དེ་ལྟར་བྱང་ཆུབ་ཀྱི་སེམས་དང་རྒྱལ་སྲས་ཀྱི་སྤྱོད་པ་ཕྱིན་དྲུག་སོགས་ལ་
བསླབ་དགོས་ན་དེའི་རྒྱུན་བསྐྱངས་པས་ཆོག་མདོ་སྔགས་ལ་འཇུག་ཅི་དགོས་སྙམ་ན། སངས་རྒྱས་ཀྱི་གོ་འཕང་མྱུར་དུ་འཐོབ་པ་ལ་སྔགས་ལ་འཇུག་དགོས་ཏེ། སྔགས་ལ་ཕར་ཕྱིན་ཐེག་པ་ལ་མེད་པའི་སངས་རྒྱས་སྒྲུབ་པའི་

[153B]
འབྱོར་རམ་ལམ་གྱིས་སངས་རྒྱས་ཀྱི་གོ་འཕང་དེ་ཉིད་བསྐལ་བགྲངས་མེད་གསུམ་ལ་སོགས་པའི་ཡུན་རིང་པོ་མི་ཐོགས་པར་ཐོབ་པར་འགྱུར་པས། གུར་ལས། དེ་ཕྱིར་དཀྱིལ་འཁོར་དཀྱིལ་འཁོར་ཞེས། །བདེ་བའི་ཐབས་ཀྱི་སྡོམ་པ་སྟེ། །
སངས་རྒྱས་ང་རྒྱལ་རྣལ་འབྱོར་གྱིས། །སངས་རྒྱས་ཉིད་ཡིན་རིང་མི་འགྱུར། ཞེས་གསུངས། འོན་སྔགས་ལ་འཇུག་དགོས་ན་འཇུག་ཡུལ་གྱི་སྔགས་ལ་དབྱེ་བ་ཇི་ལྟ་བུ་ཡོད་ཅེ་ན། དེ་ལ་བཞི་ཡོད་དེ། སྟོན་པ་རྡོ་རྗེ་འཆང་
གིས་སྔགས་ཀྱི་གདུལ་བྱ་དམན་འབྲིང་མཆོག་གསུམ་ཆེས་མཆོག་ཏུ་གྱུར་བ་བཞི་ལས་དམན་པ་ལ་བྱ་རྒྱུད། དེའི་ལྟག་འབྲིང་ལ་སྤྱོད་རྒྱུད། དེ་ལས་གདུལ་བྱའི་སེམས་ཅན་མཆོག་ཏུ་གྱུར་པ་ལ་རྣལ་འབྱོར་རྒྱུད། གདུལ་བྱ་དེའི་ཡང་
ལྷག་པ་སྟེ་ཆེས་མཆོག་ཏུ་གྱུར་པ་ལ་རྣལ་འབྱོར་བླ་མེད་ཀྱི་རྒྱུད་གསུངས་ཤིང། དེ་ལྟ་བུའི་ཚིག་གི་རྒྱུད་སྡེ་བཞིའི་བརྗོད་བྱ་དོན་གྱི་རྒྱུད་དམ་སྔགས་ཀྱི་ཐེག་པ་ལ་ཡང་རིམ་པ་བཞི་ཡོད་པས། གུར་ལས། དམན་པ་རྣམས་ལ་བྱ་བའི་
རྒྱུད། བྱ་མེད་རྣལ་འབྱོར་དེ་ལྟག་ལའོ། །རྣལ་འབྱོར་མཆོག་ནི་སེམས་ཅན་མཆོག་རྣལ་འབྱོར་བླ་མེད་དེ་ལྟག་ལའོ། །ཞེས་གསུངས། འོ་ན་སྔགས་ལ་འཇུག་ཚུལ་ཇི་ལྟ་བུ་ཡིན་ཞེ་ན། སྔགས་ཀྱི་བླ་མ་རྡོ་རྗེ་སློབ་དཔོན་
མཚན་ཉིད་དང་ལྡན་པ་ཅིག་ལས་སྔགས་ལ་འཇུག་པའི་སྒོ་དབང་ཞུས་པའི་སྒོ་ནས་འཇུག་དགོས་ལ། རྡོ་རྗེ་སློབ་དཔོན་མཚན་ཉིད་དང་ལྡན་པ་ནི། བླ་མ་ལྔ་བཅུ་པ་ལས། བརྟན་ཞིང་དུལ་ལ་བློ་གྲོས་ལྡན། །བཟོད་ལྡན་དྲང་ལ་གཡོ་
སྒྱུ་མེད། །སྔགས་དང་རྒྱུད་ཀྱི་སྦྱོར་བ་ཤེས། །སྙིང་བརྩེ་ལྡན་ཞིང་བསྟན་བཅོས་མཁས། །དེ་ཉིད་བཅུ་ནི་ཡོངས་སུ་ཤེས། །དཀྱིལ་འཁོར་འབྲི་བའི་ལས་ལ་མཁས། །སྔགས་བཤད་པ་ཡི་སྦྱོར་བ་ཤེས། །རབ་ཏུ་དང་

[154A]༄༅། །ཞིང་དབང་པོ་དུལ། །ཞེས་བཤད་པ་ལྟར་གྱི་ཡོན་ཏན་དང་ལྡན་པ་ཅིག་ཡིན་པས་དེ་ལྟ་བུའི་ཡོན་ཏན་དང་ལྡན་མི་ལྡན་དང། རང་གིས་བླ་མར་བཟུང་བཏུབ་མི་བཏུབ་སློབ་མས་ཀྱང་ལེགས་པར་
བརྟག་དགོས་ལ། སློབ་མ་ཡང། གསང་བ་སྤྱི་རྒྱུད་ལས། སློབ་མ་ཡན་ལག་མཉམས་དང། །ལྷག་པར་ཡོན་ཏན་ལྡན་པ་དང། །ནད་མེད་རིགས་ནི་བཙུན་པ་དང། །དད་ཅིང་བརྟུལ་ཞུགས་ལྡན་པ་དཀོན། །དཀོན་
མཆོག་གསུམ་ལ་གང་དད་ཅིང། །ཐེག་པ་ཆེན་པོའི་ལུགས་ལ་དགའ། །བསོད་ནམས་འདོད་པའི་སེམས་ཅན་ནི། །ཆེན་པོ་དེ་དག་མདོར་བཟུང་ངོ། །ཞེས་བཤད་པ་ལྟར་གྱི་མཚན་ཉིད་ཚང་བ་ཞིག་དགོས་པས་དེ་ལྟ་བུའི་ཡོན་ཏན་
དང་ལྡན་མི་ལྡན་དང། རང་གིས་སློབ་མར་བཟུང་དུ་རུང་མི་རུང་བླ་མས་བརྟགས་དགོས་པས་སློབ་མ་དང་བླ་མ་གཉིས་ཀས་ཕན་ཚུན་ལེགས་པར་བརྟགས་དགོས་ཏེ། བླ་མ་ལྔ་བཅུ་པ་ལས། བླ་མ་དང་ནི་སློབ་མ་དག་མཚུངས་
པར་དམ་ཚིག་ཉམས་འགྱུར་བས། །དཔའ་བོས་དང་པོར་སློབ་དཔོན་དང། །སློབ་མའི་འབྲེལ་བ་བརྟགས་པར་བྱ། །ཞེས་དང་རྒྱུད་རྡོར་འཕྲེང་ལས་ཀྱང། །ཇི་ལྟར་རིན་ཆེན་བདར་བ་དང། །གསེར་ནི་སྲེག་དང་བཅད་པས་
བརྟགས། །དེ་བཞིན་དུ་ནི་སློབ་མ་ཡང། །ལོ་ནི་བཅུ་གཉིས་བར་དུ་བརྟགས། །དེ་ཕྱིར་ཕན་ཚུན་དེ་ལྟ་བུས། །དུས་ཀུན་དུ་ནི་དེ་ལྟར་བརྟགས། །གཞན་དུ་བགེགས་ནི་འབྱུང་འགྱུར་ཏེ། །དངོས་གྲུབ་འཇོམས་ཤིང་སྡུག་བསྔལ་
སྟེར༑ ༑ཞེས་དང། ཇི་ལྟར་སེང་གེའི་འོ་མ་ནི། །ས་ཡི་སྣོད་དུ་བཞག་མི་བྱ། །དེ་བཞིན་རྣལ་འབྱོར་ཆེན་པོའི་རྒྱུད། །སྣོད་མིན་དག་ལ་སྦྱིན་མི་བྱ། །སློབ་མ་སྐད་ཅིག་དེ་ལ་འཆི། །འདི་དང་ཕ་རོལ་ཏུ་ནི་འཕོང། །སྣོད་མིན་
མན་ངག་རབ་བཤད་ན། །སློབ་དཔོན་དངོས་གྲུབ་ཉམས་པར་འགྱུར། །ཞེས་གསུངས། དེ་ལྟར་བརྟགས་པས་བླ་མ་དུས་ཀྱི་དབང་གིས་མཚན་ཉིད་རྫོགས་པར་ཚང་བ་མ་རྙེད་ན་སྐྱོན་ཡོན་མཉམ་པ་དང། སྐྱོན་ཤས་ཆེ་བ་སྤངས་ནས་ཡོན་

[154B] དོན་དམ་བརྟེན་པ་ལས། རྩོད་ལྡན་དབང་གིས་བླ་མ་སྐྱོན་དང་ཡོན་ཏན་འདྲེས། །རྣམ་པ་ཀུན་དུ་སྡིག་པ་མེད་པ་ཡོད་མ་མིན། །གང་ཞིག་ཡོན་ཏན་ལྷག་པ་ཡང་ནི་ལེགས་དུ་བྱད་ནས། །བུ་རྣམས་
ཀྱིས་ནི་དེ་ལ་བརྟེན་པར་འགྱུར་བའོ། །ཞེས་གསུངས། དེ་ལྟར་ལེགས་པར་བརྟགས་ཏེ་ཕན་ཚུན་བླ་མ་དང་སློབ་མར་རུང་བར་ཤེས་པ་ན། ཐོག་མར་སློབ་མས་དབང་གི་དོན་དུ་གསོལ་བ་གདབ་ཅིང་བླ་མས་ཀྱང་སློབ་མ་རྗེས་བཟུང་གི་ཆོ་ག་བྱས་
ནས། བླ་མས་དཀྱིལ་འཁོར་དེའི་བསྙེན་པ་སོང་ན་བསྙེན་པ་བྱས་ཏེ་དེ་ནས་དབང་གི་བྱ་བའི་རིམ་པ་ལ་འཇུག་དགོས་པ་ཡིན་ལ། བླ་མས་དབང་བསྐུར་བ་ལ་བསྟེན་པ་གལ་ཆེ་ཞིང་སྤྱིར་བསྙེན་པ་ནི། གསང་བ་འདུས་པའི་རྒྱུད་ཕྱི་མ་ལས་
ཐུན་མོང་མཆོག་གི་དབྱེ་བ་ཡིས། །བསྙེན་པ་རྣམ་པ་གཉིས་སུ་འདོད། །ཐ་མལ་བ་ནི་རྡོ་རྗེ་བཞི། །མཆོག་ནི་ཡན་ལག་དྲུག་གིས་སོ། །ཞེས་བླ་མེད་ལྟ་བུ་ལ། སྐྱེད་རིམ་དང་རྫོགས་རིམ་སྒོམ་པ་ནི་བསྙེན་པའི་གཙོ་བོ་ཡིན་ལ་
ཁྱད་པར་དུ་གཞན་ལ་དབང་བསྐུར་བ་སོགས་ལ་སྔོན་དུ་ལས་རུང་གི་བསྙེན་པ་མ་སོང་བར་གཞན་ལ་དབང་བསྐུར་བ་སོགས་བྱས་ན། རང་གིས་རང་ཉིད་སུན་འབྱིན་པ་ཚེ་འདིར་ནད་དང་གདོན་དྲག་པོའི་འཚོ་བ་འབྱུང་ཞིང། ཕྱི་མར་དམྱལ་བ་ལ་སོགས་པར་
ལྟུང་བའི་རྒྱུ་སྒྲུབ་པ་ཡིན་པས་སྔོན་དུ་ལས་རུང་གི་བསྙེན་པ་བྱེད་པ་གལ་ཆེ་སྟེ། སྙིང་པོ་མདོར་བསགས་ལས། དཀྱིལ་འཁོར་མཆོག་གི་སློབ་དཔོན་གྱིས། སྔོན་དུ་བསྙེན་པ་ལ་འབད་ནས། དེ་ནས་དཀྱིལ་འཁོར་དེ་ཉིད་ནི། །ཤིན་
དུ་དུལ་བས་བརྟགས་པར་བྱ། །ལྷ་ནི་མཉེས་པར་མ་བྱས་ན། །བདག་ཉིད་རྣམ་པར་སུན་འབྱིན་ཡིན། །ཞེས་གསུངས། བདག་འཇུག་དང་དབང་སོགས་ལ་ལས་དུང་གི་བསྙེན་པ་ཇི་ལྟ་བུ་བྱ་དགོས་པ་ནི། འཕྲེང་བ་ལས་
ཐམས་ཅད་མཁྱེན་པའི་ལམ་ཤེས་པས། །སྔོན་དུ་བསྙེན་པ་ཚོགས་སོག་ཅིང། །བགེགས་ནི་རྣམ་པར་ཉམས་བྱེད་བྱ། །བསྙེན་པ་མེད་པས་དངོས་གྲུབ་མེད། །དེ་ཕྱིར་རིམ་གཉིས་དེ་ཉིད་རིག་དབེན་པར་ཡང་དག་གནས་ནས་ནི།།

[155A]༄༅། །ལྷ་ཡི་འཁོར་ལོ་བསྒོམ་པར་བྱ། །སྐྱོ་ན་དེ་ཡི་གསང་སྔགས་བཟླས། །འཁོར་ལོའི་གཙོ་བོའི་འབུམ་བཟླས་ཤིང། །ཡང་ན་རང་གི་ལྷ་ཡི་འབུམ། །དཀྱིལ་འཁོར་པ་ཡི་ཁྲི་ཡིན་ཏེ། །འདི་ནི་སྔོན་དུ་
བསྙེན་པར་བརྗོད། །ཅེས་ཚོགས་བསོགས་པ་དང། བགེགས་ཉམས་པར་བྱ་བ་སོགས་ཀྱི་ཆེད་དུ་ལྷ་བསྒོམ་པ་དང་སྔགས་བཟླ་བའི་བསྙེན་པ་བྱ་བར་གསུངས་པ་ལྟར་བྱ་དགོས། །དེ་ལྟར་བསྙེན་པ་སྔོན་དུ་སོང་ནས་དབང་བསྐུར་
བའི་ཆོག་བྱ་བའི་ཚེས་གྲངས་དང། གཟའ་དང་སྐར་མ་དང་སྦྱོར་བ་དང་བྱེད་པ་སོགས་བཟང་པོ་ལ་བྱ་དགོས་ཏེ། གསང་བ་སྤྱི་རྒྱུད་ལས། །ཡང་དག་ཞི་བའི་སེམས་ཀྱིས་ནི། །དུས་དང་ཚེས་གྲངས་ཞི་བ་ལ། །སྔགས་ཀྱི་སྤྱན་
འདྲེན་བྱེད་པ་ནི། །བསམ་པའི་དངོས་གྲུབ་ཐོབ་པར་འགྱུར། །ཞེས་དང། ཚེས་གྲངས་ངན་དང་དུས་མིན་དང། །གནས་མིན་ཆོ་གར་མི་ལྡན་པར། །མཁས་པས་དཀྱིལ་འཁོར་མི་བྲིའོ། །བྲིས་ན་དོགས་པ་མེད་པར་འཆི་
ཞེས་དང། ཡུད་ཙམ་རྣམས་ནི་རྒྱུད་ཀུན་གྱི། །བྱ་བའི་ཆོ་ག་རྣམས་ལ་ཤིས། །དེ་དག་ལ་སོགས་བཟང་པོ་དང། །བྱེད་ལ་བཟང་ལ་རྟག་ཏུ་བྲི། །མི་བཟང་བ་ལ་བརྩོན་པའི་ལས། །གང་དུ་ཅི་ཡང་མི་འགྲུབ་པོ། །ཞེས་གསུངས་
དུས་དང་ཟླ་བ་གང་ལ་བྱ་བ་ནི། དེ་ཉིད་ལས། སྟོན་ཟླ་འབྲིང་པོའི་ཉ་ནས་ནི། །དབྱིད་ཟླ་ཐ་ཆུང་ཉ་ཡི་བར། །འདི་ཡི་བར་དུ་མཁས་པ་ཡི། །དཀྱིལ་འཁོར་ཆོ་ག་བཞིན་དུ་བྲི། །ཞེས་སྟོན་དགུན་དཔྱིད་གསུམ་གྱི་ཟླ་བ་བདུན་ལ་དབང་
བཀུར་བའི་ཆོ་ག་བྱ་བར་བཤད་ལ། དེ་ཉིད་ལས། བགེགས་ཀྱི་དཀྱིལ་འཁོར་ནད་གཅད་དང། །དེ་བཞིན་བསྒྲུབ་པའི་དཀྱིལ་འཁོར་དག་དཔྱད་མི་དགོས་པར་དབྱང་ཡང་ནི། །མཁས་པས་དུས་བཞིན་བྲི་བར་བྱ། །ཞེས་བགེགས་
ཟློག་པ་དང། ནད་གཅད་པ་དང་སྒྲུབ་མཆོད་བྱ་བའི་ཕྱིར་དཀྱིལ་འཁོར་བྲི་བ་དང་བསྒྲུབ་པ་སོགས་ནི་དབྱང་གྱི་དུས་སུའང་རུང་བར་བཤད། ཡར་ངོ་མར་ངོ་དང། ཚེས་གྲངས་གང་ལ་བྱ་བ་ནི། དེ་ཉིད་ལས། མཁས་པས་ཇི་སྐད་

[155B] །ཟླ་བ་ཡར་གྱི་ངོ་དག་ལ། ཟླ་ །ཚེས་བརྒྱད་དག་གམ་བཅུ་བཞི་འམ། །ཚེས་བཅུ་དང་ནི་བཅུ་གཅིག་གམ། །ཚེས་ལྔའམ་ཡང་ན་ཚེས་བདུན་ནམ། །ཡང་ན་ཚེས་གྲངས་གསུམ་ཡང་རུང། །
ཉི་མ་བཅུ་པོ་འདི་དག་ལ། །དཀྱིལ་འཁོར་རབ་ཏུ་བསྒྲིམས་ཏེ་བྱི་ །ཞེས་བྱུང་ན་ཡང་ངོའི་ཚེས་གྲངས་བཅུ་པོ་དེ་གང་རུང་ལ་བྱ་བ་དང། ཡང་དེ་ཉིད་ལས། མར་གྱི་ངོ་ཡི་དུས་མཚམས་ལའང། །དཀྱིལ་འཁོར་བྲི་བར་འགལ་བ་མེད། །
ཞེས་དང། རབ་གནས་ཀྱི་རྒྱུད་ལས། གལ་ཏེ་གཟའ་དང་རྗེས་མཐུན་ན། །ནག་པོའི་ཕྱོགས་ལའང་བརྩམ་པར་བྱ། །ཞེས་གཟའ་སྐར་སོགས་ལེགས་པ་བྱུང་ན་མར་དོ་ལའང་བྱ་བར་བཤད། གཟའ་གང་ལ་བྱ་བ་ཡང་
དེ་ཉིད་ལས། ཕུར་བུ་དང་ནི་ཟླ་བ་དང། །བ་བ་ །ཞེས་གཟའ་དེ་བཞི་ལ་དབང་བསྐུར་སོགས་བྱ་བ་ལེགས་པར་གསུངས་ཤིང། ཡང་དེ་ཉིད་ལས། གཞན་ལ་རབ་ཏུ་དྲག་པོ་ཡི། །ལས་ནི་ཀུན་དུ་བརྩམས་པར་བྱ། །
ཞེས་གཟའ་གཞན་ལ་དྲག་པོའི་ལས་སྒྲུབ་པའི་ཕྱིར་དཀྱིལ་འཁོར་བྲི་སྒྲུབ་ཀྱི་ཆོ་ག་སོགས་བྱ་བར་བཤད། སྐར་མ་གང་ལ་བྱ་བ་ཡང། དེ་ཉིད་ལས། རྒྱལ་དང་སྐག་དང་ས་ག་དང། །མེ་བཞི་ནག་པ་ཐ་སྐར་དང། །སྣྲོན་ལ་སོགས་པ་དེ་དག་ནི། །
དཀྱིལ་འཁོར་དག་ལ་རབ་ཏུ་ཤིས། །དེ་ལ་སོགས་པ་ཞི་བ་དང། །རྒྱུ་སྐར་དག་ནི་བཟང་པོ་ལ། །བློ་དང་ལྡན་པས་དཀྱིལ་འཁོར་བྲི། །དྲག་པོ་ལ་ནི་དྲག་པོ་བྲི། །ཞེས་རྒྱལ་སོགས་སྐར་མ་བདུན་དང་གཞན་ཡང་ཞི་བའི་སྐར་མ་ལ་དབང་བསྐུར་བ་ལ་སོགས་པའི་དཀྱིལ་
འཁོར་བྲི་སྒྲུབ་བྱ་ཞིང། དྲག་པོའི་སྐར་མ་ལ་ནི། དྲག་པོའི་ལས་སྒྲུབ་པའི་དཀྱིལ་འཁོར་བྲི་སྒྲུབ་སོགས་བྱ་བར་བཤད། དུས་ཁྱད་པར་བ་གཞན་ལ་ཡང་བྱ་རུང་བ་ནི། །སྤྱི་རྒྱུད་ལས། ཉི་མ་ཟླ་བ་གཟས་ཟིན་དང། །ཡ་མཚན་ཆེ་ལྟས་བྱུང་བ་དང།།
དང། །ཆོ་འཕྲུལ་གྱི་ནི་ཟླ་བ་ལ། །བསྒྲིམ་སྟེ་དཀྱིལ་འཁོར་བྲི་བར་བྱ། །ཞེས་ཉི་ཟླ་གཟའ་འཛིན་བྱུང་བ་དང། །གཞན་ཡང་ཡ་མཚན་ཆེ་བའི་ལྟས་བཟང་པོ་བྱུང་བ་དང། ཆོ་འཕྲུལ་གྱི་ཟླ་བ་ལ་དབང་སྐུར་བ་ལ་སོགས་པའི་དཀྱིལ་འཁོར་བྲི་སྒྲུབ་བྱ་བར་

[156A]༄༅། །བཤད། །དབང་གི་ཆོ་ག་དངོས་གཞིའི་རིམ་པ་ལ། སྒྱུ་འཕྲུལ་དྲ་བའི་རྒྱུད་ལས། དང་པོས་གཞི་ཡོངས་སུ་བཟུང། །གཉིས་པ་སྟེ་གོན་གནས་པ་སྟེ། །ནུབ་གསུམ་པ་ནི་འཇུག་པ་ཡིན། །ཞེས་གསུངས་
པ་ལྟར་སའི་ཆོ་ག་སྟ་གོན་གྱི་ཆོ་ག་དངོས་གཞིའི་ཆོ་ག་གསུམ་ལས། དང་པོ་ལ། ས་བརྟགས་པ། ས་བསླང་བ། ས་སྦྱངས་པ། སྲུང་ཞིང་བྱིན་གྱིས་བརླབ་པ་ལྔ་ལས་དཀྱིལ་འཁོར་གྱི་ཁང་པ་གསར་དུ་ཕུག་ནས་རྡུལ་ཚོན་གྱི་
དཀྱིལ་འཁོར་བཞེངས་པ་ཡིན་ན། ལྔ་པོ་དེ་ཐམས་ཅད་བྱང་གོས་ལ། རས་བྲིས་ཀྱི་དཀྱིལ་འཁོར་ལ་བརྟེན་ན། ས་བརྟགས་བསླང་སྦྱང་གསུམ་མི་དགོས་ཤིང། ཕྱི་མ་གཉིས་དགོས། སྟ་གོན་གྱི་ཆོ་ག་ལ་སའི་ལྷ་མོ་སྟ་གོན། ལྷ་སྟ་གོན་
བུམ་པ་སྟ་གོན། སློབ་མ་སྟ་གོན་བཞི་ལས། རྡུལ་ཚོན་ལ་བརྟེན་པའི་ཚེ་བཞི་ཀ་བྱ་དགོས་ལ། རས་བྲིས་ལ་བརྟེན་པའི་ཚེ། སའི་ལྷ་མོ་སྟ་གོན་དང། ལྷ་སྟ་གོན་གཉིས་བྱེད་པ་དང་མི་བྱེད་པའི་ལུགས་གཉིས་ཡོད་པ་ལས། འདིར་བྱེད་
པའི་ལུགས་ཡིན། བུམ་པ་སྟ་གོན་དང་སློབ་མ་སྟ་གོན་གཉིས། རྡུལ་ཚོན་དང་རས་བྲིས་གང་ལ་བརྟེན་ན་ཡང་དགོས། སློབ་མ་སྟ་གོན་གྱི་སྐབས་འདིར། སྔགས་རིམ་ལས། སྒོའི་སློབ་དཔོན་དང། ལས་ཀྱི་རྡོ་རྗེ་ལྷག་གནས་ཇི་ལྟར་བྱ་
བ་ཡང་གསུངས་ལ། སྒོའི་སློབ་དཔོན་ཞེས་པ་ནི། ས་བཟུང་གི་སྐབས་སུ་སློབ་དཔོན་དབུས་སུ་འདུག་པའི་ཤང་སོགས་ཕྱོགས་བཞིར་སློབ་མ་རྡོར་དྲིལ་འཛིན་པ་བཞི་བསྡང་ནས་རིམ་པ་བཞིན་དུ་རྣམ་སྣང་ལ་སོགས་པའི་ང་རྒྱལ་འཛིན་པས་
སློབ་དཔོན་ལ་དཀྱིལ་འཁོར་གྱི་ཆེད་དུ་གསོལ་བ་འདེབས་པ་པོ་ལ་ཟེར་བ་ཡིན་ལ། ལས་ཀྱི་རྡོ་རྗེ་ནི། སློབ་དཔོན་གྱི་མཆོད་གཡོག་བྱེད་པ་པོ་ལ་ཟེར་བ་ཡིན་ཅིང། དེ་དག་སློབ་དཔོན་རང་གིས་དབང་བསྐུར་བ་ཡིན་ན་མི་དགོས་ལ། དེ་ལྟར་མིན་
ན་ལྷག་གནས་བྱ་དགོས་ཤིང། དེ་ཡང་སྡོམ་པ་གཉིས་སམ་སློབ་དཔོན་གྱི་སྡོམ་པ་སྦྱིན་པ་སྔོན་དུ་འགྲོ་བའི་ལྷག་གནས་ཀྱི་ཆོ་གས་ལྟག་གནས་བྱ་དགོས། དེ་ཡང་ལྷག་གནས་བྱ་འོས་བའི་སློབ་མ་ལྔ་མེད་ན་བཞི་འམ། གསུམ་མས་

[156B] ཐ་ན་གཅིག་གིས་ཀྱང་བྱ་བར་བཤད། ལྷག་གནས་འདི་བྱ་ཚུལ་སྐབས་འདིར་གསུངས་པ་ནི། ཆོག་ཕྱོགས་མཐུན་པས་ཕྱོགས་གཅིག་ཏུ་གསུངས་པ་ཡིན་གྱི་འདི་བྱ་བ་ནི་སྒོའི་སློབ་དཔོན་གྱིས་གསོལ་གདབ་ནམ་དགོས་
པའི་ལྡན་ལ་བྱ་དགོས་སོ། །སློབ་མ་ལྷག་གནས་སམ་སྟ་གོན་ཇི་ལྟར་བྱ་བ་ལ། ལྷག་གནས་བྱ་བའི་སློབ་མའི་གྲངས་ལ། གྲུབ་ཆེན་དཱ་རི་ཀ་པ་དང། གསང་བ་སྤྱི་རྒྱུད་ལས། ཉེར་ལྔ་མན་ཆད་ཟུང་དུ་མ་གྱུར་པ་དགོས་པར་
གསུངས་ཤིང། རྣམ་སྣང་མངོན་བྱང་དང། དམ་ཚིག་གསུམ་བཀོད་ལས། བཅུ་མན་ཆད་ཟུང་དུ་གྱུར་བ་ཡང་གསུངས་ལ། བོད་ཀྱི་བླ་མ་མཁས་པ་གོང་མ་རྣམས་ཕལ་ཆེར་སྤྱི་རྒྱུད་ལྟར་མཛད་པར་སྣང། སྤྱི་རྒྱུད་ལས་
མདོར་ན་སློབ་མ་ཕན་ཚུན་དུ། །ནང་མི་གཤིན་པ་མི་གཟུང་ངོ། །གཅིག་ལ་གཅིག་ནི་སེམས་བཟང་ཞིང། །ཞི་དུལ་བླ་མ་ལ་ཕན་པ། །ཞེས་གསུངས་པ་ནི་ཤིན་དུ་གལ་ཆེ་བར་སྔགས་རིམ་ལས་བཤད། གྲངས་ནི། འཕྲེང་བ་
ལས༑ སློབ་མ་གཅིག་གམ། གཉིས་སམ། མང་པོ་ཞེས་གྲངས་ཀྱི་ཚད་ངེས་བཟུང་དངོས་སུ་མ་གསུང་ཞིང། འཕྲེང་བའི་དབང་ཡོངས་རྫོགས་དོན་དུ་གཉེར་བ་མང་པོ་ཚོགས་དུས་སུ་གྲངས་དེས་བཟུང་བྱས་ནས་ཡང་ཡང་ལྡབ་པ་དཀའ་བས་
འཕྲེང་བའི་དབང་གི་སྐབས་སུ་སློབ་མ་བརྒྱ་སྟོང་སོགས་ཀྱི་སྟ་གོན་དུས་གཅིག་ལ་བྱེད་པ་དང་ཟུང་བཀའི་སྐབས་སུ་ཉི་ཤུ་རྩ་ལྔ་མན་ཆད་གྲངས་ངེས་བཟུང་བྱེད་པ་བླ་མ་གོང་མ་ཕལ་ཆེ་བའི་ཕྱག་ལེན་ལ་སྣང་བས་བླ་མ་གོང་མའི་ཕྱག་ལེན་ལྟར་བྱའོ། །
ཞེས་པ་རྣམས་སློབ་མ་གོ་བ་ཅན་ལ་ཐམས་ཅད་བཤད་ན་སྤྱིའི་གོ་བ་སྐྱེད་པ་ལ་དགོས་པ་ཆེ་ཞིང་དེ་ལྟ་མ་ཡིན་ན་ཐམས་ཅད་ཉུག་ སློབ་མ་ལྷག་གནས་བྱ་བའི་ཆོ་ག་ལ། ཀུན་སློང་
བཅོས་ཤིང་ནང་དབང་བསྐུར་བ་གསོལ་བ་གདབ་ཅིང་འཛིན་དུ་གཞུག་པ། སྡོམ་པ་བཟུང་ཞིང་བྱིན་གྱིས་བརླབ་པ། སོ་ཤིང་དོར་ཞིང་ཁྱོར་ཆུ་སོགས་གསུམ་སྦྱིན་པ། སྤྲོ་བ་བསྐྱེད་ཅིང་བསྲུངས་ཏེ་རྨི་ལམ་བརྟགས་པར་གདམས་པ་ལྔ། དང་པོ་ནི། ལ་ལ་གསང་
[157A]༄༅། །སྔགས་སྒྲུབ་དོན་གཉེར། །འདི་ན་དཀྱིལ་འཁོར་འཇུག་པར་བྱེད། །བསོད་ནམས་འདོད་པས་དེ་ལས་གཞན། །གཞན་དག་འཇིག་རྟེན་གཞན་
དོན་གཉེར། །འཇིག་རྟེན་ཕ་རོལ་དོན་གཉེར་བའི། །དང་པོ་མང་དུ་བྱེད་པ་ཡི། །བློ་ལྡན་དཀྱིལ་འཁོར་འཇུག་བྱ་ཡི། །ཚེ་འདིའི་འབྲས་བུ་འདོད་མི་བྱ། །ཚེ་འདི་འདོད་
པར་གྱུར་པ་ལ། །འཇིག་རྟེན་ཕ་རོལ་དོན་མི་འགྱུར། །འཇིག་རྟེན་ཕ་རོལ་དོན་གཉེར་སྐྱེས། །འཇིག་རྟེན་འདི་ཡི་འབྲས་བུ་རྒྱས། ། ཞེས་བརྗོད་ཅིང། སྤྱིད་དཀྱིལ་འཁོར་དུ་འཇུག་པ་
ལ། སྐྱེས་བུ་ལ་ཚེ་འདིའི་ཕུན་ཚོགས་དོན་དུ་གཉེར་ནས་གསང་སྔགས་ཀྱི་ལས་ཁ་ཚར་སྒྲུབ་འདོད་ཀྱི་བསམ་པས་འཇུག་པ་དང། གཞན་དག་ཚེ་འདིའི་ཕུན་ཚོགས་ལས་གཞན་འཇིག་རྟེན་ཕྱི་མའི་མདོན་མཐོའི་ཕུན་ཚོགས་དོན་དུ་གཉེར་ནས་འཇུག་
པ་དང༑ དེ་དག་ལས་གཞན་བདག་འཇིག་རྟེན་གྱི་ཕུན་ཚོགས་ལས་གཞན་ཆོས་གཟུགས་ཀྱི་སྐུ་གཉིས་ཀྱི་ཕུན་ཚོགས་དོན་དུ་གཉེར་བའི་བསམ་པས་འཇུག་པ་གསུམ་ཡོད་པ་ལས། འཇིག་རྟེན་འཁོར་བའི་ཕུན་ཚོགས་ལས་ཕ་རོལ་ཏུ་གྱུར་བ་སྐུ་
གཉིས་ཀྱི་ཕུན་ཚོགས་དོན་དུ་གཉེར་བའི་དད་པ་དང་འདུན་པ་མང་དུ་བྱེད་པའི་བློ་དང་ལྡན་པའི་སྒོ་ནས་དཀྱིལ་འཁོར་དུ་འཇུག་པར་བྱ་ཡི། ཚེ་འདི་དང་ཕྱི་མའི་འཇིག་རྟེན་གྱི་མངོན་མཐོའི་འབྲས་བུ་འདོད་ཅིང་དོན་དུ་གཉེར་བའི་བསམ་པས་དཀྱིལ་འཁོར་དུ་
འཇུག་པར་མི་བྱ་སྟེ། ཚེ་འདི་ཕྱིའི་འཁོར་བའི་ཕུན་ཚོགས་འདོད་པར་གྱུར་ནས་དེ་སྒྲུབ་པ་ལ་བརྟེན་ནས་འཇིག་རྟེན་ལས་ཕ་རོལ་ཏུ་འདས་པའི་སྐུ་གཉིས་ཀྱི་ཕུན་སུམ་ཚོགས་པའི་འགྲུབ་བར་མི་འགྱུར་ཞིང། འཇིག་རྟེན་ལས་ཕ་རོལ་ཏུ་འདས་
པའི་སྐུ་གཉིས་ཀྱི་ཕུན་ཚོགས་དོན་དུ་གཉེར་བའི་བློ་སྐྱེས་ཏེ་དེ་སྒྲུབ་ན་སྐུ་གཉིས་ཀྱི་ཕུན་སུམ་ཚོགས་པ་རང་གཞན་གྱི་དོན་གཉིས་འབད་མེད་ལྷུན་གྲུབ་ཏུ་འབྱུང་བ་དེ་འགྲུབ་པའི་ཞར་ལ། འཁོར་བའི་དཔལ་འབྱོར་ཕུན་སུམ་ཚོགས་པའི་འབྲས་བུ་

[157B] །དཔེར་ན་སྟོན་ཐོག་གི་འབྲས་བུ་དོན་དུ་གཉེར་ནས་གྲོ་ནས་སོགས་ཀྱི་ས་བོན་བཏབ་ནས་སོ་ནམ་ལེགས་པར་བྱས་པས་འབྲས་བུ་སྨིན་པ་ན་རྩྭ་དང་ཕུབ་མ་ཞང་ལ་འབྱུང་བ་ལྟ་བུ་ཡིན། དེས་ན་ཁྱོད་ཀྱིས་འཁོར་བའི་ཕུན་
ཚོགས་མཐའ་དག་ལས་འདས་པའི་ཆོས་གཟུགས་ཀྱི་སྐུ་གཉིས་ཐོབ་པའི་ཕྱིར་དུ་དཀྱིལ་འཁོར་དུ་ཞུགས་ཏེ་དབང་གིས་རྒྱུད་སྨིན་པར་བྱ་བའི་སྟ་གོན་ཞུ་སྙམ་པའི་བསམ་པ་ལེགས་པར་སྐྱེད་ཅིག་ཅེས་པའི་བརྡ་ལེགས་པར་སྤྲད་དེ་ཀུན་སློང་བཅོད་
དང་གཙོ་བོར་གསལ་བའི་ཐུགས་ཀའི་ས་བོན་གྱིས་སློབ་མ་རྣམས་རེ་རེ་ནས་དྲངས་པ། རང་གི་ཞལ་དུ་ཞུགས། སྐུའི་དབྱིབས་བརྒྱུད། རྡོ་རྗེའི་ལམ་ནས་ཡུམ་གྱི་པད་
མར་བབ་པ་ཞུ་བ་ལས། དཀྱིལ་འཁོར་ཀྱི་གཙོ་བོ་ཞལ་གཅིག་ཕྱག་གཉིས་པའི་རྣམ་པར་གྱུར། རང་གི་ཐུགས་ཀའི་ས་བོན་གྱི་འོད་ཟེར་གྱིས་རིགས་ལྔ་ཡབ་ཡུམ་སྤྱན་དྲངས་
ཏེ་རང་གི་ཞལ་དུ་ཞུགས་ཤིང། ཐུགས་ཁར་འོད་དུ་ཞུ་བ་ཡུམ་གྱི་པདྨར་བབ་བས་དབང་བསྐུར། ཡུམ་གྱི་པདྨ་ནས་ཕྱུང་སྟེ་དཀྱིལ་འཁོར་གྱི་ཤར་སྒོར་འཁོད་པར་གྱུར། པར་
 བསམ་པ་ནང་དབང་བསྐུར། གཉིས་པ་ནི། དེ་ནས་སློབ་མ་ཤར་སྒོར་གནས་པ་རྣམས་གསོལ་བ་འདེབས་སུ་གཞུགས་པ་ནི།  སྐྱེ་རྒ་འཆི་བ་ན་ཀྲ་ཡི། །ཆུ་སྲིན་ལ་སོགས་འཇིགས་རུང་པ། །སྲིད་པའི་མཚོ་
ལས་བདག་སྒྲོལ་མཛོད། །དགའ་ཆེན་སྟོན་པ་ཁྱོད་གཅིག་བུ། །བྱང་ཆུབ་ཆེན་པོའི་ཚུལ་བརྟན་པ། །མགོན་པོ་ཆེན་པོ་བདག་འཚལ་ལོ། །དམ་ཚིག་དེ་ཉིད་བདག་ལ་སྩོལ་
བྱང་ཆུབ་སེམས་ཀྱང་བདག་ལ་སྩོལ། །སངས་རྒྱས་ཆོས་དང་དགེ་འདུན་ཏེ། །སྐྱབས་གསུམ་དག་ཀྱང་བདག་ལ་སྩོལ། །ཐར་པ་ཆེན་པོའི་གྲོང་མཆོག་ཏུ། །མགོན་པོ་

[158A]༄༅། །བདག་ནི་གཞུག་ཏུ་གསོལ། ། ཞེས་ལན་གསུམ་རྗེས་བློས་བྱེད་དུ་གཞུག་ཅིང། དེའི་དོན་ནི། སྐྱེ་རྒན་འཆིའི་ཆུ་སྲིན་ན་ཀྲ་འཇིགས་སུ་རུང་བ་མང་པོས་ཤིན་དུ་སྡུག་བསྔལ་བར་བྱེད་པའི་
གནས་སྲིད་པ་སྟེ་འཁོར་བ་སྡུག་བསྔལ་གྱི་རྒྱ་མཚོ་འདི་ལས་བདག་མྱུར་དུ་སྒྲོལ་བར་མཛོད། དེའི་ཆེད་དུ་བླ་མ་ལ་དགའ་བ་ཆེན་པོ་ཞེས་རྡོ་རྗེ་འཆང་གི་མཚན་ནས་བོས་ཏེ་ཁྱོད་གཅིག་བུ་བདག་སྲིད་མཚོ་ལས་སྒྲོལ་བའི་ཐབས་སྟོན་པའི་སྟོན་པ་བླ་ན་
མེད་པ་ཡིན་གྱི། གཞན་མ་མཆིས། དེས་ན་བྱང་ཆུབ་ཆེན་པོ་ཡང་དག་པར་རྫོགས་པའི་སངས་རྒྱས་ཀྱི་ཚུལ་སྟེ་ཉེ་ལམ་བརྟན་པོ་གཞན་གྱིས་མི་ཤིག་པ་འམ་མི་བྱེད་བདེ་བདག་གིས་འདོད་པ་ཡིན་པས་དེ་འཐོབ་པའི་ཐབས་ཀྱི་མཆོག་
སྔགས་དང་རྒྱུད་དང་ཕྱག་རྒྱ་ལ་སོགས་པའི་དམ་ཚིག་དང། རྟེན་དང་བརྟེན་པའི་དཀྱིལ་འཁོར་གྱི་དེ་ཉིད་བདག་ལ་སྩོལ་ཅིག་བྱང་ཆུབ་ཀྱི་སེམས་དང་བྱང་སེམས་ཀྱི་སྡོམ་པ་དག་ཀྱང་བདག་ལ་སྩོལ། ཐེག་ཆེན་ཐུན་མོང་མ་ཡིན་པའི་
སངས་རྒྱས་དང་ཆོས་དང་དགེ་འདུན་ཏེ་སྐྱབས་གསུམ་ལ་སྐྱབས་སུ་འགྲོ་བའི་སྐྱབས་འགྲོ་དག་ཀྱང་བདག་ལ་སྩོལ། དེ་ལྟར་སྩལ་བའི་སྒོ་ནས་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་ལས་ཐར་བའི་ཐར་པ་ཆེན་པོའི་གྲོང་ཁྱེར་མཆོག་ཏུ་མགོན་
པོ་ཁྱོད་ཀྱིས་བདག་གཞུག་ཏུ་གསོལ། ཞེས་གོ་བར་བྱས་ལ་འདུན་པ་དྲག་པོས་གསོལ་བ་འདེབས་སུ་གཞུག་སློབ་མ་གཅིག་གཙོ་བོར་བྱས་ཏེ་དེའི་སྒོ་ནས་ཐམས་ཅད་ལ་འདི་སྐད་ཅེས།  བུ་ཚུར་ཤོག་ཅིག་ཐེག་ཆེན་པོ། །
གསང་སྔགས་སྤྱོད་ཚུལ་ཆོ་ག་ནི། །ཁྱོད་ལ་ཡང་དག་བསྟན་པར་བྱ། །ཁྱོད་ནི་ཚུལ་ཆེན་སྣོད་ཡིན་གྱི། །སྐུ་གསུང་ཐུགས་ཀྱི་རྡོ་རྗེ་ཅན། །དུས་གསུམ་འབྱུང་བའི་སངས་རྒྱས་
རྣམས༑ ༑རྡོ་རྗེ་སྔགས་ཀྱི་མཐུ་ཡིས་ནི། །ཡེ་ཤེས་མཉམ་མེད་ཡང་དག་བརྙེས། །གསང་སྔགས་སྦྱོར་བ་མཉམ་མེད་པ། །གང་གིས་ཤཱཀྱ་སེང་གེ་སོགས། །མཆོག་

[158B] །མི་བཟང་ཆེན་པོ་སྟོབས་ཆེན་བཅོམ། །འཇིག་རྟེན་རྗེས་འཇུག་རྟོགས་ནས་ནི། །འཁོར་ལོ་བསྐོར་ནས་མྱ་ངན་འདས། །དེ་བས་ཀུན་
མཁྱེན་ཐོབ་བྱའི་ཕྱིར། བུ་ཡིས་བློ་གྲོས་འདི་གྱིས་ཤིག་ ཅེས་བརྗོད་ཅིང། དེའི་དོན་བུ་ཁྱོད་ཚུར་ཤོག་ཅིག་ཅེས་ཉེ་ཚིག་གིས་བོས་ནས། ཐེག་པ་ཆེན་པོའི་གསང་སྔགས་ལ་སྤྱོད་ཚུལ་གྱི་ཆོ་ག་སྟེ་ཐབས་དཀྱིལ་
འཁོར་དུ་འཇུག་བ་སོགས་ནི་ཁྱོད་ལ་ཡང་དག་པ་ཕྱིན་ཅི་མ་ལོག་པར་བསྟན་པར་བྱ་སྟེ། ཁྱོད་ལ་དེ་སྟོན་པའི་རྒྱུ་མཚན་ནི་ཁྱོད་དེ་སྟོན་པའི་སྣོད་རུང་གི་གདུལ་བྱ་ཡིན་པས་སོ། །གསང་སྔགས་ཀྱི་སྤྱོད་ཚུལ་དེ་བསྟན་པ་ལ་དགོས་བ་ཅི་ཡོད་
སྙམ་ན༑ དེ་བསྟན་པ་ལྟར་ཉམས་སུ་བླངས་ན་ཁྱོད་ཀྱིས་ཐམས་ཅད་མཁྱེན་པའི་ཡེ་ཤེས་བླ་ན་མེད་པ་འཐོབ་པར་འགྱུར་ཏེ། འདས་པ་དང། མ་འོངས་པ་དང། ད་ལྟར་གྱི་དུས་གསུམ་དུ་འབྱུང་བའི་སྐུ་གསུང་ཐུགས་ཀྱི་རྡོ་རྗེ་
གསུམ་གྱི་བདག་ཉིད་ཅན་གྱི་སངས་རྒྱས་རྣམས། རྡོ་རྗེ་གསང་སྔགས་ཀྱི་སྤྱོད་པ་ཚུལ་བཞིན་དུ་ཉམས་སུ་བླངས་པའི་མཐུ་ཡིས་ཐམས་ཅད་མཁྱེན་པའི་ཡེ་ཤེས་མཉམ་པ་མེད་པ་ཡང་དག་པར་བརྙེས་པ་ཤ་སྟག་ཡིན་པས་སོ། །
དུས་གསུམ་གྱི་སངས་རྒྱས་ཐམས་ཅད་དེ་ལྟར་མ་ཡིན་ཏེ། བདག་ཅིག་གི་སྟོན་པ་ཤའྐྱ་ཐུབ་པ་ཕ་རོལ་ཏུ་ཕྱིན་པའི་ཐེག་པ་ལ་བརྟེན་ནས་སྐལ་ཆེན་གྲངས་མེད་གསུམ་གྱི་ཚོགས་བསགས་ཏེ་སངས་རྒྱས་པར་བཤད་པས་སོ་སྙམ་ན་
དེ་ཡང་མ་ཡིན་ཏེ། བདག་ཅག་གི་སྟོན་པ་ཤཱཀྱ་སེང་གེ་སོགས་སྐལ་ཆེན་གྲངས་མེད་གསུམ་དུ་ཚོགས་བསགས་ནས་སངས་རྒྱས་བའི་འདྲེན་པ་མཆོག་སྔར་བྱོན་པ་རྣམས་ཀྱིས་ཀྱང་ནི་གྲངས་མེད་གསུམ་དུ་ཚོགས་བསགས་པའི་མཐར་
གསང་སྔགས་ཀྱི་སྦྱོར་བ་སྟེ་ཐབས་ལམ་མཉམ་པ་མེད་པ་གང་ཡིན་པ་དེ་དག་གི་མཐུལ་བརྟེན་ནས་བདུད་ཀྱི་སྡེ་གནོད་པ་མི་བཟད་པ་ཆེན་པོ་སངས་རྒྱ་བ་ལ་གེགས་བྱེད་པའི་སྟོབས་ཆེན་པོ་ཅན་དེ་བཅོམ་ནས་སངས་རྒྱས་ཏེ། འཇིག་རྟེན་ཏེ་

[159A]༄༅། །གདུལ་བྱ་རྗེས་འཇུག་རྣམས་ཀྱི་ཁམས་དང། བསམ་པ་དང་དབང་པོ་སོགས་རྟོགས་ནས་དེ་དང་འཚམས་པར་ཆོས་ཀྱི་འཁོར་ལོ་བསྐོར་ནས་གདུལ་བྱ་གཞན་གྱི་དོན་དུ་མྱ་ངན་ལས་འདས་པའི་ཚུལ་བསྟན་པ་
ཡིན་པས་སོ། །དེ་བས་ན་ཀུན་མཁྱེན་སངས་རྒྱས་ཀྱི་གོ་འཕང་དེ་འཐོབ་པར་བྱ་བའི་ཕྱིར། བུ་ཁྱོད་རྣམས་ཀྱིས་གསང་སྔགས་ལ་ཞུགས་ནས་ཀུན་མཁྱེན་མྱུར་དུ་འཐོབ་པར་འདོད་པའི་འདུན་པ་དང་བརྩོན་པའི་བློ་གྲོས་འདི་སྐྱེད་ལ་
གཞན་དུ་མེ་གཡོ་བའི་དམ་བཅའ་བརྟན་པོ་གྱིས་ཤིག་ཅེས་བརྡའ་བ་སྤྲད་དེ་སྔགས་ལ་མོས་པ་བརྟན་པོ་འཛིན་དུ་གཞུག་གསུམ་པ་ནི། སྡོམ་པ་ལ་ཐུན་མོང་དང་ཐུན་མོང་མ་ཡིན་པའི་སྡོམ་པ་གཉིས་ལས་ཐུན་མོང་པ་ནི། བྱང་སེམས་
ཀྱི་སྡོམ་པ་སྟེ་ཕར་ཕྱིན་ཐེག་པ་དང། སྔགས་གྱི་ཐེག་པ་གཉིས་ཀའི་སྐབས་སུ་འཛིན་དགོས་པས་མདོ་སྔགས་གཉིས་ཀའི་ཐུན་མོང་བ་དང། སྔགས་ཀྱི་སློབ་མའི་དབང་དང་སློབ་དཔོན་གྱི་དབང་གཉིས་གང་ཞུ་ཡང་འཛིན་དགོས་
པས་དབང་གི་ཐུན་མོང་པ་དང། བྱ་སྤྱོད་དང་རྒྱུད་སྡེ་གོང་མ་གཉིས་གང་གི་ལུགས་ལ་ཡང་འཛིན་དགོས་པས་རྒྱུད་སྡེ་བཞི་ཀའི་ཐུན་མོང་པ་ཡིན་པས་སོ། །དེས་ན་དེ་ལྟ་བུའི་ཐུན་མོང་པའི་སྡོམ་པ་འཛིན་པ་ལ། རྡོ་རྗེ་སློབ་དཔོན་
དང་མདུན་གྱི་ནམ་མཁར་རྩ་རྒྱུད་ཀྱི་བླ་མ་སྐབས་གང་ཡིན་གྱི་དཀྱིལ་འཁོར་གྱི་འཁོར་ལོས་གཙོ་བྱས་པའི་ཡི་དམ་སངས་རྒྱས་བྱང་སེམས་དཔག་ཏུ་མེད་པ་སྤྲིན་གྱི་ཕུང་པོ་འཐིབ་པ་ལྟར་བཞུགས་པར་མོས་ཏེ། དེ་རྣམས་ཀྱི་དྲུང་དུ་
བྱང་ཆུབ་སེམས་དཔའི་སྡོམ་པ་བཟུང་བར་བྱའོ་སྙམ་པའི་མོས་པ་དང་བཅས་པས་ ། དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་
ལ་རྗེས་ཡིད་རངས། །སངས་རྒྱས་བྱང་ཆུབ་ཡིད་ཀྱིས་གཟུང།  །ཞེས་པ་ལན་གསུམ་རྗེས་སུ་བཟླས་ཏེ་བརྗོད་དུ་གཞུག་ཅིང། རྐང་པ་དང་པོས་སྡོམ་པའི་གཞི་རྟེན་དཀོན་མཆོག་གསུམ་ལ་སྙིང་

[159B] གཉིས་པས་འགལ་རྐྱེན་དུས་གསུམ་དུ་བསགས་པའི་སྡིག་པ་བཤགས་པ་དང། གསུམ་པས་མཐུན་རྐྱེན་སྒྲ་ཡངས་པའི་དབང་དུ་བྱས་པའི་འགྲོ་བ་རང་གཞན་སྐྱེ་འཕགས་ཐམས་ཅད་ཀྱི་དགེ་
བ་ལ་རྗེས་སུ་ཡི་རངས་པའི་དགའ་བ་སྒོམ་པ་གསུམ་སྡོན་དུ་བཏང་ནས། བཞི་པས། སེམས་ཅན་ཐམས་ཅད་ཀྱི་དོན་དུ་བླ་ན་མེད་པ་ཡང་དག་པར་རྫོགས་པའི་སངས་རྒྱས་ཀྱི་བྱང་ཆུབ་ཀྱི་སེམས་དང། དེའི་བསླབ་བྱ་རྒྱལ་སྲས་
ཀྱི་སྤྱོད་པ་བརླབ་བོ་ཆེ་ལ་བསླབ་པ་རྣམས་སངས་རྒྱས་མ་ཐོབ་ཀྱི་བར་དུ་ཡིད་ཀྱིས་མི་འདེར་ དེ་འདྲའི་ཁས་ལེན་བྱེད་ལུགས་གསལ་བར་བརྡ་སྤྲད་བར་བྱའོ། །རྐང་བདེ་བཞིའི་ལྷག་མ་ །
སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་མཆི། །བྱང་ཆུབ་སེམས་སུ་འདི་བགྱི་སྟེ། །བདག་དང་གཞན་དོན་རབ་བསྒྲུབ་ཕྱིར། །བདག་གིས་
བྱང་ཆུབ་མཆོག་སེམས་བསྐྱེད། །ཨེ་མའོ་སེམས་ཅན་ཀུན་འགྲོན་གཉེར། །བྱང་ཆུབ་སྤྱོད་མཆོག་མཛད་བཞིན་སྤྱད། །འགྲོ་ལ་ཕན་ཕྱིར་སངས་རྒྱས་ཤོག་ ཞེས་པ་
འདི་དང་སྦྲེལ་ན་སྡོམ་པའི་ཆོག་ཡིན་པར་བརྡ་འཕྲོད་པར་བླ་སྟེ། འདིའི་རྐང་བ་དང་པོ་གཉིས་ཀྱིས་སྐྱབས་འགྲོ་སྟོན་པར་གོ་སླ་ཞིང། དེ་ནས་རྐང་པ་གསུམ་གྱིས་དེ་ལྟར་སྐྱབས་སུ་སོང་ནས་རྫོགས་པའི་བྱང་ཆུབ་ཏུ་སེམས་
བསྐྱེད་ནས་སུ་དེའི་སྤྱོད་པ་གང་ལ་སྤྱད་དགོས་པའི་སྤྱོད་པ་ལ་སློབ་པ་འདི་དག་བདག་གིས་བགྱི་སྟེ། བདག་དང་གཞན་གྱི་དོན་གཉིས་རབ་ཏུ་སྒྲུབ་པའི་ཕྱིར་བྱང་ཆུབ་མཆོག་སངས་རྒྱས་ཀྱི་གོ་འཕང་ཐོབ་པར་བྱའོ་སྙམ་དུ་
སེམས་སྐྱེད་བ་དང། དེ་ནས་རྐང་བ་གསུམ་གྱིས་རྒྱལ་སྲས་སེམས་དཔའ་རྣམས་ཀྱིས་ཨེ་མའོ་སྟེ་ངོ་མཚར་བའི་སྤྱོད་པ་སེམས་ཅན་ཀུན་མགྲོན་དུ་གཉེར་བ་སྟེ་བཀུར་ཞིང་མཆོད་པའི་ཞིང་དུ་བཟུང་སྟེ་སྦྱིན་པ་གཏོང་བ་ལ་

[160A]༄༅། །སོགས་པ་བྱང་ཆུབ་སེམས་དཔའི་སྤྱོད་པ་མཆོག་ལ་ཇི་ལྟར་སློབ་བར་མཛད་བདེ་བཞིན་དུ་བདག་གིས་ཀྱང་སེམས་ཅན་ཐམས་ཅད་འགྲོན་དུ་གཉེར་ཏེ་སྦྱིན་པ་སོགས་ཀྱི་སྤྱོད་པ་རླབས་བོ་ཆེ་སྤྱད་པར་བྱ་ཞིང། དེ་ལ་
བརྟེན་ནས་འགྲོ་བ་སེམས་ཅན་ཐམས་ཅད་ལ་ཕན་བདེ་བསྒྲུབ་པའི་ཕྱིར་སངས་རྒྱས་ཀྱི་གོ་འཕང་མྱུར་དུ་འཐོབ་པར་ཤོག་ཅིག་ཅེས་པ་ཡིན་པས། ཤོ་ལོ་ཀ་སྔ་མ་རྐྱང་བ་དང་ཕྱི་མ་གཉིས་སྦྲེལ་ནས་བརྗོད་པ་སྐབས་དང་སྦྱར་བར་བྱ། ཐུན་མོང་
མ་ཡིན་པའི་སྡོམ་པ་ནི། རིགས་ལྔའི་སྡོམ་པ་སྟེ། དེ་ནི་མདོ་སྔགས་གཉིས་ལས་སྔགས་ཁོ་ནའི་སྐབས་སུ་འཛིན་པས་སྔགས་སྡོམ་ཐུན་མོང་མ་ཡིན་པ་དང། སློབ་མའི་དབང་དང་སློབ་དཔོན་གྱི་དབང་གཉིས་ལས། སློབ་དཔོན་
གྱི་དབང་ཞུ་བར་འཛིན་དགོས་པས་སློབ་དཔོན་གྱི་དབང་གི་སྡོམ་པ་ཐུན་མོང་མ་ཡིན་པ་དང། བྱ་སྤྱོད་དང་རྒྱུད་སྡེ་གོང་མ་གཉིས་ལས་རྒྱུད་སྡེ་གོང་མའི་དབང་ལ་གཟུང་བར་བྱ་བ་ཡིན་པས། རྒྱུད་སྡེ་གོང་མའི་ཐུན་མོང་མ་ཡིན་པའི་སྡོམ་
པ་ཡིན་པས་སོ། །དེས་ན་དེ་ལྟ་བུའི་ཐུན་མོང་མ་ཡིན་པའི་སྡོམ་པ་འཛིན་པ་ལ་ཐོག་མར།  འཁོར་ལོ་ཕྱིར་མི་ལྡོག་པའི་དབང། །དམ་པ་བདག་ལ་སྩལ་ནས་ནི། །མགོན་པོ་འཁོར་ལོ་ལྷ་དག་གི་
དེ་ཉིད་སློབ་དཔོན་འཕྲིན་ལས་དང། །སངས་རྒྱས་ཀུན་གྱི་དམ་ཚིག་དང། །སྡོམ་པ་གསང་མཆོག་བཤད་དུ་གསོལ། །སེམས་ཅན་ཀུན་གྱི་དོན་གྱི་ཕྱིར། །རྟག་ཏུ་
བདག་ནི་སློབ་དཔོན་བགྱིད། ། ཅེས་རྗེས་ཟློས་བྱེད་དུ་གཞུག་ཅིང། །དེའི་དོན་བདག་ནི་འགྲོ་བ་སེམས་ཅན་ཀུན་གྱི་དོན་གྱི་ཕྱིར་དུ་འཁོར་བ་ཇི་སྲིད་པར་རྟག་ཏུ་གཞན་དོན་བྱེད་པའི་རྡོ་རྗེ་སློབ་དཔོན་མཚན་ཉིད་དང་ལྡན་
པ་བགྱིད་པར་འདོད་པས། མགོན་པོ་ཞེས་སློབ་དཔོན་ལ་བོས་ནས་དཀྱིལ་འཁོར་གྱི་འཁོར་ལོ་གང་དུ་དབང་བསྐུར་བའི་དཀྱིལ་འཁོར་དུ་ཕྱིར་མི་ལྡོག་པའི་ས་བོན་ཁྱད་པར་ཅན་སྐྱེད་པའི་རྡོ་རྗེ་སློབ་དཔོན་གྱི་དབང་དམ་པ་བདག་ལ་

[160B]དེ་བསྩལ་ནས་ནི་རྟེན་འཁོར་ལོའི་དཀྱིལ་འཁོར་དང་བརྟེན་པ་ལྷ་དག་གི་དེ་ཁོ་ན་ཉིད་གཉིས་དང་རྡོ་རྗེ་སློབ་དཔོན་གྱི་འཕྲིན་ལས་ཀྱི་རིམ་པ་དཀྱིལ་འཁོར་བྲི་སྒྲུབ་པ་ལ་སོགས་པ་ཇི་ལྟར་བྱ་བའི་ཚུལ་རྣམས་དང། སངས་རྒྱས་ཀུན་
གྱི་འདའ་བར་མི་བྱ་བའི་སྔགས་ཀྱི་དམ་ཚིག་དང་སྡོམ་པ་དབང་མ་ཐོབ་པ་རྣམས་ལ་ཤིན་དུ་གསང་བར་བྱ་བ་དམ་ཚིག་དང་སྡོམ་པའི་མཚོག་བདག་ལ་བཤད་དུ་གསོལ། ཞེས་པ་གོ་བར་བྱས་ལ་ཁྱད་པར་དུ་གསོལ་བ་འདེབས་སུ་གཞུག་དེ་ནས་སྡོམ་
པ་བཟུང་བའི་ཡུལ་སྔར་ལྟར་གསལ་བཏབ་ལ། ཐུན་མོང་མ་ཡིན་པའི་སྔགས་ཀྱི་སྡོམ་པ་གཟུང་སྙམ་པའི་མོས་པ་དང་བཅས་པས།  སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་
སུ་གསོལ། །བདག་ཆེ་གེ་མོ་ཞེས་བགྱི་བ། དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ། ཇི་ལྟར་དུས་གསུམ་མགོན་པོ་རྣམས།  ཞེས་པ་ནས་
སེམས་ཅན་མྱ་ངན་འདས་ལ་དགོད།  ཞེས་པའི་བར་རྗེས་ཟློས་བྱས་ཏེ་བརྗོད་དུ་གཞུག་ཅིང། དེ་ཡང་ཇི་ལྟར་དུས་གསུམ་དུ་བྱོན་ཟིན་པ་དང། བྱོན་པ་དང། འབྱོན་འགྱུར་གྱི་འགྲོ་བའི་མགོན་པོ་སངས་རྒྱས་རྣམས་
ཀྱིས་བྱང་ཆུབ་སེམས་དཔའི་གནས་སྐབས་ན། སེམས་ཅན་གྱི་དོན་དུ་བྱང་ཆུབ་མཆོག་ཏུ་ཐུགས་ངེས་པར་ཏེ་རྩེ་གཅིག་གིས་བསྐྱེད་པར་མཛད་པ་དེ་བཞིན་དུ་བདག་གིས་ཀྱང་བསྐྱེད་པར་བགྱི། ཅེས་སྔགས་སྡོམ་གྱི་གཞི་རྟེན་
བྱང་ཆུབ་ཏུ་སེམས་བསྐྱེད་ནས་རིགས་ལྔ་སོ་སོའི་དམ་ཚིག་ལ། རྣམ་སྣང་གི་རིགས་ཀྱི་དམ་ཚིག་ཉེས་སྤྱོད་སྡོམ་པའི་ཚུལ་ཁྲིམས། དགེ་བ་ཆོས་སྡུད་ཀྱི་ཚུལ་ཁྲིམས། སེམས་ཅན་དོན་བྱེད་ཀྱི་ཚུལ་ཁྲིམས་ཏེ་ཚུལ་ཁྲིམས་
གསུམ་དང། རྣམ་སྣང་ལ་སོགས་པའི་སངས་རྒྱས་དང། རྣལ་འབྱོར་རྒྱུད་ལྟར་ན་མཚན་བཅས་མཚན་མེད་དང་བླ་མེད་ལྟར་ནང་མི་གཉིས་ཀྱི་རྣལ་འབྱོར་སོགས་རྟོག་པའི་ཆོས་དང། འཇམ་དཔལ་ལ་སོགས་པའི་བྱང་སེམས་ཀྱི་

[161A]༄༅། །དགེ་འདུན་ཏེ་བླ་ན་མེད་པའི་དཀོན་མཆོག་གསུམ་ལ་སྐྱབས་སུ་འགྲོ་བ་དང། མི་བསྐྱོད་པའི་རིགས་ཀྱི་དམ་ཚིག་རྡོ་རྗེ། དྲིལ་བུ། ཕྱག་རྒྱའི་དམ་ཚིག་གསུམ་དང། རང་གི་རྡོ་རྗེ་སློབ་
དཔོན་དེ་ཁོ་ན་ཉིད་ཀྱི་ཡེ་ཤེས་འཆར་བ་ལ་སོགས་པ་དངོས་གྲུབ་ཀྱི་འབྱུང་གནས་དམ་པར་ལྟ་བ་དང། རིན་འབྱུང་གི་རིགས་ཀྱི་དམ་ཚིག་ཟང་ཟིང་དང། ཆོས་དང། མི་འཇིགས་པ་དང། བྱམས་པའི་སྦྱིན་པ་བཞི་
ཉིན་ངེ་བཞི་ན་ཡང་དུས་དྲུག་ཏུ་སྦྱིན་པར་བྱ་བ་ལ་བསླབ་པ་དང། འོད་དཔག་མེད་ཀྱི་རིགས་ཀྱི་དམ་ཚིག་ཕྱི་དམ་ཚིག་གསུམ་བཀོད་དང། འབྱུང་པོ་འདུལ་བྱེད་སོགས་བྱ་བའི་རྒྱུད་དང་རྣམ་སྣང་མངོན་བྱང་སོགས་སྤྱོད་
པའི་རྒྱུད། གསང་བདེ་ཉིད་བསྡུས་པ་སོགས་རྣལ་འབྱོར་རྒྱུད། གསང་བ་འདུས་པ་སོགས་ཕ་རྒྱུད། འཁོར་ལོ་སྡོམ་པ་སོགས་མ་རྒྱུད་དེ་གསུམ་དང། ཐེག་པ་ཉན་རང་གི་ཐེག་པ་གཉིས། ཕ་རོལ་ཏུ་ཕྱིན་པའི་
མཚན་ཉིད་ཐེག་པ་དང་གསུམ་སྟེ་དེ་རྣམས་མི་སྤོང་བར་འཛིན་པ། དོན་གྲུབ་ཀྱི་རིགས་ཀྱི་དམ་ཚིག་ཉེར་སྤྱོད་ལྔ་སོགས་ཀྱིའི་མཆོད་པ་དང། བླ་མེད་ལྟར་ན་བདུད་རྩི་ལྔའི་མཆོད་པ་ལྟ་བུ་ནང་གི་མཆོད་པ་དང། གསང་བ་
སྙོམས་འཇུག་གི་མཆོད་པ་དང། དགའ་བཞིའི་རིམ་གྱིས་དེ་ཁོ་ན་ཉིད་ལ་མཉམ་པར་འཇོག་པ་དེ་ཁོ་ན་ཉིད་ཀྱི་མཆོད་པ་དང། རྣལ་འབྱོར་རྒྱུད་ལྟར་ན་རང་གི་ལྷའི་ངོ་བོ་རང་བཞིན་མེད་པ་ཉིད་དུ་སྒོམ་པའི་བླ་ན་མེད་པའི་མཆོད་པ་
ཐམས་ཅད་དང་ལྡན་པའི་མཆོད་པ་ཅི་ནུས་སུ་བྱ་བ་རྣམས་དང། རིགས་ལྔ་སྤྱིའི་དམ་ཚིག་བདེར་གཤེགས་བཀའ་འདས་སོགས་སྔགས་ཀྱི་རྩ་ལྟུང་བཅུ་བཞི་སྲུང་བརྩ་བའི་དམ་ཚིག་བསླབ་པའི་གཞི་ལྔ་སྲུང་བ་སེགས་སྤོང་བའི་
དམ་ཚིག་བཤེས་གཉེན་ཚུལ་བཞིན་དུ་བསྟེན་པ། རྣལ་འབྱོར་བ་རྣམས་ལ་བསྙེན་བཀུར་བྱེད་པ། དཀར་པོའི་ལས་ལམ་བཅུ་ཅི་ནུས་སུ་སྐྱོང་བ་དེ་ལྟ་བུ་བསྟེན་པའི་དམ་ཚིག་ཐེག་ཆེན་ལས་ལྡོག་བའི་རྒྱུ་སྤང་བ་དང་

[161B] དེ་ལྟར་རིགས་ལྔ་སྤྱི་དང་སོ་སོའི་དམ་ཚིག་རགས་པ་རྣམས་སློབ་མ་ལ་གོ་བར་བྱས་སྟེ། དེ་ལྟ་བུའི་རིགས་ལྔ་
སྤྱི་དང་བྱེ་བྲག་གི་དམ་ཚིག་དང་སྡོམ་པ་རྣམས་བླང་སལ་དེར་ནས་བྱང་ཆུབ་མ་ཐོབ་ཀྱི་བར་དུ་ལེགས་པར་བསྲུང་བར་བྱ་སྙམ་པའི་སྲུང་སེམས་བསྐྱེད་ནས་སྡོམ་བཟུང་གི་ཚིགས་བཅད་ཀྱི་དོན་རགས་པ་གཞན་རྣམས་གོང་དུ་བཤད་པ་ངེས་གོ་
ནུས་ལ༑ ལྷག་མ་རྣམས་ཀྱི་དོན་ནི་མདོར་ན་སྨོན་པ་དང་འཇུག་པའི་བདག་ཉིད་ཅན་གྱི་བྱང་ཆུབ་ཀྱི་སེམས་བླ་ན་མེད་པ་དམ་པའམ་གཙོ་བོ་གང་ཡིན་པ་དེ་བདག་གིས་བསྐྱེད་པར་བགྱི། སེམས་ཅན་ཐམས་ཅད་ཀྱི་དོན་སྒྲུབ་པའི་ཕྱིར་དུ་བདག་གིས་རིགས་ལྔ་
སྤྱི་དང་སོ་སོའི་བསླབ་བྱ་ཇི་ལྟར་བཅས་པ་ལྟར་ཉམས་སུ་བླང་བར་བྱ་བའི་དམ་ཚིག་དང། བྱ་རྒྱུ་མི་བྱེད་པ་དང། མི་བྱ་རྒྱུ་བྱེད་པ་འགོག་ཅིང་སྡོམ་པར་བྱེད་པའི་སྡོམ་པ་རྣམས་མ་ལུས་པ་བདག་གིས་གཟུངས། དེ་ལྟར་སེམས་བསྐྱེད་ནས་སྡོམ་པ་བཟུང་
སྟེ་ཚུལ་བཞིན་དུ་བསྲུང་བ་ལ་བརྟེན་ནས་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱས་ལ་སྒྲིབ་གཉིས་ཀྱི་འཆིང་བས་བཅིངས་ཏེ་མ་གྲོལ་བ་ཚངས་པ་དང་བརྒྱ་བྱིན་ལ་སོགས་པ་རྣམས་དགྲོལ་བ་དང་ཉོན་སྒྲིབ་ལས་གྲོལ་ཀྱང་ཤེས་སྒྲིབ་ལས་མ་རྒལ་བའི་རྟན་རང་དགྲ་བཅོམ་པ་རྣམས་བསྒྲལ་བ་དང། དམྱལ་བ་པ་ལ་སོགས་པ་སྡུག་བསྔལ་ཀྱིས་དབུག་མ་ཕྱིན་པ་རྣམས་དབུག་དབྱུང་བར་བྱ་ཞིང། མདོར་ན་སེམས་ཅན་ཐམས་ཅད་སྲིད་ཞིའི་མཐའ་ལ་མི་གནས་པའི་མྱ་ངན་ལས་འདས་པ་ལ་དགོང་པར་བྱའོ། །
ཞེས་པའི་དོན་དྲན་བའི་སྒོ་ནས་རྗེས་ཟློས་ལན་གསུམ་བྱེད་དུ་བཅུག་པའི་གསུམ་པའི་མཐར་ཐོབ་ཟིན་བརྟན་པ་དང། མ་ཐོབ་པ་གསར་དུ་འཐོབ་པའི་བརྡའ་སྤྲད་ལ་སྡོམ་པ་འཛིན་དུ་གཞུག་དེ་ནས་བསང་ཆུ་གཏོར་ཞིང་ལས་སྔགས་ཀྱིས་བསྦྲུང་ལ་
སློབ་མ་རྣམས་ཀྱི་སྙིང་ཁར་རྡོ་རྗེ་ནག་པོ་རྩེ་ལྔ་པའི་ལྟེ་བར་ཉི་མ་ལ་ཧཱུཾ་ནག་པོ། །མགྲིན་པར་པདྨ་དམར་པོ་འདབ་མ་བརྒྱད་པའི་ལྟེ་བར་ཟླ་བ་ལ་ཨཱ་དམར་པོ། །སྤྱི་བོར་འཁོར་

[162A]༄༅། །ལོ་དཀར་པོ་རྩི་བས་བརྒྱད་པའི་ལྟེ་བར་ཟླ་བ་ལ་ཨོཾ་དཀར་པོས་མཚན་པར་གྱུར།  པར་བསམ། སློབ་མའི་སྙིང་ཁ་སོགས་གསུམ་ལ་རྡོ་རྗེ་དང་བཅས་པའི་ཁུ་ཚུར་
གཡས་པས་དྲིའི་ཆུས་བྱུག་ཅིང།  ཧཱུཾ་ཨཱ་ཨོཾ།  ཞེས་བརྗོད་ལ། གནས་གསུམ་བྱིན་གྱིས་བརླབ། དེ་ནས་སློབ་མ་ལྷར་གསལ་བའི་གནས་གསུམ་རྡོ་རྗེ་གསུམ་གྱིས་མཚན་པར་སྒོམས་ནས་མཆོད་ཡུལ་དུ་བྱས་པ་ལ། དབུ་ལ་
མེ་ཏོག་མདུན་དུ་བདུག་སྤོས་དང། མར་མེ། སྙིང་ཁར་དྲི་བཟང་གི་བྱུག་པ་རྣམས་ཕུལ་བར་མོས་ཏེ། མཆོད་པ་དེ་རྣམས་ལས་སྔགས་རེ་བརྗོད་པས་དབུལ་ཞིང། དུས་འདི་ནས་བཟུང་ནས་འཁོར་བའི་ཉེས་བས་མ་གོས་པར་མཆོད་པ་དང་
ལྡན་པར་གྱིས་ཤིག་ཅེས་བརྗོད། བཞི་པ་ནི། སོ་ཤིང་དོར་བའི་གནས་ནི། རྒྱ་དབྱིབ་ཁྲུ་ པའི་ལྕི་བ་ལ་སོགས་པས་སྲབ་འཐུག་པའི་གོ་བ་ཙམ་དུ་བྱུག་པའི་དཀྱིལ་འཁོར་བྱ་དགོས་ཀྱང། དེ་ལྟ་བུ་བྱེད་མ་བདེ་ན། པདྨ་
འདབ་བརྒྱད་བྲིས་པ་ལ། མེ་ཏོག་གི་ཚོམ་བུ་དགོད་པར་རྒྱ་གར་བ་འགའ་ཞིག་གིས་བཤད་ཅིང། བོད་ཀྱི་བླ་མ་འགའ་ཞིག་གི་ཕྱག་ལེན་དུ་སྣང། སོ་ཤིང་ནི། འོ་མ་ཅན་གྱི་ཤིང་ཧ་ཅང་སྦོམ་པ་དང་ཕྲ་པ་མིན་པ་དྲང་ཞིང་སྲོག་ཆགས་མེད་པ་མ་
གས་པ་རྨ་མེད་པ་མགོ་འཇུག་མཉམ་པ་དྲི་བཟང་གི་ཆུས་བཀྲུས་པ་བདུག་པས་བདུག་ས་བ་སོར་བཅུ་གཉིས་བརྩེ་མོར་མེ་ཏོག་བཅིངས་པ་བྱའོ། །དེ་ནས་ད་ལ་སློབ་དཔོན་གྱི་བགེགས་མཐར་བྱེད་ཀྱི་སྔགས་བཟླས་ཏེ་བྱང་དུ་ཕྱོགས་ཏེ་སློབ་མའི་ཐལ་མོ་
སྦྱར་བའི་བར་དུ་སྦྱིན་ལ། སློབ་མ་བྱང་ངམ་ཤར་དུ་ཕྱོགས་པས།  ཨོཾ་བྫྲ་ཧཱ་ས་ཧཾ།  བརྗོད་ནས་རྩེ་མོ་ནས་འཆོས་ཏེ་མིག་སྟེང་དུ་ལྟ་ཞིང་ལྟོས་པ་མེད་པར་མདུན་དུ་འདོར་དུ་གཞུག་དེའི་རྩེ་མོ་ཤར་བྱང་ནུབ་ལྷོ་སྟེང་འོག་ཏུ་བསྟན་ནས་ལྷུང་
ན་རིམ་པ་བཞིན། ཞི་རྒྱས་དབང་དྲག་རིག་འཛིན་ས་འོག་གི་དངོས་གྲུབ་འགྲུབ་ཅིང། ཕྱི་རོལ་དུ་ལྟུང་ན་དངོས་གྲུབ་མེད་པར་བཤད་པས་བརྡ་སྤྲད་པར་བྱ། དེ་ནས་བཾ་ལས་སྐྱེས་བའི་ཆུ་བཾ་བཟླས་པ་ཁ་བཤལ་བའི་ཕྱིར་བྱིན་ནས་ཁ་བཤལ་དུ་

[162B]དེ་ནས་ངག་གི་ཉེས་པ་སྦྱངས་པའི་དོན་དུ་འཁྱིལ་བ་ལན་བདུན་བཟླས་པའི་དྲི་ཞིམ་པོའི་ཆུ་འཁྱོར་བ་གསུམ།  ཨོཾ་ཧྲིཿ་བི་ཤུདྷ་དྷརྨཱ་སརྦ་བཱ་ས་ནི་ཙ་ཨ་སྱ་ཤོ་དྷྱ་སརྦ་བི་ཀལྤཱ་  ཞེས་བརྗོད་
ཅིང་བླུད་ལ་འཐུད་དུ་གཞུག་དེ་ནས་བཀྲ་ཤིས་བའི་རྨི་ལམ་མི་འཁྲུལ་བའི་ཆེད་དུ་ཀུ་ཤ་མང་པོ་རྩེ་མོ་མ་ཉམས་པ་སྟན་དུ་གདིང་བའི་དོན་དུ།  ཧཱུཾ་ལས་བྱུང་བའི་ཀུ་ཤ་ཧཱུཾ།  ཞེས་བྱིན་གྱིས་བརླབ་པ་དང། སྔས་ཀྱི་དོན་དུ་ཀུ་
ཤ་ཉུང་བ་ཅིག་  །དཧི་ལས་སྐྱེས་པའི་ཀུ་ཤ་དཧི།  ཞེས་དང་འཁྱིལ་བ་བཟླས་པས་བྱིན་གྱིས་བརླབ་པ།  ཨོཾ་བྫྲ་ཏཱི་ཀྵ་ཎ་བཾ།  ཞེས་པའི་སྔགས་ཀྱིས་སློབ་མའི་ལག་པ་ཐལ་མོ་སྦྱར་བའི་བར་དུ་སྦྱིན། སྔགས་དོན་
ནི་རྡོ་རྗེ་རྣོན་པོ་ཞེས་པ་སྟེ་རྡོ་རྗེ་རྣོན་པོས་རྨི་ལམ་མི་འཁྲུལ་པར་འགྱུར་  ཧཱུཾ་ ལས་བྱུང་བའི་སྐུད་པ་དམར་པོ་སློབ་མའི་ལུས་ཚད་སུམ་ལྟ་བ་བྱས་པ་ལ་འཁྱིལ་བ་ལན་བདུན་བཟླས་པ་ལ་མདུད་པ་གསུམ་མ་མ་དྲུག་བྱས་པ་སློབ་མའི་
དཔུང་པ་གཡས་གཡོན་གང་ཡང་རུང་བར།  ཨོཾ་བུདྡྷ་མཻ་ཏྲི་རཀྵ་རཀྵ་སརྦཱ་ན་སཱཧཱ།  ཞེས་བརྗོད་ཅིང་རང་ཉིད་ཀྱིས་བཅིངས་ལ་ཡང་དག་པར་བསྲུང་དོ། །སྔགས་དོན་ནི་སངས་རྒྱས་བྱམས་པ་བྱོན་གྱི་བར་དུ་སྲུངས་
ཤིག་ཅེས་དང། སངས་རྒྱས་བྱམས་པས་སྲུངས་ཤིག་ཅེས་དང། སངས་རྒྱས་ཀྱིས་བྱམས་བས་སྲུངས་ཤིག་ཅེས་འཆང་ཚུལ་གསུམ་ལས་ཕྱི་མ་འཐད་པར་སེམས། ལྔ་པ་ནི།  འཇིག་རྟེན་དུ་ནི་ཀུན་
མཁྱེན་རྣམས། །རེས་འགའ་འབྱུང་ངམ་མི་འབྱུང་སྲིད། །ཨུ་དུམ་བ་རའི་མེ་ཏོག་བཞིན། །བརྒྱ་ལམ་ཡང་ནི་རེས་འགའ་ཞིག་གང་གིས་སེམས་ཅན་མཉམ་
མེད་དོན། །མྱ་ངན་མི་འདའ་བྱེད་པར་ནུས། །གསང་སྔགས་སྤྱོད་པའི་ཚུལ་འབྱུང་བ། །དེ་བས་ཀྱང་ནི་ཤིན་དུ་དཀོན། །སྐལ་བ་བྱེ་བ་དུ་མ་རུ། །སྡིག་པ་གང་

[163A]༄༅། །ཞིག་སྔོན་བྱས་པ། །དཀྱིལ་འཁོར་འདི་འདྲ་མཐོང་བ་ཡིས། །དེ་དག་ཐམས་ཅད་ཟད་འགྱུར་ན། །གྲགས་པ་མཐའ་ཡས་སྔགས་སྤྱོད་
པའི། །ཚུལ་ལ་གནས་པ་སྨོས་ཅི་དགོས། །སྐྱོབ་པའི་གསར་སྔགས་བཟླས་ན་ནི། །གོ་འཕང་བླ་ན་མེད་པར་འགྱུར། །སྤྱོད་མཆོག་འདི་ལ་གང་རྣམས་ཀྱི། །
བློ་གྲོས་ཤིན་དུ་དྲི་མ་མེད། །དེ་རྣམས་ཀྱི་ནི་སྡུག་བསྔལ་ཀུན། །འབྱུང་བའི་ངན་འགྲོ་ཡང་དག་ཞི། །བདག་ཉིད་ཆེན་པོ་ཁྱེད་རྣམས་ཀྱིས། །དེ་རིང་རྙེད་པ་མཉམ་
མེད་རྙེད། །གང་གིས་ཁྱེད་རྣམས་རྒྱལ་བ་ཀུན། །བདག་ཉིད་ཆེན་པོ་སྲས་བཅས་ཀྱིས། །བསྟན་འདི་ཀུན་ལ་ཡོངས་སུ་བཟུང། །གནས་པ་སྐྱེ་བར་འགྱུར་པ་ནི་
དེ་ཡིས་ཁྱེད་རྣམས་ཐེག་ཆེན་ལ། །ལེགས་པར་སྐྱེ་བ་ཉིད་དུ་འགྱུར། །ཐེག་པ་ཆེན་པོ་ཆེར་འབྱུང་བའི། །ལམ་མཆོག་འདི་ནི་དཔལ་དང་ལྡན། །གང་གིས་ཁྱེད་རྣམས་
འགྲོ་འགྱུར་བས། །དེ་བཞིན་གཤེགས་པར་འགྱུར་པ་ཡིན། ། ཞེས་བརྗོད་ཅིང། དེའི་དོན་སྤྱིར་བསྐལ་པ་ལ་སྒྲོན་སྐལ་དང་མུན་སྐལ་གཉིས་ཡོད་པའི་སྒྲོན་སྐལ་ལ་སངས་རྒྱས་འབྱུང་ཞིང། མུན་སྐལ་ལ་མི་
འབྱུང་ལ། སངས་རྒྱས་འབྱུང་བའི་སྒྲོན་སྐལ་ནི་ཤིན་དུ་དཀོན། སྒྲོན་སྐལ་ལ་ཡང་སངས་རྒྱས་འབྱུང་བའི་དུས་ཡུན་ཐུང་ཞིང། མི་འབྱུང་བའི་དུས་ཤིན་ཏུ་རིང། དེས་ན་འཇིག་རྟེན་དུ་རེས་འགའ་སངས་རྒྱས་འབྱུང་སྲིད་པ་ཙམ་ཡིན་གྱི་
ཕལ་ཆེར་མི་འབྱུང་བ་ཨུ་དུམ་བ་རའི་མེ་ཏོག་དང་འདྲ། ཨུ་དུམ་བ་རའི་མེ་ཏོག་དེ་ཇི་ལྟ་བུ་ཞེ་ན། མཚོ་མ་དྲོས་བའི་བྱང་ཕྱོགས་ན་རི་བོ་རྩེ་ལྔ་པ་ཞེས་བྱ་བ་ཡོད་ཅིང། དེའི་ཕ་རོལ་ན་ཨུ་དུམ་བ་རའི་ཚལ་ཡོད་ལ་དེའི་མེ་ཏོག་གི་ཚད་ནི་ཤིང་རྟའི་འཕང་ལོ་ཙམ་ཡོད་ཅིང་

[163B] །བྲམ་ཟེའི་རིགས་སུ་འཁྲུངས་བའི་ཚེ་དམར་པོ་འབྱུང་ཞིང། དེ་ཡང་སངས་རྒྱས་ཡུམ་གྱི་ལྷུམས་སུ་ཞུགས་པའི་ཚེ་ཁ་ ལྷུམས་ནས་བལྟམས་པའི་ཚེ་ཁ་
ཕྱེ། སངས་རྒྱས་ཚུལ་བསྟན་པའི་ཚེ་མེ་ཏོག་རབ་ཏུ་རྒྱས། མྱ་ངན་ལས་འདའ་ཚུལ་བསྟན་པའི་ཚེ་ལོ་མ་དང་མེ་ཏོག་འབྲས་བུ་རྣམས་བྲུལ་བར་འགྱུར། མེ་ཏོག་དེའི་ཡོན་ཏན་ནི་ཁ་དོག་མཛེས་ཤིང་འོད་གསལ་བ། དྲི་ཞིམ་ཞིང་ཁམས་
དངས་པར་བྱེད་པས་དཔག་ཚད་གཅིག་འཁོར་ཡུག་ཏུ་ཁྱབ་པ། དྲན་པ་ཡོངས་སུ་སྦྱོང་ཞིང་ནང་རབ་ཏུ་ཞི་བར་བྱེད་པ། དྲི་ང་བ་སེལ་ཞིང་སྣང་བ་གསལ་བར་བྱེད་པ་དེ་ལྟ་བུའི་ཁྱད་པར་ཅན་སངས་རྒྱས་འབྱུང་བ་དང་དུས་གཅིག་ཏུ་སྐྱེ་བས་ན་ཤིན་དུ་དཀོན་
པ་ཡིན་ནོ། །དེ་བཞིན་དུ་སངས་རྒྱས་འབྱུང་བ་ཡང་བརྒྱ་ལམ་ན་རེས་འགའ་ཞིག་འབྱུང་ལ་གསང་སྔགས་ཀྱི་སྤྱོད་པའི་ཚུལ་གང་གིས་སེམས་ཅན་གྱི་གྲངས་དངོས་པོ་གང་དང་ཡང་མཉམ་པ་མེད་པའི་དོན་སྐལ་བ་དཔག་ཏུ་མེད་པར་མྱ་ངན་ཏེ་འཁོར་བའི་
སྡུག་བསྔལ་ལས་མི་འདའ་བ་སྟེ་གྲོལ་མི་ནུས་པ་ཚེ་གཅིག་ལ་གྲོལ་བར་བྱེད་ནུས་པའི་གསང་སྔགས་ལ་སྤྱོད་པའི་ཚུལ་སྟོན་པའི་སྔགས་ཀྱི་ཚེས་འབྱུང་བ་སངས་རྒྱས་འཇིག་རྟེན་དུ་འབྱུང་བ་དེ་བས་ཀྱང་ནི་ཤིན་དུ་དཀོན་བ་ཡིན། དེའི་རྒྱུ་མཚན་འདས་པའི་
སངས་རྒྱས་མར་མེ་མཛད་ནས་སངས་རྒྱས་འོད་སྲུང་གི་བར་གྱི་སངས་རྒྱས་རྣམས་ཀྱིས་སྔགས་ཀྱི་ཆོས་འཇིག་རྟེན་དུ་མ་གསུངས་ཤིང། མ་འོངས་པའི་སངས་རྒྱས་བྱམས་པ་ནས་མོས་པའི་བར་གྱིས་ཀྱང་མི་གསུང་བར་བཤད། དེ་ཡང་
སངས་རྒྱས་དེ་རྣམས་ལ་སྔགས་ཀྱི་ཆོས་གསུང་རྒྱུ་མེད་པ་མིན་ཀྱང་སྟོན་རུང་གི་གདུལ་བྱ་མེད་པས་ཡིན། དེས་ན་སངས་རྒྱས་འཇིག་རྟེན་དུ་འབྱུང་བ་ལས་ཀྱང་དཀོན། དེ་ལྟར་འབྱུང་བ་དཀོན་ན་དེ་ལ་ཡོན་ཏན་ཅི་ཡོད་སྙམ་ན། སྐལ་བ་
བྱེ་བ་ཕྲག་མང་པོ་རུ་འཁོར་བར་སྡུག་བསྔལ་བའི་རྒྱུ་སྡིག་པ་གང་སྔོན་ཆད་བྱས་པ་མང་པོ་ཞིག་རང་བྲིས་དང་རྡུལ་ཚོན་གྱི་དཀྱིལ་འཁོར་འདི་འདྲ་སྦྱོར་བ་དཀྱིལ་འཁོར་དུ་འཇུག་པའི་ཕྱིར་དུ་སྡིག་པ་བཤགས་ཤིང་སྐྱབས་སུ་འགྲོ་བ་དང་སྡོམ་

[164A]༄༅། །པ་འཛིན་པ་དང་གཅིག་རྩ་བའི་དཀྱིལ་འཁོར་དུ་འཇུག་པའི་ཚེ་སེམས་བསྐྱེད་པ་དང་རྒྱལ་བ་སྲས་བཅས་ཀྱི་སྐུ་དང་ཕྱག་རྒྱ་སོགས་མཐོང་ནས་དད་པ་སྐྱེས་པ་དང་གཉིས། གསུམ་པ་དམ་པའི་ཆོས་མི་སྤོང་
བ་དང་སེམས་སྐྱེད་མི་གཏོང་བ་སོགས་ཀྱི་དམ་ཚིག་བཟུང་བ་སྟེ་ཆོས་དེ་གསུམ་དང་ལྡན་པས་མཐོང་བ་ལ་བརྟེན་ནས་ཟད་པར་འགྱུར་ན་གྲགས་པ་མཐའ་ཡས་སྟེ་ཡོན་ཏན་མཐའ་ཡས་པར་གྲགས་པའི་གསང་སྔགས་ལ་སྤྱོད་པའི་ཐབས་ཚུལ་ལ་གནས་པ་
རྣམས་ཀྱི་སྡིག་པ་མར་པོ་སྤྱོད་པ་སྨོས་ཅི་དགོས། སྔགས་ལ་སྤྱོད་པའི་ཚུལ་ཇི་ལྟ་བ་བཞིན་བྱས་ཏེ་ལྷ་སྒོམ་པ་དང་ཡིད་སྐྱོབ་པའི་གསང་སྔགས་བཟླས་ན་ནི་གོ་འཕང་བླ་ན་མེད་པ་ཐམས་ཅད་མཁྱེན་པའི་གོ་འཕང་མྱུར་དུ་འཐོབ་པར་འགྱུར་བའི་ཡོན་ཏན་
ཡོད༑ དེས་ན་གསང་སྔགས་ཀྱི་སྤྱོད་ཚུལ་མཆོག་འདི་ལ་ཤིན་དུ་དག་
ལ་ཡུན་རིང་བ་ཀུན་འབྱུང་བའི་ངན་འགྲོའི་རྒྱུ་ཡང་དག་པར་ཞི་ནས་གོ་འཕང་མཐོན་པོར་བགྲོད་པར་འགྱུར། དེ་བས་ན་བདག་ཉིད་ཆེན་པོ་རྡོ་རྗེ་སློབ་མ་ཁྱེད་རྣམས་ཀྱིས་དེ་རིང་རྙེད་པ་གཞན་དང་མཉམ་པ་མེད་པ་རྙེད་པར་གྱུར་ཏེ། ཁྱེད་རྣམས་རྒྱལ་བ་
ཀུན་དང་མཉམ་པའི་གོ་འཕང་མཆོག་ལ་བགྲོད་ཅིང་གནས་པའི་ཐབས་བདག་ཉིད་ཆེན་པོ་རྒྱལ་བ་སྲས་བཅས་ཀྱིས་བསྟན་པའི་དབང་གི་སྟ་གོན་གྱི་རིམ་པ་འདི་ཀུན་ལ་དེ་རིང་ཡོངས་སུ་བཟུང་སྟེ་དེ་ལ་གནས་པ་གསང་སྔགས་ཀྱི་ཐེག་པ་ཆེན་པོ་སྐྱེ་བར་འགྱུར་
བཞིན་པའམ་སྐྱེ་བ་ལ་མངོན་དུ་ཕྱོགས་པར་བྱས་པ་ཡིན་ལ། དེ་ལྟར་བྱས་པ་དེ་ཡིས་ཁྱེད་རྣམས་སང་ནི་སྔགས་ཀྱི་ཐེག་ཆེན་ལ་ལེགས་པར་སྐྱེ་བ་སྟེ་ཞུགས་པ་ཉིད་དུ་འགྱུར་རོ། །སྔགས་སྤྱོད་པའི་ཐེག་ཆེན་ནི་ཐེག་པ་ཆེན་པོ་བླ་མེད་བྱང་ཆུབ་ཆེར་འབྱུང་བ་
སྟེ་མྱུར་དུ་འབྱུང་བའི་རྒྱུ་ཡིན་པས། སྔགས་སྤྱོད་པའི་ལམ་མཆོག་འདི་ནི་དཔལ་དང་ལྡན་པ་ཡིན་ལ། དེ་ལྟ་བུའི་ལམ་གང་གིས་ཁྱེད་རྣམས་འགྲོ་བར་འགྱུར་བ་སྟེ་ལམ་དེ་ཚུལ་བཞིན་དུ་ཉམས་སུ་ལེན་ཅིང་གོང་ནས་གོང་དུ་བགྲོད་པས། མྱུར་དུ་དེ་

[164B] དེས་ན་དེ་ལྟ་བུའི་དོན་ཆེན་པོ་དང་ལྡན་པར་རྒྱུར་བས་བདག་སྐལ་བ་ཤིན་དུ་བཟང་སྙམ་པ་སྒོམ་ཞེས་བཤད་ལ་སྤྲོ་པ་བསྐྱེད། དེ་ནས་དེ་རྣམས་ལ་འཁྱིལ་བའི་སྔགས་ཀྱིས་བསང་ནས་བཟླས་པའི་དོན་དུ་འཁྱིལ་
པའི་སྔགས་ཕྱིན་ལ། ཁྱེད་རྣམས་ཉལ་བའི་ཚེ་ཀུ་ཤ་ཆ་བསྟན་དང་ཆུང་བ་སྔས་སུ་ཆུག་ལ་གློ་གཡས་པ་ཕབ་ཏེ་སེང་གེའི་ཉལ་སྟབས་ཀྱིས་ཤར་ཕྱོགས་སུ་མགོ་བསྟན་ནས་ཉོལ་ལ་རྨི་ལམ་བརྟག་སྟེ། དེ་ཡང་མཚན་ལ་ཆ་བཞིར་བྱས་པའི་ཆ་དང་པོ་
གསུམ་གྱི་རྨི་ལམ་ལ་ངེས་པ་མེད་ཅིང། ཆ་བཞི་པ་ལ་བྱུང་བ་ངེས་པར་འཇམ་དཔལ་རྩ་རྒྱུད་ལས། དང་པོའི་ཐུན་གྱི་རྨི་ལམ་གང། པད་ཀན་ལས་བྱུང་ཤེས་པར་བྱ། གཉིས་པར་གང་བྱུང་འཁྲིས་པ་སྟེ། འཇིག་རྟེན་ལ་ཡོད་སྨད་
པ་ཡིན༑ གསུམ་པ་རླུང་བྱུང་ཤེས་པར་བྱ། བཞི་བ་བདེན་པར་འབྱུང་བ་ཡིན། ཞེས་གསུངས་པ་ལྟར་ཡིན་པས་ཆ་བཞི་པ་ལ་རྨི་ལམ་གང་བྱུང་བ་མ་བརྗེད་པར་བྱས་ནས་སང་ནང་བར་ང་ལ་སྨྲོས་ཤིག་སང་ཁྱེད་རྣམས་ཀྱིས་དཀྱིལ་འཁོར་
ཆེན་པོ་མཐོང་བར་འགྱུར་ངོ་ཞེས་གོ་བར་བྱས་ནས། སློབ་མ་རྣམས་རང་གནས་སུ་བཏང། དེ་ནས་རང་ཉིད་དཀྱིལ་འཁོར་གྱི་ཁང་པར་ཞུགས་ཏེ་བསྲུང་བའི་དོན་དུ་འཁྱིལ་བའི་སྔགས་ཅི་འགྲུབ་བཟླས་ལ་སྟ་གོན་གྱི་ལྷ་ལ་མཆོད་ཅིང་བསྟོད་དེ། སྔར་མ་
བཟུང་གི་སྐབས་སུ་བཤད་པའི་སྔགས་དང་ཕྱག་རྒྱས་དཀྱིལ་འཁོར་ནམ་མཁར་བཏེགས། དེ་ནས་སྟ་གོན་གྱི་མཎྜལ་ དཀྱིལ་འཁོར་བཀྲམ། མཐར་ཉེར་སྤྱོད་ལྟ་གྲངས་དང་མཉམ་པའམ། མ་འབྱོར་ན་ཚར་བཅུ་
ལས་མི་ཉུང་བ་གཡས་སྐོར་དུ་བཤམས། དེའི་མདུན་དུ་དཀྱིལ་འཁོར་ལ་ཕྱོགས་པར་སློབ་དཔོན་གྱི་སྟན་དང། །དེའི་མདུན་དུ་སྟེགས་ཕྱི་ རྡོར་དྲི་ལ་སོགས་བཤམས་སང་ཉིན་སློབ་དཔོན་སྔ་བར་ལངས་ རང་ལ་རྨི་ལམ་ངན་པ་བྱུང་ན་ཕྱོགས་སྐྱོང་དང་མཁའ་འགྲོ་སྤྱི་ལ་གཏོར་
མ་གཏོང་བ། བསྲུང་འཁོར་སྒོམ་པ། ཡི་དམ་གྱི་ལྷའི་བཟླས་པ་བྱ་བ། གོ་ཆའི་ལྷ་དགོད་པ། ལྷ་ལ་གསོལ་བ་གདབ་པ། རྒྱན་དྲུག་བགོས་ནས་ལྷའི་ང་རྒྱལ་བྱ་བ། སྦྱིན་སྲེག་བྱ་བ་སྟེ། བཟློག་ཐབས་བདུན་ལས་ཅི་རིགས་པ་བྱ། གསུམ་

[165B]༄༅། །པ་ལ་གཉིས། དཀྱིལ་འཁོར་སྒྲུབ་ཅིང་མཆོད་པ་དང། དབང་བསྐུར་བའི་ཆོ་གའོ། །དང་པོ་ལ་དཀྱིལ་འཁོར་སྒྲུབ་པ་དང། དཀྱིལ་འཁོར་མཆོད་པ་གཉིས་ལས། དང་པོ་ནི། ཁྲུས་བྱས་ཤིང་དྲི་ཞིམ་
པོས་ལུས་ལ་བསྒོས་ལ་སྟོད་གཡོག་དང། གཙུག་ཏོར་དང་རྒྱན་དང་བཅས་པའམ་དེ་ལྟར་མོས་ལ། ལས་བུམ་གྱི་ཆུས་བསང་ཞིང་ཡི་གེ་གསུམ་དང་ལས་སྔགས་ཀྱིས་དཀྱིལ་འཁོར་བསྲུང། ཤིང་སྒོ་དང་ཉེ་བར་ནུབ་ཏུ་ཁ་བལྟས་ཏེ་འདུག་
ལ༑ བདག་མདུན་འཇུག་པ་ཐ་དད་དུ་སྒྲུབ་ན། བདག་བསྐྱེད་རྫོགས་པར་བསྒོམ་པའི་མཐར་ཉེར་བསྡུས་བྱས་སྟེ། རང་གཙོ་བོར་གསལ་བ་བྲིས་པའི་དཀྱིལ་འཁོར་གྱི་ནང་དུ་ཞུགས་ཏེ། གཙོ་བོའི་མཚན་མ་དང་དབྱེར་མེད་དུ་གྱུར་བར་
མོས་ནས། ཤུ་ནཡ་ སྟོང་པའི་ངང་ལས་སྐད་ཅིག་གིས་སྒྲུབ་བྱའི་དཀྱིལ་འཁོར་གྱི་རྟེན་དང་བརྟེན་པར་བཅས་པ་ཐམས་ཅད་ཡོངས་སུ་རྫོགས་པར་གྱུར་
པ་ནི༑ འོག་ཏུ་རྡོ་རྗེའི་ས་གཞི།  ཞེས་སོགས་འོག་ནས་འབྱུང་བ་ལྟར་སྒྲུབ། བདག་མདུན་ཐ་མི་དད་དུ་འཇུག་པ་གཅིག་པས་སྒྲུབ་ན། དྲང་ཉིད་སྐད་ཅིག་གིས་དཀྱིལ་འཁོར་ཀྱི་གཙོ་བོར་གསོལ་བ། རྡོར་དྲིལ་
བྱིན་བརླབ། སྔོན་འགྲོའི་གཏོར་མ། རྡོར་སེམས་སྒོམ་བཟླས། ཚོགས་ཞིང་གི་སྐོར་རྣམས་མངོན་རྟོགས་ཀྱི་སྐབས་ནས་འབྱུང་བ་བཞིན་བྱས་ཏེ། རང་ཉིད་རས་བྲིས་ཀྱི་དཀྱིལ་འཁོར་ཀྱི་ནང་དུ་ཞུགས་ཏེ་གཙོ་བོའི་
མཚན་མ་དང་དབྱེར་མེད་དུ་གྱུར་བར་མོས་ལ།   སྟོང་པའི་ངང་ལས་སྐད་ཅིག་གིས་སྒྲུབ་བྱའི་དཀྱིལ་འཁོར་གྱི་རྟེན་དང་བརྟེན་པར་བཅས་པ་ཐམས་ཅད་
ཡོངས་སུ་རྫོགས་པར་གྱུར་བ་ནི། འོག་རྡོ་རྗེའི་ས་གཞི། ཞེས་པ་ནས། གཡོན་བརྐྱངས་བའི་སྟབས་ཀྱིས་བཞུགས་པ། ཞེས་པའི་བར་རྣམས་མངོན་རྟོགས་ཀྱི་སྐབས་

[165B]    ཡུམ་
གྱི་གསང་གནས་མི་དམིགས་པའི་ངང་ལས་ཨཱ་ལས་བྱུང་བའི་པདྨ་དམར་པོ་འདབ་མ་བརྒྱད་པ་ཟེའུ་འབྲུའི་བུ་ག་ཕཊ་ཀྱིས་བཀག་པ། ཡབ་ཡུམ་སྙོམས་པར་
ཞུགས་པའི་དགའ་བའི་སྒྲས་ཡེ་ཤེས་ཀྱི་འཁོར་ལོ་སྤྱན་དྲངས། ཨོཾ་སརྦ་ཏ་ཐཱ་ག་ཏ་པ་རྱཾ་  དེ་བཞིན་དུ་པ་ཏྱཾ་  ཨྲྒྷཾ་ ཞེས་བཅུག་པས་ཞབས་བསིལ་དང་མཆོད་
ཡིན་ཕུལ།  ཡེ་ཤེས་ཀྱི་འཁོར་ལོ་སྤྱན་དྲངས་པ་རྣམས་རང་གི་ཞལ་དུ་ཞུགས། འདོད་ཆགས་ཆེན་པོའི་མོས་ཞུ་བར་གྱུར་ཏེ། རྡོ་རྗེའི་ལམ་ནས་ཡུམ་གྱི་པདྨར་ཕྱུང་བའི་
བྱང་ཆུབ་ཀྱི་སེམས་ཡོངས་སུ་གྱུར་པ་ལས་ཡེ་ཤེས་ཀྱི་ལྷའི་འཁོར་ལོ་ཡོངས་སུ་རྫོགས་པར་གྱུར། ཡུམ་གྱི་པདྨ་ནས་ཕྱུང། ཨོཾ་བཛྲ་ཨཾ་གུ་ཤ་ཛ། ཨོཾ་བྫྲ་ལ་ཤ་
ཧཱུཾ། ཨོཾ་བྫྲ་སྒྲོ་ཊ་བཾ། ཨོཾ་བཛྲ་གནྚ་ཧོ། ཡེ་ཤེས་པ་རྣམས་དང་རང་གི་དམ་ཚིག་པ་དང་གཉིས་སུ་མེད་པར་གྱུར་ཞེས་ཡེ་ཤེས་པ་བསྟིམ། རང་གི་ཐུགས་ཀའི་
ས་བོན་ལས་འོད་ཟེར་འཕྲོས། ནམ་མཁར་བཞུགས་པའི་སྟ་གོན་གྱི་རྟེན་དང་བརྟེན་པའི་སྐྱིལ་འཁོར་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར་
 ཞེས་སྟ་གོན་གྱི་དཀྱིལ་འཁོར་བསྟིམ། ལྷ་རྣམས་ཀྱི་མིག་ཏུ་མེཾ།  རྣ་བར་ཧཱུཾ། སྣར་ཨོཾ། ལྕེར་ཨོཾ། སྙིང་གར་ཧཱུཾ། སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་གིས་

[166A]༄༅། །མཚན་པར་གྱུར། རང་གི་ཐུགས་ཁའི་ས་བོན་ལས་འོད་ཟེར་འཕྲོས། དབང་གི་ལྷ་གཤེགས་པ་དང་གཤགས་མ་རྣམས་སྤྱན་དྲངས། ཁྱེད་
རྣམས་ཀྱིས་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས་བུམ་པའི་ཆུས་སྤྱི་བོ་ནས་དབང་བསྐུར། ལུས་ཐམས་ཅད་གང། ཆུའི་ལྷག་མ་སྤྱི་
གཙུག་ཏུ་གནས་པ་ཡོངས་སུ་གྱུར་པ་ལས། དེ་བཞིན་གཤེགས་པ་ལྔ། མ་མཱ་ཀི་སྒྲ་རྡོ་རྗེ་མ། རྣམས་ལ་མི་བསྐྱོད་པ། སྤྱན་མ། གཟུགས་རྡོ་རྗེ་མ། གཤིན་
རྗེ་གཤེད་རྣམས་ལ་རྣམ་སྣང། དྲི་རྡོ་རྗེ་མ་ལ་རིན་འབྱུང། གོས་དཀར་མོ། །རོ་ པདྨ་མཐར་བྱེད་རྣམས་ལ་འོད་དཔག་མེད། རེག་བྱ་རྡོ་རྗེ་མ་ལ་དོན་
གྲུབ། ཆོས་དབྱིངས་རྡོ་རྗེ་མ་ལ་རྡོ་རྗེ་སེམས་དཔའ། ལྷག་མ་རྣམས་ལ་མི་བསྐྱོད་པས་དབུ་བརྒྱན་ཅིང་དབང་གི་ལྷ་རྣམས་རང་ཉིད་ལ་ཐིམ་པར་གྱུར། གཉིས་
པ་མི་རང་ཉིད་གཙོ་བོ་ལས་  དེ་ནས་མཆོད་པ་རྣམས་
བསང་སྦྱངས་བྱིན་གྱིས་བརླབ་ནས།  དག་ཅིང་དྲི་མེད་ཡིད་འོང་བའི།  ཞེས་སོགས་ཀྱིས་ཆུ་བཞི།  ལྷ་ཡི་མེ་ཏོག་དམ་པ་འདི།  །ཞེས་སོགས་ཀྱིས་ཉེར་སྤྱོད་རོལ་མོ་རྣམས་དང།  ཕྱག་རྒྱའི་
རྣམ་པ་སྔོན་པོ་སོགས། །དེ་བཞིན་གཟུགས་ལ་དབྱེ་བ་གསུམ། །གཟུགས་ཀྱི་རྡོ་རྗེ་མར་བཀུག་ །ལྷ་རྣམས་སྤྱན་ལ་དབུལ་བར་བྱ། །ཨོཾ་སརྦ་ཏ་ཐཱ་ག་ཏ་

[166B] ཡང་དག་གླུ་དང་བརྗོད་བྲལ་དབྱངས། །དེ་བཞིན་སྒྲ་ལ་དབྱེ་བ་གསུམ། །སྒྲ་ཡི་རྡོ་རྗེ་མར་བཀུག་ནས། །ལྷ་རྣམས་སྙན་ལ་དབུལ་བར་བྱ། 
ག་བུར་ཨ་གར་ཛ་ཏི་སོགས། །དེ་བཞིན་དྲི་ལ་དབྱེ་བ་གསུམ། །དྲི་ཡི་རྡོ་རྗེ་མར་བཀུག་ནས། །ལྷ་རྣམས་ཤངས་ལ་དབུལ་བར་བྱ། འོ་བྱེད་པ་དང་འཇིབ་པ་དང། །
རོ་དྲུག་དེ་བཞིན་དབྱེ་བ་གསུམ། །རོ་ཡི་རྡོ་རྗེ་མར་བཀུག་ནས། །ལྷ་རྣམས་ལྗགས་ལ་དབུལ་བར་བྱ། ་རྡོ་རྗེ་པདྨ་ཡང་དག་སྦྱོར། །འོ་དང་འཁྱུད་པ་དབྱེ་བ་གསུམ་
རེག་བྱའི་རྡོ་རྗེ་མར་བཀུག་ནས། །ལྷ་རྣམས་ལུས་ལ་དབུལ་བར་བྱ། ། ཞེས་པའི་ཚིགས་བཅད་རེ་དང་གོང་གི་སྔགས་རཱུ་པ་ཞེས་པའི་གནས་སུ།  ཤཔྟ། གནྡྷེ། ར་ས། སྤརཤ་ 
 ཞེས་པ་རྣམས་རིམ་པ་བཞིན་བཅུག་ལ་དོད་ཡོན་ལྔས་མཆོད།  ཞིང་འདིར་འཁོར་ལོ་རིན་ཆེན་གྱིས། །མཁས་པ་དག་གིས་ཡོངས་བཀང་སྟེ། །དངོས་གྲུབ་འདོད་པས་སྦྱིན་པའི་
ཕྱིར༑ ༑ཉིན་རེར་ཤེས་རབ་ཅན་གྱིས་འབུལ། །ཨོཾ་སརྦ་ཏ་ཐཱ་ག་ཏ་ཙ་ཀྲ་རདྣ་པྲ་ཏི་ཙྪ་ཧཱུཾ་སཱཧཱ།  ཚིགས་བཅད་ཀྱི་འཁོར་ལོ་ཞེས་པའི་ཚབ་ཏུ།  ནོར་བུ། བཙུན་མོ། །བློན་པོ། །
གླང་པོ༑ ༑རྟ་མཆོག་དམག་དཔོན།  ཞེས་པ་རྣམས་རིམ་པ་བཞིན་བཅུག་པ་དང། སྔགས་ཀྱི་ཙ་ཀྲ་ཞེས་པའི་ཚབ་ཏུ།  མ་ཎི། སྟྲི། པུརྵ། གནྫ། ཏུ་རཾ་ཥ་ཨ་ཤོ་ཁངྒ་
 ཞེས་པ་རྣམས་རིམ་བཞིན་བཅུག་ལ་རྒྱལ་སྲིད་སྣ་བདུན་དབུལ།  སྣ་ཚོགས་དབང་པོའི་གཞུ་བཞིན་རབ་བཀྲ་ཞིང།  །ཞེས་སོགས་དང།  རྒྱལ་བ་མཚན་དཔེའི་རང་བཞིན་རྒྱན་ལྡན་ཕྱིར་
[167A]༄༅།  །ཞེས་སོགས་ཀྱིས་ན་བཟའ་དང་རྒྱན་རྣམས་དབུལ། དེ་ནས་ནང་མཆོད་བྱིན་བརླབ་བྱས་པ།  མཆོད་དོ་ཕྱོགས་བཅུ་འདུས་གསུམ་གྱི་དེ་བཞིན་གཤེགས་པ་
ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་ཀྱི་ངོ་བོར་གྱུར་པ། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས་འཕགས་པའི་
དགེ་འདུན་ཐམས་ཅད་ཀྱི་མངའ་བདག་དྲིན་ཅན་རྩ་བའི་བླ་མ་རིན་པོ་ཆེའི་ཞལ་དུ་ཨོཾ་ཨཱ་ཧཱུཾ། རིགས་ཀུན་ཁྱབ་བདག་རྡོ་རྗེ་འཆང་གི་ཞལ་དུ་ཨོཾ་ཨཱ་ཧཱུཾ་
རྗེ་བཙུན་རྡོ་རྗེ་རྣལ་འབྱོར་མའི་་དཀྱིལ་འཁོར་རྒྱ་མཚོའི་མངའ་བདག་པཎ་ཆེན་འཇིག་མེད་འབྱུང་གནས་ཀྱི་་པཎ་ཆེན་དཔེ་མེད་བསྲུང་བའི་་
པཎ་ཆེན་རྣམ་དཔྱད་ལྷའི་་པཎ་ཆེན་ཤཱཀྱ་ཤྲིའི་་པཎ་ཆེན་བཧུ་མི་ཤྲིའི་་པཎ་ཆེན་དྲི་མེད་དཔལ་བཟང་གི་་ལོ་ཆེན་བྱང་ཆུབ་སེང་གེའི་་
སྐྱི་སྟོན་གྲགས་པ་རྒྱལ་མཚན་གྱི་་ཀུན་མཁྱེན་ཤེས་རབ་རྒྱལ་མཚན་གྱི་་ས་བཟད་པཎ་ཆེན་བློ་གྲོས་རྒྱལ་མཚན་གྱི་་ཀྲྀ་ཡའི་གསལ་བྱེད་དཧར་
པན་ཨ་ཙརྐྱའི་་པཎ་ཆེན་ས་མནྟ་བྷ་ཏྲའི་་པཎ་ཆེན་ཡེ་ཤེས་གློག་འོད་ཀྱི་་ཤྲི་ཧ་ནུ་མནྟའི་་པཎ་ཆེན་འཇམ་དཔལ་བཟང་པོའི་་པཎ་ཆེན་
དཔལ་ལྡན་བཟང་པོའི་་པཎ་ཆེན་ཆོས་ཀླགས་བཟང་གི་་པཎ་ཆེན་ཡིད་ལ་

[167B]
འཕྲོག་བྱེད་བཟང་པོའི་པཎ་ཆེན་སྐལ་ལྡན་བཟང་པོའི་པཎ་ཆེན་ཀུན་དགའི་འཚོ་བ་བཟང་པོའི་་པཎ་ཆེན་མ་ཧཱ་བོ་དཧིའི་་དབང་གི་ཆུ་བོ་གཉིས་འདུས་ས་བཟང་
འཕགས་པ་གཞོན་ནུ་བློ་གྲོས་ཀྱི་་དོང་ཆེན་ཀུན་དགའ་བཟང་པོའི་་སེམས་དཔའ་བློ་གྲོས་རིན་ཆེན་གྱི་་མཁས་པ་སངས་རྒྱས་རིན་ཆེན་གྱི་་མཁས་གྲུབ་ལྷ་
མཆོག་སེང་གེའི་་མཁས་གྲུབ་དཀོན་མཆོག་ལྷུན་གྲུབ་ཀྱི་་མཁས་གྲུབ་ནམ་མཁའ་དཔལ་བཟང་གི་་མཁས་གྲུབ་ཀུན་དགའ་བསོད་ནམས་ལྷུན་གྲུབ་ཀྱི་་
མཁས་གྲུབ་
མཚོའི་་མཁས་གྲུབ་སྔགས་རམ་པ་ནམ་མཁའ་བཟང་པོའི་་དྲིན་ཅན་རྩ་བའི་བླ་མ་རྡོ་རྗེ་འཆང་ངག་དབང་དཔལ་བཟང་གི་ཞལ་དུ་ཨོཾ་ཨཱ་ཧཱུཾ། གཞན་
ཡང་དབང་བསྐུར་རྒྱུད་བཤད་མན་ངག་གནང་བའི་བླ་མ་དམ་པ་ཡབ་སྲས་རྒྱུད་པ་དང་བཅས་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ།  ཞེས་པས་རྩ་རྒྱུད་ཀྱི་བླ་མ་དང། ལྷ་རང་རང་གི་
སྔགས་ལམ་བྲུག་སུམ་བཏགས་པས་དཀྱིལ་འཁོར་བ་རྣམས་ལ་དབུལ།  གཞན་ཡང་རྒྱུད་སྡེ་ཆེན་པོ་བཞི་དང་འབྲེལ་བའི་ཡི་དམ་དཀྱིལ་འཁོར་ཀྱི་ལྷ་ཚོགས་རྣམས་ཀྱི་ཞལ་དུ་ཨོཾ་ཨཱ་ཧཱུཾ་

[168A]༄༅། །སྔོན་སངས་རྒྱས་མཐོང་བ་དམ་པའི་ཆོས་ཐོས་པ་འཕགས་པའི་དགེ་འདུན་ལ་བརྟེན་པ་བསྟན་པ་དང་འཁོར་རྣམ་བཞི་སྐྱོང་བར་ཞལ་གྱིས་
བཞེས་པའི་བླ་མ་གོང་མ་རྣམས་ཀྱིས་བསྟེན་ཅིང་གྲུབ་པའི་སྲུང་མ་དམ་ཚིག་ཅན་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ཡུལ་སུམ་ཅུ་སོ་གཉིས་གནས་ཉི་ཤུ་རྩ་བཞི་
དུར་ཁྲོད་ཆེན་པོ་བརྒྱད་ན་གནས་པའི་དཔའ་བོ་དང་དཔའ་མོ་ཕྱོགས་སྐྱོང་དང་ཞིང་སྐྱོང་ཀླུ་ལ་སོགས་པ་རྣམས་ཀྱི། གཞི་བདག་གཉུག་མར་གནས་པ་དང་སེམས་
ཅན་ཐམས་ཅད་ལྷར་གྱུར་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། ཕྱོགས་བཅུའི་སངས་རྒྱས་ཐམས་ཅད་སྤྱན་དྲངས་
རང་གི་ལུས་ལ་ཐིམ་པར་གྱུར།  ཞེས་བདུད་རྩི་ལྕེ་ཐོག་ཏུ་བཞག་ལ།  ཨོཾ་ཨ་མྲྀ་ཏ་སྭ་ད་ན་བཛྲ་སྭ་བྷ་ཝ་ཨ་ཏྨ་ཀོཡ་ཧཾ། མགྲོན་ཐམས་ཅད་ཡེ་ཤེས་ཀྱི་བདུད་རྩིས་
མཉེས་ཤིང་ཚིམ་པར་གྱུར།  ཞེས་ནང་མཆོད་ཕུལ་ལ།  རང་ཉིད་དཀྱིལ་འཁོར་ཀྱི་ནང་དུ་ཞུགས། གཙོ་བོ་དང་ཐ་མི་དད་པར་གྱུར། ཡབ་ཀྱི་གསང་གནས་མི་
དམིགས་པ་ ཞེས་པ་ནས་  ཕཊ་ཀྱིས་བཀག་པ། ཡབ་ཡུམ་སྙོམས་པར་ཞུགས་པས་ལྷན་ཅིག་སྐྱེས་པའི་བདེ་བ་སྐྱེས་དཀྱིལ་འཁོར་པའི་ལྷ་ཐམས་ཅད་ཀྱིས་
ཀྱང་ལྷན་སྐྱེས་ཀྱི་དགའ་བ་ཉམས་སུ་མྱོང་བ་དེ་བ་ཆེན་པོ་དང་དེ་ཁོ་ན་ཉིད་དབྱེར་མི་ཕྱེད་པའི་ཏིང་ངེ་འཛིན་ལ་སྙོམས་པར་ཞུགས་པས་གསང་བ་དང་དེ་ཁོ་ན་ཉིད་ཀྱི་

[168B]  ཞེས་གསང་བ་དང་དེ་ཁོ་ན་ཉིད་ཀྱི་མཆོད་པས་མཆོད་  མི་བསྐྱོད་རྡོ་རྗེ་ ཞེས་སོགས་ཀྱིས་བསྟོད། བགྲང་འཕྲེད་བྱིན་གྱིས་བརླབ་ནས། གཙོ་བོའི་སྔགས་བརྒྱ་རྩ་བརྒྱད་དང་
འཁོར་རྣམས་ཀྱི་ཉེར་གཅིག་རེ་བཟླས་ལ་ཡིག་བརྒྱས་བརྟན་པར་བྱ། །དེ་ནས་དཀྱིལ་འཁོར་གྱི་ཁང་བའི་ཕྱི་རོལ་ལམ་དཀྱིལ་འཁོར་ཡོལ་བས་བཅད་པའི་ཕྱི་རོལ་དུ་ཤར་ལ་སོགས་པའི་ཕྱོགས་སུ་དཀྱིལ་འཁོར་བ་དང། ཕྱོགས་སྐྱོང་དང་
ཕུར་བུའི་ལྷ་ལ་འབུལ་རྒྱུའི་མཆོད་གཏོར་རྣམས་བཤམ་ལ། བྱིན་གྱིས་བརླབ་ཏེ།  རང་གི་ཐུགས་ཁའི་ཧཱུཾ་ལས་འོད་ཟེར་འཕྲོས། དཀྱིལ་འཁོར་བའི་ལྷ་དང་ཕྱོགས་སྐྱོང་བཅོ་ལྔ་
འཁོར་དང་བཅས་པ་མདུན་གྱི་ནམ་མཁར་སྤྱན་དྲངས། ཕྱོགས་སྐྱོང་འཁོར་དང་བཅས་པ་སྐད་ཅིག་གིས་འོད་གསལ་དུ་བཅུག་པ་ལས་དཀྱིལ་འཁོར་གྱི་
གཙོ་བོའི་རྣམ་པ་ཅན་དུ་གྱུར། ལྷ་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོ་འོད་ཀྱི་སྦུ་གུ་ཅན་གྱིས་གཏོར་མའི་བཅུད་ཐམས་ཅད་
དྲངས་ཏེ་གསོལ་བར་གྱུར།  དཀྱིལ་འཁོར་གྱི་ལྷ་རྣམས་ཀྱི་སྔགས་ལ།  སརྦ་ཏུ་ཥྚཾ་ས་མ་ཡ་ ཞེས་སོགས་སམ།  བ་ལིཾ་པྲ་ཏི་ཙྪ་ཧཱུཾ་སཱ་ཧཱ།  ཞེས་བཏགས་པ་བདུན་ནམ་གསུམ་གྱིས་
དཀྱིལ་འཁོར་བ་ལ་དབུལ། བསང་གཏོར། ཞབས་བསིལ། ཉེར་སྤྱོད་རོལ་མོ་བཅས་ནང་མཆོད་སོགས་ཀྱིས་མཆོད། བསྟོད་པས་བསྟོད།  ཨོཾ་ད་ཤ་དི་ཀ་ལོ་ཀ་པཱ་ལ་སཱ་པ་རི་ཝ་ར་ཨ་ཀ་རོ་མུ་
ཁཾ་ ཞེས་སོགས་གསུམ་གྱིས་གཏོར་མ་དང།  ཨྲྒྷཾ་ སོགས་ཀྱིས་ཆུ་གཉིས་སོགས་ཕྱི་མཆོད།  ཨོཾ་ཨཱ་ཧཱུཾ།  བཏགས་པས་ནང་མཆོད་དབུལ།  ཕྱོགས་སྐྱོང་བཅོ་ལྔ་འཁོར་བཅས་

[169A]༄༅། །ཀྱིས།  ཞེས་སོགས་ཀྱིས་འཕྲིན་ལས་བཅོལ།  ཕུར་བུའི་ལྷ་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོ་འོད་ཀྱི༑  ཞེས་སོགས་ཀྱིས་
ལྗགས་ཕྱིན་གྱིས་བརླབ།  ཨོཾ་བཛྲ་མ་ཧཱ་གྲོ་དྷ་ར་ཛ་ས་པཱ་རི་ཝ་ར་ཨ་ཀ་རོ་མུ་ཁཾ་ ཞེས་སོགས་གསུམ་གྱིས་གཏོར་མ་འབུལ།  ཨོཾ་བཛྲ་མཧཱ་གྲོ་དྷ་ར་ཛ་ས་པཱ་རི་ཝ་ར་ལ་ཨྲྒྟཾ་ སོགས་དང་འབྲུ་
གསུམ་བཏགས་པས་མཆོད་  ཧཱུཾ་འཇིགས་པའི་ཧཱུཾ་སྒྲ་ངེས་སྒྲོག་ཅིང་ ཞེས་པ་ནས་  བགེགས་ཀྱི་དགྲ་ལ་ཕྱག་འཚལ་བསྟོད།  ཅེས་པའི་བར་གྱིས་བསྟོད།  དཀྱིལ་འཁོར་བའི་ལྷ་རྣམས་
རང་ཉིད་ལ་ཐིམ་པར་གྱུར། ཕྱོགས་སྐྱོང་དང་ཁྲོ་པོ་བཅུ་རྣམས་དཀྱིལ་འཁོར་གྱི་ཁང་བའི་ཕྱི་རོལ་གྱི་ཕྱོགས་བཅུར་ཕྱི་ནང་དུ་ཕྱོགས་འཚམས་སུ་འཁོད་ནས་ཇི་སྲིད་
དཀྱིལ་འཁོར་གྱི་བྱ་བ་མ་རྫོགས་པ་དེ་སྲིད་དུ་བགེགས་རྣམ་པར་བཟློག་པའི་འཕྲིན་ལས་མཛོད་ཅིག་ །ཅེས་ལས་མ་ཟིན་ཀྱི་བར་དུ་བཞུགས་སུ་བཅུག་དེ་ནས་པ་ལྕིའི་མནྚལ་ལ་ཁམ་ཕོར་དུ་འོ་མ་
དང་ཟན་རི་ལ་སོགས་བཤམ་སྟེ། ཀླུ་གཏོར་བསྡུས་པ་ལྟར་ཀླུ་རྣམས་ལ་གཏོར་མ་སྦྱིན། དེ་ནས་མ་དག་པ་སེལ་བྱེད་དུ་ཉེ་རེག་བྱ་ལ། དེའི་ཚུལ་ནི་ལག་པ་གཉིས་བཀྲུས་ཏེ་ཙོག་བུར་འདུག་ཅིང་ངག་བཅད། ལག་པ་གཉིས་བུས་
མོའི་ནང་དུ་འོང་བར་བྱ། གཡོན་པའི་མཐའི་དུ་ཆུ་གཙང་ཟླུག་སལ་གཡས་པའི་སོར་མོས་ཆུ་བླད་ལ་ཁ་ལ་ལན་མང་དུ་བྱ་བ་ཅིང་ལན་གཉིས་གསུམ་དུ་རྣ་བུག་གཉིས། མིག་གཉིས་སྣ་དང། ཁ་དང། ལག་པ་གཉིས་
ལྟེ་བ་དང། མགོ་ལ་རེག་པའི་རྗེས་སུ་ཆུ་ཧུབ་གསུམ་འཐུད་ནས་མཆུ་ལ་ལན་གཉིས་ཕྱེ་ཕར་བྱའོ། །ལས་སྔགས་འདོན་ཞིང། སློབ་དཔོན་གྱི་རྟིང་མནན་ལ་ནང་དུ་འོད་སྟེ་དཀྱིལ་འཁོར་གྱི་ཤར་སྒོའི་ཐད་དུ་རྡོར་དྲིལ་འཛིན་པས་

[169B]  རང་ཉིད་སྐད་ཅིག་གིས་ཧཱུཾ་མཛད་སྔོན་པོ་ཞལ་གཅིག་ཕྱག་གཉིས་ཀྱིས་ཧཱུཾ་མཛད་ཀྱི་ཕྱག་རྒྱ་འཆིང་ཞིང། གཡོན་བརྐྱང་གི་སྟབས་ཀྱིས་བཞུགས་
པ༑ རྡོ་རྗེ་ཤུགས་ཀྱིས་འཇུག་པས་དཀྱིལ་འཁོར་གྱི་ནང་དུ་ཐོགས་པ་མེད་པར་ཞུགས་པར་གྱུར། ཨོཾ་སུཾ་བྷ་ནི་སུཾ་བྷ་ཧཱུཾ།  ཞེས་པ་ནས།  གཱིདྱ་ར་ཛ་ཧཱུཾ་ཕཊ།  ཞེས་ཟློས་
ཤིང་སྐོར་བ་གསུམ་བྱའོ། །དེ་ནས་མེ་ཏོག་གི་འཕྲེང་བ་བཟུང་ལ་ཤར་སྒོའི་ཐད་ནས་འགྲེང་སྟེ།  ཨོཾ་མཆོག་ཏུ་བདེ་བའི་སེམས་ནི་རོལ་པར་ལྡན། སྒེག་པའི་ཕྱག་གིས་བཅོམ་ལྡན་
འདས་ལ་འཁྲིལ། ཛཿ་ཧཱུཾ་བཾ་ཧོཿ་ཧི་ཧི་ཧི་ཧི་ཧི། མགོན་པོ་སྙིམ་པའི་མེ་ཏོག་བཞེས་སུ་གསོལ། ། ཞེས་པ་སྐོར་དང་བཅས་པས་མེ་ཏོག་གི་འཕྲེང་བ་གཙོ་བོ་ལ་དབུལ། དེ་ནས་
གཡས་སྐོར་དུ་ནུབ་ཏུ་སོང་ནས་ཧཱུཾ་མཛད་ཀྱི་ཕྱག་རྒྱ་འཆིང་ཞིང་གཡོན་བརྐྱང་དུ་གནས་ཏེ་ཕྱག་རྒྱ་བགྲོལ་ནས།  ཨོཾ་བཛྲོད་གྷཱ་ཊ་ས་མ་ཡ་པྲ་བེ་ཤ་ཡ་ཧཱུཾ།  ཞེས་བརྗོད་ལ་ཤར་སྒོ་དབྱེ། དེ་བཞིན་དུ་བྱང་ནས་ལྷོ་
སྒོ་དང༑ ཤར་ན་སི་ནུབ་སྒོ་དང། ལྷོ་ནས་བྱང་སྒོ་བྱེ། དེ་ནས།  ས་མ་ཡ་པྲ་བེ་ཤ་ཡ་མི། ཞེས་མེ་ཏོག་གི་འཕྲེང་བ་ཕུལ་བ་སླར་གང་བྱེད་ཅིང་བླང་ལ་རང་གི་མགོལ་བཅིངས་ཏེ།  ཨོཾ་པྲ་ན་མ་མི་
སརྦ་ཏ་ཐཱ་ག་ཏན།  ཞེས་དཀྱིལ་འཁོར་ལ་ཕྱག་བྱས་ནས།  སེམས་ཅན་ཐམས་ཅད་ལ་དངོས་གྲུབ་ཐམས་ཅད་ཀྱི་བཀའ་དྲིན་སྩོལ་ཅིག་ །ཅེས་གསོལ་བ་གང་བ། དེ་ནས་ངག་
གིས་དབང་ཐོབ་པའི་བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་དུ་མོས་ནས། བླ་མའི་བྱ་བ་རྣམས་གཙོ་བོས་མཛད་ཅིང་སློབ་མའི་བྱ་བ་རྣམས་རང་གིས་བྱེད་པར་མོས་ཏེ་དབང་རྫོགས་པར་ལེན། དེ་ནས་སློབ་མ་འཇུག་པའི་དོན་དུ་

[170A]༄༅། །རྡོར་དྲིལ་འཛིན་པས།  ནམ་མཁའ་སྐྱེ་བ་མཚན་ལྡན་ཕྱིར། །ཐོག་མ་ཐ་མ་མེད་པའི་མཆོག་སེམས་དཔའ་རྡོ་རྗེ་ཆེ་དང་བཞིན། །མི་བསྐྱོད་
རྡོ་རྗེ་དེང་བདག་སྒྲུབ། །དངོས་གྲུབ་ཆེན་པོ་ཀུན་གྱི་མཆོག་དབང་ཕྱུག་ཆེན་པོ་ལྷག་པའི་ལྷ། །རྡོ་རྗེ་འཛིན་པ་ཀུན་གྱི་རྒྱལ། །མི་འགྱུར་མཆོག་ཏུ་བདག་
བསྒྲུབ་མཛོད། །ཉེས་པ་མི་མངའ་རྟག་པ་ཁྱོད། །འདོད་ཆགས་ཀུན་གྱི་རྗེས་ཆགས་པ། །བཅོམ་ལྡན་ཆགས་ཆེན་དགའ་བ་ཆེ། །དེ་ཉིད་དུ་
ནི་བདག་བསྒྲུབ་མཛོད། །ཤིན་དུ་རྣམ་དག་ཆོས་ཀྱི་མཆོག་གདོད་ནས་གྲོལ་བ་དེ་བཞིན་གཤེགས། །ཀུན་ཏུ་བཟང་པོ་ཀུན་བདག་ཉིད། །
བྱང་ཆུབ་སེམས་དྤའང་བདག་བསྒྲུབ་མཛོད། །དངོས་གྲུབ་ཆེན་པོ་ཀུན་གྱི་མཆོག་དབང་ཆེན་མཆོག་གི་ཕྱག་རྒྱ་ཡིས། །རྡོ་རྗེ་ཆེན་པོ་
གསལ་བ་ལས། །རྡོ་རྗེ་སྙེམས་བདག་བདག་བསྒྲུབ་མཛོད། །སེམས་ཅན་ཀུན་གྱི་ཡིད་ཁྱབ་པ། །སེམས་ཅན་ཀུན་གྱི་སྙིང་ལ་གནས། །སེམས་
ཅན་ཀུན་གྱི་ཡབ་ཀྱང་ཡིན། །དམ་ཚིག་མཆོག་གི་འདོད་པ་མཆོག་ །ཅེས་ལན་གཅིག་དང། འདི་མན་ཆད་ལན་གསུམ་བྱ་སྟེ།  ཤེས་རབ་ཐབས་དག་དཀྱིལ་འཁོར་
གྱི༑ ༑བདེན་པའི་བྱིན་བརླབས་གང་ཡིན་པ། །བདེན་པ་དེ་ཡིས་མགོན་བདག་ལ། །ཁྱོད་ཀྱིས་འདོད་པ་རབ་རྫོགས་མཛོད། །ཆོས་རྣམས་གཟུགས་

[170B] །གསལ་ཞིང་དག་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཡང་དག་འབྱུང། །དེ་ཉིད་དེ་བཞིན་ཉིད་
ངེས་འབྱུང། །བདེན་པ་དེ་ཡིས་དཀྱིལ་འཁོར་ནི། །གཟུགས་བརྙན་གསལ་བར་སློབ་མ་རྣམས། །ཀུན་གྱིས་དྲི་མེད་མཐོང་བར་ཤོག་ །ཅེས་བདེན་
སྟོབས་བརྗོད། དེ་ནས་དཀྱིལ་འཁོར་ཡོལ་བས་བཅད་ནས། སྔར་སྟ་གོན་བྱས་པའི་སློབ་མ་རྣམས་ཁྲུས་བྱ། ཕྱག་འཚལ། གྲལ་དུ་འཁོད་པ་ལ། རྨི་ལམ་དྲིལ། དེ་ཡང་དཀོན་མཆོག་གསུམ་གྱི་རྟེན་མཐོང་བ། རྟེན་ལ་
མཆོད་པ་བྱེད་པ། དམ་པའི་ཆོས་ཉན་པ། ཁྲི་བཟང་པོའི་ཁང་འདུག་པ། ཉི་ཟླ་ཤར་བ། རྒྱལ་པོར་དབང་བསྐུར་བ། འཁོར་རྣམ་བཞི་མཐོང་བ། དེ་དག་དང་ཆོས་ཀྱི་གཏམ་བྱེད་པ། ཟས་བཟང་པོ་རྙེད་པ། གཏེར་རྙེད་པ་
སྐྱེ་བོ་མང་པོས་འདུད་པ། རང་གི་བླ་མ་དང་ཕ་མ་དང་མཛད་བཤེས་དང་འཕྲད་པ། རྒྱན་གོས་བཟང་པོས་བརྒྱན་པ། ཁྲུས་བྱེད་པ། ནམ་མཁའ་ལ་འཕུར་པ། དར་འཔྱང་བ། དུད་འབུད་པ་སོགས་རྨིས་ན་བཟང། རི་དང་
ཤིང་ལས་ལྷུང་བ། ཕྱི་མ་དང་ཐལ་བུད་ལ་འཛེག་པ། རྒྱ་སྐྱེགས་ཀྱི་རི་ལ་འཛེག་པ། ཀར་བི་རའི་མེ་ཏོག་འཐུ་བ། སྤྲེའུ། བོང་བུ། ཕག་རྔ་མོང། མ་ཧེ། སྲོག་ཆགས་གདུགས་པ་ཅན་ལ་ཞོན་ནས་ལྷོ་ཕྱོགས་སུ་བལྟས་
ཏེ་ཕྱིར་མི་ལྡོག་པའི་བསམ་པས་འགྲོ་བ། བུད་མེད་ནག་མོ་ཁྲོས་པས་ལྟོ་བ་དྲལ་བ། བུད་མེད་ནག་མོལ་འདོད་པ་སྤྱོད་པ། རེ་ནག་གྱོན་པ། གཡངས་དང་གཅོང་རུང་དུ་ཞུགས་པ། ལྗོན་ཤིང་སྐམ་པོ་མཐོང་བ། ཁྱི་དང་ཁྭ་དང་
སྲིན་པོ་སོགས་ཀྱིས་ཟ་བ། མི་ནག་པོ་ལྕགས་ཀྱི་དབྱུག་པ་ཐོགས་པས་སྡིག་པ། དེས་འཁྲིད་པ། ལུས་ཏིལ་མང་གྱིས་བྱུག་ནས་འཕྲེང་བ་དམར་པོའི་ཐོད་བཅིངས་པ། ལུས་འདམ་རྫབ་ཏུ་བྱིང་བ། ཉི་ཟླ་ནུབ་པ་ཆུས་ཁྱེར་བ་

[171A]༄༅། །སོགས་རྨིས་ན་ཅུང་ཟད་ངན་པའི་ལྟས་ཡིན། འོན་ཀྱང་དེ་ཟློག་ཐབས་ལ་འཁྱིལ་བའི་སྔགས་ཀྱིས་སྲུང་བ་དང། བདག་མེད་པའི་དོན་བསམ་ནས་སྦྱངས་པ་དང། ཞི་བའི་སྦྱིན་སྲེག་བྱ་བས་
སྦྱང་བ་གསུམ་གསུངས་པ་ལས། འདིར་རྨི་ལམ་ནི་འཇིག་རྟེན་པས་ཀྱང་མི་བདེན་པའི་དཔེར་བྱེད་ཅིང་རྨི་ལམ་ལ་སོགས་པའི་ཆོས་ཐམས་ཅད་རང་བཞིན་གྱིས་མ་གྲུབ་པའི་བདེན་མེད་ཡིན་པས་བདག་གི་རྨི་ལམ་ཀྱང་
བདེན་པར་མེད་སྙམ་པ་དང་བླ་མ་དང་གཙོ་བོ་ཐ་མི་དད་པའི་ཐུགས་ཁ་ནས་ལས་ཀྱི་ལྷ་དཔག་ཏུ་མེད་པ་སྤྲོས་ཏེ། རྨི་ལམ་ངན་པ་རྨིས་པ་དང་དཀྱིལ་འཁོར་དུ་འཇུག་པ་ལ་བར་དུ་གཅོད་པ་ཐམས་ཅད་བསྐྲད་པའི་མོས་པ་
མཛོད་བྱས་ལ་ལས་བུམ་གྱི་ཆུས་བསང་ཞིང་ལས་སྔགས་བརྗོད། གཉིས་པ་ལ། དབང་བསྐུར་བའི་ཆོ་ག་དང། དམ་ཚིག་ཉམས་པ་གསོ་བའི་ཚུལ། དཀྱིལ་འཁོར་གྱི་འཇུག་གི་ཆོག་གསུམ། དང་པོ་ལ་
དཀྱིལ་འཁོར་ལ་གཞུག་པ། ཞུགས་པ་ལ་དབང་བསྐུར་བའི་ཚུལ། དབང་གི་མཐའ་རྟེན་གྱི་ཆོ་ག་དབང་རྣམས་ཀྱི་དོན་བཤད་པ། མཐའ་རྟེན་བྱེད་ཚུལ་དབང་གི་དེ་བྱེ་བསྡུ་དང་བཅས་པ་ལྔ། དང་པོ་ལ། དཀྱིལ་
འཁོར་དུ་འཇུག་པ་ཞུ་བའི་ཡོན་དུ་བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པ་ལ་མཎྚལ་འབུལ་དུ་གཞུག་དེ་ལྟར་སྟ་གོན་གྱི་རིམ་པ་སོང་ནས་དབང་བསྐུར་བའི་རིམ་པ་ལ་གསང་ཆེན་ཉན་པ་དང་བཤད་པ་དང་སྒོམ་པའི་ཉམས་སུ་
ལེན་པའི་སྣོད་དུ་རུང་བ་ནི་དབང་རྣམ་པར་དག་པ་ཐོབ་པ་ལ་རག་ལས་པས། དབང་ནི་སྔགས་ཀྱི་དངོས་གྲུབ་ཀྱི་རྩ་བ་ཡིན་ཏེ། དབང་མ་ཐོབ་པར་རྒྱུད་དོན་འཆད་པའི་སློབ་དཔོན་ལས་རྒྱུད་ཀྱི་བཤད་པ་མཉན་ཏེ་དོན་ཕྱིན་ཅི་མ་
ལོག་པར་ཤེས་ནས་ལམ་བསྒོམ་པ་ལ་ཅི་ཙམ་འབད་ཀྱང་དངོས་གྲུབ་ཁྱད་པར་ཅན་ཐོབ་མི་སྲིད་ལ་དེ་མ་ཐོབ་པའི་ཉེས་དམིགས་ཙམ་དུ་མ་ཟད་དངོས་གྲུབ་ཕྲ་མོ་ཐོབ་ཀྱང་དེ་ལ་རྒྱུད་འཆད་པའི་སློབ་དཔོན་དང་སློབ་མ་དེ་གཉིས་ཀ་

[171B] །དེ་ལྟར་ཡང་ཕྱག་ཆེན་ཐིག་ལེ་ལས། དང་པོར་རེ་ཤིག་གང་ཚེ་སློབ། ལན་གཅིག་དབང་རྣམས་ཀྱིས་ནི་བསྐུར། དེ་ཚེ་གསང་ཆེན་བཤད་པ་ཡི། །ངེས་པར་སྣོད་དུ་གྱུར་པའོ། །
དབང་མེད་ན་ནི་དངོས་གྲུབ་མེད། །གང་ཞིག་རྒྱུད་ལུང་ང་རྒྱལ་གྱིས། །དབང་བསྐུར་མེད་པར་འཆད་བྱེད་པ། །སློབ་དཔོན་སློབ་མ་ཤི་མ་ཐག་དངོས་གྲུབ་ཐོབ་ཀྱང་དམྱལ་བར་འགྲོ། །དེ་བས་འབར་བ་ཐམས་ཅད་
ཀྱིས། །བླ་མ་ལས་ནི་དབང་དོན་ཛྷུ། །ཞེས་ཚིག་བཅད་དང་པོས་དབང་བསྐུར་བ་ལེགས་པར་ཐོབ་ན་གསང་ཆེན་བཤད་པའི་སྣོད་དུད་དུ་འགྱུར་བ་དང། དེ་ནས་རྐང་བ་གཉིས་ཀྱིས་དབང་མ་ཐོབ་ན་དངོས་གྲུབ་ཁྱད་པར་
ཅན་ཐོབ་མི་སྲིད་པ་དང། དེ་ནས་ཚིགས་བཅད་གཅིག་གིས་སློབ་དཔོན་རྒྱུད་དོན་འཆད་ཤེས་པའི་ང་རྒྱལ་གྱིས་དབང་བསྐུར་མ་ཐོབ་པའི་སློབ་མ་ལ་རྒྱུད་འཆད་པར་བྱེད་པ་ནི་དེ་འདྲའི་སློབ་དཔོན་དང་སློབ་མ་གཉིས་ཀ་ཤི་མ་
ཐག་དམྱལ་བར་འགྲོ་ཞིང་དེས་རྒྱུད་དོན་སྒོམ་པ་ལ་བརྟེན་ནས་དངོས་གྲུབ་ཕྲ་མོ་ཐོབ་ཀྱང་དམྱལ་བར་འགྲོ་བའི་རྒྱུད་བྱེད་པ་དང། དེ་ནས་རྐང་བ་གཉིས་ཀྱིས། དེ་ལྟ་བས་ན་འབད་པའི་སྒོ་ནས་བླ་མ་ལས་དབང་ཐོབ་དགོས་པར་གསུངས་
པས་སོ༑ ༑ རྒྱུད་རྡོར་འཕྲེང་ལས་ཀྱང། དབང་བསྐུར་བ་ནི་གཙོ་བོ་སྟེ། །དངོས་གྲུབ་ཐམས་ཅད་རྟག་ཏུ་གནས། །ང་ཡིས་ཇི་བཞིན་དོན་བཤད་ཀྱི། །དེ་ཕྱིར་ཐོག་མར་ཡང་དག་ཉོན། །ཐོག་མར་སློབ་མ་གང་གི་ཚེ། །བློ་
ལྡན་ཡང་དག་དབང་བསྐུར་ན། །རྫོགས་པའི་རིམ་པའི་རྣལ་འབྱོར་ལ། །དེ་ཡི་ཚེ་ན་ །ཡང་དག་དབང་བསྐུར་གྱིས་དབེན་ན། །གྲུབ་པོས་རྒྱུད་ཀྱི་དོན་ཤེས་ཀྱང། སློབ་དཔོན་སློབ་མ་མཚུངས་པར་ནི། །མི་བཟད་
དམྱལ་བ་ཆེན་པོར་འགྲོ། །ཞེས་ཚིགས་བཅད་དང་པོས་སྔགས་ཀྱི་ལམ་སྒོམ་པ་ལ་དབང་ཐོབ་དགོས་ཤིང། དབང་ཐོབ་ནས་ལམ་སྒོམ་ན་དངོས་གྲུབ་ཐམས་ཅད་འགྲུབ་པ་དང། གཉིས་པས་ལྷག་པར་དབང་གོང་མ་གསུམ་ཐོབ་ན་རྫོགས་རིམ་
[172A]༄༅། ། ཉན་པ་དང་སྒོམ་པའི་སྣོད་དུ་འགྱུར་བ་དང། ཚིགས་བཅུད་གསུམ་པས་དབང་མ་ཐོབ་པར་རྒྱུད་ཉན་ན་རྒྱུད་ཀྱི་དོན་ཤེས་སུ་ཟིན་ཀྱང་སློབ་དཔོན་དང་སློབ་མ་གཉིས་ཀ་དམྱལ་བ་ཆེན་པོར་འགྲོ་ཞེས་བཤད། ཡང་
དེ་ཉིད་ལས། དུག་ནི་སྔགས་ཀྱིས་འཇོམས་པ་བཞིན། སྔགས་ཀྱི་དག་བྱེད་བཅུད་ལེན་བྱེད། དེ་བཞིན་སློབ་མ་དབང་སོགས་ཀྱིས། མ་དག་པ་ནི་དག་པར་འགྱུར། ཞེས་དུག་གི་ནུས་པ་སྲོག་གཅོད་པ་དང་ནད་སྐྱེད་པ་ནི་སྔགས་
ཀྱིས་འཇོམས་པར་བྱེད་པ་ཡིན། སྔགས་ཀྱི་ནུས་པས་དུག་གིས་སྲོག་དང་བྲལ་བ་དང་ནད་སྐྱེད་པ་རྣམས་དག་པར་བྱེད་ལ། དེ་ལྟར་དག་པར་བྱས་པའི་དུག་དེ་ནད་མེད་པ་དང་ཚེ་རིང་བ་ལ་སོགས་པའི་བཅུད་ལེན་བྱེད་ཅིང། དེ་ལྟར་བྱས་པའི་
དུག་ཚེ་རིང་བ་དང་ནད་གསོ་བའི་སྨན་དུ་འགྱུར་བ་དེ་བཞིན་དུ། སློབ་མ་ཐ་མལ་པ་ལ་ཡང་དབང་བསྐུར་བ་སོགས་ཀྱིས་ཉོན་མོངས་པ་མ་དག་པ་ནི་དག་པར་འགྱུར་ཞིང་རིམ་གྱིས་སངས་རྒྱས་སུ་འགྱུར་རོ་ཞེས་གསུངས། སངས་རྒྱས་ཐོད་
པའི་རྒྱུད་ལས་ཀྱང། །དཔེར་ན་བུ་ཚེ་མེད་པའི་ཁྱིམ། །ཤི་བ་ཙམ་གྱིས་སྟོད་བ་ཉིད། །དེ་བཞིན་དབང་དང་བྲལ་ན་ནི། །ཡེ་ཤེས་ཀུན་གྱིས་སྟོང་པ་ཉིད། །དཔེར་ན་པི་ཝང་སྦྱོར་ཀུན་ཚོགས། །རྒྱུད་དང་བྲལ་ན་རྡུང་མི་རུང་
དེ་བཞིན་དབང་དང་བྲལ་ན་ནི། །སྔགས་དང་བསམ་གཏན་འགྲུབ་མི་འགྱུར། །རྨོངས་པ་གང་ཞིག་དབང་མེད་པར། །བདག་ནི་དབང་བསྐུར་ཞེས་སྨྲས་པ། །ཇི་སྲིད་སངས་རྒྱས་བཞུགས་ཀྱི་བར། །སློབ་མར་བཅས་ཏེ་
དམྱལ་བར་འགྲོ། །ཞེས་བླ་མེད་ཀྱི་རིམ་པ་གཉིས་སྒོམ་པ་ལ་དབང་བསྐུར་བ་ཐམས་ཅད་ཐོབ་དགོས་པར་གསུངས་ཤིང། །ཁྱད་པར་དུ་ཚིགས་བཅད་དང་པོས་གསང་དབང་མཐོབ་ན། གསང་དབང་གི་ལམ་སྒོམ་མི་རུང་བ་དང་
གཉིས་པས་ཤེར་དབང་མ་ཐོབ་ན་ཤེར་དབང་གི་ལམ་སྒོམ་མི་རུང་བ་དང། བཞི་བས་དབང་བཞི་བ་མ་ཐོབ་ན་དབང་བཞི་བའི་ལམ་སྒོམ་མི་རུང་བ་དང། དབང་བཞི་པ་རང་གིས་མ་ཐོབ་པར་ཐོབ་པོ་ཞེས་རྫུན་བྱས་ནས་གཞན་ལ་

[172B] རིམ་གཉིས་ཀྱི་ལམ་སྒོམ་པ་དང། གཞན་
ལ་འཆད་པར་འདོད་ན་དབང་བཞི་ཡོངས་སུ་རྫོགས་པ་ཐོབ་པའི་ཕྱིར་དུ་འབད་དགོས་སོ། །དབང་གི་རིམ་པ་ཡང་དང་པོར་དཀྱིལ་འཁོར་དུ་འཇུག་པའི་སྐོར་སོང་ནས་དེ་ནས་དབང་བསྐུར་བ་དང་མཉན་པར་བྱ་དགོས་ཏེ། སློབ་དཔོན་
རྡོ་རྗེ་དྲིལ་བུ་པས། །དབང་བསྐུར་དཀྱིལ་འཁོར་སྔོན་འགྲོ་བར། རྡོ་རྗེ་འཆང་གིས་གསུངས་པ་སྟེ། ཞེས་གསུངས་ཤིང་སངས་རྒྱས་མཉམས་སྦྱོར་ལས། དཀྱིལ་འཁོར་དུ་ནི་མ་ཞུགས་ཤིང། །དམ་ཚིག་རྣམས་
ནི་སྤངས་པ་དང། །གསང་བའི་དེ་ཉིད་མི་ཤེས་པས། །གྲུབ་ཀྱང་ཅི་ཡང་མི་འགྲུབ་པོ། །ཞེས་དང་གུར་ལས་ཀྱང། །དཀྱིལ་འཁོར་དུ་ནི་མ་ཞུགས་དང། །དབང་བསྐུར་མེད་པའི་རྣལ་འབྱོར་པ། །གང་གིས་རབ་
གནས་མ་མཐོང་ཞིང། །གང་ཞིག་སྦྱིན་སྲེག་མ་བྱས་ན། །འཇིག་རྟེན་འདི་དང་གཞན་དུ་ཡང། །དེ་ལ་དངོས་གྲུབ་མཆོག་ཉིད་མེད། །ཅེས་དཀྱིལ་འཁོར་དུ་མ་ཞུགས་པས་ལམ་སྒོམ་པ་སོགས་ཀྱིས་དངོས་གྲུབ་བསྒྲུབ་
ཀྱང་དངོས་གྲུབ་ཁྱད་པར་ཅན་ཅི་ཡང་མི་འགྲུབ་པར་གསུངས་པས་སོ། །དབང་བསྐུར་བ་ལའང་སྔོན་ལ་འོག་མའི་དབང་མ་བསྐུར་བར་གོང་མ་གོང་མའི་དབང་བསྐུར་པ་ནི་གཏན་དུ་མི་རུང་བས་བླ་མེད་ཀྱི་དབང་གང་ཡང་མ་ཐོབ་པའི་
ལས་དང་པོ་བ་ལ་དབང་འོག་མ་བུམ་པའི་དབང་རྣམས་དང་དམ་ཚིག་དང་སྡོམ་པ་འཛིན་པའི་སྐོར་རྣམས་ཀྱང་དོར་ནས་དབང་གོང་མ་གསང་དབང་དང་ཤེར་དབང་སོགས་སྐུར་ཏེ་རྫོགས་རིམ་གྱི་ལམ་སྟོན་པ་ནི། རང་གཞན་གཉིས་ཀ་ལ་
ཕུང་ཁྲོལ་ཆེན་པོ་སྐྱེད་པ་ཡིན་པས། དེ་ལྟ་བུ་གཏན་ནས་མི་བྱ། རྗེ་བཙུན་རྩེ་མོའི་གསུང་ནས། དབང་བསྐུར་བྱས་ཀྱང་ཡིད་བརྟན་དུ་མི་བཏུབ་པ་ཅི་ཡིན་གཏོལ་མེད་པ་བླུན་པོ་སླུ་བ་དང་འདྲ་བར་སྣང་བ་དང། ཡང་བྱིན་བརླབས་

[173A]༄༅། །ཕྲ་མོས་དབང་བསྐུར་གྱི་གོ་བཅད་ནས་ཟབ་མོ་སྟོན་པའི་རྡོ་རྗེ་ཐེག་པའི་གཟུགས་བརྙན་སྤངས་བར་བྱའོ། །ཞེས་གསུངས་པ་ལྟར། དབང་བསྐུར་བྱས་ཀྱང་དབང་གི་ངོ་བོ་མ་ཚང་བ་དང་གོ་རིམ་
འགང་ཅན་རྣམས་འཁྲུག་པ་དང་དབང་བརྡ་ཅི་ཡང་མི་འབྱོར་བ་ལྟ་བུ་ཡིད་བརྟན་མི་བཏུབ་པ་དང་རྗེས་གནང་དང་བྱིན་བརླབས་ཆད་ཆུང་གིས་དབང་བསྐུར་གྱི་གོ་བཅད་ནས་རྫོགས་རིམ་གྱི་ལམ་ཟབ་མོ་སྟོན་པ་སོགས་གཏན་ནས་མི་རུང་ཞིང་
རྒྱུད་སྡེ་ནས་བཤད་པའི་དཀྱིལ་འཁོར་མཚན་ཉིད་དང་ལྡན་པར་དབང་གི་ངོ་བོ་ཚང་ཞིང་གོ་རིམ་འགང་ཅན་རྣམས་མ་འཁྲུགས་པར་ཚེག་ཚང་བས་དབང་བསྐུར་ན་སྐྱེད་རྫོགས་གྱི་གདམ་པའི་སྣོད་རུང་དུ་འགྱུར་བ་ཡིན་པས། སློབ་དཔོན་
དང་སློབ་མ་གཉིས་ཀས་དབང་རྣམ་པར་དག་པ་སྐུར་བ་དང་ཉན་པ་རྡོ་རྗེ་ཐེག་པའི་རྨ་ངས་འཇུག་པ་འདི་ལ་འབད་པར་བྱ་དགོས་སོ། །ཞེས་རྣམས་པ་ཇི་ལྟར་འཚམས་པ་བཤད་ནས། ཇི་སྐད་དུ་བླ་མ་ལྔ་བཅུ་པ་ལས་
མདུན་དུ་དུལ་བར་འདུག་པ་དང། །གོས་སོགས་ཚུལ་ནི་བསྡམས་པ་དང། །པུས་བཙུག་ཐལ་མོ་སྦྱར་ནས་ནི། །ཉན་སོགས་འདོད་པས་གསོལ་གསུམ་གདབ། །ཞེས་རང་གི་བླ་མའི་མདུན་དུ་ཞི་ཞིང་དུལ་བའི་
བསམ་པ་དང་ལྡན་པར་འདུག་པ་དང། བླ་གོས་ཕྲག་པ་གཅིག་ཏུ་གཟར་བ་ལ་སོགས་གོས་ལེགས་པར་བགོས་ཤིང་ཚུལ་དང་མཐུན་པའི་སྤྱོད་ལམ་གྱིས་དབང་པོའི་སྒོ་རྣམས་ནི་ལེགས་པར་བསྡམ་པ་དང། དད་ཅིང་གུས་
པའི་སྒོ་ནས་བུས་མོའི་ལྷང་ང་ས་ལ་བཙུག་ཤིང་ཐལ་མོ་སྦྱར་ཏེ། དབང་བསྐུར་བ། རྒྱུད་བཤད་པ། མན་ངག་ཉན་པ་སོགས་ཀྱི་སྐབས་སུ་ཐོག་མར་གསོལ་བ་ལན་གསུམ་དུ་འདེབས་དགོས་པར་གསུངས་པ་ལྟར་
གསོལ་བ་འདེབས་པ་འདིའི་རྗེས་ཟློས་མཛོད། ཅེས་བརྡ་སྤྲད་ལ། སྐྱེ་རྒ་འཆི་བ་ན་ཀྲ་ཡི། ཞེས་སོགས་ཀྱིས་གསོལ་བ་ལན་གསུམ་དུ་འདེབས་སུ་གཞུག་དེ་ནས་དཀྱིལ་འཁོར་དུ་གཞུག་པ་ལ་གདོང་གཡོགས་དང་བཅས་

[173B] དཀྱིལ་འཁོར་མཐོང་བའི་བདག་ཉིད་ཅན་དུ་གཞུག་པ་གཉིས། དང་པོ་ལ་ཡོལ་བའི་ཕྱི་རོལ་ཏུ་གཞུག་པ་དང་ནང་དུ་གཞུག་པ་གཉིས་ལས། དང་པོ་ནི། སྔོན་དུ་ཆས་སུ་གཞུག་པ་ལ།  སློབ་མ་རྣམས་སྐད་
ཅིག་གིས་དཀྱིལ་འཁོར་གྱི་གཙོ་བོ་ཞལ་གཅིག་ཕྱག་གཉིས་པའི་རྣམ་པ་ཅན་དུ་གྱུར།  ལས་སྔགས་བཟླས་པའི་གོས་དམར་པོ་འམ་གཞན་གང་ཡང་རུང་བ།  ཨོཾ་སརྦ་ཏ་ཐཱ་ག་ཏ་ཨ་ནུ་ཏྟ་ར་
བོ་དཧི་ཨ་ལཾ་ཀཱར་ཝ་སྟ་པཱུ་ཛ་མེ་ག་ས་མུ་ཏྲ་སྥ་ར་ཎ་ས་མ་ཡེ་ཧཱུཾ།  དོན་ནི་དེ་བཞིན་གཤེགས་པ་ཐམས་ཅད་ཀྱི་བླ་ན་མེད་པའི་བྱང་ཆུབ་ཀྱི་རྒྱན་གོས་ཀྱི་མཆོད་པའི་སྤྲིན་གྱི་རྒྱ་མཚོ་འཕྲོ་བའི་དམ་ཚིག་ཅེས་པས་སྨད་
གཡོག་དང།  ཨོཾ་བཛྲ་ར་ཀྵ་ཧཾ།  དོན་ནི་རྡོ་རྗེ་སྲུང་བ་ཞེས་པས་སྟོད་གཡོག་དང།  ཨོཾ་བཛྲ་ཨུ་ཥྞི་ཤཱ་ཧཱུཾ་ཕཊ།  དོན་ནི་རྡོ་རྗེ་གཙུག་ཏོར་ཞེས་པས་གཙུག་ཏོར་རྣམས་བསྐོན། དེ་ནས་གོས་དར་རམ་རས་དམར་པོ་འམ། སེར་
བོའི་གདོང་གཡོག་ལ་ལས་སྔགས་བཟླས་ཏེ།  ཨོཾ་ཙཀྵུ་བན་དྷཾ་བར་མ་ན་ཡ་ཧཱུཾ།  དོན་ནི་ཡིད་མཆོག་ཏུ་བྱ་བའི་ཆེད་དུ་མིག་འཆིང། ཞེས་པས་འོག་ཏུ་མེ་ཏོག་དོར་ནས་སློབ་དཔོན་གྱིས་གདོང་གཡོག་མ་བསལ་གྱི་བར་དུ་དཀྱིལ་འཁོར་
རྫོགས་པར་མཐོང་དུ་མི་རུང་བས་གདོང་གཡོག་བཅིངས། ཨཱ་སྣང་མཐའ། ཁཾ་དོན་གྲུབ་ཀྱི་ས་བོན་དང། བའི་རྣམ་སྣང། ར་རིན་འབྱུང་གི་མིང་ཡིག་དང་པོ། །ཧཱུཾ་མི་བསྐྱོད་པའི་ས་བོན་ཡིན་པས། ངོ་བོ་རིགས་སྔའི་ངོ་བོ་ལ་རྣམ་པ་ཁ་དོག་སྣ་
ལྔའི་མེ་ཏོག་གི་འཕྲེང་བ་རེ་གཏད་བྱུང་སྙམ་བ་མཛོད་བྱས་ལ།  ཨཱ་ཁཾ་བའི་ར་ཧཱུཾ།  ཞེས་བརྗོད་ལ་མེ་ཏོག་གཏད། དེ་ནས་སློབ་མ་བྱིན་གྱིས་རློབ་པ་ལ་བར་དུ་གཅོད་བྱེད་ཐམས་ཅད་བསྐྲད་པའི་ཕྱིར། ལས་བུམ་གྱི་ཆུས་བསང་ཞིང་ལས་
སྔགས་བརྗོད་དེ་བགེགས་བསྐྲད་དེ།  སློབ་མའི་སྙིང་ཀར་རྡོ་རྗེ་ལ་གནས་པའི་ཉི་མའི་སྟེང་དུ་ཧཱུཾ་ནག་པོ། །མགྲིན་པར་པདྨ་ལ་གནས་པའི་ཉི་མའི་སྟེང་དུ་ཨཱ་དམར་པོ། །སྤྱི་བོར་

[174A]༄༅། །འཁོར་ལོ་ལ་གནས་པའི་ཟླ་བའི་སྟེང་དུ་ཨོཾ་དཀར་པོ། །ཡི་གེ་གསུམ་གྱི་འོད་ཟེར་གྱིས་ལུས་འོད་གསལ་བར་བྱས་པར་གྱུར། ཧཱུཾ་ ཞེས་བརྗོད་ནས་
དཀྱིལ་འཁོར་གྱི་ཤར་སྒོར་བཞག་པར་བསམ། དེ་ནས་སློབ་དཔོན་གྱིས།  ཀྱཻ་བུ་ཁྱོད་སུ་ཡིན་ཅི་ལ་དགའ།  ཞེས་གང་གི་རིགས་ཡིན་པ་དང། གང་ལ་མོས་པ་འདྲི།  སྐལ་བཟང་བདག་ནི་བདེ་ཆེན་ལ་
 ཞེས་ལན་བཏབ་པ་ལས། སྐལ་བཟང་ནི་རྒྱལ་བའི་སྲས་ལ་བྱེད་པ་ཡིན་པས། ཐེག་པ་ཆེན་པོའི་རིགས་ཅན་དང། བདེ་ཆེན་ནི་གསང་སྔགས་ཀྱི་ཐེག་པ་ལ་བྱེད་པ་ཡིན་པས། དཀྱིལ་འཁོར་དུ་གཞུག་ཏུ་རུང་བ་ཤེས་པ་ཡིན། སྤྱིད་རྒྱ་གར་ཀྱི་
པཎ་གྲུབ་ཀྱི་གཞུང་ལས། སྟ་གོན་དང་དངོས་གཞི་གཉིས་ཀའི་སྐབས་སུ་ཐུན་མོང་དང་ཐུན་མོང་མ་ཡིན་པའི་སྡོམ་པ་གཉིས་འཛིན་པ་དང། སྟ་གོན་ཀྱི་སྐབས་སུ་འཛིན་ལ་དངོས་གཞིའི་སྐབས་སུ་མི་འཛིན་པ་དང། སྟ་གོན་གྱི་སྐབས་སུ་མི་
འཛིན་པར་དངོས་གཞིའི་སྐབས་སུ་འཛིན་པའི་ཚུལ་གསུམ་གསུངས་ཤིང། འཕྲེང་བ་ལས། སྟ་གོན་གྱི་སྐབས་སུ་འཛིན་པ་མ་གཏོགས། དངོས་གཞིའི་སྐབས་འདིར་སྡོམ་པ་གཉིས་འཛིན་པར་མ་གསུངས་པས་སྡོམ་པ་གཉིས་འབོག་
བཟུང་སྐབས་འདིར་མ་བྱས་ཀྱང་ཆོག་ཅིང། བྱས་ཀྱང་ཕུན་སུམ་ཚོགས་པའི་ཡན་ལག་ཏུ་འགྱུར་བས་བྱེད་པར་སྤྲོ་ན། སྟ་གོན་གྱི་སྐབས་ལྟར་བྱ། དེ་ནས་ཐམས་ཅད་རྣལ་འབྱོར་གྱི་སེམས་བསྐྱེད་པ་ལ།  སེམས་ཅན་
ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱའོ་སྙམ་པའི་སྨོན་པའི་སེམས་ཀུན་རྫོབ་པ་དེ་ཉིད་རང་གི་སྙིང་ཁར་ཟླ་བའི་དཀྱིལ་འཁོར་ཡོངས་སུ་རྫོགས་པའི་རྣམ་པ་ཅན་དུ་གྱུར་
ཆོས་ཐམས་ཅད་རང་བཞིན་མེད་པའི་སྟོང་པ་ཉིད་དང་རང་གི་སེམས་རོ་གཅིག་ཏུ་གྱུར་པའི་དོན་དམ་བའི་བྱང་ཆུབ་ཀྱི་སེམས་རྡོ་རྗེ་དཀར་པོ་རྩེ་ལྔ་པའི་རྣམ་པ་ཅན་དུ་གྱུར་

[174B] ཞེས་བརྗོད་ཅིང་བརྡ་ལེགས་པར་སྤྲད་ལ། སྔགས་དོན།  ཐམས་ཅད་རྣལ་འབྱོར་གྱི་སེམས་སྐྱེད་པར་བགྱིའོ། ། ཞེས་པ་ཡིན་པས་དོན་དེ་ཡིད་ལ་དྲན་པས།  ཨོཾ་སརྦ་ཡོ་ག་ཅི་ཏྟཾ་ཨུད་པ་ཏ་ཡཱ་
མི༑  ཞེས་བའི་དོན་དུ་གཞུག་ཐམས་ཅད་རྣལ་འབྱོར་གྱི་སེམས་ཞེས་བའི་དོན་ནི། ཀུན་རྫོབ་བྱང་ཆུབ་ཀྱི་སེམས་དེ་སེམས་ཅན་ཐམས་ཅད་ཀྱི་དོན་སེམས་པ་དང། དོན་དམ་བྱང་ཆུབ་ཀྱི་སེམས་དེ། ཆོས་ཐམས་ཅད་
རང་བཞིན་མེད་པར་སེམས་པ་ཡིན་ལ། དེ་གཉིས་ཀ་ཟུང་འབྲེལ་དུ་སྒོམ་པར་བྱེད་པས་ཐམས་ཅད་རྣལ་འབྱོར་གྱི་སེམས་ཞེས་བརྗོད་པ་ཡིན། དེ་ནས་སྙིང་ཀར་རྡོ་རྗེ་མེ་ཏོག་དང་བཅས་པས་རེག་ལ།  ཨོཾ་སུ་ར་ཏེ་ས་མ་
ཡ་སྟྭཾ་ཧོཿ་སི་དྱ་བཛྲ་ཡ་ཐཱ་སུ་ཁཾ།  ཞེས་པ་བརྗོད་དེ་ཐམས་ཅད་རྣལ་འབྱོར་གྱི་སེམས་བསྐྱེད་པ་དེ་བརྟན་པར་བྱ། སྔགས་དོན་ནི། ཤིན་ཏུ་དག་པའི་དམ་ཚིག་དང་ལྡན་པ་ཁྱོད་ཀྱིས་ཇི་ལྟར་བདེ་བའི་རྡོ་རྗེ་སྟེ་སངས་
རྒྱས་སྒྲུབ་པར་བྱའོ། །ཞེས་པའོ། །དེ་ནས་གསང་བར་གདམ་པ་ལ།  དེང་ཁྱོད་དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རློབས་པར་འགྱུར་གྱིས་ཁྱོད་ཀྱིས་ཀྱང་དེ་བཞིན་
གཤེགས་པ་ཐམས་ཅད་ཀྱི་མཆོག་ཏུ་གསང་བའི་དཀྱིལ་འཁོར་འདི་དཀྱིལ་འཁོར་དུ་མ་ཞུགས་པ་རྣམས་ལ་སྨྲ་བར་མི་བྱ་ཞིང་མ་དད་པ་རྣམས་ལ་ཡང་མ་ཡིན་ནོ། །
 ཞེས་བརྗོད་ཅིང། འོག་ནས་འབྱུང་བའི་ཆོག་བྱས་པ་རྣམས་དཀྱིལ་འཁོར་དུ་མ་ཞུགས་པ་དང། ཞུགས་ཀྱང་སྔགས་ལ་མི་དད་པ་རྣམས་ལ་མི་བསྟན་པར་བརྡ་སྤྲད་ལ། གསང་བར་གདམས། གཉིས་པ་ཡོལ་བའི་ནང་དུ་གཞུག་པ་ལ་གསུམ་
ནང་དུ་གཞུག་ཅིང་བསྐོར་ནས་ཕྱག་བྱ་བ་དང། དམ་ལ་གཞག་པ་དང། ཡེ་ཤེས་ཕབ་ནས་བདེན་པ་བརྗོད་པའོ། །དང་པོ་ནི།  ཨོཾ་ཡ་མནྟ་ཀྲིད་ཧཱུཾ།  ཞེས་བརྗོད་ཅིང་ཁྲིད་ལ།  ཨཱ་ཁཾ་བའི་ར་ཧཱུཾ།  ཞེས་བརྗོད་པས་

[175A]༄༅། ། ཡོལ་བའི་ནང་དུ་བཅུག་སྔགས་དང་པོ་དེ་ནི་འདུས་པ་གཉིས་ཀྱི་ཤར་གྱི་སྒོ་སྐྱོད་གི་སྔགས་ཡིན་ལ། དོན་ནི་གཤིན་རྗེ་མཐར་བྱེད་ཅེས་པའོ། །དེས་དངོས་སུ་ཡོལ་བའི་ནང་དུ་བཅུག་ཀྱང་
སྒོམ་དོན་ལ། དཀྱིལ་འཁོར་གྱི་ནང་དུ་ཞུགས་པའི་མོས་པ་བྱ་དགོས་པ་དང། དབང་བསྐུར་བ་ལ་དཀྱིལ་འཁོར་པའི་ལྷ་རྣམས་ཀྱི་གསང་བའི་གཏམ་ཁྱད་པར་ཅན་བཤད་དགོས་ལ། དེ་ལ་ལྷ་དེ་དག་དང་སྐལ་བ་མཉམ་པ་ཅི་དགོས་ཤིང་
འདིར་དཀྱིལ་འཁོར་གྱི་ནང་དུ་ཞུགས་པས་ལྷ་རྣམས་དང། ཕྱི་རྟེན་གྱི་དཀྱིལ་འཁོར་ལ་ལོངས་སྤྱོད་པའི་སྐལ་བ་མཉམ་པར་བྱས་པས་ན་ཕྱིའི་སྐལ་མཉམ་དུ་སོང་བ་ཡིན་ཅིང་དཀྱིལ་འཁོར་དུ་འཇུག་པའི་ཐོག་མ་ཡང་འདི་ནས་ཡིན་ཚུལ་
གྱི་བརྡ་སྤྲད་ལ་གོ་བར་བྱ། དེ་ནས།  མ་ཧཱ་ར་ཏ་སུ་ཏྲི་ཊ་སུ་ཏོ་ཥོ་སུ་སུ་ཁོ་བཛྲ་ས་ཏྭ་ཨཱ་དྱ་སིད་དྷྱ་མཱཾ།  ཞེས་པའི་སྔགས་འདི་སློབ་མས་འདོན་བཞིན་པར་སྐོར་བ་བྱེད་པར་མོས་སུ་གཞུག་སྔགས་དེའི་
དོན་ནི་དགའ་བ་ཆེན་པོ་ཤིན་དུ་བརྟན།  །ཤིན་དུ་དགྱེས་དང་ཤིན་དུ་བདེ། །རྡོ་རྗེ་སེམས་དཔའ་དེ་རིང་ནི། །གྲུབ་པར་མཛོད་ཅིག་བདག་ལའོ། ། ཞེས་པའོ། །དེ་ནས་ཕྱག་བྱ་བ་ལ་
ཤར་སྒོར་གཙོ་བོ་ལ་རྡོ་རྗེ་ཐལ་མོ་བརྐྱངས་ཏེ་ལུས་ཐམས་ཅད་ལ་ཕབ་པའི་ཕྱག་བྱེད་ཅིང། སྔགས་དོན་ནི། དེ་བཞིན་གཤེགས་པ་ཐམས་ཅད་ལ་མཆོད་པ་དང་བསྙེན་བཀུར་བའི་ཕྱིར་བདག་འབུལ་བས། དེ་བཞིན་གཤེགས་པ་
ཐམས་ཅད་ཀྱི་ངོ་བོ་རྡོ་རྗེ་སེམས་དཔས་བདག་ལ་བྱིན་གྱིས་བརླབས་དུ་གསོལ། ཞེས་པ་དྲན་པའི་སྒོ་ནས།  ཨོཾ་སརྦ་ཏ་ཐཱ་ག་ཏ་པཱུ་ཛ་ཨུ་པ་སྠ་ན་ཡ་ཨདྨ་ནཾ་ནི་རྱ་ཏ་ཡ་མི། སརྦ་ཏ་ཐཱ་ག་ཏ་བཛྲ་སཏ་
ཨདྷི་ཏི་ཥྛཾ་མཾ།  ཞེས་བརྗོད་དུ་གཞུག་སླར་ཡང་ཤར་གྱི་རྣམ་སྣང་ལ་ཕྱག་སྔ་མ་ལྟར་བྱེད་ཅིང། སྔགས་དོན། དེ་བཞིན་གཤེགས་པ་ཐམས་ཅད་ལ་མཆོད་ཅིང་བསྙེན་བཀུར་བའི་ཕྱིར་བདག་འབུལ་བས། དེ་བཞིན་

[175B] ཞེས་པའི་དོན་དྲན་པའི་སྒེ་ནས།  ཨོཾ་སརྦ་བུདྷ་པཱུ་ཛ་ཨུ་པ་སྦཱ་ན་ཡ་ཨངྨ་ནཾ་ནི་རྱ་ཏ་ཡ་མའི། སརྦ་ཏ་ཐཱ་ག་ཏ་
བཛྲ་བཻ་རོ་ཙ་ན་ཨ་དཧི་ཏི་ཥྛ་མཾ།  ཞེས་བརྗོད་དེ་གསོལ་བཏབ་པས། དེ་བཞིན་གཤེགས་པ་ཐམས་ཅད་ལ་མཆོད་པ་དང་བསྙེན་བཀུར་བའི་ནུས་པ་ཅན་དུ་བྱིན་གྱིས་བརླབ་པའི་མོས་པ་བྱེད་དུ་གཞུག་དེ་ནས་ལྷོ་སྒོར་རྡོ་རྗེ་ཐལ་མོ་སྙིང་
ཁར་སྦྱར་ཏེ། དབྲལ་བ་ས་ལ་རེག་པའི་ཕྱག་དང། སྔགས་དོན་ནི། དེ་བཞིན་གཤེགས་པ་ཐམས་ཅད་ལ་མཆོད་ཅིང་དབང་བསྐུར་བའི་ཕྱིར་བདག་འབུལ་བས་དེ་བཞིན་གཤེགས་པ་ཐམས་ཅད་ཀྱི་ངོ་བོ་རྡོ་རྗེ་རིན་ཆེན་གྱིས་བདག་ལ་དབང་བསྐུར་དུ་
གསོལ༑ ཞེས་པ་དྲན་པའི་སྒོ་ནས།  ཨོཾ་སརྦ་ཏ་ཐཱ་ག་ཏ་པཱུ་ཛ་ཨ་བཧི་ཥེ་ཀ་ཡ་ཨདྨ་ནཾ་ནཱི་རྱ་ཏ་ཡཱ་མི། སརྦ་ཏ་ཐཱ་ག་ཏ་བཛྲ་རདྣ་ཨ་བཧི་ཥི་ཉྩ་མཾ།  ཞེས་བརྗོད་དེ་གསོལ་བ་བཏབ་པས། རིན་ཆེན་འབྱུང་ལྡན་
གྱིས་དེ་བཞིན་གཤེགས་པ་ཐམས་ཅད་ལ་མཆོད་ཅིང་དབང་བསྐུར་བའི་ནུས་པ་ཅན་དུ་བྱིན་གྱིས་བརླབ་པའི་མོས་པ་བྱེད་དུ་གཞུག་ནུབ་སྒོར་རྡོ་རྗེ་ཐལ་མོ་སྤྱི་བོར་སྦྱར་ཏེ་ཁ་ས་ལ་རེག་པའི་ཕྱག་དང། སྔགས་དོན། དེ་བཞིན་གཤེགས་
པ་ཐམས་ཅད་ལ་མཆོད་པ་རབ་ཏུ་བསྒོར་བའི་ཕྱིར་བདག་འབུལ་བས་དེ་བཞིན་གཤེགས་པ་ཐམས་ཅད་ཀྱིས་བདག་ལ་རྡོ་རྗེ་ཆོས་རབ་ཏུ་བསྐོར་དུ་གསོལ། ཞེས་པ་དྲན་པའི་སྒོ་ནས།  ཨོཾ་སརྦ་ཏ་ཐཱ་ག་ཏ་པཱུ་ཛ་པྲ་ཝ་རྟ་ནཱ་ཡ་ཨཏྨ་
ནཾ་ནཱི་རྱ་ཏ་ཡ་མའི། སརྦ་ཏ་ཐཱ་ག་ཏ་བཛྲ་དྷ་རྨ་པྲ་ཝ་རྟ་ཡ་མཱཾ།  ཞེས་བརྗོད་དེ་གསོལ་བ་བཏབ་པས། འོད་དཔག་མེད་ཀྱིས་ཆོས་འཁོར་བསྐོར་བའི་ནུས་པ་ཅན་དུ་བྱིན་གྱིས་བརླབ་པར་མོས་སུ་གཞུག་བྱང་སྒོར་
རྡོ་རྗེ་ཐལ་མོ་སྤྱི་བོ་ནས་བབས་ཏེ་སྙིང་ཁར་བཞག་ནས་སྤྱི་བོ་ས་ལ་རེག་པའི་ཕྱག་དང། སྔགས་དོན་ནི། དེ་བཞིན་གཤེགས་པ་ཐམས་ཅད་ལ་མཆོད་པའི་ལས་ཀྱི་ཕྱིར་བདག་འབུལ་པས་དེ་བཞིན་གཤེགས་པ་ཐམས་ཅད་ཀྱིས་

[176A]༄༅། །བདག་ལ་རྡོ་རྗེ་ལས་མཛད་དུ་གསོལ། ཞེས་པ་དྲན་པའི་སྒོ་ནས།  ཨོཾ་སརྦ་ཏ་ཐཱ་ག་ཏ་པཱུ་ཛ་ཀ་རྨ་ཎེ་ཨཏྨ་ནཾ་ནཱི་རྱཱ་ཏ་ཡ་མི། སརྦ་ཏ་ཐཱ་ག་ཏ་བྫྲ་ཀ་རྨ་ཀུ་རུ་མཾ།  ཞེས་བརྗོད་དེ་
གསོལ་བ་བཏབ་པས། དོན་གྲུབ་ཀྱིས་འཕྲིན་ལས་ཕུན་ཚོགས་ཀྱི་ནུས་པ་ཅན་དུ་བྱིན་གྱིས་བརླབ་པར་མོས་སུ་གཞུག་སྒོ་ཕྱག་འདི་དག་གི་སྐབས་སུ་ལྷ་བསྟིམ་བར་འཕྲེང་བར་མ་བཤད་ཀྱང་སློབ་དཔོན་རྒྱལ་བ་བཟང་པོས། སྙིང་ཁར་བཅོམ་ལྡན་ཞུགས་བ་རུ་
ཡིད་ཀྱི་ཡོངས་སུ་བརྟག་པར་བྱ་ཞེས་སོགས་གཟུངས་པས། རིགས་སོ་སོའི་ལྷ་རེ་ཆད་ནས་ཐིམ་པ་བྱས་ཀྱང་མི་འགལ་བར་སྔགས་རིམས་སུ་གསུངས་པས། སྒོ་ཕྱག་རེ་རེའི་སྐབས་སུ་ཕྱག་འཚལ། ཡུལ་གྱི་ལྷ་རེ་ཆད་ནས་ཐིམ་པར་མོས་སུ་གཞུག་
ཡང་ཤར་སྒོར་བླ་མ་ལ་ཕྱག་བྱེད་ཅིང། སྔགས་དོན་བླ་མ་ལ་བསྙེན་བཀྱར་བའི་ཕྱིར་དང། སེམས་ཅན་ཐམས་ཅད་ཡོངས་སུ་བསྒྲལ་ཞིང་སྦྱངས་བའི་བྱིང་བདག་འབུལ་ཞེས་པ་དྲན་པའི་སྒོ་ནས།  ཨོཾ་གུ་རུ་ཙ་ར་ཎ་ཨུ་པ་སྠཱ་ནཱ་ཡ་ཨཏྨ་
ནི་ནཱི་རྱ་ཏ་ཡ་མའི། ཨོཾ་སརྦ་ས་ཏྭ་པ་རི་ཏཱ་ཎཱ་ཡ་ཨཱ་དྨ་ནཾ་ནཱི་རྱཱ་ཏ་ཡ་མའི།  ཞེས་བརྗོད་དེ་གསོལ་བ་འདེབས་སུ་གཞུག་གཉིས་པ་དམ་ལ་བཞག་པ་ལ། ཕན་ཡོན་གྱི་སྒོ་ནས་དམ་ལ་འཇོག་པ་ནི། སློབ་མའི་ཕག་པ་ནས་
འཛིན་པའམ། མགོར་རྡོ་རྗེ་བཞག་ནས།  དེང་ཁྱོད་དེ་བཞིན་གཤེགས་པ་ཐམས་ཅད་ཀྱི་རིགས་སུ་ཞུགས་ཀྱིས་དེས་ན་ངས་ཁྱོད་ལ་རྡོ་རྗེ་ཡེ་ཤེས་བསྐྱེད་པར་བྱ་སྟེ་ཡེ་ཤེས་གང་གིས་ཁྱོད་དེ་
བཞིན་གཤེགས་པ་ཐམས་ཅད་ཀྱི་དངོས་གྲུབ་རྣམས་ཀྱང་ཐོབ་པར་འགྱུར་ན་དངོས་གྲུབ་གཞན་རྣམས་ལྟ་སྨོས་ཀྱང་ཅི་དགོས། ཁྱོད་ཀྱིས་ཀྱང་འདི་དཀྱིལ་འཁོར་མ་མཐོང་བ་
རྣམས་ཀྱི་མདུན་དུ་སྨྲ་བར་མི་བྱ་སྟེ་ཁྱོད་དམ་ཚིག་ཉམས་པར་འགྱུར་ཏ་རེ།  ཞེས་བརྗོད་ཅིང། གོང་དུ་དཀྱིལ་འཁོར་དུ་ཞུགས་པ་ནི། དེ་བཞིན་གཤེགས་པ་ཐམས་ཅད་ཀྱི་ས་བོན་དུ་གྱུར་པ་ཡིན་པས་དེ་དག་གི་རིགས་སུ་

[176B] དེས་ན་ངས་ཁྱོད་ལ་འོག་ནས་འབྱུང་བ་ལྟར་དུས་གསུམ་ཤེས་པའི་ལྷའི་རྡོ་རྗེ་ཡེ་ཤེས་བསྐྱེད་པར་བྱ་ཡི། ཡེ་ཤེས་དེ་བསྐྱེད་པས་ཁྱོད་ཀྱིས་དེ་བཞིན་གཤེགས་པ་ཐམས་ཅད་ཀྱི་མཆོག་གི་དངོས་གྲུབ་རྣམས་ཀྱང་ཐོབ་པར་འགྱུར་ན་དངོས་
གྲུབ་ཕལ་བ་གཞན་ལྟ་ཅི་སྨོས། ཁྱོད་ཀྱིས་ཀྱང་ཡེ་ཤེས་ཕབ་པ་ལ་སོགས་པ་འདི་རྣམས་ཆོ་ག་ཇི་ལྟ་བ་བཞིན་དུ་དཀྱིལ་འཁོར་བསྟན་ནས་མ་མཐོང་བ་རྣམས་ཀྱི་མདུན་དུ་སྨྲ་བར་མི་བྱ་སྟེ། དེ་སྨྲས་ན་ཁྱོད་དམ་ཚིག་ཉམས་པར་འགྱུར་རོ། །ཞེས་
གོ་བར་བྱས་ཏེ་དམ་ལ་གཞག་ཉེས་དམིགས་ཀྱི་སྒོ་ནས་དམ་ལ་གཞག་པ་དང་པོ་ནི། དེ་ནས་མགོར་རྡོ་རྗེ་བཟུང་ནས་དྲིལ་བུ་དཀྲོལ་ཞིང།  ཁྱོད་ཀྱི་དམ་ཚིག་རྡོ་རྗེ་འདི། །གལ་ཏེ་ཁྱོད་ཀྱིས་འགའ་ཞིག་ལ། །
འདི་སྨྲས་ན་ནི་མགོ་བོ་འགེམས།  ཞེས་བརྗོད་ཅིང་དེའི་དོན། གསང་བ་མི་གྲགས་པ་འདི་ནི་ཁྱོད་ཀྱིས་འདར་མི་རུང་བ་མི་ཕྱེད་བའི་རྡོ་རྗེའི་དམ་ཚིག་ཡིན་པས། གལ་ཏེ་ཁྱོད་ཀྱིས་གསང་བ་བསྒྲག་ཏུ་མི་རུང་བ་འགའ་ཞིག་ལ་གསང་
བ་འདི་སྨྲས་ན་ཁྱོད་ཀྱི་མགོ་བོ་འགས་པ་ལ་སོགས་པའི་ལུས་ལ་གནོད་པའི་ཉེས་དམིགས་འབྱུང་བས། གསང་བ་བསྒྲག་ཏུ་མི་རུང་ངོ། །ཞེས་གོ་བར་བྱས་ཏེ་དམ་ལ་གཞག་ཉེས་དམིགས་ཀྱི་སྒོ་ནས་དམ་ལ་གཞག་པ་གཉིས་པ་ནི། དེ་ནས་སྙིང་
ཁར་རྡོ་རྗེ་བཟུང་སྟེ།  ཨོཾ་དེ་རིང་རྡོ་རྗེ་སེམས་དཔའ་རང། །ཁྱོད་ཀྱི་སྙིང་ལ་ཡང་དག་ཞུགས། །གལ་ཏེ་ཚུལ་འདི་སྨྲས་ན་ནི། །དེ་མ་ཐག་ཏུ་དྲལ་ཏེ་གཤེགས།  །ཞེས་བརྗོད་ཅིང་
དེའི་དོན། གོང་དུ་སྒོ་ཕྱག་གི་སྐབས་སུ་རྡོ་རྗེ་སེམས་དཔའ་མི་བསྐྱོད་པ་སོགས་དང་ལྷའི་བྱིན་བརླབས་ཁྱོད་ཀྱི་སྙིང་ལ་ཞུགས་པ་དེ། གལ་ཏེ་ཁྱོད་ཀྱིས་གསང་བའི་ཚུལ་འདི་གསང་བ་སྒྲོག་མི་རུང་བའི་ཡུལ་ལ་སྨྲས་ན་ནི་དེ་མ་ཐག་ཏུ་ཁྱོད་ཀྱི་སྙིང་དྲལ་ཏེ་
གཤེགས་པར་འགྱུར་བའི་ཉེས་དམིགས་འབྱུང་བས་གསང་བ་བསྒྲག་ཏུ་མི་རུང་ངོ། །ཞེས་གོ་བར་བྱས་ཏེ་དམ་ལ་གཞག་ཕན་ཡོན་དང་ཉེས་དམིགས་གཉིས་ཀའི་སྒོ་ནས་དམ་ལ་གཞག་པ་ནི། རྣམ་རྒྱལ་བུམ་པའི་སྟེང་ན་གནས་པའི་ཆུ་མཐེ་བོང་དང་
[177A]༄༅།  །སྲིན་ལག་གིས་བཟུང་བའི་དུད་ཆོས་ལ་སོགས་པའི་སྣོད་ཀྱི་ལས་སློབ་མའི་ཁར་བླུག་པ་འམ་ལག་ཏུ་ལྡུག་ཅིང།  འདི་ནི་ཁྱོད་ཀྱི་དམྱལ་བའི་ཆུ། །དམ་ཚིག་ཉམས་ན་སྲེག་པར་
བྱེད༑ ༑དམ་ཚིག་བསྲུངས་ན་དངོས་གྲུབ་སྟེར། །རྡོ་རྗེ་བདུད་རྩིའི་ཆུ་འཐུང་ཤིག་ཨོཾ་བཛྲ་ཨ་མྲྀ་ཏ་ཨུ་ད་ཀ་ཋཿ་ ཞེས་བརྗོད་ཅིང་དེའི་དོན་ཆུ་འདི་ནི་ཁྱོད་དམ་ཚིག་ཉམས་ན་དམྱལ་བ་མནར་མེད་པ་ལ་
སོགས་པར་བསྲེག་པར་བྱེད་བ་སོགས་ཚར་གཅོད་པས་ན་རྡོ་རྗེའི་ཆུ་དང། དམ་ཚིག་བསྲུང་ན་མཆོག་ཐུན་མོང་གི་དངོས་གྲུབ་སྟེར་བར་བྱེད་པས་བདུད་རྩིའི་ཆུ་ཡིན་པས་འདི་འཐུང་ལ་དམ་ཚིག་དང་མི་འགལ་བར་བྱེད་དགོས་ཞེས་མནའ་སྐག་
མནའ་ཆུ་འཐུང་དུ་བཅུག་ཏེ་དམལ་འཇོག་དེ་ནས་བླ་མའི་བཀའ་ཉན་པའི་སྒོ་ནས་དམ་ལ་གཞག་པ་ནི། སློབ་མའི་ལག་པ་ནས་བཟུང་སྟེ།  དེ་ནས་བརྩམས་ཏེ་ཁྱོད་ཀྱི་ཕྱག་ན་རྡོ་རྗེ་ང་ཡིན་གྱིས་ངས་འདི་གྱིས་ཤིག་ཅེས་
གང་བ་སྒོ་བ་དེ་ཁྱོད་ཀྱིས་བྱ་དགོས་སོ། །ཁྱོད་ཀྱིས་ང་ལ་བརྙས་པར་ཡང་མི་བྱ་སྟེ་ཁྱོད་ཡ་ང་བ་མ་སྤངས་པར་ཤི་བའི་དུས་བྱས་ནས་དམྱལ་བར་ལྟུང་བར་འགྱུར་ཏ་རེ།  ཞེས་བརྗོད་ཅིང་
དེའི་དོན་དེང་ནས་བརྩམས་ཏེར་ཁྱོད་ཀྱི་ཕྱག་ན་རྡོ་རྗེ་སྟེ་རྡོ་རྗེ་འཆང་དང་འདྲ་བའི་རྡོ་རྗེ་སློབ་དཔོན་ཡིན་པས་ངས་ཁྱོད་ལ་སྤང་བླང་འདི་དང་འདི་གྱིས་ཤིག་ཅེས་གང་བསྒོ་བ་དེ་ཁྱོད་ཀྱི་བྱ་དགོས། ཁྱོད་ཀྱིས་ང་ལ་འདིའི་ཚིག་དང་འགལ་བར་བྱས་ཀྱང་སྐྱོན་ཅི་ཡོད་སྙམ་དུ་
བརྙས་ནས་འགལ་བར་མི་བྱ་སྟེ། ངས་བསྒོ་བ་ལས་འདས་ན་ཁྱོད་ཡང་བ་མ་སྤང་བས་ལོ་བརྒྱ་ཐུབ་པ་ཡང་ཚེ་མ་རྫོགས་པར་དུས་དེ་ཉིད་དམ་གཞན་དུ་མྱུར་བར་ཆོའི་དུས་བྱས་ནས་དམྱལ་བར་ལྟུང་བར་འགྱུར་རོ། །དེས་ན་ངས་བསྒོ་བ་ལས་མི་འདའ་བར་གྱིས་ཤིག་
ཅེས་པ་གོ་བར་བྱས་ཏེ་དམ་ལ་གཞག་དེ་ལྟར་ན་མནའ་ཆུ་བླུད་པའི་དམ་གཞག་ནི། རྩ་བ་དང་ཡན་ལག་གི་དམ་ཚིག་སྤྱིའི་དམ་བཞག་ཡིན་ལ། ལྷག་མ་ནི་ཁྱད་པར་བའི་དམ་གཞག་ཡིན་ཅིང། བླ་མ་ལ་བརྙས་ཤིང་བཀའ་ལས་འདས་པ་དང་

[177B] གསུམ་པ་ཡེ་ཤེས་བབ་ནས་བདེན་པ་བརྗོད་པ་ནི། ཡེ་ཤེས་འབེབས་པ་ལ། དེ་ནས་སློབ་
མ༑ ཤུ་ནྱཱ་ཏ་ས། སྟང་བར་སྦྱངས།  སྟོང་པའི་ངང་ལས་ཨཱ་ལས་འོད་དཔག་མེད་དམར་པོ་ཞལ་གཅིག་ཕྱག་གཉིས་པའི་རྣམ་པར་གྱུར།  ཞེས་འོད་དཔག་མེད་དུ་བསྐྱེད་ལ།  དེ་བཞིན་
གཤེགས་པ་ཐམས་ཅད་ཀྱིས་བྱིན་གྱིས་བརློབས་ཤིག་རྡོ་རྗེ་སེམས་དཔའ་བདག་ལ་དབབ་པར་མཛད་དུ་གསོལ།  ཞེས་བརྗོད་དེ་གསོལ་བ་འདེབས་སུ་གཞུག་དེ་ནས།  སློབ་མ་འོད་དཔག་
མེད་དུ་གསལ་བའི་སྙིང་ཁར་ལཾ་ལས་བྱུང་བའི་སའི་དཀྱིལ་འཁོར་སེར་པོ་གྲུ་བཞི་བ། གྭ་བཞིར་རྡོ་རྗེ་རྩེ་གསུམ་མཚན་པར་ཉི་མ་ལ་ཧཱུཾ་སྔོན་པོ། །མགོ་བོར་བཾ་ལས་བྱུང་བའི་ཆུའི་
དཀྱིལ་འཁོར་དཀར་ཞིང་ཟླུམ་པ་བུམ་པས་མཚན་པར་ཟླ་བ་ལ་ཧཿ་དཀར་པོ། །མགྲིན་པར་ཡཾ་ལས་བྱུང་བའི་རླུང་གི་དཀྱིལ་འཁོར་སྔོན་པོ་གཞུ་ལྟ་བུ་བ་དན་གཡོ་བ་གཉིས་ཀྱིས་མཚན་པར་
ཟླ་བ་ལ་ཨཱ་དམར་པོས་མཚན་པར་གྱུར། རྐང་པའི་འོག་ཏུ་ཡཾ་ལས་རླུང་གི་དཀྱིལ་འཁོར་སྔོན་པོ་གཞུ་ལྟ་བུ་བ་དན་གཡོ་བ་གཉིས་ཀྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་
དམར་པོ་གྲུ་གསུམ་པ་རཾ་གྱིས་མཚན་པ། དེའི་སྟེང་དུ་རྐང་མཐིལ་གཉིས་སུ་ཛྷཻ་ཡིག་དམར་པོ་རེ་རེས་མཚན་པར་གྱུར། རང་གི་ཐུགས་ཀའི་ས་བོན་གྱི་འོད་ཟེར་གྱིས་ཐུགས་རྡོ་རྗེ་
སྐུ་རྡོ་རྗེ། གསུང་རྡོ་རྗེའི་ལྷ་ཚོགས་རྣམས་སྤྱན་དྲངས། སློབ་མའི་སྙིང་ཁའི་ཧཱུཾ། མགོ་བོའི་ཧ། མགྲིན་པའི་ཨཱ་གསུམ་ལ་རིམ་པ་བཞིན་ཐིམ་ཞིང་ཡི་གེ་གསུམ་གྱི་འོད་ཟེར་གྱིས་

[178A]༄༅། །ལུས་ཀུན་ནས་གང་བར་གྱུར། རྐང་བའི་འོག་གི་རླུང་གིས་སྦར་པའི་མེའི་འོད་ཟེར་གྱིས་ཛྷཻ་ཡིག་གིས་སློབ་མ་འདེགས་ཤིང། ཛྷཻ་འི་འོད་ཟེར་གྱི་
ཚོགས་རྐང་བའི་བུ་གནས་ཞུགས་པས་ལུས་ཐམས་ཅད་གང་ཞིང་སྙིང་ཁའི་ས་སྲེག་མགྲིན་པའི་རླུང་གཡོས་པས་སྤྱི་བོའི་ཆུ་ཁོལ་བ་ལ་ས་བདུད་རྩི་འཛག་པས་ལུས་ཐམས་ཅད་
གང་ཞིང་ཚིམ་པ་དང། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གྱི་འོད་ཟེར་གྱིས་སངས་རྒྱས་ཐམས་ཅད་དཀྱིལ་འཁོར་གྱི་ལྷ་ཚོགས་ཀྱི་རྣམ་པར་སྤྱན་དྲངས་པ། སློབ་མའི་
ལུས་ལ་ཆར་བཞིན་བབས་ནས་གཉིས་སུ་མེད་པར་གྱུར།  སྤོས་  །ཨཱ་བེ་ཤ་ཡ་སྟྭཾ་བྷ་ཡ་ར་ར་ར་ར་ཙ་ལ་ཡ་ཙ་ལ་ཡ་ཧཱུཾ་ཧ་ཨཱ་ཛྷཻ་ ཞེས་པའི་སྔགས་ཅི་མང་
འདོན་ཅིང་ཡེ་ཤེས་དབབ་པར་བྱའོ། །དེ་ནས་སློབ་མ་དཀྱིལ་འཁོར་ལ་མངོན་དུ་ཕྱོགས་པ་ལ།  ཁྱོད་ཀྱི་མིག་ལ་ཇི་ལྟར་སྣང།  ཞེས་དྲིས་ལ། དཀར་པོ་སོགས་སུ་སྣང་ཟེར་ན། ཞི་སོགས་ཀྱི་དངོས་གྲུབ་འགྲུབ་པའི་སྐལ་བ་དང་ལྡན་པར་གོ་
བར་བྱ༑ དེ་ནས་སློབ་མའི་མཐེ་བོང་གཉིས་རྡོ་རྗེ་དང་བཅས་པའི་ལག་པ་གཡས་པས་བཟུང་སྟེ། རྡོ་རྗེའི་རྐང་སྟབས་ཀྱིས་གར་ཕྱེ་ཚུལ་གྱིས་འཁྱིལ་བ་བརྗོད་ཅིང་བསྐོར་བ་གསུམ་བྱེད་པའམ་བྱེད་པར་མོས་སུ་བཅུག་དེ་ནས་བདག་གི་སློབ་མ་
འདི་རྣམས་ལྷ་ལ་མེ་ཏོག་འདོར་བའི་ཕྱིར་དུ་ཡང་དག་པ་སྟེ་སྐྱོན་དང་བྲལ་ཞིང་ཡོན་ཏན་རྫོགས་པའི་དཀྱིལ་འཁོར་འདི་རུ་བཅུག་ཏེ་མེ་ཏོག་འདོང་དུ་འཇུག་ན། མེ་ཏོག་དེ་སློབ་མ་འདི་རིགས་ལྔའི་ལྷ་རྣམས་ལས་ལྷ་གང་གི་རིགས་ཡིན་པ་དང་གནས་སྐབས་
སུ་ཡང་དངོས་གྲུབ་ཇི་ལྟ་བུ་འགྲུབ་བ་སོགས་ཀྱི་རིམ་པ་དེ་ནི་འདིའི་བསོད་ནམས་ཀྱི་མཐུ་ཅི་ཡོད་པ་ཇི་ལྟ་བདེ་ལྟར་དཀྱིལ་འཁོར་དུ་དབབ་པར་ཤོག་ཅིག་འདི་ཡི་བསོད་ནམས་ཀྱི་མཐུ་ཇི་འདྲ་བ་དེ་ལས་དངོས་གྲུབ་རབ་འབྲིང་བ་གསུམ་ཅི་འདྲ་འགྲུབ་པར་

[178B] དྲིགས་ནི་ལྷ་གང་གི་རིགས་ཡིན་པ་དེའི་དངོས་གྲུབ་ཇི་ལྟ་བུ་སྒྲུབ་པའི་སྣོད་དུ་འགྱུར་བ་དང། སྔོ་གྱི་བསོད་ནམས་ཀྱི་མཐུ་ཡང་དངོས་གྲུབ་དེ་ལྟ་བུ་སྒྲུབ་པ་ལ་ཡུན་རིང་ཐུང་དང་སྐལ་བ་ཡོད་མེད་ཇི་འདྲ་བ་ཡིན་པ་དེ་དང་དེ་འདྲ་བར་དཀྱིལ་འཁོར་
འདིར་འབབ་པར་གྱུར་ཅིག་ཅེས་པ་ཡིད་ལ་བསམ་ཞིང་རྡོར་དྲིལ་འཛིན་པས།  ཡང་དག་པ་ཡི་དཀྱིལ་འཁོར་འདིར། །བདག་གི་སློབ་མ་བཅུག་པ་འདིའི། །ལྷ་རྣམས་རིགས་ཀྱི་རིམ་པ་ནི། །
བསོད་ནམས་ཇི་ལྟ་དེ་ལྟར་ཤོག་འདི་ཡི་དངོས་གྲུབ་ཇི་འདྲ་འགྱུར། །རིགས་ནི་གང་གི་སྣོད་དུ་འགྱུར། །བསོད་ནམས་མཐུ་ཡང་ཇི་འདྲ་བ། །དེ་འདྲ་དཀྱིལ་འཁོར་དུ་གྱུར་ཅིག་
 ཅེས་བརྗོད་ཅིང་བདེན་པའི་བྱིན་བརླབ་བྱའོ། །གཉིས་པ། དཀྱིལ་འཁོར་མཐོང་བའི་བདག་ཉིད་ཅན་དུ་གཞུག་པའོ། སྔར་བཟུང་བའི་མེ་ཏོག་གི་འཕྲེང་བ་ཏྲཱཾ་གིས་བསྔགས་པ་ལས་ཡང་ཞིང་བརྙིང་བའི་མེ་ཏོག་གཅིག་བཏོན་ལ།  སློབ་མའི་ཐལ་མོ་
སྦྱར་བའི་བར་དུ་སྦྱིན། བླ་མས། ཏྲཾ་ལས་བྱུང་བའི་འཕྲེང་བ། སློབ་མ་འབྲུ་གསུམ་གྱི་འོད་ཟེར་གྱིས་སྒོ་གསུམ་གྱི་དྲ་མ་བཀྲུས་ཏེ་དཀྱིལ་འཁོར་གྱི་ནང་དུ་གཞུགས། གཙོ་
བོ་འཁོར་བཅས་ཀྱི་མདུན་དུ་གནས་པར་གྱུར།  ངར་བསམ་ཞིང་སློབ་མས་ཀྱང་འབྲུ་གསུམ་གྱི་འོད་ཀྱིས་གསལ་བར་བྱས་ཤིང་སྡིག་པ་བཀྲུས་པར་མོས་ནས། གུས་པ་དང་བཅས་པས་དཀྱིལ་འཁོར་དེར་ཡིན་ཀྱིས་ཞུགས་ཏེ་གཙོ་བོའི་
མདུན་ན་གནས་བ་བཞིན་དུ་དམིགས་ལ། གཙོ་བོའི་དབུལ་འབུལ་བའི་མོས་པས།  ཨོཾ་ཏི་ཥྛ་བཛྲ་ཊི་ཊྷོ་མེ་བྷ་བ་ཤཱ་ཤྭ་ཏོ་མེ་བྷ་བ་ཧྲི་ད་ཡཾ་མེ་ཨ་དཧི་ཏི་ཥྛ་སརྦ་སིད་དཧི་མེ་བྲ་ཡ་ཙྪ་ཧཱུཾ། ཨཱ་ཁཾ་བའི་ར་ཧཱུཾ་
བྲ་ཏི་ཙྪ་ཀུ་སུ་མ་ཨ་ཉྩ་ལྀ་ནཱ་ཐ་ཧོ།  །ཞེས་པའི་དོན་མནོས་པའི་རྡོ་རྗེ་བདག་ལ་བརྟན་པར་མཛོད། །སྙིང་པོ་བདག་ལ་བྱིན་གྱིས་བརླབ་ཏུ་གསོལ། །དངོས་གྲུབ་ཐམས་ཅད་བདག་ལ་རབ་རྩོལ་ཞིང། །མགོན་པོ་སྙེམ་པའི་མེ་

[179A]༄༅། །ཏོག་བཞེས་སུ་གསོལ། ཞེས་པ་ཡིན་པས་དོན་དེ་དྲན་པས་མེ་ཏོག་འདོར་དུ་གཞུག་དེའི་ཚེ་རྩིག་པའི་ནང་དུ་མེ་ཏོག་ལྷུང་ན་དེ་དང་བསྟུན་ནས་ལྷ་གང་གི་རིགས་ཡིན་པ་བརྟགས་ལ། དེ་ཡང་ལྷའི་གནས་ནི་
ང་གི་རེ་མིག་ལ་སོགས་པས་བར་བཅད་པ་ལས་ཤེས་བར་བྱ། གཙོ་བོའི་གནས་སུ་ལྷུང་ན་མི་བསྐྱོད་པའི་རིགས་དང། ཕྱོགས་བཞིའི་རེ་མིག་ཏུ་ལྷུང་ན་རྣམས་སྣང་ལ་སོགས་པའི་རིགས་སུ་འཇོག་ཅིང། ལྷ་གཉིས་ཀྱི་བར་དུ་ལྷུང་ན་གང་ལ་ཉེ་བ་
དེའི་རིགས་དང། གཉིས་ཀ་མཉམ་ན་གཉིས་ཀའི་དངོས་གྲུབ་འགྲུབ་ལ་གང་ལ་དད་པ་དེའི་རིགས་སུ་འཇོག་དཀྱིལ་འཁོར་ན་ལྷའི་སྐུ་ཡོད་པ་ལ་མཛོད་སྤུ་ནས་གཙུག་ཏོར་གྱི་བར་ལ་ལྷུང་ན་ཕྱག་རྒྱ་ཆེན་པོ་དང། སྤྱན་ནམ་ཞལ་ལ་ལྷུང་ན་སྔགས་ཀྱི་དངོས་
གྲུབ་འགྲུབ། སྐུའི་སྟོད་དང། བར་དང། སྨད་ལ་ལྷུང་ན། དངོས་འགྲུབ་མཆོག་འབྲིང་དམན་པ་འགྲུབ། སྐུའི་སྟེད་དང་དེ་མིན་ཀྱང་སྐུ་ལ་ཉེན་དངོས་གྲུབ་མྱུར་ལ། རིང་ན་ཡུན་རིང་པོས་འགྲུབ། རྩིག་པའི་ཕྱི་རྡོ་རའི་ནང་དུ་ལྷུང་ན་ལན་
གསུམ་དོར་བར་བྱ་ཞིང། གསུམ་ཀ་ལ་དེ་ལྟར་ལྷུང་ན་དངོས་གྲུབ་ཕྲ་མོ་ལས་མི་འགྲུབ། ཕྱིའི་རེ་ཁ་བླུམ་པོ་རྣམས་དང་རྡོ་རའི་ཕྱི་རོལ་ཏུ་ལྷུང་ན་དངོས་གྲུབ་མེད་ཅིང། དཀྱིལ་འཁོར་ཡང་མི་བསྟན། སྔགས་བཟླས་པ་ལ་སོགས་པས་སྐལ་བ་དང་
ལྡན་པར་བསྒྲུབས་ནས་སྐབས་གཞན་དུ་གཞུག་སྤྱི་རྒྱུད་ལས་ཞི་བའི་སྦྱིན་སྲེག་བྱས་ནས་དེ་ནས་གཞུག་བར་བཤད་ལ། རྩིག་པ་ལ་མེ་ཏོག་ལྷུང་བ་ལ་ཡང་དེ་ལྟར་བཤད་ཅིང། གཙོ་བོ་ལ་ཕོག་ན་མྱུར་དུ་འགྲུབ་པར་གསུངས་པས་སྐབས་དང་སྦྱར་
ལ་གོ་བར་བྱ། དེ་ནས་སློབ་མས་དོར་བའི་མེ་ཏོག་དེ་མེ་ཏོག་འཕྲེང་བ་དང་མཉམ་དུ་སློབ་མའི་མགོ་ལ་བཅིངས་ཏེ།  ཨོཾ་པྲ་ཏི་གྲི་ཧྣ་སྟཾ་ཨི་མཾ་ས་ཏྭ་མཧཱ་བཱ་ལ།  ཞེས་བརྗོད་ཅིང། དེའི་དོན་སེམས་དཔའ་སྟོབས་ཆེན་ཁྱོད་ཀྱིས་ནི། །
འདི་ནི་རབ་ཏུ་བཟུང་བར་མཛོད། ཅེས་པ་ཡིན་ལ། དེ་ཡང་སེམས་དཔའ་སྟོབས་པོ་ཆེ་ཞེས་མེ་ཏོག་གང་ལ་ཕོག་པའི་ལྷ་ལ་བོས་ནས་སློབ་མའི་འདི་བྱང་ཆུབ་མཐོབ་ཀྱི་བར་དུ་རྗེས་སུ་ཟུང་ཞིག་ཅེས་རང་གི་མེ་ཏོག་ཕོག་པའི་ལྷ་ལ་སློབ་མ་གཏོང་བ་ཡིན་ཞིང་

[179B] དེ་ལ་བརྟེན་ནས་སྒྲུབ་ན་དངོས་གྲུབ་མྱུར་བ་ཡིན། ཞེས་བརྡ་དོན་འབྱོར་བ་བྱ། དེ་ལྟ་བུའི་ཚུལ་གྱིས་མེ་ཏོག་མགོ་ལ་བཅིངས་པ་ལ་བརྟེན་ནས་དགའ་བ་དེ་ཁྱད་པར་ཅན་སྐྱེས་
བའི་དགའ་བས་སྟོང་བ་ངེས་བའི་བདེ་སྟོང་གི་ཡེ་ཤེས་དབང་དང་པོ་མེ་ཏོག་འཕྲེང་བའི་དབང་གི་གཙོ་བོ་ཡིན་ཅིང། སྟོང་པ་མ་ངེས་ཀྱང་ག་བ་ལེགས་པར་སྐྱེས་ཏེ་དགོའ་
དེ་ནས༑  སློབ་མའི་སྙིང་ཀར་ཟླ་བ་ལ་ཧཱུཾ། དཔྲལ་བར་རཾ། མིག་གཉིས་སུ་ཨོཾ་འོད་ཟེར་འབར་བ་རེ་རེ། ཨོཾ་དེ་རིང་རྡོ་རྗེ་སེམས་དཔའ་རང། །ཁྱོད་ཀྱི་མིག་ནི་འབྱེད་པར་བརྩོན། །
རྡོ་རྗེའི་མིག་ནི་བླ་ན་མེད། །ཐམས་ཅད་མིག་ནི་འབྱེད་པར་མཛད། །ཨོཾ་ཛྙ་ན་ཙ་ཀྵུ་ཧཱུཾ་ཨཱ་སཱ་ཧཱ།  ཞེས་བརྗོད་ཅིང། དོན་ནི། དེ་རིང་རྡོ་རྗེ་སེམས་དཔའ་རང་ཉིད་ཀྱིས་ཁྱོད་ཀྱི་མིག་འབྱེད་པར་བརྩོན་པ་སྟེ་མཛད་ཀྱི། ཕྱེ་བས་ནི་
གཟུགས་ཅན་ཐམས་ཅད་ཐོགས་པ་མེད་པར་མཐོང་བའི་རྡོ་རྗེའི་མིག་བླ་ན་མེད་པ་སངས་རྒྱས་ཀྱི་སྤྱན་དང་འདྲ་བ་ཡིད་ །ཞེས་པ་དང། སྔགས་དོན་ནི། ཡེ་ཤེས་ཀྱི་སྤྱན་ཕྱེ་ཞེས་པ་སྟེ་དེ་རྣམས་
སློབ་མ་ལ་གོ་བར་བྱས་ལ་གདོང་གཡོགས་བསལ་བར་བྱའོ། །དེ་ནས།  ཧེ་བཛྲ་པཱ་ཤྱེ།  ཞེས་བརྗོད་ཅིང་དོན་ནི། ཕྱཻ་རྡོ་རྗེ་ལྟོས་ཤིག་ཅེས་སློབ་མ་དཀྱིལ་འཁོར་ལ་བལྟ་བར་བསྐུལ། དེ་ནས།  རྡོ་རྗེའི་རབ་འོད་ཟེར་གྱི་འཕྲེང་
བ་དང་བཅས་པའི་དབུས་སུ་སྣ་ཚོགས་རྡོ་རྗེའི་ལྟེ་བར་གཞལ་ཡས་ཁང་གྲུ་བཞི་སྒོ་བཞི། རྒྱན་རྟ་བབས་དང་བཅས་པའི་དབུས་སུ་བཅོམ་ལྡན་འདས་འཇམ་བའི་རྡོ་རྗེ་ཡབ་ཡུམ་
ཤར་དུ་རྣམ་སྣང་ ཞེས་སོགས་ཡ་སར་མི་ནས་ལྷ་རྣམས་ཀྱི་མཚན་ནས་བརྗོད་པའམ།  བྱང་སྒོར་བགེགས་མཐར་བྱེད། ནུབ་སྒོར་པདྨ་མཐར་བྱེད།  ཞེས་སོགས་མས་རིམ་ནས་མཚན་ནས་བརྗོད་དེ་སྟོན་པ་གང་བྱས་ཀྱང་འདྲ་

[180A]༄༅། །བས། གང་ཡང་རུང་བས་བརྗོད་ལ། དེ་ལྟ་བུའི་རྟེན་དང་བརྟེན་པའི་དཀྱིལ་འཁོར་ཐམས་ཅད་མངོན་སུམ་དུ་མཐོང་བའི་མོས་པ་མཛོད་ཅེས་བརྡ་སྤྲད་ལ།  ད་ནི་དད་པའི་ཤུགས་ཀྱིས་སུ། །
དཀྱིལ་འཁོར་འདི་དེ་ཉིད་ལ་ལྟོས། །ཁྱོད་ནི་སངས་རྒྱས་རིགས་སུ་སྐྱེས། །ཕྱག་རྒྱ་སྔགས་ཀྱིས་བྱིན་གྱིས་བརླབས། །དངོས་གྲུབ་ཀུན་ནི་ཕུན་སུམ་ཚོགས། །དམ་ཚིག་
མཆོག་ཏུ་ཁྱོད་འགྱུར་གྱིས། །རྡོ་རྗེ་པདྨ་རྩེ་རོལ་བ། །གསང་སྔགས་རྣམས་ལ་སྒྲུབ་པ་གྱིས།  །ཞེས་བརྗོད་ཅིང། དོན་ནི་སློབ་མ་ཁྱོད་དད་པའི་ཤུགས་བསྐྱེད་ནས་རྟེན་བརྟེན་པའི་དཀྱིལ་འཁོར་བྲིས་བ་འདི་དང་
འདིས་མཚོན་པའི་ཡེ་ཤེས་ཀྱི་དཀྱིལ་འཁོར་དེ་ཉིད་ལ་ལྟོས། ཁྱོད་ནི་སངས་རྒྱས་ཀྱི་རིགས་སུ་སྟེ་རྒྱལ་བའི་སྲས་སུ་སྐྱེས་པ་ཡིན། ཕྱག་རྒྱ་དང་སྔགས་ཀྱིས་བྱིན་གྱིས་བརླབས་པར་འགྱུར། མཆོག་དང་ཐུན་མོང་གི་དངོས་གྲུབ་ཀུན་ནི་ཕུན་སུམ་
ཚོགས་པར་འགྱུར། ཁྱོད་དམ་ཚིག་བསྲུང་བའི་མཆོག་ཏུའང་འགྱུར་གྱིས་རྡོ་རྗེ་པདྨ་རྩེ་རོལ་བ་སྟེ་རིགས་མའི་འདོད་ཡོན་ལ་བརྟེན་ནས་གསང་སྔགས་རྣམས་ལ་སྒྲུབ་པ་ཚུལ་བཞིན་དུ་གྱིས་ཤིག་ཅེས་པ་ཡིན་ཏེ་གོ་བར་བྱའོ། །དེ་ནས་སློབ་
མས༑  རྡོ་རྗེའི་དཀྱིལ་འཁོར་དཀྱིལ་འཁོར་ཆེན་པོར་བདག་ཞུགས་སོ། །རྣལ་འབྱོར་དཀྱིལ་འཁོར་དཀྱིལ་འཁོར་ཆེན་པོ་བདག་གིས་མཐོང། གསང་བའི་དཀྱིལ་འཁོར་དཀྱིལ་
འཁོར་ཆེན་པོར་བདག་དབང་བསྐུར། ས་མ་ཡ་ཧོཿ་ཧོཿ་ཧོཿ་ ཞེས་བརྗོད་དུ་གཞུག་ཅིང། དོན་ནི་རྡོ་རྗེའི་དཀྱིལ་འཁོར་དང། རྣལ་འབྱོར་དཀྱིལ་འཁོར་དང། གསང་བའི་དཀྱིལ་འཁོར་ཆེན་པོ་ཞེས་པ་ནི། གང་དུ་
བུམ་དབང་ལེན་པའི་དཀྱིལ་འཁོར་ལ་བྱེད་པ་ཡིན་ལ། བདག་ཞུགས་སོ་ཞེས་པ་ནི། སློབ་མ་སྔར་ཡོལ་བའི་ནང་དུ་འཇུག་དུས་ནང་དུ་ཞུགས་པ་དང། མེ་ཏོག་འདོར་བའི་ཚེ་དཀྱིལ་འཁོར་གྱི་ནང་དུ་གཞུགས་པ། བདག་གིས་མཐོང་ཞེས་པ་

[180B] བདག་དབང་བསྐུར་ཞེས་པ་ནི། གོང་དུ་མེ་ཏོག་འཕྲེང་བའི་དབང་བསྐུར་བ་ཐོབ་པ་ལ་བྱ་བ་ཡིན་ཅིང། སྔགས་དོན་ནི། དེ་དག་གི་དམ་ཚིག་ལ་
གནས་པར་བྱ་ཞེས་པའི་བརྡ་སྤྲད་ལ་དམ་ཚིག་བརྗོད་དུ་གཞུག་གཉིས་པ་ཞུགས་པ་ལ་དབང་བསྐུར་བའི་ཚུལ་ལ་བཞི། བུམ་དབང། གསང་དབང། ཤེས་རབ་ཡེ་ཤེས་ཀྱི་དབང། དབང་བཞི་བའོ། །དང་པོ་ལ་ཐུན་མོང་བ་རྡོ་རྗེ་སློབ་
མའི་དབང། ཐུན་མོང་མ་ཡིན་པ་རྡོ་རྗེ་སློབ་དཔོན་གྱི་དབང་གཉིས་ལས། དང་པོ་ལ་ཐུན་མོང་བའི་དབང་ཞུ་བའི་ཡོན་དུ་མཎྜལ་ཕུལ་ནས། ཆུ་དབང་ཞུ་བའི་སླད་དུ་པུས་མོ་ས་ལ་བཙུག་སྟེ་ཐལ་མོ་སྦྱར་ནས།  བྱང་ཆུབ་རྡོ་རྗེ་སངས་
རྒྱས་ལ༑ ༑མཆོད་ཆེན་ཇི་ལྟར་བསྩལ་བ་ལྟར། །བདག་ཀྱང་རབ་ཏུ་བསྒྲལ་བའི་ཕྱིར། །ནམ་མཁའི་རྡོ་རྗེ་དེང་བདག་སྩོལ།  །ཞེས་པ་བརྗོད་ཅིང། དེའི་དོན། བྱང་ཆུབ་རྡོ་རྗེ་སྟེ་
རྡོ་རྗེ་འཆང་གིས་སངས་རྒྱས་མི་བསྐྱོད་པ་ལ་སོགས་པས་མཆོད་པ་སྟེ་དབང་བསྐུར་བ་ཆེན་པོ་རྣམས་པ་གང་གིས་ཚུལ་ཇི་ལྟར་བསྩལ་བ་དེ་ལྟར་དུ། བདག་ཀྱང་འཁོར་བའི་རྒྱ་མཚོ་ལས་བསྒྲལ་བའི་ཕྱིར་ནམ་མཁའི་རྡོ་རྗེ་སྟེ་རྡོ་རྗེ་འཆང་ཁྱོད་ལ་བདག་དེང་སྟེ་ད་ལྟར་
སྐྱབས་སུ་མཆི་བ་ལ་དབང་བསྐུར་བསྒྱོལ་ཅིག་ཅེས་པ་དྲན་པའི་སྒོ་ནས་གསོལ་བ་འདེབས་སུ་གཞུག་དེ་ནས་སློབ་མ་དཀྱིལ་འཁོར་ཤར་དུ་ཁྲུས་དཀྱིལ་རྡུལ་ཚོན་ནམ་ཆུ་ཚོན་གྱིས་བྲིས་པའི་སྟེང་དུ་ཤིང་སྟན། དེའི་སྟེང་དུ་སྣ་ཚོགས་པདྨ་
དང་བླ་དཀྱིལ་བྲིས་པ་ལ་དངོས་སུ་འཇོག་པའམ་བཞག་པར་མོས་ལ།  དཀྱིལ་འཁོར་གྱི་ཤར་དུ་ཁྲུས་དཀྱིལ་འཁོར་གྱི་ཤར་དུ་ཁྲུས་དཀྱིལ་གྱི་སྟེང་དུ་ཤིང་སྟན་ལ་གནས་པའི་སྣ་ཚོགས་པདྨ་དང་ཟླ་བའི་སྟེང་དུ་སློབ་མ་རྡོ་རྗེ་འཆང་
སྔོན་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པ་ཞབས་རྡོ་རྗེའི་སྐྱིལ་ཀྲུས་གིས་བཞུགས་པར་གྱུར།  པར་བསམ། སྦྱངས་པ་བྱ་བ། སྦྱང་རྫས་རྣམས་བཤམ་སྟེ། ཨོཾ་ཨཱ་

[181A]༄༅། །བི་གྷཱ་ན་ཏ་ཀྲྀ་ཏ་ཧཱུཾ།  ལན་བདུན་བཟླས་ལ་ཡུངས་དཀར་ལག་པ་གཉིས་ཀྱི། བུ་ཚུར་གྱིས་བཟུང་ནས་རེ་རེ་ནས་གཡོན་སྐོར་དུ་ལ་ན་གཉིས་སུ་སྐོར་ཞིང། ཨོཾ་སརྦ་པཱ་བཾ་ད་ཧ་ན་བཛྲ་ཡ་
བཛྲ་སཏ་སྱ་སརྦ་པཱ་བཾ་ད་ཧ་སཱ་ཧཱ།  ཞེས་བརྗོད་ཅིང་བྱ་བ་ལ་ཡུངས་དཀར་མེར་དོར། དེ་བཞིན་དུ་གཡས་སུ་བསྐོར་བ་གཉིས་ཀྱང་བྱ། ཁུ་ཚུར་གཉིས་ཀྱི་ཆུ་བཟུང་ནས་ཀྱང་གཡོན་སྐོར་གཡས་སྐོར་དེ་བཞིན་དུ་བྱས་ལ་མེར་དོར་
དེ་ནས༑ ཁམ་ཕོར་དཀར་པོ་བཞི་དང་རྩྭ་དུར་བའི་མྱུ་གུ་དང་བཅས་པའི་བལྕིའི་ཆང་བུ་བཞི་དང། བྲན་ཆད་བཞི་དང། སེང་རས་ཀྱི་ཚལ་བ་བཞིས་ཀྱང་གཡོན་དང་གཡས་སུ་བསྐོར་བསྔར་བཞིན་བྱ་སྟེ། འདི་རྣམས་མེར་མི་འདོར་བར་སྣོད་
གཞན་དུ་དོར། འདིའི་སྔགས་དོན་ནི། རྡོ་རྗེ་སེམས་དཔས་རྡོ་རྗེའི་ཆེད་དུ་སྡིག་པ་ཐམས་ཅད་བསྲེག་པ་ལ་གཞི་ཚུ་གཤིག་ཅེས་པ་ཡིན་པས། དེ་དང་བསྟུན་ན་སྡིག་པ་སྦྱང་བར་སྣང་ལ། ལབ་བས། མི་གཙང་བ་བསལ་བ་དང་
བི་བུ་ཏིས། བྱུང་བསལ་བར་བཤད། དེ་ནས་སློབ་མ་རྣམས་ཀྱིས་ཉེ་རེག་བྱས་ལ། སློབ་དཔོན་གྱིས་གཙོ་བོའི་སྔགས་བརྗོད་ཅིང། ཐུགས་ཀར་དྲི། དབུ་ལ་མེ་ཏོག་མདུན་དུ་མཆོད་ཡོན། མར་མེས་ཡོངས་སུ་བསྐོར་ཏེ་
འཁྱིལ་བ་དང་ཧཱུཾ་ལན་བདུན་བརླས་པའི་མར་དང་བཅས་པའི་སྤོས་དཀར་གྱིས་བདུག་བར་བྱའོ། །དེ་ནས་སློབ་མ་ལས་བུམ་གྱི་ཆུ་དང་ལས་སྔགས་ཀྱིས་བསང།  རང་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་
གྱིས་སློབ་མ་དྲངས་པ་ཞལ་དུ་ཞུགས། སྐུའི་དབྱིབས་བརྒྱུད་རྡོ་རྗེའི་ལམ་ནས་ཡུམ་གྱི་པདྨར་སོན་པ་སྐད་ཅིག་གིས་སྟོང་བར་གྱུར། སྟོང་པའི་ངང་ལས་ཧཱུཾ་ལས་རྡོ་རྗེ་ཧཱུཾ་
གིས་མཚན་པ་ཡོངས་སུ་གྱུར་པ་ལས། མི་བསྐྱོད་པ་སྔོན་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པས་ཡུམ་མཱ་མ་ཀི་སྔོན་མོ་གྲི་གུག་དང་ཐོད་པ་འཛིན་པ་ལ་འཁྱུད་

[181B] རང་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་སྒོམ་པ་དང་འདྲ་བའི་ཡེ་ཤེས་པ་སྦྱན་དྲངས། གཉིས་སུ་མེད་པར་གྱུར། རང་དང་གཙོ་བོ་ཐ་མི་དད་
པའི་ཐུགས་ཁའི་ཧཱུཾ་གི་འོད་ཟེར་གྱིས་ཕྱོགས་བཅུའི་རྒྱལ་ཡབ་ཡུམ་མདུན་གྱི་ནམ་མཁར་སྤྱན་དྲངས། ཨོཾ་སརྦ་ཏ་ཐཱ་ག་ཏ་ཨོཾ་རྒྷཾ་ ནས་  ཤ་བཏའི་ བར་གྱིས་མཆོད།  རྡོ་རྗེ་ཅན་གྱིས་
སངས་རྒྱས་ལ། །འགྲོ་བ་སྐྱོབ་པའི་ཆེད་དུ་དབང། །ཡོན་ཏན་འབྱུང་གནས་ཇི་ལྟར་བསྩལ། །དེ་ལྟར་འདི་ལའང་བསྩལ་དུ་གསོལ། ཞེས་གསོལ་བ་བཏབ་
པས་ནམ་མཁའི་རྒྱལ་བ་ཡབ་ཡུམ་སྙོམས་པར་ཞུགས། འདོད་ཆགས་ཆེན་པོའི་མེས་ཞུས་ནས་རང་དང་གཙོ་བོ་ཐ་མི་དད་པའི་སྤྱི་བོ་ནས་ཞུགས། རྡོ་རྗེའི་ལམ་
ནས་བྱུང་བའི་བྱང་ཆུབ་ཀྱི་སེམས་ཀྱིས་སློབ་མ་མི་བསྐྱོད་པར་བྱས་པ་ལ་དབང་བསྐུར། ཡུམ་གྱི་པདྨ་ནས་ཕྱུང་སྟེ་དཀྱིལ་འཁོར་གྱི་ཤར་དུ་ཁྲུས་སྟེ་གསལ་འཁོད་པར་
གྱུར།  པར་བསམ་ལ་ནང་དབང་བསྐུར། དེ་ནས་དབང་རྫས་བུམ་ཆུ་བསང་སྦྱང།  ཤུ་ནྱ་ཏས་སྦྱངས། དབང་རྫས་བུམ་ཆུ་སྟོང་པ་ཉིད་དུ་གྱུར། སྟོང་པའི་ངང་ལས་ཧཱུཾ་ལས་རྡོ་རྗེ་ཧཱུཾ་གིས་
མཚན་པ་ཡོངས་སུ་གྱུར་པ་ལས་མི་བསྐྱོད་པ་སྔོན་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པས་ཡུམ་མཱ་མ་ཀི་སྔོན་མོ་གྲི་གུག་དང་ཐོད་པ་འཛིན་པ་ལ་འཁྱུད་པ། རང་
དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་རང་བཞིན་གྱི་གནས་ནས་སྒོམ་པ་དང་འདྲ་བའི་ཡེ་ཤེས་པ་དང་དབང་གི་ལྷ་རྣམས་སྤྱན་དྲངས། གཉིས་སུ་མེད་པར་
[182A]༄༅། །གྱུར། དབང་གི་ལྷ་ས་དབང་བསྐུར། མི་བསྐྱོད་པས་དབུ་བརྒྱན་པར་གྱུར། ཨོཾ་ཨ་རྒྷཾ་ནས་ཤཔྟ་འི་བར་གྱིས་མཆོད། མི་བསྐྱོད་པ་ཡབ་ཡུམ་
སྙོམས་པར་ཞུགས་པ་ཞུ་བ་ལས་དབང་རྫས་བུམ་ཆུར་གྱུར།  བར་བསམ་ལ་དབང་རྫོས་བུ་མ་ཆུ་སླར་ཡང་སྒྲུབ། རང་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་ཕྱོགས་བཅུའི་
རྒྱལ་བ་སྲས་དང་བཅས་པ་ཐམས་ཅད་སློབ་མ་ལ་དབང་བསྐུར་བའི་ཕྱིར་དུ་བསྐུལ་ཏེ་སྤྱན་དྲངས་པ་རྣམས་ནམ་མཁར་འཁོད། བསྒྲུབ་པའི་དཀྱིལ་འཁོར་བ་རྣམས་ཀྱིས་
དབང་བསྐུར་བའི་དགོངས་བ་མཛད། སྐྱན་མ་ལ་སོགས་པའི་རིགས་མ་དང་བཅས་པ་ནམ་མཁར་བཞུགས་པ་རྣམས་ཀྱིས་གདུགས་རྒྱལ་མཚན་ལ་སོགས་པ་སློབ་མའི་སྟེང་
ཕྱོགས་སུ་འཛིན། གླུ་གར་མཛད་ཅིང་ངོལ་མོ་བརྡུང། མེ་ཏོག་དང་གུར་གུམ་ལ་སོགས་པའི་ཆར་འབེབས་ཕྱག་གི་ཅུང་ཟད་ཡོ་བར་བཟུང་བའི་བུམ་པ་དཀར་པོ་བྱང་ཆུབ་ཀྱི་
སེམས་ཀྱི་བདུད་རྩིས་གང་བ་རྣམས་ཀྱིས་དབང་བསྐུར། གཟུགས་རྡོ་རྗེ་མ་ལ་སོགས་པས་བཀྲ་ཤིས་ཀྱི་གླུ་དབྱངས་ཀྱི་ཤིས་པ་བརྗོད། ཁྲོ་བོ་རྣམས་ཕྱོགས་འཚམས་སུ་
འཁོད་ནས་བགེགས་བསྐྲད་པར་གྱུར། འདིར་ཆུ་དབང་སོགས་བསྐུར་བ་ལ། བསྒྲུབ་པའི་དཀྱིལ་འཁོར་བ་རྣམས་ཀྱིས་སློབ་མའི་དབང་ལྔ་དང་སློབ་དཔོན་གྱི་དབང་དང་བཅས་པའི་བུམ་དབང་གང་དང་གང་བསྐུར་བའི་ཚེན་དེ་དང་དེལ་
དགོངས་བ་གཏད། བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པས་སློབ་མ་དང་དབང་རྫས་རྣམས་སྐབས་སུ་གང་བབས་ཀྱི་ལྷར་བསྐྱེད། སླར་ཡང་ཕྱོགས་བཅུ་ནས་གཤེགས་པ་གཤེགས་མ། སེམས་དཔའ་སེམས་མ། ཁྲོ་བོ་ཁྲོ་མོའི་ཚོགས་སམ་

[182B] དེ་རྣམས་ཀྱིས་སློབ་མའི་སྟེང་ཕྱོགས་སུ་གདུགས་དང་རྒྱལ་མཚན་སོགས་འཛིན་པ། གླུ་གར་མཛད་ཅིང་རོལ་མོ་
བརྡུང་པ། མེ་ཏོག་དང་གུར་གུམ་སོགས་ཀྱི་ཆར་འབེབས་པ། བྱང་ཆུབ་ཀྱི་སེམས་ཀྱི་བདུད་རྩིས་གང་བའི་བུམ་པའི་ཆུས་དབང་བསྐུར་བ། བཀྲ་ཤིས་ཀྱི་གླུ་དབྱངས་ཀྱི་ཤིས་པ་བརྗོད་པ། བགེགས་བསྐྲད་པ་ལ་སོགས་པའི་དབང་
བསྐུར་བའི་བྱ་བ་མཛད་པར་བསམ་པ། བླ་མ་དང་གཙོ་བོ་ཐ་མི་དད་པ་ལས་སྤྲོས་པའི་བླ་མ་གཉིས་པས་ཆོ་གའི་ཚིག་འདོན་པ་དང། བུ་མ་པ་མགོ་ཐོག་ཏུ་འཇོག་ཅིང། བུ་མ་ཆུ་ལྡུད་པལ་སོགས་པའི་དབང་གི་བྱ་བ་དངོས་
སུ་བྱེད་པ་ཐམས་ཅད་བསྡོམ་པ་ལས་ཆུ་དབང་སོགས་དབང་དེ་དང་དེ་བླ་མ་དང་དཀྱིལ་འཁོར་པས་བསྐུར་བ་དང། སློབ་མས་ཐོབ་པར་འཇོག་དགོས། དཔེར་ན། དར་ཆོག་གི་སྒོ་ནས་བསྙན་པར་རྫོགས་པའི་
ཆོ་ག་དངོས་གཞིའི་ཚེ་ལས་སློབ་ཀྱི་ཆོག་བརྗོད་པ་མ་གཏོགས་མཁན་པོ་དང་ལས་གྲལ་བའི་དགེ་འདུན་གཞན་རྣམས་ཀྱིས་དེ་ལ་དགོངས་བ་གཏད་པ་ལས། ཆོ་ག་དངོས་གཞིམ་བརྗོད་ཀྱང་མཁན་པོ་དང་ལས་གྲལ་པའི་དགེ་
འདུན་ལས་བསྙེན་རྫོགས་ཀྱི་སྡོམ་པ་ཐོབ་པར་འཇོག་པ་བཞིན། འདིར་ཡང་བསྒྲུབ་པའི་དཀྱིལ་འཁོར་བ་རྣམས་ཀྱིས་དབང་གི་བྱ་བ་དངོས་སུ་མ་མཛད་ཀྱང་དེ་ལ་དགོངས་པ་གཏད་པ་ལ་བརྟེན་ནས་ཆུ་དབང་ལ་སོགས་པའི་
བུམ་དབང་རྣམས་རས་བྲིས་སམ། རྡུལ་ཚོན་གྱི་དཀྱིལ་འཁོར་གང་ཡིན་པ་དེར་ཐོབ་པར་འཇོག་ཚུལ་གྱི་གོ་བ་ལེགས་པར་བརྡ་འཕྲོད་དེས་སུ་སྦྱར། དེ་ནས་ལས་ཀྱི་རྡོ་རྗེས་རྣམ་རྒྱལ་བུམ་པ་བཏེགས་ལ། བཀྲ་ཤིས་གང་
ཞིག་སེམས་ཅན་ཀུན་གྱི་སྙིང་ལ་གནས། །ཀུན་གྱི་བདག་ཉིད་རིགས་ཀུན་གྱི་ནི་བདག་པོ་མཆོག་སེམས་ཅན་མ་ལུས་སྐྱེད་བྱེད་བདེ་བ་ཆེན་པོ་སྟེ། །དེ་ནི་དེང་ཁྱོད་དབང་བསྐུར་མཆོག་ལ་

[183A]༄༅། །བཀྲ་ཤིས་ཤོག་ཕུན་སུམ་ཚོགས་པ་མངའ་བ་གསེར་གྱི་རི་བོ་འདྲ། །འཇིག་རྟེན་གསུམ་གྱི་མགོན་པོ་དྲི་མ་གསུམ་སྤངས་པ། །སངས་རྒྱས་པདྨ་རྣམ་རྒྱས་
འདབ་འདྲའི་སྤྱན་མངའ་བ། །དེ་ནི་དེ་རིང་ཁྱོད་ལ་ཞི་བྱེད་བཀྲ་ཤིས་ཤོག་དེ་ཡིས་ཉེ་བར་བསྟན་པའི་མཆོག་རབ་མི་གཡོ་བ། །འཇིག་རྟེན་གསུམ་ན་གྲགས་ཤིང་ལྷ་དང་མི་ཡིས་མཆོད།།
ཆོས་མཆོག་སྐྱེ་དགུ་རྣམས་ལ་རྟག་ཏུ་ཞི་བྱེད་པ། །དེ་ནི་དེ་རིང་ཁྱོད་ལ་ཞི་བྱེད་བཀྲ་ཤིས་ཤོག་དམ་ཆོས་ལྡན་པ་ཐོས་དང་བཀྲ་ཤིས་ཀྱིས་ཕྱུང་ཅིང། །དགེ་འདུན་མི་དང་ལྷ་དང་ལྷ་མིན་
ཡོན་གྱི་གནས། །ཚོགས་ཀྱི་མཆོག་རབ་ངོ་ཚ་ཤེས་དང་དཔལ་གྱི་གཞི། །དེ་ནི་དེ་རིང་ཁྱོད་ལ་ཞི་བྱེད་བཀྲ་ཤིས་ཤོག་ཅེས་ཤིས་པ་བརྗོད་ཅིང་སློབ་མ་རྣམས་ལ་མེ་ཏོག་གཏོང་བར་བྱའོ། །དེ་ནས་རྡོ་རྗེ་སྙིང་པོ་རྒྱན་
ཀྱི་རྒྱུད་ལས། ཏིལ་གྱི་གང་བུ་ལྟར་གང་བའི། །རྒྱལ་བ་བུམ་པ་འཛིན་པ་ཡིས། །དེ་རིང་ཁྱོད་ལ་དབང་བསྐུར་ཏེ། །དེ་ལྟར་ཤེས་ནས་ཡིད་བདེར་གྱིས། །ཞེས་གསུངས་པ་ལྟར་ནམ་མཁའ་གང་བར་བཞུགས་པའི་རྒྱལ་བ་སྲས་བཅས་ཐམས་
ཅད་ཀྱིས་བུམ་པ་བཟུང་ནས་དབང་བསྐུར་ཚུལ་གྱི་བརྡ་སྤྲད་ལ། སློབ་དཔོན་གྱིས་བུམ་པ་བཏེགས་ཏེ། དབང་བསྐུར་རྡོ་རྗེ་ཆེན་པོ་ནི། །ཁམས་གསུམ་པ་ཡི་ཕྱག་བྱས་པ། །རྡོ་རྗེ་གསང་བ་གསུམ་འབྱུང་
བ༑ ༑སངས་རྒྱས་ཀུན་གྱིས་སྦྱིན་པར་བྱ། ། ཞེས་པས་བརྗོད་ཅིང་དོན་ནི་དབང་བསྐུར་རོ། །དབང་ཇི་ལྟ་བུ་ཞིག་སྐུར་ན། འདོར་དུ་མི་རུང་བས་མི་ཕྱེད་པས་ན་རྡོ་རྗེ། ཁམས་གསུམ་གྱི་རྒྱལ་པོར་བཞུགས་བས་ན་ཆེན་པོ། །
ཁམས་གསུམ་གྱི་སེམས་ཅན་རྣམས་ཀྱིས་ཕྱག་བྱ་བའི་ཡུལ་དུ་གྱུར་པ། སྐུ་རྡོ་རྗེ། གསུང་རྡོ་རྗེ། ཐུགས་རྡོ་རྗེའི་གསང་བ་གསུམ་འབྱུང་བ་དེ་སངས་རྒྱས་ཀུན་གྱི་སྤྱན་སྔར་ཁྱོད་ལ་སྦྱིན་པར་བྱའོ། །འདི་ལ་འགའ་ཞིག་ན། དབང་བསྐུར་རྡོ་རྗེ་

[183B] །ཁམས་གསུམ་པ་ཡི་ཕྱག་བྱས་པ། །སངས་རྒྱས་ཀུན་གྱི་གསང་གསུམ་གྱི། །གནས་ལས་བྱུང་བ་སྦྱིན་པར་བྱ། །ཞེས་འབྱུང་བ་ལྟར་ན་ཚིག་རྐང་སྔ་མ་གཉིས་སྔ་མ་དང་འདྲས་
ཕྱི་མ་གཉིས་ལ། སངས་རྒྱས་ཀུན་གྱི་གསང་བ་རྡོ་རྗེ་གསུམ་དབྱེར་མི་ཕྱེད་པའི་གནས་རྡོ་རྗེ་འཆང་དེ་ལས་བྱུང་བ་སྟེ་དེའི་རིགས་ལས་སྐྱེས་པ་ཁྱོད་ལ་སྦྱིན་པར་བྱའོ། །ཞེས་པ་གོ་བར་བྱ། རྣམ་རྒྱལ་བུམ་པའི་ཁ་རྒྱན་ཡལ་འདབ་དང་བཅས་པ་དང་
རྡོ་རྗེ་ལག་པ་གཡས་པས་བཟུང་ལ། དེས་བུམ་པའི་ཆུ་བླངས་ཏེ་རྡོ་རྗེའི་རྩེ་མོས་སློབ་མའི་སྤྱི་བོར་བླུག་ཅིང། ཨོཾ་ཨཱ་བཛྲ་ཨུད་ཀ་ཨ་བཧི་ཥི་ཉྩ་ཧཱུཾ་སུ་ར་ཏ་སྟྭཾ་ཨ་ཧཾ། ཞེས་བརྗོད་ཅིང། སྔགས་དོན་ནི། བདག་གིས་
རྡོ་རྗེའི་ཆུས་དབང་བསྐུར་གྱི། ཁྱོད་རབ་ཏུ་དགའ་བར་གྱིས་ཤིག་ཅེས་པ་ཡིན་ལ། འཕྲེང་བར་བུམ་པ་མགོར་འཇོག་པ་མི་གསལ་ཡང། བླ་མ་རྣམས་ཀྱིས་ཕྱག་ལེན་ལ་མཛད་པ་ལྟར། ཀྱཻ་རྡོར་ལས་རིམ་གྱི་ཆོག་ལས་འབྱུང་བ། ཡོག་ལས་
འབྱུང་དུ་འཇུག་པའང་བཤད་པས་བུམ་པ་མགོར་བ་བཞག་ལ་བུམ་ཆུ་འཐུང་དུ་གཞུག་སྙེ་མ་བཅུ་གཉིས་པ་ལས། དབང་བསྐུར་བ་ནི་ཡེ་ཤེས་ཀྱི་ཆུ་རྣམས་ཀྱིས་བག་ཆགས་དང་བཅས་པའི་སྒྲིབ་པ་ཐམས་ཅད་ཀྱི་དྲི་མ་འཁྲུད་པའོ། །ཞེས་གསུངས་
པ་ལྟར༑ སྔར་བུམ་པ་སྒྲུབ་དུས་ནང་དུ་ལྟ་སྐྱེད་པ་ཞུ་བ་དང། འདིར་བུམ་ཆུ་མི་བསྐྱོད་པར་སྐྱེད་བཞུ་བ་ཡེ་ཤེས་ཀྱི་ཆུ་མགོ་བོར་གཏོར་བ་དང་འཐུང་བ་ལ་བརྟེན་ནས། རྒྱུད་ལ་བདེ་དགའ་ཕུན་སུམ་ཚོགས་པ་འབྱུང་ཞིང། དགའ་བ་དེས་སྟོང་པ་དེས་
བའི་བདེ་སྟོང་གི་ཡེ་ཤེས་ནི་ཆུ་དབང་གི་གཙོ་བོ་ཡིན་ལ་དེ་ལྟ་བུ་བྱུང་ན་རང་ཉིད་སྔར་མེ་ཏོག་གང་ལ་ཕོག་པའི་ལྷ་དེའི་རིགས་སུ་སངས་རྒྱས་པ་ལ་སྒྲིབ་པའི་དྲི་མ་འཁྲུད་པ་ལ་ཉོན་མོངས་པ་ཞེ་སྡང་གི་དྲི་མ་སྦྱོང་བ་དང། རྣམ་ཤེས་ཀྱི་ཕུང་པོ་གནས་བསྒྱུར་བ་དང་
ཆོས་ཀྱི་དབྱིངས་ཀྱི་ཡེ་ཤེས་མངོན་དུ་བྱེད་པ་དང། མི་བསྐྱོད་པ་དང་དེའི་རིགས་ཀྱི་དངོས་གྲུབ་སྒྲུབ་པ་ལ་དབང་བའི་བག་ཆགས་དང་ནུས་པ་སྐྱེད་པ་ཐམས་ཅད་སྐབས་འདིའི་ཆུ་དབང་དངོས་གཞིར་འཇོག་པ་ཡིན་ལ། དེ་ལྟ་བུའི་བདེ་སྟོང་གི་ཡེ་ཤེས་མ་སྐྱེས་ཀྱང་

[184A]༄༅། །མོས་པ་ཡིད་བྱེད་ཙམ་གྱིས་དེ་སྐྱེས་པར་མོས་པ་དང། སྟོང་པའི་གོ་བ་མཤར་ཀྱང་དགའ་བ་སྐྱེས་པ་དང། ཐ་ན་དྒཱ་བ་སྐྱེས་པར་མོས་པ་ཙམ་ཡང་ཆུ་དབང་དུ་འཇོག་པས། དེ་རྣམས་བྱུང་སྙམ་པའི་མོས་པ་སྐྱེད་
དགོས་ཚུལ་གྱི་གོ་བ་བསྐྱེད་དེ་དབང་གི་ངོ་བོ་ངོ་སྤྲད། སྔགས་རྒྱས་པ་འདོན་པར་སྤྲོན། ཨོཾ་མྷཱ་སུ་ཁ་བཛྲ་སཏ་ཨ་བཧི་ཥེ་ཀ་ཎ་ཏྭཾ་ཨ་བཧི་ཥི་ཉྩ་མི་སར་ཏ་ཐཱ་ག་ཏ་ཨ་དཧི་པ་དཧི་ཏྭེ་ན་ཏྲི་ཊྷོཾ་བྷ་པ། ཞེས་ཀྱང་བརྗོད། དེ་ལྟར་
བུམ་པའི་ཆུས་སྤྱི་བོ་ནས་དབང་བསྐུར་བས་ལུས་ཐམས་ཅད་གང། བདེ་བ་ཆེན་པོ་མྱོང། དྲི་མ་ཐམས་ཅད་དག་ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་མི་བསྐྱོད་པས་
དབུ་བརྒྱན་པར་གྱུར། ཞེས་བརྗོད། དེ་ནས་གོང་དུ་བླ་མ་དང་གཙོ་བོ་ཐ་མི་དང་པས་སྤྱན་དྲངས་པའི་དབང་ལྷ་ནམ་མཁར་འཁོད་པ། དེ་རྣམས་སློབ་མ་ལ་བསྟེམ་པར་འཕྲེང་བར་མི་གསལ་ཡང། ཁབ་པ་དང། བྷ་ཝབྷ་ཏྲ་དང་དྷ་རིག་པས་བསྟིམ་པར་
བཤད་ལ། བསྟིམ་མཚུལ་ཡང་སློབ་དཔོན་སྔ་མ་གཉིས་ཀྱིས་བ་སྤུའི་བུ་གནས་གཞུག་པར་བཤད་པ་ལྟར། བསྟིམ་བྱུང་སྙམ་པའི་མོས་པ་བྱ་བ་བརྡ་སྤྲད་ལ། རང་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་དབང་གི་ལྷ་རྣམས་
བཀུག་ནས་སློབ་མའི་བ་སྤུའི་བུ་གནས་ཐིམ་པར་གྱུར། བར་བསམ། དེ་ནས་སློབ་མ་མི་བསྐྱོད་པར་གསལ་བ་ལ་མཆོད་པ་འབུལ་བ་བདག་གིར་བྱ་བའི་བརྡ་སྤྲད་ལ། ཨོཾ་ཨཱ་རྒཾ་ཞེས་སོགས་ཀྱིས་མཆོད། དབང་གི་དག་པ་སྦྱིན་
པ་ནི༑ དེ་ལྟར་མི་བསྐྱོད་པ་ཆུའི་དབང་ཐོབ། ཞེ་སྡང་གི་དྲི་མ་སྦྱངས། རྣམ་ཤེས་ཀྱི་ཕུང་པོ་གནས་བསྒྱུར། ཆོས་ཀྱི་དབྱིངས་ཀྱི་ཡེ་ཤེས་མདོན་དུ་བྱས། མི་བསྐྱོད་པ་དང་དེའི་རིགས་ཀྱི་
དངོས་གྲུབ་སྒྲུབ་པ་ལ་དབང་བར་བྱས་སོ། །ཞེས་བརྗོད། དེ་ནས་ཅོད་པན་གྱི་དབང་གི་དོན་དུ། བྱང་ཆུབ་རྡོ་རྗེ་ས་སངས་རྒྱས་ལ། ཞེས་སོགས་ཀྱི་གསོལ་བ་འདེབས་སུ་བཅུག་ལ། ནང་དབང་བསྐུར་བ་དབང་རྫས་སྐྱེད་ཆོག་

[184B] ཧཱུཾ་ལས་རྡོ་རྗེ་ཧཱུཾ་གིས་མཚན་པ་ཡོངས་སུ་གྱུར་པ་ལས་མི་བསྐྱོད་པ་སྔོན་པོ་ཞེས་སོགས་ཀྱི་གནས་སུ། ཨོཾ་ལས་རིན་པོ་ཆེ་ཨོཾ་གྱིས་མཚན་པ་ཡོངས་སུ་གྱུར་པ་ལས་རིན་འབྱུང་སེར་
པོ་ཞལ་གཅིག་ཕྱག་གཉིས་ཀྱིས་རིན་པོ་ཆེ་དང་དྲིལ་བུ་འཛིན་པས་ཡུམ་རིན་ཆེན་སྒྲོལ་མ་སེར་མོ་གྲི་གུག་དང་ཐོད་པ་འཛིན་པ་ལ་འཁྱུད་པ། ཞེས་དང། རིན་འབྱུང་དུ་བྱས་པ་ལ་དབང་བསྐུར། ཞེས་
དང༑ དབང་རྫས་ཅོད་པན་ཞེས་སོགས། འདོན་པ་བསྒྱུར་ཏེ་ཤིས་བརྗོད་ཀྱི་བར་གོང་ལྟར་བརྗོད། དེ་ནས། ཨོཾ་བཛྲ་དཧྭ་ཏི་ཤྭ་རི་ཨ་བཧི་ཥི་ཉྩ་ཧཱུཾ། ཞེས་པ་རྡོ་རྗེ་དབྱིངས་ཀྱི་དབང་ཕྱུག་མའི་དབང་བསྐུར། ཨོཾ་སརྦ་ཏ་ཐཱ་ག་ཏ་ས་ཏྭ་བཛྲྀ་ཨ་བཧི་
འི་ཉྩི་བྲུཾ། ཞེས་པ་དེ་བཞིན་གཤེགས་པ་ཐམས་ཅད་ཀྱིས་སེམས་མ་རྡོ་རྗེ་མའི་དབང་བསྐུར། ཨོཾ་རདྣ་བཛྲྀ་ཨ་བཧི་ཥི་ཉྩ་ཨཱ་ཞེས་པ་རིན་ཆེན་རྡོ་རྗེ་མའི་དབང་བསྐུར། ཨོཾ་དྷ་རྨ་བཛྲྀ་ཨ་བཧི་ཥི་ཉྩ་ཧཱི་ཞེས་པ་ཆོས་ཀྱི་རྡོ་རྗེ་མའི་དབང་བསྐུར་
ཨོཾ་ཀ་རྨ་བྀཛྲ་ཨ་བཧི་ཥི་ཉྩ་ཏྲཾ། ཞེས་པ་ལས་ཀྱི་རྡོ་རྗེ་མའི་དབང་བསྐུར། ཞེས་པ་ཡིན་ལ་དེ་རྣམས་བརྗོད་ཅིང། དབུ་རྒྱན་སློབ་མའི་མགོ་ལ་བསྒོན། དེ་ནས། དབང་བསྐུར་རྡོ་རྗེ་ཆེན་པོ་ནི། ཞེས་སོགས་དང། ཨོཾ་ཨཱ་བཛྲ་མུ་ཀུ་
ཊ་ཨ་བཧི་ཥི་ཉྩ་ཧཱུཾ་སུ་ར་ཏ་སྟྭ་ཨ་ཧཾ། དོན་ནི་རྡོ་རྗེ་ཅོད་བན་གྱི་དབང་བསྐུར་བས་ཁྱོད་ཤིང་དུ་དགའ་བར་གྱིས་ཞེས་པའོ། །ཨོཾ་ཧཱུཾ་ཏྲཾ་ཧྲཱི་ཨཱ་ཞེས་པ་རིགས་ལྔའི་ས་བོན་བརྗོད་དེ་དང་དབྱངས་བཅིང། བཛྲ་དུ་ཥྱ་ཧོཿ་ཞེས་བརྗོད་དེ་བསྙམས་པའི་
ཐལ་མོས་བཉེས་པར་བྱ། དེ་ལྟར་ཅོད་པན་གྱི་དབང་བསྐུར་བས་བདེ་དགའ་སྐྱེས་ཤིང་དགའ་བ་དེས་སྟོང་པ་བསྒོམ་པའི་བདེ་སྟོང་གི་ཡེ་ཤེས་ཅོད་པན་གྱི་དབང་གི་གཙོ་བོ་དང། དེ་ལ་བརྟེན་ནས་མ་འོངས་པ་ན་རིགས་བདག་འགྲུབ་པའི་ནུས་པ་དང། གཙུག་ཏོར་
འགྲུབ་བའི་ནུས་པ་རྣམས་འཇོག་ལ་སྙོན་མོངས་པ་ང་རྒྱལ་སེར་སྣ་སྦྱོང་བ་སོགས་ཚིགས་རྒྱུར་དགོས་རྣམས་བསྒྱུར་ལ། དབང་ཇི་ལྟ་བུ་ཞིག་ཐོབ་པའི་བརྡ་སྤྲད། དབང་བསྐུར་རྡོ་རྗེ་ཆེན་པོ་ནི། ཞེས་སོགས་དང། ཨོཾ་ཨཱ་སརྦ་

[185A]༄༅། །ཏ་ཐཱ་ཀ་ཏ་ཨ་བཧི་ཥི་ཀ་ཏ་ས་མ་ཡ་ཤྲི་ཧཱུཾ། ཞེས་པ་བརྗོད་དེ་བུམ་ཆུ་གཏོར་ལ་བརྟན་བྱེད་ཀྱི་ཆུ་དབང་བསྐུར། དེ་ལྟར་བུམ་པའི་ཆུའི་དབང་བསྐུར་བས་ཞེས་པ་ནས། རིན་འབྱུང་གིས་
དབུ་བརྒྱན་པར་གྱུར། དེ་ནས། དབང་ལྷ་བསྟིམ་པ་དང། མཆོད་པ་འབུལ་བ། ཆུ་དབང་གི་སྐབས་བཞིན་བྱ། བརྟེན་བྱེད་ཀྱི་ཆུ་དབང་མན་ཆད། རྡོ་རྗེ་དྲིལ་བུ། མིང། སློབ་དཔོན་གྱི་དབང་གི་སྐབས་རྣམས་སུ་བར་བྱ་
དེ་ལྟར་རིན་ཆེན་འབྱུང་ལྡན་ཅོད་པན་གྱི་དབང་ཐོབ། ང་རྒྱལ་དང་སེར་སྣའི་དྲི་མ་སྦྱངས། ཚོར་བའི་ཕུང་པོ་གནས་བསྒྱུར། མཉམ་པ་ཉིད་ཀྱི་ཡེ་ཤེས་མངོན་དུ་བྱས། རིན་
ཆེན་འབྱུང་ལྡན་དང་དེའི་རིགས་ཀྱི་དངོས་གྲུབ་བསྒྲུབ་པ་ལ་དབང་བར་བྱས་སོ། །ཞེས་དག་པ་བརྗོད། འོད་དཔག་མེད་རྡོ་རྗེའི་དབང་གི་དོན་དུ། བྱང་ཆུབ་རྡོ་རྗེས། ཞེས་སོགས་ཀྱིས་གསོལ་བ་
བདེབས་སུ་བཅུག་ནང་དབང་སྔར་བཞིན་ལ། ཧྲིཿ་ལས་པདྨ་ཧྲཱི་ས་མཚན་པ་མོངས་སུ་གྱུར་པ་ལས། འོད་དཔག་མེད་དམར་པོ་ཞལ་གཅིག་ཕྱག་གཉིས་པདྨ་དང་དྲིལ་བུ་འཛིན་པས་ཡུམ་
གོས་དཀར་མོ་དམར་མོ། །ཞེས་དང། འོད་དཔག་མེད་དུ་བྱས་པ་ལ། ཞེས་དང། དབང་རྫས་རྡོ་རྗེ། ཞེས་པ་མ་གཏོགས་ཤིས་བརྗོད་ཀྱི་བར་སྔར་ལྟར་དང། དབང་བསྐུར་རྡོ་རྗེ་ཞེས་སོགས་སྔར་ལྟར་བརྗོད་
དེ་རྡོ་རྗེ་ལག་ཏུ་བཟུང་སྟེ། སངས་རྒྱས་རྣམས་ཀྱིས་རྡོ་རྗེ་ཡི། །དབང་གི་དེ་རིང་ཁྱོད་དབང་བསྐུར། །འདི་དེ་སངས་རྒྱས་ཐམས་ཅད་ཉིད། །རྡོ་རྗེ་རབ་ཏུ་བསྒྲུབ་ཕྱིར་ཐུངས། །
ཞེས་བརྗོད་ཅིང། དེའི་དོན། སངས་རྒྱས་རྣམས་ཀྱིས་དེ་རིང་ཁྱོད་ལ་རྡོ་རྗེ་དབང་བསྐུར་བས་རྡོ་རྗེ་ཡེ་ཤེས་ཀྱི་དབང་བསྐུར་བ་ཡིན་ལ། རྡོ་རྗེ་ཡེ་ཤེས་ཀྱི་དབང་ནི། བྱང་ཆུབ་སེམས་གང་དེ་རྡོ་རྗེ་ཞེས་གསུངས་པ་ལྟར། སྟོང་པ་ཉིད་

[185B] སངས་རྒྱས་ཐམས་ཅད་ཀྱི་ཐུགས་རྡོ་རྗེའི་ངོ་བོ་ཉིད་ཡིན་ཅིང། རྟགས་ཀྱི་རྡོ་རྗེ་འདི་ནི་སངས་རྒྱས་ཐམས་ཅད་ཀྱི་ཐུགས་རྡོ་རྗེའི་ངོ་བོ་ཉིད་དེར་རབ་ཏུ་སྒྲུབ་པ་སྟེ་ཐོབ་པར་
བྱ་བའི་ཕྱིར་ཁྱོད་ཀྱིས་ཟུངས་ཤིག་ཅེས་པ་གོ་བར་བྱས་སྟེ། རྡོ་རྗེ་སློབ་མའི་སྙིང་མགྲིན་མགོ་བོ་རྣམས་ལ་རེ་གནས་ལག་པ་གཡས་སུ་སྦྱིན། སློབ་མས་རྡོ་རྗེ་གསོང་ཏེ་སྙིང་ཁར་བཟུང། དེ་ལྟར་རྡོ་རྗེའི་དབང་བསྐུར་བ་ལ་བརྟེན་ནས་
དགའ་བདེ་སྐྱེས་ཤིང་དགའ་བས་སྟོང་པ་ངེས་པའི་བདེ་སྟོང་གི་ཡེ་ཤེས་ནི། རྡོ་རྗེའི་དབང་གི་གཙོ་བོ་དང། དེ་སངས་རྒྱས་ཐམས་ཅད་ཀྱི་ཐུགས་རྡོ་རྗེ་འཐོབ་པའི་ནུས་པ་དང། ཉོན་མོངས་པ་འདོད་ཆགས་སྐྱོང་བའི་ནུས་པ་བསྐྱེད་པ་སོགས་
དབང་གི་ངོ་བོ་འདི་ལྟ་བུ་ཞིག་ཐོབ་ཅེས་བརྡ་སྤྲད། དབང་བསྐུར་རྡོ་རྗེ་ཆེན་པོ་ནི། ཞེས་སོགས་བརྟན་བྱེད་ཀྱི་ཆུ་དབང་བསྐུར་བ་སྔར་དང་འདྲ་ཞིང། འོད་དཔག་མེད་ཀྱི་དབུ་བརྒྱན་པར་གྱུར། དབང་ལྷ་སྟིམ་པ་
སོགས་སྔར་བཞིན། དེ་ལྟར་འོད་དཔག་མེད་རྡོ་རྗེའི་དབང་ཐོབ། འདོད་ཆགས་ཀྱི་དྲི་མ་སྦྱངས། འདུ་ཤེས་ཀྱི་ཕུང་པོ་གནས་བསྒྱུར། སོ་སོར་རྟོགས་པའི་ཡེ་ཤེས་མངོན་དུ་བྱས་
འོད་དཔག་མེད་དང་དེའི་རིགས་ཀྱི་དངོས་གྲུབ་བསྒྲུབ་པ་ལ་དབང་བར་བྱས་སོ། །ཞེས་དག་པ་སྦྱིན། དོན་གྲུབ་དྲིལ་བུའི་དབང་ལ། བྱང་ཆུབ་རྡོ་རྗེས། སོགས་ཀྱི་གསོལ་འདེབས་དང་ནང་དབང་བསྐུར་
ཚུལ་སྔར་ལྟར་ལ། ཁཾ་ལས་རལ་གྲི་ཁཾ་གིས་མཚན་པ་ཡོངས་སུ་གྱུར་པ་ལས་དོན་གྲུབ་ལྗང་ཁུ་ཞལ་གཅིག་ཕྱག་གཉིས་རལ་གྲི་དང་དྲིལ་བུ་འཛིན་པས་ཡུམ་དམ་ཚིག་སྒྲོལ་མ་ལྗང་ཁུ་
ཞེས་དང། སློབ་མ་དོན་གྲུབ་ཏུ་བྱས་པ་ལ། ཞེས་དང། དབང་རྫས་དྲིལ་བུ། ཞེས་སོགས་བསྒྱུར་ཏེ། ཤིས་བརྗོད་ཀྱི་བར་གོང་ལྟར་བརྗོད། དབང་བསྐུར་རྡོ་རྗེ། ཞེས་སོགས་དང། །

[186A]༄༅། །ཨོཾ་བཛྲ་ཨ་དཧི་བ་དཧི་སྟྭཾ་ཨ་བཧི་ཥི་ཉྩ་མི་ཏི་ཥྛ་བཛྲས་མ་ཡ་སྟྭཾ། ཞེས་བརྗོད་ཅིང་དོན་ནི། རྡོ་རྗེའི་དམ་ཚིགས་ལ་གནས་པ་ཁྱོད་ལ་རྡོ་རྗེའི་བདག་པོའི་དབང་བགྱིའོ། །ཁྱོད་ཀྱིས་མནོས་
ཤིག་ཅེས་པ་སྟེ། དྲི་པ་བུའི་དབང་ལ་རྡོ་རྗེའི་བདག་པོའི་དབང་ཞེས་པའི་དོན་ནི། རྡོ་རྗེ་འཆང་ནི་རིགས་ཐམས་ཅད་ཀྱི་བདག་པོ་དང། ཆོས་ཕུང་བརྒྱད་ཁྲི་བཞི་སྟོང་སོགས་དམ་པའི་ཆོས་ཐམས་ཅད་ཀྱི་མངའ་བ་དག་ཡིན་པས་
ཆོས་ཀྱི་བདག་པོ་ཡིན་ལ། དེ་ཆོས་ཕུང་བརྒྱད་ཁྲི་བཞི་སྟོང་སོགས་སྒྲོག་པ་དེ་མཚོན་པའི་དོན་དུ་དྲིལ་བུ་སྒྲ་དང་བཅས་པས་དབང་བསྐུར་བསན་བདག་པོའི་དབང་ཞེས་བཏགས་པ་ཡིན་ཚུལ་གྱིས་གོབ་བསྐྱེད་ལ་དྲིལ་བུ་འག་
པ་གཡོན་པར་གཏད་དེ། རྡོར་དྲིལ་དང་ལྡན་པའི་ལག་པས་འཁྱུད་ཚུལ་བྱེད་དུ་བཅུག་ལ། ཨོཾ་བཛྲ་གྷ་ཎྜེ་ཨཿ་ཨཿ་སྔག་དོན་ནི། རྡོ་རྗེ་དྲིལ་བུ་ཞེས་དང་ཨ་ས་བོན་ཡིན། བཅོམ་ལྡན་གཟུང་ངོ་བདག་ལ་
ནི༑ ཡང་དག་ཉེ་བར་འགྱུར་བར་མཛོ། ཅེས་བརྗོད་དུ་གཞུག་དེ་ལྟར་དྲིལ་བུའི་དབང་བསྐུར་བ་ལ་བརྟེན་ནས་རྒྱུད་ལ་དགའ་བདེ་སྐྱེས་ཤིང་དེས་སྟོང་པ་ངེས་པའི་བདེ་སྟོང་གི་ཡེ་ཤེས་དབང་གི་གཙོ་བོ་དང། དེ་ལ་བརྟེན་ནས་སངས་རྒྱས་པ་
ན་ཆོས་ཕུང་བརྒྱད་ཁྲི་བཞི་སྟོང་སྟོན་པའི་གསུང་རྡོ་རྗེ་འགྲུབ་པའི་ནུས་པ། ཉོན་མོངས་པ་ཕྲག་ཏོག་སྦྱོང་བའི་ནུས་པ་སྐྱེད་པ་སོགས་དྲིལ་བུའི་དབང་ཅི་འདྲ་བ་ཞིགས་ཐོབ་པའི་བརྡ་སྤྲད། བརྟན་བྱེད་ཀྱི་ཆུ་དབང་བསྐུར་བ་སོགས་
སྔར་བཞིན་ལ། དོན་ཡོད་གྲུབ་པས་དབུ་བརྒྱན་པར་གྱུར། དབང་ལྷ་བསྟིམ་པ་སོགས་སྔར་བཞིན། དེ་ལྟར་དོན་ཡོད་གྲུབ་པ་དྲིལ་བུའི་དབང་ཐོབ། ཕྲ་དོག་གི་དྲི་མ་སྦྱངས་
འདུ་བྱེད་ཀྱི་ཕུང་པོ་གནས་བསྒྱུར། བྱ་བ་གྲུབ་པའི་ཡེ་ཤེས་མདོན་དུ་བྱས། དོན་ཡོད་གྲུབ་པ་དང་དེའི་རིགས་ཀྱི་དངོས་གྲུབ་བསྒྲུབ་པ་ལ་དབང་བར་བྱས་སོ། །

[186B] རྣམ་སྣང་མིང་གི་དབང་ལ། གསོལ་འདེབས། ནང་དབང། དབང་ལྷ་སྦྱན་འདྲེན་སོགས་གོང་ལྟར་ལ་དབང་རྫས་བསྐྱེད་ཆོག་མི་དགོས། ཁྱད་པར་ནི། ཨོཾ་ལས་འཁོར་ལོ་
ཨོཾ་གྱིས་མཚན་པ་ཡོངས་སུ་གྱུར་པ་ལས་རྣམ་སྣངས་དཀར་པོ་ཞལ་གཅིག་ཕྱག་གཉིས་འཁོར་ལོ་དང་དྲིལ་བུ་འཛིན་པས་ཡུམ་སྤྱན་མ་དཀར་མོ་གྲི་གུག་དང་ཐོད་པ་འཛིན་པ་ལ་
འཁྱུད་པ། ཞེས་བསྒྱུར། ཤིས་བརྗོད་ཀྱི་མཇུག་ཏུ་སློབ་མའི་མགོར་རྡོ་རྗེ་དྲིལ་བུ་མཉམ་པོར་བཟུང་ནས། དབང་བསྐུར་རྡོ་རྗེ་ཞེས་སོགས་དང། ཨོཾ་བཛྲི་སཏ་སྟྭཾ་ཨ་བཧི་ཥི་ཉྩ་མི་བཛྲ་ནཱ་མ་ཨ་བཧི་
ཥི་ཀ་ཏ༑ ཞེས་བརྗོད་ཅིང་སྔགས་དོན་ནི། རྡོ་རྗེ་སེམས་དཔའ་ཁྱོད་ལ་དབང་བསྐུར་རོ། །དབང་གང་བསྐུར་ན་མི་བསྐྱོད་རྡོ་རྗེ་ཞེས་བྱ་བ་ལ་སོགས་པའི་མིང་གི་དབང་བསྐུར་རོ། །ཞེས་པ་དང། མི་བསྐྱོད་རྡོ་རྗེ་ནི་མཚོན་པ་
ཙམ་ཡིན་གྱི་སློབ་མའི་མེ་ཏོག་གང་ལ་ཕོག་པའི་རྗེས་སུ་འདྲང་ནས་མིང་བཏགས་ལ་མིང་དབང་བསྐུར་རོ། །དེ་ལྟར་མིང་དབང་བསྐུར་བ་ལ་བརྟེན་ནས་དགའ་བདེ་སྐྱེས་ཤིང། དགའ་བ་དེས་སྟོར་བ་ངེས་པའི་བདེ་སྟོང་གི་ཡེ་ཤེས་ནི་མིང་
དབང་གི་གཙོ་བོ་དང། རང་ཉིད་སངས་རྒྱས་པའི་ཚེ་སངས་རྒྱས་ཀྱི་མཚན་འགྲུབ་པའི་ནུས་པ། ཉོན་མོངས་པ་གཏི་མུག་སྦྱོང་བའི་ནུས་པ་སོགས་སྐབས་དང་སྦྱར་བ་བརྗོད་དེ་མིང་དབང་གི་ངོ་བོ་ཇི་ལྟ་བུ་ཐོབ་པའི་བརྡ་སྤྲད། བརྟན་བྱེད་ཀྱི་ཆུ་དབང་
སོགས་སྔར་དང་འདྲ་ལ། རྣམ་སྣང་གིས་དབུ་བརྒྱན་པར་གྱུར། ཞེས་པ་བསྒྱུར། དེ་ལྟར་རྣམ་པར་སྣང་མཛད་མིང་གི་དབང་ཐོབ། གཏི་མུག་གི་དྲི་མ་སྦྱང། གཟུགས་ཀྱི་ཕུང་པོ་གནས་
བསྒྱུར༑ མེ་ལོང་ལྟ་བུའི་ཡེ་ཤེས་མངོན་དུ་བྱས། རྣམ་སྣངས་དང་དེའི་རིགས་ཀྱི་དངོས་གྲུབ་བསྒྲུབ་པ་ལ་དབང་བར་བྱས་སོ། །ཞེས་དག་པ་སྦྱིན། གཉིས་པ་ཐུན་མོང་མ་ཡིན་པ་རྡོ་རྗེ་སློབ་དཔོན་གྱི་དབང་ལ་སློབ་
[187A]༄༅། །དཔོན་གྱི་དབང་བསྐུར་བའི་ཆོ་ག་དང། དེའི་མཐའ་རྟེན་གྱི་ཆོ་ག་གཉིས། དང་པོ་ལ་དམ་ཚིག་གསུམ་སྦྱིན་པ་དང། དམ་ཚིག་གསུམ་བཟུང་ཞིང་དེ་ཉིད་བསྟན་པ་གཉིས། དང་པོ་ལ་སློབ་མས་མཎྜལ་འབུལ། ཐལ་མོ་སྦྱར་
ཏེ༑  གང་གིས་བདག་ནི་ཁྱོད་དྲིན་ལས། །རང་དང་གཞན་དོན་ནུས་འགྱུར་བ། །རྡོ་རྗེ་སློབ་དཔོན་གྱི་ནི་དབང། །ཐུགས་རྗེའི་གཏེར་ཀྱཻ་བདག་ལ་སྩོལ། ། དོན་ནི། ཀྱཻ་ཐུགས་རྗེའི་གཏེར་ཞེས་སློབ་
དཔོན་ལ་ཐོས་ནས། ཁྱོད་ཀྱི་དྲིན་ལས་དབང་གང་གིས་རང་གཞན་གྱི་དོན་རྒྱ་ཆེན་པོ་སྒྲུབ་ནུས་པར་འགྱུར་བ་རྡོ་རྗེ་སློབ་དཔོན་གྱི་དབང་བདག་ལ་སྩོལ་ཅིག་ཅེས་པ་སྟེ་དོན་དྲན་པའི་སྒོ་ནས་གསོལ་བ་ལན་གསུམ་འདེབས་སུ་གཞུག་ནང་དབང་བསྐུར་ཚུལ་སྔར་ལྟར་
ལ༑ ཁྱད་པར་ནི།  ཧཱཾ་ལས་རྡོ་རྗེ་ཧཱུཾ་གིས་མཚན་པ་ཡོངས་སུ་གྱུར་པ་ལས་རྡོ་རྗེ་འཆང་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཡུམ་རྡོ་རྗེ་དབྱིངས་ཀྱི་དབང་ཕྱུག་མ་
དཀར་མོ་རྡོ་རྗེ་དང་དྲིལ་བུ་འཛིན་པ་ལ་འཁྱུད་པ།  ཞེས་དང།  སློབ་མ་རྡོ་རྗེ་འཆད་དུ་བྱས་པ་ལ་དབང་བསྐུར་ཡུམ་གྱི་པདྨ་ནས་གྱུར་སྟེ་དབང་སྟེགས་ཁྲུས་དཀྱིལ་ལ་གནས་པའི་སེང་གེའི་ཁྲིའི་
སྟེང་དུ་འཁོད་པར་འགྱུར།  ཞེས་བསྒྱུར། རྡོ་རྗེ་དང་དྲིལ་བུ་བསང་སྦྱངས།  སྟོང་པའི་ངང་ལས་ཧཱུཾ་ལས་བྱུང་པའི་རྡོ་རྗེ་རྡོ་རྗེ་སེམས་དཔའི་ངོ་བོ་དང། ཨཱ་ལས་བྱུང་བའི་དྲིལ་བུ་རྡོ་རྗེ་སྙེམས་མའི་ངོ་
བོར་གྱུར། ཐོག་མཐའ་མེད་པའི་སེམས་དཔའ་ནི། །རྡོ་རྗེ་སེམས་དཔའ་དགའ་བ་ཆེ། །ཀུན་ཏུ་བཟང་པོ་ཀུན་བདག་ཉིད། །རྡོ་རྗེ་སྙེམས་ཚུལ་བདག་པོའི་བདག་བཅོམ་ལྡན་འདས་
མཆོག་གི་དང་པོའི་སྐྱེས་བུའོ། །ཨོཾ་མཧཱ་བཛྲ་ཧཱུཾ།  དོན་ནི་བྱང་ཆུབ་སེམས་དཔའ་རྣམས་ཀྱི་ཐོག་མ་དང་ཐ་མ་མེད་པའི་སེམས་ཀྱི་རྒྱུན་རང་བཞིན་གྱིས་དག་པ་ལ་གློ་བུར་གྱི་དྲི་མས་གོས་པ་རིམ་གྱིས་བསལ་ནས་རྣམ་པར་དག་པ་མཐར་ཐུག་པ་ཆོས་ཀྱི་

[187B] དེ་ནི་ཆོས་ཀུན་གྱི་བདག་ཉིད་ཆོས་ཀྱི་དབྱིངས་འཁོར་འདས་ཀུན་དུ་དགེ་བས་ཀུན་དུ་བཟང་པོ་བསྒོམ་པ་ལ་བརྟེན་ནས་འབྱུང་བའོ། །དེས་ན་རྡོ་རྗེ་འདི་དྲི་བྲལ་གྱི་ཤེས་རབ་སྟོང་པའི་ཆ་ཉིད་རྡོ་རྗེ་སྙེམས་མའི་
ཚུལ་བཟུང་པ་དེའི་བདག་པོ་རྡོ་རྗེ་སེམས་དཔའ་འམ་རྡོ་རྗེ་འཆང་གི་བདག་ཉིད་དེ་ཐོབ་པར་བྱེད་པའི་ལམ་མཚོན་བྱེད་དུ་མོས་ཏེ་བཟུང་བར་བྱོས་ལ། རྡོ་རྗེ་འཆང་དེ་ཐོབ་པའི་ཕྱིར་དུ་གང་ལ་དམིགས་ནས་ལྷ་སྐུ་ཕྱག་རྒྱ་ཆེན་པོ་སྐྱེད་པའི་རྒྱུ་ཆོས་ཀྱི་
དབྱིངས་ལ་བཅོམ་ལྡན་འདས་མཆོག་གི་དང་པོའི་སྐྱེས་བུ་ཞེས་འབྲས་བུ་རྡོ་རྗེ་འཆང་གི་མིང་གིས་བཏགས་པའི་ཆོས་དབྱིངས་དེ་སྒོམས་ཤིག་སྔགས་དོན་ནི། རྡོ་རྗེ་ཆེན་པོ་ཞེས་པ་ཡིན་ཅིང། ཧཱུཾ་ནི་ཐུགས་མཚོན་
བྱེད་ཡིན་པས་རྡོ་རྗེ་ཆེན་པོ་སངས་རྒྱས་ཀྱི་ཐུགས་རྡོ་རྗེ་དེ་སྒོམས་ཤིག་ཅེས་པའི་དོན་ནོ།  སྟོང་པ་ཉིད་དང་དབྱེར་མེད་པའི་ཡེ་ཤེས་རྒྱལ་བའི་ཐུགས་ཀྱི་ངོ་བོ་ནི་གསང་བའི་རྡོ་རྗེ་ཡིན་ལ་
དེ་དྲན་པའི་དོན་དུ་རྡོ་རྗེ་འཛིན་པ་རྡོ་རྗེ་དེ་ཁོ་ན་ཉིད་ཀྱི་སྒོ་ནས་ཟུངས་ཤིག་ །ཞེས་བརྗོད་དེ་ལག་པ་གཡས་སུ་གཏད་ལ་རྡོ་རྗེའི་དམ་ཚིག་སྦྱིན།  འདི་དེ་སངས་རྒྱས་ཐམས་ཅད་ཀྱི། །
ཤེས་རབ་དབྱངས་ཀྱི་རྗེས་འགྲོར་བཤད། །བྱང་ཆུབ་མཆོག་ཏུ་རྒྱལ་བ་བཞེད། །ཁྱོད་ཀྱིས་ཀྱང་ནི་རྟག་ཏུ་ཟུངས། །ཆོས་ཐམས་ཅད་རང་བཞིན་མེད་པའི་
སྒྲ་དྲིལ་བུས་སྒྲོགས་པར་སེམས་པའི་སྒོ་ནས་དྲིལ་བུ་འཁྲོལ་བ་དྲིལ་བུའི་དེ་ཁོ་ན་ཉིད་ཀྱི་སྒོ་ནས་ཟུངས་ཤིག་ །ཅེས་པ་བརྗོད་ཅིང། ཚིགས་བཅད་ཀྱི་དོན་ནི། ཇི་ལྟར་སངས་རྒྱས་
ཐམས་ཅད་ཀྱི། བྱང་ཆུབ་ཆེན་པོའི་ངོ་བོ་ཉིད་ཀྱི་ཤེས་རབ་ནི་སྟོང་པ་ཉིད་ལ་དམིགས་པ་ཡིན་ལ། དེ་ནི་རང་གི་ངང་གིས་ལྷུན་གྱིས་གྲུབ་པར་དབྱངས་ཀྱི་སྒྲ་སྣ་ཚོགས་ཀྱིས་གཞན་ལ་ཆོས་སྟོན་པར་བྱེད། དྲིལ་བུ་འདི་ཡང་དེ་དང་འདྲ་

[188A]༄༅། །སྟེ་ཤེས་རབ་དབྱངས་ཀྱི་རྗེས་སུ་འགྲོ་བའི་ཡུལ་སྟོང་པ་ཉིད་རྟོགས་པའི་ཤེས་རབ་མཚོན་པས་སོ། །དེ་བས་ན་རྒྱལ་བ་ཐམས་ཅད་ཀྱི་བྱང་ཆུབ་མཆོག་ཏུ་བཞེད་པ་སྟོང་པ་ཉིད་ལ་དམིགས་པའི་
དྲི་བྲལ་གྱི་ཤེས་རབ་མཚོན་ཞིང་སྟོང་པ་ཉིད་ཀྱི་སྒྲ་སྒྲོགས་པའི་དྲིལ་བུ་འདི་ཁྱོད་གྱིས་ཀྱང་ནི་རྟག་ཏུ་ཟུངས་ལ་ཡུལ་སྟོང་པ་ཉིད་ལ་དམིགས་པའི་ཤེས་རབ་དེ་སྒོམས་ཤིག་ཅེས་པ་སྟེ། དེ་ལྟར་བརྡ་སྤྲད་ཏེ། དྲིལ་བུ་
ལག་པ་གཡོན་པར་གཏད་ལ་དྲིལ་བུའི་དམ་ཚིག་སྦྱིན། སློབ་མས།  སྲིད་པ་ངོ་བོ་ཉིད་ཀྱིས་དག་ངོ་བོ་ཉིད་ཀྱི་སྲིད་འགལ་བྱས། །རང་བཞིན་དག་མཆོག་སེམས་དཔའ་
ཡིས༑ ༑དམ་པའི་སྲིད་པ་བྱེད་པར་འགྱུར། །བཛྲ་གྷ་ནྚ་ཨཿ་ ཞེས་པ་ཚིགས་བཅད་གྱི་དོན་ནི། སྲིད་པ་འཁོར་བར་སྐྱེ་བའི་རྒྱུ་དེ་ནི་ངོ་བོ་ཉིད་དེ་རང་བཞིན་གྱིས་ཡོངས་སུ་དག་པ་ཡིན་ཀྱང་
བདག་ཏུ་སྒྲོ་བཏགས་པའི་ངོ་བོ་ཉིད་ཀྱིས་འགལ་བའི་སྲིད་པ་སྟེ་གནོད་པ་མེད་པ་ལས་གནོད་པ་ཅན་དུ་བྱས་པ་ཡིན་ལ། མཆོག་སེམས་པ་སྟེ་བྱང་ཆུབ་སེམས་དཔའ་རྣམས་ཀྱིས་རང་བཞིན་གྱིས་དག་པར་སེམས་པས་བདག་ཏུ་
སྒྲོ་བཏགས་པ་ལྟར་ཞེན་པ་ཟད་པར་མཛད་ནས། དམ་པའི་སྲིད་པ་སྟེ་མི་གནས་པའི་མྱ་ངན་ལས་འདས་པའི་རང་བཞིན་དུ་རྟོགས་པར་བྱེད་པར་འགྱུར་བ་དེ་ལྟར་བདག་གིས་བྱའོ། །ཞེས་དང། སྔགས་དོན་ནི་རྡོ་རྗེའི་དྲིལ་བུ་ཞེས་དང། ཨ་ཅས་
བོན་ ཚིགས་བཅད་དང་སྔགས་དེ་གཉིས་བརྗོད་ཅིང་དྲིལ་བུ་དཀྲོལ་དུ་གཞུག་དེ་ནས།  ཡིད་ཀྱི་ལུས་ནི་བརྟན་པ་ཉིད། །ཕྱག་རྒྱའི་དམ་ཚིག་རབ་ཏུ་བརྗོད། །གང་གི་ལུས་ནི་
ཐམས་ཅད་བརྟན། །དེས་ན་ཕྱག་རྒྱར་རབ་ཏུ་བསྒྲགས། །ཡེ་ཤེས་ཕྱག་རྒྱ་བྱིན་རླབས་ནས། །འདོད་པ་ཐམས་ཅད་ལོངས་སྤྱོད་པས། །དངོས་གྲུབ་ཐམས་ཅད་

[188B]  །ཞེས་བརྗོད་ཅིང། དེའི་དོན། ཡིད་ཀྱི་ལས་རྡོ་རྗེ་སློབ་དཔོན་གྱི་དབང་གི་ངོ་བོར་གྱུར་བའི་བདེ་སྟོང་གི་ཡེ་ཤེས་དེ་བརྟན་པ་ཉིད་ཀྱི་ཕྱིར་དུ་ཕྱག་རྒྱའི་དམ་ཚིག་རབ་ཏུ་བརྗོད། གང་གིས་ལུས་ལྷ་སྒུར་བསྒོམ་པ་དེ་
ཐམས་ཅད་དུ་བརྟན་པའི་ཕྱིར་དུ་ཕྱག་རྒྱའི་དམ་ཚིག་རབ་ཏུ་བསྒྲགས་པ་སྟེ་སྦྱིན་པར་བྱ་བ་ཡིན་ལ། ཕྱག་རྒྱའི་དམ་ཚིག་ནི། རང་རྡོ་རྗེ་འཆང་ཞལ་གཅིག་ཕྱག་གཉིས་པར་གསལ་བས་ཡེ་ཤེས་ཀྱི་ཕྱག་རྒྱ་རྡོ་རྗེ་དབྱིངས་ཀྱི་དབང་ཕྱུག་
མ་བྱིན་གྱིས་བརླབ་པ་སྟེ་གསལ་བཏབ་པས་འདུས་བྱས་ནས། འདོད་ཡོན་ཐམས་ཅད་ལ་ལོངས་སྤྱོད་པའི་ཚུལ་གྱིས་མཆོག་དང་ཐུན་མོང་གི་དངོས་གྲུབ་ཐམས་ཅད་བསྒྲུབ་པར་བྱའོ། །ཞེས་གོ་བ་བསྐྱེད་དེ། ཀྱཻ་རྡོར་ལས་ཤེས་རབ་བཅུ་དྲུག་
ལོན་པ་ལ། ལག་པ་དག་གིས་ཡང་དག་འཁྱུད། །རྡོ་རྗེ་དྲིལ་བུ་མཉམས་སྦྱར་བ། །སློབ་དཔོན་གྱི་ནི་དབང་དུ་འདོད། །ཞེས་གསུངས་པ་ལྟར། སློབ་མས་རྡོར་དྲིལ་བཟུང་ནས་ཡེ་ཤེས་ཀྱི་ཕྱག་རྒྱ་རྡོ་རྗེ་དབྱིངས་ཀྱི་དབང་
ཕྱུག་མ་ལ་འཁྱུད་པར་བསམ་ཞིང་འཁྱུད་པའི་ཕྱག་རྒྱ་བྱེད་དུ་གཞུག་ལ་ཕྱག་རྒྱའི་དམ་ཚིག་སྦྱིན། གཉིས་པ་དམ་ཚིག་གསུམ་བཟུང་བ་ནི། དེ་ནས། སློབ་མ་རིགས་དྲུག་པ་རྡོ་རྗེ་འཆང་དུ་གསལ་བས་རང་རང་
གི་དམ་ཚིག་དྲན་པའི་སྒོ་ནས་རྡོར་དྲིལ་བཟུང་ནས། ཡུམ་རྡོ་རྗེ་དབྱིངས་ཀྱི་དབང་ཕྱུག་མ་དང་འཁྱུད་པ་ལ་ཆེད་དུ་གཏད་ནས་སེམས་འཛིན་དུ་གཞུག་ཅིང། དེ་ལྟར་བསམ་པ་ལས་དགའ་བདེ་ཁྱད་པར་
ཅན་སྐྱེས་པ་དེས་སྟོང་པ་ངེས་པའི་བདེ་སྟོང་གི་ཡེ་ཤེས་ནི་རྡོ་རྗེ་སློབ་དཔོན་གྱི་དབང་དངོས་གཞིའི་གཙོ་བོ་ཡིན་པ་དང། དེ་ལྟར་བསམ་པས་དགའ་བདེ་སྐྱེས་པ་དང་བདེ་སྟོང་གི་ཡེ་ཤེས་སྐྱེས་པར་མོས་པ་དང་
ཕྱིར་མི་ལྡོག་པའི་ས་བོན་ཁྱད་པར་ཅན་བསྐྲུན་པའི་ནུས་པ་དང་སེམས་ཅན་དཔག་ཏུ་མེད་པ་ལ་གཞལ་དུ་མེད་པའི་ཆོས་སྟོན་པ་ལ་སོགས་པའི་སློབ་དཔོན་དུ་འགྱུར་བའི་ནུས་པ་རྣམས་ཀྱང་སློབ་དཔོན་གྱི་དབང་ཡིན་ནོ་ཞེས་སློབ་

[189A]༄༅། །དཔོན་གྱི་དབང་གི་ངོ་བོ་ཇི་ལྟ་བུ་ཞིག་ཐོབ་ཚུལ་གྱི་བརྡ་ལེགས་པར་སྤྲད། དེ་ནས་དབང་ལྷ་སྤྱན་དྲངས་ནས་ཤིས་པ་བརྗོད་པ་དང། བརྟན་བྱེད་ཀྱི་ཆུ་དབང་སྐུར་བ་སོགས་སྔར་དང་འདྲ་ལ། རྒྱས་གདབ་ལ།  མི་བསྐྱོད་
པས་དབུ་བརྒྱན་པར་གྱུར།  ཞེས་དང། དབང་ལྷ་བསྟིམ་པའི་ཚེ།  སྤྱི་བོ་ནས་ཐིམ་པར་གྱུར།  ཞེས་དབང་ལྷ་རྣམས་ཡེ་ཤེས་པའི་ངོ་བོར་སློབ་མ་ལ་གཞུག་ལ།  ཨོཾ་སུ་པྲ་ཏི་ཥྛ་བྫྲོ་སཱ་ཧཱ།  ཞེས་པ་ལེགས་པར་རབ་
ཏུ་གནས་པ་རྡོ་རྗེ་ལ་གཞི་ཚུག་ཅེས་པ་ཡིན་པས་སྔགས་དེ་བརྗོད་ལ་བྱིན་གྱིས་བརླབ་སྟེ། མེ་ཏོག་ལ་སོགས་པའི་མཆོད་པ་སྔར་ལྟར་འབུལ། དེ་ཉིད་བསྟན་པ་ནི། དེ་ནས་དཀྱིལ་འཁོར་དང་ལྷའི་དེ་ཁོ་ན་ཉིད་རྒྱས་པ་བསྟན་པར་འདོད་ན་མན་ངག་སྙེམ་སོགས་ལས་
འབྱུང་བ་ལྟར་བརྗོད་ཅིང། མདོར་བསྡུ་ན།  རྟེན་གཞལ་ཡས་ཁང་ནི་གཟུགས་ཕུང་རྣམ་པར་དག་པ་རྣམ་པར་སྣང་མཛད་ཀྱི་རང་བཞིན་ཡིན་ལ། བརྟེན་པ་ལྷ་ནི་ཕུང་པོ་ལྔ་ནི་མདོར་བསྡུ་ན། སངས་རྒྱས་ལྔར་ནི་
རབ་ཏུ་བསྒྲགས།  ཞེས་སོགས་གསུངས་པ་ལྟར།  རྟེན་དང་བརྟེན་པ་ཐམས་ཅད་དོན་དམ་པར་རང་བཞིན་མེད་པ་ཁོ་ན་ཡིན་ལ། དེ་ཡང་དཀྱིལ་འཁོར་གྱི་གཙོ་བོ་གཅིག་བུའི་ཡེ་ཤེས་ཀྱི་བདག་ཉིད་ལས་གྲུབ་པ་
ཡིན་ནོ༑ ༑ཞེས་དེ་ཁོ་ན་ཉིད་དང། སློབ་དཔོན་གྱི་ལས་ཀྱི་རིམ་པ་ནི། དཀྱིལ་འཁོར་བྲི་བ་དང། བསྒྲུབས་པ་དང། དེར་བདག་ཉིད་འཇུག་ཅིང་དབང་བླང་བ་དང། སློབ་མ་ལ་དབང་བསྐུར་བ་ལ་
སོགས་པ་རྣམས་ཡིན་ནོ། ། ཞེས་སློབ་དཔོན་གྱི་ལས་ཀྱི་རིམ་པ་བསྟན་པར་བྱ། གཉིས་པ་དེའི་མཐའ་རྟེན་གྱི་ཆོག་ལ་སྔགས་གཏད་པའི་ཆོ་ག་ནི།  རང་དང་གཙོ་བོ་ཐ་མི་དད་པ་དཀྱིལ་འཁོར་གྱི་གཙོ་བོ་སེམས་དཔའ་སུམ་རྩེགས་ཅན་དུ་
གསལ་བའི་ཐུགས་ཀར་ཟླ་བའི་སྟེང་དུ་ས་བོན་གྱི་མཐའ་གཙོ་བོའི་སྔགས་ཀྱི་འཕྲེང་བ་གཡས་སྐོར་དུ་འཁོད་པར་གྱུར།  ཅེས་གསལ་བཏབ་ལ་གཙོ་བོའི་སྔགས་བརྒྱ་རྩ་བརྒྱད་དམ་ལན་གསུམ་དུ་བཟླས་ཏེ།  བཅོམ་ལྡན་བདག་

[189B] །འདི་ལ་ཉེ་བར་མཛད་དུ་གསོལ།  །ཞེས་བརྗོད། སློབ་མས།  བཅོམ་ལྡན་བདག་གིས་བཟུང་ལགས་ཀྱི། །བདག་ལ་ཉེ་བར་མཛད་དུ་གསོལ། ། ཞེས་བརྗོད་དེ་གསོལ་བ་འདེབས་
སུ་གཞུག་དེ་ནས།  རང་གི་ཐུགས་ཀའི་སྔགས་ཀྱི་འཕྲེང་བ་ལས་སྔགས་ཀྱི་འཕྲེང་བ་མར་མེ་གཅིག་ལས་གཉིས་ཆད་ཀྱི་ཚུལ་དུ་བྱོན། རང་གི་ཁ་ནས་ཐོན་སློབ་མའི་རྣ་བ་གཡས་པ་ནས་ཞུགས་ཏེ་སྙིང་
ཁར་འཁོད་པར་གྱུར་ བར་བསམ་ལ། གཙོ་བོའི་སྔགས་ཀྱི་རྗེས་ཟློས་ལན་གསུམ་དུ་བྱེད་དུ་གཞུག་དེས་སྔགས་བཟླ་བ་ལ་དབང་ཞིང།  སྔགས་ཀྱི་དངོས་གྲུབ་འགྲུབ་པའི་ནུས་པ་ཁྱད་པར་ཅན་བཞག་པར་བརྡ་སྤྲད།  མིག་སྨན་
གྱི་ཆོ་ག་ནི།  སློབ་མའི་མིག་གཉིས་ལ་ཡི་གེ་པྲཾ་རེ་རེ།  བསམ་ལ། དངུལ་གྱི་སྣོད་དུ་བཞག་པའི་མར་དང་སྦྲང་རྩིའི་མིག་སྨན་གསེར་གྱི་ཐུར་མས་བླངས་ལ།  ཨོཾ་བཛྲ་ནཻ་ཏྲ་ཨ་པ་ཧ་ར་བ་ཊ་ལཾ་ཧྲི།  ཞེས་བརྗོད་ཅིང། དོན་ནི་
རྡོ་རྗེའི་མིག་གི་སྒྲིབ་གཡོག་སོལ་ཅིག་ཅེས་པ་ཡིན་ལ། མིག་སྨན་བསྐུས་ཏེ་མིག་འབྱེད་པའི་ཚུལ་བྱ་ཞིང།  ཐུར་ལྡན་སྨན་པའི་རྒྱལ་པོ་ཡིས། །ཇི་ལྟར་འཇིག་རྟེན་རབ་རིབ་བཞིན། །རྒྱལ་བ་རྣམས་ཀྱིས་བུ་ཁྱོད་
ཀྱི༑ ༑མི་ཤེས་པ་ཡི་རབ་རིབ་བསལ། །མ་རིག་པའི་ལིང་ཐོག་དང་བྲལ་ནས་ཡེ་ཤེས་ཀྱི་སྦྱན་ཕྱེ་བར་གྱུར།  ཞེས་བརྗོད་ཅིང། དོན་ནི། འཇིག་རྟེན་ན་མིག་འབྱེད་པའི་གསེར་གྱི་ཐུར་མ་དང་ལྡན་པའི་སྨན་པའི་རྒྱལ་
པོ་ཡིས་འཇིག་རྟེན་པ་རྣམས་ཀྱི་མིག་གི་རབ་རིབ་སེལ་བ་བཞིན། རྒྱལ་བ་རྣམས་ཀྱིས་བུ་ཁྱོད་ཀྱི་མི་ཤེས་པའི་རབ་རིབ་བསལ་བར་མཛད་དོ། །དེ་བས་ཁྱོད་མ་རིག་པའི་ལིང་ཐོག་དང་བྲལ་ནས་ཡེ་ཤེས་ཀྱི་སྤྱན་བྱེ་བར་འགྱུར་རོ། །ཞེས་གོ་བར་བྱ་ཞིང་
ལྷའི་མིག་གི་མངོན་ཤེས་སྐྱེད་པའི་ནུས་པ་འཇོག་ཅེས་བརྡ་སྦད།  མེ་ལོང་བཟུང་ལ་སློབ་མ་ལ་བསྟན་ཅིང།  ཨ་ལས་སྐྱེས་པའི་མེ་ལོང་དུ་གྱུར། ཆོས་རྣམས་གཟུགས་བརྙན་ལྟ་བུ་སྟེ། །གསལ་ཞིང་ངག་

[190A]༄༅། །ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཡང་དག་འབྱུང། །རྡོ་རྗེ་སེམས་དཔའ་མེ་ལོང་བཞིན། །དེར་ནི་གསལ་དག་རྙོག་པ་མེད། །
སངས་རྒྱས་ཀུན་བདག་རང་ཉིད་ནི། །བུ་ཁྱོད་ཀྱི་ནི་སྙིང་ལ་ཞུགས། །རང་བཞིན་མེད་ཅིང་གནས་མེད་པར། །ཆོས་རྣམས་དེ་ལྟར་ཤེས་ནས་ཁྱོད། །སེམས་ཅན་དོན་ནི་མཉམ་མེད་བྱོས། །
སྐྱོབ་པ་རྣམས་ཀྱི་སྲས་སུ་སྐྱེ།  །ཞེས་བརྗོད་ཅིང། དོན་ནི་ཆོས་རྣམས་བདེན་པར་མེད་པ་མེ་ལོང་གི་ནང་གི་གཟུགས་བརྙན་ལྟ་བུ་ཡིན་ལ། རང་གི་ངོ་བོ་ཉོན་མོངས་པའི་དྲི་མ་མེད་པས་གསལ་བ། ཤེས་བྱའི་སྒྲིབ་པ་དང་བྲལ་པས་དག་པ། དེ་
གཉིས་ཀའི་བག་ཆགས་དང་བྲལ་བས་རྙོག་པ་མེད་པ། སོ་སོ་རང་གི་རིག་པ་ཉིད་ཀྱིས་ཤེས་གྱི་ཤེས་པ་གཞན་གྱིས་གཟུང་དུ་མེད་པ། སྒྲ་དང་རྣམ་པར་རྟོག་པའི་ཡུལ་མིན་པས་བརྗོད་དུ་མེད་པ་ཡིན་ཅིང། རྒྱུ་ཆོས་དབྱིངས་ཡེ་ཤེས་དང་ལས་ཐོས་བསམ་
སྒོམ་པ་རྣམས་ལས་དག་པར་འབྱུང་བའི་རྡོ་རྗེ་སེམས་དཔའ་དེ་ཡང་མེ་ལོང་ནང་གི་གཟུགས་བརྙན་བཞིན་དུ་བདེན་པར་མེད་པ། དེར་ནི་སྟེ་ཆོས་རྣམས་ཀྱི་རང་བཞིན་བརྗོད་པའི་སྐབས་སུ་བཤད་པ་བཞིན་གསལ་དག་རྙོག་པ་མེད་པ། སངས་རྒྱས་ཀུན་
ཀྱི་བདག་ཉིད་ཡིན་པ་དེ་རང་ཉིད་ནི་བུ་ཁྱོད་ཀྱི་སྙིང་ལ་དངོས་སུ་འཇུག་པའི་ནུས་པ་ཞུགས་པ་ཡིན་པས། ཆོས་རྣམས་མེ་ལོང་ནང་གི་གཟུགས་བརྙན་ལྟར་དོན་དམ་པར་རང་བཞིན་མེད་ཅིང་གནས་པ་མེད་པར་ཤེས་པར་གྱིས་ལ་ཁྱོད་ཀྱིས་སེམས་ཅན་གྱི་དོན་
མཉམ་པ་མེད་པ་བྱོས་ཤིག་དེ་ལྟར་བྱས་ན་ཁྱོད་སྐྱོབ་པ་རྣམས་ཀྱི་སྲས་སུ་སྐྱེས་པ་ཡིན་ནོ། །ཞེས་གོ་བར་བྱས་ལ་མེ་ལོང་གི་དབང་བསྐུར་ཞིང། མེ་ལོང་གི་དབང་བསྐུར་བ་ལ་བརྟེན་ནས་མ་རིག་པའི་ལིང་ཐོག་དང་བྲལ་བའི་ཤེས་རབ་ཀྱི་མིག་གིས་ཆོས་ཐམས་
ཅད་གཟུགས་བརྙན་ལྟར་མཐོང་བའི་ནུས་པ་དང། སྟོང་ཉིད་དོན་སྤྱིའི་ཚུལ་གྱིས་རྟོགས་པར་འགྱུར་བའི་ནུས་པ་དང། མེ་ལོང་ལ་ཤར་བའི་སྐུ་དང་འདྲ་བའི་རྡོ་རྗེ་སེམས་དཔའ་རང་གི་སྙིང་ལ་དངོས་སུ་འཇུག་པའི་ནུས་པ་དང་བག་ཆགས་ཁྱད་པར་ཅན་འཇོག་པ་

[190B] མངའ་འཕང་པའི་ཆོ་ག་ནི། མདའ་དྲུག་དང་གཞུ་ལག་ཏུ་བཟུང་སྟེ།  ཧོ་ལས་སྐྱེས་པའི་མདའ་གཞུ་ཧོ། ཨོཾ་སརྦ་ཏ་ཐཱ་ག་ཏ་ཨ་ནུ་ར་ག་ཡ་སྭ།  ཞེས་བརྗོད་ཅིང། དོན་ནི། དེ་བཞིན་
གཤེགས་པ་ཐམས་ཅད་མཉེས་པར་གྱིས་ཤིག་ཅེས་གོ་བར་བྱས་ཏེ་སློབ་མ་ལ་སྦྱིན། སློབ་མས།  སརྦ་ཏ་ཐཱ་ག་ཏ་ཨ་ནུ་ར་ག་ཡ་མི།  ཞེས་བརྗོད་ཅིང། དོན་ནི། དེ་བཞིན་གཤེགས་པ་ཐམས་ཅད་མཉེས་པར་
བགྱིའོ༑ ༑ཞེས་པ་དྲན་པའི་སྒོ་ནས་ཕྱོགས་བཞི་དང་སྟེང་དང་འོག་ཏུ་མདའ་རེ་རེ་སྟེ་མདའ་དྲུག་འཕེན་པའི་སྟངས་ཁ་བྱེད་དུ་གཞུག་དེའི་ཚེ་སློབ་དཔོན་གྱིས་སྔགས་སྔ་མ་དེ་བརྗོད་དེ། དེ་ལྟར་མདའ་འཕང་པ་ལ་བརྟེན་ནས་ཆོས་དབྱིངས་
གིན་ཏུ་ཕྲ་བའི་འབེན་གཏིང་ལ་ཐུག་པ་འབིག་ཅིང་སྟོང་ཉིད་མངོན་སུམ་དུ་རྟོགས་པར་འགྱུར་བའི་ནུས་པ་སྐྱེད་ཅིང་བག་ཆགས་འཇོག་ཅེས་གོ་བར་བྱ། དེ་ལྟར་ཕྱི་ནང་གི་དཀྱིལ་འཁོར་གཉིས་ལས་ཕྱི་རས་བྲིས་ཀྱི་དཀྱིལ་འཁོར་དུ་
སློབ་དཔོན་དུ་བྱ་བའི་ཆེད་དུ་ཆོས་ཀྱི་རྒྱལ་སྲིད་དུ་དབང་བསྐུར་བས་ན། སློབ་དཔོན་གྱི་དབང་དང། ཕྱིར་མི་ལྡོག་པ་རྣམས་ཀྱི་དབང་དང་འདྲ་ཞིང་ཕྱིར་མི་ལྡོག་པའི་ས་བོན་ཁྱད་པར་ཅན་བསྐྲུན་པར་
བྱེད་པའི་ཕྱིར། ཕྱིར་མི་ལྡོག་པའི་དབང་ཞེས་པ་དང། དབང་དྲུག་ཀ་ལ་བུམ་པའི་ཆུའི་བྱ་བ་རྗེས་སུ་འགྲོ་བས་བུམ་པའི་དབང་ཞེས་བྱ་བ་ཐོབ། གཙོ་བོར་ལུས་ཀྱི་དྲི་མ་གསུམ་སྔར་བསགས་པ་
སྦྱོང་ཞིང་ཕྱི་མ་སྡོམ་པ་དང། ལུས་ཐ་མལ་དུ་འཛིན་པའི་སྣང་ཞེན་གྱི་དྲི་མ་འཁྲུད་པས་སྐུ་རྡོ་རྗེ་སྦྱོང། ལམ་བསྐྱེད་པའི་རིམ་པ་ཡན་ལག་དང་བཅས་པ་བསྒོམ་པ་ལ་དབང་བར་བྱས། འབྲས་བུ་
སྤྲུལ་པའི་སྐུ་འགྲུབ་པའི་ནུས་པ་ཁྱད་པར་ཅན་འཇོག་པར་བྱས་སོ།  །ཞེས་དག་པ་སྦྱིན། དབང་འདི་ཐོབ་པའི་དམ་ཚིག་ནི། རྩ་ལྟུང་བཅུ་བཞི་དང། སྦོམ་པོ་བརྒྱད་སྤོང་བའི་ཞེས་བོད་ཀྱི་མཁས་པ་དག་བཞེད། དེ་ནས་སློབ་མས་གསང་དབང་

[191A]༄༅། །ཞུ་བའི་ཡོན་དུ་རིག་མ་མཚན་ཉིད་དང་ལྡན་པ་ཕུལ་བར་མོས་ཤིང་མཎྜལ་ཕུལ་ནས་ཐལ་མོ་སྦྱར་ཏེ།  ཁྱོད་ཀྱི་ཞབས་ཀྱི་བཀའ་དྲིན་གྱིས། །བདག་གི་བླ་མེད་བྱ་བ་ཐོབ། །དེ་ཕྱིར་
གསང་བའི་དབང་གིས་ནི། །མགོན་པོ་རྗེས་སུ་བཟུང་བར་མཛོད།  །དོན་ནི། རྡོ་རྗེ་སློབ་དཔོན་ཁྱོད་ཀྱི་ཞབས་ཀྱི་བཀའ་དྲིན་གྱིས་བདག་གིས་བླ་ན་མེད་པའི་བྱ་བ་མཆོག་གི་སྤྲུལ་སྐུ་འཐོབ་པའི་རྒྱུད་སྨིན་བྱེད་ཀྱི་བུམ་པའི་དབང་བསྐུར་བ་ལེགས་
པར་ཐོབ། ད་ནི་བདག་གིས་ལོངས་སྐུ་འགྲུབ་པའི་རྒྱུད་སྨིན་བྱེད་ཀྱི་དབང་ཐོབ་པར་འདོད་པས་གསང་བའི་དབང་བསྐུར་པ་གང་གིས་ནི་མགོན་པོ་ཁྱོད་ཀྱིས་བདག་རྗེས་སུ་བཟུང་བར་མཛོད་ཅིག་ཅེས་པ་དྲན་པའི་སྒོ་ནས་གསོལ་བ་ལན་གསུམ་འདེབས་སུ་
གཞུག་ལས་སྔགས་བརྗོད་ཅིང་སློབ་མ་ལ་མིག་དང་བཅིངས། རིག་མ་བསང་སྦྱངས།  སྟོང་པའི་ངང་ལས་དཀྱིལ་འཁོར་གྱི་གཙོ་བོའི་ཡུམ་གང་ཡིན་པར་བསྐྱེད། ཡབ་ཀྱི་གསང་གནས་མི་དམིགས་པའི་ངང་ལས་
ཧཱུཾ་ལས་བྱུང་བའི་རྡོ་རྗེ་སྔོན་པོ་རྩེ་ལྔ་པ།  ཞེས་པ་ནས་  ཟེའུ་འབྲུའི་བུ་ག་ཕཊ་ཀྱིས་བཀག་པ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སཱ་བྷཱ་བ་ཨཏྨ་ཀོ་ཉ་ཧོཾ། རང་ཡབ་ཡུམ་སྙོམས་པར་ཞུགས་པའི་
དགའ་བའི་སྒྲ་དང་ཐུགས་ཁའི་ས་བོན་གྱི་འོད་ཟེར་གྱིས་རྣམ་སྣང་ལ་སོགས་པ་སྤྱན་མ་སོགས་དང་སྙོམས་པར་ཞུགས་པའི་དེ་བཞིན་གཤེགས་པ་ཡབ་ཡུམ་སྤྱན་དྲངས་པ་རང་གི་རྣམ་སྣང་གི་སྒོ་ནས་
ཞུགས༑ ཆགས་པ་ཆེན་པོའི་མེས་ཞུ་བར་གྱུར། ཏེ་རྩ་ཨ་བ་དཧུ་ཏིའི་ནང་བརྒྱུད་དེ་རྡོ་རྗེ་ནོར་བུའི་རྩེར་སླེབ། ལྷན་ཅིག་སྐྱེས་པའི་དགའ་བ་བརྟན་པར་བྱས།  པར་བསམ། ལྷ་རྣམས་ཞུ་བའི་ཐིག་ལེ་
སློབ་མའི་ཁང་དབབ་པར་མོས་ཏེ་བྱིན་གྱིས་བརླབས་པའི་གསང་རྫས་བཟུང་ལ། སློབ་མ་འོད་དཔག་མེད་དུ་གྱུར།  པར་བསམ་ཞིང། སློབ་མས་ཀྱང་དེའི་རྒྱལ་འཛིན་པ་ལ།  འདས་པའི་རྡོ་རྗེ་འཆང་སོགས་ཀྱིས། །

[191B] །བྱང་ཆུབ་སེམས་ནི་བཟང་པོ་ཡིས། །དེ་ལྟར་བུ་ཁྱོད་དབང་བསྐུར་བགྱི།  །ཞེས་བརྗོད་ཅིང། དོན་ནི། སྔོན་འདས་པའི་རྡོ་རྗེ་འཆང་སོགས་ཀྱིས་རང་གི་སྲས་སངས་རྒྱས་
དང་བྱང་ཆུབ་སེམས་དཔའི་རྣམས་ལ་གསང་དབང་ཇི་ལྟར་བསྐུར་བ་ཏེ་ལྟར་བྱང་ཆུབ་ཀྱི་སེམས་བཟང་པོ་ཡིས་བུ་ཁྱོད་ལ་གསང་བའི་དབང་བསྐུར་བར་བགྱི། ཞེས་པ་གོ་བར་བྱས་ལ། གཙོ་བོ་གང་ཡིན་གྱི་སྔགས་བརྗོད་ཅིང། གསང་རྫས་སློབ་མ་
ལ་སྦྱིན༑ སློབ་མས་ཀྱང་དེ་བཞིན་གཤེགས་པ་ཐམས་ཅད་འདུས་པའི་ངོ་བོ་ཡིན་ནོ་སྙམ་དུ་བསམ་ལ།  ཨ་ཧོ་མ་ཧ་སུ་ཁཾ།  ཞེས་བརྗོད་ཅིང་འཐུང། སྔགས་དོན་ནི། ཀྱེ་མ་བདེ་བ་ཆེན་པོ་ཞེས་པའོ། །དེ་ནས་རིག་མ་ཡང་ལངས་ལ་གོས་
མེད་པར་རང་གི་ཆུ་སྐྱེས་ན་གནས་པའི་བདུད་རྩིའི་ཐིག་ལེ་འྠེགྦ་སྲེན་གྱིས་སྟེར་བར་བསམ་ཞིང། གསང་རྫས་བཟུང་ལ་སྔགས་དང་ཚིག་བཅང་སྔར་ལྟར་བརྗོད་ཅིང། སློབ་མ་ལ་སྦྱིན། སློབ་མས་ཀྱང་སྔར་ལྟར་མོས་པས་འཐུང་བ་དང་སྔགས་བརྗོད།།
དེ་ལྟར་བླ་མ་དང་གཙོ་བོ་ཐ་མི་དད་པ་ཡབ་ཡུམ་གྱི་བྱང་སེམས་དཀར་དམར་མྱངས་པ་ལས་བདེ་བ་ཆེན་པོ་སྐྱེས་པ་དང། བདེ་བ་དེས་སྟོང་བ་ངེས་པའི་བདེ་སྟོང་གི་ཡེ་ཤེས་གསང་དབང་དངོས་གཞི་ཡིན་
ནོ༑  ༑ཞེས་གསང་རྫས་མྱངས་བ་ལས་སྐྱེས་པའི་བདེ་ཆེན་དང་སྟོང་བ་སྦྱོར་བའི་བདེ་སྟོང་གི་ཡེ་ཤེས་གསང་དབང་གི་གཙོ་བོ་དང། དེ་ལ་བརྟེན་ནས་བདེ་བསྐྱེས་པ་དང། བདེ་སྟོང་སྦྱར་བར་མོས་པ་དང། བདེ་ཆེན་སྐྱེས་པར་མོས་པ་
རྣམས་ཀྱང་གསང་དབང་གི་ངོ་བོར་འཇོག་ཅེས་གསང་དབང་གི་ངོ་བོར་འཕྲོད་པར་བྱ། གཞན་ཡང་བྱང་སེམས་དེ་འཐུང་བས་ངག་གི་གནས་ལྕེ་དང་མགྲིན་པ་ལ་སོགས་པའི་གནས་རྣམས་སུ་ཕྱིན་པ་ན་སྐབས་དེ་དང་དེའི་རྩ་དང་རླུང་རྣམས་སྦྱོང་བས་
ངག་དག་པར་བྱེད་པ། རྩ་རླུང་ཐིག་ལེ་གསུམ་བྱིན་གྱིས་རླབས་པས་རྫོགས་རིམ་གྱི་སྐབས་སུ་རྩ་རླུང་དང་གཏུམ་མོ་ལ་སོགས་པའི་རྣལ་འབྱོར་སྒོམ་པའི་སྣོད་དུ་བྱེད་པ་དང། དེ་ལ་བརྟེན་ནས་བདག་བྱིན་རླབས་སྒྱུ་མའི་སྐུ་འགྲུབ་པའི་ནུས་པ་འཇོག་
[192A]༄༅།  །ཅེས་གོ་བར་བྱ། དེ་ནས་གདོང་གཡོག་བསལ་ནས།  དེ་ལྟར་དཀྱིལ་འཁོར་བཞི་ལས་ཀུན་རྫོབ་བྱང་ཆུབ་ཀྱི་སེམས་ཀྱི་དཀྱིལ་འཁོར་དུ་རྫས་གསང་བ་ལས་བྱུང་བའི་དབང་ལ་གསང་བའི་དབང་
ཞེས་བཤད་པ་དེ་ཐོབ། གཙོ་བོར་ངག་གི་དྲི་མ་སྔར་བསགས་སྦྱོང་ཞིང་ཕྱི་མ་སྡོམ། ངག་ཐ་མལ་དུ་འཛིན་པའི་སྣང་བཞིན་གྱི་དྲི་མ་འཁྲུང་པས་ན་གསུང་རྡོ་རྗེ་སྦྱོང། ལམ་ཀུན་རྫོབ་སྒྱུ་མའི་རྫོགས་པའི་རིམ་
པ་བདག་བྱིན་རླབས་བསྒོམ་པ་ལ་དབང་བར་བྱས། འབྲས་བུ་ལོངས་སྐུ་འགྲུབ་པའི་སྐལ་པ་དང་ལྡན་པར་བྱས་སོ།  །ཞེས་དག་པ་སྦྱིན། དབང་འདི་ཐོབ་པའི་དམ་ཚིག་ཏུ་བདུད་རྩི་ལྔ་བརྟེན་པ་དང་སྲོག་ཆག་མི་གསོད་
པ་དང་བུད་མེད་རིན་པོ་ཆེ་མི་སྤང་བ་དང། བླ་མ་ལ་མི་སྨོད་པ་སྡོམ་པ་ཡིན་པར་ཁ་སྦྱོར་ལས་གསུངས། གསུམ་པ་ཤེས་རབ་ཡེ་ཤེས་ཀྱི་དབང་གི་དོན་དུ། སློབ་མས་མཎྚལ་ཕུལ་ཏེ།  བྱང་ཆུབ་རྡོ་རྗེ་ ཞེས་སོགས་ཀྱིས་གསོལ་བ་ལན་གསུམ་
འདེབས་སུ་བཅུག་ལ།  བླ་མས་རིག་མ་མཚན་ཉིད་དང་ལྡན་པ་ཞིག་སློབ་མ་ལ་གཏད་པར་མོས་ཏེ།  གཟུངས་མ་ཡིད་འོང་འདི་ཁྱོད་ཀྱིས། །བརྟེན་བྱར་སངས་རྒྱས་རྣམས་ཀྱིས་བརྟགས། །འཁོར་ལོ་རིམ་
པའི་སྦྱོར་བ་ཡིས། །བདེ་བ་དམ་པ་མྱང་བར་གྱིས། །རྡོ་རྗེ་སྐྱིལ་ཀྲུང་གིས་སེམས་ནི། །ནོར་བུའི་ནང་དུ་ཆུད་པ་བལྟ།  །ཞེས་བརྗོད་ཅིང། དོན་ནི། གཟུངས་མའམ་རིག་མ་མཛེས་ཤིང་ཡིད་དུ་འོང་བ་འདི་ཁྱོད་ཀྱིས་བརྟེན་
པར་བྱ་བར་བདག་གིས་སྟེར་ཞིང་སངས་རྒྱས་རྣམས་ཀྱིས་ཀྱང་བརྟགས་པ་སྟེ་དགོངས་པ་ཡིན། ཁྱོད་ཀྱིས་ཀྱང་འདི་ཚུལ་བཞིན་དུ་བརྟེན་ནས་སྙོམས་པར་ཞུགས་པས་བདེ་ཆེན་གྱི་འཁོར་ལོ་ལ་སོགས་རྩ་འཁོར་བ་ཞིར་བྱང་སེམས་རིམ་གྱིས་བབས་པའི་སྦྱོར་བ་
ཡིས་དགའ་བ་བཞིའི་བདེ་བ་དམ་པ་མྱང་བར་གྱིས། ཁྱད་པར་དུ་རྡོ་རྗེ་ནོར་བུའི་ནང་དུ་ཐིག་ལེ་ཆུད་པ་སྟེ་བབ་ ལྷན་སྐྱེས་ཀྱི་སེམས་ནི་རྡོ་རྗེ་སྐྱིལ་ཀྲུང་སྟེ་བདེ་སྟོང་སྦྱར་བ་ལ་བལྟ་བ་སྟེ་མཉམ་པར་ཞོག་ཅིག་ཅེས་པ་གོ་བར་

[192B]   །དེའི་རིམ་པའི་སྦྱོར་བ་ནི་དགུག་པ་དང། གཞུག་པ་དང། རྡོ་རྗེའི་ལམ་ནི་དབྱུང་བ་ལ་སྦྱར་ནས་
འཆད་ཚུལ་ཡོད་ཀྱང་འདིར་མ་སྤྲོས། དེ་ནས་རིག་མ་དེས་ཀྱང་གུད་གུམ་ལ་སོགས་པའི་དྲི་ཞིམ་པོ་བགོས་ཏེ་ཆུ་སྐྱེས་སློབ་མ་ལ་སྟོན་ཅིང་འདི་བརྗོད་པར་བསམ་ལ།  ཨེ་མ་བདག་གི་པདྨ་ནི། །བདེ་བ་ཐམས་ཅད་ཡང་
དག་ལྡན། །གང་ཞིག་ཆོ་གས་སྟེན་བྱེད་པ། །དེ་ཡི་མདུན་ན་བདག་གནས་སོ། །སངས་རྒྱས་བསྟེན་པ་ལ་སོགས་པ། །པདྨར་བྱ་བ་ཇི་བཞིན་གྱིས། །བདེ་ཆེན་རྒྱལ་པོ་རང་ཉིད་ནི། །
འདི་ཉིད་དུ་ནི་རྟག་ཏུ་བཞུགས། །བྷ་ཛ་མོ་ཀྵ་ཧོཿ་ ཞེས་བརྗོད་ཅིང། དོན་ནི། ཨེ་མ་ཞེས་པ་ངོ་མཚར་བ་དང། བདག་གི་པདྨ་འདི་ཚུལ་བཞིན་དུ་བསྟེན་ན་བདེ་བ་ཐམས་ཅད་དང་ཡང་དག་པར་ལྡན་པར་འགྱུར་ལ། གང་ཟག་
གང་ཞིག་རྒྱུད་ལས་གསུང་པའི་ཆོ་ག་ཚུལ་དང་མཐུན་པས་སྟེན་པར་བྱེད་པ་ལ་བདག་དགའ་ཞིང། དེའི་མདུན་ན་བདག་གནས་པ་སྟེ་བདེ་ཆེན་སྐྱེད་པའི་གྲོགས་བྱེད་དོ། །རང་གི་ལུས་ལྷར་གསལ་པས་ཡབ་ཡུམ་གྱི་མཁའ་གསང་བྱིན་
གྱིས་བརླབ་ཏེ་སྙོམས་འཇུག་གི་དགའ་བ་བསྐྱེད་ནས་བདེ་སྟོང་སྦྱོར་བ་ལ་སོགས་པས་སངས་རྒྱས་བསྟེན་པ་སྟེ་ཕྱོགས་བཅུའི་སངས་རྒྱས་མཆོད་ཅིང་མཉེས་པར་བྱ་བ་ལ་སོགས་པ་པདྨར་བྱ་བ་ཇི་ལྟ་བ་བཞིན་གྱིས་བསྟེན་ན་བདེ་ཆེན་
རྒྱལ་པོ་ལྷན་ཅིག་སྐྱེས་པའི་བདེ་བ་དང་སྟོང་པ་སྦྱར་བའི་བདེ་སྟོང་གི་ཡེ་ཤེས་སྐྱེད་པའི་རྒྱུ་པདྨ་འདི་ཉིད་དུ་ནི་རྟག་ཏུ་བཞུགས་པ་སྟེ་གནས་པ་ཡིན་པས་འདི་སྟེན་ཅིག་སྔགས་དོན་ནི། ཐར་པ་སྙེན་ཅིག་ཅེས་པ་གོ་བར་བྱས་ལ་བརྗོད་དོ། །
དེ་ནས་སློབ་མ་དང་རིག་མ་གཉིས་སྐབས་གང་ཡིན་གྱི་གཙོ་བོ་ཡབ་ཡུམ་དུ་ཆོ་ག་གསུམ་གྱིས་རྫོགས་པར་བསྐྱེད། མཁའ་གསང་བྱིན་གྱིས་བརླབ། སྙོམས་པར་འཇུག་པའི་ལས་ལ་གནས་པར་བྱས།  ཨོཾ་ཤི་ཤི་ཤི་ཧ་ཧ་ཧ་སཱ་ཧཱ། །

[193A]༄༅། །ཞེས་དང།  ཨོཾ་སརྦ་ཏ་ཐཱ་ག་ཏ་ཨ་ནུ་ར་ག་ཎ་བཛྲ་སྭ་བྷ་ཝ་ཨཱཏྨ་ཀོ་ནཡ་ཧཾ། སློ་མ་ལྷར་གསལ་བ་དང་རང་དང་གཙོ་བོ་ཐ་མི་དད་པའི་ཐུགས་ཁའི་ས་བོན་གྱི་འོད་ཟེར་གྱིས་
ཕྱོགས་བཅུའི་རྒྱལ་བ་ཡབ་ཡུམ་ནམ་མཁའི་ཁམས་གང་བ་སྤྱན་དྲངས། སྙོམས་པར་ཞུགས་པས་བྱང་ཆུབ་ཀྱི་སེམས་སུ་ཞུ་བ་སློབ་མའི་སྤྱི་བོ་ནས་ཞུགས། བྱང་ཆུབ་ཀྱི་སེམས་སློབ་
མའི་སྤྱི་བོ་ནས་མགྲིན་པར་སླེབ་པ་ན་དགའ་བ། མགྲིན་པ་ནས་སྙིང་ཁར་སླེབ་པ་ན་མཆོག་དགའ། སྙིང་ཁ་ནས་ལྟེ་བར་སླེབ་པ་ན་ཁྱད་པར་གྱི་དགའ་བ། ལྟེ་བ་ནས་ནོར་བུའི་རྩེར་སླེབ་པ་ན་
ལྷན་སྐྱེས་ཀྱི་དགའ་བ་ཆེན་པོ་སྐྱེས། བདེ་བ་དེས་སྟོང་པ་ངེས་པའི་བདེ་སྟོང་དབྱེར་མེད་དུ་སྦྱར་བ་དེ་ཉིད་ཤེས་རབ་ཡེ་ཤེས་ཀྱི་དབང་གི་ངོ་བོར་གྱུར་བ་རྒྱུད་ལ་སྐྱེས་པར་གྱུར།  བར་བསམ། དེ་འདྲའི་
བདེ་སྟོང་གི་ཡེ་ཤེས་དེ་གཙོ་བོ་ཡིན་ཅིང། དེ་ལྟར་བསམ་པ་ལས་སྐྱེས་བའི་བདེ་བ་དང་བདེ་བ་སྐྱེས་པར་མོས་པ་ཡང་དབང་གསུམ་པའི་ངོ་བོར་འཇོག་ཅེས་ངོ་སྤྲད། ཁམས་གཉིས་ཀྱི་རེག་བྱ་ལུས་ཀྱིས་མྱོང་བ་ལ་བརྟེན་ནས་ཡིད་དག་
པར་བྱེད་པ་དང་དེ་ལ་བརྟེན་ནས་ཡིད་བྱིན་རླབས་དཔེ་དོན་གྱི་འོད་གསལ་དང་ཆོས་སྐུ་མངོན་དུ་འགྱུར་བའི་ནུས་པ་འཇོག་པ་སོགས་གོ་བར་བྱ།  དེ་ལྟར་དཀྱིལ་འཁོར་བཞི་ལས་བྷ་གའི་དཀྱིལ་འཁོར་དུ་ཤེས་རབ་མ་ལ་བརྟེན་
ནས་ཐོབ་པའི་དབང་ལ་ཤེས་རབ་ཡེ་ཤེས་ཀྱི་དབང་ཞེས་བཤེད་པ་དེ་ཐོབ། གཙོ་བོར་ཡིད་ཀྱི་དྲི་མ་སྔར་བསགས་འདག་ཅིང་ཕྱི་མ་སྦྱོང། ཡིད་ཐ་མལ་དུ་འཛིན་པའི་སྣང་ཞེན་གྱི་དྲི་མ་འཁྲུད་
པས་ཡིད་དག་པར་བྱེད། དོན་དམ་འོད་གསལ་ཕྱག་རྒྱ་ཆེན་པོ་བསྒོམ་པ་ལ་དབང་བར་བྱས། འབྲས་བུ་སངས་རྒྱས་ཀྱི་ཆོས་སྐུ་འཐོབ་པའི་སྐལ་བ་དང་ལྡན་པར་བྱས་པ་ཡིན་ནོ། །

[193B] ཞེས་བརྗོད་དེ་དག་པ་སྦྱིན། དབང་འདི་ཐོབ་པའི་དམ་ཚིག་ཏུ་བུད་མེད་མཐོང་ན་གཡོན་ནས་ལན་གསུམ་དུ་བསྐོར་ནས་གསོལ་བ་འདེབས་པ་སོགས་དམ་ཚིག་དུ་དཱ་རིག་པས་བཤད། དབང་བཞི་པ་ཞུ་བའི་ཡོན་དུ་སློབ་།
ཁྱོད་ཞབས་པདྨོའི་བཀའ་དྲིན་གྱིས། །གཙོ་བོ་དབང་བསྐུར་རྣམ་གསུམ་ཐོབ། །དེ་རིང་རིན་ཆེན་བཞི་པ་ཡང། །བཀའ་དྲིན་གྱིས་ནི་བསྐྱབ་ཏུ་གསོལ།  །ཞེས་པའི་དོན་ནི། རྡོ་རྗེ་སློབ་
དཔོན་ཁྱོད་ཀྱི་ཞབས་ཀྱི་པདྨོའི་བཀའ་དྲིན་གྱིས་སྐྱེད་རིམ་དང། སྒྱུ་ལུས་དང་འོད་གསལ་སྒོམ་པའི་སྣོད་རུང་དུ་སྒྲུབ་པའི་ཐབས་ཀྱི་གཙོ་བོ་བུམ་དབང། གསང་དབང། ཤེས་རབ་ཡེ་ཤེས་ཀྱི་དབང་སྟེ་དབང་བསྐུར་བ་རྣམ་པ་གསུམ་
ལེགས་པར་ཐོབ། དེ་རིང་སྟེ་དེང་ཉིད་དུ་ཟུང་འཇུག་སྒོམ་པའི་སྣོད་རུང་དུ་སྒྲུབ་པའི་ཐབས་ཀྱི་མཆོག་རིན་པོ་ཆེ་དབང་གི་རྒྱལ་པོ་ལྟ་བུའི་དབང་བཞི་བ་ཡང་བདག་ལ་བསྩལ་ཏེ། གཞལ་དུ་མེད་པའི་བཀའ་དྲིན་གྱིས་བདག་སྲིད་ཞིའི་
འཇིགས་པ་མཐའ་དག་ལས་བསྐྱབ་ཏུ་གསོལ། ཞེས་པར་གོ་བར་བྱས་ཏེ་གསོལ་བ་ལན་གསུམ་དུ་འདེབས་སུ་གཞུག་དབང་བཞི་པ་འདི་ལ་དབང་རྫས་དང་བསྒོམ་བྱ་འཕྲལ་དུ་སྟོན་རྒྱུ་མེད་པར་ཚིག་ཙམ་བརྗོད་པའི་སྒོ་ནས་
ཟུང་འཇུག་གི་གོ་བསྐྱེད་པ་ཡིན་ལ། དེ་ཡང་དབང་གསུམ་པ་དཔེར་བྱས་ནས་བཞི་བའི་གོ་བ་སྐྱེད་པར་གསུངས་བས།  ཁྱོད་ཀྱིས་དབང་གསུམ་པ་ཐོབ་པའི་སྐབས་སུ་རང་དང་རིག་མ་གཉིས་ཀྱི་ལུས་འདོད་
ལྷ་ཡབ་ཡུམ་དུ་སྣང་བཞིན་པའི་དུས་ན། སེམས་ལྷན་ཅིག་སྐྱེས་པའི་དགའ་བས་དེ་ཁོ་ན་ཉིད་ཀྱི་དོན་ངེས་པ་གཉིས་མཉམ་དུ་ཡོད་པ་དེ་བཞིན་དུ། དོན་འདི་གོམས་པར་བྱས་པ་ལས་
མཐར་རླུང་སེམས་ཙམ་ལས་གྲུབ་པའི་ལོངས་སྤྱོད་རྫོགས་པའི་ཡེ་ཤེས་ཀྱི་སྐུ་རང་སྣང་གི་རིག་མ་དང་ཁ་སྦྱོར་བའི་ལུས་ཅན་དེའི་དུས་ཉིད་ན་ཐུགས་ལྷན་ཅིག་སྐྱེས་པའི་དགའ་བ་དང་

[194A]༄༅། །སྟོང་པ་ཉིད་གཉིས་རོ་གཅིག་ཏུ་ཞུགས་པའི་འོད་གསལ་ཐམས་ཅད་སྟོང་པ་གཉིས་ངོ་བོ་དབྱེར་མེད་པའི་ཡེ་ཤེས་ཟུང་འཇུག་གི་གོ་འཕང་མངོན་དུ་བྱེད་དོ། །དེ་ནི་ཐོབ་
བྱ་དོན་གྱི་དབང་བཞི་པ་ཡིན་ནོ།  །ཞེས་བརྗོད་ཅིང་དབང་གསུམ་པའི་སྐབས་སུ་རང་དང་རིག་མ་གཉིས་ཀྱི་ལུས་འདོད་ལྷ་ཡབ་ཡུམ་དུ་བསྒོམ་པ་དང། སེམས་ལྷན་སྐྱེས་ཀྱིས་ཀྱི་དགའ་བས་སྟོང་ཉིད་བསྒོམ་པ་གཉིས་དུས་
མཉམ་དུ་ཡོད་པ་དེ་བཞིན་དུ། རང་ལྷར་སྒོམ་པ་དང་ལྷན་སྐྱེས་ཀྱིས་དགའ་བས་སྟོང་ཉིད་སྒོམ་པ་འདི་གཉིས་ཟུང་དུ་འབྲེལ་པར་ཡང་དང་ཡང་དུ་གོམས་པར་བྱས་པ་ལ་བརྟེན་ནས་སྒོམ་པ་གོང་ནས་གོང་དུ་ཇེ་བཟང་དུ་སོང་བ་མཐར་ཕྱིན་པ་
ན༑ ལུས་རླུང་སེམས་ཙམ་ལས་གྲུབ་པའི་ལོངས་སྤྱོད་རྫོགས་པའི་སྐུ་ཡེ་ཤེས་རང་སྣང་གི་རིག་མ་དང་ཁ་སྦྱོར་བའི་རྣམ་པ་ཅན་དང། སེམས་ལྷན་སྐྱེས་ཀྱི་དགའ་བ་དེ་སྟོང་པ་ཉིད་ལ་རོ་གཅིག་དུ་ཞུགས་པའི་འོད་གསལ་ཆོས་སྐུ་
གཉིས་དུས་མཉམ་དུ་ངོ་བོ་དབྱེར་མེད་པར་གྱུར་པའི་ཡེ་ཤེས་ཟུང་འཇུག་གི་སྐུ་ཐོབ་པར་འགྱུར་ལ། དེ་ལྟ་བུའི་ཟུང་འཇུག་གི་སྐུ་དེ་ནི་ཐོབ་བྱ་དོན་གྱི་དབང་བཞི་པ་ཡིན་ཅེས་བརྡ་སྤྲད་པ་ལ་བརྟེན་ནས་ཟུང་འཇུག་གི་སྐུ་དེ་འདྲ་ཅིག་ཡིན་པར་འདུག་
སྙམ་དུ་གོ་བ་སྐྱེས་པ་སྐབས་འདིར་ཚིག་དབང་དུ་འཇོག་གོ་ཞེས་བརྡ་སྤྲད་པར་བྱ། དེ་ནི་དབང་བཞི་པའི་གཙོ་བོ་ལ་ངོ་སྤྲད་པ་ཡིན་ལ། ད་ལྟ་རང་གི་ལུས་འདོད་ལྷ་ཡབ་ཡུམ་དུ་མོས་བཞིན་པའི་ངང་ནས་སེམས་ལྷན་སྐྱེས་ཀྱི་དགའ་བས་སྟོང་
ཉིད་སྒོམ་པར་མོས་པ་ཙམ་བྱུང་ན་དེ་འདྲའི་མོས་པ་དེ་རིམ་གྱིས་དངོས་གནས་ལ་སོང་ནས་དེ་སྒོམ་པའི་བློ་རིམ་གྱིས་ཇེ་བཟང་དུ་སོང་པའི་མཐར་ཟུང་འཇུག་འཐོབ་པར་འདུག་སྙམ་པའི་གོ་བ་སྐྱེ་ཐུབ་ན་དེ་ཡང་དབང་བཞི་པ་ཐོབ་པར་འཇོག་ཅེས་སྐབས་
དང་སྦྱར་བའི་ངོ་སྤྲོད་ཚུལ་བྱ། དབང་འདི་ཐོབ་པའི་དམ་ཚིག་ནི།  ཁྱོད་ཀྱིས་སྲོག་ཆགས་གསོད་པར་བྱ། །གཞན་གྱི་བུད་མེད་རྣམས་སྤྱད་ནས། །མ་བྱིན་པར་ཡང་ཁྱོད་ཀྱིས་ལོང། །ཐམས་ཅད་

[194B]  །ཞེས་བྱ་བ་དཱ་རི་ཀ་པས་འདིའི་དམ་ཚིག་ཏུ་གསུངས་ལ། དེའི་དོན་ནི་སྤྱིར་བྱང་སེམས་ཁྱད་པར་ཅན་ལ་སྲོག་གཅོད་སོགས་བདུན་གཞན་དོན་དུ་གནང་བ་ཡོད་པས་རང་ལ་དེ་དག་བྱེད་པའི་མཚན་ཉིད་ཚང་ཞིང་
དེ་ལྟར་བྱ་དགོས་ཀྱི་ཡུལ་ལ་དེ་དག་བྱེད་པ་སྐབས་སུ་བབས་ན་སྲོག་གཅོད་སོགས་བཞི་བྱ་བ་དང། ངེས་དོན་ནི། ལུས་ལ་གནད་དུ་བསྣུན་པ་ལས་རླུང་དབུ་མར་ཐིམ་པས་སྲོག་ཅེས་གྲགས་པའི་རླུང་གི་རྒྱུ་བ་བཅད་པའི་སྲོག་གཅོད་དང། རྟེན་
འབྱུང་ལ་དོན་དམ་པར་ཕྱི་ནང་གཉིས་མེད་ཀྱང་ཐ་སྙད་དུ་ཕྱི་ནང་གི་རྟེན་འབྱུང་གཉིས་རྫུན་པ་སྒྱུ་མ་ལྟ་བུར་སྨྲ་བའི་དུན་ གཞན་གྱི་ནོར་སངས་རྒྱས་ཀྱི་གོ་འཕང་མ་བྱིན་པར་ལེན་པའི་མ་བྱིན་ལེན་དང། ཆོས་ཀྱི་དབྱིངས་ཀྱི་བུད་མེད་ལ་རྩེ་
གཅིག་ཏུ་མཉམ་པར་བཞག་པའི་སྒོ་ནས་སྤྱོད་པའི་མི་ཚངས་སྤྱོད་སྟེ་སྲོག་གཅོད་སོགས་གང་ལ་དགོངས་ནས་གསུངས་པའི་དགོངས་དོན་དེ་རྣམས་སྒྲུབ་པ་ལས་འདའ་བར་མི་བྱ་བའི་དོན་ཡིན། གསུམ་པ་དབང་གི་མཐའ་
རྟེན་གྱི་ཆོ་ག་ལ། བརྟུལ་ཞུགས་དང་ལུང་བསྟན་དང། རྗེས་གནང་དང་དབྱུག་དབྱུང་གཉིས་ལས། དང་པོ་ལ། འདིར་བརྟུལ་ཞུགས་གསུམ་སྦྱིན་པར་བྱ་བ་ལས། རིག་མའི་བརྟུལ་ཞུགས་སྦྱིན་པ་ནི། བླ་མས་རིག་
མའི་ལག་པ་སློབ་མའི་ལག་པར་བཞག་ལ། དེ་གཉིས་རང་གི་ལག་པ་གཡོན་པས་བཟུང་བར་མོས་ཤིང། རྡོ་རྗེ་དང་བཅས་པའི་ལག་པ་གཡས་པ་སློབ་མའི་མགོར་བཞག་ནས།  འདིར་ནི་ཁྱེད་རྣམས་དབང་པོ་ཡིན། །
བདག་གིས་འདི་ལ་འདི་གཏད་དོ།  །ཞེས་དེ་བཞིན་གཤེགས་པ་རྣམས་དབང་དུ་བཙུགས་ཏེ།  ཐབས་གཞན་གྱིས་ནི་སངས་རྒྱས་མིན། །འགྲོ་གསུམ་འདི་ཡང་དག་པ་ཡིན། །དེ་ཕྱིར་འདི་དང་
བྲལ་བར་ནི། །ཁྱོད་ཀྱིས་ནམ་ཡང་མ་བྱེད་ཅིག་འདི་དེ་སངས་རྒྱས་ཐམས་ཅད་ཀྱི། །རིག་མའི་བརྟུལ་ཞུགས་བླ་ན་མེད། །རྨོངས་པ་གང་གིས་འདའ་བྱེད་པ། །དེ་ལ་མཆོག་

[195A]༄༅། །གི་དངོས་གྲུབ་མེད།  །ཅེས་བརྗོད་ཅིང་དོན་ནི། རྐང་པ་དང་པོ་གཉིས་ནི། འདིར་དེ་བཞིན་གཤེགས་པ་ཁྱེད་རྣམས་དབང་པོར་བཞུགས་སུ་བཅུག་པ་ཡིན་ཅིང། བདག་གིས་སློབ་མ་འདི་
ལ་རིག་མ་འདི་གཏང་པར་བྱེད་དོ། །དེ་ནས་དེའི་རྒྱུ་མཚན་ཅི་ཞེ་ན། སློབ་མ་ཁྱོད་ནི་མྱུར་དུ་འཚང་རྒྱ་བར་འདོད་སྣང་ལ་མཚན་ཉིད་དང་ལྡན་པའི་དངོས་ཀྱི་རིག་མའམ། ཡེ་ཤེས་ཀྱི་ཕྱག་རྒྱ་དོར་བའི་ཐབས་གཞན་གྱིས་ནི་མྱུར་དུ་
སངས་རྒྱས་ཀྱི་གོ་འཕང་འཐོབ་པ་མིན་ཅིང། མཚན་ཉིད་དང་ལྡན་པའི་ཕྱག་རྒྱ་བརྟེན་ན་མྱུར་དུ་འཆར་རྒྱ་སྟེ། ལམ་མ་ཞུགས་ཀྱི་བདེ་འགྲོ་ངན་འགྲོ་གཉིས་དང་ལམ་ཞུགས་ཀྱི་འགྲོ་བ་གཅིག་སྟེ་འགྲོ་བ་གསུམ་ཆར་ཡང་ཐབས་འདི་ལ་
བརྟེན་ནས་དག་པར་བྱེད་ནུས་པ་ཡིན་པའི་ཕྱིར། དེའི་ཕྱིར་རིག་མ་བརྟེན་པའི་ཐབས་འདི་དང་བྲལ་པར་ནི་ཁྱོད་ཀྱིས་ནམ་ཡང་མ་བྱེད་ཅིག་རིག་མ་མཚན་ཉིད་ཚང་བ་ལ་བརྟེན་ནས་བདེ་བ་ཆེན་པོའི་ཏིང་ངེ་འཛིན་སྒྲུབ་པ་འདི་སངས་རྒྱས་
ཐམས་ཅད་ཀྱི་རིག་མའི་བརྟུལ་ཞུགས་བླ་ན་མེད་པ་དེ་ཡིན་པས། དེ་འདྲ་བའི་འདོད་ཡོན་ལམ་བྱེད་ལ་རྨོངས་པ་གང་གིས་འདའ་བར་བྱེད་པ་དེ་ལ་ཚེ་འདིར་ནི་མཆོག་གི་དངོས་གྲུབ་འགྲུབ་པ་མེད་དེ། དེ་འདྲའི་འདོད་ཡོན་ལམ་བྱེད་དེ་
ནི་མཆོག་གི་དངོས་གྲུབ་འགྲུབ་པའི་ཉེ་རྒྱུའི་གཙོ་བོ་མེད་མི་རུང་ཡིན་པའི་ཕྱིར་རོ། །ཞེས་པ་སྟེ་དེ་ལྟ་བུ་གོ་བར་བྱས་ལ་རིག་མའི་བརྟུལ་ཞུགས་སྦྱིན། རྡོ་རྗེའི་བརྟུལ་ཞུགས་སྦྱིན་པ་ནི། དེ་ནས།  སློབ་མ་རྡོ་རྗེ་སེམས་དཔར་གྱུར། །
 ཞེས་སློབ་མ་རྡོར་སེམས་སུ་བསྐྱེད།  ཧཱུཾ་ལས་བྱུང་པའི་རྡོ་རྗེ། རྡོ་རྗེ་སེམས་དཔའི་ངོ་བོར་གྱུར།  ཞེས་བརྗོད་ཅིང་བསམ་ལ། རྡོ་རྗེ་ལག་ཏུ་བཟུང་སྟེ།  འདི་དེ་སངས་རྒྱས་ཐམས་ཅད་ཉིད། །རྡོ་རྗེ་
སེམས་དཔའི་ཕྱག་ན་གནས། །ཕྱག་ན་རྡོ་རྗེའི་བརྟུལ་ཞུགས་བརྟན། །ཁྱོད་ཀྱིས་ཀྱང་ནི་རྟག་ཏུ་ཟུངས།  །ཞེས་བརྗོད་ཅིང། དོན་ནི། རང་གི་ལག་ན་གནས་པའི་རྡོ་རྗེའི་འདི་ནི་བྱང་ཆུབ་སེམས་གང་དེ་རྡོ་རྗེ་

[195B] དེས་དོན་གྱི་རྡོ་རྗེ་དེ་ནི་སངས་རྒྱས་ལྔ་པོ་ཐམས་ཅད་ཀྱི་ཡེ་ཤེས་ལྔའི་རང་བཞིན་རྡོ་རྗེ་སེམས་དཔའི་ཕྱག་ན་གནས་པ་སྟེ་ཐུགས་རྒྱུད་ན་ཡོད་པ་དེ་ཡིན་པས། དེ་འདྲའི་ངེས་དོན་གྱི་རྡོ་རྗེ་དེ་ཐོབ་པར་བྱ་བའི་ཕྱིར་
མཚོན་བྱེད་རྟགས་ཀྱི་རྡོ་རྗེ་འདི་ཁྱོད་ཀྱིས་ཀྱང་ནི་རྟག་ཏུ་ཟུངས་ཤིག་འདི་གང་གི་བརྟུལ་ཞུགས་ཡིན་ན་ཕྱག་ན་རྡོ་རྗེ་སྟེ་རྡོ་རྗེ་སེམས་དཔའི་བརྟུལ་ཞུགས་ཡིན་ལ། དེ་ཡང་གཞན་གྱིས་མི་ཕྱེད་པར་ཤིན་དུ་བརྟན་པོ་གྱིས་ཤིག་བརྟུལ་ཞུགས་ཀྱི་
དོན་ནི་དེ་བཞིན་གཤེགས་པ་ཐམས་ཅད་ཀྱི་དངོས་གྲུབ་ཀྱི་དོན་དུ་ངེས་པར་བྱ་བ་སྟེ་རྡོ་རྗེ་ཡོ་གནས་སུ་མི་འདོར་བ་བྱ་དགོས་པ་ཡིན་ནོ། །མདོར་ན་རྡོར་སེམས་ཐོབ་པའི་ཐབས་སུ་ཡེ་ཤེས་ལྔ་འི་ནང་གི་རྡོ་རྗེ་སྒོམ་པ་དང་མི་འབྲལ་བར་མཚོན་བྱེད་ཀྱི་
རྡོ་རྗེ་འདི་ཆོངས་ཤིག་ཅེས་གོ་བར་བྱས་ཏེ་རྡོ་རྗེའི་བརྟུལ་ཞུགས་སྦྱིན། སློབ་མས།  ཨོཾ་སརྦ་ཏ་ཐཱ་ག་ཏ་སིང་དཧི་བཛྲ་ས་མ་ཡ་ཏིཥྛ་ཨེ་ཥ་སྟྭཾ་དྷ་ར་ཡཱ་མི་བཛྲ་སཏ་ཧཱི་ཧི་ཧི་ཧི་ཧི་ཧཱུཾ།  ཞེས་བརྗོད་ཅིང་དོན་ནི་དེ་བཞིན་
གཤེགས་པ་ཐམས་ཅད་ཀྱི་གྲུབ་པའི་རྡོ་རྗེ་དམ་ཚིག་ཧྲི་ལྔས་མཚོན་པའི་མེ་ལོང་ལྟ་བུའི་ཡེ་ཤེས་ལ་སོགས་པའི་ཡེ་ཤེས་ལྔ་དང་ཧཱུཾ་གིས་མཚོན་པའི་ཆོས་དབྱིངས་རྣམ་པར་དག་པ་གཉིས་དབྱེར་མེད་པའི་དེས་དོན་གྱི་རྡོ་རྗེ་འདི་བདག་ལ་གཞུག་ཤིག་
རྡོ་རྗེ་སེམས་དཔའ་བཟུང་བར་བགྱིའོ། །ཞེས་པ་དྲན་པའི་སྒོ་ནས་རྡོ་རྗེ་བཟུང་བར་བྱ། སྤྱོད་པའི་བརྟུལ་ཞུགས་ཀྱི་ཆོ་ག་ལ་གསུམ་ལས་དང་པོ་ནི། བདེ་མཆོག་དང། ཀྱཻ་དོར་དང། སངས་རྒྱས་ཐོད་པ་དང། རྡོ་རྗེ་གདན་བཞི་དང། མ་ཧཱ་མ་ཡ་སོགས་
མ་རྒྱུད་ཀྱི་དཀྱིལ་འཁོར་རྣམས་ལ་སློབ་མ་བསངས་སྦྱངས། སྟོང་པའི་ངང་ལས་རང་རང་གི་གཙོ་བོ་གང་ཡིན་དུ་བསྐྱེད་ཡེ་ཤེས་པ་གུག་གཞུག་དབང་བསྐུར་རྒྱས་གདབ་རྣམས་བྱས་ལ། ཁ་ཊཱཾ་ག་སོགས་ལ་དཀྱིལ་འཁོར་རང་རང་གི་སྙིང་པོའི་སྔགས་ལན་གསུམ་
གསུམ་བཟླས་ཏེ། ཁ་ཊཱཾ་ག་དང། ཅར་ཏེའུ་དང། ཐོད་པའི་སྣོད་རྣམས་བཟུང་ལ།  རྡོ་རྗེ་སེམས་དཔའི་ཕྱག་རྒྱ་འདི། །ཕྱི་དང་ནང་ན་ཡང་དག་གནས། །དེས་ན་ཁ་ཊཱཾ་ཅང་ཏེའུ་སྣོད། །བྱིན་པ་དཔའ་བོས་

[196A]༄༅། །བཟུང་བར་གྱིས།  །ཞེས་བརྗོད་ཅིང་དོན་ནི། རྡོ་རྗེ་སེམས་དཔའི་ཕྱག་རྒྱ་འདི་ལ་ཕྱི་དང་ནང་ན་ཡང་དག་པར་གནས་པ་གཉིས་ཡོད། དེས་ན་ནང་གི་ཕྱག་རྒྱ་དེ་ཐོབ་པའི་ཕྱིར་དུ། ཕྱིའི་ཕྱག་རྒྱ་ཁ་ཏཱཾ་ག་ཅང་ཏེའུ་
ཐོད་པའི་སྣོད་འདི་རྣམས་ཁྱོད་ལ་བྱིན། དཔའ་བོ་ཁྱོད་ཀྱིས་བཟུང་བར་གྱིས། ཞེས་གོ་བར་བྱས་ཏེ་ནང་གི་ཕྱག་རྒྱ་ནི་བདེ་སྟོང་དབྱེར་མེད་དུ་སྐྱོད་པ་ཡིན་ལ། ཁ་ཊཱཾ་ག་ལྷའི་སྐུ་བདེ་བ་ཆེན་པོ། ཊ་མ་རུ་ཤེས་རབ་སྟོང་པ་ཉིད། ཐོད་པ་བདེ་སྟོང་
དབྱེར་མེད་དུ་སྐྱོང་པ། དེ་རྣམས་མཚོན་བྱེད་དུ་ཤེས་པར་གྱིས་ལ་དེ་དག་དང་མ་བྲལ་བར་ཆོངས་ཤིག་ཅེས་བརྗོད་དེ་སློབ་མ་ལ་སྦྱིན། སྤྱོད་པའི་བརྟུལ་ཞུགས་གཉིས་པ་མ་རྒྱུད་པའི་དཔའ་བོ་དང་དཔའ་མོའི་སྤྱོད་པའི་བརྟུལ་ཞུགས་སྦྱིན་
པའི་ཆོ་ག་ནི། སློབ་མ་སྔར་ལྟར་དཀྱིལ་འཁོར་གྱི་གཙོ་བོར་སྐྱེད་པའམ། སྐྱེས་པ་དཀྱིལ་འཁོར་རང་རང་གི་གཙོ་བོ་དང་བུད་མེད་གཙོ་མོ་འམ་མེ་ཏོག་ཕོག་པའི་རིགས་ཀྱི་ལྷ་མོའི་གཟུགས་སུ་བསྐྱེད་དེ་ཡེ་ཤེས་པ་བཅུག་ལ། འཁོར་ལོ་སོགས་རྒྱན་ལྔ་
བསང་སྦྱངས།  སྟོང་པའི་ངང་ལས་སྐད་ཅིག་གིས་འཁོར་ལོ་མི་བསྐྱོད་པ། རྣ་ཆ་འོད་དཔག་མེད། མགུལ་རྒྱན་རིན་འབྱུང། གདུ་བུ་རྣམ་སྣང། སྐེ་རག་དོན་ཡོད་གྲུབ་པའི་སྐུར་གྱུར་
རང་གི་ཐུགས་ཁའི་ཧཱུཾ་ལས་འོད་ཟེར་འཕྲོས། རང་རང་གི་ཡེ་ཤེས་པ་སྤྱན་དྲངས། དམ་ཚིག་པ་སོ་སོ་དང་གཉིས་སུ་མེད་པར་གྱུར། མི་བསྐྱོད་པ་སོགས་འོད་དུ་ཞུ་ནས། འཁོར་ལོ་ལ་སོགས་
པའི་རྣམ་པར་གྱུར། ཨོཾ་དྷ་ར་དྷ་ར་དྷཱ་ར་ཡདྷཱ་ར་ལ་མར་  ཞེས་པའི་སྔགས་ལན་གསུམ་བཟླས་པའི་གཙུག་རྒྱན་གྱི་འཁོར་ལོ་ལག་ཏུ་བཟུང་ལ།  རྡོ་རྗེ་སེམས་དཔའི་ཕྱག་རྒྱ་འདི། །ཕྱི་དང་ནང་ན་
ཡང་དག་གནས། འཁོར་ལོ་མི་བསྐྱོད་པ་ཡི་གཟུགས། །བྱིན་པ་དཔའ་བོས་བཟུང་བར་གྱིས།  །ཞེས་བརྗོད་ཅིང་དེའི་དོན་སྔར་གྱི་རིག་འདྲེ་སྦྱར་ཏེ་གོ་བར་བྱས་ལ་སློབ་མའི་མགོ་བོར་སྦྱིན།  ཨོཾ་བཛྲ་དྷརྨཱ་ས་མ་

[196B]  ཞེས་ལན་གསུམ་བཟླས་པའི་རྣ་རྒྱན་བཟུང་ལ། འཁོར་ལོའི་གཟུགས་ཀྱིས་མི་བསྐྱོད་པ་ཞེས་པའི་ཚབ་ཏུ། རྣ་རྒྱན་གཉིས་ནི་གསུང་རྡོ་རྗེ། ཅེས་པ་བཅུག་ནས་བརྗོད་ཅིང་རྣ་ཆ་སློབ་མའི་
རྣ་བ་གཉིས་ལ་སྦྱིན།  ཨོཾ་བཛྲི་སུ་རྱ་ཏ་མོ་བི་དྷ་མ་ན་ས་མ་ཡ་སྟྭཾ་ཨ་ཧོཾ་རད་ན་དཧྲྀ་ཀ་ཕཊ་སཱཧཱ།  ཞེས་པ་ལན་གསུམ་བརྗོད་པའི་མགུལ་རྒྱན་བཟུང་ལ།  མགུལ་བའི་འཕྲེང་བ་རིན་ཆེན་འབྱུང།  ཞེས་པ་སྦྱང་བའི་ཚོགས་
བཅད་བརྗོད་དེ་མགུལ་རྒྱན་སློབ་མའི་མགུལ་བར་སྦྱིན། དེ་ནས།  ཨོཾ་ཤཱ་ཤྭ་ཏ་བར་མ་ཤཱ་ཤྭ་ཏ་ཨེ་ཧྱ་ཧི་ཛི་ན་ཛི་ཀ་ཧཱུཾ་ཕཊ་སཱཧཱ།  ཞེས་ལན་གསུམ་བཟླས་པའི་ལག་གདུབ་གཉིས་བཟུངས་ལ།  ལག་གདུབ་རྟག་པའི་བདག་
ཉིད་དོ༑  ༑ཞེས་པ་སྦྱར་བའི་ཚིགས་བཅད་བརྗོད་དེ་ལག་གདུབ་ལག་པ་གཉིས་ལ་སྦྱིན། དེ་ནས།  ཨོཾ་ཕུཿ་ཕུཿ་ཧི་ཧི་ཧི་པྲ་ཛྙ་དཧྲི་ཀ་ཕཊ་སཱཧཱ༑  ཞེས་ལན་གསུམ་བརྗོད་པའི་སྐེ་རགས་བཟུང་ལ།  སྐེ་རགས་
པ་ནི༑ ༑ ཞེས་པ་སྦྱར་བའི་ཚིགས་བཅད་བརྗོད་ལ་སྐེ་རགས་སློབ་མའི་རྐེང་བ་ལ་སྦྱིན། སྤྱོད་པའི་བརྟུལ་ཞུགས་གསུམ་པ་སྐྱེས་པ་དང་བུད་མེད་ལྟ་ལྟངས་ལ་སོགས་པའི་ནུས་པ་ཐོབ་པ་གཞན་དོན་དུ་དཔའ་བོས་སྤྱོད་པའི་བརྟུལ་ཞུགས་ལེན་པ་ལ། བདེ་མཆོག་
གི་སྒོ་ནས་མགོ་འཕྲེང་དང། སྟག་ལྤགས་ལ་སོགས་པའི་བརྟུལ་ཞུགས་ཁྱད་པར་བ་སྦྱིན་པ་ནི། སྐྱེས་པ། ཤུ་ཉ་ཏས་སྦྱངས།  སྟོང་པའི་ངང་ལས་སྣ་ཚོགས་པདྨ་དང་ཉི་མའི་སྟེང་དུ་ཧཱུཾ་ལས་ཀྲྡོ་རྗེ་ཧཱུཾ་གིས་མཚན་པ་ཡོངས་སུ་
གྱུར་པ་ལས་བཅོམ་ལྡན་འདས་དཔལ་ཧེ་རུ་ཀ་སྐུ་མདོག་མཐིང་  ཞེས་པ་ནས།  མི་རུས་ཀྱི་ཐལ་བ་ས་ལུས་ཐམས་ཅད་ལ་བྱུག་པའོ།  །ཞེས་པའི་བར་ཞལ་ཕྱག་ཡོངས་རྫོགས་སམ། ཞལ་གཅིག་ཕྱག་གཉིས་པ་
རྡོ་རྗེ་དང་དྲིལ་བུ་འཛིན་པར་བསྐྱེད། བུད་མེད། ཤུ་ནཡ་ཏས་སྦྱངས།  སྟོང་པའི་ངང་ལས་བཾ་ལས་གྲི་གུག་བཾ་གྱིས་མཚན་པ་ཡོངས་སུ་གྱུར་པ་ལས། བཅོམ་ལྡན་འདས་མ་རྡོ་རྗེ་ཕག་མོ་སྐུ་མདོག་དམར་མོ།  །ཞེས་པ་ནས་
[197A]༄༅། །སྐམ་པོ་ལྔ་བཅུའི་དོ་  ཞེས་པའི་བར་རམ་ཞལ་གཅིག་ཕྱག་གཉིས་གྲི་གུག་དང་ཐོད་པ་འཛིན་པར་བསྐྱེད།  རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། བསྒོམ་པ་དང་
འདྲ་བའི་ཡེ་ཤེས་པ་དང་དབང་གི་ལྷ་རྣམས་སྤྱན་དྲངས། ཛཿ་ཧཱུཾ་བཾ་ཧོཿ་ཡེ་ཤེས་པ་དམ་ཚིག་པ་དང་གཉིས་སུ་མེད་པར་གྱུར། དབང་གི་ལྷས་དབང་བསྐུར། ཧེ་རུ་ཀ་ལ་རྔོར་སེམས་དང་
ཟག་  དེ་ནས་མི་རུས་ལས་བྱས་པའི་སྤྱི་གཙུག་གི་འཁོར་ལོ་དང་ཐོད་སྐམ་གྱི་དབུ་རྒྱན་བཟུང་ལ།  ཨོཾ་བཛྲ་བཻ་རོ་ཙ་ཎི་ཡེ་ཧཱུཾ་ཧཱུཾ་ཕཊ་སཱཧཱ། དེ་ལས་བྱུང་བའི་འཁོར་ལོ་དང་
ཐོད་སྐམ་གྱིས་དབུ་བརྒྱན།  ཞེས་བརྗོད་ཅིང་སྔགས་དེའི་རང་བཞིན་དུ་མས་ཏེ་མགོའི་རྒྱན་དུ་སྦྱིན། རྣ་རྒྱན་གཉིས་བཟུང་ལ།  ཨོཾ་ཧྲིཿ་ཧ་ཧ་ཧཱུཾ་ཧཱུཾ་ཕཊ། དེ་ལས་བྱུང་བའི་རྣ་རྒྱན།  ཞེས་བརྗོད་ལ་རྣ་རྒྱན་དུ་སྦྱིན། མགུལ་རྒྱན་
བཟུང་ལ།  ཨོཾ་སརྦ་བུདྷ་ཊ་ཀི་ནི་བཛྲ་ཝ་རྞ་ནི་ཧཱུཾ་ཧཱུཾ་ཕཊ་སཱཧཱ། དེ་ལས་བྱུང་བའི་མགུལ་རྒྱན།  ཅེས་བརྗོད་ལ་མགུལ་རྒྱན་སྦྱིན། ལག་གདུབ་བཟུང་ལ།  ཨོཾ་ཧ། ན་མ་ཧི། སཱ་ཧཱ་ཧུ། བཽ་ཥ་ཊ་ཧེ་
ཧཱུཾ་ཧཱུཾ་ཧོ། །ཕཊ་ཧཾ། དེ་ལས་བྱུང་བའི་ལག་གདུབ།  ཅེས་བརྗོད་ལ་ལག་གདུབ་སྦྱིན། སྐ་རགས་བཟུང་ལ།  ཨོཾ་བོཾ། ཧཾ་ཡོཾ། ཧྲཱིཾ་མོཾ། ཧྲིཾ་ཧྲིཾ། ཧཱུཾ་ཧཱུཾ། ཕཊ་ཕཊ། དེ་ལས་བྱུང་བའི་སྐ་རགས་
 ཅེས་བརྗོད་ལ་སྐ་རགས་སྦྱིན། མགོ་འཕྲེང་བཟུང་ལ།  ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧཱུཾ་ཧཱུཾ་ཕཊ་ཊཱ་ཀི་ནཱི་ཛཱ་ལ་སཾ་བ་རཾ་སཱཧཱ། དེ་ལས་  ཞེས་བརྗོད་ལ་མགོ་འཕྲེང་སྦྱིན། སྟག་ཤམ་བཟུང་ལ།  ཨོཾ་སརྦ་བུདྡྷ་
ཊཱ་ཀི་ནི་ཡེ་བཛྲ་ཝ་རྞ་ནཱི་ཡེ་ཧཱུཾ་ཧཱུཾ་ཕཊ་སཱཧཱ། དེ་ལས་བྱུང་བའི་སྟག་ལྤགས་ཀྱི་ཤམ་ཐབས།  ཞེས་བརྗོད་ལ་སྟག་ཤམ་སྦྱིན། ཐོད་པ་བཟུང་ལ།  ཨོཾ་ཊཱ་ཀི་ནཱི་ཡེ་ཧཱུཾ་ཧཱུཾ་ཕཊ།  ཅེས་པ་ནས།  ཨོཾ་ཡ་མ་མ་ཐཱ་ནཱི་ཡེ་ཧཱུཾ་ཧཱུཾ་

[197B] ཅེས་པའི་བར་དང། དེ་ལས་བྱུང་བའི་ཐོད་པ།  ཞེས་བརྗོད་ལ་ཐོད་པ་ལག་པ་གཡོན་དུ་གཏང། ཁ་ཊཱཾ་ག་དང་ཊ་མ་རུ་བཟུང་ལ་ཡུམ་གྱི་འཕྲེང་སྔགས་བརྗོད་དེ།  རྡོ་རྗེ་སེམས་དཔའི་ཕྱག་རྒྱ་འདི།  ཞེས་སོགས་སྔར་ལྟར་
བརྗོད་ལ་ཊ་མ་རུ་གཡས་དང་ཁ་ཊཱཾ་ག་གྲུ་མོ་གཡོན་བར་སྦྱིན། ཚངས་སྐུད་དང་མགྲིན་པར་འགྱང་བའི་དོ་ཤལ་དང། རྡོ་རྗེའི་རྒྱན་དང། རྐུན་མའི་སྐྲ་ལས་བྱས་པའི་ཅོད་པན་དང། སྐོར་གཉིས་པའི་སྐ་རགས་དང། ཐལ་ཆེན་དང་
དབུང་ རྐང་གདུབ་དང། གཡེང་བ་རྣམས་ཐོགས་ལ། ཡབ་ཀྱི་རྩ་སྔགས་བརྗོད་དེ། དེ་ལས་བྱུང་བའི་ཚངས་སྐུད་ལ་སོགས་པ་ས་བརྒྱན་པར་གྱུར། ཞེས་བརྗོད་ལ་སྦྱིན། སྔགས་རྣམས་ལན་གསུམ་
གསུམ་བརྗོད། ལུང་བསྟན་ནི།  སློབ་མ་རྣམས་སྐད་ཅིག་གིས་རང་རང་གི་མེ་ཏོག་གང་ལ་ཕོག་པའི་ལྷ་དང་མཐུན་པའི་སྐུར་གྱུར།  པར་བསམ་ལ། སློབ་དཔོན་ཤཱཀྱ་ཐུབ་པའི་ཆ་ལུགས་སུ་བྱས་ནས་ཆོས་གོས་ཀྱི་གྲྭ་དང་
བཅས་པའི་བུ་ཚུར་གཡོན་པ་སྙིང་ཁར་བཟུང་ཞིང། གཡས་པ་མི་འཇིགས་པ་སྦྱིན་པའི་ཕྱག་རྒྱ་བྱས་ལ་བསྒྲུབ་པའི་དཀྱིལ་འཁོར་བ་དང། ནམ་མཁར་ཡང་བླ་མ་ཡི་དམ་སངས་རྒྱས་བྱང་སེམས་དཔག་ཏུ་མེད་པ་བཞུགས་པ་རྣམས་
ཀྱིས་མགྲིན་གཅིག་ཏུ་སློབ་མ་ལ་ལུང་སྟོན་པར་མོས་པ་བྱེད་ཚུལ་གོ་བར་བྱས་ལ།  སྲིད་པའི་ངན་འགྲོ་ལས་བཏོན་ནས། །སྲིད་པ་ཤིན་དུ་ཞི་བྱའི་ཕྱིར། །རྡོ་རྗེ་སེམས་དཔའ་དེ་བཞིན་གཤེགས་
བདག་གིས་ཁྱོད་ནི་ལུང་བསྟན་བགྱི། །ཅེས་དཔལ་མི་བསྐྱོད་རྡོ་རྗེ་ཞེས་བྱ་བ་ལ་སོགས་པའི་ཏ་ཐཱ་ག་ཏ་སིདྡྷི་ས་མ་ཡ་སྟྭཾ་བཧུ་ར་བཧུ་བཿ་སྭ།  ཞེས་བརྗོད་ཅིང་ཚིགས་པ་བཅད་ཀྱི་དོན་ནི། སྲིད་པ་
སྟེ་འཁོར་བའི་ངན་འགྲོ་ལས་བཏོན་ནས་ཆོས་སྐུ་འཐོབ་པ་དང། སྲིད་པ་ཤིན་ཏུ་ཞི་བ་ལོངས་སྐུ་རྡོ་རྗེ་འཆང་གི་གོ་འཕང་འཐོབ་པར་བྱ་བའི་ཕྱིར། རྡོ་རྗེ་སེམས་དཔའ་ལ་སོགས་པའི་དེ་བཞིན་གཤེགས་པ་སྲས་དང་བཅས་པ་ཐམས་ཅད་དང་མགྲིན་

[198A]༄༅། །གཅིག་ཏུ་བདག་གིས་ཁྱོད་ལུང་བསྟན་པར་བགྱི། སྔགས་དོན་ནི། ས་འོག་ས་སྟེང། མཐོ་རིས་ཀྱི་འཇིག་རྟེན་ཐམས་ཅད་ལས་འདས་པའི་དེ་བཞིན་གཤེགས་པ་ཐམས་ཅད་ཁྱོད་ཀྱིས་གྲུབ་པའི་དམ་
ཚིག་ལ་གནས་པར་བྱས་ཞེས་པ་སྟེ་སློབ་མ་ལ་གོ་བར་བྱས་ལ་ལུང་བསྟན། གང་ལངས་འདི་ལྟར་ལུང་བསྟན་པ་དེ་ལ་དེ་བཞིན་གཤེགས་པ་ཐམས་ཅད་དང་བྱང་ཆུབ་སེམས་དཔའི་ཚོགས་འཁོར་དང་བཅས་པའི་དཀྱིལ་འཁོར་བ་ཐམས་ཅད་ཀྱིས་མགྲིན་
གཅིག་ཏུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟོན་པར་མཛད་དེ། ཕྱག་རྒྱ་འདི་ཉིད་ཀྱི་མཐུ་དང་སྔགས་འདིའི་སྟོབས་ཀྱིས་ཡིན་ནོ་ཞེས་གོ་བར་བྱས་ནས་དད་པར་བྱ། གཉིས་པ་རྗེས་གནང་དང་དབུག་དབྱུང་ནི། རྗེས་གནང་ལ་
སྤྱིའི་རྗེས་གནང་ནི། འཁོར་ལོ་བཟུང་ལ།  བཧྲུཾ་ལས་བྱུང་བའི་འཁོར་ལོ། །ཨོཾ་བཛྲ་ཧེ་ཏུ་མཾ།  ཞེས་བརྗོད་ཅིང། སྔགས་དོན་ནི། རྡོ་རྗེ་རྒྱུ་ཞེས་བྱ་བ་སྟེ། འདིའི་མཚན་ཅན་གྱི་ཆོས་ཀྱི་འཁོར་ལོ་བསྐོར་དུ་འཇུག་པར་ཡོག་
ལས་བཤད་པའི་དབང་དུ་བྱས་པ་གོ་བར་བྱས་ལ། སློབ་མའི་མདུན་ནམ་སྟན་དུ་སྦྱིན། དུང་བཟུང་ལ།  ཨ་ལས་སྐྱེས་བའི་དུང། ཨོཾ་བཛྲ་བྷཱ་ཥ་རཾ།  ཞེས་བརྗོད་ཅིང། སྔགས་དོན་ནི། རྡོ་རྗེ་སྨྲ་བ་བྱ་བ་ཡིན་ལ། འདིའི་
མཚན་ཅན་གྱིས་ཆོས་སྨྲ་བར་བྱེད་པར་ཡོག་ནས་བཤད་པའི་དབང་དུ་བྱས་པ་ཡིན་ཚུལ་གོ་བར་བྱས་ལ། རུང་སློབ་མའི་ལག་པ་གཡས་སུ་སྦྱིན། དེ་ནས་པོ་ཏི་དང་དྲིལ་བུ་བཟུང་ལ།  དབྱངས་དང་པོ་ཨ་ལས་སྐྱེས་པའི་པོ་ཏི་ཨ། དབྱངས་
ཐ་མ་ཨཿ་ལས་སྐྱེས་པའི་དྲིལ་བུ་ཨཿ་ ཞེས་བརྗོད་དེ་སློབ་མའི་ལག་པ་གཡོན་དུ་བྱིན་ལ་དྲིལ་བུ་དཀྲོལ་དུ་གཞུག་ཅིང།  ཐམས་ཅད་ནམ་མཁའི་མཚན་ཉིད་དེ། །ནམ་མཁའ་ཡང་ནི་མཚན་ཉིད་མེད། །ནམ་
མཁའ་མཉམ་པ་ཉིད་སྦྱོར་བས། །ཐམས་ཅད་མཆོག་ནི་མཉམ་ཉིད་གསལ། །དེང་ནས་བརྩམས་ཏེ་སེམས་བསྐྱེད་པ། །ཙམ་གྱིས་ཆོས་དུང་བླ་མེད་པ། །ཀུན་ནས་ཡོངས་སུ་བཀང་

[198B] ༑ཆོས་ཀྱི་འཁོར་ལོ་བསྐོར་བར་གྱིས།  །ཞེས་བརྗོད་ཅིང། ཕྱི་ནང་གི་ཆོས་ཐམས་ཅད་ཀྱི་མཚན་ཉིད་དམ་རང་བཞིན་ནི་ནམ་མཁའི་མཚན་ཉིད་སྟེ་རང་བཞིན་དང་འདྲ་ཞིང། ནམ་མཁའ་ཡང་ནི་ཐོགས་བཅས་ཀྱི་རྫས་
ཐམས་ཅད་བཀག་པ་ཙམ་ཡིན་པས་དངོས་པོའི་རང་བཞིན་མེད། དེ་བཞིན་དུ་ཕྱི་ནང་གི་དངོས་པོ་ཐམས་ཅད་ལ་ཡང་རང་བཞིན་མེད་དེ་དོན་དམ་པར་གདོད་མ་ནས་མ་སྐྱེས་པའི་ཕྱིར་རོ། །དེས་ན་ནམ་མཁའ་དང་མཉམ་པའམ་འདྲ་བའི་ཆོས་རྣམས་
ཀྱི་དེ་བཞིན་ཉིད་དེ་ལ་སྦྱོར་བ་སྟེ། མཉམ་པར་འཇོག་པའི་སེམས་དང་སེམས་འབྱུང་རྣམས་གོམས་པའི་མཐར་དེ་བཞིན་ཉིད་དང་རོ་གཅིག་སྟེ་དབྱེར་མེད་དུ་འགྱུར། དེས་ན་དེ་ལྟ་བུའི་རྣལ་འབྱོར་བའི་ཡེ་ཤེས་དེས་ཀུན་མཆོག་མཉམ་པ་ཉིད་ཀྱི་དེ་བཞིན་
ཉིད་དེ་གསལ་བ་སྟེ་ཁྱབ་པ་ཞེས་སམ། ཆོས་ཐམས་ཅད་ཀྱི་མཆོག་སྟེ་སྒྲིབ་པ་དང་བྲལ་བའི་རང་བཞིན་མེད་པ་དེ་གསལ་བ་སྟེ་སྒོམ་པས་མངོན་སུམ་དུ་བྱས་པ་ཡིན་ལ། ཁྱོད་ཀྱིས་ཀྱང་དེ་བཞིན་གྱིས་ཤིག་དེང་ནས་བརྩམས་ཏེ་སེམས་ཅན་ལ་ཕན་
པའི་སེམས་སྐྱེད་པ་ཙམ་གྱིས་སྟེ་ཁོ་ནས་ཆོས་ཀྱི་དུང་བླ་ན་མེད་པ་བླ་མེད་ཀྱི་གསུང་རབ་ཀྱིས་ཐོག་མར་རང་གི་རྒྱུད་ཀུན་ནས་ཡོངས་སུ་བཀང་ནས་ནི། དེ་ནས་གདུལ་བྱ་གཞན་ལ་ཆོས་ཀྱི་འཁོར་ལོ་བསྐོར་བར་གྱིས་ཤིག་དེ་ལྟར་ཆོས་འཁོར་བསྐོར་བ་ལ་མོས་
པའི་སྒོ་ནས་དྲིལ་བུའི་སྒྲས་ཆོས་ཕུང་སྒྲོག་པར་མཚོན་པས་དྲིལ་བུ་འདི་ཟུངས་ཤིག་ཅེས་གོ་བར་བྱ། རིགས་སོ་སོའི་ཆོས་བཤད་པའི་རྗེས་གནང་ལ། དེ་ནས་  སློབ་མ་དང་འཁོར་ལོ་རྣམ་སྣང་དུ་གྱུར། རྣམ་པར་སྣང་མཛད་ཞུབ་
ལས་བྱུང་བའི་འཁོར་ལོ།  །འཁོར་ལོ་བཟུང་ལ།  སེམས་ཅན་ཀུན་ལ་ཕན་དོན་དུ། །འཇིག་རྟེན་ཀུན་དུ་ཐམས་ཅད་ནས། །ཇི་ལྟར་གདུལ་བྱ་སྣ་ཚོགས་ལ། །ཆོས་ཀྱི་འཁོར་ལོ་བསྐོར་བར་གྱིས། །
ཤེས་རབ་ཐབས་ཀྱི་རང་བཞིན་བདག་ཡིད་བཞིན་ནོར་བུ་ལྟར་མཐོ་བས། །སྐྱོ་མེད་དོགས་དང་བྲལ་བ་ཡིས། །དེ་ལྟར་སེམས་ཅན་དོན་གྱིས་ཤིག་ །ཅེས་བརྗོད་ཅིང། ཁྱོད་ཀྱིས་དེང་ཕྱིན་ཆད་སེམས་

[199A]༄༅། །ཅན་ཀུན་ལ་ཕན་པའི་དོན་དུ་འཇིག་རྟེན་ཀུན་དུ་གནས་པའི་འགྲོ་བ་ཐམས་ཅད་ནས། ཇི་ལྟར་སྟེ་གདུལ་བྱ་དེ་བཞིན་གཤེགས་པའི་རིགས་ཀྱི་ཆོས་ལ་མོས་པ་དང། རྡོ་རྗེའི་རིགས་ཀྱི་ཆོས་ལ་མོས་པ་སོགས་མོས་པ་སྣ་ཚོགས་
ཡོད་པ་ལས། དེ་བཞིན་གཤེགས་པའི་རིགས་ལ་མོས་པ་ལ་དེ་བཞིན་གཤེགས་པའི་རིགས་ཀྱི་ཆོས་ཀྱི་འཁོར་ལོ་བསྐོར་བར་གྱིས་ཤིག་དེ་ལྟ་བུའི་ཆོས་ཀྱི་བརྗོད་བྱ་ནི་ཤེས་རབ་དང་ཐབས་ཡ་མ་བྲལ་བཟུང་དུ་འབྲེལ་བའི་ཆོས་ཀྱི་རང་བཞིན་ནམ་
བདག་ཉིད་བསམ་འཕེལ་ཡིད་བཞིན་ནོར་བུ་ལྟར་སྐྱེ་བོ་ཀུན་གྱིས་མཐོ་བར་བཀུར་ཞིང་ཉམས་སུ་བླང་པར་བྱས་ན་རང་གི་འདོད་པ་ཡིད་བཞིན་དུ་ཚིམ་པར་འགྱུར་བས། ཁྱོད་ཆོས་དེ་འཆད་པ་ལ་སྐྱོ་བ་མེད་པ་དང། གདུལ་བྱའི་དོན་དུ་འགྱུར་རམ་མི་འགྱུར་སྙམ་
པའི་དོགས་པ་དང་བྲལ་བ་ཡིས་ཚུལ་བཞིན་དུ་བརྩོན་པས་འཆད་པ་དེ་ལྟར་སེམས་ཅན་གྱི་དོན་གྱིས་ཤིག་ཅེས་གོ་བར་བྱས་ལ་སློབ་མ་ལ་སྦྱིན། དེ་ནས།  སློབ་མ་དང་རྡོ་རྗེ་མི་བསྐྱོད་པར་གྱུར། མི་བསྐྱོད་པ་ཞུ་བ་ལས་
རྡོ་རྗེར་གྱུར།  རྡོ་རྗེ་བཟུང་སྟེ་གོང་གི་ཚིགས་བཅད་ཀྱི་འཁོར་ལོ་ཞེས་པའི་ཚབ་ཏུ་རྡོ་རྗེ་ཞེས་པ་བཅུག་ལ་རྡོ་རྗེ་སྦྱིན་ཞིང། དེས་རིན་པོ་ཆེ། པདྨ། སྣ་ཚོགས་རྡོ་རྗེ་རྣམས་དང། སློབ་མ་རིན་འབྱུང། འོད་དཔག་མེད། དོན་གྲུབ་རྣམས་སུ་རིམ་
པ་ལྟར་སྒོམ་པ་དང་ཚིགས་བཅད་ཀྱི་ཆོས་ཀྱི་ཞེས་པའི་ཚབ་ཏུ། རིན་ཆེན། པདྨ། ལས་ཀྱི་ཞེས་བཅུག་ནས་སྟེར་ཚུལ་གོ་བར་བྱ། དེ་ནས་སློབ་མོས་ཕྱག་བྱས་ལ། གཙོ་བོས་ཇི་ལྟར་བཀའ་བསྒོ་བ། དེ་བཞིན་དུ་ནི་
བདག་གིས་བགྱི།  ཞེས་པ་བླ་མ་དང་གཙོ་བོ་ཐ་མི་དད་པས་འདི་དང་འདི་ལྟ་བུ་གྱིས་ཤིག་ཅེས་ཇི་ལྟར་བཀའ་བསྒོ་བ་དེ་བཞིན་དུ་བདག་གིས་བགྱིའོ་ཞེས་ཁས་ལེན་པ་ཡིན་ཚུལ་གོ་བར་བྱས་ལ་སློབ་མར་བརྗོད་དུ་གཞུག་དེ་ནས་དབུག་དབྱུང་ནི་
སློབ་མ་ལ་གོས་གསར་བ་བསྐོན། རྒྱན་གྱིས་བརྒྱན། ལྷ་རྣམས་ཀྱི་སྙིང་པོའི་སྔགས་ཀྱིས་སློབ་མའི་སྙིང་ཁར་བསྔགས་ཏེ་ལག་པ་གཡས་པར་བསྲུང་བའི་གདུབ་བུ་བཅིངས་ལ། བླ་མའམ་ལས་ཀྱི་རྡོ་རྗེས་དེའི་མགོར་གདུགས་

[199B] གཞན་གྱིས་དུང་དང་སིལ་སྙན་དང་སྤོས་དང་རྒྱལ་མཚན་སོགས་བཟུང་ནས། སློབ་མ་ཐལ་མོ་སྦྱར་ཏེ་དཀྱིལ་འཁོར་ལ་སྐོར་བ་ལན་གསུམ་བྱེད་དུ་གཞུག་པའམ། བྱེད་པར་མོས་ནས། མ་ཧཱ་ར་ཏ་སོགས་ལན་གསུམ་བརྗོད་པའི་མཐར་
དཀྱིལ་འཁོར་གྱི་ཤར་སྒོར་འཁོད་ནས་གདུགས་ལོགས་སུ་བཞག་ནས། སློབ་མས་དཀྱིལ་འཁོར་བ་ལ་ལུས་ཐམས་ཅད་ས་ལ་ཕབ་པའི་ཕྱག་བྱས་ནས་མགོ་བོ་མ་བཏེགས་པར་བླ་མས།  རྒྱུད་རྣམས་འཛིན་པར་འགྱུར་པ་ཡི། །
སློབ་མ་འདི་ནི་འབུལ་བ་ལགས།  ཞེས་དཀྱིལ་འཁོར་གྱི་ལྷ་ལ་ཕུལ། དེ་ནས་སློབ་མ་སྔར་གྱི་གྲལ་ལ་འཁོད་པ་ལ།  ད་ནི་ཁྱེད་རྣམས་དཀྱིལ་འཁོར་གྱི། །སློབ་དཔོན་སྔགས་དང་རྒྱུད་འཛིན་པར། །སངས་
རྒྱས་བྱང་ཆུབ་སེམས་དཔའ་དང། །ལྷ་རྣམས་དག་ཀྱང་དགོངས་པར་འགྱུར། །སེམས་ཅན་ཀུན་ལ་བརྩེ་དོན་དུ། །ཁྱོད་ཀྱིས་དཀྱིལ་འཁོར་ཆོ་ག་བཞིན། །རབ་ཏུ་འབད་དེ་བྲི་བར་བྱ། །
སྒྲུབ་པ་པོ་རྣམས་རྒྱུད་ལ་སྦྱོར། །མཆོག་ཏུ་གསང་བ་དམ་པ་ཡི། །དཀྱིལ་འཁོར་མཐོང་ཞིང་ཞུགས་པས་ན། །སྡིག་པ་ཀུན་ལས་རྣམ་པར་གྲོལ། །དེ་རིང་ཁྱེད་རྣམས་བདེ་བར་གནས། །བདེ་ཆེན་ཐེག་
པ་འདི་ལས་ནི། །ཕྱིན་ཆད་འཆི་བ་ཁྱོད་ལ་མེད། །སྲིད་པའི་སྡུག་བསྔལ་ལས་ཁྱོད་འདས། །སྲིད་པ་ཤིན་དུ་མཐའ་གྲུབ་པ། །སངས་རྒྱས་རྡོ་རྗེ་ཅན་ཀུན་གྱིས། །དེ་རིང་ཚེ་ལྡན་དབང་བསྐུར་རོ། །
ཁམས་གསུམ་ཀུན་གྱི་རྒྱལ་སྲིད་ཆེ། །བདག་པོ་ཉིད་དུ་ཁྱོད་ངེས་སོ། །འདོད་ཆགས་བྲལ་བ་ལྟ་བུའི་སྡིག་ཁམས་གསུམ་ན་ནི་གཞན་མེད་དེ། །དེ་བས་འདོད་ལ་ཆགས་བྲལ་ཉིད། །ཁྱོད་ཀྱིས་ནམ་
ཡར་མི་བྱའོ། །འདོད་པ་ཀུན་ལ་སྤྱོད་པ་ཁྱོད། །གང་ལའང་འཇིགས་མེད་སྤྱད་པར་གྱིས། །ཤ་ལྔ་བདུད་རྩི་ལྔ་བཟའ་བྱ། །འདི་ལས་གཞན་ཡང་དམ་ཚིག་སྲུངས། །སྲོག་ཆགས་བསད་པར་མི་བྱ་ཞིང། །

[200A]༄༅། །བུད་མེད་ །སློབ་དཔོན་སྤང་བར་མི་བྱ་སྟེ། །དམ་ཚིག་ཤིན་དུ་འདའ་བར་དཀའ། །ཤེས་རབ་ཐབས་ཀྱི་བསམ་པ་ཡིས། །མི་བྱ་ཅུང་ཟད་ཡོད་མ་ཡིན། །མི་འཇིགས་
ཁྱོད་ལ་སྡིག་པ་མེད། །དེ་བཞིན་གཤེགས་པའི་གསུང་ཇི་བཞིན། །འདི་ལྟར་ཡིད་ནི་རབ་དང་རྡོ་རྗེ་ཉིད་དུ་གྱིས། །རང་གི་དམ་ཚིག་མི་ཟད་བདེ་སྟེར་བསྟེན་པར་གྱིས། །འགྲོ་བ་བདེ་བ་ཉུང་བར་རྡོ་རྗེ་སེམས་
དཔའ་དང། །མཚུངས་པའི་རྟག་པ་ཉིད་དུ་ཁྱེད་རྣམས་ཕྱིན་པར་འགྱུར། །གཞན་ཡང་གང་དག་ཆོ་ག་ཇི་ལྟ་བ་བཞིན་དབང་བསྐུར་པ་ལ་དགེ་བའི་ཕྱིར་སངས་རྒྱས་དང་བྱང་ཆུབ་སེམས་དཔའ་ཐམས་
ཅད་ཀྱིས་སྡུག་པའི་བུ་དང་འདྲ་བར་ཐུགས་དང་བས་ཡང་དག་པར་དགོངས་པ་མཛད་པ་འདི་ནི་ཆོས་ཉིད་ཡིན་ནོ།  །ཞེས་བརྗོད་ཅིང། དོན་ནི། ཚིགས་བཅད་དང་པོ་ནི། ད་ནི་ཁྱེད་རྣམས་དགའ་བ་ཆེན་པོ་སྐྱེད་རིགས་ཏེ་དབང་
བསྐུར་བ་ལེགས་པར་ཐོབ་པ་ཡིན་པས་དཀྱིལ་འཁོར་གྱི་རྡོ་རྗེ་སློབ་དཔོན་ཆེན་པོ། །ཡིད་སྐྱོབ་པའི་སྔགས་དང་རྒྱུན་ཆགས་པས་རྒྱུད་སྡེ་དེ་རྣམས་ཀྱི་དོན་ཡིད་ལ་བསམ་ཞིང་ཚིག་གཞན་ལ་འཆད་པས་འཛིན་པ་པོར་སངས་རྒྱས་དང་བྱང་ཆུབ་སེམས་དཔའ་དང་དཀྱིལ་འཁོར་
གྱི་ལྷ་རྣམས་དག་གིས་ཀྱང་དགོངས་པར་འགྱུར་བས་སོ། །དེ་ནས་ཚིགས་བཅད་གཅིག་ནི། ཁྱོད་ཀྱིས་སྐལ་ལྡན་གྱི་སློབ་མ་སྔགས་ཀྱི་ལམ་སྒྲུབ་པ་པོ་རྣམས་རྒྱུད་ཀྱི་ཚིག་ཉན་པ་དང་རྒྱུད་དོན་བསམ་པ་དང། ཚུལ་བཞིན་དུ་སྒོམ་པ་སོགས་ཀྱིས་རྒྱུད་ཉམས་
སུ་ལེན་པ་ལ་ལེགས་པར་སྦྱོར་བར་བྱ་སྟེ། ཚུལ་ཇི་ལྟར་ན་སེམས་ཅན་ཀུན་ལ་བརྩེ་བ་ཆེན་པོས་དེ་རྣམས་ཀྱི་དོན་དུ་རྒྱུད་སྡེ་ནས་བཤད་པའི་ཆོ་ག་ཇི་ལྟ་བ་ཞིན་རབ་ཏུ་འབད་དེ་དཀྱིལ་འཁོར་བྲི་བ་དང། བསྒྲུབ་པར་བྱ་ཞིང་དེར་དབང་བསྐུར་བ་ལ་སོགས་པ་
ཚུལ་ཇི་ལྟ་བ་བཞིན་དུ་བྱ་བའི་སྒོ་ནས་སོ། །དེ་ནས་གཅིག་ནི། ཁྱོད་དེ་རིང་སྟེ་དེང་ནས་བཟུང་སྟེ་བྱང་ཆུབ་སྙིང་པོའི་བར་དུ་བདེ་འགྲོ་ལྷ་དང་མིའི་བདེ་བ་ལ་ཡིད་དགའ་བས་ལེགས་པར་གནས་པར་འགྱུར་ཏེ། སྣོད་མིན་ལ་མཆོག་ཏུ་གསང་བའི་དཀྱིལ་འཁོར་

[200B] མེ་ཏོག་འདོར་བ་དང། སྒོ་ཕྱག་གི་གོང་དུ་དཀྱིལ་འཁོར་དེར་ཞུགས་པས་ན། དཀྱིལ་འཁོར་འདི་འདྲ་མཐོང་བ་ཡིས། །དེ་དག་ཐམས་ཅད་ཟད་འགྱུར་ན། །ཞེས་པ་
ལྟར༑ སྔར་བསགས་པའི་ངན་འགྲོར་ལྟུང་འགྱུར་གྱི་སྡིག་པ་ཀུན་ལས་རྣམ་པར་གྲོལ་ཞིང། ཕྱིན་ཆད་ཀྱང་སྡིག་པ་མི་བྱེད་པའི་དམ་ཚིག་ལ་གནས་པར་བྱས་པ་ཡིན་པས་སོ། །དེ་ནས་ཚིག་རྐང་གཉིས་ནི། ཁྱེད་རྣམས་ལ་
ཕྱིན་ཆད་རྡོ་རྗེ་ཐེག་པའི་དེ་ །དེ་ནས་ཚིག་བཅད་གཅིག་ནི། དེ་ཡང་
ཡིན་ཏེ། སྲིད་པའི་སྡུག་བསྔལ་ལས་འདས་པའི་ཆོས་སྐུ་དང། སྲིད་པ་ཤིན་ཏུ་མཐའ་སྟེ་འཁོར་བ་ཇི་སྲིད་པར་གནས་པའི་ལོངས་སྐུ་འགྲུབ་པའི་ཆེད་དུ་རྩོགས་པའི་སངས་རྒྱས་གཞན་དང་རྡོ་རྗེ་ཅན་ཏེ་རྡོ་རྗེ་འཆང་ཀུན་གྱིས་ཚེ་བཟང་
པོ་དང་ལྡན་པ་ཁྱོད་ལ་དེ་རིང་དབང་བསྐུར་བར་བྱས་པས་སོ། །དེ་ནས་རྐང་པ་གཉིས་ནི། དེ་ལྟར་དབང་བསྐུར་བས་ཁྱོད་འདོད་ཁམས་ལ་སོགས་པ་ཁམས་གསུམ་གྱི་ཆོས་ཀྱི་རྒྱལ་སྲིད་ཐོབ་པའི་ཕྱིར་འདོད་ཁམས་དང་གཟུགས་ཁམས་ཀྱི་
དབང་ཕྱུག་ཆེན་པོ་རྣམས་ལ་མདའ་བསྒྱུར་བའི་བདག་ཉིད་དུ་འགྱུར་བར་ངེས་པར་བྱས་པ་ཡིན་ཏེ། ཕྱིར་མི་ལྡོག་པའི་ས་བོན་ཁྱད་པར་ཅན་བསྐྱེད་པས་སངས་རྒྱས་མངོན་སུམ་དུ་བྱེད་པའི་སྐལ་པ་ཅན་དུ་བྱས་པས་སོ། །དེ་ནས་
ཚིགས་བཅད་གཅིག་ནི་འདོད་པར་བྱ་བ་མཆོག་ཡིན་པས་ན་འདོད་ཡུལ་རྡོར་སེམས་ལ་ཆགས་པ་སྟེ་ཐོབ་འདོད་ཀྱི་འདུན་པ་དང་བྲལ་བའི་སྡིག་པ་དེ་ཉིད་ནི་ཁྱོད་ཀྱིས་ནམ་ཡང་མི་བྱ་བ་སྟེ་བྱ་མི་རིགས་ཏེ། རྡོར་སེམས་
ཐོབ་འདོད་ཀྱི་འདུན་པ་དང་བྲལ་བའི་སྡིག་པ་བྱས་ན་བྱང་ཆུབ་ཀྱི་སེམས་བཏང་བ་ཡིན་པས་དེ་ལྟ་བུའི་ཉེས་དམིགས་ཆེ་བ་ཁམས་གསུམ་ན་སྡིག་པ་གཞན་ནི་མེད་པས་སོ། །དེ་ནས་རྐང་པ་གཉིས་ནི། འདོད་པར་བྱ་བའི་

[201A]༄༅། །ཡུལ་རྡོར་སེམས་ཐོབ་འདོད་ཀྱི་འདོད་ཀྱི་འདོད་པ་དང་ལྡན་པས་འདོད་ཡོན་ཀུན་ལ་ཐབས་མཁས་ཀྱིས་སྤྱོད་པར་ཤེས་ན་འདོད་ཡོན་གང་ལའང་སྤྱད་པར་བྱ་རུང་སྟེ་དེ་ལ་ཉེས་དམིགས་མི་འབྱུང་བས་དེ་ལས་
སྡུག་བསྔལ་འབྱུང་བའི་འཇིགས་པ་མེད་པས་སོ། །དེ་ནས་ཚིགས་བཅད་གཅིག་ནི། རྡོར་སེམས་ཐོབ་འདོད་དང་འདོད་ཡོན་ལ་སྤྱོད་པའི་ཐབས་མཁས་དང་མ་བྲལ་བར་དམ་ཚིག་འདི་རྣམས་སྲུང་བར་བྱ་སྟེ། ཤ་ལྔ་དང་
བདུད་རྩི་ལྔ་བཟའ་བར་བྱ་བ་ལ་སོགས་པ་བཟའ་བའི་དམ་ཚིག་འདི་ལས་གཞན་ཡང་བསྟེན་པའི་དམ་ཚིག་རྣམས་ཀྱང་སྲུང་བ་དང། སྲོག་ཆགས་གསད་པར་མི་བྱ་བ་ལ་སོགས་པ་སྤོང་བའི་དམ་ཚིག་རྣམས་
གཟུང་བར་བྱ་ཞིང་མཚན་ཉིད་དང་ལྡན་པའི་བུད་མེད་རིན་པོ་ཆེ་ལས་རྒྱ་དང་ཡེ་ཤེས་ཀྱི་ཕྱག་རྒྱ་སྤངས་པར་མི་བྱ་བ་རྣམས་སོ། །དེ་ནས་རྐང་པ་གཉིས་ནི། ཁྱད་པར་དུ་ཡང་རང་ལ་དབང་བསྐུར་པའི་རྡོ་རྗེ་སློབ་དཔོན་བརྙས་
པ་ལ་སོགས་པས་སྤངས་པར་མི་བྱ་སྟེ། རྡོ་རྗེ་སློབ་དཔོན་བསྟེན་པའི་དམ་ཚིག་འདི་ལས་འདས་ན་རྡོ་རྗེ་དམྱལ་བར་ལྟུང་བ་ལ་སོགས་པའི་ཉེས་དམིགས་ཤིན་དུ་ཆེ་བ་ཡིན་པས་དམ་ཚིག་ལས་འདའ་བར་དཀའ་བས་སོ། །དེ་ནས་
ཚིགས་བཅད་གཅིག་ནི། ཤེས་རབ་སྟོང་པ་ཉིད་དང་ཐབས་ལྷའི་རྣལ་འབྱོར་ཁྱད་པར་ཅན་ཟུང་དུ་འབྲེལ་བ་གཉིས་མེད་ཀྱི་བསམ་པ་ཡིས་མི་བྱ་བཅུང་ཟད་ཀྱང་མེད་དེ། ཐབས་ཤེས་ཀྱི་རྣལ་འབྱོར་དམ་པ་དང་ལྡན་པ་ལ་
བཀག་པ་མང་པོ་གནང་བས་སོ། །དེས་ན་ཐབས་ཤེས་ཁྱད་པར་ཅན་དང་མ་བྲལ་བར་བྱས་ན། ཁྱོད་གང་ལའང་མ་འཇིགས་པར་གྱིས་དང་ཁྱོད་ལ་སྡིག་པར་འགྱུར་བ་མེད་དེ། དེ་བཞིན་གཤེགས་པའི་གསུང་ཇི་ལྟ་བ་
བཞིན་དུ་སྒྲུབ་པ་ཡིན་པས་སོ། །དེ་ནས་ཚིགས་བཅད་གཅིག་ནི། མདོར་བསྡུ་ན་འདི་ལྟར་བླ་མ་དང་སངས་རྒྱས་ཡི་དམ་ལ་ཡིད་རབ་ཏུ་དང་བ་རྡོ་རྗེ་སྟེ་མི་ཕྱེད་པ་ཉིད་དུ་གྱིས། རང་གི་དམ་ཚིག་སྟེ་རང་གི་ཡི་དམ་གྱི་ལྷ་མི་

[201B]དེ་ལྟར་བྱས་ན་བདེ་བ་ཉུང་ཞིང་སྡུག་བསྔལ་མངའ་བའི་འགྲོ་བར་ཁྱོད་སྐྱེས་ཀྱང་རྡོ་རྗེ་སེམས་དཔའ་དང་མཚུངས་པའི་བདེ་བ་
རྟག་པ་ཉིད་ཀྱི་གོ་འཕང་མཆོག་ལ་ཁྱོད་རྣམས་ཕྱིན་པ་སྟེ་གོ་འཕང་མཆོག་དེ་ཐོབ་པར་འགྱུར་རོ། །ཞེས་པ་སྟེ་དེ་རྣམས་ཀྱི་དོན་སློབ་མ་ལ་གོ་བར་བྱས་ལ་དགའ་བ་བསྐྱེད་དེ། དབུག་དབྱུང་བ་དང་གཟེང་བསྟོད་པར་བྱ། དེ་ལྟར་
དབང་ཐོབ་ཅིང་དབུག་ཕྱིན་ཏེ་དགའ་བའི་སློབ་མས། དེང་བདག་སྐྱེ་བ་འབྲས་བུར་བཅས། །བདག་གི་གསོན་པ་འབྲས་བུར་བཅས། །དེ་རིང་སངས་རྒྱས་རིགས་སུ་སྐྱེས། །སངས་རྒྱས་སྲས་སུ་དེང་བདག་གྱུར། །
ཞེས་པ། དེང་བདག་གི་སྐྱེ་བཞིག་བླངས་པ་དང། །བདག་དེ་ལྔ་ཕན་ཆད་མ་ཤི་བར་གསོན་པའང་འབྲས་བུ་དང་བཅས་པ་སྟེ་དོན་དང་ལྡན་པར་གྱུར་ཏེ། དེ་རིང་བདག་སངས་རྒྱས་ཀྱི་རིགས་དང་སངས་རྒྱས་ཀྱི་སྲས་སུ་གྱུར་བས་སོ་
ཞེས་པ་དྲན་པའི་སྒོ་ནས་བརྗོད་ཅིང། དེ་ནས་སློབ་མ་ལ། ཇི་ལྟར་འབྱོར་བའི་ཡོན་དབུལ་དུ་གཞུག་དཀྱིལ་འཁོར་བ་ལ་གཏོར་མ་དང། སྦྱིན་སྲེག་དང། ཚོགས་པ་རྣམས་ལ་སྟོན་མོ་ལ་སོགས་པ་ཡང་བྱ། བཞི་པ་དབང་རྣམས་ཀྱི་
དོན་བཤད་པ་ལ། དབང་མཐའ་རྟེན་དང་བཅས་པའི་དོན་བཤད་པ། དབང་དོན་ལམ་གྱི་རིམ་པར་བསྒྲིགས་ནས་ངེས་པ་བསྐྱེད་པ་གཉིས། དང་པོ་ལ། བུ་མ་དབང་མཐའ་རྟེན་དང་བཅས་པའི་དོན་བཤད་པ་གོང་མ་གསུམ་མཐའ་རྟེན་
དང་བཅས་པའི་དོན་བཤད་པ་གཉིས། དང་པོ་ནི། བུམ་དབང་གི་སྐབས་ཀྱི་མེ་ཏོག་འཕྲེང་བའི་དབང་གིས་སློབ་མའི་རང་བཞིན་གྱིས་རྣམ་པར་དག་པའི་རིགས་གསལ་བའམ་ངེས་པར་བྱ་བའི་ཕྱིར་དུ་མེ་ཏོག་དོར་པས་མེ་ཏོག་གང་ལ་
ཕོག་པའི་དེ་བཞིན་གཤེགས་པའི་རིགས་ངེས་པར་བྱེད་ཅིང། བླ་མས་མེ་ཏོག་དེ་དང་བཅས་པའི་མེ་ཏོག་གི་འཕྲེང་བ་སློབ་མའི་མགྲོ་བཅིངས་ནས་སློབ་མ་དང་སློབ་མའི་རིགས་ཀྱི་ལྷ་གཉིས་ངོ་སྤྲད་པས་རིགས་ཀྱི་ལྷ་དེས་སློབ་མ་དེ་
[202A]༄༅། །བྱང་ཆུབ་ཀྱི་བར་དུ་རྗེས་སུ་འཛིན་པ་དེ་ལྟར་ངེས་པར་བྱེད། ཆུ་དབང་གིས་སློབ་མའི་རང་རིགས་ཀྱི་ལྷ་དེར་སངས་རྒྱས་པ་ལ་སྒྲིབ་པའི་དྲི་མ་འཁྲུད་བའི་ནུས་པ་འཇོག་ཅོད་པན་གྱི་དབང་གིས་སློབ་མ་
གང་དུ་སངས་རྒྱས་པའི་སངས་རྒྱས་ཀྱི་རིགས་བདག་དང། མཚན་བཟང་གི་གཙོ་བོ་གཙུ་གཏོར་བ་ལྟར་མི་མངོན་པ་བསྐྱེད་པའི་ནུས་པ་འཇོག་དར་དབྱང་གིས་ཉོན་མོངས་པ་ལ་སོགས་པའི་དགྲ་རྩ་བ་ནས་འདོན་པའི་དཔའ་
བོའི་ནུས་པ་འཇོག་རྡོ་རྗེའི་དབང་གིས་སློབ་མ་སངས་རྒྱས་པའི་སངས་རྒྱས་དེའི་ཐུགས་དེ་ཁོ་ན་ཉིད་དང་གཉིས་སུ་མེད་པའི་ཡེ་ཤེས་སྐྱེད་པའི་ནུས་པ་འཇོག་དྲིལ་བུའི་དབང་གིས་སངས་རྒྱས་དེའི་གསུང་ཆོས་ཕུང་བརྒྱད་
ཁྲི་བཞི་སྟོང་འདོམས་པའི་རྒྱུ་སྟོང་བ་དང་སྙིང་རྗེ་དབྱེར་མེད་པ་བླ་ན་མེད་པའི་ཡེ་ཤེས་སྐྱེད་པའི་ནུས་པ་འཇོག་མིང་དབང་གིས་སློབ་མ་རང་གི་རིགས་དང་མཐུན་པའི་དེ་བཞིན་གཤེགས་པ་དེའི་མཚན་ཇི་སྐད་བྱ་བར་འགྱུར་
བའི་མཚན་གྱི་ནུས་པ་འཇོག་སློབ་དཔོན་གྱི་དབང་གི་སྐབས་ཀྱི་རྡོ་རྗེའི་དམ་ཚིག་སྦྱིན་པས་དུས་འདི་ནས་བརྩམས་ཏེ་རྒྱལ་བའི་ཐུགས་དེ་བཞིན་ཉིད་དང་དབྱེར་མེད་པའི་ཡེ་ཤེས་གསང་བའི་རྡོ་རྗེ་དེ་སྒྲུབ་པ་དྲན་པའི་ཆེད་དུ་རྟགས་ཀྱི་རྡོ་རྗེ་
འཛིན་པ་ལས་མི་འདའ་བར་བྱེད། དྲིལ་བུའི་དམ་ཚིག་གིས་རྒྱལ་བའི་གསུང་ཆོས་ཕུང་བརྒྱད་ཁྲི་བཞི་སྟོང་སྟོན་པའི་དེ་བཞིན་ཉིད་དང་དབྱེར་མེད་པའི་ཡེ་ཤེས་གསང་བའི་དྲིལ་བུ་དེ་སྒྲུབ་པ་དྲན་པའི་ཆེད་དུ་མཚོན་བྱེད་རྟགས་ཀྱི་དྲིལ་བུ་འཛིན་པ་ལས་
མི་འདའ་བར་བྱེད། ཕྱག་རྒྱའི་དམ་ཚིག་གིས་རྒྱལ་བའི་སྐུ་ཕྱག་རྒྱ་ཆེན་པོ་ཐབས་ཤེས་དབྱེར་མེད་ཀྱི་རང་བཞིན་བདེ་བ་ཆེན་པོའི་བདག་ཉིད་རྫོགས་པའི་སངས་རྒྱས་ཀྱི་སྐུ་བསྒྲུབ་པའི་ཕྱིར་དུ་རང་ཉིད་ལྷ་སྐུར་སྒོམ་པ་ལས་མི་འདའ་བར་
བྱེད་པས་འདི་ལ་རྫོགས་པའི་སངས་རྒྱས་ཀྱི་དབང་དུ་ཡང་གསུངས་ཤིང། སློབ་དཔོན་གྱི་དབང་འདི་ལ་སེམས་ཅན་དཔག་ཏུ་མེད་པ་ལ་གཞལ་དུ་མེད་པའི་ཆོས་སྟན་པ་ལ་སོགས་པས་སློབ་དཔོན་དུ་བྱ་བའི་ཆེད་དུ་ཁམས་གསུམ་པའི་

[202B] ས་བཅུ་པ་བ་ཕྱིར་མི་ལྡོག་པའི་སེམས་དཔའ་ཆེན་པོ་རྣམས་ལ་ཕྱོགས་བཅུའི་དེ་བཞིན་གཤེགས་པ་རྣམས་ཀྱིས་དབང་བསྐུར་བ་དང་འདྲ་ཞིང་ཕྱིར་མི་ལྡོག་པའི་ས་
བོན་ཁྱད་པར་ཅན་བསྐྲུན་པར་བྱེད་པའི་ཕྱིར་ན་ཕྱིར་མི་ལྡོག་པའི་དབང་ཞེས་ཀྱང་བྱ། སྔགས་ཀྱི་བཟླས་ལུང་ནི། བར་དུ་གཅོད་པའི་བགེགས་མེད་པར་བྱ་བ་དང། ཞི་རྒྱས་དབང་དྲག་གི་དངོས་གྲུབ་ཀྱི་ས་བོན་བགོ་བའི་ཆེད་དང་དོན་དམ་
པའི་སྔགས་གཉིས་སུ་མེད་པའི་ཡེ་ཤེས་ཀྱི་དངོས་གྲུབ་ཀྱི་སྣོད་རུང་དུ་བྱ་བའི་ཆེད་དུ་ཡིན། མིག་སྨན་ནི། མ་རིག་པའི་ལིང་ཐོགས་བསལ་ནས་ལྷའི་མིག་གི་མངོན་ཤེས་སྐྱེད་པ་དང། མེ་ལོང་ནི། མ་རིག་པ་བསལ་བ་དེས་ཆོས་
ཅན་སྣ་ཚོགས་པ་འདི་རྣམས་གཟུགས་བརྙན་བཞིན་དུ་ལྟ་ཞིང་རྟོགས་པ་སྒྲུབ་པའི་ཆེད་ཡིན་ཅིང་འདི་གཉིས་ཀྱིས་ཆོས་ཐམས་ཅད་རང་བཞིན་མེད་བཞིན་དུ་སྣང་བའི་མ་ཡིན་དགག་གཟུགས་བརྙན་ནམ་སྒྱུ་མ་ལྟ་བུ་རྟོགས་པའི་བློ་སྐྱེ་བ་
ལ་ཆོས་ཀྱི་བདག་ཏུ་འཛིན་པའི་མ་རིག་པའི་འཛིན་སྟངས་ཀྱི་ཡུལ་དགག་བྱ་བདེན་པ་རྣམ་པར་བཅད་ཙམ་གྱི་མེད་དགག་རྟོགས་པའི་བློ་གྲོས་ཀྱི་མི་ལྡན་ལ་སྐྱེ་དགོས་པར་བསྟན་པ་ཡིན། འདི་གཉིས་ཀྱིས་དབུ་མའི་ལྟ་བརྒྱུད་ལ་མ་
སྐྱེས་པ་ལ་གསར་དུ་སྐྱེད་པའི་ས་བོན་དང་བག་ཆགས་ཁྱད་པར་ཅན་བགོ་ཞིང། སྐྱེས་ཟིན་གོང་འཕེལ་དུ་བྱེད་པ་ཡིན། མདའ་འཕང་བ་ནི། མིག་སྨན་དང་མེ་ལོང་གིས་སྟོང་ཉིད་རྟོགས་པའི་ནུས་པ་ཁྱད་པར་བ་བསྒོམ་པ་ལ་
བརྟེན་ནས་ཐོས་བསམ་གྱིས་སྟོང་ཉིད་རྟོགས་ཀྱང་མངོན་སུམ་དུ་རྟོགས་པ་མ་ཡིན་ལ། མེད་ས་ཆོས་དབྱིངས་ཤིན་དུ་ཕྲ་བའི་འབེན་གཏིང་ལ་ཐུག་པར་ཕིགས་ནས་སྟོང་ཉིད་མངོན་སུམ་དུ་རྟོགས་པའི་ས་བོན་ཁྱད་པར་ཅན་བསྒོ་བ་ཡིན་
གཉིས་པ་དབང་གོང་མ་གསུམ་གྱི་དོན་བཤད་པ་ལ། གསང་དབང་གིས་རང་གི་རིག་མ་བླ་མ་ལ་ཡོན་དུ་ཕུལ་བ་དེ་དང་བླ་མ་སྙོམ་པར་ཞུགས་པའི་ཁམས་དཀར་དམར་གྱི་ཐིག་ལེ་མྱངས་བ་ལ་བརྟེན་ནས་བླ་མ་དང་ལྷའི་མཐུས་བདེ་བ། ཁྱད་པར་ཅན་

[203A]༄༅། །སྐྱེས་པ་ན་མ་དད་པ་ལྡོག་ཅིག་གསང་སྔགས་ཀྱི་གསང་བའི་ཀུན་སྤྱོད་ལ་ཐེ་ཚོམ་དང་ལོག་རྟོགས་མ་སྐྱེ་བའི་དད་པ་བརྟན་པོ་སྐྱེ་པ་དང། གསང་རྫས་མྱངས་པ་སྙིང་ཁའི་རྩ་ལམ་དུ་ཞུགས་པ་དེས་སྒྱུ་མའི་དཔེ་བཅུ་གཉིས་ཀྱིས་མཚོན་
པའི་དོན་སྒྱུ་ལུས་རྟོགས་པའི་ཤེས་རབ་ཁྱད་པར་ཅན་སྐྱེ་བའི་སྣོད་དུ་བྱེད་པའམ་ཤེས་རབ་ཡེ་ཤེས་ཀྱི་དབང་གི་སྣོད་དུ་བྱེད་པས་ན་དད་པ་དང་ཤེས་རབ་ཀྱི་ཞིང་ངམ་སྣོད་དུ་བྱེད་པ་དང། དཔའ་བོ་དང་དཔའ་མོའི་ངོ་བོར་གྱུར་པའི་ཐིག་ལེ་སའི་ཁམས་ལ་
སོགས་པ་ཁམས་ལྔ་ལས་བྱུང་བའི་བཅུད་ཡིན་པའམ། བླ་མ་ཡབ་ཡུམ་གྱི་མཁའ་གསང་གི་ནམ་མཁའི་ཁམས་ཕྲད་པ་དང། ཁམས་དཀར་དམར་དང་དྲི་ཆུ་དང་བདུད་རྩི་གཞན་རྣམས་ཀྱི་བཅུད་ཀྱི་དང་སམ་
རང་བཞིན་གྱི་བྱང་ཆུབ་ཀྱི་སེམས་མྱངས་པས་བཟའ་བའི་དམ་ཚིག་བདུད་རྩི་ལྔ་ལ་སོགས་པ་བརྟན་པ་དང། སྲུང་བའི་དམ་ཚིག་རྣམས་ལ་དབང་བར་བྱེད་པ་དང། བྱང་སེམས་མྱངས་པ་དེ་དག་གི་གནས་ལྕེ་དང་མ་གྲིན་པ་ལ་སོགས་པའི་
གནས་རྣམས་སུ་ཕྱིན་པ་ན་སྐབས་དེ་དང་དེའི་རྩ་དང་རླུང་རྣམས་སྦྱོང་བས་དག་པར་བྱེད་པ་དང། དེས་རྩ་རླུང་ཐིག་ལེ་རྣམས་བྱིན་གྱིས་བརླབས་པས་རྩ་རླུང་དང་གཏུམ་མོ་ལ་སོགས་པའི་རྣལ་འབྱོར་སྒོམ་པའི་སྣོད་དུ་བྱེད་པ་ཡིན་ལ་
རྣལ་འབྱོར་དེ་དག་སྒོམ་པ་ན་བདག་བྱིན་གྱིས་བརླབས་པ། སྒྱུ་མ་ལྟ་བུའི་ཏིང་ངེ་འཛིན་གྱིའང་སྣོད་རུང་དུ་བྱེད་པས་ལམ་དེ་དག་སྒོམ་པ་ལ་དབང་བར་བྱེད་དོ། །དབང་གསུམ་པའི་ཤེས་རབ་ནི། ཕྱི་རོལ་གྱི་ཕྱག་རྒྱ་ལ་བྱེད་པ་ཡིན་ལ། དེ་ལ་
ཤེས་རབ་ཟེར་བ་ནི་ཕུལ་དུ་ཕྱིན་པའི་ཤེས་པ་འོད་གསལ་སྟོང་པ་ཉིད་དང་དབྱེར་མེད་པའི་ལྷན་སྐྱེད་ཀྱི་ཡེ་ཤེས་སྐྱེད་པའི་རྒྱུད་འདི་ལ་ཡོད་པས་ཡིན་ཅིང། ཡེ་ཤེས་ནི་ཤེས་རབ་ཕྱི་རོལ་གྱི་ཕྱག་རྒྱ་མ་ལས་བྱུང་བའི་སེམས་རྣམ་པར་རྟོག་པ་དང་
བྲལ་བ་ལས་རྣམ་པར་དག་པ་འོད་གསལ་ལྷན་ཅིག་སྐྱེས་པའི་དགའ་བའི་ཡེ་ཤེས་ཁྱད་པར་ཅན་ཡིན་ལ་ཤེར་དབང་གིས་དེ་སྐྱེད་པའི་ནུས་པ་དང་བག་ཆགས་ཁྱད་པར་ཅན་འཇོག་པ་ཡིན། དབང་བཞི་པ་ནི། དབང་གསུམ་པའི་སྐབས་སུ་ངོ་སྤྲོད་པའི་ལྷན་སྐྱེས་

[203B]
འཇོག་ཅིང། དེ་ལྟ་བུའི་ཟུང་འཇུག་གི་སྐུ་དེ་འདི་ལྟ་བུ་ཞིག་གོ་སྙམ་དུ་གོ་བར་བྱེད་ཅིང་བདེ་བ་ཆེན་པོའི་རོས་ཡིང་
ལྡན་པ་ཉིད་ཟག་པ་མེད་པའི་བདེ་བ་དམ་པ་ཕུན་སུམ་ཚོགས་པ་སྐྱེད་པའི་དངོས་ཀྱི་ཐབས་ཡིན་པའི་ཕྱིར། ལས་དང་པོ་བ་དང་རིམ་གྱིས་རྟོགས་པ་གོང་ནས་གོང་དུ་སོང་བའི་སྐབས་གང་དུ་ཡང་སྤང་བར་མི་བྱའོ་ཞེས་གོ་བར་བྱེད་ཅིང། དེ་ཚུལ་བཞིན་དུ་བསྟེན་པའི་
ནུས་པ་དང་བག་ཆགས་འཇོག་རྡོ་རྗེའི་བརྟུལ་ཞུགས་ནི། ཡེ་ཤེས་ལྔའི་རང་བཞིན་གྱི་ནང་གི་རྡོ་རྗེ་པ་སྒྲུབ་པ་མི་འབྲལ་བའི་བརྟུལ་ཞུགས་བཟུང་བའི་ཆེད་དུ་མཚོན་བྱེད་རྟགས་ཀྱི་རྡོ་རྗེ་བཟུང་བར་བྱ་དགོས་པ་གོ་བའི་ཆེད་ཡིན། སྤྱོད་པའི་བརྟུལ་
ཞུགས་ལ་གསུམ་ལས། དང་པོ་ནི། རང་གི་ལུས་ལྷའི་སྐུར་བྱས་པ་དང་གཏུམ་མོའི་མེ་དང་བདེ་བའི་རྟེན་ཀུན་ད་ལྟ་བུའི་བྱང་སེམས་གསུམ་ནི་ནང་གི་ཕྱག་རྒྱ་དང། ཡབ་དང་ཡུམ་དང་བཟླས་བྱའི་སྔགས་གསུམ་ནི་ཕྱིའི་ཕྱག་རྒྱ་ཡིན་ལ། དེ་དག་དང་
མ་བྲལ་བར་བྱ་དགོས་པ་མཚོན་པའི་ཕྱིར་དུ་ཁཊཾ་ག་དང་ཅང་ཏེའུ་དང་ཐོད་པ་གསུམ་འཆང་དགོས་པ་གོ་བར་བྱེད། སྤྱོད་པ་གཉིས་པ་ནི། རྣལ་འབྱོར་མ་དང་སྤྱོད་པའི་བརྟུལ་ཞུགས་དང་ལྡན་པ་ལས་ཆོས་དབྱིངས་ཡེ་ཤེས་སོགས་ཡེ་ཤེས་ལྔ་སྐྱེད་པ་ལ་
སྤྱོད་པའི་ཆེད་དུ་རྒྱན་ལྔ་འཛིན་པ་གོ་བར་བྱེད། སྤྱོད་པ་གསུམ་པ་ནི། ལྟ་སྟངས་བཞི་དང་མངོན་ཤེས་ལ་སོགས་པའི་ནུས་པ་ཐོབ་པ་ན་སེམས་ཅན་གྱི་དོན་སྒྲུབ་པ་ལྷུར་བྱེད་པ་ལ་འཇིག་རྟེན་གྱི་ཀུན་སྤྱོད་ལས་ཕྱི་རོལ་ཏུ་གྱུར་པའི་རྣལ་འབྱོར་པའམ་
རྣལ་འབྱོར་མ་ནང་གི་བདག་ཉིད་ཀྱི་རྒྱན་མ་ལུས་པའི་དོན་གྱི་མཐུ་ལྷུར་བྱེད་པ། སྟོང་པ་དང་སྙིང་རྗེ་དབྱེར་མེད་པའི་རང་བཞིན་བྱང་ཆུབ་ཀྱི་སེམས་སྒོམ་པ་ལ་སྤྱོད་པའི་ཆེད་དུ་འཁོར་ལོ་དང་རྣ་རྒྱན་ལ་སོགས་པ་འཆང་དགོས་པ་གོ་བར་བྱ་བའི་ཆེད་

[204A]༄༅། །ཡིན༑ ལུང་བསྟན་ནི། ཁྱོད་ཁམས་གསུམ་དང་དབྱེར་མེད་པའི་ཆོས་ཉིད་ས་རབ་ཏུ་དགའ་བ་ལ་སོགས་པའི་རིམ་པས་རྟོགས་པར་ནུས་པ་ཉིད་ཡིན་ཅིང། ཁྱོད་ས་གསུམ་ན་ཆེ་གེ་མོ་རྡོ་རྗེ་ཞེས་བྱ་བར་གྲགས་པའི་དེ་བཞིན་
གཤེགས་པར་གྲུབ་པར་འགྱུར་རོ་ཞེས་གཟེངས་པ་སྟོན་ཅིང་དེ་ལྟར་དེ་བཞིན་གཤེགས་པས་དངོས་སུ་ལུང་སྟོན་པའི་ས་བོན་དང་བག་ཆགས་འཇོག་རྗེས་གནང་ནི། ཆོ་ག་ཇི་ལྟ་བར་དངོས་གྲུབ་རབ་ཏུ་བསྒྲུབས་ནས་ཆོས་སྟོན་པ་ལ་སོགས་པ་
རྣམས་ཀྱིས་སེམས་ཅན་གྱི་དོན་གྱིས་ཤིག་ཅེས་རྗེས་སུ་གནང་བ་སྟེར་བ་དང་དེ་ལྟར་ནུས་པའི་ས་བོན་དང་བག་ཆགས་འཇོག་དབུག་དབྱུང་ནི། ཁྱོད་འདོད་པ་ལ་ཉེ་བར་ལོངས་སྤྱོད་ཀྱང་སངས་རྒྱས་ཉིད་ཡིན་ནོ། །ཞེས་དབུག་ཕྱུང་བ་ནི་
དཀྱིལ་འཁོར་དུ་འཇུག་པ་དང་དབང་བསྐུར་བ་སོགས་ཀྱིས་སངས་རྒྱས་འཐོབ་པར་ནུས་པའི་ས་བོན་རྒྱས་པར་བྱས་པ་ཡིན་ནོ། །ཞེས་སློབ་མ་ལ་གོ་བར་བྱེད་པའོ། །གཉིས་པ་དབང་དོན་ལམ་གྱི་རིམ་པར་བསྒྲིགས་ནས་ངེས་པ་སྐྱེད་པ་ནི་དབང་བཞི་པ་
སྐུར་བ་ན་སློབ་དཔོན་གྱིས་སློབ་མ་ལ་འདི་སྐད་དུ་དབང་གསུམ་པའི་སྐབས་སུ་ཁྱོད་ཀྱི་ལུས་འདོད་ལྷ་ཡབ་ཡུམ་གྱི་རྣམ་པ་ཅན་དུ་བྱས་པ་སྙོམས་པར་ཞུགས་པ་ལ་བརྟེན་ནས་དེ་ཁོ་ན་ཉིད་ཀྱི་དོན་ལ་མཉམ་པར་བཞག་པའི་ལྷན་སྐྱེས་ཀྱི་ཡེ་ཤེས་བསྐྱེད་པ་འདི་
ལ་ལུས་ལྷའི་སྐུར་མོས་པ་ཙམ་ཡིན་གྱིས་དངོས་གནས་ལ་ལྷ་སྐུར་སོང་བ་མེད། སེམས་དེ་ཁོ་ན་ཉིད་ལ་མཉམ་པར་བཞག་པ་ཡང་མོས་པ་ཡིད་བྱེད་དང་ཡུད་ཙམ་པ་དོན་སྤྱིའི་སྒོ་ནས་རྟོགས་པ་ཙམ་མ་རྟོགས་དེ་ཁོ་ན་ཉིད་ལ་ཆུ་བཞག་པ་ལྟར་དབྱེར་
མེད་དུ་ཞུགས་པ་ཡང་མིན་ལ་དུས་རྟག་ཏུ་མཉམ་པར་འཇོག་ནུས་ཡང་མིན་ནོ། །འོན་ཀྱང་འདི་འདྲ་བ་འདི་རྗེས་སུ་མཐུན་པའི་རྒྱུ་ཡིན་པས་ཐབས་ཀྱི་ཡན་ལག་དང་བཅས་པར་གོམས་པར་བྱས་ན་མཐར་མོས་པ་ཙམ་མིན་པར་ལུས་སངས་རྒྱས་ཀྱི་
གཟུགས་སྐུ་དང་སེམས་དེ་ཁོ་ན་ཉིད་དང་དབྱེར་མེད་པར་ཞུགས་ཏེ་དུས་རྟག་ཏུ་དེ་ལ་མཉམ་པར་བཞག་པར་འགྱུར་ཏེ། དེ་ལྟ་བུའི་སྐུ་ཐུགས་ངོ་བོ་གཅིག་ཏུ་ཟུང་དུ་འཇུག་པ་དེ་ཉིད་ལ་སྔགས་ཀྱི་སྒྲུབ་བྱ་མཐར་ཐུགས་ཡན་ལག་བདུན་ལྡན་ཞེས་ཀྱང་ཟེར་ལ་

[204B] །ཞེས་ཟུང་འཇུག་ལ་ངོ་སྤྲོད་པ་ཡིན་ལ། འདིར་གང་ལ་ངོ་སྤྲོད་པའི་འབྲས་བུ་ཟུང་འཇུག་ནི་སྔགས་བླ་མེད་ཀྱི་སྒྲུབ་བྱ་ཐུན་མོང་མ་ཡིན་པ་ཡིན་ཏེ། དེ་ལྟ་བུ་དེ་ལམ་དུས་སུ་རང་འདོད་ལྷ་ཡབ་ཡུམ་གྱི་རྣམ་པ་ཅན་དུ་སྒོམ་པའི་རང་ལས་བྱང་སེམས་དཀར་དམར་
གྱི་འཕྲོ་འདུལ་བརྟེན་ནས་ལྷན་སྐྱེས་ཀྱི་བདེ་བ་ལམ་དུ་བྱས་པའི་མཐུ་ལ་བརྟེན་ནས་བྱུང་བ་ཡིན་པས་སོ། །དེའི་ཉེ་རྒྱུ་ནི། ལུས་ལྷ་སྐུར་བྱས་པའི་དུས་སུ་སེམས་དོན་དམ་པའི་བདེན་པ་དང་རོ་གཅིག་ཏུ་མི་འགྲོ་ཞིང་སེམས་དེ་ལྟར་སོང་བའི་དུས་སུ་ལུས་ལྷ་སྐུར་བྱས་པ་མི་གནས་པའི་
རེས་འཇོག་མེད་པར་ལུས་ལྷ་སྐུར་བྱས་པ་དང་སེམས་དོན་དམ་པ་དང་རོ་གཅིག་ཏུ་སོང་བ་གཉིས་དུས་གཅིག་ཏུ་ཟུང་དུ་ཆུད་པ་སློབ་པའི་ཟུང་འཇུག་ཡིན་ལ། དེ་ལྟ་བུའི་སློབ་པའི་ཟུང་འཇུག་དེ་སྐྱེད་པ་ལ་ཡང་སྔོན་དུ་ཀུན་རྫོབ་སྒྱུ་མའི་སྐུ་དང་དོན་དམ་འོད་གསལ་གྱི་ཏིང་ངེ་འཛིན་གཉིས་སོ་སོར་
བསྐྱེད་དགོས་ཏེ་ཡ་མེད་པར་ཟུང་མི་འབྱུང་བའི་ཕྱིར་རོ། །ཀུན་རྫོབ་སྒྱུ་མིའི་སྐུ་དང་དོད་དམ་འོད་གསལ་གྱི་ཏིང་ངེ་འཛིན་གཉིས་སོ་སོར་བསྐྱེད་པ་ལ་གོ་རིམ་ནི། ཀུན་རྫོབ་སྒྱུ་མའི་སྐུ་སྔ་ན་ལ་བསྐྱེད་ནས་དེ་ནས་དོན་དམ་འོད་གསལ་གྱི་ཏིང་ངེ་འཛིན་བསྐྱེད་དགོས་ལ། ཟུང་འཇུག་
གི་སྔོན་དུ་འོད་གསལ་གྱི་ཏིང་ངེ་འཛིན་དོ་སྐྱེད་པའི་ཕྱིར་འོད་གསལ་གྱི་ཏིང་ངེ་འཛིན་སྒོམ་པ་ལ་དབང་གསུམ་བསྐུར་དགོས་ཤིང། དབང་གསུམ་པས་ཀྱང་འོད་གསལ་མཚན་དགོས་སོ། །དེ་ཡང་དབང་གསུམ་པ་འདི་ཕྱག་རྒྱ་གཉིས་གང་རུང་ལ་བརྟེན་ནས་སྐྱེད་པ་ཡིན་
ལ༑ དེ་ཡང་བྱང་སེམས་དབུ་མའི་ལམ་ནས་ནོར་བུར་བབས་པ་ཕྱིར་མ་འཕོས་པའི་དུས་སུ་སྐྱེས་པའི་ལྷན་སྐྱེས་ཀྱི་དགའ་བ་དེས་འོད་གསལ་མཚོན་ནོ། །དེ་ཡང་ཐོག་མར་དབང་དུས་ཀྱི་དགའ་བཞི་དང། དེ་ལས་བུམ་དབང་གི་ལམ་སྐྱེད་རིམ་གྱི་དུས་ཀྱི་དགའ་བཞི་དང་
དེ་ལས་གསང་དབང་གི་ལམ་རླུང་དང་གཏུམ་མོའི་རྣལ་འབྱོར་སོགས་སྒོམ་པའི་དུས་ཀྱི་དགའ་བཞི་དང། དེ་ལས་དབང་གསུམ་པའི་ལམ་འོད་གསལ་གྱི་སྐབས་སུ་སྐྱེས་པའི་དགའ་བཞི་དང། དེ་ལས་དབང་བཞི་བའི་ལམ་སློབ་པའི་ཟུང་འཇུག་གི་དུས་ཀྱི་དགའ་བཞི་འམ་སྟོང་པ་བཞི་ཞེས་
པ་རྣམས་རིམ་གྱིས་སྐྱེ་བ་ཡིན་ནོ། །དེ་ལྟར་དོན་དམ་འོད་གསལ་གྱི་རྫོགས་རིམ་སྐྱེ་བ་ལ་དེའི་སྔོན་དུ་ཀུན་རྫོབ་སྒྱུ་མ་ལྟ་བུའི་སྒྱུ་ལུས་ཀྱི་ཏིང་ངེ་འཛིན་སྐྱེད་དགོས་ལ། དེ་སྐྱེ་བ་ལ་རྩ་རླུང་དང་གཏུམ་མོ་སོགས་ཀྱི་རྣལ་འབྱོར་གྱིས་རླུང་དང་བྱང་སེམས་ལས་རུང་དུ་བྱས་པའི་སྒོ་ནས་

[205A]༄༅། །དགའ་བཞིའི་རྟོག་པ་སྐྱེད་དགོས་པས་གསང་དབང་གི་ལམ་རྣམས་སྒོམ་དགོས་ཤིང། དེ་སྒོམ་པ་ལ་གསང་དབང་གིས་དེ་སྒོམ་པའི་སྣོད་རུང་དུ་བྱ་དགོས། དེ་འདྲའི་རྫོགས་རིམ་གྱི་རྟོགས་པ་ཕུལ་ཕྱིན་སྐྱེ་བ་ལ་ནི་སྔོན་དུ་བུམ་དབང་གི་ལམ་རིམ་པ་དང་
པོས་རྒྱུད་སྨིན་པར་བྱས་པ་ཞིག་དགོས་པས་བུམ་དབང་བསྐུར་ནས་བསྐྱེད་རིམ་སྒོམ་པའི་སྣོད་རུང་དུ་བྱེད། དེ་ལྟར་ན་བུམ་དབང་གི་སྤྲུལ་སྐུ་དང། གསང་དབང་གིས་ལོངས་སྐུ་དང། ཤེར་དབང་གིས་ཆོས་སྐུ་སྒྲུབ་པའི་སྣོད་རུང་དུ་བྱེད་པ་ཡིན་ལ། སྤྲུལ་སྐུ་ནི་སངས་རྒྱས་ཀྱི་
གཟུགས་སྐུ་ཡིན་པས་དེའི་རྗེས་མཐུན་གྱི་རྒྱུ་སྐྱེད་རིམ་དང་དེས་མཚོན་ནས་རྫོགས་རིམ་གྱི་སྐབས་ཀྱི་ལྷའི་རྣལ་འབྱོར་རྣམས་ཀྱིས་སྒྲུབ། ལོངས་སྐུ་ནི། སངས་རྒྱས་ཀྱི་སྒྱུ་མའི་སྐུ་དང་གསུང་རྣམ་པ་ཐམས་ཅད་པ་ལ་བྱེད་པས་དེ་དག་ནི་ངག་གི་རྩ་བ་རླུང་ལ་དབང་ཐོབ་པར་
བྱེད་པའི་གསང་དབང་གི་ལམ་གྱིས་སྒྲུབ། ཆོས་སྐུ་ནི། འདིར་དེ་བཞིན་ཉིད་ལ་རྟག་ཏུ་མཉམ་པར་བཞག་པའི་རྒྱལ་བའི་ཐུགས་ལ་བྱེད་ལ། དེའི་རྗེས་སུ་མཐུན་པའི་རྒྱུ་དེ་ཁོ་ན་ཉིད་ཀྱི་དོན་སྒོམ་པའི་ལྷན་སྐྱེས་ཀྱི་ཡེ་ཤེས་ཤེར་དབང་གི་ལམ་གྱིས་སྒྲུབ། དེས་ན་དབང་དེ་གསུམ་ལ་སྐུ་
གསུང་ཐུགས་རྡོ་རྗེ་གསུམ་སྒྲུབ་བྱེད་དུ་ཡང་བཤད། དེ་ལྟ་བུའི་སྐུ་གསུང་ཐུགས་གསུམ་དབྱེར་མི་ཕྱེད་པ་ནི་དབང་བཞི་པ་ཡིན་ལ། དེ་ཡང་དབང་སྔ་མ་གཉིས་ཀྱི་ལམ་གཉིས་ཀྱི་ལམ་དུས་ཀྱི་དབང་བཞི་པ་སྒྲུབ་ཅིང་སློབ་པའི་ཟུང་འཇུག་གིས་མི་སློབ་པའི་སྐུ་གསུང་ཐུགས་དབྱེ་
མི་ཕྱེད་པ་མཐར་ཐུག་གི་དབང་བཞི་བཟུང་འཇུག་རྡོ་རྗེ་འཆང་གི་སྐུ་སྒྲུབ་པས་དབང་བཞི་པའི་ལམ་དུ་རིམ་གཉིས་ཀྱི་ལམ་ཐམས་ཅད་འདུ་ཞིང་དཀྱིལ་འཁོར་དུ་གཞུག་པ་དང། སྟ་གོན་ལ་སོགས་པའི་སྐབས་སུ་སྐྱབས་འགྲོ་དང་སེམས་སྐྱེད་དང། ཐེག་ཆེན་གཉིས་ཐུན་མོངས་
དང་ཐུན་མོང་མ་ཡིན་པའི་སྡོམ་པ་བཟུང་བ། བསླབ་བྱ་དང་བཅས་པ་ཡང་གསུངས་པས་དབང་བསྐུར་བའི་སྐོར་ལ་སྔགས་ཀྱི་ལམ་གྱི་གནད་མཐའ་དག་ཚང་བར་ཡོད་དོ། །ལྔ་པ་མཐའ་རྟེན་བྱེད་ཚུལ་དབང་གི་དབྱེ་བསྡུ་དང་བཅས་པ་ནི། རྡོ་རྗེའི་བརྟུལ་ཞུགས་ནས་དབུག་
དབྱུང་གི་བར་ལྔ་པོ་འདི་རྣམས་རིགས་པའི་དབང་ཙམ་སྐུར་ན། དེའི་རྗེས་སུ་དང་སློབ་དཔོན་གྱི་དབང་མན་ཆད་ཙམ་སྐུར་ན། དེའི་རྗེས་སུ་སྦྱིན་པར་བྱ་བར་སློབ་དཔོན་ཁ་ཅིག་བཞེད་པ། ལབ་པས་སྤྱོད་པའི་བརྟུལ་ཞུགས་མ་གཏོགས་པ་བཞི་དེ་ལྟར་བྱེད་པར་གསུངས་

[205B] རྣམ་སྣང་མངོན་བྱང་དུ། ཆུ་དབང་ཙམ་ཞིག་སྐུར་བའི་མཇུག་ཏུ་ཡང་ཆོས་བཤད་པའི་རྗེས་གནད་བྱ་བར་གསུངས་ཤིང་
དེ་ལྟ་བུས་རྣལ་འབྱོར་རྒྱུད་དང་བླ་མེད་ཀྱི་རྒྱུད་བཤད་མི་རུང་ཡང། བྱ་སྤྱོད་ཀྱི་རྒྱུད་བཤད་དུ་རུང་བས་འགལ་བ་མེད། སྔགས་ཀྱི་དབང་ནས་མངའ་འཕང་བའི་བར་བཞི་ནི། རིག་པའི་དབང་གི་རྗེས་ལའང་བྱ་རུང་སྟེ། མིག་ཐུར་དང་མེ་ལོང་ནི། རྣམ་སྣང་མངོན་བྱང་
ལས༑ ཆུ་དབང་བསྐུར་བའི་རྗེས་སུ་བྱ་བར་གསུངས་ཤིང་སྔགས་ཀྱི་དབང་ཡང་ཐུབ་ཆེན་དྲིལ་བུ་བ་ལ་སོགས་པ་མང་པོས་རིག་པའི་དབང་ལྔའི་རྗེས་སུ་བྱ་བར་གསུངས་ལ་མདའ་གཞུ་ཡང་དེ་ལྟར་བྱས་པས་ཆོག་གོ་སློབ་དཔོན་ཤན་ཏི་བས་སྤྱིར་བཏང་ལའི་
རིག་པའི་དབང་གི་རྗེས་ལ་བརྟུལ་ཞུགས་ཙམ་སྦྱིན་གྱིས་ལུང་བསྟན་དང་དབུག་དབྱུང་གཉིས་མི་སྦྱིན་པ་དང། གདུལ་བྱའི་ཁྱད་པར་འགའ་ཞིག་ལ་བྱེད་རུང་བ་ཡང་ཡོད་པས་འདི་གཉིས་སྣོད་ཀྱི་ཁྱད་པར་བརྟགས་ནས་སྦྱིན་པར་གསུངས། རིག་མའི་བརྟུལ་ཞུགས་ནི་
དབང་གསུམ་པའི་རྗེས་སུ་བྱ་བར་ཡང་གསུངས་ལ། གཞུང་ཁ་ཅིག་ཏུ་སྔགས་དབང་ལ་སོགས་པ་བཞི་དང་སྤྱོད་པའི་བརྟུལ་ཞུགས་དང། རྗེས་གནང་སྤྱི་དང་དམ་ཚིག་གསུམ་དང་ལུང་བསྟན་དང་དབུག་དབྱུང་རྣམས་ཀྱི་དོན་ཇི་ལྟར་རིགས་པར་དབང་གཞན་
རྣམས་ཀྱི་ནང་དུ་འདུས་པར་དགོངས་ནས་དེ་རྣམས་མ་གསུང་བ་ཡང་ཡོད། གཞུང་ཁ་ཅིག་ཏུ་སྔགས་དབང་ལ་སོགས་པ་བཞི་དང། སྤྱོད་པའི་བརྟུལ་ཞུགས་དང། རྗེས་གནང་སྤྱི་དང་དམ་ཚིག་གསུམ་དང་ལུང་བསྟན་དང་དབུག་དབྱུང་རྣམས་
ཀྱི་དོན་ཇི་ལྟར་རིག་པར་དབང་གཞན་རྣམས་ཀྱི་ནང་དུ་འདུས་པར་དགོངས་ནས་དེ་རྣམས་མ་གསུངས་པ་ཡང་ཡོད། གཞུང་ཁ་ཅིག་ཏུ་རྗེས་གནང་དང་དབུག་དབྱུང་གཉིས་ཕྱིར་མི་ལྡོག་པའི་དབང་དུ་བསྡུས་ལ། འཕྲེང་བར་ནི། དེ་ཐམས་ཅད་ཐ་
དད་དུ་བཤད། དབང་གི་དབྱེ་བསྡུ་ལ། གུར་གྱི་བཅོ་ལྔ་པ་ལས། དང་པོ་ཆུ་ཡི་དབང་ཡིན་ཏེ། གཉིས་པ་ལ་ནི་ཅོད་བན་དབང། གསུམ་པ་རྡོ་རྗེའི་དབང་གིས་སོ། །བཞི་པ་རང་གི་བདག་པོ་ཡིན། ལྔ་པ་ལ་ནི་མིང་དབང་བསྐུར། དྲུག་པ་རྫོགས་

[206A]༄༅། །པའི་སངས་རྒྱས་ཉིད། བུམ་པའི་དབང་ནི་བདུན་པ་སྟེ། བརྒྱད་པ་གསང་བའི་དབང་ཡིན་ནོ། །དགུ་པ་ཤེས་རབ་ཡེ་ཤེས་ཏེ། དེ་ཉིད་རྡོ་རྗེ་སྦྱོར་བ་ཡིས། ཐམས་ཅད་རྡོ་རྗེའི་བརྟུལ་ཞུགས་སྦྱིན། སྟོན་པ་རང་ཉིད་ལུང་སྟོན་
ཏེ། འདི་ནི་དབང་ཆོག་རིམ་པའོ། །ཞེས་ཆུ་ནས་བརྟུལ་ཞུགས་ཀྱི་བར་བཤད་ནས་འཕྲེང་བའི་དབང་མ་གསུངས་པ་ནི། ཆུ་དབང་ལ་སོགས་པའི་རྒྱུ་ཡིན་པ་དང། སྔགས་གཏང་པ་སོགས་ནི་ཇི་ལྟར་རིགས་པར་རེས་འགའ་སློབ་དཔོན་གྱི་དབང་གི་འཁོར་དང་
རེས་འགའ་དབང་བཞི་བའི་འཁོར་དང། འགའ་ཞིག་གི་ཚེ་དབང་གཞན་གྱི་འཁོར་དུ་རྒྱུད་གཞན་ལས་གསུངས་པ་ལས་རྟོགས་པར་བྱ་བ་ལ་དགོངས། ལྷའི་རིགས་ཀྱི་བློ་གྲོས་ཀྱིས་དབང་དྲུག་པ་འཕྲེང་བའི་དབང་དུ་འཆང། འཕྲེང་བ་དང་སྔགས་ལ་སོགས་པའི་དབང་
རྣམས་དབང་བཞི་གང་རུང་དུ་འདུབས་ན་འདུ་བ་པའི་ཕྱི་མ་ལས། དབང་བསྐུར་རྣམ་གསུམ་ཐ་དད་པ། རྒྱུད་འདི་རུང་ནི་རབ་ཏུ་བརྟགས། བུམ་པའི་དབང་ནི་དང་པོ་སྟེ། གཉིས་པ་གསང་བའི་དབང་ཡིན་ནོ། །གསུམ་པ་ཤེས་རབ་ཡེ་ཤེས་དེས། བཞི་པ་དེ་ཡང་དེ་
བཞིན་ནོ། །ཞེས་གསུངས་ཤིང། ཁ་སྦྱོར་ལས་ཀྱང། དབང་དེ་ཡང་ནི་རྣམ་པ་བཞི། དང་པོར་བུམ་པའི་དབང་ཡིན་ཏེ། གཉིས་པ་ལ་ནི་གསང་བའི་དབང། གསུམ་པ་ཤེས་རབ་ཡེ་ཤེས་ཏེ། བཞི་པ་དེ་ནི་དེ་བཞིན་ཡང། ཞེས་གསུངས་ཤིང། བརྟགས་གཉིས་
ལས༑ དང་པོ་སློབ་དཔོན་གྱི་དབང་དུ་བྱས་པའི་དབང་བཞི་གསུངས། དེ་ལ་ཆུ་དང་ཅོད་པན་དང། རྡོ་རྗེ་དང། བདག་པོའམ་དྲིལ་བུ་དང། མིང་དང། སློབ་དཔོན་གྱི་དབྱེ་བས་རྣམ་པ་དྲུག་ནི། བུམ་པའི་དབང་སྟེ་དེ་ཐམས་ཅད་ལ་དེ་བཞིན་གཤེགས་པ་དང་སྤྱན་མ་ལ་
སོགས་པའི་རིག་མ་རྣམས་ཀྱི་བུམ་པའི་དབང་བསྐུར་བས་སོ། །གལ་ཏེ་དེ་རྣམས་བུམ་དབང་ཡིན་ན། བུམ་པའི་དབང་ནི་འདུན་པ་སྟེ་ཞེས་བུམ་དབང་བདུན་པར་གསུངས་པ་ཇི་ལྟར་འཐད་སྙམ་ན། སློབ་དཔོན་གྱི་དབང་ནི་ཆུ་དབང་སོགས་གཞན་ལས་མཆོག་ཏུ་
གྲུབ་པའི་ཕྱིར་དབང་བདུན་པར་གསུངས་ཀྱི་ཆུ་དབང་སོགས་བུམ་དབང་མིན་པར་སྟོན་པ་མིན། དེ་ཉིད་རྡོ་རྗེའི་སྦྱོར་བ་ཡིས་ཞེས་པ་དབང་བཞི་པ་ལ་དྲངས་དུ་རུང་ཙམ་སྣང་ཡང་ཡིས་ཞེས་བྱེད་ཚིག་སྨོས་པ་ཚིག་འོག་མ་དང་འབྲེལ་དགོས་པས་རྡོ་རྗེའི་བརྟུལ་ཞུགས་ཀྱི་

[206B] སློབ་དཔོན་གྱི་དབང་དང་པོར་བྱས་ནས། དབང་བཞིར་བྱས་པའི་ཆོ་ཆུ་དབང་ལ་སོགས་པ་སློབ་དཔོན་གྱི་དབང་དུ་བསྡུས་པ་ནི་སློབ་དཔོན་གྱི་དབང་འབྱུང་བའི་རྒྱུ་ཡིན་པ་ལ་དགོངས། དེས་ན་བུམ་དབང་ལ་སོགས་པ་དབང་བཞིར་བསྡུས་པ་དང། ཆུ་དབང་སོགས་
བུམ་དབང་དང་སློབ་དཔོན་གྱི་དབང་ལས་ལོགས་སུ་བཤད་པ་ཐམས་ཅད་མི་འགལ། ཕྱག་ཆེན་ཐིག་ལེ་ལས། དབང་བསྐུར་བཞི་ཡི་རིམ་པ་ལ། འབྲས་བུ་ཡིས་ནི་གསུམ་དུ་བསྟན། དང་པོ་སློབ་དཔོན་དབང་དང་གཅིག་གཉིས་པ་གསང་བའི་དབང་ནི་མཆོག་
གསུམ་པ་ཤེས་རབ་ཡེ་ཤེས་དབང། དེ་ལྟར་དེ་བཞིན་བཞི་པའོ། །སློབ་དཔོན་དབང་ནི་བཅུ་གཅིག་གིས། གསང་བའི་དབང་ནི་བཅུ་གཉིས་པ། ཤེས་རབ་ཡེ་ཤེས་བཅུ་གསུམ་པ། དེ་ལྟར་དེ་ནི་བཅུ་བཞིའོ། །དབང་རེད་ལ་ནི་ས་རེ་སྟེ། དེ་རྣམས་ས་ཡི་དབང་ཕྱུག་
བདག་ཞེས་བུམ་དབང་ལ་བཅུ་གཅིག་ཏུ་མཛད་ཅིང་དབང་རེ་རེས་རེ་རེར་བཤད་པ་ལྟར། རྒྱུད་རྡོར་འཕྲེང་ལས་ཀྱང་གསུངས་ལ། ཁྱད་པར་དུ་དེར་རྣམ་པ་གསུམ་ནི་རྒྱུ་ཡི་དབང། བཞི་པ་འབྲས་བུར་ཤེས་པར་བྱ། ཞེས་གསུངས། བུམ་དབང་བཅུ་གཅིག་ནི། སློབ་དཔོན་
དྲིལ་བུ་བས། སློབ་དཔོན་ལ་སོགས་དབྱེ་བ་ཡིས། །དབང་བསྐུར་རྣམ་པ་བཞིར་བཤད་དེ། །ཆུ་ཡི་དབང་སོགས་དབྱེ་བ་ཡི། །བཞི་པོ་དེ་ནི་བཅུ་བཞིའོ། །ཞེས་ཆུ་དབང་ཐོག་མར་སྨོས་པས་འཕྲེང་བའི་དབང་མི་འདྲེན་པར་ཆུ་དབང་ནས་བཟུང་སྟེ། བཅུ་གཅིག་ཏུ་
མཛད་དོ། །དེའི་བཅུ་གཅིག་ནི། རིག་པའི་དབང་ལྔ་དང། སྔགས་ཀྱི་ ཕྱིར་མི་ལྡོག་པའི་དབང་དངོས་གཞི་སྟེ་བདུན། དེ་ནས་བཞི་ལ་ལུང་བསྟན་དང་དབུག་དབྱུང་གཉིས་གཅིག་ཏུ་མཛད་ཅིང། རྡོ་རྗེའི་བརྟུལ་ཞུགས་དང་སྤྱོད་པའི་བརྟུལ་ཞུགས་དང་དང་རྗེས་གནང་གསུམ་སོ་སོར་བཤད་པ་
ལྟར་བྱ་ཡི། སྡོམ་འབྱུང་ལས། བརྟུལ་ཞུགས་དང། ལུང་བསྟན་དང། དབྱུག་དབྱུང་དང། རྗེས་གནང་བཞི་སོ་སོར་ཕྱེ་ནས་བུམ་དབང་དུ་གསུངས་པ་ལྟར་མི་བྱ་སྟེ། དེ་ལྟར་ན་རིག་པའི་དབང་ལྔ་དང། བརྟུལ་ཞུགས་སོགས་བཞི་དང། སློབ་དཔོན་གྱི་དབང་ལ་བུམ་དབང་དུ་
གསུངས་པ་མ་གཏོགས་སྔགས་དབང་མ་བཤད་པས་བཅུ་ལས་མེད་པའི་ཕྱིར་རོ། །དེ་ལྟ་མ་ཡིན་ན། དྲིལ་བུ་ཞབས་ཀྱི་དབང་ཆོག་ཏུ། བུམ་དབང་བཅུ་གཅིག་སོ་སོར་མ་བསྟན་པར་འགྱུར་ཏེ། ལུང་བསྟན་ལས་གཞན་པའི་དབུག་དབྱུང་དེར་མ་བཤད་པའི་ཕྱིར་རོ། །
[207A]༄༅། །གཉིས་པ་དཀྱིལ་འཁོར་གཞན་ལ་བརྟེན་ནས་དབང་བསྐུར་བ་ལ་དོགས་པ་བཅད་པ་ནི། དཀྱིལ་འཁོར་གཞན་དུ་དབང་བསྐུར་ཚུལ་ཇི་ལྟར་བྱ་སྙམ་ན། རྡུལ་ཚོན་གྱི་དཀྱིལ་འཁོར་དུ་དབང་བསྐུར་བའི་ཆོས་བརྟགས་བླང་སྦྱངས་གསུམ་དང་
ཐིག་ཚོན་གྱིས་འབྲི་བ་ལ་སོགས་པའི་སྐོར་རྣམས་རྒྱུད་དང་རྒྱ་གཞུང་ཤིན་དུ་མང་པོ་དང་ཁྱད་པར་དུ་རྡོ་རྗེ་འཕྲེང་བ་ལས་ཤིན་དུ་རྒྱས་པར་བཤད་པ་ལྟར་བྱ་དགོས་ལ། དབང་དངོས་གཞི་སྐུར་ཚུལ་ངག་དབང་གྲགས་པ་དང། ཨ་བྷ་ཡ་དང། སྒྲ་གཅན་འཛིན་དཔལ་བཤེས་གཉེན་དང་
རྟག་པའི་རྡོ་རྗེ་ལ་སོགས་པ་སངས་བྲིས་དང། རྡུལ་ཚོན་གྱི་དཀྱིལ་འཁོར་གཉིས་སུ་དབང་བསྐུར་ཚུལ་ཐུན་མོང་བར་གསུངས་པས། རྡུལ་ཚོན་གྱི་དཀྱིལ་འཁོར་དུ་དབང་བསྐུར་བ་ལ་ཡང་སྔར་བཤད་པ་བཞིན་བྱ། དབང་དང། རབ་གནས་དང་སྦྱིན་སྲེག་རྣམས་བསམ་གཏན་
གྱིས་བྱ་རུང་བར་སློབ་དཔོན་ཨ་བྷ་ཡས་བཞེད་དེ། འཕྲེང་བ་ལས། བྲི་བའི་ཆོ་ག་འདི་ཡང་ཡིད་ཀྱིས་བསྒྲུབས་པའི་ཆོག་ཉིད་ཀྱི་འབྲས་བུ་དང་ལྡན་ནོ། །ཞེས་བྱ་བས་ཡིད་ཀྱི་དཀྱིལ་འཁོར་གྱི་ཆོ་ག་ཁོ་ན་མཆོག་ཡིན་ནོ། །དེ་ཉིད་ཀྱི་ཕྱིར་དཀྱིལ་འཁོར་གྱི་བདག་པོའི་གཟུགས་ཀྱི་མས་
བཟུང་བ་ལ་སོགས་པ་དང་སྐུ་གཟུགས་ལ་སོགས་པའི་རབ་གནས་དང་སློབ་མ་དབང་བསྐུར་བ་དང་གཤེགས་སུ་གསོལ་བ་དང། ཞི་བའི་སྦྱིན་སྲེག་གི་མཐར་ཐུག་པ་ཐམས་ཅད་ཡིད་ཀྱིས་བྱའོ། །ཞེས་གསུངས་སོ། །འོ་ན་བསམ་གཏན་གྱི་དཀྱིལ་འཁོར་ལ་བརྟེན་ནས་དབང་
བསྐུར་བ་ལ་སོགས་པའི་དབང་ཇི་ལྟ་བུའི་ཚེ་བྱ་སྙམ་ན། དེ་ཉིད་ལས། དེ་ཉིད་ཀྱི་ཕྱིར་གང་གི་ཚེ་འདི་ཐམས་ཅད་ནི་ཡོ་བྱད་འགའ་ཞིག་དང་བྲལ་བས་བྱ་བར་མི་ནུས་པའམ། མི་རིགས་པ་འམ་མི་རྙེད་པ་དེའི་ཚེ་བསྒོམ་ལ་བྱའོ། །ཕྱི་རོལ་གྱི་དངོས་པོ་ཡོད་པ་ལ་ཡང་བསམ་གཏན་
ཁོ་ན་གཙོ་བོ་ཡིན་ནོ། །ཞེས་ཀུན་སྤངས་ཀྱི་སློབ་མ་ལྟ་བུ་ཡོ་བྱད་འགའ་ཞིག་དང་བྲལ་བས་རྡུལ་ཚོན་གྱིས་བྲི་བ་སོགས་བྱ་བར་མི་ནུས་པ་འམ་ཡོ་བྱད་ཡོད་ཀྱང་གནས་དེར་རྡུལ་ཚོན་གྱིས་བྲི་བ་ལ་དགག་བྱ་ཆེན་པོ་ཡོད་པས་བྲི་བར་མི་རུང་བས་མི་རིགས་པའམ། ད་ལྟར་ཡོ་བྱད་དང་
མི་ལྡན་པར་མ་ཟད་དེ་གཟོད་བཙལ་ཡང་མི་རྙེད་པའམ། ཡོ་བྱད་མ་འབྱོར་བའི་གནས་དེ་ལས་གཞན་དུ་དབང་བསྐུར་མཁན་མི་རྙེད་པ་དེའི་ཚེ་བསམ་གཏན་གྱི་དཀྱིལ་འཁོར་ལ་བརྟེན་ནས་དབང་བསྐུར་བ་སོགས་བྱ་བར་གསུངས། གལ་ཏེ་བསམ་གཏན་གྱི་དཀྱིལ་འཁོར་དུ་དབང་

[207B] དེའི་ཕྱོགས་སུ་ཟང་ཟིང་བཏང་བ་ལ་བརྟེན་ནས་ཚོགས་མཐའ་ཡས་པ་འཕེལ་བའི་ཕྱིར་ཏེ། དེ་ཉིད་ལས། འོན་ཀྱང་འཇིག་རྟེན་པའི་ལྟ་བ་སྦྱིན་པ་ལ་མངོན་པར་དད་པ་ལ་སོགས་
པས་བསོད་ནམས་འཕེལ་བའི་ཆེད་འབའ་ཞིག་ཏུ་ཕྱིའི་ཆོ་ག་འདོད་དོ། །ཞེས་གསུངས་སོ། །དབང་འགྱུར་ལས་འཇིག་རྟེན་པའི་ལྟ་བ་དང་ཞེས་འབྱུང་ངོ། །བསམ་གཏན་གྱི་དཀྱིལ་འཁོར་ལ་བརྟེན་དུ་རུང་བའི་ཤེས་བྱེད་གཞན་ཡང་དེ་ཉིད་ལས། ཚོགས་པ་དང་བྲལ་བས་བསྒོམས་པ་ཁོ་
ནས་ཆོག་ཐམས་ཅད་བསྒྲུབ་པར་བྱའོ། །ཞེས་སྔོན་གྱི་སློབ་དཔོན་རྣམས་ཀྱིས་གསུང་སོ། །དེའི་ཕྱིར་ལས་དང་པོ་བས་ཀྱང་སེམས་བརྟན་པས་ཡིད་ཀྱིས་སྤྲུལ་པའི་དཀྱིལ་འཁོར་དུ་སྔ་མ་བཞིན་དུ་རབ་གནས་དང་སྐལ་བ་དང་ལྡན་པ་དབང་བསྐུར་བར་བྱའོ། དེ་ལྟར་དཔལ་སངས་རྒྱས་ཐོད་
པའི་རྒྱུད་ལས། ཤེས་རབ་པདྨའི་ནང་དབུས་སུ། དཔག་ཚད་བྱེ་བའི་དཀྱིལ་འཁོར་ནི། རིམ་གསུམ་དཀྱིལ་འཁོར་དེ་དབུས་སུ། མཁས་པས་སློབ་མ་དབང་བསྐུར་བྱ། ཞེས་གསུངས་སོ། །གཞན་དུ་ཡང། ཡིད་ཀྱིས་འགའ་ཞིག་ཉིད་དུ་ནི། རྒྱལ་བས་དཀྱིལ་འཁོར་བྱ་བར་བཞེད། ཅེས་
དྲངས་ནས་བསྒྲུབ་ཏེ། དཀྱིལ་འཁོར་དཔག་ཚད་བྱེ་བ་སོགས་ནི་བསམ་གཏན་མིན་པས་མི་འགྲུབ་པའི་དོན་ནོ། །ལས་དང་པོ་བས་བསམ་གཏན་གྱི་དཀྱིལ་འཁོར་དུ་བདག་འཇུག་དང་དབང་སོགས་བྱེད་པ་ལ་སེམས་བརྟན་པ་ཞེས་གསུངས་པས་ལྷའི་རྣལ་འབྱོར་ཁྱད་པར་ཅན་དང་ལྡན་པ་དགོས་
ཀླུ་བྱང་གིས་ཀྱང་སློབ་མ་དབང་བསྐུར་བའི་དཀྱིལ་འཁོར་ལ་རྒྱུའི་སྒོ་ནས་བྱེ་བའི་རྡུལ་ཚོན་གྱི་དཀྱིལ་འཁོར་བདུན་དང། བསམ་གཏན་གྱི་དཀྱིལ་འཁོར་དང་བརྒྱད་གསུངས་པས། བསམ་གཏན་གྱི་དཀྱིལ་འཁོར་དུ་དབང་བསྐུར་བ་སོགས་རུང་བའི་ཤེས་བྱེད་ཤིན་དུ་མང། ལུས་དཀྱིལ་དུ་དབང་
བསྐུར་བའི་ཆོག་གྲུབ་ཆེན་དྲིལ་བུ་བས་མཛད་པ་ལས། མནའ་ཆུ་ལྡུད་པ་དང། ཡེ་ཤེས་དབབ་པ་དང་དཀྱིལ་འཁོར་བསྟན་པ་གསུམ་ལས་གཞན་དཀྱིལ་འཁོར་དུ་གཞུག་པའི་སྐོར་མ་བཤད་ཀྱང་གཞན་རྣམས་ཀྱང་བྱ་དགོས་སྟེ། དྲིལ་བུ་བའི་དབང་ཆོག་ཕལ་ཆེ་བ་རྣམས་བཤད་རྒྱུད་རྡོ་རྗེ་
འཕྲེང་བ་བཞིན་ཡིན་ལ། དེར་ལུས་དཀྱིལ་དང་རྡུལ་ཚོན་གྱི་དཀྱིལ་འཁོར་དུ་དབང་བསྐུར་བ་ཐུན་མོང་དུ་གསུངས་པའི་སྐབས་སུ་ཡང་གཞུག་པའི་སྐབས་སུ་སྔ་མ་དེ་ཙམ་ཞིག་ལས་མ་བཤད་པས་ལུས་དཀྱིལ་ལ་གཞུག་པའི་སྐབས་སུ་གཞན་རྣམས་མདོར་ན་རྡུལ་ཚོན་ལ་ཡང་མཚུངས་སོ། །

[208A]༄༅། །རྒྱུད་ངེར་སྤྱོད་བའི་བརྟུལ་ཞུགས་ཀྱི་འོག་ཏུ། དེ་ནས་གླེགས་བམ་དུད་ལ་སོགས། མདའ་གཞུར་ལ་གྲི་འཁོར་ལོ་དང། སྔོན་བཞིན་སྔགས་ཀྱིས་དག་པར་བྱས། །སློབ་མའི་ལག་ཏུ་རིམ་བཞིན་སྦྱིན། །ཞེས་ཀྱང་གསུངས་པས་གླེགས་བམ་དང་དུང་ལ་སོགས་པ་ཡང་བྱིན་པས་ཆོག་ལ། ལུང་
བསྟན་དབུག་དབྱུང་གཅིག་ཏུ་བྱས་པ་ཡང་རྒྱུད་དེ་ནས་གསུངས། མདོར་ན་དྲིལ་བུ་ཞབས་ཀྱི་ལུས་དཀྱིལ་ཀྱི་དབང་རྣམས་བཤད་རྒྱུད་རྡོ་རྗེ་འཕྲེང་བ་ལས་གསལ་པས་དེ་དང་བསྟུན་ནས་བྱེད་དགོས། གཉིས་པ་དམ་ཚིག་ཉམས་ན་གསོ་བའི་ཚུལ་ནི། དེ་ལྟར་རྣམ་པར་དག་པའི་དབང་དང་དམ་ཚིག་དང་
སྡོམ་པ་རྣམ་པར་དག་པ་ལན་གཅིག་ཐོབ་ཀྱང་མི་ཤེས་པ་དང། ཉོན་མོངས་མང་བ་དང། བག་མེད་པ་དང། མ་ནུས་པ་སྟེ་ལྟུང་བ་འབྱུང་བའི་རྒྱུ་བཞིས་ལྟུང་བ་བྱུང་ན་རྩ་ལྟུང་ལས་གཞན་པ་རྣམས་ནི་སྔས་ཀྱི་སྡོམ་ལྡན་ཞིག་གི་དྲུང་དུ་ཕྱིར་བཅོས་ལ་སོགས་པས་བཤགས་ནས་ལྟུང་བ་ལས་ལྡང་བར་བྱ་
རྩ་ལྟུང་བྱུང་ན་དབང་གིས་གསོ་དགོས་པས་བླ་མ་དམ་པ་ལས་དབང་བླང་བར་བྱ་ལ། དབང་ལེན་སམ་བྱུང་ན་སློབ་དཔོན་འཇུག་པའི་ཆོ་ག་ལྟར་བདག་འཇུག་བྱས་ནས་དབང་དང་དམ་ཚིག་དང་སྡོམ་པ་རྣམས་བླངས་ལ་གསོ་བར་བྱ་སྟེ། འཕྲེང་བ་ལས། རང་ཉིད་ཀྱང་དམ་ཚིག་ཉམས་ན་
འདི་ལྟ་བུའི་དབང་ཉིད་ཇི་ལྟར་སློབ་དཔོན་འཇུག་པའི་ཆོ་གར་བླད་པར་བཤད་པ་དེ་ལྟར་བླང་བར་བྱའོ། །འོན་ཀྱང་གལ་ཏེ་བླ་མ་དམ་པ་ཤིན་དུ་རིང་བ་ནའམ་ལམ་བགྲོད་དཀའ་བ་ལ་སོགས་པའི་ཉེ་བར་འཚེ་བས་བགྲོད་པར་མི་ནུས་པའི་ཕྱགས་ན་བཞུགས་ན་སྟེ་གཞན་དུ་ན་མ་ཡིན་ནོ། །ཞེས་གསུངས་སོ། གཞན་
ལ་དབང་བསྐུར་མཁན་གྱིས་ཀྱང་སྔོན་དུ་བདག་འཇུག་བྱས་ནས། རང་གི་དམ་ཚིག་གསོ་དགོས་སྟེ། གོ་ས་ལའི་རྒྱན་ལས། སློབ་མ་གཞུག་པའི་དུས་ལ་བབ་པ་དང་སློབ་དཔོན་འཇུག་པའི་ཆོག་དང་པོར་བྱ་དགོས་ཏེ་གང་གི་ཕྱིར་གང་ལ་ལ་དག་བརྗེད་དེས་པས་དམ་ཚིག་དང་འདས་པ་འགའ་ཞིག་
བྱུང་བདག་སྲིད་པས་ན་དེའི་ཕྱིར་སློབ་དཔོན་ཉེད་དང་པོར་འཇུག་པར་བྱའོ། །ཞེས་གསུངས་སོ། །དེ་ཡང་སྟ་གོན་གྱི་སྐབས་སུ་སྡོམ་བཟུང་གི་ཆོ་གཡོད་ལ། དངོས་གཞིའི་སྐབས་སུ་སྡོམ་བཟུང་མེད་པའི་དབྱང་ཆོག་རྣམས་ལ་ཡང་བླ་མས་ཀྱང་བདག་འཇུག་གི་ཚེ་སྡོམ་པ་བཟུང་བའི་ཆོ་ག་ལེགས་
པར་སྦྱོར་དགོས་ལ་སློབ་མ་ལ་ཡང་སྐབས་དེར་འབོག་དགོས་སོ། །དེ་ཡང་བླ་མ་ལ་བརྙས་པ་སོགས་ཀྱི་རྩ་ལྟུང་བྱུང་བ་དག་གིས་གསོ་བ་ལ་སྔོན་དུ་བླ་མ་དང་གྲོགས་དམ་ཚི་བཅན་རྣམས་ལ་དཔའ་བོའི་སྟོན་མོ་དང་བླ་མ་ལ་དབུལ་བ་སོགས་བྱས་ནས་བཤགས་པ་མང་དུ་བྱས་ཏེ་

[208B] འཕྲེང་བ་ལས། བླ་མ་བརྙས་པ་ལ་སོགས་པའི་ཉེས་པ་ལ་ནུས་པ་ཇི་ལྟ་བར་སྟོན་མོ་སྔོན་དུ་འགྲོ་བའི་འབུལ་བ་བྱས་ནས་བླ་མའི་མདུན་དུ་བཤགས་པ་སྔོན་དུ་འགྲོ་བས་སྡོམ་པ་སྔ་མ་བཞིན་དུ་བཟུང་བར་བྱའོ། །ཞེས་གསུངས། སྔགས་ཀྱི་དམ་ཚིག་དང་སྡོམ་
པ་རྣམ་པར་དག་པར་བྱ་བའི་ཕྱིར་དུ་རྒྱུན་པར་བདག་འཇུག་བྱེད་ཚུལ་ཡང། འཕྲེང་བ་ལས། རྟག་ཏུ་ཡི་དམ་བྱེད་པས་ནི་ཤེས་རབ་དང་ཐབས་རོ་གཅིག་པའི་འདོད་པའི་ལྷའི་སྦྱོར་བས་ཡིད་ཀྱི་རང་བཞིན་གྱི་དཀྱིལ་འཁོར་བསྒོམས་པར་དཀྱིལ་འཁོར་དབང་ཕྱུག་ལས་ཆུའི་དབང་ལ་སོགས་པ་གསང་བ་
དང་ཤེས་རབ་ཡེ་ཤེས་དང་བཞི་པའི་མཐར་ཐུག་པ་དང་དབུག་དབྱུང་བའི་མཐར་ཐུག་པའི་བར་ཡང་བླང་བར་བྱའོ། །ཞེས་གསུངས་སོ། །གསུམ་པ་དཀྱིལ་འཁོར་གྱི་མཇུག་གི་ཆོ་ག་ནི། ཆོ་གའི་ལྷག་ཆད་གྱི་ཉེས་བཞི་བར་བྱ་བའི་ཕྱིར། ཞི་བའི་སྦྱིན་སྲེག་དང། ལྷ་རྣམས་ཚིམ་པར་བྱ་བའི་
ཕྱིར་རྒྱས་པའི་སྦྱིན་སྲེག་རྫས་ལ་བརྟེན་པ་མ་གྲུབ་ཀྱང་བསམ་གཏན་ལ་བརྟེན་པ་བྱ། སློབ་དཔོན་རང་གིས་དཀྱིལ་འཁོར་མཆོད་ཅིང་སློབ་མ་ལ་སོགས་པ་རྣམས་ལ་ནུས་པ་དང་བསྟན་པའི་མཆོད་པ་བྱེད་དུ་གཞུག་པ་དེར་ཞུགས་པ་རྣམས་ལ་ཡང་བཟའ་བཅའ་ལ་སོགས་པ་བཟའ་
བཏུང་གི་རིགས་དཀྱིལ་འཁོར་ལ་ཕུལ་བ་རྣམས་ཀྱིས་ཚིམ་པར་བྱས་ཏེ། ཁྱེད་རྣམས་གྱིས་འཇུག་པ་འདི་སུ་ལ་ཡང་སྨྲ་བར་མི་བྱའོ་ཞེས་བསྒོ་དེ་ནས་འཕྲེང་བ་ལས། སློབ་མ་ལ་ནི་ཡོན་བསླང་བྱ། །དེས་ཀྱང་གུས་པས་དབུལ་བྱ་སྟེ། །རིན་ཆེན་ཡིད་འོང་ཆུང་མ་དང། །རང་གི་ལུས་དང་ས་
གཞི་དང། །མདོར་ན་བྱ་བ་དེ་འདྲ་བ། །ཇི་ལྟར་བླ་མ་མཉེས་འགྱུར་བྱ། །བླ་མ་མཉེས་ན་དངོས་གྲུབ་འགྱུར། །གཞན་དུ་མིན་ཞེས་ཐུག་པ་གསུང། །སློབ་དཔོན་བླ་མེད་བྱེད་པ་པོ། །རྡོ་རྗེ་སེམས་དཔའ་མཆོད་པ་ལས། །དེ་ཡི་བསོད་ནམས་མ་བྱས་ཅི། །དཀའ་ཐུབ་མ་བྱས་པ་ཡང་
ཅི། །ཞེས་གསུང་ཞིང། འདིར་བླ་མ་ནི་སྦྱིན་པའི་ཞིང་བླ་ན་མེད་པ་ཡིན་པས་བླ་མ་མཉེས་པ་རྟེན་འབྲེལ་གྱི་གནད་ཤིན་དུ་ཆེ་བར་དགོངས་ནས། སྙིང་པོ་མདོར་བསགས་པས། སངས་རྒྱས་ཞིང་སོགས་ཞིང་རྣམས་ལ། །ཁྱད་པར་དུ་ནི་སྦྱིན་པ་སྤྱད། །དམངས་རིགས་སྟོང་ཕྲག་གཉིས་དག་
ཀྱང། །བྲམ་ཟེ་གཙང་མ་གཅིག་དང་འདྲ། །བྲམ་ཟེ་སྟོང་ཕྲག་གཉིས་དགའ་ནི། །དགེ་སློང་གཅིག་ལ་རབ་ཏུ་སྦྱར། །དགེ་སློང་སྟོང་ཕྲག་གཉིས་དག་ནི། །རྟུལ་མེད་པ་ནི་གཅིག་དང་མཉམ། །རྟུལ་མེད་སྟོང་ཕྲག་གཉིས་དག་ནི། །ཡེ་ཤེས་ལྡན་པ་གཅིག་དང་སྦྱང། །ཡེ་ཤེས་ལྡན་པ་སྟོང་

[209A]༄༅། །ཕྲག་གཉིས། །སློབ་དཔོན་གཅིག་དང་མཉམ་པར་བརྟག་དེ་ལྟར་སྦྱིན་པའི་ཞིང་བྱས་ནས། །བློ་དང་ལྡན་པས་རྟག་ཏུ་སྦྱིན། །རྣལ་འབྱོར་རྩ་བའི་ཆོས་ལས་ནི། །ཞིང་བཟང་པོ་ལ་ས་བོན་གང་བ། །ཅེས་གསུངས་ཤིང། གྲུབ་ཆེན་ལྭ་བ་བ་
དང་ནག་པོ་སྤྱོད་པས་ཀྱང་དེ་ལྟར་བཤད་དོ། །དེ་ནས་སློབ་དཔོན་ཕྱི་རོལ་ཏུ་སོང་ནས་སམ་དཀྱིལ་འཁོར་ཡོལ་བས་བཅད་པའི་ཕྱི་རོལ་ཏུ་ཕྱོགས་ཀྱི་གཏོར་མ་དང་མཆོད་པ་ལ་སོགས་པ་བྱས་ལ་ནང་དུ་ཞུགས་ནས་དཀྱིལ་འཁོར་ལ་ཕྱག་འཚལ་ཏེ་གཙོ་བོ་ལ་མཆོད་ཡོན་
ལ་སོགས་པ་ཕུལ་ནས་དགེ་བ་བསྔོ། །དེ་ནས་དཀྱིལ་འཁོར་ལན་གསུམ་བསྐོར་བའམ་བསྐོར་བར་མོས་ལ་གཙོ་བོ་ལ་ཕྱོགས་པའི་ཤར་སྒོར་འདུག་སྟེ་ཆད་ལྷག་གི་ཉེས་བ་ཞི་བར་བྱ་བ་ལ་དམིགས་ནས་ཡིག་བརྒྱ་ལན་གསུམ་བརྗོད། མེ་ཏོག་དང་བཅས་པའི་ཐལ་མོ་
སྙིང་ཁར་སྦྱར་ལ་ཆད་ལྷག་གི་ཉེས་པ་ཞི་བར་བྱ་བའི་ཕྱིར་བཟོད་པར་གསོལ་བ། གང་ཡང་བདག་བློ་རྨོངས་པ་ཡས། །ཉེས་བྱས་ཅུང་ཟད་གང་བགྱིས་པ། །གང་ཕྱིར་ལུས་ཅན་སྐྱབས་ཡིན་ཕྱིར། །མགོན་ཁྱོད་དེ་ཀུན་བཟོད་པར་མཛོད། །
མ་རྙེད་ཡོངས་སུ་མ་ཤེས་དང། །གང་ཡང་ནུས་པ་མ་མཆིས་པས། །འདིར་ནི་བྱ་བ་གང་བགྱིས་བ། །དེ་ཀུན་གཙོ་བོས་བཟོད་མཛད་རིགས། །ཞེས་བརྗོད་ཅིང་བསྟན་བ་རྒྱས་པ་ལ་སོགས་པ་མངོན་པར་འདོད་པའི་དོན་འགྲུབ་པར་གསོལ་
བ་གདག་འདིར་ནི་རྟེན་དང་ལྷན་ཅིག་ཏུ། །འགྲོ་བའི་དོན་དུ་བཞུགས་ནས་ཀྱང། །ནད་མེད་ཚེ་དང་དབང་ཕྱུག་དང། །མཆོག་རྣམས་ལེགས་པར་སྩལ་དུ་གསོལ། །ཨོཾ་སུ་པྲ་ཏི་ཥྠ་བཛྲ་ཡེ་སཱཧཱ། ཞེས་བརྗོད་ཅིང་བརྟན་
བཞུགས་བྱ། དེ་ནས་ཕུང་བུ་དངོས་སུ་བཏབ་པ་ཡོད་ན། ཨོཾ་རུ་རུ་སྤུ་རུ་ཛྭ་ལ་ཏི་ཥྛ་སིད་དྷ་ལོ་ཙ་ནི་སརྦ་ཨརྠ་སཱ་དྷ་ནི་སཱཧཱ། ཞེས་བྱ་བ་འོ་མ་ལ་བརྒྱ་རྩ་བརྒྱད་བཟླས་པས་ཕུར་བུ་རྣམས་བཀྲུ། དངོས་སུ་ཕུར་བུ་མ་བཏབ་པར་བསྒོམ་
པས་བཏབ་ན་སྔགས་དེ་བརྗོད་ཅིང་མོས་བདེ་བཞིན་བྱ། ཕུར་བུའི་ལྷ་རྣམས་རང་བཞིན་གྱི་གནས་སུ་གཤེགས། ཕུར་བུས་ལ་བཏབ་ན་ཕུར་ཁུང་དགང། དེ་ནས་སློབ་དཔོན་གྱིས་ནི་ནོར། མཁོ་བའི་ཡོ་བྱད་ཀུན་བསྡུས་ནས། རང་ཉིད་ཀྱིས་ནི་སྤྱད་པར་

[209B] ༑སློབ་མ་སོགས་ཀྱིས་ཅུང་ཟད་མིན། །རྨང་འཛུག་པ་དང་རབ་གནས་དང། །སྦྱིན་སྲེག་འཁོར་ལོའི་ནོར་གང་ཡིན། །དེ་ཀུན་སློབ་དཔོན་ཁོ་ནའི་ཞེས། །རྡོ་རྗེ་འཛིན་པ་མཆོག་ཉིད་གསུང། །ཞེས་གསུངས་ཤིང། རྨང་འཛུག་པ་དང་ཞེས་བ་ལ་བཞི་བརྒྱ་ལྔ་བཅུ་བ་སོགས་ལས་
བུང་བུང་གང་ཞེས་པ་བསྒྱུར་བས་དབང་གི་སྐབས་ཕུང་བུ་ས་ལ་བཏབ་ན་ཕུར་ཁུང་དགང་བ་དབང་ཆོག་གི་ཕྱོགས་གཅིག་གི་མིང་དུ་མངོན་པས་དབང་བསྐུར་གྱི་ཡོ་བྱད་ཡིན་ལ། སྤྱི་རྒྱུད་ལས་ཀྱང། དཀྱིལ་འཁོར་གྱི་ཡོ་བྱད་ཐམས་ཅད་སློབ་དཔོན་ཉིད་དབང་ཞིང་
སློབ་མ་ལ་བགོ་བཤའ་བྱས་ན་དམ་ཚིག་ཉམས་པ་དང། སློབ་དཔོན་མི་འདོད་ན་གདུག་དང་རྔ་ཡབ་དང་དྲིལ་བུ་སོགས་སངས་རྒྱས་དང། གདན་དང་བདུགས་སྤོས་དང་དྲིལ་སོགས་པ་ཆོས་དང། གོས་དང་སྣོད་སྤྱད་སོགས་དགེ་འདུན་ལ་འབུལ། དགེ་འདུན་མེད་ན་
དགེ་སློང་མ། དགེ་སློང་མ་འམ། དགེ་སྙེན་ལ་སྦྱིན་པར་བཤད་ཅིང། བཟའ་བ་དང་ནི་བཅའ་བ་རྣམས། ཅི་དགར་ཕོངས་བ་རྣམས་ལ་སྦྱིན། །ཁྱི་དང་བྱ་རིག་ལ་སོགས་ལ། །ཅིང་ཟད་ཙམ་ཡང་མི་སྦྱིན་ནོ། །ཞེས་གསུངས། སློབ་དཔོན་དང་སྒོའི་སློབ་དཔོན་ཡོད་ན་དེ་རྣམས་
དང་ལམ་ཀྱི་རྡོ་རྗེ་སོགས་ཇི་ལྟར་འོས་བར་ནུས་པ་དང་བསྟུན་པའི་གོས་དང་སོ་རྩེ་ལ་སོགས་པས་མཉེམ་པར་བྱ། དགེ་འདུན་ལ་སྟོན་མོ་དང་ཚོགས་འཁོར་བྱ་ཞིང་དམན་པ་དང་མགོན་མེད་པ་རྣམས་ཀྱང་ཚིམ་པར་བྱའོ། །གཉིས་པ་དཀྱིལ་འཁོར་གཞན་གྱི་དབང་བསྐུར་ཚུལ་ལ། རྡོ་རྗེ་ཕྲེང་བའི་
དཀྱིལ་འཁོར་ཞེ་ལྔའི་དབང་རེ་རེ་སོ་སོར་སྐུར་ཚུལ་དང་ཐམས་ཅད་དཀྱུས་གཅིག་ལ་སྐུར་ཚུལ་གཉིས། དང་པོ་ལ། བླ་མེད་ཀྱི་དབང་བསྐུར་ཚུལ། ཡོ་གའི་དབང་བསྐུར་ཚུལ། བྱ་སྤྱོད་ཀྱི་དབང་སྐུར་ཚུལ་གསུམ་དང་པོ་ནི། གསང་འདུས་མི་བསྐྱོད་པ་སོགས་བླ་མེད་ཀྱི་དཀྱིལ་འཁོར་རྣམས་ཀྱི་དབང་
རེ་རེ་ཙམ་སྐུར་ན། དཀྱིལ་འཁོར་གྱི་གཙོ་བོ་ཡབ་བརྒྱད་ཡུམ་རྒྱད་རྣམས་ལ་ཅུང་ཟད་མི་འདྲ་བའི་ཁྱད་པར་ནི། སློབ་མ་སྟ་གོན་གྱི་ནང་དབང་སྐབས་དཀྱིལ་འཁོར་གྱི་གཙོ་བོ་ཡུམ་མེད་པ་བདུད་རྩི་ཕྱི་མ་གཉིས་ལ་ཡུམ་མཱ་མ་ཀི་དང། སངས་རྒྱས་ཐོད་པ་ལྷ་དགུའི་གཙོ་བོ་ལ་ཡུམ་སྣ་ཚོགས་བདེམས་
འཁྱུད་པར་བསྒོམ་ནས་ཡུམ་དེ་རྣམས་ཀྱི་མངལ་དུ་ནང་དབང་བསྐུར། ཡུམ་རྐྱང་ལ་གཙོ་བོའི་ནུ་འབུར་སོགས་མོ་རྟགས་རྣམས་མི་མངོན་པར་པོའི་རྟགས་ཅན་དུ་བསྒྱུར་ཏེ་དེ་ལ་ཡུམ་རང་དང་འདྲ་བ་རེ་འཁྱུད་པར་བསྒོམ་ནས་དེའི་མངལ་དུ་ནང་དབང་བསྐུར་དེ་ལྟར་ཡབ་

[210A]༄༅། །རྒྱད་ཡུམ་རྒྱད་རྣམས་དམིགས་པས་ཡབ་ཡུམ་ཞལ་སྦྱོར་དུ་བྱེད་པ་ནི་མདུན་སྐྱེད་ཀྱི་ཚེ་ཡེ་ཤེས་པ་སྤྱན་དྲངས་ནས་ཞལ་དུ་བཅུག་ཏེ་ཡུམ་གྱི་པདྨ་ནས་སྤྲོ་བ་གསང་བའི་མཆོད་པ། དབང་གི་སྐབས་སུ་བུམ་དབང་གི་ནང་དབང། གསང་དབང་ཤེར་
དབང་རྣམས་ཀྱི་སྐབས་སུ་འད་ཤེས་པར་བྱ། གཞན་བཟུང་གི་ཆོག་ས་ལྷ་སྟ་གོ་ན། སློབ་མ་སྟ་གོན། བདག་ཉིད་འཇུག་པ། དབང་བསྐུར་བ། འཇུག་ཆོག་རྣམས་སྔར་བཤད་པ་དེའི་རིག་པ་བསྒྲེ། གཉིས་པ་ཡོ་གའི་དབང་བསྐུར་ཚུལ་ལ་སློབ་མ་
སྟ་གོན་གྱི་སྐབས་སུ་ནང་དབང་གི་དོད་དུ་སློབ་མ་སྐབས་གང་ཡིན་གྱི་གཙོ་བོ་ཞལ་གཅིག་ཕྱག་གཉིས་པར་བསྒོམ། བདུན་སྐྱེད་ཀྱི་སྐབས་སུ་ཡེ་ཤེས་པ་སྦྱན་དྲངས་ཏེ་ནམ་མཁའི་ནས་དམ་ཚིག་པ་ལ་བསྟིམ། མཆོད་འབུལ་གྱི་ཚེ། རྒྱལ་བ་རྒྱ་མཚོའི་མཆོད་རྫས་
ལས་གྲུབ་པཱི། །ཞིང་ཁམས་རྒྱ་མཚོའི་མཆོད་ཡོན་རྒྱ་མཚོའི་ཚོགས། །ཡོན་ཏན་རྒྱ་མཚོའི་རྒྱལ་བ་འཁོར་བཅ་ལ། །དང་པ་རྒྱ་མཚོས་འབུལ་ལོ་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏ་ཨརྒྷ ་པྲ་ཏཱི་ཙཚ་ཧཱུཾ་སཱཧཱ་
དེ་བཞིན་དུ་མཆོད་ཡོན་གྱི་གནས་སུ། ཞབས་བསིལ། མེ་ཏོག་བདུག་སྤོས། སྣང་གསལ། དྲི་ཆབ། ཞལ་ཟས། སྒྲ་སྙན། རྣམས་དང། ཨ་རྒྷ ་གྱི་གནས་སུ། པཱ་ཏྱཾ། པུ་ཥྤེ། དཧུ་པེ། ཨ་ལོ་གེ་
གནྡྷེ༑ ནེ་ཝེ་ཏེ། ཤཔྟ། རྣམས་བཅུག་ལ་ཆུ་གཉིས་ཉེར་སྤྱོད་རོལ་མོ་དང་བཅས་པས་མཆོད། དེ་ནས། ཨོཾ་སརྦ་བིད་པཱུར་པཱུར་སཱུརསཱུར་ཨ་བརྟ་ཡ་ཨ་བརྟ་ཡ་ཧོ་བཛྲ་སྭ་ར་ན་ཀ ་ཞེས་ནམ་མཁའ་མཛོད་ཀྱི་སྔགས་དང་
 ཕྱག་རྒྱས་མཆོད་པ་བསམ་གྱིས་མི་ཁྱབ་པ་བྱུང་བར་བསམ་ལ།  རིན་ཆེན་དབུ་རྒྱན་སྙན་ཆ་མགུལ་རྒྱན་དང། །དོ་ཤལ་རྣམས་དང་རིན་ཆེན་དཔུང་རྒྱན་དང། །ཕྱག་གདུབ་རྣམས་དང་རིན་ཆེན་སོར་གདུབ་དང། །ཞབས་
གདུབ་རྒྱན་མཆོག་མཆོད་པ་འདི་ཕུལ་པས། །འགྲོ་ཀུན་མཚན་དང་དཔེ་བྱད་ཡོངས་རྫོགས་ཤོག་བདེར་གཤེགས་རྣམས་ལ་གདུགས་དང་རྒྱལ་མཚན་དང། །འཕན་དང་བ་དན་དར་གྱི་ལྡ་ལྡི་དང། །རྔ་ཡབ་དང་ནི་བླ་རེ་མཆོག་ཕུལ་པས་

[210B]གཞལ་ཡས་ཁང་དང་ཁང་བུ་བརྩེགས་པ་དང། །ཕོ་པྲང་མཆོག་དང་སེང་གེའི་གདན་ཁྲི་དང། །ཉི་ཟླའི་གདན་དང་གཟིམ་ཆ་མཆོག་ཕུལ་པས། །འགྲོ་ཀུན་གནས་ཁང་
མཆོག་ལ་སྤྱོད་པར་ཤོག་ཇི་ལྟར་མི་དབང་འཁོར་ལོ་སྒྱུར་བ་ནི། །རིན་ཆེན་སྣ་བདུན་ཚོགས་དང་ལྡན་པ་ལྟར། །རྒྱལ་བ་རྣམས་དང་བྱང་ཆུབ་སེམས་དཔའ་ལ། །རིན་ཆེན་སྣ་བདུན་ཚོགས་
རྣམས་འབུལ་བར་བགྱི། །གཟུགས་མཆོག་རྣམས་དང་རོལ་མོའི་སྒྲ་དབྱངས་དང། །དྲི་མཆོག་རྣམས་དང་ཞལ་ཟས་ཁྱད་པར་ཅན། །རེག་བྱ་མཆོག་གི་མཆོད་པ་འདི་ཕུལ་བས། །
འགྲོ་ཀུན་ཕན་བདེའི་དཔལ་ལ་སྤྱོད་པར་ཤོག་ཨོཾ་སརྦ་ཏ་ཐཱ་ག་ཏ་པཱུ་ཛ་མེ་གྷ་སྥ་ར་ན་ཁ ་ཞེས་མཆོད། བསྟོང་པ་ནི། མཉམ་མེད་མི་གཡོ་མཉམ་མེད་མཆོག་གི་ཆོས་ཉིད་ཅན། །ཐུགས་
རྗེའི་བདག་ཉིད་འགྲོ་བའི་སྡུག་བསྔལ་སེལ་བར་མཛད། །ཡོན་ཏན་མཐའ་ཡས་དངོས་གྲུབ་ཐམས་ཅད་སྦྱིན་མཛད་པ། །དྲི་མེད་མི་གཡོ་མཉམ་མེད་དམ་པའི་མཆོག་ཆོས་ཅན། །
ཡོན་ཏན་ཤིན་ཏུ་ཕྲ་བའི་ཆ་ལའང་ཚད་མེད་དེ། །དཔེ་ནི་ནམ་མཁའ་དང་ནི་བསྐྲུན་དུ་ཡོད་མ་ཡིན། །དངོས་གྲུབ་མཐའ་ཡས་མཉམ་མེད་དཔེ་དང་བྲལ་བ་རྣམས། །སེམས་ཅན་ཁམས་ལ་
དངོས་གྲུབ་མཆོག་རྣམས་ངེས་པར་སྩོལ། །རྟག་ཏུ་དྲི་མ་མེད་པའི་ཐུགས་རྗེའི་ཤུགས་ལས་བྱུང། །སྨོན་ལམ་གྲུབ་པ་འགག་པ་མེད་པའི་ཆོས་ཉིད་ཅན། །འགྲོ་བའི་དོན་སྒྲུབ་རབ་ཏུ་བརྩོན་པ་མཐའ་ཡས་པ། །ཐུགས་རྗེ་ཆེན་པོའི་བདག་ཉིད་རྟག་ཏུ་རྣམ་པར་སྣང། །ཚད་མེད་ཚད་དང་བྲལ་བ་ཤིན་ཏུ་རྫོགས་པ་ཡི། །བདེ་བར་གཤེགས་པའི་གོ་འཕང་དམ་པ་བརྙེས་

[211A]༄༅། །གྱུར་ཀྱང། །ཁམས་གསུམ་རྣམས་ལ་དངོས་གྲུབ་མཆོག་སྩོལ་མཛད་པ་ཡི། །ཐུགས་རྗེའི་སྤྱོད་པ་མི་གཡོ་འགག་པ་ཡོང་མི་འགྱུར། །ཨེ་མའོ་ཤིན་ཏུ་བཟང་
པོའི་ཆོས་ཉིད་མཆོག་དང་ལྡན། །མཆོག་སྦྱིན་རྣམས་ཀྱི་ནང་ནས་གོ་འཕང་མཆོག་བརྙེས་པ། །ཁམས་གསུམ་ཀུན་ལ་རྟག་ཏུ་དངོས་གྲུབ་མཆོག་སྩོལ་མཛད། །མགོན་པོ་དུས་གསུམ་སྒྲིབ་
པ་མེད་པ་རབ་མཁྱེན་པ། །དམ་ཚིག་མཆོག་གསུམ་དངོས་གྲུབ་དམ་པ་བདག་ལ་སྩོལ། །འདི་དེ་སངས་རྒྱས་ཐམས་ཅད་ཀྱི། །ཡང་དག་ཡོན་ཏན་རྒྱས་པ་སྟེ། །ལན་ཅིག་ཙམ་ཞིག་
བརྗོད་པས་ཀྱང། །གསང་སྔགས་ཐམས་ཅད་འགྲུབ་པར་འགྱུར།  །ཞེས་པའི་བསྟོད། བཟླས་པའི་མཇུག་ཏུ་ཕྱི་རོལ་ཏུ་ཆག་གསུམ་གཏོང་མ་གཏོང། དབང་གི་སྐབས་སུ་ནང་དབང་མི་དགོས། ཐོབ་མ་དང་དབང་རྫས་གཉིས་
ཀ་མི་བསྐྱོད་པ་སོགས་ཡུམ་མེད་པར་སྐྱེད། རྡོ་རྗེ་སློབ་དཔོན་གྱི་དབང་གི་སྐབས་སུ་དམ་ཚིག་གསུམ་བྱིན་པའི་མཇུག་ཏུ།  སློབ་མ་རྡོ་རྗེ་འཆང་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པར་གསལ་བར་དམིགས་པ་ལ་བརྟེན་ནས་
ཟབ་གསལ་གཉིས་སུ་མེད་པའི་ཡེ་ཤེས་རྡོ་རྗེ་སློབ་དཔོན་གྱི་དབང་གི་ངོ་བོ་རྒྱུད་ལ་སྐྱེས་པར་གྱུར།  ཞེས་དབང་གི་ངོ་བོ་ངོ་སྤྲད། དག་པ་རྣམས་བརྗོད་མི་དགོས། སློབ་དཔོན་གྱི་དབང་གི་སློབ་མ་ལ་མཆོད་པའི་མཇུག་ཏུ་དེ་ཁོ་ན་ཉིད་
ལས་ཀྱི་རིམ་པ། བཟླས་ལུང། མིག་སྨན། མེ་ལོང། མདའ། གཞུ། རྡོ་རྗེའི་བརྟུལ་ཞུགས། ལུང་བསྟན། འཁོར་ལོ། །དུང། པོ་ཏི། དྲིལ་བུ། རིགས་ལྔའི་ཕྱག་མཚན་རྣམས་སྔར་བཤད་པ་བཞིན་སྦྱིན། དབུག་དབྱུང་གི་སྐབས་
སུ་ཤ་ལྔ་བདུད་རྩི་ལྔ་བཟའ་ཞིང། ཞེས་སོགས་ཤཱུ་ལོ་ཀ་གཅིག་དོར། དབང་གོང་མ་གསུམ་མི་དགོས། གཞན་རྣམས་སྔར་གྱི་རིག་པ་བསྒྲེ། བྱ་སྤྱོད་ཀྱི་དབང་སྐུར་ཚུལ་ལ། མདུན་སྐྱེད་ཀྱི་མཆོད་འབུལ་གྱི་ཚིག་  །མཆོད་ཡོན་ཕལ་ཆེར་མཆོད་ཡོན་

[211B] །མཆོད་ཡོན་བཀོད་པའི་འོད་ཟེར་རབ་བགྱེ་ཞིང། །མཆོད་ཡོན་སྣ་ཚོགས་ཀུན་ཏུ་བཀྲམ་བྱས་ཏེ། །བདག་ཉིད་ཆེན་པོ་རྒྱས་བ་སྲས་བཅས་མཆོད། །ཨོཾ་སརྦ་ཏ་ཐཱ་ག་ཏ་
ཨརྒྷཾ་པྲ་ཏཱི་ཙྪ་ཧཱུཾ་སཱཧཱ།  དེ་བཞིན་དུ་མཆོད་ཡོན་ཞེས་པའི་ཚབ་ཏུ། ཞབས་བསིལ་ཞེས་སོགས་དང། ཨརྒྷཾ་གྱི་གནས་སུ། པཱ་དྱཾ་སོགས་སྦྱར་རྟེ་ཆུ་གཉིས་ཉེར་སྤྱོད་རོལ་མོ་དང་བཅས་པས་མཆོད། དེ་ནས།  མི་དབང་རིན་ཆེན་སྣ་
བདུན་འདི་དག་ནི། །སངས་རྒྱས་སྲས་དང་བཅས་པ་མ་ལུས་པ་ །བཤམས་ཤིང་ཡིད་ཀྱིས་སྤྲུལ་ཏེ་ཕུལ་བ་ཡིས། །འགྲོ་བ་མི་ཟད་གཏེར་ལ་སྤྱོད་པར་ཤོག་མཛེས་སྡུག་ཡིད་འོང་
གཟུགས་དང་སྙན་པའི་སྒྲ། །བསིལ་བྱེད་ཙན་དན་དྲི་དང་རོ་བརྒྱའི་ཟས། །མཉེན་འཁྲིལ་པ་ཉྩ་ལི་ཀ་རེག་ན་བདེ། །རྣམ་ལྔའི་འདོད་ཡོན་ཇི་སྙེད་མཆིས་པས་མཆོད། །ལྷ་ཡི་དབང་
པོ་ལྷ་མིན་གཡུལ་རྒྱལ་ནས། །བཀྲ་ཤིས་ལྷ་མོ་བརྒྱད་ཀྱིས་མཆོད་པ་ལྟར། །བདེར་གཤེགས་རྒྱལ་བ་སྲས་དང་བཅས་པ་ལ། །བཀྲ་ཤིས་རྫས་བརྒྱད་དག་གིས་མཆོད་པར་བགྱི། །
 ཞེས་པས་མཆོད། བསྟོད་པ།  དུས་གསུམ་སངས་རྒྱས་ཐམས་ཅད་ཀྱི། །མཁྱེན་བརྩེ་ནུས་པ་གཅིག་བསྡུས་པ། །སྒྲུབ་ལ་དངོས་གྲུབ་མཆོག་རྩོལ་བའི། །ཡི་དམ་ལྷ་ཚོགས་རྣམས་ལ་
འདུད། །ཕྱག་བྱར་འོས་པ་ཐམས་ཅད་ལ། །ཞིང་རྡུལ་ཀུན་གྱི་གྲངས་སྙེད་ཀྱིས། །ལུས་བཏུང་པ་ཡིས་རྣམས་ཀུན་ཏུ། །མཆོག་ཏུ་དད་པས་ཕྱག་འཚལ་ལོ། ། ཞེས་པས་བསྟོད། དཀྱིལ་
འཁོར་དུ་འཇུག་པའི་སྐབས་སུ་རིགས་ལྔའི་སྡོམ་བཟུང་དང། དམ་བཞག་རྣམས་མི་དགོས། རིགས་ལྔའི་དབང་རྣམས་ཡོ་གའི་སྐབས་དང་འདྲ་ཞིང། དེའི་མཇུག་ཐོག་ཏུ་དེ་ལྟར་རིག་པའི་དབང་སྔ་ཐོབ་པ་ལ་བརྟེན་ནས་བྱ་སྤྱོད་ཀྱི་རྒྱུད་ཉན་པ་དང་བཤད་པ་དང། སྔགས་
[212A]༄༅།  །སྒྲུབ་པ་སོགས་ལ་དབང་བར་བྱས་ཞེས་བརྡ་སྤྲད། མཐའ་རྟེན་དུ་འཁོར་ལོ་དུང་དྲིལ་བུ་པོ་ཏི་རྣམས་དང།  དུས་གསུམ་རྒྱལ་བ་ཀུན་གྱི་བསྔགས་པ་ཡི། །ཐེག་མཆོག་ཆོས་ཀྱི་སྲིད་ལ་མངའ་བསྒྱུར་བའི། །
རྒྱལ་སྲིད་རིན་ཆེན་བདུན་གྱི་དབང་བསྐུར་པས། །བདུད་བཞིའི་གཡུལ་ལས་རྣམ་པར་རྒྱལ་གྱུར་ཅིག་ཨོཾ་སཔྟ་རཏྣ་ཨ་བཧི་ཥི་ཉྩ་མི།  ཞེས་བརྗོད་དེ་རྒྱལ་སྲིད་སྣ་བདུན་དང།  གང་ཞིག་རེག་ཅིང་
མཐོང་ཐོས་དྲན་པས་ཀྱང། །མི་ཤིས་ཀུན་སེལ་ཕུན་ཚོགས་མཆོག་སྩོལ་བར། །རྒྱལ་བས་བྱིན་གྱིས་བརླབས་པའི་བཀྲ་ཤིས་རྫས། །དམ་པས་དབང་བསྐུར་དགེ་ལེགས་འབར་གྱུར་ཅིག་
ཨོཾ་ཨ་ཥྚབ་དྲ་བེ་མངྒ་ལཾ་ཨ་བཧི་ཥི་ཉྩ་མི།  ཞེས་བརྗོད་དེ་བཀྲ་ཤིས་རྫས་བརྒྱད་སྦྱིན། སློབ་དཔོན་གྱི་དབང་ཡང་མི་དགོས། བྱ་སྤྱོད་གཉིས་ཀ་ལ་དེ་ལྟར་བྱེད་པའམ། ཡང་ན་བྱ་རྒྱུད་ལ་ཆུ་དབང་དང་ཅོད་པན་གྱི་དབང་ཙམ་སྐུར་ན་དང་པོ་ནི་སློབ་མ་
དཀྱིལ་འཁོར་རང་རང་གི་གཙོ་བོར་བསྐྱེད།  དབང་རྫས་བུམ་ཆུ་ བསང་སྦྱང་ ། སྟོང་པའི་ངང་ལས་ཨོཾ་ཧཱུཾ་དྲཾ་ཧྲཱི་ཨཱ་རྣམས་ཡོངས་སུ་གྱུར་པ་ལས་ཡེ་ཤེས་ལྔའི་རང་བཞིན་གྱི་བུམ་ཆུར་གྱུར།  ཞེས་བསྐྱེད་ཅིང་
དབང་གི་ལྷ་སྤྱན་དྲངས་ཏེ་དབང་བསྐུར། ཆུའི་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་རིགས་ལྔའི་དབུ་བརྒྱན་ཅིང་དབང་གི་ལྷ་རྣམས་སློབ་མ་ལ་ཐིམ་པར་གྱུར།  སློབ་མ་མཆོད།།
དེ་ལྟར་ཆུའི་དབང་ཐོབ་ཉོན་མོངས་པ་ལྔའི་དྲི་མ་སྦྱངས་རྣམ་པར་ཤེས་པ་ལྔ་གནས་བསྐྱུར། ལམ་མཚན་མ་མེད་པའི་རྣལ་འབྱོར་བསྒོམ་པ་ལ་དབང་འབྲས་བུ་ཆོས་ཀྱི་སྐུ་མངོན་དུ་འགྱུར་བའི་ནུས་པ་
ཁྱད་པར་ཅན་འཇོག་ །ཅེས་བརྡ་སྨང།  དབང་རྫས་ཅོད་པན་བསང་སྦྱང། སྟོང་པའི་ངང་ལས་ཨོཾ་ཧཱུཾ་ཏྲཾ་ཧྲཱི་ཨཱ་རྣམས་ཡོངས་སུ་གྱུར་པ་ལས་དེ་བཞིན་གཤེགས་

[212B]  དབང་ལྷ་སྤྱན་འདྲེན་པ་སོགས་ནས་སློབ་མ་མཆོད་པའི་བར་སྔ་མ་དང་འདྲ།  དེ་ལྟར་ཅོད་པན་གྱི་དབང་ཐོབ་དྲི་མ་ལྔ་སྦྱངས་ཕུང་པོ་ལྔ་གནས་བསྒྱུར། ལམ་མཚན་མ་དང་
བཅས་པའི་རྣལ་འབྱོར་བསྒོམ་པ་ལ་དབང། འབྲས་བུ་གཟུགས་སྐུ་འགྲུབ་པའི་ནུས་པ་ཁྱད་པར་ཅན་འཇོག་ །ཅེས་བརྡ་སྤྲད། མཐའ་རྟེན་སྔར་ལྟར་བྱ། དེ་ལྟར་ཆོས་སྟོན་པ་སོགས་ཀྱི་སློབ་དཔོན་དུ་བྱ་བའི་ཆེད་དུ་
ཆོས་བཤད་པའི་རྗེས་སུ་གནང་བ་བྱིན་པས་བྱ་རྒྱུད་ཀྱི་དཀྱིལ་འཁོར་མི་ ཆོས་ཉན་བཤད་སོགས་ལ་དབང་བར་བྱས། འཕྲིན་ལས་བཞིའི་སྒོ་ནས་འགྲོ་བའི་དོན་སྒྲུབ་པའི་ནུས་པ་བཞག་འབྲས་བུ་ཆོས་ཀྱི་འཁོར་ལོ་སྐོར་པའི་གོ་འཕང་མྱུར་དུ་འཐོབ་
པའི་སྐལ་བ་ཅན་དུ་བྱས་ཞེས་བརྡ་སྤྲད། གཞན་ཐམས་ཅད་ཡོ་གའི་སྐབས་ཀྱི་རིག་པ་བསྒྲེ། རྡོང་འཕྲེང་ནས་མི་གསལ་བར་ཀྲྀ་ཡ་ནས་བཤད་པའི་དམིགས་གསལ་ཀྱི་ཆོག་ནི་ཡེ་ཤེས་འབེབ་ཆོག་སྔར་བཤད་པ་དེའི་རྗེས་སུ་སླར་ཡང་སློབ་མས་སློབ་དཔོན་ལ་
དཀྱིལ་འཁོར་གྱི་གཙོ་བོ་དངོས་ཡིན་སྙམ་པའི་མོས་གུས་དྲག་པོ་བསྐྱེད། དེའི་རྐྱེན་གྱིས་ཐུགས་ཁ་ནས་འོད་ཟེར་དཔག་ཏུ་མེད་པ་འཕྲོས་ཏེ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་དཀྱིལ་འཁོར་བའི་རྣམ་པར་སྤྱན་དྲངས་ཏེ་སློབ་མ་ལ་ཐིམ་པའི་མོས་པ་
བྱ་བར་བརྡ་སྤྲད་ཅིང་སློབ་དཔོན་གྱིས་ཀྱང་དེ་ལྟར་བསམ་ནས་དྲིལ་བུ་དཀྲོལ་ཞིང།  འདི་དེ་དམ་ཚིག་རྡོ་རྗེ་སྟེ། །རྡོ་རྗེ་སེམས་དཔའ་ཞེས་སུ་བརྗོད། །རྡོ་རྗེ་ཡེ་ཤེས་བླ་མེད་འདི། །དེ་རིང་ཉིད་དུ་འབབ་པར་
ཤོག་ཨོཾ་བཛྲ་ཨ་བེ་ཤ་ཡ་ཨ་ཨ་ཨ་ཞེས་བརྗོད། རྡོ་རྗེ་སློབ་དཔོན་གྱི་དབང་གི་སློབ་མ་ལ་མཆོད་པ་ཕུལ་བའི་མཇུག་ཏུ་ལྷ་མཆོད་པའི་རྗེས་གནང་སྦྱིན་པའི་ཕྱིར་སློབ་དཔོན་སྒེག་པ་དང་བཅས་པས་མེ་ཏོག་སློབ་མ་ལ་གཏོར་ནས།  དེང་ནས་
བརྩམས་ཏེ་རྫོགས་སངས་རྒྱས། །སྲས་དང་བཅས་པ་རྣམ་རོལ་ཕྱིར། །རྡོ་རྗེ་བསྙེམས་མའི་རྣལ་འབྱོར་གྱིས། །དགའ་མཆོག་བདེ་བའི་མཆོད་པ་གྱིས། །ཨཿ་སྒེག་དང་བཅས་པས་

[213A]༄༅། །འཕྲེང་བ་འཕངས། །སངས་རྒྱས་ཐམས་ཅད་མཆོད་པར་གྱིས། །འདི་རྣམས་འབྲལ་བར་མི་འགྱུར་ཏེ། །འཕྲེང་བ་འདི་ནི་རྒྱན་ཡིན་ནོ། །ཨོཾ་ལུས་ཅན་ཀུན་ལ་
དམ་ཆོས་ཀྱི། །གླུ་ནི་ཁྱོད་ཀྱིས་བླང་བར་གྱིས། །དེ་ཡིས་བདེ་གཤེགས་དངོས་གྲུབ་ནི། །ཤིན་དུ་བདེ་བ་ཐོབ་པར་འགྱུར། །གྲིད་དེ་ཉིད་ཐལ་མོའི་གར་གྱིས་ནི། །རྫོགས་སངས་
རྒྱས་ལ་རྗེས་ཆགས་པའི། །སངས་རྒྱས་འདུལ་བའི་འཕྲིན་ལས་ཀྱིས། །གར་མཁན་ཚུལ་དུ་འགྱུར་བར་གྱིས། །ཧོ་རྫོགས་སངས་རྒྱས་ལ་སྤོས་ཕུལ་བས། །དམ་ཚིག་བརྟུལ་ཞུགས་
ལེགས་བསྒོམས་པའི། །ལུས་ཅན་བདེ་གཤེགས་ཆ་ལུགས་སུ། །ཡེ་ཤེས་ཀྱིས་ནི་ཚུལ་དུ་གྱིས། །ཨཿ་སངས་རྒྱས་རྣམས་ལ་མེ་ཏོག་དོར། །བྱང་ཆུབ་ཡན་ལག་ཚོགས་གྱུར་པས། །
མཚན་དང་དཔེ་བྱད་ལྡན་པ་ཡི། །བདེ་གཤེགས་སྐུ་ནི་ཐོབ་པར་གྱིས། །བཧྲུཾ་ཆོས་ཀྱི་མེ་ནི་ལེགས་སྤར་བས། །རྡོ་རྗེ་ཆོས་དང་འདྲ་བར་རང། །སེམས་ཅན་མ་རིག་ལྡོངས་རྣམས་ལ། །
ཡེ་ཤེས་སྣང་བས་གསལ་བར་གྱིས། །བྲ། རྒྱལ་བ་རྣམས་ལ་དྲི་ཕུལ་བས། །ཚུལ་ཁྲིམས་ཏིང་ངེ་འཛིན་ཤེས་རབ་དང། །རྣམ་གྲོལ་ཡེ་ཤེས་གཟིགས་པ་ཡིས། །བྱང་ཆུབ་ལུས་
ཅན་རྣམས་ལ་བསྐོར། །གཿ་ ཞེས་བརྗོད་སྤྱི་དང་བྱེ་བྲག་གི་ཆོས་བཤད་པའི་རྗེས་གནང་གི་མཇུག་ཏུ་ཀྲྀ་ཡ་ལས་སླར་ཡང། རྣམ་པ་སྣ་ཚོགས་ལས་བྱས་པའི། །རིན་ཆེན་བདུན་ཡང་གཏང་བར་བྱ། །གྲི་གུག་དང་ནི་ཁ་ཊྲཱཾ་ཀ་བགྲང་ཕྲེང་གླེགས་བམ་
སམ་འབོར། །གྱོ་མོ་རྣལ་འབྱོར་དབྱུག་པ་ཡང། །པདྨའི་ལག་པའི་ལྷམ་དང་ནི། །རྣལ་འབྱོར་པ་ཡི་སྒོམ་ཐག་རྣམས། །ལེགས་པར་དགའ་བའི་བསམ་པ་ཡིས། །སྔགས་ཆེན་དེ་ཡིས་སྦྱིན་པར་བྱ་ཞེས་གསུངས་པ་ལྟར་རིན་ཆེན་སྣ་བདུན་བཟུང་ལ།།

[213B] །གོ་འཕང་ཐོབ་ཅིང་འཇིག་རྟེན་འཇིག་རྟེན་ལས། །འདས་པའི་དབང་ཕྱུག་བླ་མེད་ཐོབ་ཕྱིར་ཏུ། །རིན་ཆེན་སྣ་བདུན་རྗེས་གནང་སྦྱིན་པར་བྱ། །
ཨོཾ་སཔྟ་རདྣ་ཨ་བཧི་ཥི་ཉྩ་མཾ།  ཞེས་བརྗོད་པ་སྦྱིན། གྲི་གུག་ཁ་ཊྲཱཾ་ཀ་བགྲང་འཕྲེང་རྣམས་བཟུང་ལ།  མ་རིག་གཟུངས་འཛིན་རྣམ་རྟོག་བཅང་པའི་ཕྱིར། །གྲི་གུག་རྗེས་གནང་རབ་ཏུ་སྦྱིན་བྱ་ཞིང། །
ཞི་རྒྱས་དབང་དང་མངོན་སྤྱོད་ལ་སོགས་པའི། །འཕྲིན་ལས་གྲུབ་ཕྱིར་ཁ་ཊྲཱཾ་བགྲང་འཕྲེང་སྦྱིན། །ཨོཾ་ཀ་རྟི་ཀ་ཁ་ཊྲཱཾ་ཀ་མཱ་ལ་ཨ་བཧི་ཥི་ཉྩ་མཾ།  ཞེས་བརྗོད་ལ་སྦྱིན། གླེག་བམ། ཐོད་ལོ་གོང། སམ་
འབོ་ར་  ཕྱི་ནང་གསང་བ་དེ་ཁོ་ན་ཡི་ཆོས། །བསམ་པ་ཇི་བཞིན་གཞན་ལ་བསྟན་པའི་ཕྱིར། །རང་རང་རྒྱུད་ཀྱི་གླེགས་བམ་དག་དང་ནི། །ཐོང་ལོ་གོར་དང་སམ་འབོ་ར་རྣམས་
སྦྱིན༑ ༑ཨོཾ་བུ་སྟི་ཀ་སཾ་བུ་ཊི་ཀ་ཨ་བཧི་ཥི་ཉྩ་མཾ།  ཞེས་བརྗོད་ལ་སྦྱིན། དེ་ནས་རྫ་སྣོད་དང། རྣལ་འབྱོར་དབྱུག་པ་དང། ལྷམ་དང། སྒོམ་ཐག་རྣམས་བཟུང་ལ།  རྒྱལ་སྲིད་ལ་སོགས་སྲིང་པའི་བདེ་
བལ༑ ༑ཆགས་པ་སྤངས་ནས་བསོད་སྙོམས་འཚོ་བ་ལ། །བརྟེན་ནས་མི་ཆོད་བསམ་གཏན་བྱ་ཕྱིར་དུ། །གྱོ་མོའི་སྣོད་དང་རྣལ་འབྱོར་དབྱུག་པ་དང། །ལྷམ་དང་སྒོམ་ཐག་རྣམས་
ཀྱང་སྦྱིན་པར་བྱ། །ཨོཾ་ཀར་འ་ར་ཡོ་ག་རན་ཊ་ཡ་ཊ་ཀཾ་ཨ་བཧི་ཥི་ཉྩ་མཾ།  ཞེས་བརྗོད་ལ་སྦྱིན། དེ་ནས།  ཐེ་ཚོམ་མེད་པའི་བསམ་པ་ཡིས། །ཁྱོད་འདིར་བློ་གྲོས་ངན་མི་བྱ། །གསང་
སྔགས་སྤྱོད་པའི་ཚུལ་མཆོག་ནི། །མཉམ་མེད་རང་གིས་རབ་གསལ་བྱ། །དེ་ལྟར་བྱས་ན་སངས་རྒྱས་ལ། །ཕན་བཏགས་བྱས་པ་བཟོ་བ་ཡིན། །རྡོ་རྗེ་འཛིན་པ་དེ་ཀུན་ཡང། །

[214A]༄༅། །ཁྱེད་ལ་རྟག་ཏུ་ཀུན་བསྲུང་མཛད། །ཤེས་རབ་ཐབས་ཀྱི་རང་བཞིན་དག་ཡིད་བཞིན་ནོར་བུ་ལྟར་མཐོ་བས། །སྐྱོ་མེད་དོགས་དང་བྲལ་བ་ཡིས། །དེ་ལྟར་
སེམས་ཅན་དོན་གྱིས་ཤིག་ །ཅེས་བརྗོད་བདག་གི་དབང་རྒྱུན་གྱི་བླ་མ་གོང་མའི་ཕྱག་ལེན་ལ་འཁོར་ལོ་སྒྱུར་དྲུག་གི་དབང་སྒུར་བའི་ཉིན། བུམ་དབང་གི་ཚེ་ཁྲུས་དཀྱིལ་དུ་རྡུལ་ཚོན་གྱིས་བྲིས་བའི་སྟེང་དུ་ཁྲིའུ་ཤིང་གི་ཁར་ཟླ་དཀྱིལ་བྲིས་པའི་སྟེང་
དུ་སློབ་མ་རྒྱན་གྱིས་བརྒྱན་པ་འཇུག་ཏུ་བཅུག་པའི་སྟེང་དུ་གདུགས་དཀར་པོ་གཡས་སུ་རྒྱལ་མཚན་གཡོན་དུ་བ་དན་གྱིས་བརྒྱན་པ་དང། འཇུག་ཏུ་རྡོར་འཕྲེང་ནས་བཤད་པའི་མཐའ་རྟེན་ཐམས་ཅད་དང་ཀྲཾ་
དང་ཀྲྀ་ཡ་སྤྲག་མའི་ཕྱག་ལེན་རྒྱས་པ། ཕ་རྒྱུད་ཀྱི་དཀྱིལ་འཁོར་བཞི་ལ་སྤྱོད་པའི་བརྟུལ་ཞུགས་མ་དགོས་ཤིང་རྡོ་རྗེའི་བརྟུལ་ཞུགས་ཀྱི་མཇུག་ཏུ་ལུང་བསྟན་མན་ཆད་བྱ། མ་རྒྱུད་ཀྱི་དཀྱིལ་འཁོར་རྣམས་ལ་ཁ་ཊྲཱཾ་ག་ཐོད་པ་རུས་རྒྱན་སོགས་སྤྱོད་པའི་བརྟུལ་ཞུགས་
དང་པོ་གཉིས་དང་ལུང་བསྟན་མན་ཆད་བྱ། བདེ་མཆོག་གི་སྐོར་ལ་དེའི་སྟེང་དུ་བདེ་མཆོག་གི་སྤྱོད་པའི་བརྟུལ་ཞུགས་སྦྱིན་པ། འཕྲེང་བའི་ཕྱག་ལེན་འབྲིང་པོ། སུས་འཁོར་ལ་བཟླས་ལུང་གི་མཎྚལ་དང་གསོལ་གདབ་ཤེར་དབང་གི་དྲི་ལན་རྣམས་འདོར་བ་ཕྲེང་རྐྱང་
གི་ཕྱག་ལེན་བསྡུས་པ་དབུག་དབྱུང་གི་སྐབས་སུ་ཕ་རྒྱུད་ཀྱི་དཀྱིལ་འཁོར་བཞི། རྣལ་འབྱོར་རྒྱུད་ཀྱི་གསུམ། བྱ་རྒྱུད་ཀྱི་དཀྱིལ་འཁོར་དྲུག་ཏེ་བཅུ་གསུམ་ལ་ཤེལ་རྒྱན་དང། བླ་མེད་ཀྱི་དཀྱིལ་འཁོར་གཞན་སོ་གཉིས་རྣམས་ལ་དུས་རྒྱན་གྱིས་བརྒྱན། །
གདུགས་དཀར་པོ་གསེར་གྱི་ཡུ་བ་ཅན་ཐོགས་ཏེ་དཀྱིལ་འཁོར་ལ་སྐོར་བ་ལན་གསུམ་བྱེད་དུ་བཅུག་ནས་གདུགས་ལོགས་སུ་བཞག་ཏེ་ཕྱག་གསུམ་ཕུལ་སློབ་མ་རྣམས་ཀྱི་མགོ་ནས་སློབ་དཔོན་གྱིས་བཟུང་སྟེ་དཀྱིལ་འཁོར་བ་ལ་འབུལ། རིན་ཆེན་སྣ་བདུན་སོགས་
སྦྱིན་པ་ཟླ་མེད་ཀྱི་དཀྱིལ་འཁོར་སོ་ལྔ་ལ་སྦྱོར་རྣལ་འབྱོར་རྒྱུད་ཀྱི་དབང་གི་མཐའ་རྟེན་ལ་སློབ་དཔོན་གྱི་དབང་གི་རྗེས་སུ་རྣམ་དག་བཟླས་ལུང་མིག་ཐུར་མི་ལོང་མདའ་གཞུ་རྡོ་རྗེའི་བརྟུལ་ཞུགས། ལུང་བསྟན་འཁོར་ལོ་དུང་དྲིལ་བུ་པོ་ཏི་རིགས་ལྔའི་སྤྲུལ་བཤད་རིན་ཆེན་སྣ་

[214B] བྱ་སྤྱོད་ཀྱི་དབང་ལ་རིག་པའི་དབང་ལྔའི་རྗེས་སུ་བཟླས་ལུང་སོགས་སྔ་མ་ལྟར་སྦྱོར། དཀྱིལ་འཁོར་ཞེ་ལྔའི་དབང་དཀྱུས་གཅིག་ལ་སྐུར་ནས་ལྷ་སྟ་གོན་དང་སློབ་མ་སྟ་གོན་གཉིས་འཇམ་རྡོར་གྱི་སྐབས་སུ་བྱས་པ་དེས་ཆོག་པ་མཛད་
ནས་ཕྱི་མ་རྣམས་ལ་སྟ་གོན་དེ་གཉིས་མི་མཛད། ཡང་ཞག་རེ་ཡན་ཆད་དབང་ལ་ཡོངས་མ་ཐུབ་པའི་ཞག་གིས་ཆོད་ན་དེ་ལ་སློབ་མ་སྟ་གོན་བསྐྱར་ནས་མཛད། དཀྱིལ་འཁོར་ཞེ་ལྔའི་དབང་སྐུར་སུགས་ལ་རྒྱས་འབྲིང་བསྡུས་གསུམ་དུ་མཛད་ནས་བསྡུས་པ་ཉི་མ་བཅོ་
བརྒྱད་ལ་ཚར་བར་མཛད་ཅིང་དེ་ཡང་ཉི་མ་དང་པོ་ལ་ གཉིས་པ་ལ་གསང་འདུས་མི་སྐྱོད་པ། གསུམ་པ་ལ་རྣམ་སྣང་སྒྱུ་ཏྲ། བཞི་པ་ལ་དགྲ་ནག་ལྔ་པ་ལ་ཀྱཻ་རྡོང་ལྷ་དགུའི་དཀྱིལ་འཁོར་བཞི། དྲུག་པ་ལ་གུར་རིགས་བསྡུས་
བདུན་པ་ལ་བདག་མེད་མ་ཉེར་གསུམ་མ། བཅོ་ལྔ་མ་ཀུ་རུ་ཀུ་ལེ། རྡོ་རྗེ་སྒྲོལ་མ་སྟེ་བཞི། བརྒྱད་པ་ལ་ཀྱཻ་རྡོར་ལྷ་བཅུ་བདུན་གྱི་དཀྱིལ་འཁོར་བཞི། དགུ་པ་ལ་སཾ་བཧུ་ཏྲའི་རྡོར་སེམས་དང་བདེ་མཆོག་གི་དཀྱིལ་འཁོར་གསུམ་སྟེ་བཞི། བཅུ་པ་ལ་
ཕག་མོའི་དཀྱིལ་འཁོར་གསུམ། ཧཱུཾ་མཛད་དང་བཞི། བཅུ་གཅིག་པ་ལ་འཁོར་ལོ་སྒྱུར་དྲུག་བཅུ་གཉིས་པ་ལ་རྡོ་རྗེ་བདུད་རྩིའི་དཀྱིལ་འཁོར་བཞི། བཅུ་གསུམ་པ་ལ་སངས་རྒྱས་ཐོད་པའི་དཀྱིལ་འཁོར་གཉིས། མ་ཧཱ་མ་ཡ། རྣལ་
འབྱོར་ནམ་མཁའ་ཡེ་ཤེས་མཁའ་འགྲོ་སྡེ་ལྔ། བཅུ་བཞི་པ་ལ་དུས་འཁོར། བཅོ་ལྔ་པ་ལ་རྡོར་དབྱིངས་དང་གཙུག་དགུ་གཉིས། བཅུ་དྲུག་པ་ལ་ཆོས་དབྱིངས་གསུང་དབང། བཅུ་བདུན་པ་ལ་འབྱུང་འདུལ། འོད་ཟེར་ཅན་མ་
གྲཱ་ལྔ་སྟེ་གསུམ། བཅོ་བརྒྱད་པ་ལ་དགེ་ལེགས་སུ་བྱེད་པའི་དཀྱིལ་འཁོར་གསུམ། དེ་ཡང་ཀྱཻ་རྡོར་ལྷ་དགུའི་དཀྱིལ་འཁོར་བཞིའི་དབང་ཉིན་གཅིག་ལ་སྐུར་བ་ལྟ་བུ་ལ་མཚོན་ན། ལྷ་སྟ་གོན་གྱི་ཚེ་མཎྚལ་ལྷ་གྲངས་དང་མཉམ་པའི་ཚོམ་བུ་བཀོད་པ་བཞིའི་
མཐར་མཆོད་པ་བཤམ། བདག་སྐྱེད་ཀྱི་སྔོན་འགྲོ་གཏོར་མ་རྡོར་སེམས་བསྒོམ་བཟླས་ཚོགས་ཞིང་རྣམས་ཐུན་མོང་དུ་བཏང། དེ་ནས་རྟེན་བརྟེན་པའི་དཀྱིལ་འཁོར་རྣམས་སྐྱེད་པ་ནས་ཉེར་བསྡུའི་བར་སོ་སོར་བྱས་ཏེ་བདག་སྐྱེད་བཞི་སྒྲེང་ཚར་ལ་

[215A]༄༅། །བཏང། དེ་ནས་ཚོམ་བུའི་རྟེན་བརྟེན་པའི་དཀྱིལ་འཁོར་སྐྱེད་པ་ནས་རིགས་བདག་གི་རྒྱས་འདེབས་ཀྱི་བར་སོ་སོར་བྱས་ཏེ་མཆོད་བསྟོད་དང། གསོལ་གདབ་ཀྱི་བཅོམ་ལྡན་ཆེ་གེ་རྡོ་རྗེ་མཆོག་ཞེས་པ་ལ། །
བཅོམ་ལྡན་ཀྱི་རྡོ་རྗེ་མཆོག་བཅོམ་ལྡན་ཐུགས་ཀྱི་རྡོ་རྗེ་མཆོག་བཅོམ་ལྡན་གསུང་གི་རྡོ་རྗེ་མཆོག་བཅོམ་ལྡན་སྐུ་ཡི་རྡོ་རྗེ་མཆོག་ཞེས་པ་སྦྱར་བ་དང། ཆེ་གེ་འབྱུང་བའི་དཀྱིལ་འཁོར་ནི། ཞེས་པ་ལ། ཀྱཻ་རྡོ་རྗེའི་དཀྱིལ་
འཁོར་དང། ཐུགས་ཀྱི་རྡོ་རྗེའི་དཀྱིལ་འཁོར་དང། གསུང་གི་རྡོ་རྗེའི་དཀྱིལ་འཁོར་དང། སྐུ་ཡི་རྡོ་རྗེའི་དཀྱིལ་འཁོར་ནི་ཞེས་པ་རྣམས་སྦྱར་བའི་གསོལ་གདབ་ལན་གསུམ་ཐུན་མོད་དུ་བྱ། བུམ་སྒྲུབ་ཀྱི་ཚེ་རྣམ་རྒྱལ་བུམ་པའི་ནང་དུ་
དཀྱིལ་འཁོར་སོ་སོའི་ལྷ་ཚོགས་རྫོགས་པར་བསྐྱེད། ལས་བུམ་གྱི་ནང་དུ། དཀྱིལ་འཁོར་རང་རང་གི་ལས་སྔགས་ལྷ་གང་གི་སྔགས་ཡིན་པའི་ལྷ་དེ་སྐྱེད། གཙོ་བོ་གཙོ་མོའི་སྔགས་ལས་སྔགས་སུ་བྱས་འདུག་ན་གཙོ་བོ་འམ་གཙོ་མོ་དེ་སྐྱེད་ཅིང་
ཞལ་ཕྱག་མང་པོ་ཡོད་པ་རྣམས་སྐྱེད་མི་ནུས་ན་ཞལ་གཅིག་ཕྱག་གཉིས་པ་བསྐྱེད། དཀྱིལ་འཁོར་གཉིས་གསུམ་བཞི་ལྔ་སོགས་ཀྱི་བུམ་སྒྲུབ་ཕྱོགས་གཅིག་ཏུ་བྱེད་པའི་ཚེ། ལས་བུམ་དུ་ལས་སྔགས་མི་མཐུན་ན་དེའི་ནང་ནས་མཐུན་པ་གང་མང་དེ་སྐྱེད་
ཐམས་ཅད་མི་མཐུན་ན་དཀྱིལ་འཁོར་ཕྱི་མའི་ལས་སྔགས་གང་ཡིན་དེའི་ལྷ་སྐྱེད་དངོས་གཞིའི་ཚེ་བདག་སྐྱེད་བཞི་སྔར་ལྟར་རིམ་པར་བཏང། དེ་ནས་མདུན་སྐྱེད་ཀྱི་རྒྱས་གདབ་ཡན་སོ་སོར་བྱས་ཏེ། མཆོད་བསྟོང་ཐུན་མོང་དུ་བྱ། གཏོར་འབུལ་སྐབས་
འདི་འམ་བདག་འཇུག་ཞི་ བདག་འཇུག་དཀྱིལ་འཁོར་རྗེས་མ་ལས་བླང། དབང་སྐུར་ཡང་དཀྱིལ་འཁོར་རྗེས་མར་བྱ་ལ་ལྷ་ངོ་སོ་སོར་སྤྲད། གཞན་རྣམས་དཀྱུས་བཞིན་མཛད་ཅིང་དེ་ལྟར་བྱ་བར་རྡོར་ཕྲེང་མཛེས་རྒྱན་ལས་གསུངས་
ཡང་ལུགས་གཅིག་ལ་སྟ་གོན་གྱི་ཚེ་སྔོན་འགྲོ་གཏོར་མ་ནས་སྙིང་པོ་ཀྱཻ་རྡོ་རྗེའི་བདག་སྐྱེད་རྫོགས་པའི་མཐར་ཉེར་བསྡུའི་བར་བཏང། དཀྱིལ་འཁོར་དང་པོའི་ཚོམ་བུ་བསྲད་སྐྱེད་པ་ནས་དབང་སྐུར་རྒྱས་གདབ་ཀྱི་བར། དེ་ནས་དཀྱིལ་འཁོར་གཉིས་པའི་

[215B] དེ་ནས་དེ་ཀའི་ཚོམ་བུ་སྐྱེད་ཆོག་ནས་རྒྱས་གདབ་ཀྱི་པར། དེ་བཞིན་དུ་དཀྱིལ་འཁོར་གསུམ་པ་དང་བཞི་བའི་བདག་སྐྱེད་དང་ཚོམ་བུ་སྐྱེད་ཆོག་རྒྱས་གདབ་ཀྱི་བར་སྤེལ་ནས་བཏང་
རྗེས་མཆོད་བསྟོད་དང་གསོལ་གདབ་སྔར་བཞིན་ཐུན་མོང་དུ་བྱ་བུམ་པ་སྟ་གོན་གྱི་བུམ་པ་སྐྱེད་ཆོག་ཐུན་མོང་དུ་བྱ། བུམ་པ་དང་པོའི་ནང་དུ་དཀྱིལ་འཁོར་དང་པོའི་གདན་དང་ལྷ་ཚོགས་རྣམས་གསལ་གདབ། དེ་བཞིན་དུ་ལྷག་མ་གསུམ་གྱི་
ནང་དུ་དཀྱིལ་འཁོར་རང་རང་གི་གདན་དད་ལྷ་ཚོགས་རིམ་པ་བཞིན་གསལ་གདབ། བུམ་པ་ལྔ་པའི་ནང་དུ་ལས་ལྷ་གྷ་སྨྲ་ དེ་ནས་ཡེ་ཤེས་པ་སྤྱན་འདྲེན་དབང་སྐུར་རྒྱས་གདབ་སོ་སོའི་སྔགས་བཟླབ་
སྟ་གོན་གྱི་ལྷ་ནམ་མཁར་བཏེགས་དངོས་གཞིའི་ཚེ་སོ་སོའི་བདག་སྐྱེད་ཉེར་བསྡུའི་བར་དང། མདུན་སྐྱེད་རས་བྲིས་བསང་སྦྱང་ནས་རྒྱས་གདབ་ཀྱི་བར་བདག་མདུན་སྤེལ་མར་སྒྲུབ་པ་ལྷ་སྟ་གོན་གྱི་སྐབས་བཞིན་བྱས་ཏེ་མཆོད་བསྟོང་སོགས་ཐུན་
མོང་དུ་བྱ་བར་འདི་བའི་མན་ངག་ལས་འབྱུང་ཞིང་ལུགས་དེ་གཉིས་གང་བྱས་ཀྱང་ཁྱད་མེད་པར་བཞེད། རང་ལུགས་ལ་འཕྲེང་བ་དང་ཀྲྀ་ཡ་སྦྲག་པའི་དབང་དཀྱུས་གཅིག་ལ་སྐུར་བའི་ཚེས་ལྷ་སྟ་གོན་ལན་གཅིག་གིས་ཆོག་པ་བྱེད་ན། སའི་ལྷ་
མོ་ལ་དཀྱིལ་འཁོར་ཞེ་ལྔ་པོ་ཐམས་ཅད་སྒྲུབ་པའི་གནང་བ་ཞུ་ཞིང་ངེས་ཀྱང་གནང་བ་བྱིན་པར་བསམ། སློབ་མ་སྟ་གོན་གཅིག་གིས་ཆོག་པར་བྱེད་ན་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། །
དེའི་ཕྱིར་དུ་འཕྲེང་བའི་དཀྱིལ་འཁོར་རྣམས་སུ་འཇུག་པ་དང་དབང་བླང་བར་བྱ་སྙམ་པའི་ཀུན་སློང་བཅོ་བ། དབང་རྫོགས་པར་སྐུར་དུ་རུང་བའི་རིགས་ཀྱི་སྲས་བུ་འགྱུར་བའི་ཆེད་དུ་ནང་དབང་སྐུར་བ། འཕྲེང་བའི་དབང་རྫོགས་པར་
བླང་བའི་སྟ་གོན་ཞུ་བའི་ཆེད་དུ་གསོལ་བ་གདབ་པ། འཕྲེང་བའི་དབང་རྫོགས་པར་བླངས་ཏེ་རྡོ་རྗེ་ཐེག་པའི་ལམ་ལ་བསླབ་པར་བྱ་སྙམ་པའི་མོས་པ་བརྟན་པོ་སྐྱེད་པ། འཕྲེང་བའི་དབང་རྫོགས་པར་བླངས་ཏེ་རྡོ་རྗེ་འཆང་གི་

[216A]༄༅། །གོ་འཕང་ཐོབ་པའི་ཕྱིར་དུ་ཐུན་མོང་དང་ཐུན་མོང་མ་ཡིན་པའི་སྡོམ་པ་འཛིན་པ། དབང་རྫོགས་པར་ནོད་པ་ལ་བར་ཆད་མི་འབྱུང་བའི་ཕྱིར་བྱིན་གྱིས་བརླབ་པ། དབང་རྫོགས་པར་ནོད་དུ་རུང་མི་རུང་དང་ནོད་པ་ལ་
བརྟེན་ནས་དངོས་གྲུབ་ཇི་ལྟ་བུ་འགྲུབ་བརྟགས་པའི་ཕྱིར་སོ་ཤིང་འདོར་བ། དབང་རྫོགས་པར་ཞུ་བ་ལ་གེགས་བྱེད་ཀྱི་སྒྲིབ་པ་སྦྱངས་བའི་ཕྱིར་དུ་འཁྱོར་ཆུ་སྦྱིན་པ། གེགས་ཀྱི་བར་ཆད་ལས་སྲུང་བའི་ཕྱིར་སྲུང་སྐུད་འདོགས་པ། དབང་
རྫོགས་པར་ཉན་དུ་རུང་མི་རུང་གི་རྨི་ལམ་བརྟགས་པའི་ཕྱིར་ཀུ་ཤ་སྦྱིན་པ། རྡོ་རྗེ་འཕྲེང་བའི་དབང་ཞུ་བའི་སྟ་གོན་དུ་གནས་པར་བྱས་པས་སྐལ་བ་མཆོག་ཏུ་བཟང་སྙམ་པའི་སྤྲོ་བ་སྐྱེད་པ་རྣམས་དཔོན་སློབ་གཉིས་ཀས་གོ་བའི་སྒོ་ནས་སློབ་
མ་སྟ་གོན་བྱ། ལྷ་སྟ་གོན་གྱི་ཚེ་དཀྱིལ་འཁོར་བཞི་སྒྲིལ་ལྟ་བུ་ལ་བདག་སྐྱེད་དང་ཚོམ་བུའི་དཀྱིལ་འཁོར་སྤེལ་མར་སྒྲུབ་ཚུལ་གོང་གི་མན་ངག་ལས་འབྱུང་བ་བཞིན་བྱ། དབང་རྣམས་དཀྱུས་གཅིག་ལ་བསྐུར་བའི་ཚེས་བཟུང་གཅིག་གིས་ཆོག་པ་བྱས་
ན་དཀྱིལ་འཁོར་ཕྱི་མ་རྣམས་ལས་བཟུང་གི་དཀྱིལ་འཁོར་བསྟིམ་རྒྱུ་མེད་པས་ཡེ་ཤེས་པ་སྤྱན་དྲངས་ལ་སྟ་གོན་གྱི་དཀྱིལ་འཁོར་ལ་བསྟིམ། བུམ་པ་སྟ་གོན་གྱི་ཚེ་རྣམ་བུམ་སོ་སོར་དཀྱིལ་འཁོར་སོ་སོའི་ལྷ་ཚོགས་སྐྱེད་ལས་བུམ་དུ་ལྷ་གང་སྐྱེད་ནི་
པཎ་ཆེན་བཟང་པོ་བཀྲ་ཤིས་ཀྱི་ཕྲེང་བའི་ལྷན་འཐབས་ལས། ལས་བུམ་དུ་དཀྱིལ་འཁོར་རང་རང་གི་ལས་ལྷ་འམ་ཡང་ན་ཐམས་ཅད་ལ་ཐུན་མོང་དུ་བདུད་རྩི་འཁྱིལ་བ་གཅིག་བུས་བྱས་པས་ཆོག་པས། བསང་སྦྱངས་སྟོང་པའི་ངང་ལས་པདྨ་
དང་ཉི་མའི་སྟེང་དུ་ཧཱུཾ་ལས་སྣ་ཚོགས་རྡོ་རྗེའི་ལྟེ་བ་ལ་ཧཱུཾ་གིས་མཚན་པ་ལས་བདུད་རྩི་འཁྱིལ་བ་སྐུ་མདོག་ལྗང་སྔོན་ཞལ་གཅིག་ཕྱག་གཉིས་ཀྱི་གཡས་སྣ་ཚོགས་རྡོ་རྗེ་བསྣམས་ཤིང། གཡོན་ཐུགས་ཀར་སྡིག་འཛུབ་མཛད་པ། ཞབས་གཡས་བསྐུམ་
ཞིང་གཡོན་བརྒྱངས་བའི་སྟབས་གྱིས་བཞུགས་པའི་དབྲལ་བར་ཨོཾ་སོགས་ཀྱིས་མཚན་ཅིང་དོན་གྲུབ་ཀྱིས་དབུ་བརྒྱན་པར་བསྐྱེད་པར་བཤད། ཀུན་མཁྱེན་ནམ་འོད་ཀྱི་མི་ཏྲ་བརྒྱ་རྩའི་དབང་ཆོག་ལས། དཀྱིལ་འཁོར་ཐམས་ཅད་ལ་ཐུན་མོང་དུ་ལས་

[216B] འཁོན་སྟོན་དཔལ་འབྱོར་ལྷུན་གྲུབ་ཀྱིས་མཛད་པའི་མི་ཏྲ་བརྒྱ་རྩའི་དབང་ཆོག་ལས་ཀྱང་ལས་ལྷ་ཐུན་མོང་དུ་བདུད་རྩི་འཁྱིལ་བ་གོང་མ་དང་འདྲ་བ་གཅིག་བུ་བསྐྱེད་པར་བཤད། དེ་ལྟར་ན་དཀྱིལ་འཁོར་སོ་སོའི་
བུམ་སྒྲུབ་སོ་སོར་བྱེད་ཚེ། ལས་བུམ་དུ་སོ་སོའི་ལས་ལྷ་བསྐྱེད། དཀྱིལ་འཁོར་གཉིས་སྤྲེལ། གསུམ་སྦྲེལ་སོགས་ཀྱི་ཚེ་ལས་ལྷ་མཐུན་ན་དེ་ཉིད་སྐྱེད་ཅིང། མི་མཐུན་ན་བདུད་རྩི་འཁྱིལ་བ་ཐུན་མོང་དུ་བསྐྱེད་ན་རུང་ངམ་སྙམ་མོ། །
གསོལ་གདབ་བུམ་སྒྲུབ་ཀྱི་མཇུག་ཏུ་གོང་ལྟར་བྱ། དེ་ནས་སྟ་གོན་གྱི་ལྷ་ནམ་མཁར་བཏེགས་པ་སོགས་བྱ། དཀྱིལ་འཁོར་སྒྲུབ་པའི་ཚེ། བདག་མདུན་སོ་སོར་སྒྲུབ་ན་བདག་བསྐྱེད་ཀྱི་ཚོགས་ཞིང་ཡན་ཆད་ཐུན་མོང་དུ་བཏང་ནས། དཀྱིལ་
འཁོར་དང་པོའི་ཡེ་ཤེས་ཀྱི་ཚོགས་བསགས་པ་ནས་ཉེར་བསྡུའི་བར་བཏང་རྗེས་དཀྱིལ་འཁོར་དང་པོའི་རྣམ་བུམ་སྒྲུབ། དེ་ནས་དཀྱིལ་འཁོར་དང་པོའི་རས་བྲིས་ཀྱི་དཀྱིལ་འཁོར་སྒྲུབ། དེ་ནས་དཀྱིལ་འཁོར་གཉིས་པའི་བདག་བསྐྱེད་ཡེ་ཤེས་ཀྱི་
ཚོགས་བསགས་པ་ནས་ཉེར་བསྡུའི་པར་བཏང། དེ་ནས་དེའི་རྣམ་བུམ་སྒྲུབ། དེ་ནས་དཀྱིལ་འཁོར་གཉིས་པའི་རས་བྲིས་ཀྱི་དཀྱིལ་འཁོར་སྒྲུབ་པ་སོགས་དཀྱིལ་འཁོར་སོ་སོའི་བདག་མདུན་བུམ་གསུམ་སོ་སོར་སྒྲུབ། བཞི་བའི་རྣམ་
བུམ་སྒྲུབ་པའི་མཇུག་ཏུ་ལས་བུམ་བསྒྲུབ་ཚུལ་གོང་དུ་བཤད་པ་ལྟར་བྱ། བདག་མདུན་འཇུག་པ་གཅིག་པ་བྱེད་ན་སྔོན་འགྲོ་གཏོར་མ་ནས་ཚོགས་ཞིང་གི་བར་ཐུན་མོང་དུ་བྱ། དེ་ནས་བུམ་བསྒྲུབ། བདག་མདུན་གཉིས་ཀ་ཐ་མི་དད་དུ་
འཇུག་པ་གཅིག་པས་
དེ་ནས་དཀྱིལ་འཁོར་དེའི་གཙོ་བོ་ལས་མར་མེ་གཅིག་ལས་གཉིས་ཆད་ཀྱི་ཚུལ་དུ་གཙོ་བོ་གཉིས་པ་གཅིག་ཕྱེ་ནས་དཀྱིལ་འཁོར་གཉིས་པའི་གཙོ་བོའི་མཚན་མ་དང་དབྱེར་མེད་དུ་གྱུར་བར་མོས་ཏེ། དཀྱིལ་འཁོར་གཉིས་པ་བསང་སྦྱང་སྟོང་
[217A]༄༅། །བའི་ངང་ལས་རྒྱས་གདབ་ཀྱི་བར། དེ་བཞིན་དུ་དཀྱིལ་འཁོར་གསུམ་པ་དང་བཞི་བ་ཡང་རིམ་པ་བཞིན་བདག་མདུན་འཇུག་པ་གཅིག་པས་སྒྲུབ། དེ་ནས་མཆོད་པ་སྟོང་སོགས་ཐུན་མོང་དུ་བྱ་ཞིང། ཉེ་རེག་
བྱས་ཏེ་དཀྱིལ་འཁོར་དུ་འཇུག་པའི་ཚེ་དཀྱིལ་འཁོར་བཞིའི་སྔ་མ་འམ་རྗེས་མ་ལ་བདག་འཇུག་བླངས་ནས་བདེན་པ་བརྗོད། དབང་སྐུར་དངོས་གཞིའི་ཚེ་སློབ་མ་དཀྱིལ་འཁོར་དུ་འཇུག་པ་ན་ཐོག་མར་སྙིང་པོ་ཀྱཻ་རྡོ་རྗེའི་དཀྱིལ་འཁོར་དུ་གཞུག་པ་དང་
སྐོར་ཕྱག་རྣམས་སྔར་བཞིན། དེ་ནས་ཐུགས་ཀྱཻ་རྡོ་རྗེའི་དཀྱིལ་འཁོར་དུ་འཇུག་ཅིང་སྐོར་བ་གསུམ་དང་ཤར་སྒོ་ནས་གཙོ་བོ་ལ་ཕྱག་འཚལ་བའི་མོས་པ་དང་སྔགས་གཅིག་པུ་སྔར་ལྟར་བརྗོད་པའམ་ཡང་ན་ཐལ་མོ་སྤྱི་བོར་སྦྱར་ཏེ་ཨོཾ་ནམ་ཏེ་ཧཱུཾ་
མགྲིན་པར་སྦྱར་ཏེ་ཨོཾ་ནམ་མི་ཧཱུཾ། སྙིང་ཀར་སྦྱར་ཏེ་ཨོཾ་ན་མོ་ན་མ་ཧཱུཾ་སཱ་ཧཱ། ཞེས་སྒོ་གསུམ་གྱི་ཕྱག་བྱ། དེ་བཞིན་དུ་གསུམ་པ་དང་བཞི་པ་གཉིས་ལ་ཡང་རིམ་པ་བཞིན་གཞུག་ཅིང་སྐོར་ཕྱག་བྱེད་དུ་གཞུག་ཡེ་ཤེས་འབེབ་
པའི་སྐབས་སུ་དཀྱིལ་འཁོར་བཞི་ཀའི་ལྷ་ཡེ་ཤེས་པ་བསྟིམ་པའི་མོས་པ་བྱེད་དུ་གཞུག་མེ་ཏོག་འདོར་བའི་སྐབས་སུ་དཀྱིལ་འཁོར་བཞི་སོ་སོའི་གཙོ་བོ་ལ་ཕུལ་བར་བསམ་ཏེ་དཀྱིལ་འཁོར་བཞི་གལ་རིམ་པ་བཞིན་འདོར་དུ་གཞུག་དེ་ནས་
དཀྱིལ་འཁོར་བཞི་ཀ་ལ་འཐོར་བའི་མེ་ཏོག་ཏེ་སློབ་མའི་མགོ་ལ་བཅིངས་བའི་མོས་པ་བྱེད་དུ་བཅུག་སྟེ་མེ་ཏོག་འཕྲེང་བའི་དབང་བསྐུར། ལྷ་ངོ་སྟོན་པའི་ཚེ་དཀྱིལ་འཁོར་བཞི་པོའི་རྟེན་དང་བརྟེན་པའི་དཀྱིལ་འཁོར་རིམ་པ་བཞིན་བསྟན། བུམ་
དབང་དྲུག་གི་སྐབས་སུ་དཀྱིལ་འཁོར་བཞི་ཀའི་ལྷ་རྣམས་ཀྱིས་དབང་བསྐུར་བ་ལ་དགོངས་པ་གཏད་པའི་མོས་པ་དཔོན་སློབ་གཉིས་ཀས་བྱ། སྔགས་དབང་གི་ཚེ་བླ་མ་དཀྱིལ་འཁོར་བཞི་སོ་སོའི་གཙོ་བོར་གསལ་བའི་ཐུགས་ཀའི་སྔགས་
འཕྲེང་ལས་སྔགས། ཀྱི་འཕྲེང་བ་ཐོན་ཏེ་སློབ་མའི་སྙིང་ཀར་འཁོར་བའི་མོས་པ་རིམ་པ་ལྟར་བྱས་ནས་སོ་སོའི་སྔགས་རིམ་པ་བཞིན་རྗེས་ཟློས་བྱེད་དུ་གཞུག་གསང་དབང་གི་ཚེ་སློབ་མཐུན་མོང་དུ་འོད་དཔག་མེད་དུ་བསྐྱེད། ཐ་མ་

[217B] དེ་ནས་ཐུགས་ཀྱཻ་རྡོ་རྗེ་ཡབ་ཡུམ་དུ་བསྐྱེད་ནས་དེའི་གསང་དབང་བསྐུར་བ་སོགས་དཀྱིལ་འཁོར་བཞི་ཀའི་གསང་དབང་བཞི་རིམ་པ་བཞིན་
བསྐུར༑ དག་པ་ཐུན་མོང་དུ་བརྗོད། དེ་བཞིན་དུ་ཤེར་དབང་ལ་ཡང་སློབ་མ་དང་རིག་མ་དཀྱིལ་འཁོར་སོ་སོའི་གཙོ་བོ་ཡབ་ཡུམ་དུ་བསྐྱེད་ནས་ཤེར་དབང་གི་བརྡ་སྤྲད་དེ་ཤེར་དབང་བཞིའི་མ་བ་བཞིན་བསྐུར་བའམ་དཀྱིལ་འཁོར་དང་པོའི་ཤེར་
དབང་བསྐུར། དག་པ་ཐུན་མོང་དུ་བརྗོད། ཚིག་དབང་ཐུན་མོང་དུ་བསྐུར། དེ་བཞིན་དུ་དཀྱིལ་འཁོར་གཉི་མ་སྒྲིག་གསུམ་སྒྲིག་བཞི་སྒྲིག་སོགས་ལ་གཞན་ཐམས་ཅད་འདྲ་ཞིང། ཡུམ་རྐྱང་གི་དཀྱིལ་འཁོར་བདག་མེད་མ་ལྟ་བུ་ལ་
མཚོན་ན་དབང་གི་ཚེ་བླ་མ་ཕྱག་མཚན་རྒྱན་སོགས་གཞན་ཐམས་ཅད་བདག་མེད་མ་ལྟ་བུ་ལ་གསང་གནས་ཡབ་ཀྱི་རྟགས་ཅན་དུ་བསྒྱུར། རིག་མ་བདག་མེད་མ་ངང་དུ་བསྐྱེད་དེ། མཁའ་གསང་བྱིན་གྱིས་བརླབས་ནས་གསང་རྫས་བསྒྲུབས་ཏེ་
གསང་དབང་སྐུར། ཤེར་དབང་ལ་ཡང་སློབ་མ་བདག་མེད་མེ་ལྟ་བུ་ཡབ་ཀྱི་རྟགས་ཅན་དུ་བསྐྱེད། རིག་མ་བདག་མེད་མར་བསྐྱེད་ནམ་མཁའ་གསང་བྱིན་བརླབ་སོགས་བྱས་ཏེ་དབང་བསྐུར། དེ་བཞིན་དུ་ཀུ་རུ་ཀུ་ལེ་དང་རྡོ་རྗེ་སྒྲོལ་
མ་སོགས་ལའང་རང་རང་གིས་དབང་རྣམས་གོང་གི་རིག་པ་བསྒྲེས་ནས་དབང་བསྐུར་ཚུལ་ཤེས་པར་བྱའོ། །འཇུག་ཆོག་ལ། དཀྱིལ་འཁོར་བཞི་ཀ་ལ་ཐུན་མོང་དུ་མཆོད་པ་སྟོང་ བཟོད་གསོལ། བརྟན་
བཞུགས་རྣམས་བྱ། གཞན་ཐམས་ཅད་སྔར་གྱི་རིགས་པ་བསྒྲེ། འདིས་མཚོན་ཏེ་དཀྱིལ་འཁོར་གཉིས་སྒྲིགས། གསུམ་སྒྲིགས། བཞི་སྒྲིགས། ལྔ་སྒྲིགས་གཞན་ཐམས་ཅད་ལ་ཡང་དབང་བསྐུར་ཚུལ་གོ་བར་བྱ། །
ཉི་མ་ཉེར་དགུ་བའི་དབང་དུ་བྱས་ན། ཉི་མ་དྲུག་པ་ཡན་གོང་དང་འདྲ། བདུན་པ་ལ་བདག་མེད་མ་ཉེར་གསུམ་མ་དང། བཅོ་ལྔ་མ་གཉིས། བརྒྱད་པ་ལ་ཀུ་རུ་ཀུ་ལེ། དགུ་པ་ལ་རྡོ་རྗེ་སྒྲོལ་མ། བཅུ་པ་ལ་ཀྱཻ་རྡོར་

[218A]༄༅། །ལྷ་བཅུ་བདུན་མའི་དཀྱིལ་འཁོར་བཞི། བཅུ་གཅིག་པ་ལ་བདེ་མཆོག་རྡོར་སེམས། བཅུ་གཉིས་པ་ལ་བདེ་མཆོག་ཡབ་བཀའ་གསུམ། བཅུ་གསུམ་པ་ལ་ཕག་མོའི་དཀྱིལ་འཁོར་གསུམ། བཅུ་
བཞི་པ་ལ་ཧཱུཾ་མཛད། བཅོ་ལྔ་པ་ལ་འཁོར་ལོ་སྒྱུར་དྲུག་བཅུ་དྲུག་པ་ལ་རྡོ་རྗེ་བདུད་རྩིའི་དཀྱིལ་འཁོར་བཞི། བཅུ་བདུན་པ་ལ་ཐོང་བ་ལྷ་ཉེར་ལྔ་པ། བཅོ་བརྒྱད་པས་ཐོད་པ་ལྷ་དགུ་བ། བཅུ་དགུ་པ་ལ་མ་ཧཱ་མ་
ཡ་ལྷ་ལྔ། ཉི་ཤུ་པ་ལ་རྣལ་འབྱོར་ནམ་མཁའ། ཉེར་གཅིག་པ་ལ་ཡེ་ཤེས་མཁའ་འགྲོ། །ཉེར་གཉིས་པ་ལ་དུས་འཁོར། ཉེར་གསུམ་པ་ལ་རྡོར་དབྱིངས། ཉེར་བཞི་པ་ལ་གཙུག་དགུ། ཉེར་ལྔ་པ་ལ་ཆོས་
དབྱིངས་གསུང་དབང། ཉེར་དྲུག་པ་ལ་འབྱུང་འདུལ། ཉེར་བདུན་པ་ལ་འོད་ཟེར་ཅན་མ། ཉེར་བརྒྱད་པ་ལ་གྲྭ་ལྔ། ཉེར་དགུ་པ་ལ་དགེ་ལེགས་སུ་བྱེད་པའི་དཀྱིལ་འཁོར་གསུམ་རྣམས་ཀྱི་དབང་སྐུར་བ་ཡིན་ལ། དེ་གཉིས་
གང་ཐོབ་ཀྱང་ལུགས་གཉིས་ཀ་སྐུར་དུ་རུང་ཞིང། ཉི་མ་རེ་ལ་དབང་རེ་རེ་བྱས་པའི་ཉི་མ་ཞེ་ལྔ་དང། དཀྱིལ་འཁོར་རེ་རེ་གཉིས་གཉིས་ཙམ་ཟུང་དུ་བཀོལ་ནས་དབང་བསྐུར་བྱེད་ན་ཡང་བྱ་རུང་བར་བཞེད། དཀྱུས་གཅིག་ལ་དབང་རྣམས་བསྐུར་
ན་ཕུར་གདབ་ཐོག་མར་བྱས་པ་དེ་དབང་རྣམས་མ་ཚར་གྱི་བར་དུ་མི་བསྡུ་བར་ཉི་མ་རེ་རེ་བཞིན་ཕུར་བུའི་ལྷ་ལ་མཆོད་གཏོར་འབུལ། ཕྱོགས་སྐྱོང་རྣམས་ཀྱང་མི་གཤེགས་པར་ཉིན་རེ་བཞིན་མཆོད་གཏོར་ཕུལ་ནས་དཀྱིལ་འཁོར་ཐ་མ་བསྡུས་རྗེས་
གཤེགས། འཇུག་ཏུ་བསྔོ་བ་དང་ཤིས་བརྗོད་ཀྱིས་བརྒྱད་པར་བྱའོ། །དེ་ལྟར་དབང་ཐོབ་ནས་མཆོག་གི་དངོས་གྲུབ་ཐོབ་པར་འདོད་ན་དབང་གི་སྐབས་སུ་ཐོབ་པའི་དམ་ཚིག་སྲུང་བའི་ཕྱིར་དུ་སྲོག་གཏོང་དགོས་ཀྱང་དམ་ཚིག་བསྲུང་བ་བདམ་ནས་
ཚུལ་བཞིན་དུ་སྲུང་ སྡོམ་འབྱུང་ལས། ཅི་སྟེ་དངོས་གྲུབ་མཆོག་འདོད་ན། །སྲོག་ནི་ཡོངས་སུ་གཏོང་ཡང་བླ། །འཆི་བའི་དུས་ལ་བབ་ཀྱང་བླ། །རྟག་ཏུ་དམ་ཚིག་སྲུང་བར་བྱ། །ཞེས་གསུངས། །

[218B] རྣལ་འབྱོར་རྒྱུད་ཡན་ཆད་ཀྱི་དབང་ཐོབ་ན། རྩ་ལྟུང་བཅུ་བཞི་སོགས་སྤྱིའི་དམ་ཚིག་དང། ཚུལ་ཁྲིམས་གསུམ་དང། ཐུན་མོང་མ་ཡིན་པའི་དཀོན་མཆོག་གསུམ་ལ་སྐྱབས་སུ་འགྲོ་བ་སོགས་རིགས་ལྔ་སོ་སོའི་དམ་ཚིག་
རྣམས་སྲུང་དགོས་ལ། བྱ་སྤྱོད་གཉིས་ཀྱི་དབང་དུ་བྱས་ན་རིགས་ལྔ་སྤྱི་དང་སོ་སོའི་དམ་ཚིག་སྲུང་རྒྱུ་མེད་ཀྱང་སྔགས་ཀྱི་ཐུན་མོང་མ་ཡིན་པའི་དམ་ཚིག་མང་པོ་ཡོད་པ་དེ་རྣམས་སྲུང་དགོས། རྒྱུད་སྡེ་གོང་མ་གཉིས་ཀྱི་དབང་ཐོབ་ཕྱིན་རིགས་ལྔ་སྤྱི་
དང་སོ་སོའི་དམ་ཚིག་ཐམས་ཅད་སྲུང་དགོས་ལ། དེ་ཡང་རིགས་ལྔ་སྤྱིའི་དམ་ཚིག་རྩ་ལྟུང་བཅུ་བཞི་སྲུང་བ་ཤིན་དུ་གལ་ཆ་ཞིང། རྩ་ལྟུང་བཅུ་བཞིའི་དང་པོ་སློབ་དཔོན་ལ་སྨོད་པའམ་བརྙས་པ་ཡིན་ལ། དེ་མ་སྲུང་ན་ཚེ་འདིར་ཡམས་དང་
འཚོ་བའི་ནད་གཞན་དང། གདོན་དང། དུག་ལ་སོགས་པ་རྣམས་ཀྱིས་བློ་བུར་དུ་འཆི་བར་འགྱུར་བ་དང། རྒྱལ་པོ་དང། མེ་དང། སྤྲུལ་གདུག་དང། ཆུ་དང། མཁའ་འགྲོ་དང། རྐུན་པོ་དང། གདོན་དང་ལོག་འདྲེན་
རྣམས་ཀྱིས་ཀྱང་བསད་ནས་དུས་མ་ཡིན་པར་འཆི་བར་འགྱུར་ལ་ཤི་བའི་འོག་ཏུ་ཡང་མནར་མེད་ལ་སོགས་པའི་ཤིན་དུ་འཇིགས་སུ་རུང་བའི་དམྱལ་བ་རྣམས་སུ་སྡུག་བསྔལ་བར་འགྱུར་བས། བླ་མ་ལྔ་བཅུ་བ་ལས། དེ་འདྲའི་མགོན་
ལ་བསམ་བྱས་ནས། །སློབ་མར་གྱུར་ནས་བརྙས་ན་ནི། །སངས་རྒྱས་ཐམས་ཅད་བརྙས་པས་ན། །དེས་ནི་རྟག་ཏུ་སྡུག་བསྔལ་འཐོབ། །སློབ་དཔོན་ལ་ནི་སྨོད་པ་དེ། །ཡམས་དང་འཚེ་བའི་ནད་རྣམས་དང། །
གདོན་དང་རིམས་དང་དུག་རྣམས་ཀྱིས། །རྨོངས་ཆེན་དེ་ནི་འཆི་བར་འགྱུར། །རྒྱལ་པོ་མེ་དང་སྤྲུལ་ །ཆུ་དང་མཁའ་འགྲོ་རྐུན་པོ་དང། །གདོན་དང་ལོག་འདྲེན་རྣམས་ཀྱིས་ཀྱང། །བསད་ནས་སེམས་ཅན་དམྱལ་བར་འགྲོ། །
ནམ་ཡང་སློབ་དཔོན་དག་གི་ནི། །ཀུན་ཏུ་སེམས་དཀྲུགས་མི་བྱ་སྟེ། །གལ་ཏེ་རྨོངས་པས་བྱས་གྱུར་ན། །དམྱལ་བར་ངེས་བར་འཚེད་པར་འགྱུར། །མནར་མེད་ལ་སོགས་འཇིགས་རུང་བའི། །དམྱལ་བ་བསྟན་པ་གང་ཡིན་པ། །

[219A]༄༅། །སློབ་དཔོན་ལ་ནི་སྨོད་པ་རྣམས། །དེར་ནི་གནས་པར་ཡང་དག་བཤད། །ཅེས་གསུངས། དེ་ལྟར་བླ་མ་ལ་བརྙས་ན་ཉེས་དམིགས་དེ་ལྟ་བུ་འབྱུང་བས་བླ་མ་ལ་བརྙས་སྨོད་བྱ་མི་རུང་ཞིང། བླ་མ་ཚུལ་བཞིན་དུ་
བསྟེན་ནས་རང་ལ་ཤིན་དུ་གཅེས་པའི་མཁོ་དགུའི་ཡོ་བྱད་སྟོང་ བཀུར་སྟི་ཕུན་གསུམ་ཚོགས་པ་བྱས་ན་སངས་རྒྱས་ཀྱི་གོ་ དེ་ཉིད་ལས། དེ་བས་འབད་པ་ཐམས་ཅད་ཀྱིས་རྡོ་རྗེ་སློབ་
དཔོན་བློ་གྲོས་ཆེ། །དགེ་བ་རབ་ཏུ་མི་སྨྱོམས་ །ནམ་ཡང་སྨོད་པར་མི་བྱའོ། །བླ་མ་ལ་ནི་གུས་བཅས་ཡོན། །རྗེས་མཐུན་ཁྱོད་ཀྱིས་སྦྱིན་པར་བྱ། །དེས་ནི་རིམས་སོགས་གནོད་པ་རྣམས། །ཕྱིར་ཞིང་འབྱུང་བར་མི་འགྱུར་རོ། །
རང་གི་དམ་ཚིག་སློབ་དཔོན་ནི། །སྦྱིན་མིན་བུ་དང་ཆུང་མ་དང། །རང་སྲོག་གིས་རྟགས་པ་སྟེན་བྱ་ན། །ལོངས་སྤྱོད་གཡོ་བས་སྨོས་ཅི་དགོས། །གང་ཕྱིར་སྐལ་བ་བྱེད་བ་ནི། །གྲངས་མེད་པར་ཡང་རྙེད་དཀའ་བའི། །སངས་རྒྱས་ཉིད་
ཀྱང་བརྩོན་ལྡན་ལ། །ཚེ་འདི་ཉིད་ལ་སྟེར་བར་བྱེད། །ཅེས་གསུངས། འོན་རྩ་ལྟུང་བཅུ་བཞི་པོ་དེ་དག་ཇི་ལྟ་བུ་ཡིན་ཞེ་ན། རྩ་ལྟུང་བཅུ་བཞི་ལས། དང་པོ་ནི། གང་ཕྱིར་རྡོ་རྗེ་འཛིན་པ་ཡིས། །དངོས་གྲུབ་སློབ་དཔོན་རྗེས་
འབྲང་གསུངས། །དེ་བས་དེ་ལ་བརྙས་པ་ནི། །རྩ་བའི་ལྟུང་བ་དང་པོར་བཤད། ཅེས་པ་ལྟར་རང་གི་རྡོ་རྗེ་ཐེག་པའི་ཆོས་ཀྱཻ་བཀའ་དྲིན་མ་མནོས་པའི་སློབ་དཔོན་ཡོན་ཏན་ཆེ་ཆུང་གང་ཡིན་ཀྱང། རང་གི་སྔགས་ཀྱི་ཆོས་ཀྱི་འབྲེལ་བ་རྒྱུ་
མཚན་དུ་བྱས་ནས་སྒོ་གསུམ་གུས་པས་བསྙེན་བཀུར་བའི་ཞིང་མཆོག་ཏུ་འཛིན་དགོས་པ་ཡིན་པ་ལ་དེ་ལྟར་མི་འཛིན་པར་འདིས་ཅི་བྱ་སྙམ་དུ་འབོར་བའི་བརྙས་པའམ་སྨད་པ། གཉིས་པ་ནི། བདེར་གཤེགས་བཀའ་ལས་འདས་
པ་ནི༑ ༑ལྟུང་བ་གཉིས་པ་ཡིན་པར་བཤད། །ཅེས་པ་ལྟར། སངས་རྒྱས་ཀྱིས་གསུངས་པའི་སྡོམ་གསུམ་གང་རུང་ཅིག་གི་བཅས་པ་ཡིན་པ་ལ་དེར་ཤེས་བཞིན་དུ་ཁྱད་དུ་གསོད་འདོད་ཀྱིས་དེ་དང་འགལ་བར་བྱས་པ། གསུམ་པ་ནི་

[219B] །ཉེས་པ་བརྗོད་པ་གསུམ་པ་ཡིན། ཞེས་པ་ལྟར་སློབ་དཔོན་གཅིག་ལས་དུས་གཅིག་གམ་སྔ་ཕྱིར་དབང་ཐོབ་པའི་རྡོ་རྗེ་སྤུན་སྔགས་ཀྱི་སྡོམ་པ་དང་ལྡན་པ་ལ་དེར་འདུ་ཤེས་པས་ཞེ་སྡང་གིས་ཀུན་ནས་བསླང་སྟེ་དེའི་
སྐྱོན་བརྗོད་པ་སྤུན་དེས་ཐོས་ནས་དོན་གོ་པ། བཞི་པ་ནི། སེམས་ཅན་རྣམས་ལ་བྱམས་པ་སྤོང། བཞི་པ་ཡིན་པར་རྒྱལ་བས་གསུངས། ཞེས་པ་ལྟར་སེམས་ཅན་གང་ཡང་རུང་བ་ཅིག་ལ་དམིགས་ནས་འདི་བདེ་བ་ཐམས་ཅད་དང་
བྲལ་ན་སྙམ་པའི་སེམས་བསྐྱེད་དེ་བྱམས་པ་བཏང་བ། ལྔ་པ་ནི་ཆོས་ཀྱི་རྩ་བ་བྱང་ཆུབ་སེམས། དེ་སྤོང་བ་ནི་ལྔ་པ་ཡིན། ཞེས་པ་ལྟར་བདག་གིས་སེམས་ཅན་མཐའ་ཡས་པའི་དོན་དུ་བྱང་ཆུབ་སྒྲུབ་པར་མི་ནུས་སྙམ་ནས་སྨོན་
སེམས་སྨོད་པ། དྲུག་པ་ནི། རང་རང་གཞན་གྱི་སྒྲུབ་པའི་མཐའ། ཆོས་ལ་སྨོད་པ་དྲུག་པ་ཡིན། ཞེས་གསུངས་པ་ལྟར། རང་གི་གྲུབ་པའི་མཐའ་གསང་སྔགས་དང། གཞན་གྱི་གྲུབ་པའི་མཐའ་ཕ་རོལ་ཏུ་ཕྱིན་པའི་
ཐེག་པ་སྟེ་མདོར་ན་ཐེག་པ་གསུམ་གྱི་བཀའ་གང་ཡང་རུང་བ་ལ་དམིགས་ནས་འདི་ནི་སངས་རྒྱས་ཀྱིས་གསུངས་པ་མ་ཡིན་ནོ་ཞེས་ཞེ་ཐག་པ་ནས་སྐུར་པ་འདེབས་པ། བདུན་པ་ནི། ཡོངས་སུ་མ་སྨིན་སེམས་ཅན་ལ། གསང་བ་བསྒྲགས་
པ་བདུན་པ་ཡིན། ཞེས་པ་ལྟར་གཞན་འདུལ་བའི་དགོས་པ་ཆེན་པོ་དང་མི་ལྡན་པར་དབང་བསྐུར་ནས་སྨིན་པར་མ་བྱས་པ་དང། གསང་བ་བསྒྲགས་པ་ལ་མ་དད་པ་སྐྱེ་བའི་ཡུལ་ལ་དེར་འདུ་ཤེས་པས་ཐུན་མོང་མ་ཡིན་པའི་གསང་བ་བསྒྲགས་
པ་དེ་གོ་པ། བརྒྱད་པ་ནི། ཕུང་པོ་སངས་རྒྱས་ལྔ་བདག་ཉིད། དེ་ལ་བརྙས་བྱེད་བརྒྱད་པ་ཡིན། ཞེས་པ་ལྟར། རང་གི་ཕུང་པོ་རྣམ་སྣང་ལ་སོགས་པའི་སངས་རྒྱས་ལྔའི་བདག་ཉིད་དུ་སྐྱེད་པ་ལ་སོགས་པས་བྱིན་གྱིས་བརླབས་
ནས་ནང་གི་སྦྱིན་སྲེག་སོགས་ཀྱིས་མཆོད་ཅིང་བདེ་བར་བྱ་རྒྱུ་ལ་ཕུང་པོ་མི་གཙང་བའི་རང་བཞིན་འདི་ལྟར་བསྒོམ་དུ་མི་རུང་ངོ་ཞེས་བརྙས་པར་བྱེད་པ་དང། ཕུང་པོ་རྒུད་འདོད་ཀྱི་བསམ་པས་ཐབས་གང་ཡང་རུང་བས་གདུང་བར་བྱས་པས་སྡུག་

[220A]༄༅། །བསྔལ་བར་འགྱུར་བ། དགུ་པ་ནི། རང་བཞིན་དག་པའི་ཆོས་རྣམས་ལ། སོམ་ཉི་ཟ་བ་དགུ་པ་ཡིན། ཞེས་པ་ལྟར། སྟོང་ཉིད་ཟབ་མོ་ལ་ཡིད་མ་ཆེས་པར་སྤོང་པ། བཅུ་པ་ནི། གདུག་
ལ་རྟག་ཏུ་བྱམས་ལྡན་པར། བྱེད་པ་དེ་ནི་བཅུ་བར་འདོད། ཅེས་པ་ལྟར་ཡུལ་དཀོན་མཆོག་གསུམ་དང་བླ་མ་ལ་སྨོད་པ་དང། བསྟན་པ་འཇིག་པ་སོགས་གདུག་པ་ཅན་ལ་མཛའ་བོར་བྱས་ནས་ལུས་ངག་གིས་བྱམས་པར་བྱེད་པ་
བཅུ་གཅིག་པ་ནི། མིང་སོགས་བྲལ་བའི་ཆོས་རྣམས་ལ། དེར་རྟོག་པ་ནི་བཅུ་གཅིག་པ་ཞེས་པ་ལྟར་ཡུལ་དོན་དམ་པར་མིང་དང་སོགས་ཀྱི་སྒྲས་ཚིག་དང་ངག་གིས་བརྗོད་པའི་སྤྲོས་པ་ཐམས་ཅད་དང་བྲལ་བའི་ཆོས་བདག་མེད་པ་ལ་
སྤྲོས་པའི་མཚན་མ་དེར་རྟོག་པའམ་དབུ་སེམས་གང་ཡང་རུང་བའི་ཆོས་བདག་མེད་པའི་ལྟ་བ་ཡོད་བཞིན་དུ་མ་བསྐྱངས་བར་ཞག་གཅིག་འདས་པ། བཅུ་གཉིས་པ་ནི། སེམས་ཅན་དད་དང་ལྡན་པ་ཡི། སེམས་སུན་འབྱིན་པ་
བཅུ་གཉིས་པ། ཞེས་པ་ལྟར། ཐེག་ཆེན་གྱི་སྣོད་རུང་གི་སེམས་ཅན་ཐེག་པ་མཆོག་གི་གདམས་པ་འགའ་ཞིག་ལ་དང་བ་ལ་དེའི་འདུན་པ་ལྡོག་འདོད་ཀྱིས་སེམས་སུན་འབྱིན་པའི་ཐབས་བྱས་ནས་འདུན་པ་ལོག་པ། བཅུ་
གསུམ་པ་ནི། དམ་ཚིག་ལ་ནི་ཇི་བཞིན་རྙེད། མི་བསྟེན་པ་ནི་བཅུ་གསུམ་པ། ཞེས་པ་ལྟར་ཚོགས་འཁོར་རམ་དཔའ་བོའི་སྟོན་མོ་འམ་དཔའ་མོའི་སྟོན་མོའི་ཆོ་ག་ཚུལ་བཞིན་དུ་བྱེད་པའི་ཚེ་དམ་རྫས་བཟའ་བཏུང་ཤ་
ལ་སོགས་པ་བསྟབ་པའི་ཚེ་མི་གཙང་བའི་བསམ་པའམ་ཐེ་ཚོམ་ཟོས་ནས་དང་དུ་མི་ལེན་པ་ལྟ་བུ་བླ་མེད་ཀྱི་དང། རྡོ་རྗེ་དྲིལ་བུ་ལག་པའི་ཕྱག་རྒྱ་ཚོགས་ལ་འདི་དག་གིས་ཅི་བྱ་སྒོམ་པ་ཁོ་ན་གཙོ་བོར་གྱུར་པ་ཡིན་གྱི་ལག་པའི་རྣམ་པར་འགྱུར་
བ་སོགས་ནི་མ་ཡིན་ནོ། །ཞེས་སྐྱེ་བོའི་ཚོགས་ཀྱི་ནང་དུ་སྨོད་པ་དང། དེ་དག་མི་སྟེན་པར་དོར་བལྟ་བུ་གོང་མ་གཉིས་ཀའི་རྩ་ལྟུང། བཅུ་བཞི་པ་ནི། ཤེས་རབ་རང་བཞིན་བུད་མེད་ལ། སྨོད་པར་བྱེད་པ་བཅུ་བཞི་པ་

[220B] ཤེས་རབ་བདེ་བ་ཆེན་པོའི་ཡེ་ཤེས་བསྐྱེད་པར་བྱེད་པའི་རང་བཞིན་བུད་མེད་ཀྱི་ཚུལ་འཛིན་པའི་རྡོ་རྗེ་ཕག་མོ་སོགས་འཇིག་རྟེན་ལས་འདས་པ་ལ་སྐྱོན་གདགས་འདོད་ཀྱི་ཀུན་སློང་གིས་སྐྱོན་གང་ཡང་རུང་བ་བརྗོད་པ་གོང་མ་
གཉིས་ཀའི་དང། བུད་མེད་མཚན་ཉིད་པ་ལ་སྐྱོན་གདགས་འདོད་ཀྱི་ཀུན་སློང་གིས་བུད་མེད་ཀྱི་རྟེན་སྤྱི་ལ་སྨོད་ཚིག་ཏུ་འགྲོ་བའི་སྐྱོན་བརྗོད་བྱས་པ་བུད་མེད་ཀྱིས་གོ་བ་བླ་མེད་ཀྱི་རྩ་ལྟུང་ཡིན་ལ། སྔགས་པས་འདི་དག་སྤངས་ན་ནི། །
དངོས་གྲུབ་དེས་པར་ཐོབ་པར་འགྱུར། ཞེས་པ་དམ་ཚིག་དང་སྡོམ་པ་ལེགས་པར་བླངས་ཤིང། རང་གི་ལྷའི་ཏིང་ངེ་འཛིན་གྱི་སྔགས་དང་ལྡན་པའི་སྒྲུབ་པ་པོ་རྩ་ལྟུང་འདི་དག་སྤངས་ན་ནི་མཆོག་ཐུན་མོང་གི་དངོས་གྲུབ་ཐམས་ཅད་ངེས་པར་
ཐོབ་པར་འགྱུར་ཞིང། གཞན་དུ་དམ་ཚིག་ལས་ཉམས་ན། །ཉམས་པ་བདུད་ཀྱིས་གཟུང་བར་འགྱུར། །དེ་ནས་སྡུག་བསྔལ་མྱོང་འགྱུར་ཞིང། །ཐུར་དུ་བལྟས་ཏེ་དམྱལ་བར་འགྲོ། །ཞེས་རྩ་ལྟུང་དེ་རྣམས་སྤངས་བར་
གསུངས་པ་ལས་གཞན་དུ་དམ་ཚིག་སྟེ་བཅས་འཚམས་ལས་ཉམས་ན་ཉམས་པ་དེ་ཚེ་འདིར་བདུད་དང་ལོགས་འདྲེན་ལ་སོགས་པས་བཟུང་སྟེ་ལུས་སེམས་ལ་སྡུག་བསྔལ་སྣ་ཚོགས་པ་མྱོང་བར་འགྱུར་ཞིང་ཕྱི་མར་བར་དོའི་སྐབས་སུ་ཐུར་དུ་བལྟས་
བ་སྟེ་སྤྱི་བོ་ཚུགས་སུ་བྱས་ནས་སེམས་ཅན་དམྱལ་བ་ཆེན་པོ་རྣམས་སུ་འགྲོ་བར་འགྱུར་པར་བཤད་པས་ཉེས་དམིགས་ཆེ་བས། དེ་བས་ང་རྒྱལ་ངེས་བཅོམ་ནས། བདག་ཉིད་མ་འཁྲུལ་ཤེས་པར་བྱ། ཞེས་གསུངས། བླ་མེད་
ཀྱི་དབང་ཐོབ་ན། རྩ་ལྟུང་དེ་དག་ལས་གཞན་ཡང། ཤེས་རབ་སྟོབས་ཀྱིས་ལེན་པ་དང། ཞེས་ཤེས་རབ་སྟེ་བུད་མེད་དབང་དང་རྒྱུད་ལེགས་པར་བསླབ་པ་སོགས་ཀྱིས་མ་སྦྱར་བར་རང་གི་མཐུ་ཙམ་གྱིས་རིག་མར་བསྟེན་པ་དང། དེ་ཡི་
བདུད་རྩི་སྟོབས་ཀྱིས་ལེན། ཞེས་ལྷའི་ང་རྒྱལ་མེད་པ་དང། བྱིན་གྱིས་མ་བརླབ་པ་སོགས་རྒྱུད་ལས་བཀག་པའི་རིམ་པས་བསྟེན་པ། སྣོད་མིན་ལ་ནི་མི་གསང་དང། ཞེས་སྣོད་མིན་ཏེ་དབང་མ་ཐོབ་པ་དང་ཐོབ་ཀྱང་མི་དད་པ་ལ་

[221A]༄༅། །བྲིས་སྐུ་དང་གླེགས་བམ་དང་རྒྱན་དྲུག་སོགས་གསང་བའི་དམ་ཚིག་གི་རྫས་རྣམས་མི་གསང་བ་སྟེ་མི་སྤེང་ ཚོགས་ཀྱི་ནང་དུ་རྩོད་པ་དང། ཞེས་ཚོགས་འཁོར་དང་དཔའ་བོ་དང་དཔའ་མོའི་སྟོན་མོའི་
དུས་སུ་རྩོད་པ་བྱེད་པ། དད་ལྡན་ལ་གཞན་ཆོས་སྟོན་དང། ཞེས་དད་ལྡན་སྣོད་རུང་གི་གང་ཟག་གིས་ཆོས་ལ་དྲི་བ་བྱེད་པ་ན་དེས་དྲིས་པ་ལས་གཞན་སྟོན་པ་དང། ཉན་ཐོས་ནང་དུ་ཞག་བདུན་གནས། ཞེས་གསང་སྔགས་ལ་སུན་
འབྱིན་གྱེད་པའི་ཉན་ཐོས་ཀྱི་ཐེག་པ་བའི་ནང་དུ་དགོས་མེད་དུ་ཞག་བདུན་འདས་པར་གནས་པ། རྫུན་གྱིས་རྣལ་འབྱོར་ང་རྒྱལ་བྱེད། ཅེས་ལྷའི་སྒྲུབ་ཐབས་ཙམ་ཞིག་བརྟེན་ནས་དེ་ཁོ་ན་ཉིད་ཤེས་པར་ང་རྒྱལ་གྱིས་གནས་ཤིང་སྟོན་པ་
དད་པ་མེད་ལ་ཆོས་སྟོན་པ། ཞེས་དབང་གིས་མ་སྨིན་པའི་སྔགས་ལ་མི་དད་པ་ལ་དབང་བསྐུར་བའམ། སྨིན་ཡང་སྔགས་ལ་མི་དད་པ་ཕྱིའི་ཆོས་ལ་མོས་པ་ལ་སྔགས་ཀྱི་གསང་བ་བསྟན་པ་སྟེ་སྦོམ་པོའི་ལྟུང་བ་བརྒྱད་ཀྱང་ལེགས་པར་
བསྲུང་དགོས་ཏེ། རྡོ་རྗེ་སྙིང་པོ་རྒྱན་ལས། དེ་ལ་སྔགས་པ་ཡོངས་འདས་ན། །ངེས་པར་བདུད་དང་འཕྲད་པར་འགྱུར། །ནད་དང་སྡུག་བསྔལ་འཕེལ་འགྱུར་ཏེ། །བསྟེར་མེད་སྤྱིའུ་ཚུག་དམྱལ་བར་འགྲོ། །སྦོམ་
ཉེས་དམིགས་ཀྱང། །དེ་དང་འདྲ་བར་ཤེས་པར་བྱ། །ཞེས་ལྟུང་པ་སྤོམ་པོས་གོས་པའི་ཉེས་དམིགས་ཀྱང་རྩ་ལྟུང་གི་ཉེས་དམིགས་དང་འདྲ་བར་གསུངས་པས་སོ། དེས་ན་རྩ་ལྟུང་དང་སྤོམ་པོ་ལ་སོགས་པའི་སྔགས་ཀྱི་ལྟུང་བ་རྣམས་
ལེགས་པར་སྲུང་བ་གལ་ཆེ། རྒྱུད་སྡེ་འོག་མའི་དབང་ཙམ་ཐོབ་པ་རྣམས་ཀྱིས་རྩ་ལྟུང་དང་སྦོམ་པོ་རྣམས་སྲུང་མི་དགོས་ཀྱང། གཞན་སྔགས་ཀྱི་དམ་ཚིག་སྲུང་དགོས་པ་མང་དུ་ཡོད་དེ། ལེགས་གྲུབ་ཀྱི་རིག་སྔགས་ཀྱི་འདུལ་པ་རིམ་པར་
ཕྱེ་བ་ལས། དེ་ནས་གཞན་ཡང་གང་ཞིག་ལ། གནས་ན་ཟློས་པ་པོ་རྣམས་ཀྱིས། །དངོས་གྲུབ་མྱུར་དུ་ཐོབ་འགྱུར་བའི། །གསང་སྔགས་ཟློས་པའི་འདུལ་བ་བཤད། །སྒྲུབ་པས་གསང་སྔགས་ཐམས་ཅད་དང། །ལྷ་རྣམས་

[221B] །ཟློས་པ་བདག་ཉིད་ཆེན་པོ་ལ། །མཁས་པས་ཞེ་སྡང་མི་བྱའོ། །མཁས་པས་གསང་སྔགས་ཆོ་ག་དང། །གསང་སྔགས་རང་བཟོར་མི་བྱ་ཞིང། །རང་བཞིན་ངན་པའི་མི་དག་ལ། །བརྙས་པར་ཡང་ནི་
མི་བྱའོ། །བླ་མེད་དཀྱིལ་འཁོར་སྟོན་པ་ནི། །སྤྱོད་པ་ངན་པར་གྱུར་ན་ཡང། །ངག་གམ་ཡང་ན་ཡིད་ཀྱིས་སུ། །ནམ་ཡང་སྨད་པར་མི་བྱའོ། །མཁས་པས་རིགས་སྔགས་ངག་ལ་ནི། །ཁྲོས་ནས་གནན་དང་བཅིང་བ་དང། །
བཅད་པ་དང་ནི་ཚར་གཅོད་དང། །དྲག་སྤྱོད་དེ་དང་དེ་མི་བྱ། །གཞན་གྱིས་རྗེས་སུ་མ་གནང་བར། །གསང་སྔགས་གཟུང་བར་མི་བྱ་སྟེ། །བསྙེན་བཀུར་མ་བྱས་པ་ལ་ཡང། །ཆོ་ག་ཤེས་པས་སྔགས་མི་སྦྱིན། །རྒྱུད་ཤེས་མཁས་
པས་གསང་སྔགས་དང། །ཕྱག་རྒྱ་ཆོ་ག་ཞིབ་མོ་དང། །རྒྱུད་དང་དཀྱིལ་འཁོར་བཤད་པ་དག་དཀྱིལ་འཁོར་མ་ཞུགས་ལ་མི་སྦྱིན། །མཚོན་ཆ་འདྲ་བ་ཐམས་ཅད་དང། །དེ་བཞིན་སེམས་ཅན་འདྲ་བ་དང། །ཕྱག་རྒྱ་སྣ་ཚོགས་ཐམས་
ཅད་དག་བཟའ་བར་མི་བྱ་འགོམ་མི་བྱ། །སྒྲུབ་པ་པོ་ནི་བློ་ལྡན་གྱིས། །སྨན་རྣམས་སྨོད་པར་མི་བྱ་སྟེ། །མི་གཙང་བས་ཀྱང་དགེ་མི་བྱ། །རྐང་བས་ཀྱང་ནི་མི་འགོང་ངོ། །ཐེག་པ་ཆེན་པོ་པ་དག་དང། །ཤེས་རབ་ཅན་གྱིས་
བརྩད་མི་བྱ། །བྱང་ཆུབ་སེམས་དཔའ་མཐུ་ཆེན་དག་ཐོས་ནས་སུན་ཀྱང་མི་དབྱུང་ངོ། །སྔགས་ཀྱི་སྒྲུབ་པ་པོ་དག་དང། །ལྷན་ཅིག་ནམ་ཡང་འགྲན་མི་བྱ། །ཉེས་པ་ཆུང་ངུ་དག་ལ་ནི། །ཁྲོས་ནས་དྲག་ཤུལ་སྤྱད་མི་བྱ་
ཟློས་པ་ཆོག་ལ་གནས་པས། །གླུ་གང་རྩེད་མོ་མི་བྱ་སྟེ། །མཛེས་པར་བྱ་ཕྱིར་ཕྲེང་བ་དང། །ཁ་དོག་འཆང་བར་མི་བྱའོ། །འགོང་པ་དང་ནི་མཆོད་པ་དང། །རྒྱུག་པ་དང་མི་རྩབ་ཧྲལ་དང། །ལུས་ལས་བྱུང་བ་གནས་ངན་
ལེན༑ ༑ཐམས་ཅད་ཡོངས་སུ་སྤངས་པར་བྱ། །བདེན་པའི་ཆོས་ལས་གནས་པ་ཡི། །ལོག་བ་གཏུམ་དང་འགྱུར་དང་རྩུབ། །དབྱེན་གྱི་ཚིག་ཀྱང་སྤང་བ་དང། དོན་མེད་གཏམ་མར་མི་བྱའོ། །མུ་སྟེགས་ཅན་དང་གནས་པ་དང། །
[222A]༄༅། །རྩོད་པ་དག་ཀྱང་མི་བྱ་ཞིང། །གདོལ་བ་ལ་སོགས་རིགས་ངན་དང། །གསང་སྔགས་ཟློས་པ་སྨྲ་མི་བྱ། །བློ་ཅན་བཟླས་བརྗོད་བྱེད་པ་ན། །སྔགས་གཡོག་གཅིག་པུ་མ་གཏོགས་པར། །
གཞན་དང་ལྷན་ཅིག་དགོས་མེད་པར། །འགའ་དང་ཡང་ནི་སྨྲ་མི་བྱ། །འབྲུ་མར་དག་གིས་ལུས་མི་བསྐུ། །ཏིལ་ །ལ་ཕུག་སྒེག་པ་ཚྭ་དག་དང། །བཟའ་སྐྱུར་རྣམ་པ་ཐ་དད་དང། །ཅུང་པེད་
དང་ནི་སུན་རིལ་དང། །ཏིལ་གྱི་ཅུང་པེད་ །དེ་བཞིན་མ་ཤའི་སྲན་ཆན་དང། །དངོས་གྲུབ་འདོད་པས་རྣམ་པར་སྤང། །ལོག་འདྲེན་དག་གི་ཟས་ཀུན་དང། །གཏོར་མའི་ཁ་ཟས་ཐམས་ཅད་དང། །ཀྲྀ་སར་དང་འོ་
ཐུག་ཀྱང། །གསང་སྔགས་ཟློས་པས་རྣམ་པར་སྤང། །ཤིང་རྟ་ལ་སོགས་བཞོན་པ་དང། །པདྨ་ལ་སོགས་བརྫི་མི་བྱ། །ཁ་ཟས་ལྷག་མ་བོར་པ་ལ། །རྐང་བས་ཀྱང་ནི་རེག་མི་བྱ། །སྒེག་པའི་ཆོ་ག་ཐམས་ཅད་དང།།
ལྷམ་དང་གདུགས་དག་འཆང་བ་དང། །ལུས་ཀྱི་བྱ་བྱེད་ཐམས་ཅད་དག་གསང་སྔགས་ཟློས་པས་རྣམ་པར་སྤང། །རྐང་པས་རྐང་པ་ཉེད་པ་དང། །ལག་པས་ལག་པ་མ་ཉེ་མི་བྱ། །གཤང་གཅི་དག་ནི་ཆུང་མི་དོར། །དེ་དང་ཉེ་
བར་དོར་མི་བྱ། །སྙིམ་པ་ཁོ་ནར་མི་བཟའ་སྟེ། །ཁོར་བའི་སྣོད་དུའང་བཟའ་མི་བྱ། །ལོ་མའི་རྒྱབ་ཏུའང་མི་བཟའ་ཞིང། །མཁས་པས་ཆགས་པའི་ཟས་མི་བཟའ། །ཁྲི་རྣམས་དང་ནི་ཁྲིའུ་དག་ལ། །སྒྲུབ་པ་བློ་ལྡན་མི་གཙང་ལ། །
གཞན་དང་ཉལ་བར་མི་བྱ་སྟེ། །གན་རྐྱལ་ཁ་སྦུབ་ཏུ་ཡང་མིན། །ཡང་དང་ཡང་དུ་མི་བཟའ་སྟེ། །ཧ་ཅང་ཆུང་དང་ཆེར་མི་བཟའ། །མི་བཟའ་བར་ཡང་མི་བྱ་ལ། །གང་དག་དོགས་པའང་མི་བཟའ་འོ། །ངོ་མཚར་རྣམས་ལ་དགའ་
མི་བྱ༑ ༑ལྟད་མོ་ཀུན་ལ་མི་བལྟ་ཞིང། །བུད་མེད་ཡུལ་ལ་འཇོལ་ཉོག་ལ། །ཞེན་པའི་སེམས་ཀྱིས་ཆགས་མི་བྱ། །སྔགས་ཟློས་ཆོ་ག་ལ་གནས་པས། །ལུས་དང་ངག་དང་ཡིད་ཀྱིས་ཀྱང། །ཟས་དང་དེ་བཞིན་སྤྱོད་པ་ལ། །

[222B] །སྔགས་ཟློས་ཁྱིམ་པ་མཁས་པ་ཡིས། །ཁ་དོག་བསྒྱུར་བའི་གོས་མི་བགོ་དེ་བཞིན་རྙིང་དང་དྲི་མ་ཅན། །གོས་གཅིག་པར་ནི་ཡོང་མི་བྱ། །བདག་ལ་སྨད་པར་མི་བྱ་ཞིང། །རང་ལ་
མི་དགའ་མི་བྱ་སྟེ། །སྐྱེ་བར་ཡང་ནི་མ་གྱུར་དང། །ནད་ཀྱིས་འགོང་བར་མི་བྱའོ། །བཀའ་ལན་སྩལ་བ་མ་གཏོགས་པར། །བདག་གིས་གསང་སྔགས་གཏང་མི་བྱ། །གཏི་མུག་བློས་ནི་མི་སྨད་ཅིང། །སྒྲིམ་པ་ལྷོད་པར་
མི་བྱའོ། །ཡིད་ནི་གཞན་དུ་མ་གྱུར་དང། །བསམ་པ་མང་པོ་མ་ཡིན་དང། །མི་གཙང་ཆགས་པའི་སེམས་མེད་པར། །ཟློས་པ་པོས་ནི་གསང་སྔགས་གདོན། །གདོན་གྱི་ལས་རྣམས་མི་བྱ་ཞིང། །སྲུང་དང་སླར་ཟློག་མི་
བྱའོ༑ ༑རང་གི་སྔགས་མ་གཞན་གྱིས་ཀྱང། །ཐོས་པས་དུག་གི་ལས་མི་བྱ། །སྒྲུབ་པ་ལ་དགོས་མ་གཏོགས་པར། །གསང་སྔགས་གཞན་དུ་སྤྱད་མི་བྱ། །འགྲན་པ་དང་ནི་སད་ཕྱིར་ཡང། །བདག་གིས་གསང་སྔགས་
མི་སྦྱར་རོ། །བློ་ལྡན་གྱིས་ནི་དུས་གསུམ་ཟློས། །དུས་གསུམ་དུ་ནི་ཁྲུས་བྱས་ཏེ། །ཞེས་དང། སྒྲུབ་པ་པོས་ནི་ཚེས་བརྒྱད་དམ། །བཅུ་བཞི་དང་ནི་བཅོ་ལྔ་དང། །ཆོ་འཕྲུལ་གྱི་ནི་ཟླ་ཕྱེད་ལ། །ཁྱད་པར་དུ་ནི་མཆོད་པར་
བྱ༑ ༑བཟླས་བརྗོད་སྦྱིན་སྲེག་མཆོད་པ་དང། །དེ་བཞིན་སྡོམ་པ་བཟུང་བ་དང། །ཁྱད་པར་དུ་ཡང་བསོད་ནམས་ལ། །གུས་ཤིང་མངོན་པར་བརྩོན་པར་བྱ། །ཞེས་དང། འདི་བྱ་འདི་ནི་མི་བྱའོ། །རིགས་སྔགས་འདུལ་ལས་
སྨོས་པ་དང། །བསླབ་པའི་སྡོམ་པ་ཉིད་ལ་ཡང། །ཟློས་པས་རྟག་ཏུ་རྣམ་པར་བསམ། །རང་གི་བདེ་ལ་ཆགས་པ་དག་ཉིན་མཚན་དུ་ནི་སྤང་བར་བྱ། །འདི་དག་བྱས་ནས་འདི་བྱའོ་ཞེས། །མི་གཡེལ་པར་ནི་གྱུར་བར་
བྱ། །ཉིན་པར་བག་མེད་བྱས་པ་དག་མཚན་མོ་སོ་སོར་བཤགས་པར་བྱ། །ནུབ་མོ་བྱས་པའང་ནང་བར་བཤགས། །ལེགས་པར་བྱས་ལ་མངོན་དགར་བྱ། །བཟླས་བརྗོད་སྦྱིན་སྲེག་གཙང་སྦྲ་བྱ། །རིགས་སྔགས་མཆོག་དང་

[223A]༄༅། །རང་སྡོམ་དང། །རིག་སྔགས་འདུལ་བ་དག་ལ་ཡང། །སྒྲུབ་པ་པོས་ནི་ནན་ཏན་གནས། །ཞེས་གསུངས་སོ། །ཀྲྀ་ས་ར་ནི་ཏིལ་ནག་དང་མ་ཤ་དང་འབྲས་བསྲེས་ནས་བཙོས་པའི་ཐུག་པ་ཡིན་གསུང་ངོ། །
དཀྱིལ་འཁོར་དུ་མ་ཞུགས་པ་ལ་སྔགས་སྟེང་ སྤྱི་རྒྱུད་ལས་ཀྱང། དཀྱིལ་འཁོར་ལེགས་པར་མ་མཐོང་བར། གང་ཞིག་ཅི་སྟེ་སྔགས་ཟློས་ན། །དེ་ནི་དངོས་གྲུབ་ཐོབ་མི་འགྱུར། །ཤི་ནས་ངན་སོང་ལྟུང་བར་འགྱུར། །
སྔགས་དང་ཕྱག་ །གང་ཞིག་དེ་ལ་སྟོན་པ་ཡང། །དེ་ནི་དམ་ཚིག་ཉམས་གྱུར་ནས། །ངུ་ །ཞེས་གསུངས་པས་རྒྱུད་བཞི་གང་རུང་གི་དཀྱིལ་འཁོར་དུ་བཅུག་ནས་དབང་བསྐུར་བ་མ་བྱས་པར་རྗེས་
གནང་ཙམ་ལ་བརྟེན་ཏེ་ལྷ་སྒྲུབ་པ་སོགས་དང། དེ་ལ་སྔགས་སྟེར་བ་རྣམ་པ་ཐམས་ཅད་དུ་མི་རུང་ངོ། །དེ་ལྟར་བྱས་ན་དེའི་སྡིག་པ་དག་པར་བྱེད་པའི་ཚུལ་ཡང་དེ་ཉིད་ལས། ཇི་སྐད་བཤད་པའི་དམ་ཚིག་རྣམས་དང། །གལ་ཏེ་རྣམ་པར་
གང་གྱུར་པ། །དེ་ནི་རང་གི་སྙིང་པོ་སྔགས། །གཅིག་འབུམ་དུ་ནི་བཟླས་བརྗོད་བྱ། །ཡང་ན་སེམས་རྨོངས་མེད་པའི་གཟུངས། །སྟོང་དུ་བཟླས་བརྗོད་བྱས་ཀྱང་རུང། །ཡང་ན་ཞི་བའི་སྦྱིན་སྲེག་བྱ། །ཡང་ན་དཀྱིལ་
འཁོར་དུ་ཡང་གཞུག་ཅེས་གསུངས་པས་དེ་བཞིན་དུ་འབད་ལ་སྤྱད་དོ། །དགྲ་ནག་གི་འགྲེལ་བ་རིན་ཆེན་སྒྲོན་མེ་ལས། དམ་ཚིག་དེ་རྣམས་གསུངས་པའི་འོག་ཏུ། དམ་ཚིག་དེ་དག་ནི་བདག་གིས་བྱ་བའི་རྒྱུད་དག་ལས་བཏུས་པ་ཡིན་གྱིས།།
རྣལ་འབྱོར་ཆེན་པོའི་རྣལ་འབྱོར་བདག་གིས་ཀྱང་ཡུལ་དང་དུས་ཀྱི་དབང་དང་བསམ་པའི་དབང་གིས་ཇི་ལྟར་རིགས་པར་སྲུངས་ཤིག་ཡང་གང་དག་རྣལ་འབྱོར་ཆེན་པོ་ཡི་རྣལ་འབྱོར་པ་ཡིན་པར་སྨྲ་བ་གཙང་སྦྲ་དང་བསྡམས་པ་མེད་པར་འདོད་
པ་དེ་དག་ནི་མ་རུང་བར་འགྱུར་ཏེ། བསམ་པ་ལ་སོགས་པའི་དབང་ལས་ནི་བྱ་བའི་རྒྱུད་དག་ཏུ་ཡང། གཙང་རུང་དེ་ནི་མི་གཙང་རུང། །ཟས་ནི་ཟོས་དུང་མ་ཟོས་རུང། །ཁྲུས་བྱས་དེ་ནི་མ་བྱས་རུང། །བདག་གི་ལྷ་ཉིད་དྲན་པས་

[223B] །ཅེས་བྱ་བ་ལ་སོགས་པ་བག་ཡངས་སུ་བྱ་བ་གསུངས་ལ། ཕལ་ཆེར་ནི་རྣལ་འབྱོར་ཆེན་པོའི་རྣལ་འབྱོར་པས་ཀྱང་ཇི་སྐད་གསུངས་པའི་དམ་ཚིག་ལས་འདའ་བར་མི་བྱ་བས་སོ། །ཞེས་གསུངས་པ་ལྟར་བྱ་སྤྱོད་ཀྱི་དབང་
ཞུས་པ་རྣམས་ཀྱི་བསྲུང་བྱ་ཡིན་པར་མ་ཟད་རྣལ་འབྱོར་བླ་མེད་ལ་ཞུགས་པ་རྣམས་ཀྱིས་ཀྱང་སྲུང་དགོས་པས། དེ་དག་དང་རྩ་ལྟུང་རྣམས་ཤེས་པར་བྱས་ནས་རྩ་ལྟུང་གིས་གཏན་མ་གོས་པ་ལ་འབད་ཅིང་ཉེས་པ་གཞན་གྱིས་གོས་ནའང་ཇི་མི་
སྙམ་པར་མི་བཞག་པར་ཉིན་པར་བྱུང་བ་རྣམས་མཚན་མོ་ཕྱིར་བཅོས་ལ། མཚན་མོ་ལྟུང་བར་བྱུང་བ་རྣམས་ཉིན་མོ་ཕྱིར་བཅོས་པར་གསུངས་པ་ལྟར་བཤགས་ནས་དག་པར་བྱའོ། །བླ་མེད་ཀྱི་དབང་ཐོབ་ནས་དམ་ཚིག་དང་སྡོམ་པ་ཚུལ་
བཞིན་དུ་བསྲུང་སྟེ་ལྟུང་བས་མ་གོས་པ་ལ་འབད་པར་བྱ་ཞིང། དེ་ལྟར་བྱས་ཀྱང་མི་ཤེས་པ་དང། ཉོན་མོངས་མང་བ་དང། ཕག་མེད་པ་དང། མ་གུས་པ་ལ་སོགས་པའི་དབང་གིས་རྩ་བའི་ལྟུང་བ་བྱུང་ན་བླ་མ་མཚན་ཉིད་དང་ལྡན་
པ་ལས་དབང་ཞུ་བ་དང། རང་ཉིད་ཀྱིས་བདག་འཇུག་བླང་བ་ལ་སོགས་པའི་སྒོ་ནས་ལྟུང་བ་ལས་ལྡང་བ་ལ་འབད་པ་དང། དེ་ལས་གཞན་པའི་དམ་ཚིག་ཉམས་ན་ཕྱིར་བཅོས་དང་བཤགས་པ་སོགས་ཀྱིས་དག་པར་བྱས་ཏེ་ཚུལ་
བཞིན་དུ་བསྲུང་ན་ཚེ་འདིར་ལམ་མ་བསྒོམ་ཀྱང་སྐྱེ་བ་བདུན་དང་བཅུ་དྲུག་ཚུན་ལ་མཆོག་གི་དངོས་གྲུབ་ཐོབ་པར་འགྱུར་ཏེ། གསང་བའི་མཛོད་ཀྱི་རྒྱུད་ས་ དབང་བསྐུར་ཡང་དག་སྦྱིན་ལྡན་ན། །
སྐྱེ་དང་སྐྱེ་བར་དབང་བསྐུར་འགྱུར། །དེ་ཡིས་སྐྱེ་བ་བདུན་ལ་ནི། །མ་བསྒོམ་པར་ཡང་དངོས་གྲུབ་ཐོབ། །གང་ལ་བསྒོམ་པ་དང་ལྡན་ཞིང། །གལ་ཏེ་དམ་ཚིག་སྡོམ་ལ་གནས། །སྐྱེ་འདིར་ལས་དབང་གིས་མ་གྲུབ། །སྐྱེ་བ་གཞན་དུ་
དངོས་གྲུབ་ཐོབ། །ཞེས་དང། དམ་ཚིག་ལྔ་པ་ལས་ཀྱང་གལ་ཏེ་ལྟུང་བ་མེད་གྱུར་ན། །སྐྱེ་བ་བཅུ་དྲུག་དག་ན་འགྲུབ། ཅེས་དང། རྣམ་གྲོལ་ཟླ་བས་ཀྱང། མ་བསྒོམ་གྱུར་ཀྱང་ལྟུང་མེད་ན། སྐྱེ་བ་བཅུ་དྲུག་དག་ན་འགྲུབ། །

[224A]༄༅། །ཅེས་གསུངས་སོ། །དམ་ཚིག་སྲུང་བ་འདི་ནི་སློབ་དཔོན་བྱས་ནས་གཞན་ལ་རྒྱུད་དང་གདམ་ངག་འཆང་ཅིང་དབང་བསྐུར་བ་དང། སློབ་མ་བྱས་ནས་རྒྱུད་དང་གདམ་ངག་ཉན་པ་དང། སློབ་དཔོན་དང་སློབ་
མ་གཉིས་ཀས་ཀྱང་སྒྲུབ་པ་བྱེད་པ་དང། དེ་དག་གང་ཡང་མི་བྱེད་ན་ཡང་དབང་ཐོབ་པ་ཀུན་གྱིས་འདར་མི་རུང་བ་བྱ་དགོས་པ་ཡིན་པས་ཚེ་འདི་ལ་མཆོག་འགྲུབ་པ་ལ་སོགས་པའི་གང་ཟག་རབ་འབྲིང་ཐ་གསུམ་གང་གིས་ཡང་ལམ་བགྲོད་པ་
གཅིག་པ་ཡིན་ནོ། །དོན་འདི་ལ་དགོངས་ནས་རྗེ་བཙུན་ཆེན་པོ་གྲགས་པ་རྒྱལ་མཚན་པའི་ཞལ་ནས། རྡོ་རྗེ་ཐེག་ལ་དང་ཅིང་མ་སྨིན་པས། །ཟབ་མོ་བསྒོམས་ཀྱང་འབྲས་བུ་ངན་འགྲོ་ལས། །མཆོག་གཞན་མི་འགྲུབ་སངས་རྒྱས་གསུངས་པས་ན། །
བླ་མ་མཆོག་ལ་དབང་བསྐུར་ནོད་པར་མཛོད། །དབང་ཐོབ་མན་ངག་ཟབ་མོ་ཚོལ་བ་ཡིས། །ས་སྟེང་རྒྱས་པར་ཀུན་ཏུ་བཙལ་བྱས་ཀྱང། །ཕན་པའི་དོན་པོ་གདམ་ངག་དམ་ཚིག་སྟེ། །འདི་མེད་འགྲམ་རྩ་ཟད་པའི་ཁང་དུལ་འདྲ། །ལེགས་པར་སྨིན་
ལས་དམ་ཚིག་བསྲུང་བྱས་ན། །རིམ་གཉིས་ཟབ་མོའི་མན་ངག་མ་བསྟེན་ཀྱང། །སྐྱེ་བ་བཅུ་དྲུག་དག་ན་འགྲུབ་པོ་ཞེས། །འགྲོ་བའི་རྩ་ལག་ཕན་པར་མཛད་པས་གསུངས། །བདག་ནི་ཐོས་ཉུང་ཤེས་རབ་མིག་བྲལ་ཡང། །དྲི་མེད་རྒྱུད་ལས་ལེགས་
གསུངས་མཐོང་བས་ན། །དབང་བླང་དམ་ཚིག་སྲུང་བར་མཛོད་ཅིག་ཅེས། །ཀུན་ལ་ཐལ་མོ་སྦྱར་ནས་གསོལ་བ་འདེབས། །ཞེས་གསུངས་ཤིང། རྗེ་བདག་ཉིད་ཆེན་པོས་ཀྱང། སྔགས་རིམ་དུ་ལུང་འདི་དྲངས་པའི་མཇུག་ཐོག་ཏུ་
ཞེས་གསུངས་པ་ནི་རྒྱུད་སྡེའི་གནད་མཁྱེན་པའི་གཏམ་ཡིན་ཏེ། བདག་ཀྱང་དེ་ལྟར་དུ་གསོལ་བ་འདེབས་སོ། །དེ་འདྲ་བའི་བསླབ་བྱ་ཤེས་པར་བྱེད་པ་ནི་བླ་མའི་ལས་སུ་བྱ་བ་ཡིན་པས་དེ་མ་བསྟན་ན་བླ་མ་ལ་ཉེས་པར་འགྱུར་ལ། བསྟན་ཀྱང་
མི་སྒྲུབ་ན་སློབ་མའི་ཉེས་པའོ། །ཞེས་དབང་བསྐུར་ནས་རིང་པོ་མ་ལོན་པར་བསླབ་བྱ་རྣམས་བླ་མས་སློབ་མ་ལ་གོ་བར་མ་བྱས་ན་བླ་མ་ལ་ཉེས་པ་འབྱུང་བར་གསུངས་པས། འཕྲེང་བའི་དབང་དཀྱུས་གཅིག་ལ་སྐུར་བའི་ཚེ་ཐོག་མ་ནས་འཆད་

[224B] རྒྱུད་སྡེ་འོག་མའི་དབང་རྫོགས་ཀྱི་བར་ལ་འོག་མའི་དམ་ཚིག་གོང་དུ་དྲངས་པ་རྣམས་བཤད་ན་ལེགས་སམ་སྙམ་ནས་འདིར་
བཀོད་པས་སྐབས་དང་སྦྱར་ལ་བླ་མ་དང་སློབ་མ་ཐམས་ཅད་ཉེས་པས་མ་གོས་པར་དབང་བསྐུར་བ་དང་ཉན་པའི་ཕན་ཡོན་འགྲུབ་པའི་ཕྱིར་འབད་འཚལ་ལོ། །སྨྲས་པ། འཇིགས་མེད་ཞབས་དང་དཧར་པཎ་ཨ་ཙ་རྱའི། །གཞུང་ལས་བཤད་པའི་སློབ་མར་དབང་སྐུར་
ཚུལ། །འཆད་པའི་ངག་འདོན་ཡི་གེར་བཀོད་པ་མང། །འགའ་ཞིག་རང་གི་ཕྱོགས་ཞེན་ཨ་འཐེས་པས། །བླ་མ་གོང་མའི་དཀྱིལ་ཆོག་ཕྱག་ལེན་གྱི། །རྒྱས་འགེབ་སྐབས་ཐོབ་མིན་པར་བྱས་པ་དང། །འགའ་ཞིག་ཧ་ཅང་བསྡུས་པས་ལག་ཏུ་བླང། །དཀའ་བར་
མཐོང་ནས་ཚུལ་འདིར་ངལ་བ་བསྟེན། །འདིར་ནི་པཎ་ཆེན་གཉིས་ཀྱི་རྒྱ་གཞུང་ལས། །ཇི་ལྟར་གསུང་བའི་དངོས་གཞི་ཆ་ཚང་ཞིང། །དབང་ལ་དབང་བརྡའ་འཕྲོད་པ་གལ་ཆེ་བར། །གསུང་པས་རང་རང་སྐབས་སུ་བརྡ་སྤྲོད་ཚུལ། །འཇམ་མགོན་བླ་མའི་
ལེགས་པར་བཤད་པ་ལས། །བསྐང་སྟེ་ཕྱག་ལེན་མཚན་ལྡན་བླ་མ་ཡི། །ཇི་ལྟར་མཛད་པའི་མཐོང་བ་བརྒྱུད་པ་བཞིན། །བྱ་བའི་ཚུལ་རྣམས་ལག་ཏུ་བླང་བདེར་བཀོད། །ཕྱོགས་ལྷུང་ལིང་ཐོག་འཐུག་པོའི་བསྒྲིབ་པ་ཡི། །སྤྱན་གྱི་འདི་ལ་གཟིགས་པར་
མི་སྤྲོ་ཡང། །གཟུར་གནས་རྣམ་དཔྱོད་རབ་ཏུ་དངས་བ་ཡི། །སྤྱན་གྱི་ངོམས་མེད་གཟིགས་མོར་འགྱུར་རམ་སྙམ། །ཞེས་བྱ་བར་སྐབས་ཀྱི་ཚིགས་སུ་བཅད་པའོ། །སྐལ་ལྡན་རྫོགས་བྱང་སྒྲུབས་པའི་ཉེ་ལ་མ་མཆོག་རིམ་གཉིས་ལམ་
དང་མཚན་བཅས་མཚན་མེད་ཀྱིས། །རྣལ་འབྱོར་ཟབ་མོ་སྒོམ་པའི་སྣོད་རུང་དུ། །སྒྲུབ་པའི་དབང་བསྐུར་ཇི་ལྟར་བྱ་བའི་ཚུལ། །དཀྱིལ་ཆོག་རྡོར་འཕྲེང་ཀྲྀ་ཡ་ས་མུ་ཙྪ། །གསང་སྔགས་ལམ་རིམ་རྣམས་ལས་བཤད་པ་བཞིན། །དམ་པ་མང་
པོའི་གསུང་གིས་ལེགས་བསྐུལ་བས། །སྐལ་མཉམ་འགའ་ཡིས་ལག་ཏུ་བླང་བདེར་བཀོད། །གཞུང་ཚིག་ཟབ་ཅིང་བརླིང་བས་རྟོགས་པར་དཀའ། །བདག་ནི་བློ་གྲོས་སྦྱངས་པ་ཤིན་ཏུ་དམན། །མ་རྟོགས་ལོག་རྟོགས་ནོར་འཁྲུལ་ཅི་མཆིས་པ། །

[225A]༄༅། །གཟུར་གནས་མཁས་པ་རྣམས་ལ་སྙིང་ནས་བཤགས། །འདིར་འབད་དགེ་བ་རྡོ་རྗེ་ཐེག་པའི་ཆོས། །ཕྱོགས་དུས་ཀུན་ཏུ་དར་ཞིང་རྒྱས་པ་དང། །འགྲོ་ཀུན་གསང་ཆེན་མྱུར་ལམ་ལ་བརྟེན་ནས། །རྡོ་རྗེ་འཆང་དབང་མྱུར་དུ་འཐོབ་
ཕྱིར་བསྔོ། །ཅེས་རྡོར་འཕྲེང་ནས་བཤད་པའི་དཀྱིལ་འཁོར་ཞེ་གཉིས་ཀྲྀ་ཡ་ནས་བཤད་པའི་དགེ་ལེགས་སུ་བྱེད་པའི་དཀྱིལ་འཁོར་གསུམ་སྟེ་དཀྱིལ་འཁོར་ཞེ་ལྔའི་རས་བྲིས་ཀྱི་དཀྱིལ་འཁོར་དུ་དབང་བསྐུར་བའི་དགའ་དོན་གྱི་ཆོག་སྒྲིགས་བློ་གསལ་མགུལ་
རྒྱན་ནོར་བུའི་འཕྲེང་བ་ཞེས་བྱ་བ་འདི་ནི། མཁྱེན་རབ་འཇམ་པའི་དབྱངས་དང་གཉིས་སུ་མེད་ཅིང་བརྩེ་བ་འཇིག་རྟེན་དབང་ཕྱུག་དང་དབྱེར་མེད་པའི་དཔལ་ལྡན་བླ་མ་དམ་པ། འཇམ་མགོན་བླ་མ་ཁམས་གསུམ་ཆོས་ཀྱི་རྒྱལ་པོའི་རྒྱལ་ཚབ་ཞེ་བཞི་པ་ཁྲི་
རིན་པོ་ཆེ་ངག་དབང་བློ་གྲོས་རྒྱ་མཚོ་དཔལ་བཟང་པོའི་ཞལ་སྔ་ནས་ཀྱིས་འཕྲེང་བའི་དབང་བསྐུར་གཅིག་དང། སྔགས་རིམ་སོར་བཞག་པའི་ཡིག་ཆ་གཅིག་བྱེད་ཡེ་ཐུབ་ལྟོས་ཞེས་བཀའི་གནང་བ་ཐོབ་ཅིང། ཆོས་སྡེ་ཆེན་པོ་དགོན་ལུང་དུ་འཕྲེང་བའི་དབང་བསྐུར་སྐབས་
ཆོས་སྡེའི་ཁྲི་རིན་པོ་ཆེ་དང་གཞི་བྱས་ཀྱི་དགེ་བའི་བཤེས་གཉེན་འགའ་ཞིག་གིས་བསྐུལ་བ་དང། ཕྱིས་སུ་མདོ་སྔགས་ཡོངས་སུ་རྫོགས་པའི་བསྟན་པའི་གསལ་བྱེད་མཁས་པའི་དབང་པོ་བསྟན་འགྲོའི་དོན་ལ་གཅིག་ཏུ་གཞོལ་བའི་དེས་པ་དོན་གྱི་དགེ་བའི་
བཤེས་གཉེན་བདེ་ཆེན་ཆོས་གླིང་གི་ཁྲི་རིན་པོ་ཆེ་གྲགས་པ་རྒྱལ་མཚན། མདོ་སྔགས་ཀྱི་གཞུང་ལུག་རྒྱ་མཚོ་ལྟ་བུ་ལ་ཐོས་བསམ་བསྒོམ་པ་མཐར་ཕྱིན་པའི་ཡོངས་ཀྱི་དགེ་བའི་བཤེས་གཉེན་ཆེན་པོ་ཛ་ཡ་པཎྜི་ཏ་བློ་བཟང་འཕྲིན་ལས། སྡེ་སྣོད་
གསུམ་དང་རྒྱུད་སྡེ་བཞིའི་ཐོས་པའི་ནོར་གྱིས་ཕྱུག་ཅིང། སྡོམ་པ་གསུམ་གྱི་བཅས་འཚམས་ལས་མི་འདའ་བར་བསྟན་འགྲོའི་དོན་ཁུང་དུ་ཁྱེར་བའི་རྒྱལ་མཁན་པོ་རྣམ་རྒྱལ་ཨེར་རྡེ་ནི་ནོ་མོན་ཧན་མཚན་གཞན་བློ་བཟང་ཚུལ་ཁྲིམས་ཕྱོགས་
ལས་རྣམ་རྒྱལ། གསོ་པ་རིག་པ་དང་ནང་དོན་རིག་པ་ལ་སྦྱངས་པ་མི་དམན་ཞིང་བསྟན་འགྲོའི་དོན་ལ་ལྷག་བསམ་ཆེ་བའི་རབ་འབྱམས་སྨྲ་བ་ངག་དབང་བསྟན་འཛིན་ཨེར་དཧི་ནི་ནོ་མོན་ཧན། སྡེ་སྣོད་གསུམ་ལ་སྦྱངས་པ་ཆེ་

[225B] །
འཇམ་དབྱངས་གོང་མའི་ལུང་གིས། ཀོན་ཏིང་ཕུའུ་ཤན་བཀྭང་ཚི་ཏཱ་ཀཽ་ཤྲི་མེད་གཞན་ལྕང་སྐྱ་ཧུ་ཐོག་ཐུར་འབོད་པས་རྣལ་འབྱོར་རྫོགས་འཕྲེང། དཀྱིལ་ཆོག་རྡོ་རྗེ་འཕྲེང་བ། ཀྲྀ་ཡ་
ས་མུ་ཉྩ་རྗེ་བདག་ཉིད་ཆེན་པོའི་གསང་སྔགས་ལམ་རིམ་རྣམས་ལ་གཞི་བྱས། ས་བཟང་འཕགས་པ་དང་པཎ་ཆེན་ཐར་རྩེ་བ་གཉིས་ཀྱིས་མཛད་པའི་འཕྲེང་བ་དང་ཀྲྀ་ཡ་སྦྲགས་མའི་སྒྲུབ་
དཀྱིལ་འཁོར་ འཕགས་སྡེ་ལོ་ཙྪ་བ་ཆབ་མདོའི་མཁན་ཆེན་རྗེ་དྲུང་དགེ་འདུན་བཀྲ་ཤིས་ཀྱིས་མཛད་
པའི་འཕྲེང་བ་དང་ཀྲྀ་ཡ་སྦྲགས་མའི་སྒྲུབ་དཀྱིལ། པཎ་ཆེན་ཐམས་ཅད་མཁྱེན་པའི་རྫོགས་འཕྲེང་གི་ལྷན་འཐབས། ཞལ་སྔ་ནས་བསམ་སྒང་པ་མཁན་ཆེན་ངག་གི་དབང་པོ་ངང་ཞལ་
སྔ་ནས་རྡོ་རྗེ་འཛིན་པ་དཀོན་མཆོག་རྒྱལ་མཚན་གྱིས་མཛད་པའི་དབང་ཆོག་གི་ངག་འདོན། སྐྱིད་ཤོད་ཞབས་དྲུག་གིས་མཛད་པའི་འཕྲེང་བ་དང་ཀྲྀ་ཡ་སྦྲགས་མའི་སྒྲུབ་དཀྱིལ་
རྣམས་ཀྱི་ལེགས་ཆས་བརྒྱན་ཏེ་འཁྱེར་བདེ་བར་སྦྱར་བའི་ཡི་གེ་པ་ནི་གཞུང་ལུགས་རབ་འབྱམས་ལ་སྦྱངས་བ་མི་དམན་ཞིང་བསླབ་གསུམ་སྡེ་སྣོད་འཛིན་པའི་རབ་འབྱམས་སྨྲ་བ་བློ་བཟང་
ཉི་མའོ།། འདིས་ཀྱང་རྒྱལ་བསྟན་སྤྱི་དང་ཁྱད་པར་རྒྱལ་བ་གཉིས་པ་འཇམ་དཔལ་སྙིང་པོའི་བསྟན་པ་རིན་པོ་ཆེ་དྲི་མ་མེད་པ་འདི་ཉིད་ཕྱོགས་དུས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག་



﻿
[226A]༄༅། ། འཕྲེང་བ་གཉིས་ཀྱི་མཐའ་དཔྱོད་རིག་པའི་འཕྲུལ་གྱི་སྡེ་མིག་ཅེས་བྱ་བ་བཞུགས་སོ་ །། །། ༄༅། །བྱིན་བརླབ་ཀུན་འབྱུང་རྩ་རྒྱུད་བླ་མ་དང། །དངོས་གྲུབ་ཀུན་སྩོལ་ཡི་དམ་དཀྱིལ་འཁོར་ལྷ། །འཕྲིན་ལས་ཀུན་སྒྲུབ་སྲུང་མའི་ཚོགས་
རྣམས་ལ། །སྙིང་ནས་འདུད་དོ་ཀུན་ཏུ་ཤིས་པ་སྩོལ། །དེ་ལ་འདིར་རྣལ་འབྱོར་རྫོགས་འཕྲེང་ནས་བཤད་པའི་ལྷ་རྣམས་ཀྱི་སྒྲུབ་ཐབས་སྒོམ་ཚུལ་དང། དཀྱིལ་ཆོག་རྡོར་འཕྲེང་ནས་བཤད་པའི་དབང་སྐུར་ཚུལ་གྱི་མཐའ་ཅུང་ཟད་དཔྱད་
པ་ལ། སྒྲུབ་ཐབས་ཀྱི་མཐའ་དཔྱད་པ་དང། དཀྱིལ་ཆོག་གི་མཐའ་དཔྱད་པ་གཉིས། དང་པོ་ལ། རྟེན་བརྟེན་པ་བསྐྱེད་ཚུལ་དང། རྟེན་བརྟན་པ་ལ་དཔྱད་པ་གཉིས། །དང་པོ་ནི། རྣལ་འབྱོར་རྫོགས་འཕྲེང་རུ། རྟེན་དང་བརྟེན་པའི་དཀྱིལ་
འཁོར་ཐམས་ཅད་སྟོང་པའི་ངང་ལས་སྐད་ཅིག་གིས་སྐྱེད་པར་གསུངས་པས། མངོན་བྱང་ལྔ་ལ་སོགས་པའི་སྒོ་ནས་སྐྱེད་མི་རིགས་སྙམ་ན། དེ་མ་ཡིན་ཏེ། རྫོགས་འཕྲེང་གི་དངོས་བསྟན་ལ་མངོན་རྟོགས་ལེགས་པར་བསྒོམ་པས་དབང་
པོ་རབ་ཏུ་གྱུར་བ་རྟེན་དང་བརྟེན་པ་ཐམས་ཅད་སྐད་ཅིག་གིས་གསལ་བཏབ་ན། ཕྲ་རགས་ཐམས་ཅད་གསལ་བར་འཆར་ནུས་པའི་གང་ཟག་གི་དབང་དུ་བྱས་ནས་སྐད་ཅིག་གིས་སྐྱེད་པར་གསུངས་པ་ཡིན་གྱི། འདི་ནས་བཤད་པའི་
ལྷ་རྣམས་ཀྱི་མངོན་རྟོགས་གང་ཟག་སུས་སྒོམ་ཀྱང་སྐད་ཅིག་གིས་སྐྱེད་དགོས་པར་གསུངས་པ་མ་ཡིན་པའི་ཕྱིར། དེ་ཡང་ཡིན་ཏེ། རྫོགས་འཕྲེང་ལས། འདིར་གང་གི་ཕྱིར་ཆུང་ངུ་དང་འབྲིང་པོའི་རིམ་པ་དག་གི་ཏིང་ངེ་འཛིན་ལེགས་པར་
བསྒོམས་པ་ལས་ཤེས་རབ་མཆོག་ཏུ་གྱུར་པ་ལ་བཅོམ་ལྡན་འདས་ཀྱིས། སྤྲོ་དང་བསྡུ་བའི་བྱེད་པ་པོ། །རྣམས་ཀུན་གྱི་མཆོག་ལྡན་པའི། །ཡེ་ཤེས་སྐད་ཅིག་གིས་རྫོགས་པ། །རྫོགས་པའི་རྣལ་འབྱོར་ཞེས་བརྗོད་དོ། །ཞེས་གསུངས་
སོ༑ ༑ཞེས་པའི་འདིར་གང་གི་ཕྱིར་ཞེས་པ་ནས། མཆོག་ཏུ་གྱུར་པ་ལ། ཞེས་པའི་བར་གྱིས་རྟེན་གྱི་གང་ཟག་གང་གིས་བསྒོམ་པ་ངེ་བསྟན། བཅོམ་ལྡན་འདས་ཀྱིས། ཞེས་པ་ནས། ཞེས་གསུངས་སོ། །ཞེས་པའི་བར་

[226B] དེ་ཡང་ལུང་དང་པོས་རྟེན་གྱི་གང་ཟག་ཇི་ལྟ་བུས་སྒོམ་ན་མངོན་བྱང་ལྔ་བསྐྱེད་ལ་སོགས་པའི་
བསྐྱེད་རིམ་གྱི་ཏིང་ངེ་འཛིན་ལེགས་པར་བསྒོམ་པས་ཤེས་རབ་མཆོག་ཏུ་གྱུར་པ་སྟེ་དབང་པོ་རབ་ཏུ་གྱུར་པ་ཅིག་གིས་སྒོམ་པར་བྱ། ཞེས་གསུངས་པའི་ཕྱིར། དེ་ཡང་ཡིན་ཏེ། སྤྱིར་སྔགས་ཀྱི་ལམ་བསྒོམ་པའི་གང་ཟག་དེ་ལ་བསྐྱེད་
རིམ་པ་དང། རྫོགས་རིམ་པ་གཉིས། བསྐྱེད་རིམ་པ་ལ་དབང་པོ་ཆུང་ངུ་འམ་དམན་པ་བསྐྱེད་རིམ་ཐོག་མར་བསྒོམ་པ་ནས། རྟེན་དང་བརྟེན་པའི་དཀྱིལ་འཁོར་རགས་པ་ཐམས་ཅད་བསྒོམས་སྟོབས་ཀྱིས་ཡུད་ཙམ་རེ་ལ་གསལ་བར་འཆར་
མི་ནུས་པའི་བར་གྱི་ལས་དང་པོ་པ་དང། དབང་པོ་འབྲིང་རགས་པའི་རྟེན་དང་བརྟེན་པ་བསྒོམས་སྟོབས་ཀྱིས་ཡུན་ཙམ་རེ་ལ་གསལ་བར་འཆར་ནུས་ལ། ཕྲ་མོ་རྣམས་དེ་ལྟར་མི་ནུས་པའི་ཡེ་ཤེས་ཅུང་ཟད་བབས་པ། དབང་པོ་ཆེན་པོ་
འམ་མཆོག་རྟེན་དང་བརྟེན་པ་ཕྲ་རགས་ཐམས་ཅད་བསྒོམས་སྟོབས་ཀྱིས་ཡུད་ཙམ་རེས་མངོན་དུ་བྱེད་ནུས་པ་ནས་བཟུང་སྟེ་རྫོགས་རིམ་མཐོན་པོར་སླེབ་པའི་ཡེ་ཤེས་ལ་ཡང་དག་པར་དབང་ཐོབ་པ་ལམ་སླེབ་པའི་བར་གྱི་ཡེ་ཤེས་ཅུང་ཟད་
བབས་པའམ་ཡེ་ཤེས་ལ་དབང་ཅུང་ཟད་ཐོབ་པ་གསུམ་དང། རྫོགས་རིམ་པ་ལ། ཡེ་ཤེས་ལ་དབང་ཅུང་ཟད་ཐོབ་པ་ལེགས་པར་བྱང་བ་ནས་ཡེ་ཤེས་ལ་ཡང་དག་པར་དབང་ཐོབ་ཁ་མའི་བར་དང། ཕྱག་རྒྱ་ཆེན་པོའི་དངོས་གྲུབ་
བརྙེས་པའི་ཡེ་ཤེས་ལ་ཡང་དག་པར་དབང་ཐོབ་པ་གཉིས་སུ་ཡོད་པ་ལས། འདིར་བསྐྱེད་རིམ་པའི་བསྒོམ་སྟོབས་ཀྱིས་དབང་པོ་མཆོག་ཏུ་གྱུར་པ་ཡེ་ཤེས་ལ་དབང་ཅུང་ཟད་ཐོབ་པ་ཡན་ཆད་ཀྱིས་སྒོམ་པར་གསུངས་པའི་ཕྱིར་
དེ་ཡང་ཡིན་ཏེ། ལུང་དེའི་འདིར་གང་གི་ཕྱིར་ཆུང་ངུ་དང། འབྲིང་པོའི་རིམ་པ་དག་གི་ཏིང་ངེ་འཛིན་ལེགས་པར་བསྒོམ་པ་ལས། ཞེས་པས། དབང་པོའམ་བློ་གྲོས་ཆུང་ངུ་ལས་དང་པོ་བ་དང། འབྲིང་པོ་ཡེ་
[227A]༄༅། །ཤེས་ཅུང་ཟད་བབས་པ་གཉིས་ཀྱིས་སྐབས་སུ་རིམ་པ་བཞིན་བསྐྱེད་རིམ་གྱི་ཏིང་ངེ་འཛིན་ལེགས་པར་བསྒོམས་པ་དེ་བསྟན། ཤེས་རབ་མཆོག་ཏུ་གྱུར་པ་ལ། ཞེས་པར། ད་ལྟར་བསྒོམས་པ་ལ་བརྟན་
ནས་སྔ་མ་གཉིས་ལས་ཤེས་རབ་དང་དབང་པོ་མཆོག་ཏུ་གྱུར་བ་ཡེ་ཤེས་ལ་ཅུང་ཟད་དབང་ཐོབ་པ་བདེ་བསྟན་ནས། ཡེ་ཤེས་ལ་དབང་ཅུང་ཟད་ཐོབ་པ་ཡན་ཆད་ཀྱིས་འདི་ནས་བཤད་པ་ལྟར་གྱི། རྟེན་དང་བརྟེན་པའི་དཀྱིལ་འཁོར་
ཐམས་ཅད་སྐད་ཅིག་གིས་རྫོགས་པར་བསྐྱེད་ནས་བསྒོམ་པ་དེ་བསྟན་པ་ཡིན་པའི་ཕྱིར། དེ་ལྟར་ན་བློ་གྲོས་ཆུང་ངུ་ལས་དང་པོ་པ་དང། འབྲིང་པོ་ཡེ་ཤེས་ཅུང་ཟད་བབས་པ་གཉིས་ཀྱིས་བསྐྱེད་རིམ་གྱི་ཏིང་ངེ་འཛིན་
བསྒོམས་པ་ལ་བརྟེན་ནས་དབང་པོ་མཆོག་ཏུ་གྱུར་བ་ཡེ་ཤེས་ལ་ཅུང་ཟད་དབང་ཐོབ་པ་ཡན་ཆད་དམིགས་ཀྱིས་བསལ་ཏེ་པ་སྐད་ཅིག་ཀྲོང་བསྐྱེད་བསྒོམ་པར་བཤད་པ་དེས་ལས་དང་པོ་པ་དང། ཡེ་ཤེས་ཅུང་ཟད་བབས་
པ་རྣམས་གྱིས་རྫོགས་འཕྲེང་ནས་བཤད་པའི་ཡི་དམ་ཀྱི་ལྷའི་རྟེན་དང་བརྟེན་པའི་དཀྱིལ་འཁོར་བསྒོམ་པ་ན་མངོན་བྱང་ལྔ་བསྐྱེད་ལ་སོགས་ལྷ་རང་རང་གི་བསྐྱེད་ཆོག་གི་ཡིག་ཆ་ཁུངས་བཙུན་ལས་བཤད་པ་ལྟར་སྒོམ་དགོས་
པར་འགྲུབ་ཏེ། དེ་རྣམས་ཀྱིས་རྫོགས་འཕྲེང་ནས་བཤད་པའི་ལྷའི་མངོན་རྟོགས་སྒོམ་པའི་སྐྱེད་རིམ་གྱི་ཏིང་ངེ་འཛིན་ལེགས་པར་སྒོམ་དགོས་པ་གང་ཞིག་འདི་ནས་བཤད་པ་ལྟར་རྟེན་བརྟེན་པ་ཐམས་ཅད་སྐད་ཅིག་གིས་རྫོགས་
པར་སྒོམ་པར་མ་བཤད་པའི་ཕྱིར། དང་པོ་སྒྲུབ་ཏེ། ཆུང་དུ་དང་འབྲིང་པོའི་རིམ་པ་དག་གི་ཏིང་ངེ་འཛིན་ལེགས་པར་བསྒོམ་པ་ལས། ཞེས་གསུངས་པའི་ཕྱིར་དང་སྐྱེད་རིམ་སྒོམ་པའི་ལས་དང་པོ་བ་དང་ཡེ་ཤེས་ཅུང་ཟད་
བབས་པ་ཡོད་པའི་ཕྱིར། གཉིས་པ་གྲུབ་ཏེ། ཡེ་ཤེས་ལ་དབང་ཅུང་ཟད་ཐོབ་པ་ཡན་ཆད་ཀྱིས་སྐད་ཅིག་ཀྲོང་སྐྱེད་བྱེད་པར་དམིགས་ཀྱིས་བསལ་ནས་བཤད་པའི་ཕྱིར། ངེས་ན་དོན་འདི་ལ་དགོངས་ནས་རྡོ་རྗེ་འཆང་

[227B] རྡོ་རྗེ་འཕྲེང་བའི་སྒྲུབ་དཀྱིལ་རྡོར་འཕྲེང་གསལ་སྒྲོན་དུ། ལས་དང་པོ་བས་སྒོམ་པའི་དབང་དུ་མཛད་ནས་ལྷའི་མངོན་རྟོགས་རྣམས་རང་རང་གི་སྒྲུབ་ཐབས་ཀྱི་ཡིག་
ཆ་མཁས་གྲུབ་ཚད་ལྡན་གྱིས་མཛད་པ་ལྟར་འགོད་པར་མཛད་ཅིང། རྣལ་འབྱོར་རྫོགས་འཕྲེང་གི་དགོངས་པར་ཡང་སྣང་བས་ལས་དང་པོ་བ་རྣམས་ཀྱིས་སྒྲུབ་ཐབས་སྒོམ་ཚུལ་དེ་བཞིན་མཛད་ན་ཤིན་དུ་ལེགས་སམ་
སྙམ་མོ། །འོ་ན། ལས་དང་པོ་བ་རྣམས་ཀྱིས་སྐད་ཅིག་གྲོང་སྐྱེད་བྱེད་པ་གཏན་ནས་མི་རིགས་ཤིང། དེ་ལྟར་བྱས་པ་ལ་དགོས་པ་ཅུང་ཟད་ཀྱང་མེད་དམ་སྙམ་ན། དེ་ཡང་མ་ཡིན་ཏེ། གསང་སྔགས་མོས་པ་
ལམ་བྱེད་དུ་གསུངས་པས། ལས་དང་པོ་པས་ཀྱང་བསྟན་པ་དང་རང་གཞན་ལ་ཕན་འདོད་ཀྱི་བསམ་པ་རྣམ་པར་དག་པས་རྟེན་བརྟེན་པ་ཐམས་ཅད་སྐད་ཅིག་གིས་བསྐྱེད་པའི་ཆོ་ཐམས་ཅད་གསལ་བར་འཆར་བ་མ་བྱུང་
ཀྱང་གསལ་པར་གྱུར་བའི་མོས་པ་ཡིད་བྱེད་ཙམ་བྱས་ནས་བསྒོམ་པས་ཀྱང་རང་རྒྱུད་ལའང་བག་ཆགས་ཁྱད་པར་ཅན་འཇོག་ཅིང། གཞན་ལ་དབང་བསྐུར་བ་སོགས་བྱས་པས་གཞན་རྒྱུད་ལ་བག་ཆགས་འཇོག་པའི་
དགོས་པ་ཡོད་བས། ས་བཟང་འཕགས་པ་གཞོན་ནུ་བློ་གྲོས་དང། པཎ་ཆེན་ཐར་རྩེ་བ་ནམ་མཁའ་དཔལ་བཟང་དང། པཎ་ཆེན་བཟང་པོ་བཀྲ་ཤིས་སོགས་དམ་པ་གོང་མ་མང་པོའི་སྒྲུབ་དཀྱིལ་དུ། སྒྲུབ་
ཐབས་ཀྱི་ཚེ་སྐད་ཅིག་གྲོང་བསྐྱེད་བྱེད་པར་བཤད་པ་མང་ཞིང། ཕྱག་ལེན་ཀྱང་དར་རྒྱས་ཆེ་བར་སྣང་བས་སོ། །བླ་མ་ཁ་ཅིག་གིས། འདིའི་མངོན་རྟོགས་ཀྱི་ཆིང་ངམ་སྡོམ་ལ། ཚོགས་ཞིང་ལ་ཚོགས་སོག་
པ༑ སྲུང་འཁོར་སྒོམ་པ། གཞལ་ཡས་ཁང་དང་ལྷ་སྒོམ་པ། སྔགས་པ་ཟླ་བ་དང་བཞི་མཛད་ནས། ཚོགས་ཞིང་ལ་ཚོགས་སོགས་པའི་ཚོགས་ཞིང་ནི་གཙོ་བོའི་ས་བོན་ལས་སྤྲོ་བ་དང། ཚོགས་ཞིང་གི་

[228A]༄༅། །སངས་རྒྱས་བྱང་སེམས་རྣམས་ཀྱིས་སེམས་ཅན་ལ་ཆོས་སྟོན་པ་སོགས་ཀྱི་མཛད་པ་མཛད་ནས་སེམས་ཅན་ཐམས་ཅད་སངས་རྒྱས་ཀྱིས་ལ་འགོད་པར་བསམ་པ། རྫོགས་འཕྲེང་ལས་
ཐུགས་ཀའི་ས་བོན་དང་ལྡན་པ། སྟོང་པ་ཉིད་དང་སྙིང་རྗེ་རོ་གཅིག་པ་བདེ་བ་ཆེན་པོའི་རང་བཞིན་གྱིས་དེ་བཞིན་གཤེགས་པ་དང། ལྷ་མོ་དང་བྱང་ཆུབ་སེམས་དཔའ་དང། ཁྲོ་བོ་ལ་སོགས་པ་
དཔག་ཏུ་མེད་པ་སྤྲོས་ཏེ། སྐལ་པ་ཇི་ལྟ་བ་བཞིན་ཆོས་སྟོན་པ་ལ་སོགས་པས་གཞན་ལ་ཕན་པ་རྣམས་མཛད་དེ། བསོད་ནམས་ཀྱི་ཚོགས་མཐར་ཕྱིན་པ་ལ་འཇོག་ཅིང་སྡུད་པ་བསམ་གྱིས་མི་ཁྱབ་པའི་
སྐུར་འཆར་བར་བྱའོ། །ཞེས་པ་འདིས་བསྟན་པར་དགོངས་པ་མི་འཐད་དེ། འདིས་རྟེན་དང་བརྟེན་པའི་དཀྱིལ་འཁོར་རྫོགས་པར་བསྒོམ་པའི་ལྷའི་ཐུགས་ཀར་ས་བོན་དགོད་པ་དང། དེ་ལས་གཤེགས་
པ་གཤེགས་མ། སེམས་དཔའ། སེམས་མ། ཁྲོ་བོ་ལ་སོགས་པ་དཔག་ཏུ་མེད་པ་སྤྲོས་ཏེ། སེམས་ཅན་རྣམས་ལ་རང་རང་གི་བློ་དང་འཚམས་པའི་ཆོས་སྟོན་པ་ལ་སོགས་པའི་གཞན་ཕན་རྒྱ་ཆེན་པོ་
མཛད་དེ་སླར་གཤེགས་པ་གཤེགས་མ་སོགས་ཚུར་བསྡུ་བའི་སྤྲོ་བསྡུའི་དམིགས་པ་མཛད་པར་བཤད་པ་ཡིན་གྱི། ཚོགས་ཞིང་གི་ལྷ་ཐུགས་ཀའི་ས་བོན་ལས་སྤྲོ་བར་བཤད་པ་མ་ཡིན་པའི་ཕྱིར། དེ་ཡང་
ཡིན་ཏེ། གོང་དུ་བཤད་པའི་བསྒོམ་པ་པོའི་རྟེན་གྱི་གང་ཟག་བློ་གྲོས་མཆོག་ཏུ་གྱུར་པ་དེས་རྟེན་བརྟེན་པ་ཐམས་ཅད་སྐད་ཅིག་གིས་རྫོགས་པར་བསྐྱེད་པར་འཆད་པ་ལ། རྫོགས་འཕྲེང་ལས། དེའི་ཕྱིར་བདག་
དང་སེམས་ཅན་ཐམས་ཅད་རྡོ་རྗེ་འཛིན་པ་ཉིད་ཐོབ་པར་འདོད་པའི་སྤྲོ་བ་དང་ལྡན་པས། ཕུང་པོ་དང་ཁམས་དང་སྐྱེ་མཆེད་ལ་སོགས་པ་གཟུགས་བརྙན་གྱི་རང་བཞིན་སྟོང་པ་ཉིད་དང་རོ་གཅིག་པར་ངེས་བར་བྱས་

[228B]
པའི་རྡོ་རྗེ་ལ་སོགས་པའི་སྐུ་བསྐྱེད་པ་ནི་སྟོང་པ་ཉིད་དང་སྙིང་རྗེ་རོ་གཅིག་པ་བདེ་བ་ཆེན་པོའི་རང་བཞིན་གྱི་རིགས་ཀྱི་བདག་པོས་དབུ་བརྒྱན་ཅིང། ཞེས་པའི་མཇུག་ཐོག་ཏུ་གོང་དུ་དྲངས་པའི་ལུང་ཐུགས་ཀའི་
ས་བོན་དང་ལྡན་པ། ཞེས་པ་ནས། འཆང་བར་བྱའོ། །ཞེས་པའི་བར་གསུངས་པ་ཡིན་ལ། དེའི་ཕྱིར་བདག་དང་སེམས་ཅན་ཐམས་ཅད་རྡོ་རྗེ་འཛིན་པ་ཉིད་ཐོབ་པར་འདོད་པའི་སྤྲོ་བ་དང་ལྡན་པས། །
ཞེས་བས། རང་གཞན་སེམས་ཅན་ཐམས་ཅད་རྡོ་རྗེ་འཛིན་པ་སྟེ་རྡོ་རྗེ་འཆང་གི་གོ་འཕང་ཐོབ་པར་འདོད་པའི་སེམས་བསྐྱེད་དང་ལྡན་པའི་ངང་ནས་སྒོམ་དགོས་པ་དེ་བཤད། ཕུང་པོ་དང་ཁམས་དང་སྐྱེ་མཆེད་
ལ་སོགས་པ་གཟུགས་བརྙན་གྱི་རང་བཞིན་སྟོང་པ་ཉིད་དང་རོ་གཅིག་པར་ངེས་པར་བྱས་ནས་འོད་གསལ་བར་རབ་ཏུ་ཞུགས་པ་ལས། ཞེས་པས། ཕུང་ཁམས་སྐྱེ་མཆེད་ལ་སོགས་པའི་ཆོས་ཐམས་ཅད་
མེ་ལོང་ནང་གི་གཟུགས་བརྙན་ལྟར་བདེན་པར་མ་གྲུབ་པ་རང་བཞིན་གྱིས་སྟོང་པའི་སྟོང་པ་ཉིད་བློ་ཡུལ་དུ་ངེས་པར་བྱས་ནས་དེ་ལྟ་བུའི་སྟོང་པ་ཉིད་རྟོགས་པའི་འོད་གསལ་ལ་མཉམ་པར་བཞག་པ་ལས་རྟེན་
བརྟེན་པ་ཐམས་ཅད་བསྐྱེད་དགོས་པར་བཤད། སྐད་ཅིག་གིས་ཡན་ལག་དང། བཅས་པའི་གཞལ་ཡས་ཁང་གི་དབུས་སུ་དཀྱིལ་འཁོར་དང་དཀྱིལ་འཁོར་བས་ཡོངས་སུ་བསྐོར་བའི་དཔལ་རྡོ་རྗེ་སེམས་
དཔའ་དང། འཇམ་པའི་རྡོ་རྗེ་ལ་སོགས་པའི་སྐུ་སྐྱེད་པ་ནི། ཞེས་པས། སྐད་ཅིག་གིས་འོག་ནས་འཆད་པར་འགྱུར་བའི་རྡོ་རྗེའི་ར་གུར་ལ་སོགས་པའི་ཡན་ལག་དང་བཅས་པའི་གཞལ་ཡས་ཁང་གི་

[229A]༄༅། །དབུས་སུ་ལྷ་རྣམས་ཀྱི་གདན་དང་བཅས་པའི་རྟེན་གྱི་དཀྱིལ་འཁོར་དང། དཀྱིལ་འཁོར་བ་འཁོར་གྱི་ལྷས་ཡོངས་སུ་བསྐོར་བའི་རྡོ་རྗེ་སེམས་དཔའ་དང། འཇམ་པའི་རྡོ་རྗེ་ལ་སོགས་
པའི་སྐུ་བརྟེན་པའི་དཀྱིལ་འཁོར་སྐད་ཅིག་གིས་རྫོགས་པར་བསྐྱེད་པ་དེ་བཤད། སྟོང་པ་ཉིད་དང་སྙིང་རྫེ་རོ་གཅིག་པ་བདེ་བ་ཆེན་པོའི་རང་བཞིན་གྱི་རིགས་གྱི་བདག་པོས་དབུ་བརྒྱན་ཅིང་ཐུགས་ཁའི་ས་བོན་
དང་ལྡན་པ་ཞེས་པས་ལྷ་དེ་རྣམས་ལ་བདེ་སྟོང་ཡེ་ཤེས་ཀྱི་རང་བཞིན་གྱི་རང་རང་གི་རིགས་བདག་གིས་དབུ་བརྒྱན་པ་དང། ལྷ་དེ་རྣམས་ཀྱི་ཐུགས་ཀར་རང་རང་གི་ས་བོན་ནད་གོད་པ་དེ་བཤད། སྟོང་པ་ཉིད་དང་
སྙིང་རྗེ་རོ་གཅིག་པ་བདེ་བ་ཆེན་པོའི་རང་བཞིན་གྱི་དེ་བཞིན་གཤེགས་པ་དང། ལྷ་མོ་དང། བྱང་ཆུབ་སེམས་དཔའ་དང། ཁྲོ་བོ་ལ་སོགས་པ་དཔག་ཏུ་མེད་པ་སྤྲོས་ཏེ། ཞེས་པས། ཐུགས་ཀའི་ས་བོན་
ལམ་བདེ་སྟོང་ཡེ་ཤེས་ཀྱི་ངོ་བོར་གྱུར་པའི་གཤེགས་པ་གཤེགས་མ་སོགས་སྤྲོ་བདེ་བཤད། སྐལ་པ་ཇི་ལྟ་བ་བཞིན་ཆོས་སྟོན་པ་ལ་སོགས་པས་གཞན་ལ་ཕན་པ་རྣམས་མཛད་དེ་བསོད་ནམས་གྱི་ཚོགས་མཐར་
ཕྱིན་པ་ལ་འཇོག་ཅིང་སྡུད་པ། ཞེས་པས། གཤེགས་པ་ལ་སོགས་པ་དཔག་ཏུ་མེད་པ་སྤྲོས་ཏེ་སེམས་ཅན་རྣམས་ལ་སྐལ་པ་ཇི་ལྟ་བ་བཞིན་ཆོས་སྟོན་པ་ལ་སོགས་པའི་གཞན་དོན་རྒྱ་ཆེན་པོ་མཛད་དེ་བསོད་
ནམས་ཀྱི་ཚོགས་མཐར་ཕྱིན་པ་ལ་དགོད་ཅིང་སླར་ལྷ་དེ་རྣམས་ཚུར་སྡུད་པ་དེ་བཤད། བསམ་གྱིས་མི་ཁྱབ་པའི་སྐུར་འཆང་བར་བྱའོ། །ཞེས་པས། དེ་ལྟར་སྤྲོ་བ་དང་བསྡུ་བའི་མཛད་པ་བསམ་གྱིས་
མི་ཁྱབ་བསྟོན་པའི་སྐུར་སྒོམ་པར་བཤད་པ་ཡིན་པ་གང་ཞིག་ཚོགས་ཞིང་ལ་ཚོགས་སོག་པའི་ཚུལ་འཆད་ན། རྟེན་དང་བརྟེན་པའི་དཀྱིལ་འཁོར་ཡོངས་སུ་རྫོགས་པ་སྒོམ་པའི་སྔོན་དུ་འཆད་པར་རིགས་ཀྱི་

[229B] དེ་ལ་ཚོགས་སོག་པ་སྐབས་འཆོལ་བར་འགྱུར་ཞིང་ཁྱེད་ཀྱིས་ཀྱང་ཚོགས་ཞིང་ལ་
ཚོགས་སོག་པ་མངོན་རྟོགས་ཀྱི་ཆིང་གི་ཐོག་མར་མཛད་འདུག་པའི་ཕྱིར། ངེས་ན་སྔོན་འགྲོའི་གཏོར་མ། རྡོར་སེམས་བསྒོམ་བཟླས། ཚོགས་ཞིང་རྣམས་རྫོགས་འཕྲེང་དུ་དངོས་སུ་མི་གསལ་ཀྱང་དེར་སང་
ཡིག་ཆ་ཕལ་ཆེར་ན་ཡོད་པ་དང། ཕྱག་ལེན་ལ་མཛད་པ་ནི་ལས་དང་པོ་བས་སྒྲུབ་ཐབས་སྒོམ་པའི་བར་ཆད་ཞི་བའི་ཕྱིར། སྔོན་འགྲོའི་གཏོར་མ་གཏོང་བ། སྡིག་ལྟུང་སྦྱང་བའི་ཕྱིར་རྡོར་སེམས་
བསྒོམ་བཟླས་བྱེད་པ། མཐུན་རྐྱེན་ཚོགས་སོག་པའི་ཕྱིར་ཚོགས་ཞིང་ལ་མཆོད་པ་འབུལ་བ་རྣམས་མཛད་པ་ཡིན་པས། འགལ་བ་མེད་ཅིང་དགོས་པ་ཆེ་བས་ལེགས། གཉིས་པ་ལ་རྟེན་ལ་དཔྱད་པ་དང་
བརྟེན་པ་ལྷ་ལ་དཔྱད་པ་གཉིས། དང་པོ་ནི། ཐུན་མོང་པའི་སྲུང་འཁོར་རྡོ་རྗེའི་ར་གུར་སོགས་ནི། རྫོགས་འཕྲེང་ནས་བཤད་པའི་གཞལ་ཡས་ཁང་ཐམས་ཅད་ལ་དགོས་ཏེ། རྫོགས་འཕྲེང་ལས། དེ་ལ་རྡོ་རྗེའི་
གུར་ནི་འཆད་པར་འགྱུར་བའི་གཞལ་ཡས་ཁང་ཐམས་ཅད་ལ་ཡང་ངོ། །ཞེས་གསུངས་པའི་ཕྱིར། ཐུན་མོང་མ་ཡིན་པའི་སྲུང་འཁོར་ཁྲོ་བོ་བཅུ་དང། ཆོས་འབྱུང་ནི། འགའ་ཞིག་ལ་དགོས་ཀྱང་འགའ་ཞིག་ལ་
མི་དགོས་སྟེ། དེ་ཉིད་ལས། སྲུང་བའི་འཁོར་ལོ་དང་ཆོས་འབྱུང་ནི་འགའ་ཞིག་ཁོ་ན་ལ་འཆད་དོ། །ཞེས་གསུངས་པའི་ཕྱིར། བླ་མ་ཁ་ཅིག་འདི་ནས་བཤད་པའི་དཀྱིལ་འཁོར་ལ་གཞལ་ཡས་ཁང་གི་རྟ་
བབས་སྣམ་བུ་བཞི་པ་མཛད་པར་བཞེད་པ་མི་འཐད་དེ། སྤྱིར་རྟ་བབས་སྣམ་བུ་བཞི་པ་བྱེད་པའི་ཚུལ་རྒྱ་གར་གྱི་པིཎྚ་ཏ་ཤངྡྷ་ཀ་ར་ཝ་རྨས་མཛད་པའི་ཐིག་རྩར་བཤད་ཡོད་པས་མི་འཐད་པ་མིན་ཀྱང། རྡོ་རྗེ་

[230A]༄༅། །འཕྲེང་བའི་སྐབས་འདིར་དཀྱིལ་ཆོག་རྡོ་རྗེ་འཕྲེང་བར་གཞལ་ཡས་ཁང་གི་ཐག་འདེབས་ཚུལ་འཆད་པ་ན། དུས་འཁོར་དང་ཆོས་དབྱིངས་གསུང་དབང་གཉིས་མ་གཏོགས་པའི་
གཞལ་ཡས་ཁང་ལ་འོད་འཕྲེང་གི་མཐའ་ནས་ཕྱོགས་གཞན་གྱི་འོད་འཕྲེང་གི་མཐའི་བར་ཚངས་ཐིག་ལ་ཆ་ཆེན་ཉེར་བཞི་པ་དང། པད་མེའི་ལྟེ་བའི་མཐའ་ནས་མཐའི་བར་ཆ་ཆེན་བཅུ་དྲུག་པ་གཉིས། ཟུར་
ཐིག་ལ་སྒོ་ཚད་བཅུ་བདུན། རྩ་ཐིག་གི་བརྒྱད་ཆ་ལ་སྒོ་ཚང་དང། དེའི་བཞི་ཆ་ལ་ཆ་ཆུང། རྩིག་པ། ཕ་གུ། ཤར་བུ་མདའ་ཡབ་རྣམས་ཀྱི་ས་ལ་ཆ་ཆུང་རེ་རེ། འདོད་སྣམ་དང། དྲ་བ་དྲ་ཕྱེད་ཀྱིས་ལ་ཆ་ཆུང་
གཉིས་གཉིས། སྒོ་ནས་སྒོ་ལོགས་ཀྱི་བར་མཉམ་མི་མཉམ་ལ་སྒོ་དང་སྒོ་ཁྱུད་སོགས་བཞི་ཀ་མཉམ་པ། སྒོ་དང་སྒོ་ཁྱུད་གཉིས་མཉམ་ཞིང་འགྲམ་ལོགས་གཉིས་དང་མི་ཉམ་ལེ། འགྲམ་སོགས་
གཉིས་མཉམ་པ་གཉིས། ཚངས་ཐིག་ཆ་ཆེན་ཉེར་བཞི་བའི་ཕྱོགས་ལ་སྣ་ཚོགས་རྡོ་རྗེའི་རྭའི་སྲིད་ལ་སྒོ་ཚད་བཞི། རྟ་བབས་ཀྱི་དཔངས་སུ་སྒོ་ཚད་གསུམ་དང་སྣམ་པུ་གཉིས་མཉམ་དགུ་མཉམ་དང། ལྔ་
མཉམ་གསུམ་གསུམ་མཉམ་གཉིས། ཆ་ཆེན་བཅུ་དྲུག་པའི་ཕྱོགས་ལ་སྣ་ཚོགས་རྡོ་རྗེའི་རྭའི་སྲིད་ལ་སྒོ་ཚད་གཉིས། རྟ་བབས་ཀྱི་དཔངས་སུ་སྒོ་ཚད་གཅིག་སྣམ་བུ་ལྔ་མཉམ་གསུམ་གསུམ་
མཉམ༑ ཚངས་ཐིག་སྔ་མ་ལ་པད་ར་དང་རྡོར་ཆ་ཆུང་གཉིས་གཉིས། འོད་འཕྲེང་ཆ་ཆུང་བཞི། ཕྱི་མ་ལ་པད་ར་དང་རྡོར་ཆ་ཆུང་རེ་རེ་འམ་གཉིས་གཉིས། འོད་འཕྲེང་ལ་ཆ་ཆུང་གཉིས་སམ་བཞི་ཕྱེད་པ་དཀྱིལ་འཁོར་
ཐམས་ཅད་ལ་སྤྱི་འགྲོར་བཤད་ཅིང། རྟ་བབས་སྣམ་བུ་བཞི་པའི་ལུགས་ཟུར་ཙམ་ཡང་མ་གསུངས་པའི་ཕྱིར། གཞལ་ཡས་ཁང་གི་རྩིག་པ་ཕྱི་ནས་རིམ་པ་བཞིན་དཀར་སེར་དམར་ལྗང་སྡོག་ཞེས་དང། ནང་གི་ཕྱོགས་མདོག་

[230B] ལྷོ་སེར། ནུབ་དམར། བྱང་ལྗང། དབུས་སྔོ་བ་ཞེས་པ་སྤྱི་འགྲོར་བཤད་པ་མི་འཐད་དེ། གཞལ་ཡས་ཁང་གི་དབུས་ཀྱི་ཤར་སོགས་ཕྱོགས་བཞི་དང་དབུས་སུ་རྣམ་སྣང་སོགས་དེ་བཞིན་གཤེགས་
པ་ལྔའི་རིགས་ཅན་རྣམས་རིམ་པ་ལྟར་ཡོད་ན་རྩིག་པ་ལྔ་དང་ཕྱོགས་ཀྱི་མདོག་གོང་བཞིན་བྱེད་པ་འཐད་ཀྱང། དེ་ལྟར་མ་ཡིན་ན། ལྷ་རྣམས་ཀྱི་རིགས་བདག་གི་དེ་བཞིན་གཤེགས་པའི་མདོག་ལྟར་བྱ་དགོས་
པའི་ཕྱིར། དེར་ཐལ། རྡོར་འཕྲེང་ལས། ཤར་དང། ལྷོ་དང། ནུབ་དང། བྱང་གི་ཕྱོགས་ཀྱི་དེ་བཞིན་གཤེགས་པ་དང། དབུས་ཀྱི་གཙོ་བོའི་ཁ་དོག་གི་གོ་རིམ་བཞིན་དུ་ཕྱིའི་རེ་ཁ་ནས་བརྩམས་ནས་ནང་གི་
རེ་ཁའི་བར་དུ་ཚོན་ལྔའི་རྩིག་པའི་རེ་ཁའི་ཁ་དོག་གོ་ཕྱོགས་དང་དབུས་སུ་ལྷ་གཞན་དགོད་པ་ན་རྒྱས་འདེབས་ཀྱི་དེ་བཞིན་གཤེགས་པའི་མདོག་གི་རིམ་པས་སོ། །ཞེས་དང། སྔགས་རིམ་ལས། ཕྱོགས་དང་
དབུས་སུ་ལྷ་གཞན་བཀོད་པ་ཡིན་ན་ནི། རྒྱས་འདེབས་ཀྱི་དེ་བཞིན་གཤེགས་པའི་ཁ་དོག་གི་རིམ་པ་ལྟར་བྱའོ། །ཞེས་དང། གཙོ་བོའི་ས་ནི་གཙོ་བོའི་མངོག་གོ་ཞེས་གསུངས་པ་ནི། གཙོ་བོ་རིགས་ལྔ་སྤྱི་
འགྲོ་ལྟར་ཡིན་ན་དེའི་མདོག་དང། དེ་ལྟ་མིན་ན་རིགས་བདག་གང་ཡིན་གྱིས་བྱ་དགོས་ཏེ། ཞེས་གསུངས་པའི་ཕྱིར། ཡང་ཁ་ཅིག་དུར་ཁྲོད་ཡོད་པའི་དཀྱིལ་འཁོར་ལ་དུར་ཁྲོད་རྔོ་རའི་ནང་དུ་སྒོམ་དོན་དང་བྲི་བྱ་གཉིས་
ཀ་ལ་དགོས་པའི་ཁྱབ་པ་བཞེད་པ་མི་འཐད་དེ། སྤྱིར་སློབ་དཔོན་ཨབྷཡ་ཀ་རས་མན་ངག་སྙེ་མར། དུར་ཁྲོད་ནང་དུ་འགོད་པའི་ལུགས་བཤད་ཅིང། སློབ་དཔོན་ཤནྟི་བས་ཀྱང། ནང་དུ་འགོད་པའི་ཕྱོགས་བཤད་
ནའང་རྡོ་རྗེ་འཕྲེང་བར་དུར་ཁྲོད་རྔོ་རའི་ནང་དང་ཕྱི་གང་དུ་འབྲི་གསལ་བར་མ་བཤད་པར་རྡོ་རྗེ་མཁའ་འགྲོའི་རྒྱུད་ལས། ཕྱི་རོལ་འོད་ཀྱི་དཀྱིལ་འཁོར་ནི། །ཚོན་གྱི་ས་ཡི་གཉིས་འགྱུར་ཚད། །འཁོར་ས་དེ་ཡི་ཕྱི་རོལ་

[231A]༄༅། །དུ༑ ༑ཤིང་སོགས་དུར་ཁྲོད་བརྒྱད་པའོ། །ཞེས་འོད་འཕྲེང་གི་ཕྱི་རོལ་ཏུ་འགོད་པའི་ཁུང་དྲངས་ཤིང། མི་འཐད་པའི་ཕྱོགས་མ་མཛད་པས་ཕྱི་རོལ་ཏུ་འགོད་པར་བཞེད་པ་གསལ་བའི་ཕྱིར་
གཉིས་པ་བརྟེན་པ་ལྷ་ལ་དཔྱད་པ་ལ། གསང་འདུས་མི་བསྐྱོད་པའི་སྒྲུབ་ཐབས་མདོར་བྱས་སོགས་སྒྲུབ་ཐབས་ཕལ་ཆེ་བ་ལས་ལྷ་རྣམས་གྱི་གདན་གཉིས་བརྩེགས་ལས་མ་བཤད་ཀྱང། རྣལ་འབྱོར་
རྫོགས་འཕྲེང་ལྟར་ན་སྣ་ཚོགས་པདྨའི་སྟེང་དུ་ལྷ་རང་རང་གི་ཕྱག་མཚན་གྱི་གདན་དང། དེའི་སྟེང་དུ་རྣམ་སྣང་དང་ལྷ་མོ་རྣམས་དང་བྱང་ཆུབ་སེམས་དཔའ་རྣམས་ལ་ཟླ་བའི་གདན། གཞན་རྣམས་ལ་ཉི་
མའི་གདན་ཏེ་གདན་སུམ་རྩེག་དགོས་ཏེ། རྫོགས་འཕྲེང་ལས། མི་བསྐྱོད་པ་ལ་སོགས་པ་འདི་དག་ནི་སྣ་ཚོགས་པདྨའི་སྟེང་དུ་གོ་རིམ་བཞིན་དུ་རྡོ་རྗེ་རྩེ་ལྔ་བ་དང། འཁོར་ལོ་དང། རིན་པོ་ཆེ། མར་
གད་ཆ་དགུ་པ་དང། པདྨ་དམར་པོ་དང། སྣ་ཚོགས་རྡོ་རྗེ་དང། འཁོར་ལོ་དང་རྡོ་རྗེ་དང། པདྨ་དང། སྣ་ཚོགས་རྡོ་རྗེ་དང། འཁོར་ལོ་དང། རྡོ་རྗེ་དང། པདྨ་དང། སྣ་ཚོགས་རྡོ་རྗེ་དང། ཀླུ་ཤིང་གི་མེ་
ཏོག་དང། འཁོར་ལོ་དང། རྡོ་རྗེ་དང་རིན་པོ་ཆེ་དང། པདྨ་དང། རྡོ་རྗེ་དང། སྣ་ཚོགས་རྡོ་རྗེ་དང། རྡོ་རྗེ་དང། རྡོ་རྗེའི་ཐོ་བ་དང། རྡོ་རྗེ་དང། པདྨ་དམར་པོ་དང། སྣ་ཚོགས་རྡོ་རྗེ་དང། རལ་གྲི་ཡུ་བ་དང། རྡོ་
རྗེ་དང། རྡོ་རྗེའི་མཚན་པའི་དབྱུག་པ་སྔོན་པོ་དང། དབྱུག་པ་ནག་པོ་དང། རྡོ་རྗེ་དང། རྡོ་རྗེ་ལག་ནས་པའི་ཉི་མ་དང། ཟླ་བ་ལ་བཞུགས་པ། ཞེས་གསུངས་ཤིང། ཟླ་བ་དང་ཉི་མའི་གདན་ལྷ་གང་དང་
གང་ལ་འཐོབ་པའི་ཁྱད་པར་ནི། དེ་ཉིད་ལས། དེ་ལ་རྣམ་པར་སྣང་མཛད་དང་ལྷ་མོ་རྣམས་དང་བྱང་ཆུབ་སེམས་དཔའ་རྣམས་ཟླ་བ་ལ་གནས་པའོ། །གཞན་རྣམས་ནི་ཉི་མ་ལ་གནས་པའོ། །ཞེས་གསུངས་

[231B] ཁ་ཅིག་གིས། སྒྱུ་དྲ་འཇམ་རྔོར་གྱི་སྐབས་སུ་ཐུན་མོང་མ་ཡིན་པའི་བསྲུང་འཁོར་སྐྱེད་མི་སྐྱེད་གཉིས་ལས་སྐྱེད་ན་འཇམ་རྡོར་ལྷ་བཅུ་དགུ་མ་ཇི་ལྟ་བ་བཞིན་བསྐྱེད་པར་བཤད་པ་མི་འཐད་དེ། །
འདིར་ཁྲོ་བཅུ་སྐྱེད་ན་འོག་ནས་འཆད་འགྱུར་གྱི་སྒྱུ་དྲ་འཇམ་རྡོར་རང་གི་གཞལ་ཡས་ཁང་གི་ནང་གི་ཁྲོ་བོ་ལྟར་སྐྱེད་དགོས་པའི་ཕྱིར། དེར་ཐལ། དེ་ལྟར་སྐྱེད་པར་རྫོགས་འཕྲེང་ལས་བཤད་པའི་ཕྱིར། དེར་
ཐལ༑ དེ་ཉིད་ལས། འོན་ཀྱང་འདིར་ཁྲོ་བོ་རྣམས་ནི་འོག་ནས་འཆད་པའི་གཟུགས་ཅན་ནོ། །ཞེས་པ་ནི་ཕྱོགས་གཅིག་གོ་ཞེས་གསུངས་པའི་ཕྱིར། དེ་ལ་ཁོ་ན་རེ། ངེད་ཀྱི་ལུགས་དེ་འཐད་པ་ཡིན་ཏེ། །
རྫོགས་འཕྲེང་ལས། བཞི་བཅུ་རྩ་གསུམ་གྱི་བདག་ཉིད་ཅན་འཇམ་པའི་རྡོ་རྗེའི་དཀྱིལ་འཁོར་ལ་རྡོ་རྗེའི་གུར་ལ་སོགས་པ་གཞལ་ཡས་ཁང་གི་བར་དུ་དང་པོར་བཤད་པའི་འཇམ་པའི་རྡོ་རྗེའི་དཀྱིལ་འཁོར་
བཞིན་ནོ། །ཞེས་གསུངས་པའི་ཕྱིར། ཟེར་ན། མ་ཁྱབ་ཏེ། ལུང་དེའི་རྡོ་རྗེའི་གུར་ལ་སོགས་པ་ཞེས་པ་སོགས་ཁོངས་སུ་བླ་རེ་མེ་རི་བསྲུང་འཁོར་རྩིབས་རྣམས་བསྡུས་ནས་དེ་རྣམས་དང། གཞལ་ཡས་ཁང་
གི་བར་རྣམས། འཇམ་རྡོར་ལྷ་བཅུ་དགུ་མ་བཞིན་བྱ་བར་བཤད་ནས། རྩིབས་བཅུ་ལ་འགོད་རྒྱུའི་ཁྲོ་བོ་རྣམས་ནི། ལྷ་བཅུ་དགུ་མ་བཞིན་མ་ཡིན་པར་འོག་ནས་འཆད་འགྱུར་ལྟར་བྱ་དགོས་ཞེས་འཆད་
པ་ལ༑ འོན་ཀྱང་འདིར་ཁྲོ་བོ་རྣམས་ནི་ཞེས་པ་ནས། གཟུགས་ཅན་ནོ། །ཞེས་པའི་བར་གསུངས་ཤིང། དེ་ལྟ་བུའི་ཐུན་མོང་མ་ཡིན་པའི་བསྲུང་འཁོར་དང་བཅས་པ་བསྒོམ་པ་ནི། འདིའི་དཀྱིལ་འཁོར་
སྒོམ་ཚུལ་གྱི་ཕྱོགས་གཅིག་ཡིན་ཞེས་འཆད་པར། ཞེས་པ་ནི་ཕྱོགས་གཅིག་གོ་ཞེས་གསུངས། ཐུན་མོང་མ་ཡིན་པའི་བསྲུང་འཁོར་མི་བསྒོམ་པར། ཐུན་མོང་བའི་བསྲུང་འཁོར་གྱི་ནད་དུ། རི་རབ་ཀྱི་
[232A]༄༅། །སྟེང་དུ་གཞལ་ཡས་ཁང་སྒོམ་པ་ནི་སྒོམ་ཚུལ་ཕྱོགས་གཉིས་པ་ཡིན་ནོ་ཞེས་འཆད་པར། ལུང་དེའི་འཕྲོ་ཉིད་དུ། རྡོ་རྗེའི་གུར་གྱི་ནང་ན་རི་རབ་ཀྱི་སྟེང་དུ་སྣ་ཚོགས་པདྨའི་ལྟེ་བར་
གནས་པའི་སྣ་ཚོགས་རྡོ་རྗེའི་ལྟེ་བར་གཞལ་ཡས་ཁང་ངོ་ཞེས་པ་ནི་ཕྱོགས་གཉིས་པའོ། །ཞེས་གསུངས་ཤིང། ཐུན་མོང་མ་ཡིན་པའི་བསྲུང་འཁོར་སྒོམ་པ་དང། མི་སྒོམ་པའི་ཕྱོགས་གཉིས་
གང་བྱེད་ཀྱང་མཆོད་རྟེན་དཀར་པོའི་ནང་དུ་གཞལ་ཡས་ཁང་སྒོམ་དགོས་ཞེས་འཆད་པར་དྲངས་མ་ཐག་པའི་ལུང་དེའི་འཕྲོ་ཉིད་དུ། ཕྱོགས་གཉིས་ཀ་ལ་ཡང་མཆོད་རྟེན་དཀར་པོའི་ནང་དུ་གཞལ་ཡས་
ཁང་ངོ། །ཞེས་གསུངས་པའི་ཕྱིར། གཞལ་ཡས་ཁང་གི་ནང་དུ་ལྷ་སྐྱེད་པའི་ཚེ་འཇམ་དཔལ་མ་གཏོགས་པའི་སེམས་དཔའ་གཞན་རྣམས་རང་འོད་ཀྱི་ཤེས་རབ་མ་དང་བཅས་པ་དང་འཇམ་དཔལ་སྐུ་
མདོག་དང་ཕྱག་དང་པོ་གཉིས་མ་གཏོགས་བྱམས་པ་བཞིན་སྒོམ་པར་བཤད་པ་མི་འཐད་དེ། རྫོགས་འཕྲེང་ལས། འདིའི་སྐབས་ཀྱི་སེམས་དཔའ་གཞན་རྣམས་ལ་རང་འོད་ཀྱི་ཤེས་རབ་མ་དང་བཅས་
པ་བཤད་པ་མེད་ཅིང་འཇམ་དཔལ་བྱམས་པ་དང་འདྲ་བར་བྱེད་པ་ཡང་མ་ཡིན་པའི་ཕྱིར། ཁྱོད་ཀྱིས་དེ་ལྟར་བཤད་པ་དེ། རྫོགས་འཕྲེང་ལས། བྱམས་པའི་སྐུ་མདོག་དང་ཕྱག་མཚན་བཤད་པའི་
འཇུག་ཐོག་ཏུ། འཇམ་དཔལ་དམར་པོ་ཁྱད་པར་དུ་ཤེས་རབ་མ་དང་བྲལ་བའོ། །ཞེས་གསུངས་པ་འདིའི་དོན་ཡིན་པར་བསམ་ནའང་དེའི་དོན་དེ་ལྟར་མ་ཡིན་ཏེ། ལུང་འདིས་འཇམ་དཔལ་སྐུ་མདོག་དམར་
པོ་ཡིན་པ་དང། ཞལ་ཕྱག་སོགས་ཕལ་ཆེར་གཙོ་བོ་འཇམ་པའི་རྡོ་རྗེ་དང་འདྲ་བ་ལ། དེ་དང་མི་འདྲ་པའི་ཁྱད་པར་གཙོ་བོ་ལ་ཡུམ་ཡོད་ཀྱང་འདི་ལ་ཡུམ་མེད་པར་བཤད་པ་ཡིན་པའི་ཕྱིར། དེར་ཐལ་

[232B] འཇམ་དཔལ་ནི་གོང་བཞིན་ཏེ་ཡུམ་དང་བྲལ་བའོ། །པཎ་ཆེན་ཐམས་ཅད་མཁྱེན་པས་ཀྱང། འཇམ་དཔལ་ནི་གཙོ་བོ་བཞིན་ལ་ཡུམ་མེད་པའོ། །ཞེས་
གསུངས་ཤིང། སྐྱིད་ཤོད་སྤྲུལ་པའི་སྐུས་ཀྱང་དེ་ལྟར་གསུངས་པའི་ཕྱིར། གཙོ་བོའི་སྟེང་དུ་གཙུག་ཏོར་འཁོར་སྒྱུར་སྤྱན་སོགས་ལྷ་མོ་བཞིས་བསྐོར་བ་བསྒོམ་པར་བཤད་པ་མི་འཐད་དེ། རྫོགས་
འཕྲེང་དུ་གཙོ་བོའི་སྟེང་དུ་གནོད་མཛེས་རྒྱལ་པོ་བསྐྱེད་པར་བཤད་ནས་གཙུག་ཏོར་འཁོར་སྒྱུར་ལོགས་སུམ་བཤད་ཅིང། དེ་ཡང་སྒྱུ་འཕྲུལ་དྲ་བའི་རྒྱུད་ལས། རྣལ་འབྱོར་རྒྱས་པར་བསྟན་པའི་
ལུགས་ཡིན་པར་བཤད་པའི་ཕྱིར། དེ་ཡང་ཡིན་ཏེ། རྣལ་འབྱོར་རྫོགས་འཕྲེང་ལས། དཀྱིལ་འཁོར་འདི་ལ་གནོད་མཛེས་རྒྱལ་པོའི་གཟུགས་ཁོ་ནས་རྣམ་པར་གནས་པའི་ཕྱིར། གཙུག་ཏོར་
འཁོར་ལོ་བསྒྱུར་བ་ནི་དཀྱིལ་འཁོར་བ་ཉིད་དུ་ཐ་དད་དུ་མ་བཤད་དེ། དཔལ་སྒྱུ་འཕྲུལ་དྲ་བའི་རྒྱུད་ལས་རྣལ་འབྱོར་རྒྱས་པར་བསྟན་པ་ལའོ། །ཞེས་གསུངས་པའི་ཕྱིར། གཙུག་ཏོར་འཁོར་སྒྱུར་
སྒོམ་ན་དཀྱིལ་འཁོར་བ་བཞི་བཅུ་ཞེ་བཞིར་འགྱུར་བས་འཇམ་པའི་རྡོ་རྗེ་ལྷ་ཞེ་གསུམ་མའི་དཀྱིལ་འཁོར་དུ་དབང་བསྐུར་བ་ལ་ཞེས་ཁྱེད་རང་གིས་བཀོད་པ་དང་འགལ་བའི་ཕྱིར། རིགས་ལྔ་དང་ཁྲོ་བཅུ་
ལས་གཞན་པའི་ལྷ་རྣམས་ལ་བད་གདན་མ་བཤད་པའང་མི་འཐད་དེ། རྡོ་རྗེ་འཕྲེང་བར་ལྷ་རྣམས་ཀྱི་མཚན་མ་ལ་ཟླ་བ་དང་ཉི་མའི་གདན་གར་ལ་གང་འཐོབ་པ་བཤད་པའི་མཇུག་ཏུ་ཟླ་བ་དང་ཉི་མ་
ཐམས་ཅད་ཀྱི་འོག་ཏུ་སྣ་ཚོགས་ཆུ་སྐྱེས་སོ། །ཞེས་ཐམས་ཅད་ལ་སྣ་ཚོགས་པདྨའི་གདན་འགོད་པར་བཤད་པའི་ཕྱིར།། །།དགྲ་ནག་གི་མངོན་རྟོགས་སྐབས་གཙོ་བོའི་གདན་ལ་པདྨ་དང་གཤིན་རྗེ་

[233A]༄༅། །མ་བཤད་པ་མི་འཐད་དེ། རྫོགས་འཕྲེང་ལས། གཞལ་ཡས་ཁང་གི་དབུས་སུ་སྣ་ཚོགས་མཚོ་སྐྱེས་དང་ཉི་མའི་སྟེང་དུ་གནས་པའི་མ་ཧེ་ནག་པོ་ཁྲོས་པ་རུས་པའི་རྒྱན་གྱིས་
བརྒྱན་པའི་རྒྱབ་ཏུ་སྣ་ཚོགས་ཆུ་སྐྱེས་དང་ཉི་མ་ལ་གནས་པའི་གཤིན་རྗེའི་གདན་ལ། གཡས་བསྐུམས། གཡོན་བརྐྱངས་བསམ་ན་ན་ །ཞེས་
སོགས་གསུངས་པའི་ཕྱིར། གཏི་མུག་གཤིན་རྗེ་གཤེད་སོགས་བཞི་ཕྱོགས་བཞིའི་རྭ་དབུས་མའི་སྟེང་དུ་དགོད་པར་བཤད་པ་མི་འཐད་དེ། རྭའི་རྩ་བ་སྟེ་ལྟེ་བའི་སྟེང་དུ་འགོད་དགོས་པའི་ཕྱིར་
དེ་ཡང་ཡིན་ཏེ། རྡོ་རྗེ་འཕྲེང་བར་དགྲ་ནག་གི་མཚན་མ་འགོད་པའི་སྐབས་ཤར་དང་ལྷོ་ལ་སོགས་པའི་རྭའི་རྩ་བ་རྣམས་སུ་རྟག་པ་དང། རིན་ཆེན་དབང་པོ་དང། སྣང་བ་མཐའ་ཡས་དང། དོན་
ཡོད་གྲུབ་པ་རྣམས་ཀྱི་འཁོར་ལོ་རྩི་བས་བརྒྱད་པ་དཀར་པོ་དང། རིན་པོ་ཆེ་ལྗང་ཁུ་ཆ་དགུ་བ་དང། པདྨ་དཀར་པོ་འདབ་མ་བརྒྱད་པ་དང། རལ་གྲི་ལྗང་ཁུ་རྣམས་སོ། །ཞེས་གསུངས་པའི་ཕྱིར།། །།
ཀྱཻ་རྡོར་ལྷ་དགུའི་གསུང་ཀྱཻ་རྡོར་གྱི་ཡུམ་རྡོ་རྗེ་ཕག་མོ་བདག་མེད་མ་དང་འདྲ་བར་བཤད་པ་མི་འཐད་དེ། འདིའི་གཙོ་བོ་ཕྱག་བཞི་བ་ཡིན་པ་གང་ཞིག་དེའི་ཡུམ་རང་དང་མཚུངས་པར་རྫོགས་འཕྲེང་
ལས་བཤད་པའི་ཕྱིར། དེ་ཡང་ཡིན་ཏེ། རྫོགས་འཕྲེང་ལས། ཡང་ན་དཀྱིལ་འཁོར་གྱི་གཙོ་བོ་ཕྱག་བཞི་པ་སྔོན་པོ་ཕྱག་གཡས་པས་རྡོ་རྗེ་འཛིན་པ། གཡོན་པས་ཁྲག་གིས་གང་བའི་ཐོད་པ་
འཛིན་པ། ལྷག་མ་དག་གིས་རང་དང་མཚུངས་པའི་རྡོ་རྗེ་ཕག་མོ་ལ་འཁྱུད་པའོ། །ཞེས་གསུངས་པའི་ཕྱིར།། །།གུར་རིགས་བསྡུས་ཀྱི་སངས་རྒྱས་མཁའ་འགྲོ་སོགས་མཁའ་འགྲོ་བཞིའི་སྟེང་

[233B] རྫོགས་འཕྲེང་ལས། ཤར་ཕྱོགས་ཀྱི་གཞལ་ཡས་ཁང་གི་དབུས་སུ་སངས་རྒྱས་མཁའ་འགྲོ་མ་དཀར་པོ་སྟེ། རྩ་བའི་ཞལ་དཀར་པོ། །གཡོན་པ་དམར་པོ། །
གཞན་ཐམས་ཅད་སྔོན་པོའོ། །ཞེས་དང། ལྷོ་ཕྱོགས་ཀྱི་གཞལ་ཡས་ཁང་གི་དབུས་སུ་རིན་ཆེན་མཁའ་འགྲོ་སེར་པོ་སྟེ་འདིའི་རྩ་བ་དང་གཡོན་པ་གཉིས་ནི་སེར་པོ་དང་དཀར་པོ། །ལྷག་མ་རྣམས་ནི་
སྔོན་པོའོ། །ནུབ་ཀྱི་གཞལ་ཡས་ཁང་གི་དབུས་སུ། པདྨ་མཁའ་འགྲོ་དམར་པོ་སྟེ་འདིའི་རྩ་བའི་ཞལ་དང་གཡོན་པའི་ཞལ་ནི་དམར་པོ་དང་དཀར་པོའོ། །ལྷག་མ་རྣམས་ནི་ནག་པོའོ། །བྱང་གི་གཞལ་
ཡས་ཁང་གི་དབུས་སུ་སྣ་ཚོགས་མཁའ་འགྲོ་དུར་བ་ལྟར་ལྗང་ཁུ་སྟེ་འདིའི་རྩ་བའི་ཞལ་ནི་རྟའི་གདོང་ལྗང་ཁུའོ། །ཞེས་དང། གཡོན་པ་དཀར་པོ། །ལྷག་མ་རྣམས་ནི་ནག་པོའོ། །ཞེས་མཁའ་འགྲོ་
བཞི་ཀའི་རྩ་ཞལ་དང་གཡོན་ཞལ་མ་གཏོགས་ཞལ་ལྷག་མ་རྣམས་མདོགས་མཚུངས་པར་བཤད་པའི་ཕྱིར། མཁའ་འགྲོ་ལྔའི་གཞལ་ཡས་ཁང་གི་དབུས་སུ་པདྨ་དཀར་དམར་འདབ་མ་བརྒྱད་པ་རེ་རེ་
འགོད་པར་བཤད་པ་དང་ལྷ་གཞན་རྣམས་ལ་པདྨའི་འདབ་མ་བཤད་པ་གཉིས་ཀ་མི་འཐད་དེ། རྡོ་རྗེ་འཕྲེང་བར། གུར་རིགས་བསྡུས་ཀྱི་དཀྱིལ་འཁོར་བའི་ལྷ་ཐམས་ཅད་ཀྱི་མཚན་མ་འགོད་ཚུལ་
བཤད་པའི་མཇུག་ཏུ། མཚན་མ་འདི་རྣམས་ཐམས་ཅད་ནི་སྣ་ཚོགས་པདྨ་དང་ཉི་མ་ལ་གནས་པའོ། །རྟག་པ་ཁོ་ནའི་ཟླ་བ་ལའོ། །ཞེས་སངས་རྒྱས་མཁའ་འགྲོའི་མཚན་མ་པང་ གཞན་ཐམས་
ཅད་སྣ་ཚོགས་པད་ཉི་ལ་དགོད་པར་བཤད་པའི་ཕྱིར།།    ༈    །།བདག་མེད་ལྷ་མོ་ཉེར་གསུམ་མའི་འཁོར་ཕྱི་རིམ་གྱི་གཽ་རི་ལ་སོགས་པའི་ལྷ་མོ་བརྒྱད་ཀྱི་སྐུ་མདོག་ཕྱག་བཅུ་དྲུག་པའི་ཀྱཻ་རྡོར་ཐོད་པ་ཅན་ལྷ་དགུ་

[234A]༄༅། །མའི་འཁོར་གྱི་གཽ་རི་ལ་སོགས་པའི་ལྷ་མེ་བརྒྱད་ཀྱི་སྐུ་མདོག་དང་མཚུངས་པར་བཤད་པ་མི་འཐད་དེ། འདིའི་གོ་རིམ་སོགས་ལྷ་མོ་བརྒྱད་པོའི་སྐུ་མདོག་ཕྱག་བཅུ་དྲུག་པའི་ཀྱེ་རྡོར་
མཚོན་ཆ་ཅན་ལྷ་བཅུ་བདུན་མའི་འཁོར་གྱི་གཽ་རིམ་སོགས་བརྒྱད་ཀྱི་སྐུ་མདོག་དང་མཚུངས་པར་བྱ་དགོས་པའི་ཕྱིར། དེར་ཐལ། རྫོགས་འཕྲེང་ལས། འདིའི་ཕྱི་རིམ་ལ་གནས་པའི་གཽ་རི་
མ་ལ་སོགས་པ་བརྒྱད་ནི་ཕྱག་བཅུ་དྲུག་པའི་དཀྱིལ་འཁོར་ལྟ་བུ་སེར་པོ་ལ་སོགས་པའི་མདོག་ཅན་ནོ། །ཞེས་པས་དེ་ལྟར་བཤད་པའི་ཕྱིར། དེ་ཡང་ཡིན་རྟེ། འདིའི་ཕྱི་རིམ་ལ་གནས་པའི་གཽ་རི་
ལ་སོགས་པ་བརྒྱད་ནི། ཞེས་པས་བདག་མེད་ལྷ་མོ་ཉེར་གསུམ་མ་འདིའི་དཀྱིལ་འཁོར་གྱི་ལྷ་རྣམས་རིམ་པ་གཉིས་ཡོད་པའི་ཕྱི་རིམ་ལ་གནས་པའི་གཽ་རིམ་སོགས་བརྒྱད་པོ་དེ་བཤད། ཕྱག་
བཅུ་དྲུག་པའི་དཀྱིལ་འཁོར་ལྟ་བུ་ཞེས་པས་ཀྱཻ་རྡོར་ཕྱག་བཅུ་དྲུག་པའི་དཀྱིལ་འཁོར་གྱི་གཽ་རི་ལ་སོགས་པ་ལྟ་བུ་ཞེས་བཤད། སེར་པོ་ལ་སོགས་པའི་མདོག་ཅན་ནོ། །ཞེས་པས། ཕྱག་བཅུ་དྲུག་
པའི་དཀྱིལ་འཁོར་ལ་ཐོད་པ་ཅན་དང་མཚོན་ཆ་ཅན་གྱི་དཀྱིལ་འཁོར་མི་འདྲ་བ་གཉིས་ཡོད་པའི་ཕྱག་བཅུ་དྲུག་པ་མཚོན་ཆ་ཅན་གྱི་དཀྱིལ་འཁོར་གྱི་འཁོར་གྱི་གོ་རི་སེར་པོ་ལ་སོགས་པ་ལྷ་མོ་བརྒྱད་ཀྱི་
སྐུ་མདོག་དང་མཚུངས་པའི་སྐུ་མདོག་ཅན་ཡིན་ནོ་ཞེས་བཤད་པའི་ཕྱིར།། །།ཕྱག་བཅུ་དྲུག་པའི་མཚོན་ཆ་ཅན་གྱི་སྙིང་པོ་ཀྱཻ་རྡོ་རྗེའི་སྒོམ་བཞི་ཞབས་གཡས་བརྐྱང་གཡོན་བསྐུམ་དུ་བཤད་
པ་མི་འཐད་དེ། རྫོགས་འཕྲེང་ལས། སྒོ་སྐྱོང་མ་རྣམས་ཕྱག་བཞི་པ་རྡོ་རྗེ་ལྕགས་ཀྱུ་མ་ལ་སོགས་པ་བཞིན་དུ་ཕྱག་མཚན་འཛིན་པ། སྣ་ཚོགས་པདྨ་དང་ཁྲག་གིས་གང་པའི་ཐོད་པ་ལ་

[234B] གཡོན་བརྐྱངས་པས་གནས་པ། དབུ་སྐྲ་དམར་སེར་གྱེན་དུ་བརྫེས་པའོ། །ཞེས་གསུངས་པའི་ཕྱིར།། །།ཐུགས་ཀྱཻ་རྡོ་རྗེའི་ཡུམ་རྡོ་རྗེ་ལུ་
གུ་རྒྱུད་མ་ཕྱག་གཉིས་པར་བཤད་པ་མི་འཐད་དེ། རྫོགས་འཕྲེང་ལས། རྡོ་རྗེ་དང་དྲིལ་བུ་དང་ལྡན་པའི་ཕྱག་གཉིས་ཀྱིས་བདག་ཉིད་ལྟ་བུའི་རྡོ་རྗེ་ལུ་གུ་རྒྱུད་མ་ལ་འཁྱུད་པ་སྟེ། ཞེས་གསུངས་
ཤིང། ཐུགས་ཀྱི་རྡོ་རྗེ་ཞལ་གསུམ་ཕྱག་དྲུག་པ་ཡིན་ལ། ཁྱེད་རང་གིས་ཀྱང་ཕྱག་དང་པོ་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་རང་དང་འདྲ་བའི་རྡོ་རྗེ་ལུ་གུ་རྒྱུད་མ་ལ་འཁྱུད་པ། ཞེས་བཀོད་
པ་དང་ཡང་འགལ་བའི་ཕྱིར།། །།བདེ་མཆོག་རྡོར་སེམས་ཀྱི་གཙོ་བོའི་རལ་པའི་ཐོར་ཅོག་གི་གཡོན་ན་ཚེས་གཅིག་གི་ཟླ་བས་བརྒྱན་པར་བཤད་པ་དེ་མི་འཐད་དེ། དེ་ལ་ཟླ་བ་ཕྱེད་པས་མཚན་
པར། རྫོགས་འཕྲེང་ལས། རལ་བའི་ཐོར་ཅོག་ནག་པོ་ལ་གནས་པའི་ནོར་བུ་དང། དེའི་འོག་ཏུ་གཡོན་ངོས་སུ་གནས་པའི་ཟླ་བ་ཕྱེད་པ་དྲི་མ་མེད་པ་དང་སངས་རྒྱས་ལྔའི་ཅོད་པན་ཅན། ཞེས་
པས་བཤད་པའི་ཕྱིར། དེའི་འཁོར་གྱི་དོན་འགྲུབ་ཀྱི་ཕྱག་གཡོན་པ་གཉིས་ཀྱིས་དྲིལ་བུ་དང་པདྨ་འཛིན་པར་བཤད་པ་མི་འཐད་དེ། རྫོགས་འཕྲེང་ལས། བྱང་དུ་དོན་ཡོད་གྲུབ་པ་ལྗང་ཁུ་
ཕྱག་བཞི་པ་གཡས་པ་དག་གིས་རྡོ་རྗེ་དང་ལྕགས་ཀྱུ། གཡོན་པ་དག་གིས་དྲིལ་བུ་དང་ཐོད་པ་འཛིན་པའོ། །ཞེས་གསུངས་པའི་ཕྱིར།། །།བདེ་མཆོག་ཕྱག་བཅུ་གཉིས་པའི་རལ་བའི་ཐོར་
ཅོག་གི་གཡོན་ན་ཚེས་གཅིག་གི་ཟླ་བས་བརྒྱན་པར་བཤད་པ་མི་འཐད་དེ། རྫོགས་འཕྲེང་ལས། གཡོན་ངོས་སུ་གནས་པའི་ཟླ་བ་ཕྱེད་པ་དང་སྣ་ཚོགས་རྡོ་རྗེས་མཚན་པའི་རལ་བའི་ཐོར་ཅོག་ནག་

[235A]༄༅། །པོ་དང། ཞེས་གསུངས་པའི་ཕྱིར།། །།ཧཱུཾ་མཛད་ཁྲོ་བོ་བཅུའི་དཀྱིལ་འཁོར་གྱི་རྡོ་རྗེ་དབྱུག་པ་སོགས་འཁོར་གྱི་ལྷ་ཐམས་ཅད་ཞལ་བཞི་པར་བཤད་པ་མི་འཐད་དེ། རྡོ་རྗེ་དབྱུག་
པ་ཞལ་གསུམ་པ་ཅན་ཡིན་པའི་ཕྱིར། དེར་ཐལ། རྩ་ཞལ་སྔོན་པོ། །གཡས་ཞལ་སེར་པོ། །གཡོན་ཞལ་ལྗང་ཁུ་མ་གཏོགས། ཞལ་བཞི་པ་ཅིག་མེད་པའི་ཕྱིར། དེར་ཐལ། རྫོགས་འཕྲེང་
ལས༑ འདིའི་ཤར་ཕྱོགས་སུ་རྡོ་རྗེ་དབྱུག་པ་སྔོན་པོ། །སྔོན་པོ་དང། སེར་པོ་དང། ལྗང་ཁུ་ནི་རྩ་བ་དང་གཡས་གཡོན་གྱི་ཞལ་ལོ། །ཞེས་གསུངས་པ་འདིའི་གསལ་བར་བཤད་པའི་ཕྱིར། དེར་
ཐལ༑ ལུང་དེའི་འདིའི་ཤར་ཕྱོགས་སུ་རྡོ་རྗེ་དབྱུག་པ་སྔོན་པོ་ཞེས་པས། གཙོ་བོ་རྡོ་རྗེ་ཧཱུཾ་མཛད་འདིའི་ཤར་ཕྱོགས་སུ་གནས་པའི་འཁོར་རྡོ་རྗེ་དབྱུག་པ་སྐུ་མདོག་སྔོན་པོ་ཡིན་པ་དེ་བཤད། སྔོན་པོ་
དང་སེར་པོ་དང། ལྗང་ཁུ་ནི་ཞེས་པས། དེ་ལ་ཞལ་སྔོན་པོ་དང་སེར་པོ་དང་ལྗང་ཁུ་གསུམ་ཡོད་པ་དེ་བཤད། རྩ་བ་དང་གཡས་གཡོན་གྱི་ཞལ་ལོ། །ཞེས་བས། དེ་ལ་སྔོ་སེར་ལྗང་བའི་ཞལ་གསུམ་
ཡོད་པའི་སྔོན་པོ་རྩ་ཞལ། སེར་པོ་གཡས་ཞལ། ལྗང་ཁུ་གཡོན་གྱི་ཞལ་ཡིན་ནོ། །ཞེས་བཤད་པ་ཡིན་པའི་ཕྱིར། དེ་བཞིན་དུ། དེ་ཉིད་ལས། བྱད་དུ་རྡོ་རྗེ་ཉི་མ་སེར་པོ། །སེར་པོ་དང། སྔོན་པོ་དང་
ལྗང་ཁུའི་ཞལ་ལོ། །ཞེས་པས། སེར་པོ་སྔ་མ་སྐུ་མདོག་དང། གཉིས་པ་རྩ་ཞལ་གྱི་མདོག་སྔོན་པོ་དང་ལྗང་ཁུ་གཡས་གཡོན་གྱི་ཞལ་གྱི་མདོག་ཞལ་ལོ། །ཞེས་བས། སེར་སྔོ་ལྗང་བའི་ཞལ་
གསུམ་པ་ཅན་ཡིན་པར་བཤད་ཅིང། ལྷག་མ་རྣམས་ཀྱང་དེས་རིགས་འདྲ་བའི་ཕྱིར། འཁོར་ལོ་སྒྱུར་ དེའི་ཡུམ་སྐུ་མདོག་

[235B] རྫོགས་འཕྲེང་ལས། ཡེ་ཤེས་མཁའ་འགྲོ་སྐུ་མདོག་དཀར་པོ་འམ་ནག་པོ་གང་བྱས་ཀྱང་རུང་བའི་འདི་ དམར་པོར་བཤད་པ་མེད་ཅིང་
དེའི་ཡུམ་ཆོས་དབྱིངས་དབང་ཕྱུག་མ་སྐུ་མདོག་དམར་མོར་བཤད་ཀྱི་དཀར་མོར་བཤད་པ་མེད་པའི་ཕྱིར། དེ་ཡང་ཡིན་ཏེ། ཡེ་ཤེས་མཁའ་འགྲོ་འཆད་པ་ན། དེ་ཉིད་ལས། རྡོ་རྗེའི་སྐྱིལ་ཀྲུང་
དུ་གནས་པའི་ཡེ་ཤེས་མཁའ་འགྲོ་རྡོ་རྗེ་སེམས་དཔའ་དཀར་པོ་འམ་ནག་པོ་རྡོ་རྗེ་དང་བཅས་པའི་རྡོ་རྗེ་དྲིལ་བུར་ལྡན་པའི་གཡས་པ་དང། གཅིག་ཤོས་ཀྱི་ཕྱག་གིས་ལྷ་མོ་ལ་འཁྱུད་པའོ། །ལྷ་མོ་དེ་ནི་རྡོ་
རྗེ་དང་སྡིག་མཛུབ་དང་བཅས་པའི་ཕྱག་གཡས་བརྐྱངས་པ། ཁྲག་གིས་གང་བའི་ཐོད་པ་འབུལ་པའི་ཕྱག་གཡོན་གྱི་ཡབ་ལ་འཁྱུད་པ། སྐུ་མདོག་དམར་མོ་ཡེ་ཤེས་མཁའ་འགྲོ་མ་སྟེ་མིང་གཞན་ཆོས་
ཀྱི་དབང་ཕྱུག་མ་ཞེས་དང། རྡོ་རྗེ་ཕག་མོ་ཞེས་ཀྱང་གྲགས་སོ། །ཞེས་གསུངས་པའི་ཕྱིར། དེའི་འཁོར་གྱི་ལཱ་མ་སྐུ་མདོག་ལྗང་ཁུ་དང་གཟུགས་ཅན་མ་སེར་མོར་བཤད་པ་མི་འཐད་དེ། ལཱ་མ་སེར་མོ་དང་
གཟུགས་ཅན་མ་ལྗང་ཁུའི་མདོག་ཅན་དུ་རྫོགས་འཕྲེང་ལས་བཤད་པའི་ཕྱིར། དེར་ཐལ། དེ་ཉིད་ལས། རྡོ་རྗེ་སེམས་དཔའི་ཕྱོགས་བྲལ་རྣམས་ལ་རིམ་པ་ཇི་ལྟ་བས། མཁའ་འགྲོ་མ་དང། ལཱ་མ་
དང༑ དུ་མ་སྐྱེས་མ་དང། གཟུགས་ཅན་མ་རྣམས་ནི། སྔོན་མོ་དང། སེར་མོ་དང། དམར་མོ་དང། ལྗང་ཁུ་རྣམས་གཡས་བརྐྱང་གིས་བཞུགས་པའོ། །ཞེས་གསུངས་པའི་ཕྱིར། འུག་
གདོང་མ་ལྗང་ཁུ། ཕག་གདོད་མ་སེར་མོར་བཤད་པ་ཡང་མི་འཐད་དེ། དེ་ཉིད་ལས། དཀྱིལ་འཁོར་ཆེན་པོའི་སྒོ་རྣམས་ལ། ཁྭ་གདོང་མ་དང། འུག་གདོང་མ་དང། ཁྱི་གདོང་མ་དང། ཕག་

[236A]༄༅། །གདོང་མ་རྣམས་ནི་མིང་གི་རྗེས་སུ་མཐུན་པའི་ཞལ་ཅན་དེ། རིམ་པ་ཇི་ལྟ་བས་སྔོན་པོ་དང། སེར་པོར་དང། དམར་པོ་དང། ལྗང་ཁུའི་མདོག་ཅན་རྣམས་ཕྱག་གཡས་པ་རྣམས་ན། །
ལྕགས་ཀྱུ་དང། ཞགས་པ་དང། ལྕགས་སྒྲོག་དང། དྲིལ་བུ་འཛིན་པའོ། །ཞེས་གསུངས་པའི་ཕྱིར། དཀྱིལ་འཁོར་ཆེན་པོའི་ཕྱིའི་འཚམས་ན་གནས་པའི་གཤིན་རྗེ་བརྟན་མ་གཡས་སྡོ་གཡོན་སེར་
ཕོ་ཉ་མོ་གཡས་སེར་གཡོན་དམར། མཆེ་བ་མ་གཡས་དམར་གཡོན་ལྗང། འཇོམས་མ་གཡས་ལྗང་གཡོན་སྔོ་བར་བཤད་པ་མི་འཐད་དེ། དེ་བཞིའི་སྐུ་མདོག་གི་ཕྱེད་གཡས་རང་རང་གི་གཡས་
ཕྱོགས་ན་ཡོད་པའི་ལྷ་མོའི་སྐུ་མདོག་དང། ཕྱེད་གཡོན་རང་རང་གི་གཡོན་ཕྱོགས་ན་ཡོད་པའི་ལྷ་མོའི་སྐུ་མདོག་དང་མཚུངས་པར་བྱ་དགོས་པ་གང་ཞིག་དེ་ལྟར་ན་གཤིན་རྗེ་བརྟན་མའི་གཡས་སྔོ་གཡོན་
ལྗང༑ ཕོ་ཉ་མོ་གཡས་ལྗང། གཡོན་དམར། མཆེ་བ་མ་གཡས་དམར། གཡོན་སེར། འཇོམས་མ་གཡས་སེར། གཡོན་སྔོ་བའི་མདོག་ཅན་དུ་བྱ་དགོས་པའི་ཕྱིར། དང་པོ་དེར་ཐལ། རྫོགས་
འཕྲེང་ལས། འཚམས་རྣམས་ལ་གཤིན་རྗེ་བརྟན་མ་དང། གཤིན་རྗེ་ཕོ་ཉ་མོ་དང། གཤིན་རྗེ་མཆེ་བ་མ་དང། གཤིན་རྗེ་འཇོམས་མ་རྣམས་ནི་མི་མོའི་གདོང་པ་ཅན་ནོ། །གཡས་དང་གཡོན་པའི་
ལྷ་མོའི་ཁ་དོག་གཡས་གཡོན་གྱི་སྐུ་ཕྱེད་ཕྱེད་དང་ལྡན་པ་རྣམས་ཏེ། ཞེས་གསུངས་པའི་ཕྱིར། རྟགས་གཉིས་པ་གྲུབ་ཏེ། ཁྭ་གདོང་མ་སོགས་གདོང་མ་བཞི་པོ་སྒོ་རྣམས་སུ་གཡོན་སྐོར་དུ་དགོད་ཅིང། །
བརྟན་མ་སོགས་འཚམས་མ་བཞི་པོ་འཚམས་རྣམས་ལ་གཡས་སྐོར་དུ་དགོད་དགོས་པ་གང་ཞིག་དེ་ལྟར་བཀོད་པའི་ཚེ་གཤིན་རྗེ་བརྟན་མའི་གཡས་སུ་ཁྲ་ གཡོན་དུ་ཕག་གདོང་

[236B] ཕོ་ཉ་མོའི་གཡས་སུ་ཕག་གདོང་མ་ལྗང་ཁུ་དང་གཡོན་དུ་ཁྱི་གདོང་མ་དམར་མོ། །མཆེ་བ་མའི་གཡས་སུ་ཁྱི་གདོང་མ་དམར་མོ་གཡོན་དུ་འུག་གདོང་མ་སེར་མོ། །འཇོམས་མའི་གཡས་སུ་
འུག་གདོང་མ་སེར་མོ། །གཡོན་དུ་ཁྭ་གདོང་མ་སྔོན་མོ་རྣམས་འགོད་པས་གཡས་གཡོན་གྱི་ཕྱེད་མདོག་སྔར་བཤད་པ་ལྟར་འགོད་དགོས་པའི་ཕྱིར། རྟགས་དང་པོ་གྲུབ་ཏེ། རྫོགས་འཕྲེང་ལས། དེ་དག་
གི་འཁོར་རྣམས་དཀྱིལ་འཁོར་སོ་སོར་ཤར་ལ་སོགས་པའི་སྒོ་རྣམས་སུ་གཡོན་སྐོར་དུ་དགོད་ཅིང། མེ་ལ་སོགས་པའི་འཚམས་རྣམས་སུ་གཡས་སྐོར་དུ་དགོད་པར་བྱའོ། །ཞེས་གསུངས་པའི་ཕྱིར་
རྡོ་རྗེ་བདུད་རྩིའི་དཀྱིལ་འཁོར་དང་པོའི་གཙོ་བོ་སྐུ་མདོག་ལྗང་སེར་དུ་བྱ་དགོས་སྟེ། རྫོགས་འཕྲེང་ལས། སྣ་ཚོགས་པདྨའི་ཟེའུ་འབྲུར་ཟླ་བ་ལ་དཔལ་རྡོ་རྗེ་བདུད་རྩི་སེམས་དཔའི་སྐྱིལ་ཀྲུང་གིས་
གནས་པ། མེ་ཏོག་བྲི་ཡང་ཀུ་ལྟ་བུ་ལྗང་སེར། ཞེས་གསུངས་པའི་ཕྱིར། དེའི་འཁོར་གྱི། བདུག་སྤོས་མ་དང། རྫ་རྔ་མ་སྐུ་མདོག་སྔོན་པོར་བཤད་པ་མི་འཐད་དེ། དེ་ཉིད་ལས། མེར་བདུག་
སྤོས་མ་དུ་བའི་མདོག་ཅན་ཞལ་གསུམ་པ། ཞེས་དང། ཤར་ལ་སོགས་པའི་སྣམ་བུ་ལ་གླིང་བུ་མ་དང། པི་ཝང་མ་དང། མུ་ཀུན་དྷ་མ་དང། རྫ་རྔ་མ་རྣམས་ནི། དམར་མོ་དང། སེར་མོ་དང་
དཀར་མོ་དང། དུ་བའི་མདོག་ཅན་ཞལ་གཅིག་མ། ཞེས་གསུངས་པའི་ཕྱིར།། །།སངས་རྒྱས་ཐོད་པ་ཉེར་ལྔ་བའི་གཙོ་འཁོར་ཐམས་ཅད་ལ་པད་གདན་མ་བཤད་པ་མི་འཐད་དེ། རྫོགས་འཕྲེང་
ལས། འཁོར་ལོ་ནང་མའི་རྩི་བས་ཀྱི་སྟེང་གི་པདྨའི་འདབ་མ་ལ་གནས་པའི་ལེགས་འཕྲེང་ཅན་མ་སོགས་བཞི་མ་གཏོགས་གཞན་ཐམས་ཅད་ལ་པད་ཉིའི་གདན་བཤད་པའི་ཕྱིར། དེར་ཐལ། དེ་
[237A]༄༅། །ཉིད་ལས། འཁོར་ལོ་རྩིབས་བརྒྱད་པ་ནག་པོ་ལ་གནས་པའི་སྣ་ཚོགས་པདྨ་འདབ་མ་བརྒྱད་པའི་ཟེའུ་འབྲུར་རོ་གན་རྐྱལ་གྱི་སྙིང་ཁར་ཉི་མའི་དཀྱིལ་འཁོར་ལ་བཅོམ་ལྡན་འདས་
དཔལ་ཧེ་རུ་ཀ་སྐུ་མདོག་ནག་པོ། །ཞེས་དང། ཤར་གྱི་རྩིབས་ནག་པོའི་སྟེང་གི་འདབ་མ་ལ་ལེགས་འཕྲེང་ཅན་མའོ། །ཞེས་སོགས་དང། དེ་ནས་རིམ་པ་གཉིས་པ་ནི། རྩིབས་བརྒྱད་དམར་པོ་
ལ་གནས་པའི་པདྨ་བརྒྱད་ཀྱི་ཕྱི་རིམ་རྡོ་རྗེ་དམར་པོའི་འཕྲེང་བས་བསྐོར་བའོ། །ཞེས་དང། དེ་ནས་རིམ་པ་གསུམ་པ་ལ་ནི། འཁོར་ལོ་དཀར་པོའི་རྩིབས་བརྒྱད་པ་ལ་གནས་པའི་པདྨ་བརྒྱད་དེ་རྡོ་རྗེ་
དཀར་པོའི་འཕྲེང་པས་བསྐོར་བའོ། །ཞེས་དང། ཤར་གྱི་སྒོའི་པདྨ་ལ་མཛེས་མའོ། །ཞེས་སོགས་དང། འདི་རྣམས་ཐམས་ཅད་གཡས་གཡོན་གྱི་ཕྱག་གཉིས་ཀྱིས་གྲི་གུག་དང་ཐོད་པ་འཛིན་
པ༑ སོ་ཅུང་ཟད་སྟོན་པ། ཞལ་གཅིག་མ། སྤྱན་གསུམ་མ། རུས་པའི་རྒྱན་གྱིས་བརྒྱན་པ། མི་མགོའི་འཕྲེང་བ་དང་བྲལ་བ། དབུ་སྐྲ་དམར་སེར་གྱི་ཚོགས་གྱེན་དུ་བརྗེས་པ། བྱང་
སེམས་འཇག་པ། ཉི་མའི་གདན་ལ་སྐྱིལ་ཀྲུང་ཕྱེད་པའི་གར་གྱི་ཆུལ་གྱིས་གནས་པ་རྣམས་སོ། །ཞེས་གསུངས་པའི་ཕྱིར། །སངས་རྒྱས་ཐོད་པ་ལྷ་དགུའི་འཁོར་གྱི་ལྷ་རྣམས་ལ་ཉི་གདན་མ་
བཤད་པ་མི་འཐད་དེ། རྫོགས་འཕྲེང་ལས། བརྒྱད་པོ་འདི་དག་ཀྱང་ཉི་མའི་དཀྱིལ་འཁོར་ལ་གར་གྱི་ཚུལ་གྱིས་གནས་པ། ཞེས་གསུངས་པའི་ཕྱིར།། །།མ་ཧཱ་མ་ཡ་ལྷ་ལྡའི་གཙོ་བོ་རང་འདྲའི་
ཡུམ་སངས་རྒྱས་མཁའ་འགྲོ་མ་དམར་པོ་ལ་འཁྱུད་པར་བཤད་པ་མི་འཐད་དེ། གཙོ་བོ་སྐུ་མདོག་སྔོན་པོ་ཡིན་པ་གང་ཞིག་དེ་དང་འདྲ་བའི་ཡུམ་ཡིན་ན་སྐུ་མདོག་སྔོན་པོ་ཡིན་དགོས་པ་ལ། ཡུམ་

[237B] རྫོགས་འཕྲེང་ལས་གསུངས་ཏེ། དེ་ཉིད་ལས། སྒྱུ་མ་ཆེན་མོ་ལས་བྱུང་བའི་ཧེ་རུ་ཀ་ནག་
པོ་ཞེས་དང། སངས་རྒྱས་མཁའ་འགྲོ་མ་ནི་སྐུ་མདོག་དམར་མོ། །ཞེས་གསུངས་པའི་ཕྱིར།། །།རྣལ་འབྱོར་ནམ་མཁའ་ལྷ་ལྔ་བཅུ་ང་བརྒྱད་ཀྱི་དཀྱིལ་འཁོར་འཁོར་གྱི་ལྷ་མཁའ་འགྲོ་
མ་དཀར་མོ་སོགས་བཞི་ལ་རོ་གདན་མ་བཤད་པ་མི་འཐད་དེ། རྫོགས་འཕྲེང་ལས། ཤར་དུ་རྡོ་རྗེ་མཁའ་འགྲོ་མའི་རྒྱབ་ཏུ་མཁའ་འགྲོ་མ་དཀར་མོ་ཞེས་སོགས་ལྷ་མོ་བཞི་བཤད་པའི་མཇུག་
ཐོག་ཏུ་བཞི་པོ་འདི་རྣམས་པདྨ་དང་ཉི་མ་དང་རོ་ལ་གནས་པའོ། །ཞེས་གསུངས་པའི་ཕྱིར། ཡེ་ཤེས་མཁའ་འགྲོ་ལྷ་བཅུ་གསུམ་གྱི་དཀྱིལ་འཁོར་གྱི་དབུས་དང་ཕྱོགས་བཞིར་སེང་གེའི་སྟེང་དུ་སྣ་
ཚོགས་པདྨ་དང་ཟླ་བའི་གདན་བཤད་པ་མི་འཐད་དེ། དེ་ལ་རྫོགས་འཕྲེང་ལས་སྣ་ཚོགས་པདྨ་དང་ཉི་མའི་གདན་བཤད་པའི་ཕྱིར། དེར་ཐལ། དེ་ཉིད་ལས། སེང་གེ་ལ་གནས་པའི་སྣ་ཚོགས་
པདྨ་དང་ཉི་མ་ལ་ཡེ་ཤེས་མཁའ་འགྲོ་མ་སྔོན་མོའོ། །ཞེས་དང། རྡོ་རྗེ་མཁའ་འགྲོ་མ་སོགས་བཞི་བཤད་པའི་མཇུག་ཐོག་ཏུ། བཞི་པོ་འདི་དག་ཀྱང་སེང་གེ་ལ་གནས་པའི་སྣ་ཚོགས་པདྨ་དང་ཉི་
མ་ལ་གནས་པའོ། །ཞེས་གསུངས་པའི་ཕྱིར། གཙོ་འཁོར་ཐམས་ཅད་ལ་ལྷའི་གོས་དམར་པོ་དང་སྤྲུལ་རྒྱན་ཡོད་དེ། དེ་ཉིད་ལས། ལྷ་མོ་བཅུ་གསུམ་པོ་ཐམས་ཅད་ཀྱང་ལྷའི་གོས་དམར་པོ་
བསྣམས་པ། དབུ་ལ་ཐོད་པ་ལྔའི་འཕྲེང་བ་དང་བཅས་པ། ཕྱག་རྒྱ་ལྔ་དང་ལྡན་པ། སེམས་དཔའི་སྐྱིལ་ཀྲུང་ཅན། ཀླུའི་རྒྱལ་པོ་བརྒྱད་ཀྱིས་རྣམ་པར་བརྒྱན་པ། ཞེས་གསུངས་པའི་ཕྱིར་

[238A]༄༅། །དུས་འཁོར་གྱི་གཙོ་བོའི་གདན་ལ་དུས་མེ་མ་བཤད་པ་མི་འཐད་དེ། རྫོགས་འཕྲེང་ལས། དེའི་སྟེང་ནས་སྟེང་དུ་གནས་པའི་ཟླ་བ་དང་ཉི་མ་དང། སྒྲ་གཅན་དང་དུས་མེའི་དཀྱིལ་
འཁོར་གྱི་སྟེང་དུ་གན་རྐྱལ་དུ་གནས་པའི་ཡན་ལག་མེད་པ་དང། དྲག་པོའི་སྙིང་ཀར་གཡས་བརྐྱང་གིས་གར་བྱེད་པའི་བཅོམ་ལྡན་འདས་དཔལ་དུས་ཀྱི་འཁོར་ལོ། །ཞེས་གསུངས་པའི་ཕྱིར། །
གཙོ་བོའི་ཕྱག་གཡོན་པ་དམར་པོ་བཞིའི་ཐ་མས་པདྨ་དཀར་པོ་དང། སྣ་ཚོགས་ཡུམ་གྱི་ཕྱག་གཡོན་པ་དང་པོས་ཤག་ཏི་བསྣམ་པ་བྱ་དགོས་ཏེ། རྫོགས་འཕྲེང་ལས། གཙོ་བོའི་ཕྱག་མཚན་
འཆད་པ་ན། དམར་པོ་རྣམས་ལ་གཞུ་དང། ཞགས་པ་དང། ནོར་བུ་རིན་པོ་ཆེ་དང། པདྨ་དཀར་པོ་རྣམས་སོ། །ཞེས་དང། ཡུམ་གྱི་ཕྱག་མཚན་འཆད་པ་ན་གཡོན་པ་རྣམས་ཀྱིས་ཤག་ཏི་དང་
ཞགས་པ་དང་པདྨ་དཀར་པོ་དང་རིན་པོ་ཆེ་རྣམས་འཛིན་པའོ། །ཞེས་གསུངས་པའི་ཕྱིར། དེ་ལ་ཁྱབ་པ་ཡོད་དེ། སྤྱིར་འཆད་ཚུལ་མང་དུ་ཡོད་ཀྱང་རྫོགས་འཕྲེང་ཁུངས་སུ་བྱས་ནས་ལྷའི་མངོན་
རྟོགས་འཆད་པའི་ཚོ་རྫོགས་འཕྲེང་ལས་ཇི་ལྟར་བཤད་པ་ལྟར་འཆད་དགོས་པའི་ཕྱིར།། །།གཙུག་དགུ་ལྷ་སོ་བདུན་མའི་གཙུག་ཏོར་དགུ་པོ་ཞབས་རྡོ་རྗེའི་སྐྱིལ་ཀྲུང་གིས་བཞུགས་པར་
བཤད་པ་མི་འཐད་དེ། ལྷ་སོ་བདུན་པོ་ཐམས་ཅད་སེམས་དཔའི་སྐྱིལ་དཀྲུང་གིས་བཞུགས་པ་ཡིན་པའི་ཕྱིར། དེར་ཐལ། རྫོགས་འཕྲེང་ལས། ལྷ་སུམ་ཅུ་སོ་བདུན་པོ་འདི་དག་ཀྱང་གོས་
སྣ་ཚོགས་དང། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། རིན་པོ་ཆེའི་ཅོད་པན་ཅན། ཞལ་གཅིག་པ། ཕྱག་གཉིས་པ། སྤྱན་གསུམ་པ། སྣ་ཚོགས་པདྨ་དང་ཟླ་བ་རྣམས་ལ་

[238B] །ཞེས་གསུངས་པའི་ཕྱིར།། །།ཆོས་དབྱིངས་གསུང་དབང་གི་གཞལ་ཡས་ཁང་གི་ཕྱོགས་བཞིའི་རེ་མིག་གི་དབུས་སུ་གནས་པའི་དེ་བཞིན་
གཤེགས་པ་བཞི་གླང་པོ་ཆེ་ལ་སོགས་པའི་སྟེང་དུ་སྣ་ཚོགས་པདྨ་དང་ཟླ་བའི་གདན་ལ་བཞུགས་པར་བཤད་པ་མི་འཐད་དེ། རྫོགས་འཕྲེང་ལས། མི་བསྐྱོད་པ་ལ་སོགས་པའི་དེ་བཞིན་
གཤེགས་པ་རྣམས་ནི་རང་རང་གི་ཆིབས་ཀྱི་སྟེང་དུ་སྣ་ཚོགས་པདྨ་དང་ཉི་མའི་གདན་ལ་རྡོ་རྗེའི་སྐྱིལ་ཀྲུང་གིས་བཞུགས་པ། ཞེས་གསུངས་པའི་ཕྱིར།། །།རིན་འབྱུང་གི་གཡས་ཞལ་
དཀར༑ རྒྱབ་ཞལ་ནག་པར་བཤད་པ་དང། དོན་གྲུབ་ཀྱི་རྒྱབ་ཞལ་ནག་པར་བཤད་པ་མི་འཐད་དེ། རིན་འབྱུང་གི་གཡས་ཞལ་ནག་རྒྱབ་ཞལ་དཀར་པ་དང། དོན་གྲུབ་ཀྱི་རྒྱབ་ཞལ་དམར་པར་
བཤད་པའི་ཕྱིར། རིན་འབྱུང་གི་ཞལ་དེ་ལྟར་ཡིན་པར་རྫོགས་འཕྲིང་ལས། རིན་ཆེན་འབྱུང་ལྡན་སེར་པོ། །སེར་པོ་དང། ནག་པོ་དང། དཀར་པོ་དང། དམར་པོའི་ཞལ་བཞི་པ། ཞེས་དང་
དོན་གྲུབ་གྱི་ཞལ་དེ་ལྟར་ཡིན་པ། དེ་ཉིད་ལས། དོན་ཡོད་གྲུབ་པ་ལྗང་ཁུ་ཞལ་བཞི་བ་རྩ་བའི་ཞལ་ལྗང་ཁུ་མཆེ་བ་གཙིག་པ། གཡས་སེར་པོ་ཞི་བ། ནུབ་དམར་པོ་སྒེག་པ་དང་བཅས་པ། །
གཡོན་དཀར་པོ་ཞི་བ་ཕྱག་བརྒྱད་པ། ཞས་གསུངས་པའི་ཕྱིར། འཁོར་གྱི་སྤྱན་མ་རིན་འབྱུང་དང་མཚུངས་པར་བཤད་པ་མི་འཐད་དེ། སྤྱན་མ་གཙོ་བོ་འཇམ་པའི་དབྱངས་ཆོས་ཀྱི་དབྱིངས་
གསུང་གི་དབང་ཕྱུག་དང་མཚུངས་པར་བཤད་པའི་ཕྱིར། དེར་ཐལ། རྫོགས་འཕྲེང་ལས། སངས་རྒྱས་སྤྱན་མ་དང། མཱ་མ་ཀི་དང། གོས་དཀར་མོ་དང། སྒྲོལ་མ་རྣམས་རིམ་པ་ཇི་ལྟ་བ་

[239A]༄༅། །བཞིན་དུ་འཇམ་པའི་དབྱངས་དང། མི་བསྐྱོད་པ་དང། སྣང་མཐའ་དང། དོན་གྲུབ་ལྟ་བུའོ། །ཞེས་གསུངས་པའི་ཕྱིར། རྡོ་རྗེ་ལས་ཀྱི་ཕ་རོལ་ཏུ་ཕྱིན་མ་སྔོན་མོ། །འོད་
ཟེར་ཅན་དཀར་མོར་བཤད་པ་མི་འཐད་དེ། དེ་ཉིད་ལས། རྡོ་རྗེ་ལས་ཀྱི་ཕ་རོལ་ཏུ་ཕྱིན་མ་ནི་སྐུ་མདོག་སྣ་ཚོགས་པ། ཞེས་དང། འོད་ཟེར་ཅན་མ་དཀར་དམར་སྐུད་པ་དང་བཅས་པའི་ཁབ་འཛིན་
པའོ། །ཞེས་གསུངས་པའི་ཕྱིར། ཁྲོ་བོ་བཅུའི་ནང་ཚན་གྱི་རྟ་མཆོག་ཞབས་གཉིས་པར་བཤད་པ་མི་འཐད་དེ། དེ་ཉིད་ལས། རླུང་དུ་རྟ་མཆོག་ལྗང་ཁུ་ཞལ་བཞི་པ། ཞེས་པ་ནས། ཞབས་
གཡོན་བསྐུམ་པ། གཡས་བརྐྱངས་པ་དང། གཡས་བསྐུམ་ཞིང། གཡོན་བརྐྱངས་པའི་ཞབས་བཞིའོ། །ཞེས་གསུངས་པའི་ཕྱིར། ཞབས་བཞིའི་འོག་ཏུ་ལྷ་བརྒྱད་མནན་ནས་གནས་
པ་ཡིན་ཏེ། དེ་ཉིད་ལས། གཡས་དང་པོ་གཅིག་གིས་དབང་མོ་ངད་དཔལ་མོ། །གཉིས་པས་དགའ་མོ་དང་ཚིམ་མ། གཡོན་པ་གཅིག་གིས་དབང་པོ་དང་སྦྲང་རྩིར་བྱེད་པ་དང། གཉིས་པས་
རྒྱལ་བར་བྱེད་པ་དང་དབྱིད་ཀྱི་ལྷ་མནན་ནས་གནས་པའོ། །ཞེས་གསུངས་པའི་ཕྱིར། དཀྱིལ་འཁོར་ཕྱི་མའི་གདོང་དྲུག་དང་ཚངས་མ་གཉིས་ཀྱི་བར་དུ་དབང་པོ་སེར་པོ་གླང་པོ་ཆེ་ལ་ཞོན་པ་ཕྱག་
བཞི་པ་ཅིག་བཤད་པ་མི་འཐད་དེ། རྣལ་འབྱོར་རྫོགས་འཕྲེང་ན་དེ་ལྟར་བཤད་པ་མི་སྣང་ཞིང། དེ་བསྣན་ན་ལྷ་ཉིས་བརྒྱ་ཉེར་གཉིས་སུ་འགྱུར་པས། ཆོས་དབྱིངས་གསུང་དབང་ལྷ་ཉིས་
བརྒྱ་ཉེར་གཅིག་གི་དཀྱིལ་འཁོར་དུ་དབང་བསྐུར་པ་ལ་ཞེས་ཁྱེད་རང་གིས་བཀོད་པ་དང་འགལ་བའི་ཕྱིར།། །།འབྱུང་པོ་འདུ་ལ་བྱེད་ཀྱི་གཙོ་བོའི་ཉི་མའི་གདན་བཤད་པ་མི་འཐད་དེ། །

[239B] སྣ་ཚོགས་པདྨ་དང་ཟླ་བ་ལ་འབྱུང་པོ་གཞན་གྱིས་མི་ཐུབ་པ་ཞེས་པ་ནས། གཡོན་པ་རྐྱང་གིས་མ་ནན་པའི་འབྱུང་པོ་འདུལ་བྱེད་དྲག་པོ་ཆེན་པོ་སྐུ་མདོག་སྔོན་པོ་
ཞེས་གསུངས་པའི་ཕྱིར། རིམ་པ་གསུམ་པའི་དབང་ལྡན་དུ་པདྨ་དང་ཟླ་བ་ལ་དབང་ཕྱུག་ཆེན་པོ་བསྐྱེད་པར་བཤད་པ་དང། དེའི་གཡས་སུ་པདྨ་དང་ཟླ་བ་ལ་ཟླ་བ་སྐྱེད་བར་བཤད་པ་
མི་འཐད་དེ། རྫོགས་འཕྲེང་ལས། དབང་ལྡན་དུ་དང་པ་རང་ཟླ་བའི་གདན་ལ་ཟླ་བའི་ལྷ་དང། དབང་ལྡན་ཡང་དབང་ཕྱུག་ཆེན་པོ་ལྟ་བུ་བསྐྱེད་པར་བཤད་པ་གང་ཞིག་དབང་ཕྱུག་
ཆེན་པོ་གླང་དང་ཉི་མའི་གདན་ལ་བསྐྱེད་པར་དེ་ཉིད་ལས་བཤད་པའི་ཕྱིར། རྟགས་ངང་པོ་གྲུབ་ཏེ། རྫོགས་འཕྲེང་ལས། དབང་ལྡན་དུ་ངང་བ་དང་ཟླ་བ་ལ་ཟླ་བ་དཀར་པོ། །གཡས་
པས་ཀུ་མུ་ཏ་ལ་གནས་པའི་ཟླ་བའི་དཀྱིལ་འཁོར་དང་གཡོན་པས་མཆོག་སྦྱིན་ནོ། །དབང་ལྡན་ཡང་དབང་ཕྱུག་ཆེན་པོ་ལྟ་བུའོ། །ཞེས་གསུངས་པའི་ཕྱིར། རྟགས་གཉིས་པ་གྲུབ་ཏེ་
དེ་ཉིད་ལས། ཤར་ཕྱོགས་ཀྱི་རེ་མིག་ལ། ཟླ་བ་ ཞེས་གསུངས་པའི་ཕྱིར།། །།ནོར་རྒྱུན་མའི་དཀྱིལ་
འཁོར་གྱི་ལྷ་སྣམ་ཕྱི་མའི་མེ་མཚམས་སུ་ཙི་བི་ཀུཎྚ་ལི། བདེན་བྲལ་དུ་ཀི་ལི་མ་ལི། རླུང་དུ་སྒོའི་དབང་པོ། །དབང་ལྡན་དུ་སྤྱོད་པའི་དབང་པོ། །དགོད་པར་བཤད་པ་མི་འཐད་དེ། ཀྲྀ་ཡ་
ལས། ལྷ་སྣམ་ནང་མ་ལ་ནུབ་ཕྱོགས་སུ་དེ་བཞིན་གཤེགས་པ་རྡོ་རྗེ་འཛིན་པ་རྒྱ་མཚོའི་ངེས་པར་སྒྲོག་པ། དེའི་གཡས་སུ་སྤྱན་རས་གཟིགས་དང། གཡོན་དུ་ཕྱག་རྡོར། ཤར་དུ་ལྷ་

[240A]༄༅། །མོ་ཨི་ལཱ་ཉེ་པར་མཁོ་བ་ཐམས་ཅད་ལ་དབང་བྱེད་པ། དེའི་གཡོན་དུ་ཆུ་བདག་རོ་བཅུད་ལ་དབང་བྱེད་པ། གཡས་སུ་ཛམ་བྷ་ལ་བཤད་པའི་མཇུག་ཐོག་ཏུ་མེ་མཚམས་
སུ་ཙི་པི་ཀུཎྚ་ལི་ཅུང་ཟད་དམར་བའོ། །བདེན་བྲལ་དུ་ཀི་ལི་མ་ལི་མ་རྒད་ལྟར་ལྗང་པའོ། །རླུང་དུ་སྒོའི་དབང་ཕོ་སེར་པོའོ། །དབང་ལྡན་དུ་སྤྱོད་པའི་དབང་པོ་དཀར་སེར་རོ། །ཞེས་
གསུངས་པའི་ཕྱིར། རྡོ་རྗེ་འཕྲེང་བའི་དཀྱིལ་འཁོར་རྣམས་སུ་དབང་སྐུར་བྱེད་ཆུལ་གྱི་སྒྲུབས་དཀྱིལ་གོ་བདེ་གླགས་ཆོ་ག་ནག་པོ་འགྲོ་ཤེས་སུ་བཀོད་པའི་ངག་བསྒྲིགས་མ་འགའ་ཞིག་ཏུ། །
དཀྱིལ་འཁོར་རྣམས་ཀྱི་གཙོ་བོའི་སྙིང་པོ་དང་ལས་སྔགས་མ་གཏོགས་འཁོར་གྱི་སྔགས་ཟླ་མི་དགོས་པར་བྱས་ནས་མ་བགོད་པ་མི་འཐད་དེ། དཀྱིལ་འཁོར་གང་དང་གང་དུ་དབང་སྐུར་བ་ལ། །
དཀྱིལ་འཁོར་དེ་དང་དེའི་གཙོ་འཁོར་ཐམས་ཅད་ཀྱི་སྔགས་བཟླ་དགོས་པའི་ཕྱིར། དེང་ཐལ། སྔོན་དུ་བསྙེན་པ་བྱེད་པའི་སྐབས་སུ་ཡང་དགོས། བུམ་པ་སྒྲུབ་པའི་སྐབས་སུ་ཡང་དགོས་
པའི་ཕྱིར། དང་པོ་གྲུབ་ཏེ། དབང་སྐུར་བ་ལ་སྔོན་དུ་བསྙེན་པ་བྱ་དགོས་ལ། དབང་སྐུར་གྱི་ལས་བྱ་རུང་གི་བསྙེན་པའི་སྔགས་གྲངས་ལ་གཙོ་བོའི་སྙིང་པོའམ་རང་གི་མེ་ཏོག་ཕོག་
པའི་ལྷའི་སྔགས་འདུན། འཁོར་རྣམས་ཀྱི་སྔགས་ཁྲི་རེ་བཟླ་དགོས་པའི་ཕྱིར། དེར་ཐལ། རྡོ་རྗེ་འཕྲེང་བ་ལས། དཀྱིལ་འཁོར་ཆེན་པོ་བྲི་བའི་ཕྱིར། །ཐམས་ཅད་མཁྱེན་པའི་ལམ་
ཤེས་པས། །སྔོན་དུ་བསྙེན་པ་ཚོགས་སོག་ཅིང། །བགེགས་ནི་རྣམ་པར་ཉམས་བྱེད་བྱ། །བསྙེན་པ་མེད་པས་དངོས་གྲུབ་མེད། །དེ་ཕྱིར་རིམ་གཉིས་དེ་ཉིད་རིག་དབེན་པར་ཡང་དག་

[240B] །ལྷ་ཡི་འཁོར་ལོ་སྒོམ་པར་བྱ། །སྐྱོན་དེ་ཡི་གསང་སྔགས་བཟླས། །འཁོར་ལོའི་གཙོ་བོའི་འབུམ་བཟླས་ཤིང། །ཡང་ན་རང་གི་ལྷ་ཡི་འབུམ། །དཀྱིལ་འཁོར་བ་ཡི་
ཁྲི་ཡིན་ཏེ། །འདི་ནི་སྔོན་དུ་བསྙེན་པར་བརྗོད། །ཅེས་གསུངས་པའི་ཕྱིར། །རྟགས་གཉིས་པ་གྲུབ་ཏེ། བུམ་པ་སྒྲུབ་པའི་དུས་སུ་བུམ་པ་ལྷ་གྲངས་དང་མཉམ་པ་ལ་སོགས་པ་ཇི་ལྟར་
འབྱོར་པ་ལེགས་པར་བགོད་པའི་ནང་དུ། ལྷ་གདན་དང་བཅས་པ་བསྐྱེད་ནས་གཙོ་བོའི་བུམ་པ་ལ་གཙོ་བོའི་སྙིང་པོའི་དང། བཛྲ་ཨུ་ཏ་ཀ་བརྒྱ་རྩ་བརྒྱད་བཟླ་བ་དང། བུམ་པ་གཞན་ལྷ་
གང་དང་གང་གི་ཡིན་པའི་ལྷ་དེ་དང་དེའི་སྔགས་བརྒྱ་རྩ་བརྒྱད་དམ་ཉེར་གཅིག་གམ་བདུན་བཟླ་དགོས་པའི་ཕྱིར། དེར་ཐལ། རྡོ་རྗེ་འཕྲེང་བ་ལས། དེ་ནས་ཧཱུཾ་བརྗོད་ཅིང་རྡོ་རྗེ་དང་འབྲེལ་བའི་
མེ་ཏོག་གི་འཕྲེང་བའི་མཐའ་གཡོན་པའི་ཁུ་ཚུར་གྱིས་བཟུང་ལ། འཁོར་ལོ་གཙོ་བོའི་སྙིང་པོའི་སྔགས་དང། ཨོཾ་བཛྲ་ཨུ་ཏ་ཀ་ཧཱུཾ་ཞེས་བྱ་བས་ཆུ་ལ་བརྒྱ་རྩ་བརྒྱད་བསྔགས་ནས། ཞེས་དང་
བུམ་པ་གཞན་ལྷ་གང་དང་གང་གི་ཡིན་པ་བདེ་དང་དེའི་སྔགས་བརྒྱ་རྩ་བརྒྱད་དམ་ཉི་ཤུ་རྩ་གཅིག་གམ་བདུན་བཟླས་ཏེ། ཞེས་དང། རྫོགས་འཕྲེང་ལས་ཀྱང། སྙིང་པོའི་སྔགས་ལ་སོགས་
པ་བསྟན་པ་ནི་བུམ་པ་ལྷག་པར་གནས་པ་ལ་སོགས་པ་ལ་ཉེ་བར་སྦྱོར་བའི་ཆེད་དུའོ། །ཞེས་གསུངས་པའི་ཕྱིར། དེ་ལ་ཁོ་ན་རེ་རྣལ་འབྱོར་རྫོགས་འཕྲེང་གི་མངོན་རྟོགས་སྒོམ་པའི་སྐབས་
སུ་གཙོ་འཁོར་ཐམས་ཅད་ཀྱི་སྔགས་བཟླ་མི་དགོས་ཏེ། འདིའི་སྐབས་སུ་གཙོ་བོའི་སྙིང་པོ་གཅིག་བུ་བཟླས་པས་འཁོར་གྱི་ལྷ་གཞན་རྣམས་ཀྱི་སྔགས་བཟླས་པའི་དགོས་པ་ཡང་འགྲུབ་པར་

[241A]༄༅། །འགྱུར་པས་འཁོར་གྱི་སྔགས་རྣམས་རྫོགས་འཕྲེང་དུ་མ་བཀོད་པ་ཡིན་པའི་ཕྱིར། དེ་ལྟར་ཡིན་ཏེ། རྫོགས་འཕྲེང་ལས། རྫོགས་པའི་རིམ་པའི་རྣལ་འབྱོར་བ་ལ་ནི་འཁོར་
ལོའི་གཙོ་བོའི་སྙིང་པོའི་སྔགས་ཉིད་གྱིས་ལྷ་གཞན་རྣམས་གྱི་སྙིང་པོའི་སྔགས་རྣམས་ཀྱི་སྒྲུབ་བྱ་ཡང་འགྲུབ་པར་འགྱུར་བས་དེ་རྣམས་མ་བྲིས་ཏེ་ཞེས་གསུངས་པའི་ཕྱིར། ཞེས་ཟེར་ན་
ལུང་དེའི་དོན་ཁྱོད་ཀྱི་འདོད་པ་ལྟར་མ་ཡིན་ཏེ། སྔར་བཤད་པ་ལྟར་གྱི་གདུལ་བྱ་དབང་པོ་རྣོན་པོ་དེས་མངོན་རྟོགས་སྐད་ཅིག་གིས་རྫོགས་པར་བསྒོམ་ནས་ལྷ་རྣམས་ཀྱི་ཐུགས་ཁའི་ས་བོན་
ལས་དཀྱིལ་འཁོར་བའི་ལྷ་ཚོགས་སྤྲོས་ཏེ་སེམས་ཅན་གྱི་དོན་མཛད་དེ། སླར་ཡང་ས་བོན་ལ་བསྡུ་པའི་སྤྲོ་བསྡུའི་དམིགས་པ་ཡང་དང་ཡང་དུ་བྱ་བ་དེ་སྐབས་འདིའི་སྒྲུབ་བྱའི་གཙོ་བོ་ཡིན་
ལ༑ དེ་ལྟར་བྱ་བ་དེ་འཁོར་གྱི་སྔགས་མ་བཟླས་ཀྱང་གཙོ་བོའི་སྔགས་བཟླ་པའི་ཚེ་བྱས་པས་ཆོག་པས་སྒྲུབ་བྱ་དེ་འགྲུབ་པའི་ཕྱིར་དུ་འཁོར་གྱི་སྔགས་འདིར་མ་བཀོད་ཞེས་པའི་དོན་ཡིན་གྱི་
མངོན་རྟོགས་སྒོམ་པའི་སྐབས་གང་དུ་ཡང་འཁོར་གྱི་སྔགས་བཟླ་མི་དགོས་པས་འདིར་མ་བཀོད་ཅེས་པའི་དོན་མ་ཡིན་པའི་ཕྱིར། སྐབས་འདིར་སྤྲོ་བསྡུའི་དམིགས་པ་བྱ་བ་སྒྲུབ་བྱའི་གཙོ་
བོར་བཤད་དེ། འདིར་དེ་དང་ལྷའི་རྣམ་པ་ལ་གསལ་སྣང་འདོན་པ་གཉིས་ཀ་གཙོ་བོར་བཤད་པའི་ཕྱིར། དེ་ལ་སྤྲོ་བསྡུའི་
དང་སེམས་ཅན་ཐམས་ཅད་ཞེས་པ་ནས་བསམ་གྱིས་མི་ཁྱབ་པའི་སྐུར་འཆར་བར་བྱའོ། །ཞེས་དང། གསལ་སྣང་འདོན་པ་གཙོ་བོར་འཆད་པ་ལ། རྫོགས་འཕྲེང་ལས། དེའི་རྗེས་ལ་

[241B] རྣམ་པ་
ཐམས་ཅད་ཡོངས་སུ་རྫོགས་པར་རྒྱུན་དུ་ཡང་དང་ཡང་དུ་ལྷག་པར་མོས་པ་བརྟན་པར་བྱའོ། །ཞེས་གསུངས་པའི་ཕྱིར། མངོན་རྟོགས་སྒོམ་པའི་སྐབས་སུ་སྤྲོ་བསྡུའི་དམིགས་པ་བྱ་བ་
དེ། གཙོ་བོའི་སྔགས་གཅིག་བུ་བཟླས་པས་ཀྱང་འགྲུབ་ཅིང། མངོན་རྟོགས་ཀྱི་སྐབས་སུ་བཟླ་དགོས་པ་ཡོད་ཀྱང་རྣལ་འབྱོར་རྫོགས་འཕྲེང་རྟེན་བརྟེན་པ་སྐད་ཅིག་གིས་གསལ་
འདེབས་པ་དང། ལྷའི་རྣམ་པ་ལ་གསལ་སྣང་འདོན་པ་དང། སྤྲོ་བསྡུའི་དམིགས་པ་བྱ་བ་གཙོ་བོར་འཆད་པའི་གཞང་ཉུང་དུ་ཞིག་བྱ་བར་བཞེད་པས་གཙོ་འཁོར་ཐམས་ཅད་ཀྱི་སྔགས་
བཀོད་ན་གཞུང་ཅུང་མང་བར་འགྱུར་དུ་དོགས་པས་འདིར་མ་བཀོད་ཅེས། རྫོགས་པའི་རིམ་པའི་རྣལ་འབྱོར་པ་ལ་ནི། ཞེས་སོགས་གོང་དུ་དྲངས་པ་དེ། ཁ་སྦྱོར་ལས་གསུངས་པའི་རྡོ་རྗེ་སེམས་
དཔའི་སྒྲུབ་ཐབས་ཀྱི་སྐབས་སུ་གསུངས་ནས་དེའི་གོང་འོག་གི་སྒྲུབ་ཐབས་ཐམས་ཅད་ཀྱི་སྐབས་སུ་འཁོར་གྱི་སྔགས་མ་བཀོད་པའི་རྒྱུ་མཚན་འདི་བཞིན་ཤེས་དགོས་པར་འཆད་པ་ལ། ལུང་
དེའི་མཇུག་ཐོག་ཏུ་དེ་བཞིན་དུ་ཐོག་མ་དང་ཐ་མ་ཡང་རིག་པར་བྱའོ། །ཞེས་གསུངས་པའི་ཕྱིར། གཞན་ལ་དབང་སྐུར་བ་སོགས་ཀྱི་སྐབས་སུ་མངོན་རྟོགས་སྒོམ་པའི་ཚེ་གཙོ་འཁོར་ཐམས་ཅད་
ཀྱི་སྔགས་བཟླ་དགོས་ཞེས་དངོས་སུམ་གསུངས་ཀྱང་བཟླ་དགོས་པ་དདེ་བཤད་པའི་ཕྱིར། དེར་ཐལ། རྫོགས་འཕྲེང་དུ་གསང་འདུས་འཇམ་རྡོར་དང་མི་བསྐྱོད་པ་གཉིས་ཀའི་སྒྲུབ་ཐབས་ཀྱི་
[242A]༄༅། །སྐབས་སུ་གཙོ་འཁོར་ཐམས་ཅད་ཀྱི་སྔགས་རྡོ་རྗེ་འཕྲེང་བར་བཀོད་པར་བཤད་པ་གང་ཞིག་དེ་སྒྲུབ་ཐབས་ཀྱི་སྐབས་སུ་སྔགས་རྣམས་བཟླ་དགོས་པའི་རྒྱུ་མཚན་
གྱིས་དེ་ལྟར་བཤད་པ་ཡིན་པའི་ཕྱིར། དང་པོ་སྒྲུབ་ཏེ། འཇམ་རྡོར་གྱི་ལྷ་རྣམས་ཀྱི་ས་བོན་བཤད་པའི་མཇུག་ཏུ། ལྷ་ཐམས་ཅད་ཀྱི་སྙིང་པོའི་སྔགས་ནི་རྡོ་རྗེ་འཕྲེང་བར་བཤད་
དོ༑ ༑ཞེས་དང། འདུས་པ་མི་བསྐྱོད་པའི་ལྷ་རྣམས་ཀྱི་ས་བོན་བཤད་པའི་མཇུག་ཏུ། ལྷ་རྣམས་ཀྱི་སྙིང་པོའི་སྔགས་རྣམས་ནི་རྡོ་རྗེ་འཕྲེང་བར་བརྗོད་དོ། །ཞེས་གསུངས་པའི་ཕྱིར་
གཉིས་པ་སྒྲུབ་ཏེ། སྒྲུབ་ཐབས་ཀྱི་སྐབས་སུ་སྔགས་དེ་རྣམས་གཏན་ནས་བཟླ་མི་དགོས་ན། རྡོ་རྗེ་འཕྲེང་བར་སྔགས་བཀོད་ཡོད་ཀྱང་རྫོགས་འཕྲེང་དུ་དེ་ལྟར་ཡོད་ཅེས་བཤད་པ་ལ་
དགོས་པ་མེད་པའི་ཕྱིར། དེ་ལ་ཡང་ཁོ་ན་རེ། གསང་འདུས་འཇམ་རྡོར་དང། མི་བསྐྱོད་པའི་སྒྲུབ་ཐབས་ཀྱི་སྐབས་སུ་གཙོ་འཁོར་ཐམས་ཅད་ཀྱི་སྔགས་བཟླ་དགོས་པ་ཡིན་དུ་
ཆུག་ཀྱང་སྒྲུབ་ཐབས་གཞན་རྣམས་ཀྱི་སྐབས་སུ་གཙོ་འཁོར་ཐམས་ཅད་ཀྱི་སྔགས་བཟླ་མི་དགོས་སམ་སྙམ་ན། དེ་ཡང་མ་ཡིན་ཏེ། རྫོགས་འཕྲེང་ལས། གསང་འདུས་གཉིས་
ལ་དེ་ལྟར་བཤད་པ་དེ་ཐོག་མའི་གསལ་བྱེད་དམ་མཚོན་བྱེད་དུ་བྱས་ནས་གཞན་རྣམས་ལའང་བཟླ་དགོས་པ་གོ་བར་བྱ་བའི་ཆེད་ཡིན་པའི་ཕྱིར། དེར་ཐལ། རྡོ་རྗེ་འཕྲེང་བར་གསང་འདུས་
གཉིས་ཀྱི་གཙོ་འཁོར་ཐམས་ཅད་ཀྱི་སྔགས་བཀོད་ནས། དཀྱིལ་འཁོར་གཞན་འགའ་ཞིག་གི་སྔགས་རང་རང་གི་རྒྱུད་དང་སྒྲུབ་ཐབས་དང་མན་སྙེ་སོགས་ལ་ཞལ་འཕད་མཛད་ཡོད་ཅིང་

[242B]
དེ་ལ་ཁོ་ན་རེ། རྫོགས་འཕྲེང་ལས། སྙིང་པོའི་སྔགས་ལ་སོགས་པ་བསྟན་པ་ནི། བུམ་པ་ལྷག་པར་གནས་པ་ལ་སོགས་པ་ལ་ཉེ་བར་སྦྱོར་བའི་ཆེད་དུའོ། །ཞེས་གསུངས་པ་
འདིས་དཀྱིལ་འཁོར་བའི་ལྷ་རྣམས་ཀྱི་སྙིང་པོའི་སྔགས་ལ་སོགས་པ་འཕྲེང་བར་བཀོད་པར་བསྟན་པ་ནི། བུམ་པ་ལྷག་གནས་སོགས་ལ་སྦྱོར་བར་བྱ་བའི་ཆེད་དུ་ཡིན་ཞས་བཤད་
བས་བུམ་པ་ལྷག་གནས་བྱ་བའི་སྐབས་སུ་གཙོ་འཁོར་ཐམས་ཅད་ཀྱི་སྔགས་བཟླ་དགོས་ཀྱང་མངོན་རྟོགས་སྒོམ་པའི་སྐབས་སུ་གཙོ་འཁོར་ཐམས་ཅད་ཀྱི་སྔགས་བཟླ་མི་དགོས་པ་འགྲུབ་
ཟེར་ན༑ དེ་ཡང་མི་འཐད་དེ། ལུང་དེའི་གཙོ་འཁོར་ཐམས་ཅད་ཀྱི་སྙིང་པོའི་སྔགས་དང་སོགས་ཁུང་དུ་རྫོགས་འཕྲེང་ལས་ལས་སྔགས་བཀོད་པ་བསྡུས་ཏེ་དེ་རྣམས་འཕྲེང་བ་གཉིས་སུ་
དངོས་སུ་བཀོད་པ་དང་གཞན་ལ་ཞལ་འཕད་བྱས་པ་ནི་དབང་བསྐུར་བའི་ཚེ་བུམ་པ་ལྷག་གནས་དང། དབང་སྐུར་གྱི་སྔོན་གྱི་གྲངས་བསྙེན་དང་དབང་སྐུར་བའི་སྐབས་ཀྱི་མངོན་རྟོགས་
སྒོམ་པ་སོགས་ལ་སྦྱོར་བའི་ཆེད་དུ་ཡིན་ཞེས་བཤད་པ་ཡིན་པས། བུམ་པ་ལྷག་གནས་ཙམ་དུ་མ་ཟད་དབང་སྐུར་གྱི་མངོན་རྟོགས་འདོན་པའི་སྐབས་སུའང་སྦྱོར་དགོས་པར་འགྲུབ་
པའི་ཕྱིར། གཞན་ཡང་རྣལ་འབྱོར་རྫོགས་འཕྲེང་དུ་སྔགས་གང་བཀོད་པ་དེ་མངོན་རྟོགས་ཀྱི་བཟླས་པའི་སྐབས་སུ་བཟླ་དགོས་ལ་གང་ལ་བཀོད་པ་དེ་བཟླ་མི་དགོས་པར་འདོད་ན་གསང་

[243A]༄༅། །འདུས་གཉིས་ཀྱི་སྐབས་སུ་གཙོ་བོའི་སྙིང་པོ་ཡང་བཟླ་མི་དགོས་པ་དང། སྒྲུབ་ཐབས་གཞན་གྱི་བཟླས་པའི་སྐབས་སུ་དེའི་ལས་སྔགས་ཀྱང་བཟླ་དགོས་པར་
ཐལ། གསང་འདུས་གཉིས་ཀྱི་སྐབས་སུ་གཙོ་བོའི་སྙིང་པོ་ཡང་མ་བཀོད་པ་གང་ཞིག་སྒྲུབ་ཐབས་གཞན་གྱི་སྐབས་སུ་ལས་སྔགས་ཀྱང་བཀོད་པའི་ཕྱིར། འདོད་ན་ཁྱེད་རང་རྣམས་
ཀྱིས་གསང་འདུས་གཉིས་ཀྱི་མངོན་རྟོགས་ཀྱི་བཟླས་པའི་སྐབས་སུ་གཙོ་བོའི་སྙིང་པོ་བཟླ་དགོས་པར་བཤད་པ་དང། སྒྲུབ་ཐབས་གཞན་གྱི་བཟླས་པའི་སྐབས་སུ་ལས་སྔགས་བཟླ་
བར་མ་བཤད་པ་དང་འགལ། དེས་ན། གསང་འདུས་གཉིས་ཀྱི་སྒྲུབ་ཐབས་ཀྱི་སྐབས་སུ་གཙོ་བོའི་སྙིང་པོ་མ་བཀོད་པ་འདུས་པ་གཉིས་ཀྱི་གཙོ་འཁོར་ཐམས་ཅད་ཀྱི་སྔགས་རྡོར་
འཕྲེང་དུ་བཀོད་ཟིན་པ་དང། སྒྲུབ་ཐབས་གཞན་གྱི་ཚེ་གཙོ་བོའི་སྙིང་པོ་བཀོད་པ་ནི་སྒྲུབ་ཐབས་དེ་བསྒོམ་ནས་བཟླས་པ་བྱ་བ་ན་སྤོ་བ་སྡུའི་དམིགས་པ་གཙོ་བོར་བྱད་པའི་ཚེ་འཁོར་གྱི་སྔགས་
མ་བཟླས་ཀྱང་ཆོག་ལ། གཙོ་འཁོར་ཐམས་ཅད་ཀྱི་སྔགས་བཟླ་དགོས་པའི་ཚེ་སྙིང་པོ་བཀོད་པ་དེ་མཚོན་བྱེད་དུ་བྱས་ནས་ལྷ་གཞན་གྱི་སྔགས་གཞན་ནས་ལེན་དགོས་པ་ཤེས་པ་དང། །
ལས་སྔགས་བཀོད་པ་ནི་མངོན་རྟོགས་སྒོམ་པའི་སྐབས་སུ་མཆོད་གཏོར་བྱིན་བརླབས་བྱ་བ་འབུལ་བ་སོགས་འདིར་མ་བཀོད་ཀྱང་ཁ་སྐོང་བའི་ཚེ་ལས་སྔགས་དེས་བསང་དགོས་པར་
ཤེས་པའི་ཆེད་ཡིན་པར་གོ་བར་བྱའོ། །ཡང་རྫོགས་འཕྲེང་ལས། འདིར་རྫོགས་པའི་རིམ་པའི་རྣལ་འབྱོར་ལ་མི་ལ་སོགས་པ་བྱིན་གྱིས་བརླབས་པ་དང། ཡེ་ཤེས་སེམས་དཔའ་

[243B] །ཞེས་གསུངས་པ་འདིའི་དོན་དུ་བསམ་ནས་རྫོགས་འཕྲེང་གི་མངོན་རྟོགས་སྒོམ་པའི་སྐབས་སུ་སྐྱེ་མཆེད་བྱིན་བརླབས་དང་ཡེ་ཤེས་པ་
དགུག་གཞུག་སོགས་བྱ་མི་རུང་བར་འདོད་པའང། བརྟགས་པའི་གནས་ཡིན་ཏེ། ལུང་དེས་རྟེན་དང་བརྟེན་པའི་སྒྲུབ་ཐབས་སྐད་ཅིག་གིས་རྫོགས་པར་སྒོམ་པའི་རྣལ་འབྱོར་
འཆད་པའི་སྐབས་འདི་ལ་སྐྱེ་མཆེད་བྱིན་རླབས་དང་ཡེ་ཤེས་པ་དགུག་གཞུག་བྱ་བ་དང་སོགས་ཁོང་དུ་མཆོད་བསྟོད་གཏོར་འབུལ་ཉེར་བསྡུ་རྣམས་མ་བཤད་ཅེས་བཤད་པ་ཡིན་
པའི་ཕྱིར། དེ་རྣམས་མ་བཤད་ཅེས་བཤད་པ་ནི། གལ་ཏེ་དེ་རྣམས་བྱ་བར་འདོད་ན་བྱས་ཀྱང་ཆོག་ལ། དེ་བྱེད་ཚུལ་ཤེས་སླ་བས་གཞུད་ཉུང་དུ་བྱ་བའི་སྐབས་འདིར་མ་བཤད་
ཅེས་པའི་དོན་དུ་འཆད་རིགས་པའི་ཕྱིར། དེས་ན་དེ་དག་བྱས་ཀྱང་འགལ་བ་མེད་དམ་སྙམ་སྟེ་བཟླས་པའི་མཇུག་ཏུ་ཉེར་བསྡུ་བྱ་བ་ཡང་རྫོགས་འཕྲེང་དུ་མ་བཤད་ཀྱང་བྱ་དགོས་ཡང་
དགོས་ལ་བྱེད་པར་ཡང་སྣང་བས་སོ། །དེས་ན་སློབ་དཔོན་ཆེན་པོ་ཨ་བྷྱ་ཀ་རས་རྡོ་རྗེ་འཕྲེང་བར་གཞན་ལ་དབང་སྐུར་བ་ལ་སོགས་པ་རྡོ་རྗེ་སློབ་དཔོན་གྱི་བྱ་བ་བྱེད་ཚུལ་རྒྱས་པར་བཤད་
ནས། རྫོགས་འཕྲེང་དུ། རྡོ་རྗེ་སློབ་དཔོན་གྱི་བྱ་བ་དེ་བྱེད་པ་ལ་སྔོན་དུ་དཀྱིལ་འཁོར་གང་དུ་དབང་སྐུར་བའི་རྟེན་དང་བརྟེན་པ་སྒོམ་པ་དང། དཀྱིལ་འཁོར་གྱི་ལྷའི་ང་རྒྱལ་དང་གསལ་སྣང་
ལ་མྱོང་བ་འདོན་དགོས་པ་གལ་ཆེ་བ་བཤད་པ་ཡིན་པས་དེ་གཉིས་ཀའི་དོན་ལ་ཞིབ་ཏུ་དཔྱད་ནས་གོ་བ་ལེགས་པར་བཙལ་ཏེ་མངོན་རྟོགས་སྒོམ་པ་དང། དབང་སྐུར་གྱི་བྱ་བ་ལ་འཇུག་པ་དང་

[244A]༄༅། །སྒྲུབས་དཀྱིལ་གྱི་ཆོ་ག་རྩོམ་པ་སོགས་བྱ་དགོས་ཀྱི། དེ་ལྟར་མ་བྱས་པར་རྫོགས་འཕྲེང་གི་ཚིག་ཟིན་ཙམ་ལ་བརྟེན་ནས། རྡོ་རྗེ་འཕྲེང་བའི་དབང་སྐུར་བ་ལ་གཙོ་འཁོར་
ཚང་མའི་སྔགས་བཟླ་མི་དགོས་ཟེར་བ་སོགས་བྱ་མི་རུང་དོ།། །།གཉིས་པ་དབང་སྐུར་ཚུལ་ལ་དཔྱད་པ་ལ། ཁ་ཅིག་གི་རྡོ་རྗེ་འཕྲེང་བའི་སྒྲུབས་དཀྱིལ་ལས་ལྷའི་བསྙེན་པ་བྱེད་
ཚུལ་དང། དེ་བྱ་དགོས་མི་དགོས་ཀྱི་རྣམ་བཞག་ཟུར་ཙམ་ཡང་མ་གསུངས་པ་མི་འཐད་དེ། དེ་ལྟ་བུའི་ཆོ་ག་ལ་བརྟེན་ནས་དབང་སྐུར་བྱེད་པ་པོ་འགའ་ཞིག་གིས་ཆོ་ག་ན་མི་འདུག་པས་བསྙེན་
 སྙིང་པོ་མདོར་བསགས་ལས། དཀྱིལ་
འཁོར་མཆོག་གི་སློབ་དཔོན་གྱིས། སྔོན་དུ་བསྙེན་པ་ལ་འབད་ནས། །དེ་ནས་དཀྱིལ་འཁོར་དེ་ཉིད་ནི། །ཤིན་ཏུ་དུལ་བས་བརྟགས་པར་བྱ། །ལྷ་ནི་མཉེས་པར་མ་བྱས་ན། །བདག་
ཉིད་རྣམ་པར་སུན་འབྱིན་ཡིན། །ཞེས་གསུངས་པ་ལྟར་རང་གིས་རང་ཉིད་ལ་གནོད་པ་བྱས་པར་འགྱུར་ཞིང། འཕྲེང་བ་ལས་ཀྱང་གོང་དུ་དྲངས་བ་ལྟར་བསྙེན་པ་བྱ་དགོས་པར་གསུངས་
བ་དང་འགལ་བའི་ཕྱིར། བསྙེན་པ་བྱེད་པ་ལ་ཡང་སྔགས་ཀྱི་གྲངས་བསྙེན་ཙམ་གྱིས་ཆོག་པར་འདོད་པ་མི་རིགས་ཏེ། བླ་མེད་ཀྱི་སྐབས་སུ་སྐྱེད་རིམ་དང་རྫོགས་རིམ་གཉིས་ཀ་
བསྙེན་བ་ཡིན་ལ། ཐུན་བཞིའི་རྣལ་འབྱོར་གྱི་སྒོ་ནས་ཡི་དམ་གྱི་ལྷའི་ང་རྒྱལ་དང་གསལ་སྣང་སྒྲུབ་པ་ནི་སྐྱེད་རིམ་པའི་བསྙེན་པའི་གཙོ་བོ་ཡིན་པའི་ཕྱིར། རིམ་པ་གཉིས་ཀ་བསྙེན་པ་

[244B] འདུས་པ་ཕྱི་མ་ལས། ཐུན་མོང་མཆོག་གི་དབྱེ་བ་ཡིས། །བསྙེན་པ་རྣམ་པ་གཉིས་སུ་འདོད། །ཐ་མལ་བ་ནི་རྡོ་རྗེ་བཞི། །མཆོག་ནི་ཡན་ལག་དྲུག་གིས་སོ། །ཞེས་གསུངས་
པའི་ཕྱིར། ཐུན་བཞིའི་རྣལ་འབྱོར་གྱི་སྒོ་ནས་ལྷའི་ང་རྒྱལ་དང་གསལ་སྣང་སྒྲུབ་པ་བསྐྱེད་རིམ་པའི་བསྙེན་པའི་གཙོ་བོ་ཡིན་ཏེ། གསལ་སྣང་སྒྲུབ་པ་དེ་ལ་འབད་ནས་མྱོང་བ་ལེགས་
པར་ཐོན་པའི་རྗེས་སུ་ལྷས་གནང་བ་བྱིན་པའམ་མ་བཀག་ན་དཀྱིལ་འཁོར་བྲིས་སྒྲུབ་དང། སློབ་མ་བསྡུས་ཏེ་དབང་སྐུར་བ་ལ་སོགས་པ་བྱ་བར་འཕྲེང་བ་ནས་བཤད་པའི་ཕྱིར། དེ་ཡང་
ཡིན་ཏེ། འཕྲེང་བ་ལས། དེ་ལྟར་སྔོན་དུ་བསྙེན་པ་རྒྱས་པར་བྱས་པས་སྐད་ཅིག་གིས་དཀྱིལ་འཁོར་གྱི་ལྷའི་རྣལ་འབྱོར་རྣམ་པ་ཐམས་ཅད་ཡོངས་སུ་རྫོགས་པ་སྤྲོ་བ་དང་བསྡུ་བ་མངོན་
དུ་བྱ་བ་ནུས་པས། འཁོར་ལོར་གནས་པ་ཉིད་ཀྱི་འཁོར་ལོ་ཅན་གྱིས་མ་བཀག་བའམ་ཚོགས་བསགས་པ་ཉིད་གྱིས་གནང་བས་ཀྱང་དཀྱིལ་འཁོར་དང་རབ་ཏུ་གནས་པ་དང་སློབ་མ་བསྡུ་བ་
ལ་སོགས་པ་བྱའོ། །ཞེས་དང། སྔགས་རིམ་ལས། ལུང་དེའི་མཇུག་ཐོག་ཏུ་ཞེས་གསུངས་པ་ལྟར་ཐུན་བཞིའི་རྣལ་འབྱོར་ལ་འབད་པའི་སྒོ་ནས་ལྷའི་ང་རྒྱལ་དང་གསལ་སྣང་སྒྲུབ་པ་
ནི་བསྙེན་པའི་གཙོ་བོ་ཡིན་ཏེ། འདི་ཇི་ལྟར་བྱ་བ་རྒྱས་པར་སྐྱེད་རིམ་གྱི་སྐབས་སུ་བཤད་པར་བྱའོ། །ཞེས་གསུངས་པའི་ཕྱིར། དེ་ཡང་ཡིན་ཏེ། དོན་འདི་ལ་དགོངས་ནས་རྫོགས་
འཕྲེང་དུ། ལྷའི་གསལ་སྣང་སྒྲུབ་པ་དང། སྤྲོ་བསྡུའི་དམིགས་པ་བྱ་བ་གཙོ་བོར་བཤད་པའི་ཕྱིར། དེ་ལྟ་བུའི་བསྙེན་པའི་གཙོ་བོ་དེ་ལེགས་པར་བྱས་ནས་ལྷ་ལས་གནང་བ་ཐོབ་པ་

[245A]༄༅། །ཅིག་ཡིན་ན་སྔགས་ཀྱི་བཟླས་པའི་གྲངས་བཤད་ཚོད་ལྟར་མ་སོང་ཀྱང་དཀྱིལ་འཁོར་བྲིས་སྒྲུབ་དང་དབང་སྐུར་སོགས་བྱ་རུང་བ་ཡིན་ཏེ། དཀྱིལ་ཆོག་བཞི་བརྒྱ་ལྔ་
བཅུ་པ་ལས། དཀྱིལ་འཁོར་ཅན་སྔགས་འབུམ་བཟླས་པའམ། ཡང་ན་རང་གི་ལྷ་ཡི་འབུམ། གཞན་གྱི་ཁྲི་སྟེ་ཡང་ན་ནི། འཁོར་ལོ་ཅན་གྱི་བཀས་གནང་བྲི། ཞེས་གསུངས་ཤིང་
སྔགས་རིམ་ལས་ལུང་དེ་དྲངས་པའི་མཇུག་ཐོག་ཏུ། ཞེས་གསུངས་ཏེ་གཙོ་བོ་ལས་གནང་བ་བྲོབ་ན་དེ་ཙམ་མ་སོང་ཡང་རུང་བར་གསུངས་སོ། །ཞེས་གསུངས་པའི་ཕྱིར། ཡང་ཁ་ཅིག་
སངས་རྒྱས་ཐོད་པའི་དཀྱིལ་ཆོ་ག་ལས། །རྒྱུད་ལས་གསུངས་པའི་ཚུལ་བཞིན་དུ། །བསྐྱེད་པའི་ཚུལ་གནས་བླ་མ་ཡིས། །དཀྱིལ་འཁོར་བདག་པོའི་བཟླས་པ་ནི། །བསོད་
ནམས་ཆེ་འབྲིང་ཆུང་བ་དག་བྱེ་བ་འབུམ་དང་ཁྲིས་འགྲུབ་འགྱུར། །འཁོར་རྣམས་གཙོ་བོའི་ཡན་ལག་ཕྱིར། །ཐ་དད་པར་ནི་བཟླས་མི་བྱ། །གལ་ཏེ་མཚན་མ་མཐོད་གྱུར་ན། །
བཟླས་པའི་འཕྲོ་ཡང་བཤོལ་པས་འགྲུབ། །ཅེས་གསུངས་པའི་དོན་དུ་བསམས་ནས་དཀྱིལ་འཁོར་གྱི་གཙོ་བོའི་སྔགས་ལ་བསྙེན་པ་བྱས་པས་ཆོག་གི་འཁོར་གྱི་སྔགས་བཟླ་མི་
དགོས་པར་འདོད་པ་མི་འཐད་དེ། ལུང་དེས་དངོས་པོའི་གནས་ཚོད་ལ་དཀྱིལ་འཁོར་གང་དང་གང་གི་འཁོར་གྱི་ལྷ་རྣམས་གཙོ་བོའི་སྤྲུལ་པ་ཡིན་ཅིང་དེ་དང་ཐུགས་རྒྱུད་གཅིག་པས་
འཁོར་གྱི་སྔགས་ལོགས་སུ་བཟླ་མི་དགོས་པར་གསུངས་པ་མ་ཡིན་པར་རྣལ་འབྱོར་བ་རང་ཉིད་ཀྱི་རྒྱུད་བདེ་བ་ཆེན་པོའི་ཡེ་ཤེས་ཀྱི་སྟོང་པ་ཉིད་མཐར་ཐུག་པ་རྟོགས་པའི་གཉིས་སུ་མེད་

[245B] །
དེ་ཡང་ཡིན་ཏེ། སྔགས་རིམ་ལས། འཁོར་གཙོ་བོའི་ཡན་ལག་ཡིན་པས་གུད་དུ་བཟླ་མི་དགོས་པར་གསུངས་པ་ནི། དངོས་པོ་ལ་དེ་ལྟར་ཡིན་པས་མི་ཆོག་གི་སྟོང་ཉིད་ལ་མཐར་
ཐུག་པར་གཏུགས་ནས་གཉིས་སུ་མེད་པའི་ཡེ་ཤེས་ཉིད་རྟེན་དང་བརྟེན་པར་ཤར་བའི་ཚུལ་ལ་ངེས་པ་བརྟེན་པོ་རྙེད་པ་ལ་དགོངས་སམ་བརྟགས་པར་བྱའོ། །ཞེས་གསུངས་པ་གང་
ཞིག་གོང་གི་ལུང་དོན་དེ་ལྟར་ཡིན་པ་རྗེ་བདག་ཉིད་ཆེན་པོའི་བཞེད་པ་ཡིན་ཀྱང་བརྟགས་པར་བྱའོ། །ཞེས་གསུངས་པ་ནི། ཁེངས་སྐྱུང་བ་ཙམ་གྱི་ཆེད་དུ་གསུངས་པ་ཡིན་པའི་
ཕྱིར༑ ༑ཁ་ཅིག་སྡོམ་འབྱུང་གི་བཅུ་གཉིས་པ་ལས། རྫོགས་ལྡན་ལ་ནི་བཟླས་བྱ་གཅིག་གཉིས་འགྱུར་གསུམ་ལྡན་ལ་བཟླས་བྱ། །སུམ་འགྱུར་གཉིས་ལྡན་ལ་རབ་བརྗོད།།
རྩོད་ལྡན་བཟླས་པ་བཞི་འགྱུར་རོ། །ཞེས་གསུངས་པའི་དོན་དུ་བསམ་ནས་བསྙེན་པའི་སྐབས་སུ་སྔགས་འབུམ་བཟླ་དགོས་པར་གསུངས་པ་ལ་བཞི་འབུམ་དང། ཁྲི་བཟླ་དགོས་པར་
གསུངས་བ་ལ་བཞི་ཁྲི་བཟླ་དགོས་པར་འདོད་པ་མི་འཐད་དེ། དེ་ལྟར་གསུངས་པ་དི། བཅུད་ལེན་སོགས་དངོས་གྲུབ་སྒྲུབ་པའི་སྐབས་ལ་དགོངས་པ་ཡིན་གྱི་དཀྱིལ་འཁོར་གྱི་ཆོ་ག་བྱེད་པའི་
སྔོན་ཀྱི་བསྙེན་པའི་སྐབས་ལ་དགོངས་པ་མ་ཡིན་པའི་ཕྱིར། དེ་ཡང་ཡིན་ཏེ། སྔགས་རིམ་ལས། གོང་གི་ལུང་དེ་དྲངས་པའི་མཇུག་ཐོག་ཏུ། ཞེས་གསུངས་པས་གཙོ་བོ་ལ་འབུམ་

[246A]༄༅། །དང་འཁོར་ལ་ཁྲི་བཟླ་བར་གསུངས་པ་རྣམས་བཞི་འགྱུར་དུ་བྱ་དགོས་ཞེས་ཁ་ཅིག་སྨྲ་མོད་ཀྱང་རྒྱུད་ཀྱི་དོན་དུ་མ་མཐོང་སྟེ། ཞེས་དང་དངོས་གྲུབ་སྒྲུབ་པའི་སྐབས་
ལ་བཤད་ཀྱི་དཀྱིལ་འཁོར་གྱི་ཆོ་ག་བྱེད་པའི་སྔོན་དུ་བཟླས་པ་བྱེད་པ་ལ་མ་བཤད་པའི་ཕྱིར་དང། དཀྱིལ་ཆོག་ཁུངས་ཐུབ་གཞན་ནས་ཀྱང་དེ་ལྟར་བྱེད་པའི་རྣམ་པ་ཞག་མ་གསུངས་པའི་
ཕྱིར་རོ། །ཞེས་གསུངས་པའི་ཕྱིར། ཁ་ཅིག་དུས་ཀྱི་བསྙེན་པ་ལོ་གཅིག་གམ། ལོ་བྱེད་དམ། ཟླ་བ་བཞིར་སྒོམ་པ་དང། མཚན་མའི་བསྙེན་པ་ཐུན་བཞིའི་རྣལ་འབྱོར་བྱས་པས་དུ་
བ་ལ་སོགས་པའི་རྟགས་མཐོང་བ་དང། གྲངས་ཀྱི་བསྙེན་པ་གཙོ་བོ་ལ་འབུམ། འཁོར་ལ་ཁྲི་བཟླ་བ་གང་རུང་ཅིག་བྱས་པས་བསྙེན་པའི་གོ་ཆོད་ཅིང་གཞན་ལ་དབང་སྐུར་བ་སོགས་བྱ་
རུང་བར་འདོད་པ་མི་འཐད་དེ། སྔགས་རིམ་ལས། ལྷ་ལས་གནང་བ་ཡང་མ་ཐོབ་ཅིང་བཟླས་བའི་གྲངས་ཀྱང་མ་རྫོགས་པས་ལོ་ལ་སོགས་པའི་དུས་གསུམ་པོ་གང་རུང་དུ་བསྒོམ་ན་བྱ་
རུང་བར་བཤད་པ་མི་འཐད་དོ། །ཞེས་གསུངས་པའི་ཕྱིར། ཡང་ཁ་ཅིག་རྡོ་རྗེ་འཕྲེང་བའི་དབང་སྐུར་བ་ལ་འཇམ་རྡོར་གཅིག་བུའི་བསྙེན་པ་བྱས་པས་ཆོག་གི་དཀྱིལ་འཁོར་ཐམས་ཅད་
ལ་བསྙེན་པ་བྱ་མི་དགོས་པར་འདོད་པ་མི་འཐད་དེ། སྔགས་རིམ་ལས། ལྷ་མི་གཅིག་བའི་དཀྱིལ་འཁོར་སོ་སོལ་ནི་བསྒོམ་བཟླས་སོ་སོར་བྱ་དགོས་པར་མངོན་ལ། དཔའ་བོ་གཅིག་
པའི་བསྒོམ་བཟླས་བྱས་པས་ཀྱང་ཆོག་པའི་སྐབས་ཡོད་པ་རྡོ་རྗེ་འཇིགས་བྱེད་ལྟ་བུ་མ་གཏོགས་པ་རྣམས་ལ་གཙོ་འཁོར་ཚར་བའི་བསྒོམ་བཟླས་བྱའོ། །ཞེས་གསུངས་པའི་ཕྱིར། ཡང་

[246B] འབྲིང་དམ་ཆུད་དུའི་ཚུལ་གནས་ནི། དཀྱིལ་འཁོར་དབང་པོའི་འབུམ་དུ་སྟེ། དེ་བཞིན་མཁའ་འགྲོ་སྟོང་ཕྲག་བཅུ། །བཟླས་ཏེ་ལྷ་རྣམས་མཉེས་པར་བྱ། །ཡེ་ཤེས་
མཆོག་ལ་ཁྲི་ཕྲག་སྟེ། །སྤྱིན་སྲེག་མཆོག་གིས་ཉེ་བར་མཆོད། །ཅེས་གསུངས་པའི་དོན་དུ་བསམ་ནས་བསྙེན་པའི་སྐབས་སུ་བཟླས་པའི་བཅུ་ཆའི་སྦྱིན་སྲེག་བྱ་དགོས་པར་འདོད་པ་མི་
འཐད་དེ། ཞི་རྒྱས་ལ་སོགས་པའི་དངོས་གྲུབ་སྒྲུབ་པའི་སྐབས་སུ་བཟླས་པའི་བཅུ་ཆའི་སྦྱིན་སྲེག་བྱ་དགོས་པ་མ་གཏོགས། དབང་སྐུར་སོགས་བྱེད་པའི་སྔ་རོལ་གྱི་བཟླས་པ་ལ་བཅུ་
ཆའི་སྦྱིན་སྲེག་བྱ་མི་དགོས་པའི་ཕྱིར། དེར་ཐལ། སྔགས་རིམ་ལས། སྡོམ་ལ་བྱུང་སོགས་ལས་ཞི་རྒྱས་ལ་སོགས་པའི་དངོས་གྲུབ་སྒྲུབ་པའི་སྐབས་སུ་བཟླས་པའི་བཅུ་ཆའི་སྦྱིན་
སྲེག་བྱ་དགོས་པར་མང་དུ་གསུངས་པ་མ་གཏོགས་པ་དཀྱིལ་འཁོར་གྱི་ཆོ་ག་བྱེད་པའི་སྔ་རོལ་གྱི་བཟླས་པ་ལ་བཅུ་ཆའི་སྦྱིན་སྲེག་བྱ་བར་ཚད་ལྡན་གྱི་དཀྱིལ་ཆོག་ནས་ཀྱང་མ་གསུངས་
པས་མི་དགོས་སོ། །ཞེས་གསུངས་པའི་ཕྱིར། ཡང་རྡོ་རྗེ་འཕྲེང་བའི་དབང་རྒྱུན་བོད་དུ་ཇི་ལྟར་དར་ཚུལ་གྱི་ལོ་རྒྱུས་འཆད་པའི་ཚེ། ཁ་ཆེ་པཎ་ཆེན་ཤཱཀྱ་ཤྲིས་རྒྱ་གར་དུ་པཎྚི་ཏ་མཁས་
གྲུབ་མང་པོ་ལས་སྡེ་སྣོད་གསུམ་དང་རྒྱུད་སྡེ་བཞིའི་གདམས་པ་མ་ལུས་པ་གསན་ཞིང་ཐུགས་ཉམས་སུ་བཞེས་ཏེ་བསྟན་འགྲོའི་དོན་རྒྱ་ཆེན་པོ་མཛད། ཁྱད་པར་རྒྱ་གར་དུ་པཎྚི་ཏ་ཆེན་པོ་བི་
ཁྱ་ཏ་དེབ་དང་ཤཱཀྱ་ར་ཁྱི་ཏ་གཉིས་ལས་རྡོ་རྗེ་འཕྲེང་བའི་ཆོས་སྐོར་ཚང་མ་གསན། བོད་དུ་བྱོན་པའི་ཚེ་ཐོག་མར་མངའ་རིས་སུ་རྡོ་རྗེ་འཕྲེང་བའི་དབང་སྐུར་མཛད་པ་ན་ཐམས་ཅད་བླ་མེད་ཀྱི་ལུགས་
[247A]༄༅། །ལྟར་དབང་བཞི་ཡོངས་རྫོགས་སུ་སྐུར་བར་མཛད། དེའི་ཚེ་རྗེ་བཙུན་མ་སྒྲོལ་མས་རྒྱ་གར་དུ་དེ་ལྟར་ཡིན་མོད་ཀྱང་བོད་རྣམ་རྟོག་མང་བས་རྒྱུད་སྡེ་སོ་སོའི་ལུགས་ལྟར་
བསྐུར་ན་ལེགས། ཞེས་གསུངས་པ་ལ་བརྟེན་ནས་སླར་ཡང་རྒྱུད་སྡེ་སོ་སོའི་ཚུལ་དུ་དབང་བསྐུར་ཚད་བ་དཔོན་པོ་བཧུ་མི་ཤྲི་དང། སུག་ཐམས་ཅད་མཁྱེན་པ་གླན་བ་སོ་བ། གཉག་རྡོ་རྗེ་
འཛིན། ལྷོ་བ་ཐམས་ཅད་མཁྱེན་པ་སོགས་ལ་གནང། ཕྱིས་སུ་དབུས་ཀྱི་སྲིན་པོ་རིར་འཕྲེང་བའི་དབང་ཡོངས་རྫོགས་དང། སྣེའུ་རྫོད་དུ་དཀྱིལ་འཁོར་ཉེར་བརྒྱད་དུ་བསྡུས་ནས་
དབང་སྐུར་བར་མཛད། ཅེས་འཆད་པ་བརྟགས་པའི་གནས་ཡིན་ཏེ། པཎ་ཆེན་གྱིས་ཐོག་མར་མདའ་རིས་སུ་འཕྲེང་བའི་དཀྱིལ་འཁོར་ཐམས་ཅད་ཀྱི་དབང་བླ་མེད་ཀྱི་ལུགས་སུ་བསྐུར་བ་དེ་
ཚུལ་མཐུན་ཡིན་ནམ་མིན། ཚུལ་མཐུན་ཡིན་ན། རྗེ་བཙུན་མ་སྒྲོལ་མས་བོད་རྣམ་རྟོག་མང་བས་ཐམས་ཅད་བླ་མེད་ཀྱི་ལུགས་སུ་མི་བྱ་བར་གསུངས་མི་རིགས་ཏེ། དབང་སྐུར་ཚུལ་མཐུན་
ཡིན་ཕྱིན་བོད་དུ་འང་དེ་ལྟར་སྐུར་རིགས་པའི་ཕྱིར། ཐམས་ཅད་ཟླ་མེད་ཀྱི་ལུགས་སུ་སྐུར་བ་དེ་ཚུལ་མཐུན་ཡིན་ན། སློབ་དཔོན་ཨ་བྷྱ་ཡའི་དགོངས་པ་དང་མཐུན་པ་ཡིན་དགོས། དེ་
ཡིན་ན་རྒྱུད་སྡེའི་དགོངས་པ་དང་མཐུན་པ་ཅིག་ཡིན་དགོས་ལ། དེ་ལྟར་ཡིན་ཕྱིན། བོད་དུ་དེ་ལྟར་སྐུར་མི་རིགས་པའི་རྒྱུ་མཚན་མེད་པའི་ཕྱིར། དེར་ཐལ། བོད་དུ་རྒྱུད་སྡེ་དང་པཎ་གྲུབ་
ཚད་ལྡན་གྱི་དགོངས་པ་དང་མཐུན་པའི་དབང་སྐུར་བྱས་པ་ལ་ཕན་ཡོན་མ་གཏོགས་ཉེས་དམིགས་འབྱུང་དོན་མེད་པའི་ཕྱིར། དེར་ཐལ། ཡུལ་གང་དུ་འང་རྒྱུད་སྡེ་དང་པཎ་གྲུབ་ཀྱི་

[247B]
ཕྱིར༑ དེར་ཐལ། ཡུལ་གང་དུ་འང་རྒྱུ་དགེ་བ་བྱས་པ་ལས་འབྲས་བུ་བདེ་བ་འབྱུང་བ་མ་གཏོགས་སྡུག་བསྔལ་མི་འབྱུང་བ་དང། རྒྱུ་མི་དགེ་བ་བྱས་པ་ལས་འབྲས་བུ་སྡུག་བསྔལ་
འབྱུང་གི་བདེ་བ་མི་འབྱུང་བའི་ལས་འབྲས་བསླུ་བ་མེད་པ་ཡིན་པའི་ཕྱིར། ཚུལ་མཐུན་མིན་ན་རྒྱ་གར་དུ་དེ་ལྟར་ཡིན་མོད་ཅེས་གསུངས་མི་རིགས་ཏེ། རྒྱ་གར་དུ་ཚུལ་དང་མི་མཐུན་པའི་
དབང་སྐུར་བྱ་མི་རིགས་པའི་ཕྱིར། ཚུལ་དང་མི་མཐུན་པའི་དབང་སྐུར་ཡུལ་གང་དུ་འང་བྱ་མི་རིགས་པའི་ཕྱིར། དེར་ཐལ། ཡུལ་འགའ་ཞིག་ན་དབང་སྐུར་ཚུལ་མཐུན་བྱ་ལ། འགའ་
ཞིག་ན་ཚུལ་དང་མི་མཐུན་པ་བྱས་ཆོག་ཅེས་རྒྱུད་དང་དགོངས་འགྲེལ་གྱི་བསྟན་ཆོས་གང་དུའང་གསུངས་པ་མེད་པའི་ཕྱིར། གཞན་ཡང་རྗེ་བཙུན་མས་བོད་རྣམ་རྟོག་མེད་པས་རྒྱ་གར་དུ་
སྐུར་བ་ལྟར་བོད་དུ་མི་རིགས། ཅེས་གསུངས་པའི་བོད་རྣམ་རྟོག་མང་བ་དེ་བློ་གྲོས་ཆེ་བའི་རྣམ་རྟོག་མེད་པ་ལ་བྱེད་དམ། བློ་གྲོས་ཆུང་བའི་རྣམ་རྟོག་མང་བ་ལ་བྱེད། དང་པོ་ལྟར་ན་བློ་
གྲོས་ཆེ་བ་ལེགས་ཉེས་ཀྱི་དཔྱད་པ་བྱེད་པའི་རིག་པ་མང་བ་ལ་བྱེད་པ་ཡིན་དགོས་ལ། དེ་ལྟར་ཡིན་ན་དེ་ལྟ་བུ་ལ་རྒྱུད་དང་པཎ་གྲུབ་ཀྱི་དགོངས་པ་དང་མཐུན་པའི་དབང་སྐུར་ཚུལ་མཐུན་ཤིན་ཏུ་
ནས་ཀྱང་བྱ་དགོས་པའི་ཕྱིར་དང་དཔྱད་པ་ཚུལ་མཐུན་བྱེད་པའི་རིག་པ་མང་བའི་བློ་གྲོས་ཆེ་བ་རྒྱ་གར་དུ་མེད་ལ་བོད་ན་ཡོད་པའི་ཁྱད་པར་འབྱེད་མི་རིགས་པའི་ཕྱིར། དེར་ཐལ། སྤྱིར་རྒྱ་གར་

[248A]༄༅། །དང་བོང་གཉིས་ཡུལ་གྱི་དབང་གིས་རྒྱ་གར་བ་ཕལ་ཆེར་དབང་པོ་རྣོ་ཞིང་བོད་ཕལ་ཆེར་དབང་པོ་རྟུལ་བར་མཁས་པ་རྣམས་ལ་གྲགས་ཤིང་ཁྱད་པར་དུ་པཎ་ཆེན་ཤཱཀྱ་ཤྲི་
རྒྱ་གར་ན་བཞུགས་སྐབས་རྒྱ་གར་ན་པཎ་གྲུབ་ཤིན་ཏུ་མཁས་པ་མང་པོ་བཞུགས་པའི་སྐབས་ཡིན་པས་ཡིན་མིན་གྱི་དཔྱད་པ་བྱེད་པའི་བློ་གྲོས་ཆེ་བ་མེད་ཅེས་སྨྲ་མི་རིགས་པའི་ཕྱིར། །
གཉིས་པ་ལྟར་ན་དོན་མི་འགྱུར་གྱི་ཐེ་ཚོམ་དང་ལོག་རྟོག་སོགས་ངན་རྟོག་མང་བ་ཡིན་དགོས་ལ། དེ་ལ་དེའི་ངན་རྟོག་དང་བསྟུན་ནས་ཚུལ་དང་མི་མཐུན་པའི་དབང་སྐུར་བྱ་མི་རིགས་པའི་ཕྱིར་
དེར་ཐལ། དེ་ལྟར་བསྐུར་ན་དེའི་དོན་དུ་མི་འགྱུར་བ་མ་ཟད་སྐུར་བ་པོ་དང་སྐུར་ཡུལ་གཉིས་ཀ་ཕུངས་པར་འགྱུར་བའི་ཉེས་དམིགས་ཆེན་པོ་འབྱུང་བའི་ཕྱིར། དེས་ན་ལོ་རྒྱུས་དེ་པཎ་ཆེན་
གྱི་ཆེ་བརྗོད་ཡིན་ཁུལ་དུ་བྱས་ནའང་དེ། པཎ་ཆེན་གྱི་ཆེ་བརྗོད་མ་ཡིན་པར་པཎ་ཆེན་དང་སྒྲོལ་མ་གཉིས་ཀའི་སྐྱོན་བརྗོད་པའི་དོན་སྨྲས་སུ་འགྱུར་ཏེ། པཎ་ཆེན་གྱིས་མངའ་རིས་སུ་
འཕྲེང་བའི་དཀྱིལ་འཁོར་ཐམས་ཅད་ཀྱི་དབང་བླ་མེད་ཀྱི་ལུགས་ལྟར་བསྐུར་བ་དེ་ཚུལ་མཐུན་མིན་ན་པཎ་ཆེན་ཀྱིས་མདའ་རིས་སུ་དེ་ལྟར་བསྐུར་བ་དེ་པཎ་ཆེན་གྱི་སྐྱོན་ཡིན་ལ། རྗེ་བཙུན་མས་
ཀྱང་རྒྱ་གར་དུ་དེ་ལྟར་ཡིན། མོད་ཅེས་རྒྱ་གར་དུ་དེ་ལྟར་སྐུར་རུང་བར་གསུངས་པ་དེ་རྗེ་བཙུན་མའི་སྐྱོན་ཡིན་པའི་ཕྱིར་དང། ཚུལ་མཐུན་ཡིན་ན་པཎ་ཆེན་གྱིས་བོད་དུ་དེ་རྗེས་དེ་ལྟར་མ་བསྐུར་
བ་དེ་པཎ་ཆེན་གྱི་སྐྱོན་དང་རྗེ་བཙུན་མས་བོད་རྣམ་རྟོག་མང་བས་དེ་ལྟར་མི་རིགས་ཅེས་གསུངས་པ་དེ་རྗེ་བཙུན་མའི་སྐྱོན་ཡིན་པའི་ཕྱིར། ཡང་པཎ་ཆེན་ནགས་ཀྱི་རིན་ཆེན་གྱིས། སྣེའུ་གདོང་

[248B]
ལུགས་སུ་བྱས་པ་ཡིན། ཨ་བྷྱས་ནི་རྒྱུད་སྡེ་སོ་སོར་མ་ཕྱེ་གསུང་ཟེར་བའི་ལོ་རྒྱུས་འདུག་པ་དེ་ཡང་བརྟགས་པའི་གནས་ཏེ། ཨ་བྷྱས་རྒྱུད་སྡེའི་སོ་སོའི་ལུགས་ལྟར་མ་ཕྱེ་བར་ཐམས་
ཅད་བླ་མེད་ཀྱི་ལུགས་སུ་མཛད་པ་དེ། རྒྱུད་སྡེ་སོ་སོའི་དགོངས་པ་དང་མཐུན་པས་དེ་ལྟར་མཛད་པ་ཡིན་ནམ། རྒྱུད་སྡེ་སོ་སོའི་དགོངས་པ་དང་མི་མཐུན་ཀྱང་དེ་ལྟར་མཛད་པ་གང་ཡིན། དང་
པོ་ལྟར་ན། རྒྱུད་སྡེ་སོ་སོའི་དགོངས་པ་དང་མཐུན་ཕྱིན་རྗེས་འཇུག་རྣམས་ཀྱིས་ཀྱང་དེ་ལྟར་བྱ་རི་གིས་ཏེ། སློབ་དཔོན་ཨ་བྷྱ་རང་གིས་དེ་ལྟར་མཛད་པ་གང་ཞིག་དེ་རྡོ་རྗེ་འཆང་གི་དགོངས་པ་
དང་ཡང་མཐུན་པའི་ཕྱིར་ཏེ་རྒྱུད་སྡེའི་དགོངས་པ་དང་མཐུན་པའི་ཕྱིར། གཉིས་པ་ལྟར་ན་སློབ་དཔོན་གྱིས་རྒྱུད་སྡེ་སོ་སོའི་དགོངས་པ་དང་མི་མཐུན་པའི་དབང་སྐུར་ལུགས་དེ་བཞིན་མཛད་པ་དེ་
སློབ་དཔོན་གྱིས་ཆོས་ལ་དབང་ཟ་བ་ཡིན་ལ། རྗེ་བཙུན་རྡོ་རྗེ་རྣལ་འབྱོར་མས་ཀྱང་ཐམས་ཅད་བླ་མེད་ཀྱི་ལུགས་སུ་སྐུར་པའི་ཆོ་ག་དེ་ལྟ་བུ་གྱིས་ཞེས་བསྐུལ་མི་རིགས་པའི་ཁོངས་གཉིས་ཀའི་
སྐྱོན་དུ་འགྱུར་བ་སྔ་མ་དང་འདྲ་བས་སོ། །དེ་ལ་རྣལ་འབྱོར་མས་རྒྱུད་སྡེའི་དགོངས་པ་དང་མི་མཐུན་པའི་དབང་བསྐུར་ཚུལ་གྱི་ཆོག་གྱིས་ཞེས་བསྐུལ་བ་མ་ཡིན་ཀྱང་སློབ་དཔོན་གྱིས་དེ་ལྟར་མཛད་
པ་ཡིན་ཟེར་ན། རྗེ་བཙུན་མས་སློབ་དཔོན་གྱི་རྒྱུད་སྡེའི་དགོངས་པ་དང་མི་མཐུན་པ་ཅིག་རྩོམ་པར་འགྱུར་བ་མ་མཁྱེན་པར་བསྐུལ་བ་ཡིན་ཞེས་ཁས་ལེན་དགོས་པར་འགྱུར་བས་རྗེ་བཙུན་རྡོ་རྗེ་རྣལ་

[249A]༄༅། །འབྱོར་མ་ལ་སྐྱོན་བརྗོད་དེ་ལས་ཆེ་བ་ཅི་ཞིག་བགྱི། གལ་ཏེ་རྩ་རྒྱུད་དེ་ཉིད་བསྡུས་པ་ལྟ་བུ་སྤྱིར་རྣལ་འབྱོར་རྒྱུད་དང། འབྱུང་པོ་འདུལ་བྱེད་ཀྱི་རྒྱུད་ལུགས་གཅིག་ལ་སྤྱོད་
རྒྱུད་དང། གཟུངས་གྭ་ལྔ་ལྟ་བུ་བྱ་རྒྱུད་ཡིན་ཀྱང། སློབ་དཔོན་གྱིས་དེ་རྣམས་བླ་མེད་ཀྱི་ལུགས་སུ་བཀྲལ་ནས་རྡོར་དབྱིངས་དང། འབྱུང་པོ་འདུལ་བྱེད་དང། བསྲུང་བ་ལྔ་ལྟ་བུའི་
དཀྱིལ་འཁོར་གྱི་དབང་སྐུར་རྣམས་བླ་མེད་ཀྱི་ལུགས་ལྟར་སྐུར་བར་མཛད་པ་ཡིན། བོད་རྣམ་རྟོག་ཆེ་བས་རྩ་རྒྱུད་དེ་ཉིད་བསྡུས་པ་རྣལ་འབྱོར་རྒྱུད་ཡིན་པས་དེ་ནས་བཤད་པའི་རྡོར་དབྱིངས་ཀྱི་
དབང་བླ་མེད་ལུགས་སུ་སྐུར་བ་དང། འབྱུང་པོ་འདུལ་བྱེད་ཀྱི་རྒྱུད་སྤྱོད་རྒྱུད་ཡིན་པས་དེ་ནས་བཤད་པའི་འབྱུང་པོ་འདུལ་བྱེད་ཀྱི་དབང་བླ་མེད་ཀྱི་ལུགས་སུ་སྐུར་བ་དང། གཟུངས་གྲྭ་ལྔ་བྱ་
རྒྱུད་ཡིན་པས་དེ་ནས་བཤད་པའི་བསྲུང་བ་ལྔའི་དཀྱིལ་འཁོར་གྱི་དབང་བླ་མེད་ལུགས་སུ་སྐུར་བ་ཇི་ལྟར་འཐད་སྙམ་པའི་དོགས་པ་སྐྱེ་པས་བོད་དུ་དེ་ལྟར་མི་རུང་ཞིང་རྒྱུད་སྡེ་རང་རང་གི་ལུགས་སུ་
སྐུར་བ་ལེགས་ཞེས་རྗེ་བཙུན་མ་སྒྲོལ་མ་དང། པཎ་ཆེན་ནགས་ཀྱི་རིན་ཆེན་གཉིས་ཀྱིས་སྔར་ལྟར་གསུངས་པ་ཡིན་ཟེར་ན། དེ་ཡང་མི་འཐད་དེ། དེ་ཉིད་བསྡུས་པ་སོགས་རྒྱུད་སྡེ་འོག་མ་དེ་
རྣམས་སློབ་དཔོན་གྱིས་བླ་མེད་ལུགས་སུ་བཀྲལ་བ་ཡིན་ཟེར་བའི་སྒྲུབ་བྱེད་མེད་པ་གང་ཞིག་གལ་ཏེ་དེ་ལྟར་བཀྲལ་བ་ཡིན་ན་སློབ་དཔོན་ཨ་བྷྱ་པཎྚི་ཏ་ཆེན་པོ་ཡིན་པའི་ཁར་རྗེ་བཙུན་རྡོ་རྗེ་རྣལ་འབྱོར་
མས་དཀྱིལ་འཁོར་གྱི་ཆོ་ག་འདི་མཛད་པར་བསྐུལ་བ་ཡིན་པས་བོད་བླུན་པོ་ལ་མ་ངེས་ཀྱང་མཁས་པ་རྣམས་ལ་དེ་མི་འཐད་དེ་སྙམ་པའི་དོགས་པ་མི་སྐྱེ་བའི་ཕྱིར། དཔེར་ན་སྒྱུ་འཕྲུལ་དྲ་བའི་རྒྱུད་ཀྱི་

[249B]
པའི་དོགས་པ་མི་སྐྱེ་བར་ཚད་ལྡན་དུ་འདོད་པ་བཞིན་ཡིན་པའི་ཕྱིར། འཕྲེང་བའི་དཀྱིལ་འཁོར་ཐམས་ཅད་ཀྱི་དབང་བླ་མེད་ལྟར་དབང་བཞི་ཡོངས་རྫོགས་སུ་སྐུར་བ་སློབ་དཔོན་ཨ་བྷྱས་
ལུགས་ཡིན་པ་ཡང་མི་འཐད་དེ། སློབ་དཔོན་གྱིས་འཕྲེང་བའི་དཀྱིལ་འཁོར་གྱི་དབང་ཐམས་ཅད་བླ་མེད་ཀྱི་ལུགས་ལྟར་བྱས་ནས་དབང་བཞི་ཡོངས་རྫོགས་སུ་སྐུར་དགོས་པའི་ཟུར་ཙམ་ཡང་
འཕྲེང་བ་ལས་མི་འབྱུང་བའི་ཕྱིར། བླ་མེད་ཀྱི་ལུགས་ལྟར་བྱེད་ན་ཡང་རིགས་པའི་དབང་ཙམ་ལེན་པར་འདོད་པའི་གདུལ་བྱ་ལ་རིག་པའི་དབང་ཙམ་གྱི་རྗེས་སུ་རྡོ་རྗེའི་རྟུལ་ཤུགས་སྤྱོད་པའི་རྟུལ་
ཤུགས། ལུང་བསྙན་ཆོས་བཤད་པའི་རྗེས་གནང། དབུགས་དབྱུང་ལྔ་དང་སྔགས་དབང་མིག་སྨན་ལ་སོགས་པའི་མཐའ་རྟེན་རྣམས་སྦྱིན་པ་དང། སློབ་དཔོན་གྱི་དབང་མན་ཆད་ཙམ་
ལེན་པར་འདོད་པའི་གདུལ་བྱ་ལ་སློབ་དཔོན་གྱི་དབང་གི་རྗེས་སུ་རྡོ་རྗེའི་བརྟུལ་ཤུགས་ལ་སོགས་པའི་མཐའ་རྟེན་རྣམས་སྦྱིན་པར་བཤད་པའི་ཕྱིར། དེ་ཡང་ཡིན་ཏེ། དཀྱིལ་ཆོག་རྡོ་རྗེ་འཕྲེང་
བ་ལས༑ རྡོ་རྗེའི་བརྟུལ་ཤུགས་ལ་སོགས་པ་ལྔ་པོ་འདི་རྣམས་ཀྱང་སློབ་དཔོན་གྱི་དབང་གི་རྗེས་དང། རིག་པའི་དབང་གི་རྗེས་ལ་དེ་དང་དེ་ཙམ་གྱིས་ཚེམ་པ་རྣམ་ལ་སྦྱིན་པར་བྱའོ། །ཞེས་ཁ་ཅིག་
གོ་སྔགས་དང། མིག་སྨན་དང། མེ་ལོང་དང། མདའ་འཕང་བ་རྣམས་ནི་རིག་པའི་དབང་གི་རྗེས་ལ་ཡང་ངོ། །ཞེས་གསུངས་པའི་ཕྱིར། དེ་ལ་ཁོ་ན་རེ། སློབ་དཔོན་གྱི་དབང་མན་ཆད་ཙམ་

[250A]༄༅། །ལེན་པར་འདོད་པའི་གདུལ་བྱ་ལ་སློབ་དཔོན་གྱི་དབང་མན་ཆད་བསྐུར་ནས། དེའི་རྗེས་སུ་རྡོ་རྗེའི་རྡུལ་ཤུགས་ལ་སོགས་པའི་མཐའ་རྟེན་སྦྱིན་པ་དང། རིག་པའི་
དབང་ཙམ་ལེན་པར་འདོད་པའི་གདུལ་བྱ་ལ་རིགས་པའི་དབང་གི་རྗེས་སུ་སྟེར་བར་བཤད་པ་དེ། དེ་ལྟར་འདོད་པའི་སློབ་དཔོན་ཁ་ཅིག་གི་འདོད་པ་བཀོད་པ་ཡིན་གྱི། སློབ་དཔོན་རང་ཉིད་
ཀྱིས་རང་ལུགས་སུ་བཞེད་པ་མ་ཡིན་ཏེ། ལུང་དེར་ཁ་ཅིག་གོ་ཞེས་གསུངས་པའི་ཕྱིར། ཟེར་ན། དེ་ལྟར་མ་ཡིན་པར་ཐལ། འདིའི་ཁ་ཅིག་གོ་ཞེས་པའི་དོན་སློབ་དཔོན་ཁ་ཅིག་གིས་
བཞེད་དོ་ཞེས་པའམ་གཞུང་ཁ་ཅིག་ལས་བཤད་དོ། །ཞེས་པའི་དོན་ལ་སྙོགས་དགོས་ཤིང། སློབ་དཔོན་ཁ་ཅིག་གིས་བཞེད་པ་འམ་གཞུང་ཁ་ཅིག་ལས་བཤད་པ་ཙམ་གྱིས་རང་ལུགས་སུ་
ཁས་ལེན་པའི་ཁྱབ་པ་མེད་ཀྱང། འདི་ལ་དགག་པའམ་མི་འཐད་པའི་ཕྱོགས་ཟུར་ཙམ་ཡང་གསུངས་པ་མེད་ཅིང། དོན་ལ་ཡང་མི་འཐད་པ་མ་ཡིན་པའི་ཕྱིར། དཀྱིལ་ཆོག་རྡོ་རྗེ་འཕྲེང་བར་
བླ་མེད་ཀྱི་ཕ་རྒྱུད་མ་རྒྱུད་གཉིས་ཀའི་ལུགས་ཀྱི་དབང་བཞི་ཡོངས་སུ་རྫོགས་པ་སྐུར་ཚུལ་རྒྱས་པར་གསུངས་ནས། རྣལ་འབྱོར་རྒྱུད་མན་ཆད་ཀྱི་དབང་སྐུར་ཚུལ་ཐུན་མོང་མ་ཡིན་པ་རྣམས་དངོས་
སུ་གསལ་བར་མ་གསུངས་ཀྱང། འཕྲེང་བ་ནས་བཤད་པའི་དཀྱིལ་འཁོར་ཐམས་ཅད་ཀྱི་དབང་བླ་མེད་ཀྱི་ལུགས་སུ་སྐུར་དགོས་པ་སློབ་དཔོན་གྱི་དགོངས་པ་མ་ཡིན་ཏེ། འཕྲེང་བ་ནས་བཤད་
པའི་དཀྱིལ་འཁོར་ཐམས་ཅད་ཀྱི་བླ་མེད་ལུགས་སུ་སྐུར་དགོས་པར་གསུང་པའི་ཚིག་ཟུར་ཙམ་ཡང་འཕྲེང་བ་ནས་མི་འབྱུང་བས་རྡོར་དབྱིངས་སོགས་རྒྱུད་སྡེ་གཞན་གྱི་དཀྱིལ་འཁོར་གྱི་དབང་སྐུར་

[250B] དེ་ལྟར་ཡིན་ཀྱང་རྒྱུད་སྡེ་གཞན་གྱི་དབང་སྐུར་ཚུལ་རྣམས་འཕྲེང་བ་ལས་གསལ་བར་མ་གསུངས་
པའི་རྒྱུ་མཚན་ཡོད་དེ། བླ་མེད་ཀྱི་དབང་སྐུར་ཚུལ་གྱི་གོ་བ་ལེགས་པར་ཆགས་པའི་རྡོ་རྗེ་སློབ་དཔོན་ཡིན་ན། རྒྱུད་སྡེ་འོག་མའི་དབང་སྐུར་ཚུལ་ཤེས་སླ་བ་དང། གསང་སྔགས་རྡོ་རྗེ་
ཐེག་པའི་དབང་དང། ལམ་སྒོམ་ཚུལ་སོགས་ཐམས་ཅད་སློབ་དཔོན་ལ་རག་ལས་པར་བྱ་བའི་ཆེད་དུ་རྒྱུད་སྡེ་གཞན་གྱི་དབང་སྐུར་ཚུལ་མ་རྟོགས་པ་རྣམས་ཀྱིས་སློབ་དཔོན་ལ་བརྟེན་ནས་
གོ་བར་བྱ་བའི་ཆེད་དུ་དེ་ལྟར་མཛད་པ་ཡིན་པའི་ཕྱིར། གོང་དུ་དྲངས་པའི་ལུང་རྡོ་རྗེའི་བརྟུལ་ཤུགས་ལ་སོགས་པ་ལྔ་པོ་འདི་རྣམས་ཀྱང། ཞེས་པ་ནས། རིག་པའི་དབང་གི་རྗེས་ལ་ཡང་ངོ་
ཞེས་གསུངས་པ་འདིས། དངོས་སུ་བླ་མེད་ཀྱི་དབང་གི་མཐའ་རྟེན་སྟེར་ལུགས་བཤད་ནས་ཤུགས་ལ་རྒྱུད་སྡེ་གཞན་གྱི་དབང་གི་སྐབས་སུ་དབང་ཅི་ཙམ་ཅིག་བསྐུར་བ་བཤད་པ་ཡིན་ཏེ། །
སློབ་དཔོན་གྱི་དབང་མན་ཆད་ཙམ་གྱིས་ཚིམ་པ་སྟེ་དེ་ཙམ་ལེན་པར་འདོད་པའི་གདུལ་བྱ་ལ་སློབ་དཔོན་གྱི་དབང་གི་མཐའ་རྟེན་དུ་རྡོ་རྗེའི་བརྟུལ་ཤུགས་ལ་སོགས་པ་སྦྱིན་པ་དང། རིག་པའི་དབང་
ཙམ་གྱིས་ཚིམ་པ་སྟེ་རིག་པའི་དབང་ཙམ་ལེན་པར་འདོད་པའི་གདུལ་བྱ་ལ་རིག་པའི་དབང་གི་མཐའ་རྟེན་དུ་རྡོ་རྗེའི་བརྟུལ་ཤུགས་ལ་སོགས་པ་རྣམས་སྦྱིན་པར་བཞེད་པའི་ལུགས་གཅིག་བཤད་པ་
གང་ཞིག་དེའི་དང་པོས་ཡོ་གའི་དབང་སྐུར་ཚུལ་དང། གཉིས་པས་བྱ་སྤྱོད་ཀྱི་དབང་སྐུར་ཚུལ་མཚོན་པ་ཡིན་པའི་ཕྱིར། གལ་ཏེ་གཞུང་ཚིག་དེས་བླ་མེད་ཀྱི་དབང་ལས་སློབ་དཔོན་གྱི་དབང་

[251A]༄༅། །མན་ཆད་འདོད་པ་དང་རིག་པའི་དབང་མན་ཆད་འདོད་པ་ལ་མཐའ་རྟེན་རྣམས་སྦྱར་བར་གསུངས་པ་ཡིན་གྱི། ཡོ་ཀ་དང་བྱ་སྤྱོད་ཀྱི་དབང་གི་རྣམས་བཞག་བསྟན་པ་མ་
ཡིན་ཏེ༑ རྡོ་རྗེའི་བརྟུལ་ཤུགས་ལ་སོགས་པ་ལྔ་པོ་འདི་རྣམས་ཀྱང་ཞེས་པའི་རྡོ་རྗེའི་བརྟུལ་ཤུགས་ཀྱི་སོགས་ཁུང་དུ་སྤྱོད་པའི་བརྟུལ་ཤུགས་དང། ལུང་བསྟན་དང། ཆོས་བཤད་པའི་
རྗེས་གནང་དང། དབུགས་དབྱུང་བཞི་བསྡུས་ནས་དེ་རྣམས་སྦྱིན་པར་བཤད་པ་གང་ཞིག་སྤྱོད་པའི་བརྟུལ་ཤུགས་ཡོ་ག་དང། བྱ་སྤྱོད་ཀྱི་དབང་ཙམ་སྐུར་བ་ལ་སྟེར་དུ་མི་རུང་བའི་
ཕྱིར༑ ཞེ་ན། དེས་དངོས་སུ་སྒྲས་ཟིན་ལ་དེ་ལྟར་བསྟན་པ་ཡིན་ཀྱང། དེའི་ཤུགས་བསྟན་ལ་ཡོ་ག་དང་བྱ་སྤྱོད་ཀྱི་དབང་སྐུར་ཚུལ་ཡང་བསྟན་པ་ཡིན་ཏེ། སྔགས་རིམ་དུ་འཕྲེང་བའི་ལུང་
དེའི་དོན་འཆད་པ་ན། ལུང་དེའི་མཇུག་ཐོག་ཏུ། ལ་བ་པས་སྤྱོད་པའི་བརྟུལ་ཤུགས་མ་གཏོགས་པ་བཞི་དེ་ལྟར་དུ་བྱ་བར་གསུངས་སོ། །གལ་ཏེ་སློབ་དཔོན་གྱི་དབང་མ་བསྒྱུར་བ་ལ་ཆོས་
ཤོད་ཅིག་ལ་སོགས་པས་སེམས་ཅན་ཀྱི་དོན་བྱེད་པའི་རྗེས་གནང་ཇི་ལྟར་རིགས་སྙམ་ན། རྣམ་སྣང་མངོན་བྱང་དུ་ཆུ་དབང་ཙམ་ཞིག་བསྐུར་པའི་མཇུག་ཏུ་ཡང་ཆོས་བཤད་པའི་རྗེས་གནང་གསུངས་
པའི་ཕྱིར་དང་བླ་མེད་ཀྱི་རྒྱུད་བཤད་པ་སོགས་མི་རུང་ཡང་བྱ་སྤྱོད་ཀྱི་རྒྱུད་བཤད་དུ་རུང་བར་སྔར་བཤད་པའི་ཕྱིར་ན་འགལ་བ་མེད་དོ། །དེས་ན་དེ་དག་གི་རྡོ་རྗེ་སློབ་དཔོན་དུ་འགྱུར་པ་ལ་མིང་དབང་མན་
ཆད་ཅི་རིགས་སུ་བསྐུར་ནས་རྗེས་གནང་བྱས་པས་ཆོག་གི་སློབ་དཔོན་གྱི་དབང་སྐུར་པ་ཐོབ་མི་དགོས་སོ། །ཞེས་གསུངས་ལ། ལ་བ་པས་སྤྱོད་པའི་བརྟུལ་ཤུགས་མ་གཏོགས་པ་བཞི་དེ་ལྟར་

[251B] ཞེས་པས། སྤྱོད་པའི་བརྟུལ་ཤུགས་མ་གཏོགས་པའི་རྡོ་རྗེའི་བརྟུལ་ཤུགས། ལུང་བསྟན། ཆོས་བཤད་པའི་རྗེས་གནང། དབུགས་དབྱུང་བཞི་རིག་པའི་དབང་ཙམ་
ཞུ་འདོད་པ་ལ་རིག་པའི་དབང་གི་རྗེས་སུ་སྦྱིན་པ་དང། སློབ་དཔོན་གྱི་དབང་མན་ཆད་ཙམ་ཞུ་འདོད་པ་ལ་སློབ་དཔོན་གྱི་དབང་གི་མཐའ་རྟེན་དུ་སྦྱིན་པར་ལ་བ་པས་གསུངས་པར་བཤད་ནས་སློབ་དཔོན་
གྱི་དབང་མཐོབ་པ་ལ་ཆོས་བཤད་པའི་རྗེས་གནང་སྦྱིན་མི་རིགས་སམ་སྙམ་ན། དོགས་པ་དེ་སེལ་བྱེད་དུ་རྣམ་སྣང་མངོན་བྱང་དུ་ཆུ་དབང་ཙམ་ཞིག་བསྐུར་བའི་མཇུག་ཏུ་ཡང་ཆོས་བཤད་པའི་རྗེ་གནང་
སྦྱིན་པར་གསུངས་པ་དང། རིགས་པའི་དབང་ཙམ་ཐོབ་པ་དེས་བླ་མེད་ཀྱི་རྒྱུད་བཤད་མི་རུང་ཡང་བྱ་སྤྱོད་ཀྱི་རྒྱུད་བཤད་དུ་དུང་བས་འགལ་བ་མེད་ཅེས་དང། དེས་ན་བྱ་སྤྱོད་ཀྱི་རྡོ་རྗེ་སློབ་དཔོན་དུ་
འགྱུར་བ་ལ་མིང་དབང་མན་ཆད་ཅི་རིགས་བསྐུར་ནས། ཆོས་བཤད་པའི་རྗེས་གནང་སྦྱིན་པས་ཆོག་གི་སློབ་དཔོན་གྱི་དབང་སྐུར་མི་དགོས་ཞེས་འཆད་པ་ལ། གལ་ཏེ་སློབ་དཔོན་གྱི་དབང་མ་
བསྐུར་བ་ལ། ཞེས་པ་ནས། སློབ་དཔོན་གྱི་དབང་བསྐུར་བ་མི་དགོས་སོ། །ཞེས་པའི་བར་གསུངས་པ་འདིས་འཕྲེང་བའི་ལུང་དེའི་ཤུགས་བསྟན་གྱི་དོན་བཀྲལ་པ་ཡིན་པའི་ཕྱིར། གཞན་ཡང། རྡོ་
རྗེ་འཕྲེང་བར་མིང་དབང་གི་རྗེས་སུ་མ་ཏོག་འཕྲེང་བའི་དབང་དང་ཆུ་དབང་ལ་སོགས་པའི་དབང་དྲུག་ལ་མ་རིག་པའི་གཉེན་པོ་བྱེད་ནུས་པའི་རིག་པ་ཡེ་ཤེས་སྐྱེད་ནུས་པ་ཉིད་དུ་སྒྲུབ་པར་བྱེད་པས་རིག་པའི་
དབང་ཞེས་བྱའོ་ཞེས་བཤད་པའི་མཇུག་ཐོག་ཏུ། དེ་ཉིད་ལས། དབང་འདི་རྣམས་སྐུར་བའི་སློབ་མ་བྱ་བ་དང་སྤྱོད་པའི་རྒྱུད་དག་ཉན་པ་དང། བཤད་པ་དང། སྔགས་སྒྲུབ་པ་རྣམས་ལ་དབང་
[252A]༄༅། །བར་འགྱུར་རོ། །ཞེས་དང། དབང་འདི་རྣམས་ཀྱང་སློབ་དཔོན་གྱི་དབང་དོན་དུ་མི་གཉེར་བ་ལ་ནི། ཐུན་མོང་གི་སྡོམ་པ་སྔོན་དུ་འགྲོ་བས་སྦྱིན་ནོ། །ཞེས་གསུངས་པ་འདིས་
ཀྱང་དངོས་སུ་བླ་མེད་ཀྱི་ལུགས་ཀྱི་མིང་དབང་མན་ཆད་བསྐུར་བ་ཐོབ་པའི་སློབ་མ་བྱ་སྤྱོད་ཀྱི་རྒྱུད་ཉན་བཤད་དང་སྔགས་སྒྲུབ་པ་ལ་དབང་ཞེས་བཤད་པའི་ཤུགས་ཀྱིས་བྱ་སྤྱོད་ཀྱི་དབང་གི་སྐབས་སུ་
མིང་དབང་མན་ཆད་ཙམ་ཐོབ་པས་སློབ་མས་ཀྱང་བྱ་སྤྱོད་ཀྱི་རྒྱུད་ཉན་བཤད་སོགས་ལ་དབང་བར་བཤད་པ་ཡིན་ཏེ། བླ་མེད་ལུགས་ཀྱི་མིང་དབང་མན་ཆད་ཐོབ་པའི་སློབ་མ་དེས་བྱ་སྤྱོད་ཀྱི་རྒྱུད་ཉན་
བཤད་སོགས་ལ་དབང་བར་ཤེས་ན་བྱ་སྤྱོད་ཀྱི་དབང་གི་སྐབས་སུ་མིང་དབང་སོགས་ཐོབ་པས་བྱ་སྤྱོད་ཀྱི་རྒྱུད་ཉན་བཤད་སོགས་ལ་དབང་བར་ཤེས་ནུས་པའི་ཕྱིར་དང། བླ་མེད་ཀྱི་ལུགས་ཀྱི་མིང་
དབང་མན་ཆད་ཙམ་བསྐུར་བ་དེ་ཡང་སློབ་དཔོན་གྱི་དབང་དོན་དུ་མི་གཉེར་བ་ལ་ཐུན་མོང་གི་སྡོམ་པ་སྟེར་བ་སྔོན་དུ་འགྲོ་བར་བྱས་ནས་སྦྱིན་པར་བཤད་པའི་ཤུགས་ཀྱིས་བྱ་སྤྱོད་ཀྱི་དབང་ཞུ་བར་འདོད་པའི་
སློབ་མ་ལ་ཡང་ཐུན་མོང་གི་སྡོམ་པ་སྔོན་དུ་སྦྱིན་པ་མ་གཏོགས་ཐུན་མོང་མ་ཡིན་པའི་སྡོམ་པ་སྔོན་དུ་མི་སྦྱིན་པ་དེ་ཤེས་ནུས་པའི་ཕྱིར། དེས་ནི་རྡོ་རྗེ་འཕྲེང་བ་ནས་བཤད་པའི་དབང་སྐུར་ན་དབང་བཞི་
ཡོངས་རྫོགས་སུ་སྐུར་དགོས་པར་འདོད་པ་ཁེགས་ཤིང། འཕྲེང་བའི་སྐབས་སུ་བླ་མེད་ལས་གཞན་པའི་དབང་སྐུར་ཚུལ་གཏན་ནས་མ་བཤད་པར་འདོད་པའང་ཁེགས་སོ། །ཡང་ཁ་ཅིག་གིས། རྡོ་རྗེ་
འཕྲེང་བའི་འཇམ་རྔོར་ལྷ་བཅུ་དགུ་མ་དང། འདུས་པ་མི་བསྐྱོད་པ་ལྷ་སོ་གཉིས་མ་སོགས་ཀྱི་དབང་ཐོབ་ཀྱང། འཇམ་རྡོར་ལྷ་བཅུ་དགུ་མ་དང། མི་བསྐྱོད་པ་ལྷ་སོ་གཉིས་མ་སོགས་ཀྱི་དབང་ཐོབ་

[252B] འཇམ་རྡོར་ཡེ་ཤེས་ཞབས་ལུགས་ཀྱི་ཟུར་བཀའི་དབང་དང། འདུས་པ་མི་བསྐྱོད་པ་ལྷ་སོ་གཉིས་མ་འཕགས་ལུགས་ཀྱི་ཟུར་བཀའི་དབང་སོགས་དཀྱིལ་
འཁོར་དེ་དང་དེའི་ཟུར་བཀའི་དབང་ཐོབ་པའི་གོ་མི་ཆོད་ཀྱང་དཀྱིལ་འཁོར་དེ་དང་དེའི་དབང་ཐོབ་པའི་གོ་ཆོད་པའི་ཕྱིར། འཕྲེང་བའི་དབང་གི་ནང་ཚན་གྱི་འཇམ་རྡོར་ལྷ་བཅུ་དགུ་མའི་དབང་སོགས་ཀྱིས་
འཇམ་རྡོར་ལྷ་བཅུ་དགུ་མ་སོགས་ཀྱི་དབང་གི་གོ་མི་ཆོད་ན། འཕྲེང་བར་འཇམ་རྡོར་ལྷ་བཅུ་དགུ་མ་སོགས་ཀྱི་དབང་སྐུར་ཚུལ་བཤད་པ་དང། འཕྲེང་བའི་དབང་ཉན་བཤད་བྱས་པ་ལ་དགོས་པ་
མེད་པའི་ཕྱིར། གཞན་ཡང་དེ་མི་འཐད་པར་ཐལ། དེ་ལྟར་འདོད་པ་དེ་འཕྲེང་བ་ནས་བཤད་པའི་འཇམ་རྡོར་ལྷ་བཅུ་དགུ་མ་དེ་སྤྱིར་གྱི་འཇམ་རྡོར་ལྷ་བཅུ་དགུ་མ་དང་མི་འདྲ་བའི་རྒྱུ་མཚན་གྱིས་ཡིན་ནམ་
འཕྲེང་བ་ནས་བཤད་པའི་འཇམ་རྡོར་ལྷ་བཅུ་དགུ་མའི་དབང་སྐུར་ཚུལ་དེ་འཇམ་རྡོར་ལྷ་བཅུ་དགུ་མའི་དབང་སྐུར་ཚུལ་དང་མི་མཐུན་པས་དེ་ལྟར་འདོད་པ་གང་ཡིན། དང་པོ་ལྟར་ན་མི་འཐད་དེ། འཕྲེང་བ་
ནས་བཤད་པའི་ལྷ་བཅུ་དགུ་མའི་ལྷའི་གྲངས་དང་སྐུ་མདོག་ཕྱག་མཚན་རྒྱན་ཆ་ལུགས་སྔགས་ལ་སོགས་པ་སྤྱིར་འཇམ་རྡོར་ལྷ་བཅུ་དགུ་མའི་ལྷའི་གྲངས་སོགས་དང་མཚུངས་པའི་ཕྱིར། གཉིས་པ་ལྟར་
ན་ཡང་མི་འཐད་དེ། འཕྲེང་བ་ནས་དབང་སྐུར་ཚུལ་བཤད་པ་དེ་འཇམ་རྡོར་ལྷ་བཅུ་དགུ་མ་སོགས་བླ་མེད་ཀྱི་དཀྱིལ་འཁོར་མང་པོ་ཞིག་ལ་སྦྱར་རུང་བའི་དབང་སྐུར་ཚུལ་ཚད་ལྡན་ཡིན་པའི་ཕྱིར། མ་གྲུབ་
ན། དཀྱིལ་ཆོག་རྡོ་རྗེ་འཕྲེང་བ་དེ་བསྟན་བཅོས་ཚད་ལྡན་མ་ཡིན་པར་ཐལ། འཕྲེང་བ་ནས་བཤད་པའི་དབང་སྐུར་ཚུལ་དེ་འཇམ་རྡོར་ལྷ་བཅུ་དགུ་མ་སོགས་བླ་མེད་ཀྱི་དཀྱིལ་འཁོར་མང་པོ་ཞིག་ལ་

[253A]༄༅། །སྦྱོར་བར་འཕྲེང་བ་ལས་བཤད་པ་གང་ཞིག་འཕྲེང་བ་ནས་བཤད་པའི་དབང་སྐུར་ཚུལ་དེ་འཇམ་རྡོར་སོགས་ལ་སྦྱོར་རུང་བའི་དབང་སྐུར་ཚུལ་ཚད་ལྡན་མ་ཡིན་པའི་ཕྱིར། །
གཞན་ཡང་འཇམ་དབྱངས་དང་སྤྱན་རས་གཟིགས་ཀྱི་ཟུར་བཀའི་རྗེས་གནང་མ་ཐོབ་པར་སྒྲུབ་ཐབས་བརྒྱ་རྒྱམ་གྱི་རྗེས་གནང་རྫོགས་པར་ཐོབ་པའི་གང་ཟག་གིས་འཇམ་དབྱངས་དང་སྤྱན་རས་
གཟིགས་ཀྱི་རྗེས་གནང་མ་ཐོབ་པར་འདོད་རིགས་པར་ཐལ། འཕྲེང་བའི་དབང་རྫོགས་པར་ཐོབ་ཀྱང་འཇམ་རྡོར་དང་འདུས་པ་མི་བསྐྱོད་པ་སོགས་ཀྱི་ཟུར་བཀའི་དབང་མ་ཐོབ་པ་འཇམ་རྡོར་དང་མི་
བསྐྱོད་པ་སོགས་ཀྱི་དབང་མ་ཐོབ་པར་འདོད་པ་གང་ཞིག་དེ་གཉིས་མཚུངས་པའི་ཕྱིར། འདོད་ན་སྒྲུབ་ཐབས་བརྒྱ་རྒྱམ་གྱི་རྗེས་གནང་ཉན་པ་ལ་དགོས་པ་མེད་པར་ཐལ། བརྒྱ་རྒྱམ་གྱི་རྗེས་
གནང་ལ་འཇམ་དབྱངས་དང་སྤྱན་རས་གཟིགས་ཀྱི་རྗེས་གནང་ཉི་ཤུ་ལྷག་རེ་ཡོད་ཀྱང་དེ་ཐོབ་པས་འཇམ་དབྱངས་དང་སྤྱན་རས་གཟིགས་ཀྱི་རྗེས་གནང་ཐོབ་པར་མི་འགྱུར་བའི་ཕྱིར། འདོད་ན་སྤྱི་
བཀའི་དབང་དང་རྗེས་གནང་གང་ཡང་ཉན་པ་ལ་དགོས་པ་མེད་པར་ཐལ། འདོད་པ་དེའི་ཕྱིར། འདོད་མི་ནུས་ཏེ་སྔགས་ཀྱི་ཆོས་རྣམ་དག་ལ་སྐུར་འདེབས་ཆེན་པོར་འགྱུར་བའི་ཕྱིར། དེས་ན་
འཕྲེང་བའི་ནང་གི་འཇམ་རྡོར་ལྷ་བཅུ་དགུ་མ་དང། འདུས་པ་མི་བསྐྱོད་པ་ལྷ་སོ་གཉིས་མའི་དཀྱིལ་འཁོར་གྱི་དབང་ཐོབ་པས་ཡེ་ཤེས་ཞབས་ལུགས་ཀྱི་འཇམ་རྡོར་ལྷ་བཅུ་དགུ་མའི་ཟུར་བཀའི་དབང་
དང༑ མི་བསྐྱོད་པ་ལྷ་སོ་གཉིས་མའི་འཕགས་ལུགས་ཀྱི་ཟུར་བཀའི་དབང་ཐོབ་པའི་གོ་མི་ཆོད་ཀྱང། སྤྱིར་འཇམ་རྡོར་ལྷ་བཅུ་དགུ་མ་དང། མི་བསྐྱོད་པ་སོ་གཉིས་ཀྱི་དབང་ཐོབ་པར་འདོད་

[253B] འཕྲེང་བའི་དབང་ཐོབ་པ་ཙམ་གྱིས་དཀྱིལ་འཁོར་གཉིས་ཀྱི་ཟུར་བཀའི་དབང་ཐོབ་པར་མི་འཇོག་པ་གང་ཞིག་སྤྱིར་འཇམ་རྡོར་ལྷ་བཅུ་དགུ་མ་དང། མི་བསྐྱོད་པ་ལྷ་སོ་གཉིས་མའི་
དཀྱིལ་འཁོར་གཉིས་ཀྱི་དབང་ཐོབ་པར་འགྱུར་པའི་ཕྱིར། རྟགས་དང་པོ་གྲུབ་ཏེ། དེ་གཉིས་ཀྱི་ཟུར་བཀའི་དབང་གང་ལས་བརྒྱུད་པའི་བླ་མ་བརྒྱུད་པ་ཡང་མི་འདྲ། དབང་བསྐུར་དངོས་གཞིའི་
སྐབས་ཀྱི་མེད་མི་རུང་གི་ཆོ་ག་འགངས་ཅན་རྣམས་འདྲ་ཡང། དབང་གི་ཡན་ལག་གི་ཆོ་ག་ཕྱག་ལེན་མི་འདྲ་བའི་ཁྱད་པར་དུ་མ་ཡོད་པའི་ཕྱིར་དང་དེས་གཞན་ཡང་མཚོན་པའི་ཕྱིར། རས་བྲིས་ལ་
བརྟེན་ནས་དབང་སྐུར་བའི་འཕྲེང་བའི་སྒྲུབས་དཀྱིལ་གླག་ཆོག་འགའ་ཞིག་ལས། ས་བཟུང་བ་དང། བགེགས་ལ་བཀའ་བསྒོབ། ཕུར་བུ་གདབ་པ་སོགས་མ་བཤད་པ་མི་འཐད་དེ། ས་ཆོག་
གི་སྐབས་ཀྱིས་རྟགས་པ་དང་བསླང་བ་དང་བརྐོས་ནས་སྦྱང་བའི་སྐོར་རྣམས་རྡུལ་ཚོན་གྱི་དཀྱིལ་འཁོར་གྱི་ཁང་པ་གསར་དུ་བྱེད་པའི་ཚེ་ཐམས་ཅད་དགོས་ཀྱང། དཀྱིལ་འཁོར་གྱི་ཁང་པ་བརྙིང་བ་དང་ཁང་
བཟང་ལ་སོགས་པའི་གནས་གཞན་དུ་རྡུལ་ཚོན་གྱི་དཀྱིལ་འཁོར་བཞེངས་པ་ལ་དེ་རྣམས་མི་དགོས་པ་གསང་བ་སྤྱི་རྒྱུད་ལས། དྲང་སྲོང་གནས་དག་བ་ལང་ལྷས། །ཕུག་དང་རི་ཡི་རྩེ་མོ་དང། །ས་གཞི་གང་
ན་འཐས་པ་དང། །ཁང་སྟོང་ངང་ནི་རྡོ་ལེབ་དང། །མཆོད་རྟེན་དྲུང་དང་འབབ་ཆུའི་གླིང། །མཚོ་རྣམས་ཀྱི་ནི་འགྲམ་དག་ཏུ། །ས་གཞི་སྦྱང་དང་བརྟགས་པ་དང། །ནན་ཏན་དུ་ནི་བྱ་མི་དགོས། །མཐས་པར་
བཅག་ཀྱང་དེར་མི་དགོས། །མཐོད་མན་ལ་སོགས་སྐྱོན་རྣམས་ཀྱང། །དེར་ནི་དོགས་པ་བསྐྱེད་མི་དགོས། །ཞེས་གསུངས་པ་ལྟར་ཡིན་ལ། །སྦྱང་མི་དགོས་པར་གསུངས་པ་ནི། །ས་བརྐོས་ནས་སྤྱད་པའི་

[254A]༄༅། །སྐོར་མི་དགོས་པ་མ་གཏོགས་སྦྱང་བ་གཏན་མི་དགོས་པ་མིན་པ། དེ་ཉིད་ལས། རང་བཞིན་གནས་པའི་ས་གཞི་ལ། །ཕྱི་དོར་ལེགས་པར་བྱས་ནས་སུ། །ལེགས་པར་
བཀྲམས་ཤིང་གསང་སྔགས་བཟླས། ཞེས་དང། འཕྲེང་བ་ལས། ཁང་བཟང་བྲག་སྟེང་བ་ལང་ལྷས། །གཙུག་ལག་ཁང་སོགས་ཆུ་འགྲམ་མམ། །སྔོན་དུས་བྱས་པའི་གནས་དག་
ཏུ༑ ༑མ་བརྐོས་ན་ཡང་དག་པ་ཡིན། །དེར་ནི་བདུད་རྩི་འཁྱིལ་བ་འབའ་ཞིག་གིས་སྡང་བ་རྣམས་བསལ་ཞིང། ཡུང་དཀར་དང། ཆུ་དང། ཐལ་བ་ལ་དེ་བ་ཟླས་ལ་གཏོང་བར་བྱའོ། །ཆུའི་
ཀྱང་གཏོར་ལ་ཨོཾ་བཧྲུཾ་ཁཾ་ཞེས་བརྗོད་པས་ནམ་མཁར་བྱའོ། །དེ་ནས། ཧཱུཾ་ལཾ་ཧཱུཾ་ཞེས་པས་རྡོ་རྗེའི་རང་བཞིན་དུ་བསྒོམ་སྟེ། ཨོཾ་མེ་དེ་ནི་བཛྲི་བྷ་པ་བཛྲ་བཧན་དྷ་ཧཱུཾ་ཞེས་པ་དང། ཨོཾ་ཧ་ན་ཧ་ན་བཛྲ་ཀྲོ་དྷ་ཧཱུཾ་
ཕཊ༑ ཅེས་བྱ་བ་དང། ཨོཾ་ཨཱ་ཧཱུཾ་ཤོ་དྷ་ཡ་ཤོ་དྷ་ཡ་རཀྵ་རཀྵ་ཧཱུཾ་ཧཱུཾ་ཕཊ། ཅེས་བྱ་བས་བསྔགས་ཤིང་ལག་པ་རེག་སྟེ་བྱིན་གྱིས་བརླབས་པར་བྱའོ། །ཞེས་སོགས་གསུངས་པ་ལྟར་རྫས་སྔགས་
ཏིང་ངེ་འཛིན་གསུམ་གྱིས་ས་སྦྱང་བ་དང། བླ་ན་མེད་པའི་སྦྱང་བ་རྣམས་བྱ་དགོས་ཤིང། རས་བྲིས་ཀྱི་དཀྱིལ་འཁོར་ལ་བརྟེན་པའི་ཚེས་བརྟགས་བསླང་སྦྱང་བ་རྣམས་མི་དགོས་ཀྱང། ས་བཟུང་
བ་དང༑ བགེགས་ལ་བཀའ་བ་སྒོ་བ་དང། ཕུར་བུ་གདབ་པ་དང། ར་བ་བསྒོམ་པ་སོགས་བྱ་དགོས་པའི་ཕྱིར། དེར་ཐལ། རས་བྲིས་ལ་བརྟེན་པའི་སྐབས་སུས་བརྟགས་བསླང་སྦྱང་
བ་རྣམས་མི་དགོས་པ་གང་ཞིག་ས་བཟུང་བ་སོགས་དགོས་པའི་ཕྱིར། རྟགས་དང་པོ་གྲུབ་ཏེ། སྔགས་རིམ་ལས། རས་རིས་ལ་བརྟེན་ན་ཇི་ལྟར་བྱ་བ་གསལ་བར་མ་གསུངས་ཀྱང་རས་རིས་

[254B] དོན་ཐོབ་ལ་དཔྱད་ནའང་མི་དགོས་པར་སྣང་
བས་ས་བརྟགས་པ་དང་བསླད་བ་དང་སྦྱང་བ་རྣམས་མི་དགོས་སོ། །ཞེས་གསུངས་པའི་ཕྱིར། རྟགས་གཉིས་པ་གྲུབ་ཏེ། དེ་ཉིད་ལས། ས་བཟུང་བའི་སྐབས་ཀྱི་ཆོ་ག་ལ་ནི་འཕྲེང་བ་ལས་
དཀྱིལ་འཁོར་གྱི་བདག་པོའི་གཟུགས་ཀྱིས་ས་བཟུང་བ་ལ་སོགས་པ་དང་སྐུ་གཟུགས་ལ་སོགས་པའི་རབ་གནས་དང་སློབ་མ་དབང་བསྐུར་བ་དང་གཤེགས་སུ་གསོལ་བ་དང། ཞི་བའི་སྦྱིན་སྲེག་གི་
མཐར་ཐུག་པ་ཐམས་ཅད་ཡིད་ཀྱིས་བྱའོ། །ཞེས་ཡིད་ཀྱི་དཀྱིལ་འཁོར་དུ་དབང་བསྐུར་བའི་སྐབས་སུ་གསུངས་པས་ལྷའི་རྣལ་འབྱོར་བསྒོམས་ནས་བགེགས་ལ་བཀའ་བསྒོ་བ་དང་ཕུར་བུས་གདབ་པ་
དང༑ ར་བ་སོགས་ཀྱི་བསྲུང་བ་རྣམས་བྱའོ། །ཞེས་གསུངས་པའི་ཕྱིར། ཁ་ཅིག་གིས། རས་བྲིས་ཀྱི་དཀྱིལ་འཁོར་ལ་བརྟེན་ནས་དབང་སྐུར་བ་ལ་སྟ་གོན་བཞི་ཀ་ངེས་པར་བྱ་དགོས་པར་འདོད་པ་མི་
འཐད་དེ། བུམ་པ་སྟ་གོན་དང་སློབ་མ་སྟ་གོན་གཉིས་རེས་པར་དགོས་ཀྱང། ས་ལྷ་སྟ་གོན་དང་ལྷ་སྟ་གོན་གཉིས་ངེས་པར་བྱ་དགོས་པའི་ཁྱབ་པ་མེད་པའི་ཕྱིར། དེར་ཐལ། རས་བྱིས་ལ་བརྟེན་ནས་
དབང་སྐུར་ཚུལ་གྱི་ཆོ་ག་མཛད་པའི་སློབ་དཔོན་ངག་དབང་གྲགས་པ་དང། རྟག་པའི་རྡོ་རྗེ་དང་དགྲ་ཅན་འཛིན་དཔལ་བཤེས་གཉེན་གསུམ་ལས་སྔ་མས་མཛད་པའི་དཀྱིལ་ཆོག་ལས་སྟ་གོན་གང་ཡང་མ་
བཤད་ཀྱང་ཕྱི་མ་གཉིས་ཀྱིས་མཛད་པའི་དཀྱིལ་ཆོག་ལས། བུམ་པ་དང་སློབ་མ་སྟ་གོན་བཤད་ནས་སྟ་གོན་གཞན་གཉིས་མ་བཤད་པས་ས་ལྷ་དང་ལྷ་སྟ་གོན་གཉིས་མ་བྱས་ཀྱང་ཆོག་ལ། བུམ་

[255A]༄༅། །པ་དང་སློབ་མ་སྟ་གོན་གཉིས་ངེས་པར་བྱ་དགོས་པའི་ཁྱད་པར་འཐད་པའི་ཕྱིར། དེ་ཡང་ཡིན་ཏེ། སྔགས་རིམ་ལས། རས་རིས་ལ་བརྟེན་ནས་དབང་བསྐུར་བསྔར་བཤད་
པའི་སློབ་དཔོན་གསུམ་ལས་ངག་དབང་གྲགས་པས་སྟ་གོན་གང་ཡང་མ་བཤད་པར་དངོས་གཞི་ནས་བྱེད་པར་གསུངས་ཀྱང་སློབ་དཔོན་གཞན་གཉིས་ཀྱིས་བུམ་པ་དང་སློབ་མ་སྟ་གོན་བཤད་པས་དེ་
གཉིས་ངེས་པར་བྱ་དགོས་སོ། །ཞེས་གསུངས་པའི་ཕྱིར། ལུང་དེས་ས་ལྷ་དང་ལྷ་སྟ་གོན་གཉིས་ངེས་པར་བྱ་དགོས་པ་མ་ཡིན་པ་འགྲུབ་སྟེ། རྒྱ་གར་གྱི་སློབ་དཔོན་རྟག་པའི་རྡོ་རྗེ་དང་དགྲ་ཅན་འཛིན་
དཔལ་བཤེས་གཉེན་གཉིས་ཀྱིས་རས་བྲིས་ལ་བརྟེན་པའི་སྟ་གོན་གྱི་རྣམ་བཞག་འཆད་པའི་སྐབས་སུ་ས་ལྷ་དང་ལྷ་སྟ་གོན་མ་བཤད་པ་ནི། རས་བྲིས་ལ་བརྟེན་པའི་སྐབས་སུ་དེ་གཉིས་ངེས་པར་བྱ་
དགོས་པ་མ་ཡིན་པ་ལ་དགོངས་པ་ཡིན་ལ། རྗེ་བདག་ཉིད་ཆེན་པོས་ཀྱང་སྔགས་རིམ་དུ་རས་བྲིས་ལ་བརྟེན་པའི་སྐབས་སུ་སྟ་གོན་བཞི་ཀ་དགོས་མི་དགོས་ཀྱི་དོགས་པ་གཅོད་པ་ན་བུམ་པ་དང་
སློབ་མ་སྟ་གོན་གཉིས་ངེས་པར་བྱ་དགོས་ཞེས་གསུངས་པའི་ཤུགས་ཀྱིས་གཞན་གཉིས་ངེས་པར་བྱ་མི་དགོས་པ་དེ་འགྲུབ་པའི་ཕྱིར། ཡང་ཁ་ཅིག་གིས། རས་བྲིས་ཀྱི་དཀྱིལ་འཁོར་ལ་
བརྟེན་པའི་སྐབས་སུ། ས་ལྷ་དང་ལྷ་སྟ་གོན་གཉིས་གཏན་ནས་བྱ་མི་དགོས་སྟེ། ས་ལྷ་སྟ་གོན་བྱེད་པ་ནི་ས་ཕྱོགས་དེར་དཀྱིལ་འཁོར་འབྲི་བའི་གནང་བ་གསོལ་བའི་ཕྱིར་དུ་ཡིན་པས་དཀྱིལ་
འཁོར་མི་འབྲིན་དེ་མི་དགོས་པའི་ཕྱིར་དང། ལྷ་སྟ་གོན་གྱི་དུས་སུ་དྲིའི་ཐིག་ལེ་དང། མེ་ཏོག་གི་ཚོམ་བུ་འགོད་པ་ནི་དཀྱིལ་འཁོར་འབྲི་ན་ལྷ་མཚན་མི་འཆུག་པའི་ཕྱིར་ཡིན་ལ། སྒྲུབ་ཅིང་མཆོད་

[255B] གལ་ཏེ་རས་བྲིས་
ལ་ལྷ་སྟ་གོན་བྱེད་ན། རས་བྲིས་ཀྱི་དཀྱིལ་འཁོར་དེ་ཉིད་ཀྱི་སྟེང་དུ་ལས་ཐིག་དང་ཡ་ཐིག་གཉིས་ཀ་རྫོགས་པར་འདེབས་དགོས་པར་ཡང་འགྱུར་རོ། །ཞེས་ཟེར་ན་དེ་མི་འཐད་དེ། ས་ལྷ་སྟ་གོན་གྱི་དགོས་
པ་ནི༑ ས་ཕྱོགས་དེར་དཀྱིལ་འཁོར་འབྲི་བའི་གནང་བ་གསོལ་བ་ཙམ་གྱི་ཚད་མ་ཡིན་པའི་ཕྱིར། དེར་ཐལ། དེ་ས་གཞི་དེར་དཀྱིལ་འཁོར་གྱི་ཆོག་བྱེད་པའི་གནང་བ་གསོལ་བའི་ཚད་ཡིན་པའི་
ཕྱིར༑ དེར་ཐལ༑ སྔགས་རིམ་ལས། སའི་ལྷ་མོ་ལ་གཞི་དེར་དཀྱིལ་འཁོར་གྱི་ཆོ་ག་བྱེད་པའི་གནང་བ་ཐོབ་པ་སྔོན་དུ་འགྲོ་ལ། ཞེས་དང། སའི་ལྷ་མོ་ལ་དེར་ཆོག་བྱེད་པའི་གནང་བ་
གསོལ་བའི་གཞི་དེ་ཡང་སའི་ཆོ་ག་ལེགས་པར་བྱས་པ་ཅིག་དགོས་པས་སྔོན་དུ་ས་ཆོག་དགོས་སོ། །ཞེས་གསུངས་པའི་ཕྱིར། གཞན་ཡང་དེ་མི་འཐད་པར་ཐལ། ས་ཕྱོགས་དེར་རྡུལ་ཚོན་གྱི་
དཀྱིལ་འཁོར་འབྲི་བ་ཙམ་ལས་ལྷ་སྟ་གོན་བྱེད་མི་དགོས་ཤིང། དེ་ལྟར་གང་དུ་ཡང་མ་གསུངས་པའི་ཕྱིར། མ་གྲུབ་ན། རྡུལ་ཚོན་གྱི་དཀྱིལ་འཁོར་འབྲི་ཚུལ་གསར་དུ་སློབ་པའི་ཚེ་ན་འོངས་ལྷ་སྟ་
གོན་བྱེད་དགོས་པར་ཐལ། མ་གྲུབ་པ་དེའི་ཕྱིར། ལྷ་སྟ་གོན་གྱི་དུས་སུ་དྲིའི་ཐིག་ལེ་དང་མེ་ཏོག་གི་ཚོམ་བུ་འགོད་པ་ནི་རྡུལ་ཚོན་གྱི་དཀྱིལ་འཁོར་འབྲི་ན་ལྷ་མཚན་མི་འཆུག་པའི་ཆེད་ཡིན་ཟེར་བ་ཡང་
མི་འཐད་དེ། ལྷའི་མཚན་མ་གང་དང་གང་དུ་འགོད་པའི་ཆེད་དུ་དྲིའི་ཐིག་ལེ་དང་མེ་ཏོག་གི་ཚོམ་བུ་མ་བཀོད་ཀྱང་ལས་ཐིག་རྫོགས་པར་བཏབས་པའི་རྗེས་སུ་བྲི་ཐིག་སོགས་ལ་སྦྱངས་པའི་རྡོ་རྗེ་སློབ་དཔོན་

[256A]༄༅། །གཅིག་ཡིན་ན་ལྷ་མཚན་གང་དུ་དགོད་རྟོགས་སླ་བའི་ཕྱིར། བསྒྲུབ་ཅིང་མཆོད་ནས་གསོལ་བ་འདེབས་པ་ནི། སང་འབྲི་བའི་དཀྱིལ་འཁོར་བྱིན་གྱིས་རློབས་པ་ཁོ་ནའི་དོན་
དུ་སྙན་གསན་འབེབ་པ་མིན་ཏེ། རྡུལ་ཚོན་གྱི་དཀྱིལ་འཁོར་ཡིན་ན་སང་འབྲི་བའི་རྡུལ་ཚོན་གྱི་དཀྱིལ་འཁོར་བྱིན་གྱིས་བརློབ་པའི་དོན་དུ་དང། རས་བྲིས་ཀྱི་དཀྱིལ་འཁོར་ཡིན་ན་ཡང་དེ་སང་སྒྲུབ་
པའི་ཚེ་བྱིན་གྱིས་རློབ་པའི་དོན་དུ་སྙན་གསན་འབེབ་པ་ཡིན་པའི་ཕྱིར། དེས་ན་རས་བྲིས་ལ་ས་ལྷ་སྟ་གོན་བྱེད་པ་དེ་ས་ཕྱོགས་དེར་རས་བྲིས་ཀྱི་དཀྱིལ་འཁོར་སྒྲུབ་པའི་གནང་བ་གསོལ་བའི་ཆེད་དང་
ལྷ་སྟ་གོན་གྱི་དུས་སུ་དྲིའི་ཐིག་ལེ་དང་མེ་ཏོག་གི་ཚོམ་བུ་འགོད་པ་ནི། དེ་མ་ཐག་དུ་ཚོམ་བུ་གདན་གྱི་ཚུལ་དུ་བྱས་ནས་དེའི་སྟེང་དུ་སྟ་གོན་གྱི་ལྷ་དམ་ཚིག་པ་སྒྲུབ་པ་དང་སྔར་རས་བཟུང་གི་དཀྱིལ་འཁོར་ནམ་
མཁར་བཏེགས་པ་དེ་དེར་ཕབས་ནས་མཆོད་ཅིང་གསོལ་བ་གདབ་པའི་ཆེད་ཡིན་ལ། མཆོད་ཅིང་གསོལ་བ་འདེབས་པ་ནི། སང་རས་བྲིས་ཀྱི་དཀྱིལ་འཁོར་དེར་བཀྲམས་ནས་སྒྲུབ་པའི་ཚེ་བྱིན་
གྱིས་རློབས་པའི་དོན་དུ་སྙན་གསན་འབེབ་པ་ཡིན་པའི་ཕྱིར། དེ་ཡང་ཡིན་ཏེ། དོན་འདི་ལ་དགོངས་ནས་རྗེ་བདག་ཉིད་ཆེན་པོས་དབང་དོན་དེ་ཉིད་རབ་གསལ་ལས། སྟ་གོན་གྱི་ཆོ་ག་ལ་ལས་ཐིག་
གདབ་པ། སའི་ལྷ་མོ་ལྷག་གནས་དང་དཀྱིལ་འཁོར་གྱི་ལྷ་ལྷག་གནས་དང་བུམ་པ་ལྷག་གནས་ཏེ་ལྷག་གནས་གསུམ་བྱ་བ། ལྷ་ལ་གསོལ་བ་གདབ་པ། སློབ་མ་ལྷག་པར་གནས་པ། ཞེས་
པའི་ས་བཅད་བཞི་མཛད་ནས་བུམ་པ་ལྷག་གནས་བྱེད་ཚུལ་ཡན་ཆད་བཤད་པའི་མཇུག་ཐོག་ཏུ་ཐིག་གདབ་པ་མ་གཏོགས་པའི་ལྷག་གནས་རྣམས་ནི། རས་རིས་ཀྱི་ཆོ་ག་ལ་ཡང་བྱའོ། །ཞེས་

[256B] དེས་ན། དཔེར་ན་རབ་གནས་རྒྱས་པའི་སྐབས་སུ་སྡན་ལ་སྟ་གོན་བྱེད་པ་ཆོ་ག་ཕུན་སུམ་ཚོགས་པའི་ཡན་ལག་ཡིན་པ་བཞིན། རས་བྲིས་ཀྱི་དཀྱིལ་འཁོར་སྒྲུབ་པ་ལ་ཡང་སྡན་
ལ་ལྷ་སྟ་གོན་བྱས་ན། ཆོ་ག་ཕུན་སུམ་ཚོགས་པའི་ཡན་ལག་ཏུ་འགྱུར་པ་ཡིན་པས་བྱས་ན་ལེགས་པ་ལ་དགོངས་ནས་དབང་དོན་རབ་གསལ་དུ་དེ་རྣམས་བྱ་བར་གསུངས། རབ་གནས་འབྲིང་པོ་ལྟ་བུ་སྡན་
ལ་སྟ་གོན་མ་བྱས་པར་རབ་གནས་བྱས་ཀྱང་རབ་གནས་ཀྱི་གོ་ཆོད་པ་བཞིན། ས་ལྷ་དང་ལྷ་སྟ་གོན་མ་བྱས་ཀྱང་ཆོ་ག་གཞན་རྣམས་ཚངས་བར་བྱས་ཏེ་དབང་སྐུར་ན་དབང་བསྐུར་གྱི་གོ་ཆོད་པ་ལ་དགོངས་
ནས། སྔགས་རིམ་དུ་ངེས་པར་བྱེད་མི་དགོས་པར་བཤད་པ་ཡིན་པས་མཐའ་གཅིག་ཏུ་བྱ་དགོས་པ་དང་གཏན་ནས་བྱ་མི་རུང་བར་གཟུང་བར་མི་བྱའོ། །ལྷ་སྟ་གོན་གྱི་ཚེ་དྲིའི་ཐིག་ལེའི་སྟེང་དུ་མེ་ཏོག་གི་ཚོམ་
བུ་བཀོད་པ་དེ་ལྷའི་གདན་དུ་འབུལ་བ་ཡིན་གྱི། དེ་ལྷར་བསྐྱེད་པ་མ་ཡིན་ཏེ། སྔགས་རིམ་ལས། ས་ར་ཧ་དང་དཱ་རི་ཀ་པ་དང། དོན་ཡོད་ཞབས་ཀྱིས་ལྷ་གནས་སུ་མེ་ཏོག་དགོད་པར་ཡང་བཤད་
ཅིང་ཕྱི་མས་དྲིའི་ཐིག་ལེའི་དབུས་སུ་མེ་ཏོག་བཀོད་པ་དེ་གདན་དུ་དབུལ་བར་བཤད་པས་མེ་ཏོག་ཚོམ་བུ་བྱེད་པ་ལྟར་ནའང་དེ་ཉིད་ལྷར་སྐྱེད་བ་མིན་ནོ། །ཞེས་གསུངས་པའི་ཕྱིར། བུམ་པ་སྟ་གོན་གྱི་བུམ་
བཟླས་ཀྱི་ཚེ་གཙོ་འཁོར་ཐམས་ཅད་ཀྱི་སྔགས་བཟླ་དགོས་ཏེ། དེ་དགོས་པ་སྔར་དྲངས་པའི་འཕྲེང་བའི་ལུད་བུམ་པ་གཞན་ལྷ་གང་དང་གང་གི་ཡིན་པ་དེ་དང་དེའི་སྔགས་བརྒྱ་རྩ་བརྒྱད་དམ། ཉི་ཤུ་རྩ་
གཅིག་གམ། བདུན་བཟླས་ཏེ། ཞེས་པ་འདིས་འགྲུབ་པའི་ཕྱིར། གལ་ཏེ་ལུང་དེས་བུམ་པ་ལྷ་གྲངས་དང་མཉམ་པ་ཡོད་པའི་ཚེ་བུམ་པ་རེ་རེར་ལྷ་གང་བསྐྱེད་པ་དེའི་སྔགས་བཟླ་དགོས་པར་གསུངས་
[257A]༄༅། །པ་ཡིན་གྱི། རྣམ་རྒྱལ་བུམ་པ་གཅིག་གི་ནང་དུ་ལྷ་རྫོགས་པར་བསྐྱེད་ན་གཙོ་བོ་གཅིག་པུའི་སྔགས་བཟླས་པས་ཆོ་ག་གོ་ཞེ་ན། དེ་ཡང་མི་འཐད་དེ། རྡོ་རྗེ་འཕྲེང་བར། བུམ་པ་
སྟ་གོན་གྱི་སྐབས་ཉིད་དུ་འཇམ་རྡོར་དང་འདུས་པ་མི་བསྐྱོད་པའི་ལྷ་རྣམས་ཀྱི་སྔགས་རྫོགས་པར་བཀོད་ཅིང། བདེ་མཆོག་གི་འཁོར་གྱི་སྔགས་གཞན་རྣམས་ནི་སློབ་དཔོན་ཨ་བྷྱ་རང་གིས་མཛད་པའི་
བདེ་མཆོག་གི་མངོན་རྟོག་དང། ཀྱཻ་རྡོར་གྱི་འཁོར་གྱི་སྔགས་རྣམས་ཁ་སྦྱོར་རྩ་འགྲེལ་དང། རྡོར་དབྱིངས་ཀྱི་འཁོར་གྱི་སྔགས་རྣམས་དེ་ཉིད་བསྡུས་པའི་རྒྱུད་ལས་ཤེས་དགོས་པར་གསུངས་པ་དེ་བུམ་
པ་སྟ་གོན་གྱི་སྐབས་སུ་སྔགས་དེ་རྣམས་བཟླ་དགོས་པས་དེ་ལྟར་གསུངས་པ་མིན་པའི་ཕྱིར། དེར་ཐལ། སྐབས་དེར་དེ་ལྟར་གསུངས་པ་ལ་དགོས་པ་ཡོད་པའི་ཕྱིར། སྔར་ཉིན་ལྷ་སྟ་གོན་དང་
བུམ་པ་སྟ་གོན་གྱི་ཚེ་བུམ་སྒྲུབ་བྱས་ནས། ཕྱི་ཉིན་དཀྱིལ་འཁོར་སྒྲུབ་ནས་བུམ་སྒྲུབ་མི་བྱེད་པ་མི་འཐད་དེ། དཀྱིལ་འཁོར་གང་དང་གང་གི་བུམ་པ་སྟ་གོན་བྱས་པ་ནས་དབང་དངོས་གཞི་སྐུར་བའི་
བར་ལ་བུམ་སྒྲུབ་ཉིན་དེར་ཐུན་གསུམ་མམ་མ་མཐའ་ཐུན་གཅིག་ཏུ་བྱ་དགོས་པའི་ཕྱིར། དེར་ཐལ། རྡོ་རྗེ་འཕྲེང་བ་ལས། བུམ་པ་རྣམས་ལ་མངོན་པར་བསྔགས་པ་དང། མཆོད་པ་ལ་སོགས་པ་ཉི་མ་
སོ་སོར་ཐུན་གསུམ་མམ། གཅིག་ཏུ་བྱའོ། །ཞེས་གསུངས་པའི་ཕྱིར། སློབ་མ་སྟ་གོན་ཕྱི་ཚེ་སློབ་མ་གྲངས་ཅི་ཙམ་ཞིག་ལ་སྟ་གོན་བྱ་བ་ནི་གྲུབ་ཆེན་དྷཱ་རི་ཀ་པ་དང་གསང་བ་སྤྱི་རྒྱུད་ལས་ཉི་ཤུ་རྩ་ལྔ་མན་ཆད་
ཟུང་དུ་མ་གྱུར་པ་དགོས་པར་གསུངས་པ་དང། རྣམ་སྣང་མངོན་བྱང་ལས་སློབ་མ་དང་ཅིང་རིགས་བཙུན་པ་ཞེས་སོགས་ཡོན་ཏན་ཁྱད་པར་ཅན་དང་ལྡན་པའི་སློབ་མ་ཟུང་དུ་གྱུར་ཀྱང་བཅུ་མན་ཆད་ཀྱི་གྲངས་

[257B] དམ་ཚིག་གསུམ་བཀོད་ལས་གཉིས་དང་བཞི་ལྟ་བུ་ཟུང་དུ་གྱུར་པ་ཡང་ལྷག་གནས་བྱ་བར་གསུངས་པ་དང། འཕྲེང་བ་ལས། སློབ་མ་གཅིག་གམ། གཉིས་སམ་མང་པོ་ཞེས་
གྲངས་དེས་བཟུང་དུ་མེད་པར་བཤད་པ་སོགས་དུ་མ་ཡོད་པ་ལས། ཕལ་ཆེར་གྱིས་རྡོ་རྗེ་འཕྲེང་བའི་དབང་གི་སྐབས་སུ་གྲངས་ངེས་བཟུང་མེད་པར་མཛད་ཅིང། ཟུར་བཀའི་སྐབས་སུ་དཱ་རི་ཀ་བས་
གསུངས་པ་ལྟར་ཉི་ཤུ་རྩ་ལྔ་མན་ཆད་ཟུང་དུ་མ་གྱུར་པ་དགོས་པར་འདོད་པ་དེ་ལ་བརྟགས་པར་བྱ་སྟེ། རྒྱུད་སྡེ་བཞིའི་དབང་མང་པོ་སྐུར་བའི་ཚེ་གྲངས་ངེས་བཟུང་མི་དགོས་ལ། ཟུར་བཀའི་དབང་རེ་རེ་ཙམ་
སྐུར་པ་ལ་གྲངས་དེས་བཟུང་དགོས་པའི་རྒྱུ་མཚན་དེ་གང་ཡིན། འཕྲེང་བའི་དབང་གི་སྐབས་སུ་གྲངས་ངེས་བཟུང་མི་བྱེད་པ་དེ། འཕྲེང་བ་ལས། སློབ་མ་གཅིག་གམ་གཉིས་སམ་མང་པོ་ཞེས་གྲངས་
ངེས་བཟུང་མ་བཤད་པ་དེའི་དོན་ཡིན་ལ། ཟུར་བཀའ་རེ་རེའི་ཚེ་ཉེར་ལྔ་མན་ཆད་ཟུང་དུ་མ་གྱུར་པ་དགོས་པར་འདོད་པ་དེ། སྤྱི་རྒྱུད་ལས། མཁས་པས་སློབ་མ་གཅིག་གམ་གསུམ། །ལྔ་འམ་ཡང་ན་
བདུན་དག་གམ། །ཉི་ཤུ་རྩ་ནི་ལྔ་ཡི་པར། །ཟུང་དུ་མ་གྱུར་ཡོངས་སུ་གཟུང། །དེ་ལས་ལྷག་པའི་སློབ་མ་དག་ཡོངས་སུ་བཟུང་བ་མི་ཤེས་སོ། །ཞེས་གསུངས་པའི་དགོངས་པ་ཡིན་པར་འདོད་ན། །
མི་འཐད་དེ། འཕྲེང་བའི་དབང་གི་སྐབས་སུ་གྲངས་དེས་བཟུང་མི་དགོས་པ་དེ། འཕྲེང་བའི་དགོངས་པ་ཡིན་དུ་ཆུག་ཀྱང་ཟུར་བཀའ་རེ་རེ་ཙམ་ཁོ་ན་ལ་ཉི་ཤུ་རྩ་ལྔ་མན་ཆད་ཟུང་དུ་མ་གྱུར་པ་དགོས་པ་དེ་སྤྱི་
རྒྱུད་ཀྱི་དགོངས་པ་མ་ཡིན་པའི་ཕྱིར། དེར་ཐལ། སྤྱི་རྒྱུད་ཀྱི་ལུང་དེས་ཟུར་བཀའ་གཅིག་ཙམ་སྐུར་ན་ཉི་ཤུ་རྩ་ལྔ་མན་ཆད་ཟུང་དུ་མ་གྱུར་པ་དགོས་ཞེས་གསུངས་པ་མ་ཡིན་པར་སྤྱིར་དབང་སྐུར་བའི་སློབ་མ་

[258A]༄༅། །སྟ་གོན་བྱ་བ་ལ་ཉི་ཤུ་རྩ་ལྔ་མན་ཆད་ཟུང་དུ་མ་གྱུར་པ་དགོས་པར་བཤད་པ་ཡིན་པའི་ཕྱིར། དེར་ཐལ། ལུང་དེས་སྤྱི་བཀའ་དང་ཟུར་བཀའི་དབྱེ་བ་ཕྱེ་ནས། ཟུར་བཀའ་
ལ་དམིགས་ཀྱིས་བསལ་ནས་དེ་ལྟར་གསུངས་པ་མ་ཡིན་པའི་ཕྱིར་དང། དབང་གཅིག་སྐུར་བ་ལ་སློབ་མ་གྲངས་ངེས་དགོས་ན་རྒྱུད་སྡེ་བཞིའི་དབང་བཞི་བཅུ་ཞེ་གཉིས་སམ་ཞེ་ལྔ་སྐུར་བ་ལ་གྲངས་
ངེས་བཟུང་དགོས་པ་ལྟ་སྨོས་ཀྱང་ཅི་དགོས་པའི་ཕྱིར། དེར་ཐལ། སྤྱི་རྒྱུད་ལས། གྲངས་ངེས་བཟུང་དགོས་པར་གསུངས་པ་དེ་དབང་ནི་རྡོ་རྗེ་ཐེག་པའི་ལམ་གྱི་རྨད་གཞི་ལྟ་བུ་ཡིན་པས་ཤིན་ཏུ་
ཟབ་ཅིང་འགད་ཆེ་བས་ཤིན་ཏུ་དཀོན་པར་བྱས་ནས་སློབ་མ་བྱུང་ཚད་ལ་མི་སྐུར་བར་སྣོད་རུང་ལ་སྐུར་དགོས་ཤིང། སློབ་མ་ཡང་དེ་ལྟ་བུ་དཀོན་པས་དུས་གཅིག་ལ་མང་མཐའ་ཉེར་ལྔ་མན་ཆད་ཟུང་དུ་མ་གྱུར་
པ་དགོས་པར་བཤད་པ་ཡིན་ལ། དེ་ལྟར་ན་དབང་གཅིག་ཟབ་ཅིང་འགད་ཆེན་དཔང་
པའི་ཕྱིར། དེར་ཐལ། སྤྱི་རྒྱུད་ཀྱི་དགོངས་པ་དེ་ལྟར་ཡིན་པས་རྣམ་སྣང་མངོན་བྱང་ལས། སློབ་མ་དང་ཅིང་རིགས་བཙུན་པ། །དེ་བཞིན་དཀོན་མཆོག་གསུམ་ལ་དང། །ཟབ་མོ་ཡི་ནི་བློ་དང་ལྡན། །
སྤྲོ་བ་ཆེ་ཞིང་ཚུལ་ཁྲིམས་ལྡན། །བཟོད་དང་ལྡན་ཞིང་སེར་སྣ་མེད། །དཔའ་ལ་ཡི་དམ་བརྟན་པ་ནི། །བཅུ་འམ་བརྒྱད་དམ་བདུན་ནམ་ལྔ། །གཅིག་གཉིས་བཞི་ལས་ལྷག་ཀྱང་རུང། །དཔྱད་མོ་དགོས་
པར་གཟུང་བར་བྱ། །ཞེས་སློབ་མ་དད་པ་དང་ལྡན་ཞིང་རིགས་བཙུན་པ། ཁྱད་པར་དུ་དཀོན་མཆོག་གསུམ་ལ་དད་ཅིང་ཟབ་མོ་རྡོ་རྗེ་ཐེག་པ་ལ་མོས་པའི་བློ་དང་ལྡན་པ། ཆོས་ལ་སྤྲོ་བ་ཆེ་ཞིང་མི་དགེ་བཅུ་

[258B] གནོད་ཕྱེད་ལ་ཅི་མི་སྙམ་པ་དང་ཚེས་ཕྱིར་དཀའ་བ་སྤྱོད་པ་སོགས་དང་དུ་ལེན་པའི་བཟོད་པ་དང་ལྡན་ཞིང། སྤྱིར་ཡང་སེར་སྣ་ཆུང་ལ་ལྷག་
པར་དགེ་བའི་ཕྱོགས་ལ་གཏོང་ཕོད་ཆི་བས་སེར་སྣ་མེད་པ། ཆོས་སྒྲུབ་པ་ལ་སེམས་དཔའ་ལ་རང་གིས་ཁས་བླངས་པའི་ཡི་དམ་བརྟན་པ་ལ་སོགས་པའི་ཡོན་ཏན་དང་ལྡན་པ་ནི། མང་མཐའ་བཅུ་འམ་
བརྒྱད་དམ། བདུན་ནམ་ལྔ་འམ། གཅིག་གམ། གཉིས་སམ། བཞི་འམ། དེ་ལས་ལྷག་པ་གསུམ་དང། དྲུག་དང། དགུ་ལྟ་བུ་བྱུང་ཀྱང་རུང་སྟེ། དེ་ལྟ་བུ་ལ་དབང་སྐུར་དུ་རུང་མི་རུང་
གི་དབྱང་པ་བྱ་མི་དགོས་པར་སློབ་མར་གཟུང་བར་བྱ། ཞེས་ཡོན་ཏན་དེ་རྣམས་ཚང་བའི་སློབ་མ་ཟུང་དུ་གྱུར་པ་ཡང་བཅུ་མན་ཆད་ཚོགས་པ་ལ་དབང་སྐུར་བྱ་རུང་བར་གསུངས། དམ་ཚིག་གསུམ་
བཀོད་ལས་མེ་ཏོག་དང་བཅས་པའི་ཐལ་མོ་སྦྱར་ནས་གཅིག་གཉིས་གསུམ་བཞི་ལྔ་ཡང་གཞུག་པར་བྱ་ཞིང། ཞེས་སློབ་མ་སྟ་གོན་དང་དབང་གི་ཚེ་དབང་སྐུར་བའི་སྣོད་དུ་རུང་བའི་སློབ་མ་མེ་
ཏོག་དང་བཅས་པའི་ཐལ་མོ་སྦྱར་ནས་གུས་པས་འདུད་པ་གཅིག་གམ། གཉིས་སམ། གསུམ་མམ། བཞི་འམ། ལྔ་ཡང་དུས་གཅིག་དུ་གཞུག་པར་བྱ། ཞེས་ལྔ་མན་ཆད་གསུངས་པ་ཡིན་
ལ། དེ་བཞིན་དུ་འཕྲེང་བ་ལས་ཀྱང། སློབ་མ་གཅིག་གམ། གཉིས་སམ་མང་པོ་ཞེས་གསུངས་པ་དེ་གསུམ་མན་ཆད་ཉེར་ལྔ་མན་ཆད་ཟུང་དུ་གྱུར་མ་གྱུར་ལ་མ་ལྟོས་པར་དབང་སྐུར་བ་དང། སྟ་
གོན་བྱ་བའི་སློབ་མར་གཟུང་ཞེས་པ་ཤད་པ་མ་གཏོགས། བརྒྱ་སྟོང་སོགས་དེར་འདུས་ཚད་ལ་སྟ་གོན་སོགས་བྱ་བར་བཤད་པ་མ་ཡིན་པའི་ཕྱིར། འཕྲེང་བའི་ལུང་གི་མང་པོ་ཞེས་པ་དེ་གཅིག་

[259A]༄༅། །གམ་གཉིས་ལས་མང་བ་གསུམ་ཡན་ཆད། ཉེར་ལྔ་མན་ཆད་ལ་བྱ་དགོས་པའི་ཕྱིར། གསུམ་བྱུང་ན་ཡང་གཉིས་ལས་མང་པོའི་ཐ་སྙད་བྱ་རིགས་པའི་ཕྱིར། འཕྲེང་
བའི་ལུང་དེའི་དོན་ཡང། སྤྱི་རྒྱུད་ཀྱི་ལུང་དེའི་དོན་དང་མཐུན་པར་འགྲེལ་དགོས་ཏེ། སྤྱི་རྒྱུད་ལས། བྱ་རྒྱུད་ཀྱི་དཀྱིལ་འཁོར་ཡོད་དོ་ཅོག་དང་རྒྱུད་སྡེ་གཞན་གསུམ་ལ་ཡང་ཐུན་མོང་དུ་དགོས་
པའི་ས་ཆོག་དང་སྟ་གོན་གྱི་ཆོ་ག་བྱ་བའི་ཚུལ་རྣམས་རྒྱས་པར་སྟོན་པས་གྲུབ་ཆེན་དཱ་རི་ཀ་བས། སྟ་གོན་གྱི་སྐབས་སུ་སློབ་མའི་གྲངས་སྤྱི་རྒྱུད་ལྟར་མཛད་ཅིང། དེ་བཞིན་དུ་རྒྱ་གར་གྱི་པཎ་གྲུབ་
མང་པོས་ཀྱང་ཡིག་ཆར་གསལ་བར་མ་བཀོད་ནའང་ཕྱག་ལེན་དེ་བཞིན་མཛད་པ་དང། བོད་ཀྱི་བླ་མ་མཁས་པས་སྐྱབ་གོང་མ་རྣམས་དང། བུ་སྟོན་ཐམས་ཅད་མཁྱེན་པ་ཡབ་སྲས་རྣམས་ཀྱིས་ཀྱང་
དེ་བཞིན་མཛད་ལ། རྗེ་བདག་ཉིད་ཆེན་པོས་ཀྱང་དེ་བཞིན་བྱ་བར་བཞེད་པའི་ཕྱིར། དེ་ཡང་ཡིན་ཏེ། སྔགས་རིམ་ལས། དེ་ལྟ་ནའང་བོད་ཀྱི་བླ་མ་མཁས་པ་རྣམས་ཀྱི་ཕྱག་ལེན་ལ་སྤྱི་རྒྱུད་ལྟར་
མཛད་པར་སྣང་བ་བཞིན་བྱ་ལ། ཞེས་གསུངས་པའི་ཕྱིར། དེ་ལྟ་ནའང་ཕྱིས་ཀྱི་བླ་མ་མང་པོས་འཕྲེང་བའི་དབང་གི་སྐབས་སུ་སློབ་མ་གྲངས་ངེས་བཟུང་མ་མཛད་པ་ནི་རྒྱུད་ཀྱི་དགོངས་པ་དང་མི་
མཐུན་པར་བྱས་པའི་ཉེས་པ་འབྱུང་བའི་དགག་བྱ་ལས་སློབ་མ་མང་པོ་འཚོགས་པ་ན་དེའི་ནང་གི་སློབ་མ་མང་པོ་ཞིག་ལ་རྡོ་རྗེ་ཐེག་པའི་བག་ཆགས་ཁྱད་པར་ཅན་དགོད་པའི་དགོས་པ་ཆེན་པོ་ཡོད་པ་དེ་ལ་
དགོངས་ནས་ཉི་ཤུ་རྩ་ལྔ་ལས་ལྷག་བརྒྱ་སྟོང་སོགས་ལ་སྟ་གོན་དང་དབང་སྐུར་སོགས་མཛད་པ་ཡིན་པའི་ཕྱིར། དཔེར་ན་འདུལ་བའི་སྐབས་སུ་ཉེས་མེད་ཕུན་ཚོགས་ཀྱི་དབང་དུ་བྱས་ན་བྱ་མི་རུང་བ་

[259B] དེས་ན་འཕྲེང་བའི་དབང་གི་སྐབས་སུ་དཀྱིལ་འཁོར་གྲངས་མང་བ་དང་ཆོ་ག་བཞུགས་
ཚོགས་ཆེ་བས་བླ་མས་ཀྱང་ཡང་ཡང་ལྔབ་ སློབ་མའང་ཡང་ཡང་འདུ་བ་དཀའ་ལ་འགའ་ཞིག་ལ་དོན་ཆེན་པོར་ཡང་འགྱུར་བས་སློབ་མ་གྲངས་ངེས་མ་མཛད་པ་ཡིན་ཞེས་སྨྲ་བར་བྱ་
ཡི། ཟུར་བཀའ་ལ་སློབ་མའི་གྲངས་ངེས་བཟུང་དགོས་ཀྱང་སྤྱི་བཀའ་ལ་མི་དགོས་སོ། །ཞེས་བླུན་པོའི་འཆལ་གཏམ་སྨྲ་བར་མི་བྱའོ། །འོན་ཀྱང་དབང་གྲལ་དུ་འདུ་བ་ལ་སློབ་མ་ནང་ཕན་
ཚུན་གཅིག་ལ་གཅིག་སེམས་བཟང་ཞིང་བླ་མ་དང་གྲོགས་ལ་བརྙས་བཅོས་དང་ཁྱད་གསོད་བྱེད་པའི་ང་རྒྱལ་དང་ཞེ་སྡང་ཅན་མ་ཡིན་པར་ཞི་ཞིང་དུལ་བ་བླ་མ་ལ་དད་གུས་དང་ཕན་སེམས་ཆེ་བ་དགོས་པ་ནི་
ཤིན་ཏུ་གལ་ཆེ་སྟེ། སྤྱི་རྒྱུད་ལས། མདོར་ན་སློབ་མ་ཕན་ཚུན་དུ། །ནང་མི་གཤིན་པ་མི་གཟུང་ངོ། །གཅིག་ལ་གཅིག་ནི་སེམས་བཟང་ཞིང། །ཞི་དུལ་བླ་མ་ལ་ཕན་པ། །ཞེས་གསུངས་ཤིང་
སྔགས་རིམ་ལས། ལུང་དེ་དྲངས་བའི་མཇུག་ཐོག་ཏུ། ཞེས་གསུངས་པ་ནི་ཤིན་ཏུ་གལ་ཆེའོ། །ཞེས་གསུངས་པའི་ཕྱིར། ལུང་འདི་གཉིས་ཀྱིས་སློབ་མའི་གྲངས་ཉེར་ལྔ་མན་ཆད་ཟུང་དུ་མ་
གྱུར་པ་དགོས་མོད་ཀྱང། གལ་ཏེ་དགག་དགོས་ཀྱི་དབང་གིས་གྲངས་ངེས་དེ་ལྟར་བྱེད་པ་མ་བྱུང་ནའང་སློབ་མ་ཕན་ཚུན་ནང་གཤིན་པ་ལ་སོགས་པ་དགོས་པར་མ་ཟད་ཤིན་ཏུ་གལ་ཆེ་བར་བསྟན་པ་
ཡིན་ཏེ། སྤྱི་རྒྱུད་ལས། མདོར་ན་སློབ་མ་ཕན་ཚུན་དུ། ཞེས་པ་མདོར་བསྡུ་བའམ་སྙིང་པོར་དྲིལ་ན་ཞེས་པའི་དོན་དང། སྔགས་རིམ་ལས། ཞེས་གསུངས་པ་ནི། ཞེས་པ་ནི་ཚིག་དེ་

[260A]༄༅། །གོང་དུ་གྲངས་དེས་བཟུང་བཤད་པ་ལས་དཀར་བའི་ཚིག་ཡིན་པས། སྔ་མ་གྲངས་ངེས་བཟུང་བཤད་པ་དེ་གལ་སྲིད་མ་བྱུང་ནའང་ཕྱི་མ་འདི་ཤིན་དུ་གལ་ཆེ་ཞེས་པའི་དོན་ལ་
སྙོགས་རིགས་པའི་ཕྱིར། དཀོན་མཆོག་གསུམ་ལ་བདག་སྐྱབས་མཆི། སོགས་ནས། འགྲུབ་པར་ཤོག་ཅེས་པའི་རྒྱུན་བཤགས་ལན་གསུམ་བྱས་པ་ལ་བརྟེན་ནས་ཐུན་མོང་མ་
ཡིན་པའི་སོ་ཐར་དང། བྱང་སེམས་ཀྱི་སྡོམ་པ་སྔར་མ་ཐོབ་པ་གསར་དུ་འཐོབ་ཅིང། ཐོབ་ཟིན་པ་ཡང་འཕེལ་དུ་བྱེད་ལ། ཉམས་ན་སོར་ཆུད་པ་ཡང་བྱེད་པ་ཡིན་ནོ། །ཞེས་གསུངས་པ་མི་
འཐད་དེ། དཀོན་མཆོག་གསུམ་ལ་བདག་སྐྱབས་མཆི། ཞེས་སོགས་ཀྱི་རྒྱུན་བཤགས་ལན་གསུམ་བྱས་པ་ལ་བརྟེན་ནས་སོ་ཐར་གྱི་སྡོམ་པ་ཐོབ་པ་མེད་པའི་ཕྱིར། རྒྱུན་བཤགས་ཀྱིས་སོ་
ཐར་གྱི་སྡོམ་པ་འབོག་པ་དང། ལེན་པ་དང། འཐོབ་པར་ཚད་ལྡན་གྱི་གཞུང་གང་ནས་ཀྱང་མ་བཤད་པའི་ཕྱིར། དེ་ལྟར་འདོད་པ་དེ་འཇམ་དབྱངས་ས་པཎ་གྱིས་སྡོམ་པ་གཏོར་མས་ལེན་པ་དང་
ཞེས་གསུངས་པ་དང་ཚུལ་མཚུངས་པའི་ཕྱིར། ཁ་ཅིག་སོ་ཤིང་འདོར་བའི་གཞིབ་བྱུང་བྱུག་པའི་མཎྜལ་ཁྲུ་གང་གྲུ་བཞི་བར་འདོར་པ་མི་འཐད་དེ། དེ་ལ་རྒྱུར་ཁྲུ་བཞི་དབྱི་བ་གྲུ་བཞི་སྲབ་འཐུག་
པའི་གོ་བཙམ་དུ་བ་བྱུང་བྱུག་པ་དགོས་པའི་ཕྱིར། དེ་ཡང་ཤིན་ཏེ། འཕྲེང་བ་ལས། དེ་རྣམས་ཀྱིས་ཀྱང་ཁྲུ་བཞི་པ་གྲུ་བཞི་པའི་དཀྱིལ་འཁོར་བའི་ལྕི་བ་ལ་སོགས་པས་བྱུག་པར་ཤར་རམ་བྱང་
དུ་ཕྱོགས་པས་སོ་ཤིང། ཨོཾ་བཛྲ་ཧཱ་ས་ཧཾ། ཞེས་བརྗོད་ནས་རྩེ་མོ་ནས་འཆོས་ཏེ་མིག་སྟེར་དུ་བལྟ་ཞིང། ལྟོས་པ་མེད་པར་མདུན་དུ་དོར་རོ། །ཞེས་དང། སྔགས་རིམ་ལས། སོ་ཤིང་

[260B] བའི་གོ་བ་ཙམ་དུ་ཞེས་གསུངས་པ་ན་སྲབ་འཐུག་གི་ཚད་དུ་བིདྱ་བ་
ཏས་བཤད་དོ། །ཞེས་གསུངས་པའི་ཕྱིར།། །།དཀྱིལ་འཁོར་སྒྲུབ་པའི་སྐབས་སུ་ཐོག་མར་བདག་སྐྱེད་རྫོགས་པར་བསྒོམ་ནས་དེ་ནས་མདུན་སྐྱེད་ཀྱི་དཀྱིལ་འཁོར་སྒྲུབ་པར་བཞེད་པ་
ལ་བཏགས་པར་བྱ་སྟེ། མདུན་བསྐྱེད་ཀྱི་དཀྱིལ་འཁོར་སྒྲུབ་པའི་སྐབས་སུ་ལྡན་ལ་བདག་བསྐྱེད་རྫོགས་པར་སྒོམ་པ་འཕྲེང་བར་བཤད་པ་མེད་ལ། འཕྲེང་བར་མདུན་བསྐྱེད་ཀྱི་དཀྱིལ་
འཁོར་སྒྲུབ་ཚུལ་འཆད་པ་ན། རྡོ་རྗེ་དང་དྲིལ་བུ་བཟུང་སྟེ་ཤར་གྱི་སྒོ་དང་ཉེ་བར་ནུབ་ཏུ་ཁ་བ་ལྟས་ཏེ་འདུག་ལ་འཁོར་ལོའི་དབང་པོའི་རྣལ་འབྱོར་དང་ལྡན་པས་བྲིས་པའི་དཀྱིལ་འཁོར་སྐད་ཅིག་
གིས་སྟོང་པ་ཉིད་ཀྱི་རྗེས་ལ་བསྲུང་བའི་འཁོར་ལོ་དང་བགེགས་ལ་ཕུར་བུས་གདབ་བ་ལ་སོགས་པའི་ཚོག་འཁོར་དང་བཅས་པས་བསྒོམ་པར་བྱ་བའི་དཀྱིལ་འཁོར་གྱི་རང་བཞིན་དུ་ངེས་པར་བརྟགས་
ནས༑ བཙུན་མོ་མཛེས་ཤིང་མདངས་བཟང་བ། ལོ་གྲངས་བཅུ་དྲུག་ལོན་རྙེད་ནས། །དྲི་དང་མེ་ཏོག་བརྒྱན་བྱས་ཏེ། །དེ་ཡི་དབུས་སུ་འདོད་པ་བྱ། །ཡོན་ཏན་སྐ་རག་མཱ་མ་ཀི་ར། །ཤེས་རབ་
ཅན་གྱིས་དེ་བྱིན་བརླབ། །ཞི་བ་སྤྲོ་བ་སངས་རྒྱས་གནས། །མཁའ་ཡི་དབྱིངས་ནི་རབ་ཏུ་བརྒྱན། །ཞེས་གསུངས་པའི་སྒྲུབས་པའི་ཕྱི་རོལ་གྱི་ཕྱག་རྒྱ་དང་སྙོམས་པར་འཇུག་པས་སམ་དེ་
མེད་ན་ཡེ་ཤེས་ཀྱི་ཕྱག་རྒྱ་དང་སྙོགས་པར་འཇུག་པས་ཡང་དག་པར་བསྐྱོད་པའི་དགའ་བའི་སྐྲས་ཡེ་ཤེས་ཀྱི་འཁོར་ལོ་སྤྱན་དྲངས་ལ། ཞབས་བསིལ་དང་མཆོད་ཡོན་འབུལ་བ་སྔོན་དུ་འགྲོ་

[261A]༄༅། །བས་རང་གི་ནང་དུ་བཅུག་ནས་འདོད་ཆགས་ཆེན་པོས་ཞུ་བར་གྱུར་ཏེ་རྡོ་རྗེའི་ལམ་ནས་པད་མར་ཕྱུང་བའི་ཡེ་ཤེས་ཀྱི་ལྷའི་འཁོར་ལོའི་བདག་ཉིད་སྤྲོས་ཏེ་དམ་ཚིག་གི་འཁོར་
ལོ་ལ་གནས་ཇི་ལྟ་བར་ཞུགས་པར་བསམས་ནས། ཞེས་བྲིས་པའི་དཀྱིལ་འཁོར་སྐད་ཅིག་གིས་སྟོང་སྦྱངས་བྱས་ཏེ་རྗེས་སུ་བསྲུང་འཁོར་སོགས་གཞལ་ཡས་ཁར་འཁོར་དང་བཅས་པའི་
བསྒོམ་བྱའི་དཀྱིལ་འཁོར་གྱི་རྟེན་བརྟེན་པའི་རང་བཞིན་དུ་བསྒོམ་ནས་གསང་འདུས་ལེའུ་བཞི་བ་ནས། བཙུན་མོ་མཛེས་ཤིང་མདངས་བཟང་པ། ཞེས་སོགས་ནས་གསུངས་པ་ལྟར་དངོས་
སམ་ཡེ་ཤེས་ཀྱི་ཕྱག་རྒྱ་དང་སྙོམས་པར་འཇུག་པའི་དགའ་བའི་སྒྲས་ཡེ་ཤེས་ཀྱི་དཀྱིལ་འཁོར་སྤྱན་དྲངས་པ་ལ། ཞབས་བསིལ་དང་མཆོད་ཡོན་ཕུལ་ཏེ་རང་གི་ནང་དུ་བཅུག་ནས་འདོད་ཆགས་
ཆེན་པོས་ཞུ་བར་གྱུར་པ་རྡོ་རྗེའི་ལམ་ནས་ཡུམ་གྱི་པདྨར་ཕྱུར་བ་ཡེ་ཤེས་ཀྱི་ལྷའི་འཁོར་ལོའི་བདག་ཉིད་དེའི་རྣམ་པར་གྱུར་པ་དེ་ཡུམ་གྱི་པདྨ་ནས་སྤྲོས་ཏེ། གོང་དུ་བསྒོམས་པའི་དམ་ཚིག་གི་རྟེན་
བརྟེན་པའི་འཁོར་ལོ་ལ་རང་རང་གི་གནས་ཇི་ལྟ་བར་ཞུགས་པར་བསམས་ནས་ཡེ་ཤེས་པ་བསྟིམ་པར་བཤད་ཅིང། དེ་ལྟར་བྱེད་པའི་དམ་ཚིག་པ་བསྐྱེད་པའི་དུས་སུ་བདག་མདུན་ཐ་མི་དང་དུ་སྒྲུབས་
པ་ཡིན་ལ། བདག་མདུན་ཐ་མི་དང་དུ་བསྒྲུབ་ན་སྔོན་དུ་བདག་སྐྱེད་སྒོམ་པ་དང་དེའི་རྗེས་སུ་མདུན་བསྐྱེད་སྒྲུབ་པའི་སྒྲུབ་ཐབས་སོ་སོ་པ་གཉིས་མི་དགོས་པའི་ཕྱིར། དེར་ཐལ། བདག་མདུན་
ཐ་དད་དུ་བྱེད་ན་མདུན་བསྐྱེད་ཀྱི་དཀྱིལ་འཁོར་སྒྲུབ་པའི་སྔ་རོལ་ཏུ་སྒྲུབ་ཐབས་བཞིན་དུ་བདག་བསྐྱེད་ཀྱི་ལྷའི་རྣལ་འབྱོར་པ་སྒོམ་དགོས་ལ། ཐ་མི་དད་དུ་བྱེད་ན་དེ་ལྟར་མི་དགོས་པའི་ཕྱིར། དེར་ཐལ་

[261B] དེས་ན་འདུས་པའི་ལུང་དེ་དྲངས་ནས་དམ་ཚིག་པ་ལ་ཡེ་ཤེས་པ་འཇུག་པར་བྱེད་པའི་ལུགས་ལ་རིག་མ་དང་སྙོམས་པར་ཞུགས་པའི་དུས་སུ་བདག་མདུན་ཐ་མི་དད་དུ་བྱ་
དགོས་པ་བཞིན་དུ་དམ་ཚིག་པ་སྐྱེད་པའི་དུས་སུ་ཡང་བདག་དང་མདུན་གྱི་གཙོ་བོ་ཐ་མི་དད་དུ་སྒྲུབ་པ་བྱས་ན་འཐད་པར་སེམས་སོ། །ཞེས་དང། བདག་མདུན་ཐ་དད་དུ་བྱེད་ན་དཀྱིལ་འཁོར་སྒྲུབ་
པའི་སྔོན་དུ་སྒྲུབ་ཐབས་བཞིན་དུ་ལྷའི་རྣལ་འབྱོར་བྱ་དགོས་ལ། ཐ་མི་དད་དུ་བྱེད་ན་ལྷའི་རྣལ་འབྱོར་སོ་སོ་བ་མི་དགོས་སོ། །ཞེས་གསུངས་པའི་ཕྱིར། དེ་ལ་ཁོ་ན་རེ། མདུན་བསྐྱེད་སྒྲུབ་
པའི་སྔ་རོལ་ཏུ་བདག་སྐྱེད་སྒོམ་པ་འཕྲེང་བ་ལས་བཤད་དེ། གོང་གི་འཕྲེད་པའི་ལུང་དེའི་འཁོར་ལོའི་དབང་པོའི་རྣལ་འབྱོར་དང་ལྡན་པས་ཞེས་གསུངས་པའི་ཕྱིར་ཟེར་ན། མ་ཁྱབ་ཏེ། ལུང་
དེས་མདུན་སྐྱེད་ཀྱི་དཀྱིལ་འཁོར་སྟོང་སྦྱངས་བྱེད་པའི་སྔོན་དུ། རང་ཉིད་འཁོར་ལོའི་དབང་པོ་སྟེ་དཀྱིལ་འཁོར་གྱི་གཙོ་བོའི་རྣལ་འབྱོར་སྟེང་རྒྱལ་དང་ལྡན་པས་བསྒྲུབ་བྱའི་དཀྱིལ་འཁོར་སྟོང་
སྦྱངས་བྱ་བར་བཤད་པ་ཡིན་གྱི། བདག་སྐྱེད་རྫོགས་པར་སྒོམ་པར་བཤད་པ་མ་ཡིན་པའི་ཕྱིར། བསྒྲུབ་བྱའི་དཀྱིལ་འཁོར་སྟོང་སྦྱངས་བྱེད་པའི་ཚེ་དཀྱིལ་འཁོར་གྱི་གཙོ་བོའི་ང་རྒྱལ་དང་
ལྡན་པས་བྱེད་པ་ཡིན་ཏེ། རང་ཉིད་དེའི་སྔོན་དུ་གཙོ་བོ་ཡབ་ཡུམ་དུ་བསྐྱེད་ནས་དེའི་ང་རྒྱལ་གྱིས་ནང་མཆོད་དང་སྔོན་འགྲོའི་མཆོད་གཏོར་བྱིན་གྱིས་བརླབ་ཏེ། སྔོན་འགྲོའི་གཏོར་མ་གཏོང་
བ་ལ་སོགས་པ་བྱེད་པ་ཡིན་པའི་ཕྱིར། སྤྱིར་འདུས་པ་འཕགས་ལུགས་ལྟ་བུ་ལ་མདུན་བསྐྱེད་བསྒྲུབ་པའི་སྔོན་དུ་བདག་སྐྱེད་རྫོགས་པར་བསྒོམ་ནས་ཉེར་བསྡུ་བྱས་ཏེ་མདུན་པ་སྐྱེད་
[262A]༄༅། །སྒྲུབ་ཅིང། མདུན་སྐྱེད་སྒྲུབ་པའི་ཚེ་རང་དཀྱིལ་འཁོར་གྱི་ནང་དུ་ཞུགས་ཏེ་རང་དང་དཀྱིལ་འཁོར་ཐམས་ཅད་སྟོང་པར་སྦྱངས་ནས་རྟེན་བརྟེན་པའི་དཀྱིལ་འཁོར་སྒྲུབ་པའི་
ལུགས་ཡོད་ཀྱང། འཕྲེང་བའི་སྐབས་འདིར་དེ་ལྟར་བྱ་མི་དགོས་པར་སྔགས་རིམ་ལས། གོང་དུ་དྲངས་པའི་ཐ་མི་དད་དུ་བྱེད་ན་ལྷའི་རྣལ་འབྱོར་སོ་སོ་པ་མི་དགོས་སོ། །ཞེས་པའི་ལུང་གིས་
འགྲུབ་པའི་ཕྱིར། མདུན་བསྐྱེད་ཀྱི་དཀྱིལ་འཁོར་སྒྲུབས་ནས་གཙོ་འཁོར་ཐམས་ཅད་ཀྱི་སྔགས་བཟླ་བར་མ་བཤད་པ་མི་འཐད་དེ། གཙོ་འཁོར་ཐམས་ཅད་ཀྱི་སྔགས་བཟླ་དགོས་པའི་
ཕྱིར༑ དེར་ཐལ། རྡོ་རྗེ་འཕྲེང་བར་སྐབས་འདིར་གཙོ་འཁོར་ཐམས་ཅད་ཀྱི་སྔགས་བཟླ་དགོས་པར་བཤད་པའི་ཕྱིར། དེར་ཐལ། འཕྲེང་བར་དཀྱིལ་འཁོར་སྒྲུབས་ཏེ་མཆོད་བསྟོད་བདུད་
རྩེ་མྱང་བ་བྱས་པའི་རྫེས་སུ་གཙོ་བོའི་སྔགས་བརྒྱ་རྩ་བརྒྱད་དང། འཁོར་རྣམས་ཀྱི་སྔགས་ཉེར་གཅིག་རེ་དང་ཡི་གེ་བརྒྱ་པ་བཟླ་བར་བཤད་པའི་ཕྱིར། དེར་ཐལ། འཕྲེང་བ་ལས། དེ་རྣམས་
བདུད་རྩི་མྱང་བས་ཚིམ་པར་བྱས་ཏེ་བདེ་བ་ཆེན་པོའི་རང་བཞིན་དུ་མོས་པར་བྱས་ལ་འཁོར་ལོའི་དབང་པོའི་སྔགས་བརྒྱ་རྩ་བརྒྱད་དང། དེ་ལས་གཞན་པའི་དཀྱིལ་འཁོར་པའི་སྔགས་ལན་ཉེར་གཅིག་
དེ་དང་ཡི་གེ་བརྒྱ་པ་བཟླ་བར་བྱའོ། །ཞེས་དང། སྔགས་རིམ་ལས། ཆད་གི་མཆོད་པ་ཡང་བྱ་སྟེ། སྐྱེད་ཆོག་སྔོན་དུ་སོང་ནས་སོ། །དེ་ནས་འཁོར་ལོའི་གཙོ་བོའི་སྔགས་བརྒྱ་རྩ་བརྒྱད་དང་
འཁོར་རྣམས་ཀྱི་ཉེར་གཅིག་དང། ཡིག་བརྒྱ་བཟླ་སྟེ་མངོན་བརྗོད་ཀྱི་གསུམ་པ་ལས། ཡི་གེ་བརྒྱ་པས་ཐམས་ཅད་དུ། །གསང་སྔགས་བརྟན་པར་བསྒོམ་ནས་སུ། །རང་གི་མིད་བཞིན་ལྡན་

[262B] །གཅིག་ཏུ་སྤེལ་ནས་བཟླས་པར་བྱ། །ཞེས་སོ། །ལབ་པས་ལྷ་ཐམས་ཅད་ལ་བརྒྱ་རྩ་བརྒྱད་རེའི་བཟླས་པ་དང་བཟླས་པའི་མཐར་ཡང་མཆོད་བསྟོད་བྱ་བར་གསུངས་སོ། ཞེས་གསུངས་
པའི་ཕྱིར།། །།དཀྱིལ་འཁོར་དུ་འཇུག་པའི་ཆས་འཇུག་གི་སྔོན་དུ་སློབ་མ་རྣམས་རྣམ་པར་སྣང་མཛད་ཞབས་གཡས་བསྐུམས་གཡོན་བརྒྱད་པར་དམིགས་པ་མི་འཐད་དེ། དེའི་ཚེ་སློབ་མ་
རྣམ་སྣད་དམ་དཀྱིལ་འཁོར་གྱི་གཙོ་བོའི་གཟུགས་སུ་དམིགས་པར་བཤད་ཀྱི་ཞབས་གཡས་བསྐུམས་གཡོན་བརྐྱང་དུ་དམིགས་པར། འཕྲེང་བར་མ་གསུངས་ཤིང་ཚད་ལྡན་གྱི་ཁུང་གཞན་ཡང་
མེད་པའི་ཕྱིར། འཕྲེང་བར་དེ་ལྟར་མ་གསུངས་ཏེ། འཕྲེང་བ་ལས། ཡོལ་བའི་ཕྱི་རོལ་ཏུ་རྣམ་པར་སྣང་མཛད་ཀྱི་གཟུགས་སམ། འཁོར་ལོའི་དབང་ཕྱུག་གི་གཟུགས་སུ་དམིགས་ལ་
ཞེས་པ་ལས། ཞབས་སྟབས་གསུངས་པ་མེད་པའི་ཕྱིར། ཡོལ་བའི་ནང་དུ་འཇུག་པའི་སྔོན་དུ་ཨོཾ་ཡ་མཱནྟ་ཀྲིད་ཧཱུཾ། ཞེས་དང། ཨཱ་ཁཾ་བའིར་ཧཱུཾ། ཞེས་པའི་སྔགས་གཉིས་སློབ་མས་
རྗེས་ཟློས་བྱ་དགོས་པར་བཤད་པ་མི་འཐད་དེ། སྔགས་དང་པོ་སློབ་དཔོན་གྱིས་བརྗོད་ཅིང་སློབ་མ་འཁྲིད་པ་དང། སྔགས་གཉིས་པ་སློབ་དཔོན་གྱིས་བརྗོད་དེ། དེས་སློབ་མ་ཡོལ་པའི་ནང་དུ་
འཇུག་པར་བཤད་པ་མ་གཏོགས་དེ་གཉིས་སློབ་མས་བརྗོད་དགོས་པ་མ་ཡིན་པའི་ཕྱིར། དེ་ཡང་ཡིན་ཏེ། འཕྲེང་བར། ཨོཾ་ཡ་མའན་ཏ་ཀྲིད་ཧཱུཾ། ཞེས་བརྗོད་ཅིང་ཁྲིད་ལ། ཨཱ་ཁཾ་བའིར་ཧཱུཾ་
ཞེས་པ་འདིས་ཡོལ་བའི་ནང་དུ་བཅུག་ནས། ཞེས་གསུངས་པའི། ཞེས་བརྗོད་ཅིང་ཁྲིད་ལ་ཞེས་པ་སློབ་དཔོན་གྱིས་སྔགས་དེ་བརྗོད་ཅིང་སློབ་མ་ཁྲིད་ལ་ཞེས་པའི་དོན་དང། ཞེས་པ་འདིས་ཡོལ་

[263A]༄༅། །བའི་ནང་དུ་བཅུག་ནས། ཞེས་པ་སློབ་དཔོན་གྱིས་སྔགས་དེ་བརྗོད་པས་སློབ་མ་ཡོལ་བའི་ནང་དུ་བཅུག་ནས། ཞེས་འཆད་པ་མ་གཏོགས་སློབ་མས་སྔགས་དེ་
བརྗོད་ཅིང་བླ་མ་འཁྲིད་པ་དང། སློབ་མས་སྔགས་ཕྱི་མ་འདིས་བླ་མ་ཡོལ་བའི་ནང་དུ་འཇུག་པར་འཆད་མི་རིགས་པའི་ཕྱིར་དང། སྔགས་རིམ་ལས་ཀྱང། སྔགས་གཉིས་སློབ་དཔོན་
གྱིས་བརྗོད་དགོས་སོ་ཞེས་སློབ་དཔོན་གྱིས་བརྗོད་པར་དམིགས་ཀྱིས་བསལ་ནས་གསུངས་པའི་ཕྱིར། མི་བསྐྱོད་པ་ཆུའི་དབང་སྐུར་བའི་ཚེ་སློབ་མ་ལ། ནམ་མཁར་བཞུགས་པའི་དབང་གི་
ལྷ་རྣམས་དང་དེ་བཞིན་གཤེགས་པ་ཐམས་ཅད་ཀྱིས་ཁྱེད་རྣམས་ཀྱིས་རྒྱུད་བྱིན་གྱིས་བརླབ་ཏེ་དབང་བསྐུར་བའི་ཏིང་ངེ་འཛིན་ལ་སྙོམ་པར་ཞུགས། སློབ་དཔོན་དཀྱིལ་འཁོར་གྱི་འཁོར་ལོ་རིག་མ་
རྣམས་ཀྱིས་བུམ་པ་དཀར་པོ་བྱང་ཆུབ་ཀྱི་སེམས་ཀྱིས་གང་བ་ཅུང་ཟད་ཡོ་བ་དང་བཅས་པས་དབང་སྐུར་རྡོ་རྗེ་ཆེན་པོ་སོགས་ཀྱི་ཚིགས་སུ་བཅད་པ་བརྗོད་བཞིན་པས་བུམ་པའི་ཆུས་དབང་བསྐུར་
བྱང་ཆུབ་སེམས་དཔའ་རྣམས་ཀྱིས་ཕུན་སུམ་ཚོགས་པ་མངའ་བ་གསེར་གྱི་རི་བོ་ལ་སོགས་པ་རྣམས་ཀྱིས་བཀྲ་ཤིས་བརྗོད། ཁྲོ་བོ་ཁྲོ་མོ་རྣམས་ཀྱིས་ཧཱུཾ་ཕཊ་སོགས་ཀྱིས་བགེགས་བསྐྲད་
མཆོད་པའི་ལྷ་མོ་རྣམས་ཀྱིས་ཨོཾ་ཨཱ་ཧཱུཾ་རཱུ་པ་བཛྲ་སོགས་ཀྱིས་མཆོད་པ་བྱེད་བཞིན་པས་ཁྱེད་ཀྱི་རྒྱུད་ལ་དབང་གི་ཡེ་ཤེས་སྐྱེ་བའི་རྟེན་འབྲེལ་བསྒྲིག་པའི་སྒོ་ནས་མེ་ཏོག་གི་ཆང་ཕབ་ཅིང། བཀྲ་
ཤིས་ཀྱི་མངའ་གསོལ་བར་མོས་པ་བྱེད་དུ་འཇུག་པ་རང་ལུགས་སུ་མི་འདོད་དེ། གསར་དུ་སྤྱན་དྲངས་པའི་དབང་ལྷ་ནམ་མཁར་བཞུགས་པ་འགའ་ཞིག་གིས་བུམ་པ་བཟུང་ནས་དབང་བསྐུར་བ་

[263B] འགའ་ཞིག་གིས་ཤིས་པ་བརྗོད་པ་དང། འགའ་ཞིག་གིས་བགེགས་བསྐྲོད་པ་དང། འགའ་ཞིག་གིས་རོལ་མོ་རྡུང་ཞིང་མེ་ཏོག་གི་ཆར་འབེབ་པ་སོགས་མཛད་པར་མོས་ཤིང། །
བསྒྲུབས་པའི་དཀྱིལ་འཁོར་པའི་ལྷ་རྣམས་ཀྱིས་སྤྱན་དྲངས་པའི་དབང་ལྷ་ལྟར་བུམ་པ་བཟུང་ནས་དབང་སྐུར་བ་སོགས་མི་བྱེད་ཀྱང་སློབ་དཔོན་གྱི་བུམ་དབང་བསྐུར་བ་ལ་དགོངས་པ་གཏད་ནས་
དབང་གི་བྱ་བ་མཛད་པར་མོས་པ་ཡིན་ལ། དེ་ལྟར་མོས་པ་དེས་བསྒྲུབས་པའི་དཀྱིལ་འཁོར་དུ་བུམ་དབང་ཐོབ་པར་ཡང་འཇོག་པ་ཡིན་པའི་ཕྱིར། དེར་ཐལ། རྡུལ་ཚོན་གྱི་དཀྱིལ་འཁོར་
དུ་བུམ་དབང་སྐུར་བའི་ཚེ་རྡུལ་ཚོན་གྱི་དཀྱིལ་འཁོར་བའི་ལྷས་བུམ་དབང་སྐུར་བ་ལ་དགོངས་པ་གཏད་ནས་དབང་གི་བྱ་བ་མཛད་པ་ཡོད་པས་རྡུལ་ཚོན་གྱི་དཀྱིལ་འཁོར་དུ་བུམ་དབང་ཐོབ་པར་འཇོག་
པ་གང་ཞིག་དེ་རས་བྲིས་ལ་ཡང་མཚུངས་པ་ཡིན་པའི་ཕྱིར། དང་པོ་དེ་ལྟར་ཡིན་ཏེ། སྔགས་རིམ་ལས། དེ་ནས་བསྒྲུབས་པའི་དཀྱིལ་འཁོར་པའི་ལྷ་རྣམས་ཀྱིས་སྤྱན་དྲངས་པའི་དབང་
ལྷ་ལྟར་བུམ་པ་བཟུང་ནས་དབང་བསྐུར་བ་དང་ཤིས་པ་བརྗོད་པ་སོགས་མི་བྱེད་ཀྱང་སློབ་དཔོན་གྱིས་བུམ་དབང་བསྐུར་པ་ལ་དགོངས་པ་གཏད་ནས་དབང་གི་བྱ་བ་མཛད་པར་མོས་པ་ཅིག་ངེས་པར་
དགོས་ཏེ། ཞེས་དང། བུམ་དབང་སྐུར་བ་རྣམས་ལ་རྡུལ་ཚོན་གྱི་དཀྱིལ་འཁོར་པའི་ལྷས་དགོངས་པ་གཏད་ནས་དབང་གི་བྱ་བ་མཛད་པ་ཡོད་ལ་དེའི་ཕྱིར་རྡུལ་ཚོན་གྱི་དཀྱིལ་འཁོར་དུ་བུམ་དབང་
ཐོབ་པ་ཡང་མི་འགལ་ལོ། །ཞེས་གསུངས་པའི་ཕྱིར། སྤྱན་དྲངས་ཏེ་ནམ་མཁར་གནས་པའི་དབང་ལྷ་སྤྱན་མ་ལ་སོགས་པའི་གཤེགས་མ་རྣམས་ཀྱིས་བུམ་པས་དབང་བསྐུར་བ་དང། །

[264A]༄༅། །གདུགས་དང་རྒྱལ་མཚན་ལ་སོགས་པ་བསྒྲེང་བ་དང་རོལ་མོའི་སྒྲ་སྒྲོག་པ་དང། མེ་ཏོག་དང་གུར་གུམ་ལ་སོགས་པའི་ཆར་འབེབས་པ་དང། གཟུགས་རྡོ་རྗེ་མ་ལ་
སོགས་པའི་ལྷ་མོ་རྣམས་ཀྱིས་བཀྲ་ཤིས་ཀྱི་གླུ་དབྱངས་ཀྱི་ཤིས་བ་བརྗོད་པར་མོས་དགོས་པ་ཡིན་ཏེ། ཆུ་དབང་གི་སྐབས་སུ། འཕྲེང་བ་ལས། ནམ་མཁའ་གང་བར་གནས་པའི་
སྤྱན་མ་ལ་སོགས་པའི་རིག་མ་དང་བཅས་པ་རྣམས་ཀྱིས་གདུགས་དང་རྒྱལ་མཚན་དང། བ་དན་དང། ན་བཟའ་དང། རོལ་མོའི་སྒྲ་དང། གླུ་དང། གར་དང། མེ་ཏོག་དང་གུར་གུམ་ལ་
སོགས་པའི་ཆར་རྣམས་དང། ཕྱག་གིས་ཅུང་ཟད་ཡོ་བར་བཟུང་བའི་བུམ་པ་དཀར་པོ་བྱང་ཆུབ་ཀྱི་སེམས་ཀྱི་བདུད་རྩིས་གང་བ་རྣམས་ཀྱིས་པདྨ་ལས་ཕྱུད་པའི་སློབ་མ་ལ་དབང་བསྐུར་བཞིན་པ་དང་
གཟུགས་རྡོ་རྗེ་མ་ལ་སོགས་པའི་ལྷ་མོ་རྣམས་ཀྱིས། བཀྲ་ཤིས་གང་ཞིག་སེམས་ཅན་ཀུན་གྱི་སྙིང་ལ་གནས། ཞེས་པ་ནས། དེ་ནི་དེ་རིང་ཁྱེད་ལ་ཞི་བྱེད་བཀྲ་ཤིས་ཤོག་
ཅེས་པའི་བཀྲ་ཤིས་ཀྱི་གླུ་རྣམས་ཀྱིས་བཀྲ་ཤིས་ཉེ་བར་སྦྱོར་བཞིན་པ་ལ་ཞེས་དང། ཅོད་པན་གྱི་དབང་གི་སྐབས་སུ། དེ་ཉིད་ལས། ཨོཾ་དང་རིན་པོ་ཆེ་ལས་བྱུང་བའི་རིན་ཆེན་འབྱུང་
ལྡན་གྱི་གཟུགས་ཅན་ཡེ་ཤེས་སེམས་དཔའ་དང་གཅིག་ཏུ་གྱུར་པ་ལ། ནམ་མཁའ་ལ་གནས་པའི་དེ་བཞིན་གཤེགས་པ་དང་ལྷ་མོ་རྣམས་ཀྱིས་བུམ་པས་དབང་བསྐུར་བཞིན་པ་དང། གཟུགས་
རྡོ་རྗེ་མ་ལ་སོགས་པས་བཀྲ་ཤིས་ཀྱི་གླུ་ལེན་པར་སྒོམ་པར་བྱ་སྟེ། རྡོ་རྗེ་དང། བདག་པོ་དང། མིང་གི་དབང་རྣམས་ལ་ཡང་དེ་བཞིན་ནོ། །ཞེས་གསུངས་པའི་ཕྱིར། མིང་དབང་གི་སྐབས་

[264B] མེ་ཏོག་གི་འཕྲེང་བ་སྤྱི་བོར་བཟུང་བ་དང། རྡོར་དྲིལ་སྤྱི་བོར་བཟུང་བ་འདམ་ད་ལྟ་ཕུར་བྱས་པ་མི་འཐད་དེ། དེའི་ཚེ་སློབ་མའི་མགོ་བོར་རྡོ་རྗེ་དང་དྲིལ་བུ་མཉམས་པར་བཟུང་ནས་མིང་དབང་
སྐུར་དགོས་པའི་ཕྱིར།། །།དེར་ཐལ། དེ་ལྟར་དགོས་པར་འཕྲེང་བ་ནས་བཤད་པའི་ཕྱིར། དེར་ཐལ། འཕྲེང་བ་ལས། མགོ་བོར་རྡོ་རྗེ་དང་དྲིལ་བུ་མཉམ་པར་གཟུང་ཞིང། །
དབང་བསྐུར་ཞེས་པ་ལ་སོགས་པའི་ཚིགས་སུ་བཅད་པ་བརྗོད་དེ། ཨོཾ་བཛྲ་སཏ་སྟྭཾ་ཨ་བཧི་ཥི་ཉྩ་མི་བཛྲ་ནཱ་མ་ཨ་བཧི་ཥེ་ཀ་ཏ། ཞེ་སྡང་རྡོ་རྗེ་ཁྱོད་ཅེས་པ་འམ། གཏི་མུག་རྡོ་རྗེ་ཁྱོད་ཅེས་པ་
ལ་སོགས་པས་མེ་ཏོག་ལྷུང་བའི་རྗེས་སུ་འབྲངས་ནས་རང་གི་རིགས་ཀྱི་དབང་པོའི་མིང་རྣམ་པར་སྣང་མཛད་ཀྱི་བདག་ཉིད་ཀྱིས་དབང་བསྐུར་བར་བྱའོ། །ཞེས་གསུངས་པའི་ཕྱིར།། །།
གསང་དབང་གི་སྐབས་སུ། དཀྱིལ་འཁོར་གྱི་གཙོ་བོ་ཡུམ་རྐྱང་རྣམས་ལ་རང་གི་རིགས་བདག་ཡབ་ཡུམ་དུ་གསལ་བཏབ་ནས་གསང་དབང་བསྐུར་བར་བཤད་པ་མི་འཐད་དེ། གསང་དབང་
གི་སྐབས་སུ་ཡུམ་རྐྱང་རྣམས་ལ་གཙོ་མོ་དི་ནུ་འབུར་དང་བྷ་ག་སོགས་མི་མངོན་པར་ལྷ་ཕོའི་དབང་པོ་དང་ལྡན་པ་ཞལ་ཕྱག་རྒྱན་ཆ་ལུགས་རྣམས་གཙོ་མོ་ལྟ་བུར་བྱས་ནས་དེ་ལ་ཡུམ་རྒྱན་ཆ་ལུགས་
སོགས་གཙོ་མོ་དང་མཚུངས་པ་ཞིག་བསྒོམ་ཏེ་དེ་དང་སྙོམ་པར་འཇུག་པའི་དམིགས་པ་བྱས་ནས་གསང་དབང་བ་སྐུར་དགོས་པ་ཡིན་པའི་ཕྱིར། དེར་ཐལ། བདག་མེད་མ་གཙོ་བོར་བྱས་པའི་
རྣལ་འབྱོར་གྱི་ཕྱག་རྒྱ་མ་ལ་བརྟེན་ནས་བདེ་ཆེན་སྐྱེད་པའི་ཚེ་དེ་ལྟར་སྒོམ་པར་ཀྱཻ་རྡོ་རྗེ་ལས་བཤད་པའི་ཕྱིར། དེར་ཐལ། ཀྱཻ་རྡོ་རྗེ་ལས། བདག་མེད་རྣལ་འབྱོར་ལྡན་པ་ཡི། །ཕྱག་རྒྱ་ཉིད་ཅེས་ཇི་

[265A]༄༅། །ལྟར་བརྗོད། །ཕྱག་རྒྱ་ཕྱག་རྒྱ་གཉིས་དག་གིས། །ཕྱག་རྒྱའི་དངོས་གྲུབ་ཇི་ལྟར་འགྲུབ། །ཅེས་སྤྱིར་བླ་མེད་ཀྱི་ལམ་འདི་ལ་ཕྱག་རྒྱ་མ་ལ་བརྟེན་ནས་ལྷན་སྐྱེས་ཀྱི་བདེ་
བ་ཆེན་པོའི་དངོས་གྲུབ་སྒྲུབ་པར་གསུངས་པ་ལ་དེ་ལྟར་ན་བདག་མེད་མ་གཙོ་བོར་བྱས་པའི་རྣལ་འབྱོར་གྱིས་ཕྱག་རྒྱའི་དངོས་གྲུབ་མི་འཐོབ་ཏེ་རིག་པ་སྒོམ་པ་མེད་པར་ཕྱག་རྒྱའི་དངོས་གྲུབ་མི་འགྲུབ་
པ་གང་ཞིག་རང་གི་ཕྱག་རྒྱ་མ་གཞན་ཞིག་བསྒོམ་ན་ཕྱག་རྒྱ་མ་གཉིས་མཉམ་པར་སྦྱང་བས་བདེ་ཆེན་མི་སྐྱེ་བའི་ཕྱིར། དེས་ན་དེ་འདྲ་བ་དེས་ཕྱག་རྒྱའི་དངོས་གྲུབ་བདེ་བ་ཆེན་པོ་ཇི་ལྟར་
འཐོབ་པར་འགྱུར། ཞེས་ཞུས་པའི་ལན་དུ། བུད་མེད་གཟུགས་ནི་སྤངས་ནས་གཞན། །བཅོམ་ལྡན་འདས་ཀྱི་གཟུགས་སུ་བྱ། །ནུ་མ་སྤང་བ་པོ་ལར་འགྱུར། །ཀ་ཀོ་ལ་དབུས་ཡང་དག་
གནས། །འགྲམ་གཉིས་དྲིལ་བུ་ཉིད་དུ་འགྱུར། །ཟེའུ་འབྲུ་བོ་ལ་ཉིད་དུ་འགྱུར། །ལྷག་མ་བདག་ཉིད་ཆེན་པོ་ཉིད། །དགའ་ཆེན་ཧེ་རུ་ཀ་ཡི་གཟུགས། །ཞེས་གསུངས་ལ། དེའི་དོན་ནི་རང་
བདག་མེད་མར་བསྒོམ་པའི་སྐབས་སུ་ཕྱག་རྒྱའི་དངོས་གྲུབ་ལྷན་སྐྱེས་ཀྱི་བདེ་ཆེན་སྐྱེད་པའི་ཚེ་རང་བུད་མེད་ཏེ་ལྷ་མོའི་གཟུགས་སུ་བསྒོམ་པ་སྤངས་ནས། དེ་ལས་གཞན་བཅོམ་ལྡན་འདས་ཏེ་ལྷ་ཡབ་
ཀྱི་གཟུགས་སུ་སྒོམ་པར་བྱ། དེ་བསྒོམ་ཚུལ་ནི་ནུ་མ་སྤངས་པ་སྟེ་ནུ་འབུར་མེད་པར་བྱས་ནས་པོ་ལ་སྟེ་རྡོ་རྗེར་གྱུར་བར་བསྒོམ་ནས་ཀ་ཀོ་ལ་སྟེ་མོ་རྟགས་ཀྱི་དབུས་དྲང་ཐད་དུ་ཡང་དག་པར་གནས་པ་
དང༑ ཀ་ཀོ་ལའི་འགྲམ་གཉིས་དྲིལ་བུ་སྟེ་འབྲས་བུ་གཉིས་སུ་གྱུར་བར་བསྒོམ་ཀ་ཀོ་ལའི་ཟེའུ་འབྲུ་པོ་ལ་སྟེ་རྡོ་རྗེ་ཉིད་དུ་གྱུར་བར་བསྒོམ་ཞིང་ལྷག་མ་ཞལ་ཕྱག་དང་རྒྱན་ཆ་ལུགས་པ་སོགས་པ་

[265B] དེ་ལྟ་བུའི་དགའ་ཆེན་ཧེ་རུ་ཀ་རྡོ་རྗེ་དང་ལྡན་པའི་ལྷའི་གཟུགས་སུ་བསྒོམ་ནས་ཕྱག་རྒྱ་མ་དང་མཉམ་པར་སྦྱར་བས་བདེ་ཆེན་གྱི་
དངོས་གྲུབ་སྒྲུབ་པར་བྱ་ཞེས་གསུངས་པ་ཡིན་པའི་ཕྱིར། ལུང་དེའི་འགྱུར་ཞེས་པའི་ཚིགས་རྣམས་དངོས་གནས་ལ་དེ་ལྟར་འགྱུར་ཞེས་པ་མ་ཡིན་པར་དེ་ལྟར་གྱུར་བར་བསྒོམ་ཞེས་པའི་དོན་ཡིན་
ལ༑ ངེས་ན་བདག་མེད་མ་ལྟ་བུ་ཡུམ་རྐྱང་གཙོ་བོར་བྱས་པའི་དཀྱིལ་འཁོར་གྱི་གསང་དབང་སྐུར་བ་སོགས་ལ་དེ་ལྟར་དུ་བསྒོམ་པར་བྱ་བ་དེ། གོང་གི་ལུང་ངེས་འགྲུབ་པས་རྡོ་རྗེ་འཆང་རང་ཉིད་ཀྱིས་
གསུངས་པ་ལྟར་བསྒོམ་པར་བྱ་ཞིང། ཡབ་རྐྱང་རྣམས་ལའང་སྐབས་ཐོབ་ཀྱི་ཡུམ་རེ་བསྒོམ་ནས་གསང་དབང་བསྐུར་བ་སོགས་བྱའོ། །ཉིན་གཅིག་ལ་དཀྱིལ་འཁོར་གཉིས་སྤྲེལ། སུམ་སྤྲེལ་
བཞི་སྤྲེལ་སོགས་ཀྱི་སྟ་གོན་དང་དབང་བསྐུར་བྱེད་པ་ལ་ཀྱཻ་རྡོར་ལྷ་དགུའི་དཀྱིལ་འཁོར་བཞི་སྤྲེལ་ལྟ་བུ་ལ་མཚོན་ན། སྟ་གོན་གྱི་ཚེ་ཐོག་མར་ཕྱག་བཅུ་དྲུག་པའི་ཀྱཻ་རྡོར་གྱི་བདག་བསྐྱེད་སྔོན་འགྲོའི་
གཏོར་མ་ནས་མཇུག་ཉེར་བསྡུའི་བར། དེ་ནས་ཕྱག་བཅུ་དྲུག་པའི་ཚོམ་བུ་བསང་སྦྱངས་བསྐྱེད་ནས་དབང་བསྐུར་རྒྱས་གདབ་ཀྱི་བར། དེ་ནས་ཐུགས་ཀྱཻ་རྡོ་རྗེའི་བདག་བསྐྱེད་ཚོགས་ཞིང་ནས་ཉེར་
བསྡུའི་བར། དེ་ནས་དེའི་ཚེ་ཚོམ་བུ་བསང་སྦྱངས་ནས་རྒྱས་གདབ་ཀྱི་བར། དེ་བཞིན་དུ་གསུང་དང་སྐུ་ཀྱཻ་རྡོ་རྗེའི་བདག་བསྐྱེད་དང་ཚོམ་བུའི་བསྐྱེད་ཆོག་སྤེལ་ནས་བཏད་པའི་རྗེས་སུ་སྟ་གོན་གྱི་ལྷ་
བཞི་ཀ་ལ་འབུལ་རྒྱུའི་མཆོད་པ་བྱིན་གྱིས་རླབས་པ་དང་འབུལ་བ་སོགས་བྱས། དེ་ནས་ནང་མཆོད་ཕུལ་བའི་རྗེས་སུ། ཐུན་མོང་དུ་བསྟོད་པ་དང་གསོལ་གདབ་བྱས། དེ་ནས་དཀྱིལ་འཁོར་བཞི་

[266A]༄༅། །ཀའི་བུམ་པ་སྒྲུབ་པ་ལ་རྣམ་བུམ་བཞི། ལས་བུམ་གཅིག་རྣམས་བསང་སྦྱངས་ནས་བུམ་པ་བསྐྱེད་ཆོག་ཐུན་མོང་དུ་བྱས་པའི་རྗེས་སུ། རྣམ་བུམ་བཞིའི་ནང་དུ་
དཀྱིལ་འཁོར་སོ་སོའི་གདན་དང་ལྷ་ཚོགས་རྣམས་བསྐྱེད། ལས་བུམ་གྱི་ནང་དུ་གྷ་སྨ་རི་བསྐྱེད། རང་གི་ཐུགས་ཁ་ནས་འཕྲོས་པའི་འོད་ཟེར་གྱིས་བུམ་ལྷ་སོ་སོའི་ཡེ་ཤེས་ས་དགུག་པ་
སྟིམ་དབང་བསྐུར་རྒྱས་གདབ་རྣམས་བྱ། དེ་ནས་གཟུངས་ཐག་བཟུང་སྟེ་སོ་སོའི་གཙོ་བོའི་སྔགས་དང་ལས་སྔགས་བཟླ། མཆོད་པ་སྟོད་འོད་ཞུ་རྣམས་བྱེད། འདས་མ་འདས་ཀྱི་
གཏོར་མ་ཕུལ་ཏེ་མཆོད་པ་སྟོད། ཡིག་བརྒྱ། བཟོད་གསོལ་བྱ། སྔགས་རྒྱས་སྟ་གོན་གྱི་ལྷ་ནམ་མཁར་བཏེགས། དངོས་གཞིའི་ཚེ་དཀྱིལ་འཁོར་བཞི་ཀའི་ངས་བྲིས་བཀྲམ་པའི་མཐར་
མཆོད་པ་རྣམས་བཤམ་སྟེ། ཐོག་མར་ཞལ་བརྒྱད་མའི་སྔོན་འགྲོ་གཏོར་མ་ནས་བདག་བསྐྱེད་ཉེར་བསྡུའི་བར། དེ་ནས་མདུན་བསྐྱེད་ཀྱི་མཆོད་པ་བརླབ། ཞལ་བརྒྱད་མའི་དཀྱིལ་
འཁོར་བསང་སྦྱངས་བསྐྱེད་དེ། རང་ཉིད་དཀྱིལ་འཁོར་གྱི་གཙོ་མོའི་ཐུགས་ཁ་ནས་ཧེ་རུ་ཀ་ཕྱག་གཉིས་པའི་རྣམ་པར་ཕྱེ། དེ་ནས་གཞན་གསུམ་གྱི་བདག་བསྐྱེད་དང་མདུན་བསྐྱེད་སྤེལ་མར་
བསྒྲུབས་ནས་མཆོད་བསྟོད་ཐུན་མོང་དུ་བྱ། འདས་མ་འདས་ཀྱི་གཏོར་མ་ཕུལ། རྣམ་རྒྱལ་སྔན་མ་གསུམ་ནས། བཞི་ཀ་ལ་བུམ་ཆུ་བསྡུ། ཕྱི་རོལ་པ་བཏང་ནས་དཀྱིལ་འཁོར་རྗེས་མ་
ལས་བདག་འཇུག་བླངས། དེ་ནས་དཀྱིལ་འཁོར་རྗེས་མ་ལ་བསྟེན་ནས་སློབ་མ་ལ་དབང་བསྐུར།། །།ཡང་ལུགས་གཅིག་ལ། སྟ་གོན་གྱི་ཚེ་ཀྱཻ་རྡོར་བཞི་ཀའི་བདག་བསྐྱེད་བཞི་སྤྲེང་

[266B] དེ་ནས་སྟ་གོན་གྱི་ཚོམ་བུའི་བསྐྱེད་ཆོག་རྒྱས་གདབ་ཀྱི་བར་བཞི་ཀ་སྤྲེང་ཚར་ལ་བཏང། དེ་ནས་མཆོད་བསྟོད་དང་བུམ་པ་སྟ་གོན་སོགས་གོང་བཞིན། དངོས་གཞིའི་སྐབས་
སུ་བདག་བསྐྱེད་བཞི་སྤྲེང་ཚར་ལ་བཏང། དེ་ནས་མདུན་བསྐྱེད་བཞི་སྦྲེང་ཚར་ལ་བཏང་བའི་མཐར་མཆོད་པ་ཐུན་མོང་དུ་འབུལ་བ་སོགས་གོང་བཞིན་དང། དཀྱིལ་འཁོར་ཕྱི་མ་ལས། བདག་
འཇུག་བླངས། དབང་བསྐུར་དཀྱིལ་འཁོར་རྗེས་མ་ལ་བརྟེན་ནས་བྱ་ཞིང། ལྷ་ངོ་སྟོན་པའི་ཚེ་དཀྱིལ་འཁོར་བཞི་ཀའི་ལྷ་ངོ་སོ་སོར་སྟོན། གསུངས་པ་དེ་མི་འཐད་པར་ཐལ། དེ་ལྟར་ན་སྙིང་
པོ་ཀྱཻ་རྡོར་གྱི་དཀྱིལ་འཁོར་དུ་དབང་བསྐུར་པ་ལ་སྙིང་པོ་ཀྱཻ་རྡོར་གྱི་དཀྱིལ་འཁོར་དུ་འཇུག་པ་སྔོན་དུ་འགྲོ་མི་དགོས་པར་ཐལ། ཀྱཻ་རྡོར་ལྷ་དགུའི་དཀྱིལ་འཁོར་བཞི་སྤྲེལ་གྱི་དབང། ཉིན་གཅིག་ལ་
སྐུར་བའི་ཚེ་སྙིང་པོ་ཀྱཻ་རྡོར་གྱི་དཀྱིལ་འཁོར་དུ་འཇུག་པ་སྔོན་དུ་མ་བཏང་བར་དེའི་དཀྱིལ་འཁོར་དུ་དབང་བསྐུར་བའི་ཕྱིར། མ་གྲུབ་ན། དེར་ཐལ། དཀྱིལ་འཁོར་དུ་གཞུག་པའི་སྐོར་གྱི་ཆོ་ག་ལ་མང་
པོ་ཞིག་ཡོད་ཀྱང། ཐམས་ཅད་རྣལ་འབྱོར་གྱི་སེམས་བསྐྱེད་པ་དང། ཐོག་མར་ནང་དུ་ཞུགས་ནས་སྐོར་ཕྱག་བྱེད་པ་དང། མེ་ཏོག་འདོར་བའི་ཆོ་ནང་དུ་ཞུགས་ནས་མེ་ཏོག་འདོར་བ་དང། །
དམལ་བཞག་པ་དང། མེ་ཏོག་འཕྲེང་བའི་དབང་སྐུར་བ་རྣམས། དཀྱིལ་འཁོར་དུ་གཞུགས་པའི་ཆོ་གའི་གཙོ་བོ་ཡིན་པ་གང་ཞིག་དཀྱིལ་འཁོར་དུ་འཇུག་པའི་སྐོར་དེ་བཞིན་བྱས་ན་ཡན་
ལག་གཞན་རྣམས་དང། ཐམས་ཅད་རྣལ་འབྱོར་དུ་སེམས་བསྐྱེད་པ་དང་དམ་ལ་བཞག་པ་རྣམས་ཐུན་མོང་དུ་བྱས་ཀྱང་ཆོག་མོད་སོ་སོར་དགོས་རྒྱུ་དཀྱིལ་འཁོར་གྱི་ནང་དུ་གཞུག་པ་སྔ་ཕྱི་
[267A]༄༅། །གཉིས་དང། མེ་ཏོག་འཕྲེང་བའི་དབང་སྐུར་བ་གསུམ་གང་ཡང་མ་བྱས་པའི་ཕྱིར། དང་པོ་དེར་ཐལ། དང་པོར་དཀྱིལ་འཁོར་གྱི་ནང་དུ་ཞུགས་ནས། ལྷ་ལ་སྐོར་
བ་དང་ཕྱག་བྱ་བའི་ཚེ་གཙོ་བོ་དང་ཕྱོགས་བཞིའི་ལྷ་ལས་རེ་རེ་ཆད་ནས་སློབ་མ་ལ་ཐིམ་པས་བྱིན་གྱིས་བརླབས་པ་དང། དེའི་རྗེས་སུ་ནང་དུ་ཞུགས་ནས་མེ་ཏོག་འདོར་ཞིང། དོར་བའི་མེ་
ཏོག་དེ་སློབ་མའི་མགོ་བོར་བཞག་ནས་སློབ་མ་དེ་བྱང་ཆུབ་མ་ཐོབ་ཀྱི་བར་དུ་རྗེས་སུ་ཟུངས་ཤིག་ཅེས་སློབ་མ་མེ་ཏོག་ཕོག་པའི་ལྷ་ལ་གཏད་དེ་ལྷ་དེས་ཀྱང་རྗེས་སུ་འཛིན་པར་ཞལ་གྱིས་བཞེས་
ནས་ཕུལ་བའི་མེ་ཏོག་དེ་སློབ་མའི་མགོར་ དེར་ཐལ་
དོན་འདི་ལ་དགོངས་ནས། སྔགས་རིམ་ལས། དི་ལྟར་ན་རྣལ་འབྱོར་གྱིས་སེམས་བསྐྱེད་པ་དང། ནང་དུ་གཞུག་པ་གཉིས་དང། དམ་ལ་གཞག་པ་དང། འཕྲེང་བའི་དབང་ཐོབ་པ་ནི་
གཞུག་པའི་སྐབས་ཀྱི་གཙོ་བོ་ཡིན་ལ་གཞན་རྣམས་ནི་ཡན་ལག་གོ་ཞེས་གསུངས་པའི་ཕྱིར། གྱི་མ་དེར་ཐལ། དེ་རྣམས་སྐུ་ཀྱཻ་རྡོ་རྗེའི་དཀྱིལ་འཁོར་ལ་བྱས་པ་མ་གཏོགས་གཞན་གང་ལ་ཡང་
མ་བྱས་པའི་ཕྱིར། རྩ་བར་འདོད་མི་ནུས་ཏེ། མཉམ་སྦྱོར་གྱི་བརྟོགས་པ་བདུན་པ་ལས། དཀྱིལ་འཁོར་དུ་ནི་མ་ཞུགས་ཤིང། །དམ་ཚིག་རྣམས་ནི་སྤངས་པ་དང། །གསང་བའི་དེ་ཉིད་མི་ཤེས་པས། །བསྒྲུབ་ཀྱང་ཅི་ཡང་མི་འགྲུབ་བོ། །ཞེས་དང། གུར་གྱི་བརྒྱད་པ་ལས་ཀྱང། དཀྱིལ་འཁོར་དུ་ནི་མ་ཞུགས་དང། །དབང་བསྐུར་མེད་པའི་རྣལ་འབྱོར་པ། །གང་གིས་རབ་

[267B] །གང་གི་སྦྱིན་སྲེག་མ་བྱས་ན། །འཇིག་རྟེན་འདི་དང་གཞན་དུ་ཡང། །དེ་ལ་དངོས་གྲུབ་མཆོག་ཉིད་མེད། །ཅེས་གསུངས་ཤིང། སྔགས་རིམ་ལས། དཀྱིལ་
འཁོར་དུ་བཅུག་ཅིང་བརྟན་པ་ལ་དབང་སྐུར་གྱི། །དཀྱིལ་འཁོར་དུ་མ་བཅུག་པ་ལ་བྱར་གཏན་མི་དུང་ངོ། །ཞེས་གསུངས་པའི་ཕྱིར། གལ་ཏེ་དཀྱིལ་འཁོར་ལ་འཇུག་པའི་སྐོར་གྱི་ཆོ་གའི་གཙོ་
བོ་དེ་རྣམས་སྐུ་ཀྱཻ་རྡོ་རྗེའི་དཀྱིལ་འཁོར་ལ་བྱས་བས་གཞན་གསུམ་ལ་ཡང་དེས་གོ་ཆོད་སྙམ་ན། འོ་ན་གསང་འདུས་འཇམ་རྡོར་གྱི་དཀྱིལ་འཁོར་དུ་འཇུག་པའི་སྐོར་གྱི་ཆོ་ག་རྣམས་བྱས་ན། །
གསང་འདུས་མི་བསྐྱོད་པའི་དཀྱིལ་འཁོར་ལ་ཡང་དེས་གོ་ཆོད་པར་ཐལ། མཚུངས་པའི་ཕྱིར། འདོད་ན། གསང་འདུས་འཇམ་རྡོར་གྱི་དཀྱིལ་འཁོར་ལ་འཇུག་པའི་ཆོ་ག་རྣམས་བྱས་ན་
འཕྲེད་བའི་དཀྱིལ་འཁོར་གཞན་ཐམས་ཅད་ལ་འཇུག་པའི་ཆོ་ག་བྱས་པའི་གོ་ཆོད་པར་ཐལ། མཚུངས་པའི་ཕྱིར། འདོད་ན། འཕྲེང་བའི་དབང་ཡོངས་རྫོགས་སྐུར་བའི་ཚེ་འཇམ་རྡོར་གྱི་
དཀྱིལ་འཁོར་དུ་འཇུག་པའི་སྒོར་གྱི་ཆོ་ག་རྣམས་བྱས་ནས་དཀྱིལ་འཁོར་གཞན་ལ་འཇུག་པའི་ཆོ་ག་རྣམས་མ་བྱས་ཀྱང་ཆོག་བར་ཐལ། འཇམ་རྡོར་ལ་དཀྱིལ་འཁོར་དུ་འདུག་པའི་ཆོ་ག་བྱས་པ་
དེས་གཞན་ཐམས་ཅད་ལ་འཇུག་པའི་ཆོ་ག་བྱས་པའི་གོ་ཆོད་པའི་ཕྱིར། འདོད་ན་ཧ་ཅང་ཐལ། ཡང་གོང་གི་རིག་པ་མི་མཚུངས་སྟེ། སྐུ་གསུང་ཐུགས་སྙིང་པོ་ཀྱཻ་རྡོར་བཞི་ཀྱཻ་རྡོར་དུ་རིག་གཅིག་པས་སྐུ་
རྩེ་རྡོ་རྗེའི་དཀྱིལ་འཁོར་དུ་འཇུག་པའི་ཆོ་ག་བྱས་པ་དེས་གཞན་གསུམ་ལ་འཇུག་པའི་ཆོ་ག་བྱས་པའི་གོ་ཆོད་ཀྱང། གཞན་ལ་དེ་ལྟར་མིན་པས་མི་མཚུངས་སྙམ་ན། དེ་ཡང་མི་འཐད་དེ། དེ་ལྟར་

[268A]༄༅། །ན་འཇམ་རྡོར་ནས་དུས་འཁོར་གྱི་བར་གྱི་དཀྱིལ་འཁོར་ཐམས་ཅད་བླ་མེད་ཀྱི་དཀྱིལ་འཁོར་དུ་རིགས་གཅིག་པ་དང། གསང་འདུས་གཉིས་སྒྱུ་དྲ་འཇམ་རྡོར། དགྲ་
ནག་བཞི་པ་རྒྱུད་དུ་རིགས་གཅིག་པ་དང། རོ་ལས་གཞན་པའི་བླ་མེད་ཀྱི་དཀྱིལ་འཁོར་རྣམས་མ་རྒྱུད་ཀྱི་དཀྱིལ་འཁོར་དུ་རིགས་གཅིག་པས་དེ་རྣམས་ལ་དཀྱིལ་འཁོར་དུ་འཇུག་པའི་ཆོ་ག་གཅིག་
གིས་ཆོག་པའམ། པ་རྒྱུད་བཞི་ལ་གཅིག་མ་རྒྱུད་རྣམས་ལ་གཅིག་སྟེ། གཉིས་ཀྱིས་ཆོ་ག་པར་ཁས་ལེན་དགོས་པ་གང་ཞིག་ཕ་རྒྱུད་ཀྱི་དཀྱིལ་འཁོར་བཞི་ལ་དཀྱིལ་འཁོར་དུ་འཇུག་པའི་
ཆོག་སོ་སོར་བྱ་དགོས་པར་ཁྱེད་རང་གིས་ཀྱང་བཞེད་པའི་ཕྱིར། སྐུ་གསུང་ཐུགས་སྙིང་པོ་ཀྱཻ་རྡོར་གྱི་དཀྱིལ་འཁོར་བཞི་སྦྲེལ་གྱི་ཚེ། དཀྱིལ་འཁོར་རྗེས་མ་སྐུ་ཀྱཻ་རྡོར་གྱི་དཀྱིལ་འཁོར་དུ་དབང་
བསྐུར་བས་ཆོག་པར་འདོད་པ་དེ་མི་འཐད་པར་ཐལ། སྐུ་ཀྱཻ་རྡོ་རྗེའི་དཀྱིལ་འཁོར་དུ་དབང་བསྐུར་བ་ཐོབ་པས་གསུང་དང་ཐུགས་དང་སྙིང་པོ་ཀྱེ་རྡོ་རྗེའི་དཀྱིལ་འཁོར་དུ་དབང་བསྐུར་བ་ཐོབ་པའི་
གོ་མི་མཆོད་པའི་ཕྱིར། མ་གྲུབ་ན། དེར་ཐལ། ཀྱཻ་རྡོར་གྱི་དཀྱིལ་འཁོར་གཅིག་ཏུ་དབང་བསྐུར་ཐོབ་ན་ཀྱཻ་རྡོར་གྱི་དཀྱིལ་འཁོར་ཐམས་ཅད་ཀྱི་དབང་བསྐུར་ཐོབ་པར་འདོད་མི་རིགས་པའི་ཕྱིར། །
མ་གྲུབ་ན། ཀྱཻ་རྡོར་ལྷ་དགུའི་དཀྱིལ་འཁོར་བཞི་དང། ཀྱཻ་རྡོར་ལྷ་བཅུ་བདུན་མའི་དཀྱིལ་འཁོར་བཞིའི་མངོན་རྟོགས་སོ་སོར་རྣལ་འབྱོར་རྫོགས་འཕྲེང་དུ་བཀོད་པ་དང་དེ་རྣམས་ཀྱི་གཞལ་
ཡས་ཁང་དང་མཚན་མ་འགོད་ཚུལ་སོགས་སོ་སོར་རྡོ་རྗེ་འཕྲེང་བར་བཤད་པ་ལ་དགོས་པ་མེད་པར་ཐལ། དཀྱིལ་འཁོར་གཅིག་གི་མངོན་རྟོགས་སོགས་བཤད་ན་གཞན་རྣམས་བཤད་མི་དགོས་

[268B] དཀྱིལ་འཁོར་གཅིག་གི་མངོན་རྟོགས་སོགས་བཤད་པ་དེ་དང་མཐུན་པའི་དབང་བསྐུར་ན་གཞན་རྣམས་ཀྱི་དབང་བསྐུར་བའི་གོ་ཆོད་པ་གང་ཞིག་དེས་གོ་ཆོད་བཞིན་དུ་གཞན་
རྣམས་བཤད་པ་ལ་དགོས་པ་མེད་པར་ལྷག་པའི་སྐྱོན་དུ་འགྱུར་བའི་ཕྱིར། དེར་ཐལ། འཕྲེང་བ་གཉིས་སུ་དཀྱིལ་འཁོར་སོ་སོའི་མངོན་རྟོགས་དང་གཞལ་ཡས་ཁང་གདན་བཅས་དང་མཚན་མ་
སོགས་ཀྱི་རྣམ་བཞག་བཤད་པ་དེ་གཙོ་བོར་ལྷ་བསྒོམ་པ་དང། དཀྱིལ་འཁོར་བྲིས་སྒྲུབ་སོགས་བྱས་ནས་དབང་སྐུར་བའི་ཆེད་དུ་བཤད་པ་ཡིན་པ་གང་ཞིག་དཀྱིལ་འཁོར་བཞི་ལྔ་རེའི་
དབང་དཀྱིལ་འཁོར་གཅིག་ཏུ་བསྐུར་ཆོག་ན་དེ་རྣམས་སོ་སོར་བཤད་པ་ལ་དགོས་པ་མེད་པར་འགྱུར་བའི་ཕྱིར། གལ་ཏེ་དཀྱིལ་འཁོར་བཞི་སྦྲེལ་སོགས་ཀྱི་ཚེ་རས་བྲིས་ཀྱི་དཀྱིལ་འཁོར་བཞི་
ལྔ་སོགས་དངོས་སུ་བཤམ་ཡོད་པས་དེའི་ནང་གི་དཀྱིལ་འཁོར་གཅིག་གི་དབང་བསྐུར་ན་གཞན་རྣམས་ཀྱི་དབང་བསྐུར་བའི་གོ་ཆོད་པར་འདོད་པ་ཡིན་གྱི། སྤྱིར་དཀྱིལ་འཁོར་གཅིག་གི་
དབང་བསྐུར་ན་དེ་དང་རིགས་མི་མཐུན་པའི་དཀྱིལ་འཁོར་གཞན་ཐམས་ཅད་ཀྱི་དབང་བསྐུར་བའི་གོ་ཆོད་པར་འདོད་པ་མིན་པས་སྐྱོན་མེད་དོ་སྙམ་ན། འོ་ན་འཕྲེང་བའི་དཀྱིལ་འཁོར་ཡོངས་
རྫོགས་བཀྲམ་ནས། འཇམ་རྡོར་ལྟ་བུ་དཀྱིལ་འཁོར་གཅིག་གི་དབང་བསྐུར་ན་གཞན་གྱི་དབང་བསྐུར་བའི་གོ་ཆོད་པར་འདོད་པར་ཐལ། ཁྱོད་ཀྱི་ཁས་བླངས་འཐད་པའི་ཕྱིར། འདོད་ན་ཁྱོད་ཀྱི་
ལུགས་ལ་འཕྲེང་བའི་དབང་ཡོངས་རྫོགས་བསྐུར་བ་ལ་སྟ་གོན་དང་བཅས་ཉི་མ་བཅུ་དགུ་འམ། ཉེར་དགུ་འམ། ཞེ་ལྔ་ལྟ་བུ་དགོས་པར་འདོད་པ་དེ་བླ་མ་དང་སློབ་མ་ཐམས་ཅད་དཀའ་ཚེགས་

[269A]༄༅། །ཆེ་བའི་ཕྱིར་དུ་དེ་ལྟར་བྱས་པ་ཡིན་པར་ཐལ། འདོད་པའི་ཕྱིར། གཞན་ཡང་རྣལ་འབྱོར་རྒྱུད་ཀྱི་དཀྱིལ་འཁོར་གཅིག་ཏུ་དབང་བསྐུར་ཐོབ་ན་རྣལ་འབྱོར་རྒྱུད་ཀྱི་དཀྱིལ་
འཁོར་ཐམས་ཅད་ཀྱི་དབང་བསྐུར་ཐོབ་པའི་གོ་ཆོད་པར་ཐལ། གཙུག་དགུའི་དཀྱིལ་འཁོར་དུ་དབང་བསྐུར་ཐོབ་ན་རྡོར་དབྱིངས་ཀྱི་དཀྱིལ་འཁོར་དུ་དབང་བསྐུར་ཐོབ་པའི་གོ་ཆོད་པའི་ཕྱིར། དེར་ཐལ། རྡོང་
དབྱིངས་དང་གཙུག་དགུ་གཉིས་ཀྱི་དཀྱིལ་འཁོར་གཉིས་སྦྲེལ་དུ་དབང་བསྐུར་བའི་ཚེ་གཙུག་དགུའི་དཀྱིལ་འཁོར་དུ་དབང་བསྐུར་ན་རྡོར་དབྱིངས་ཀྱི་དཀྱིལ་འཁོར་དུ་དབང་བསྐུར་བའི་གོ་ཆོད་པའི་ཕྱིར་
དེར་ཐལ། དེ་གཉིས་ཀྱི་དཀྱིལ་འཁོར་གཉིས་སྦྲེལ་དུ་དབང་བསྐུར་བའི་ཚེ་གཙུག་དགུའི་དཀྱིལ་འཁོར་དུ་དབང་བསྐུར་གྱི་གཉིས་ཀའི་དཀྱིལ་འཁོར་དུ་དབང་བསྐུར་མི་དགོས་པའི་ཕྱིར། དེར་
ཐལ། དེ་གཉིས་སྦྲེལ་དུ་དབང་བསྐུར་བའི་ཚེ་དཀྱིལ་འཁོར་རྗེས་མ་གཅིག་བུའི་དབང་བསྐུར་བྱ་རིགས་པའི་ཕྱིར། དེར་ཐལ། དཀྱིལ་འཁོར་གཉིས་སྦྲེལ། གསུམ་སྦྲེལ། བཞི་སྦྲེལ་
སོགས་ཀྱི་དབང་བསྐུར་བའི་ཚེ་དཀྱིལ་འཁོར་རྗེས་མའི་དབང་བསྐུར་བྱ་ཞེས་བཤད་པའི་ཕྱིར། རྩ་བར་འདོད་ན། བླ་མེད་ཀྱི་དཀྱིལ་འཁོར་གཅིག་ཏུ་དབང་བསྐུར་ཐོབ་ན་བླ་མེད་ཀྱི་དཀྱིལ་འཁོར་
ཐམས་ཅད་ཀྱི་དབང་བསྐུར་ཐོབ་པ་དང། བྱ་རྒྱུད་ཀྱི་དཀྱིལ་འཁོར་གཅིག་ཏུ་དབང་བསྐུར་ཐོབ་ན་བྱ་རྒྱུད་ཀྱི་དཀྱིལ་འཁོར་ཐམས་ཅད་ཀྱི་དབང་བསྐུར་ཐོབ་པར་འཇོག་རིགས་པར་ཐལ། རྒྱུ་མཚན་
མཚུངས་པའི་ཕྱིར། འདོད་ན། རྣལ་འབྱོར་རྫོགས་འཕྲེང་དུ་དཀྱིལ་འཁོར་སོ་དགུའི་མངོན་རྟོགས་བཤད་པ་དང། དཀྱིལ་ཆོག་རྡོར་འཕྲེང་དུ་དཀྱིལ་འཁོར་སོ་དགུའི་གཞལ་ཡས་ཁང་དང་ལྷ་

[269B] ཁས་བླང་འཐད་པའི་ཕྱིར། དེས་ན་དཀྱིལ་འཁོར་གཉིས་སྦྲེལ། གསུམ་སྦྲེལ། བཞི་སྦྲེལ་སོགས་ཀྱི་ཚེ། །
དཀྱིལ་འཁོར་གཉིས། གསུམ། བཞི་སོགས་དཀྱིལ་འཁོར་གར་བཀྲམ་པ་དང་བསྒྲུབ་པའི་དཀྱིལ་འཁོར་དེ་ཐམས་ཅད་ཀྱི་ནང་དུ་གཞུག་པ་དང། དབང་སྐུར་བར་བྱ་དགོས་ཀྱི་དཀྱིལ་
འཁོར་རྗེས་མ་གང་ཡིན་པ་དེར་འཇུག་པ་དང། དེའི་དབང་བསྐུར་བ་གཅིག་པུ་བྱེད་ཞེས་པ་མི་འཐད་དོ། །ཡང་ཁ་ཅིག་གིས། ཡེ་ཤེས་ཐིག་ལེའི་རྒྱུད་ལས། ཆུ་དང་ཅོད་པན་གྱི་ནི་དབང། །
བྱ་བའི་རྒྱུད་ལ་རབ་ཏུ་གྲགས། །རྡོ་རྗེ་དྲིལ་བུ་མིད་གི་དབང། །སྤྱོད་པའི་རྒྱུད་ལ་རབ་ཏུ་གྲགས། །ཕྱིར་མི་ལྡོག་པ་ཡི་ནི་དབང། །རྣལ་འབྱོར་རྒྱུད་དུ་གསལ་བར་བྱས། །ཞེས་གསུངས་པའི་དོན་
དུ་བསམ་ནས་བྱ་རྒྱུད་ལ་ཆུ་ཅོད་པན་གྱི་དབང་ཙམ་ལས་མིང་དབང་མན་ཆད་ཐམས་ཅད་སྐུར་མི་རུང་བར་འདོད་པ་མི་རིགས་ཏེ། ལུང་དེས་བྱ་རྒྱུད་ལ་ཆུ་ཅོད་པན་གྱི་དབང་བསྐུར་ནས་རྡོར་དྲིལ་དང་མིང་
གི་དབང་མ་བསྐུར་ཀྱང་རུང་བར་བཤད་པ་ཡིན་གྱི། རྡོར་དྲིལ་དང་མིང་གི་དབང་སྐུར་མི་རུང་བར་བཤད་པ་མ་ཡིན་པའི་ཕྱིར། དེར་ཐལ། བྱ་སྤྱོད་ལ་མཁས་པའི་སློབ་དཔོན་སངས་རྒྱས་
གསང་བས་བྱ་སྤྱོད་ལ་མིང་དབང་མན་ཆད་སྐུར་བར་བཤད་པ་གང་ཞིག་སློབ་དཔོན་དེས་ལུད་དེའི་དོན་མ་དགོངས་པའམ་དགོངས་བཞིན་དུ་ལུང་དེའི་དོན་དང་འགལ་བར་བཤད་པ་མ་ཡིན་པའི་
ཕྱིར༑ རྟགས་དང་པོ་གྲུབ་སྟེ། རྒྱུད་སྡེ་སྤྱི་རྣམས་ལས། བྱ་སྤྱོད་གཉིས་ལ་ཡང་སློབ་དཔོན་སངས་རྒྱས་གསང་བས་རྣམ་སྣང་མངོན་བྱང་གི་འགྲེལ་བར། སྡོམ་པ་འཛིན་མི་ནུས་པ་

[270A]༄༅། །ལ་དཀྱིལ་འཁོར་དུ་འཇུག་པ་ཙམ་དང། ནུས་པ་ལ་ཐུན་མོང་གི་སྡོམ་པ་གོང་དུ་བཤད་པ་ཙམ་འཛིན་དུ་བཅུག་ནས་མིང་དབང་མན་ཆད་སྐུར་བར་བཤད་དོ། །ཞེས་གསུངས་
པའི་ཕྱིར། གཉིས་པ་གྲུབ་ཏེ། དེ་བྱ་སྤྱོད་ལ་མཁས་པའི་སློབ་དཔོན་ཚད་ལྡན་ཡིན་པའི་ཕྱིར། དེས་ན་དཀྱིལ་འཁོར་བཞི་སྤྲེལ་གྱི་དབང་བསྐུར་ན་དཀྱིལ་འཁོར་དུ་འཇུག་པའི་སྐབས་སུ་ནང་
འཇུག་དང་པོའི་ཚེ། དཀྱིལ་འཁོར་གྱི་ནང་དུ་ཞུགས་ནས་ལྷ་ལ་སྐོར་བ་དང་ཕྱག་བྱེད་པ་དང། ནང་འཇུག་གཉིས་པའི་ཚེ་དཀྱིལ་འཁོར་ཕྱི་ནང་དུ་ཞུགས་ནས་མེ་ཏོག་འདོར་བ་དང་ལྷ་ལ་ངོ་སྟོན་པ་རྣམས། དཀྱིལ་འཁོར་དང་པོ་ནས་རིམ་པ་ལྟར་དཀྱིལ་འཁོར་སོ་སོ་ལ་བྱ་དགོས་ལ། གཞན་གསོལ་གདབ། སྡོམ་བཟུང། ཆས་འཇུག་ཐམས་ཅད་རྡལ་འབྱོར་གྱི་སེམས་བསྐྱེད་པ། དམ་གཞག་ཡེ་ཤེས་
འབེབས་པ་སོགས་ཐུན་མོང་དུ་བྱས་ཀྱང་རུང་སྙམ་པས་དཀྱིལ་འཁོར་དུ་འཇུག་པ་དཀྱིལ་འཁོར་དུ་འཇུག་པ་དཀྱིལ་འཁོར་རྗེས་མ་གཅིག་བུ་མ་ཡིན་པར་དཀྱིལ་འཁོར་བཞི་ཀ་ལ་འཇུག་པ་དང། ཆུ་དབང་ནས་སློབ་དཔོན་གྱི་དབང་གི་
བར་བུམ་དབང་དྲུག་གི་སྐབས་སུ་ནང་དབང་སྐུར་བའི་ཚེ་དཀྱིལ་འཁོར་བཞི་ཀའི་ནང་དབང་རྣམས་རིམ་པ་ལྟར་སོ་སོར་དབང་བསྐུར་ན་ལེགས་ཤིང། གལ་སྲིད་མ་བྱུང་ཀྱང་བུམ་དབང་དྲུག་ཀ་ལ་སྙིང་
པོ་ཀྱཻ་རྡོ་རྗེའི་ནང་དབང་བསྐུར་ན་དུད་ཙམ་ཡོད་དམ་སྙམ་སྟེ། སྤྱིར་བུམ་དབང་གི་སྐབས་སུ་ནང་དབང་སྐུར་བ་དང་མི་སྐུར་བའི་ལུགས་གཉིས་ཡོད་ཅིང་སྙིང་པོ་ཀྱཻ་རྡོ་རྗེ་ཀྱཻ་རྡོར་གཞན་
གསུམ་ཀའི་རྩ་བ་ལྟ་བུ་ཡིན་པས་སོ། །རྣམ་བུམ་ཕྱི་མ་གསུམ་ཀའི་ཆུ་རྣམས་ནི་དང་པོར་བསྒྲིལ་ནས་དབང་རྫས་བུམ་ཆུ་སོགས་སྐྱེད་ཆོག་ཐུན་མོང་དུ་བྱས་པས་རུང་ཞིང་དབང་དངོས་གཞིའི་སྐབས་

[270B]། །།འོ་ན་
ཀྱང་སྔགས་དབང་གི་ཚེ། སློབ་དཔོན་དཀྱིལ་འཁོར་སོ་སོའི་གཙོ་བོར་གསལ་བའི་ཐུགས་ཀ་ནས་སྔགས་འཕྲེང། བྱུང་བ་སློབ་མའི་སྙིང་ཁར་འཁོར་བར་མོས་པས་སྔགས་གསུམ་
གསུམ་རྗེས་ཟློས་བྱེད་དུ་བཅུག་ནས་སྔགས་དབང་བསྐུར་བ་སོ་སོར་བྱས་ན་ལེགས་སྟེ། ལྷ་སོ་སོའི་སྔགས་དེ་དཀྱིལ་འཁོར་སོ་སོའི་གཙོ་བོའི་ཐུགས་ཁ་ནས་མར་མེ་གཅིག་ལས་
གཉིས་ཆད་ཀྱི་ཚུལ་དུ་སློབ་མའི་སྙིང་ཁར་འཁོད་པར་མོས་དགོས་པའི་ཕྱིར། གཞན་རྣམས་ཐུན་མོང་དུ་བྱས་ཀྱང་རུང།། །།གསང་དབང་གི་སྐབས་སུ། བླ་མ་དཀྱིལ་འཁོར་
སོ་སོའི་གཙོ་བོ་ཡབ་ཡུམ་དུ་བསྒོམ་ནས་གསང་རྫས་སྒྲུབས་ཏེ་གསང་དབང་སོ་སོར་བསྐུར་བ་འཐད།། །།ཤེར་དབང་གི་སྐབས་སུ། སློབ་མ་དང་རིག་མ་དཀྱིལ་འཁོར་སོ་སོའི་
གཙོ་བོ་ཡབ་ཡུམ་དུ་བསྐྱེད་ནས་མཁའ་གསང་བྱིན་བརླབ་བྱས་ཏེ་སྙོམས་པར་འཇུག་པའི་སྦྱོར་བས་དགའ་བཞི་དྲངས་ཏེ་བདེ་སྟོང་གི་ཡེ་ཤེས་སྐྱེད་པའི་མོས་པས་ཤེར་དབང་སོ་སོར་སྐུར་
བའམ་དཀྱིལ་འཁོར་དང་པོའི་གཙོ་བོ་ཡབ་ཡུམ་དུ་བསྐྱེད་ནས་ཐུན་མོང་དུ་བསྐུར་ཀྱང་ཆོག། །།ཚིག་དབང་ཐུན་མོང་དུ་བསྐུར་པས་ཀྱང་རུང་དམ་སྙམ། དེས་དཀྱིལ་འཁོར་གཉིས་སྦྲེལ་
གསུམ་སྦྲེལ། བཞི་སྦྲེལ། ལྔ་སྦྲེལ་སོགས་ལའང་ཐུན་མོང་དང་ཐུན་མོང་མ་ཡིན་པའི་སྐབས་ཐོབ་ཤེས་པར་བྱས་ཏེ་རིག་འདྲེ་སྦྱོར་ཚུལ་ཤེས་པར་བྱ་ཞིང་གོང་གི་རུང་མི་དུང་ཐམས་ཅད་ལ་

[271A]༄༅། །རྣམ་དཔྱོད་དང་ལྡན་པ་རྣམས་ཀྱིས་དཔྱད་པར་བྱའོ།། །།རྡོ་རྗེ་བདུད་རྩིའི་དཀྱིལ་འཁོར་ཕྱི་མ་གསུམ་རྫོགས་འཕྲེང་དང་ཀྲི་ཡ་གཉིས་ཀ་ལས་རྡོ་རྗེ་བདུད་རྩིའི་
རྒྱུད་ལ་ཞལ་འཕང་མཛད་ནས་ལྷའི་གྲངས་དང་མངོན་རྟོགས་ཀྱི་གསལ་ཁམ་གསུངས། རྡོ་རྗེ་བདུད་རྩིའི་རྒྱུད་ལས་གསུངས་པ་ནི། དེའི་ལེའུ་དང་པོ་ལས། ཟུང་གསུམ་དཀྱིལ་འཁོར་
བྲིས་ནས་སུ། །གསང་བའི་པདྨ་མཱ་མྐཱི། །ནང་དུ་སྙིང་པོ་དང་ལྡན་པའི། །པདྨ་འདབ་བརྒྱད་པ་ནི་བྱ། །དེ་དབུས་གསང་ཆེན་རིག་མ་དང། །གཙོ་བོ་ཞལ་གསུམ་ཕྱག་དྲུག་བ། །དང་པོའི་
ཞལ་ནི་ནག་པོ་སྟེ། །གཡས་པ་ལ་ནི་དཀར་པོར་འདོད། །གཡོན་དུ་དམར་པོར་རབ་གསུངས་ཏེ། །ལྷ་ཡི་རྒྱན་གྱིས་བརྒྱན་བྱས་པ། །ལྷ་ཡིན་བཟའ་མེ་ཏོག་འཕྲེང། །ལྷ་ཡི་དྲི་ཡི་བྱུག་བྱེད་
པ༑ ༑ལྷ་ཡི་དངོས་གྲུབ་བྱེད་ཞི་བ། །སྐུ་གསུང་ཐུགས་ཀྱི་རྡོ་རྗེ་ཅན། །ཕྱི་རོལ་ཏུ་ནི་དཀྱིལ་འཁོར་ཡང། །སྒོ་བཞི་བ་ནི་རབ་ཏུ་བརྟགས། །ཤར་དུ་ཁྲོ་གཉེར་མ་བཉག་སྟེ། །ལྷོ་ན་འཇིགས་པར་
འཇིགས་བྱེད་མ། །ནུབ་ན་རྟ་ཡི་གཟུགས་ཅན་མ། །བྱང་དུ་ཚོགས་ཀྱི་འདྲེན་མ་མོ། །མཁས་པས་པདྨ་འདབ་བརྒྱད་ལ། །རིག་མ་བརྒྱད་ནི་མཉམ་བོར་བྲིས། །མཛེས་པ་མོ་དང་ཞི་བའི་ཞལ། །
ཟླ་བ་མོ་དང་དུང་ཅན་མོ། །རི་བོང་འཛིན་དང་དཀྱིལ་འཁོར་མོ། །རི་བོང་འཛིན་རི་མོ་ཡི་དགའ། །ཡིད་ལ་བདེ་བར་བྱེད་མ་དག་རིག་མ་བརྒྱད་དང་དགེ་མ་བརྒྱད། །ཐམས་ཅད་ཞལ་གསུམ་ཕྱག་
དྲུག་པ། །སྣ་ཚོགས་གཟུགས་ནི་ཡིད་དགའ་མ། །ཕྱོགས་རྣམས་དག་ནི་མཚམས་དག་ལ། །རྟག་པ་རུ་ནི་བྲི་བར་བྱ། མཆོད་པ་བི་ཝང་རྔ་དེ་བཞིན། །དེ་བཞིན་སྤོས་དང་མེ་ཏོག་སོགས། །

[271B] །དགའ་བ་རོལ་པར་སྦྱར་བ་ཡིས། །རྡོ་རྗེ་བདུད་རྩི་བདེ་བ་ཆེ། །གསང་བའི་འཁོར་ལོ་བསྒྲུབ་པར་བྱ། །མ་དང་བྲན་མོ་བུ་མོ་དང། །སྲིང་མོ་གཉེན་མོ་དེ་
བཞིན་ཏེ། །རྡོ་རྗེ་བདུད་རྩི་དེ་དག་ལས། །བླངས་ནས་གསང་བའི་དཀྱིལ་འཁོར་མཆོད།། །།ལེའུ་དྲུག་པ་ལས། གྲུ་པ་ཞི་བ་ནི་ཐིག་གདབ་སྟེ། །ཁྲུ་གང་ཡང་ན་ཁྲུ་དོའོ། །ཟླ་བའི་
དཀྱིལ་འཁོར་དང་འདྲ་བ། །འོད་ཟེར་འབར་པ་འཁྲུགས་པ་ལ། །དཔལ་ལྡན་རྡོ་རྗེ་ཧཱུཾ་མཛད་གཞག་ཞལ་གསུམ་དེ་བཞིན་ཕྱག་དྲུག་སྟེ། །རྒྱན་ཐམས་ཅད་ཀྱིས་ཡོངས་རྫོགས་པ། །ཕྱག་
རྒྱ་ཡིས་ནི་ཕྱག་བརྒྱན་པ། །རིག་པ་བཞི་དང་མཉམ་ལྡན་པ། །ཨུ་མའི་བྲ་བའི་ནུ་མར་བཞུགས། །ཅུང་ཟད་མཆེ་བ་གཙིགས་པ་པོ། །ཁྲོ་དང་ལྡན་པར་བཞད་བྱེད་ཞལ། །གཡས་པ་ལ་ནི་མདའ་
བྲིས་ཏེ། །དེ་ཁོ་ན་བཞིན་གཡོན་ན་གཞུ། །ཕྱག་བཞི་བ་ནི་བྲིས་པ་ལ། །ཕྱག་གཉིས་པས་ནི་ནུ་མ་བསྣམས། །རིག་མ་ཐམས་ཅད་ཞལ་གསུམ་སྟེ། །དེ་བཞིན་སྒོ་བསྲུངས་ལྕགས་ཀྱུ་དང། །
དེ་བཞིན་མེ་ཏོག་སྤོས་མེ་མ། །དྲི་ཡང་ཡང་དག་བྲི་བར་བྱ། །སྒེག་མོ་ཕྲེང་བ་དེ་བཞིན་དབྱངས། །གར་མཁན་མ་ཡང་ཕྱག་དྲུག་ཉིད། །དེ་བཞིན་གླིང་བུམ་བྲི་སྟེ། །པི་ཝང་མ་དང་རྔ་ཆེན་མ། །རྫ་
རྔམ་དང་སིལ་སྙན་ཀུན། །དཀྱིལ་འཁོར་ལ་ནི་བྲི་བའོ།། །།རྡོ་རྗེ་བདུད་རྩི་རྒྱུད་ཆེན་ལས། །སྐལ་བ་བཟང་པོ་ཡང་བཞག་སྟེ། །ཕྱག་གཉིས་པ་ལ་ཞལ་གཅིག་པ། །བཟང་པོ་དེ་དག་ཁོ་
ནའོ༑ ༑རྒྱན་ནི་ཐམས་ཅད་ཀྱིས་བརྒྱན་པ། །སྒྲུབ་པ་པོ་ཡང་མདུན་བྲིའོ། །བགྲང་འཕྲེང་དེ་བཞིན་རྡོ་རྗེ་དང། །དྲིལ་བུ་འཛིན་པ་བྲི་བར་བྱ།། །།ལེའུ་བརྒྱད་པ་ལས། དེ་ནས་བཅོམ་ལྡན་
[272A]༄༅། །རྡོ་རྗེ་ཅན། །རྡོ་རྗེ་བདུད་རྩི་བདེ་ཆེན་པོ། །རྡོ་རྗེ་པདྨ་མཉམ་སྦྱོར་ཏེ། །ཁྲོ་བོའི་གཟུགས་ནི་རྣམ་པར་ཕྱུང། །འབར་བའི་ཕྲེང་འཁྲུགས་དྲག་པོ་ཅན། །འཇིགས་
བྱེད་མ་ཡང་འཇིགས་པར་བྱེད། །ཞལ་བཞི་མ་ནི་ཕྱག་བརྒྱད་དེ། །ཐོད་པའི་དབུ་རྒྱན་འཇིགས་པར་བྱེད། །ཁ་ཊཱཾ་ག་དང་མགོ་བསྣམས་ཏེ། །ཐོད་པ་དང་ནི་ཁྲག་དགའ་བ། །གཏུམ་མོ་
རྒྱུ་མའི་འཕྲེང་འཁྲུགས་པ། །རིག་མ་བརྒྱད་ཀྱིས་ཡོངས་སུ་བསྐོར། །དུར་ཁྲོད་ཆེན་པོ་གཞིར་བཞུགས་པ། །ཕཊ་ཡིག་སྔགས་ཀྱི་ད་རོ་ཅན། །འབྱུང་པོ་རོ་ལངས་ཚོགས་པ་དང། །དུར་
ཁྲོད་ལ་ནི་རོལ་མཛད་པས། །དེ་འོག་དབང་དང་བཅས་པའི་ལྷ། །ཚངས་པ་ཁྱབ་འཇུག་དབང་ཕྱུག་ཆེ། །བྲ་བྱེད་རྡོ་རྗེ་ཅན་ཆེན་པོ། །དཔལ་ལྡན་ཁྲག་འཐུང་གཟུགས་ནི་ཕྱུང། །དང་པོའི་རིག་
མ་འཇིགས་ཅན་མ། །མི་སྡུག་གདོལ་བ་སྨེ་ཤ་ཅན། །སེར་མོ་རིགས་ཅན་དྲག་མོ་དང། །འཇིགས་པར་བྱེད་མ་བརྒྱད་དུ་འདོད། །སྔགས་འདི་དག་ནི་བཟླ་བྱས་ཏེ། །གང་ཡང་བྱེད་ནས་
དབྱངས་བླང་ངོ། །འཇིགས་བྱེད་ཆེན་པོ་མཆེ་བ་གཙིགས། །རྒྱུ་མ་ཕྲེང་གི་རྒྱན་སྐུད་བརྒྱན། །ཤ་ཆེན་དག་ནི་གསོལ་བྱེད་པ། །དཔལ་ལྡན་ཁྲག་འཐུང་བདག་ཕྱག་འཚལ།། །།
ལེའུ་དགུ་པ་ལས། དེ་ནས་བདུད་རྩི་འཁྱིལ་བ་ཡི། །གཟུགས་ནི་ཡན་ལག་བཤད་པར་བྱ། །ཞལ་གསུམ་པ་ལ་ཕྱག་དྲུག་སྟེ། །དྲག་པོ་ནག་པོ་དུད་པའི་འོད། །འོད་ཟེར་འཕྲེང་བ་
འཁྲུགས་པ་དང། །གཏུམ་མོའི་སྤྱན་ནི་དམར་པོ་ཅན། །དམར་བའི་སྨིན་མ་ཨག་ཚོམ་འབར། །དྲག་ཆེན་པོ་ནི་ཟིལ་གྱིས་གནོན། །ཕྱག་ན་དགྲ་སྟ་བསྣམས་བརྩོན་པ། །གཏུན་ཤིང་

[272B] །གཡོན་གྱི་ཕྱག་གི་སྡིག་འཛུབ་གྱིས། །སྡང་བ་ཐམས་ཅད་བསྡིགས་པར་བྱེད། །རལ་གྲི་ཕྱག་མཚན་བསྒོམ་པར་བྱ། །རིག་མ་བརྒྱད་དང་མཉམ་ལྡན་ཞིང། །
སྒོ་བསྲུངས་དང་ཡང་ཡང་དག་ལྡན། །གསང་བའི་པདྨ་བསྒོམ་བྱས་ཏེ། །འདབ་མར་རིག་མ་བརྒྱད་ནི་བཀོད། །བདུད་རྩི་མ་དང་བདུད་རྩི་ཞལ། །བདུད་རྩི་ཅན་དང་བདུད་རྩི་སྤྱན། །གྲངས་
མེད་མ་དང་གཟུགས་བཟང་མ། །མཛེས་པའི་གཟུགས་ཅན་བདེ་གྲུབ་མ། །ཐམས་ཅད་ཞལ་གསུམ་ཕྱག་དྲུག་སྟེ། །ཕྱོགས་དང་མཚམས་ལ་བཀོད་པར་བྱ། །ཕྱག་གིས་པདྨ་བསྣམས་
པར་བརྩོན། །དེ་དག་ལྷ་མོ་དགར་བྱེད་ནས། །སྣ་ཚོགས་གཟུགས་རྣམས་མཆོག་སྦྱིན་མ། །བཞད་ཅིང་རོལ་བར་མཛད་བྱེད་དེ། །སྔགས་ཀྱི་རྒྱལ་པོ་ཕྱུང་བར་བྱ། །ཞེས་གསུངས།། །།
དེལ་ལ་ལེའུ་དང་པོ་ལས། །ནང་དུ་སྙིང་པོ་དང་ལྡན་པའི། །པདྨ་འདབ་བརྒྱད་པ་ནི་བྱ། །ཞེས་པས་གཙོ་བོའི་གདན་སྣ་ཚོགས་པདྨ། །དེ་དབུས་གསང་ཆེན་རིག་མ་དང། །གཙོ་བོ་ཞལ་
གསུམ་ཕྱག་དྲུག་པ། །ཞེས་པས་གཙོ་བོ་ཡབ་ཡུམ་གཉིས། །ཞལ་གསུམ་ཕྱག་དྲུག་པ་ཡིན་པ། །དང་པོའི་ཞལ་ནི་ནག་པོ་སྟེ། །གཡས་པ་ལ་ནི་དཀར་པོར་འདོད། །གཡོན་དུ་དམར་
པོ་རབ་གསུངས་སྟེ། །ཞེས་པས་ཞལ་གསུམ་གྱི་མདོག་ལྷ་ཡི་རྒྱན་གྱིས་བརྒྱན་བྱས་པ། །ལྷ་ཡིན་བཟའ་མེ་ཏོག་ཕྲེང། །ཞེས་པས་རིན་པོ་ཆེའི་རྒྱན་དང་དར་གྱིན་།
ཤར་དུ་ཁྲོ་གཉེར་མ་བཞག་སྟེ། །ལྷོ་ན་འཇིགས་པ་འཇིགས་བྱེད་མ། །ནུབ་ན་རྟ་ཡི་གཟུགས་ཅན་མ། །བྱང་དུ་ཚོགས་ཀྱི་འདྲེན་མ་མོ། །ཞེས་པས་སྒོམ་བཞི། མཁས་པས་པདྨ་

[273A]༄༅། །འདབ་བརྒྱད་ལ། །རིག་མ་བརྒྱད་ནི་མཉམ་པར་བྲི། །ཞེས་པས་གཙོ་བོའི་གདན་པདྨ་འདབ་བརྒྱད་ཀྱི་འདབ་མ་རྣམས་ལ་རིག་མ་བརྒྱད། མཛེས་པ་མོ་དང་ཞི་
བའི་ཞལ། །ཟླ་བ་མོ་དང་དུད་ཅན་མོ། །རི་བོང་འཛིན་དང་དཀྱིལ་འཁོར་མོ། །རི་བོང་འཛིན་རི་མོ་ཡིད་དགའ། །ཡིད་ལ་བདེ་བར་བྱེད་མ་དག་རིག་མ་བརྒྱད་དང་དགེ་མ་བརྒྱད། །ཞེས་པས་
རིག་མ་བརྒྱད་གྱི་མཚན། །ཐམས་ཅད་ཞལ་གསུམ་ཕྱག་དྲུག་པ། །ཞེས་པས་རིག་མ་བརྒྱད་པོའི་ཞལ་ཕྱག་གི་གྲངས། །མཆོད་པ་པི་ཝང་རྡ་དེ་བཞིན། །ཞེས་པས་པི་ཝང་མ་དང་རྡ་ཟླུམ་
མས་མཚོན་ དེ་བཞིན་སྤོས་དང་མེ་ཏོག་སོགས། ཞེས་པས་མེ་ཏོག་མ་དང་བདུག་སྤོས་མས་མཚོན་ཏེ། མེ་ཏོག་མ་སོགས་བཞི། དབྱངས་དང་གར་དང་
མཆོད་པ་ནི། ཞེས་པས་གླུ་མ་དང་གར་མས་མཚོན་ཏེ་སྒེག་སོགས་བཞི་བཤད་ཅིང། དང་པོའི་ཞལ་ནི་ནག་པོ་སྟེ། ཞེས་པས་རྩ་ཞལ་ནག་པོར་བཤད་པས་གཙོ་བོའི་སྐུ་མདོག་
ནག་པོ་དང། ཤར་དུ་ཁྲོ་གཉེར་མ་བཞག་ཏེ། ཞེས་སོགས་ཀྱིས་སྒོ་བ་བཞི་ཁྲོ་མེར་བཤད་པ་ལྟ་བུར་འདུག་ཀྱང། རྫོགས་འཕྲེང་དུ་གཙོ་བོ་སྐུ་མདོག་ལྗང་ཁུ་དང། སྒོ་བ་བཞི་ཁྲོ་
བོར་བཤད་ནས་སྒེག་སོགས་བཞི་མ་བཤད་པའང་རྒྱུད་ཀྱི་དགོངས་པ་ཡིན་པ་སྨོས་ཅི་འཚལ།། །།ལེའུ་དྲུག་པ་ལས། དཔལ་ལྡན་རྡོ་རྗེ་ཧཱུཾ་མཛད་གཞག་ཞལ་གསུམ་
དེ་བཞིན་ཕྱག་དྲུག་སྟེ། །རྒྱན་ཐམས་ཅད་ཀྱིས་ཡོངས་རྫོགས་པ། ཞེས་པས་ཧཱུཾ་མཛད་ཀྱི་ཞལ་ཕྱག་གི་གྲངས་དང་རྒྱན། ཕྱག་རྒྱ་ཡིས་ནི་ཕྱག་བརྒྱན་པ། ཞེས་པས། ཕྱག་

[273B] །རིག་མ་བཞི་དང་མཉམ་ལྡན་པ། །ཞེས་པས་འཁོར་རིག་མ་བཞི་དང་ལྡན་པ། ཨུ་མའི་བྲ་བའི་ནུ་མར་བཞུགས། ཞེས་པས་ཞབས་ཀྱིས་
ཨུ་མའི་ནུ་མ་མནན་པ། །ཅུང་ཟད་མཆེ་བ་གཅིག་པ་པོ། །ཁྲོ་དང་ལྡན་པར་བཞད་བྱེད་ཞལ། །ཞེས་པས་ཞལ་གསུམ་གྱི་རྣམ་འགྱུར། །གཡས་པ་ལ་ནི་མདའ་འབྲིས་ཏ། །དེ་ཁོ་ན་བཞིན་
གཡོན་ན་གཞུ། །ཞེས་པས་ཕྱག་གཉིས་ཀྱིས་མདའ་གཞུ་བསྣམས་པ། ཕྱག་བཞི་པ་ནི་བྲིས་པ་ལ། །ཕྱག་གཉིས་པས་ནི་ནུ་མ་བསྣམས། །ཞེས་པས་ཕྱག་བཞི་བཤད་མ་
ཐག་པ་ལྟར་ལ། ཕྱག་ལྷག་མ་གཉིས་ཀྱིས་ཡུམ་གྱི་ནུ་མ་བསྣམས་པ། རིག་མ་ཐམས་ཅད་ཞལ་གསུམ་སྟེ་ཞེས་པས། འཁོར་གྱི་རིག་མ་བཞི་པོ་ཡང། །ཞལ་གསུམ་པ་ཅན་
ཡིན་པ། །དེ་བཞིན་སྒོ་བསྲུང་ལྕགས་ཀྱུ་དང། །ཞེས་པས་སྒོ་བསྲུང་ལྕགས་ཀྱུ་མ་སོགས་བཞི་པོ་ཡང་ཞལ་གསུམ་པ་ཅན་དང། དེ་བཞིན་མེ་ཏོག་སྤོས་མེ་མ། །དྲི་ཡང་ཡང་དག་
བྲི་བར་བྱ། །ཞེས་པས་མེ་ཏོག་མ། བདུག་སྤོས་མ། མར་མེ་མ། དྲི་ཆབ་མ་བཞི་ཡང་ཞལ་གསུམ་པ་ཅན། སྒེག་མོ་འཕྲེང་བ་དེ་བཞིན་དབྱངས། །གར་མཁན་མ་ཡང་ཕྱག་
དྲུག་ཉིད། ཅེས་པས་སྒེག་མོ་མ། འཕྲེང་བ་མ། གླུ་མ། གར་མ་བཞི་པོ་ཡང་ཞལ་གསུམ་པ་དང་གོང་འོག་གི་ལྷ་མོ་ཐམས་ཅད་ཕྱག་དྲུག་པ། དེ་བཞིན་གླིང་བུམ་བྲི་སྟེ། པེ་ཝཾ་
མ་དང་རྡ་ཆེན་མ། །རྫ་རྡ་མ་དང་སིལ་སྙན་ཀུན། །དཀྱིལ་འཁོར་ལ་ནི་བྲི་བའོ། །ཞེས་པས་གླིང་བུམ། པི་ཝཾ་མ། རྡ་ཆེན་མ། རྫ་རྡ་མ་བཞི་ཡང་ཞལ་གསུམ་པ་ཅན། རྡོ་རྗེ་

[274A]༄༅། །བདུད་རྩི་རྒྱུད་ཆེན་ལས། བསྐལ་པ་བཟང་པོ་ཡང་བཞག་ཏེ། ཕྱག་གཉིས་པ་ལ་ཞལ་གཅིག་པ། བཟང་པོ་དེ་དག་ཁོ་ནའོ། །ཞེས་པས་བསྐལ་བཟང་
གིས་སེམས་དཔའ་བཅུ་དྲུག་ཞལ་གཅིག་ཕྱག་གཉིས་བར་བཤད་པ་ལྟ་བུར་འདུག་ཀྱང་འཁོར་རྣམས་ཀྱི་སྐུ་མདོག་དང་ཕྱག་མཚན་མི་གསལ།། །།ས་བཟང་བའི་སྒྲུབས་དཀྱིལ་
ལས༑ གཙོ་བོ་རྩ་ཞལ་ནག་པོ་མཆེ་བཅུད་ཟད་གཙིག་པ། གཡས་དཀར་པོ་ཁྲོ་བ། གཡོན་དམར་པོ་བཞད་པ། ཕྱག་དང་པོ་གཉིས་ཧཱུཾ་མཛད་ཀྱི་ཕྱག་རྒྱ། བར་པ་གཉིས་ཀྱིས་
མདའ་གཞུ། ཐ་མ་གཉིས་ཀྱིས་རང་འདྲའི་ཡུམ་མཱ་མ་ཀཱིའི་ནུ་མ་འཛིན་པ། ཞབས་གཡས་བ་རྒྱངས་བས་ལྷ་མོ་ཨུ་མའི་ནུ་མ། གཡོན་བསྐུམ་བས་ལྷ་ཆེན་པོའི་རྣ་བ་གཡོན་པ་
མནན་པ། ཕྱོགས་བཞིར་རྡོ་རྗེ་སྙིང་མ། རྡོ་རྗེ་མཚོན་ཆམ། རེག་བྱ་རྡོ་རྗེ་མ། ཀི་ལི་ཀི་ལམ། རིམ་པ་གཉིས་པའི་མཚམས་སུ་སྒེག་སོགས་བཞི། ཕྱོགས་སུ་བི་ཝཾ་མ་
སོགས་བཞི། རིམ་པ་གསུམ་པའི་ལྷ་སྣམ་ལ་བྱམས་པ་སོགས་སེམས་དཔའ་བརྒྱད། མཚམས་སུ་མེ་ཏོག་མ་སོགས་བཞི། སྒོ་བཞིར་ལྕགས་ཀྱུ་མ་སོགས་བཞི། སྟེ་
ཉི་ཤུ་རྩ་དགུ་དགོད་པར་བཤད། །བཟང་བཀྲས་པས། གཙོ་བོའི་ཞལ་གསུམ་མཆེ་བ་གཙིག་པ། ཕྱག་དང་པོ་གཉིས་ཀྱིས་རྡོ་དྲིལ་འཛིན་པའི་ཧཱུཾ་མཛད་ཀྱི་ཕྱག་རྒྱ། པར་བ་
གཉིས་མདའ་གཞུ། ལྷག་མ་གཉིས་ཀྱིས་ཤེས་རབ་མའི་ནུམ། ཞབས་ས་བཟང་དང་འདྲ། ཕྱོགས་བཞིར་སེམས་མ་རྡོ་རྗེ་མ་སོགས་བཞི། མཚམས་བཞིར་ཟླ་དཀྱིལ་མ་

[274B] རིམ་པ་གཉིས་པ་ལ་མཚམས་སུ་སྒེག་སོགས་བཞི། ཕྱིའི་མཚམས་སུ་མེ་ཏོག་མ་སོགས་བཞི། རིམ་པ་གསུམ་པའི་འཁྱམས་ལ་སེམས་དཔའ་བཅུ་དྲུག་
སྒོ་བཞིར་ལྕགས་ཀྱུ་མ་སོགས་བཞི་སྟེ་ལྷ་སོ་བདུན་དགོད་པར་བཤད། རྡོར་འཕྲེང་གསལ་སྒྲོན་ལས། གཙོ་བོའི་རྩ་ཞལ་སྔོན་པོ་མཆེ་བ་ཅུང་ཟད་གཙིག་པ། གཡས་ཞལ་དཀར་
པོ་ཁྲོ་པ། གཡོན་ཞལ་དམར་པོ་བཞད་པ། ཕྱག་དང་པོ་གཉིས་ཀྱིས་རྡོར་དྲིལ་འཛིན་པའི་ཧཱུཾ་མཛད་ཀྱི་ཕྱག་རྒྱ། བར་པ་གཉིས་ཀྱིས་རང་འདྲའི་ཡུམ་གྱི་ན་མ་གཡས་གཡོན། འོག་
མ་གཉིས་ལྕགས་ཀྱུ་དང་ཞགས་པ་འཛིན་པ། ཞབས་འོག་གི་ལྷ་གཡས་གཡོན་བསྒོར། ཤར་སོགས་གཡས་སྐོར་དུ་སེམས་མ་རྡོ་རྗེ་མ་སྔོན་མོ། །རིན་ཆེན་རྡོ་རྗེ་མ་སེར་མོ། །
ཆོས་ཀྱི་རྡོ་རྗེ་མ་དམར་མོ། །ལས་ཀྱི་རྡོ་རྗེ་མ་ལྗང་ཁུ་རྣམས་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་རང་གི་ཕྱག་རྒྱ། ལྷག་མ་གཡས་གཉིས་འཁོར་ལོ་རལ་གྲི། གཡོན་
གཉིས་ལྕགས་ཀྱུ་ཞགས་པ་འཛིན་པ། དེའི་ཕྱིར་མ་ལ་དཀྱིལ་འཁོར་དང་པོའི་ཞིབ་མོ་སོགས་བརྒྱད། རིམ་པ་གཉིས་པ་ལ་ཕྱོགས་སུ་སྒེག་སོགས་བཞི། མཚམས་སུ་མེ་ཏོག་
མ་སོགས་བཞི། སྒོ་བཞིར་ལྕགས་ཀྱུ་མ་སོགས་བཞི་ཐམས་ཅད་ཞལ་གསུམ་ཕྱག་དྲུག་མ། དེའི་ཕྱི་རོལ་གྱི་ལྷ་སྣམ་ལ་བྱམས་པ་སོགས་བསྐལ་བཟང་གི་སེམས་དཔའ་བཅུ་དྲུག་
སྟེ་ལྷ་ཞེ་གཅིག་བགོད། ཀུན་མཁྱེན་བུ་སྟོན་གྱིས་གཙོ་བོ་དང་ཕྱོགས་བཞིའི་ལྷ་མོ་སྒོམ་བཞི་དང་དགུར་མཛད་ནས། མགྲོན་ཐབས་པ་བཅུ་དྲུག་མཛད་པར་གསུངས།། །།

[275A]༄༅། །པཎ་ཆེན་རིན་པོ་ཆེའི་ལྷན་འཐབ་ལས། གཙོ་བོའི་ཞལ་གསུམ་མཆེ་བ་གཙིག་པ། ཕྱག་དང་གཉིས་ཀྱིས་ཧཱུཾ་མཛད་ཀྱི་ཕྱག་རྒྱས་རྡོར་དྲིལ་འཛིན་པ། །
བར་བ་གཉིས་ཀྱིས་མདའ་གཞུ། ཐ་མ་གཉིས་ཀྱི་ཤེས་རབ་མའི་ནུ་མ། ཞབས་དང་ཕྱོགས་ཀྱི་ལྷ་མོ་བཞི་བཟང་བཀྲས་པ་དང་འདྲ། ལྷ་སྣམ་ནང་མའི་ཕྱོགས་བཞིར་སླ་དཀྱིལ་མ་
སོགས་བཞི། མཚམས་བཞར་སྒེག་སོགས་བཞི། ལྷ་སྣམ་ཕྱི་མའི་འཁྱམས་ལ་བྱམས་པ་སོགས་སེམས་དཔའ་བཅུ་དྲུག་སྒོ་བཞིར་ལྕགས་ཀྱུ་མ་སོགས་བཞི་སྟེ་སོགས་གསུམ་
བཤད༑ སྐྱིད་ཤོད་པའི་ལྷ་འཐབ་ལས། འདི་དང་འདྲ་བར་བཤད། ཐར་རྩེ་བའི་མཛེས་རྒྱན་ལས། གཙོ་བོའི་ཞལ་གསུམ་མཆེ་བ་གཅིག་པ་ཕྱག་དང་པོ་གཉིས་ཀྱིས་ཧཱུཾ་
མཛད་ཀྱི་ཕྱག་རྒྱ། བར་པ་གཉིས་ཀྱིས་མདའ་གཞུ། ཐ་མ་གཉིས་ཀྱིས་ཡུམ་གྱི་ནུ་མ། ཞབས་དང་ཕྱོགས་ཀྱི་ལྷོ་མོ་བཞི་སོགས་འཁོར་རྣམས་ཟ་བཟང་དང་འདྲ།། །།
ལེའུ་ལ་རྒྱད་པ་ལས། ཁྲོ་བོའི་གཟུགས་ཀྱི་རྣམ་པར་ཕྱུང། །འབར་བའི་འཕྲེང་འཁྲུགས་དྲག་པོ་ཅན། །འཇིགས་བྱེད་ལ་ཡང་འཇིགས་པར་བྱ། །ཞེས་པས་བདུད་རྩི་ཁྲག་
འཐུང་ཁྲོ་བོའི་གཟུགས་ཅན་ཡིན་པ། ཞལ་བཞི་ལ་ནི་ཕྱག་བརྒྱད་དེ། །ཞེས་པས་ཞལ་ཕྱག་གི་གྲངས། །ཐོད་པའི་དབུ་རྒྱན་འཇིགས་པར་བརྒྱན། །ཞེས་པས་ཐོད་སྐམ་ལྔའི་དབུ་
བརྒྱན། །ཁ་ཊྭཾ་ཀ་དང་མགོ་བསྣམས་ཏེ། །ཐོད་པ་དང་ནི་ཁྲག་དགའ་བ། །གཏུམ་མོ་རྒྱུ་མའི་འཕྲེང་འཁྲུགས་པ། །ཞེས་པས་ཕྱག་མཚན། རིག་མ་བརྒྱད་ཀྱིས་ཡོངས་སུ་བསྐོར། །

[275B] །དང་པོའི་རིག་མ་འཇིགས་ཅན་མ། །མི་སྡུག་གདོལ་བ་སྨྲེ་ཤེ་ཅན། །སེར་མོ་རིགས་ཅན་དྲག་མོ་དང། །འཇིགས་པར་བྱེད་མ་བརྒྱད་དུ་
འདོད༑ ༑ཅེས་པས་ལྷ་མོ་བརྒྱད་ཀྱི་མཚན་རྣམས་བཤད་ཅིང་འཁོར་གྱི་སྐུ་མདོག་ཕྱག་མཆེན་དང་འཁོར་གཞན་རྣམས་མི་གསལ།། །།ས་བཟང་པས། ཁྲོ་བོ་བདུད་
རྩི་སྐུ་མདོག་སྔོན་པོ་ཞལ་བཞི་ཕྱག་བརྒྱད་པ། ཞལ་གཡས་དུད་ཁ། གཡོན་སེར་པོ། །རྒྱབ་དམར་པོ། །ཞལ་རྣམས་རྣམ་པར་འགྱུར་ཞིང་མཆེ་བ་གཙིག་པ། ཐོད་
པའི་འཕྲེང་བ་དང་རྡོ་རྗེ་བདུད་རྩིའི་པོ་ཏི་འི་ཅོད་པན་ཅན། རྒྱན་སྣ་ཚོགས་དང་རྒྱུ་མས་བརྒྱུས་པའི་མེ་ཏོག་གི་ཆུན་འཕྱང་ཅན། འགྱིང་བག་གིས་གནས་པ། ཕྱག་གཡས་
བཞིན། རྡོ་རྗེ། མིའི་རྒྱུ་མའི་ཕྲེང་བ། མི་མགོ་རྩེ་གསུམ། གཡོན་བཞི་ན། ཁ་ཏྭཾ་ཀ་ཐོད་ཁྲག་ཁྲག་དགའ་སྟེ་སིན་པོའི་མགྲིན་པ་དམ་པོར་བཅིར་བ། དུས་འཕྲེང་འཛིན་
པས་དྲ་བའི་ཕྱག་རྒྱ། ཕྱོགས་མཚམས་སུ་གཙིག་ཆེན་མ། གནམ་གཙིག་མ། གདོལ་བ་མོ། །གཡུང་མོ་སེར་སྐྱ་མ་རིགས་ཅན་མ། དྲག་མོ། །འཇིགས་བྱེད་མ་
རྣམས་ཞལ་གསུམ་ཕྱག་དྲུག་པ། སྒོ་བཞིར་བ་གླང་སྣ། བླངས་ཆེན་སྣ། ཞལ་མཛེས་མ། ཞལ་གདུག་མ། ཕྱོགས་བཞིར་མེ་ཏོག་མ་སོགས་བཞི། མཚམས་
བཞིར་པི་ཝཾ་མ་སོགས་བཞི་རྣམས་ཞལ་གཅིག་ཕྱག་གཉིས་མ་སྟེ་ལྷ་ཉེར་གཅིག། །།བཟང་བཀྲས་པས། ཕྱག་གཡས་དང་པོས་འཕན་རྩེ་གསུམ་གྱི་ཕྱག་རྒྱ།།

[276A]༄༅། །གཉིས་པས་ཐོག་ཁྲག་གཡོན་དང་པོས་ཐོད་པ་དང་ཁ་ཏྭ་ཀ་གཉིས་པས་རྒྱུ་མའི་ཕྲེང་བ། གསུམ་པ་གཉིས་སྤྱི་བོར་དབང་བསྐུར་བའི་ཕྱག་རྒྱ། །
བཞི་པ་གཉིས་དུར་ཁྲོད་དུ་འཇུག་པའི་ཕྱག་རྒྱ། འཁོར་གྱི་ལྷ་མོ་ནང་མ་བརྒྱད། གཡས་དང་པོས་ཁ་ཊྭཾ་ག་གཡོན་དང་པོ་ས་བནྡྷ། ལྷག་མ་གཞན་རྣས་དཀྱིལ་འཁོར་
དང་པོ་བཞིན་ལ་ལྷ་ཉེར་གཅིག་ །།གསལ་སྒྲོན་གཙོ་བོ་བཟང་བསྐྲས་དང་འདྲ། འདབ་མ་བརྒྱད་ལ། ཤར་དུ་འཇིགས་ཆེན་མ། ལྷོར་གཙིག་བཅས་མ། །
ནུབ་ཏུ་གནམ་གཙིག་མ། བྱང་དུ་གཡུང་མོ། །མཚམས་སུ་སེར་སྐྱ་མོ། །ཀུ་ལི་མ། ཨ་གུ་ལི་ནི། དྷ་རུ་ནི་རྣམས་ཞལ་གསུམ་ཕྱག་དྲུག་མ་སྟེ་ལྷ་དགུ། །པཎ་
ཆེན་རིན་པོ་ཆེ་དང་སྐྱིལ་ཤོད་པ་གཉིས་གཙོ་འཁོར་རྣམས་བཟང་བསྐྲས་དང་འདྲ།། །ཟར་རྩེ་བ་ས་བཟང་དང་འདྲ། །ལེའུ་དགུ་པ་ལས། དེ་ནས་བདུད་རྩི་འཁྱིལ་བ་ཡི། །གཟུགས་ནི་ཡང་དག་བཤད་པར་བྱ། །ཞལ་གསུམ་པ་ལ་ཕྱག་དྲུག་སྟེ། །དྲག་པོ་ནག་པོ་དུད་པའི་འོད། །འོད་ཟེར་འཕྲེང་བ་འཁྲུགས་པ་དང། །གཏུམ་
མོའི་སྤྱན་ནི་དམར་པོ་ཅན། །དམར་བའི་སྨིན་མ་ཨ་ག་ཚོམ་འབར། །དྲག་ཆེན་པོ་ནི་ཟིལ་གྱིས་གནོན། །ཞེས་པས་ཞལ་ཕྱག་གི་དགྲངས་དང་ཁྲོ་པོའི་ཆ་བྱད། །ཕྱག་ན་དགྲ་
སྟ་བསྣམས་བརྩོན་པ། །གཏུན་ཤིང་རྡོ་རྗེ་ཞགས་པ་དང། །གཡོན་གྱི་ཕྱག་གི་སྡིགས་མཛུབ་ཀྱིས། །སྡང་བ་ཐམས་ཅད་སྡིག་པར་བྱེད། །རལ་གྲི་ཕྱག་མཚན་བསྒོམ་

[276B] ༑ཞེས་པས་ཕྱག་མཚན། །རིག་མ་བརྒྱད་དང་མཉམ་ལྡ་ཞིང། །སྒོ་སྲུང་དང་ཡང་ཡང་དག་ལྡན། །ཞེས་པས་འཁོར་ལྷ་མོ་བརྒྱད་དང། བདུད་
རྩི་མ་དང་འདུད་རྩི་ཞལ། །བདུད་རྩི་ཅན་དང་བདུད་རྩི་སྤྱན། །གྲངས་མེད་མ་དང་གཟུགས་བཟང་མ། །མཛེས་པའི་གཟུགས་ཅན་བདེ་སྒྲུབ་མ། །ཐམས་ཅད་ཞལ་
གསུམ་ཕྱག་དྲུག་སྟེ། །ཕྱོགས་དང་མཚམས་ལ་དགོས་པར་བྱ། །ཁྱག་གིས་པདྨ་བ་སྣམས་པར་བརྩོན། །ཞེས་པས། རིག་མ་བརྒྱད་གྱི་མཚན་དང། ཞལ་
ཕྱག་གི་གྲངས་ཕྱག་མཚན་གྱི་པདྨ་རྣམས་བཤད། གཞན་མི་གསལ།། །།ས་བཟང་བས། ཁྲོ་བོ་བདུད་རྩི་འཁྱིལ་བ་སྐུ་མདོག་ནག་པོ་ནག་དཀར་དམར་བའི་
ཞལ་ཅན། མཆེ་བ་གཙིག་པ། རབ་ཏུ་གཏུམ་པའི་མིག་སེར་ཞིང་སྨིན་མ་སེར་བ་སྤུ་གྱེན་དུ་འབར་བའི་སྤྱིར་བོ་རྡོ་རྗེ་བདུད་རྩིའི་པོ་ཏིས་མཚན་པ། གསུས་པ་འབྱང་ཞིང་
བོང་ཐུང་བ། ཆོས་འབྱུང་གི་དབུས་སུ་པདྨའི་སྟེ་བར་འགྱིང་བག་གིས་བཞུགས་པ། ཞབས་གཡོན་པའི་འོག་ཏུ་བགེགས་ཀྱི་རྒྱལ་པོ་མནན་པ། ཕྱག་དྲུག་གི་གཡས་ན་
སྟ་རེ༑ རལ་ཁྲི། རྡོ་རྗེ། གཡོན་ན་སྡིགས་མཛུབ། གཏུན་ཤིང། ཞགས་པ་འཛིན་པ། ཤར་གྱི་འདབ་མར་རྡོ་རྗེ་བདུད་རྩི་མ། ལྷོར་བདུད་རྩི་ཞལ་མ། ནུབ་
ཏུ་བདུད་རྩི་ལུས་ཅན་མ། བྱང་དུ་བདུད་རྩི་སྤྱན་མ། མེར་གྲངས་མེད་མ། བདེན་བྲལ་དུ་གཟུགས་བཟང་མ། རླུང་དུ་མཛེས་པའི་གཟུགས་ཅན་མ། དབང་ལྡན་དུ་
[277A]༄༅། །བདེ་སྒྲུབ་པ་མ་རྣམས་ཞལ་གསུམ་ཕྱག་དྲུག་པ། ཁྲོ་མོའི་གཟུགས་ཅན། རྒྱན་སྣ་ཚོགས་དང་ལྡན་པ། འགྱིད་བག་གིས་གནས་པ། ཕྱོགས་
ཀྱི་ལྷ་མོ་རྣམས་ཅུང་ཟད་བཞད་པ། མཚམས་ཀྱི་ལྷ་མོ་རྣམས་ཤིན་ཏུ་བཞད་པ། སྒོ་བཞིར་ལྕགས་ཀྱུ་མ་སོགས་བཞི་ཞལ་གསུམ་ཕྱག་དྲུག་པ་སྟེ་ལྷ་བཅུ་གསུམ།། །།
བཟང་བཀྲས་བས་ ནག་དཀར་དམར་བའི་ཞལ་གསུམ། དམར་ལ་ཟླུམ་པའི་སྤྱན་གསུམ་པ། ཕྱག་གཡས་གསུམ་
ན། སྟ་ གཏུན་ཤིང། རྡོ་རྗེ་ཞགས་པ། གཡོན་སྡིགས་མཛུབ། རལ་གྲི། ལྕགས་ཀྱུ་འཛིན་པ། ཕྱོགས་མཚམས་སུ་བདུད་རྩི་མ་སོགས་བཞི་ལྷ་མོ་བརྒྱད་
ཞལ་གསུམ། ཕྱག་དྲུག་གཡས་དང་པོས་པདྨ་བསྣམས་པ། ལྷག་མ་གཙོ་བོ་དང་འདྲ། འདི་རྣམས་ཀྱི་ཞལ་གསུམ་གྱི་མདོག་དང་རིམ་པ་གཉིས་པ་མན་རྡོར་དབྱིངས་སཾ་
བཧུ་ཏྲ་དང་འདྲ་བ་ལ་སྒོ་བཞིར་ལྕགས་ཀྱུ་མ་སོགས་བཞི། མཚམས་སུ་སྒེག་མོ་སོགས་བཞི། ཕྱག་མཚན་དང་པོ་སྦྱི་འགྲོ། །དཀྱིལ་འཁོར་ཕྱི་མ་གསུམ་པོ་འདི་པཎྚི་ཏ་ཡོན་
ཏན་བཟང་པོ་དང་ཤན་ཏིའི་འགྲེལ་བའི་གཞུད་བཞིན་བཀོད་པར་བཤད།། །།གསལ་སྒྲོན་ལས། བདུད་རྩི་འཁྱིལ་པ་ཕྱག་གཡས་གསུམ། དགྲ་སྟ། རལ་གྲི་
རྡོ་རྗེ། གཡོན་སྡིག་མཛུབ། གཏུན་ཤིང། ཞགས་པ། ཞབས་གཡས་བསྐུམས། གཡོན་བརྐྱངས་བས་བགེགས་ཀྱི་རྒྱལ་པོའི་སྟེང་ན་འགྱིང་པའི་ཚུལ་གྱིས་

[277B] ལྷ་མོ་བརྒྱད་ནི་བདུད་རྩི་མ། བདུད་རྩི་ཞལ་མ་སོགས་བརྒྱད་ཞལ་གསུམ་ཕྱག་དྲུག་གཡས་དང་པོས་མཆོག་སྦྱིན་གཡོན་དང་པོས་པདྨ། ལྷག་མ་གཡས་རལ་
གྲི༑ རྡོ་རྗེ། གཡོན་གཏུན་ཤིང། ཞགས་པ། སྒོ་བཞིར་ལྕགས་ཀྱུ་མ་སོགས་བཞི་ཞལ་གསུམ་ཕྱག་དྲུག་པ། ལྷ་མོ་བཅུ་གཉིས་དར་ངང་རིན་པོ་ཆེས་བརྒྱན་ཅིང་བདུད་
རྩིའི་པོ་ཏིའི་ཅོད་པན་ཅན། ཟད་ འདིར་ལྷ་བཅུ་གསུམ་མམ་དེའི་སྟེང་དུ་མཆོད་པའི་ལྷ་མོ་སྔར་བཞིན་སྦྱར་ནས་ཉེར་གཅིག་བྱས་ཀྱང་དུང། །
འདི་ལ་རྒྱ་གར་བའི་སློབ་དཔོན་བྷ་ནོ་དང། ཡོན་ཏན་བཟང་པོ་དང། བོད་ཀྱི་དྲི་མེད་བཟང་པོ་དང། ཀུན་མཁྱེན་བུ་སྟོན་རྣམས་ཀྱི་རྒྱུད་ཀྱི་འགྲེལ་པ་འདུག་པ་ལས་དཀྱིལ་འཁོར་དང་པོ་
སློབ་དཔོན་ཡོན་ཏན་བཟང་པོའི་ལུགས་དང་མཐུན་ཤས་ཆེ་བ་འདུག་པས་དཀྱིལ་འཁོར་གཞན་གསུམ་ཡང་ཕལ་ཆེར་དེའི་ལུགས་སུ་བྱས་པར་བཤད།། །།པཎ་ཆེན་རིན་
པོ་ཆེ་དང་སྐྱིད་ཤོད་པ་གཉིས་ས་བཟང་དང་འདྲ།། །།ཐར་རྩེ་པ་ཡང་དེ་དང་འདྲ།། །།ལེའུ་བཅུ་པ་ལས། ཁྲག་འཐུང་ཞེས་བྱའི་སྒྲུབ་པ་པོས། །དེ་ལ་དཀྱིལ་འཁོར་
ཡང་བྲིས་ཏེ། །ཐོང་པ་ཞེས་བྱ་ཟླ་གམ་མམ། །གཞུ་ཡི་ཚུལ་གྱིས་བཀང་བར་བྱ། །ཐོད་པས་ཉེ་པར་བརྒྱན་བྱེད་ཅིང། །རིག་མ་བརྒྱད་དང་ལྡན་པར་བྱ། །ཤ་ཡི་ཁམ་ཅན་
ཐོད་པ་དབང། །ཁ་ཊྭཾ་ཐམས་ཅད་ཀྱིས་འཛིན་ཏེ། །ཞལ་གསུམ་པ་ལ་དྲག་པོའི་གཟུགས། །ཕྱག་དྲུག་རལ་གྲི་ཕྱག་ན་འཛིན། །དཀྱིལ་འཁོར་དེ་ཡི་ཕྱི་རོལ་ཏུ། །སྒོ་སྲུང་མ་ནི་

[278A]༄༅། །རབ་ཏུ་བརྟགས། །གླང་སྣ་དང་ནི་གླང་ཆེན་སྣ། །ཞལ་མཛེས་དེ་བཞིན་ཞལ་གདུག་མ། །དྲག་མོ་ཞགས་པ་ལྕགས་ཀྱུ་འཛིན། །མི་སྡུག་འཇིགས་
འཇིགས་བྱེད་པ་རྣམས། །ཞལ་གཅིག་པ་ལ་ཕྱག་གཉིས་སོ། །མེ་ཏོག་མཆོད་པ་ཡང་དག་བྲི། །རྣམ་པ་སྣ་ཚོགས་རིག་མ་ཡང། །དཀྱིལ་འཁོར་ལ་ནི་མཆོད་པ་བྲི། །
ཞེས་གསུངས་པ་འདིས་ལེའུ་བརྒྱད་པ་ལས། བདུད་རྩི་ཁྲག་འཐུང་གི་གཙོ་བོ་དང་འཁོར་ལྷ་མོ་བརྒྱད་བཤད་ནས་འཁོར་གཞན་རྣམས་མ་བཤད་པ་འདིར། ཐོད་པ་ཞེས་བྱ་ཟླ་
གམ་མམ། གཞུ་ཡི་ཚུལ་གྱིས་བཀང་པར་བྱ། །ཞེས་པས་གདན། ཐོད་པས་ཉེ་བར་བརྒྱན་བྱེད་ཅིང། །ཞེས་པས་རྒྱན། རིག་མ་བརྒྱད་དང་ལྡན་པར་བྱ། །ཞེས་
པས་འཁོར་རིག་མ་བརྒྱད། །ཤ་ཡི་ཁམ་ཅན་ཐོད་པ་དབང། །ཁ་ཊྭཾ་ཐམས་ཅད་ཀྱིས་འཛིན་ཏེ། །ཞེས་པས་རིག་མ་བརྒྱད་ཀྱིས་ཐོད་པ་དང་ཁ་ཊྭཾ་ཀ་འཛིན་པ། ཞལ་གསུམ་
པ་ལ་དྲག་པོའི་གཟུགས། །ཕྱག་དྲུག་རལ་གྲི་ཕྱག་ན་འཛིན། །ཞེས་པས་རིག་མ་བརྒྱད་པོ་ཞལ་གསུམ་ཕྱག་དྲུག་ཕྱག་མཚན་ལ་རལ་གྲི་ཡང་འཛིན་པ། དཀྱིལ་འཁོར་དེ་
ཡི་ཕྱི་རོལ་ཏུ། །སྒོ་སྲུང་མ་ནི་རབ་ཏུ་བརྟགས། །གླང་སྣ་དང་ནི་གླང་ཆེན་སྣ། །ཞལ་མཛེས་དེ་བཞིན་ཞལ་གདུག་མ། །དྲག་མོ་ཞགས་པ་ལྕགས་ཀྱུ་འཛིན། །མི་
སྡུག་འཇིགས་འཇིགས་བྱེད་པ་རྣམས། །ཞལ་གཅིག་པ་ལ་ཕྱག་གཉིས་སོ། །ཞེས་པས་པ་ལང་སྣ་ལ་སོགས་པའི་སྒོམ་བཞི་ཞགས་པ་དང་ལྕགས་ཀྱུ་སོགས་འཛིན་པ། །

[278B] མེ་ཏོག་མཆོད་པ་ཡང་དག་བྲི། །ཞེས་པས་མེ་ཏོག་མ་སོགས་བཞི་དང། རྣམ་པ་སྣ་ཚོགས་རིག་མ་ཡང། ཞེས་པས་པི་ལྦཾ་
པ་འདྲ་བ་ཅིག་འདུག་ས་བཟང་དང་ཐར་རྩེ་འདི་དང་མཐུན་ཤས་ཆེ།། །།བདེ་ལེགས་སུ་བྱེད་པའི་དཀྱིལ་འཁོར་གསུམ་ལས། རྣམ་རྒྱལ་མ་ལ་ཀྲྀ་
ཡ་ནས་ལྷ་རྣམས་ཀྱི་མཚན་བཤད་པ་མ་གཏོགས། སྐུ་མདོག་ཕྱག་མཚན། བཞུགས་སྟབས་སོགས་མ་བཤད། ས་བཟང་འཁོར་ལོ་རྩིབས་བརྒྱད་པའི་
དབུས་དང་རྩིབས་རྣམས་སུ་པད་ཟླ་ལ་གནས་པའི་གཙུག་ཏོར་དགུ་སྐུ་མདོག་སེར་པོ། །གཡས་འཁོར་ལོ་བསྟོད་དེ་འཛིན་ཅིང། གཡོན་གདན་ལ་བརྟེན་པ། དེའི་ཕྱི་
རོལ་གྱི་པད་ཟླ་བཅུ་དྲུག་ལ་ནང་སྟོང་པ་ཉིད་རྒྱས་པའི་གཙུག་ཏོང་སོགས་གཙུག་ཏོར་བཅུ་དྲུག་སྐུ་མདོག་དཀར་པོ་མཉམ་བཞག་གི་ཕྱག་རྒྱ་ཅན། སྒོ་བཞིར་ལྷའི་བུའི་བདུད་
རབ་ཏུ་ཞི་བར་བྱེད་པའི་ལྷ་མོ་རྣམ་རྒྱལ་མ་སོགས་བཞི་ཕྱོགས་མདོག་མཚམས་སུ་རྡོ་རྗེ་འཕྲེང་ལྡན་མ་སོགས་བཞི་རིམ་པ་བཞིན། དཀར། སྔོ། སེར། དམར་
པ་ཐམས་ཅད་ཀྱི་ཕྱག་ན་བདུད་རྩིའི་བུམ་པ་འཛིན་པའི་ལུགས་གཅིག་དང། ཛེ་ཏ་རིའི་ལུགས་ལ་དབུས་སུ་བཅོམ་ལྡན་འདས་མ་ཞལ་གསུམ་ཕྱག་བརྒྱད་མ། ཤར་སོགས་
ཕྱོགས་བཞིའི་གཙུག་ཏོར། དཀར་སེར། དམར་ལྗང། ཕྱག་མཚན། ཁད་བཟང། བུམ་པ། རྒྱལ་མཚན། བདུད་རྩི་འཛིན་པ། མཚམས་ཀྱི་བཞི་

[279A]༄༅། །ཕྱོགས་ཀྱི་ཕྱིད་མདོག་ཅན། ཕྱག་མཚན་དཔག་བསམ་གྱི་ཤིང། འོད་སྟོང་རྔ་ཟླུམ། གླིང་བུ་འཛིན་པ། དེའི་ཕྱི་རོལ་གྱི་གཙུག་ཏོར་བཅུ་དྲུག་སྐུ་མདོག་སེར་པོ། །ཕྱག་མཚན་པདྨ། ཟླ་ཚེས་དང་ཆོས་འབྱུང་བརྩེག་
མ་འཛིན་པ། སྒོམ་བཞི། ཕྱོགས་མདོག་ཕྱག་ན་ཐོ་བ། དབྱུག་པ། པདྨ། རལ་གྲི་འཛིན་པ། མཚམས་ཀྱི་བཞི་ཕྱོགས་ཀྱི་ཕྱེད་མདོག་ཅན། ཕྱག་ན་རྡོ་རྗེའི་འཕྲེང་བ། རྒྱུ་མ། གླེགས་བམ། གསེར་འཕྲེང་འཛིན་པར་བཤད་
པའི་ལུགས་གཉིས་བཀོད། གསལ་སྒྲོན་ལས། བདག་བསྐྱེད་ཀྱི་སྐབས་སུ་རིན་པོ་ཆེའི་ཁྲིའི་སྟེང་དུ་པདྨའི་སྟེང་དུ་མཆོད་རྟེན་གྱི་བུམ་པའི་ནང་དུ་རྣམ་རྒྱལ་ལྷ་དགུ་བསྐྱེད། མདུན་བསྐྱེད་ཀྱི་སྐབས་སུ་བསྲུང་འཁོར་གྱི་དབུས་སུ་པདྨ་
འདབ་མ་བཅུ་དྲུག་པའི་ལྟེ་བར་འཁོར་ལོ་རྩིབས་བརྒྱད་པའི་དབུས་དང་ཕྱོགས་མཚམས་སུ་པད་ཟླ་ ཤར་དུ་ནམ་མཁའ་མཚུངས་པར་རྒྱས་པའི་གཙུག་ཏོར་
ནས༑ བྱང་ཤར་དུ་རླུང་གི་སྒྲ་དབྱངས་རྒྱས་པའི་གཙུག་ཏོར་གྱི་བར་ཐམས་ཅད་སྐུ་མདོག་སེར་པོ། །གཡས་འཁོར་ལོ་བསྟོད་དེ་འཛིན་ཅིང། གཡོན་པ་གདན་ལ་བརྟེན་པ། དེའི་ཕྱི་རོལ་གྱི་འདབ་མ་བཅུ་དྲུག་ལ་ཟླ་བའི་སྟེང་དུ་ཤར་
ནས་རིམ་པ་བཞིན་ནང་སྟོང་པ་ཉིད་རྒྱས་པའི་གཙུག་ཏོར་ནས། དངོས་པོ་མེད་པའི་ངོ་བོ་ཉིད་སྟོང་པ་ཉིད་རྒྱས་པའི་གཙུག་ཏོར་གྱི་བར་རྣམས་སྐུ་མདོག་དཀར་པོ། །མཉམ་བཞག་གི་ཕྱག་རྒྱ་ཅན། སྒོ་མཚམས་བརྒྱད་དུ་ཤར་དུ་ལྷའི་བུའི་
བདུད་རབ་ཏུ་ཞི་བར་བྱེད་པའི་ལྷ་མོ་རྣམ་པར་རྒྱ་ལམ་ནས། དབང་ལྡན་དུ་ཚོའི་ཡུམ་གསེར་གྱི་འཕྲེང་ལྡན་མ་རྣམས་ལས་ཕྱོགས་བཞིའི་ལྷ་མོ་རྣམས་ཕྱོགས་མདོག་ཅན། མཚམས་བཞིའི་ལྷ་མོ་རྣམས་དཀར། སྔོ། དམར། སེར་རྣམས་
བདུད་རྩིའི་བུམ་པ་འཛིན་པའི་ལུགས་དང། ཛེ་ཏ་རིའི་ལུགས་ས་བཟང་ལྟར་བཀོད། སྐྱིད་ཤོད་པས་འཁོར་ལོ་རྩིབས་བརྒྱད་པའི་ལྟེ་བ་དང་རྩིབས་རྣམས་ལ་པད་ཟླ་ལ། དབུས་སུ་བཅོམ་ལྡན་འདས་མ་རང་བཞིན་འབྱུང་བའི་གཙུག་ཏོར་

[279B] ཤར་རྩིབས་ལ་ནམ་མཁའ་དང་མཉམ་པ་ལས་འབྱུང་བའི་གཙུག་ཏོར་སྔོན་པོས་གནོན་མཉམ་བཞག་ལྷོར་ནོར་བུའི་སྙིང་པོ་ལས་འབྱུང་བའི་གཙུག་ཏོར་སེར་པོ། །མཆོད་སྦྱིན་མཉམ་བཞག་
ནུབ་ཏུ་འོད་དཔག་མེད་སྙིང་པོ་ལས་འབྱུང་བའི་གཙུག་ཏོར་དམར་པོ། །ཏིང་ངེ་འཛིན་གྱི་ཕྱག་རྒྱ། བྱང་དུ་རྔ་སྒྲའི་དབྱངས་ལས་འབྱུང་བའི་གཙུག་ཏོར་ལྗང་ཁུ། སྐྱབས་སྦྱིན་མཉམ་བཞག་བཞི་ཀའི་མཉམ་བཞག་གི་སྟེང་ན་བདུད་རྩིའི་
བུམ་པ། ཤར་ལྷོར་སའི་སྙིང་པོ་ལས་འབྱུང་བའི་གཙུག་ཏོར་སྔོན་པོ། །ལྷོ་ནུབ་ཏུ་རྡུལ་གྱི་སྙིང་པོ་ལས་འབྱུང་བའི་གཙུག་ཏོར་སེར་པོ། །ནུབ་བྱང་དུ་གཟི་བརྗིད་སྙིང་པོ་ལས་འབྱུང་བའི་གཙུག་ཏོར་དམར་པོ། །བྱང་ཤར་དུ་རླུང་གི་སྒྲ་
དབྱངས་སྙིང་པོ་ལས་འབྱུང་བའི་གཙུག་ཏོར་ལྗང་ཀུ། བཞི་ཀའི་གཡས་མཆོད་སྦྱིན་གཡོན་མཉམ་བཞག་གི་སྟེང་ན་བདུད་རྩིའི་བུམ་པ། དེའི་ཕྱི་རོལ་གྱི་པད་འདབ་བཅུ་དྲུག་ལ་ཟླ་གདན་རེ་རེ། དེའི་སྟེང་དུ་ཤར་ནས་གཡས་བསྐོར་དུ་
ནང་སྟོང་པ་ཉིད་ལས་འབྱུང་བའི་གཙུག་ཏོར་སོགས་བཅུ་དྲུག་པོ། །སྐུ་མདོག་དམར་པོ་མཉམ་བཞག་གི་ཕྱག་རྒྱའི་སྟོང་ན་བདུད་རྩིའི་ལྷུང་བཟེད་བསྣམ་པ་སྤྲུལ་སྐུའི་ཆ་བྱད་ཅན། སྒོ་བཞིར་ཤར་དུ་ལྷའི་བུའི་བདུད་རབ་ཏུ་ཞི་བར་
བྱེད་པའི་ལྷ་མོ་རྣམ་རྒྱལ་མ་སྔོན་མོ། །གཡས་ཐོབ། ལྷོར་འཆི་བདག་གི་བདུད་ཞི་བར་བྱེད་པའི་ལྷ་མོ་རྣམ་རྒྱལ་མ་སེར་མོ། །གཡས་དབྱུག་པ། ནུབ་ཏུ་ཉོན་མོངས་པའི་བདུད་རབ་ཏུ་ཞི་བར་བྱེད་པའི་ལྷ་མོ་རྣམ་རྒྱལ་མ་དམར་མོ་གཡས་
པདྨ། བྱང་དུ་ཕུང་པོའི་བདུད་རབ་ཏུ་ཞི་བར་ གཡོན་རྣམས་སྡིགས་འཛུབ་དང་བཅས་པའི་ཞགས་པ། ཤར་ལྷོར་འཕྲེང་ལྡན་མ་སྔོན་མོ། །བདེན་བྲལ་དུ་སྒྱུ་མ་ཆེན་མོ་སེར་མོ། །རླུང་དུ་
གསེར་འོད་མ་དམར་མོ། །དབང་ལྡན་དུ་གསེར་གྱི་འཕྲེང་ལྡན་མ་ལྗང་ཁུ་རྣམས་ཕྱག་གཉིས་ཀྱིས་བདུད་རྩིའི་བུམ་པ་ཐུགས་ཁར་འཛིན་པ་ཅིག་བཤད། དེ་ལྟར་བདུད་རྩི་ཕྱི་མ་གསུམ་དང་འདི་བཞི་ལ་བཤད་ཚུལ་མི་འདྲ་བ་དུ་མ་འབྱུང།། །།

[280A]༄༅། །བཟང་བཀྲས་དང། པཎ་ཆེན་གྱི་ལྷན་འཐབ་ནི་རྫོགས་འཕྲེད་རྐྱང་བའི་ལྷན་འཐབས་སུ་འདུག་པས་རྣམ་རྒྱལ་མའི་མངོན་རྟོགས་མ་བཤད། དེ་ལྟར་བདུད་རྩི་ཕྱི་མ་གསུམ་དང་རྣམ་རྒྱལ་མའི་མངོན་རྟོགས་
དམ་པ་གོང་མས་མཛད་པའི་ལྷན་འཐབ་ཀྱི་སྒྲུབས་དཀྱིལ་རྣམས་ལས་བཤད་པ་ལ་མཐུན་མི་མཐུན་སྣ་ཚོགས་འདུག་པས་རྣམ་དཔྱོད་དང་ལྡན་པ་རྣམས་ཀྱིས་དཔྱད་པར་བྱ་ཞིང། ཁོ་བོས་ནི་ཡོངས་རྫོགས་བསྟན་པའི་མངའ་
བདག་གངས་
པོས་རྡོར་འཕྲེང་མཛེས་རྒྱན་ལྟར་འཕྲེང་བ་དང་ཀྲི་ཡ་སྤྲོག་པའི་དཀྱིལ་འཁོར་ཞེ་ལྔའི་དབང་ལེགས་པར་སྩལ་བའི་བཀའ་དྲིན་ནོད་པས་སྒྲུབས་དཀྱིལ་གྱི་ཆོ་གར་རྣམ་རྒྱལ་མའི་ལྷ་རྣམས་གྱི་མཚན་ཀྲྀ་ཡ་ལྟར་དང་གཞན་དེ་བཞིའི་
མངོན་རྟོགས་། །།ཅེས་འཕྲེང་བ་གཉིས་ཀྱི་མཐའ་དཔྱོད་རིག་པའི་འཕྲུལ་གྱི་ལྡེ་མིག་
ཅེས་བྱ་བ་འདི་ནི། དམ་པ་གོང་མས་མཛད་པའི་སྒྲུབས་དཀྱིལ་རྣམས་སུ་འཕྲེང་བ་གཉིས་ཀྲྀ་ཡ་སྔགས་རིམ་རྣམས་དད་མཐུན་མི་མཐུན་ཅི་རིགས་པ་འདུག་པ་ལ་གཟུར་གནས་རྣམ་དཔྱོད་ཅན་རྣམས་རྟོག་དཔྱོད་འཇུག་ཕྱིར་སྙན་བསྐུལ་ཀྱི་
ཚུལ་དུ།། །།བན་རྒན་སྙོམ་ལས་པ་ངག་དབང་བློ་བཟང་ཆོས་ལྡན་དཔལ་བཟང་པོས་མཚོ་བདུན་གྱི་དགོན་གསར་དུ་སྦྱར་བའི་ཡི་གེ་པ་སམ་ཊར་དགོད་པ་པོ་ནི་རབ་འབྱམས་སྨྲ་བ་བློ་བཟང་ཉི་མ་དང། ཤོག་བུར་འབེབ་པ་
པོ་ནི། སྡོམ་བརྩོན་ཆོས་ལ་འདུན་པའི་དགེ་སློང་བྲོ་བཟང་ཆོས་འབྱོར་རོ། །འདིས་ཀྱང་རྒྱལ་བ་བློ་བཟང་གྲགས་པའི་བསྟན་པ་རིན་པོ་ཆེ་ཕྱོགས་དུས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག་ །



