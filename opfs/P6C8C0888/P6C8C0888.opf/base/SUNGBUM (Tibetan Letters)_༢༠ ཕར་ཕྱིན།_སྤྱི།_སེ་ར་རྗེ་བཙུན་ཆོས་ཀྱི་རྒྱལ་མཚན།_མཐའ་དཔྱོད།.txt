[#THE FOLLOWING TEXT HAS INCOMPLETE SECTIONS, WHICH ARE ON ORDER]
༄༅། །སྐབས་གཉིས་པའི་མཐའ་དཔྱོད་རྗེ་བཙུན་ཆོས་ཀྱི་རྒྱལ་མཚན་གྱི་གསུང་དྲི་མ་མེད་པ་ཞེས་བྱ་བ་བཞུགས་སོ། །

[001A] །རྣམ་པ་ཐམས་ཅད་མཁྱེན་པ་ཉིད་རྟོགས་པ་ནི། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། རྣམ་མཁྱེན་གྱི་རྗེས་སུ་ལམ་ཤེས་འཆད་པའི་རྒྱུ་མཚན་ཡོད་དེ། ཐེག་
པ་གསུམ་གྱི་ལམ་རྫོགས་པར་སྒོམ་པའི་ལམ་ཤེས་མ་ཐོབ་པར་རྣམ་མཁྱེན་མི་འཐོབ་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། གཉིས་པ་ནི། རྣམ་བཤད་སྙིང་པོ་རྒྱན་ལས། ཁ་ཅིག་ལམ་གསུམ་བདེན་སྟོང་དུ་
མངོན་སུམ་དུ་རྟོགས་པའི་ཡེ་ཤེས་ལམ་ཤེས་ཀྱི་མཚན་ཉིད་དུ་འདོད་པ་མི་འཐད་དེ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱིས་མི་རྟག་སོགས་བཅུ་དྲུག་མངོན་སུམ་དུ་མ་རྟོགས་པར་འགྱུར་ལ། དེ་ལྟར་ན་བྱང་ཆུབ་སེམས་
དཔའི་ཤེས་མཐོང་གིས་བལྟས་ནས་འདའ་བར་བྱ་བའི་མངོན་རྟོགས་ཐེག་པ་ཆེན་པོའི་མཐོང་ལམ་གྱི་དུས་ན་སྐྱེད་པ་མི་སྲིད་པར་ཐལ་བ་དང། ཉན་ཐོས་ཀྱི་རིགས་ཅན་རྗེས་སུ་གཟུང་བའི་ཆེད་དུ་ལམ་གསུམ་གྱི་དང་པོ་སྒོམ་པ་
མ་ཡིན་པར་ཐལ་བ་དང། མི་རྟག་སོགས་བཅུ་དྲུག་མངོན་སུམ་དུ་རྟོགས་པ་ཉིད་ཀྱིས་སྤྲོས་བྲལ་མངོན་སུམ་དུ་རྟོགས་པ་ཡིན་ན་ནི། སློབ་ལམ་ན་བདེན་གཉིས་ངོ་བོ་ཐ་དད་དུ་འཛིན་པའི་དྲི་མ་ཟད་པར་སྤངས་པ་ཡོད་

[002A] །པར་ཐལ་བ་དང། མཉམ་རྗེས་ངོ་བོ་གཅིག་ཏུ་ཡོད་པར་ཐལ་བ་སོགས་སོ། །གཞན་ཡང། ལམ་ཤེས་ལ་ཞི་མཐའ་འགོག་པའི་སྙིང་རྗེ་ཆེན་པོ་ལམ་ཤེས་ཀྱིས་བསྡུས་པ་མི་འཐད་པར་
ཐལ་བ་དང། བྱང་ཆུབ་སེམས་དཔའི་རྒྱུད་ཀྱི་དམིགས་པ་མེད་པའི་སྙིང་རྗེས་ཀྱང་སྟོང་ཉིད་མངོན་སུམ་དུ་མ་རྟོགས་ན། ལམ་ཤེས་ལ་དེས་ཁྱབ་པར་འདོད་པ་ནི་མི་རིགས་པ་ཁོ་ན་འོ། །ཞེས་གསུངས། འདིའི་དོན་ནི།།
རོང་ཊཱིཀ་པ་ན་རེ། ལམ་གསུམ་བདེན་མེད་དུ་མངོན་སུམ་དུ་རྟོགས་པའི་ཡེ་ཤེས་དེ། ལམ་ཤེས་ཀྱི་མཚན་ཉིད་ཟེར་ན། བྱང་སེམས་འཕགས་པའི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་མཁྱེན་
པ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། འདོད་ན། སློབ་ལམ་ན་བློ་གཅིག་གིས་བདེན་གཉིས་ཅིག་ཅར་དུ་མངོན་སུམ་དུ་རྟོགས་པ་ཡོད་པར་
ཐལ༑ འདོད་པའི་ཕྱིར། འདོད་ན། བདེན་གཉིས་ངོ་བོ་ཐ་དད་དུ་འཛིན་པའི་དྲི་མ་ཟད་པར་སྤངས་པའི་སློབ་པ་ཡོད་པར་ཐལ། འདོད་པའི་ཕྱིར། གཞན་ཡང། སློབ་པའི་རྒྱུད་ལ་མཉམ་གཞག་དང་རྗེས་ཐོབ་ཀྱི་གཞི་

[002B] བྱང་འཕགས་ཀྱི་རྒྱུད་ཀྱི་ཆོས་ཉིད་ལ་རྩེ་གཅིག་ཏུ་མཉམ་པར་གཞག་པའི་མཉམ་གཞག་ཡེ་ཤེས་དེས་ཆོས་ཉིད་མངོན་སུམ་དུ་གཟིགས་པའི་གཟིགས་དོར། ཤེས་བྱ་ཇི་སྙེད་པ་མངོན་སུམ་དུ་རྟོགས་པའི་ཕྱིར། མ་གྲུབ་ན། དེར་ཐལ། བྱང་འཕགས་ཀྱི་རྒྱུད་
ཀྱི་ཆོས་ཉིད་མངོན་སུམ་དུ་རྟོགས་པའི་ཡེ་ཤེས་དེའི་གཟིགས་ངོར་ཀུན་རྫོབ་བདེན་པ་ཡོད་པའི་ཕྱིར། མ་གྲུབ་ན་སོང། དེར་ཐལ། བྱང་འཕགས་ཀྱི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་དེ་ཆོས་ཉིད་མངོན་སུམ་དུ་རྟོགས་པའི་ཡེ་ཤེས་
ཡིན་པའི་ཕྱིར། མ་གྲུབ་ན་སོང། དེར་ཐལ། ལམ་གསུམ་བདེན་སྟོང་དུ་མངོན་སུམ་དུ་རྟོགས་པའི་ཡེ་ཤེས་ཡིན་པའི་ཕྱིར། མ་གྲུབ་ན་སོང། དེར་ཐལ། ལམ་ཤེས་ཡིན་པའི་ཕྱིར། ཁྱབ་པ་ཁས། གཞན་ཡང། བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་ཆེན་པོ་ཆོས་
ཅན༑ མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་ལམ་གསུམ་བདེན་པར་འཛིན་པའི་བདེན་འཛིན་དང་འཛིན་སྟངས་དངོས་སུ་འགལ་བར་ཐལ། འདོད་པའི་ཕྱིར། འདོད་ན། རྣམ་འགྲེལ་ལས། བྱམས་སོགས་རྨོངས་དང་འགལ་མེད་ཕྱིར། །ཞེས་གསུངས་
པ་མི་འཐད་པར་ཐལ། འདོད་པའི་ཕྱིར། ཁོ་ན་རེ། བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་ཆེན་པོ་དེས་ལམ་གསུམ་བདེན་སྟོང་དུ་མངོན་སུམ་དུ་རྟོགས་པར་ཐལ། དེས་སྟོང་ཉིད་མངོན་སུམ་དུ་རྟོགས་པའི་ཕྱིར་ཏེ། དེས་སྟོང་ཉིད་རྟོགས་པའི་ཕྱིར། དེས་བདེན་
མེད་རྟོགས་པའི་ཕྱིར་ཏེ། དེས་བདེན་མེད་ལ་དམིགས་པའི་ཕྱིར། དེར་ཐལ། དེས་དམིགས་པ་མེད་པ་ལ་དམིགས་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། དམིགས་པ་མེད་པ་ལ་དམིགས་པའི་སྙིང་རྗེ་ཡིན་པའི་ཕྱིར། ཟེར་ན། མ་ཁྱབ། བྱང་སེམས་མཐོང་ལམ་
པའི་རྒྱུད་ཀྱི་སྙིང་རྗེ་དེ་ལ་འཛིན་སྟངས་མི་མཐུན་པ་གཉིས་ཡོད་པར་ཐལ། དེ་སེམས་ཅན་བདེན་སྟོང་གི་རྣམ་པ་ཅན་གྱི་བློ་ཡང་ཡིན། དེ་སེམས་ཅན་སྡུག་བསྔལ་དང་བྲལ་འདོད་ཀྱི་རྣམ་པ་ཅན་གྱི་བློ་ཡང་ཡིན་པའི་ཕྱིར། དང་པོ་མ་གྲུབ་ན། དེ་ཆོས་ཅན། དེར་ཐལ་

[003A]༄༅། །དམིགས་པ་མེད་པ་ལ་དམིགས་པའི་སྙིང་རྗེ་ཡིན་པའི་ཕྱིར། མ་ཁྱབ་ན། དེས་སྟོང་ཉིད་མངོན་སུམ་དུ་རྟོགས་པ་དང་འགལ་ལོ། །རྩ་བར་འདོད་མི་ནུས་ཏེ། སློབ་པའི་རྒྱུད་ཀྱི་སྙིང་རྗེ་ཡིན་པའི་ཕྱིར། མཁས་པ་ཁ་ཅིག་གི་བཞེད་པ་ལ་
ཊིཀར། སློབ་ལམ་དུ་མཉམ་རྗེས་ངོ་བོ་གཅིག་ཏུ་ཡོད་པར་ཐལ་བ་དང། ཞེས་སོགས་ཀྱི་ལུང་དེའི་དོན་ནི། བྱང་འཕགས་ཀྱི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་དེ་རྗེས་ཐོབ་ཡེ་ཤེས་ཡིན་པ་ལུང་དེའི་དོན་ཡིན་ནོ། །ཞེས་གསུངས་
རིགས་པས་དཔྱད་ན། རང་ཡུལ་དུ་གྱུར་པའི་ཀུན་རྫོབ་བདེན་པ་མངོན་སུམ་དུ་རྟོགས་པའི་མཁྱེན་པ་ཡིན་ན་རྗེས་ཐོབ་ཡེ་ཤེས་ཡིན་དགོས་པར་ཐལ། དམ་བཅའ་འཐད་པའི་ཕྱིར། འདོད་ན། ཉན་ཐོས་ཀྱི་མཐོང་ལམ་བར་ཆད་མེད་ལམ་ཆོས་
ཅན༑ དེར་ཐལ། དེའི་ཕྱིར། མ་གྲུབ་ན། དེར་ཐལ། གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། རྩ་བར་འདོད་མི་ནུས་ཏེ། བར་ཆད་མེད་ལམ་ཡིན་པའི་ཕྱིར། གཞན་ཡང། ཀུན་རྫོབ་
དངོས་ཡུལ་དུ་བྱེད་པའི་སེམས་དཔའི་རྣལ་འབྱོར་ཡིན་ན། རྗེས་ཐོབ་ཡེ་ཤེས་ཡིན་དགོས་པར་ཐལ། བྱང་འཕགས་ཀྱི་རྒྱུད་ཀྱི་བདེན་བཞི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་དེ་རྗེས་ཐོབ་ཡེ་ཤེས་ཡིན་པའི་ཕྱིར། རྟགས་སོང་
འདོད་ན། དམན་ལམ་སྔོན་དུ་མ་སོང་བའི་བྱང་སེམས་སྦྱོར་ལམ་པའི་རྒྱུད་ཀྱི་སྟོང་ཉིད་ལ་རྩེ་གཅིག་ཏུ་མཉམ་པར་གཞག་པའི་མཉམ་གཞག་ཡེ་ཤེས་ཆོས་ཅན། དེར་ཐལ། དེའི་ཕྱིར། དེར་ཐལ། སྟོང་ཉིད་ཀྱི་དོན་སྤྱི་དངོས་ཡུལ་དུ་བྱེད་པའི་སེམས་དཔའི་རྣལ་འབྱོར་
ཡིན་པའི་ཕྱིར་ཏེ། དེ་སྟོང་ཉིད་དོན་སྤྱིའི་ཚུལ་གྱིས་རྟོགས་པའི་བློ་ཡིན་པའི་ཕྱིར། འདོད་ན། མཉམ་གཞག་ཡེ་ཤེས་ཡིན་ན་རྗེས་ཐོབ་ཡེ་ཤེས་ཡིན་དགོས་པར་ཐལ། འདོད་པའི་ཕྱིར། གལ་ཏེ། བྱང་འཕགས་ཀྱི་རྒྱུད་ཀྱི་མི་རྟག་སོགས་བཅུ་དྲུག་མངོན་

[003B] བྱང་སེམས་མཐོང་ལམ་པའི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་དེ་རྗེས་ཐོབ་ཡེ་ཤེས་ཡིན་པའི་ཕྱིར། མ་གྲུབ་ན། དེར་ཐལ། ཐེག་ཆེན་གྱི་མཐོང་ལམ་དེ་ལ་ཐེག་ཆེན་གྱི་
མཐོང་ལམ་མཉམ་གཞག་ཡེ་ཤེས་དང་ཐེག་ཆེན་གྱི་མཐོང་ལམ་རྫེས་ཐོབ་ཡེ་ཤེས་གཉིས་སུ་གྲངས་ངེས་པ་ནི་གང་ཞིག་དེ་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་མ་ཡིན་པའི་ཕྱིར། དང་པོ་གྲུབ་སྟེ། ཐེག་ཆེན་གྱི་མཐོང་ལམ་དེ་ལ་ཀུན་རྫོབ་དངོས་ཡུལ་དུ་
བྱེད་པའི་ཐེག་ཆེན་གྱི་མཐོང་ལམ་དང། དོན་དམ་དངོས་ཡུལ་དུ་བྱེད་པའི་ཐེག་ཆེན་གྱི་མཐོང་ལམ་གཉིས་སུ་གྲངས་ངེས་པའི་ཕྱིར། ཟེར་ན། མ་ཁྱབ། མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་
པའི་མཁྱེན་པ་རྗེས་ཐོབ་ཡེ་ཤེས་སུ་ཐལ། དེའི་རྒྱུད་ལ་དེ་ཡོད་པ་གང་ཞིག་བྱང་འཕགས་ཀྱི་རྒྱུད་ཀྱི་བདེན་བཞི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་དེ་རྗེས་ཐོབ་ཡེ་ཤེས་ཡིན་པའི་ཕྱིར། རྟགས་ཕྱི་མ་ཁས། དང་པོ་གཞན་དུ་སྒྲུབ། འདོད་ན་
དེའི་རྒྱུད་ལ་རྗེས་ཐོབ་ཡེ་ཤེས་ཡོད་པར་ཐལ། འདོད་པའི་ཕྱིར། འདོད་ན། དེ་རྗེས་ཐོབ་ཡེ་ཤེས་ལ་གནས་པའི་སེམས་དཔའ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། མཉམ་གཞག་ཡེ་ཤེས་ལ་གནས་པའི་སེམས་དཔའ་ཡིན་པའི་ཕྱིར། གཞན་ཡང་
ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་དེ་ལ་ཐེག་ཆེན་གྱི་མཐོང་ལམ་བར་ཆད་མེད་ལམ་དང་ཐེག་ཆེན་གྱི་མཐོང་ལམ་རྣམ་གྲོལ་ལམ་གཉིས་སུ་གྲངས་ངེས་པར་ཐལ། ཐེག་ཆེན་གྱི་མཐོང་ལམ་དེ་ལ་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་དང་
རྗེས་ཐོབ་ཡེ་ཤེས་གཉིས་སུ་གྲངས་ངེས་པའི་ཕྱིར། འདོད་ན། འོག་ཏུ་འགོག་གཞན་ཡང། མཐོང་ལམ་རྗེས་ཐོབ་ཡེ་ཤེས་ལ་གནས་པའི་སེམས་དཔའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་དེ་མཉམ་གཞག་ཡེ་ཤེས་ཡིན་པར་ཐལ་

[004A]༄༅། །མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེ་རྗེས་ཐོབ་ཡེ་ཤེས་ཡིན་པའི་ཕྱིར། རྟགས་ཁྱབ་ཁས། འདོད་ན། དེ་མཉམ་གཞག་ཡེ་ཤེས་ལ་གནས་
པའི་གང་ཟག་ཡིན་པར་ཐལ། འདོད་པའི་ཕྱིར། འདོད་མི་ནུས་སོ། །གཞན་ཡང། དེ་ཆོས་ཅན། ཁྱོད་མཐོང་ལམ་མཉམ་གཞག་ཡེ་ཤེས་ལ་གནས་པའི་གང་ཟག་ཡིན་པར་ཐལ། ཁྱོད་ཀྱི་རྒྱུད་ལ་མཐོང་ལམ་མཉམ་གཞག་ཡེ་ཤེས་ཡོད་པའི་ཕྱིར། རྟགས་སོང་
འདོད་ན། དེ་མ་ཡིན་པར་ཐལ། ཆོས་ཅན་དེའི་ཕྱིར། ཁོ་ན་རེ། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ཡིན་ན། རང་གི་ཉེར་ལེན་དུ་གྱུར་པའི་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ལས་བྱུང་བས་ཁྱབ་པར་ཐལ། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ལ་
གནས་པའི་སེམས་དཔའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེ་རྗེས་ཐོབ་ཡེ་ཤེས་མ་ཡིན་པའི་ཕྱིར། རྟགས་སོང། འདོད་ན། རྗེས་ཐོབ་ཡེ་ཤེས་ཡིན་ན། རང་གི་ཉེར་ལེན་དུ་གྱུར་བའི་མཉམ་གཞག་ཡེ་ཤེས་ལས་བྱུང་བས་ཁྱབ་པར་ཐལ། འདོད་པའི་ཕྱིར་
འདོད་ན། དམན་ལམ་སྔོན་དུ་མ་སོང་བའི་བྱང་སེམས་ཀྱི་ཚོགས་ལམ་སྐད་ཅིག་དང་པོ་ལ་གནས་པའི་སེམས་དཔའི་རྒྱུད་ཀྱི་ཀུན་རྫོབ་སེམས་བཀྱེད་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། ཁྱོད་སེམས་བསྐྱེད་མངོན་འགྱུར་བ་ཡིན་པའི་ཕྱིར། ཆོས་ཅན་དེ་ཡིན་པའི་ཕྱིར་
རྩ་བར་འདོད་ན། ལམ་མ་ཞུགས་ཀྱི་གང་ཟག་གི་རྒྱུད་ལ་མཉམ་གཞག་ཡེ་ཤེས་ཡོད་པར་ཐལ། འདོད་པའི་ཕྱིར། ཟེར་ན། ཐལ་འགྱུར་གཉིས་པ་ལ་མ་ཁྱབ། ཡང་ཁོ་ན་རེ། མཐོང་ལམ་རྗེས་ཐོབ་ཡེ་ཤེས་ལ་གནས་པའི་སེམས་དཔའི་རྒྱུད་ལ་མཐོང་ལམ་མཉམ་གཞག་ཡེ་ཤེས་ཡོད་
པར་ཐལ། དེའི་རྒྱུད་ལ་མཉམ་གཞག་ཡེ་ཤེས་ཡོད་པའི་ཕྱིར། དེར་ཐལ། དེའི་རྒྱུད་ལ་ཞི་གནས་ཡོད་པའི་ཕྱིར། ཁྱབ་སྟེ། ཞི་གནས་ཡིན་ན་མཉམ་གཞག་ཡིན་དགོས་པའི་ཕྱིར་ཏེ། ཕྱི་རོལ་པའི་རྒྱུད་ལ་མཉམ་གཞད་ཡོད་པའི་ཕྱིར་ཏེ། དེའི་རྒྱུད་ལ་མཉམ་གཞག་གི་སས་

[004B] དེའི་རྒྱུད་ལ་བསམ་གཏན་གྱི་དངོས་གཞི་སྙོམས་འཇུག་ཡོད་པའི་ཕྱིར། གོང་གི་རྟགས་མ་གྲུབ་ན། དེའི་རྒྱུད་ལ་ཞི་གནས་ཡོད་པར་ཐལ། དེའི་རྒྱུད་ལ་ཞི་ལྷག་ཟུང་འབྲེལ་གྱི་ཏིང་ངེ་འཛིན་ཡོད་པའི་ཕྱིར་ཏེ། དེའི་རྒྱུད་ལ་བསམ་གཏན་གྱི་དངོས་གཞི་
སྙོམས་འཇུག་ཡོད་པའི་ཕྱིར་ཟེར། ཁ་ཅིག་སློབ་ལམ་ན་བློ་གཅིག་གིས་བདེན་གཉིས་ཅིག་ཅར་དུ་དངོས་ཡུལ་དུ་བྱེད་པ་མེད་ཟེར་ན། དེ་ཡོད་པར་ཐལ། དམན་ལམ་སྔོན་དུ་མ་སོང་བའི་བྱང་སེམས་སྦྱོར་ལམ་པའི་རྒྱུད་ཀྱི་སྟོང་ཉིད་ལ་རྩེ་གཅིག་ཏུ་མཉམ་པར་གཞག་པའི་མཉམ་གཞག་ཡེ་
ཤེས་དེ་ས་བདེན་གཉིས་ཅིག་ཅར་དུ་དངོས་ཡུལ་དུ་བྱེད་པའི་ཕྱིར། དེར་ཐལ། དེས་སྟོང་ཉིད་དང་སྟོང་ཉིད་ཀྱི་དོན་སྤྱི་གཉིས་ཀ་དངོས་ཡུལ་དུ་བྱེད་པའི་ཕྱིར། མ་གྲུབ་ན། དེ་ཆོས་ཅན། དེ་གཉིས་ཀ་ཅིག་ཅར་དུ་དངོས་ཡུལ་དུ་བྱེད་པར་ཐལ། ཁྱོད་སྟོང་ཉིད་དོན་སྤྱིའི་ཚུལ་གྱིས་རྟོགས་པའི་བློ་ཡིན་
པའི་ཕྱིར། ཁ་ཅིག་སློབ་ལམ་ན་མཉམ་རྗེས་མི་འགལ་ཟེར་ན། སྐབས་འདིར་ཊི་ཀར་མཉམ་རྫེས་ངོ་བོ་གཅིག་ཏུ་ཡོད་པར་ཐལ་བ་དང། ཞེས་གསུངས་པ་མི་འཐད་པར་ཐལ། དམ་བཅའ་དེའི་ཕྱིར། ཁོ་ན་རེ། སྐྱོན་མེད་དེ། སློབ་པའི་རྒྱུད་ཀྱི་ཆོས་ཉིད་ལ་རྩེ་གཅིག་ཏུ་མཉམ་པར་གཞག་པའི་
མཉམ་གཞག་ཡེ་ཤེས་དང་རྗེས་ཐོབ་ཡེ་ཤེས་འགལ་བ་ལུང་དེའི་དོན་ཡིན་པའི་ཕྱིར། དེ་ལྟར་མ་ཡིན་ན་བྱང་འཕགས་ཀྱི་རྒྱུད་ཀྱི་གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་གཞག་པའི་མཉམ་གཞག་ཡེ་ཤེས་ཆོས་ཅན། མཉམ་གཞག་ཡེ་ཤེས་མ་ཡིན་པར་ཐལ། སློབ་པའི་
རྒྱུད་ཀྱི་རྗེས་ཐོབ་ཡེ་ཤེས་ཡིན་པའི་ཕྱིར། ཁྱབ་པ་སོང། རྟགས་གྲུབ་སྟེ། དེ་རྗེས་ཐོབ་ཡེ་ཤེས་ཡིན་པའི་ཕྱིར། མ་གྲུབ་ན། དེ་ཆོས་ཅན། རྗེས་ཐོབ་ཡེ་ཤེས་ཡིན་པར་ཐལ། རང་གི་འཛིན་སྟངས་ཀྱི་ཡུལ་དུ་གྱུར་པའི་ཀུན་རྫོབ་བདེན་པ་དངོས་སུ་རྟོགས་པའི་སེམས་དཔའི་རྣལ་འབྱོར་ཡིན་
པའི་ཕྱིར། ཟེར་ན་མ་ཁྱབ། ཁ་ཅིག་ཐེག་ཆེན་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཡིན་ན་མཉམ་གཞག་ཡེ་ཤེས་ཡིན་པས་ཁྱབ་ཟེར། ཁ་ཅིག་ཐེག་ཆེན་འཕགས་པའི་རྒྱུད་ཀྱི་དེ་འདྲའི་མཁྱེན་པ་ཡིན་ན་མཉམ་གཞག་ཡེ་ཤེས་དང་རྗེས་

[005A]༄༅། །ཐོབ་ཡེ་ཤེས་གཉིས་ཀ་ཡིན་པས་ཁྱབ་ཟེར་ན། མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཆོས་ཅན། མཉམ་གཞག་ཡེ་ཤེས་དང་རྗེས་ཐོབ་ཡེ་ཤེས་ཀྱི་གཞི་མཐུན་ཡིན་
པར་ཐལ། ཁྱོད་ཐེག་ཆེན་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཡིན་པའི་ཕྱིར། ཁྱབ་པ་ཁས། འདོད་ན། དེའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཆོས་ཅན། མཐོང་ལམ་བར་ཆད་མེད་ལམ་ཡིན་པར་ཐལ། མཐོང་ལམ་
བར་ཆད་མེད་ལམ་ལ་གནས་པའི་སེམས་དཔའི་རྒྱུད་ཀྱི་མཉམ་གཞག་ཡེ་ཤེས་ཡིན་པའི་ཕྱིར། རྟགས་སོང། འདོད་ན་སླ། གཞན་ཡང། མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའ་དེ་གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་གཞག་པའི་གང་
ཟག་ཡིན་པར་ཐལ། དེའི་རྒྱུད་ལ་གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་གཞག་པའི་ཡེ་ཤེས་ཡོད་པའི་ཕྱིར། རྟགས་ཁས། འདོད་ན། དེ་ཆོས་ཅན། དེ་མ་ཡིན་པར་ཐལ། ཆོས་ཀྱི་བདག་མེད་ལ་རྩེ་གཅིག་ཏུ་མཉམ་པར་གཞག་པའི་བྱང་འཕགས་ཡིན་པའི་ཕྱིར། ཁ་ཅིག་བྱང་
འཕགས་ཀྱི་རྒྱུད་ཀྱི་གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་གཞག་པའི་ཡེ་ཤེས་དེ། ཉམ་གཞག་ཡེ་ཤེས་མ་ཡིན་ཟེར་ན། ཐེག་ཆེན་འཕགས་པའི་རྒྱུད་ཀྱི་གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་གཞག་པའི་ཡེ་ཤེས་ཡིན་ན། མཉམ་གཞག་ཡེ་
ཤེས་མ་ཡིན་དགོས་པར་ཐལ། དམ་བཅའ་དེ་འཐད་པའི་ཕྱིར། འདོད་ན། རྣམ་མཁྱེན་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། སངས་རྒྱས་འཕགས་པ་དེ་གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་གཞག་པའི་གང་ཟག་ཡིན་པའི་ཕྱིར། དེ་ཁྱབ་པ་འདུ་བྱེད་ཀྱི་སྡུག་བསྔལ་
ཉེ་བར་ཞི་བའི་ཉེར་ཞི་ལ་རྩེ་གཅིག་ཏུ་མཉམ་པར་གཞག་པའི་གང་ཟག་ཡིན་པའི་ཕྱིར། དེར་ཐལ། དེ་འདིར་བསྟན་ཡང་དག་མཐའ་མངོན་དུ་བྱས་པའི་གང་ཟག་ཡིན་པའི་ཕྱིར། ཁོ་ན་རེ། གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་གཞག་པའི་མཉམ་གཞག་ཡེ་ཤེས་ཡིན་ན་

[005B] བྱང་སེམས་འཕགས་པའི་རྒྱུད་ཀྱི་གང་ཟག་གི་བདག་མེད་ལ་མཉམ་པར་གཞག་པའི་ཡེ་ཤེས་དེ་མཉམ་གཞག་ཡེ་ཤེས་ཡིན་པའི་ཕྱིར། རྟགས་སོང། འདོད་ན། གང་ཟག་གི་བདག་མེད་ཆོས་ཅན། སྟོང་ཉིད་ཡིན་པར་ཐལ། གང་ཟག་གིས་བདག་
གིས་སྟོང་པའི་སྟོང་ཉིད་ཡིན་པའི་ཕྱིར། ཁྱབ་པ་འགྲིག་ཟེར་ན། གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་གཞག་པའི་ཡེ་ཤེས་ཡིན་ན། མཉམ་གཞག་ཡེ་ཤེས་མ་ཡིན་དགོས་པར་ཐལ། གང་ཟག་གིས་བདག་གིས་སྟོང་པའི་སྟོང་ཉིད་ཡིན་ན་སྟོང་ཉིད་མ་ཡིན་དགོས་པའི་ཕྱིར་
ཁྱབ་པ་འགྲིག་འདོད་ན། ཉན་ཐོས་ཀྱི་མཐོང་ལམ་བར་ཆད་མེད་ལམ་ཆོས་ཅན། དེར་ཐལ། དེའི་ཕྱིར། དེས་ན་མཐོང་ལམ་བར་ཆད་མེད་ལམ་ལ་གནས་པའི་བྱང་འཕགས་ཀྱི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དང། རྗེས་ཐོབ་ཡེ་ཤེས་ལ་གནས་པའི་བྱང་
འཕགས་ཀྱི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་སོགས་ནི། མཉམ་གཞག་ཡེ་ཤེས་དང་རྗེས་ཐོབ་ཡེ་ཤེས་གང་ཡང་མ་ཡིན་ཏེ། དེ་རྣམས་བློ་མངོན་འགྱུར་བ་མ་ཡིན་པའི་ཕྱིར། གཞན་ཡང། ཉན་ཐོས་འཕགས་པའི་རྒྱུད་ཀྱི་སྟོང་ཉིད་ལ་རྩེ་གཅིག་ཏུ་མཉམ་པར་གཞག་
པའི་མཉམ་གཞག་ཡེ་ཤེས་དེ་མཉམ་གཞག་ཡེ་ཤེས་མ་ཡིན་པར་ཐལ། བྱང་སེམས་འཕགས་པའི་རྒྱུད་ཀྱི་གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་གཞག་པའི་ཡེ་ཤེས་དེ་མཉམ་གཞག་ཡེ་ཤེས་མ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། མཉམ་གཞག་ཡེ་ཤེས་ཡིན་པར་
ཐལ༑ སྟོང་ཉིད་ལ་རྩེ་གཅིག་ཏུ་མཉམ་པར་གཞག་པའི་ཡེ་ཤེས་ཡིན་པའི་ཕྱིར། ཁ་ཅིག་རང་རྒྱུད་ལྡན་གྱི་གང་ཟག་གི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་གྱི་མངོན་པར་རྟོགས་པ་དེ། ལམ་ཤེས་ཀྱི་མཚན་ཉིད་ཟེར་ན། སྟོང་ཉིད་མངོན་སུམ་དུ་རྟོགས་
པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་ཚོགས་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། ཆོས་ཅན་དེའི་ཕྱིར། རྩ་བར་འདོད་ན། རང་གི་ཉེར་ལེན་དུ་གྱུར་པའི་ཐེག་ཆེན་གྱི་སྦྱོར་ལམ་དྲོད་སོགས་བཞི་ལས་བྱུང་བར་ཐལ། འདོད་

[006A]༄༅། །པའི་ཕྱིར། ཁྱབ་སྟེ། ཉན་ཐོས་ཀྱི་ལམ་ཤེས་པའི་ལམ་ཤེས་ཡིན་ན། རང་གི་ཉེར་ལེན་དུ་གྱུར་པའི་ཐེག་ཆེན་གྱི་སྦྱོར་ལམ་དྲོད་སོགས་བཞི་ལས་བྱུང་བས་ཁྱབ། རང་རྒྱལ་གྱི་ལམ་ཤེས་པའི་ལམ་ཤེས་ཡིན་ན་ཡང། རང་གི་ཉེར་ལེན་དུ་གྱུར་པའི་ཐེག་ཆེན་གྱི་སྦྱོར་ལམ་
དྲོད་སོགས་བཞི་ལས་བྱུང་བས་ཁྱབ་པའི་ཕྱིར། དང་པོ་གྲུབ་སྟེ། བདེན་པ་བཞི་ཡོངས་སུ་ཤེས་པ་ནི་ངེས་པར་འབྱེད་པའི་ཆ་དང་མཐུན་པ་རྟོགས་པ་སྔོན་དུ་འགྲོ་བ་ཅན་ཡིན་པས་ལམ་བརྗོད་ནས་ངེས་པར་འབྱེད་པའི་ཆ་དང་མཐུན་པ་ཞེས་གསུངས་པའི་ཕྱིར། གཉིས་པ་གྲུབ་སྟེ་
ངེས་པར་འབྱེད་པའི་ཆ་དང་མཐུན་པ་ཐོབ་ནས་ཇི་སྐད་བཤད་པའི་ལམ་སྐྱེ་པས་ཞེས་གསུངས་པའི་ཕྱིར།།    ༈   །།རང་ལུགས་ལ། རང་རྒྱུད་ལྡན་གྱི་གང་ཟག་གི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་འཕགས་པའི་མངོན་པར་རྟོགས་པ་དེ་ལམ་
ཤེས་ཀྱི་མཚན་ཉིད། དེ་ལ་དབྱེ་ན། ཉན་ཐོས་ཀྱི་ལམ་ཤེས་པའི་ལམ་ཤེས་སོགས་གསུམ་ཡོད། ས་མཚམས་ཐེག་ཆེན་གྱི་མཐོང་ལམ་ནས་སངས་རྒྱས་ཀྱི་སའི་བར་ན་ཡོད། ཁོ་ན་རེ། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ཆོས་ཅན། མཚན་ཉིད་དེ་ཐལ། མཚོན་བྱ་དེའི་ཕྱིར། འདོད་མི་ནུས་
ཏེ༑ རྗེས་ཐོབ་ཡེ་ཤེས་ལ་གནས་པའི་བྱང་སེམས་འཕགས་པའི་རྒྱུད་ལ་སྟོང་ཉིད་མངོན་སུམ་དུ་རྟོགས་པའི་མཁྱེན་པ་མེད་པའི་ཕྱིར་ཏེ། དེའི་རྒྱུད་ལ་སྟོང་ཉིད་ལ་རྩེ་གཅིག་ཏུ་མཉམ་པར་གཞག་པའི་མཉམ་གཞག་ཡེ་ཤེས་མེད་པའི་ཕྱིར། ཟེར་ན། འདིར་མ་ཁྱབ། མ་གྲུབ་ན་
དེ་ཆོས་ཅན། ཁྱོད་ཀྱི་རྒྱུད་ལ་དེ་མེད་པར་ཐལ། ཁྱོད་རྗེས་ཐོབ་ཡེ་ཤེས་ལ་གནས་པའི་སེམས་དཔའ་ཡིན་པའི་ཕྱིར། ཞེས་ཟེར་ན། ཁ་ཅིག་འདིར་མ་ཁྱབ་སྟེ། མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའ་ཆོས་ཅན། ཁྱོད་ཀྱི་རྒྱུད་ལ་རྗེས་ཐོབ་ཡེ་ཤེས་མེད་པར་ཐལ། ཁྱོད་
སྟོང་ཉིད་ལ་རྩེ་གཅིག་ཏུ་མཉམ་པར་གཞག་པའི་མཉམ་གཞག་ཡེ་ཤེས་ལ་གནས་པའི་སེམས་དཔའ་ཡིན་པའི་ཕྱིར། ཁྱབ་པ་འགྲིག་འདོད་མི་ནུས་ཏེ། དེའི་རྒྱུད་ཀྱི་ཀུན་རྫོབ་སེམས་བསྐྱེད་དེ་རྗེས་ཐོབ་ཡེ་ཤེས་ཡིན་པའི་ཕྱིར། དེར་ཐལ། ཐེག་ཆེན་གྱི་མཐོང་ལམ་རྗེས་ཐོབ་ཡེ་

[006B] ཐེག་ཆེན་གྱི་མཐོང་ལམ་དེ་ལ་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་དང། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་གཉིས་སུ་གྲངས་ངེས་པ་གང་ཞིག་དེ་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་མ་ཡིན་པའི་ཕྱིར། དང་པོ་
གྲུབ་སྟེ། ཐེག་ཆེན་གྱི་མཐོང་ལམ་དེ་ལ་ཀུན་རྫོབ་དངོས་ཡུལ་དུ་བྱེད་པའི་ཐེག་ཆེན་གྱི་མཐོང་ལམ་དང། དོན་དམ་དངོས་ཡུལ་དུ་བྱེད་པའི་ཐེག་ཆེན་གྱི་མཐོང་ལམ་གཉིས་སུ་གྲངས་ངེས་པའི་ཕྱིར། ཞེས་ཟེར་ན། འདིར་མ་ཁྱབ་བོ། །རང་ལན་ནི་རྗེས་ཐོབ་ཡེ་ཤེས་ལ་གནས་པའི་བྱང་
སེམས་འཕགས་པས་སྟོང་ཉིད་མངོན་སུམ་དུ་མ་རྟོགས་པར་ཐལ། དེའི་རྒྱུད་ལ་སྟོང་ཉིད་མངོན་སུམ་དུ་རྟོགས་པའི་མཁྱེན་པ་མེད་པའི་ཕྱིར། རྟགས་ཁས། འདོད་ན། དེས་སྟོང་ཉིད་མ་རྟོགས་པར་ཐལ། འདོད་པའི་ཕྱིར། འདོད་ན། དེས་ཆོས་ཐམས་ཅད་བདེན་མེད་དུ་མ་རྟོགས་
པར་ཐལ། འདོད་པའི་ཕྱིར། འདོད་ན། དེས་ཆོས་ཐམས་ཅད་བདེན་མེད་དུ་དམ་བཅས་པའི་དམ་བཅའ་དེ་རང་གི་བཞེད་དོན་རང་སྨྲ་བ་པོའི་གང་ཟག་གིས་ཚད་མས་གྲུབ་པའི་དམ་བཅའ་མ་ཡིན་པར་ཐལ། འདོད་པའི་ཕྱིར། འདོད་ན། དེ་དམ་བཅའ་ཡང་དག་མ་ཡིན་པར་ཐལ་
འདོད་པའི་ཕྱིར།།    ༈    །།ལྷ་རྣམས་རུང་བར་བྱ་བའི་ཕྱིར། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས། དང་པོ་ནི། དེ་བཞིན་གཤེགས་པའི་རང་བཞིན་གྱི་འོད་ཀྱིས་ལམ་ཤེས་ཀྱི་མདོ་འཆད་པའི་འཁོར་དུ་ལྷགས་པའི་འདོད་གཟུགས་ཀྱི་ལྷ་རྣམས་ཀྱི་འོད་
མོག་མོག་པོར་མཛད་པ་ཆོས་ཅན། དགོས་པ་ཡོད་དེ། ལམ་ཤེས་ཀྱི་མདོ་འཆད་པའི་འཁོར་དུ་ལྷགས་པའི་འདོད་གཟུགས་ཀྱི་ལྷ་རྣམས་ཀྱི་རྒྱུད་ལ་ཐེག་ཆེན་སེམས་བསྐྱེད་དང། ལམ་ཤེས་མྱུར་དུ་སྐྱེ་བའི་སྣོད་རུང་དུ་བསྒྲུབ་པའི་ཆེད་ཡིན་པའི་ཕྱིར། ལམ་ཤེས་དངོས་སུ་སྐྱེ་བའི་
རྟེན་གྱི་ཡུལ་སོ་སོར་ངེས་པ་ཡིན་ཏེ། ལམ་ཤེས་དངོས་སུ་སྐྱེ་བའི་རྟེན་གྱི་གང་ཟག་ཡིན་ན། བྱང་ཆུབ་མཆོག་ཏུ་སེམས་བསྐྱེད་པའི་གང་ཟག་ཡིན་དགོས་པའི་ཕྱིར། བྱང་ཆུབ་སེམས་དཔའ་ལས་གཞན་པའི་གང་ཟག་གི་རྒྱུད་ལ་ལམ་ཤེས་སྐྱེ་མི་རུང་བ་མ་ཡིན་ཏེ། སེམས་ཅན་ཐམས་

[007A]༄༅། །ཅད་ལ་སངས་རྒྱས་ཀྱི་རིགས་ཀྱིས་ཁྱབ་པའི་ཕྱིར། དམན་ལམ་སྔོན་དུ་མ་སོང་བའི་བྱང་སེམས་འཕགས་པ་ཆོས་ཅན། ཁྱོད་ཀྱི་རྒྱུད་ཀྱི་ལམ་ཤེས་དེ་ཉན་ཐོས་ཀྱི་ལམ་ལས་རང་བཞིན་གྱི་ཁྱད་པར་དུ་འཕགས་པ་ཡིན་ཏེ། ཁྱོད་རང་རྒྱུད་ཀྱི་འདོད་པའི་ཟག་
པ་དང། སྲིད་པའི་ཟག་པ་རྣམས་གཞན་དོན་བྱེད་པའི་ཡན་ལག་ཏུ་སྒྱུར་བར་བྱེད་པའི་རྒྱལ་སྲས་འཕགས་པ་ཡིན་པའི་ཕྱིར། ཡང་དེ་ཆོས་ཅན། ཁྱོད་ཀྱི་རྒྱུད་ཀྱི་ལམ་ཤེས་དེ་ཉན་ཐོས་ཀྱི་ལམ་ལས་བྱེད་ལས་ཀྱི་སྒོ་ནས་ཁྱད་པར་དུ་འཕགས་པ་ཡིན་ཏེ། ཁྱོད་ཀྱི་རྒྱུད་ཀྱི་ལམ་ཤེས་དེས་
སེམས་ཅན་མཐའ་ཡས་པ་སྨིན་གྲོལ་ལ་འགོད་པར་བྱེད་པའི་ཕྱིར། གཉིས་པ་ལ་ཁ་ཅིག་ལམ་ཤེས་ཀྱི་རྒྱུ་ངོ་བོ་འབྲས་བུ་གསུམ་པོ་གང་རུང་གིས་བསྡུས་པའི་སེམས་དཔའི་ཡོན་ཏན་དེ་ལམ་ཤེས་ཀྱི་ཡན་ལག་གི་མཚན་ཉིད་ཡིན་ཟེར་ན། རྣམ་མཁྱེན་ཆོས་ཅན། སེམས་དཔའི་ཡོན་ཏན་ཡིན་
པར་ཐལ། ལམ་ཤེས་ཀྱི་ཡན་ལག་ཡིན་པའི་ཕྱིར། རྟགས་གྲུབ་སྟེ། སངས་རྒྱས་ཀྱི་ས་ན་ལམ་ཤེས་ཀྱི་ཡན་ལག་ཡོད་པའི་ཕྱིར་ཏེ། དེ་ན་ཡན་ལག་ཅན་གྱི་ལམ་ཤེས་ཡོད་པའི་ཕྱིར་ཏེ། དེ་ན་ལམ་ཤེས་ཡོད་པའི་ཕྱིར། གཞན་ཡང། ལམ་མ་ཞུགས་གང་ཟག་གི་རྒྱུད་ལ་ལམ་ཤེས་
ཀྱི་ཡན་ལག་མེད་པར་ཐལ། མཚན་ཉིད་དེ་འཐད་པའི་ཕྱིར། འདོད་མི་ནུས་ཏེ། ཐེག་པ་ཆེན་པོར་རིགས་སད་པ་དེ་ལམ་ཤེས་ཀྱི་ཡན་ལག་ཡིན་པའི་ཕྱིར་ཏེ། ཡུལ་ངེས་པ་དང། ཁྱབ་པ་དང། ཞེས་པའི་གཞུང་གི་དོན་གྲུབ་པའི་ཕྱིར། ཁོ་ན་རེ། ལམ་ཤེས་ཀྱི་རང་བཞིན་ལམ་ཤེས་ཀྱི་ཡན་
ལག་ཡིན་པར་ཐལ། ཐེག་པ་ཆེན་པོའི་རིགས་སད་པ་དེ་ལམ་ཤེས་ཀྱི་ཡན་ལག་ཡིན་པའི་ཕྱིར། རྟགས་ཁས། འདོད་ན། ལམ་ཤེས་ཀྱི་ངོ་བོ་ལམ་ཤེས་ཀྱི་ཡན་ལག་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཁྱོད་ཁྱོད་ཀྱི་ཡན་ལག་མ་ཡིན་པར་ཐལ། བདག་མེད་ཡིན་
པའི་ཕྱིར། ཟེར་ན། ལན་འོག་ཏུ་འཆད།།    ༈    །།རང་ལུགས་ནི། ལམ་ཤེས་ཀྱི་རྒྱུ་ངོ་བོ་འབྲས་བུ་གསུམ་པོ་གང་རུང་གིས་བསྡུས་པའི་སྙིང་རྗེ་ཆེན་པོས་ཟིན་པའི་ཡོན་ཏན་ཁྱད་པར་ཅན་དེ། ལམ་ཤེས་ཀྱི་ཡན་ལག་གི་མཚན་ཉིད། དེ་ལ་དབྱེ་ན་ལྔ་ཡོད་དོ། །ས་མཚམས་ཐེག་པ་ཆེན་པོའི་

[007B] སངས་རྒྱས་ཀྱི་སའི་བར་ན་ཡོད། རྩོད་པ་སྤོང་བ་ལ་ཁོ་ན་རེ། ལམ་ཤེས་ཆོས་ཅན། ལམ་ཤེས་ཀྱི་ཡན་ལག་ཡིན་པར་ཐལ། མཚན་ཉིད་དེ་འཐད་པའི་ཕྱིར། མ་གྲུབ་ན། དེར་ཐལ། ལམ་ཤེས་ཡིན་པའི་ཕྱིར། རྩ་བར་འདོད་ན། ལམ་ཤེས་ཆོས་ཅན། ཁྱོད་ཁྱོད་ཀྱི་ཡན་ལག་མ་ཡིན་
པར་ཐལ། ཁྱོད་བདག་མེད་ཡིན་པའི་ཕྱིར། ཞེས་བཀག་ནས། ལམ་ཤེས་རྫོགས་བྱེད་ཀྱི་ཆ་ཤས་སུ་གྱུར་པའི་སེམས་དཔའི་ཡོན་ཏན་དེ། འདིར་བསྟན་ལམ་ཤེས་ཀྱི་ཡན་ལག་གི་མཚན་ཉིད་ཟེར་ན། ནང་འགལ་ཏེ། འདིར་བསྟན་ལམ་ཤེས་ཡིན་ན། ལམ་ཤེས་རྫོགས་བྱེད་ཀྱི་ཆ་ཤས་སུ་གྱུར་པའི་སེམས་
དཔའི་ཡོན་ཏན་ཡིན་དགོས་པར་ཐལ། འདིར་བསྟན་ལམ་ཤེས་ཀྱི་ཡན་ལག་ཡིན་ན། ལམ་ཤེས་རྫོགས་བྱེད་ཀྱི་ཆ་ཤས་སུ་གྱུར་པའི་སེམས་དཔའི་ཡོན་ཏན་ཡིན་དགོས་པའི་ཕྱིར། རྟགས་སོང། འདོད་ན། སྐབས་འདིར་བསྟན་གྱི་ལམ་ཤེས་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། སྐབས་
འདིར་བསྟན་གྱི་ལམ་ཤེས་ཀྱི་ཡན་ལག་ཡིན་པར་ཐལ། ལམ་ཤེས་རྫོགས་བྱེད་ཀྱི་ཆ་ཤས་སུ་གྱུར་པའི་སེམས་དཔའི་ཡོན་ཏན་ཡིན་པའི་ཕྱིར། རྟགས་གྲུབ། ཁྱབ་པ་སོང། འདོད་ན། དེ་ཆོས་ཅན། ཁྱོད་ཁྱོད་ཀྱི་ཡན་ལག་མ་ཡིན་པར་ཐལ། ཁྱོད་བདག་མེད་ཡིན་པའི་ཕྱིར། འཁོར་གསུམ། གཞན་ཡང་
འཕགས་ལམ་ཆོས་ཅན། ཁྱོད་ཁྱོད་ཀྱི་ཡན་ལག་མ་ཡིན་པར་ཐལ། ཁྱོད་བདག་མེད་ཡིན་པའི་ཕྱིར། ཁྱབ་པ་སོང། འདོད་ན། འཕགས་ལམ་ཆོས་ཅན། ཁྱོད་འཕགས་ལམ་གྱི་ཡན་ལག་ཡིན་པར་ཐལ། ཁྱོད་འཕགས་ལམ་ཡན་ལག་ཡིན་པའི་ཕྱིར། ཁྱབ་སྟེ། བྱང་ཆུབ་ཡན་ལག་
ཡིན་ན་བྱང་ཆུབ་ཀྱི་ཡན་ལག་ཡིན་དགོས་པའི་ཕྱིར། རྟགས་བུད། ཁ་ཅིག་ཐེག་ཆེན་གྱི་སྒོམ་ལམ་ཆོས་ཅན། ཁྱོད་ཁྱོད་ཀྱི་བྱེད་པ་མ་ཡིན་པར་ཐལ། ཁྱོད་བདག་མེད་ཡིན་པའི་ཕྱིར། ཁྱབ་པ་འགྲིག་འདོད་ན། དེ་ཆོས་ཅན། ཁྱོད་ཐེག་ཆེན་གྱི་སྒོམ་ལམ་གྱི་བྱེད་པ་ཡིན་པར་ཐལ། ཁྱོད་
ཐེག་ཆེན་གྱི་སྒོམ་ལམ་སྒོམ་སྟོབས་ཀྱིས་ཐོབ་པའི་ཕན་ཡོན་ཡིན་པའི་ཕྱིར། དེ་བཞིན་དུ། ཐེག་ཆེན་གྱི་སྦྱོར་བ་ཆོས་ཅན། ཁྱོད་ཁྱོད་ཀྱི་ཡོན་ཏན་མ་ཡིན་པར་ཐལ། ཁྱོད་བདག་མེད་ཡིན་པའི་ཕྱིར། ཁྱབ་པ་ཁས་བླངས་སོ། །ཞེས་ཟེར།།    ༈    །།དེ་ཡང་བྱང་ཆུབ་མཆོག་ཏུ་སེམས་བསྐྱེད་པ་

[008A]༄༅། །ཁོ་ན་ཡིན་པས་ཡུལ་སོ་སོར་ངེས་པ་ཡིན་ནོ། །ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། རྩ་བའི་སྦྱོར་བ་གཉིས་པ་འགོད། གཉིས་པ་ལ་ཁ་ཅིག་ལམ་ཤེས་ཆོས་ཅན། ཁྱོད་དངོས་སུ་སྐྱེ་བའི་རྟེན་གྱི་ཡུལ་སོ་སོར་ངེས་པ་ཡིན་ཏེ། བྱང་
ཆུབ་མཆོག་ཏུ་སེམས་བསྐྱེད་པའི་གང་ཟག་ཁོ་ནའི་རྒྱུད་ལ་དངོས་སུ་སྐྱེ་བའི་ཕྱིར། ཟེར་ན། སངས་རྒྱས་འཕགས་པའི་རྒྱུད་ལ་རྣམ་མཁྱེན་དངོས་སུ་སྐྱེ་བར་ཐལ། རྣམ་མཁྱེན་རྒྱུད་ལྡན་གྱི་གང་ཟག་ཡིན་ན། རང་རྒྱུད་ལ་རྣམ་མཁྱེན་དངོས་སུ་མི་སྐྱེ་བས་མ་ཁྱབ་པའི་ཕྱིར། མ་གྲུབ་ན་སོང། དེར་ཐལ་
ལམ་ཤེས་རྒྱུད་ལྡན་ཡིན་ན། རང་རྒྱུད་ལ་ལམ་ཤེས་དངོས་སུ་མི་སྐྱེ་བས་མ་ཁྱབ་པའི་ཕྱིར། མ་གྲུབ་ན་སོང། བྱང་ཆུབ་མཆོག་ཏུ་སེམས་བསྐྱེད་པའི་གང་ཟག་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། ཁྱོད་གང་ཟག་གང་ཞིག་ལམ་ཤེས་ཁྱོད་ཀྱི་རྒྱུད་ལ་ཡོད་པའི་ཕྱིར། མ་གྲུབ་ན་
ལམ་ཤེས་ཆོས་ཅན། བྱང་ཆུབ་མཆོག་ཏུ་སེམས་བསྐྱེད་པའི་གང་ཟག་གི་རྒྱུད་ལ་ཁྱོད་ཡོད་པར་ཐལ། ཁྱོད་བྱང་འཕགས་ཀྱི་རྒྱུད་ལ་ཡོད་པའི་ཕྱིར། རྩ་བར་འདོད་ན། སངས་རྒྱས་འཕགས་པ་ཆོས་ཅན། ཁྱོད་འཚང་རྒྱ་བར་ཐལ། ཁྱོད་ཀྱི་རྒྱུད་ལ་རྣམ་མཁྱེན་དངོས་སུ་སྐྱེ་བའི་ཕྱིར། འདོད་ན། དེ་
ཆོས་ཅན། ཁྱོད་འཚང་རྒྱ་འགྱུར་གྱི་གང་ཟག་ཡིན་པར་ཐལ། ཁྱོད་གང་ཟག་གང་ཞིག་ཁྱོད་འཚང་རྒྱ་བའི་ཕྱིར་རོ།།    ༈    །།རང་ལུགས་ལ། ལམ་ཤེས་དངོས་སུ་གསར་དུ་སྐྱེ་བའི་རྟེན་གྱི་གང་ཟག་ཡིན་ན། བྱང་ཆུབ་སེམས་དཔའ་ཡིན་པས་ཁྱབ་བྱས་པ་ལ། ཁོ་ན་རེ། ལམ་ཤེས་དེ་ཁམས་གསུམ་
གང་རུང་གི་རྟེན་ལ་དངོས་སུ་གསར་དུ་མི་སྐྱེ་བར་ཐལ། དེ་འདོད་པའི་གང་ཟག་གི་རྟེན་ལ་དངོས་སུ་གསར་དུ་མི་སྐྱེ་དེ་གཟུགས་ཁམས་པ་དང། གཟུགས་མེད་ཁམས་པའི་གང་ཟག་གི་རྟེན་ལ་ཡང་དངོས་སུ་གསར་དུ་མི་སྐྱེ་བའི་ཕྱིར། དང་པོ་མ་གྲུབ་ན། འདོད་པའི་རྟེན་ཅན་གྱི་གང་
ཟག་དེ་ལམ་ཤེས་དངོས་སུ་གསར་དུ་སྐྱེ་བའི་རྟེན་གྱི་གང་ཟག་ཡིན་པར་ཐལ། མ་གྲུབ་པ་དེའི་ཕྱིར། འདོད་ན། འདོད་པའི་གང་ཟག་ཆོས་ཅན། བྱང་ཆུབ་སེམས་དཔའ་ཡིན་པར་ཐལ། འདོད་པའི་ཕྱིར། རྟགས་གྲུབ། ཁྱབ་པ་ཁས། ཞེས་ཟེར་རོ།།    ༈    །།ཐེག་པ་

[008B] མཚན་ཉིད་པ་ནི་མ་ཡིན་ནོ། །ཞེས་ལུགས་ལས་འབྱུང་བས་སྐྱེ་བོ་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པ་ཅན་ཡིན། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི་
ཁམས་གསུམ་ལ་འདོད་ཆགས་དང་བྲལ་བའི་ཉན་རང་དགྲ་བཅོམ་པ་དང་ཁམས་གསུམ་ལ་འདོད་ཆགས་དང་མ་བྲལ་བའི་རྣལ་འབྱོར་པ་རྣམས་ཆོས་ཅན། ཁྱོད་ལ་སངས་རྒྱས་ཀྱི་རིགས་ཀྱིས་ཁྱབ་པ་ཡིན་ཏེ། ཁྱོད་སངས་རྒྱས་ཐོབ་ཕྱིར་དུ་ལམ་ཤེས་བསྒོམ་དགོས་ཀྱི་གང་ཟག་ཡིན་པའི་ཕྱིར་
དེ་རྣམས་ཀྱི་སངས་རྒྱས་ཐོབ་ཕྱིར་དུ་ལམ་ཤེས་བསྒོམ་དགོས་ཏེ། སེམས་ཅན་ཐམས་ཅད་སངས་རྒྱས་པའི་དུས་སྲིད་པའི་ཕྱིར་ཏེ། མཐར་ཐུག་ཐེག་པ་གཅིག་ཏུ་གྲུབ་པའི་ཕྱིར། སེམས་ཅན་ཐམས་ཅད་སངས་རྒྱས་པའི་དུས་སྲིད་པ་ལ་མཐར་ཐུག་ཐག་པ་གསུམ་དུ་གྲུབ་པར་སྟོན་པའི་
ལུང་གིས་མི་གནོད་དེ། མཐར་ཐུག་ཐེག་པ་གསུམ་དུ་གྲུབ་པར་སྟོན་པའི་མདོ་དྲང་དོན་དགོངས་པ་ཅན་གྱི་མདོ་ཡིན་གྱི། ངེས་དོན་མཚན་ཉིད་པ་ནི་མ་ཡིན་ནོ། །ཞེས་ཤིང་རྟ་ཆེན་པོ་ཀླུ་སྒྲུབ་དང་ཐོགས་མེད་གཉིས་ཀྱི་ལུགས་ལས་འབྱུང་བའི་ཕྱིར། ཁོ་ན་རེ། ཚུར་མཐོང་ལྷས་བྱིན་ཚད་མས་མ་
དམིགས་པའི་ས་ཕྱོགས་ཆོས་ཅན། སེམས་ཅན་ཐམས་ཅད་སངས་རྒྱས་པའི་དུས་སྲིད་པར་ཐལ། མཐར་ཐུག་ཐེག་པ་གཅིག་ཏུ་གྲུབ་པའི་ཕྱིར། ཁྱབ་པ་ཁས། འདོད་ན། དེ་ཆོས་ཅན། སེམས་ཅན་ཐམས་ཅད་ཡོད་པར་ཐལ། འདོད་པའི་ཕྱིར། འདོད་ན། ཚུར་མཐོང་ལྷས་བྱིན་ཡོད་པར་
ཐལ༑ འདོད་པའི་ཕྱིར། མ་ཁྱབ་ན། ཚུར་མཐོང་ལྷས་བྱིན་ཆོས་ཅན། སེམས་ཅན་ཐམས་ཅད་ཡོད་ན་ཁྱོད་ཡོད་པས་ཁྱབ་པར་ཐལ། ཁྱོད་སེམས་ཅན་ཐམས་ཅད་ཀྱི་ཁོངས་སུ་འདུས་པའི་ཕྱིར། ཞེས་ཟེར་བ་མི་འཐད་དེ། ཤེས་བྱ་ཆོས་ཅན། ཆོས་དེ་དང་ཕན་ཚུན་ཐ་དད་དུ་གྱུར་
པའི་ཚུར་མཐོང་ལྷས་བྱིན་སེམས་ཅན་ཐམས་ཅད་ཀྱི་ཁོངས་སུ་འདུས་པར་ཐལ། ཚུར་མཐོང་ལྷས་བྱིན་ཡོད་པ་གང་ཞིག་ཆོས་དེ་མ་ཡིན་པ་དང་ཕན་ཚུན་ཐ་དད་དུ་གྱུར་པའི་ཚུར་མཐོང་ལྷས་བྱིན་སེམས་ཅན་ཐམས་ཅད་ཀྱི་ཁོངས་སུ་མ་འདུས་པའི་ཕྱིར། ཕྱི་མ་མ་གྲུབ་ན་

[009A]༄༅། །ཆོས་དེ་མ་ཡིན་པ་དང་ཕན་ཚུན་ཐ་དད་དུ་གྱུར་པའི་ཚུར་མཐོང་ལྷས་བྱིན་ཆོས་ཅན། སེམས་ཅན་ཐམས་ཅད་ཡོད་ན་ཁྱོད་ཡོད་པས་ཁྱབ་པར་ཐལ། ཁྱོད་སེམས་ཅན་ཐམས་ཅད་ཀྱི་ཁོངས་སུ་འདུས་པའི་ཕྱིར། རྟགས་སོང། འདོད་ན། ཤེས་བྱ་ཆོས་ཅན། ཤེས་བྱ་མ་
ཡིན་པ་དང་ཕན་ཚུན་ཐ་དད་དུ་གྱུར་པའི་ཚུར་མཐོང་ལྷས་བྱིན་ཡོད་པར་ཐལ། སེམས་ཅན་ཐམས་ཅད་ཡོད་པའི་ཕྱིར། ཁྱབ་པ་ཁས། རྩ་བར་འདོད་ན། ཡང་རིགས་འགྲེ་གཞན་ཡང། སྒྲིབ་པ་ཐམས་ཅད་ཡོད་ན་ཁྱོད་ཡོད་པས་ཁྱབ་པར་ཐལ། ཁྱོད་སྒྲིབ་པ་ཐམས་ཅད་ཀྱི་
ཁོངས་སུ་འདུས་པའི་ཕྱིར། ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། སེམས་ཅན་ཐམས་ཅད་ཡོད་ན་ཁྱོད་ཡོད་པས་ཁྱབ་པར་ཐལ། ཁྱོད་སེམས་ཅན་ཐམས་ཅད་ཀྱི་ཁོངས་སུ་འདུས་པའི་ཕྱིར། ཞེས་པའི་ཐལ་འགྱུར་ལ་ཁྱབ་པ་ཡོད་པའི་ཕྱིར། རྟགས་སོང། འདོད་ན། སྒྲིབ་པ་
ཐམས་ཅད་སྤངས་ན་ཁྱོད་སྤངས་པས་ཁྱབ་པར་ཐལ། ཁྱོད་སྒྲིབ་པ་ཐམས་ཅད་ཀྱི་ཁོངས་སུ་འདུས་པའི་ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། འདོད་པའི་ཕྱིར། འདོད་ན། ཁྱོད་བཞག་དཔྱོད། རང་རྒྱུད་ཀྱི་སྒྲིབ་པ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། རང་
རྒྱུད་ཀྱི་སྒྲིབ་པ་ཡོད་པའི་ཕྱིར་ཏེ། རང་རྒྱུད་ཀྱི་སྒྲིབ་པ་སྤོང་དགོས་ཀྱི་གང་ཟག་ཡོད་པའི་ཕྱིར། རྩ་བར་འདོད་ན། སངས་རྒྱས་འཕགས་པ་ཆོས་ཅན། རང་རྒྱུད་ཀྱི་སྒྲིབ་པ་སྤངས་པར་ཐལ། སྒྲིབ་པ་ཐམས་ཅད་སྤངས་བའི་ཕྱིར། འདོད་ན། དེ་ཆོས་ཅན། ཁྱོད་ཀྱི་རང་རྒྱུད་ཀྱི་སྒྲིབ་པ་
ཡོད་པར་ཐལ། ཁྱོད་ཀྱིས་རང་རྒྱུད་ཀྱི་སྒྲིབ་པ་སྤངས་པའི་ཕྱིར། རྟགས་སོང། གཞན་ཡང། ལྷས་བྱིན་ཚད་མས་མ་དམིགས་པའི་ས་ཕྱོགས་ཆོས་ཅན། སེམས་ཅན་ཐམས་ཅད་ཡོད་པར་ཐལ། སངས་རྒྱས་འཕགས་པའི་རྒྱུད་ལ་སེམས་ཅན་ཐམས་ཅད་ལ་དམིགས་
པའི་སྙིང་རྗེ་ཆེན་པོ་ཡོད་པའི་ཕྱིར་ཏེ། སངས་རྒྱས་འཕགས་པའི་རྒྱུད་ལ་ཐུགས་རྗེ་ཆེན་པོ་ཡོད་པའི་ཕྱིར། གཞན་ཡང། གང་གིས་དངོས་གཅིག་དེ་བཞིན་ཉིད་མཐོང་བ། །དེ་ཡིས་དངོས་ཀུན་དེ་བཞིན་ཉིད་དུ་མཐོང། །ཞེས་ཆོས་གཅིག་གི་གནས་ལུགས་

[009B] ཆོས་ཐམས་ཅད་ཀྱི་གནས་ལུགས་མངོན་སུམ་དུ་རྟོགས་པས་མ་ཁྱབ་པའི་ཕྱིར། མ་གྲུབ་ན་སོང། བུམ་པ་ཚད་མས་མ་དམིགས་པའི་ས་ཕྱོགས་ཀྱི་སངས་རྒྱས་འཕགས་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། སངས་
རྒྱས་འཕགས་པ་ཡིན་པའི་ཕྱིར། འདོད་ན། དེ་ཆོས་ཅན། ཆོས་ཐམས་ཅད་ཡོད་པར་ཐལ། ཁྱོད་ཀྱི་ཆོས་ཐམས་ཅད་ཀྱི་གནས་ལུགས་མངོན་སུམ་དུ་རྟོགས་པའི་ཕྱིར། རྟགས་སོང། འདོད་ན། དེ་ཆོས་ཅན། བུམ་པ་ཡོད་པར་ཐལ། འདོད་པའི་ཕྱིར། མ་ཁྱབ་ན། བུམ་པ་ཆོས་ཅན་
ཆོས་ཐམས་ཅད་ཡོད་ན་ཁྱོད་ཡོད་པས་ཁྱབ་པར་ཐལ། ཁྱོད་ཆོས་ཐམས་ཅད་ཀྱི་ཁོངས་སུ་འདུས་པའི་ཕྱིར། འཁོར་སུམ། གཞན་ཡང། ཚུར་མཐོང་ལྷས་བྱིན་ཚད་མས་མ་དམིགས་པའི་ས་ཕྱོགས་ཆོས་ཅན། སེམས་ཅན་ཐམས་ཅད་ཡོད་པར་ཐལ། ཤེས་བྱ་ཐམས་ཅད་ཡོད་པའི་ཕྱིར། དེར་
ཐལ། ཤེས་བྱ་ཐམས་ཅད་མངོན་སུམ་དུ་རྟོགས་པའི་གང་ཟག་ཡོད་པའི་ཕྱིར། དེར་ཐལ། ཐམས་ཅད་མཁྱེན་པའི་ཡེ་ཤེས་ཡོད་པའི་ཕྱིར། དེར་ཐལ། ཁྱོད་ཐམས་ཅད་མཁྱེན་པའི་ཡེ་ཤེས་ཀྱིས་གཟིགས་པའི་ཕྱིར། མ་གྲུབ་ན། དེ་ཆོས་ཅན། ཁྱོད་མེད་བར་ཐལ། མ་གྲུབ་
པ་དེའི་ཕྱིར། ཁྱབ་སྟེ། ཚད་མ་རྣམ་ངེས་ལས། ཐམས་ཅད་མཁྱེན་པའི་ཡེ་ཤེས་ཀྱིས་གཟིགས་པ་ལས་ལོག་པ་ལས་ལོག་པ་ནི་རྣམ་པ་ཐམས་ཅད་དུ་མེད་པ་ཁོ་ནར་གོ་བར་བྱའོ། །ཞེས་གསུངས་པའི་ཕྱིར། གཉིས་པ་ལ་དགག་བཞག་སྤོང་གསུམ་ལས། དང་པོ་ལ་ཁ་ཅིག་སེམས་ཅན་
ཐམས་ཅད་འཚང་རྒྱ། སེམས་ཅན་ཐམས་ཅད་སངས་རྒྱས་པའི་དུས་མི་སྲིད། འཁོར་བ་ལ་མཐའ་མེད་ཞེས་ཟེར་ན། སེམས་ཅན་ཐམས་ཅད་སངས་རྒྱས་པའི་དུས་སྲིད་པར་ཐལ། བྱང་སེམས་འཕགས་པ་ཐམས་ཅད་སངས་རྒྱས་པའི་དུས་སྲིད་པའི་ཕྱིར། དེར་ཐལ། བྱང་སེམས་
རྒྱུན་མཐའ་བ་ཐམས་ཅད་སངས་རྒྱས་པའི་དུས་སྲིད་པའི་ཕྱིར། དེར་ཐལ། རྒྱུན་མཐའི་བར་ཆད་མེད་ལམ་ལ་གནས་པའི་སེམས་དཔའ་ཐམས་ཅད་སངས་རྒྱས་པའི་དུས་སྲིད་པའི་ཕྱིར། མ་གྲུབ་ན། དེ་ཆོས་ཅན། ཁྱོད་སངས་རྒྱས་པའི་དུས་སྲིད་པར་ཐལ། ཁྱོད་རང་

[010A]༄༅། །དུས་སྐད་ཅིག་གཉིས་པར་རྣམ་མཁྱེན་མངོན་དུ་བྱེད་ངེས་ཀྱི་གང་ཟག་ཡིན་པའི་ཕྱིར། ཁྱོད་རྒྱུན་མཐའི་བར་ཆད་མེད་ལམ་ལ་གནས་པའི་གང་ཟག་ཡིན་པའི་ཕྱིར། ཁོ་ན་རེ། སེམས་ཅན་ཐམས་ཅད་སངས་རྒྱས་པའི་དུས་ཀྱི་ལོངས་སྐུ་ཡོད་པར་ཐལ། སེམས་
ཅན་ཐམས་ཅད་སངས་རྒྱས་པའི་དུས་སྲིད་པའི་ཕྱིར། རྟགས་སོང། འདོད་ན། དེའི་དུས་ཀྱི་ལོངས་སྐུ་དེ་ལོངས་སྐུ་ཡིན་པར་ཐལ། འདོད་པའི་ཕྱིར། འདོད་ན། དེའི་དུས་ཀྱི་ལོངས་སྐུ་ཆོས་ཅན། ངེས་པ་ལྔ་ལྡན་གྱི་གཟུགས་སྐུ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་
ཅན༑ འཁོར་ངེས་པ་བྱང་སེམས་འཕགས་པ་ཤ་སྟག་གིས་བསྐོར་བར་ཐལ། འདོད་པའི་ཕྱིར། འདོད་ན། སེམས་ཅན་ཐམས་ཅད་སངས་རྒྱས་པའི་དུས་ཀྱི་ལོངས་སྐུའི་འཁོར་དུ་བྱུང་བའི་བྱང་སེམས་འཕགས་པ་ཡོད་པར་ཐལ། འདོད་པའི་ཕྱིར། འདོད་ན། སེམས་ཅན་ཐམས་ཅད་
སངས་རྒྱས་པའི་དུས་ན་བྱང་འཕགས་ཡོད་པར་ཐལ། འདོད་པའི་ཕྱིར། ཟེར་ན། འདིར་མ་ཁྱབ། བྱང་སེམས་འཕགས་པ་ཐམས་ཅད་སངས་རྒྱས་པའི་དུས་ན་བྱང་འཕགས་ཡོད་པར་ཐལ། དེའི་དུས་ན་བྱང་འཕགས་ཐམས་ཅད་སངས་རྒྱས་པའི་དུས་ཀྱི་ལོངས་སྐུའི་འཁོར་
དུ་བྱུང་བའི་བྱང་འཕགས་ཡོད་པའི་ཕྱིར། ཁྱབ་པ་ཁས། རྟགས་གྲུབ་སྟེ། དེའི་དུས་ཀྱི་ལོངས་སྐུ་དེ་འཁོར་ངེས་པ་བྱང་སེམས་འཕགས་པ་ཤ་སྟག་གིས་བསྐོར་བའི་ཕྱིར། ཞེས་སོགས་མཚུངས་པ་ཇི་ལྟ་བ་བཞིན་བྱེད་དོ། །ཁོ་ན་རེ། སེམས་ཅན་ཐམས་ཅད་སངས་རྒྱས་པའི་ཚེ་ན་
སངས་མ་རྒྱས་པའི་སེམས་ཅན་མེད་པར་ཐལ། དེའི་ཚེ་ན་སེམས་ཅན་ཐམས་ཅད་སངས་རྒྱས་ཟིན་པའི་ཕྱིར། མ་གྲུབ་ན། སེམས་ཅན་ཐམས་ཅད་སངས་རྒྱས་པའི་དུས་སྲིད་པར་བུད། འདོད་ན། སེམས་ཅན་ཐམས་ཅད་སངས་རྒྱས་པའི་དུས་ཀྱི་སངས་རྒྱས་འཕགས་པའི་འཁོར་དུ་བྱུང་
བའི་སེམས་ཅན་མེད་པར་ཐལ། འདོད་པའི་ཕྱིར། ཞེས་ཟེར་ན། འདིའི་ལན་ལ་ཁ་ཅིག་རྩ་བའི་ཐལ་འགྱུར་ལ་མ་ཁྱབ་པའི་ལན་འདེབས་པ་མི་འཐད་དེ། ཤེས་བྱ་ཆོས་ཅན། སེམས་ཅན་སངས་རྒྱས་པའི་ཚེ་ན་སངས་མ་རྒྱས་པའི་སེམས་ཅན་ཡོད་པར་ཐལ། སེམས་ཅན་ཐམས་ཅད་སངས་རྒྱས་པའི་ཚེ་ན་

[010B] རྟགས་སོང། འདོད་ན། སེམས་ཅན་སངས་རྒྱས་པའི་ཚེ་ན་སེམས་ཅན་ཡོད་པར་ཐལ། དེའི་ཚེ་ན་སངས་མ་རྒྱས་པའི་སེམས་ཅན་ཡོད་པ་གང་ཞིག་སེམས་ཅན་དང་སངས་མ་རྒྱས་པའི་སེམས་ཅན་གཉིས་ཡུལ་དུས་རང་བཞིན་གང་ལ་ལྟོས་ཏེ་གྲུབ་བདེ་རྫས་
གཅིག་ཡིན་པའི་ཕྱིར། ཕྱི་མ་དེར་ཐལ། དེ་གཉིས་དོན་གཅིག་མིང་གི་རྣམ་གྲངས་ཡིན་པའི་ཕྱིར། གཞན་ཡང། ཁྱེད་རང་ལྟར་ན། དུས་དེར་སངས་མ་རྒྱས་པའི་སེམས་ཅན་ཡོད་པར་ཐལ། དུས་དེར་སངས་མ་རྒྱས་པའི་སེམས་ཅན་སངས་རྒྱས་པའི་དུས་ཀྱི་ལོངས་སྐུའི་འཁོར་དུ་བྱུང་བའི་སེམས་ཅན་ཡོད་པའི་
ཕྱིར༑ ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། སེམས་ཅན་ཐམས་ཅད་སངས་རྒྱས་པའི་ཚེ་ན་སངས་མ་རྒྱས་པའི་སེམས་ཅན་ཡོད་པའི་ཕྱིར། རྟགས་སོང། འདོད་ན། སངས་མ་རྒྱས་པའི་སེམས་ཅན་སངས་རྒྱས་པའི་ཚེ་ན་སངས་མ་རྒྱས་པའི་སེམས་ཅན་ཡོད་པར་ཐལ། དེའི་ཚེ་ན་སངས་མ་རྒྱས་བའི་
སེམས་ཅན་སངས་རྒྱས་པའི་དུས་ཀྱི་ལོངས་སྐུའི་འཁོར་དུ་བྱུང་བའི་སེམས་ཅན་ཡོད་པའི་ཕྱིར། ཁྱབ་པ་ཁས། མ་གྲུབ་ན། སངས་མ་རྒྱས་པའི་སེམས་ཅན་ཆོས་ཅན། ཁྱོད་སངས་རྒྱས་པའི་ཚེ་ན་ཁྱོད་སངས་རྒྱས་པའི་ལོངས་སྐུའི་འཁོར་དུ་བྱུང་བའི་སེམས་ཅན་ཡོད་པར་ཐལ། ཁྱོད་སངས་རྒྱས་པའི་དུས་སྲིད་པའི་
ཕྱིར༑ རྩ་བར་འདོད་ན། སངས་མ་རྒྱས་པའི་སེམས་ཅན་ཆོས་ཅན། ཁྱོད་སངས་རྒྱས་པའི་ཚེ་ན་ཁྱོད་མེད་པར་ཐལ། ཁྱོད་སེམས་ཅན་ཡིན་པའི་ཕྱིར། ཡང་ཁོ་ན་རེ། སེམས་ཅན་ཐམས་ཅད་སངས་རྒྱས་པའི་ཚེ་ན་སེམས་ཅན་ཐམས་ཅད་སངས་རྒྱས་འཕགས་པ་ཡིན་པར་ཐལ། སེམས་ཅན་ཐམས་
ཅད་སངས་རྒྱས་པའི་དུས་སྲིད་པའི་ཕྱིར། རྟགས་སོང། འདོད་ན། དེའི་ཚེ་ན་སེམས་ཅན་ཐམས་ཅད་འཕགས་པ་ཡིན་པར་ཐལ། འདོད་པའི་ཕྱིར། འདོད་ན། དེའི་ཚེ་ན་གང་ཟག་ཡིན་པར་ཐལ། འདོད་པའི་ཕྱིར། ཟེར་ན། ཐལ་འགྱུར་བར་པ་ལ་མ་ཁྱབ། ཁ་ཅིག་རྩ་བའི་ཐལ་འགྱུར་ལ་མ་
ཁྱབ་སྟེ། སེམས་ཅན་ཐམས་ཅད་སངས་རྒྱས་པའི་ཚེ་ན་སེམས་ཅན་ཐམས་ཅད་སངས་རྒྱས་ཀྱང་དེའི་ཚེ་ན་སེམས་ཅན་ཐམས་ཅད་སངས་རྒྱས་མ་ཡིན་པའི་ཕྱིར། ཟེར་ན། མི་འཐད་དེ། སེམས་ཅན་ཐམས་ཅད་སངས་རྒྱས་པའི་ཚེ་ན་སེམས་ཅན་ཐམས་ཅད་སངས་རྒྱས་འཕགས་པ་

[011A]༄༅། །ཡིན་པར་ཐལ། སེམས་ཅན་ཐམས་ཅད་སངས་རྒྱས་འཕགས་པར་གྱུར་པའི་ཚེ་ན་སེམས་ཅན་ཐམས་ཅད་སངས་རྒྱས་འཕགས་པ་ཡིན་པའི་ཕྱིར། དེར་ཐལ། སེམས་ཅན་ཐམས་ཅད་སངས་རྒྱས་འཕགས་པར་འགྱུར་བའི་དུས་སྲིད་པའི་ཕྱིར། མ་
གྲུབ་ན། སེམས་ཅན་ཐམས་ཅད་ཆོས་ཅན། ཁྱོད་སངས་རྒྱས་འཕགས་པར་འགྱུར་བའི་དུས་སྲིད་པར་ཐལ། ཁྱོད་སངས་རྒྱས་འཕགས་པར་འགྱུར་རུང་གི་རིགས་ཡིན་པའི་ཕྱིར། རྟགས་གྲུབ་སྟེ། དེར་འགྱུར་རུང་གི་རིགས་གཅིག་ཡོད་པའི་ཕྱིར། ཁ་ཅིག། སེམས་ཅན་
ཐམས་ཅད་སངས་རྒྱས་འཕགས་པར་གྱུར་པ་དེའི་ཚེ་སངས་རྒྱས་འཕགས་པ་མ་ཡིན་ཟེར་ན། སེམས་ཅན་ཐམས་ཅད་སངས་རྒྱས་པའི་དུས་ཀྱི་སེམས་ཅན་ཐམས་ཅད་དང་རྒྱུད་གཅིག་ཏུ་གྱུར་པའི་སངས་རྒྱས་འཕགས་པར་གྱུར་ཟིན་པའི་གང་ཟག་སངས་རྒྱས་འཕགས་པ་
མ་ཡིན་པར་ཐལ། དམ་བཅའ་དེ་འཐད་པའི་ཕྱིར། འདོད་ན། དེ་ཆོས་ཅན། ཁྱོད་སངས་རྒྱས་འཕགས་པ་ཡིན་པར་ཐལ། ཁྱོད་སངས་རྒྱས་འཕགས་པར་གྱུར་པའི་གང་ཟག་ཡིན་པའི་ཕྱིར། ཁོ་ན་རེ། སེམས་ཅན་ཐམས་ཅད་ཆོས་ཅན། ཁྱོད་སེམས་ཅན་ཐམས་ཅད་
སངས་རྒྱས་པའི་ཚེ་ན། མི་རྟག་པར་གྱུར་པའི་སངས་རྒྱས་འཕགས་པ་ཡིན་པར་ཐལ། དེའི་ཚེ་ན་སངས་རྒྱས་འཕགས་པ་ཡིན་པ་གང་ཞིག་དེའི་ཚེ་རྟག་པར་གྱུར་པའི་སངས་རྒྱས་འཕགས་པ་མ་ཡིན་པའི་ཕྱིར། འདོད་ན། དེ་ཆོས་ཅན། དེའི་ཚེ་ན་མི་རྟག་པ་ཡིན་པར་ཐལ་
དེའི་ཚེ་ན་མི་རྟག་པར་གྱུར་པའི་སངས་རྒྱས་འཕགས་པ་ཡིན་པའི་ཕྱིར། འདོད་ན། དེའི་ཚེ་ཡོད་པར་ཐལ། འདོད་པའི་ཕྱིར། ཟེར་ན། ཐལ་འགྱུར་བར་པ་ལ་མ་ཁྱབ་སྟེ། སེམས་ཅན་ཐམས་ཅད་ཆོས་ཅན། སེམས་ཅན་ཐམས་ཅད་སངས་རྒྱས་པའི་ཚེ་ན་ཁྱོད་མ་འགག་པ་ཡིན་
པར་ཐལ། དེའི་ཚེ་ན་ཁྱོད་མ་འགག་པར་གྱུར་པའི་སངས་རྒྱས་འཕགས་པ་ཡིན་པའི་ཕྱིར། ཁྱབ་པ་ཁས། མ་གྲུབ་ན། སེམས་ཅན་ཐམས་ཅད་ཆོས་ཅན། ཁྱོད་སངས་རྒྱས་པའི་ཚེ་ན་ཁྱོད་མ་འགགས་པར་གྱུར་པའི་སངས་རྒྱས་འཕགས་པ་ཡིན་པར་ཐལ། ཁྱོད་དེར་གྱུར་པའི་

[011B] དེར་འགྱུར་རུང་གི་རིགས་ཡིན་པའི་ཕྱིར། ཁོ་ན་རེ། སེམས་ཅན་ཐམས་ཅད་སངས་རྒྱས་པའི་ཚེ་ན་བྱང་སེམས་ཚོགས་ལམ་པ་སངས་རྒྱས་པར་ཐལ། དེའི་ཚེ་སེམས་ཅན་ཐམས་ཅད་སངས་རྒྱས་པའི་ཕྱིར། མ་གྲུབ་ན། སེམས་ཅན་ཐམས་ཅད་སངས་
རྒྱས་པའི་དུས་སྲིད་པར་བུད། འདོད་མི་ནུས་ཏེ། དེའི་ཚེ་ན་བྱང་སེམས་ཚོགས་ལམ་པ་ཡོད་པའི་ཕྱིར་ཏེ། དེའི་ཚེ་སེམས་ཅན་ཐམས་ཅད་སངས་རྒྱས་པའི་སངས་རྒྱས་འཕགས་པའི་འཁོར་དུ་བྱུང་བའི་བྱང་སེམས་ཚོགས་ལམ་པ་ཡོད་པའི་ཕྱིར། ཞེས་ཟེར། འདིའི་ལན་ལ་ཁ་ཅིག་རྩ་
བར་མ་ཁྱབ་སྟེ། སེམས་ཅན་ཐམས་ཅད་ཀྱི་འབྲས་བུའི་དུས་སུ་བྱང་སེམས་ཚོགས་ལམ་པ་ཞིག་པར་ཐལ། སེམས་ཅན་ཐམས་ཅད་ཀྱི་འབྲས་བུའི་དུས་སུ་སེམས་ཅན་ཐམས་ཅད་ཞིག་པའི་ཕྱིར། ཁྱབ་པ་ཁས། འདོད་ན། བྱང་སེམས་ཚོགས་ལམ་པ་དེ་སེམས་ཅན་
ཐམས་ཅད་ཀྱི་འབྲས་བུའི་རྒྱུ་ཡིན་པར་ཐལ། འདོད་པའི་ཕྱིར། འདོད་ན། བུམ་པ་དེ་དངོས་པོ་ཐམས་ཅད་ཀྱི་འབྲས་བུའི་རྒྱུ་ཡིན་པར་ཐལ། འདོད་པའི་ཕྱིར། ཞེས་ཟེར་བ་མི་འཐད་དེ། སེམས་ཅན་ཐམས་ཅད་སངས་རྒྱས་པའི་ཚེ་བྱང་སེམས་ཚོགས་ལམ་པ་སངས་རྒྱས་
པར་ཐལ། ལམ་མ་ཞུགས་ཀྱི་གང་ཟག་ཐམས་ཅད་སངས་རྒྱས་པའི་ཚེ་དེ་སངས་རྒྱས་པའི་ཕྱིར་ཏེ། བྱང་ཆུབ་སེམས་དཔའ་ཐམས་ཅད་སངས་རྒྱས་པའི་ཚེ་དེ་སངས་རྒྱས་པའི་ཕྱིར། དེར་ཐལ། བྱང་སེམས་སོ་སྐྱེ་ཐམས་ཅད་སངས་རྒྱས་པའི་ཚེ་དེ་སངས་རྒྱས་པའི་ཕྱིར། དེར་ཐལ། བྱང་སེམས་
ཚོགས་སྦྱོར་བ་ཐམས་ཅད་སངས་རྒྱས་པའི་ཚེ་དེ་སངས་རྒྱས་པའི་ཕྱིར། དེར་ཐལ། བྱང་སེམས་ཚོགས་ལམ་པ་སངས་རྒྱས་པའི་དུས་སྲིད་པའི་ཕྱིར། གཞན་ཡང། རོང་ཊིཀ་པ་རྣམས་འཁོར་བ་ལ་ཕྱི་མཐའ་མེད་པར་འདོད་པ་ནི་རང་གིས་ཚད་མར་ཁས་བླངས་པའི་ལུང་དང་འགལ་བ་ཡིན་
ཏེ༑ རིགས་གཏེར་ལས། ས་བོན་ཐོག་མ་ཡོད་མིན་ཡང། །མེས་བསྲེགས་པས་ནི་ཕྱི་མཐའ་མཐོང། །དེ་བཞིན་འཁོར་བ་ཐོག་མེད་ཀྱང། །བདག་མེད་མཐོང་ན་ཕྱི་མཐའ་མཐོང། ཞེས་བཤད་པ་མི་འཐད་པར་ཐལ། འཁོར་བའི་ཕྱི་མཐའ་མེད་པའི་ཕྱིར། རྟགས་སོང། ཁོ་ན་རེ། འཁོར་བའི་ཕྱི་

[012A]༄༅། །མཐའ་མེད་པར་ཐལ། འཁོར་བ་དེ་ཐོག་མ་དང་ཐ་མ་མེད་པ་སྟོང་པ་ཉིད་ཀྱི་སྟོང་གཞི་ཆོས་ཅན་ཡིན་པའི་ཕྱིར། ཟེར་ན། དུས་གསུམ་པོ་དེ་མི་དམིགས་པར་ཐལ། དུས་གསུམ་པོ་དེ་མི་དམིགས་པ་སྟོང་པ་ཉིད་ཀྱི་སྟོང་གཞི་ཆོས་ཅན་ཡིན་པའི་ཕྱིར། ཁྱབ་པ་ཁས་
རོང་ཊིཀ་པ་འགོག་འདོད་པ་ཁ་ཅིག། འཁོར་བའི་ཕྱི་མཐའ་ཡོད་པར་ཐལ། འཁོར་བའི་ཐ་མ་ཡོད་པའི་ཕྱིར་ཏེ། སྲིད་པའི་ཐ་མ་ཡོད་པའི་ཕྱིར་ཏེ། སྲིད་པ་ཐ་མའི་བྱང་སེམས་ཀྱི་རྒྱུད་ཀྱི་འཁོར་བ་དེ་སྲིད་པའི་ཐ་མ་ཡིན་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཀྱི་རྒྱུད་ཀྱི་འཁོར་བ་དེ་སྲིད་པའི་ཐ་
མ་ཡིན་པར་ཐལ། ཁྱོད་སྲིད་པ་ཐ་མའི་བྱང་སེམས་ཡིན་པའི་ཕྱིར། ཟེར་བ་མི་འཐད་དེ། བྱང་སེམས་ས་གཉིས་པ་བའི་རྒྱུད་ལ་འཁོར་བ་ཡོད་པར་ཐལ། སྲིད་པ་ཐ་མའི་བྱང་སེམས་ཀྱི་རྒྱུད་ལ་འཁོར་བ་ཡོད་པའི་ཕྱིར། འདོད་ན། བྱང་སེམས་ས་གཉིས་པ་བ་དེ་འཁོར་བ་པ་ཡིན་པར་ཐལ། འདོད་
པའི་ཕྱིར། འདོད་ན། འཇུག་པ་ལས། རྒྱལ་སྲས་ཟླ་བ་ལས་བྱུང་སྲིད་མིན་སྲིད་པ་ཡི། ཞེས་བཤད་པ་མི་འཐད་པར་ཐལ། འདོད་པའི་ཕྱིར། གཞན་ཡང། སྲིད་པ་ཐ་མའི་བྱང་སེམས་ཡིན་ན་རང་རྒྱུད་ལ་སྲིད་པ་ཡོད་པས་ཁྱབ་པར་ཐལ། སྲིད་པ་ཐ་མའི་བྱང་སེམས་ཀྱི་རྒྱུད་ལ་སྲིད་པ་ཡོད་པའི་ཕྱིར་
རྟགས་སོང། འདོད་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་རྒྱུན་མཐའ་བ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། བྱང་སེམས་རྒྱུན་མཐའ་བ་ཡིན་པའི་ཕྱིར། ཁྱབ་པ་གྲུབ་སྟེ། བྱང་སེམས་དང་པོ་བ་ཡིན་ན། དོན་དམ་པའི་སེམས་དང་པོ་བསྐྱེད་པའི་
བྱང་ཆུབ་སེམས་དཔའ་ཡིན་དགོས་པའི་ཕྱིར། རྩ་བར་འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། དེས་ན་ཉན་ཐོས་དགྲ་བཅོམ་པ་ཐེག་ཆེན་གྱི་ལམ་གང་ནས་འཇུག་དཔྱད་པ་ལ་ཁ་ཅིག། ས་བརྒྱད་པ་ནས་འཇུག་ཟེར་ན། མྱུར་དུ་སངས་རྒྱས་ཐོབ་པར་འདོད་པས་དང་པོར་ཉན་ཐོས་ཀྱི་
ལམ་དུ་འཇུག་རིགས་པར་ཐལ། བརྩོན་འགྲུས་རབ་ཏུ་འབར་བའི་ཉན་ཐོས་ཚོགས་ལམ་པས་ཚེ་གསུམ་ལ་ཉན་ཐོས་ཀྱི་བྱང་ཆུབ་ཐོབ་ནུས། སངས་རྒྱས་ཐོབ་པ་ལ་ཚོགས་སྦྱོར་གྱི་གནས་སྐབས་སུ་གྲངས་མེད་གཅིག། མ་དག་ས་བདུན་ཀྱི་གནས་སྐབས་སུ་གྲངས་མེད་གཅིག། དག་པ་

[012B] ཉན་ཐོས་དགྲ་བཅོམ་ཐེག་ཆེན་ལམ་དུ་འཇུག་པའི་ཚེ་ས་བརྒྱད་པ་ནས་འཇུག་རིགས་པའི་ཕྱིར། དང་པོ་གྲུབ་སྟེ། མཛོད་ལས། མྱུར་བ་སྲིད་པ་གསུམ་གྱི་མཐར། །ཞེས་བཤད་པའི་ཕྱིར། གཉིས་པ་
གྲུབ་སྟེ། མཛོད་ལས། དེ་གྲངས་མེད་གསུམ་ལ་སངས་རྒྱས། ཞེས་བཤད་པའི་ཕྱིར། འདོད་ན། མདོ་སྡེ་རྒྱན་ལས། དེ་ཉིད་ཡང་དང་ཡང་དུ་ནི། །རང་སེམས་ཀུན་ཏུ་འཇུག་ལྡན་པས། །མྱ་ངན་འདས་ལ་མངོན་དགའི་ཕྱིར། །རྟོགས་པ་བུལ་བ་ཡིན་པར་འདོད། །ཞེས་གསུངས་པ་མི་འཐད་པར་ཐལ། འདོད་
པའི་ཕྱིར། འགྲེལ་ཆེན་ལས། གྲངས་མེད་སུམ་ཅུ་རྩ་གསུམ་དུ་བཤད་པ་ཟུར་དུ་དཔྱོད། དེ་བཞིན་དུ་ཉན་ཐོས་དགྲ་བཅོམ་པ་ཐེག་ཆེན་གྱི་ལམ་དུ་འཇུག་པའི་ཚེ་ས་དང་པོ་ནས་འཇུག་ཟེར་བ་ཡང་ཁེགས་སོ། །ཁ་ཅིག་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་
དེ་སོ་སྐྱེ་ཡིན་ཟེར་ན། དེ་ཆོས་ཅན། ལམ་བདེན་མ་ཐོབ་པར་ཐལ། ཁྱོད་སོ་སྐྱེ་ཡིན་པའི་ཕྱིར། ཁྱབ་སྟེ། མཛོད་ལས། ལམ་མ་ཐོབ་པ་སོ་སོ་ཡི། །སྐྱེ་བོར་འདོད། ཞེས་གསུངས་པའི་ཕྱིར། ཁ་ཅིག་དེ་ཐེག་ཆེན་འཕགས་པ་ཡིན་ཟེར་ན། དེ་ཆོས་ཅན། ཐེག་ཆེན་འཕགས་པ་མ་ཡིན་པར་
ཐལ༑ ཐེག་ཆེན་སོ་སྐྱེ་ཡིན་པའི་ཕྱིར་ཏེ། ཐེག་ཆེན་ཚོགས་ལམ་པ་ཡིན་པའི་ཕྱིར། ཁོ་ན་རེ། ཐེག་དམན་ཚོགས་ལམ་པ་ཡིན་ན། ཐེག་དམན་སོ་སྐྱེ་ཡིན་དགོས་པར་ཐལ། ཐེག་ཆེན་ཚོགས་ལམ་པ་ཡིན་ན་ཐེག་ཆེན་སོ་སྐྱེ་ཡིན་དགོས་པའི་ཕྱིར། རྟགས་སོང། འདོད་ན། སྤང་བྱ་ཅིག་ཅར་
བའི་རྒྱུན་ཞུགས་ཀྱི་རྟོགས་པ་སྔོན་དུ་སོང་བའི་རང་རྒྱལ་ཚོགས་ལམ་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། རང་རྒྱལ་ཚོགས་ལམ་པ་ཡིན་པའི་ཕྱིར། འདོད་ན། དེ་ཆོས་ཅན། ཐེག་དམན་སོ་སྐྱེ་མ་ཡིན་པར་ཐལ། ཐེག་དམན་འཕགས་པ་ཡིན་པའི་ཕྱིར། རྒྱུན་ཞུགས་ཀྱི་
རྟོགས་པ་སྔོན་དུ་སོང་བའི་ཐེག་དམན་གང་ཟག་ཡིན་པའི་ཕྱིར། ཟེར་ན། རྩ་བར་མ་ཁྱབ། ཐེག་དམན་ཚོགས་ལམ་པ་ཡིན་ན། ཐེག་དམན་གྱི་མཐོང་ལམ་མ་ཐོབ་པས་ཁྱབ་པར་ཐལ། ཐེག་ཆེན་ཚོགས་ལམ་པ་ཡིན་ན་ཐེག་ཆེན་གྱི་མཐོང་ལམ་མ་ཐོབ་པས་ཁྱབ་པའི་ཕྱིར་

[013A]༄༅། །ཁྱབ་པ་སོང། རྟགས་བུད། འདོད་ན། སྤང་བྱ་ཅིག་ཅར་བའི་རྒྱུན་ཞུགས་ཀྱི་རྟོགས་པ་སྔོན་དུ་སོང་བའི་རང་རྒྱལ་ཚོགས་ལམ་པ་ཆོས་ཅན། དེར་ཐལ། དེའི་ཕྱིར། ཁོ་ན་རེ། ཐེག་དམན་གྱི་ལམ་ལྔ་འགལ་བར་ཐལ། ཐེག་ཆེན་གྱི་ལམ་ལྔ་འགལ་བའི་ཕྱིར། འདོད་ན་
སོང༑ ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་རང་རྒྱལ་གྱི་ཚོགས་ལམ་ཆོས་ཅན། ཐེག་དམན་གྱི་མི་སློབ་ལཾ་མ་ཡིན་པར་ཐལ། ཐེག་དམན་གྱི་ཚོགས་ལམ་ཡིན་པའི་ཕྱིར། ཁྱབ་པ་ཁས། མ་གྲུབ་ན་སོང། དེ་དེ་ཡིན་པར་ཐལ། སྤང་བྱ་ཅིག་ཅར་བའི་རྒྱུན་ཞུགས་
ཀྱི་རྟོགས་པ་སྔོན་དུ་སོང་བའི་རང་རྒྱལ་གྱི་ཚོགས་ལམ་དེ་ཐེག་དམན་གྱི་ཚོགས་ལམ་ཡིན་པའི་ཕྱིར། མ་གྲུབ་ན། དེར་ཐལ། སྤང་བྱ་ཅིག་ཅར་བའི་རྒྱུན་ཞུགས་ཀྱི་རྟོགས་པ་སྔོན་དུ་སོང་བའི་རང་རྒྱལ་ཚོགས་ལམ་པ་དེ་ཐེག་དམན་ཚོགས་ལམ་པ་ཡིན་པའི་ཕྱིར། རྟགས་སོང། རྩ་བར་
འདོད་མི་ནུས་ཏེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་དམན་གྱི་ཚོགས་ལམ་ཡིན་པའི་ཕྱིར། ཞེས་ཟེར་ན། སྐྱོན་མེད་དེ། ཉན་ཐོས་དགྲ་བཅོམ་གྱི་རྟོགས་པ་སྔོན་དུ་སོང་བའི་རང་རྒྱལ་ཚོགས་ལམ་པ་གཞི་མ་གྲུབ་པའི་ཕྱིར། རྟགས་འོག་ཏུ་སྒྲུབ། ཡང་
ཁོ་ན་རེ། ལམ་ལྔ་འགལ་བར་ཐལ། སློབ་ལམ་དང་མི་སློབ་ལམ་འགལ་བའི་ཕྱིར། འདོད་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱར་སེམས་ཀྱི་ཚོགས་ལམ་ཆོས་ཅན། མི་སློབ་ལམ་མ་ཡིན་པར་ཐལ། ཚོགས་ལམ་ཡིན་པའི་ཕྱིར། ཁྱབ་པ་སོང། མ་གྲུབ་
ན༑ དེར་ཐལ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་དེ་ཚོགས་ལམ་པ་ཡིན་པའི་ཕྱིར། མ་གྲུབ་ན་སོང། དེར་ཐལ། སྤང་བྱ་ཅིག་ཅར་བའི་རྒྱུན་ཞུགས་ཀྱི་རྟོགས་པ་སྔོན་དུ་སོང་བའི་རང་རྒྱལ་གྱི་ཚོགས་ལམ་དེ་ཚོགས་ལམ་
ཡིན་པའི་ཕྱིར། རྟགས་སོང། ཞེས་ཟེར་ན། འདི་དག་གི་སོགས་སྤྱོད་ལྷག་མ་འོག་ཏུ་འཆད་དོ། །ཁོན་ན་རེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་ཆོས་ཅན། ཁྱོད་ཐེག་ཆེན་འཕགས་པ་ཡིན་པར་ཐལ། ཁྱོད་ཐེག་ཆེན་སེམས་

[013B] མ་ཁྱབ་ན། ཐེག་ཆེན་སེམས་བསྐྱེད་ཐོབ་པའི་སོ་སྐྱེ་ཡིན་ན། ཐེག་ཆེན་སོ་སྐྱེ་ཡིན་པས་མ་ཁྱབ་པར་ཐལ། ཐེག་ཆེན་སེམས་བསྐྱེད་ཐོབ་པའི་འཕགས་པ་ཡིན་ན། ཐེག་ཆེན་འཕགས་པ་ཡིན་པས་མ་ཁྱབ་པའི་ཕྱིར། འདོད་ན་
བུད་ཞེས་ཟེར་ན། བྱང་སེམས་ཚོགས་ལམ་པའི་རྟོགས་པ་སྔོན་དུ་སོང་བའི་ཉན་ཐོས་མཐོང་ལམ་པ་ཆོས་ཅན། ཐེག་ཆེན་འཕགས་པ་ཡིན་པར་ཐལ། ཐེག་ཆེན་སེམས་བསྐྱེད་ཐོབ་པའི་འཕགས་པ་ཡིན་པའི་ཕྱིར། ཁྱབ་པ་ཁས། དེར་ཐལ། འཕགས་པ་གང་ཞིག་ཁྱོད་
ཀྱིས་ཐེག་ཆེན་སེམས་བསྐྱེད་ཐོབ་པའི་ཕྱིར། ཕྱི་མ་དེར་ཐལ། ཁྱོད་ཀྱིས་ཐེག་ཆེན་གྱི་ཚོགས་ལམ་ཐོབ་པའི་ཕྱིར། དེ་བཞིན་དུ། བྱང་སེམས་ཚོགས་ལམ་པའི་རྟོགས་པ་སྔོན་དུ་སོང་བའི་ཉན་ཐོས་ཚོགས་ལམ་པ་ཆོས་ཅན། ཁྱོད་ཐེག་ཆེན་སོ་སྐྱེ་ཡིན་པར་ཐལ། ཁྱོད་
ཐེག་ཆེན་སེམས་བསྐྱེད་ཐོབ་པའི་སོ་སྐྱེ་ཡིན་པའི་ཕྱིར། ཁྱབ་པ་ཁས། ཁོ་ན་རེ། དེ་ཆོས་ཅན། ཁྱོད་ཐེག་ཆེན་འཕགས་པ་ཡིན་པར་ཐལ། ཁྱོད་ཐེག་ཆེན་སེམས་བསྐྱེད་ཐོབ་ལ་མ་ཉམས་པའི་འཕགས་པ་ཡིན་པའི་ཕྱིར། ཟེར་ན། དེའི་རྟོགས་པ་སྔོན་དུ་སོང་བའི་
ཉན་ཐོས་དགྲ་བཅོམ་པ་ཆོས་ཅན། ཁྱོད་ཐེག་ཆེན་དགྲ་བཅོམ་ཡིན་པར་ཐལ། ཁྱོད་ཐེག་ཆེན་སེམས་བསྐྱེད་ཐོབ་ལ་མ་ཉམས་པའི་དགྲ་བཅོམ་ཡིན་པའི་ཕྱིར། ཁྱབ་པ་འགྲིག་བྱས་པ་ལ་ཁོ་ན་རེ། ཐེག་ཆེན་གྱི་ལམ་རྒྱུད་ལྡན་གྱི་གང་ཟག་ཡིན་ན། ཐེག་ཆེན་གང་ཟག་ཡིན་དགོས་
ན༑ ཐེག་ཆེན་གྱི་ལམ་རྒྱུད་ལྡན་གྱི་དགྲ་བཅོམ་ཡིན་ན། ཐེག་ཆེན་དགྲ་བཅོམ་ཡིན་པས་ཁྱབ་པ་ཡོད་པར་ཐལ། ཁྱོད་ཀྱི་ཁྱབ་པ་འགྲིག་མཚམས་དེ་ལ་ཁྱབ་པ་ཡོད་པའི་ཕྱིར། འདོད་ན། ཐེག་ཆེན་གྱི་མཐོང་ལམ་རྒྱུད་ལྡན་གྱི་དགྲ་བཅོམ་པ་ཡིན་ན། ཐེག་ཆེན་དགྲ་བཅོམ་པ་ཡིན་
དགོས་པར་ཐལ། ཐེག་ཆེན་གྱི་མཐོང་ལམ་རྒྱུད་ལྡན་གྱི་འཕགས་པ་ཡིན་ན། ཐེག་ཆེན་འཕགས་པ་ཡིན་དགོས་པའི་ཕྱིར། མ་ཁྱབ་ན་འདོད་པ་དེ་ལ་ཁྱབ་པ་ཡོད་པར་བུད་ཟེར་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་ཆོས་ཅན་

[014A]༄༅། །ཁྱོད་དོན་དམ་སེམས་བསྐྱེད་ཐོབ་པའི་འཕགས་པ་ཡིན་པར་ཐལ། ཁྱོད་བྱང་སེམས་འཕགས་པ་ཡིན་པའི་ཕྱིར། མ་གྲུབ་ན། དེ་ཐེག་ཆེན་འཕགས་པ་ཡིན་པར་བུད། འདོད་ན། ཁྱོད་སྟོང་ཉིད་མངོན་སུམ་དུ་རྟོགས་པའི་གང་ཟག་ཡིན་པར་ཐལ་
འདོད་པའི་ཕྱིར། འདོད་ན། ཉན་ཐོས་དགྲ་བཅོམ་པ་ཡིན་ན། སྟོང་ཉིད་མངོན་སུམ་དུ་རྟོགས་པས་ཁྱབ་པར་ཐལ། འདོད་པའི་ཕྱིར། ཁོ་ན་རེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་དེ་ཐེག་ཆེན་འཕགས་པ་ཡིན་པར་ཐལ། སྟོང་ཉིད་
མངོན་སུམ་དུ་རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་དེ་ཐེག་ཆེན་འཕགས་པ་ཡིན་པའི་ཕྱིར། རྟགས་གྲུབ་སྟེ། དེ་འདྲའི་བྱང་སེམས་ཀྱི་ཚོགས་ལམ་དེ་ལམ་ཤེས་ཡིན་པའི་ཕྱིར། མ་གྲུབ་ན། དེ་ཆོས་ཅན་
ལམ་ཤེས་ཡིན་པར་ཐལ། རང་རྒྱུད་ལྡན་གྱི་གང་ཟག་གི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་གང་ཟག་གི་མངོན་པར་རྟོགས་པ་ཡིན་པའི་ཕྱིར། ཁྱབ་སྟེ། ཊི་ཀར། མཚན་ཉིད་ནི། རང་རྒྱུད་ལྡན་གྱི་གང་ཟག་གི་རྒྱུད་ཀྱི་སྟོང་
ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་གང་ཟག་གི་མངོན་པར་རྟོགས་པའོ། །ཞེས་བཤད་པའི་ཕྱིར་ཟེར་ན། སྟོང་ཉིད་མ་རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་ཞིང། སྟོང་ཉིད་རྟོགས་པའི་ཉན་ཐོས་དགྲ་བཅོམ་པའི་རྟོགས་
པ་སྔོན་དུ་མ་སོང་བའི་བྱང་སེམས་ཀྱི་ཚོགས་ལམ་ཆོས་ཅན། རང་རྒྱུད་ལྡན་གྱི་གང་ཟག་གི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཐེག་པ་ཆེན་པོའི་གང་ཟག་གི་མངོན་པར་རྟོགས་པ་ཡིན་པར་ཐལ། ལམ་ཤེས་ཡིན་ཕྱིར་
ཁྱབ་སྟེ། ཊི་ཀ་ལས། མཚན་ཉིད་ནི་ཞེས་སོགས་སྔར་ལྟར་བཤད་པའི་ཕྱིར། འཁོར་སུམ། མ་གྲུབ་ན་སོང། དེ་ཆོས་ཅན། ལམ་ཤེས་ཡིན་པར་ཐལ། ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། མ་གྲུབ་ན་སོང། དེར་ཐལ། ཉན་ཐོས་དགྲ་བཅོམ་པའི་རྟོགས་

[014B] རྟགས་ཁས། རྩ་བར་འདོད་ན། དེ་འདྲ་བའི་བྱང་སེམས་དེ་སྟོང་ཉིད་མངོན་སུམ་དུ་རྟོགས་པའི་གང་ཟག་ཡིན་པར་ཐལ། འདོད་པའི་ཕྱིར། གཞན་ཡང། སྟོང་ཉིད་མངོན་སུམ་དུ་
རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་ལམ་དུ་འཇུག་ཁ་མའི་གང་ཟག་དེ་ལམ་ཤེས་དངོས་སུ་གསར་དུ་སྐྱེ་བའི་རྟེན་གྱི་གང་ཟག་ཡིན་པར་ཐལ། དེའི་རྟོགས་པ་སྔོན་དུ་སོང་བའི་ཐེག་ཆེན་གྱི་ཚོགས་ལམ་སྐད་ཅིག་དང་པོ་དེ་ལམ་
ཤེས་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། ཁྱོད་ཐེག་ཆེན་སེམས་བསྐྱེད་རྒྱུད་ལྡན་གྱི་གང་ཟག་ཡིན་པར་ཐལ། ལམ་ཤེས་དངོས་སུ་གསར་དུ་སྐྱེ་བའི་རྟེན་གྱི་གང་ཟག་ཡིན་པའི་ཕྱིར། ཁྱབ་སྟེ། དེ་ཡང་བྱང་ཆུབ་ཏུ་སེམས་བསྐྱེད་པ་ཁོ་ན་ཡིན་པས་
ཡུལ་སོ་སོར་ངེས་པ་ཡིན་ནོ་ཞེས་གསུངས་པའི་ཕྱིར། འདོད་མི་ནུས་ཏེ། ཐེག་ཆེན་ལམ་དུ་འཇུག་ཁ་མའི་གང་ཟག་ཡིན་པའི་ཕྱིར། གཞན་ཡང། ཊི་ཀར། མཚན་གཞི་ནི། ཉན་ཐོས་ཀྱི་ལམ་ཤེས་པའི་ལམ་ཤེས་སོགས་སྟོང་ཉིད་མངོན་སུམ་དུ་རྟོགས་པའི་ཤེས་རབ་
ཀྱིས་ཟིན་པའི་ཐེག་ཆེན་འཕགས་པའི་མངོན་པར་རྟོགས་པ་མཐའ་དག་གོ། ཞེས་གསུངས་པ་མི་འཐད་པར་ཐལ། བྱང་སེམས་ཚོགས་ལམ་པའི་རྒྱུད་ལ་ལམ་ཤེས་ཡོད་པའི་ཕྱིར། རྟགས་ཁས། གཞན་ཡང། ཊི་ཀ་ལས། ས་མཚམས་ནི་ཐེག་པ་ཆེན་པོའི་མཐོང་ལམ་ནས་
སངས་རྒྱས་ཀྱི་སའི་བར་རོ། །ཞེས་གསུངས་པ་མི་འཐད་པར་ཡང་སེམས་ཚོགས་ལམ་པའི་རྒྱུད་ལ་ལམ་ཤེས་ཡོད་པའི་ཕྱིར། ཁོ་ན་རེ། སྐྱོན་མེད་དེ། དམན་ལམ་སྔོན་དུ་མ་སོང་བའི་དབང་དུ་བྱས་པ་ཡིན་པའི་ཕྱིར། ཟེར་ན། འོ་ན། ཊི་ཀར། མཚན་ཉིད་ནི་རང་རྒྱུད་
ལྡན་གྱི་གང་ཟག་གི་རྒྱུད་ཀྱི་སྟོང་ཉིད་མངོན་དུ་རྟོགས་པའི་ཤེས་རབ་གྱིས་ཟིན་པའི་ཐེག་པ་ཆེན་པོའི་གང་ཟག་གི་གནོན་པར་རྟོགས་པའོ། །ཞེས་བཤད་ན། སྟོང་ཉིད་མངོན་སུམ་དུ་རྟོགས་པའི་བྱང་སེམས་ཀྱི་ཚོགས་ལམ་ལམ་ཤེས་ཡིན་དགོས་པར་ཐལ། དེ་ཡང་

[015A]༄༅། །དམན་ལམ་སྔོན་དུ་མ་སོང་བའི་དབང་དུ་བྱས་པའི་ཕྱིར། འཁོར་གསུམ། དེ་བཞིན་དུ། ཁ་ཅིག་སྟོང་ཉིད་མངོན་སུམ་དུ་རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ལ་དོན་དམ་སེམས་བསྐྱེད་
ཡོད་པར་འདོད་པ་མི་འཐད་དེ། ཊི་ཀ་ལས། དེ་ནི་མཐོང་ལམ་ཡན་ཆད་ལ་ཡོད་ཀྱི་སོ་སོ་སྐྱེ་བོ་ལ་ནི་མེད་དོ་ཞེས་བཤད་པའི་ཕྱིར། གཞན་ཡང། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཚོགས་ལམ་སྐད་ཅིག་དང་པོ་ལ་གནས་པའི་སེམས་དཔའ་ཆོས་ཅན་
ཁྱོད་ཀྱི་ཐེག་ཆེན་གྱི་ལམ་བདེན་ཐོབ་པར་ཐལ། ཁྱོད་ཐེག་ཆེན་འཕགས་པ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། ཁྱོད་ཀྱི་རྒྱུད་ཀྱི་ལམ་བདེན་དེ་ཐེག་པ་ཆེན་པོའི་ལམ་བདེན་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་རྒྱུད་ཀྱི་
འགོག་བདེན་དེ་ཐེག་པ་ཆེན་པོའི་འགོག་བདེན་ཡིན་པར་ཐལ། ཁྱོད་ཀྱི་རྒྱུད་ལ་འགོག་བདེན་ཡོད་པ་གང་ཞིག་འདོད་པའི་ཕྱིར། འདོད་ན། དེའི་རྒྱུད་ཀྱི་འགོག་བདེན་ཆོས་ཅན། རང་ཐོབ་བྱེད་ཀྱི་ཐབས་སུ་གྱུར་པའི་ཐེག་ཆེན་གྱི་ལམ་བདེན་བསྒོམ་སྟོབས་ཀྱིས་
ཐོབ་པར་ཐལ། ཐེག་ཆེན་གྱི་འགོག་བདེན་ཡིན་པའི་ཕྱིར། འདོད་ན། ཐེག་ཆེན་ལམ་དུ་འཇུག་ཁ་མའི་གང་ཟག་གི་རྒྱུད་ལ་ཐེག་ཆེན་གྱི་ལམ་བདེན་ཡོད་པར་ཐལ། འདོད་པའི་པྱིར། ཁོ་ན་རེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་
པ་ཆོས་ཅན། ཁྱོད་ཐེག་ཆེན་འཕགས་པ་ཡིན་པར་ཐལ། ཁྱོད་བྱང་སེམས་འཕགས་པ་ཡིན་པའི་ཕྱིར་ཏེ། ཁྱོད་བྱང་སེམས་དགྲ་བཅོམ་ཡིན་པའི་ཕྱིར་ཏེ། ཁྱོད་བྱང་སེམས་ཚོགས་ལམ་པ་དགྲ་བཅོམ་ཡིན་པའི་ཕྱིར། རྟགས་གྲུབ་སྟེ། བྱང་སེམས་ཚོགས་ལམ་པ་དགྲ་
བཅོམ་པ་ཡིན་པ་གཅིག་ཡོད་པའི་ཕྱིར། མ་གྲུབ་ན། བྱང་སེམས་ཚོགས་ལམ་པ་ཡིན་ན། དགྲ་བཅོམ་མ་ཡིན་དགོས་པར་ཐལ། མ་གྲུབ་པ་དེའི་ཕྱིར། ཟེར་ན། དེ་ཆོས་ཅན། ཁྱོད་ཐེག་ཆེན་དགྲ་བཅོམ་པ་ཡིན་པར་ཐལ། ཁྱོད་བྱང་སེམས་དགྲ་བཅོམ་ཡིན་པའི་ཕྱིར་

[015B] ཁྱོད་སངས་རྒྱས་འཕགས་པ་ཡིན་པར་ཐལ། འདོད་པའི་ཕྱིར། ཁ་ཅིག་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་དེ། ཐེག་ཆེན་སོ་སྐྱེ་དང་ཐེག་ཆེན་འཕགས་པ་གང་ཡང་མིན། ཞེས་ཟེར་ན། གང་ཟག་ལ་སྐྱེ་འཕགས་
གཉིས་སུ་གྲངས་མ་ངེས་པར་ཐལ། ཐེག་ཆེན་གྱི་གང་ཟག་ལ་ཐེག་ཆེན་སོ་སྐྱེ་དང་ཐེག་ཆེན་འཕགས་པ་གཉིས་སུ་གྲང་མ་ངེས་པའི་ཕྱིར། མ་གྲུབ་ན་སོང། དེར་ཐལ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་དེ། དེ་གཉིས་
གང་རུང་མ་ཡིན་པའི་ཕྱིར། རྟགས་ཁས། ཁ་ཅིག་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་དེ། འཕགས་པ་ཕུང་སུམ་པ་ཡིན་ཟེར་ན། དེ་དགྲ་བཅོམ་ཕུང་སུམ་པ་ཡིན་པར་ཐལ། དམ་བཅའ་དེ་འཐད་པའི་ཕྱིར། འདོད་ན། དེའི་རྟོགས་པ་སྔོན་
དུ་སོང་བའི་བྱང་སེམས་མཐོང་ལམ་པ་དེ་ཡང་དགྲ་བཅོམ་ཕུང་སུམ་པ་ཡིན་པར་ཐལ། འདོད་པའི་ཕྱིར། འདོད་ན། དགྲ་བཅོམ་ཕུང་སུམ། པ་ཡིན་ན། འཕགས་པ་ཕུང་སུམ་པ་ཡིན་དགོས་པར་ཐལ། འཕགས་པ་ཕུང་སུམ་པ་ཡོད་པའི་ཕྱིར། འདོད་ན། དེའི་རྟོགས་པ་སྔོན་
དུ་སོང་བའི་བྱང་སེམས་མཐོང་ལམ་པ་ཆོས་ཅན། ཐེག་ཆེན་འཕགས་པ་མ་ཡིན་པར་ཐལ། འཕགས་པ་ཕུང་སུམ་པ་ཡིན་པའི་ཕྱིར། མ་གྲུབ་ན་སོང། དེར་ཐལ། དགྲ་བཅོམ་ཕུང་སུམ་པ་ཡིན་པའི་ཕྱིར། གཞན་ཡང། སྤང་བྱ་ཅིག་ཅར་བའི་རྒྱུན་ཞུགས་ཀྱི་རྟོགས་པ་
སྔོན་དུ་སོང་བའི་རང་རྒྱལ་ཚོགས་ལམ་པ་དེ་ཐེག་དམན་འཕགས་པ་ཕུང་སུམ་པ་ཡིན་པར་ཐལ། དེ་ཐེག་དམན་འཕགས་པ་གང་ཞིག་དེ་རང་རྒྱལ་འཕགས་པ་མིན། དེ་ཉན་ཐོས་འཕགས་པ་ཡང་མ་ཡིན་པའི་ཕྱིར། མ་ཁྱབ་ན། ཉན་ཐོས་དགྲ་བཅོམ་པའི་རྟོགས་པ་
སྔོན་དུ་སོང་བའི་བྱང་སེམས་ཚོགས་ལམ་པ་འཕགས་པ་ཕུང་སུམ་པ་ཡིན་པའི་སྒྲུབ་བྱེད་མེད་པར་ཐལ། མ་ཁྱབ་པ་དེའི་ཕྱིར། རྩ་བར་འདོད་ན། དེ་ཆོས་ཅན། འཕགས་པ་ཕུང་སུམ་པ་ཡིན་པར་ཐལ། ཐེག་དམན་འཕགས་པ་ཕུང་སུམ་པ་ཡིན་པའི་ཕྱིར། འདོད་ན་

[016A]༄༅། །དེ་ཆོས་ཅན། ཐེག་དམན་འཕགས་པ་མ་ཡིན་པར་ཐལ། འདོད་པའི་ཕྱིར། གཞན་ཡང། དེ་ཆོས་ཅན། ཐེག་དམན་འཕགས་པ་ཕུང་སུམ་པ་མ་ཡིན་པར་ཐལ། ཐེག་དམན་ཚོགས་ལམ་པ་ཡིན་པའི་ཕྱིར་ཏེ། རང་རྒྱལ་ཚོགས་ལམ་པ་ཡིན་པའི་ཕྱིར་
གཞན་ཡང། ཐེག་ཆེན་འཕགས་པ་ཕུང་སུམ་པ་ཡོད་པར་ཐལ། ཐེག་དམན་འཕགས་པ་ཕུང་སུམ་པ་ཡོད་པའི་ཕྱིར། ཁ་ཅིག་དེའི་རྟོགས་པ་སྔོན་དུ་སོང་བའི་བྱང་སྨེས་ཚོགས་ལམ་པ་དེ་དགྲ་བཅོམ་མིན་ཟེར་ན། དེ་ཆོས་ཅན། དགྲ་བཅོམ་པ་ཡིན་པར་ཐལ་
སྲིད་ཉོན་དགུ་པ་སྤངས་པའི་གང་ཟག་ཡིན་པའི་ཕྱིར། ཁྱབ་སྟེ། མཛོད་རྩ་བ་ལས། དགུ་པའི་བར་ཆད་མེད་ལམ་ཡང། །དེ་ནི་རྡོ་རྗེ་ལྟ་བུ་ཡིན། །དེ་ཟད་ཐོབ་དང་ཟད་པ་ཤེས། །དེ་ཚེ་དེ་མི་སློབ་དགྲ་བཅོམ། །ཞེས་བཤད་པའི་ཕྱིར། ཁོ་ན་རེ། དགྲ་བཅོམ་གྱི་སྤངས་
རྟོགས་ཐོབ་ལ་མ་ཉམས་པའི་གང་ཟག་ཡིན་ན། དགྲ་བཅོམ་པ་ཡིན་དགོས་པར་ཐལ། དེ་དགྲ་བཅོམ་པ་ཡིན་པའི་ཕྱིར། འདོད་ན། དེ་ཆོས་ཅན། དགྲ་བཅོམ་འབྲས་གནས་ཡིན་པར་ཐལ། དགྲ་བཅོམ་འབྲས་གནས་ཀྱི་སྤངས་རྟོགས་ཐོབ་ལ་མ་ཉམས་པའི་གང་ཟག་
ཡིན་པའི་ཕྱིར། ཁྱབ་པ་འགྲིག། ཟེར་ན། མི་མཚུངས་སོ། །ཁ་ཅིག་དེ་དགྲ་བཅོམ་པ་ཡིན་ཀྱང། མི་སློབ་པ་མིན་ཟེར་ན། འཕགས་པའི་སྤངས་རྟོགས་ལས་ཉམས་པ་ཡོད་པར་ཐལ། མི་སློབ་པ་སློབ་པར་གྱུར་པའི་དུས་ཡོད་པའི་ཕྱིར། མ་གྲུབ་ན་སོང། དེར་ཐལ། ཉན་ཐོས་དགྲ་
བཅོམ་པ་མི་སློབ་པ་གང་ཞིག་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་སློབ་པ་ཡིན་པའི་ཕྱིར། དང་པོ་གྲུབ་སྟེ། ཉན་ཐོས་དགྲ་བཅོམ་པའི་མཁྱེན་པ་དེ་མི་སློབ་ལམ་ཡིན་པའི་ཕྱིར། མ་གྲུབ་ན། དེ་སློབ་ལམ་ཡིན་པར་ཐལ་
དེ་མི་སློབ་ལམ་མ་ཡིན་པའི་ཕྱིར། འདོད་ན། ཉན་ཐོས་ཀྱི་སློབ་ལམ་དུ་ཐལ། འདོད་པའི་ཕྱིར། འདོད་ན། དེ་ཆོས་ཅན། དེ་མ་ཡིན་པར་ཐལ། ཉན་ཐོས་ཀྱི་མི་སློབ་ལམ་ཡིན་པའི་ཕྱིར། རྟགས་གྲུབ་སྟེ། ཉན་ཐོས་ཀྱི་མི་སློབ་ལམ་ཡོད་པའི་ཕྱིར། ཁོ་ན་རེ། ཉན་ཐོས་དགྲ་

[016B] ཐེག་པ་རང་ལུགས་ཀྱི་བསླབ་བྱ་མཐར་ཕྱིན་པའི་གང་ཟག་ཡིན་པར་ཐལ། མི་སློབ་པ་ཡིན་པའི་ཕྱིར། འདོད་ན། ཐེག་ཆེན་མི་སློབ་པ་ཡིན་པར་ཐལ། ཐེག་ཆེན་གྱི་གང་ཟག་གང་ཞིག་
ཐེག་པ་རང་ལུགས་ཀྱི་བསླབ་བྱ་མཐར་ཕྱིན་པའི་གང་ཟག་ཡིན་པའི་ཕྱིར། དེས་ན། དེ་དགྲ་བཅོམ་པ་ཡིན་ཀྱང། དེ་མི་སློབ་པ་མ་ཡིན། ཟེར་ན། མི་སློབ་པ་ཡིན་ན། ཐེག་པ་རང་ལུགས་ཀྱི་མི་སློབ་པ་ཡིན་དགོས་པར་ཐལ། མི་སློབ་པ་ཡིན་ན། ཐེག་པ་རང་ལུགས་ཀྱི་བསླབ་བྱ་
མཐར་ཕྱིན་པའི་གང་ཟག་ཡིན་དགོས་པའི་ཕྱིར། རྟགས་ཁས། འདོད་ན། དེའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་ཆོས་ཅན། ཐེག་པ་རང་ལུགས་ཀྱི་དགྲ་བཅོམ་པ་ཡིན་པར་ཐལ། དགྲ་བཅོམ་པ་ཡིན་པའི་ཕྱིར། མ་ཁྱབ་ན། མི་སློབ་པ་ཡིན་ན་
ཐེག་པ་རང་ལུགས་ཀྱི་མི་སློབ་པ་ཡིན་དགོས་པར་བུད། འདོད་ན། དེ་ཆོས་ཅན། ཐེག་ཆེན་དགྲ་བཅོམ་པ་ཡིན་པར་ཐལ། ཐེག་ཆེན་གང་ཟག་གང་ཞིག་འདོད་པའི་ཕྱིར། འདོད་ན། སངས་རྒྱས་འཕགས་པ་ཡིན་པར་ཐལ། འདོད་པའི་ཕྱིར། ཡང་ཁོ་ན་རེ། མི་སློབ་པ་ཡིན་
ན། ཐེག་པ་རང་ལུགས་ཀྱི་བསླབ་བྱ་མཐར་ཕྱིན་པའི་གང་ཟག་ཡིན་དགོས་པར་ཐལ། ཐེག་པ་རང་ལུགས་ཀྱི་བསླབ་བྱ་མཐར་ཕྱིན་པའི་གང་ཟག་ཡིན་ན། མི་སློབ་པ་ཡིན་དགོས་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། ཉན་ཐོས་དགྲ་བཅོམ་པ་མི་སློབ་པ་ཡིན་
པའི་ཕྱིར། ཁ་ཅིག་ཉན་ཐོས་དགྲ་བཅོམ་སློབ་པ་ཡིན་ཏེ། དེའི་རྟོགས་པ་སྔོན་དུ་སོང་བའི་རང་རྒྱལ་ཚོགས་ལམ་པ་ཐེག་དམན་སློབ་པ་ཡིན་པའི་ཕྱིར་ཟེར་ན། གོང་དུ་བཀག་ཟིན་པས་སྐྱོན་མེད་དོ། །གཞན་ཡང། ཤེས་བྱ་ཆོས་ཅན། ཉན་ཐོས་དགྲ་བཅོམ་པའི་རྒྱུད་ལ་ལམ་
མེད་པར་ཐལ། དེའི་རྒྱུད་ལ་ལམ་ལྔ་པོ་གང་རུང་གཅིག་མེད་པའི་ཕྱིར། མ་གྲུབ་ན་སོང། དེར་ཐལ། དེའི་རྒྱུད་ལ་ཚོགས་ལམ་ཡང་མེད། སྦྱོར་ལམ་ཡང་མེད། མཐོང་ལམ་ཡང་མེད། སྒོམ་ལམ་ཡང་མེད། མི་སློབ་ལམ་ཡང་མེད་པའི་ཕྱིར། དང་པོ་རྣམས་གཞི་མ་

[017A]༄༅། །གྲུབ་སྟེ། ཉན་ཐོས་དགྲ་བཅོམ་ཡིན་པའི་ཕྱིར། ལྔ་པ་མ་གྲུབ་ན་སོང། དེ་ཆོས་ཅན། ཁྱོད་ཀྱི་རྒྱུད་ལ་མི་སློབ་ལམ་མེད་པར་ཐལ། ཁྱོད་སློབ་པ་ཡིན་པའི་ཕྱིར། རྟགས་ཁས། གཞན་ཡང། མི་སློབ་པའི་ལྔ་ཕྲུགས་དང་ཕུན་ཚོགས་འོག་མའི་ལྔ་
ཕྲུགས་ལ་བཟློས་སྐྱོན་ཡོད་པར་ཐལ། མི་སློབ་པའི་རྣམ་གྲོལ་ལམ་ཡིན་ན། མི་སློབ་པའི་རྣམ་གྲོལ་ལམ་ཕུན་ཚོགས་པ་ཡིན་དགོས་པའི་ཕྱིར། མ་གྲུབ་ན་སོང། དེར་ཐལ། མི་སློབ་པའི་གང་ཟག་ཡིན་ན། སངས་རྒྱས་འཕགས་པ་ཡིན་དགོས་པའི་ཕྱིར། མ་གྲུབ་ན་
སོང༑ དེར་ཐལ། ཉན་ཐོས་དགྲ་བཅོམ་མི་སློབ་པ་མ་ཡིན་པའི་ཕྱིར། རྟགས་ཁས། གཞན་ཡང། མི་སློབ་པའི་ལྔ་ཕྲུགས་མེད་པར་ཐལ། དེ་རྒྱུད་ལྡན་གྱི་ཉན་ཐོས་མེད་པའི་ཕྱིར། མ་གྲུབ་ན་སོང། དེར་ཐལ། ཉན་ཐོས་ཡིན་ན་སློབ་པ་ཡིན་དགོས་པའི་ཕྱིར། དེར་ཐལ་
ཉན་ཐོས་དགྲ་བཅོམ་སློབ་པ་ཡིན་པའི་ཕྱིར། རྟགས་ཁས། གཞན་ཡང། མདོ་ལས། གང་ཟག་གཅིག་མ་གཏོགས་པ་ནི་འདི་ལྟ་སྟེ་སློབ་པ་རྒྱུན་དུ་ཞུགས་པ་ཀུན་དགའོ། །ཞེས་བཤད་པ་མི་འཐད་པར་ཐལ། མདོའི་གླེང་གཞིའི་འཁོར་གྱི་གདུལ་བྱར་གྱུར་པའི་མི་སློབ་པ་
མེད་པའི་ཕྱིར། དེར་ཐལ། མི་སློབ་པ་ཡིན་ན། སངས་རྒྱས་ཡིན་དགོས་པའི་ཕྱིར། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་རང་རྒྱལ་ཚོགས་ལམ་པ་ཆོས་ཅན། ཐེག་དམན་མི་སློབ་པ་ཡིན་པར་ཐལ། ཐེག་དམན་དགྲ་བཅོམ་ཡིན་པའི་ཕྱིར་ཏེ། ཉོན་སྒྲིབ་
སྤངས་པའི་ཐེག་དམན་གྱི་གང་ཟག་ཡིན་པའི་ཕྱིར། ཆོས་ཅན་དེ་ཡིན་པའི་ཕྱིར། མ་གྲུབ་ན་སོང། དེར་ཐལ། དེ་ཡོད་པའི་ཕྱིར། རྟགས་ཁས། གཉིས་པ་རང་ལུགས་ལ། མཐར་ཐུག་ཐེག་པ་གཅིག་ཏུ་བསྒྲུབ་པ། མཐར་ཐུག་ཐེག་པ་གསུམ་དུ་འདོད་པའི་ལུགས་
འགོད་པ། འཁོར་བ་ལ་ཕྱི་མཐའ་ཡོད་མེད་དཔྱད་པ། ཉན་རང་དགྲ་བཅོམ་ཐེག་ཆེན་གྱི་ལམ་གང་ནས་འཇུག་པ་དཔྱད་པ་དང་བཞི་ལས། དང་པོ་ནི། མཐར་ཐུག་ཐེག་པ་གཅིག་ཏུ་འགྲུབ་སྟེ། དེ་ལྟར་ལུང་གིས་ཀྱང་འགྲུབ་རིགས་པས་ཀྱང་འགྲུབ་པའི་ཕྱིར་

[017B] ལང་གཤེགས། དམ་ཆོས་པད་དཀར། དཔལ་འཕྲེང་གི་མདོ། བདེན་པ་པོའི་ལེའུ་སོགས་ལས། མཐར་ཐུག་ཐེག་པ་གཅིག་ཏུ་གསུངས་པའི་ཕྱིར། རིགས་པས་འགྲུབ་སྟེ། སེམས་ཅན་ཐམས་ཅད་ཀྱི་རྒྱུད་ཀྱི་སྒྲིབ་པ་དེ་གཉེན་པོས་སྤང་དུ་རུང་བའི་ཕྱིར་ཏེ་
སེམས་ཅན་ཐམས་ཅད་ཀྱི་རྒྱུད་ཀྱི་བདེན་འཛིན་དེ་སེམས་རྒྱུད་ལ་འབྲལ་རུང་གློ་བུར་བ་ཡིན་པའི་ཕྱིར་ཏེ། སེམས་ཅན་ཐམས་ཅད་ཀྱི་སེམས་བདེན་སྟོང་གང་ཞིག་བདེན་སྟོང་ལ་ངོ་བོ་མི་འདྲ་བའི་དབྱེ་བ་མེད་པའི་ཕྱིར། གཉིས་པ་ནི་རྣམ་རིག་པ་ན་རེ། མཐར་ཐུག་ཐེག་པ་
གསུམ་དུ་ལུང་གིས་གྲུབ་སྟེ། དགོངས་འགྲེལ་ལས། མཐར་ཐུག་ཐེག་པ་གསུམ་དུ་གསུངས་པའི་ཕྱིར། མཐར་ཐུག་ཐེག་པ་གསུམ་དུ་རིགས་པས་འགྲུབ་སྟེ། སེམས་ཅན་གྱི་རྒྱུད་ཀྱི་ཐེག་པ་སོ་སོའི་ལམ་དུ་བཀྲི་རུང་བའི་ཟག་མེད་ཡེ་ཤེས་ཀྱི་ས་བོན་དོན་དམ་པར་རིགས་
སོ་སོར་ངེས་པའི་ཕྱིར་ཏེ། གཞན་དབང་དང་ཡོངས་གྲུབ་བདེན་པར་གྲུབ་པའི་ཕྱིར། མཐར་ཐུག་ཐེག་པ་གཅིག་ཏུ་གྲུབ་པར་སྟོན་པའི་མདོ་སྡེ་དྲང་དོན་དགོངས་པ་ཅན་ཡིན་ཏེ། དེ་ལ་དགོངས་གཞི་དགོས་པ་དངོས་ལ་གནོད་བྱེད་གསུམ་ཡོད་པའི་ཕྱིར། དགོངས་གཞི་ཡོད་དེ་
ཐེག་པ་གསུམ་གྱི་ཆོས་དབྱིངས་ནམ་མཁའ་ལྟར་ངོ་བོ་ཐ་དད་དུ་མེད་པ་སོགས་དགོངས་གཞི་བདུན་ལ་དགོངས་ནས་གསུངས་པའི་ཕྱིར། དགོས་པ་ཡོད་དེ། ཉན་ཐོས་སུ་རིགས་མ་ངེས་པ་ཐེག་ཆེན་དུ་ཁ་དྲངས་པ་དང། ཐེག་ཆེན་དུ་རིགས་མ་ངེས་པ་རྣམས་ཐེག་པ་གཞན་དུ་མི་
ལྟུང་བར་རྗེས་སུ་གཟུང་བའི་ཆེད་དུ་ཡིན་པའི་ཕྱིར། དངོས་ལ་གནོད་བྱེད་ཡོད་དེ། གཞན་དབང་དང་ཡོངས་གྲུབ་བདེན་པར་གྲུབ་པའི་ཕྱིར། ཞེས་ཟེར། གསུམ་པ་ནི། འཁོར་བ་ལ་ཐོག་མཐའ་མེད་ཀྱང་ཕྱི་མའི་མཐའ་ཡོད་དེ། འགྲེལ་ཆེན་ལས། གང་གཉེན་པོའི་ཕྱོགས་
དང་འཕྲད་པ་ན་འགྲིབ་པའི་དོན་དུ་སྣང་བ་དེ་ནི་གཉེན་པོའི་ཕྱོགས་ཤིན་ཏུ་འཕེལ་བ་ན་ཤིན་དུ་འགྲིབ་པར་འགྱུར་བ་སྲིད་པ་ཡིན་ཏེ། དཔེར་ན་གསེར་གྱི་དྲི་མ་ལ་སོགས་པ་བཞིན་ནོ། །འཁོར་བ་ན་ཡང་བདག་མེད་པའི་མཚན་ཉིད་ཀྱི་གཉེན་པོ་མངོན་དུ་གྱུར་པ་ན་འགྲིབ་

[018A]༄༅། །པ་ཡིན་ནོ། །ཞེས་བྱ་བའི་རང་བཞིན་གྱིས་གཏན་ཚིགས་ཀྱི་སྟོབས་ཀྱིས་འཁོར་བ་རྒྱུན་ཆད་པ་ཡིན་ནོ། །ཞེས་གསུངས་པའི་ཕྱིར། བཞི་པ་ནི། ཉན་ཐོས་དགྲ་བཅོམ་ཐེག་ཆེན་ལམ་དུ་འཇུག་པའི་ཚེ་ཐེག་ཆེན་གྱི་ཚོགས་ལམ་ནས་འཇུག་སྟེ་སངས་
རྒྱས་ཐོབ་པར་བྱེད་པ་ལ་ཚོགས་སྦྱོར་གྱི་གནས་སྐབས་སུ་བསྐལ་པ་གྲངས་མེད་གཅིག་མ་དག་ས་བདུན་གྱི་གནས་སྐབས་སུ་གྲངས་མེད་གཅིག་དག་པ་ས་གསུམ་གྱི་གནས་སྐབས་སུ་གྲངས་མེད་གཅིག་སྟེ། གྲངས་མེད་གསུམ་དུ་ཚོགས་གསོག་
དགོས་པའི་ཕྱིར། རྩོད་པ་སྤོང་བ་ལ། ཁོ་ན་རེ། སེམས་ཅན་ཐམས་ཅད་ཀྱི་རྒྱུད་ལ་སྒྲིབ་པ་ཡོད་པར་ཐལ། སེམས་ཅན་ཐམས་ཅད་ཀྱི་རྒྱུད་ཀྱི་སྒྲིབ་པ་གཉེན་པོས་སྤོང་རུང་ཡིན་པའི་ཕྱིར། རྟགས་ཁས། འདོད་ན། རྒྱུན་མཐའི་བར་ཆད་མེད་ལམ་པའི་རྒྱུད་
ལ་སྒྲིབ་པ་ཡོད་པར་ཐལ་ལོ། །ཟེར་ན། འདིར་མ་ཁྱབ་སྟེ། ལྷག་མེད་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྒྱུད་ལ་སྡུག་བསྔལ་ཡོད་པར་ཐལ། སེམས་ཅན་ཐམས་ཅད་ཀྱི་རྒྱུད་ལ་སྡུག་བསྔལ་ཡོད་པའི་ཕྱིར། ཁྱབ་པ་ཁས། མ་གྲུབ་ན་དེར་
ཐལ༑ སངས་རྒྱས་འཕགས་པའི་རྒྱུད་ཀྱི་སྙིང་རྗེ་ཆེན་པོ་དེ་སེམས་ཅན་ཐམས་ཅད་སྡུག་བསྔལ་དང་བྲལ་འདོད་ཀྱི་རྣམ་པ་ཅན་གྱི་བློ་ཡིན་པའི་ཕྱིར། ཁ་ཅིག་མཐར་ཐུག་ཐེག་པ་གསུམ་དུ་མ་གྲུབ་པར་ཐལ། མཐར་ཐུག་ཐེག་པ་གསུམ་དུ་གྲུབ་པར་སྟོན་པའི་མདོ་
དྲང་དོན་དགོངས་པ་ཅན་ཡིན་པའི་ཕྱིར། འདོད་མི་ནུས་ཏེ། མཐར་ཐུག་ཐེག་པ་དུ་མ་གྲུབ་པའི་ཕྱིར། དེར་ཐལ། མཐར་ཐུག་གི་ཐེག་པ་དུ་མ་གྲུབ་པའི་ཕྱིར། ཟེར་ན། འདིར་མ་ཁྱབ། མ་གྲུབ་ན་དེར་ཐལ། རྣམ་མཁྱེན་དུ་མ་གྲུབ་པ་ནི་གང་ཞིག་རྣམ་མཁྱེན་ཡིན་ན་
མཐར་ཐུག་གི་ཐེག་པ་ཡིན་དགོས་པའི་ཕྱིར། ཡང་ཁ་ཅིག་མཐར་ཐུག་ཐེག་པ་དུ་མ་གྲུབ་པར་ཐལ། མཐར་ཐུག་ཐེག་ཆེན་གྱི་ཐེག་པ་དུ་མ་གྲུབ་པའི་ཕྱིར། ཟེར་ན། མ་ཁྱབ། སློབ་ལམ་ན་མཁྱེན་པ་གསུམ་ཡོད་པར་ཐལ། སློབ་ལམ་ན་ཉན་ཐོས་ཀྱི་མཁྱེན་པ་

[018B] བྱང་སེམས་ཀྱི་མཁྱེན་པ་གསུམ་ཡོད་པའི་ཕྱིར། བྱང་ཆུབ་ཏུ་སེམས་བསྐྱེད་པ་ནི། ཞེས་སོགས་ཀྱི་སྐབས་སུ་སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། དམན་ལམ་སྔོན་དུ་མ་སོང་བའི་བྱང་སེམས་འཕགས་པ་ཆོས་ཅན། ཁྱོད་ཀྱི་རྒྱུད་
ཀྱི་ལམ་ཤེས་ཉན་ཐོས་ཀྱི་ལམ་ལས་རང་བཞིན་གྱི་ཁྱད་པར་དུ་འཕགས་པ་ཡིན་ཏེ། ཁྱོད་རང་རྒྱུད་ཀྱི་འདོད་པའི་ཟག་པ་དང་སྲིད་པའི་ཟག་པ་གཞན་དོན་བྱེད་པའི་ཡན་ལག་ཏུ་བསྒྱུར་བའི་རྒྱལ་སྲས་འཕགས་པ་ཡིན་པའི་ཕྱིར། ཁོ་ན་རེ། དམན་ལམ་སྔོན་དུ་མ་སོང་
བའི་བྱང་སེམས་འཕགས་པའི་རྒྱུད་ལ་འདོད་པའི་སས་བསྡུས་ཀྱི་འདོད་ཆགས་ཡོད་པར་ཐལ། སྦྱོར་བ་དེ་འཐད་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་རྒྱུད་ལ་དེ་མེད་པར་ཐལ། ཁྱོད་འདོད་པ་ལ་འདོད་ཆགས་དང་བྲལ་བའི་ཕྱིར་ཏེ། ཁྱོད་བསམ་གཏན་གྱི་དངོས་
གཞི་སྙོམས་འཇུག་ཐོབ་ལ་མ་ཉམས་པའི་གང་ཟག་ཡིན་པའི་ཕྱིར། ཟེར་ན། འདིར་མ་ཁྱབ། གཉིས་པ་ལ་དགག་གཞག་སྤང་གསུམ་ལས། དང་པོ་ནི། ཁ་ཅིག་བྱང་སེམས་འཕགས་པའི་རྒྱུད་ཀྱི་སྙིང་རྗེ་དང་སྨོན་ལམ་སོགས་བྱང་སེམས་འཕགས་པས་ཆེད་དུ་གཉེར་
ནས་མི་སྤོང་རྒྱུའི་སྐབས་འདིར་བསྟན་གྱི་ཉོན་མོངས་ཡིན་ཟེར་ན། དེ་ཆོས་ཅན། ཉན་ཐོས་སློབ་པ་འཕགས་པས་སྤང་བྱའི་གཙོ་བོར་བྱས་ནས་སྤང་བའི་ཉོན་མོངས་ཡིན་པར་ཐལ། བྱང་སེམས་འཕགས་པས་ཆེད་དུ་གཉེར་ནས་མི་སྤོང་རྒྱུའི་སྐབས་འདིར་
བསྟན་གྱི་ཉོན་མོངས་ཡིན་པའི་ཕྱིར། རྟགས་ཁས། ཁྱབ་པ་གྲུབ་སྟེ། ཉན་ཐོས་སློབ་པ་འཕགས་པས་སྐབས་འདིར་བསྟན་གྱི་ཉོན་མོངས་སྤང་བྱའི་གཙོ་བོར་བྱས་ནས་སྤོང། བྱང་སེམས་འཕགས་པས་དེ་ལྟར་མི་སྤོང་བའི་རྒྱུ་མཚན་གྱིས་བྱང་སེམས་ཀྱི་
རྒྱུད་ཀྱི་ལམ་ཤེས་དེ་ཉན་ཐོས་ཀྱི་རྒྱུད་ཀྱི་ལམ་ལས་རང་བཞིན་གྱི་ཁྱད་པར་དུ་འཕགས་པའི་ཕྱིར་ཏེ། ཉི་སྣང་ལས། རང་བཞིན་ནི་ཇི་ལྟར་ཉན་ཐོས་ལ་སོགས་པའི་ལམ་རྣམས་ཀྱི་འབྲས་བུ་དང་ལམ་གྱི་རྟོགས་པ་སོ་སོར་ངེས་པ་དེ་ལྟར་བྱང་ཆུབ་སེམས་དཔའི་ལམ་

[019A]༄༅། །ཤེས་ཉིད་ནི་མ་ཡིན་ཏེ། ཉོན་མོངས་པ་རྣམ་པ་ཐམས་ཅད་སྤོང་བ་ཡིན་པའི་ཕྱིར། རང་གི་ངོ་བོ་དང་ཁྱད་པར་འཕགས་པས་གང་གསུངས་པ་ཡིན་ནོ། །ཞེས་གསུངས་པའི་ཕྱིར་དང། འགྲེལ་པ་དོན་གསལ་ལས། བྱང་ཆུབ་ཏུ་སེམས་
བསྐྱེད་པ་ནི། ཞེས་སོགས་གསུངས་པའི་ཕྱིར། རྩ་བར་འདོད་ན། དེ་ཆོས་ཅན། ཉོན་མོངས་ཡིན་པར་ཐལ། འདོད་པའི་ཕྱིར། མཁས་པ་ཁ་ཅིག་སྲིད་པའི་སྐྱེ་བ་བྱང་སེམས་འཕགས་པས་ཆེད་དུ་གཉེར་ནས་མི་སྤོང་རྒྱུའི་པའི་སྐབས་འདིར་བསྟན་གྱི་ཉོན་
མོངས་ཡིན། ཞེས་གསུངས། དེ་ལ་བྱང་སེམས་འཕགས་པས་ཆེད་དུ་གཉེར་ནས་མི་སྤོང་རྒྱུའི་སྐབས་འདིར་བསྟན་གྱི་ཉོན་མོངས་དེ་ཉོན་མོངས་མཚན་ཉིད་པ་མ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། ཉན་ཐོས་སློབ་པ་འཕགས་པས་སྤང་བྱའི་གཙོ་བོར་
བྱས་ནས་སྤོང་རྒྱུའི་ཉོན་མོངས་དེ་ཉོན་མོངས་མཚན་ཉིད་པ་མ་ཡིན་པར་ཐལ། འདོད་པའི་ཕྱིར། ཁྱབ་སྟེ། བྱང་སེམས་འཕགས་པས་སྐབས་འདིར་བསྟན་གྱི་ཉོན་མོངས་སྤང་བྱའི་གཙོ་བོར་བྱས་ནས་མི་སྤོང། ཉན་ཐོས་སློབ་པ་འཕགས་པས་སྐབས་འདིར་
བསྟན་གྱི་ཉོན་མོངས་སྤང་བྱའི་གཙོ་བོར་བྱས་ནས་སྤོང་བའི་རྒྱུ་མཚན་གྱི་བྱང་ཆུབ་སེམས་དཔའི་རྒྱུད་ཀྱི་ལམ་ཤེས་དེ་ཉན་ཐོས་ཀྱི་ལམ་ལས་རང་བཞིན་གྱི་ཁྱད་པར་དུ་འཕགས་པ་ཡིན་པའི་ཕྱིར། རྟགས་གྲུབ་ཟིན། རོང་ཊི་ཀ་པ་ན་རེ། བག་ལ་ཉལ་གྱི་ཉོན་སྒྲིབ་དེ་
བྱང་སེམས་འཕགས་པས་ཆེད་དུ་གཉེར་ནས་མི་སྤོང་རྒྱུའི་སྐབས་འདིར་བསྟན་གྱི་ཉོན་མོངས་ཡིན། མ་རིག་བག་ཆགས་ཀྱི་ས་དེ། བག་ལ་ཉལ་གྱི་ཉོན་སྒྲིབ་ཀྱི་མཚན་གཞི་ཡིན་ཟེར་བ་མི་འཐད་དེ། མ་རིག་བག་ཆགས་ཀྱི་ས་ཆོས་ཅན། བྱང་སེམས་འཕགས་
པས་སྤང་བྱའི་གཙོ་བོར་བྱས་ནས་མི་སྤོང་བར་ཐལ། དེས་ཆེད་དུ་གཉེར་ནས་མི་སྤོང་རྒྱུའི་སྐབས་འདིར་བསྟན་གྱི་ཉོན་མོངས་ཡིན་པའི་ཕྱིར། འདོད་ན། དེ་དེས་སྤང་བྱའི་གཙོ་བོར་བྱས་ནས་སྤོང་བར་ཐལ། དེས་ཤེས་སྒྲིབ་སྤང་བྱའི་གཙོ་བོར་བྱས་ནས་སྤོང་བའི་

[019B] གཞན་ཡང། མ་རིག་བག་ཆགས་ཀྱི་ས་ཆོས་ཅན། ཉན་ཐོས་སློབ་པ་འཕགས་པས་སྤང་བྱའི་གཙོ་བོར་བྱས་ནས་སྤོང་རྒྱུའི་ཉོན་མོངས་ཡིན་པར་ཐལ། བྱང་སེམས་འཕགས་པས་ཆེད་དུ་གཉེར་ནས་མི་སྤོང་རྒྱུའི་ཉོན་མོངས་ཡིན་པའི་ཕྱིར། རྟགས་ཁས། འདོད་
ན༑ དེ་ཆོས་ཅན། ཉན་ཐོས་སློབ་པ་འཕགས་པས་སྤང་བྱའི་གཙོ་བོར་བྱས་ནས་སྤོང་བར་ཐལ། འདོད་པའི་ཕྱིར། འདོད་ན། ཉན་ཐོས་སློབ་པས་ཤེས་སྒྲིབ་སྤང་བྱའི་གཙོ་བོར་བྱས་ནས་སྤོང་བར་ཐལ། འདོད་པའི་ཕྱིར། རོང་ཊི་ཀ་པའི་རྗེས་འབྲང་ཁ་ཅིག་
ཉོན་མོངས་པའི་བག་ཆགས་དེ་བག་ལ་ཉལ་གྱི་ཉོན་སྒྲིབ་ཡིན་ཟེར་ན། བག་ལ་ཉལ་གྱི་ཉོན་སྒྲིབ་དེ་ཉོན་སྒྲིབ་མ་ཡིན་པར་ཐལ། ཉོན་མོངས་པའི་བག་ཆགས་དེ་བག་ལ་ཉལ་གྱི་ཉོན་སྒྲིབ་ཡིན་པའི་ཕྱིར། རྟགས་ཁས། འདོད་ན། བག་ལ་ཉལ་གྱི་ཉོན་སྒྲིབ་ཡིན་ན། ཉོན་
སྒྲིབ་མ་ཡིན་དགོས་པར་ཐལ། འདོད་པའི་ཕྱིར། འདོད་ན། ཉོན་མོངས་པའི་ས་བོན་ཆོས་ཅན། དེར་ཐལ། དེའི་ཕྱིར། དེར་ཐལ། ཉོན་སྒྲིབ་གྱི་ས་བོན་གྱི་ཆ་ཡིན་པའི་ཕྱིར། ཆོས་ཅན་དེའི་ཕྱིར། འདོད་ན། དེ་ཉོན་སྒྲིབ་ཏུ་ཐལ། ཉན་ཐོས་དགྲ་བཅོམ་པས་ཉོན་མོངས་པའི་ས་
བོན་སྤངས་པའི་ཕྱིར། དེས་ཉོན་མོངས་མ་ལུས་པར་སྤངས་པའི་ཕྱིར། གཞན་ཡང། བག་ལ་ཉལ་གྱི་ཉོན་སྒྲིབ་ཆོས་ཅན། ཁྱོད་ཉན་ཐོས་དགྲ་བཅོམ་པས་མ་སྤངས་པར་ཐལ། ཁྱོད་ཤེས་སྒྲིབ་ཡིན་པའི་ཕྱིར། རྟགས་ཁས། འདོད་ན། ཉན་ཐོས་དགྲ་བཅོམ་པ་
ཆོས་ཅན། ཁྱོད་ཀྱིས་དེ་སྤངས་པར་ཐལ། ཁྱོད་ཀྱི་ཉོན་སྒྲིབ་མ་ལུས་པར་སྤངས་པའི་ཕྱིར། གཞན་ཡང། ཉོན་མོངས་པའི་བག་ཆགས་ཆོས་ཅན། ཁྱོད་བག་ལ་ཉལ་གྱི་ཉོན་སྒྲིབ་མ་ཡིན་པར་ཐལ། ཁྱོད་བག་ལ་ཉལ་གྱི་ཤེས་སྒྲིབ་ཡིན་པའི་ཕྱིར་ཏེ། ཤེས་སྒྲིབ་གང་ཞིག་
བག་ཆགས་ཡིན་པའི་ཕྱིར། མ་ཁྱབ་ན། བག་ལ་ཉལ་གྱི་ཤེས་སྒྲིབ་མེད་པར་ཐལ། མ་ཁྱབ་པ་དེའི་ཕྱིར། འདོད་ན། བག་ལ་ཉལ་གྱི་ཉོན་སྒྲིབ་ཀྱང་མེད་པར་ཐལ། འདོད་པའི་ཕྱིར། ཁ་ཅིག་བྱང་སེམས་འཕགས་པ་འཁོར་བར་སྐྱེ་བ་ལེན་པའི་རྒྱུར་གྱུར་པའི་

[020A]༄༅། །ཉོན་མོངས་ཡོད་ཟེར་ན། ལས་ཉོན་གྱི་དབང་གིས་འཁོར་བར་སྐྱེ་བ་ལེན་པའི་བྱང་སེམས་འཕགས་པ་ཡོད་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། རྒྱུད་བླ་མ་ལས། འཕགས་པས་རྒ་དང་ན་བ་དང། །འཆི་བའི་སྡུག་བསྔལ་རྩད་ནས་
སྤངས༑ ༑ལས་དང་ཉོན་མོངས་དབང་གིས་སྐྱེ། །དེ་ལ་དེ་མེད་ཕྱིར་དེ་མེད། །ཞེས་གསུངས་པའི་ཕྱིར། ཁོ་ན་རེ། བྱང་སེམས་འཕགས་པ་འཁོར་བར་སྐྱེ་བ་ལེན་པའི་རྒྱུར་གྱུར་པའི་ཉོན་མོངས་ཅན་ཡོད་པར་ཐལ། དེར་གྱུར་པའི་ཉོན་སྒྲིབ་ཡོད་པའི་ཕྱིར། དེར་ཐལ། དེར་གྱུར་
བའི་ཤེས་སྒྲིབ་ཡོད་པའི་ཕྱིར། མ་གྲུབ་ན། དེར་ཐལ། དེར་གྱུར་པའི་མ་རིག་བག་ཆགས་ཀྱི་ས་ཡོད་པའི་ཕྱིར། བྱང་སེམས་འཕགས་པས་མ་རིག་བག་ཆགས་ཀྱི་ས་དང་ཟག་མེད་ཀྱི་ལས་ལ་བརྟེན་ནས་འཁོར་བར་སྐྱེ་བ་ལེན་པའི་ཕྱིར། དེས་ན། བྱང་སེམས་འཕགས་པ་
འཁོར་བར་སྐྱེ་བ་ལེན་པའི་རྒྱུར་གྱུར་པའི་ཉོན་མོངས་ཡོད། དེ་ཉོན་མོངས་ཀྱི་དབང་གིས་འཁོར་བར་སྐྱེ་བ་མི་ལེན་ཟེར་ན། བྱང་སེམས་འཕགས་པ་ཉོན་མོངས་ཀྱི་དབང་གིས་འཁོར་བར་སྐྱེ་བ་ལེན་པར་ཐལ། དེ་ཤེས་སྒྲིབ་ཀྱི་དབང་གིས་འཁོར་བར་སྐྱེ་བ་ལེན་པའི་
ཕྱིར༑ ཁྱབ་པ་ཁས། དེར་ཐལ། དེ་ཤེས་སྒྲིབ་ལ་བརྟེན་ནས་འཁོར་བར་སྐྱེ་བ་ལེན་པའི་ཕྱིར། ཁྱབ་པ་ཁས། དེར་ཐལ། དེ་མ་རིག་བག་ཆགས་ཀྱི་ས་ལ་བརྟེན་ནས་འཁོར་བར་སྐྱེ་བ་ལེན་པའི་ཕྱིར། ཡང་ཁོ་ན་རེ། བྱང་སེམས་འཕགས་པ་དེ་ལས་ཉོན་གྱི་དབང་གིས་
འཁོར་བར་སྐྱེ་བ་ལེན་པར་ཐལ། དེ་འཁོར་བར་སྐྱེ་བ་ལེན་པའི་རྒྱུར་གྱུར་པའི་ལས་ཡོད་པའི་ཕྱིར། མ་ཁྱབ་ན། བྱང་འཕགས་འཁོར་བར་སྐྱེ་བ་ལེན་པའི་རྒྱུར་གྱུར་པའི་ཉོན་མོངས་ཡོད་ན། དེ་ལས་ཉོན་གྱི་དབང་གིས་འཁོར་བར་སྐྱེ་བ་ལེན་པས་ཁྱབ་པ་ཡོད་
པར་བུད། མ་གྲུབ་ན། དེར་ཐལ། བྱང་འཕགས་འཁོར་བར་སྐྱེ་བ་ལེན་པའི་རྒྱུར་གྱུར་པའི་ཟག་མེད་ཀྱི་ལས་ཡོད་པའི་ཕྱིར། ཟེར་ན། རྩ་བར་མ་ཁྱབ། བྱང་སེམས་འཕགས་པ་ལས་ཉོན་གྱི་དབང་གིས་འཁོར་བར་སྐྱེ་བ་མི་ལེན་བྱས་པ་ལ་ཁ་ཅིག་ལས་ཉོན་གྱི་

[020B] ལས་ཉོན་གྱི་དབང་གིས་འཁོར་བར་སྐྱེ་བ་ལེན་པའི་བྱང་འཕགས་མེད་པའི་ཕྱིར། འདོད་ན། དེ་ཡོད་པར་ཐལ། བྱང་སེམས་སྦྱོར་ལམ་པ་དེ་ཚེ་དེ་ལ་ཐེག་ཆེན་གྱི་མཐོང་ལམ་ཐོབ་པའི་བྱང་
སེམས་མཐོང་ལམ་པའི་སྐྱེ་བ་དེ་ལས་ཉོན་གྱི་དབང་གིས་བྱུང་བའི་སྐྱེ་བ་ཡིན་པའི་ཕྱིར། དེར་ཐལ། བྱང་སེམས་སྦྱོར་ལམ་པའི་སྐྱེ་བ་དེ་ལས་ཉོན་གྱི་དབང་གིས་བྱུང་བའི་སྐྱེ་བ་ཡིན་པ་གང་ཞིག་བྱང་སེམས་སྦྱོར་ལམ་པ་དང། དེ་ཚེ་དེ་ལ་ཐེག་ཆེན་གྱི་
མཐོང་ལམ་ཐོབ་པའི་བྱང་སེམས་མཐོང་ལམ་པ་གཉིས་ལུས་རྟེན་གཅིག་གིས་བསྡུས་པའི་ཕྱིར། ཟེར་ན། མ་ཁྱབ། ཡང་ཁོ་ན་རེ། ལས་ཉོན་བྱི་དབང་གིས་འཁོར་བར་སྐྱེ་བ་ལེན་པའི་བྱང་འཕགས་ཡོད་པར་ཐལ། ལས་གྱི་དབང་གིས་འཁོར་བར་སྐྱེ་བ་ལེན་པའི་བྱང་
འཕགས་ཡོད་པའི་ཕྱིར། དེར་ཐལ། ཟག་མེད་ཀྱི་ལས་ཀྱི་དབང་གིས་འཁོར་བར་སྐྱེ་བ་ལེན་པའི་བྱང་འཕགས་ཡོད་པའི་ཕྱིར། ཟེར་ན། འདིར་མ་ཁྱབ། རྟོག་པ་སྤང་བྱའི་གཙོ་བོར་བྱེད་པའི་བྱང་སེམས་འཕགས་པ་ཡོད་པར་ཐལ། བདེན་འཛིན་གྱི་རྟོག་པ་སྤང་བྱའི་གཙོ་བོར་
བྱེད་པའི་བྱང་སེམས་འཕགས་པ་ཡོད་པའི་ཕྱིར། ཁྱབ་པ་ཁས། འདོད་ན། རྟོག་པ་སྤང་བྱ་ཡིན་པར་ཐལ། འདོད་པའི་ཕྱིར། རང་ལུགས་ནི། འདོད་པའི་སས་བསྡུས་ཀྱི་འདོད་ཆགས་དང། གཟུགས་ཀྱི་སས་བསྡུས་ཀྱི་འདོད་ཆགས་དེ་བྱང་སེམས་འཕགས་པས་ཆེད་དུ་
གཉེར་ནས་མི་སྤོང་རྒྱུའི་སྐབས་འདིར་བསྟན་གྱི་ཉོན་མོངས་ཡིན་པའི་ཕྱིར་ཏེ། བག་ལ་ཉལ་ཀུན་འཇོམས་པ་དང། ཞེས་པའི་ཐད་ཀྱི་འགྲེལ་ཆེན་ལས། མ་རིག་པ་དང་ལྟ་བས་བསྡུས་པའི་བག་ལ་ཉལ་སྤོང་གི་འདོད་པ་དང་སྲིད་པའི་ཟག་པ་ནི་མ་ཡིན་ཏེ། བསམ་
བཞིན་དུ་སྲིད་པར་སྐྱེ་བ་ལེན་པའི་ཕྱིར། ཞེས་གསུངས་པའི་ཕྱིར། ཁོ་ན་རེ། འདོད་པའི་སས་བསྡུས་ཀྱི་འདོད་ཆགས་དང་མཚུངས་ལྡན་གྱི་མ་རིག་པ་དེ་བྱང་སེམས་འཕགས་པས་ཆེད་དུ་གཉེར་ནས་མི་སྤོང་རྒྱུའི་སྐབས་འདིར་བསྟན་གྱི་ཉོན་མོངས་ཡིན་པར་ཐལ་

[021A]༄༅། །དམ་བཅའ་དེ་འཐད་པའི་ཕྱིར། འདོད་ན། འགྲེལ་ཆེན་ལས། མ་རིག་པ་དང་ལྟ་བས་བསྡུས་པའི་བག་ལ་ཉལ་སྤོང་གི་འདོད་པ་དང་སྲིད་པའི་ཟག་པ་ནི་མ་ཡིན་ཏེ། ཞེས་བཤད་པ་མི་འཐད་པར་ཐལ། འདོད་པའི་ཕྱིར། འདོད་པའི་ཕྱིར། ཟེར་ན་མ་ཁྱབ། བདེན་འཛིན་གྱི་མ་
རིག་པ་དང་འཇིག་ལྟའི་བག་ལ་ཉལ་བྱང་སེམས་འཕགས་པས་ཆེད་དུ་གཉེར་ནས་སྤོང་བ་ལུང་དེའི་དོན་ཡིན་པའི་ཕྱིར། ལམ་ཤེས་ཉིད་ཀྱི་ཚུལ་ལ་ནི། །ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། བྱང་སེམས་འཕགས་པས་སེམས་
བསྐྱེད་བསྔོ་བ་སྟོང་ཉིད་རྟོགས་པའི་ཤེས་རབ་གསུམ་གྱིས་ཟིན་པའི་སྒོ་ནས་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་བསྒོམ་པ་ཆོས་ཅན། དགོས་པ་ཡོད་དེ། གདུལ་བྱ་ཉན་ཐོས་ཀྱི་རིགས་ཅན་རྗེས་སུ་བཟུང་བའི་ཆེད་ཡིན་པའི་ཕྱིར། གཉིས་པ་ལ་
གསུམ་ལས། དང་པོ་ནི། རོང་ཊིཀ་པ་ན་རེ། ཉན་ཐོས་ཀྱི་ལམ་བདེན་སྟོང་དུ་མངོན་སུམ་དུ་རྟོགས་པའི་ཡེ་ཤེས་དེ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚོན་བྱ་དེར་ཐལ། མཚན་ཉིད་
དེའི་ཕྱིར། ཆོས་ཐམས་ཅད་བདེན་སྟོང་དུ་མངོན་སུམ་དུ་རྟོགས་པའི་ཡེ་ཤེས་ཡིན་པའི་ཕྱིར། རྩ་བར་འདོད་ན། ཉན་ཐོས་ཀྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་མི་ནུས་ཏེ། ཐེག་ཆེན་གྱི་རྟོགས་རིགས་སུ་གནས་པའི་ཕྱིར། ཆོས་ཅན་དེ་ཡིན་
པའི་ཕྱིར། ཁ་ཅིག་ཐེག་ཆེན་འཕགས་པའི་རྒྱུད་ཀྱི་རྣལ་འབྱོར་མངོན་སུམ་གང་ཞིག་ཉན་ཐོས་ཀྱི་རྟོགས་རིགས་སུ་གནས་པ་དེ་དེའི་མཚན་ཉིད། ཟེར་ན། བྱང་སེམས་འཕགས་པའི་རྒྱུད་ཀྱི་གང་ཟག་གི་བདག་མེད་དོན་སྐྱིའི་ཚུལ་གྱིས་རྟོགས་པའི་བློ་ཆོས་ཅན་
ཟུར་དང་པོ་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་ཐལ། ལམ་ཤེས་གང་ཞིག་གདུལ་བྱ་ཉན་ཐོས་ཀྱི་རིགས་ཅན་རྗེས་སུ་བཟུང་བའི་ཕྱིར་དུ་ཤེས་པར་བྱ་བའི་མངོན་རྟོགས་ཀྱི་རིགས་སུ་གནས་པའི་ཕྱིར། རྟགས་གཉིས་ཀ་གྲུབ་སྟེ། བྱང་སེམས་འཕགས་པའི་རྒྱུད་

[021B] དེའི་རྒྱུད་ལ་གཉིས་སྟོང་དོན་སྤྱིའི་ཚུལ་གྱིས་རྟོགས་པའི་བློ་ཡོད་པའི་ཕྱིར། དེའི་རྒྱུད་ལ་གཉིས་སྟོང་རྟོགས་པའི་ཟག་བཅས་སྒོམ་ལམ་ཡོད་པའི་ཕྱིར། དེའི་ཕྱིར་དེ་དག་གི་ཤེས་བྱའི་སྒྲིབ་པའི་
གཉེན་པོ་ཉིད། བསྒོམ་པའི་ལམ་ཟག་པ་དང་བཅས་པ་དང། ཟག་པ་མེད་པ་གཉིས་ཡིན་པས་ལམ་རྣམ་པ་གསུམ་མོ། །ཞེས་གསུངས་པའི་ཕྱིར། རྩ་བར་འདོད་ན། དེ་ཆོས་ཅན། དེ་མ་ཡིན་པར་ཐལ། རྟོག་པ་ཡིན་པའི་ཕྱིར། གང་ཟག་གི་བདག་མེད་དོན་སྤྱིའི་ཚུལ་གྱིས་རྟོགས་པའི་
བློ་ཡིན་པའི་ཕྱིར། མཁས་པ་ཁ་ཅིག་ཁྱད་ཆོས་གསུམ་གྱིས་ཟིན་པའི་སྒོ་ནས་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་གང་ཞིག་གདུལ་བྱ་ཉན་ཐོས་ཀྱི་རིགས་ཅན་རྗེས་སུ་གཟུང་བའི་ཕྱིར་དུ་ཤེས་པར་བྱ་བའི་མངོན་པར་རྟོགས་པ་དེ། ཉན་ཐོས་ཀྱི་ལམ་ཤེས་པའི་
ལམ་ཤེས་ཀྱི་མཚན་ཉིད་ཟེ་ན། བྱང་འཕགས་ཀྱི་རྒྱུད་ཀྱི་གང་ཟག་གི་བདག་མེད་དོན་སྤྱིའི་ཚུལ་གྱིས་རྟོགས་པའི་བློ་ཆོས་ཅན། ཟུར་དང་པོ་དེར་ཐལ། མཚོན་བྱ་དེའི་ཕྱིར། རྟགས་གྲུབ་ཟིན། འདོད་མི་ནུས་ཏེ། རྟོག་པ་ཡིན་པའི་ཕྱིར། གཞན་ཡང། སྟོང་ཉིད་མངོན་སུམ་དུ་རྟོགས་པའི་
ཉན་ཐོས་དགྲ་བཅོམ་ཐེག་ཆེན་ལམ་དུ་ཞུགས་པའི་བྱང་སེམས་ཚོགས་ལམ་པའི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་སླ། འདོད་ན། ཐེག་ཆེན་འཕགས་པའི་མཁྱེན་པ་ཡིན་པར་ཐལ་
འདོད་པའི་ཕྱིར། གཞན་ཡང། བྱང་འཕགས་ཀྱི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཆོས་ཅན། མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་མཁྱེན་པ་ཡིན་པར་ཐལ། མཚོན་བྱ་དེའི་ཕྱིར། རྟགས་སླ། འདོད་ན། ཉན་ཐོས་མཐོང་ལམ་པའི་རྒྱུད་ཀྱི་
གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེས་མི་རྟག་སོགས་བཅུ་དྲུག་མངོན་སུམ་དུ་རྟོགས་པར་ཐལ། འདོད་པའི་ཕྱིར། འདོད་ན། ཉན་ཐོས་ཀྱི་མཐོང་ལམ་བར་ཆད་མེད་ལམ་དེས་དེ་མངོན་སུམ་དུ་རྟོགས་པར་ཐལ། འདོད་པའི་ཕྱིར། འདོད་ན། དེ་ཆོས་ཅན་

[022A]༄༅། །ཁྱོད་ཀྱི་དངོས་ཡུལ་དུ་གྱུར་པའི་དངོས་པོ་ཡོད་པར་ཐལ་ལོ། །འདོད་མི་ནུས་ཏེ། བར་ཆད་མེད་ལམ་ཡིན་པའི་ཕྱིར། ཉན་ཐོས་ཀྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་དེའི་མཚན་ཉིད་ཟེར་བ་ལ་སྐྱོན་འཕེན་པ་ཁ་ཅིག་ཉོན་སྒྲིབ་སྤངས་
པའི་སྤངས་པ་དོན་གཉེར་གྱི་ཐེག་ཆེན་གྱིས་མཐོང་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། མ་གྲུབ་ན་དེར་ཐལ། གང་ཟག་གི་བདག་མེད་རྟོགས་པའི་ཐེག་ཆེན་གྱི་མཐོང་ལམ་དེ་ཉན་ཐོས་ཀྱི་རྟོགས་རིགས་སུ་གནས་པའི་ཐེག་ཆེན་འཕགས་
པའི་མཁྱེན་པ་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། ཉན་ཐོས་ཀྱི་ཤེས་རབ་ཀྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་མི་ནུས་ཏེ། དེའི་ཐབས་ཀྱི་རྟོགས་རིགས་སུ་གནས་པའི་ཕྱིར། དེར་ཐལ། ཉོན་སྒྲིབ་སྤངས་པའི་སྤངས་པ་དོན་
གཉེར་གྱི་ཉན་ཐོས་ཀྱི་མཐོང་ལམ་དེ་ཉན་ཐོས་ཀྱི་ཐབས་ཡིན་པའི་ཕྱིར་ཏེ། ཉན་ཐོས་ཀྱི་སེམས་བསྐྱེད་དེ་ཉན་ཐོས་ཀྱི་ཐབས་ཡིན་པའི་ཕྱིར། ཞེས་འཕངས་ནས། ཁོ་རང་གི་ལུགས་ལ། ཉན་ཐོས་ཀྱི་ཤེས་རབ་ཀྱི་རྟོགས་རིགས་སུ་གནས་པའི་ཐེག་ཆེན་འཕགས་
པའི་མཁྱེན་པ་དེ། དེའི་མཚན་ཉིད། དེ་བཞིན་དུ། རང་རྒྱལ་གྱི་ཤེས་རབ་ཀྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་དེ། རང་རྒྱལ་གྱི་ལམ་ཤེས་པའི་ལམ་ཤེས་ཀྱི་མཚན་ཉིད། ཐེག་ཆེན་གྱི་ཤེས་རབ་ཀྱི་རྟོགས་རིགས་སུ་གནས་པའི་ཐེག་ཆེན་
འཕགས་པའི་མཁྱེན་པ་དེ། ཐེག་ཆེན་གྱི་ལམ་ཤེས་པའི་ལམ་ཤེས་ཀྱི་མཚན་ཉིད། ཟེར་ན། ཉན་ཐོས་ཀྱི་ཐབས་ཡིན་ན། ཉན་ཐོས་ཀྱི་ཤེས་རབ་མ་ཡིན་དགོས་པར་ཐལ། ཉན་ཐོས་ཀྱི་ཐབས་ཀྱི་རྟོགས་རིགས་སུ་གནས་ན། དེའི་ཤེས་རབ་ཀྱི་རྟོགས་རིགས་སུ་མི་གནས་
པས་ཁྱབ་པའི་ཕྱིར། རྟགས་ཁས། འདོད་ན། ཐེག་ཆེན་གྱི་ཐབས་ཡིན་ན་ཐེག་ཆེན་གྱི་ཤེས་རབ་མ་ཡིན་དགོས་པར་ཐལ། འདོད་པའི་ཕྱིར། འདོད་ན། ཐེག་ཆེན་ཀུན་རྫོབ་སེམས་བསྐྱེད་ཀྱི་འཁོར་དུ་བྱུང་བའི་ཤེས་རབ་ཆོས་ཅན། དེར་ཐལ། དེའི་ཕྱིར། རྟགས་དེར་ཐལ། ཐེག་

[022B] རྟགས་གྲུབ་སྟེ། དེའི་འཁོར་དུ་བྱུང་བའི་ཤེས་རབ་ཡོད་པའི་ཕྱིར། མ་གྲུབ་ན་དེར་ཐལ། དེ་གཙོ་སེམས་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། ཐེག་ཆེན་གྱི་ཤེས་རབ་ཡིན་པར་ཐལ་
ཐེག་ཆེན་ཀུན་རྫོབ་སེམས་བསྐྱེད་ཀྱི་འཁོར་དུ་བྱུང་བའི་ཤེས་རབ་ཡིན་པའི་ཕྱིར། ཁ་ཅིག་ཉན་ཐོས་ཀྱི་ལམ་ཤེས་པའི་ལམ་ཤེས་དང། རང་རྒྱལ་གྱི་ལམ་ཤེས་པའི་ལམ་ཤེས་གཉིས་འགལ་ཟེར་ན། བྱང་སེམས་འཕགས་པའི་རྒྱུད་ཀྱི་གང་ཟག་གི་བདག་མེད་རྟོགས་པའི་
མཁྱེན་པ་ཆོས་ཅན། ཁྱོད་རང་རྒྱལ་གྱི་ལམ་ཤེས་པའི་ལམ་ཤེས་མ་ཡིན་པར་ཐལ། ཁྱོད་ཉན་ཐོས་ཀྱི་ལམ་ཤེས་པའི་ལམ་ཤེས་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་མཚན་གཞི་གཅིག་ཡོད་པའི་ཕྱིར། རྩ་བར་འདོད་ན་
དེ་ཆོས་ཅན། དེ་ཡིན་པར་ཐལ། དེ་ལམ་ཤེས་གང་ཞིག་གདུལ་བྱ་རང་རྒྱལ་གྱི་རིགས་ཅན་རྗེས་སུ་གཟུང་བའི་ཕྱིར་དུ་ཤེས་པར་བྱ་བའི་མངོན་རྟོགས་ཀྱི་རིགས་སུ་གནས་པའི་ཕྱིར། རྟགས་ཕྱི་མ་གྲུབ་སྟེ། དེ་རང་རྒྱལ་གྱི་རྟོགས་རིགས་སུ་གནས་པའི་ཕྱིར། མ་གྲུབ་ན་དེར་ཐལ་
གང་ཟག་གི་བདག་མེད་དེ་རང་རྒྱལ་སློབ་པ་འཕགས་པའི་བསྒོམ་བྱའི་གཙོ་བོ་ཡིན་པའི་ཕྱིར། འཁོར་བ་དེའི་སྤང་བྱའི་གཙོ་བོ་ཡིན་པའི་ཕྱིར། ཐར་པ་དེའི་ཐོབ་བྱའི་གཙོ་བོ་ཡིན་པའི་ཕྱིར། དེས་ཐར་པ་ཐོབ་བྱའི་གཙོ་བོར་བྱེད་པའི་ཕྱིར། མ་གྲུབ་ན། དེ་ཆོས་ཅན། དེར་
ཐལ། ཐེག་དམན་སློབ་པ་ཡིན་པའི་ཕྱིར། དེས་ན་རང་ལུགས་ལ། བྱང་སེམས་ཀྱི་ལམ་ཤེས་པའི་ལམ་ཤེས་དང་ཉན་ཐོས་ཀྱི་ལམ་ཤེས་པའི་ལམ་ཤེས་འགལ་ལ། ཉན་ཐོས་ཀྱི་ལམ་ཤེས་པའི་ལམ་ཤེས་དང་རང་རྒྱལ་གྱི་ལམ་ཤེས་པའི་ལམ་ཤེས་མི་འགལ་བྱས་པ་ལ་
ཁ་ཅིག་བྱང་སེམས་ཀྱི་རྟོགས་རིགས་དང་ཉན་ཐོས་ཀྱི་རྟོགས་རིགས་འགལ་བར་ཐལ། བྱང་སེམས་ཀྱི་ལམ་ཤེས་པའི་ལམ་ཤེས་དང་ཉན་ཐོས་ཀྱི་ལམ་ཤེས་པའི་ལམ་ཤེས་འགལ་བའི་ཕྱིར། རྟགས་སོང། འདོད་ན། བྱང་འཕགས་ཀྱི་བསྒོམ་བྱའི་གཙོ་བོ་དང་

[023A]༄༅། །ཉན་ཐོས་སློབ་པ་འཕགས་པའི་བསྒོམ་བྱའི་གཙོ་བོ་འགལ་བར་ཐལ། འདོད་པའི་ཕྱིར། འདོད་ན། བདག་མེད་ཆོས་ཅན། ཉན་ཐོས་སློབ་པ་འཕགས་པའི་བསྒོམ་བྱའི་གཙོ་བོ་མ་ཡིན་པར་ཐལ། བྱང་སེམས་འཕགས་པའི་བསྒོམ་བྱའི་གཙོ་བོ་
ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། བྱང་འཕགས་ཀྱིས་ཁྱོད་བསྒོམ་བྱའི་གཙོ་བོར་བྱེད་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཀྱིས་བདག་མེད་བསྒོམ་བྱའི་གཙོ་བོར་བྱེད་པར་ཐལ། ཁྱོད་ཀྱིས་ཆོས་ཀྱི་བདག་མེད་བསྒོམ་བྱའི་གཙོ་བོར་བྱེད་པའི་ཕྱིར། ཟེར་ན་མ་ཁྱབ་
ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། ཁྱོད་ཀྱིས་བདག་མེད་མངོན་སུམ་དུ་རྟོགས་པར་ཐལ། ཁྱོད་ཀྱིས་ཆོས་ཀྱི་བདག་མེད་མངོན་སུམ་དུ་རྟོགས་པའི་ཕྱིར། ཁྱབ་པ་ཁས། རྟགས་སླ། འདོད་ན། བདག་མེད་ཆོས་ཅན། ཁྱོད་དེའི་དངོས་ཀྱི་གཞལ་བྱ་ཡིན་པར་ཐལ། འདོད་
པའི་ཕྱིར། འདོད་ན། བདག་མེད་ཆོས་ཅན། ཁྱོད་དོན་དམ་བདེན་པ་ཡིན་པར་ཐལ། འདོད་པའི་ཕྱིར། འདོད་ན། དེ་མ་ཡིན་པར་ཐལ། ཀུན་རྫོབ་བདེན་པ་ཡིན་པའི་ཕྱིར། མ་གྲུབ་ན། དེར་ཐལ། ཉན་ཐོས་ཀྱི་མཐོང་ལམ་བར་ཆད་མེད་ལམ་གྱི་དངོས་ཀྱི་གཞལ་བྱ་ཡིན་པའི་ཕྱིར་
དེས་ཁྱོད་དངོས་སུ་རྟོགས་པའི་ཕྱིར། མ་གྲུབ་ན། ཉན་ཐོས་ཀྱི་མཐོང་ལམ་བར་ཆད་མེད་ལམ་ཆོས་ཅན། ཁྱོད་ཀྱིས་བདག་མེད་མངོན་སུམ་དུ་རྟོགས་པར་ཐལ། ཁྱོད་ཀྱིས་གང་ཟག་གི་བདག་མེད་མངོན་སུམ་དུ་རྟོགས་པའི་ཕྱིར། ཡང་ཁོ་ན་རེ། ཉན་ཐོས་སློབ་པ་འཕགས་པའི་ཐོབ་
བྱའི་གཙོ་བོ་དང། བྱང་སེམས་འཕགས་པའི་ཐོབ་བྱའི་གཙོ་བོ་འགལ་བར་ཐལ། ཉན་ཐོས་ཀྱི་རྟོགས་རིགས་དང་བྱང་སེམས་ཀྱི་རྟོགས་རིགས་འགལ་བའི་ཕྱིར། རྟགས་སོང། འདོད་ན། བྱང་ཆུབ་གསུམ་པོ་གང་རུང་ཆོས་ཅན། ཁྱོད་ཉན་ཐོས་སློབ་པ་འཕགས་པའི་ཐོབ་བྱའི་
གཙོ་བོ་མ་ཡིན་པར་ཐལ། ཁྱོད་བྱང་སེམས་འཕགས་པའི་ཐོབ་བྱའི་གཙོ་བོ་ཡིན་པའི་ཕྱིར། མ་གྲུབ་ན། དེར་ཐལ། དེས་ཁྱོད་ཐོབ་བྱའི་གཙོ་བོར་བྱེད་པའི་ཕྱིར། མ་གྲུབ་ན། བྱང་སེམས་འཕགས་པ་ཆོས་ཅན། བྱང་ཆུབ་གསུམ་པོ་གང་རུང་ཐོབ་བྱའི་གཙོ་བོར་བྱེད་པར་ཐལ་

[023B] ཟེར་ན། མ་ཁྱབ་སྟེ། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། བདག་མེད་གཉིས་པོ་གང་རུང་མངོན་སུམ་དུ་རྟོགས་པར་ཐལ། ཁྱོད་ཀྱི་ཆོས་ཀྱི་བདག་མེད་མངོན་སུམ་དུ་རྟོགས་པའི་ཕྱིར་
ཁྱབ་པ་ཁས། འདོད་ན། དེ་གང་རུང་ཁྱོད་ཀྱི་དངོས་ཀྱི་གཞལ་བྱ་ཡིན་པར་ཐལ། འདོད་པའི་ཕྱིར། འདོད་ན། དེ་གང་རུང་ཆོས་ཅན། དོན་དམ་བདེན་པ་ཡིན་པར་ཐལ། དེའི་དངོས་ཀྱི་གཞལ་བྱ་ཡིན་པའི་ཕྱིར། འདོད་ན། དེ་མ་ཡིན་པར་ཐལ། ཀུན་རྫོབ་བདེན་པ་
ཡིན་པའི་ཕྱིར། དེར་ཐལ། ཉན་ཐོས་ཀྱི་མཐོང་ལམ་བར་ཆད་མེད་ལམ་གྱི་དངོས་ཀྱི་གཞལ་བྱ་ཡིན་པའི་ཕྱིར། དེར་ཐལ། དེས་ཁྱོད་དངོས་སུ་རྟོགས་པའི་ཕྱིར། མ་གྲུབ་ན། ཉན་ཐོས་ཀྱི་མཐོང་ལམ་བར་ཆད་མེད་ལམ་ཆོས་ཅན། དེ་གཉིས་པོ་གང་རུང་དངོས་སུ་
རྟོགས་པར་ཐལ། གང་ཟག་གི་བདག་མེད་དངོས་སུ་རྟོགས་པའི་ཕྱིར། ཁྱབ་པ་ཁས། ཡང་ཁོ་ན་རེ། ཐར་པ་ཆོས་ཅན། ཉན་ཐོས་སློབ་པ་འཕགས་པའི་ཐོབ་བྱའི་གཙོ་བོ་མ་ཡིན་པར་ཐལ། བྱང་འཕགས་ཀྱི་ཐོབ་བྱའི་གཙོ་བོ་ཡིན་པའི་ཕྱིར། ཁྱབ་པ་ཁས། མ་གྲུབ་
ན༑ དེར་ཐལ། དེས་ཁྱོད་ཐོབ་བྱའི་གཙོ་བོར་བྱེད་པའི་ཕྱིར། མ་གྲུབ་ན། བྱང་སེམས་འཕགས་པ་ཆོས་ཅན། ཁྱོད་ཀྱིས་ཐར་པ་ཐོབ་བྱའི་གཙོ་བོར་བྱེད་པར་ཐལ། ཁྱོད་ཀྱིས་རང་གི་ཐོབ་བྱའི་གཙོ་བོར་གྱུར་པའི་ཐར་བ་ཐོབ་བྱའི་གཙོ་བོར་བྱེད་པའི་ཕྱིར། ཟེར་ན། འདིར་མ་
ཁྱབ༑ མ་གྲུབ་ན། དེར་ཐལ། ཁྱོད་ཀྱིས་ཐོབ་བྱའི་གཙོ་བོར་གྱུར་པའི་ཐར་པ་ཡོད་པའི་ཕྱིར། མི་གནས་པའི་བྱང་འདས་དེ་ཁྱོད་ཀྱི་ཐོབ་བྱའི་གཙོ་བོར་གྱུར་པའི་ཐར་པ་ཡིན་པའི་ཕྱིར་ཏེ། དེ་ཁྱོད་ཀྱི་ཐོབ་བྱའི་གཙོ་བོ་གང་ཞིག་ཐར་པ་ཡིན་པའི་ཕྱིར། ཟེར་ན། མ་ཁྱབ་འཚམ་ལ་
སྐབས་དང་པོ་ཆོས་ཅན། ཁྱོད་ཀྱི་ལམ་ཤེས་དངོས་ཀྱི་བསྟན་བྱའི་གཙོ་བོར་བྱེད་པར་ཐལ། ཁྱོད་ཀྱིས་རང་གི་དངོས་ཀྱི་བསྟན་བྱའི་གཙོ་བོར་གྱུར་པའི་ལམ་ཤེས་བསྟན་བྱའི་གཙོ་བོར་བྱེད་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། ཁྱོད་ཀྱི་དངོས་ཀྱི་བསྟན་བྱའི་གཙོ་བོར་

[024A]༄༅། །གྱུར་པའི་ལམ་ཤེས་ཡོད་པའི་ཕྱིར། དེར་ཐལ། རྣམ་མཁྱེན་དེ་ཁྱོད་ཀྱི་དངོས་ཀྱི་བསྟན་བྱའི་གཙོ་བོ་གང་ཞིག་དེ་ལམ་ཤེས་ཡིན་པའི་ཕྱིར། ཁྱབ་པ་རྣམས་རིམ་པ་བཞིན་དུ་སོང། ཡང་ཁ་ཅིག་རང་གི་ཐོབ་བྱའི་གཙོ་བོར་གྱུར་པའི་ཐར་པ་ཆོས་
ཅན༑ ཉན་ཐོས་སློབ་པ་འཕགས་པའི་ཐོབ་བྱའི་གཙོ་བོ་མ་ཡིན་པར་ཐལ། བྱང་སེམས་འཕགས་པའི་ཐོབ་བྱའི་གཙོ་བོ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། བྱང་འཕགས་དེས་ཁྱོད་ཐོབ་བྱའི་གཙོ་བོར་བྱེད་པའི་ཕྱིར། མ་གྲུབ་ན། བྱང་འཕགས་
ཆོས་ཅན། ཁྱོད་ཀྱིས་རང་གི་ཐོབ་བྱའི་གཙོ་བོར་གྱུར་པའི་ཐར་པ་ཐོབ་བྱའི་གཙོ་བོར་བྱེད་པར་ཐལ། ཁྱོད་ཀྱི་ཐོབ་བྱའི་གཙོ་བོར་གྱུར་པའི་ཐར་པ་ཡོད་པའི་ཕྱིར། ཞེས་ཟེར། གསལ་བ་དངོས་འགལ་ལ་མི་འགྲོ་སྟེ། རང་གི་གཞལ་བྱ་ཆོས་ཅན། ཁྱོད་ཉན་ཐོས་ཀྱི་མཐོང་ལམ་
བར་ཆད་མེད་ལམ་གྱི་དངོས་ཀྱི་གཞལ་བྱ་མ་ཡིན་པར་ཐལ། ཁྱོད་ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་དངོས་ཀྱི་གཞལ་བྱ་ཡིན་པའི་ཕྱིར། ཁྱབ་པ་ཚད་མས་གྲུབ། མ་གྲུབ་ན་སོང། དེར་ཐལ། དེས་ཁྱོད་དངོས་སུ་རྟོགས་པའི་ཕྱིར། མ་གྲུབ་ན་སོང། ཐེག་ཆེན་
གྱི་མཐོང་ལམ་བར་ཆད་མེད་ལམ་ཆོས་ཅན། ཁྱོད་ཀྱིས་རང་གི་གཞལ་བྱ་དངོས་སུ་རྟོགས་པར་ཐལ། ཁྱོད་ཀྱི་དངོས་ཀྱི་གཞལ་བྱ་ཡོད་པའི་ཕྱིར། གསལ་བ་ཁྱོད་རང་གི་ལུགས་ལ་དངོས་འགལ། ཁྱབ་པ་རྣམས་རིམ་བཞིན་དངོས། ཡང་ཁོ་ན་རེ། ཉོན་སྒྲིབ་སྤངས་པའི་སྤངས་པ་
ཆོས་ཅན། ཉན་ཐོས་སློབ་པ་འཕགས་པའི་ཐོབ་བྱའི་གཙོ་བོ་མ་ཡིན་པར་ཐལ། བྱང་སེམས་འཕགས་པའི་ཐོབ་བྱའི་གཙོ་བོ་ཡིན་པའི་ཕྱིར། མ་གྲུབ་ན། དེར་ཐལ། དེས་ཁྱོད་ཐོབ་བྱའི་གཙོ་བོར་བྱེད་པའི་ཕྱིར། མ་གྲུབ་ན། བྱང་སེམས་འཕགས་པ་ཆོས་ཅན། ཁྱོད་ཀྱི་ཉོན་སྒྲིབ་
སྤངས་པའི་སྤངས་པ་ཐོབ་བྱའི་གཙོ་བོར་བྱེད་པར་ཐལ། ཁྱོད་ཀྱིས་ཉོན་སྒྲིབ་སྤངས་པའི་སྤངས་པ་མཐར་ཐུག་ཐོབ་བྱའི་གཙོ་བོར་བྱེད་པའི་ཕྱིར། ཟེར་ན། མ་ཁྱབ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་ཆོས་ཅན། དེར་ཐལ། དེའི་ཕྱིར་

[024B] བྱང་སེམས་ཚོགས་ལམ་པ་ཡིན་པའི་ཕྱིར། འདོད་ན། དེ་ཆོས་ཅན། ཉོན་སྒྲིབ་མ་སྤངས་པར་ཐལ་ལོ། །ཁོ་ན་རེ། རྣམ་མཁྱེན་ཆོས་ཅན། ཉན་ཐོས་སློབ་པ་འཕགས་པའི་ཐོབ་བྱའི་གཙོ་བོ་མ་ཡིན་པར་ཐལ། བྱང་སེམས་འཕགས་པའི་ཐོབ་བྱའི་གཙོ་བོ་ཡིན་
པའི་ཕྱིར། ཁྱབ་པ་ཁས། འདོད་ན། དེ་ཆོས་ཅན། དེ་ཡིན་པར་ཐལ། ཉན་ཐོས་ཀྱི་ཐོབ་བྱ་གང་ཞིག་ཉན་ཐོས་ཀྱི་ཐོབ་བྱ་ཕལ་པ་མ་ཡིན་པའི་ཕྱིར། དང་པོ་མ་གྲུབ་ན། ཉན་ཐོས་ཆོས་ཅན། རྣམ་མཁྱེན་ཁྱོད་ཀྱི་ཐོབ་བྱ་ཡིན་པར་ཐལ། ཁྱོད་སེམས་ཅན་ཡིན་པའི་ཕྱིར་
ཕྱི་མ་མ་གྲུབ་ན། རྣམ་མཁྱེན་ཆོས་ཅན། ཉན་ཐོས་ཀྱི་ཐོབ་བྱ་ཕལ་པ་མ་ཡིན་པར་ཐལ། དེའི་ཐོབ་བྱ་མཐར་ཐུག་ཡིན་པའི་ཕྱིར། ཟེར་ན། མ་ཁྱབ། ཡང་ཁོ་ན་རེ། ཉན་ཐོས་དང་བྱང་ཆུབ་སེམས་དཔའི་སྤང་བྱའི་གཙོ་བོ་འགལ་བར་ཐལ། དེ་གཉིས་ཀྱི་ཐོབ་བྱའི་གཙོ་བོ་
འགལ་བའི་ཕྱིར། རྟགས་ཁས། འདོད་ན། བདེན་འཛིན་ཆོས་ཅན། ཉན་ཐོས་ཀྱི་སྤང་བྱའི་གཙོ་བོ་མ་ཡིན་པར་ཐལ། བྱང་སེམས་ཀྱི་སྤང་བྱའི་གཙོ་བོ་ཡིན་པའི་ཕྱིར། ཁྱབ་པ་ཁས། རྟགས་སླ། འདོད་ན། དེ་ཡིན་པར་ཐལ། དེའི་སྤང་བྱ་གང་ཞིག་དེའི་སྤང་བྱ་ཕལ་པ་མ་ཡིན་
པའི་ཕྱིར། ཟེར་ན། རྟགས་མ་གྲུབ་བོ། བདེན་མེད་དེའི་བསྒོམ་བྱའི་གཙོ་བོ་ཡིན་པར་ཐལ། བདེན་འཛིན་དེའི་སྤང་བྱའི་གཙོ་བོ་ཡིན་པའི་ཕྱིར། རྟགས་ཁས། འདོད་ན། ཉན་ཐོས་འཕགས་པ་ཡིན་ན། བདེན་མེད་རྟོགས་པས་ཁྱབ་པར་ཐལ། འདོད་པའི་ཕྱིར། བྱས་པ་ལ་ཁོ་ན་རེ་
ཉན་ཐོས་འཕགས་པས་བདེན་མེད་བསྒོམ་པར་ཐལ། དེས་བདེན་འཛིན་སྤོང་བའི་ཕྱིར། ཁྱབ་པ་ཁས། ཟེར་ན། དེས་བདེན་མེད་བསྒོམ་པར་ཐལ། དེས་བདེན་མེད་རྟོགས་པའི་ཕྱིར་ཏེ། བདེན་མེད་རྟོགས་པའི་ཉན་ཐོས་འཕགས་པ་ཡོད་པའི་ཕྱིར་ཏེ། བདེན་མེད་རྟོགས་
པའི་བྱང་སེམས་ཚོགས་ལམ་པ་ཉན་ཐོས་ལམ་དུ་འཇུག་པ་ཡོད་པའི་ཕྱིར། ཁོ་ན་རེ། བདེན་འཛིན་གང་ཟག་དེའི་སྤང་བྱ་ཡིན་ན། བདེན་མེད་གང་ཟག་དེའི་བསྒོམ་བྱ་ཡིན་དགོས་པར་ཐལ། བདེན་འཛིན་ཉན་ཐོས་འཕགས་པའི་སྤང་བྱའི་གཙོ་བོ་ཡིན་ན། བདེན་མེད་

[025A]༄༅། །ཉན་ཐོས་འཕགས་པའི་བསྒོམ་བྱའི་གཙོ་བོ་ཡིན་དགོས་པའི་ཕྱིར། རྟགས་ཁས། འདོད་ན། བདེན་མེད་དེ་སྟོང་ཉིད་མ་རྟོགས་པའི་ཉན་ཐོས་འཕགས་པའི་བསྒོམ་བྱ་ཡིན་པར་ཐལ། བདེན་འཛིན་དེའི་སྤང་བྱ་ཡིན་པའི་ཕྱིར། ཁྱབ་པ་ཁས། འདོད་ན་
དེས་བདེན་མེད་སྒོམ་པར་ཐལ། འདོད་པའི་ཕྱིར། འདོད་ན། དེས་དེ་རྟོགས་པར་ཐལ། འདོད་པའི་ཕྱིར། ཟེར་ན། རྩ་བར་མ་ཁྱབ་སྟེ། ཉན་ཐོས་དགྲ་བཅོམ་པས་བདེན་འཛིན་སྤངས་པར་ཐལ། ཉན་ཐོས་སློབ་པ་འཕགས་པས་བདེན་འཛིན་སྤང་བྱའི་གཙོ་བོར་བྱས་ནས་སྤོང་
བའི་ཕྱིར། མ་གྲུབ་ན་སོང། དེར་ཐལ། བདེན་འཛིན་དེའི་སྤང་བྱའི་གཙོ་བོ་ཡིན་པའི་ཕྱིར། རྟགས་ཁས། གཞན་ཡང། ཉན་ཐོས་སློབ་པ་འཕགས་པ་དང། བྱང་སེམས་འཕགས་པའི་སྤང་བྱའི་གཙོ་བོ་ལ་སྤོང་དཀའ་སླའི་ཁྱད་པར་མེད་པར་ཐལ། བདེན་འཛིན་ཉན་
ཐོས་སློབ་པ་འཕགས་པའི་སྤང་བྱའི་གཙོ་བོ་ཡིན་པའི་ཕྱིར། རྟགས་སོང། འདོད་ན། དེ་གཉིས་ཀྱི་ཐོབ་བྱའི་གཙོ་བོ་ལ་ཐོབ་དཀའ་སླའི་ཁྱད་པར་མེད་པར་ཐལ། འདོད་པའི་ཕྱིར། ཐེག་པ་ཆེ་ཆུང་གི་རྟོགས་རིགས་འགལ་བྱས་པ་ལ་མཁས་པ་ཁ་ཅིག་གང་
ཟག་གི་བདག་མེད་མངོན་སུམ་དུ་རྟོགས་པའི་ཀུན་རྫོབ་སེམས་བསྐྱེད་ཆོས་ཅན། ཐེག་དམན་གྱི་རྟོགས་རིགས་སུ་མི་གནས་པར་ཐལ། ཐེག་ཆེན་གྱི་རྟོགས་རིགས་སུ་གནས་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། ཐེག་ཆེན་ཀུན་རྫོབ་སེམས་བསྐྱེད་
ཡིན་པའི་ཕྱིར། རྩ་བར་འདོད་ན། གང་ཟག་གི་བདག་མེད་རྟོགས་པའི་ཐེག་ཆེན་ཀུན་རྫོབ་སེམས་བསྐྱེད་ཐེག་དམན་གྱི་རྟོགས་རིགས་སུ་གནས་པར་ཐལ། དེ་ཡོད་པ་ནི་གང་ཞིག་གང་ཟག་གི་བདག་མེད་རྟོགས་པའི་མཁྱེན་པ་ཐེག་དམན་གྱི་རྟོགས་རིགས་སུ་
གནས་པའི་ཕྱིར། ཞེས་གསུངས་ན། རེ་ཤིག་འདིར་མ་ཁྱབ་སྟེ། ཐེག་ཆེན་ཀུན་རྫོབ་སེམས་བསྐྱེད་ཡིན་ན། ཐེག་དམན་གྱི་རྟོགས་རིགས་སུ་གནས་པས་ཁྱབ་པར་ཐལ། སངས་རྒྱས་འཕགས་པའི་རྒྱུད་ཀྱི་ཐེག་ཆེན་ཀུན་རྫོབ་སེམས་བསྐྱེད་ཡིན་ན། ཐེག་དམན་གྱི་

[025B] མ་གྲུབ་ན་སོང། ཐེག་དམན་གྱི་རྟོགས་རིགས་སུ་མི་གནས་པའི་གང་ཟག་གི་བདག་མེད་རྟོགས་པའི་ཐེག་ཆེན་ཀུན་རྫོབ་སེམས་བསྐྱེད་ཡོད་པར་ཐལ། མ་གྲུབ་པ་དེའི་ཕྱིར། འདོད་ན། ཐེག་དམན་གྱི་རྟོགས་རིགས་སུ་
མི་གནས་པའི་གང་ཟག་གི་བདག་མེད་རྟོགས་པའི་ཀུན་རྫོབ་སེམས་བསྐྱེད་དེ། ཐེག་དམན་གྱི་རྟོགས་རིགས་སུ་གནས་པར་ཐལ། དེ་ཡོད་པ་ནི་གང་ཞིག་གང་ཟག་གི་བདག་མེད་རྟོགས་པའི་མཁྱེན་པ་ཐེག་དམན་གྱི་རྟོགས་རིགས་སུ་གནས་པའི་ཕྱིར། ཁྱབ་པ་
ཁས༑ ཁོ་ན་རེ། སངས་རྒྱས་འཕགས་པའི་རྒྱུད་ཀྱི་རྣམ་ཐར་སྒོ་གསུམ་རྟོགས་པའི་མཁྱེན་པ་ཆོས་ཅན། ཉན་ཐོས་ཀྱི་རྟོགས་རིགས་སུ་མི་གནས་པར་ཐལ། བྱང་སེམས་ཀྱི་རྟོགས་རིགས་སུ་གནས་པའི་ཕྱིར། མ་གྲུབ་ན། དེར་ཐལ། བྱང་ཆུབ་སེམས་དཔའ་ལ་ཡོད་པ་
དང་རྗེས་སུ་མཐུན་པའི་རྣམ་མཁྱེན་གྱི་རྣམ་པ་ཡིན་པའི་ཕྱིར་ན། འདིར་མ་ཁྱབ། མ་གྲུབ་ན། དེར་ཐལ། སངས་རྒྱས་འཕགས་པའི་རྒྱུད་ཀྱི་ལམ་ཤེས་ཀྱི་རྣམ་པ་སོ་བཞིའི་ནང་ཚན་ཡིད་པའི་ཕྱིར། ཟེར་ན། མི་འཐད་དེ། བྱང་སེམས་འཕགས་པའི་རྒྱུད་ཀྱི་བདེན་
བཞི་མི་རྟག་སོགས་བཅུ་དྲུག་རྟོགས་པའི་མཁྱེན་པ་དེ་ཡང་བྱང་སེམས་ཀྱི་རྟོགས་རིགས་སུ་གནས་པར་ཐལ། དེའི་རྒྱུད་ཀྱི་རྣམ་ཐར་སྒོ་གསུམ་རྟོགས་པའི་མཁྱེན་པ་དེ་ཡང་བྱང་སེམས་ཀྱི་རྟོགས་རིགས་སུ་གནས་པའི་ཕྱིར། རྟགས་ཁས། ཁྱབ་པ་འགྲེལ་པར་
གསལ་ལོ། །འདོད་ན། སླའོ། །རང་ལུགས་ནི། སེམས་བསྐྱེད་བསྔོ་བ་སྟོང་ཉིད་རྟོགས་པའི་ཤེས་རབ་གསུམ་གྱིས་ཟིན་པའི་སྒོ་ནས་གདུ་བྱ་ཉན་ཐོས་ཀྱི་རིགས་ཅན་རྗེས་སུ་གཟུང་བའི་ཕྱིར་དུ་ཤེས་པར་བྱ་བའི་མངོན་རྟོགས་ཀྱི་རིགས་སུ་གནས་པའི་ཐེག་ཆེན་འཕགས་པའི་
མཁྱེན་པ་དེ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་མཚན་ཉིད། མཚན་གཞི་ནི། བྱང་སེམས་འཕགས་པའི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་ལྟ་བུའོ། །དེ་ལ་དབྱེ་ན། བྱང་སེམས་འཕགས་པའི་རྒྱུད་ཀྱི་ཉན་ཐོས་ཀྱི་ལམ་ཤེས་པའི་

[026A]༄༅། །ལམ་ཤེས་དང། སངས་རྒྱས་འཕགས་པའི་རྒྱུད་ཀྱི་ཉན་ཐོས་ཀྱི་ལམ་ཤེས་པའི་ལམ་ཤེས་གཉིས། ས་མཚམས་ནི་ཐེག་ཆེན་གྱི་མཐོང་ལམ་ནས་སངས་རྒྱས་ཀྱི་སའི་བར་ན་ཡོད། རྩོད་པ་སྤོང་བ་ལ་ཁོ་ན་རེ། ཁྱོད་མངོན་སུམ་དུ་རྟོགས་པའི་ཡེ་ཤེས་ཡོད་ན་
ཁྱོད་ཡོད་པས་ཁྱབ་པར་ཐལ། ཁྱོད་བདག་མེད་ཡིན་པའི་ཕྱིར། འདོད་ན། སངས་རྒྱས་འཕགས་པའི་རྒྱུད་ཀྱི་བདེན་བཞི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་དེ། ཉན་ཐོས་ཀྱི་ལམ་ཤེས་པའི་ལམ་ཤེས་ཡིན་པར་ཐལ། བྱང་སེམས་འཕགས་པའི་རྒྱུད་ཀྱི་དེ་དེ་
ཡིན་པའི་ཕྱིར། རྟགས་ཁས། འདོད་ན། སངས་རྒྱས་འཕགས་པའི་རྒྱུད་ཀྱི་སྡུག་བསྔལ་བདེན་པ་ཡོད་པར་ཐལ། དེའི་རྒྱུད་ཀྱི་བདེན་བཞི་མི་རྟག་སོགས་བཅུ་དྲུག་ཡོད་པའི་ཕྱིར། མ་གྲུབ་ན་སོང། སངས་རྒྱས་འཕགས་པའི་རྒྱུད་ཀྱི་བདེན་བཞི་མི་རྟག་སོགས་བཅུ་དྲུག་
ཆོས་ཅན། ཁྱོད་ཡོད་པར་ཐལ། ཁྱོད་མངོན་སུམ་དུ་རྟོགས་པའི་ཡེ་ཤེས་ཡོད་པའི་ཕྱིར། འཁོར་གསུམ། ཞེ་ན། ཆོས་ཅན་སྐྱོན་ཅན་ཡིན་ནོ། །ཡང་ཁོ་ན་རེ། བྱང་སེམས་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེ་བྱང་འཕགས་ཀྱི་མཁྱེན་པ་
ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། བྱང་འཕགས་ཀྱི་མཁྱེན་པ་མ་ཡིན་པར་ཐལ། རྣམ་མཁྱེན་དེ་ཁྱོད་ཡིན་པའི་ཕྱིར། མ་གྲུབ་ན། རྣམ་མཁྱེན་ཆོས་ཅན། དེར་ཐལ། དེ་བྱང་འཕགས་ཀྱི་རྒྱུད་ཀྱི་ཉན་ཐོས་ཀྱི་ལམ་ཤེས་པའི་ལམ་ཤེས་ཡིན་པའི་
ཕྱིར༑ རྟགས་སོང། ཡང་བྱང་འཕགས་ཀྱི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་དེ། བྱང་འཕགས་ཀྱི་མཁྱེན་པ་ཡིན་པར་ཐལ། འདོད་པའི་ཕྱིར། འདོད་ན། བྱང་འཕགས་ཀྱི་རྒྱུད་ཀྱི་རང་བཞིན་གནས་རིགས་མངོན་སུམ་དུ་རྟོགས་པའི་མཁྱེན་པ་དེ་བྱང་
འཕགས་ཀྱི་མཁྱེན་པ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། བྱང་འཕགས་ཀྱི་མཁྱེན་པ་མ་ཡིན་པར་ཐལ། རྣམ་མཁྱེན་དེ་ཁྱོད་ཡིན་པའི་ཕྱིར། མ་གྲུབ་ན། རྣམ་མཁྱེན་ཆོས་ཅན། བྱང་འཕགས་ཀྱི་རྒྱུད་ཀྱི་རང་བཞིན་གནས་རིགས་མངོན་

[026B] དེ་མངོན་སུམ་དུ་རྟོགས་པའི་རྣམ་མཁྱེན་ཡིན་པའི་ཕྱིར། རྟགས་གྲུབ་སྟེ། དེ་མངོན་སུམ་དུ་རྟོགས་པའི་རྣམ་མཁྱེན་ཡོད་པའི་ཕྱིར། ཡང་སེམས་ཅན་དམྱལ་བ་བའི་རྒྱུད་ཀྱི་རང་བཞིན་གནས་རིགས་མངོན་
སུམ་དུ་རྟོགས་པའི་མཁྱེན་པ་དེ་སེམས་ཅན་དམྱལ་བ་པའི་རྒྱུད་ཀྱི་ཤེས་པ་ཡིན་པར་ཐལ། དེ་འདྲའི་ཤེས་པ་ཡོད་པ་གང་ཞིག་བྱང་འཕགས་ཀྱི་རྒྱུད་ཀྱི་རང་བཞིན་གནས་རིགས་མངོན་སུམ་དུ་རྟོགས་པའི་མཁྱེན་པ་དེ། བྱང་འཕགས་ཀྱི་རྒྱུད་གྱི་མཁྱེན་
པ་ཡིན་པའི་ཕྱིར། རྟགས་ཕྱི་མ་ཁས། དང་པོ་མ་གྲུབ་ན། སེམས་ཅན་དམྱལ་བ་པའི་རྒྱུད་ཀྱི་རང་བཞིན་གནས་རིགས་ཆོས་ཅན། ཁྱོད་མངོན་སུམ་དུ་རྟོགས་པའི་མཁྱེན་པ་ཡོད་པར་ཐལ། ཁྱོད་ཡོད་པའི་ཕྱིར། ཟེར་ན་ཡང། ཆོས་ཅན་སྐྱོན་ཅན་གྱི་
ལན་འདེབས་སོ། །དེ་བཞིན་དུ་བྱང་སེམས་འཕགས་པའི་རྒྱུད་ཀྱི་ཉན་ཐོས་ཀྱི་ལམ་ཆོས་ཅན། ཁྱོད་ཡོད་པར་ཐལ། ཁྱོད་ཤེས་པའི་ལམ་ཤེས་ཡོད་པའི་ཕྱིར། རྟགས་སོང། འདོད་མི་ནུས་ཏེ། ཉན་ཐོས་ཀྱི་ལམ་ཡིན་ན། ཉན་ཐོས་རང་རྒྱུད་ཀྱི་བསྡུས་
པས་ཁྱབ་པའི་ཕྱིར། ཟེར་ན། འདི་དག་གི་དོགས་དཔྱོད་སྐབས་དང་པོར་བཤད་ཟིན་ཏོ། །ཁོ་ན་རེ། བྱང་འཕགས་ཀྱི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་ཆོས་ཅན། ཉན་ཐོས་ཀྱི་ལམ་ཤེས་པའི་ལམ་ཤེས་ཡིན་པར་ཐལ། མཚན་ཉིད་དེ་
འཐད་པའི་ཕྱིར། རྟགས་གྲུབ་སྟེ། དེ་ཉན་ཐོས་ཀྱི་རིགས་ཅན་རྗེས་སུ་གཟུང་བའི་ཕྱིར་དུ་ཤེས་པར་བྱ་བའི་མངོན་རྟོགས་ཀྱི་རིགས་སུ་གནས་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། གདུལ་བྱ་རིགས་ཅན་གསུམ་ཀ་རྗེས་སུ་གཟུང་བའི་ཕྱིར་དུ་ཤེས་པར་བྱ་
བའི་མངོན་རྟོགས་ཀྱི་རིགས་སུ་གནས་པའི་ཕྱིར། ཟེར་ན། འདིར་མ་ཁྱབ། མ་གྲུབ་ན། དེར་ཐལ། རྫོགས་པའི་བྱང་ཆུབ་བསྒྲུབ་པའི་ཐབས་སུ་ཤེས་པར་བྱ་བའི་མངོན་རྟོགས་ཀྱི་རིགས་སུ་གནས་པའི་ཕྱིར། སྐབས་འདིའི་ཊི་ཀར་ལམ་འདི་ཡང་མཐོང་

[027A]༄༅། །ལམ་གྱི་སྐབས་ཉིད་དུ་སྒོམ་པར་བྱེད་ཀྱི་སྒོམ་ལམ་གྱི་སྐབས་སུ་གོམ་པ་ལྷུར་ལེན་བྱེད་པ་ནི་མ་ཡིན་ནོ། །ཞེས་པའི་དོན་ལ་དོགས་པ་དཔྱད་དགོས་པ་སྐབས་གསུམ་པར་འཆད་དོ། །འཕགས་པ་ཉན་ཐོས་ལམ་ལ་ནི། ཞེས་སོགས་ཀྱི་
སྐབས་སུ། སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་ཆོས་ཅན། ཁྱོད་ལ་བཞི་ཡོད་དེ། ཁྱོད་ལ་ཉན་ཐོས་ཀྱི་རྟོགས་རིགས་སུ་གནས་པའི་ཐེག་ཆེན་གྱི་སྦྱོར་ལམ་དྲོད་སོགས་བཞི་ཡོད་པའི་
ཕྱིར༑ གཉིས་པ་ནི། ཁ་ཅིག་ཉན་ཐོས་ཀྱི་རྟོགས་རིགས་སུ་གནས་པའི་ཐེག་ཆེན་གྱི་དོན་མངོན་རྟོགས་དེ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་གྱི་མཚན་ཉིད་ཡིན་ཟེར་ན། དེ་ལ་ཁ་ཅིག་ཉོན་སྒྲིབ་སྤངས་པའི་སྤངས་པ་དོན་གཉེར་གྱི་ཐེག་
ཆེན་གྱི་སྦྱོར་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། གང་ཟག་གི་བདག་མེད་རྟོགས་པའི་ཐེག་ཆེན་གྱི་སྦྱོར་ལམ་དེ་དེ་ཡིན་པའི་ཕྱིར། འདོད་ན། ཉན་ཐོས་ཀྱི་ཤེས་རབ་ཀྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་ན་
དེ་མ་ཡིན་པར་ཐལ། དེའི་ཐབས་ཀྱི་རྟོགས་རིགས་སུ་གནས་པའི་ཕྱིར། ཞེས་བཀག་ནས། དེ་རང་གི་ལུགས་ལ། ཉན་ཐོས་ཀྱི་ཤེས་རབ་ཀྱི་རྟོགས་རིགས་སུ་གནས་པའི་སེམས་དཔའི་དོན་མངོན་རྟོགས་དེ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་
ཆ་མཐུན་གྱི་མཚན་ཉིད་ཟེར་ན། བྱང་སེམས་སྦྱོར་ལམ་པའི་རྒྱུད་ཀྱི་འཁོར་བ་མཐའ་དག་སྡུག་བསྔལ་གྱི་རང་བཞིན་དུ་རྟོགས་པའི་བློ་ཉན་ཐོས་ཀྱི་ཤེས་རབ་ཀྱི་རྟོགས་རིགས་སུ་མི་གནས་པར་ཐལ། དེའི་ཐབས་ཀྱི་རྟོགས་རིགས་སུ་གནས་པའི་ཕྱིར་
ཁྱབ་པ་ཁས། རྟགས་གྲུབ་སྟེ། དེའི་རྒྱུད་ཀྱི་ཐར་པ་དོན་གཉེར་གྱི་བློ་དེ། ཉན་ཐོས་ཀྱི་ཐབས་ཀྱི་རྟོགས་རིགས་སུ་གནས་པའི་ཕྱིར། རྟགས་ལ། འདོད་ན། དེ་དེའི་ཤེས་རབ་ཀྱི་རྟོགས་རིགས་སུ་གནས་པར་ཐལ། ཉན་ཐོས་ཀྱི་རྒྱུད་ཀྱི་འཁོར་བ་མཐའ་དག་སྡུག་

[027B] ཉན་ཐོས་ཀྱི་ཤེས་རབ་ཀྱི་རྟོགས་རིགས་སུ་གནས་པའི་ཕྱིར། དེར་ཐལ། དེའི་རྒྱུད་ཀྱི་སྡུག་བསྔལ་བདེན་པ་རྟོགས་པའི་བློ་དེ། ཉན་ཐོས་ཀྱི་ཤེས་རབ་ཀྱི་རྟོགས་རིགས་སུ་གནས་པའི་ཕྱིར། དེར་ཐལ། དེའི་རྒྱུད་ཀྱི་བདེན་
བཞི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་བློ་དེ། ཉན་ཐོས་ཀྱི་ཤེས་རབ་ཀྱི་རྟོགས་རིགས་སུ་གནས་པའི་ཕྱིར། ཁ་ཅིག་བྱང་སེམས་སྦྱོར་ལམ་པའི་རྒྱུད་ཀྱི་སྟོང་ཉིད་དོན་སྤྱིའི་ཚུལ་གྱིས་རྟོགས་པའི་བློ་དེ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་
ཆ་མཐུན་ཡིན། ཟེར་ན། དེ་ཆོས་ཅན། ཁྱོད་ཉན་ཐོས་ཀྱི་རྟོགས་རིགས་སུ་གནས་པར་ཐལ། ཁྱོད་ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་ཡིན་པའི་ཕྱིར། འདོད་མི་ནུས་ཏེ། ཁྱོད་ཐེག་ཆེན་གྱི་རྟོགས་རིགས་སུ་གནས་པའི་ཕྱིར། ཁོ་ན་
རེ༑ དེ་ཆོས་ཅན། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་ཡིན་པར་ཐལ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་གང་ཞིག་ངེས་འབྱེད་ཆ་མཐུན་ཡིན་པའི་ཕྱིར། ཟེར་ན། འདིར་མ་ཁྱབ། རྣམ་མཁྱེན་ཆོས་ཅན་
ལམ་ཤེར་ཕྱིན་ཡིན་པར་ཐལ། ལམ་གང་ཞིག་ཤེར་ཕྱིན་ཡིན་པའི་ཕྱིར། ཁྱབ་པ་ཁས། ཡང་དེ་ཆོས་ཅན། རྒྱུ་ལམ་ཤེས་ཡིན་པར་ཐལ། རྒྱུ་གང་ཞིག་ལམ་ཤེས་ཡིན་པའི་ཕྱིར། ཁྱབ་པ་ཁས། ཁོ་ན་རེ། དེ་ཆོས་ཅན། ཉན་ཐོས་ཀྱི་ལམ་ཤེས་པའི་
ལམ་ཤེས་ཀྱི་རྒྱུ་ངེས་འབྱེད་ཆ་མཐུན་ཡིན་པར་ཐལ། འཕགས་པ་ཉན་ཐོས་ལམ་ལ་ནི། །ཞེས་པའི་སྐབས་ནས་དངོས་སུ་བསྟན་པའི་ཐེག་ཆེན་གྱི་ངེས་འབྱེད་ཆ་མཐུན་ཡིན་པའི་ཕྱིར། ཁྱབ་སྟེ། དེ་འདྲའི་གཞུང་དེ། ཉན་ཐོས་ཀྱི་ལམ་ཤེས་པའི་ལམ་
ཤེས་ཀྱི་རྒྱུ་ངེས་འབྱེད་ཆ་མཐུན་འཆད་བྱེད་ཡིན་པའི་ཕྱིར། ཟེར་ན། མ་ཁྱབ། ཁོ་ན་རེ། གཞུང་དེའི་སྐབས་ནས་དངོས་སུ་བསྟན་པའི་ཐེག་ཆེན་གྱི་ངེས་འབྱེད་ཆ་མཐུན་ཡིན་ན། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་ཡིན་དགོས་

[028A]༄༅། །པར་ཐལ། བརྟག་པའི་མཚན་ཉིད་མི་འགལ་བ། ཞེས་པའི་སྐབས་ནས་དངོས་སུ་བསྟན་པའི་ཐེག་ཆེན་གྱི་ངེས་འབྱེད་ཆ་མཐུན་ཡིན་ན། རང་རྒྱལ་གྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་ཡིན་དགོས་པའི་ཕྱིར། དེར་ཐལ་
ཊིཀར། གཞུང་དེའི་དངོས་བསྟན་གྱི་དོན་རང་རྒྱལ་གྱི་ལམ་ཤེས་པའི་ལམ་ཤེས་ལ་སྦྱར་ནས་བཤད་པའི་ཕྱིར། ཟེར་ན། མ་ཁྱབ་བོ། །ཡང་ཁོ་ན་རེ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྟོགས་
པའི་ཐེག་ཆེན་གྱི་སྦྱོར་ལམ་དེ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་མ་ཡིན་ཟེར་ན། མི་འཐད་དེ། དགེ་སྦྱོང་ཚུལ་གྱི་རྒྱུར་གྱུར་པའི་རྣམ་མཁྱེན་དེ། དགེ་སྦྱོང་ཚུལ་གྱི་འབྲས་བུ་མ་ཡིན་པར་ཐལ། དམ་བཅའ་དེ་འཐད་པའི་ཕྱིར། རྟགས་སོང་
འདོད་ན། དེ་ཆོས་ཅན། དགེ་སྦྱོང་ཚུལ་གྱི་འབྲས་བུ་ཡིན་པར་ཐལ། རྣམ་གྲོལ་ལམ་ཡིན་པའི་ཕྱིར་ཏེ། རྣམ་མཁྱེན་ཡིན་པའི་ཕྱིར། བྱས་པ་ལ་ཁོ་ན་རེ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་འབྲས་བུར་གྱུར་པའི་གང་ཟག་གི་བདག་མེད་དོན་སྤྱིའི་ཚུལ་གྱིས་
རྟོགས་པའི་ཐེག་ཆེན་གྱི་སྦྱོར་ལམ་ཆོས་ཅན། ཁྱོད་ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ཡིན་པར་ཐལ། དེའི་རྒྱུ་ངེས་འབྱེད་ཆ་མཐུན་ཡིན་པའི་ཕྱིར། འདོད་མི་ནུས་ཏེ། དེའི་འབྲས་བུ་ཡིན་པའི་ཕྱིར། ཟེར་ན། ས་གཉིས་པའི་བར་ཆད་མེད་ལམ་ཆོས་ཅན་
ཁྱོད་རྣམ་དག་ཡིན་པར་ཐལ། ཁྱོད་རྣམ་དག་སྒོམ་ལམ་ཡིན་པའི་ཕྱིར། ཁྱབ་པ་འགྲིག་འདོད་ན། འགོག་བདེན་ཡིན་པར་ཐལ་ལོ། །དེ་བཞིན་དུ་སྟོང་ཉིད་མ་རྟོགས་པའི་ཉན་ཐོས་འཕགས་པའི་རྒྱུད་ཀྱི་ཉན་ཐོས་ཀྱི་མཐོང་ལམ་བར་ཆད་མེད་ལམ་ཆོས་
ཅན༑ མི་མཐུན་ཕྱོགས་ཡིན་པར་ཐལ། མི་མཐུན་ཕྱོགས་ཀྱི་གཞི་ཤེས་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། གཉེན་ཕྱོགས་ཤེས་རྣམ་ཡིན་པའི་ཕྱིར། དེ་བཞིན་དུ་བྱང་སེམས་འཕགས་པའི་རྒྱུད་ཀྱི་དམིགས་མེད་ལ་དམིགས་པའི་སྙིང་རྗེ་

[028B] ཁྱོད་ཀྱིས་དམིགས་མེད་ལ་དམིགས་པར་ཐལ། ཁྱོད་དམིགས་མེད་ལ་དམིགས་པའི་སྙིང་རྗེ་ཡིན་པའི་ཕྱིར། རང་བྱུང་བདག་ཉིད་རྟོགས་པའི་ཕྱིར། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། རང་རྒྱལ་དགྲ་
བཅོམ་ཆོས་ཅན། ཉན་ཐོས་ལས་ལམ་བགྲོད་ཚུལ་གྱི་སྒོ་ནས་ཁྱད་པར་དུ་འཕགས་ཏེ། སྲིད་པ་ཐ་མ་པའི་ཚེ་སློབ་དཔོན་གཞན་གྱི་གདམ་ངག་ལ་མི་ལྟོས་པར་འདོད་པའི་རྟེན་ལ་རང་གི་བྱང་ཆུབ་མངོན་དུ་བྱེད་པའི་གང་ཟག་ཡིན་པའི་ཕྱིར། དེ་ཆོས་ཅན་
ཉན་ཐོས་ལས་ཆོས་སྟོན་ཚུལ་གྱི་སྒོ་ནས་ཁྱད་པར་དུ་འཕགས་ཏེ། རང་གི་གདུལ་བྱ་ལ་གཙོ་བོར་སྒྲ་མེད་ལུས་ཀྱི་རྣམ་འགྱུར་གྱི་སྒོ་ནས་ཆོས་སྟོན་པའི་ཕྱིར། ཁོ་ན་རེ། ཚེ་ཕྱི་མ་དེ་ཉིད་ལ་རང་རྒྱལ་དགྲ་བཅོམ་པའི་འབྲས་བུ་མངོན་དུ་བྱེད་པར་ངེས་པའི་སྤང་བྱ་ཅིག་
ཅར་བའི་རྒྱུན་ཞུགས་ཆོས་ཅན། སྦྱོར་བ་སྔ་མ་དེར་ཐལ། དེའི་ཕྱིར། མ་གྲུབ་ན། དེར་ཐལ། སྲིད་པ་ཐ་མའི་ཚེ་སློབ་དཔོན་གཞན་གྱི་གདམ་ངག་ལ་མི་ལྟོས་པར་འདོད་པའི་རྟེན་ལ་རང་གི་བྱང་ཆུབ་མངོན་དུ་བྱེད་པའི་ཕྱིར། དེར་ཐལ། དེའི་ཚེ་དེ་ལ་མི་ལྟོས་པར་
ཐེག་དམན་གྱི་བྱང་ཆུབ་མངོན་དུ་བྱེད་པ་གང་ཞིག་ཐེག་དམན་གང་ཟག་ཡིན་པའི་ཕྱིར། ཟེར་ན། མ་ཁྱབ། དང་པོ་གྲུབ་སྟེ། དེའི་ཚེ་དེ་ལ་མི་ལྟོས་པར་རང་རྒྱལ་གྱི་བྱང་ཆུབ་མངོན་དུ་བྱེད་པའི་ཕྱིར། རྩ་བར་འདོད་ན། དེ་ཆོས་ཅན། ཉན་ཐོས་ལས་ལམ་བགྲོད་
ཚུལ་གྱི་སྒོ་ནས་ཁྱད་པར་དུ་འཕགས་པ་མ་ཡིན་པར་ཐལ། ཁྱོད་ཉན་ཐོས་ཡིན་པའི་ཕྱིར། ཁ་ཅིག་བསེ་རུ་ལྟ་བུའི་རང་རྒྱལ་དགྲ་བཅོམ་པ་ཆོས་ཅན། ཉན་ཐོས་ལས་ལམ་བགྲོད་ཚུལ་གྱི་སྒོ་ནས་ཁྱད་པར་དུ་འཕགས་པ་ཡིན་ཏེ། སྲིད་པ་ཐ་མའི་ཚེ་སློབ་
དཔོན་གཞན་གྱི་གདམ་ངག་ལ་མི་ལྟོས་པར་རང་གི་བྱང་ཆུབ་མངོན་དུ་བྱེད་པའི་ཕྱིར། ཟེར་ན། གཟུགས་མེད་ཀྱི་རྟེན་ཅན་གྱི་ཕྱིར་མི་འོང་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། ཆོས་ཅན་དེ་ཡིན་པའི་ཕྱིར། འདོད་མི་ནུས་ཏེ། ཉན་ཐོས་ཡིན་པའི་

[029A]༄༅། །ཕྱིར༑ ཁ་ཅིག་རང་རྒྱལ་དགྲ་བཅོམ་ཆོས་ཅན། དེ་ལས་ལམ་བགྲོད་ཚུལ་གྱིས་སྒོ་ནས་ཁྱད་པར་དུ་འཕགས་ཏེ། སྲིད་པ་ཐ་མའི་ཚེ་སློབ་དཔོན་གཞན་གྱི་གདམ་ངག་ལ་མི་ལྟོས་པར་འདོད་པའི་རྟེན་ལ་རང་གི་བྱང་ཆུབ་མངོན་དུ་
བྱས་པའི་གང་ཟག་ཡིན་པའི་ཕྱིར། དེ་ལས་ཆོས་སྟོན་ཚུལ་གྱི་སྒོ་ནས་ཁྱད་པར་དུ་འཕགས་ཏེ། རང་གི་གདུལ་བྱ་ལ་སྒྲ་མེད་ལུས་ཀྱི་རྣམ་འགྱུར་གྱི་སྒོ་ནས་ཆོས་སྟོན་པའི་ཕྱིར། ཟེར་ན། བསེ་རུ་ལྟ་བུའི་རང་རྒྱལ་དགྲ་བཅོམ་ཆོས་ཅན། སྲིད་པ་ཐ་མའི་ཚེ་འདོད་པའི་
རྟེན་ལ་རང་རྒྱལ་གྱི་བྱང་ཆུབ་མངོན་དུ་བྱས་པར་ཐལ། རང་རྒྱལ་གང་ཞིག་སྲིད་པ་ཐ་མའི་ཚེ་འདོད་པའི་རྟེན་ལ་རང་གི་བྱང་ཆུབ་མངོན་དུ་བྱས་པའི་ཕྱིར། འདོད་ན། དེ་སྲིད་པ་ཐ་མ་པའི་ཚེ་རང་རྒྱལ་དགྲ་བཅོམ་ཡིན་པར་ཐལ། འདོད་པའི་ཕྱིར་
འདོད་ན། དེའི་ཚེ་སྲིད་པ་ཐ་མའི་གང་ཟག་དང་རང་རྒྱལ་དགྲ་བཅོམ་གྱི་གཞི་མཐུན་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། སྲིད་པ་ཐ་མའི་གང་ཟག་ཡིན་ན། རང་རྒྱལ་དགྲ་བཅོམ་མ་ཡིན་དགོས་པའི་ཕྱིར། རྟགས་བུད། ཁ་ཅིག་སྲིད་པ་ཐ་མའི་
གང་ཟག་ཡིན་ན་དགྲ་བཅོམ་མ་ཡིན་དགོས། ཟེར་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་རྒྱུན་མཐའ་བ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། བྱང་སེམས་རྒྱུན་མཐའ་བ་ཡིན་པའི་ཕྱིར། གཉིས་པ་མཐའ་
དཔྱད་པ་ལ་ཁ་ཅིག་རང་རྒྱལ་སློབ་པ་མེད་ཟེར་བ་མི་འཐད་དེ། རང་སངས་རྒྱས་ཀྱང་སྟེ་མྱ་ངན་ལས་འདའ་བར་འདོད་པ་རྣམས་ཞེས་བཤད་པ་མི་འཐད་པར་ཐལ། རང་དོན་དུ་མྱང་འདས་དོན་དུ་གཉེར་བའི་རང་རྒྱལ་མེད་པའི་ཕྱིར། རྟགས་ཁས། གཞན་ཡང་
ཉན་ཐོས་བསེ་རུ་ལྟ་བུ་དང། བཅས་པ་དག་ལས་ཁྱད་པར་འཕགས་ཞེས་བཤད་པ་མི་འཐད་པར་ཐལ། བསེ་རུ་ལྟ་བུའི་རང་རྒྱལ་གྱི་སྦྱོར་ལམ་མེད་པའི་ཕྱིར། མ་གྲུབ་ན། དེར་ཐལ། རང་རྒྱལ་སློབ་པ་མེད་པའི་ཕྱིར། བརྟེན་པའི་ཆོས་ཀྱི་བྱེ་བྲག་གིས། །དེ་ཡི་དབྱེ་བ་

[029B] །ཞེས་བཤད་པ་མི་འཐད་པར་ཐལ། རང་རྒྱུད་ལྡན་གྱི་གང་ཟག་གི་རྒྱུད་ཀྱི་རང་བཞིན་གནས་རིགས་ལ་དམིགས་པའི་རང་རྒྱལ་གྱི་བསྒྲུབ་པ་མེད་པའི་ཕྱིར། དེར་ཐལ། རྩ་བའི་དམ་བཅའ་འཐད་པའི་ཕྱིར། གལ་ཏེ་རང་རྒྱལ་སློབ་པ་མེད་ཀྱང། རང་
རྒྱལ་གྱི་སློབ་ལམ་ཡོད་ཟེར་ན། རང་རྒྱལ་གྱི་སློབ་ལམ་ཆོས་ཅན། ཁྱོད་རང་རྒྱལ་གྱི་རྒྱུད་ཀྱིས་བསྡུས་པར་ཐལ། ཁྱོད་རང་རྒྱལ་གྱི་སློབ་ལམ་ཡིན་པའི་ཕྱིར། འཁོར་སུམ། ཁས་བླངས། གཞན་ཡང། གཟུགས་ཕྱི་རོལ་དོན་དུ་འཛིན་པའི་རྟོག་པའི་
དངོས་གཉེན་བར་ཆད་མེད་ལམ་དུ་གྱུར་པའི་ཉན་ཐོས་ཀྱི་བར་ཆད་མེད་ལམ་ཡོད་པར་ཐལ། གཟུགས་ཕྱི་རོལ་དོན་དུ་འཛིན་པའི་རྟོག་པའི་དངོས་གཉེན་བར་ཆད་མེད་ལམ་ཡོད་པ་གང་ཞིག་དེའི་དངོས་གཉེན་དུ་གྱུར་པའི་རང་རྒྱལ་གྱི་བར་ཆད་མེད་ལམ་མེད་
པའི་ཕྱིར། ཕྱི་མ་དེར་ཐལ། རང་རྒྱལ་སློབ་པ་མེད་པའི་ཕྱིར། འདོད་ན། གཟུགས་ཕྱི་རོལ་དོན་དུ་འཛིན་པའི་རྟོག་པ་སྤངས་པའི་ཉན་ཐོས་ཡོད་པར་ཐལ། འདོད་པའི་ཕྱིར། འདོད་ན། རང་རྒྱལ་དགྲ་བཅོམ་དེ་ཉན་ཐོས་ལས་ལམ་བགྲོད་ཚུལ་གྱི་སྒོ་ནས་
ཁྱད་པར་དུ་འཕགས་པ་མ་ཡིན་པར་ཐལ། འདོད་པའི་ཕྱིར། འདོད་ན། རྣམ་པར་ཐར་བ་ཅུང་ཟད་ཙམ་ཞིག་གི་ལྷག་པ་རིམ་པ་གཅིག་གིས་བསྟན་པ་ཞེས་སོགས་བཤད་པ་མི་འཐད་པར་ཐལ། འདོད་པའི་ཕྱིར། གཞན་ཡང། བསེ་རུ་ལྟ་བུའི་རང་
རྒྱལ་དགྲ་བཅོམ་དེ་ཉན་ཐོས་ལས་ལམ་བགྲོད་ཚུལ་གྱི་སྒོ་ནས་ཁྱད་པར་དུ་འཕགས་པ་མ་ཡིན་པར་ཐལ། རང་རྒྱལ་དགྲ་བཅོམ་པའི་འབྲས་བུ་མངོན་དུ་བྱེད་པར་ངེས་པའི་ཐེག་དམན་སློབ་པ་ཡིན་ན་ཉན་ཐོས་ཡིན་དགོས་པའི་ཕྱིར། མ་གྲུབ་
ན་སོང། དེར་ཐལ། རང་རྒྱལ་སློབ་པ་མེད་པའི་ཕྱིར། རྟགས་ཁས། འདོད་ན། རང་བྱུང་བདག་ཉིད་རྟོགས་པའི་ཕྱིར། ཞེས་སོགས་བཤད་པ་མི་འཐད་པར་ཐལ། འདོད་པའི་ཕྱིར། ཁ་ཅིག་རང་རྒྱལ་ཡིན་ན། དགེ་སློང་ཡིན་པས་ཁྱབ་ཟེར་

[030A]༄༅། །ན༑ བར་དོའི་རྟེན་ཅན་གྱི་རང་རྒྱལ་ཆོས་ཅན། དེར་ཐལ། དེའི་ཕྱིར། གཞན་ཡང་རང་རྒྱལ་ཡིན་ན་འདོད་པའི་རྟེན་ཅན་ཡིན་པས་ཁྱབ་ཟེར་ན། ལྷག་མེད་མྱང་འདས་ལ་གནས་པའི་རང་རྒྱལ་དགྲ་བཅོམ་ཆོས་ཅན། དེར་ཐལ་
དེའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག་དགེ་སློང་དུ་གྱུར་བའི་རང་རྒྱལ་ཡིན་ན། རང་རྒྱལ་དགྲ་བཅོམ་ཡིན་པས་ཁྱབ་ཟེར་ན། མི་རིགས་ཏེ། རང་རྒྱལ་གྱི་རིགས་ཅན་ཁྱིམ་ནས་ཁྱིམ་མེད་པར་རང་བྱུང་གི་སྒོ་ནས་རབ་ཏུ་བྱུང་ཞིང་བསྙེན་པར་
རྫོགས་ནས་དུར་ཁྲོད་དུ་ཕྱིན་ཏེ། རུས་པ་འདི་དག་རྒྱུ་ཅི་ལས་བྱུང་བསམ་པས། མ་རིག་པ་ལས་བྱུང་བར་ཤེས་ཏེ། རྟེན་འབྲེལ་ཡན་ལག་བཅུ་གཉིས་བསྒོམ་པས་དགྲ་བཅོམ་པའི་འབྲས་བུ་ཐོབ་པར་བྱེད་པ་ཚད་ལྡན་རྣམས་ཀྱིས་གསུངས་པའི་ཕྱིར། ཚོགས་ཀྱི་
ཁྱད་པར་ལ་སྔ་རབས་པ་ཁ་ཅིག་བསེ་རུ་ལྟ་བུའི་རང་རྒྱལ་གྱིས་བསྐལ་ཆེན་བརྒྱར་ཚོགས་གསོག་ཚོགས་སྤྱོད་ཆེན་པོའི་རང་རྒྱལ་གྱིས་བསྐལ་པ་བརྒྱའི་སུམ་གཉིས་དང། ཚོགས་སྤྱོད་ཆུང་ངུའི་རང་རྒྱལ་གྱིས་བསྐལ་པ་བརྒྱའི་སུམ་ཆར་ཚོགས་གསོག་
ཞེས་ཟེར། གསེར་འཕྲེང་ལས་དེ་དགག་ནས། རང་རྒྱལ་གསུམ་ཀ་བསྐལ་ཆེན་བརྒྱར་ཚོགས་གསོག་པ་མཚུངས། ཞེས་གསུངས། ལུགས་དང་པོ་མི་འཐད་དེ། སྤང་བྱ་ཅིག་ཅར་བའི་རྒྱུན་ཞུགས་ཀྱི་རྟོགས་པ་སྔོན་དུ་སོང་བའི་ཚོགས་སྤྱོད་ཀྱི་རང་རྒྱལ་གྱིས་རང་
རྒྱལ་དགྲ་བཅོམ་པའི་འབྲས་བུ་མངོན་དུ་བྱེད་པ་མི་སྲིད་པར་ཐལ། ཚོགས་སྤྱོད་ཀྱི་རང་རྒྱལ་དགྲ་བཅོམ་པའི་འབྲས་བུ་མངོན་དུ་བྱེད་པ་ལ་བསྐལ་པ་བརྒྱའི་སུམ་གཉིས་དང་སུམ་ཆ་གང་རུང་དུ་ཚོགས་གསོག་དགོས་པའི་ཕྱིར། རྟགས་ཁས། འདོད་ན། སངས་
རྒྱས་འབྱུང་བ་མེད་ན་རང་རྒྱལ་བར་འགྱུར་རོ། །ཞེས་གསུངས་པ་མི་འཐད་པར་ཐལ་ལོ། །གསེར་འཕྲེང་གི་བཞེད་པ་ལ་ཡང། རེ་ཤིག་སྤང་བྱ་ཅིག་ཅར་བའི་རྒྱུན་ཞུགས་ཀྱི་ཚེ་ཕྱི་མ་དེ་ཉིད་ལ་རང་རྒྱལ་དགྲ་བཅོམ་པའི་འབྲས་བུ་མངོན་དུ་བྱེད་པ་མི་སྲིད་

[030B] རང་རྒྱལ་དགྲ་བཅོམ་པའི་འབྲས་བུ་ཐོབ་པར་བྱེད་པ་ལ་བསྐལ་ཆེན་བརྒྱར་ཚོགས་གསོག་དགོས་པའི་ཕྱིར། རྟགས་ཁས། འདོད་ན། གོང་གི་ལུང་དྲངས་མ་ཐག་པ་མི་འཐད་པར་ཐལ་ལོ། །ཁ་ཅིག་ཉན་ཐོས་དགྲ་བཅོམ་རང་རྒྱལ་ལམ་དུ་
འཇུག་པ་ཡོད་ཟེར་ན། འདོད་པའི་རྟེན་ཅན་གྱི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་རང་རྒྱལ་ཚོགས་ལམ་པ་ཆོས་ཅན། སྲིད་པ་ཐ་མའི་ཚེ་སློབ་དཔོན་གཞན་གྱི་གདམ་ངག་ལ་ལྟོས་མེད་དུ་བྱང་ཆུབ་མངོན་དུ་བྱེད་པའི་གང་ཟག་དུ་ཐལ། ཁྱོད་
རང་རྒྱལ་གྱི་བྱང་ཆུབ་མངོན་དུ་བྱེད་པར་ངེས་པའི་གང་ཟག་ཡིན་པའི་ཕྱིར། མ་གྲུབ་ན། ཉན་ཐོས་དགྲ་བཅོམ་རང་རྒྱལ་ལམ་དུ་འཇུག་པ་ཡོད་པར་བུད། འདོད་ན། དེ་ཆོས་ཅན། དེ་མ་ཡིན་པར་ཐལ། སྲིད་པ་ཐ་མའི་ཚེ་སློབ་དཔོན་གཞན་གྱི་གདམ་ངག་
ལ་ལྟོས་ནས་བྱང་ཆུབ་མངོན་དུ་བྱེད་པའི་གང་ཟག་ཡིན་པའི་ཕྱིར། དེར་ཐལ། འདོད་པའི་རྟེན་ལ་ཉན་ཐོས་དགྲ་བཅོམ་པའི་འབྲས་བུ་མངོན་དུ་བྱས་པའི་གང་ཟག་ཡིན་པའི་ཕྱིར། ཆོས་ཅན་དེ་ཡིན་པའི་ཕྱིར། མ་གྲུབ་ན། དེར་ཐལ། ཆོས་ཅན་དེ་
ཡོད་པའི་ཕྱིར། མ་གྲུབ་ན། ཉན་ཐོས་དགྲ་བཅོམ་རང་རྒྱལ་ལམ་དུ་འཇུག་པ་ཡོད་པར་བུད། གཞན་ཡང། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་རང་རྒྱལ་ཚོགས་ལམ་པ་ཆོས་ཅན། ཁྱོད་ཀྱི་རྒྱུད་ལ་ཐེག་དམན་གྱི་རིགས་མེད་པར་ཐལ། ཁྱོད་
ཐེག་དམན་དགྲ་བཅོམ་ཡིན་པའི་ཕྱིར། མ་གྲུབ་ན། ཆོས་ཅན་དེ་ཡོད་པར་བུད། འདོད་ན། དེ་ཡོད་པར་ཐལ། ཁྱོད་ཀྱི་རྒྱུད་ལ་རང་རྒྱལ་གྱི་རིགས་ཡོད་པའི་ཕྱིར། དེར་ཐལ། རང་རྒྱལ་ཚོགས་ལམ་པ་ཡིན་པའི་ཕྱིར། ཆོས་ཅན་སོང། གཞན་ཡང། དེ་ཆོས་
ཅན། ཁྱོད་ཐེག་དམན་ཚོགས་ལམ་པ་ཡིན་པར་ཐལ། རང་རྒྱལ་ཚོགས་ལམ་པ་ཡིན་པའི་ཕྱིར། མ་གྲུབ་ན། དེ་ཡོད་པར་བུད། འདོད་ན། དེ་ཆོས་ཅན། ཐེག་དམན་སློབ་པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཐེག་དམན་མི་སློབ་

[031A]༄༅། །པ་ཡིན་པའི་ཕྱིར། དེར་ཐལ། ཐེག་དམན་དགྲ་བཅོམ་ཡིན་པའི་ཕྱིར། མ་གྲུབ་ན་སོང། དེར་ཐལ། ཉོན་སྒྲིབ་སྤངས་པའི་ཐེག་དམན་གང་ཟག་ཡིན་པའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། །རྩ་བ་ཤེས་
རབ་ལས། རྫོགས་སངས་རྒྱས་རྣམས་མ་བྱུང་ཞིང། །ཉན་ཐོས་རྣམས་ཀྱང་ཟད་པ་ན། །རང་སངས་རྒྱས་ཀྱི་ཡེ་ཤེས་ནི། །རྟེན་པ་མེད་ལས་རབ་ཏུ་སྐྱེ། །ཞེས་བཤད་པ་མི་འཐད་པར་ཐལ། ཉན་ཐོས་དགྲ་བཅོམ་ཚེ་དེ་ལ་རང་རྒྱལ་ལམ་དུ་འཇུག་པ་ཡོད་
པའི་ཕྱིར། མ་གྲུབ་ན། དེར་ཐལ། ཉན་ཐོས་དགྲ་བཅོམ་རང་རྒྱལ་ལམ་དུ་འཇུག་པ་ཡོད་པ་ནི་གང་ཞིག་ཉན་ཐོས་དགྲ་བཅོམ་ཚེ་འཕོས་ནས་རང་རྒྱལ་དུ་འཇུག་པ་མེད་པའི་ཕྱིར། དང་པོ་ཁས། གཉིས་པ་མ་གྲུབ་ན། ཉན་ཐོས་དགྲ་བཅོམ་འདོད་པར་
ལས་ཉོན་གྱི་དབང་གིས་སྐྱེ་བ་ལེན་པ་ཡོད་པར་ཐལ། མ་གྲུབ་པ་གང་ཞིག་ལྷག་བཅས་མྱང་འདས་ལ་གནས་པའི་རང་རྒྱལ་ཡིན་ན་འདོད་པའི་རྟེན་ཅན་ཡིན་དགོས་པའི་ཕྱིར། ཕྱི་མ་བུད། ཉན་ཐོས་དགྲ་བཅོམ་གྱི་རྟོགས་པ་སྔོན་དུ་སོང་བའི་བསེ་རུ་ལྟ་བུའི་རང་རྒྱལ་དགྲ་
བཅོམ་ཡོད་པར་འདོད་པ་ནི་ཆེས་རྣམ་པར་མ་བརྟགས་པ་ཡིན་ཏེ། དེའི་རྟོགས་པ་སྔོན་དུ་སོང་བའི་རང་རྒྱལ་དགྲ་བཅོམ་ཆོས་ཅན། ཁྱོད་ཚོགས་སྤྱོད་ཀྱི་རང་རྒྱལ་ཡིན་པར་ཐལ། ཁྱོད་ཉན་ཐོས་ཀྱི་རྟོགས་པ་སྔོན་དུ་སོང་བའི་རང་རྒྱལ་ཡིན་པའི་ཕྱིར་
རྟགས་ཁས། ཁྱབ་པ་ཡོད་དེ། མཛོད་འགྲེལ་ལས། རང་སངས་རྒྱས་ནི་རྣམ་པ་གཉིས་ཏེ། ཚོགས་ཤིང་སྤྱོད་པ་དང། བསེ་རུ་ལྟ་བུ་རྣམས་སོ། །དེ་ལ་ཚོགས་ཤིང་སྤྱོད་པ་ནི་ཉན་ཐོས་ཀྱི་རིགས་སུ་གྱུར་པ་སྔོན་དུ་འགྲོ་བའི་རང་རྒྱལ་རྣམས་སོ། །ཞེས་བཤད་
པའི་ཕྱིར་ལེགས་པར་སོམ་ཞིག་འདོད་མི་ནུས་ཏེ། བསེ་རུ་ལྟ་བུའི་རང་རྒྱལ་ཡིན་པའི་ཕྱིར། རྟགས་ཁས། གཞན་ཡང། ཕྱིར་མི་འོང་རང་རྒྱལ་ལམ་དུ་འཇུག་པ་ཡོད་པར་ཐལ། ཉན་ཐོས་དགྲ་བཅོམ་རང་རྒྱལ་ལམ་དུ་འཇུག་པ་ཡོད་པའི་ཕྱིར། རྟགས་

[031B] འདོད་ན། མཛོད་འགྲེལ་ལས། གང་ཞིག་རྒྱུན་དུ་ཞུགས་པ་དང་ལན་ཅིག་ཕྱིར་འོང་གི་འབྲས་བུ་སྐྱེད་པ་ལ་བདག་ཉིད་ཀྱི་འདིར་དགྲ་བཅོམ་པ་ཉིད་ཐོབ་པར་འགྱུར་པ་དག་ནི་ཚོགས་ཤིང་སྤྱོད་པ་ཡིན་ལ། ཞེས་བཤད་པ་དང་འགལ། གཞན་ཡང། ཕྱིར་
མི་འོང་ཚེ་འཕོས་ནས་རང་རྒྱལ་ལམ་དུ་འཇུག་པ་ཡོད་པར་ཐལ། དེ་རང་རྒྱལ་ལམ་དུ་འཇུག་པ་ཡོད་པའི་ཕྱིར། རྟགས་ཁས། འདོད་ན། འདོད་པར་ལས་ཉོན་གྱི་དབང་གིས་སྐྱེ་བ་ལེན་པའི་ཕྱིར་མི་འོང་ཡོད་པར་ཐལ་ལོ། །ཁོ་ན་རེ། རྣམ་བཤད་
སྙིང་པོ་རྒྱན་ལས། ཐེག་པ་གསུམ་ལ་རིམ་གྱིས་འཇུག་པའི་གདུལ་བྱ་ཡོད་པར་བཤད་པ་དང་འགལ་ལོ། །ཞེ་ན། འབྲེལ་ཅུང་ཟད་ཀྱང་མེད་དེ། རྒྱུན་ཞུགས་ཀྱི་རྟོགས་པ་སྔོན་དུ་སོང་བའི་རང་རྒྱལ་ཐེག་ཆེན་ལམ་དུ་འཇུག་པར་ཁས་ལེན་པས་
ཐེག་པ་གསུམ་ལ་རིམ་གྱིས་འཇུག་པའི་གདུལ་བྱ་ཤིན་ཏུ་མང་ངོ།། །།གཟུང་དོན་རྟོགས་པ་སྤོང་ཕྱིར་དང། །ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། བྱང་སེམས་འཕགས་པ་ཆོས་ཅན། ཁྱོད་ཀྱི་རང་རྒྱལ་གྱི་ལམ་
ཤེས་པར་བྱེད་ཚུལ་ཡོད་དེ། སེམས་བསྐྱེད་བསྔོ་བ་སྟོང་ཉིད་རྟོགས་པའི་ཤེས་རབ་གསུམ་གྱིས་ཟིན་པའི་སྒོ་ནས་ཤེས་པར་བྱེད་པའི་ཕྱིར། བསེ་རུ་ལྟ་བུའི་རང་རྒྱལ་གྱི་སྒོམ་ལམ་པ་ཆོས་ཅན། ཁྱད་ཆོས་གསུམ་དང་ལྡན་ཏེ། རང་རྒྱལ་ལམ་དུ་གཟུགས་
ཕྱི་རོལ་དོན་དུ་འཛིན་པའི་རྟོག་པ་སྤོང་ནུས། རང་ལམ་དུ་ཤེས་པ་བདེན་པར་འཛིན་པའི་བདེན་འཛིན་ཟད་པར་སྤོང་མི་ནུས་པར་རང་རྒྱལ་གྱི་རིགས་ལ་བརྟེན་པའི་ཁྱད་པར་གསུམ་དང་ལྡན་པའི་ཕྱིར། བྱས་པ་ལ་ཁོ་ན་རེ། བསེ་རུ་ལྟ་བུའི་རང་རྒྱལ་གྱི་སྒོམ་
ལམ་དེ་རང་རྒྱལ་གྱི་རང་བཞིན་གནས་རིགས་ལ་བརྟེན་པར་ཐལ། དེ་རང་རྒྱལ་གྱི་རིགས་ལ་བརྟེན་པའི་ཕྱིར། རྟགས་ཁས། འདོད་ན། དེས་རང་རྒྱལ་གྱི་རང་བཞིན་གནས་རིགས་ལ་དམིགས་པར་ཐལ། འདོད་པའི་ཕྱིར། ཁྱབ་སྟེ། སྐབས་འདིའི་རྟེན་

[032A]༄༅། །དེ་དམིགས་རྟེན་ལ་བྱེད་པའི་ཕྱིར། རྟེན་པའི་ཆོས་ཀྱི་བྱེ་བྲག་གི་ཞེས་པའི་རྟེན་དེ་དམིགས་རྟེན་ལ་བྱེད་རིགས་པའི་ཕྱིར། ཟེར་ན། མ་ཁྱབ་བསེ་རུ་ལྟ་བུའི་རང་རྒྱལ་གྱི་སྒོམ་ལམ་དེ་རང་རྒྱལ་གྱི་རིགས་ལ་བརྟེན་པའི་ཚུལ་ཡོད་
དེ༑ མཁའ་ལ་རླུང་རྟེན་དེ་ལ་ཆུ་ཡི་ཕུང་པོ་བརྟེན། ཞེས་པའི་རྟེན་ཚུལ་དེ་ལ་བྱེད་རིགས་པའི་ཕྱིར་ཏེ། སྐབས་འདིའི་ཐད་ཀྱི་ཊི་ཀར་གཟུང་བ་བདེན་མེད་དུ་མངོན་སུམ་དུ་རྟོགས་པའི་ཡེ་ཤེས་དེ་ལ་རང་སངས་རྒྱས་ཀྱི་ལམ་ཞེས་བྱ་ལ། དེ་རང་སངས་རྒྱས་ཀྱི་རྒྱུད་
ལ་ཡོད་པ་ནི། དེའི་སྐྱེ་མཆེད་དྲུག་གི་ཆོས་ཉིད་ལ་བརྟེན་ལ། བྱང་ཆུབ་སེམས་དཔའི་རྒྱུད་ལ་ཡོད་པ་ནི་དེའི་རང་བཞིན་གནས་རིགས་ལ་བརྟེན་པའོ། །ཞེས་གསུངས་པའི་ཕྱིར། ཁྱབ་སྟེ། དེས་རང་སངས་རྒྱས་ཀྱི་རྒྱུད་ཀྱི་གཉིས་སྟོང་མངོན་སུམ་དུ་རྟོགས་པའི་
ཡེ་ཤེས་དེ་དེའི་རྒྱུད་ཀྱི་སྐྱེ་མཆེད་དྲུག་གི་ཆོས་ཉིད་ལ་རྟེན་པར་གསུངས་པའི་དོན་དེ་དམིགས་རྟེན་ལ་འཆད་མི་ནུས་པའི་ཕྱིར། དེའི་རྒྱུ་མཚན་འོག་ཏུ་འཆད་དོ། །ཁོ་ན་རེ། གཟུང་དོན་རྟོག་པ་སྤོང་ཕྱིར་དང། ཞེས་པའི་གཞུང་འདིས་རང་རྒྱལ་གྱི་རྒྱུད་ཀྱི་
ལམ་བསྟན་བྱའི་གཙོ་བོར་བྱས་ནས་བསྟན་པར་ཐལ། སྦྱོར་བ་དེ་འཐད་པའི་ཕྱིར། འདོད་ན། འཕགས་པའི་བདེན་པ་བཞི་དག་གི་ཞེས་པའི་གཞུང་འདིས་ཉན་ཐོས་ཀྱི་རྒྱུད་ཀྱི་ལམ་བསྟན་བྱའི་གཙོ་བོར་བྱས་ནས་བསྟན་པར་ཐལ། འདོད་པའི་ཕྱིར་
འདོད་མི་ནུས་ཏེ། དེས་ཉན་ཐོས་ཀྱི་ལམ་ཤེས་པའི་ལམ་ཤེས་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། མ་གྲུབ་ན། རྒྱུ་ལམ་ཤེས་བསྟན་བྱའི་གཙོ་བོར་བྱེད་པའི་སྐབས་གཉིས་པའི་གཞུང་གཞི་མ་གྲུབ་པར་ཐལ། འདོད་པའི་ཕྱིར། ཞེ་ན་རྩ་
བར་མ་ཁྱབ། གཞུང་འདིས་རང་རྒྱལ་རང་རྒྱུད་ཀྱི་ལམ་དངོས་སུ་བསྟན་ནས། རང་རྒྱལ་གྱི་ལམ་ཤེས་པའི་རྒྱུ་ལམ་ཤེས་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། རྣམ་བཤད་སྙིང་པོ་རྒྱན་ལས། སྐབས་འདིར་མདོ་ལས་བསྟན་པའི་ཁྱད་

[032B] བྱང་ཆུབ་སེམས་དཔའི་རྒྱུད་ལ་བསྐྱེད་པར་བྱ་བ་གཉིས་ཀར་བསྟན་པའི་ཕྱིར། དེ་ལྟར་བསྟན་བཅོས་འདིར་ཡང་ཤེས་པར་བྱའོ། །ཞེས་གསུངས་པའི་ཕྱིར་དང། གསེར་
འཕྲེང་ལས་ཀྱང། འདིར་རང་རྒྱལ་གྱི་ལམ་མཚན་ཉིད་པ་དངོས་སུ་བསྟན་ནས། དེ་མི་དམིགས་པར་རྟོགས་པའི་ཡེ་ཤེས་ཤུགས་ལ་བསྟན་ཏོ། །ཞེས་གསུངས་པའི་ཕྱིར། དོན་འདི་རྣམས་མ་གོ་བ་ཁ་ཅིག་གཞུང་འདིའི་དོན་ལ་རང་རྒྱལ་གྱི་ལམ་ཤེས་པའི་རྒྱུ་ལམ་
ཤེས་ཆོས་ཅན། ཁྱད་ཆོས་གསུམ་དང་ལྡན་ཏེ། གཟུགས་ཕྱི་རོལ་དོན་དུ་འཛིན་པའི་རྟོག་པ་སྤང་བྱའི་གཙོ་བོར་བྱས་ནས་སྤོང་བའི་རིགས་སུ་གནས། ཤེས་པ་བདེན་པར་འཛིན་པའི་བདེན་འཛིན་སྤང་བྱའི་གཙོ་བོར་བྱས་ནས་མི་སྤོང་བའི་རིགས་སུ་གནས་
རང་རྒྱལ་གྱི་རིགས་ལ་རྟེན་པའི་ཁྱད་པར་གསུམ་དང་ལྡན་པའི་ཕྱིར། དེས་ན་འདིའི་སྐབས་ཀྱི་རྟེན་དེ་དམིགས་རྟེན་ལ་བྱེད་དོ། །ཞེ་ན། རང་རྒྱལ་གྱི་ལམ་ཤེས་པའི་རྒྱུ་ལམ་ཤེས་དེས། རང་རྒྱལ་གྱི་རང་བཞིན་གནས་རིགས་ལ་དམིགས་པར་
ཐལ༑ དེས་དེ་ལ་བརྟེན་པའི་ཕྱིར། མ་ཁྱབ་ན། འདིའི་སྐབས་ཀྱི་རྟེན་དམིགས་རྟེན་ལ་བྱེད་རིགས་པར་བུད། མ་གྲུབ་ན། དེ་རང་རྒྱལ་གྱི་རིགས་ལ་བརྟེན་པར་བུད། འདོད་ན། དེས་རང་རྒྱལ་གྱི་རང་བཞིན་གནས་རིགས་རྟོགས་པར་ཐལ་
འདོད་པའི་ཕྱིར། མ་ཁྱབ་ན། བརྟེན་པའི་ཆོས་ཀྱི་བྱེ་བྲག་གིས། །ཞེས་པའི་གཞུང་འདིས་སྟོང་ཉིད་རྟོགས་པའི་ཉན་ཐོས་འཕགས་པ་བསྟན་པ་ལ་འབྲེལ་ཅུང་ཟད་ཀྱང་མེད་པར་ཐལ། མ་ཁྱབ་པ་དེའི་ཕྱིར། འདོད་ན། སློབ་ལམ་ན་བློ་
གཅིག་གིས་བདེན་གཉིས་ཅིག་ཅར་དུ་མངོན་སུམ་དུ་རྟོགས་པ་ཡོད་པར་ཐལ། འདོད་པའི་ཕྱིར། ཁོ་ན་རེ། རང་རྒྱལ་གྱི་རང་བཞིན་གནས་རིགས་ལ་དམིགས་ན། དེ་རྟོགས་པས་ཁྱབ་པར་ཐལ། རང་རྒྱལ་གྱི་ལམ་ཤེས་པའི་ལམ་ཤེས་

[033A]༄༅། །དེས་དེ་ལ་དམིགས་ན། དེས་དེ་རྟོགས་པས་ཁྱབ་པའི་ཕྱིར། འདོད་ན། རང་རྒྱལ་གྱི་རང་བཞིན་གནས་རིགས་ལ་དམིགས་ནས་བདེན་པར་འཛིན་པའི་བློ་ཆོས་ཅན། དེར་ཐལ། དེའི་ཕྱིར། ཟེར་ན། རྩ་བར་
མ་ཁྱབ། ཡང་ཁོ་ན་རེ། རང་རྒྱལ་གྱི་ལམ་ཤེས་པའི་རྒྱུ་ལམ་ཤེས་དེས་རང་རྒྱལ་གྱི་རང་བཞིན་གནས་རིགས་ལ་དམིགས་པར་ཐལ། གཟུགས་ཕྱི་རོལ་དོན་གྱིས་སྟོང་པར་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་དེས་
རང་རྒྱལ་གྱི་རང་བཞིན་གནས་རིགས་ལ་དམིགས་པའི་ཕྱིར། དེར་ཐལ། རང་རྒྱལ་གྱི་མཐོང་ལམ་བར་ཆད་མེད་ལམ་དེས་རང་རྒྱལ་གྱི་རང་བཞིན་གནས་རིགས་ལ་དམིགས་པའི་ཕྱིར། དེར་ཐལ། རང་རྒྱལ་གྱི་རང་བཞིན་གནས་རིགས་
དེ་རང་རྒྱལ་གྱི་མཐོང་ལམ་བར་ཆད་མེད་ལམ་གྱི་དམིགས་པ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེའི་དམིགས་པ་ཡིན་པར་ཐལ། དེས་སྒྲོ་འདོགས་བཅོད་པར་བྱེད་པའི་གཞི་ཡིན་པའི་ཕྱིར་ཏེ། ཁྱོད་དེས་ཕྱི་རོལ་དོན་དུ་སྒྲོ་འདོགས་པའི་སྒྲོ་
འདོགས་གཅོད་པར་བྱ་བའི་གཞི་ཡིན་པའི་ཕྱིར། དེར་ཐལ། ཁྱོད་ཕྱི་རོལ་དོན་གྱིས་སྟོང་པ་དེ་རང་རྒྱལ་གྱི་མཐོང་ལམ་བར་ཆད་མེད་ལམ་གྱི་གཞལ་བྱ་ཡིན་པའི་ཕྱིར། མ་གྲུབ་ན། དེ་དེ་ཡིན་པར་ཐལ། བདེན་བཞི་བདེན་པས་སྟོང་པ་དེ་ཐེག་ཆེན་མཐོང་
ལམ་བར་ཆད་མེད་ལམ་གྱི་གཞལ་བྱ་ཡིན་པའི་ཕྱིར། ཞེས་ཟེར་ན་འགལ་ཁྱབ་ཡིན་ཏེ། རང་རྒྱལ་གྱི་རང་བཞིན་གནས་རིགས་ཕྱི་རོལ་དོན་དུ་འཛིན་པའི་བློ་ལྷན་སྐྱེས་ཡོད་པར་ཐལ། བདེན་བཞི་བདེན་པར་འཛིན་པའི་བློ་ལྷན་སྐྱེས་ཡོད་པའི་ཕྱིར། ཁྱབ་པ་
སོང༑ འདོད་ན། ཤེས་བྱ་ཕྱི་རོལ་དོན་དུ་འཛིན་པའི་བློ་ལྷན་སྐྱེས་ཡོད་པར་ཐལ། འདོད་པའི་ཕྱིར། གཞན་ཡང། རང་རྒྱལ་གྱི་མཐོང་ལམ་བར་ཆད་མེད་ལམ་དེས། ཤེས་བྱ་ཕྱི་རོལ་དོན་གྱིས་སྟོང་བར་མངོན་སུམ་དུ་རྟོགས་པར་ཐལ། དེས་རང་རྒྱལ་གྱི་

[033B] པར་མངོན་སུམ་དུ་རྟོགས་པའི་ཕྱིར། རྟགས་ཁས། འདོད་ན། ཤེས་བྱ་ཕྱི་རོལ་དོན་གྱིས་སྟོང་པ་དེ་ཆོས་ཀྱི་བདག་མེད་རགས་པ་ཡིན་པར་ཐལ། འདོད་པའི་ཕྱིར། འདོད་ན། མདོ་སྡེ་པས། ཤེས་བྱ་ཕྱི་རོལ་
དོན་དུ་མེད་པར་ཚད་མས་མ་རྟོགས་པར་ཐལ་ལོ། །ཁྱོད་ལྟར་ན་ཤེས་བྱ་ཆོས་ཅན། རང་སངས་རྒྱས་ཉིད་ཀྱི་ལམ་ལ་ཇི་སྐད་བཤད་པའི་བདེན་པ་བསྒོམ་པ་ཁོ་ན་དང། ཞེས་པའི་གཞུང་འདིས་རང་རྒྱལ་གྱི་ལམ་ཤེས་པའི་རྒྱུ་ལམ་ཤེས་དེ་བདེན་བཞི་མི་
རྟག་སོགས་བཅུ་དྲུག་བསྒོམ་བྱའི་གཙོ་བོར་བྱས་ནས་བསྒོམ་པའི་རིགས་སུ་གནས་པ་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པར་ཐལ། གཟུང་དོན་རྟོག་པ་སྤོང་ཕྱིར་དང། ཞེས་པའི་གཞུང་འདིས་རང་རྒྱལ་གྱི་ལམ་ཤེས་པའི་རྒྱུ་
ལམ་ཤེས་དེ་གཟུགས་ཕྱི་རོལ་དོན་དུ་འཛིན་པའི་རྟོག་པ་སྤང་བྱའི་གཙོ་བོར་བྱས་ནས་སྤོང་བའི་རིགས་སུ་གནས་པ་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། འདོད་ན། རང་རྒྱལ་གྱི་ལམ་ཤེས་པའི་རྒྱུ་ལམ་ཤེས་
དེ་བདེན་བཞི་མི་རྟག་སོགས་བཅུ་དྲུག་བསྒོམ་བྱའི་གཙོ་བོར་བྱས་ནས་སྒོམ་པའི་རིགས་སུ་གནས་པར་ཐལ། འདོད་པའི་ཕྱིར། འདོད་ན། དེ་ཉན་ཐོས་ཀྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་ན། བྱང་སེམས་འཕགས་
པའི་རྒྱུད་ཀྱི་ལམ་ཤེས་དེ་ཉན་ཐོས་ཀྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་ན། ལན་མེད་བཞིན་དུ་འགྲེལ་བར། རང་སངས་རྒྱས་ཀྱིས་ཐེག་པས་བསྡུས་པས་བརྟེན་པའི་ཆོས་ཀྱི་གཞིའི་ཁྱད་པར་གྱི་ཞེས་སོགས་ལ་ལེགས་པར་
སོམས་ཤིག་དེས་ན། རང་རྒྱལ་གྱི་ལམ་ཤེས་པའི་རྒྱུ་ལམ་ཤེས་དེ་གཟུགས་ཕྱི་རོལ་དོན་དུ་འཛིན་པའི་རྟོག་པ་སྤང་བྱའི་གཙོ་བོར་བྱས་ནས་སྤོང་བའི་རིགས་སུ་གནས། ཤེས་པ་བདེན་པར་འཛིན་པའི་བདེན་འཛིན་སྤང་བྱའི་གཙོ་བོར་བྱས་ནས་

[034A]༄༅། །མི་སྤོང་བའི་རིགས་སུ་གནས། རང་རྒྱལ་གྱི་རིགས་ལ་བརྟེན་པའི་ཁྱད་པར་གསུམ་དང་ལྡན་པ་ཙམ་གཞུང་འདིའི་དོན་དུ་འདོད་པ་ནི། རྗེ་ཡབ་སྲས་ཀྱི་གསུང་རབ་ཀྱི་ཕྱོགས་སྔ་ཡིན་པས་རྒྱང་རིང་དུ་དོར་བར་བྱ་བ་ཡིན་ནོ། །
བསེ་རུ་ལྟ་བུའི་རང་རྒྱལ་གྱི་སྒོམ་ལམ་ཆོས་ཅན། ཁྱད་ཆོས་གསུམ་དང་ལྡན་ཏེ། རང་རྒྱལ་ལམ་དུ་ཤེས་སྒྲིབ་གཟུང་རྟོག་ཟད་པར་སྤོང་ནུས། རང་རྒྱལ་ལམ་དུ་ཤེས་སྒྲིབ་འཛིན་རྟོག་ཟད་པར་སྤོང་མི་ནུས། རང་རྒྱལ་གྱི་རིགས་ལ་བརྟེན་པའི་ཁྱད་པར་གསུམ་དང་
ལྡན་པའི་ཕྱིར། ཟེར་ན། རང་རྒྱལ་དགྲ་བཅོམ་པས་ཤེས་སྒྲིབ་གཟུང་རྟོག་སྤངས་པར་ཐལ། སྦྱོར་བ་དེ་འཐད་པའི་ཕྱིར། འདོད་ན། དེ་ཆོས་ཅན། བདེན་འཛིན་སྤངས་པར་ཐལ། འདོད་པའི་ཕྱིར། ཁ་ཅིག་བསེ་རུ་ལྟ་བུའི་རང་རྒྱལ་དགྲ་བཅོམ་པའི་
མཁྱེན་པ་ཆོས་ཅན། ཁྱད་ཆོས་གསུམ་དང་ལྡན་ཏེ། རྟགས་སྔར་བཞིན་ཡིན་ཟེར། རང་རྒྱལ་དགྲ་བཅོམ་པའི་རྒྱུད་ལ་རང་རྒྱལ་གྱི་རིགས་ཡོད་པར་ཐལ། སྦྱོར་བ་དེ་འཐད་པའི་ཕྱིར། འདོད་མི་ནུས་སོ། །སྐབས་འདིའི་ཊི་ཀར། རང་སངས་རྒྱས་ཉན་ཐོས་ཀྱི་
སྡེ་སྣོད་ལ་དམིགས་པ་ཡིན་ཡང་དབང་པོའི་ཁྱད་པར་གྱིས་ཆོས་ཀྱི་བདག་མེད་རྟོགས་པའོ། །ཞེས་པའི་དོན་ལ་དཔྱད་ན། མཁས་པ་ཁ་ཅིག་རང་རྒྱལ་འཕགས་པ་ཡིན་ན། གཟུང་བ་ཆོས་ཀྱི་བདག་མེད་ཚད་མས་རྟོགས་པའི་གང་ཟག་ཡིན་དགོས་
པ་ལུང་དེའི་དོན་ཡིན་ཡང། ཊི་ཀའི་ཚིག་ལ་གཟུང་བ་ཞེས་པ་བྲིས་མཁན་གྱིས་ཆད་པ་ཡིན་གསུངས། རང་རྒྱལ་དགྲ་བཅོམ་ཡིན་ན་གཟུང་བ་ཆོས་ཀྱི་བདག་འཛིན་སྤངས་པས་ཁྱབ་པར་ཐལ། རང་རྒྱལ་འཕགས་པ་ཡིན་ན་གཟུང་བ་ཆོས་ཀྱི་བདག་མེད་མངོན་
སུམ་དུ་རྟོགས་པས་ཁྱབ་པའི་ཕྱིར། རྟགས་ཁས། འདོད་ན། རང་རྒྱལ་དགྲ་བཅོམ་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། ཁྱོད་ཀྱིས་གཟུགས་བདེན་གྲུབ་ཏུ་འཛིན་པའི་རྟོག་པ་སྤངས་པར་ཐལ། ཁྱོད་ཀྱིས་གཟུང་བ་ཆོས་ཀྱི་བདག་འཛིན་

[034B]གཟུགས་བདེན་གྲུབ་ཏུ་འཛིན་པའི་རྟོག་པ་དེ་གཟུང་བ་ཆོས་ཀྱི་བདག་འཛིན་ཡིན་པའི་ཕྱིར། དང་པོ་ཁས། གཉིས་པ་མ་གྲུབ་ན་དེར་ཐལ། གཟུགས་ལ་དམིགས་ནས་ལོངས་སྤྱོད་བྱར་བདེན་པར་འཛིན་པའི་རྟོག་པ་དེ་གཟུང་བ་ཆོས་
ཀྱི་བདག་འཛིན་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཤེས་སྒྲིབ་གཟུང་རྟོག་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། བདེན་འཛིན་སྤངས་པར་ཐལ། འདོད་པའི་ཕྱིར། གཞན་ཡང། གཟུགས་ཕྱི་རོལ་དོན་དུ་འཛིན་པའི་རྟོག་པ་གཟུང་
བ་ཆོས་ཀྱི་བདག་འཛིན་ཡིན་པར་ཐལ། རང་རྒྱལ་འཕགས་པ་ཡིན་ན། གཟུང་བ་ཆོས་ཀྱི་བདག་མེད་མངོན་སུམ་དུ་རྟོགས་པས་ཁྱབ་པའི་ཕྱིར། རྟགས་ཁས། འདོད་ན། གཟུགས་བདེན་གྲུབ་ཏུ་འཛིན་པའི་རྟོག་པ་དེ་གཟུང་བ་ཆོས་ཀྱི་བདག་འཛིན་མ་ཡིན་
པར་ཐལ། འདོད་པའི་ཕྱིར། འདོད་ན། གཟུགས་བདེན་མེད་དེ་གཟུང་བ་ཆོས་ཀྱི་བདག་མེད་ཕྲ་མོ་མ་ཡིན་པར་ཐལ། འདོད་པའི་ཕྱིར། འདོད་ན། གཟུང་བ་ཆོས་ཀྱི་བདག་མེད་ཕྲ་མོ་གཅིག་མེད་པར་ཐལ། འདོད་པའི་ཕྱིར། གཞན་ཡང། གཟུང་བ་ཆོས་
ཀྱི་བདག་འཛིན་དེ་བདེན་འཛིན་མ་ཡིན་པར་ཐལ། གཟུགས་ཕྱི་རོལ་དོན་དུ་འཛིན་པའི་རྟོག་པ་དེ་གཟུང་བ་ཆོས་ཀྱི་བདག་འཛིན་ཡིན་པའི་ཕྱིར། རྟགས་ཁས། འདོད་ན། གཟུང་བ་ཆོས་ཀྱི་བདག་ཏུ་འཛིན་པའི་བློ་དེ་བདེན་འཛིན་མ་ཡིན་པར་ཐལ། འདོད་
པའི་ཕྱིར། འདོད་ན། དེ་ཆོས་ཅན། བདེན་འཛིན་ཡིན་པར་ཐལ། ཆོས་ཀྱི་བདེན་འཛིན་ཡིན་པའི་ཕྱིར། གཞན་ཡང། བུམ་པ་ཆོས་ཀྱི་བདག་ཏུ་འཛིན་པའི་བློ་དེ་བདེན་འཛིན་མ་ཡིན་པར་ཐལ། འདོད་པའི་ཕྱིར། འདོད་ན། བུམ་པ་ཆོས་ཅན། ཁྱོད་
ཆོས་ཀྱི་བདག་ཏུ་འཛིན་པའི་བློ་བདེན་འཛིན་ཡིན་པར་ཐལ། ཁྱོད་ཆོས་བདག་གཉིས་སུ་ཕྱེ་བའི་ཆོས་ཡིན་པའི་ཕྱིར། གཞན་ཡང། གཟུང་བ་ཆོས་ཀྱི་བདག་མེད་དོན་དམ་པ་མ་ཡིན་པར་ཐལ། རང་རྒྱལ་འཔགས་པ་ཡིན་ན། གཟུང་བ་ཆོས་ཀྱི་

[035A]༄༅། །བདག་མེད་མངོན་སུམ་དུ་རྟོགས་པས་ཁྱབ་པའི་ཕྱིར། རྟགས་ཁས། འདོད་ན། བུམ་པ་ཆོས་ཀྱི་བདག་མེད་དོན་དམ་པ་བདེན་པ་མ་ཡིན་པར་ཐལ། འདོད་པའི་ཕྱིར། འདོད་ན། བུམ་པ་བདེན་མེད་དོན་དམ་བདེན་
པ་མ་ཡིན་པར་ཐལ། འདོད་པའི་ཕྱིར། འདོད་ན་སླ། །རང་ལུགས་ནི། སྔར་དྲངས་པའི་ཊི་ཀའི་དོན། རང་སངས་རྒྱས་ཉན་ཐོས་ཀྱི་སྡེ་སྣོད་ལ་དམིགས་ཀྱང། དབང་པོའི་ཁྱད་པར་གྱིས་ཆོས་ཀྱི་བདག་མེད་རགས་པ་རྟོགས་ཞེས་པའི་དོན་ཡིན་
ཁ་ཅིག་གཞུང་འདིའི་དོན་ལ། བསེ་རུ་ལྟ་བུའི་རང་རྒྱལ་སློབ་པའི་མཁྱེན་པ་ཆོས་ཅན། ཁྱད་ཆོས་གསུམ་དང་ལྡན་ཏེ། རང་ལམ་དུ་གཟུགས་ཕྱི་རོལ་དོན་དུ་འཛིན་པའི་རྟོག་པ་སྤོང་བའི་ཁྱད་པར། རང་ལམ་དུ་ཤེས་པ་བདེན་པར་འཛིན་པའི་བདེན་
འཛིན་སྤོང་མི་ནུས་པའི་ཁྱད་པར། རང་རྒྱལ་གྱི་རིགས་ལ་བརྟེན་པའི་ཁྱད་པར་གསུམ་དང་ལྡན་པའི་ཕྱིར། སྐབས་འདིའི་རང་རྒྱལ་གྱི་རིགས་ནི། རང་རྒྱལ་སློབ་པའི་སེམས་གཟུང་འཛིན་རྫས་གཞན་གྱིས་སྟོང་པའི་སྟོང་ཉིད་ལ་བྱེད་ཟེར་བ་མི་
འཐད་དེ། གསེར་འཕྲེང་དང། རྣམ་བཤད་སྙིང་པོ་རྒྱན་གཉིས་གར་འདིའི་སྐབས་ཀྱི་རང་རྒྱལ་གྱི་རིགས་ལ་རང་རྒྱལ་སློབ་པའི་སེམས་ཀྱི་ཆོས་ཉིད་ཀྱི་དབང་དུ་བྱས་པ་ཡོད་པར་བཤད་པ་དང་འགལ་ཞིང། ཤེས་བྱེད་མེད་པའི་ཕྱིར། གཞན་ཡང་
སྦྱོར་བ་སྔ་མ་དང་འདྲ་བ་ལ། ཁྱད་ཆོས་གསུམ་པའི་སྐབས་སུ། རྟེན་གྱི་གང་ཟག་རང་རྒྱལ་གྱི་རིགས་ལ་བརྟེན་པའི་ཁྱད་པར་གསུམ་དང་ལྡན་པའི་ཕྱིར། ཟེར་བ་ཡང་མི་འཐད་དེ། སྐབས་འདིའི་རིགས་ལ་རང་རྒྱལ་ཚོགས་ལམ་པ་གང་ཟག་གི་རྟེན་དང་
ཆོས་ཉིད་རིགས་ཀྱི་རྟེན་གཉིས་ཡོད་པར་མདོ་ལས་བཤད་པའི་ཕྱིར་དང། གསེར་འཕྲེང་ལས། སློབ་དཔོན་འདིས་གང་ཟག་དང། དེ་བཞིན་ཉིད་ཀྱི་རྟེན་གཉིས་མཛད་པ་མདོའི་དོན་ནོ། །ཞེས་གསུངས་པའི་ཕྱིར། དེས་ན། གཞུང་དོན་དེ་ལྟར་

[035B] །ཁ་ཅིག་རང་སངས་རྒྱས་དང་སེམས་ཙམ་པའི་ལྟ་བ་མི་མཚུངས་ཏེ། སྟོང་ཉིད་རྟོགས་པའི་རང་སངས་རྒྱས་ཡོད། སྟོང་ཉིད་རྟོགས་པའི་སེམས་ཙམ་པ་མེད་པའི་ཕྱིར། ཟེར་བ་མི་འཐད་དེ། རང་
སངས་རྒྱས་དང་སེམས་ཙམ་པ་གཉིས་ཀྱི་བསྒོམ་བྱའི་གཙོ་བོའི་ལྟ་བ་ལ་མཐོ་དམན་གྱི་ཁྱད་པར་མེད་པའི་ཕྱིར། གཟུགས་འཛིན་རྫས་གཞན་གྱིས་སྟོང་པའི་སྟོང་ཉིད་རྟོགས་པའི་ལྟ་བ་དེ་རང་རྒྱལ་གྱི་བསྒོམ་བྱའི་གཙོ་བོར་གྱུར་པའི་ལྟ་
བ་གང་ཞིག་དེ་སེམས་ཙམ་པའི་བསྒོམ་བྱའི་གཙོ་བོར་གྱུར་པའི་ལྟ་བ་ཡིན་པའི་ཕྱིར། དང་པོ་གྲུབ་སྟེ། ཉན་ཐོས་དང་རང་སངས་རྒྱས་ཀྱི་སྒོམ་བྱའི་གཙོ་བོར་གྱུར་པའི་ལྟ་བ་ལ་མཐོ་དམན་གྱི་ཁྱད་པར་ཡོད་པའི་ཕྱིར། གཉིས་པ་གྲུབ་སྟེ། སེམས་
ཙམ་པའི་བསྒོམ་བྱའི་གཙོ་བོར་གྱུར་པའི་ལྟ་བ་ཡོད་པའི་ཕྱིར། རོང་ཊི་ཀ་པ་ན་རེ། རང་རྒྱལ་གྱི་ལམ་བདེན་སྟོང་དུ་མངོན་སུམ་དུ་རྟོགས་པའི་ཡེ་ཤེས་དེ། རང་རྒྱལ་གྱི་ལམ་ཤེས་པའི་ལམ་ཤེས་ཀྱི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་སྡུག་བསྔལ་
ཆོས་བཟོད་ཆོས་ཅན། མཚོན་བྱ་དེར་ཐ་ལ། མཚན་ཉིད་དེའི་ཕྱིར། འདོད་ན། རང་རྒྱལ་གྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་མི་ནུས་ཏེ། ཐེག་ཆེན་གྱི་རྟོགས་རིགས་སུ་གནས་པའི་ཕྱིར། ཁ་ཅིག་ཐེག་ཆེན་འཕགས་པའི་རྒྱུད་ཀྱི་
རྣལ་འབྱོར་མངོན་སུམ་གང་ཞིག་རང་རྒྱལ་གྱི་རྟོགས་རིགས་སུ་གནས་པ། རང་རྒྱལ་གྱི་ལམ་ཤེས་པའི་ལམ་ཤེས་ཀྱི་མཚན་ཉིད། ཟེར་ན། བྱང་འཕགས་ཀྱི་རྒྱུད་ཀྱི་གཉིས་སྟོང་དོན་སྤྱིའི་ཚུལ་གྱིས་རྟོགས་པའི་བློ་ཆོས་ཅན། རྣལ་འབྱོར་མངོན་སུམ་
ཡིན་པར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ཁྱད་ཆོས་གསུམ་གྱིས་ཟིན་པའི་སྒོ་ནས་གདུལ་བྱ་རང་རྒྱལ་གྱི་རིགས་ཅན་རྗེས་སུ་གཟུང་བའི་ཕྱིར་དུ་ཤེས་པར་བྱ་བའི་མངོན་རྟོགས་ཀྱི་རིགས་སུ་གནས་པ་ཡིན་པའི་ཕྱིར་

[036A]༄༅། །རྟགས་གྲུབ་སྟེ། ཆོས་ཅན་དེ་ཡོད་པའི་ཕྱིར། རྩ་བར་འདོད་མི་ནུས་ཏེ། རྟོག་པ་ཡིན་པའི་ཕྱིར། ཁ་ཅིག་ཁྱད་ཆོས་གསུམ་གྱིས་ཟིན་པའི་སྒོ་ནས་གཟུགས་ཕྱི་རོལ་དོན་གྱིས་སྟོང་པ་མངོན་སུམ་དུ་རྟོགས་པའི་ཡེ་ཤེས་
གང་ཞིག་གདུལ་བྱ་རང་རྒྱལ་གྱི་རིགས་ཅན་རྗེས་སུ་གཟུང་བའི་ཕྱིར་དུ་ཤེས་པར་བྱ་བའི་མངོན་རྟོགས་ཀྱི་རིགས་སུ་གནས་པ་དེ། རང་རྒྱལ་གྱི་ལམ་ཤེས་པའི་ལམ་ཤེས་ཀྱི་མཚན་ཉིད། ཟེར་ན། བཤད་མ་ཐག་པའི་སྐྱོན་ཡོད་ཅིང། གཞན་ཡང་
རང་རྒྱལ་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་གཟུགས་ཕྱི་རོལ་དོན་གྱིས་སྟོང་པར་མངོན་སུམ་དུ་རྟོགས་པའི་ཡེ་ཤེས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། ཁ་ཅིག་རང་རྒྱལ་གྱི་རྟོགས་
རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་དེ་དེའི་མཚན་ཉིད་ཟེང་བ་ལ་སྐྱོན་འཕེན་པ་ཁ་ཅིག་གཟུགས་ཕྱི་རོལ་དོན་དུ་འཛིན་པའི་རྟོག་པ་སྤངས་པའི་སྤངས་པ་དོན་གཉེར་གྱི་ཐེག་ཆེན་གྱི་མཐོང་ལམ་ཆོས་ཅན། མཚོན་བྱ་དེར་ཐལ། མཚན་
ཉིད་དེའི་ཕྱིར། རྟགས་གྲུབ་སྟེ། གཉིས་སྟོང་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་རང་རྒྱལ་གྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། རང་རྒྱལ་གྱི་ཤེས་རབ་ཀྱི་
རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་མི་ནུས་ཏེ། རང་རྒྱལ་གྱི་ཐབས་ཀྱི་རྟོགས་རིགས་སུ་གནས་པའི་ཕྱིར། ཞེས་བཀག་ནས། རང་རྒྱལ་གྱི་ཤེས་རབ་ཀྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་དེ། དེའི་
མཚན་ཉིད་ཟེར་ན། རང་རྒྱལ་གྱི་ཐབས་ཡིན་ན། རང་རྒྱལ་གྱི་ཤེས་རབ་མ་ཡིན་དགོས་པར་ཐལ། མ་ཁྱབ་མཚམས་ལ་ཁྱབ་པ་ཡོད་པའི་ཕྱིར། འདོད་ན། རང་རྒྱལ་གྱི་སེམས་བསྐྱེད་ཀྱི་འཁོར་དུ་བྱུང་བའི་ཤེས་རབ་ཆོས་ཅན། དེར་ཐལ་

[036B] འཁོར་སུམ། ཆོས་ཅན་དང་བཅས་པ་ཁས་བླངས་སོ། །ཞིབ་པར་གོང་དུ་བཤད་ཟིན། རང་ལུགས་ནི། ཁྱད་ཆོས་གསུམ་གྱིས་ཟིན་པའི་སྒོ་ནས་གདུལ་བྱ་རང་རྒྱལ་གྱི་རིགས་ཅན་རྗེས་སུ་གཟུང་བའི་ཕྱིར་དུ་ཤེས་པར་བྱ་བའི་མངོན་རྟོགས་ཀྱི་རིགས་
སུ་གནས་པའི་ཐེག་ཆེན་འཕགས་པའི་མཁྱེན་པ་དེ། རང་རྒྱལ་གྱི་ལམ་ཤེས་པའི་ལམ་ཤེས་ཀྱི་མཚན་ཉིད། དབྱེ་ན་བྱང་སེམས་ཀྱི་རྒྱུད་ཀྱི་རང་རྒྱལ་གྱི་ལམ་ཤེས་པའི་ལམ་ཤེས་དང། སངས་རྒྱས་ཀྱི་རྒྱུད་ཀྱི་རང་རྒྱལ་གྱི་ལམ་ཤེས་པའི་ལམ་ཤེས་གཉིས་
ཡོད༑ ས་མཚམས་ལམ་ཤེས་དང་འདྲ། རྩོད་པ་སྤོང་བ་ལ་ཁོ་ན་རེ། རང་རྒྱལ་གྱི་ལམ་ཤེས་པའི་ལམ་ཤེས་ཡིན་ན་རང་རྒྱལ་གྱི་རྟོགས་རིགས་སུ་གནས་པས་ཁྱབ་པར་ཐལ། མཚན་ཉིད་དེ་འཐད་པའི་ཕྱིར། འདོད་ན། གཉིས་སྟོང་མངོན་སུམ་དུ་རྟོགས་པའི་
ཐེག་ཆེན་འཕགས་པའི་མཁྱེན་པ་མཐའ་དག་རང་རྒྱལ་གྱི་ལམ་ཤེས་པའི་ལམ་ཤེས་ཡིན་པར་ཐལ། དེ་ལམ་ཤེས་ཡིན་པ་གང་ཞིག་དེ་ལམ་ཤེས་གཞན་གཉིས་གང་རུང་མ་ཡིན་པའི་ཕྱིར། འདོད་ན། རང་རྒྱལ་གྱི་རྟོགས་རིགས་སུ་མི་གནས་པའི་གཉིས་
སྟོང་མངོན་སུམ་དུ་རྟོགས་པའི་ཐེག་ཆེན་འཕགས་པའི་མཁྱེན་པ་ཡོད་པར་ཐལ། སྟོང་ཉིད་རྟོགས་པའི་རྣམ་མཁྱེན་དེ་དེ་ཡིན་པའི་ཕྱིར། འདོད་ན། རང་རྒྱལ་གྱི་རྟོགས་རིགས་སུ་མི་གནས་པའི་གཉིས་སྟོང་མངོན་སུམ་དུ་རྟོགས་པའི་ཐེག་ཆེན་
འཕགས་པའི་མཁྱེན་པ་ཆོས་ཅན། རང་རྒྱལ་གྱི་རྟོགས་རིགས་སུ་གནས་པར་ཐལ། རང་རྒྱལ་གྱི་ལམ་ཤེས་པའི་ལམ་ཤེས་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། གཉིས་སྟོང་མངོན་སུམ་དུ་རྟོགས་པའི་ཐེག་ཆེན་འཕགས་པའི་
མཁྱེན་པ་མཐའ་དག་རང་རྒྱལ་གྱི་ལམ་ཤེས་པའི་ལམ་ཤེས་ཡིན་པའི་ཕྱིར། ཟེར་ན་འདིར་མ་ཁྱབ། ལན་གོང་དུ་བཏབས་པ་ལས་ཤེས་པར་བྱའོ། །བདེན་དང་བདེན་ལ་བཟོད་པ་དང་ཞེས་སོགས་ཀྱི་སྐབས་སུ་སྦྱོར་བ་དང། མཐའ་དཔྱད་པ་

[037A]༄༅། །གཉིས་ལས། དང་པོ་ནི། ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་ཆོས་ཅན། ལམ་ཤེས་ཀྱི་སྐབས་ནས་དངོས་སུ་བསྟན་པའི་ཐེག་ཆེན་གྱི་མཐོང་ལམ་ཡིན་པར་ཐལ། ལམ་ཤེས་ཀྱི་སྐབས་ནས་དངོས་
སུ་བསྟན་པའི་ཐེག་ཆེན་གྱི་བདེན་པ་མངོན་རྟོགས་ཡིན་པའི་ཕྱིར། གཉིས་པ་ལ། གསུམ་ལས། དང་པོ་ནི། རོང་ཊཱིཀ་པ་ན་རེ། མཐོང་ལམ་སྐྱེ་བའི་རྟེན་དེ་ལ་རང་སྟོབས་ཀྱིས་སྐྱེ་བའི་རྟེན་དང། གཞན་སྟོབས་ཀྱིས་སྐྱེ་བའི་རྟེན་གཉིས་ལས། དང་པོའི་དབང་
དུ་བྱས་ན། གླིང་གསུམ་གྱི་མི་དང། འདོད་ལྷའི་རྟེན་ལ་ཐེག་ཆེན་གྱི་མཐོང་ལམ་སྐྱེ་བ་ཡོད། གཉིས་པའི་དབང་དུ་བྱས་ན། ངན་སོང་བ་དང་གཟུགས་ཁམས་པའི་རྟེན་ལ་ཡང་ཐེག་ཆེན་གྱི་མཐོང་ལམ་གསར་དུ་སྐྱེ་བ་ཡོད་དེ། ཟ་མ་ཏོག་བཀོད་པའི་
མདོ་ལས། ཡུལ་ཝཱ་ར་ཎཱ་སིར་འཕགས་པ་འཇིག་རྟེན་དབང་ཕྱུག་གིས་ཡི་དྭགས་མང་པོ་བདེན་པ་མཐོང་བ་ལ་བཀོད་པར་གསུངས་པའི་ཕྱིར་དང། ལྷའི་བུ་བློ་གྲོས་རབ་གནས་ཀྱིས་ཞུས་པའི་མདོ་ལས། འདོད་པ་དང་གཟུགས་ཀྱི་ལྷའི་བུ་བྱེ་བ་
ཕྲག་བརྒྱས་ཆོས་རྣམས་ལ་ཆོས་ཀྱི་མིག་རྔུལ་མེད་ཅིང་དྲི་མ་དང་བྲལ་བ་རྣམ་པར་དག་པ་ཐོབ་བོ། །ཞེས་གསུངས་པའི་ཕྱིར། ཞེས་གསུངས་པ་མི་འཐད་དེ། གཏན་ལ་དབབ་པར་བསྡུ་བ་ལས། གཟུགས་དང་གཟུགས་མེད་པའི་ཁམས་གོང་མར་སྐྱེས་
པས་ཀྱང་དང་པོ་བདེན་པ་རྣམས་མངོན་པར་མི་རྟོགས་ཏེ། ཞེས་དང། མཛོད་ལས། གོང་ན་མཐོང་ལམ་མེད། མི་སྐྱོ་ལུང་ལས་འདིར་རྩོམ་ཞིང། །ཞེས་བཤད་བ་མི་འཐད་པར་ཐལ། ཁམས་གོང་མའི་རྟེན་ལ་མཐོང་ལམ་གསར་དུ་སྐྱེ་བ་ཡོད་པའི་ཕྱིར། རྟགས་ཁས་
གཞན་ཡང། མཛོད་ལས། འདོད་པར་གསུམ་ཐོབ་ཐ་མ་ནི། །གསུམ་དུའོ། །ཞེས་བཤད་པ་མི་འཐད་པར་ཐལ། ཁམས་གོང་མའི་རྟེན་ལ་ཕྱིར་མི་འོང་གི་འབྲས་བུ་གསར་དུ་ཐོབ་པ་ཡོད་པའི་ཕྱིར། མ་གྲུབ་ན་སོང། དེར་ཐལ། ཁམས་གོང་མའི་རྟེན་ལ་

[037B]དེའི་རྟེན་ལ་ཕྱིར་འོང་གི་འབྲས་བུ་གསར་དུ་ཐོབ་པ་ཡང་མེད། དེའི་རྟེན་ལ་རྒྱུན་ཞུགས་ཀྱི་འབྲས་བུ་གསར་དུ་ཐོབ་པ་ཡང་མེད་པའི་ཕྱིར། དང་པོ་མ་གྲུབ་ན་སོང། དེར་ཐལ། དེའི་རྟེན་
ལ་ཉན་ཐོས་ཀྱི་མཐོང་ལམ་གསར་དུ་སྐྱེ་བ་ཡོད་པའི་ཕྱིར། རྟགས་སོང། ཕྱི་མ་གཉིས་གྲུབ་སྟེ། བསམ་གཏན་གྱི་དངོས་གཞི་སྙོམས་འཇུག་ཐོབ་པའི་རྒྱུན་ཞུགས་དང་ཕྱིར་འོང་མེད་པའི་ཕྱིར། མདོ་གཉིས་ཀྱི་དོན་རང་ལུགས་ཀྱི་སྐབས་སུ་འཆད་དོ་
ཊི་ཀའི་རྗེས་འབྲང་ཁ་ཅིག་ཁམས་གོང་མའི་རྟེན་ལ་མཐོང་ལམ་གསར་དུ་སྐྱེ་བ་ཡོད་གསུངས་པ་ཡང་མི་འཐད་དེ། རྣམ་བཤད་སྙིང་པོ་རྒྱན་ལས། སྒྲ་མི་སྙན་པ་དང་ཟ་མ་དང་མ་ནིང་མ་གཏོགས་པའི་མི་དང་འདོད་ལྷའི་རྟེན་ལ་སྐྱེ་ཡི་
ཁམས་གོང་མའི་རྟེན་ལ་ནི་མ་ཡིན་ཏེ། ཁམས་གོང་མ་ལ་སྐྱོ་བ་ཤས་ཆུང་བའི་ཕྱིར་ཞེས་དང། ལམ་རིམ་ལས། སྔོན་མིའི་རྟེན་ལ་ལམ་ལ་སྦྱངས་པའི་བག་ཆགས་འཐུག་པོ་ཡོད་པའི་འདོད་ལྷ་ཁ་ཅིག་དང་པོར་བདེན་པ་མཐོང་བའི་
རྟེན་དུ་རུང་ཡང། ཁམས་གོང་མའི་རྟེན་ལ་དང་པོར་འཕགས་ལམ་ཐོབ་པ་མི་སྲིད་ཅིང། ཞེས་གསུངས་པའི་ཕྱིར། ཁོ་ན་རེ། ཁམས་གོང་མའི་རྟེན་ལ་ཐེག་ཆེན་གྱི་མཐོང་ལམ་གསར་དུ་སྐྱེ་བ་ཡོད་པར་ཐལ། དེའི་རྟེན་ལ་ལམ་ཤེས་གསར་དུ་སྐྱེ་
བ་ཡོད་པའི་ཕྱིར། དེར་ཐལ། ལམ་ཤེས་ཀྱི་མདོ་འཆད་པའི་འཁོར་དུ་ལྷགས་པའི་འདོད་གཟུགས་ཀྱི་ལྷ་རྣམས་ལམ་ཤེས་དངོས་སུ་གསར་དུ་སྐྱེ་བའི་སྣོད་རུང་དུ་བྱ་བའི་ཕྱིར་དུ་དེ་བཞིན་གཤེགས་པའི་རང་བཞིན་གྱི་འོད་ཀྱིས་འདོད་
གཟུགས་ཀྱི་ལྷ་རྣམས་ཀྱི་འོད་མོག་མོག་པོར་མཛད་པའི་ཕྱིར། དེར་ཐལ། ལྷ་རྣམས་རུང་བར་བྱ་བའི་ཕྱིར། ཞེས་གསུངས་པའི་ཕྱིར་ན་མ་ཁྱབ་སྟེ། ལམ་ཤེས་ཀྱི་མདོ་འཆད་པའི་འཁོར་དུ་ལྷགས་པའི་འདོད་གཟུགས་ཀྱི་ལྷ་རྣམས་ལམ་

[038A]༄༅། །ཤེས་རྒྱུད་ནས་སྐྱེ་བའི་སྣོད་རུང་དུ་བྱ་བའི་ཕྱིར་དུ་དེ་བཞིན་གཤེགས་པའི་རང་བཞིན་གྱི་འོད་ཀྱིས་འདོད་གཟུགས་ཀྱི་ལྷ་རྣམས་ཀྱི་འོད་མོག་མོག་པོར་མཛད་པ་ལུང་དེའི་དོན་ཡིན་པའི་ཕྱིར། དེ་ལྟར་མ་
ཡིན་ན་ལམ་ཤེས་ཀྱི་མདོ་འཆད་པའི་འཁོར་དུ་ལྷགས་པའི་འདོད་གཟུགས་གང་རུང་གི་ལྷ་ཡིན་ན། ལམ་ཤེས་དངོས་སུ་གསར་དུ་སྐྱེ་བའི་རྟེན་གྱི་གང་ཟག་ཡིན་དགོས་པར་ཐལ་ལོ། །དེ་རྣམས་ལམ་ཤེས་དངོས་སུ་གསར་དུ་སྐྱེ་
བའི་སྣོད་རུང་དུ་བསྒྲུབ་པའི་ཕྱིར་དུ་དེ་བཞིན་གཤེགས་པའི་རང་བཞིན་གྱི་འོད་ཀྱིས་འདོད་གཟུགས་ཀྱི་ལྷ་རྣམས་ཀྱི་འོད་མོག་མོག་པོར་མཛད་པའི་ཕྱིར། རྟགས་ཁས། འདོད་ན། དེ་མི་དགོས་པར་ཐལ། དེ་ཡིན་ན་ཐེག་པ་ཆེན་
པོར་སེམས་བསྐྱེད་པའི་གང་ཟག་ཡིན་དགོས་པའི་ཕྱིར། མདོ་ལས། ལྷའི་བུ་གང་དག་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་མ་བསྐྱེད་པ་དེ་དག་གིས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ཏུ་སེམས་བསྐྱེད་པར་བྱའོ། །ཞེས་གསུངས་པའི་ཕྱིར། སེམས་རྟེན་ལ་ཁ་ཅིག་ཐེག་ཆེན་གྱི་མཐོང་ལམ་བསམ་གཏན་ས་དྲུག་ལ་བརྟེན་ནས་དངོས་སུ་གསར་དུ་སྐྱེ་བ་ཡོད་ཟེར་ན། དེ་མེད་པར་ཐལ། ཐེག་ཆེན་གྱི་མཐོང་ལམ་དངོས་སུ་
གསར་དུ་སྐྱེ་བའི་སེམས་རྟེན་དུ་གྱུར་པའི་བསམ་གཏན་དང་པོའི་ཉེར་བསྡོགས་མེད་པའི་ཕྱིར། དེར་ཐལ། ཐེག་ཆེན་གྱི་མཐོང་ལམ་དངོས་སུ་གསར་དུ་སྐྱེ་བའི་རྟེན་གྱི་གང་ཟག་ཡིན་ན། བསམ་གཏན་དང་པོའི་དངོས་གཞི་སྙོམས་
འཇུག་ཐོབ་པས་ཁྱབ་པ་གང་ཞིག་ལམ་སླ་བ་བསམ་གཏན་གྱི་དངོས་གཞི་སྙོམས་འཇུག་ཐོབ་ནས། ལམ་དཀའ་བ་ཉེར་བསྡོགས་ལ་བརྟེན་པ་ལ་དགོས་པ་མེད་པའི་ཕྱིར། ཁ་ཅིག་འདོད་སེམས་དང་སྲིད་རྩེའི་སེམས་ལ་བརྟེན་

[038B] དེ་མི་འཐད་པར་ཐལ། ཊི་ཀར། འགྲེལ་ཆེན་དུ། སྒོམ་ལམ་འདོད་སེམས་དང་སྲིད་རྩེ་ལ་བརྟེན་པར་བཤད་ཀྱིས། དེས་མཐོང་ལམ་མཚོན་མི་ནུས་སམ་སྙམ་མོ། །ཞེས་
གསུངས་པའི་ཕྱིར། ཁོ་ན་རེ། འདོད་སེམས་དང་སྲིད་རྩེའི་སེམས་ལ་བརྟེན་ནས་ཐེག་ཆེན་གྱི་མཐོང་ལམ་གསར་དུ་སྐྱེ་བ་ཡོད་པར་ཐལ། འདོད་སེམས་དང་སྲིད་རྩེའི་སེམས་ལ་བརྟེན་ནས་ཐེག་ཆེན་གྱི་བྱང་ཆུབ་ཡན་ལག་གསར་དུ་
སྐྱེ་བ་ཡོད་པ་གང་ཞིག་ཐེག་ཆེན་གྱི་མཐོང་ལམ་ཐོབ་པ་དང། ཐེག་ཆེན་གྱི་བྱང་ཆུབ་ཡན་ལག་ཐོབ་པ་དུས་མཉམ་པའི་ཕྱིར། དང་པོ་གྲུབ་སྟེ། འགྲེལ་ཆེན་ལས། གང་ཡང་འདོད་པ་ཁམས་དང་སྲིད་རྩེ་ན། བྱང་ཆུབ་ལམ་གྱི་ཡན་ལག་
སྤངས་ཞེས་བྱ་བ་ནི་ཐབས་ལ་མི་མཁས་པ་ཉན་ཐོས་ཀྱི་དབང་དུ་བྱས་པ་ཡིན་གྱིས། དེ་དང་འདི་ལ་འགལ་བ་མེད་དོ། །ཞེས་བྱ་བ་ནི་ཁ་ཅིག་གོ་ཞེས་གསུངས་པའི་ཕྱིར། ཟེར་ན་མ་ཁྱབ། གཉིས་པ་གྲུབ་སྟེ། མདོ་སྡེ་རྒྱན་ལས། རྒྱལ་སྲས་བྱང་ཆུབ་
ཕྱོགས་མཐུན་པ། །རྣམ་པ་སྣ་ཚོགས་ཐམས་ཅད་ནི། །རྟག་ཏུ་མཐོང་བའི་ལམ་དེ་དང། །ལྷན་ཅིག་ཏུ་ནི་ཐོབ་པར་འདོད། །ཞེས་གསུངས་པའི་ཕྱིར། དོན་སྒོམ་ལམ་གྱི་སྐབས་སུ་འཆད། ངོ་བོ་ལ་ཁ་ཅིག་སྦྱོར་ལམ་ཆོས་མཆོག་གི་འཇུག་ཐོགས་དེ་མ་
ཐག་ཏུ་བདེན་བཞིའི་རྣམ་པ་བཅུ་དྲུག་ལ་དམིགས་ནས་སྟོང་ཉིད་སྤྲོས་བྲལ་དུ་མངོན་སུམ་དུ་གསར་དུ་རྟོགས་པའི་ཤེས་རབ་ཏིང་ངེ་འཛིན་མཚུངས་ལྡན་དང་བཅས་པ་གང་ཞིག་སྦྱིན་སོགས་སྤྱོད་པའི་རིགས་མཐའ་དག་གིས་ཟིན་པ་དེ་
ཐེག་ཆེན་གྱི་མཐོང་ལམ་གྱི་མཚན་ཉིད་ཟེར་ན། གང་ཟག་གི་བདག་མེད་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་ཆོས་ཅན། ཟུར་དང་པོ་དེར་ཐལ། ཐེག་ཆེན་གྱི་མཐོང་ལམ་ཡིན་པའི་ཕྱིར། འདོད་ན། སློབ་ལམ་ན་བློ་གཅིག་གིས་

[039A]༄༅། །བདེན་གཉིས་ཅིག་ཅར་དུ་མངོན་སུམ་དུ་རྟོགས་པ་ཡོད་པར་ཐལ། འདོད་པའི་ཕྱིར། ཁ་ཅིག་དེ་ཐེག་ཆེན་ཐུན་མོང་མ་ཡིན་པའི་ཐེག་ཆེན་གྱི་མཐོང་ལམ་གྱི་མཚན་ཉིད་ཟེར་ན། བྱང་སེམས་མཐོང་ལམ་པའི་
རྒྱུད་ཀྱི་སྙིང་རྗེ་ཆེན་པོ་ཆོས་ཅན། ཟུར་དང་པོ་དེར་ཐལ། ཐེག་ཆེན་ཐུན་མོང་མ་ཡིན་པའི་མཐོང་ལམ་ཡིན་པའི་ཕྱིར། ཁྱབ་པ་ཁས། དེར་ཐལ། ཐེག་ཆེན་གྱི་རྟོགས་རིགས་སུ་གནས་པའི་ཐེག་ཆེན་གྱི་མཐོང་ལམ་ཡིན་པའི་ཕྱིར་
རྩ་བར་འདོད་ན། མངོན་སུམ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། རྟོག་པ་ཡིན་པའི་ཕྱིར། ཁ་ཅིག་དེ་སྐབས་འདིར་དངོས་སུ་བསྟན་པའི་ཐེག་ཆེན་གྱི་མཐོང་ལམ་གྱི་མཚན་ཉིད། ཟེར་ན། ཉན་ཐོས་དགྲ་བཅོམ་པའི་རྟོག་པ་སྔོན་
དུ་སོང་བའི་མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། ཟུར་དང་པོ་མ་གྲུབ་ན། དེ་དེ་ཡིན་པར་ཐལ། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེ་དེ་ཡིན་པའི་ཕྱིར། མ་གྲུབ་ན་
འགལ༑ འདོད་མི་ནུས་ཏེ། དམན་ལམ་སྔོན་དུ་སོང་བའི་ཐེག་ཆེན་གྱི་མཐོང་ལམ་ཡིན་པའི་ཕྱིར། ཁ་ཅིག་སྦྲོས་བྲལ་མངོན་སུམ་དུ་རྟོགས་པའི་ཐེག་ཆེན་གྱི་བདེན་པ་མངོན་རྟོགས་དེ། སྐབས་འདིར་དངོས་སུ་བསྟན་པའི་ཐེག་ཆེན་གྱི་
མཐོང་ལམ་གྱི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་རྣམ་གྲོལ་ལམ་ལས་ལངས་པའི་རྗེས་ཐོབ་ཀྱི་རྗེས་སུ་སླར་ཡང་སྟོང་ཉིད་ལ་རྩེ་གཅིག་ཏུ་མཉམ་པར་གཞག་པའི་ཐེག་ཆེན་མཐོང་ལམ་མཉམ་གཞག་ཡེ་ཤེས་ཆོས་ཅན། མཚོན་
བྱ་དེར་ཐལ། མཚན་ཉིད་དེའི་ཕྱིར། རྟགས་སླ། འདོད་མི་ནུས་ཏེ། དེ་ཐེག་ཆེན་གྱི་མཐོང་ལམ་ཤེས་པ་བརྒྱད་པོ་གང་རུང་ཡང་མ་ཡིན། བཟོད་པ་བརྒྱད་པོ་གང་རུང་ཡང་མ་ཡིན་པའི་ཕྱིར། ཁྱབ་སྟེ། སྐབས་འདིར་དངོས་སུ་བསྟན་

[039B] ཁ་ཅིག་སྲིད་ཞི་གཉིས་ཀའི་མཐའ་འགོག་བྱེད་ཀྱི་ཐེག་ཆེན་གྱི་བདེན་པ་མངོན་རྟོགས་དེ། ཐེག་ཆེན་གྱི་མཐོང་ལམ་གྱི་མཚན་ཉིད་ཟེར་ན། བྱང་
སེམས་མཐོང་ལམ་པའི་རྒྱུད་ཀྱི་སྙིང་རྗེ་ཆེན་པོ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དོན་དམ་ལ་ལྟོས་པའི་སྲིད་ཞི་གཉིས་ཀའི་མཐའ་འགོག་བྱེད་ཀྱི་ཐེག་ཆེན་གྱི་བདེན་པ་མངོན་རྟོགས་ཡིན་པར་ཐལ། འདོད་པ་
གང་ཞིག་ཀུན་རྫོབ་ལ་ལྟོས་པའི་སྲིད་ཞི་གཉིས་ཀའི་མཐའ་འགོག་བྱེད་ཀྱི་ཐེག་ཆེན་གྱི་བདེན་པ་མངོན་རྟོགས་མ་ཡིན་པའི་ཕྱིར། ཕྱི་མ་དེར་ཐལ། ཀུན་རྫོབ་ལ་ལྟོས་པའི་སྲིད་མཐའ་འགོག་བྱེད་ཀྱི་ཡེ་ཤེས་མ་ཡིན་པའི་ཕྱིར་ཏེ། བདག་
མེད་ཕྲ་རགས་གང་རུང་ཅིག་རྟོགས་པའི་ཡེ་ཤེས་མ་ཡིན་པའི་ཕྱིར། རྩ་བར་འདོད་མི་ནུས་ཏེ། སྲིད་ཞི་བདེན་སྟོང་དུ་རྟོགས་པའི་ཡེ་ཤེས་མ་ཡིན་པའི་ཕྱིར། ཁ་ཅིག་སྲིད་ཞི་གཉིས་ཀའི་མཐའ་འགོག་བྱེད་ཀྱི་རྟོགས་རིགས་སུ་གནས་
པའི་ཐེག་ཆེན་གྱི་བདེན་པ་མངོན་རྟོགས་དེ། ཐེག་ཆེན་གྱི་མཐོང་ལམ་གྱི་མཚན་ཉིད་ཟེར་ན། བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་ཆེན་པོ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། སྲིད་མཐའ་འགོག་བྱེད་
ཀྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་ན། ཐེག་དམན་གྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་མི་ནུས་ཏེ། ཐེག་ཆེན་གྱི་རྟོགས་རིགས་སུ་གནས་པའི་ཕྱིར། ཁ་ཅིག་ཐེག་ཆེན་གྱི་སྦྱོར་ལམ་རྫོགས་
རྗེས་སུ་བྱུང་ཞིང་ཐེག་ཆེན་གྱི་སྒོམ་ལམ་མ་སྐྱེས་གོང་གི་མཁྱེན་པ་དེ། ཐེག་ཆེན་གྱི་མཐོང་ལམ་གྱི་མཚན་ཉིད། ཟེར་ན། ཐེག་ཆེན་གྱི་སྦྱོར་ལམ་གྱི་རྒྱུར་གྱུར་པའི་ཐེག་ཆེན་གྱི་མཐོང་ལམ་ཆོས་ཅན། ཐེག་ཆེན་གྱི་སྦྱོར་ལམ་རྫོགས་རྗེས་སུ་བྱུང་

[040A]༄༅། །པར་ཐལ། ཐེག་ཆེན་གྱི་མཐོང་ལམ་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། ཐེག་ཆེན་གྱི་སྦྱོར་ལམ་གྱི་སྔ་རོལ་ཏུ་བྱུང་བའི་ཕྱིར་ཏེ། དེའི་རྒྱུ་ཡིན་པའི་ཕྱིར། གཞན་ཡང། ཐེག་ཆེན་གྱི་སྒོམ་ལམ་གྱི་འབྲས་བུར་གྱུར་པའི་
ཐེག་ཆེན་གྱི་མཐོང་ལམ་ཆོས་ཅན། ཐེག་ཆེན་གྱི་སྒོམ་ལམ་མ་སྐྱེས་གོང་གི་མཁྱེན་པ་ཡིན་པར་ཐལ། ཏེཧྒ་ཆེན་གྱི་མཐོང་ལམ་ཡིན་པའི་ཕྱིར། འདོད་མི་ནུས་ཏེ། དེའི་རྗེས་སུ་སྐྱེས་པའི་ཕྱིར། དེར་ཐལ། དེའི་འབྲས་བུ་ཡིན་པའི་ཕྱིར། འདིར་དོགས་པ་ནི་
སྒོམ་ལམ་གྱི་འབྲས་བུ་ཡིན་ན། སྒོམ་ལམ་སྔོན་དུ་སོང་བས་ཁྱབ་པར་ཐལ། དེ་ཡིན་ན་སྒོམ་ལམ་རྫོགས་རྗེས་སུ་སྐྱེས་པས་ཁྱབ་པའི་ཕྱིར། རྟགས་ཁས། འདོད་ན། དམན་ལམ་གྱི་འབྲས་བུར་གྱུར་པའི་ལམ་མ་ཞུགས་ཀྱི་གང་ཟག་ཆོས་ཅན་
དམན་ལམ་སྔོན་དུ་སོང་བར་ཐལ། དམན་ལམ་གྱི་འབྲས་བུ་ཡིན་པའི་ཕྱིར། ཁྱབ་པ་འགྲིག་འདོད་ན། ལམ་ཞུགས་ཀྱི་གང་ཟག་ཡིན་པར་ཐལ། དམན་ལམ་སྔོན་དུ་སོང་བའི་གང་ཟག་ཡིན་པའི་ཕྱིར། གཞན་ཡང། རྣམ་མཁྱེན་
གྱི་འབྲས་བུར་གྱུར་པའི་ཐེག་དམན་དགྲ་བཅོམ་ཆོས་ཅན། ཁྱོད་རྣམ་མཁྱེན་སྔོན་དུ་སོང་བར་ཐལ། ཁྱོད་རྣམ་མཁྱེན་གྱི་འབྲས་བུ་ཡིན་པའི་ཕྱིར། ཁབ་པ་སོང། འདོད་ན། དེ་ཆོས་ཅན། ཁྱོད་ཐེག་ཆེན་དགྲ་བཅོམ་གྱི་རྟོགས་པ་སྔོན་དུ་སོང་བ་
ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཐེག་ཆེན་དགྲ་བཅོམ་གྱི་རྟོགས་པ་སྔོན་དུ་སོང་བའི་ཐེག་དམན་དགྲ་བཅོམ་གཞི་མ་གྲུབ་པའི་ཕྱིར། གཞན་ཡང། དམན་ལམ་གྱི་འབྲས་བུར་གྱུར་པའི་ཐེག་དམན་དགྲ་བཅོམ་དེ་དམན་ལམ་ཡི་མཐོང་ལམ་བར་ཆད་མེད་ལམ་གྱི་མྪ་
ཐེག་ཆེན་གྱི་སྒོམ་ལམ་གྱི་འབྲས་བུར་གྱུར་པའི་ཐེག་ཆེན་གྱི་མཐོང་ལམ་དེ་ཐེག་ཆེན་གྱི་སྒོམ་ལམ་སྔོན་དུ་སོང་བ་ཡིན་པའི་ཕྱིར། མ་གྲུབ་ན་སོང། དེར་ཐལ། དེ་ཐེག་ཆེན་གྱི་སྒོམ་ལམ་རྫོགས་

[040B] རྟགས་ཁས། གཞན་ཡང། རྒྱུན་ཞུགས་ཀྱི་འབྲས་བུ་ཡིན་ན། རྒྱུན་ཞུགས་སྔོན་དུ་སོང་བས་ཁྱབ་པར་ཐལ། ཐེག་ཆེན་གྱི་སྒོམ་ལམ་གྱི་འབྲས་བུ་ཡིན་ན། དེའི་རྗེས་སུ་སྐྱེས་པས་ཁྱབ་པའི་ཕྱིར། རྟགས་ཁས་
འདོད་ན། རྒྱུན་ཞུགས་ཀྱི་རྒྱུད་ཀྱི་རྣམ་གྲོལ་ལམ་ཆོས་ཅན། དེར་ཐལ། དེའི་ཕྱིར། ཞེས་པ་འདི་རྣམས་ལ་ལན་གར་འདེབས་གཟིགས་པ་དང། གཞན་ཡང། རྩ་པའི་མཚན་ཉིད་ལ། ཐེག་དམན་གྱི་མཐོང་ལམ་ཡིན་ན། ཐེག་དམན་གྱི་
སྒོམ་ལམ་མ་སྐྱེས་གོང་གི་མཁྱེན་པ་ཡིན་དགོས་པར་ཐལ། ཐེག་ཆེན་གྱི་མཐོང་ལམ་ཡིན་ན། ཐེག་ཆེན་གྱིས་གོམ་ལམ་མ་སྐྱེས་གོང་གི་མཁྱེན་པ་ཡིན་དགོས་པའི་ཕྱིར། རྟགས་ཁས། འདོད་ན། ཉན་ཐོས་སྒོམ་ལམ་པའི་རྟོགས་པ་
སྔོན་དུ་སོང་བའི་རང་རྒྱལ་ཀྱི་མཐོང་ལམ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། ཆོས་ཅན་དེ་ཡོད་པའི་ཕྱིར། འདོད་མི་ནུས་ཏེ། ཐེག་དམན་གྱི་སྒོམ་ལམ་སྔོན་དུ་སོང་བའི་མཁྱེན་པ་ཡིན་པའི་ཕྱིར། ཁ་ཅིག་ཆོས་ཉིད་ལ་རྩེ་གཅིག་ཏུ་
མཉམ་པར་གཞག་པའི་ཐེག་ཆེན་གྱི་བདེན་པ་མངོན་རྟོགས་དེ། ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ཀྱི་མཚན་ཉིད། ཟེར་ན། བྱང་སེམས་མཐོང་ལམ་པའི་རྒྱུད་ཀྱི་གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་གཞག་པའི་ཡེ་
ཤེས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གྲུབ་ཟིན། འདོད་ན། སློབ་ལམ་ན་བློ་གཅིག་གིས་བདེན་གཉིས་ཅིག་ཅར་དུ་མངོན་སུམ་དུ་རྟོགས་པ་ཡོད་པར་ཐལ། འདོད་པའི་ཕྱིར། ཁ་ཅིག་ཐེག་ཆེན་གྱི་མཐོང་ལམ་མཉམ་
གཞག་ཡེ་ཤེས་གང་ཞིག་བདེན་འཛིན་ཀུན་བརྟགས་ཀྱི་དངོས་གཉེན་བྱེད་པ་དེ་ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་མཚན་ཉིད། ཟེར་ན། བདེན་འཛིན་ཀུན་བརྟགས་ཀྱི་རྒྱུར་གྱུར་པའི་ཐེག་ཆེན་གྱི་མཐོང་ལམ་བར་ཆད་མེད་ལམ་ཡོད་པར་ཐལ་

[041A]༄༅། །དེའི་རྒྱུར་གྱུར་པའི་རྣམ་མཁྱེན་ཡོད་པའི་ཕྱིར་ཏེ། དེའི་རྒྱུར་གྱུར་པའི་སངས་རྒྱས་འཕགས་པ་ཡོད་པའི་ཕྱིར་ཏེ། སངས་རྒྱས་འཕགས་པ་ལ་དམིགས་ནས་བདེན་འཛིན་སྐྱེ་བ་ཡོད་པའི་ཕྱིར། རྩ་བར་འདོད་ན་སོང། དེ་བདེན་འཛིན་
ཀུན་བརྟགས་ཀྱི་རྒྱུ་ཡིན་པར་ཐལ། དེ་ཡོད་པའི་ཕྱིར། འདོད་ན། དེ་ཆོས་ཅན། བདེན་འཛིན་ཀུན་བརྟགས་ལ་ཕན་འདོགས་བྱེད་ཡིན་པར་ཐལ། དེའི་རྒྱུ་ཡིན་པའི་ཕྱིར། འདོད་མི་ནུས་ཏེ། དེ་ལ་གནོད་བྱེད་ཡིན་པའི་ཕྱིར། མ་གྲུབ་ན་སོང། དེར་ཐལ་
དེའི་དངོས་གཉེན་ཡིན་པའི་ཕྱིར། དེར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་ཡིན་པའི་ཕྱིར། ཁ་ཅིག་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་གང་ཞིག་བདེན་འཛིན་ཀུན་བརྟགས་སྤངས་པ་དེ་ཐེག་ཆེན་གྱི་མཐོང་ལམ་རྣམ་
གྲོལ་ལམ་གྱི་མཚན་ཉིད། ཟེར་ན། ཐེག་ཆེན་གྱི་མཐོང་ལམ་རྣམ་གྲོལ་ལམ་ལས་ལངས་པའི་རྗེས་ཐོབ་ཀྱི་རྗེས་སུ་སླར་ཡང་སྟོང་ཉིད་ལ་རྩེ་གཅིག་ཏུ་མཉམ་པར་གཞག་པའི་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ཆོས་ཅན། མཚོན་བྱ་
དེར་ཐལ། མཚན་ཉིད་དེའི་ཕྱིར། ཆོས་ཅན་དེའི་ཕྱིར། འདོད་ན། དེ་ཆོས་ཅན། ཁྱོད་དང་མཉམ་གཞག་ཐུན་གཅིག་ལ་སྐྱེ་བའི་ཐེག་ཆེན་གྱི་མཐོང་ལམ་བར་ཆད་མེད་ལམ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་
དེ་ཡིན་པའི་ཕྱིར། ཁ་ཅིག་མཐོང་སྤངས་སྤངས་པའི་ཐེག་ཆེན་གྱི་བདེན་པ་མངོན་རྟོགས་དེ། ཐེག་ཆེན་གྱི་མཐོང་ལམ་རྣམ་གྲོལ་ལམ་གྱི་མཚན་ཉིད། ཟེར་ན། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ཆོས་ཅན། མཚོན་བྱ་དེར་ཐལ་
མཚན་ཉིད་དེའི་ཕྱིར། དེར་ཐལ། ཆོས་ཅན་དེའི་ཕྱིར། འདོད་ན། དེ་ཆོས་ཅན། ཐེག་ཆེན་གྱི་མཐོང་ལམ་ཤེས་པ་བརྒྱད་པོ་གང་རུང་ཡིན་པར་ཐལ། ཐེག་ཆེན་གྱི་མཐོང་ལམ་རྣམ་གྲོལ་ལམ་ཡིན་པའི་ཕྱིར། ཁྱབ་སྟེ། ཐེག་ཆེན་གྱི་མཐོང་

[041B] ཐེག་ཆེན་གྱི་མཐོང་ལམ་བཟོད་པ་བརྒྱད་པོ་གང་རུང་ཡིན་དགོས་པའི་ཕྱིར། རྟགས་བུད། རྩ་བར་འདོད་མི་ནུས་ཏེ། ཆོས་ཅན་དེའི་ཕྱིར། ཁོ་ན་རེ། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་དེ་རྣམ་
གྲོལ་ལམ་ཡིན་པར་ཐལ། རྗེས་ཐོབ་ཡེ་ཤེས་ལ་གནས་པའི་བྱང་སེམས་འཕགས་པའི་རྒྱུད་ལ་རྣམ་གྲོལ་ལམ་ཡོད་པའི་ཕྱིར། མ་གྲུབ་ན། དེར་ཐལ། རྗེས་ཐོབ་ཡེ་ཤེས་ལ་གནས་པའི་ཕྱིར་མི་འོང་གི་རྒྱུད་ལ་རྣམ་གྲོལ་ལམ་ཡོད་པའི་
ཕྱིར། དེར་ཐལ། དེའི་རྒྱུད་ལ་འདུས་བྱས་སུ་གྱུར་པའི་དགེ་སྦྱོང་ཚུལ་གྱི་འབྲས་བུ་ཡོད་པའི་ཕྱིར། ཟེར་ན་མ་ཁྱབ། མ་གྲུབ་ན། དེ་ཆོས་ཅན། ཁྱོད་ཀྱི་རྒྱུད་ལ་དེ་ཡོད་པར་ཐལ། ཁྱོད་ཕྱིར་མི་འོང་འབྲས་གནས་ཡིན་པའི་ཕྱིར། སྔར་གྱི་མཚན་ཉིད་ལ་
སྐྱོན་གཞན་ཡང། ཐེག་ཆེན་གྱི་མཐོང་ལམ་རྣམ་གྲོལ་ལམ་ལ་གནས་པའི་སེམས་དཔའི་རྒྱུད་ཀྱི་ཀུན་རྫོབ་སེམས་བསྐྱེད་དེ་ཐེག་ཆེན་གྱི་མཐོང་ལམ་རྣམ་གྲོལ་ལམ་ཡིན་པར་ཐལ། དེ་མཐོང་སྤངས་སྤངས་པའི་ཐེག་ཆེན་གྱི་བདེན་པ་མངོན་རྟོགས་
ཡིན་པའི་ཕྱིར། ཁྱབ་པ་ཁས། འདོད་ན། ཐེག་ཆེན་གྱི་མཐོང་ལམ་རྣམ་གྲོལ་ལམ་ལ་གནས་པའི་སེམས་དཔའི་རྒྱུད་ཀྱི་མཁྱེན་པ་ཡིན་ན། ཐེག་ཆེན་གྱི་མཐོང་ལམ་རྣམ་གྲོལ་ལམ་ཡིན་དགོས་པར་ཐལ། འདོད་པའི་ཕྱིར། འདོད་ན། ཐེག་ཆེན་གྱི་
མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ཀྱི་མཁྱེན་པ་ཡིན་ན། ཐེག་ཆེན་གྱི་མཐོང་ལམ་བར་ཆད་མེད་ལམ་ཡིན་དགོས་པར་ཐལ། འདོད་པའི་ཕྱིར། འདོད་ན། ཐེག་ཆེན་གྱི་མཐོང་ལམ་བར་ཆད་མེད་ལམ་ལ་གནས་པའི་
སེམས་དཔའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། དེར་ཐལ། དེའི་ཕྱིར། ཡང་མཁས་པ་ཁ་ཅིག་ཉན་ཐོས་དགྲ་བཅོམ་གྱི་རྟོགས་པ་སྔོན་དུ་སོང་བའི་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེ་རྣམ་གྲོལ་ལམ་ཡིན། ཞེས་གསུངས་

[042A]༄༅། །རེ་ཞིག་དེ་ཐེག་ཆེན་གྱི་མཐོང་ལམ་རྣམ་གྲོལ་ལམ་ཡིན་པར་ཐལ། དེ་རྣམ་གྲོལ་ལམ་ཡིན་པའི་ཕྱིར། འདོད་མི་ནུས་ཏེ། ཁྱོད་ཐེག་ཆེན་གྱི་མཐོང་ལམ་བར་ཆད་མེད་ལམ་ཡིན་པའི་ཕྱིར་བྱས་པ་ལ། དེ་ཆོས་ཅན། རྣམ་གྲོལ་
ལམ་ཡིན་པར་ཐལ། ཉོན་སྒྲིབ་སྤངས་པའི་མཉམ་གཞག་ཡེ་ཤེས་ཡིན་པའི་ཕྱིར། ཁྱབ་སྟེ། ཤེས་སྒྲིབ་སྤངས་པའི་མཉམ་གཞག་ཡེ་ཤེས་ཡིན་ན་རྣམ་གྲོལ་ལམ་ཡིན་དགོས་པའི་ཕྱིར། ཟེར་ན། མ་ཁྱབ་སྟེ། ཉོན་སྒྲིབ་སྤངས་པའི་མཉམ་
གཞག་ཡེ་ཤེས་ཡིན་ན་རང་དང་མཉམ་གཞག་ཐུན་གཅིག་ལས་སྐྱེས་པའི་བར་ཆད་མེད་ལམ་ཡོད་དགོས་པར་ཐལ། ཤེས་སྒྲིབ་སྤངས་པའི་མཉམ་གཞག་ཡེ་ཤེས་ཡིན་ན་རང་དང་མཉམ་གཞག་ཐུན་ཅིག་ལས་སྐྱེས་པའི་བར་ཆད་མེད་ལམ་
ཡོད་དགོས་པའི་ཕྱིར། ཁྱབ་པ་འགྲིག་མ་གྲུབ་ན་བུད། འདོད་ན། ཉན་ཐོས་དགྲ་བཅོམ་པའི་རྟོགས་བ་སྔོན་དུ་སོང་བའི་བྱང་སེམས་ཀྱི་སྦྱོར་ལམ་མཉམ་གཞག་ཡེ་ཤེས་ཆོས་ཅན། དེར་ཐལ། དེའི་ཕྱིར། འདོད་ན། བྱང་སེམས་སྦྱོར་ལམ་པའི་རྒྱུད་ལ་བར་
ཆད་མེད་ལམ་ཡོད་པར་ཐལ། འདོད་པའི་ཕྱིར། གལ་ཏེ་དེའི་རྒྱུད་ཀྱི་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་རྣམ་གྲོལ་ལམ་ཡིན་པར་ཐལ། དེའི་རྟོགས་པ་སྔོན་དུ་སོང་བའི་ཐེག་ཆེན་མཐོང་ལམ་སྡུག་བསྔལ་ཆོས་བཟོད་པ་དེའི་རྒྱུད་ལ་
རྣམ་གྲོལ་ལམ་ཡོད་པའི་ཕྱིར། དེར་ཐལ། དེའི་རྒྱུད་ལ་འདུས་བྱས་སུ་གྱུར་པའི་དགེ་སྦྱོང་ཚུལ་གྱི་འབྲས་བུ་ཡོད་པའི་ཕྱིར་ན། འདིར་མ་ཁྱབ། མ་གྲུབ་ན། དེ་ཆོས་ཅན། ཁྱོད་ཀྱི་རྒྱུད་ལ་དེ་ཡོད་པར་ཐལ། ཁྱོད་དགེ་སྦྱོང་ཚུལ་གྱི་འབྲས་བུ་ལ་གནས་པའི་
གང་ཟག་ཡིན་པའི་ཕྱིར། ཟེར་ན། སྔར་གྱི་མ་ཁྱབ་མཚམས་ལ་ཁྱབ་པ་མེད་དེ། དེའི་རྒྱུད་ཀྱི་ཐེག་ཆེན་མཐོང་ལམ་སྡུག་བསྔལ་ཆོས་བཟོད་དེ་དགེ་སྦྱོང་ཚུལ་གྱི་འབྲས་བུ་ཡིན་པའི་ཕྱིར། བྱས་པ་ལ་ཁོ་ན་རེ། དེའི་རྒྱུད་ཀྱི་ཐེག་ཆེན་གྱི་

[042B] དགེ་སྦྱོང་ཚུལ་གྱི་འབྲས་བུ་མ་ཡིན་པར་ཐལ། དགེ་སྦྱོར་གི་ཚུལ་ཡིན་པའི་ཕྱིར། ཟེར་ན་མ་ཁྱབ། ཁ་ཅིག་ཐེག་ཆེན་གྱི་མཐོང་ལམ་རྣམ་གྲོལ་ལམ་ལས་ལངས་པའི་སྒྲ་དོན་འདྲེས་རུང་དུ་
འཛིན་པའི་ཞེན་རིག་ཏུ་གྱུར་པའི་ཐེག་ཆེན་གྱི་བདེན་པ་མངོན་རྟོགས་གང་ཞིག་རང་རྒྱུད་ལྡན་གྱི་གང་ཟག་གི་རྒྱུད་ལ་མངོན་གྱུར་དུ་འབྱུང་བ་དེ། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ཀྱི་མཚན་ཉིད། ཟེར་ན། ཐེག་ཆེན་གྱི་མཐོང་ལམ་རྗེས་ཐོབ་ཡེ་
ཤེས་ལ་གནས་པའི་སེམས་དཔའི་རྒྱུད་ཀྱི་གཟུགས་བདེན་སྟོང་སྒྱུ་མ་ལྟ་བུར་གསལ་བར་སྣང་བའི་ཡེ་ཤེས་ཆོས་ཅན། སྒྲ་དོན་འདྲེས་རུང་དུ་འཛིན་པའི་ཞེན་རིག་ཏུ་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། དེའི་མཚན་གཞི་ཅིག་ཡོད་པའི་ཕྱིར་
འདོད་མི་ནུས་ཏེ། རྟོག་མེད་ཀྱི་ཤེས་པ་ཡིན་པའི་ཕྱིར། གཞན་ཡང། སློབ་པའི་རྗེས་ཐོབ་ཡེ་ཤེས་ཡིན་ན་རྟོག་པ་ཡིན་དགོས་པར་ཐལ། མཚན་ཉིད་དེ་འཐད་པའི་ཕྱིར། འདོད་ན། ལམ་སྒྲིབ་ལས། སྒྲུབ་པ་སྒོམ་ལམ་རྗེས་ཐོབ་ཀྱི་གནས་སྐབས་སུ་འབྱུང་ཡང་
རྟེན་འབྲེལ་སྒྱུ་མ་ལྟ་བུར་གསལ་བར་སྣང་བའི་བློ་སྒྲ་དོན་འདྲེས་རུང་དུ་འཛིན་པའི་རྟོག་བྲལ་ལོ། །ཞེས་གསུངས་པ་མི་འཐད་པར་ཐལ། འདོད་པའི་ཕྱིར། སྐྱེ་ཚུལ་ལ་ཁ་ཅིག་ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་དུས་མཐའི་
སྐད་ཅིག་མ་ཡིན་ཟེར་ན། དེ་བཅུ་དྲུག་ཅིག་ཅར་དུ་སྐྱེ་བར་ཐལ། དམ་བཅའ་དེ་འཐད་པའི་ཕྱིར། འདོད་ན། ཐེག་ཆེན་གྱི་མཐོང་ལམ་བཟོད་པ་བརྒྱད་དང། ཐེག་ཆེན་གྱི་མཐོང་ལམ་ཤེས་པ་བརྒྱད་ཅིག་ཅར་དུ་སྐྱེ་བར་ཐལ། འདོད་པའི་ཕྱིར་
འདོད་ན། ཐེག་ཆེན་གྱི་མཐོང་ལམ་བར་ཆད་མེད་ལམ་དང། ཐེག་ཆེན་གྱི་མཐོང་ལམ་རྣམ་གྲོལ་ལམ་ཅིག་ཅར་དུ་སྐྱེ་བར་ཐལ། འདོད་པའི་ཕྱིར། གལ་ཏེ། འགྲེལ་ཆེན་ལས། དགོངས་པ་འདི་ཉིད་ཀྱིས་ནི་རིགས་པའི་སྟོབས་ཀྱིས་

[043A]༄༅། །མཐོང་ལམ་གྱི་མངོན་པར་རྟོགས་པ་སྐད་ཅིག་མ་ཡིན་ཡང་སྐད་ཅིག་མ་བཅུ་དྲུག་ཉིད་དུ་བཤད་པ་ཡིན་ནོ། །ཞེས་བཤད་པ་མི་འཐད་པར་ཐལ། ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་ཅིག་ཅར་དུ་མི་སྐྱེ་
བའི་ཕྱིར། ཟེར་ན། མ་ཁྱབ་སྟེ། དེའི་དོན། ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་པོ་དེ་སྟོང་ཉིད་ལ་རྩེ་གཅིག་ཏུ་མཉམ་པར་གཞག་པའི་མཉམ་གཞག་ཐུན་ཅིག་ཡིན་ཞེས་པའི་དོན་ཡིན་པའི་ཕྱིར། གཞན་ཡང། ཐེག་ཆེན་
གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་པོ་དུས་མཐའི་སྐད་ཅིག་མ་མ་ཡིན་པར་ཐལ། དེ་བཅུ་དྲུག་པོ་དེ་བྱ་རྫོགས་ཀྱི་སྐད་ཅིག་མ་ཡིན་པའི་ཕྱིར་ཏེ། འགྲེལ་ཆེན་ལས། སེམས་ཀྱི་སྐད་ཅིག་མ་ནི་ཤེས་བྱ་ལ་ཤེས་པ་སྐྱེས་པ་ཡོངས་སུ་རྫོགས་པ་
ལས་བཟུང་ངོ། །ཞེས་དང། ཀུན་བཏུས་ལས། སྐད་ཅིག་མ་ནི་ཤེས་བྱ་ལ་ཤེས་པ་འབྱུང་བ་ཡོངས་སུ་རྫོགས་པར་རིག་པར་བྱའོ། །ཞེས་གསུངས་པའི་ཕྱིར། ཁ་ཅིག་ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་པོ་དེ། རྫས་བཞི་པར་སྐྱེ་བ་
ཡིན་ཏེ། ཐེག་ཆེན་གྱི་མཐོང་ལམ་ཆོས་བཟོད་བཞི་དང་པོར་སྐྱེ་བ་རྫས་གཅིག་དེ་རྗེས་ཆོས་ཤེས་བཞི་སྐྱེ་བ་རྫས་གཅིག་དེ་རྗེས་རྗེས་བཟོད་བཞི་སྐྱེ་བ་རྫེས་གཅིག་དེ་རྗེས་རྗེས་ཤེས་བཞི་སྐྱེ་བ་རྫས་གཅིག་ཡིན་པའི་ཕྱིར། ཞེས་གསུངས་པ་མི་འཐད་དེ་
ཐེག་ཆེན་གྱི་མཐོང་ལམ་རྣམ་གྲོལ་ལམ་གྱི་རྗེས་སུ་རང་དང་རྒྱུད་གཅིག་ཏུ་གྱུར་པའི་ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེ་བ་ཡོད་པར་ཐལ། དམ་བཅའ་དེ་རྣམས་འཐད་པའི་ཕྱིར། འདོད་ན། དེ་མེད་པར་ཐལ། ཐེག་ཆེན་གྱི་མཐོང་ལམ་རྣམ་གྲོལ་
ལམ་ཡིན་ན། མཐོང་སྤང་མ་ལུས་པར་སྤངས་པས་ཁྱབ་པ་ཡོད་པའི་ཕྱིར། རྟགས་བུད། བྱས་པ་ལ་ཁོ་ན་རེ། སྐྱེ་ཚུལ་དེ་འཐད་པར་ཐལ། འགྲེལ་ཆེན་ལས། སྡུག་བསྔལ་ལ་ཆོས་ཤེས་པའི་རྗེས་ཐོག་ལ། སྡུག་བསྔལ་ལ་ཆོས་ཤེས་པའི་བཟོད་པ་དང་

[043B] །ཞེས་སོ་སོ་རང་ལ་མངོན་དུ་གྱུར་བའི་ཟག་པ་མེད་པའི་ཤེས་པ་གང་ཡིན་པ་དེ་ནི་སྡུག་བསྔལ་རྗེས་སུ་ཤེས་པའི་བཟོད་པ་ཞེས་བྱའོ། །ཞེས་གསུངས་པའི་ཕྱིར། ཟེར་ན། མ་ཁྱབ་སྟེ་
དེ་ལྟར་གསུངས་པ། བཤད་པའི་གོ་རིམ་ཡིན་པའི་ཕྱིར། ཐེག་ཆེན་གྱི་མཐོང་ལམ་བཟོད་པ་བརྒྱད་རིམ་བཞིན་དུ་སྐྱེ་ཞིང། ཤེས་པ་བརྒྱད་རིམ་བཞིན་དུ་སྐྱེ་ཞེས་ཟེར་ན་མི་འཐད་དེ་ཐེག་ཆེན་གྱི་མཐོང་ལམ་བཟོད་བ་བརྒྱད་ཅིག་ཅར་དུ་སྐྱེ་བར་ཐལ། ཐེག་ཆེན་གྱི་
མཐོང་ལམ་སྡུག་བསྔལ་ཆོས་བཟོད་ཡིན་ན། ཐེག་ཆེན་གྱི་མཐོང་ལམ་བཟོད་པ་བརྒྱད་ཀ་ཡིན་དགོས་པའི་ཕྱིར། དེར་ཐལ། དེ་ཡིན་ན་ཐེག་ཆེན་གྱི་མཐོང་ལམ་ཀུན་འབྱུང་ཆོས་བཟོད་ཡིན་དགོས་པའི་ཕྱིར། དེར་ཐལ། སྡུག་བསྔལ་བདེན་པའི་
ཆོས་ཉིད་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་བར་ཆད་མེད་ལམ་ཡིན་ན། ཀུན་འབྱུང་བདེན་པའི་ཆོས་ཉིད་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་བར་ཆད་མེད་ལམ་ཡིན་དགོས་པའི་ཕྱིར། དེར་ཐལ། སྡུག་བསྔལ་
བདེན་བའི་ཆོས་ཉིད་མངོན་སུམ་དུ་རྟོགས་པའི་གང་ཟག་ཡིན་ན། ཀུན་འབྱུང་བདེན་པའི་ཆོས་ཉིད་མངོན་སུམ་དུ་རྟོགས་པའི་གང་ཟག་ཡིན་དགོས་པའི་ཕྱིར། དེར་ཐལ། མཉན་བྱ་མི་རྟོག་པར་མངོན་སུམ་དུ་རྟོགས་པའི་གང་ཟག་ཡིན་ན། སྒྲ་མི་རྟག་
པར་མངོན་སུམ་དུ་རྟོགས་པའི་གང་ཟག་ཡིན་དགོས་པའི་ཕྱིར། དེར་ཐལ། མཉན་བྱ་མི་རྟག་པར་མངོན་སུམ་དུ་རྟོགས་ནས། སྒྲ་མི་རྟག་པར་སྒྲུབ་པ་ལ་ཕྱོགས་ཆོས་ཅན་དུ་སོང་བའི་གང་ཟག་མེད་པའི་ཕྱིར། མ་གྲུབ་ན། མཉན་བྱ་སྒྲ་མི་རྟག་པར་
སྒྲུབ་པའི་རྟག་ཡང་དག་ཡིན་པར་ཐལ། མ་གྲུབ་པ་དེའི་ཕྱིར། དེས་ན། རང་ལུགས་ནི། ཐེག་ཆེན་གྱི་མཐོང་ལམ་བཟོད་པ་བརྒྱད་ཅིག་ཅར་དུ་སྐྱེ་ཞིང་ཤེས་པ་བརྒྱད་ཀྱང་ཅིག་ཅར་དུ་སྐྱེ་བར་ཁས་ལེན་ཅིང། མཐོང་ལམ་ཤེས་བཟོད་སྐད་ཅིག་མ་བཅུ་

[044A]༄༅། །དྲུག་རིམ་ཅན་དུ་སྐྱེ་བྱས་པ་ལ་ཁོ་ན་རེ། ཐེག་ཆེན་གྱི་མཐོང་ལམ་བཟོད་པ་བརྒྱད་རིམ་ཅན་དུ་སྐྱེ་བར་ཐལ། ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་རིམ་ཅན་དུ་སྐྱེ་པའི་ཕྱིར། ཟེར་ན་མ་ཁྱབ་སྟེ་
ཐེག་ཆེན་གྱི་མཐོང་ལམ་བཟོད་པ་བརྒྱད་རྫས་ཐ་དད་ཡིན་པར་ཐལ། ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་རྫས་ཐ་དད་ཡིན་པའི་ཕྱིར། ཁྱབ་པ་ཁས། དེར་ཐལ། དེ་རྣམས་རྫས་སུ་གྲུབ། དེ་རྣམས་རྫས་གཅིག་མ་ཡིན་པའི་ཕྱིར། ཕྱི་མ་
མ་གྲུབ་ན། ཐེག་ཆེན་གྱི་མཐོང་ལམ་བཟོད་པ་བརྒྱད་དང་ཤེས་པ་བརྒྱད་རྫས་གཅིག་ཡིན་པར་ཐལ། མ་གྲུབ་པ་དེའི་ཕྱིར། འདོད་ན། ཐེག་ཆེན་གྱི་མཐོང་ལམ་བར་ཆད་མེད་ལམ་དང་ཐེག་ཆེན་གྱི་མཐོང་ལམ་རྣམ་གྲོལ་ལམ་གཉིས་རྫས་གཅིག་
ཡིན་པར་ཐལ། འདོད་པའི་ཕྱིར། འདོད་ན། སླ། ཁ་ཅིག། ཐེག་ཆེན་གྱི་མཐོང་ལམ་དེ་ལ་ཤེས་བཟོད་སྐད་ཅིག་མ་བཅུ་དྲུག་དུ་གྲངས་ངེས་ཟེར་ན། ཐེག་ཆེན་གྱི་མཐོང་ལམ་ཡིན་ན། ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ཡིན་དགོས་པར་
ཐལ༑ དམ་བཅའ་དེ་འཐད་པའི་ཕྱིར། འདོད་ན། ཐེག་ཆེན་གྱི་མཐོང་ལམ་རྫེས་ཐོབ་ཡེ་ཤེས་མེད་པར་ཐལ། འདོད་པའི་ཕྱིར། འདོད་ན། རྗེས་ཐོབ་ལུས་ངག་གི་སྤྱོད་པ་ཁྱད་པར་ཅན་དང་ལྡན་པའི་བྱང་སེམས་མཐོང་ལམ་པ་མེད་པར་ཐལ། འདོད་
པའི་ཕྱིར། འདོད་ན། ཕྱིར་མི་ལྡོག་པའི་རྟགས་ཐོབ་པའི་བྱང་སེམས་མཐོང་ལམ་པ་མེད་པར་ཐལ། འདོད་པའི་ཕྱིར། འདོད་ན། ངེས་འབྱེད་ཡན་ལག་ནས་བཟུང་སྟེ། །མཐོང་དང་སྒོམ་པའི་ལམ་དག་ལ། །ཞེས་བཤད་པ་མི་འཐད་པར་ཐལ་ལོ། །རོང་ཊིཀ་པ་
ན་རེ། མཐོང་ལམ་རྗེས་ཐོབ་ཡེ་ཤེས་མེད་ཟེར་ན། ངེས་པའི་རྒྱུན་ཞུགས་སྲིད་པ་ལན་བདུན་པ་བ་ཡིན་ན། མཐོང་ལམ་མཉམ་གཞག་ཡེ་ཤེས་ལ་གནས་པས་ཁྱབ་པར་ཐལ། དེ་ཡིན་ན་མཐོང་ལམ་པ་ཡིན་པས་ཁྱབ་པ་གང་ཞིག་མཐོང་ལམ་ཡིན་ན་

[044B] དང་པོ་མ་གྲུབ་ན་དེར་ཐལ། སྒོམ་ལམ་བར་ཆད་མེད་ལམ་ལ་གནས་པའི་ངེས་པའི་རྒྱུན་ཞུགས་སྲིད་པ་ལན་བདུན་པ་མེད་པའི་ཕྱིར་ཏེ། དེ་ཡིན་ན་རྒྱུན་ཞུགས་འབྲས་གནས་ཙམ་པོ་བ་ཡིན་
དགོས་པའི་ཕྱིར། རྟགས་ཚད་མས་གྲུབ་ཅིང། རོང་ཊིཀ་པས་ཁས་བླངས་ནང་འགལ་ཡིན་ནོ། །རྩ་བར་འདོད་ན། མཉམ་གཞག་ཡེ་ཤེས་ལ་གནས་བཞིན་པའི་ངང་ནས་འཆི་འཕོ་བ་གཅིག་ཡོད་པར་ཐལ། འདོད་པའི་ཕྱིར། ཁ་ཅིག་ཐེག་ཆེན་གྱི་
མཐོང་ལམ་ལ་རྒྱས་པར་ཕྱེ་ན་ཤེས་བཟོད་སྐད་ཅིག་མ་ཉི་ཤུ་རྩ་བཞི་ཡོད་ཅིང། བསྡུ་ན་ཤེས་བཟོད་སྐད་ཅིག་མ་བཅུ་དྲུག་ཡོད་ལ། རྒྱས་པར་ཕྱེ་ན་ཉི་ཤུ་རྩ་བཞི་ཡང་ཡོད་དེ། ཆོས་ཉིད་ཀྱི་ཡུལ་ཅན་གྱི་ཐེག་ཆེན་གྱི་མཐོང་ལམ་ཆོས་
བཟོད་བཞི། ཆོས་བཟོད་བཞིའི་ཡུལ་ཅན་གྱི་རྗེས་བཟོད་བཞི། རྗེས་བཟོད་བཞིའི་ཡུལ་ཅན་གྱི་རྗེས་ཤེས་བཞི་སྟེ་ཤེས་པ་བཅུ་གཉིས་རྫས་གཅིག་ཆོས་བཟོད་བཞིའི་རྗེས་སུ་སྐྱེས་པའི་ཆོས་ཉིད་ཀྱི་ཡུལ་ཅན་གྱི་བྱང་སེམས་ཀྱི་མཐོང་
ལམ་ཆོས་ཤེས་བཞི་དང། དེའི་ཡུལ་ཅན་གྱི་རྗེས་བཟོད་བཞི་དང། དེའི་ཡུལ་ཅན་གྱི་རྗེས་ཤེས་བཞི་སྟེ་ཤེས་པ་བཅུ་གཉིས་རྫས་གཅིག་ཡིན་པའི་ཕྱིར། དེས་ན་ཐེག་ཆེན་གྱི་མཐོང་ལམ་ཆོས་བཟོད་ཉམས་སུ་མྱོང་བའི་རང་རིག་དེ། ཆོས་བཟོད་
དང་རྫས་གཅིག་པའི་རྗེས་བཟོད་དང། ཆོས་བཟོད་དང་རྫས་གཅིག་པའི་རྗེས་བཟོད་ཉམས་སུ་མྱོང་བའི་རང་རིག་དེ་ཆོས་བཟོད་དང་རྫས་གཅིག་པའི་རྗེས་ཤེས་ཀྱི་མཚན་གཞི་ཡིན། དེ་བཞིན་དུ་ཐེག་ཆེན་གྱི་མཐོང་ལམ་ཆོས་ཤེས་ཉམས་སུ་མྱོང་བའི་
རང་རིག་དེ་ཐེག་ཆེན་གྱི་མཐོང་ལམ་ཆོས་ཤེས་དང་རྫས་གཅིག་པའི་རྗེས་བཟོད་ཀྱི་མཚན་གཞི། ཆོས་ཤེས་དང་རྫས་གཅིག་པའི་རྗེས་བཟོད་ཉམས་སུ་མྱོང་བའི་རང་རིག་དེ་ཆོས་ཤེས་དང་རྫས་གཅིག་པའི་རྗེས་ཤེས་ཀྱི་མཚན་གཞི་ཡིན་ཟེར་བ་

[045A]༄༅། །དང༑ ཉན་ཐོས་ཀྱི་མཐོང་ལམ་བཟོད་པ་བརྒྱད་རིམ་ཅན་དང་ཤེས་པ་བརྒྱད་རིམ་ཅན་དུ་སྐྱེ་ཟེར་བ་མི་འཐད་དེ། ཐེག་ཆེན་གྱི་མཐོང་ལམ་ཉམས་སུ་མྱོང་བའི་རང་རིག་དེ་ཐེག་ཆེན་གྱི་མཐོང་ལམ་ཡིན་པར་ཐལ་
ཐེག་ཆེན་གྱི་མཐོང་ལམ་ཆོས་བཟོད་བཞི་ཉམས་སུ་མྱོང་བའི་རང་རིག་དེ་རྗེས་བཟོད་བཞིར་འཇོག་པའི་ཕྱིར། རྟགས་ཁས། འདོད་ན། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ཡིན་པར་ཐལ། འདོད་པའི་ཕྱིར། འདོད་ན་
དེ་ཆོས་ཅན། རང་ཡུལ་ལ་གཉིས་སྣང་མ་ནུབ་པར་ཐལ། འདོད་པའི་ཕྱིར། འདོད་ན། སེམས་ཅན་གྱི་རྒྱུད་ཀྱི་རང་རིག་མ་ཡིན་པར་ཐལ་ལོ། །གཞན་ཡང། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཉམས་སུ་མྱོང་
པའི་རང་རིག་ཆོས་ཅན། ཁྱོད་རྣལ་འབྱོར་མངོན་སུཾ་ཡིན་པར་ཐལ། ཁྱོད་ཐེག་ཆེན་གྱི་མཐོང་ལམ་སྡུག་བསྔལ་རྗེས་བཟོད་ཡིན་པའི་ཕྱིར། རྟགས་ཁས། འདོད་ན། རང་རིག་མ་ཡིན་པར་ཐལ། འདོད་པའི་ཕྱིར། གཞན་ཡང། དེ་ཆོས་ཅན་
ཁྱོད་སྟོང་ཉིད་ལ་གཉིས་སྣང་ནུབ་པའི་མཁྱེན་པ་ཡིན་པར་ཐལ། ཁྱོད་ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་པོ་གང་རུང་ཡིན་པའི་ཕྱིར། ཁྱབ་སྟེ། འགྲེལ་ཆེན་ལས། བཟོད་པ་དང་ཤེས་པ་ཐམས་ཅད་ལ་ནི་
མཚན་མ་མེད་པར་གནས་པའི་རྣམ་འབྱོར་པ་ཁོ་ནར་ཤེས་པར་བྱའོ། །ཞེས་དང། ཀུན་བཏུས་ལས། བཟོད་པ་དནག་ཤེས་པ་ཐམས་ཅད་མཚན་མ་མེད་པར་གནས་པའི་རྣལ་འབྱོར་ཅན་དུ་རིག་པར་བྱའོ། །ཞེས་གསུངས་པའི་ཕྱིར་
གཞན་ཡང། ཐེག་ཆེན་གྱི་མཐོང་ལམ་ཆོས་བཟོད་དང། ཆོས་ཤེས་གཉིས་ཅིག་ཅར་དུ་སྐྱེ་བར་ཐལ། ཐེག་ཆེན་གྱི་མཐོང་ལམ་རྗེས་བཟོད་དང་རྗེས་ཤེས་གཉིས་ཅིག་ཅར་དུ་སྐྱེ་བའི་ཕྱིར། མ་གྲུབ་ན། རྗེས་བཟོད་ཉམས་སུ་མྱོང་པའི་རང་

[045B] རྗེས་ཤེས་སུ་འཇོག་རིགས་པར་བུད། འདོད་ན། ཐེག་ཆེན་གྱི་མཐོང་ལམ་བར་ཆད་མེད་ལམ་དང། རྣམ་གྲོལ་ལམ་གཉིས་ཅིག་ཅར་དུ་སྐྱེ་བར་ཐལ། འདོད་པའི་ཕྱིར། གཞན་ཡང། ཉན་ཐོས་ཀྱི་མཐོང་ལམ་སྡུག་བསྔལ་ཆོས་བཟོད་ཉམས་
སུ་མྱོང་བའི་རང་རིག་དེ་ཉན་ཐོས་ཀྱི་མཐོང་ལམ་སྡུག་བསྔལ་རྗེས་བཟོད་ཡིན་པར་ཐལ། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཉམས་སུ་མྱོང་བའི་རང་རིག་དེ་ཐེག་ཆེན་གྱི་མཐོང་ལམ་སྡུག་བསྔལ་རྗེས་བཟོད་ཡིན་པའི་ཕྱིར་
རྟགས་ཁས། འདོད་ན། ཉན་ཐོས་ཀྱི་མཐོང་ལམ་བཟོད་པ་བརྒྱད་ཅིག་ཅར་དུ་སྐྱེ་བར་ཐལ། འདོད་པའི་ཕྱིར། གཞན་ཡང། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་པ་དེས། ལམ་རྗེས་ཤེས་ཐོབ་པར་ཐལ། ཐེག་
ཆེན་གྱི་མཐོང་ལམ་ཆོས་བཟོད་བཞི་དང། རྗེས་ཤེས་བཞི་ཅིག་ཅར་དུ་སྐྱེ་བའི་ཕྱིར། དེར་ཐལ། ཐེག་ཆེན་གྱི་མཐོང་ལམ་ཆོས་བཟོད་ཉམས་སུ་མྱོང་བའི་རང་རིག་དེ་རྗེས་བཟོད་བཞི་དང་རྗེས་བཟོད་བཞི་ཉམས་སུ་མྱོང་བའི་རང་རིག་དེ་རྗེས་ཤེས་
བཞིའི་མཚན་གཞི་ཡིན་པའི་ཕྱིར། རྩ་བར་འདོད་ན། སྔོན་མེད་པའི་ཆོས་སྐད་ཡིན་ནོ། །ཐེག་ཆེན་གྱི་ལམ་རྗེས་ཤེས་ཐོབ་ན་ཐེག་ཆེན་གྱི་མཐོང་ལམ་རྣམ་གྲོལ་ལམ་ཐོང་པས་ཁྱབ་པའི་ཕྱིར། སྐྱོན་འདི་ཙམ་ལ་གཟིགས་ལ། རིགས་པ་སྨྲ་བའི་
མཆོག་ཏུ་རློམ་པ་མ་མཛད་ཅིག། །གལ་ཏེ་ཁོ་ན་རེ་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཉམས་སུ་མྱོང་བའི་རང་རིག་དེ། ཐེག་ཆེན་གྱི་མཐོང་ལམ་སྡུག་བསྔལ་རྗེས་བཟོད་དུ་འཇོག་རིགས་པར་ཐལ། ཐེག་ཆེན་གྱི་མཐོང་ལམ་སྡུག་བསྔལ་
རྗེས་བཟོད་ཉམས་སུ་མྱོང་བའི་རང་རིག་དེ་ཐེག་ཆེན་གྱི་མཐོང་ལམ་སྡུག་བསྔལ་རྗེས་ཤེས་ཀྱི་མཚན་གཞིར་འཇོག་རིགས་པའི་ཕྱིར་ཏེ། ཐེག་ཆེན་གྱི་མཐོང་ལམ་སྡུག་བསྔལ་རྗེས་བཟོད་ཡིན་ན། ཡེ་ཤེས་ཡུལ་དུ་བྱེད་པའི་ཤེས་པ་ཡིན་

[046A]༄༅། །པས་ཁྱབ། ཐེག་ཆེན་གྱི་མཐོང་ལམ་སྡུག་བསྔལ་རྗེས་ཤེས་ཡིན་ན་ཡང་ཡེ་ཤེས་ཡུལ་དུ་བྱེད་པའི་ཤེས་པ་ཡིན་པས་ཁྱབ་པའི་ཕྱིར། རྟགས་གྲུབ་སྟེ། འགྲེལ་ཆེན་ལས། ཆོས་ཤེས་པའི་བཟོད་པ་དང། ཆོས་
ཤེས་པས་ནི་གཟུང་བ་རྟོགས་ལ། རྗེས་སུ་ཤེས་པའི་བཟོད་པ་དང། རྗེས་སུ་ཤེས་པས་ནི་འཛིན་པ་རྟོགས་སོ། །ཞེས་གསུངས་པའི་ཕྱིར། ཡང་ཁོ་ན་རེ། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དང་རྫས་གཅིག་པའི་རྗེས་
བཟོད་ཡིན་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་མངོན་སུམ་དུ་རྟོགས་པས་ཁྱབ་པར་ཐལ། དེ་ཡིན་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེ། རང་འབྲས་འཕགས་ཆོས་ཀྱི་རྒྱུར་མངོན་སུམ་དུ་རྟོགས་པས་
ཁྱབ་པའི་ཕྱིར། དེར་ཐལ། འགྲེལ་ཆེན་ལས། སྡུག་བསྔལ་ལ་ཆོས་ཤེས་པའི་བཟོད་པ་དང། སྡུག་བསྔལ་ལ་ཆོས་ཤེས་པའི་དོན་ནི་འཕགས་པའི་ཆོས་རྣམས་ཀྱི་རྗེས་སུ་འགྲོ་བ་ཡིན། ཞེས་སོ་སོ་རང་གིས་མངོན་སུམ་དུ་ཉམས་སུ་མྱོང་
བའི་ཤེས་པ་ཟག་པ་མེད་པ་གང་ཡིན་པ་དེ་ནི་སྡུག་བསྔལ་རྗེས་སུ་ཤེས་པའི་བཟོད་པ་ཞེས་བྱའོ། །ཞེས་གསུངས་པའི་ཕྱིར། ཟེར་ན་མ་ཁྱབ་སྟེ། འདིའི་དོན་སྤྱི་དོན་དུ་འཆད་དོ། །ཁ་ཅིག་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་
དེས་བདེན་བཞིའི་ཆོས་ཉིད་མངོན་སུམ་དུ་རྟོགས་པའི་ཆ་ནས། དེ་ཐེག་ཆེན་གྱི་མཐོང་ལམ་ཆོས་བཟོད་བཞིར་བཞག་དེའི་ཆོས་ཉིད་མངོན་སུམ་དུ་རྟོགས་པའི་ཆ་ནས། དེ་རྗེས་བཟོད་བཞིར་བཞག་དེ་བཞིན་དུ་ཤེས་པ་བརྒྱད་ལ་ཡང་
རིགས་འདྲ་ཟེར་ན། བདེན་བཞིའི་ཆོས་ཉིད་མངོན་སུམ་དུ་རྟོགས་པའི་ཡེ་ཤེས་ཡིན་ན། ཐེག་ཆེན་གྱི་མཐོང་ལམ་ཆོས་བཟོད་བཞི་ཀ་ཡིན་དགོས་པར་ཐལ། དམ་བཅའ་དེའི་ཕྱིར། འདོད་ན་སླ། ཁ་ཅིག་ཐེག་ཆེན་གྱི་མཐོང་ལམ་

[046B] མཐོང་སྤངས་རྟོག་པའི་དངོས་གཉེན་བྱེད་པའི་ཆ་ནས། དེ་ཆོས་བཟོད་བཞིར་འཇོག། དེས་ཆོས་བཟོད་བཞིའི་ཆོས་ཉིད་མངོན་སུམ་དུ་རྟོགས་ཤིང་མཐོང་
སྤངས་རྟོག་པའི་དངོས་གཉེན་བྱེད་པའི་ཆ་ནས་དེ་རྗེས་བཟོད་བཞིར་འཇོག་ཐེག་ཆེན་གྱི་མཐོང་ལམ་སྡུག་བསྔལ་ཆོས་ཤེས་དེས་བདེན་བཞིའི་ཆོས་ཉིད་མངོན་སུམ་དུ་རྟོགས་ཤིང་མཐོང་སྤངས་རྟོག་པ་ལས་དངོས་སུ་གྲོལ་བའི་
ལམ་ཡིན་པའི་ཆ་ནས་ཆོས་ཤེས་བཞིར་བཞག་ཆོས་ཤེས་བཞིའི་ཆོས་ཉིད་མངོན་སུམ་དུ་རྟོགས་ཤིང་མཐོང་སྤངས་ལས་དངོས་སུ་གྲོལ་བའི་ཆ་ནས། དེ་རྗེས་ཤེས་བཞིར་བཞག་ཞེས་ཟེར་ཞིང། ཐེག་ཆེན་གྱི་མཐོང་ལམ་སྡུག་
བསྔལ་ཆོས་བཟོད་དེས་ཁོ་རང་ཤུགས་ལ་མ་རྟོགས། ཞེས་ཟེར། ཐེག་ཆེན་གྱི་མཐོང་ལམ་སྡུག་བསྔལ་ཆོས་ཤེས་ཡིན་ན། མཐོང་སྤངས་རྟོག་པ་ལས་དངོས་སུ་གྲོལ་མ་ཐག་པའི་ལམ་ཡིན་དགོས་པར་ཐལ། ཆོས་ཤེས་བཞི་དང་རྗེས་ཤེས་བཞི་པོའི་
འཇོག་ཚུལ་དེ་འཐད་པའི་ཕྱིར། འདོད་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་ཤེས་སྐད་ཅིག་ཐ་མ་ཆོས་ཅན། དེར་ཐལ། དེའི་ཕྱིར། གཞན་ཡང། འཇོག་ཚུལ་དེ། རྒྱལ་ཚབ་ཆོས་རྗེའི་ཕྱོགས་སྔ་མ་ཡིན་ཏེ། རྣམ་བཤད་སྙིང་པོ་རྒྱན་ལས་
བདེན་བཞིའི་ཆོས་ཉིད་སྔར་མངོན་སུམ་དུ་མ་རྟོགས་པ་ཆུ་ལ་ཆུ་བཞག་པའི་ཚུལ་གྱིས་གསར་དུ་རྟོགས་པ་ན་སྔར་འཁོར་བར་འདྲིས་མ་མྱོང་བའི་ཟབ་མོའི་ཆོས་དེ་ལ་སྐྲགས་རིགས་པ་ལ་མི་སྐྲགས་པས་ནི་ཆོས་ཀྱི་བཟོད་པ་ཞེས་བྱ་ལ། དེས་ནི་བདེན་པ་
བཞིའི་ཆོས་ཉིད་འཇལ་བའི་ལྡོག་པ་ནི་བཟོད་པ་བཞིའོ། །དེའི་རྗེས་ནས་ཆོས་ཉིད་ལ་ཆུ་ལ་ཆུ་བཞག་ཏུ་སོང་བའི་བློ་དེ་ལ་སྐྲགས་རིགས་པ་ལས། མི་སྐྲགས་པར་རྟོགས་པས་རྗེས་ཤེས་ཀྱི་བཟོད་པ་ཞེས་བྱ་ལ། དེ་ཡང་བདེན་བཞིའི་ཆོས་ཉིད་ཀྱི་

[047A]༄༅། །ཡུལ་ཅན་ལྡོག་པས་ཕྱེ་བ་བཞི་རྟོགས་པའི་ཆ་ནས་རྗེས་བཟོད་བཞི་སྟེ། བཟོད་པ་བརྒྱད་ངོ་བོ་གཅིག་ལ་ལྡོག་པ་ཐ་དད་པའི་ཚུལ་དུ་ཡོད་ལ། དེའི་དུས་ན་བློ་བུར་དྲི་བྲལ་གྱི་འགོག་བདེན་མ་ཐོབ་པ་ཡིན་ཏེ། བདེན་བཞིའི་
ཆོས་ཉིད་རྟོགས་པ་ལ་ལྟོས་ནས་དེའི་ཡུལ་ཅན་རྟོགས་པར་འཇོག་པ་ཡིན་ནོ། །མཉམ་གཞག་དེ་ཉིད་ལས་མ་ལངས་པར་བློ་བུར་དྲི་བྲལ་གྱི་འགོག་བདེན་ཐོབ་པ་རྣམ་གྲོལ་ལམ་སྐྱེ་བ་ན། བདེན་བཞིའི་ཆོས་ཉིད་རྟོགས་པའི་ཆོས་ཤེས་
ལྡོག་པས་ཕྱེ་བ་བཞི་དང། ཡུལ་ཅན་དེ་ཉིད་རྟོགས་པའི་རྗེས་ཤེས་བཞི་དང། ཤེས་པ་བརྒྱད་ངོ་བོ་གཅིག་ལ་ལྡོག་པ་ཐ་དད་པའི་ཚུལ་དུ་ཡོད་པས། མཉམ་གཞག་ཐུན་གཅིག་གི་བདེན་པ་མངོན་པར་རྟོགས་པ་སྐད་ཅིག་མ་བཅུ་དྲུག་
གི་བདག་ཉིད་དུ་སྐྱེ་བ་ཡིན་ནོ། །ཞེས་གསུངས་པ་མི་འཐད་པར་ཐལ། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེས་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་མ་རྟོགས་པའི་ཕྱིར། འགྲེལ་ཆེན་ལས། ཆོས་ཤེས་པའི་
བཟོད་པ་དང། ཆོས་ཤེས་པས་ནི་གཟུང་བ་རྟོགས་ལ། རྗེས་སུ་ཤེས་པའི་བཟོད་པ་དང། རྗེས་སུ་ཤེས་པས་ནི་འཛིན་པ་རྟོགས་སོ། །ཞེས་བཤད་པ་མི་འཐད་པར་ཐལ། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེས་ཁོ་རང་མ་རྟོགས་
པའི་ཕྱིར། རྟགས་ཁས། གཞན་ཡང། དྲང་ངེས་རྣམ་འབྱེད་ལས། ལུགས་འདིས་ཡེ་ཤེས་རང་རིག་དུ་བཞེད་པས་ཡེ་ཤེས་ཀྱང་ཡུལ་དུ་འགྱུར་རོ་སྙམ་ན། ཡུལ་གང་ལ་ལྟོས་ནས་དེ་ཁོ་ན་ཉིད་ཀྱི་དོན་རྟོགས་པའི་ཡུལ་དེ་ལ་དགོངས་པས་སྐྱོན་མེད་དོ། །ཞེས་བཤད་
པ་མི་འཐད་པར་ཐལ། ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་དེས་ཁོ་རང་མ་རྟོགས་པའི་ཕྱིར། དེར་ཐལ། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེས་ཁོ་རང་མ་རྟོགས་པའི་ཕྱིར། རྟགས་ཁས། གཞན་ཡང། ལམ་ཤེས་

[047B] ཞེས་སོགས་ཀྱི་གཞུང་འདིས་བྱང་སེམས་འཕགས་པའི་རྒྱུད་ཀྱི་ལམ་ཤེས་ཀྱིས་སེམས་བསྐྱེད་བསྔོ་བ་སྟོང་ཉིད་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་ཉན་ཐོས་ཀྱི་ལམ་ཤེས་པར་བྱེད་པ་བསྟན་བྱའི་གཙོ་བོར་བྱས་
ནས་བསྟན་པར་ཐལ། གཞུང་དེའི་དོན་གྲུབ་པའི་ཕྱིར། འདོད་ན་སོང། བྱང་སེམས་འཕགས་པའི་རྒྱུད་ཀྱི་ཉན་ཐོས་ཀྱི་ལམ་ཤེས་པའི་ལམ་ཤེས་ཀྱིས་སེམས་བསྐྱེད་བསྔོ་བ་སྟོང་ཉིད་རྟོགས་པའི་ཤེས་རབ་གསུམ་གྱིས་ཟིན་པའི་སྒོ་ནས་ཉན་ཐོས་
ཀྱི་ལམ་ཤེས་པར་བྱེད་པ་དེ། གཞུང་དེས་བསྟན་བྱའི་གཙོ་བོར་བྱས་ནས་བསྟན་པར་ཐལ། འདོད་པའི་ཕྱིར། འདོད་ན། བྱང་འཕགས་ཀྱི་རྒྱུད་ཀྱི་ཉན་ཐོས་ཀྱི་ལམ་ཤེས་པའི་ལམ་ཤེས་དེས་སེམས་བསྐྱེད་བསྔོ་བ་སྟོང་ཉིད་རྟོགས་པའི་ཤེས་རབ་
གསུམ་གྱིས་ཟིན་པའི་སྒོ་ནས་ཉན་ཐོས་ཀྱི་ལམ་ཤེས་པར་ཐལ། འདོད་པའི་ཕྱིར། འདོད་ན་སོང། བྱང་འཕགས་ཀྱི་རྒྱུད་ཀྱི་བྱང་སེམས་ཀྱི་ལམ་ཤེས་པའི་ལམ་ཤེས་དེས་བྱང་སེམས་ཀྱི་ལམ་ཤེས་པར་ཐལ། འདོད་པའི་ཕྱིར། འདོད་ན། བྱང་སེམས་
འཕགས་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཤེས་རབ་དེས་བྱང་སེམས་ཀྱི་ལམ་ཤེས་པར་ཐལ། འདོད་པའི་ཕྱིར། འདོད་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེས་བྱང་སེམས་ཀྱི་ལམ་ཤེས་པར་ཐལ། འདོད་པའི་ཕྱིར་
འདོད་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེས་ཁོ་རང་རྟོགས་པར་ཐལ། འདོད་པའི་ཕྱིར། རྟགས་སོང། གལ་ཏེ། ཁོ་ན་རེ། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཀྱི་དངོས་ཀྱི་གཞལ་བྱ་ཡིན་ན། དོན་དམ་བདེན་པ་ཡིན་
དགོས་པར་ཐལ། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེས་ཁོ་རང་རྟོགས་པའི་ཕྱིར། རྟགས་ཁས། འདོད་ན། དེའི་གཞལ་བྱ་ཆོས་ཅན། དོན་དམ་བདེན་པ་ཡིན་པར་ཐལ། དེའི་དངོས་ཀྱི་གཞལ་བྱ་ཡིན་པའི་ཕྱིར་ཏེ། དེས་ཁྱོད་དངོས་སུ་རྟོགས་

[048A]༄༅། །པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཀྱིས་རང་གི་གཞལ་བྱ་དངོས་སུ་རྟོགས་པར་ཐལ། ཚད་མ་ཡིན་པའི་ཕྱིར། ཟེར་ན་མ་ཁྱབ་སྟེ། གཟུགས་འཛིན་དབང་པོའི་མངོན་སུམ་ཆོས་ཅན། དེར་ཐལ། དེའི་ཕྱིར། འདོད་ན་
དེའི་གཞལ་བྱ་ཆོས་ཅན། དངོས་པོ་ཡིན་པར་ཐལ། །གཟུགས་འཛིན་དབང་པོའི་མངོན་སུམ་གྱིས་ཁྱོད་དངོས་སུ་རྟོགས་པའི་ཕྱིར། རྟགས་ཁས། གལ་ཏེ། ཐེག་ཆེན་གྱི་མཐོང་ལམ་བར་ཆད་མེད་ལམ་དེ་ཐ་སྙད་དཔྱོད་བྱེད་ཀྱི་ཚད་མ་ཡིན་པར་ཐལ་
དེས་ཁོ་རང་རྟོགས་པའི་ཕྱིར། རྟགས་ཁས། འདོད་ན། དོན་དམ་དཔྱོད་བྱེད་ཀྱི་ཚད་མ་ཡིན་ན། ཐ་སྙད་དཔྱོད་བྱེད་ཀྱི་ཚད་མ་ཡིན་དགོས་པར་ཐལ། འདོད་པའི་ཕྱིར། འདོད་ན། ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་ཡུལ་དུ་གྱུར་
པའི་ཆོས་ཉིད་དེ་མ་ཡིན་དགག་ཡིན་པར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་དེས་ཆོས་ཉིད་དངོས་སུ་རྟོགས་པའི་ཤུགས་ལ་ཁོ་རང་རྟོགས་པའི་ཕྱིར། རྟགས་ཁས། ཞེས། སྟོང་མཐུན་ཆེན་མོ་ལས་ཤེས་སོ། །
ཐལ་འགྱུར་དང་བོའི་རྩ་བར་མ་ཁྱབ་སྟེ། རང་གི་འཛིན་སྟངས་ཀྱི་ཡུལ་དུ་གྱུར་པའི་ཀུན་རྫོབ་བདེན་པ་དངོས་སུ་རྟོགས་པའི་ཚད་མ་ཞིག་ལ་ཐ་སྙད་དཔྱོད་བྱེད་ཀྱི་ཚད་མར་འཇོག་པའི་ཕྱིར། གཞན་ཡང། ཐེག་ཆེན་གྱི་མཐོང་ལམ་ཆོས་
བཟོད་ཀྱི་ཁོ་རང་རྟོགས་པར་ཐལ། བྱང་འཕགས་ཀྱི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེས་ཁོ་རང་རྟོགས་པའི་ཕྱིར། དེར་ཐལ། ལམ་ཊི་ཀ་ལས། ཉན་ཐོས་ཀྱི་ལམ་གྱི་དམིགས་པ་ལ་སྒྲོ་འདོགས་ཆོད་
པས༑ དེ་ལ་དམིགས་པ་ལ་ཡང་སྒྲོ་འདོགས་ཆོད་པ་ཡིན་ནོ། །ཞེས་གསུངས་པའི་ཕྱིར། ཉན་ཐོས་ཀྱི་མཐོང་ལམ་བཟོད་པ་བརྒྱད་ཅིག་ཅར་ཁོ་ནར་སྐྱེ་ཞིང། ཤེས་པ་བརྒྱད་ཀྱང་ཅིག་ཅར་ཁོ་ནར་སྐྱེ་སྟེ། དེ་ལྟར་མིན་ན། ཤེས་བྱ་

[048B] ཉན་ཐོས་ཀྱི་མཐོང་ལམ་སྡུག་བསྔལ་ཆོས་བཟོད་དེ་ཁམས་གསུམ་ཀའི་མཐོང་སྤང་ཉོན་མོངས་ཀྱི་དངོས་གཉེན་མ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། གསེར་འཕྲེང་ལས། ཆོས་བཟོད་ཉིད་ཁམས་གསུམ་ཀའི་
མཐོང་སྤངས་ཀྱི་གཉེན་པོར་གསུངས་པའི་རྗེས་སུ་བཟང་པོའི་ཞབས་ལ་སོགས་པ་མཁས་པ་དུ་མ་ཞིག་འབྲང་ངོ། །ཞེས་དང། རྣམ་བཤད་སྙིང་པོ་རྒྱན་ལས། སྐད་ཅིག་མ་བཅོ་ལྔ་ལ་གནས་པ་ཞུགས་པ་དང། བཅུ་དྲུག་པ་ལ་འབྲས་གནས་
སུ་འདོད་པ་ནི་བྱེ་བྲག་སྨྲ་བ་སོགས་ཀྱི་འདོད་པ་ཡིན་གྱི་ཞེས་གསུངས་པ་མི་འཐད་པར་ཐལ། འདོད་པའི་ཕྱིར། ཞེས་ཟེར། དེ་ལ་མཁས་པ་ཁ་ཅིག་ཀུན་བཏུས་ལས། རྒྱུན་དུ་ཞུགས་པའི་འབྲས་བུ་ལ་འཇུག་པ་གང་ཞེ་ན། ངེས་པར་འབྱེད་
པའི་ཆ་དང་མཐུན་པ་མཐོང་བའི་ལམ་གྱི་སེམས་ཀྱི་སྐད་ཅིག་མ་བཅོ་ལྔ་ལ་གནས་པའི་གང་ཟག་གོ་ཞེས་གསུངས་པ་སྒྲ་ཇི་བཞིན་དུ་ཁས་ལེན་མི་རིགས་པར་ཐལ། མཐོང་ལམ་སྐད་ཅིག་མ་བཅོ་ལྔ་ལ་གནས་པའི་རྒྱུན་ཞུགས་ཞུགས་
པ་མེད་པའི་ཕྱིར། རྟགས་ཁས། གཞན་ཡང། མཐོང་ལམ་སྡུག་བསྔལ་ཆོས་བཟོད་ཁམས་གསུམ་གའི་མཐོང་སྤངས་ཉོན་མོངས་ཀྱི་དངོས་གཉེན་ཡིན་པར་ཐལ། ཉན་ཐོས་ཀྱི་མཐོང་ལམ་བཟོད་པ་བརྒྱད་ཅིག་ཅར་དུ་སྐྱེ་བའི་ཕྱིར། རྟགས་ཁས་
འདོད་ན། འདོད་པའི་སས་བསྡུས་ཀྱི་མཐོང་སྤང་ཉོན་མོངས་སྤངས་པའི་གང་ཟག་ཡིན་ན། ཁམས་གོང་མའི་སས་བསྡུས་ཀྱི་མཐོང་སྤང་ཉོན་མོངས་སྤངས་པའི་གང་ཟག་ཡིན་དགོས་པར་ཐལ། འདོད་པའི་ཕྱིར། འདོད་ན། འདོད་པའི་སས་བསྡུས་
ཀྱི་སྒོམ་སྤང་ཉོན་མོངས་སྤངས་པའི་གང་ཟག་ཡིན་ན། ཁམས་གོང་མའི་སྒོམ་སྤང་ཉོན་མོངས་སྤངས་པའི་གང་ཟག་ཡིན་དགོས་པར་ཐལ། འདོད་པའི་ཕྱིར། འདོད་ན། ཕྱིར་མི་འོང་ཆོས་ཅན། དེར་ཐལ། དེའི་ཕྱིར། མ་གྲུབ་ན་དེར་ཐལ་

[049A]༄༅། །འདོད་ཉོན་མ་ལུས་པར་སྤངས་པའི་གང་ཟག་ཡིན་པའི་ཕྱིར། ཆོས་ཅན་དེའི་ཕྱིར། རྩ་བར་འདོད་ན། དེ་ཆོས་ཅན། དགྲ་བཅོམ་པ་ཡིན་པར་ཐལ། འདོད་པའི་ཕྱིར། དེས་ན། ཉན་ཐོས་ཀྱི་མཐོང་ལམ་སྡུག་བསྔལ་
ཆོས་བཟོད་འདོད་པའི་སས་བསྡུས་ཀྱི་སྡུག་བསྔལ་མཐོང་སྤངས་ཉོན་མོངས་ཀྱི་དངོས་གཉེན། ཆོས་ཤེས་དེ་སྤངས་པའི་རྣམ་གྲོལ་ལམ་ཉན་ཐོས་ཀྱི་མཐོང་ལམ་སྡུག་བསྔལ་རྗེས་བཟོད་ཁམས་གོང་མའི་སས་བསྡུས་ཀྱི་སྡུག་བསྔལ་མཐོང་
སྤང་ཉོན་མོངས་ཀྱི་དངོས་གཉེན། རྗེས་ཤེས་དེ་སྤངས་པའི་རྣམ་གྲོལ་ལམ། དེས་ཤེས་བཟོད་སྐད་ཅིག་མ་རྣམས་ལ་ཡང་རིགས་འདྲ་བའོ། །གཞན་ཡང། རྣམ་བཤད་སྙིང་པོ་རྒྱན་ལས། རྣལ་འབྱོར་པའི་རྒྱུད་ལ་བདེན་པ་བཞི་ལ་དམིགས་
པའི་མཐོང་ལམ་སྐྱེ་བ་ན་ཡང་རིམ་པ་དེ་དག་དང་མཐུན་པར་སྐྱེ་བ་ཡིན་ནོ། །ཞེས་གསུངས་པ་མི་འཐད་པར་ཐལ། ཉན་ཐོས་ཀྱི་མཐོང་ལམ་བཟོད་པ་བརྒྱད་རིམ་ཅན་དུ་མི་སྐྱེ་པའི་ཕྱིར། ཞེས་གསུངས་ན། འདིའི་དོན་གང་ཡིན་དཔྱད་པར་བྱའོ་
རེ་ཞིག་འདིའི་ལན་ནི། ཉན་ཐོས་ཀྱི་མཐོང་ལམ་བཟོད་པ་བརྒྱད་རིམ་ཅན་ཁོ་ན་ར་སྐྱེ་བར་ཐལ། ཊི་ཀར། རྣལ་འབྱོར་པའི་རྒྱུད་ལ་ཞེས་སོགས་དྲང་མ་ཐག་པའི་ལུང་དོན་གྲུབ་པའི་ཕྱིར། ཁྱབ་པ་ཁས། འདོད་ན། ཆགས་བྲལ་སྔོན་སོང་གི་ཕྱིར་མི་
འོང་ཞུགས་པ་ཡིན་ན། འདོད་ཉོན་སྤངས་པས་ཁྱབ་པར་ཐལ། ཆགས་བྲལ་སྔོན་སོང་གི་ཕྱིར་མི་འོང་ཡིན་ན། འདོད་ཉོན་སྤངས་པས་ཁྱབ་པའི་ཕྱིར། རྟགས་ཁས། འདོད་ན། སྡུག་བསྔལ་ཆོས་བཟོད་ལ་གནས་པའི་ཆགས་བྲལ་སྔོན་སོང་གི་
ཕྱིར་མི་འོང་ཞུགས་པ་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། འདོད་པའི་སས་བསྡུས་ཀྱི་མཐོང་སྤངས་ཉོན་མོངས་སྤངས་པར་ཐལ། འདོད་པའི་ཕྱིར། འདོད་མི་ནུས་ཏེ། ཉན་ཐོས་ཀྱི་མཐོང་ལམ་སྡུག་བསྔལ་ཆོས་བཟོད་

[049B] མ་གྲུབ་ན། ཉན་ཐོས་ཀྱི་མཐོང་ལམ་བཟོད་པ་བརྒྱད་རིམ་ཅན་ཁོ་ནར་སྐྱེ་བར་བུད། ཁ་ཅིག་འདའ་བྱའི་ཐེག་ཆེན་གྱི་མཐོང་ལམ་དང། འདའ་བྱེད་ཀྱི་
ཐེག་ཆེན་གྱི་མཐོང་ལམ་གཉིས་རིམ་ཅན་དུ་སྐྱེ་ཟེར་ན། མི་འཐད་དེ། མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའི་རྒྱུད་ལ་འདའ་བྱའི་མཐོང་ལམ་ཡོད་པའི་ཕྱིར་ཏེ། དེའི་རྒྱུད་ལ་གང་ཟག་གི་བདག་མེད་མངོན་སུམ་དུ་
རྟོགས་པའི་ཡེ་ཤེས་ཡོད་པའི་ཕྱིར་ཏེ། མཐོང་ལམ་སྡུག་བསྔལ་ཆོས་བཟོད་ལ་གནས་པའི་རང་རྒྱལ་འཕགས་པའི་རྒྱུད་ལ་གང་ཟག་གི་བདག་མེད་མངོན་སུམ་དུ་རྟོགས་པའི་ཡེ་ཤེས་ཡོད་པའི་ཕྱིར། མ་གྲུབ་ན། དེར་ཐལ། རང་རྒྱལ་གྱི་མཐོང་ལམ་
སྡུག་བསྔལ་ཆོས་བཟོད་དེ་རང་རྒྱུད་ལྡན་གྱི་གང་ཟག་གི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཕྱིར། མ་གྲུབ་ན། དེ་ཆོས་ཅན། དེས་ཟིན་པར་ཐལ། གཞི་ཤེས་ཡིན་པའི་ཕྱིར། ཁྱབ་པ་ཊི་ཀར་བཤད་
དོ༑ ༑རྟགས་གྲུབ་སྟེ། ཆོས་ཅན་དེའི་ཕྱིར། གང་ཟག་གི་བདག་འཛིན་ལྷན་སྐྱེས་སྤངས་པའི་གང་ཟག་ཡིན་ན། གང་ཟག་གི་བདག་འཛིན་ལྷན་སྐྱེས་ཀྱི་ཞེན་ཡུལ་མེད་པར་མངོན་སུམ་དུ་རྟོགས་པའི་གང་ཟག་ཡིན་པས་མ་ཁྱབ་པར་ཐལ། གང་ཟག་གི་
བདག་འཛིན་ཀུན་བརྟགས་སྤངས་པའི་གང་ཟག་ཡིན་ན། གང་ཟག་གི་བདག་འཛིན་ཀུན་བརྟགས་ཀྱི་ཞེན་ཡུལ་མེད་པར་མངོན་སུམ་དུ་རྟོགས་པའི་གང་ཟག་ཡིན་པས་མ་ཁྱབ་པའི་ཕྱིར། མ་གྲུབ་ན། ཐེག་ཆེན་གྱི་མཐོང་ལམ་རྣམ་གྲོལ་ལམ་ལ་
གནས་པའི་སེམས་དཔའ་ཆོས་ཅན། དེར་ཐལ། དེའི་ཕྱིར། འདོད་ན། དངོས། རང་ལུགས་ནི། འདའ་བྱའི་ཐེག་ཆེན་གྱི་མཐོང་ལམ་དང། འདའ་བྱེད་ཀྱི་ཐེག་ཆེན་གྱི་མཐོང་ལམ་གཉིས་ཅིག་ཅར་དུ་སྐྱེ། མངོན་འགྱུར་དུ་རིམ་ཅན་དུ་སྐྱེ་བྱས་པ་ལ་ཁ་ཅིག་འདའ་བྱའི་

[050A]༄༅། །ཐེག་ཆེན་གྱི་མཐོང་ལམ་ཆོས་ཅན། འདའ་བྱེད་ཀྱི་མཐོང་ལམ་གྱི་རྗེས་སུ་སྐྱེ་བར་ཐལ། དེའི་རྗེས་སུ་མངོན་འགྱུར་དུ་སྐྱེ་བའི་ཕྱིར། འཁོར་སུམ། ཞེས་གསུངས་པ་མི་འཐད་དེ། འདའ་བྱའི་ཐེག་ཆེན་གྱི་མཐོང་ལམ་དང། འདའ་བྱེད་
ཀྱི་ཐེག་ཆེན་གྱི་མཐོང་ལམ་གཉིས་མངོན་འགྱུར་དུ་ཅིག་ཅར་དུ་སྐྱེ་བར་ཐལ། དེ་གཉིས་མངོན་འགྱུར་དུ་རིམ་ཅན་དུ་མི་སྐྱེ་བའི་ཕྱིར་ཏེ། རྟགས་ཁས། འདོད་ན། མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའི་རྒྱུད་ལ། འདའ་བྱའི་
མཐོང་ལམ་མངོན་འགྱུར་དུ་ཡོད་པར་ཐལ། འདོད་པའི་ཕྱིར། འདོད་ན། དེའི་རྒྱུད་ལ་ཐེག་ཆེན་ཀུན་རྫོབ་སེམས་བསྐྱེད་མངོན་འགྱུར་དུ་ཡོད་པར་ཐལ། འདོད་པའི་ཕྱིར། འདོད་ན། རྣམ་བཤད་སྙིང་པོ་རྒྱན་ལས། སྟོང་ཉིད་ལ་མཉམ་པར་གཞག་
བཞིན་པའི་དུས་ན་གང་ཟག་དེའི་རྒྱུད་ལ་ཐེག་ཆེན་སེམས་བསྐྱེད་ཡོད་མོད་ཀྱི་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱའོ་སྙམ་པའི་བློ་མངོན་འགྱུར་དུ་ནི་ག་ལ་དགོས། ཞེས་བཤད་པ་མི་འཐད་པར་ཐལ། འདོད་པའི་ཕྱིར་
བྱས་པ་ལ་ཁ་ཅིག་སྐྱོན་མེད་དེ། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཀྱི་དུས་ན་ཀུན་རྫོབ་སེམས་བསྐྱེད་མེད་པ་ལུང་དེའི་དོན་ཡིན་པའི་ཕྱིར། ཞེས་གསུངས། ཐེག་ཆེན་ཀུན་རྫོབ་སེམས་བསྐྱེད་དེ། ཐེག་ཆེན་གྱི་མཐོང་ལམ་སྡུག་
བསྔལ་ཆོས་བཟོད་ཀྱི་ཉེར་རྒྱུ་ཡིན་པར་ཐལ། དེའི་དུས་ན་ཐེག་ཆེན་ཀུན་རྫོབ་སེམས་བསྐྱེད་མེད་པ་ལ་རྒྱུ་མཚན་ཡང་དག་ཅིག་ཡོད་པའི་ཕྱིར། རྟགས་ཁས། འདོད་ན། དེ་རྣམ་མཁྱེན་གྱི་ཉེར་རྒྱུ་ཡིན་པར་ཐལ། འདོད་པའི་ཕྱིར། འདོད་ན། དེ་རྣམ་མཁྱེན་
གྱི་ཉེར་ལེན་ཡིན་པར་ཐལ། འདོད་པའི་ཕྱིར། འདོད་ན། རྣམ་མཁྱེན་སྐད་ཅིག་དང་པོའི་ཉེར་ལེན་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། སེམས་ཅན་གྱི་རྒྱུད་ཀྱི་ཤེས་པ་ཡིན་པར་ཐལ། རྣམ་མཁྱེན་སྐད་ཅིག་དང་པོའི་ཉེར་ལེན་དུ་གྱུར་

[050B] རྟགས་ཁས། གལ་ཏེ་མཐོང་ལམ་སྡུག་བསྔལ་ཆོས་བཟོད་པའི་རྒྱུད་ལ་ཀུན་རྫོབ་སེམས་བསྐྱེད་ཡོད་ན། དེའི་དུས་ན་ཀུན་རྫོབ་སེམས་བསྐྱེད་ཡོད་དགོས་པར་ཐལ། དེའི་དུས་ན་ཀུན་རྫོབ་སེམས་བསྐྱེད་ཡོད་པའི་
ཕྱིར༑ རྟགས་ཁས། འདོད་ན། དུ་བའི་དུས་ན་མེ་ཡོད་པར་ཐལ། དུ་ལྡན་ལ་ལ་མེ་ཡོད་པའི་ཕྱིར། ཁྱབ་པ་སོང། ཞེས་གསུངས་ན་མི་མཚུངས་སོ། །རྩ་བའི་ཐལ་འགྱུར་དེའི་གནོད་བྱེད་དུ་མི་འཇུག་སྟེ། རྒྱུ་མཐའི་བར་ཆད་མེད་ལམ་ལ་གནས་པའི་སེམས་
དབའ་ཆོས་ཅན། རང་གི་སྐད་ཅིག་གཉིས་པར་སྐྱེ་བར་ཐལ། རང་གི་སྐད་ཅིག་གཉིས་པར་སངས་རྒྱས་འཕགས་པར་སྐྱེ་བའི་ཕྱིར། མ་ཁྱབ་ན། འདའ་བྱེད་མཐོང་ལམ་གྱི་རྗེས་སུ་མངོན་འགྱུར་དུ་སྐྱེ་ན། དེའི་རྗེས་སུ་སྐྱེ་བས་ཁྱབ་པ་ཡོད་པར་བུད། གཞན་
ཡང༑ དུ་བ་ཆོས་ཅན། རང་གི་དངོས་འབྲས་ཁོ་ན་སྐྱེད་བྱེད་ཡིན་པར་ཐལ། རང་གི་དངོས་འབྲས་ཁོ་ན་དངོས་སུ་སྐྱེད་བྱེད་ཡིན་པའི་ཕྱིར། ཁྱབ་པ་སྔར་བཞིན་འགྲིགས་སོ། །རྟགས་གྲུབ་སྟེ། དངོས་པོ་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་རང་གི་
རྒྱུད་འབྲས་མི་སྐྱེད་པར་ཐལ། འདོད་པའི་ཕྱིར། ཁོ་ན་རེ། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ཀྱི་དུས་ན་འདའ་བྱའི་མཐོང་ལམ་ཡོད་པར་ཐལ། དེའི་དུས་ན་འདའ་བྱའི་མཐོང་ལམ་མངོན་འགྱུར་དུ་ཡོད་པའི་ཕྱིར་ཏེ། མཐོང་ལམ་
རྗེས་ཐོབ་ཡེ་ཤེས་ལ་གནས་པའི་སེམས་དཔའ་རྒྱུད་ལ་འདའ་བྱའི་མཐོང་ལམ་མངོན་འགྱུར་དུ་ཡོད་པའི་ཕྱིར་ཏེ། དེའི་རྒྱུད་ལ་འདུས་བྱས་མི་རྟག་པར་མངོན་སུམ་དུ་རྟོགས་པའི་མཁྱེན་པ་མངོན་འགྱུར་དུ་ཡོད་པའི་ཕྱིར། ཟེར་ན། ཁ་ཅིག་
ཐལ་འགྱུར་གཉིས་པ་ལ་མ་ཁྱབ་སྟེ། དུ་བའི་དུས་ན་མེ་ཡོད་བར་ཐལ། དུ་ལྡན་གྱི་ལ་ལ་མེ་ཡོད་པའི་ཕྱིར། ཁྱབ་པ་ཁས། ཁ་ཅིག་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་འདའ་བྱའི་མཐོང་ལམ་ཡིན། ཟེར་ན། ཆེས་མི་འཐད་དེ་

[051A]༄༅། །དེ་ཆོས་ཅན། འདའ་བྱའི་མཐོང་ལམ་མ་ཡིན་པར་ཐལ། འདའ་བྱེད་ཀྱི་མཐོང་ལམ་ཡིན་པའི་ཕྱིར། རྟགས་གྲུབ་སྟེ། འདའ་བྱེད་ཀྱི་མཐོང་ལམ་ཅིག་ཡོད་པའི་ཕྱིར་རོ། །ཁོ་ན་རེ། ཐེག་ཆེན་གྱི་མཐོང་ལམ་
སྡུག་བསྔལ་ཆོས་བཟོད་ཆོས་ཅན། འདའ་བྱའི་ཐེག་ཆེན་གྱི་མཐོང་ལམ་ཡིན་པར་ཐལ། ཐེག་ཆེན་གྱི་མཐོང་ལམ་གང་ཞིག་འདའ་བྱའི་ས་ཡིན་པའི་ཕྱིར། ཕྱི་མ་མ་གྲུབ་ན། འདའ་བྱའི་ས་དགུ་གཞི་མ་གྲུབ་པར་ཐལ། མ་གྲུབ་པ་དེའི་
ཕྱིར༑ ཟེར་ན། རྩ་བར་མ་ཁྱབ་སྟེ། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། བར་ཆད་མེད་པའི་རྩེ་སྦྱོར་ཡིན་པར་ཐལ། རྩེ་སྦྱོར་གང་ཞིག་བར་ཆད་མེད་ལམ་ཡིན་པའི་ཕྱིར། ཁྱབ་པ་ཁས། གཞན་ཡང། ཐེག་
ཆེན་གྱི་མཐོང་ལམ་ཆོས་ཅན། སྦྱོར་ལམ་ཡིན་པར་ཐལ། ལམ་གང་ཞིག་སྦྱོར་བ་ཡིན་པའི་ཕྱིར། ཁྱབ་པ་ཁས། མཁས་པ་ཁ་ཅིག་མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའི་རྒྱུད་ལ་འདའ་བྱའི་མཐོང་ལམ་མངོན་
འགྱུར་དུ་ཡོད་པ་ཊི་ཀའི་དགོངས་པར་མཛད་པ་མི་འཐད་དེ། ཤེས་བྱ་ཆོས་ཅན། འདའ་བྱའི་ཐེག་ཆེན་གྱི་མཐོང་ལམ་དང། འདའ་བྱེད་ཀྱི་ཐེག་ཆེན་གྱི་མཐོང་ལམ་གཉིས་མངོན་འགྱུར་དུ་ཅིག་ཅར་དུ་སྐྱེ་བར་ཐལ། དམ་བཅའ་འཐད་པའི་ཕྱིར་
འདོད་མི་ནུས་ཏེ། དེ་གཉིས་མངོན་འགྱུར་དུ་རིམ་ཅན་དུ་སྐྱེ་བའི་ཕྱིར། དེར་ཐལ། མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་འདའ་བྱའི་ཐེག་ཆེན་གྱི་མཐོང་ལམ་དེ། འདའ་བྱེད་ཀྱི་ཐེག་ཆེན་གྱི་མཐོང་ལམ་གྱི་རྗེས་སུ་མངོན་
འགྱུར་དུ་སྐྱེ་བའི་ཕྱིར། དེར་ཐལ། ཊི་ཀ་ལས། དེ་ཉིད་ཀྱི་སྒྲིབ་པ་ཀུན་བརྟགས་ཀྱི་ས་བོན་ཟད་པར་བཅོམ་ནས་དེའི་རྗེས་སུ་རྣམ་པ་བཅུ་དྲུག་མངོན་སུམ་དུ་རྟོགས་པའི་འདའ་བྱའི་མཐོང་ལམ་མངོན་འགྱུར་དུ་སྐྱེ་བ་ཡིན་ནོ། །ཞེས་གསུངས་

[051B] ཁ་ཅིག་མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའི་རྒྱུད་ལ་ཀུན་རྫོབ་སེམས་བསྐྱེད་མེད་ཟེར་བ་མི་འཐད་དེ། རྣམ་བཤད་སྙིང་པོ་རྒྱན་ལས། སྟོང་པ་ཉིད་ལ་མཉམ་པར་གཞག་བཞིན་པའི་དུས་ན་གང་ཟག་དེའི་
རྒྱུད་ལ་ཐེག་ཆེན་སེམས་བསྐྱེད་ཡོད་མོད་ཀྱི་ཞེས་བཤད་པ་མི་འཐད་པར་ཐལ། དམ་བཅའ་འཐད་པའི་ཕྱིར། ཁ་ཅིག་སྐྱོན་མེད་དེ། མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ལ་ཀུན་རྫོབ་སེམས་བསྐྱེད་དབང་ལྡན་གྱི་ཚུལ་
གྱིས་ཡོད་པ་ལུང་དེའི་དོན་ཡིན། ཞེས་ཟེར། རིང་སོང་གི་སྐབས་ཀྱི་ས་བཅུ་པའི་མདོ་དང་དེའི་ཐད་ཀྱི་ཊི་ཀ་ཆེན་དང་འགལ་ཚུལ་ཐལ་འགྱུར་བའི་སྐབས་སུ་འཆད་དོ། །རང་རྒྱུད་པའི་སྐབས་སུ་དེ་ལྟར་ཁས་ལེན་པ་མི་འཐད་དེ། ཤེས་བྱ་ཆོས་ཅན། བྱང་
སེམས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་གྱི་ཉེར་ལེན་བྱས་པ་ལས་བྱུང་བའི་བྱང་སེམས་ཀྱི་ལམ་ཤེས་པའི་ལམ་ཤེས་མེད་པར་ཐལ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་གྱི་དངོས་ཀྱི་ཉེར་ལེན་
བྱས་པ་ལས་དངོས་སུ་བྱུང་བའི་ཉན་ཐོས་ཀྱི་ལམ་ཤེས་པའི་ལམ་ཤེས་མེད་པའི་ཕྱིར། མ་གྲུབ་ན་སོང། མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ལ་ཉན་ཐོས་ཀྱི་ལམ་ཤེས་པའི་ལམ་ཤེས་ཡོད་པར་ཐལ། མ་གྲུབ་པ་དེའི་
ཕྱིར༑ འདོད་ན་སོང། དེ་མེད་པར་ཐལ། དེའི་རྒྱུད་ཀྱི་མཁྱེན་པ་ཡིན་ན། ཐེག་ཆེན་གྱི་མཐོང་ལམ་བར་ཆད་མེད་ལམ་ཡིན་དགོས་པའི་ཕྱིར། མ་གྲུབ་ན་སོང། དེར་ཐལ། དེའི་རྒྱུད་ལ་ཀུན་རྫོབ་སེམས་བསྐྱེད་མེད་པའི་ཕྱིར། རྟགས་ཁས། གཞན་
ཡང༑ དེའི་རྒྱུད་ལ་ཀུན་རྫོབ་སེམས་བསྐྱེད་ཡོད་པར་ཐལ། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེ། རང་རྒྱུད་ལྡན་གྱི་གང་ཟག་གི་རྒྱུད་ཀྱི་ཐེག་ཆེན་ཀུན་རྫོབ་སེམས་བསྐྱེད་ཀྱིས་ཟིན་པའི་ཕྱིར། དེར་ཐལ། ཐེག་ཆེན་ཀུན་རྫོབ་སེམས་

[052A]༄༅། །བསྐྱེད་ཀྱིས་ཟིན་པ་གང་ཞིག་དེ་བྱང་སེམས་མཐོང་ལམ་པ་དང་རྒྱུད་ཐ་དད་དུ་གྱུར་པའི་གང་ཟག་གི་རྒྱུད་ཀྱི་ཀུན་རྫོབ་སེམས་བསྐྱེད་ཀྱིས་མ་ཟིན་པའི་ཕྱིར། དང་པོ་གྲུབ་སྟེ། བྱང་སེམས་འཕགས་པའི་མཁྱེན་པ་ཡིན་པའི་
ཕྱིར༑ གཞན་ཡང། ཐེག་པ་གསུམ་ཆར་ཐོབ་པའི་རྒྱུ། །ཞེས་བཤད་པ་མི་འཐད་པར་ཐལ། ཐེག་ཆེན་གྱི་སྦྱོར་ལམ་དེ་ཐེག་པ་གསུམ་གྱི་རྟོགས་རིགས་ཚང་བར་ཐོབ་པའི་ཐེག་ཆེན་གྱི་མཐོང་ལམ་གྱི་ཉེ་རྒྱུ་བྱེད་པའི་ཆ་ནས་ཐེག་དམན་གྱི་སྦྱོར་
ལམ་ལས་ཁྱད་པར་དུ་འཕགས་པ་མ་ཡིན་པའི་ཕྱིར་ཏེ། ཐེག་པ་གསུམ་གྱི་རྟོགས་རིགས་ཚང་བར་ཐོབ་པའི་ཐེག་ཆེན་གྱི་མཐོང་ལམ་མེད་པའི་ཕྱིར་ཏེ། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེ་ཐེག་པ་གསུམ་གྱིར་ཏོགས་རིགས་
ཚང་བར་ཐོབ་པའི་ཐེག་ཆེན་གྱི་མཐོང་ལམ་མ་ཡིན་པའི་ཕྱིར། རྟགས་རྣམས་རིམ་བཞིན་སོང། དེར་ཐལ། མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའི་རྒྱུད་ལ་ཉན་ཐོས་ཀྱི་རྟོགས་རིགས་སུ་གནས་པའི་ལམ་མེད་པའི་ཕྱིར་ཏེ་
དེའི་རྒྱུད་ཀྱི་མཁྱེན་པ་ཡིན་ན་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཡིན་དགོས་པའི་ཕྱིར། རྟགས་ཁས། ཁོ་ན་རེ། གང་ཟག་གཅིག་གི་རྒྱུད་ལ་ཡིད་ཀྱི་རྣམ་པར་ཤེས་པ་རྫས་ཐ་དད་པ་གཉིས་ཅིག་ཅར་དུ་སྐྱེ་བ་ཡོད་པར་ཐལ། མཐོང་ལམ་སྡུག་
བསྔལ་ཆོས་བཟོད་ལ་གནས་པའི་སེམས་དཔའི་རྒྱུད་ལ་ཀུན་རྫོབ་སེམས་བསྐྱེད་ཡོད་པའི་ཕྱིར། འདོད་ན། སེམས་ཅན་རྣམས་ནི་རྣམ་པར་ཤེས་པའི་རྒྱུན་རེ་རེ་བའོ། །ཞེས་གསུངས་པ་མི་འཐད་པར་ཐལ། འདོད་པའི་ཕྱིར། ཟེར་ན། དེའི་དོན་
འཇུག་པའི་ཊིཀ་ཆེན་ལྟར་ན་གང་ཟག་གཅིག་གི་རྒྱུད་ལ་ཡིད་ཀྱི་རྣམ་པར་ཤེས་པ་རིགས་མཐུན་རྫས་ཐ་དད་པ་དུ་མ་ཅིག་ཅར་དུ་མངོན་འགྱུར་དུ་སྐྱེ་བ་མེད་པ་ལུང་དེའི་དོན་ཡིན། རྣམ་བཤད་སྙིང་པོ་རྒྱན་ལས། གང་ཟག་གཅིག་གི་རྒྱུད་ལ་རྟོག་པ་

[052B] དེ་མངོན་འགྱུར་ལ་དགོངས་པས་གང་ཟག་གཅིག་གི་རྒྱུད་ལ་རྟོག་པ་རྫས་ཐ་དད་པ་དུ་མ་ཅིག་ཅར་དུ་སྐྱེ་བ་མེད་པ་ལུང་དེའི་དོན་དུ་མི་བཞེད་པ་འདྲའོ། །ཁོ་ན་རེ། སྟོང་ཉིད་མངོན་སུམ་དུ་རྟོགས་པའི་
བྱང་འཕགས་ཀྱི་མཁྱེན་པ་དེས་སྟོང་ཉིད་མངོན་སུམ་དུ་རྟོགས་པར་ཐལ། དེ་ཡོད་པའི་ཕྱིར། འདོད་ན་སོང། སྟོང་ཉིད་མངོན་སུམ་དུ་རྟོགས་པའི་བྱང་འཕགས་ཀྱི་མཁྱེན་པ་ཡིན་ན། སྟོང་ཉིད་མངོན་སུམ་དུ་རྟོགས་པས་ཁྱབ་པར་ཐལ་
འདོད་པའི་ཕྱིར། འདོད་ན། སྟོང་ཉིད་མངོན་སུམ་དུ་རྟོགས་པའི་བྱང་འཕགས་ཆོས་ཅན། ཁྱོད་ཀྱི་རྒྱུད་ཀྱི་ཀུན་རྫོབ་སེམས་བསྐྱེད་དེ་ཁྱོད་ཀྱི་རྒྱུད་ཀྱི་མཁྱེན་པ་ཡིན་པར་ཐལ། ཁྱོད་ཀྱི་རྒྱུད་ལ་ཀུན་རྫོབ་སེམས་བསྐྱེད་ཡོད་པའི་ཕྱིར། འདོད་ན་
སྟོང་ཉིད་མངོན་སུམ་དུ་རྟོགས་པའི་བྱང་འཕགས་ཀྱི་ཀུན་རྫོབ་སེམས་བསྐྱེད་ཆོས་ཅན། སྟོང་ཉིད་མངོན་སུམ་དུ་རྟོགས་པར་ཐལ། སྟོང་ཉིད་མངོན་སུམ་དུ་རྟོགས་པའི་བྱང་འཕགས་ཀྱི་རྒྱུད་ཀྱི་མཁྱེན་པ་ཡིན་པའི་ཕྱིར། རྟགས་ཁས། འདོད་མི་ནུས་ཏེ་
བྱང་འཕགས་ཀྱི་རྒྱུད་ཀྱི་ཀུན་རྫོབ་སེམས་བསྐྱེད་ཡིན་པའི་ཕྱིར། ཟེར་ན། སྟོང་ཉིད་མངོན་སུམ་དུ་རྟོགས་པའི་བྱང་འཕགས་ཀྱི་ཤེས་པ་དེས་སྟོང་ཉིད་མངོན་སུམ་དུ་རྟོགས་པར་ཐལ། དེ་ཡོད་པའི་ཕྱིར། འདོད་ན། དེ་ཡིན་ན་སྟོང་ཉིད་མངོན་
སུམ་དུ་རྟོགས་པས་ཁྱབ་པར་ཐལ། དེས་སྟོང་ཉིད་མངོན་སུམ་དུ་རྟོགས་པའི་ཕྱིར། ཁྱབ་པ་ཁས། འདོད་ན། སྟོང་ཉིད་མངོན་སུམ་དུ་རྟོགས་པའི་བྱང་འཕགས་ཆོས་ཅན། ཁྱོད་ཀྱི་རྒྱུད་ཀྱི་རང་རིག་དེ་ཁྱོད་ཀྱི་རྒྱུད་ཀྱི་ཤེས་པ་ཡིན་པར་ཐལ། ཁྱོད་ཀྱི་
རྒྱུད་ཀྱི་རང་རིག་ཡོད་པའི་ཕྱིར། འདོད་ན། སྟོང་ཉིད་མངོན་སུམ་དུ་རྟོགས་པའི་བྱང་འཕགས་ཀྱི་རྒྱུད་ཀྱི་རང་རིག་ཆོས་ཅན། ཁྱོད་ཀྱི་སྟོང་ཉིད་མངོན་སུམ་དུ་རྟོགས་པར་ཐལ། ཁྱོད་སྟོང་ཉིད་མངོན་སུམ་དུ་རྟོགས་པའི་བྱང་འཕགས་

[053A]༄༅། །ཀྱི་ཤེས་པ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། ཁྱོད་ཀྱི་དེ་མངོན་སུམ་དུ་མ་རྟོགས་པར་ཐལ། ཁྱོད་སེམས་ཅན་གྱི་རྒྱུད་ཀྱི་རང་རིག་ཡིན་པའི་ཕྱིར། གཉིས་པ་རང་ལུགས་བཞག་པ་ལ། ཐེག་ཆེན་
གྱི་མཐོང་ལམ་གྱི་རྟེན་བཤད་པ། བརྟེན་པ་ཐེག་ཆེན་གྱི་མཐོང་ལམ་བཤད་པ་གཉིས་ལས། དང་པོ་ལ། ལུས་རྟེན་དང། སེམས་རྟེན་གཉིས་ལས། དང་པོ་ནི། གླིང་གསུམ་གྱི་མི་དང་འདོད་ལྷའི་རྟེན་ལ་ཐེག་ཆེན་གྱི་མཐོང་ལམ་དངོས་སུ་
སྐྱེ་བ་ཡོད་དེ། དེ་རྣམས་ཀྱི་རྟེན་ལ་ཐེག་ཆེན་གྱི་མཐོང་ལམ་དངོས་སུ་སྐྱེ་བའི་མཐུན་རྐྱེན་ཚང་ཞིང། འགལ་རྐྱེན་དང་བྲལ་བ་ཡོད་པའི་ཕྱིར། གཉིས་པ་ནི། ཐེག་ཆེན་གྱི་མཐོང་ལམ་དེ་བསམ་གཏན་གྱི་དངོས་གཞིའི་སེམས་ལ་བརྟེན་
ནས་སྐྱེ་བ་ཡོད་དེ། དེ་དངོས་སུ་སྐྱེ་བའི་སེམས་རྟེན་ཡོད་དེ་དངོས་སུ་སྐྱེ་བའི་སེམས་རྟེན་དུ་གྱུར་པའི་གཟུགས་མེད་ཀྱི་སྙོམས་འཇུག་ཀྱང་མེད། བསམ་གཏན་གྱི་ཉེར་བསྡོགས་ཀྱང་མེད། འདོད་སེམས་ཀྱང་མེད་པའི་ཕྱིར། གཉིས་པ་ལ་
མཚན་ཉིད་དབྱེ་བ། སྐྱེ་ཚུལ་དང་གསུམ་ལས། དང་པོ་ནི། རང་རྒྱུད་ལྡན་གྱི་གང་ཟག་གི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་གྱི་བདེན་པ་མངོན་རྟོགས་དེ། ཐེག་ཆེན་གྱི་མཐོང་ལམ་གྱི་མཚན་ཉིད། དེ་ལ་
དབྱེ་ན། ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་དང། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་དང། དེ་གཉིས་གང་རུང་མ་ཡིན་པའི་ཐེག་ཆེན་གྱི་མཐོང་ལམ་དང་གསུམ་ལས། དང་པོ་ནི། རང་ཡུལ་དུ་གྱུར་པའི་བདག་མེད་ལ་
རྩེ་གཅིག་ཏུ་མཉམ་པར་གཞག་པའི་ཐེག་ཆེན་གྱི་བདེན་པ་མངོན་རྟོགས་དེ། ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ཀྱི་མཚན་ཉིད། དབྱེ་ན། ཐེག་ཆེན་གྱི་མཐོང་ལམ་བར་ཆད་མེད་ལམ་དང། ཐེག་ཆེན་གྱི་མཐོང་ལམ་རྣམ་གྲོལ་ལམ་

[053B] དང་པོ་ནི། ཆོས་ཉིད་ལ་རྩེ་གཅིག་ཏུ་མཉམ་པར་གཞག་པའི་ཐེག་ཆེན་གྱི་བདེན་པ་མངོན་རྟོགས་གང་ཞིག་རང་གི་ངོས་སྐལ་གྱི་སྤང་བྱར་གྱུར་པའི་བདེན་
འཛིན་ཀུན་བརྟགས་ཀྱི་ས་བོན་གྱི་དངོས་གཉེན་བྱེད་པ་དེ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་མཚན་ཉིད། དབྱེ་ན་ཐེག་ཆེན་གྱི་མཐོང་ལམ་བཟོད་པ་བརྒྱད་ཡོད། རང་དང་མཉམ་གཞག་ཐུན་གཅིག་ལས་སྐྱེ་བའི་ཐེག་ཆེན་གྱི་མཐོང་
ལམ་བར་ཆད་མེད་ལམ་གྱི་ངོས་སྐལ་གྱི་སྤང་བྱ་སྤངས་པ་གང་ཞིག་ཆོས་ཉིད་ལ་རྩེ་གཅིག་ཏུ་མཉམ་པར་གཞག་པའི་ཐེག་ཆེན་གྱི་བདེན་པ་མངོན་རྟོགས་སུ་དམིགས་པ་དེ། ཐེག་ཆེན་གྱི་མཐོང་ལམ་རྣམ་གྲོལ་ལམ་གྱི་མཚན་ཉིད། དབྱེ་ན། ཐེག་
ཆེན་གྱི་མཐོང་ལམ་ཤེས་པ་བརྒྱད་ཡོད། གསུམ་པ་ནི། ཆོས་ཉིད་ལ་རྩེ་གཅིག་ཏུ་མཉམ་པར་གཞག་པའི་མཉམ་གཞག་ཡེ་ཤེས་ལས་ལངས་པའི་རྗེས་ཐོབ་ཀྱི་རྗེས་སུ་སླར་ཡང་སྟོང་ཉིད་ལ་རྩེ་གཅིག་ཏུ་མཉམ་པར་གཞག་པའི་ཐེག་ཆེན་གྱི་མཐོང་
ལམ་མཉམ་གཞག་ཡེ་ཤེས་དང། གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་གཞག་པའི་ཐེག་ཆེན་གྱི་མཐོང་ལམ་ལྟ་བུའོ། །ཐེག་ཆེན་གྱི་མཐོང་ལམ་རྫེས་ཐོབ་ཡེ་ཤེས་ཀྱི་མཚན་ཉིད་ནི། ཐེག་ཆེན་གྱི་མཐོང་ལམ་མཉམ་གཞག་ཡེ་
ཤེས་ལས་ལངས་པའི་ཐེག་ཆེན་གྱི་བདེན་པ་མངོན་རྟོགས་གང་ཞིག་རང་རྒྱུད་ལྡན་གྱི་གང་ཟག་གི་རྒྱུད་ལ་མངོན་འགྱུར་དུ་འབྱུང་བ་དེ་ཡིན་ཞིང། དེ་གཉིས་གང་རུང་མ་ཡིན་པའི་ཐེག་ཆེན་གྱི་མཐོང་ལམ་ནི། ཐེག་ཆེན་གྱི་མཐོང་ལམ་སྡུག་བསྔལ་
ཆོས་བཟོད་ལ་གནས་པའི་སེམས་དཔའི་རྒྱུད་ཀྱི་ཀུན་རྫོབ་སེམས་བསྐྱེད་དང། མཐོང་ལམ་རྗེས་ཐོབ་ཡེ་ཤེས་ལ་གནས་པའི་སེམས་དཔའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་ལྟ་བུའོ། །གསུམ་པ་སྐྱེ་ཚུལ་ནི། དང་པོར། ཐེག་ཆེན་

[054A]༄༅། །གྱི་མཐོང་ལམ་བཟོད་པ་བརྒྱད་ཅིག་ཅར་དུ་སྐྱེ། དེའི་རྗེས་སུ་ཐེག་ཆེན་གྱི་མཐོང་ལམ་ཤེས་པ་བརྒྱད་ཅིག་ཅར་དུ་སྐྱེ། དེའི་རྗེས་སུ་རྗེས་ཐོབ་ཡེ་ཤེས་སྐྱེ། དེའི་རྗེས་སུ་དེ་གཉིས་གང་རུང་མ་ཡིན་པའི་ཐེག་ཆེན་གྱི་
མཐོང་ལམ་མཉམ་གཞག་ཡེ་ཤེས་དེ་སྐྱེ། འདའ་བྱའི་ཐེག་ཆེན་གྱི་མཐོང་ལམ་དང། འདའ་བྱེད་ཀྱི་ཐེག་ཆེན་གྱི་མཐོང་ལམ་གཉིས་ཅིག་ཅར་དུ་སྐྱེ་ཞིང། མངོན་འགྱུར་དུ་རིམ་ཅན་དུ་སྐྱེ་བ་ཡིན་ནོ།། །།ཀུན་ནས་ཞི་དང་ཐམས་ཅད་
ལ༑ ༑ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས། དང་པོ་ནི། ཐེག་ཆེན་གྱི་སྒོམ་ལམ་གྱི་བྱེད་པ་ལ་དྲུག་ཡོད་དེ། ཐེག་ཆེན་གྱི་སྒོམ་ལམ་སྒོམ་སྟོབས་ཀྱིས་སེམས་ལ་རང་དབང་དུ་བྱེད་པ་སོགས་དྲུག་ཡོད་པའི་ཕྱིར། གཉིས་པ་ལ་
མཁས་པ་ཁ་ཅིག་ཐེག་ཆེན་གྱི་སྒོམ་ལམ་སྒོམ་སྟོབས་ཀྱིས་ཐོབ་པའི་ཕན་ཡོན་དེ། ཐེག་ཆེན་གྱི་སྒོམ་ལམ་གྱི་བྱེད་པའི་མཚན་ཉིད། ས་མཚམས་ས་གཉིས་པའི་སྐད་ཅིག་གཉིས་པ་ནས་སངས་རྒྱས་ཀྱི་སའི་བར་ན་ཡོད། ཞེས་གསུངས། ཤེས་བྱ་
ཆོས་ཅན། ས་དང་པོ་དེའི་རྒྱུད་ལ་ཐེག་ཆེན་གྱི་སྒོམ་ལམ་གྱི་བྱེད་པ་མེད་པར་ཐལ། མཚན་ཉིད་དེའི་ཕྱིར། འདོད་མི་ནུས་ཏེ། ས་དང་པོའི་སྒོམ་ལམ་ཡོད་པའི་ཕྱིར་ཏེ། ཀུན་བཏུས་ལས། བྱང་ཆུབ་སེམས་དཔའ་རྣམས་ནི་ས་བཅུ་རྣམས་སུ་སྒོམ་
པའི་ལམ་ལ་ཤེས་བྱའི་སྒྲིབ་པའི་གཉེན་པོའི་ལམ་བསྒོམ་གྱི། ཞེས་གསུངས་པའི་ཕྱིར། གཞན་ཡང། ཐེག་ཆེན་གྱི་སྒོམ་ལམ་གྱི་སྔ་རོལ་ཏུ་བྱུང་བའི་རྣམ་མཁྱེན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་ཐལ་
རྣམ་མཁྱེན་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། ཐེག་ཆེན་གྱི་སྒོམ་ལམ་སྒོམ་སྟོབས་ཀྱིས་ཐོབ་པར་ཐལ། འདོད་པའི་ཕྱིར། འདོད་ན། དེའི་རྗེས་སུ་བྱུང་བར་ཐལ། འདོད་པའི་ཕྱིར། འདོད་མི་ནུས་ཏེ། དེའི་སྔ་རོལ་ཏུ་བྱུང་བའི་ཕྱིར་

[054B]རང་ཐོབ་བྱེད་ཀྱི་ཐབས་སུ་གྱུར་པའི་ཐེག་ཆེན་གྱི་སྒོམ་ལ་སྒོམ་སྟོབས་ཀྱིས་ཐོབ་པའི་རྣམ་དཀར་གྱི་ཡོན་ཏན་ཐེག་ཆེན་གྱི་སྒོམ་ལམ་གྱི་བྱེད་པའི་མཚན་ཉིད། ས་མཚམས་ལམ་མ་ཞུགས་ནས་སངས་རྒྱས་ཀྱི་སའི་བར་ན་ཡོད་ཟེར་ན་
ལོངས་སྐུའི་སེན་མོ་ཐངས་མདོག་ཆོས་ཅན། རྣམ་དཀར་གྱི་ཡོན་ཏན་དུ་ཐལ། མཚོན་བྱ་དེའི་ཕྱིར། མ་གྲུབ་ན་དེར་ཐལ། རང་ཐོབ་བྱེད་ཀྱི་ཐབས་སུ་གྱུར་པའི་ཐེག་ཆེན་གྱི་སྒོམ་ལམ་བསྒོམ་སྟོབས་ཀྱིས་ཐོབ་པའི་ཡོན་ཏན་ཡིན་པའི་ཕྱིར་
རྩ་བར་འདོད་ན། དེ་ཆོས་ཅན། དགེ་བ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ལུང་མ་བསྟན་ཡིན་པའི་ཕྱིར། ཁྱབ་སྟེ། མཛོད་ལས། རྣམ་སྨིན་ལུང་དུ་མ་བསྟན་ཆོས། ཞེས་གསུངས་པའི་ཕྱིར། གཞན་ཡང་
ལམ་མ་ཞུགས་ན་ཐེག་ཆེན་གྱི་སྒོམ་ལམ་བསྒོམ་སྟོབས་ཀྱིས་ཐོབ་པའི་ཡོན་ཏན་ཡོད་པར་ཐལ། དེ་ན་ཐེག་ཆེན་གྱི་སྒོམ་ལམ་གྱི་བྱེད་པ་ཡོད་པའི་ཕྱིར། རྟགས་ཁས། འདོད་ན། ལམ་མ་ཞུགས་ན་ཐེག་ཆེན་གྱི་སྦྱོར་
བ་སྒོམ་སྟོབས་ཀྱིས་ཐོབ་པའི་ཡོན་ཏན་ཡོད་པར་ཐལ། འདོད་པའི་ཕྱིར། འདོད་ན། དེ་ན་ཐེག་ཆེན་གྱི་སྦྱོར་བའི་ཡོན་ཏན་ཡོད་པར་ཐལ། འདོད་པའི་ཕྱིར། འདོད་ན། ཐེག་ཆེན་གྱི་སྦྱོར་བ་ཐོབ་པའི་ལམ་མ་ཞུགས་ཀྱི་གང་ཟག་
ཡོད་པར་ཐལ། འདོད་པའི་ཕྱིར། ཁོ་ན་རེ། ལམ་མ་ཞུགས་ན་ཐེག་ཆེན་གྱི་སྒོམ་ལམ་གྱི་བྱེད་པ་ཡོད་པར་ཐལ། དེ་ན་ཐེག་ཆེན་གྱི་སྒོམ་ལམ་གྱི་བྱེད་ལས་ཡོད་པའི་ཕྱིར་ཏེ། དེ་ན་ཐེག་ཆེན་གྱི་བྱེད་ལས་ཡོད་པའི་ཕྱིར་ཏེ། དེ་ན་
ཡེ་ཤེས་ཆོས་སྐུའི་བྱེད་ལས་ཡོད་པའི་ཕྱིར། དེ་ན་ཡེ་ཤེས་ཆོས་སྐུའི་འཕྲིན་ལས་ཡོད་པའི་ཕྱིར། ཟེར་ན་རྩ་བར་མ་ཁྱབ་བོ། །རང་ལུགས་ནི། རང་ཐོབ་བྱེད་ཀྱི་ཐབས་སུ་གྱུར་པའི་ཐེག་ཆེན་གྱི་སྒོམ་ལམ་བསྒོམ་སྟོབས་ཀྱིས་

[055A]༄༅། །ཐོབ་པའི་ཕན་ཡོན་དེ། ཐེག་ཆེན་གྱི་སྒོམ་ལམ་གྱི་བྱེད་པའི་མཚན་ཉིད། དབྱེ་ན་དྲུག་ཡོད། ས་མཚམས་ཐེག་ཆེན་གྱི་སྒོམ་ལམ་བསྒོམ་པའི་སྐད་ཅིག་གཉིས་པ་ནས་སངས་རྒྱས་ཀྱི་སའི་བར་ན་ཡོད། རྩོད་པ་
སྤོང་བ་ལ་ཁ་ཅིག་ཐེག་ཆེན་གྱི་སྒོམ་ལམ་གྱི་བྱེད་པ་རྒྱུད་ལ་ལྡན་པའི་ལམ་མ་ཞུགས་ཀྱི་གང་ཟག་ཡོད་པར་ཐལ། མཚན་ཉིད་དེ་རྒྱུད་ལ་ལྡན་པའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། མ་ཁྱབ་ན། མཚན་ཉིད་འཐད་པར་བུད་
མ་གྲུབ་ན་དེར་ཐལ། ཐེག་ཆེན་གྱི་སྒོམ་ལམ་བསྒོམ་པའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་ཏེ། རྣམ་མཁྱེན་བསྒོམ་པའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། དེར་ཐལ། རྣམ་མཁྱེན་བསྒོམ་པའི་སེམས་ཅན་ཡོད་པའི་ཕྱིར་
རྣམ་པ་དང་ལམ་དང་གཞི་ཐམས་ཅད་རྣམ་པར་བསྒོམ་པའི་དབྱེ་བ་ཞེས་སོགས་གསུངས་པའི་ཕྱིར། གཞན་ཡང། རྣམ་མཁྱེན་བསྒོམ་པའི་སེམས་ཅན་ཡོད་པར་ཐལ། སངས་རྒྱས་བསྒོམ་པའི་སེམས་ཅན་ཡོད་པའི་ཕྱིར། དེས་ན། ཐེག་
ཆེན་གྱི་སྒོམ་ལམ་ཐོབ་མྱོང་བའི་གང་ཟག་གི་རྒྱུད་ཀྱི་ཐེག་ཆེན་གྱི་སྒོམ་ལམ་བསྒོམ་སྟོབས་ཀྱིས་ཐོབ་པའི་ཕན་ཡོན་ཐེག་ཆེན་གྱི་སྒོམ་ལམ་གྱི་བྱེད་པའི་མཚན་ཉིད་ཞེས་གསུངས། འོ་ན། ཐེག་ཆེན་གྱི་སྒོམ་ལམ་གྱི་བྱེད་པ་རྒྱུད་ལ་ལྡན་པའི་ལམ་མ་
ཞུགས་ཀྱི་གང་ཟག་ཡོད་པར་ཐལ། མཚན་ཉིད་དེ་རྒྱུད་ལ་ལྡན་པའི་ལམ་མ་ཞུགས་གང་ཟག་ཡོད་པའི་ཕྱིར། མ་གྲུབ་ན། དེར་ཐལ། ཐེག་ཆེན་གྱི་སྒོམ་ལམ་བསྒོམ་སྟོབས་ཀྱིས་ཐོབ་པའི་ཕན་ཡོན་རྒྱུད་ལ་ལྡན་པའི་ལམ་མ་ཞུགས་ཀྱི་གང་ཟག་ཡོད་
པ་གང་ཞིག་ཐེག་ཆེན་གྱི་སྒོམ་ལམ་བསྒོམ་པའི་གང་ཟག་ཡིན་ན། ཐེག་ཆེན་གྱི་སྒོམ་ལམ་ཐོབ་མྱོང་བའི་གང་ཟག་གི་རྒྱུད་ཀྱི་ཐེག་ཆེན་གྱི་སྒོམ་ལམ་བསྒོམ་པའི་གང་ཟག་ཡིན་དགོས་པའི་ཕྱིར་ཏེ། ཐེག་ཆེན་གྱི་སྒོམ་ལམ་ཡིན་ན་

[055B] གཞན་ཡང། ཐེག་ཆེན་གྱི་སྒོམ་ལམ་ཐོབ་མྱོང་བའི་གང་ཟག་གི་རྒྱུད་ཀྱི་ཡོན་ཏན་གང་ཞིག་ཐེག་ཆེན་གྱི་སྒོམ་ལམ་བསྒོམ་སྟོབས་ཀྱིས་ཐོབ་
པ་དེ་ཡིན་ན། ཐེག་ཆེན་གྱི་སྒོམ་ལམ་གྱི་བྱེད་པ་ཡིན་དགོས་པར་ཐལ། མཚན་ཉིད་དེ་འཐད་པའི་ཕྱིར། འདོད་ན། ཐེག་ཆེན་གྱི་སྒོམ་ལམ་དེ་ཐེག་ཆེན་གྱི་སྒོམ་ལམ་བསྒོམ་སྟོབས་ཀྱིས་ཐོབ་པ་ཡིན་པར་ཐལ། ཐེག་ཆེན་གྱི་སྒོམ་ལམ་བསྒོམ་པའི་
བྱང་སེམས་མཐོང་ལམ་པ་ཡོད་པའི་ཕྱིར། མ་གྲུབ་ན་སོང། དེར་ཐལ། ཐེག་ཆེན་གྱི་སྒོམ་ལམ་བསྒོམ་པའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། རྩ་བར་འདོད་ན། ཐེག་ཆེན་གྱི་སྒོམ་ལམ་ཆོས་ཅན། ཐེག་ཆེན་གྱི་སྒོམ་ལམ་གྱི་བྱེད་པ་ཡིན་པར་
ཐལ༑ ཐེག་ཆེན་གྱི་སྒོམ་ལམ་ཐོབ་མྱོང་བའི་གང་ཐག་གི་རྒྱུད་ཀྱི་ཡོན་ཏན་གང་ཞིག་ཐེག་ཆེན་གྱི་སྒོམ་ལམ་བསྒོམ་སྟོབས་ཀྱིས་ཐོབ་པའི་ཕྱིར། རྟགས་ཁས། འདོད་མི་ནུས་ཏེ། ཐེག་ཆེན་གྱི་སྒོམ་ལམ་ཐོབ་པ་དང་ཁྱོད་ཐོབ་པ་དུས་
མཉམ་པའི་ཕྱིར། གཞན་ཡང། ཐེག་ཆེན་གྱི་སྒོམ་ལམ་གྱི་སྔ་རོལ་དུ་བྱུང་བའི་རྣམ་མཁྱེན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྣམ་མཁྱེན་ཡིན་པའི་ཕྱིར། འདོད་ན། དེ་ཆོས་ཅན། ཐེག་ཆེན་གྱི་སྒོམ་ལམ་བསྒོམ་སྟོབས་
ཀྱིས་ཐོབ་པ་ཡིན་པར་ཐལ། འདོད་པའི་ཕྱིར། འདོད་ན། དེའི་རྗེས་སུ་བྱུང་བར་ཐལ། འདོད་པའི་ཕྱིར། ཁོ་ན་རེ། ཐེག་ཆེན་གྱི་སྒོམ་ལམ་ཆོས་ཅན། དེའི་བྱེད་པ་ཡིན་པར་ཐལ། ཁྱོད་རང་གི་མཚན་ཉིད་དེའི་ཕྱིར། རྟགས་གྲུབ་སྟེ། ཐེག་ཆེན་གྱིས་གོམ་
ལམ་ཐོབ་བྱེ་དཀྱི་ཐབས་སུ་གྱུར་པའི་ཐེག་ཆེན་གྱི་སྒོམ་ལམ་ཡོད་པའི་ཕྱིར། ཟེར་ན། འདིར་མ་ཁྱབ་བོ། །ཁོ་ན་རེ། ཚོགས་ལམ་ཡིན་ན་སྒོམ་ལམ་གྱི་བྱེད་པ་མ་ཡིན་དགོས་པར་ཐལ། བྱང་སེམས་ཚོགས་ལམ་པའི་རྒྱུད་ལ་ཐེག་ཆེན་གྱི་སྒོམ་ལམ་

[056A]༄༅། །གྱི་བྱེད་པ་མེད་པའི་ཕྱིར། རྟགས་ཁས། འདོད་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། དེར་ཐལ། སྒོམ་ལམ་བསྒོམ་སྟོབས་
ཀྱིས་ཐོབ་པའི་ཕན་ཡོན་ཡིན་པའི་ཕྱིར། དེར་ཐལ། ཉན་ཐོས་ཀྱི་སྒོམ་ལམ་བསྒོམ་སྟོབས་ཀྱིས་ཐོབ་པའི་ཕན་ཡོན་ཡིན་པའི་ཕྱིར། ཏེ། ཆོས་ཅན་དེའི་ཕྱིར། ཟེར་ན། སྔ་ཕྱི་གང་རུང་ལ་མ་ཁྱབ་བོ། །གོང་དུ་ཐེག་ཆེན་གྱི་སྒོམ་ལམ་ཐེག་ཆེན་གྱི་སྒོམ་
ལམ་གྱི་བྱེད་པར་བཤད་པ་ནི་སྤྱི་སྐད་དང་མཐུན་པར་བཤད་པ་ཡིན་ནོ།།    ༈    །།བྱེད་པའི་འོག་ཏུ་སྒོམ་པའི་ལམ་སྟེ། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས། དང་པོ་ནི། ཐེག་ཆེན་གྱི་སྒོམ་ལམ་གྱི་བྱེད་པའི་
རྗེས་སུ་ཐེག་ཆེན་གྱི་སྒོམ་ལམ་འཆད་པའི་རྒྱུ་མཚན་ཡོད་དེ། ཐེག་ཆེན་གྱི་སྒོམ་ལམ་གྱི་བྱེད་པ་སྟོན་པའི་གཞུང་ལས། ཐེག་ཆེན་གྱི་སྒོམ་ལམ་སྟོན་པའི་གཞུང་བརྗོད་བྱ་མང་བའི་རྒྱུ་མཚན་གྱིས་དེ་ལྟར་བཤད་པའི་ཕྱིར། ཐེག་
ཆེན་གྱི་སྒོམ་ལམ་དེ་ལ་གཉིས་ཡོད་དེ། དེ་ལ་ཟག་བཅས་སྒོམ་ལམ་དང་ཟག་མེད་སྒོམ་ལམ་གཉིས་ཡོད་པའི་ཕྱིར། གཉིས་པ་ལ་ཁ་ཅིག་གོང་མའི་རྟེན་ལ་ཐེག་ཆེན་གྱི་མཐོང་ལམ་གསར་དུ་སྐྱེ་བ་ཡོད་ཞེས་ཟེར་ན། མཛོད་ལས་གོང་ན་
མཐོང་ལམ་མེད། ཞེས་བཤད་པ་མི་འཐད་པར་ཐལ། ཁམས་གོང་མའི་རྟེན་ཅན་གྱི་བྱང་སེམས་མཐོང་ལམ་པ་ཡོད་པའི་ཕྱིར། རྟགས་ཁས། ཁ་ཅིག་ཐེག་ཆེན་གྱི་སྒོམ་ལམ་དངོས་སུ་གསར་དུ་སྐྱེ་བའི་སེམས་རྟེན་དེ་ལ་ཟག་མེད་ས་
དགུར་གྲངས་ངེས་ཟེར་བ་མི་འཐད་དེ། ཐེག་ཆེན་གྱི་སྒོམ་ལམ་དངོས་སུ་གསར་དུ་སྐྱེ་བའི་སེམས་རྟེན་དུ་གྱུར་པའི་འདོད་སེམས་དང་སྲིད་རྩེའི་སེམས་ཡོད་པའི་ཕྱིར། དེར་ཐལ། འགྲེལ་ཆེན་ལས། འདོད་པའི་ཁམས་དང་གཟུགས་ཀྱི་ཁམས་དང་

[056B] །གང་ཡང་འདོད་པ་ཁམས་དང་སྲིད་རྩེ་ན། བྱང་ཆུབ་ལམ་གྱི་ལན་ལག་སྤངས། ཞེས་བྱ་བ་ནི། ཐབས་མི་མཁས་པའི་
ཉན་ཐོས་ཀྱི་དབང་དུ་བྱས་པ་ཡིན་གྱི་དེ་དང་འདི་ལ་འགལ་བ་མེད་དོ། །ཞེས་བྱ་བ་ནི་ཁ་ཅིག་གོ་ཞེས་གསུངས་པའི་ཕྱིར། ངོ་བོ་ལ། རོང་ཊིཀ་པ་ན་རེ། བདག་མེད་མངོན་སུམ་དུ་རྟོགས་ཟིན་གོམས་པར་བྱེད་པའི་ཏིང་ངེ་འཛིན་ཤེས་རབ་མཚུངས་ལྡན་དང་
བཅས་པ་སྒོམ་ལམ་གྱི་མཚན་ཉིད་ཟེར་ན། བྱང་སེམས་སྒོམ་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན། མངོན་སུམ་ཡིན་པར་ཐལ། འདོད་པའི་ཕྱིར། འདོད་ན། དེ་བྱང་
སེམས་འཕགས་པའི་རྒྱུད་ཀྱི་མངོན་སུམ་ཡིན་པར་ཐལ། དེ་མངོན་སུམ་ཡིན་པའི་ཕྱིར། འདོད་ན། རྣམ་མཁྱེན་དེ་བྱང་སེམས་འཕགས་པའི་རྒྱུད་ཀྱི་མངོན་སུམ་གྱི་སྤྱོད་ཡུལ་ཡིན་པར་ཐལ། བྱང་སེམས་སྒོམ་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་
དེ་མངོན་སུམ་གང་ཞིག་རྣམ་མཁྱེན་དེ་དེའི་ཡུལ་ཡིན་པའི་ཕྱིར། དང་པོ་ཁས། གཉིས་པ་དེར་ཐལ། རྫོགས་པའི་བྱང་ཆུབ་དེ་དེའི་ཡུལ་ཡིན་པའི་ཕྱིར། མ་གྲུབ་ན། དེ་ཆོས་ཅན། རྫོགས་པའི་བྱང་ཆུབ་ཁྱོད་ཀྱི་ཡུལ་ཡིན་པར་ཐལ། ཁྱོད་ཐེག་ཆེན་ཀུན་
རྫོབ་སེམས་བསྐྱེད་ཡིན་པའི་ཕྱིར། མོས་པ་སྒོམ་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། མངོན་སུམ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། རྟོག་པ་ཡིན་པའི་ཕྱིར་ཏེ། ཟག་བཅས་སྒོམ་ལམ་ཡིན་པའི་ཕྱིར། གཞན་ཡང་
དེ་མི་འཐད་པར་ཐལ། ཐེག་ཆེན་གྱི་སྒོམ་ལམ་དང་རྟོག་པའི་གཞི་མཐུན་ཡོད་པའི་ཕྱིར། ཡང་དང་ཡང་དུ་སེམས་པ་དང། འཇལ་དང་ངེས་རྟོག་སྒོམ་པའི་ལམ། ཞེས་པའི་དོན་གྲུབ་པའི་ཕྱིར། ཁ་ཅིག་ཐེག་ཆེན་གྱིས་ཐོང་ལམ་རྫོགས་རྗེས་སུ་བྱུང་ཞིང་

[057A]༄༅། །ཐེག་ཆེན་གྱི་མི་སློབ་ལམ་མ་སྐྱེས་གོང་གི་མཁྱེན་པ་དེ། ཐེག་ཆེན་གྱི་སྒོམ་ལམ་གྱི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་གྱི་རྒྱུར་གྱུར་པའི་ཐེག་ཆེན་གྱི་སྒོམ་ལམ་ཆོས་ཅན། ཐེག་ཆེན་གྱི་མཐོང་ལམ་རྫོགས་
རྗེས་སུ་བྱུང་བར་ཐལ། ཐེག་ཆེན་གྱི་སྒོམ་ལམ་ཡིན་པའི་ཕྱིར། འདོད་མི་ནུས་ཏེ། དེའི་སྔ་རོལ་དུ་བྱུང་བའི་ཕྱིར་ཏེ། དེའི་རྒྱུ་ཡིན་པའི་ཕྱིར། གཞན་ཡང། ཐེག་ཆེན་གྱི་མི་སློབ་ལམ་གྱི་འབྲས་བུར་གྱུར་པའི་ཐེག་ཆེན་གྱི་སྒོམ་ལམ་
ཆོས་ཅན། ཐེག་ཆེན་གྱི་མི་སློབ་ལམ་མ་སྐྱེས་གོང་གི་མཁྱེན་པ་ཡིན་པར་ཐལ། མཚོན་བྱ་དེའི་ཕྱིར། ཁྱབ་པ་ཁས། རྟགས་གྲུབ་སྟེ། ཆོས་ཅན་དེའི་ཕྱིར། འདོད་མི་ནུས་ཏེ། ཁྱོད་ཐེག་ཆེན་གྱི་མི་སློབ་ལམ་གྱི་རྗེས་སུ་སྐྱེས་པའི་ཕྱིར་ཏེ། དེའི་
འབྲས་བུ་ཡིན་པའི་ཕྱིར། གཞན་ཡང། ཐེག་དམན་གྱི་མཐོང་ལམ་རྫོགས་རྗེས་སུ་བྱུང་ཞིང། ཐེག་དམན་གྱི་མི་སློབ་ལམ་མ་སྐྱེས་གོང་གི་མཁྱེན་པ་དེ། ཐེག་དམན་གྱི་སྒོམ་ལམ་གྱི་མཚན་ཉིད་དུ་འཇོག་རིགས་པར་ཐལ། མཚན་ཉིད་
དེ་འཐད་པའི་ཕྱིར། འདོད་ན། མཐོང་ལམ་རྫོགས་རྗེས་སུ་བྱུང་ཞིང་མི་སློབ་ལམ་མ་སྐྱེས་གོང་གི་མཁྱེན་པ་དེ། སྒོམ་ལམ་གྱི་མཚན་ཉིད་དུ་འཇོག་རིགས་པར་ཐལ། རྩ་བའི་མཚན་ཉིད་དེ་འཐད་པ་གང་ཞིག་འདོད་པའི་ཕྱིར། འདོད་
ན༑ ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་སྒོམ་ལམ་ཆོས་ཅན། མི་སློབ་ལམ་མ་སྐྱེས་གོང་གི་མཁྱེན་པ་ཡིན་པར་ཐལ། སྒོམ་ལམ་ཡིན་པའི་ཕྱིར། འདོད་མི་ནུས་ཏེ། མི་སློབ་ལམ་སྔོན་དུ་སོང་བའི་
མཁྱེན་པ་ཡིན་པའི་ཕྱིར་ཏེ། ཉན་ཐོས་ཀྱི་མི་སློབ་ལམ་སྔོན་དུ་སོང་བའི་མཁྱེན་པ་ཡིན་པའི་ཕྱིར། ཆོས་ཅན་དེའི་ཕྱིར། ལོ་ཙྪ་བ་ཆེན་པོ་སོགས་མཁས་པ་ཁ་ཅིག་སྒྲ་དོན་འདྲེས་རུང་དུ་འཛིན་པའི་རྟོག་པ་དང་བཅས་པའི་ཐེག་ཆེན་གྱི་རྗེས་

[057B] ཐེག་ཆེན་གྱི་ཟག་བཅས་སྒོམ་ལམ་གྱི་དོན་དང། དེ་དང་བྲལ་བའི་ཐེག་ཆེན་གྱི་རྗེས་ལ་མངོན་རྟོགས་དེ། ཐེག་ཆེན་གྱི་ཟག་མེད་སྒོམ་ལམ་གྱི་དོན་དུ་བཞེད་པ་ལ། ཆ་པ་རྗེས་འབྲང་དང་བཅས་པ་ན་རེ། དག་ས་ལ་གནས་པའི་སེམས་
པའི་རྒྱུད་ལ་ཟག་བཅས་སྒོམ་ལམ་མེད་པར་ཐལ། དེའི་རྒྱུད་ལ་སྒྲ་དོན་འདྲེས་རུང་དུ་འཛིན་པའི་རྟོག་པ་མེད་པའི་ཕྱིར། ས་བརྒྱད་པར་རྟོག་པ་གནས་འགྱུར་བའི་ཕྱིར། ཞེས་བཀག་ནས། གཟུགས་འཛིན་གཉིས་སྣང་གི་རྟོག་པ་དང་བཅས་པའི་ཐེག་
ཆེན་གྱི་རྗེས་ལ་མངོན་རྟོགས། ཐེག་ཆེན་གྱི་ཟག་བཅས་སྒོམ་ལམ་གྱི་མཚན་ཉིད། དེ་དང་བྲལ་བའི་ཐེག་ཆེན་གྱི་རྗེས་ལ་མངོན་རྟོགས། ཐེག་ཆེན་གྱི་ཟག་མེད་སྒོམ་ལམ་གྱི་མཚན་ཉིད། ཞེས་ཟེར་བ་མི་འཐད་དེ། གཉིས་སྣང་དེ་གང་ལ་བྱེད། གཟུགས་འཛིན་
རྫས་ཐ་དད་དུ་སྣང་བ་ལ་བྱེད་དམ། བདེན་སྣང་ལ་བྱེད། དང་པོ་བྱེད་ན། རང་རྒྱལ་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཀྱི་མོས་པ་སྒོམ་ལམ་ཆོས་ཅན། གཟུགས་འཛིན་རྫས་ཐ་དད་དུ་སྣང་བའི་གཉིས་སྣང་གི་རྟོག་པ་དང་བཅས་པར་ཐལ། ཐེག་
ཆེན་གྱི་ཟག་བཅས་སྒོམ་ལམ་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། གཟུགས་འཛིན་རྫས་ཐ་དད་དུ་འཛིན་པའི་གཉིས་སྣང་སྤངས་པའི་ཕྱིར་ཏེ། གཟུགས་འཛིན་རྫས་ཐ་དད་དུ་འཛིན་པའི་རྟོག་པ་སྤངས་པའི་ཕྱིར། ཁྱབ་པ་གྲུབ་སྟེ། བདེན་འཛིན་སྤངས་ན་
བདེན་སྣང་སྤངས་པས་ཁྱབ་པའི་ཕྱིར། གཉིས་པ་ལྟར་ན། གཟུགས་བདེན་སྟོང་སྒྱུ་མ་ལྟ་བུར་གསལ་བར་སྣང་བའི་ས་གཉིས་པའི་རྗེས་ཐོབ་ཡེ་ཤེས་ཆོས་ཅན། ཐེག་ཆེན་གྱི་ཟག་བཅས་སྒོམ་ལམ་ཡིན་པར་ཐལ། གཟུགས་འཛིན་གཉིས་སྣང་གི་རྟོག་པ་དང་
བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར་ཏེ། བདེན་སྣང་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར། ཁྱབ་པ་ཁས། དེར་ཐལ། ཐེག་ཆེན་གྱི་སྒོམ་ལམ་རྗེས་ཐོབ་ཡེ་ཤེས་ཡིན་པའི་ཕྱིར། གཞན་ཡང་བྱང་

[058A]༄༅། །སེམས་ས་བརྒྱད་པ་བས་རྣམ་མཁྱེན་མ་རྟོགས་པར་ཐལ། དེས་རྣམ་མཁྱེན་མངོན་སུམ་དུ་ཡང་མ་རྟོགས། དེས་རྣམ་མཁྱེན་ཤུག་ལ་ཡང་མ་རྟོགས་པའི་ཕྱིར། དང་པོ་གྲུབ་སྟེ། རྣམ་མཁྱེན་དེ་སངས་རྒྱས་ནང་ཕན་ཚུན་ཁོ་ནའི་
མངོན་སུམ་གྱི་སྤྱོད་ཡུལ་ཡིན་པའི་ཕྱིར། གཉིས་པ་མ་གྲུབ་ན་སོང། དེར་ཐལ། དེའི་རྒྱུད་ལ་རྣམ་མཁྱེན་འཇལ་བའི་རྟོག་པ་མེད་པའི་ཕྱིར། རྟགས་ཁས། དེ་ལྟར་ཡང། རྣམ་བཤད་ལས། ས་བརྒྱད་པ་ཡན་ཆད་ན་རྟོག་པ་མེད་ན་ལྐོག་གྱུར་གྱི་
དོན་ཅུང་ཟད་ཀྱང་ཡུལ་དུ་བྱེད་མི་ནུས་པར་འགྱུར་རོ། །ཞེས་གསུངས། ཁ་ཅིག་ཐེག་ཆེན་གྱི་སྒོམ་ལམ་གང་ཞིག་མཉམ་གཞག་ཡེ་ཤེས་ཀྱི་ངོ་བོར་གྱུར་པ་དེ། ཐེག་ཆེན་གྱི་ཟག་མེད་སྒོམ་ལམ་གྱི་མཚན་ཉིད། དེ་གང་ཞིག་རྗེས་ཐོབ་ཡེ་
ཤེས་ཀྱི་ངོ་བོར་གྱུར་པ་དེ། ཐེག་ཆེན་གྱི་ཟག་བཅས་སྒོམ་ལམ་གྱི་མཚན་ཉིད་ཟེར་ན། གཟུགས་བདེན་སྟོང་སྒྱུ་མ་ལྟ་བུར་གསལ་བར་སྣང་བའི་ས་གཉིས་པའི་ཡེ་ཤེས་ཆོས་ཅན། མཉམ་གཞག་ཡེ་ཤེས་ཡིན་པར་ཐལ། ཐེག་ཆེན་གྱི་
ཟག་མེད་སྒོམ་ལམ་ཡིན་པའི་ཕྱིར། ཁྱབ་པ་ཁས། དེར་ཐལ། སྒྲ་དོན་འདྲེས་རུང་དུ་འཛིན་པའི་རྟོག་པ་དང་བྲལ་བའི་ཐེག་ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར། ཁྱབ་སྟེ། ཚིགས་གསལ་ལས། ཟག་པ་དང་བཅས་པ་དང། ཟག་པ་
མེད་པའི་བྱེ་བྲག་ནི། རྣམ་པར་རྟོག་པ་དང་བཅས་པ་དང། དེ་དང་བྲལ་བ་གཙོ་བོར་གྱུར་པའོ། །ཞེས་གསུངས་པ་སྒྲ་ཇི་བཞིན་དུ་ཁས་ལེན་རིགས་པའི་ཕྱིར། རྩ་བར་འདོད་མི་ནུས་ཏེ། ཆོས་ཅན་དེའི་ཕྱིར། དེས་མཚན་ཉིད་ཕྱི་མ་
ལ་ཡང་སྦྱོར་ཚུལ་རིགས་འདྲའོ། །ཁ་ཅིག་སྒོམ་སྤང་རྟོག་པའི་གཉེན་པོ་བྱེད་པའི་ཐེག་ཆེན་གྱི་རྗེས་ལ་མངོན་རྟོགས་དེ། ཐེག་ཆེན་གྱི་སྒོམ་ལམ་གྱི་མཚན་ཉིད། སྒྲ་དོན་འདྲེས་རུང་དུ་འཛིན་པའི་རྟོག་པར་གྱུར་པའི་ཐེག་ཆེན་

[058B] ཐེག་ཆེན་གྱི་ཟག་བཅས་སྒོམ་ལམ་གྱི་མཚན་ཉིད། སྒྲ་དོན་འདྲེས་རུང་དུ་འཛིན་པའི་རྟོག་པ་མ་ཡིན་པར་གྱུར་པའི་ཐེག་ཆེན་གྱི་རྗེས་ལ་མངོན་རྟོགས། ཐེག་ཆེན་གྱི་ཟག་མེད་སྒོམ་ལམ་གྱི་མཚན་ཉིད་ཟེར་ན་
སྒོམ་སྤང་རྟོག་པའི་རྒྱུར་གྱུར་པའི་ཐེག་ཆེན་གྱི་སྒོམ་ལམ་ཡོད་པར་ཐལ། ཐེག་ཆེན་གྱི་སྒོམ་ལམ་བདེན་པར་འཛིན་པའི་བདེན་འཛིན་ཡོད་པའི་ཕྱིར། འདོད་ན་དངོས། དེ་དེ་ཡིན་པར་ཐལ། དེ་ཡོད་པའི་ཕྱིར། འདོད་ན། སྒོམ་སྤང་རྟོག་
པའི་རྒྱུར་གྱུར་པའི་ཐེག་ཆེན་གྱི་སྒོམ་ལམ་ཆོས་ཅན། སྒོམ་སྤང་རྟོག་པ་ལ་ཕན་འདོག་བྱེད་ཡིན་པར་ཐལ། དེའི་རྒྱུ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། དེ་མ་ཡིན་པར་ཐལ། དེ་ལ་གནོད་བྱེད་ཡིན་པའི་ཕྱིར། དེར་ཐལ། དེའི་
གཉེན་པོ་ཡིན་པའི་ཕྱིར་ཏེ། ཐེག་ཆེན་གྱི་སྒོམ་ལམ་ཡིན་པའི་ཕྱིར། འཁོར་གསུམ། གཞན་ཡང། ཐེག་ཆེན་གྱི་སྒོམ་ལམ་ཆོས་ཅན། ཐེག་ཆེན་གྱི་ཟག་མེད་སྒོམ་ལམ་ཡིན་པར་ཐལ། མཚན་ཉིད་དེའི་ཕྱིར། ཁྱབ་པ་ཁས། དེར་ཐལ། དེ་དང་སྒྲ་
དོན་འདྲེས་རུང་དུ་འཛིན་པའི་རྟོག་པར་གྱུར་པའི་ཐེག་ཆེན་གྱི་རྗེས་ལ་མངོན་རྟོགས་གང་རུང་གང་ཞིག་ཕྱི་མ་མ་ཡིན་པའི་ཕྱིར། དང་པོ་དེར་ཐལ། ཐེག་ཆེན་གྱི་སྒོམ་ལམ་ཡིན་པའི་ཕྱིར། གཉིས་པ་མ་གྲུབ་ན། དེ་ཆོས་ཅན། ཐེག་ཆེན་གྱི་ཟག་
བཅས་སྒོམ་ལམ་ཡིན་པར་ཐལ། མ་གྲུབ་པ་དེའི་ཕྱིར། འདོད་མི་ནུས་ཏེ། ཐེག་ཆེན་གྱི་ཟག་མེད་སྒོམ་ལམ་དེ་ཁྱོད་ཡིན་པའི་ཕྱིར། རྩ་བར་འདོད་མི་ནུས་ཏེ། ཐེག་ཆེན་གྱི་ཟག་བཅས་སྒོམ་ལམ་དེ་ཁྱོད་ཡིན་པའི་ཕྱིར། ཁ་ཅིག་སྒྲ་དོན་འདྲེས་
རུང་དུ་འཛིན་པའི་རྟོག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཟག་བཅས་སྒོམ་ལམ་གྱི་མཚན་ཉིད། དེ་དང་བྲལ་བའི་ཐེག་ཆེན་གྱི་རྗེས་ལ་མངོན་རྟོགས། ཟག་མེད་སྒོམ་ལམ་གྱི་མཚན་ཉིད་ཟེར་ན། ཉན་ཐོས་སྒོམ་ལམ་པའི་

[059A]༄༅། ། རྒྱུད་ཀྱི་ཐར་པ་དོན་གཉེར་གྱི་བློ་ཆོས་ཅན། ཐེག་ཆེན་གྱི་རྗེས་ལ་མངོན་རྟོགས་ཡིན་པར་ཐལ། ཟག་བཅས་སྒོམ་ལམ་ཡིན་པའི་ཕྱིར། དེར་ཐལ། སྒྲ་དོན་འདྲེས་རུང་དུ་འཛིན་པའི་རྟོག་པ་དང་བཅས་པའི་རྗེས་ལ་མངོན་རྟོགས་
ཡིན་པའི་ཕྱིར། རྩ་བར་འདོད་མི་ནུས་ཏེ། ཆོས་ཅན་དེའི་ཕྱིར། ཡང་ཉན་ཐོས་ཀྱི་སྒོམ་ལམ་བར་ཆད་མེད་ལམ་ཆོས་ཅན། མཚན་ཉིད་གཉིས་པ་དེར་ཐལ། མཚོན་བྱ་དེའི་ཕྱིར། སྒྲ་དོན་འདྲེས་རུང་དུ་འཛིན་པའི་རྟོག་པ་དང་བྲལ་བའི་རྗེས་ལ་མངོན་རྟོགས་
ཡིན་པའི་ཕྱིར། རྩ་བར་འདོད་མི་ནུས་ཏེ། ཉན་ཐོས་ཀྱི་སྒོམ་ལམ་ཡིན་པའི་ཕྱིར། རང་ལུགས་ལ། ཐེག་ཆེན་གྱི་སྒོམ་ལམ་གྱི་རྟེན་བཤད་པ་དང་བརྟེན་པ་ཏེཧྒ་ཆེན་གྱི་སྒོམ་ལམ་བཤད་པ་གཉིས། དང་པོ་ལ། ལུས་རྟེན་དང་སེམས་རྟེན་གཉིས། དང་པོ་
ནི༑ གླིང་གསུམ་གྱི་སྐྱེས་པ་བུད་མེད། འདོད་ལྷ་རིགས་དྲུག་དང་བཅས་པའི་རྟེན་ལ་ཐེག་ཆེན་གྱི་སྒོམ་ལམ་གསར་དུ་སྐྱེ་བ་ཡོད་དེ། དེ་རྣམས་ཀྱི་རྟེན་ལ་དེ་སྐྱེ་བའི་མཐུན་རྐྱེན་ཚང་ཞིང། འགལ་རྐྱེན་དང་བྲལ་བ་ཡོད་པའི་ཕྱིར། གཟུགས་
ཁམས་ཀྱི་རྟེན་ལ་ཐེག་ཆེན་གྱི་སྒོམ་ལམ་དངོས་སུ་གསར་དུ་སྐྱེ་བ་མེད་དེ། གཟུགས་ཁམས་པའི་རྟེན་ཅན་གྱི་བྱང་སེམས་མཐོང་ལམ་པ་མེད་པའི་ཕྱིར། ཐེག་ཆེན་གྱི་སྒོམ་ལམ་སྐྱེས་ཟིན་གནས་པའི་རྟེན་ལ་འདོད་པའི་ལྷ་མི་དང་གཟུགས་ཁམས་
པ་ཡོད་ཀྱི། གཟུགས་མེད་ཁམས་པ་མེད་དེ། གཟུགས་མེད་ཀྱི་རྟེན་ཅན་གྱི་བྱང་འཕགས་མེད་པའི་ཕྱིར། གཉིས་པ་སེམས་རྟེན་བཤད་པ་ནི། ཐེག་ཆེན་གྱི་སྒོམ་ལམ་དངོས་སུ་གསར་དུ་སྐྱེས་པའི་སེམས་རྟེན་དུ་གྱུར་པའི་ཁམས་གསུམ་ས་དགུ་
ཡོད་དེ། འགྲེལ་ཆེན་ལས། འདོད་པའི་ཁམས་དང། གཟུགས་ཀྱི་ཁམས་དང། གཟུགས་མེད་པའི་ཁམས་ཞེས་སྨོས་པས་ནི་འདོད་པ་ལ་སོགས་པའི་ས་དགུའི་སྒོམ་ལམ་གཟུང་བར་བྱའོ། །ཞེས་གསུངས་པའི་ཕྱིར། གཉིས་པ་ལ་མཚན་ཉིད་དང་

[059B] དང་པོ་ནི། ཐེག་ཆེན་གྱི་རྗེས་ལ་མངོན་རྟོགས་དེ། ཐེག་ཆེན་གྱི་སྒོམ་ལམ་གྱི་མཚན་ཉིད། དབྱེ་ན་ཐེག་ཆེན་གྱི་ཟག་བཅས་སྒོམ་ལམ་དང། ཟག་མེད་སྒོམ་ལམ་གཉིས། དང་པོ་ནི། སྒྲ་དོན་འདྲེས་རུང་དུ་འཛིན་པའི་རྟོག་པ་དང་བཅས་
པའི་ཐེག་ཆེན་གྱི་རྗེས་ལ་མངོན་རྟོགས། ཐེག་ཆེན་གྱི་ཟག་བཅས་སྒོམ་ལམ་གྱི་མཚན་ཉིད། དེ་དང་བྲལ་བའི་ཐེག་ཆེན་གྱི་རྗེས་ལ་མངོན་རྟོགས། ཐེག་ཆེན་གྱི་ཟག་མེད་སྒོམ་ལམ་གྱི་མཚན་ཉིད། རྩོད་པ་སྤོང་བ་ལ། ཁོ་ན་རེ། ས་གཉིས་པའི་ཡེ་
ཤེས་ཆོས་ཅན། ཐེག་ཆེན་གྱི་ཟག་བཅས་སྒོམ་ལམ་ཡིན་པར་ཐལ། མཚན་ཉིད་དེའི་ཕྱིར། མ་གྲུབ་ན་དེར་ཐལ། རྟོག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར་ཏེ། བདེན་འཛིན་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་
ཡིན་པའི་ཕྱིར། ཟེར་ན་མ་ཁྱབ། མ་གྲུབ་ན་དེར་ཐལ། བྱང་སེམས་ས་གཉིས་པ་བ་དེ་བདེན་འཛིན་དང་བཅས་པ་ཡིན་པའི་ཕྱིར། རྩ་བར་འདོད་མི་ནུས་ཏེ། ས་གཉིས་པའི་བར་ཆད་མེད་ལམ་ཁྱོད་ཡིན་པའི་ཕྱིར། ས་གཉིས་པའི་ཡེ་ཤེས་དེ། རྟོག་པ་དང་
བཅས་པར་ཐལ། དེ་ཐེག་ཆེན་ཀུན་རྫོབ་སེམས་བསྐྱེད་དང་བཅས་པའི་ཕྱིར། རྟགས་གྲུབ་སྟེ། བྱང་སེམས་ས་གཉིས་པ་བའི་རྒྱུད་ལ་ཀུན་རྫོབ་སེམས་བསྐྱེད་ཡོད་པའི་ཕྱིར། ཟེར་ན་རྩ་བར་མ་ཁྱབ། བྱས་པ་ལ་ཁ་ཅིག་ས་གཉིས་པའི་ཡེ་ཤེས་ཆོས་ཅན་
བདེན་པར་འཛིན་པའི་རྟོག་པ་དང་བཅས་པར་ཐལ། བདེན་འཛིན་དང་བཅས་པའི་ཕྱིར། རྟགས་ཁས། འདོད་ན། རྟོག་པ་དང་བཅས་པར་ཐལ། འདོད་པའི་ཕྱིར། ཟེར་ན་མ་ཁྱབ་བོ། །ས་གཉིས་པའི་བར་ཆད་མེད་ལམ་ཆོས་ཅན། དེར་ཐལ། དེའི་ཕྱིར་
མ་གྲུབ་ན། དེ་བདེན་འཛིན་དང་བྲལ་བར་ཐལ། དེ་བདེན་འཛིན་དང་བཅས་པ་མ་ཡིན་པའི་ཕྱིར། རྟགས་ཁས། ཁྱབ་པ་འགལ། འདོད་ན། དེ་གློ་བུར་གྱི་དྲི་མ་དང་བྲལ་བར་ཐལ། འདོད་པའི་ཕྱིར། འདོད་མི་ནུས་ཏེ། རང་གི་གཟིགས་ངོར་རང་ཉིད་དྲི་མ་

[060A]༄༅། །མཐའ་དག་དང་བྲལ་བ་ལྟར་སྣང་ཡང་རང་ཉིད་དྲི་མ་མཐའ་དག་དང་མ་བྲལ་བའི་བརྫུན་པ་སླུ་བའི་ཆོས་ཅན་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། བྱང་སེམས་འཕགས་པའི་རྒྱུད་ཀྱི་བདེན་མེད་མངོན་སུམ་དུ་རྟོགས་
པའི་མཁྱེན་པ་ཡིན་པའི་ཕྱིར། ཁོ་ན་རེ། ས་གཉིས་པའི་ཡེ་ཤེས་དེ། ཉོན་མོངས་དང་བཅས་པར་ཐལ། དེ་བདེན་འཛིན་དང་བཅས་པ་གང་ཞིག་རྒྱུ་མཚན་མཚུངས་པའི་ཕྱིར། འདོད་ན། གཟུགས་བདེན་སྟོང་སྒྱུ་མ་ལྟ་བུར་གསལ་བར་སྣང་བའི་ས་གཉིས་
པའི་ཡེ་ཤེ་མ་དེ་ཉོན་མོངས་དང་བཅས་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཟག་པ་དང་བཅས་པར་ཐལ། ཉོན་མོངས་དང་བཅས་པའི་ཕྱིར། འདོད་ན། དེ་ཆོས་ཅན། ཟག་པ་དང་བཅས་པའི་ཏེཧྒ་ཆེན་གྱི་རྗེས་ལ་མངོན་རྟོགས་ཡིན་པར་ཐལ་
ཟག་པ་དང་བཅས་པ་གང་ཞིག་ཐེག་ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར། དང་པོ་ཁས། འདོད་ན། དེ་ཆོས་ཅན། ཟག་ཅས་སྒོམ་ལམ་ཡིན་པར་ཐལ། འདོད་པའི་ཕྱིར། ཟེར་ན། ཁོ་ན་རེ། ཐེག་ཆེན་གྱི་སྒོམ་ལམ་ཆོས་ཅན། ཐེག་ཆེན་
གྱི་ཟག་བཅས་སྒོམ་ལམ་ཡིན་པར་ཐལ། སྒྲ་དོན་འདྲེས་རུང་དུ་འཛིན་པའི་རྟོག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར། ཁྱབ་པ་ཁས། མ་གྲུབ་ན་དེར་ཐལ། དེ་དང་སྒྲ་དོན་འདྲེས་རུང་དུ་འཛིན་པའི་རྟོག་པ་དང་བྲལ་
བའི་ཐེག་ཆེན་གྱི་རྗེས་ལ་མངོན་རྟོགས་གང་རུང་གང་ཞིག་ཕྱི་མ་མ་ཡིན་པའི་ཕྱིར། དང་པོ་དེར་ཐལ། ཐེག་ཆེན་གྱི་སྒོམ་ལམ་ཡིན་པའི་ཕྱིར། གཉིས་པ་མ་གྲུབ་ན། དེ་ཆོས་ཅན། ཐེག་ཆེན་གྱི་ཟག་མེད་སྒོམ་ལམ་ཡིན་པར་ཐལ། མ་གྲུབ་
བ་དེའི་ཕྱིར། ཟེར་ན། གང་རུང་ལ་མ་ཁྱབ་པོ། །ཁོ་ན་རེ། སྒྲ་དོན་འདྲེས་རུང་དུ་འཛིན་པའི་རྟོག་པ་ཡིན་ན། ཟག་བཅས་ཡིན་དགོས་པར་ཐལ། དེ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཐེག་ཆེན་གྱི་ཟག་ཅས་སྒོམ་ལམ་གྱི་མཚན་

[060B] འདོད་ན། མོས་པ་སྒོམ་ལམ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། ཟག་མེད་ཡིན་པའི་ཕྱིར་ཏེ། ལམ་བདེན་ཡིན་པའི་ཕྱིར། ཁྱབ་སྟེ། མཛོད་ལས། ཟག་མེད་ལམ་གྱི་བདེན་པ་དང། ཞེས་བཤད་
པའི་ཕྱིར། ཟེར་ན་མ་ཁྱབ་བོ། །ལམ་བདེན་ལས་གཞན་པའི་འདུས་བྱས་ཡིན་ན། ཟག་བཅས་ཡིན་དགོས་པར་ཐལ། ལམ་མ་གཏོགས་པའི་འདུས་བྱས་རྣམས། །ཟག་བཅས་ཞེས་བཤད་པའི་ཕྱིར། ཁྱབ་པ་ཁས༑ འདོད་ན་
སངས་རྒྱས་འཕགས་པ་ཆོས་ཅན། དེར་ཐལ། དེའི་ཕྱིར། ཁོ་ན་རེ། ཟག་བཅས་སྒོམ་ལམ་ཡིན་ན། ཟག་བཅས་ཡིན་དགོས་པར་ཐལ། མོས་པ་སྒོམ་ལམ་ཟག་བཅས་ཡིན་པའི་ཕྱིར། འདོད་ན། ཉན་ཐོས་དགྲ་བཅོམ་པའི་རྟོགས་
པ་སྔོན་དུ་སོང་བའི་བྱང་སེམས་ཀྱི་མོས་པ་སྒོམ་ལམ་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། ཟག་པ་དང་བཅས་པར་ཐལ། ཟག་བཅས་ཡིན་པའི་ཕྱིར། རྟགས་ཁས། འདོད་ན། ཉོན་མོངས་དང་བཅས་པར་ཐལ་
འདོད་པའི་ཕྱིར། འདོད་མི་ནུས་ཏེ། ཉོན་མོངས་སྤངས་པའི་ཕྱིར། གཞན་ཡང། ཉན་ཐོས་དགྲ་བཅོམ་པའི་རྒྱུད་ལ་ཟག་པ་ཡོད་པར་ཐལ། དེའི་རྟོགས་པ་སྔོན་དུ་སོགྣ་བའི་བྱང་སེམས་ཀྱི་མོས་པ་སྒོམ་ལལ་དེ་ཟག་པ་དང་བཅས་པའི་
ཕྱིར༑ འདོད་མི་ནུས་ཏེ། དེ་ཟག་པ་མེད་པའི་གང་ཟག་ཡིན་པའི་ཕྱིར་ཏེ། དགྲ་བཅོམ་ཡིན་པའི་ཕྱིར། ཁྱབ་སྟེ། མདོ་སྡེ་ལས། ཐམས་ཅད་ཀྱང་དགྲ་བཅོམ་པ་ཟག་པ་ཟད་པ། ཞེས་གསུངས་པའི་ཕྱིར། གཞན་ཡང། དེའི་རྒྱུད་ཀྱི་མོས་
པ་སྒོམ་ལམ་ཆོས་ཅན། ཟག་པ་དང་བཅས་པ་མ་ཡིན་པར་ཐལ། ཟག་པ་དང་བྲལ་བ་ཡིན་པའི་ཕྱིར་ཏེ། ཟག་པ་སྤངས་པ་ཡིན་པའི་ཕྱིར། དེར་ཐལ། དེ་འདྲའི་གང་ཟག་དེ་ཟག་པ་སྤངས་པའི་གང་ཟག་ཡིན་པའི་ཕྱིར་ཏེ། དེ་ཟག་པ་ཟད་པའི་གང་

[061A]༄༅། །ཟག་ཡིན་པའི་ཕྱིར། དགྲ་བཅོམ་པ་ཡིན་པའི་ཕྱིར། ཟེར་ན། དེ་རྣམས་ཀྱི་ལན་ནི། རྣམ་བཤད་སྙིང་པོ་རྒྱན་ལས། འདི་དག་ཟག་བཅས་སུ་བཞག་པ་ནི། སྒྲ་དོན་འདྲེས་རུང་དུ་འཛིན་པའི་རྟོག་པ་དང་བཅས་པ་ལ་ཟག་བཅས་
སུ་བཞག་པ་ཡིན་གྱི། སྤང་བྱས་བསྡུས་པའི་ཟག་པ་ནི་མ་ཡིན་ཏེ། ཞེས་དང། ཡང་དེ་ཉིད་ལས། མངོན་པ་ཀུན་བཏུས་ལས། ཟག་བཅས་ལ་སྤང་བྱས་ཁྱབ་པར་བཤད་པ་ཤེས་བྱེད་དུ་བྱེད་པ་ནི་འབྲེལ་མེད་དེ། དེ་ནི་ཉོན་མོངས་པའི་ཟག་བཅས་ཡིན་
པས་སོ། །ཞེས་གསུངས་པ་མི་འཐད་པར་ཐལ། སྒོམ་ལམ་ཡིན་ན། ཟག་བཅས་ཡིན་པའི་མ་ཁྱབ་པའི་ཕྱིར། ཉོན་མོངས་པའི་ཟག་བཅས་ཡིན་ན་སྤང་བྱ་ཡིན་དགོས། བྱས་པ་ལ་ཁོ་ན་རེ། ས་གཉིས་པའི་ཡེ་ཤེས་ཆོས་ཅན། དེར་ཐལ། དེའི་ཕྱིར་
མ་གྲུབ་ན། དེར་ཐལ། ཉོན་མོངས་པའི་ཟག་པ་དང་བཅས་པའི་ཕྱིར། རྟགས་གྲུབ་སྟེ། ཉོན་མོངས་དང་བཅས་པའི་ཕྱིར། རྟགས་ཁས། ཟེར་ན། ཟག་བཅས་ཡིན་ན། སྤང་བྱ་ཡིན་པས་ཁྱབ་པར་ཐལ། ཟག་བཅས་སྒོམ་ལམ་ཡིན་ན། ཟག་བཅས་ཡིན་
པའི་མ་ཁྱབ་པའི་ཕྱིར། རྟགས་ཁས། འདོད་ན། ཉན་ཐོས་ཀྱི་སྦྱོར་ལམ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། ཉན་ཐོས་སྦྱོར་ལམ་པ་ཟག་བཅས་ཡིན་ཏེ། དེ་སོ་སྐྱེ་ཡིན་པའི་ཕྱིར། འདོད་མི་ནུས་ཏེ། ཐར་ལམ་ཡིན་པའི་ཕྱིར། ཁོ་ན་རེ། ཟག་
པ་དང་བཅས་ན་རྟོག་པ་དང་བཅས་པས་ཁྱབ་པར་ཐལ། ཐེག་ཆེན་གྱི་ཟག་བཅས་སྒོམ་ལམ་གྱི་མཚན་ཉིད་དེ་འཐད་པའི་ཕྱིར། འདོད་ན། ཉོན་མོངས་འཁོར་དུ་ལྡན་པའི་མིག་གི་རྣམ་པར་ཤེས་པ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ་
ཉོན་མོངས་དང་བཅས་པའི་ཕྱིར། དེར་ཐལ། དེ་ཡོད་པའི་ཕྱིར་ཏེ། ཀུན་བཏུས་ལས། འདོད་ཆགས་ནི་འདོད་པའི་ཁམས་ན་རྣམ་པར་ཤེས་པའི་ཚོགས་དྲུག་དང་མཚུངས་པར་ལྡན་པར་རིག་པར་བྱའོ། །འདོད་ཆགས་ཇི་ལྟར་ཁོང་ཁྲོ་དང་མ་རིག་པ་

[061B] །ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། རྟོག་པ་དང་བྲལ་བའི་ཕྱིར་ཏེ། རྟོགས་མེད་ཀྱི་ཤེས་པ་ཡིན་པའི་ཕྱིར། ཟེར་ན། རྩ་བར་མ་ཁྱབ། ཡང་ཁོ་ན་རེ། སྐབས་འདིར་བསྟན་གྱི་སྒྲ་དོན་འདྲེས་རུང་དུ་འཛིན་པའི་རྟོག་
པ་དང་བཅས་མ་བཅས་ཀྱི་དོན་དེ། སྒྲ་དོན་འདྲེས་རུང་དུ་འཛིན་པ་ཡིན་མིན་ལ་བྱེད་རིགས་པར་ཐལ། ཟག་བཅས་སྒོམ་ལམ་གྱི་ཁྱད་པར་འཐད་པའི་ཕྱིར། འདོད་ན། མོས་པ་སྒོམ་ལམ་ལ་གནས་པའི་སེམས་དཔའ་ཆོས་ཅན། སྒྲ་དོན་
འདྲེས་རུང་དུ་འཛིན་པའི་རྟོག་པ་དང་བཅས་པར་ཐལ། སྐབས་འདིར་བསྟན་གྱི་སྒྲ་དོན་འདྲེས་རུང་དུ་འཛིན་པའི་རྟོག་པ་དང་བཅས་པའི་ཕྱིར། ཁྱབ་པ་ཁས། མ་གྲུབ་ན་དེར་ཐལ། མོས་པ་སྒོམ་ལམ་དང་བཅས་པའི་ཕྱིར། མ་ཁྱབ་ན། མོས་
པ་སྒོམ་ལམ་ཆོས་ཅན། ཁྱོད་དང་བཅས་ན་སྐབས་འདིར་བསྟན་གྱི་སྒྲ་དོན་འདྲེས་རུང་དུ་འཛིན་པའི་རྟོག་པ་དང་བཅས་པས་ཁྱབ་པར་ཐལ། ཁྱོད་སྐབས་འདིར་བསྟན་གྱི་སྒྲ་དོན་འདྲེས་རུང་དུ་འཛིན་པའི་རྟོག་པ་ཡིན་པའི་ཕྱིར་རོ། །ཟེར་ན་
མ་ཁྱབ་བོ། །ཁོ་ན་རེ། མཚན་ཉིད་ཕྱི་མ་གཉིས་པོ་མི་འཐད་པར་ཐལ། སྒྲ་དོན་འདྲེས་རུང་དུ་འཛིན་པའི་རྟོག་པ་དང་བཅས་པའི་ཟག་མེད་སྒོམ་ལམ་ཡོད་པའི་ཕྱིར། དེ་དང་བཅས་པའི་བྱང་སེམས་འཕགས་པའི་རྒྱུད་ཀྱི་རྣལ་འབྱོར་མངོན་སུམ་ཡོད་པའི་ཕྱིར་
མ་གྲུབ་ན། དེ་དང་བཅས་པའི་བྱང་སེམས་འཕགས་པ་ཆོས་ཅན། ཁྱོད་ཀྱི་རྒྱུད་ལ་རྣལ་འབྱོར་མངོན་སུམ་ཡོད་པར་ཐལ། ཁྱོད་བྱང་སེམས་འཕགས་པ་ཡིན་པའི་ཕྱིར། ཟེར་ན། སྐྱོན་ཅན་ཡིན་ནོ།། །།མོས་པ་རང་གི་དོན་དང་ནི། །ཞེས་སོགས་
ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས། དང་པོ་ནི། མོས་པ་སྒོམ་ལམ་ཆོས་ཅན། ཁྱོད་ལ་ཉི་ཤུ་རྩ་བདུན་ཡོད་དེ། རང་དོན་མོས་པ་སྒོམ་ལམ་དགུ། གཉིས་དོན་མོས་པ་སྒོམ་ལམ་དགུ། གཞན་དོན་མོས་པ་སྒོམ་ལམ་དགུ་རྣམས་སུ་ཡོད་

[062A]༄༅། །པའི་ཕྱིར། གཉིས་པ་ལ་གསུམ་ལས། དང་པོ་ནི། ཁ་ཅིག། ཡུམ་དོན་གསུམ་གྱི་འབྱུང་གནས་སུ་ཡིད་ཆེས་པའི་ཟག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་མོས་པ་སྒོམ་ལམ་གྱི་མཚན་ཉིད། རང་དོན་མོས་པ་
སྒོམ་ལམ་དང་གཞན་དོན་མོས་པ་སྒོམ་ལམ་འགལ་ཟེར་ན། ཡུམ་རང་དོན་གྱི་འབྱུང་གནས་སུ་ཡིད་ཆེས་པའི་ཟག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་ན། རང་དོན་མོས་པ་སྒོམ་ལམ་ཡིན་དགོས་པར་ཐལ། མཚན་ཉིད་དེའི་ཕྱིར་
འདོད་ན། ཡུམ་གཞན་དོན་གྱི་འབྱུང་གནས་སུ་ཡིད་ཆེས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་ན། གཞན་དོན་མོས་པ་སྒོམ་ལམ་ཡིན་དགོས་པར་ཐལ། འདོད་པའི་ཕྱིར། འདོད་ན། ཡུམ་དོན་གསུམ་གྱི་འབྱུང་གནས་སུ་ཡིད་ཆེས་པའི་ཟག་པ་དང་
བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཆོས་ཅན། རང་དོན་མོས་པ་སྒོམ་ལམ་མ་ཡིན་པར་ཐལ། གཞན་དོན་མོས་པ་སྒོམ་ལམ་ཡིན་པའི་ཕྱིར། ཁྱབ་པ་ཁས། དེར་ཐལ། ཡུམ་གཞན་དོན་གྱི་འབྱུང་གནས་སུ་ཡིད་ཆེས་པའི་ཟག་པ་
དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། ཆོས་ཅན་དེའི་ཕྱིར། རྩ་བར་འདོད་ན། དེ་ཆོས་ཅན། དེ་ཡིན་པར་ཐལ། ཡུམ་རང་དོན་གྱི་འབྱུང་གནས་སུ་ཡིད་ཆེས་པའི་ཟག་པ་དང་
བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར། ཁྱབ་པ་ཁས། དེར་ཐལ། ཆོས་ཅན་དེའི་ཕྱིར། ཁ་ཅིག། ཡུམ་དོན་གསུམ་གང་རུང་གི་འབྱུང་གནས་སུ་ཡིད་ཆེས་པའི་ཟག་པ་དང་བཅས་པའི་ཐེག་ཆེན་གྱི་རྗེས་ལ་མངོན་
རྟོགས་དེ། མོས་པ་སྒོམ་ལམ་གྱི་མཚན་ཉིད་ཟེར་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཀྱི་མོས་པ་སྒོམ་ལམ་ཆོས་ཅན། ཟག་པ་དང་བཅས་པར་ཐལ། མོས་པ་སྒོམ་ལམ་ཡིན་པའི་ཕྱིར། ཁྱབ་པ་ཁས་

[062B] ཟག་པ་དང་བྲལ་བའི་ཕྱིར། ཟག་པ་སྤངས་པའི་ཕྱིར། རྟགས་གྲུབ་སྟེ། དེ་འདྲའི་བྱང་སེམས་དེས་ཟག་པ་སྤངས་པའི་ཕྱིར་ཏེ། དེ་སྤངས་པའི་གང་ཟག་ཡིན་པའི་ཕྱིར།།    ༈    །།རང་ལུགས་ནི། ཡུམ་དོན་
གསུམ་ཀྱི་འབྱུང་གནས་སུ་ཡིད་ཆེས་པའི་ཐེག་ཆེན་གྱི་རྗེས་ལ་མངོན་རྟོགས་དེ། མོས་པ་སྒོམ་ལམ་གྱི་མཚན་ཉིད། དབྱེ་ན། རྩ་བའི་དབྱེ་པ་གསུམ། ཡན་ལག་གི་དབྱེ་བ་དགུ། ཉིད་ལག་གི་དབྱེ་བ་ཉི་ཤུ་རྩ་བདུན་ཡོད། ས་མཚམས་
ས་དང་པོ་ནས་ས་བཅུ་པའི་བར་ན་ཡོད། རྩོད་པ་སྤོང་བ་ལ། ཁ་ཅིག། ཐེག་དམན་གྱི་མོས་པ་སྒོམ་ལམ་མེད་པར་ཐལ། མཚན་ཉིད་དེའི་ཕྱིར། འདོད་མི་ནུས་ཏེ། ཐེག་དམན་གྱི་མོས་བསྔོ་ཡི་རང་གསུམ་གྱིས་བསྡུས་པའི་སྒོམ་ལམ་
ཡོད་པའི་ཕྱིར་ཏེ། ཐེག་དམན་གྱི་དེ་གསུམ་གྱིས་བསྡུས་པའི་དགེ་རྩ་ཡོད་པའི་ཕྱིར། ཟེར་བ་མི་འཐད་དེ། ཐེག་དམན་གྱི་གཞན་དོན་མོས་པ་སྒོམ་ལམ་ཡོད་པར་ཐལ། ཐེག་དམན་གྱི་མོས་པ་སྒོམ་ལམ་ཡོད་པའི་ཕྱིར། འདོད་ན་
གཞན་དོན་གཙོ་བོར་དོན་དུ་གཉེར་བའི་ཐེག་དམན་གྱི་སྒོམ་ལམ་ཡོད་པར་ཐལ། འདོད་པའི་ཕྱིར། འདོད་ན། ཐེག་དམན་གྱི་སྒྲུབ་པ་སྒོམ་ལམ་ཡོད་པར་ཐལ། ཐེག་དམན་གྱི་སྒྲུབ་པས་བསྡུས་པའི་སྒོམ་ལམ་ཡོད་པའི་ཕྱིར། ཁྱབ་པ་ཁས་
ཁོ་ན་རེ། ཐེག་དམན་གྱི་མོས་བསྔོ་ཡི་རང་གསུམ་གྱི་སྒོམ་ལམ་ཡོད་པར་ཐལ། ཐེག་དམན་གྱི་ཟག་བཅས་སྒོམ་ལམ་ཡོད་པའི་ཕྱིར། ཟེར་ན། ཐེག་དམན་གྱི་སྒྲུབ་པ་སྒོམ་ལམ་དང། རྣམ་དག་སྒོམ་ལམ་ཡོད་པར་ཐལ། ཐེག་དམན་གྱི་
ཟག་མེད་སྒོམ་ལམ་ཡོད་པའི་ཕྱིར། ཁྱབ་པ་ཁས། འདོད་ན། བདེན་འཛིན་རྣམ་པར་དག་བྱེད་ཀྱི་ཐེག་དམན་གྱི་སྒོམ་ལམ་ཡོད་པར་ཐལ། འདོད་པའི་ཕྱིར། ཡང་ཁོ་ན་རེ། ཡུམ་དོན་གསུམ་གྱི་འབྱུང་གནས་ཡིན་པར་ཐལ། མཚན་ཉིད་

[063A]༄༅། །དེ་འཐད་པའི་ཕྱིར། འདོད་ན། ཡུམ་དོན་གསུམ་གྱི་རྒྱུ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དོན་གསུམ་གྱི་རྒྱུ་མེད་པའི་ཕྱིར་ཏེ། དོན་གསུམ་རྟག་པ་ཡིན་པའི་ཕྱིར། ཟེར་བ་མི་འཐད་དེ། ཤེས་བྱ་ཆོས་ཅན་
རང་གི་ཆ་ཤས་ལ་ལྟོས་ནས་སྐྱེད་པར་ཐལ། རང་གི་ཆ་ཤས་ལ་ལྟོས་ནས་འབྱུང་བའི་ཕྱིར། མ་ཁྱབ་ན་སོང། དེ་ལ་ཁྱབ་པ་ཡོད་པར་ཐལ། ཡུམ་དོན་གསུམ་གྱི་འབྱུང་གནས་ཡིན་ན། ཡུམ་དོན་གསུམ་སྐྱེད་བྱེད་ཡིན་དགོས་པའི་ཕྱིར། རྟགས་ཁས་
རྩ་བའི་རྟགས་གྲུབ་སྟེ། རྟེན་ཅིང་འབྲེལ་བར་འབྱུང་བ་ཡིན་པའི་ཕྱིར། ས་མཚམས་ལ་རོང་ཊིཀ་པ་ན་རེ། རང་དོན་མོས་པ་སྒོམ་ལམ་མ་དག་ས་བདུན་གྱི་རྗེས་ཐོབ་ཀྱིས་བསྡུས་ཏེ། མ་དག་ས་བདུན་གྱི་གནས་སྐབས་སུ་ཉོན་ཡིད་མ་སྤངས་པས་ང་རྒྱལ་
ཕྲ་མོ་འབྱུང་བའི་ཕྱིར། གཉིས་དོན་མོས་པ་སྒོམ་ལམ་ནི། ས་བརྒྱད་པ་དང་དགུ་པས་བསྡུས་ཏེ། ཉོན་ཡིད་གནས་གྱུར་པས་བདག་གཞན་མཉམ་པ་ཉིད་དུ་རྟོགས་པའི་ཕྱིར། གཞན་དོན་མོས་པ་སྒོམ་ལམ་ས་བཅུ་པས་བསྡུས་ཏེ་
གཞན་དོན་བྱེད་ཚུལ་སངས་རྒྱས་དང་མཉམ་པའི་ཕྱིར། ཟེར་ན་མི་འཐད་དེ། ས་བཅུ་པ་བའི་རྒྱུད་ལ་རང་དོན་མོས་པ་སྒོམ་ལམ་མེད་པར་ཐལ། དམ་བཅའ་དེ་འཐད་པའི་ཕྱིར། འདོད་མི་ནུས་ཏེ། རང་དོན་མོས་པ་སྒོམ་ལམ་ཆེན་
པོའི་ཆེན་པོ་ཡོད་པ་གང་ཞིག། རང་དོན་མོས་པ་སྒོམ་ལམ་ཆེན་པོའི་ཆེན་པོ་ཡིན་ན། ཐེག་ཆེན་གྱི་སྒོམ་ལམ་ཆེན་པོའི་ཆེན་པོ་ཡིན་དགོས། དེ་ཡིན་ན་ས་བཅུ་པའི་ཡེ་ཤེས་ཡིན་དགོས་པའི་ཕྱིར། དང་པོ་གྲུབ་སྟེ། མོས་པ་སྒོམ་ལམ་ཉི་
ཤུ་རྩ་བདུན་ཡོད་པའི་ཕྱིར། གཞན་ཡང། གཞན་དོན་མོས་པ་སྒོམ་ལམ་ཆུང་ངུའི་ཆུང་ངུ་མེད་པར་ཐལ། གཞན་དོན་མོས་པ་སྒོམ་ལམ་ཡིན་ན། ས་བཅུ་པའི་ཡེ་ཤེས་ཡིན་དགོས་པ་གང་ཞིག། གཞན་དོན་མོས་པ་སྒོམ་ལམ་ཆུང་

[063B] ཐེག་ཆེན་གྱི་སྒོམ་ལམ་ཆུང་ངུའི་ཆུང་ངུ་ཡིན་དགོས། དེ་ཡིན་ན་ས་བཅུ་པའི་ཡེ་ཤེས་མ་ཡིན་དགོས་པའི་ཕྱིར། འདོད་མི་ནུས་ཏེ། མོས་པ་སྒོམ་ལམ་ཉི་ཤུ་རྩ་བདུན་དུ་དབྱེར་ཡོད་པའི་ཕྱིར། དེས་གཉིས་དོན་མོས་པ་སྒོམ་ལམ་ལ་
ཡང་རིགས་འདྲ། ཁས་བླངས་ནང་འགལ་ཡང་ཡོད་དེ། བྱང་སེམས་ས་བདུན་པ་བ་ཆོས་ཅན། ཉོན་ཡིད་སྤངས་པར་ཐལ། ཉོན་ཡིད་ཡོད་པ་གང་ཞིག། ཉོན་སྒྲིབ་སྤངས་པའི་ཕྱིར། དང་པོ་ཁས། གཉིས་པ་མ་གྲུབ་ན་སོང། དེ་ཆོས་ཅན་
དེར་ཐལ། བྱང་སེམས་འཕགས་པ་ཡིན་པའི་ཕྱིར། ཁྱབ་པ་གྲུབ་མཐའ་ལ་དངོས། བྱང་སེམས་ས་བཅུ་པ་བས་ཆོས་ཉིད་ལ་མཉམ་པར་གཞག་བཞིན་པའི་ངང་ནས་གཞན་དོན་འབད་མེད་ལྷུན་གྲུབ་ཏུ་བྱེད་ནུས་པར་ཐལ། དེས་གཞན་
དོན་བྱེད་ཚུལ་སངས་རྒྱས་དང་མཉམ་པ་ཐོབ་པའི་ཕྱིར། རྟགས་ཁས། འདོད་ན། དེས་བདེན་གཉིས་ཅིག་ཅར་དུ་མངོན་སུམ་དུ་གཟིགས་པར་ཐལ། འདོད་པའི་ཕྱིར། ཁ་ཅིག། རང་དོན་མོས་པ་སྒོམ་ལམ་དང། གཞན་དོན་མོས་པ་སྒོམ་
ལམ་གཉིས་འགལ་ཟེར་ན། ཡུམ་རང་དོན་གྱི་འབྱུང་གནས་སུ་ཡིད་ཆེས་པའི་ཐེག་ཆེན་གྱི་རྗེས་ལ་མངོན་རྟོགས་དང། ཡུམ་གཞན་དོན་གྱི་འབྱུང་གནས་སུ་ཡིད་ཆེས་པའི་ཐེག་ཆེན་གྱི་རྗེས་ལ་མངོན་རྟོགས་གཉིས་འགལ་བར་ཐལ། དམ་བཅའ་དེ་
འཐད་པའི་ཕྱིར། འདོད་ན། གཉིས་དོན་མོས་པ་སྒོམ་ལམ་ཆོས་ཅན། ཡུམ་རང་དོན་གྱི་འབྱུང་གནས་སུ་ཡིད་ཆེས་པའི་ཐེག་ཆེན་གྱི་རྗེས་ལ་མངོན་རྟོགས་མ་ཡིན་པར་ཐལ། ཡུམ་གཞན་དོན་གྱི་འབྱུང་གནས་སུ་ཡིད་ཆེས་པའི་ཐེག་ཆེན་
གྱི་རྗེས་ལ་མངོན་རྟོགས་ཡིན་པའི་ཕྱིར། ཁྱབ་པ་ཁས། དེར་ཐལ། ཡུམ་དོན་གཉིས་ཀའི་འབྱུང་གནས་སུ་ཡིད་ཆེས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར། དེར་ཐལ། ཆོས་ཅན་དེའི་ཕྱིར། རྩ་བར་འདོད་ན། དེ་ཡིན་

[064A]༄༅། །པར་ཐལ། ཡུམ་དོན་གཉིས་ཀའི་འབྱུང་གནས་སུ་ཡིད་ཆེས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར་ཏེ། ཆོས་ཅན་དེའི་ཕྱིར། ཁོ་ན་རེ། རང་དོན་མོས་པ་སྒོམ་ལམ་དང། གཞན་དོན་མོས་པ་
སྒོམ་ལམ་གཉིས་འགལ་བར་ཐལ། ཡུམ་གཙོ་བོར་རང་དོན་གྱི་འབྱུང་གནས་སུ་ཡིད་ཆེས་པའི་ཐེག་ཆེན་གྱི་རྗེས་ལ་མངོན་རྟོགས་དང། ཡུམ་གཙོ་བོར་གཞན་དོན་གྱི་འབྱུང་གནས་སུ་ཡིད་ཆེས་པའི་ཐེག་ཆེན་གྱི་རྗེས་ལ་མངོན་རྟོགས་གཉིས་
འགལ་བའི་ཕྱིར། ཟེར་ན་མ་ཁྱབ་སྟེ། རང་དོན་མོས་པ་སྒོམ་ལམ་ཡིན་ན། ཡུམ་གཙོ་བོར་རང་དོན་གྱི་འབྱུང་གནས་སུ་ཡིད་ཆེས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་དགོས་པར་ཐལ། ཐལ་འགྱུར་དེ་ལ་ཁྱབ་འབྲེལ་ཡོད་པའི་ཕྱིར། འདོད་ན་
རང་དོན་མོས་པ་སྒོམ་ལམ་ལ་གནས་པའི་གང་ཟག་ཡིན་ན། རང་དོན་གཙོ་བོར་དོན་དུ་གཉེར་བའི་གང་ཟག་ཡིན་དགོས་པར་ཐལ། འདོད་པའི་ཕྱིར། འདོད་མི་ནུས་ཏེ། རང་དོན་གཙོ་བོར་དོན་དུ་གཉེར་བའི་བྱང་འཕགས་མེད་པའི་ཕྱིར། ཁོ་ན་
རེ༑ རང་དོན་མོས་པ་སྒོམ་ལམ་དང། གཞན་དོན་མོས་པ་སྒོམ་ལམ་གཉིས་འགལ་བར་ཐལ། རང་དོན་ཆོས་སྐུ་དང་གཞན་དོན་གཟུགས་སྐུ་གཉིས་འགལ་བའི་ཕྱིར་ཏེ། རང་དོན་དོན་དམ་པའི་སྐུ་དང། གཞན་དོན་ཀུན་རྫོབ་པའི་སྐུ་གཉིས་
འགལ་བའི་ཕྱིར། ཟེར་ན་རྩ་བར་མ་ཁྱབ་བོ།། །།ཤེས་རབ་ཕ་རོལ་ཕྱིན་པ་ལ། །ཞེས་སོགས་ཀྱི་སྐབས་སུ་སྦྱོར་བ་དང། མཐའ་དཔྱད་པ་གཉིས། དང་པོ་ནི། མོས་པའི་ཕན་ཡོན་ཉི་ཤུ་རྩ་བདུན་ཡོད་དེ། དེ་ལ་བསྟོད་པ་དགུ། བཀུར་བ་
དགུ༑ བསྔགས་པ་དགུ་རྣམས་སུ་ཡོད་པའི་ཕྱིར། གཉིས་པ་ནི། རང་ཐོབ་བྱེད་ཀྱི་ཐབས་སུ་གྱུར་པའི་མོས་པ་སྒོམ་ལམ་བསྒོམ་སྟོབས་ཀྱིས་ཐོབ་པའི་ཕན་ཡོན་མོས་པ་སྒོམ་ལམ་གྱི་ཕན་ཡོན་གྱི་མཚན་ཉིད། དབྱེ་ན་ཉི་ཤུ་རྩ་བདུན་ཡོད། ས་མཚམས་

[064B] རྩོད་པ་སྤོང་བ་ལ་ཁ་ཅིག། མོས་པ་སྒོམ་ལམ་གྱི་ཕན་ཡོན་རྒྱུད་ལ་ལྡན་པའི་ལམ་མ་ཞུགས་ཀྱི་གང་ཟག་ཡོད་པར་ཐལ། མོས་པ་སྒོམ་ལམ་བསྒོམ་སྟོབས་ཀྱིས་
ཐོབ་པའི་ཕན་ཡོན་རྒྱུད་ལ་ལྡན་པའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། ཁྱབ་པ་ཁས། མ་གྲུབ་ན་དེར་ཐལ། མོས་པ་སྒོམ་ལམ་བསྒོམ་པའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་ཏེ། རྣམ་མཁྱེན་བསྒོམ་པའི་ལམ་མ་ཞུགས་ཀྱི་
གང་ཟག་ཡོད་པའི་ཕྱིར་ཟེར་ན་ལན་འོག་ཏུ་འཆད་དོ།། །།ཡོངས་སུ་བསྔོ་བ་ཁྱད་པར་ཅན། །ཞེས་སོགས་ཀྱི་སྐབས་སུ་སྦྱོར་བ་དང། མཐའ་དཔྱད་པ་གཉིས། དང་པོ་ནི། ས་གཉིས་པ་བའི་རྒྱུད་ཀྱི་བསྔོ་བ་ཆོས་ཅན། ཉན་རང་གི་བསྔོ་བ་
ལས་ཁྱད་པར་དུ་འཕགས་ཏེ། རང་གཞན་གྱི་དགེ་རྩ་རྫོགས་བྱང་གི་ཡན་ལག་ཏུ་སྒྱུར་བར་བྱེད་པའི་བསྔོ་བ་ཡིན་པའི་ཕྱིར། གཉིས་པ་ལ་གསུམ། དང་པོ་ནི། ཁ་ཅིག། རང་གཞན་གྱི་དགེ་རྩ་རྫོགས་བྱང་གི་རྒྱུར་སྒྱུར་བར་བྱེད་པའི་ཟག་
པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་དེ། བསྔོ་བ་སྒོམ་ལམ་གྱི་མཚན་ཉིད་ཟེར་ན། རང་གི་དགེ་རྩ་རྫོགས་བྱང་གི་རྒྱུར་བསྒྱུར་བར་བྱེད་པའི་བསྔོ་བ་སྒོམ་ལམ་ཡོད་པར་ཐལ། མཚན་ཉིད་དེ་འཐད་པའི་ཕྱིར། འདོད་མི་
ནུས་ཏེ། རྫོགས་པའི་བྱང་ཆུབ་ཀྱི་རྒྱུ་མེད་པའི་ཕྱིར། དེ་རྟག་པ་ཡིན་པའི་ཕྱིར་ཏེ། ངོ་བོ་ཉིད་སྐུ་རྫོགས་པའི་བྱང་ཆུབ་ཡིན་པའི་ཕྱིར་ཞེས་ཟེར། ཁ་ཅིག། རང་གཞན་གྱི་དགེ་རྩ་རྫོགས་པའི་བྱང་ཆུབ་ཀྱི་ཡན་ལག་ཏུ་སྒྱུར་བར་བྱེད་པའི་ཟག་པ་
དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་དེ་བསྔོ་བ་སྒོམ་ལམ་གྱི་མཚན་ཉིད་ཟེར་ན། རང་གི་དགེ་རྩ་རྫོགས་བྱང་གི་ཡན་ལག་ཏུ་སྒྱུར་བར་བྱེད་པའི་བསྔོ་བ་སྒོམ་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན་

[065A]༄༅། །དེ་ཆོས་ཅན། གཞན་གྱི་དགེ་རྩ་རྫོགས་བྱང་གི་ཡན་ལག་ཏུ་སྒྱུར་བར་བྱེད་པའི་ཟག་པ་དང་བཅས་བའི་ཐེག་ཆེན་གྱི་རྗེས་ལ་མངོན་རྟོགས་ཡིན་པར་ཐལ། འདོད་པའི་ཕྱིར། འདོད་ན། རང་གི་དགེ་རྩ་དེ་གཞན་གྱི་
དགེ་རྩ་ཡིན་པར་ཐལ། འདོད་པའི་ཕྱིར།    ༈    །རང་ལུགས་ལ། རང་གཞན་གང་རུང་གི་དགེ་རྩ་རྫོགས་པའི་བྱང་ཆུབ་ཀྱི་ཡན་ལག་ཏུ་སྒྱུར་བར་བྱེད་པའི་སྒྲ་དོན་འདྲེས་རུང་དུ་འཛིན་པའི་རྟོག་པ་དང་བཅས་པའི་ཐེག་ཆེན་གྱི་
རྗེས་ལ་མངོན་རྟོགས་དེ་བསྔོ་བ་སྒོམ་ལམ་གྱི་མཚན་ཉིད། དབྱེ་ན་བཅུ་གཉིས་ཡོད། ས་མཚམས་ས་དང་པོ་ནས་ས་བཅུ་པའི་བར་ན་ཡོད། རྩོད་པ་སྤོང་བ་ལ་ཁོ་ན་རེ། ཐེག་དམན་གྱི་བསྔོ་བ་སྒོམ་ལམ་མེད་པར་ཐལ། མཚན་ཉིད་དེའི་ཕྱིར་
འདོད་མི་ནུས་ཏེ། ཐེག་དམན་གྱི་མོས་བསྔོ་ཡིད་རང་གསུམ་གྱི་སྒོམ་ལམ་ཡོད་པའི་ཕྱིར་ཏེ། ཐེག་དམན་གྱི་དེ་གསུམ་གྱི་དགེ་རྩ་ཡོད་པའི་ཕྱིར། ཟེར་ན་མ་ཁྱབ། ཡང་ཁོ་ན་རེ། རང་གཞན་གྱི་དགེ་རྩ་རྫོགས་པའི་བྱང་ཆུབ་ཀྱི་ཡན་ལག་ཏུ་སྒྱུར་
བར་བྱེད་པའི་བསྔོ་བ་སྒོམ་ལམ་ཡོད་པར་ཐལ། མཚན་ཉིད་དེ་འཐད་པའི་ཕྱིར། འདོད་ན། ཁོ་ཁོ་རང་ཡིན་པར་ཐལ། ཁོ་ཡོད་པའི་ཕྱིར། འདོད་ན། དེ་ཆོས་ཅན། རང་གཞན་གྱི་དགེ་རྩ་རྫོགས་བྱང་གི་ཡན་ལག་ཡིན་པར་ཐལ། འདོད་པའི་
ཕྱིར༑ འདོད་ན། དགེ་རྩ་ཡིན་ན། རྫོགས་པའི་བྱང་ཆུབ་ཀྱི་ཡན་ལག་ཡིན་དགོས་པར་ཐལ། འདོད་པའི་ཕྱིར། འདོད་མི་ནུས་ཏེ། རྫོགས་བྱང་དུ་མ་བསྔོས་པའི་དགེ་རྩ་ཡོད་པའི་ཕྱིར་ཏེ། ཐེག་དམན་གྱི་དགེ་རྩ་ཡོད་པའི་ཕྱིར། གཞན་ཡང། ཉན་ཐོས་
སྒོམ་ལམ་པའི་དགེ་རྩ་རྫོགས་བྱང་གི་ཡན་ལག་ཏུ་སྒྱུར་བར་བྱེད་པའི་བྱང་སེམས་ཀྱི་བསྔོ་བ་སྒོམ་ལམ་ཡོད་པར་ཐལ། མཚན་ཉིད་དེ་འཐད་པའི་ཕྱིར། འདོད་མི་ནུས་ཏེ། བྱང་སེམས་སྒོམ་ལམ་པ་དང་ཉན་ཐོས་སྒོམ་ལམ་པ་རྒྱུད་ཐ་དད་

[065B] ཞེས་བཀག་ནས། དེས་ན། རང་རྒྱུད་ལྡན་གྱི་དགེ་རྩ་རྫོགས་པའི་བྱང་ཆུབ་ཀྱི་ཡན་ལག་ཏུ་སྒྱུར་བར་བྱེད་པའི་ཟག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཐེག་ཆེན་གྱི་བསྔོ་བ་སྒོམ་ལམ་གྱི་མཚན་ཉིད་ཟེར་ན་
ས་གཉིས་པ་བའི་རྒྱུད་ཀྱི་བསྔོ་བ་སྒོམ་ལམ་ཆོས་ཅན། མཚན་ཉིད་ཀྱི་ཟུར་དང་པོ་དེར་ཐལ། མཚོན་བྱ་དེའི་ཕྱིར། འདོད་ན། ས་གཉིས་པ་བའི་རྒྱུད་ཀྱི་དགེ་རྩ་དེ་རྫོགས་པའི་བྱང་ཆུབ་ཀྱི་ཡན་ལག་ཏུ་ཐལ། འདོད་པའི་ཕྱིར། ཁྱབ་པ་ཁས་བླངས་སོ། །
འདོད་ན། ས་གཉིས་པ་བའི་རྒྱུད་ཀྱི་དགེ་རྩ་ཡིན་ན་རྫོགས་པའི་བྱང་ཆུབ་ཀྱི་ཡན་ལག་ཡིན་པས་ཁྱབ་པར་ཐལ། འདོད་པའི་ཕྱིར། འདོད་ན། ས་གཉིས་པ་བའི་རྒྱུད་ཀྱི་གཞུང་ཤེར་ཕྱིན་ཆོས་ཅན། དེར་ཐལ། དེའི་ཕྱིར་ཏེ། དེའི་རྒྱུད་ཀྱི་རྣམ་དཀར་གྱི་
ཡོན་ཏན་ཡིན་པའི་ཕྱིར། འདོད་ན། དེ་ཆོས་ཅན། བྱང་ཆུབ་ཀྱི་ཡན་ལག་ཏུ་ཐལ། འདོད་པའི་ཕྱིར། འདོད་ན། ཐར་ལམ་དུ་ཐལ། འདོད་པའི་ཕྱིར། མཚན་ཉིད་དེ་ཡང་མི་འཐད་དེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཀྱི་
བསྔོ་བ་སྒོམ་ལམ་ཆོས་ཅན། ཟག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་སུ་ཐལ། ཐེག་ཆེན་གྱི་བསྔོ་བ་སྒོམ་ལམ་ཡིན་པའི་ཕྱིར། ཁྱབ་པ་ཁས། འདོད་ན། ཟག་པ་དང་བཅས་པར་ཐལ། འདོད་པའི་ཕྱིར། འདོད་མི་ནུས་ཏེ། ཟག་པ་དང་བྲལ་
བའི་ཕྱིར་ཏེ། ཟག་པ་སྤངས་པའི་ཕྱིར་ཏེ། ཟག་པ་ཟད་པའི་གང་ཟག་གི་རྒྱུད་ཀྱི་ཤེས་པ་ཡིན་པའི་ཕྱིར། གཞན་ཡང། ཉན་ཐོས་སྒོམ་ལམ་པས་ཟས་ཕུལ་བའི་བསོད་རྣམས་རྫོགས་བྱང་དུ་བསྔོ་བར་བྱེད་པའི་བྱང་སེམས་སྒོམ་ལམ་པའི་རྒྱུད་ཀྱི་བསྔོ་བ་
ཆོས་ཅན། མཚན་ཉིད་དེར་ཐལ། ཐེག་ཆེན་གྱི་བསྔོ་བ་སྒོམ་ལམ་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། ཆོས་ཅན་དེ་དང་གཅིག་ཡིན་པའི་ཕྱིར། ལན་མེད་དོ།། །།ཐབས་དང་མི་དམིགས་པ་དག་གི་ཞེས་སོགས་ཀྱི་སྐབས་སུ་སྦྱོར་བ་དང་

[066A]༄༅། །མཐའ་དཔྱད་པ་གཉིས། དང་པོ་ནི། ས་གཉིས་པ་བས་རང་གཞན་གྱི་དགེ་རྩ་ལ་དགའ་བ་བསྒོམ་པའི་ཡེ་ཤེས་ཆོས་ཅན། རྗེས་སུ་ཡི་རང་སྒོམ་ལམ་ཡིན་ཏེ། རང་གཞན་གྱི་དགེ་རྩ་ལ་དགའ་བ་བསྒོམ་པའི་སྒྲ་དོན་འདྲེས་རུང་དུ་
འཛིན་པའི་རྟོག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར། གཉིས་པ་ལ་གསུམ་ལས། དང་པོ་ནི། ཁ་ཅིག་རང་གཞན་གྱི་དགེ་རྩ་ལ་དགའ་བ་བསྒོམ་པའི་ཟག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་དེ། རྗེས་སུ་ཡི་
རང་སྒོམ་ལམ་གྱི་མཚན་ཉིད། ཟེར་ན། རང་གི་དགེ་རྩ་ལ་དགའ་བ་བསྒོམ་པའི་རྗེས་སུ་ཡི་རང་སྒོམ་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན། གཞན་གྱི་དགེ་རྩ་ལ་དགའ་བ་བསྒོམ་པའི་ཐེག་ཆེན་གྱི་རྗེས་ལ་
མངོན་རྟོགས་ཡིན་པར་ཐལ། འདོད་པའི་ཕྱིར། འདོད་ན། རང་གི་དགེ་རྩ་དེ་གཞན་གྱི་དགེ་རྩ་ཡིན་པར་ཐལ། འདོད་པའི་ཕྱིར། ཁ་ཅིག་རང་གཞན་གྱི་དགེ་རྩ་ལ་དགའ་བ་བསྒོམ་པའི་རབ་ཏུ་ཕྱེ་བའི་ཟག་པ་དང་བཅས་པའི་ཐེག་ཆེན་གྱི་རྗེས་
ལ་མངོན་རྟོགས། ཐེག་ཆེན་གྱི་རྗེས་སུ་ཡི་རང་སྒོམ་ལམ་གྱི་མཚན་ཉིད་ཟེར་བ་དང། ཐེག་ཆེན་གྱི་ཟག་བཅས་སྒོམ་ལམ་ཡིན་ན། མོས་པ་སྒོམ་ལམ། བསྡོ་བ་སྒོམ་ལམ། རྗེས་སུ་ཡི་རང་སྒོམ་ལམ་གསུམ་ཀ་ཡིན་པས་ཁྱབ་ཟེར་ན་ནང་འགལ་
ཏེ༑ གང་ཟག་གི་བདག་མེད་དོན་སྤྱིའི་ཚུལ་གྱིས་རྟོགས་པའི་ཐེག་ཆེན་གྱི་རྗེས་ལ་མངོན་རྟོགས་ཆོས་ཅན། དེ་གསུམ་ཀ་ཡིན་པར་ཐལ། ཐེག་ཆེན་གྱི་ཟག་བཅས་སྒོམ་ལམ་ཡིན་པའི་ཕྱིར། ཁྱབ་པ་ཁས། རྟགས་སླ། འདོད་ན། དེ་ཆོས་ཅན་
རང་གཞན་གྱི་དགེ་རྩ་ལ་དགའ་བ་བསྒོམ་པའི་རབ་ཏུ་ཕྱེ་བའི་ཐེག་ཆེན་གྱི་རྗེས་ལ་མངོན་རྟོགས་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཁྱོད་ཀྱིས་དངོས་ཡུལ་དུ་གྱུར་པའི་དགེ་བ་ཡོད་པར་ཐལ། འདོད་པའི་ཕྱིར་

[066B] གང་ཟག་གི་བདག་མེད་དགེ་བ་ཡིན་བར་ཐལ། འདོད་པའི་ཕྱིར། འདོད་ན། གང་ཟག་གི་བདག་མེད་ཆོས་ཅན། འདུས་བྱས་ཡིན་པར་ཐལ། དགེ་བ་ཡིན་པའི་ཕྱིར། ཡང་མོས་པ་སྒོམ་ལམ་སོགས་གསུམ་པོ་དེ་ལ་བྱེད་
ལས་མི་འདྲ་བའི་ཁྱད་པར་མེད་པར་ཐལ། དེ་གསུམ་ཡིན་ཁྱབ་མཉམ་ཡིན་པའི་ཕྱིར། མ་གྲུབ་ན་སོང། དེར་ཐལ། ཐེག་ཆེན་གྱི་ཟག་བཅས་སྒོམ་ལམ་ཡིན་ན། དེ་གསུམ་ཀ་ཡིན་པས་ཁྱབ་བའི་ཕྱིར། རྟགས་ཁས། འདོད་ན། འགྲེལ་པ་དང་
འགལ་ལོ།།    ༈    །།རང་ལུགས་ནི། རང་གཞན་གང་རུང་གི་དགེ་རྩ་ལ་དགའ་བ་བསྒོམ་པའི་སྒྲ་དོན་འདྲེས་རུང་དུ་འཛིན་པའི་རྟོག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་དེ། རྗེས་སུ་ཡི་རང་སྒོམ་ལམ་གྱི་མཚན་ཉིད་
དབྱེ་ན་གཉིས་ཡོད་དེ། ས་མཚམས་ས་དང་པོ་ནས་བཅུ་པའི་བར་ན་ཡོད། རྩོད་པ་སྤོང་བ་ལ་ཁ་ཅིག་བསམ་གཏན་གསུམ་པའི་རྟེན་ཅན་གྱི་བྱང་སེམས་སྒོམ་ལམ་པའི་རྒྱུད་ཀྱི་རྗེས་སུ་ཡི་རང་སྒོམ་ལམ་ཆོས་ཅན། མཚན་ཉིད་དེར་ཐལ་
མཚོན་བྱ་དེའི་ཕྱིར། འདོད་མི་ནུས་ཏེ། བསམ་གཏན་གསུམ་པ་བའི་རྒྱུད་ལ་དགའ་བ་མེད་པའི་ཕྱིར། དེ་དགའ་བ་ལ་འདོད་ཆགས་དང་བྲལ་བའི་ཕྱིར། ཞེས་གསུངས་པ་མི་འཐད་དེ། དེའི་རྒྱུད་ལ་རྟོག་པ་མེད་པར་ཐལ། དེ་རྟོག་པ་ལ་འདོད་
ཆགས་དང་བྲལ་བའི་ཕྱིར། རྟགས་རྟགས་ཐོག་དང། ཁྱབ་པ་ཁྱབ་ཐོག་ཏུ་སོང། ཟག་པ་དང་བཅས་པའི་འོག་ཏུ། ཟག་པ་མེད་པའི་སྒོམ་ལམ་སྟེ། དེ་ཡང་རྣམ་པ་གཉིས་སོ། །ཞེས་སོགས་ཀྱི་སྐབས་སུ་སྦྱོར་བ་དང། མཐའ་དཔྱད་པ་གཉིས། དང་
པོ་ནི། ཐེག་ཆེན་གྱི་ཟག་མེད་སྒོམ་ལམ་ལ་གཉིས་ཡོད་དེ། དེ་ལ་སྒྲུབ་པ་སྒོམ་ལམ་དང། རྣམ་དག་སྒོམ་ལམ་གཉིས་ཡོད་པའི་ཕྱིར། གཉིས་པ་ལ་གསུམ་ལས། དང་པོ་ནི། ཁ་ཅིག་ཐེག་ཆེན་གྱི་ཟག་མེད་སྒོམ་ལམ་གང་ཞིག་གཞན་དབང་སྒྱུ་

[067A]༄༅། །མ་ལྟ་བུར་དངོས་ཡུལ་དུ་བྱེད་པའི་རྗེས་ཐོབ་དག་པ་བ་འཇིག་རྟེན་པའི་ཡེ་ཤེས་སུ་དམིགས་པ་དེ། སྒྲུབ་པ་སྒོམ་ལམ་གྱི་མཚན་ཉིད། དེ་གང་ཞིག་ཆོས་ཉིད་ཡོངས་གྲུབ་ནམ་མཁའ་ལྟ་བུར་དངོས་ཡུལ་དུ་བྱེད་པའི་མཉམ་
གཞག་ཡེ་ཤེས་སུ་དམིགས་པ་དེ་རྣམ་དག་སྒོམ་ལམ་གྱི་མཚན་ཉིད། ཟེར་ན། གང་ཟག་གི་བདག་མེད་མངོན་སུམ་དུ་རྟོགས་པའི་ཐེག་ཆེན་གྱི་སྒོམ་ལམ་ཆོས་ཅན། མཚན་ཉིད་སྔ་མའི་ཟུར་ཕྱི་མ་དེར་ཐལ། མཚོན་བྱ་དེའི་ཕྱིར་མ་གྲུབ་ན། དེ་ཆོས་ཅན་
རྣམ་དག་སྒོམ་ལམ་ཡིན་པར་ཐལ། ཐེག་ཆེན་གྱི་ཟག་མེད་སྒོམ་ལམ་གང་ཞིག་སྒྲུབ་པ་སྒོམ་ལམ་མ་ཡིན་པའི་ཕྱིར། འདོད་ན་སོང། དེ་ཆོས་ཅན། ཆོས་ཉིད་ཡོངས་གྲུབ་ནམ་མཁའ་ལྟ་བུར་དངོས་ཡུལ་དུ་བྱེད་པར་ཐལ། འདོད་པའི་ཕྱིར། ཁྱབ་པ་ཁས་
འདོད་ན། གང་ཟག་གི་བདག་མེད་ཆོས་ཉིད་ཡིན་པར་ཐལ། འདོད་པའི་ཕྱིར། རྩ་བར་འདོད་ན། ཁྱོད་ཀྱི་དངོས་ཡུལ་དུ་གྱུར་པའི་གཞན་དབང་ཡོད་པར་ཐལ། འདོད་པའི་ཕྱིར། འདོད་ན། གང་ཟག་གི་བདག་མེད་གཞན་དབང་ཡིན་པར་ཐལ། འདོད་
པའི་ཕྱིར། གཞན་ཡང། ས་གཉིས་པའི་བར་ཆད་མེད་ལམ་ཆོས་ཅན། གཞན་དབང་སྒྱུ་མ་ལྟ་བུར་དངོས་ཡུལ་དུ་བྱེད་པར་ཐལ། སྒྲུབ་པ་སྒོམ་ལམ་ཡིན་པའི་ཕྱིར། ཁྱབ་པ་ཁས། ཁ་ཅིག་བར་ཆད་མེད་ལམ་གྱི་ངོ་བོར་གྱུར་པའི་ཐེག་ཆེན་གྱི་རྗེས་ལ་མངོན་
རྟོགས་སྒྲུབ་པ་སྒོམ་ལམ་གྱི་མཚན་ཉིད། རྣམ་གྲོལ་ལམ་གྱི་ངོ་བོར་གྱུར་པའི་ཐེག་ཆེན་གྱི་རྗེས་ལ་མངོན་རྟོགས། རྣམ་དག་སྒོམ་ལམ་གྱི་མཚན་ཉིད་ཟེར་ན། གང་ཟག་གི་བདག་མེད་མངོན་སུམ་དུ་རྟོགས་པའི་ཐེག་ཆེན་གྱི་སྒོམ་ལམ་ཆོས་ཅན། མཚན་ཉིད་
སྔ་མ་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེ་ཆོས་ཅན། རྣམ་དག་སྒོམ་ལམ་ཡིན་པར་ཐལ། ཐེག་ཆེན་གྱི་ཟག་མེད་སྒོམ་ལམ་གང་ཞིག་སྒྲུབ་པ་སྒོམ་ལམ་མ་ཡིན་པའི་ཕྱིར། འདོད་ན་སོང། དེ་ཆོས་ཅན། རྣམ་གྲོལ་ལམ་གྱི་ངོ་བོར་གྱུར་པའི་ཐེག་ཆེན་གྱི་

[067B] འདོད་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། རྩ་བར་འདོད་མི་ནུས་ཏེ། ཆོས་ཅན་དེའི་ཕྱིར། གསེར་འཕྲེང་ལས། ཐེག་ཆེན་གྱི་ཟག་མེད་སྒོམ་ལམ་གང་ཞིག་རྟོགས་པ་མཐར་ཐུག་གི་རྒྱུར་གྱུར་པ་སྒྲུབ་
པ་སྒོམ་ལམ་གྱི་མཚན་ཉིད། དེ་གང་ཞིག་སྤངས་པ་མཐར་ཐུག་གི་རྒྱུར་གྱུར་པ་རྣམ་དག་སྒོམ་ལམ་གྱི་མཚན་ཉིད། ཞེས་གསུངས། རྟོགས་པ་མཐར་ཐུག་གི་རྗེས་སུ་སྐྱེས་པའི་སྒྲུབ་པ་སྒོམ་ལམ་ཆོས་ཅན། རྟོགས་པ་མཐར་ཐུག་གི་རྒྱུར་གྱུར་པ་
ཡིན་པར་ཐལ། མཚོན་བྱ་དེའི་ཕྱིར། གཞན་ཡང་སྤངས་པ་མཐར་ཐུག་གི་རྒྱུ་ཡོད་པར་ཐལ། མཚན་ཉིད་ཕྱི་མ་དེ་འཐད་པའི་ཕྱིར། འདོད་མི་ནུས་ཏེ། དེ་རྟག་པ་ཡིན་པའི་ཕྱིར། ཁ་ཅིག་ཐེག་ཆེན་གྱི་ཟག་མེད་སྒོམ་ལམ་གང་ཞིག་རྟོགས་པ་
མཐར་ཐུག་གི་ལག་རྗེས་འཇོག་བྱེད་ཀྱི་རྟོགས་རིགས་སུ་གནས་པ། སྒྲུབ་པ་སྒོམ་ལམ་གྱི་མཚན་ཉིད། དེ་གང་ཞིག་སྤངས་པ་མཐར་ཐུག་གི་ལག་རྗེས་འཇོག་བྱེད་ཀྱི་རྟོགས་རིགས་སུ་གནས་པ་དེ། རྣམ་དག་སྒོམ་ལམ་གྱི་མཚན་ཉིད། ཟེར་ན་
གང་ཟག་གི་བདག་མེད་མངོན་སུམ་དུ་རྟོགས་པའི་ཐེག་ཆེན་གྱི་སྒོམ་ལམ་ཆོས་ཅན། མཚན་ཉིད་སྔ་མའི་ཟུར་ཕྱི་མ་དེར་ཐལ། སྒྲུབ་པ་སྒོམ་ལམ་ཡིན་པའི་ཕྱིར། མ་གྲུབ་ན། དེ་ཆོས་ཅན། རྣམ་དག་སྒོམ་ལམ་ཡིན་པར་ཐལ། ཐེག་ཆེན་གྱི་ཟག་མེད་
སྒོམ་ལམ་གང་ཞིག་སྒྲུབ་པ་སྒོམ་ལམ་མ་ཡིན་པའི་ཕྱིར། འདོད་ན་སོང། དེ་ཆོས་ཅན། སྤངས་པ་མཐར་ཐུག་གི་ལག་རྗེས་འཇོག་བྱེད་ཀྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། ཁྱབ་པ་ཁས། འདོད་ན། དེ་ཆོས་ཅན། ཐེག་ཆེན་གྱི་
རྟོགས་རིགས་སུ་གནས་པར་ཐལ། འདོད་པའི་ཕྱིར། ཁ་ཅིག་དེ་གང་ཞིག་རྟོགས་པ་མཐར་ཐུག་གི་ལག་རྗེས་འཇོག་བྱེད་སྒྲུབ་པ་སྒོམ་ལམ། གྱི་མཚན་ཉིད། དེ་གང་ཞིག་སྤངས་པ་མཐར་ཐུག་གི་ལག་རྗེས་འཇོག་བྱེད་དེ། རྣམ་དག་སྒོམ་ལམ་

[068A]༄༅། །གྱི་མཚན་ཉིད། ཟེར་ན། རེ་ཞིག་རྟོགས་པ་མཐར་ཐུག་གི་རྗེས་སུ་སྐྱེས་པའི་སྒྲུབ་པ་སྒོམ་ལམ་ཆོས་ཅན། མཚན་ཉིད་སྔ་མའི་ཟུར་ཕྱི་མ་དེར་ཐལ། སྒྲུབ་པ་སྒོམ་ལམ་ཡིན་པའི་ཕྱིར། ཁྱབ་པ་ཁས། འདོད་ན། རྟོགས་པ་མཐར་
ཐུག་ཐོབ་བྱེད་ཀྱི་ཐབས་ཡིན་པར་ཐལ། འདོད་པའི་ཕྱིར། འདོད་ན། དེའི་སྔ་རོལ་ཏུ་བྱུང་བར་ཐལ། འདོད་པའི་ཕྱིར། ཁ་ཅིག་ཐ་སྙད་དཔྱོད་བྱེད་ཀྱི་ཐེག་ཆེན་གྱི་ཟག་མེད་ཀྱི་རྗེས་ལ་མངོན་རྟོགས་དེ། སྒྲུབ་པ་སྒོམ་ལམ་གྱི་མཚན་ཉིད། མཐར་ཐུག་དཔྱོད་
པའི་རིགས་ཤེས་སུ་གྱུར་པའི་ཐེག་ཆེན་གྱི་ཟག་མེད་ཀྱི་རྗེས་ལ་མངོན་རྟོགས་དེ། རྣམ་དག་སྒོམ་ལམ་གྱི་མཚན་ཉིད་ཟེར་ན། ས་གཉིས་པའི་བར་ཆད་མེད་ལམ་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ་
འགྲེལ་པར། གཟུགས་ལ་སོགས་པ་ཕྱིན་ཅི་མ་ལོག་པར་མཐོང་བ་ནི་ངོ་བོ་ཉིད་དོ་ཞེས་བཤད་པའི་ཕྱིར། རྩ་བར་འདོད་ན། དོན་དམ་དཔྱོད་བྱེད་ཀྱི་ཚད་མ་ཡིན་ན་ཐ་སྙད་དཔྱོད་བྱེད་ཀྱི་ཚད་མ་ཡིན་དགོས་པར་ཐལ། འདོད་པའི་ཕྱིར། གཞན་
ཡང་སྒྲུབ་པ་སྒོམ་ལམ་དང། རྣམ་དག་སྒོམ་ལམ་གཉིས་འགལ་བར་ཐལ། མཚན་ཉིད་གཉིས་འཐད་པའི་ཕྱིར། འདོད་མི་ནུས་ཏེ། དེ་གཉིས་ཡིན་ཁྱབ་མཉམ་ཡིན་པའི་ཕྱིར། ཁ་ཅིག་རང་ཡུལ་དུ་གྱུར་པའི་ཀུན་རྫོབ་བདེན་པའི་རྣམ་པ་ཤར། རང་
ཡུལ་དུ་གྱུར་པའི་དོན་དམ་བདེན་པའི་རྣམ་པ་མ་ཤར་བའི་ཐེག་ཆེན་གྱི་ཟག་མེད་ཀྱི་རྗེས་ལ་མངོན་རྟོགས་དེ། སྒྲུབ་པ་སྒོམ་ལམ་གྱི་མཚན་ཉིད། རང་ཡུལ་དུ་གྱུར་པའི་དོན་དམ་བདེན་པའི་རྣམ་པ་ཤར། རང་ཡུལ་དུ་གྱུར་པའི་ཀུན་རྫོབ་བདེན་པའི་
རྣམ་པ་མ་ཤར་བའི་ཐེག་ཆེན་གྱི་ཟག་མེད་ཀྱི་རྗེས་ལ་མངོན་རྟོགས་དེ། རྣམ་དག་སྒོམ་ལམ་གྱི་མཚན་ཉིད། ཞེས་ཟེར་ན། ས་གཉིས་པའི་བར་ཆད་མེད་ལམ་ཆོས་ཅན། མཚན་ཉིད་སྔ་མ་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། ཁྱོད་ཀྱི་

[068B] ཁྱོད་ཐེག་ཆེན་གྱི་བར་ཆད་མེད་ལམ་ཡིན་པའི་ཕྱིར། གཞན་ཡང་རྣམ་དག་སྒོམ་ལམ་དང། སྒྲུབ་པ་སྒོམ་ལམ་འགལ་བར་ཐལ། མཚན་ཉིད་སྔ་མ་དེ་རྣམས་འཐད་པའི་ཕྱིར་
འདོད་ན། གཉེན་པོའི་སྒྲུབ་པ་དང། སྤོང་བའི་སྒྲུབ་པ་འགལ་བར་ཐལ། འདོད་པའི་ཕྱིར། འདོད་ན། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། སྤོང་བའི་སྒྲུབ་པ་མ་ཡིན་པར་ཐལ། གཉེན་པོའི་སྒྲུབ་པ་ཡིན་པའི་ཕྱིར། རྟགས་གསལ་
གཉིས་ཀ་གྲུབ་སྟེ། དེའི་འོག་ཏུ་དེ་དག་སྐྱེས་པའི་སྟོབས་ཀྱིས། ཞེས་སོགས་ཀྱི་གཞུང་འདིས་གཉེན་པོའི་སྒྲུབ་པ་དང། སྤོང་བའི་སྒྲུབ་པ་གཉིས་ཀ་བསྟན་པའི་ཕྱིར།།    ༈    །།རང་ལུགས་ནི། ཟག་པ་མེད་པའི་ཐེག་ཆེན་གྱི་རྗེས་ལ་མངོན་
རྟོགས་གང་ཞིག་རང་གི་ཐོབ་བྱར་གྱུར་པའི་རྟོགས་པ་མཐར་ཐུག་གི་ལག་རྗེས་འཇོག་བྱེད་དེ། སྒྲུབ་པ་སྒོམ་ལམ་གྱི་མཚན་ཉིད། དེ་གང་ཆིག་རང་གི་ཐོབ་བྱར་གྱུར་པའི་སྤངས་པ་མཐར་ཐུག་གི་ལག་རྗེས་འཇོག་བྱེད་རྣམ་
དག་སྒོམ་ལམ་གྱི་མཚན་ཉིད། སྒྲུབ་པ་སྒོམ་ལམ་དང། རྣམ་དག་སྒོམ་ལམ་གཉིས་དོན་གཅིག་སྟེ། གསེར་འཕྲེང་ལས། མཉམ་གཞག་ཟག་མེད་ཀྱི་ཡུལ་རྟོགས་ཚུལ་གྱི་སྒོ་ནས་ཐོབ་བྱ་འགྲུབ་པར་བྱེད་པ་དང། སྤང་བྱ་འཇོམས་ཚུལ་གྱི་སྒོ་
ནས་དྲི་མ་སེལ་བར་བྱེད་པ་གཉིས་ལྡོག་པ་ནས་བསྟན་པས་འདི་གཉིས་ངོ་བོ་ཐ་དད་པར་མི་བསམ་མོ། །ཞེས་གསུངས་པ་ལྟར་ཁས་ལེན་རིགས་པའི་ཕྱིར། དབྱེ་ན། སྒྲུབ་པ་སྒོམ་ལམ་ལྔ་དང། རྣམ་དག་སྒོམ་ལམ་དགུ་ཡོད། ས་མཚམས་ས་
དང་པོ་ནས་བཅུ་བའི་བར་ན་ཡོད། རྩོད་པ་སྤོང་བ་ལ་ཁོ་ན་རེ། སྒྲུབ་པ་སྒོམ་ལམ་དང་རྣམ་དག་སྒོམ་ལམ་འགལ་བར་ཐལ། དང་པོ་དེ་ཡིན་ན་རྗེས་ཐོབ་ཡེ་ཤེས་ཡིན་དགོས། ཕྱི་མ་དེ་ཡིན་ན། མཉམ་གཞག་ཡེ་ཤེས་ཡིན་དགོས་པའི་ཕྱིར། དང་པོ་

[069A]༄༅། །གྲུབ་སྟེ། རྒྱུད་བླ་མ་ལས། རྣམ་པ་ཀུན་གྱི་མཆོག་ལྡན་པའི། །སངས་རྒྱས་སྐུ་ནི་དེ་ཐོབ་པ། །དེ་ནི་རྗེས་ལ་ཐོབ་པ་ཡིན། །ཡེ་ཤེས་འབྲས་བུ་ཡིན་པར་འདོད། །ཞེས་དང། མདོ་སྡེ་རྒྱན་ལས། ཐུབ་པས་གསུངས་པའི་དམ་
ཆོས་ལེགས་བཞག་པ། །རྩ་བ་ཆོས་ཀྱི་དབྱིངས་ལ་བློ་གྲོས་བཞག་དྲན་རྒྱུ་རྟོག་པ་ཙམ་རིག་བརྟན་པ་དག་མྱུར་དུ་ཡོན་ཏན་རྒྱ་མཚོའི་ཕ་རོལ་འགྲོ་ཞེས་གསུངས་པའི་ཕྱིར། གཉིས་པ་གྲུབ་སྟེ། རྒྱུད་བླ་མ་ལས། ཆུ་མཚོ་སོགས་བཞིན་འདོད་པར་
སོགས༑ ༑བློ་བུར་ཉོན་མོངས་དག་པ་ནི། །མདོར་ན་མི་རྟོག་ཡེ་ཤེས་ཀྱི། །ལས་ཀྱི་འབྲས་བུ་ཡིན་པར་འདོད། །ཞེས་དང། རྒྱན་སྣང་ལས། བློ་དང་ལྡན་པས་མི་རྟོགས་ཡེ་ཤེས་སྟོབས། །རྟག་ཏུ་ཀུན་ནས་མཉམ་པར་སོང་བ་ཡིས། །དེ་ལས་བརྟེན་པའི་
ཉེས་པའི་ཚངས་ཚིང་དུག་དུག་སྨན་ཆེན་པོས་དུག་བཞིན་སེལ་བར་མཛད། །ཞེས་གསུངས་པའི་ཕྱིར། ཞེ་ན་སྐྱོན་མེད་དེ། ལུང་དེ་གཉིས་ཀྱི་རྗེས་ཐོབ་ཀྱི་སྒྲུབ་པ་སྒོམ་ལམ་རྟོགས་པ་མཐར་ཐུག་གི་ལག་རྗེས་འཇོག་བྱེད་དང། མཉམ་གཞག་
གི་རྣམ་དག་སྒོམ་ལམ་སྤངས་པ་མཐར་ཐུག་གི་ལག་རྗེས་འཇོག་པའི་ལྡོག་ཆ་ནས་བསྟན་པ་ཙམ་ཡིན་པའི་ཕྱིར། ཡང་ཁོ་ན་རེ། སྒྲུབ་པ་སྒོམ་ལམ་དང། རྣམ་དག་སྒོམ་ལམ་འགལ་བར་ཐལ། གཙོ་བོར་རྟོགས་པ་མཐར་ཐུག་གི་ལག་རྗེས་
འཇོག་བྱེད་ཀྱི་རྟོགས་རིགས་དང། གཙོ་བོར་སྤངས་པ་མཐར་ཐུག་གི་ལག་རྗེས་འཇོག་བྱེད་ཀྱི་རྟོགས་རིགས་འགལ་བའི་ཕྱིར། དང་པོ་དེ་ཡིན་ན། ཤེས་བྱ་ཇི་སྙེད་པ་ལ་དམིགས་པའི་རྟོགས་རིགས་ཡིན་དགོས། ཕྱི་མ་དེ་ཡིན་ན། ཤེས་
བྱ་ཇི་ལྟ་བ་ལ་དམིགས་པའི་རྟོགས་རིགས་ཡིན་དགོས་པའི་ཕྱིར། ཟེར་ན། ས་གཉིས་པའི་བར་ཆད་མེད་ལམ་ཆོས་ཅན། གཙོ་བོར་རྟོགས་པ་མཐར་ཐུག་ཐོབ་བྱེད་ཀྱི་རྟོགས་རིགས་མ་ཡིན་པར་ཐལ། གཙོ་བོར་སྤངས་པ་མཐར་

[069B] ཁྱབ་པ་ཁས། དེར་ཐལ། གཙོ་བོར་མི་གནས་པའི་མྱང་འདས་ཐོབ་བྱེད་ཀྱི་རྟོགས་རིགས་ཡིན་པའི་ཕྱིར་ཏེ། ཁྱོད་ཐེག་ཆེན་གྱི་རྟོགས་རིགས་སུ་གནས་པའི་མཁྱེན་པ་ཡིན་པའི་ཕྱིར་
འདོད་མི་ནུས་ཏེ། གཙོ་བོར་ཐམས་ཅད་མཁྱེན་པ་ཐོབ་བྱེད་ཀྱི་རྟོགས་རིགས་ཡིན་པའི་ཕྱིར་ཏེ། ཐེག་ཆེན་གྱི་རྟོགས་རིགས་སུ་གནས་པའི་མཁྱེན་པ་ཡིན་པའི་ཕྱིར།། །།དེའི་ངོ་བོ་ཉིད་མཆོག་ཉིད། །ཅེས་
པར་སྦྱོར་བ་ནི། སྒྲུབ་པ་སྒོམ་ལམ་ཆོས་ཅན། ཁྱད་ཆོས་ལྔ་དང་ལྡན་ཏེ། ངོ་བོའི་ཁྱད་པར། འབྲས་བུའི་ཁྱད་པར། བྱེད་ལས་ཀྱི་ཁྱད་པར། གནས་སྐབས་ཀྱི་ཡོན་ཏན་དང་འབྲེལ་བའི་ཁྱད་པར། མཐར་ཐུག་གི་ཡོན་ཏན་
དང་འབྲེལ་བའི་ཁྱད་པར་རྣམས་དང་ལྡན་པའི་ཕྱིར། མཐའ་དཔྱོད་གོང་དུ་བཤད་ཟིན་པ་ལས་ཤེས་པར་བྱའོ།། །།འབྲས་བུ་དག་པ་གཟུགས་ལ་སོགས། ཞེས་སོགས་ཀྱི་སྐབས་སུ་དགག་བཞག་སྤང་གསུམ་ལས། དང་པོ་ནི། ཁ་ཅིག་
འབྲས་བུ་རྣམ་གྲོལ་ལམ་ཆོས་ཅན། ཁྱོད་དྲི་མས་དག་པ་ན། ཁྱོད་ཀྱི་ཡུལ་གཟུགས་སོགས་ཀྱང་དྲི་མས་དག་པ་ཡིན་ཏེ། ཁྱོད་དྲི་མས་དག་པའི་དག་པ་དང། ཁྱོད་ཀྱི་ཡུལ་གཟུགས་སོགས་དྲི་མས་དག་པའི་དག་པ་གཉིས། རང་མཚན་
ལ་རྫས་ཐ་དད་མིན་ཞིང། སྤྱི་མཚན་ལ་ལྡོག་པ་སོ་སོར་བཅད་དུ་མེད་པའི་ཕྱིར། ཞེས་ཟེར་ན། རྣམ་མཁྱེན་དྲི་མས་དག་པ་ན། རྣམ་མཁྱེན་གྱི་ཡུལ་གཟུགས་སོགས་དྲི་མས་དག་པར་ཐལ། སྦྱོར་བ་དེ་འཐད་པའི་ཕྱིར་
འདོད་ན། རྣམ་མཁྱེན་དྲི་མས་དག་པ་ན། དེའི་ཡུལ་དུ་གྱུར་པའི་སོ་སྐྱེ་ཡང་དྲི་མས་དག་པར་ཐལ། འདོད་པའི་ཕྱིར། འདོད་ན། སེམས་ཅན་ཐམས་ཅད་འབད་མེད་དུ་གྲོལ་བར་ཐལ། འདོད་པའི་ཕྱིར། རོང་ཊིཀ་པ་

[070A]༄༅། །ན་རེ། འབྲས་བུ་རྣམ་གྲོལ་ལམ་ཆོས་ཅན། ཁྱོད་རང་རྒྱུ་བར་ཆད་མེད་ལམ་གྱིས་བསལ་བའི་དྲི་མས་དག་པ་ན། ཁྱོད་ཀྱི་ཡུལ་གཟུགས་སོགས་ཀྱང་རང་རྒྱུ་བར་ཆད་མེད་ལམ་གྱིས་བསལ་བའི་དྲི་མས་དག་པ་
ཡིན་ཏེ། ཁྱོད་རང་རྒྱུ་བར་ཆད་མེད་ལམ་གྱིས་བསལ་བའི་དྲི་མས་དག་པའི་དག་པ་དང། ཡུལ་གཟུགས་སོགས་བར་ཆད་མེད་ལམ་གྱིས་བསལ་བའི་དྲི་མས་དག་པའི་དག་པ་གཉིས། རང་མཚན་ལ་རྫས་ཐ་དད་མ་ཡིན་ཞིང། སྤྱི་
མཚན་ལ་ལྡོག་པ་སོ་སོར་བཅད་དུ་མེད་པའི་ཕྱིར། ཞེས་ཟེར་བ་མི་འཐད་དེ། རྣམ་མཁྱེན་རྒྱུན་མཐའི་བར་ཆད་མེད་ལམ་གྱིས་བསལ་བའི་དྲི་མས་དག་པ་ན། ཡུལ་གཟུགས་སོགས་དྲི་མས་དག་པར་ཐལ། སྦྱོར་བ་དེ་འཐད་པའི་ཕྱིར། འདོད་ན་
སེམས་ཅན་ཐམས་ཅད་རྒྱུན་མཐའི་བར་ཆད་མེད་ལམ་གྱིས་བསལ་བའི་དྲི་མས་དག་པར་ཐལ། འདོད་པའི་ཕྱིར། འདོད་ན། སེམས་ཅན་ཐམས་ཅད་ཤེས་སྒྲིབ་ཀྱིས་དག་པར་ཐལ། འདོད་པའི་ཕྱིར། གཞན་ཡང། སྔར་གྱི་
དག་པ་གཉིས་ཆོས་ཅན། ཁྱོད་ལྡོག་པ་སོ་སོར་ཚད་མས་བཅད་དུ་ཡོད་པར་ཐལ། ཁྱོད་ལྡོག་པ་ཐ་དད་ཡིན་པའི་ཕྱིར། རྟགས་གྲུབ་སྟེ། དག་པ་དེ་གཉིས་ཡོད་པའི་ཕྱིར་ཏེ། སྦྱོར་བ་དེ་འཐད་པའི་ཕྱིར། གཞན་ཡང། འབྲས་བུ་རྣམ་གྲོལ་ལམ་
གྱི་ཡུལ་དུ་གྱུར་པའི་གཟུགས་ཡོད་པར་ཐལ། སྦྱོར་བ་དེ་འཐད་པའི་ཕྱིར། འདོད་མི་ནུས་ཏེ། གཟུགས་ཡིན་ན། དེའི་ཡུལ་མ་ཡིན་དགོས་པའི་ཕྱིར། རྟགས་བུད། མཁས་པ་ཁ་ཅིག་ས་གཉིས་པའི་རྣམ་གྲོལ་ལམ་ཆོས་ཅན། ཁྱོད་རང་རྒྱུ་བར་
ཆད་མེད་ལམ་གྱི་ངོ་སྐལ་གྱི་དྲི་མས་དག་པ་ན། ཁྱོད་ལ་གནས་པའི་གང་ཟག་གི་གཟུགས་ཕུང་དེ་ཡང་རང་རྒྱུ་བར་ཆད་མེད་ལམ་གྱི་ངོ་སྐལ་གྱི་དྲི་མས་དག་པ་ཡིན་ཏེ། ཁྱོད་དྲི་མ་དེས་དག་པའི་དག་པ་དང། ཁྱོད་ལ་གནས་པའི་གང་

[070B] དག་བྱ་གཅིག་ཉིད་ཀྱིས་དབེན་པའི་དག་མཚུངས་ཡིན་པའི་ཕྱིར། ཞེས་གསུངས། འབྲས་བུ་དག་པ་གཟུགས་ལ་སོགས་ཞེས་པའི་གཟུགས་དེ་གང་ཟག་གི་རྒྱུད་ཀྱི་
གཟུགས་ཁོ་ན་ལ་བྱེད་རིགས་པར་ཐལ། སྦྱོར་བ་དེ་འཐད་པའི་ཕྱིར། འདོད་ན། མདོ་ལས། འབྲས་བུ་རྣམ་པར་དག་པ་གང་ཡིན་པ་དེ་ནི། གཟུགས་རྣམ་པར་དག་པ། ཞེས་པའི་གཟུགས་དེ་ཡང་གང་ཟག་གི་རྒྱུད་ཀྱི་གཟུགས་
ཁོ་ན་ལ་བྱེད་རིགས་པར་ཐལ། འདོད་པའི་ཕྱིར། འདོད་ན། ཕྱིའི་སྣོད་ཀྱི་འཇིག་རྟེན་དེ་གཟུགས་ནས་རྣམ་མཁྱེན་གྱི་བར་གྱི་ནང་དྲ་མ་འདུས་པར་ཐལ། འདོད་པའི་ཕྱིར། གཞན་ཡང། རྣམ་གྲོལ་ལམ་ཡིན་ན། རང་རྒྱུ་བར་ཆད་མེད་ལམ་གྱི་ངོ་
སྐལ་གྱི་སྒྲིབ་པ་སྤངས་པས་ཁྱབ་པར་ཐལ། སྦྱོར་བ་དེ་འཐད་པའི་ཕྱིར། འདོད་ན། ཉན་ཐོས་ཀྱི་རྣམ་གྲོལ་ལམ་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། རང་གི་རྒྱུར་གྱུར་པའི་རྒྱུན་མཐའི་བར་ཆད་མེད་ལམ་གྱི་ངོ་སྐལ་
གྱི་སྒྲིབ་པ་སྤངས་པར་ཐལ། ཁྱོད་ཀྱི་རྒྱུར་གྱུར་པའི་རྒྱུན་མཐའི་བར་ཆད་མེད་ལམ་ཡོད་པ་གང་ཞིག་འདོད་པའི་ཕྱིར། དང་པོ་གྲུབ་སྟེ། ཁྱོད་ཀྱི་རྒྱུར་གྱུར་པའི་རྣམ་མཁྱེན་ཡོད་པའི་ཕྱིར། འདོད་ན། ཤེས་སྒྲིབ་སྤངས་པར་ཐལ། འདོད་པའི་
ཕྱིར༑ ལོ་ཙྪ་བ་ཆེན་པོ་དང། དེའི་རྗེས་འབྲང་གི་མཁས་པ་རྣམས་ན་རེ། འབྲས་བུ་རྣམ་གྲོལ་ལམ་ཆོས་ཅན། ཁྱོད་དྲི་མ་བདེན་གྲུབ་ཀྱིས་རྣམ་པར་དག་པ་ན། ཁྱོད་ཀྱི་ཡུལ་གཟུགས་སོགས་ཀྱང་དྲི་མ་བདེན་གྲུབ་ཀྱིས་རྣམ་པར་དག་པ་ཡིན་
ཏེ༑ ཁྱོད་དང་ཁྱོད་ཀྱི་ཡུལ་གཟུགས་སོགས་དྲི་མ་བདེན་གྲུབ་ཀྱིས་དག་པ་དག་གི་ཁྱད་པར་དེ་དོན་སྟེང་ནས་ཡོད་པ་མ་ཡིན་ཞིང། དེ་འདྲའི་ཁྱད་པར་ཚད་མས་ཀྱང་བཅད་དུ་མེད་པའི་ཕྱིར། དེས་ན། འདིའི་དག་པ་རང་བཞིན་རྣམ་དག་

[071A]༄༅། །ལ་བྱེད་རིགས། ཡང་ལོ་ཙ་བ་ཆེན་པོའི་རྗེས་འབྲང་གི་མཁས་པ་ཁ་ཅིག་གཞུང་འདིས་རང་བཞིན་རྣམ་དག་དང། གློ་བུར་རྣམ་དག་གཉིས་ཀ་བསྟན་པ་ཡིན་ཏེ། དག་ལྡན་ལས། ཤེས་རབ་ཀྱི་ཕ་རོལ་ཏུ་ཕྱིན་
པ་རྣམ་པར་དག་པ་ན། འདིའི་དམིགས་པ་དང་འབྲས་བུ་རྣམ་པར་དག་པ་ཡིན་ཏེ། ཞེས་གསུངས་པའི་ཕྱིར། རེ་ཞིག་དང་པོ་ལ། གཞུང་འདིས་གློ་བུར་རྣམ་དག་བསྟན་བྱའི་གཙོ་བོར་བྱས་ནས་མ་བསྟན་པར་ཐལ། སྦྱོར་བ་དེ་
གཞུང་དེའི་བསྟན་དོན་ཡོངས་རྫོགས་ཀྱི་སྦྱོར་བ་ཡིན་པའི་ཕྱིར། འདོད་ན། འགྲེལ་བ་དོན་གསལ་ལས། གཟུགས་ལ་སོགས་པ་ལ་བདག་ཏུ་མངོན་པར་ཞེན་པ་ལ་སོགས་པ་དང་བྲལ་བའི་རབ་ཏུ་ཕྱེ་བ་ཉིད་ཀྱི་ཞེས་བཤད་པ་
མི་འཐད་པར་ཐལ། འདོད་པའི་ཕྱིར། གཞན་ཡང། ཉོན་མོངས་ཤེས་བྱ་ལམ་གསུམ་གྱི། །ཞེས་སོགས་ཀྱི་སྐབས་ནས་བསྟན་པའི་དག་པ་དེ་ཡང་རང་བཞིན་རྣམ་དག་ཁོ་ན་ལ་བྱེད་རིགས་པར་ཐལ། འབྲས་བུ་དག་པ་གཟུགས་ལ་
སོགས་ཞེས་པའི་སྐབས་ནས་བསྟན་པའི་དག་པ་དེ་རང་བཞིན་རྣམ་དག་ཁོ་ན་ལ་བྱེད་རིགས་པའི་ཕྱིར། འདོད་ན། ཉོན་སྒྲིབ་སྤངས་པའི་སོ་སོར་རྟགས་འགོག་དེ། དེའི་སྐབས་ནས་དངོས་སུ་བསྟན་པའི་རྣམ་དག་མ་ཡིན་པར་ཐལ་
འདོད་པའི་ཕྱིར། འདོད་ན། གཞུང་དེའི་བསྟན་དོན་མ་གྲུབ་པར་ཐལ། འདོད་པའི་ཕྱིར། ཁ་ཅིག་འབྲས་བུ་དག་པ་གཟུགས་ལ་སོགས། ཞེས་པའི་སྐབས་ནས་བསྟན་པའི་དག་པ་དེ་རང་བཞིན་རྣམ་དག་ལ་བྱེད་རིགས་པར་ཐལ་
མདོ་ལས། གཟུགས་རྣམ་པར་དག་པ་གང་ཡིན་པ་དེ་ནི། འབྲས་བུ་རྣམ་པར་དག་པ། འབྲས་བུ་རྣམ་པར་དག་པ་གང་ཡིན་པ་དེ་ནི། གཟུགས་རྣམ་པར་དག་པ། ཞེས་པའི་སྐབས་ནས་དངོས་སུ་བསྟན་པའི་དག་པ་དེ་རང་བཞིན་རྣམ་

[071B] དེར་ཐལ། རྣམ་དག་གི་མདོ་དེས་སྟོང་ཉིད་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། ཟེར་ན་རྩ་བར་མ་ཁྱབ་བོ། །ལུགས་གཉིས་པ་མི་འཐད་དེ། སློབ་དཔོན་གྱི་འགྲེལ་པ་ལས། རང་བཞིན་རྣམ་
དག་ལ་སྦྱར་བའི་བཤད་པ་མ་བྱུང་བའི་ཕྱིར། ཁ་ཅིག་ས་བརྒྱད་པའི་རྣམ་གྲོལ་ལམ་ཆོས་ཅན། ཁྱོད་རང་རྒྱུ་བར་ཆད་མེད་ལམ་གྱི་ངོ་སྐལ་གྱི་དྲི་མས་དག་པ་ན། ཁྱོད་ཀྱི་ཡུལ་དེ་ཡང་རང་རྒྱུ་བར་ཆད་མེད་ལམ་གྱི་ངོ་སྐལ་གྱི་དྲི་མས་དག་
པ་ཡིན་ཏེ། ཁྱོད་རང་རྒྱུ་བར་ཆད་མེད་ལམ་གྱི་ངོ་སྐལ་གྱི་དྲི་མས་དག་པའི་དག་པ་དང། ཁྱོད་ཀྱི་ཡུལ་རང་རྒྱུ་བར་ཆད་མེད་ལམ་གྱི་ངོ་སྐལ་གྱི་དྲི་མས་དག་པའི་དག་པ་གཉིས་དག་བྱ་གཅིག་ཉིད་ཀྱིས་དབེན་པའི་དག་པ་རིགས་གཅིག་པའི་
ཕྱིར༑ ཟེར་ན། གོང་དུ་དོན་གྱི་བཀག་ཟིན་ན་ཡང། སླར་ཡང། སྐྱོན་བརྗོད་ན། རྣམ་མཁྱེན་རྒྱུན་མཐའི་བར་ཆད་མེད་ལམ་གྱི་ངོ་སྐལ་གྱི་དྲི་མས་དག་པ་ན། དེའི་ཡུལ་རྒྱུན་མཐའི་བར་ཆད་མེད་ལམ་གྱི་ངོ་སྐལ་གྱི་དྲི་མས་དག་
པར་ཐལ། སྦྱོར་བ་དེ་འཐད་པའི་ཕྱིར། འདོད་ན། དེ་དེས་དག་པ་ན། དེའི་ཡུལ་དུ་གྱུར་པའི་སོ་སོ་སྐྱེ་བོ་ཡང་དེས་དག་པར་ཐལ། འདོད་པའི་ཕྱིར། འདོད་ན་སོང། སེམས་ཅན་ཐམས་ཅད་རྒྱུན་མཐའི་བར་ཆད་མེད་ལམ་གྱི་དོ་སྐལ་གྱི་དྲི་མས་
དག་པར་ཐལ། འདོད་པའི་ཕྱིར། འདོད་ན། སེམས་ཅན་ཐམས་ཅད་ཤེས་སྒྲིབ་ཀྱིས་དག་པར་ཐལ། འདོད་པའི་ཕྱིར།།    ༈    །།རང་ལུགས་ནི། རྣམ་མཁྱེན་ཆོས་ཅན། ཁྱོད་རང་རྒྱུད་ལྡན་གྱི་གང་ཟག་གི་རྒྱུད་ཀྱི་དྲི་མས་རྣམ་པར་དག་པ་
ན༑ ཁྱོད་ཀྱི་ཡུལ་གཟུགས་སོགས་ཀྱང་ཁྱོད་རྒྱུད་ལྡན་གྱི་གང་ཐག་གི་རྒྱུད་ཀྱི་དྲི་མས་རྣམ་པར་དག་པ་ཡིན་ཏེ། ཁྱོད་རང་རྒྱུད་ལྡན་གྱི་གང་ཟག་གི་རྒྱུད་ཀྱི་དྲི་མས་རྣམ་པར་དག་པའི་དག་པ་དང། ཁྱོད་ཀྱི་ཡུལ་གཟུགས་སོགས་ཁྱོད་རྒྱུད་ལྡན་

[072A]༄༅། །གྱི་གང་ཟག་གི་རྒྱུད་ཀྱི་དྲི་མས་རྣམ་པར་དག་པའི་དག་པ་ངོ་བོ་ཐ་དད་མ་ཡིན་ཞིང། རིགས་གཅིག་ཡིན་པའི་ཕྱིར། རྩོད་པ་སྤོང་པ་ལ་ཁ་ཅིག་རྣམ་མཁྱེན་རྒྱུད་ལྡན་གྱི་གང་ཟག་གི་རྒྱུད་ཀྱི་དྲི་མ་མེད་པར་ཐལ་
སྦྱོར་བ་དེ་འཐད་པའི་ཕྱིར། འདོད་ན། རྣམ་མཁྱེན་རྒྱུད་ལྡན་གྱི་གང་ཟག་དེ་སངས་རྒྱས་འཕགས་པ་ཡིན་པར་ཐལ། འདོད་པའི་ཕྱིར། འདོད་ན། རྣམ་མཁྱེན་རྒྱུད་ལྡན་གྱི་གང་ཟག་ཆོས་ཅན། ཁྱོད་ཡིན་ན་སངས་རྒྱས་འཕགས་པ་ཡིན་
དགོས་པར་ཐལ། ཁྱོད་ཡིན་ན་ཡོད་པས་ཁྱབ། ཁྱོད་སངས་རྒྱས་འཕགས་པ་ཡིན་པའི་ཕྱིར། འདོད་ན། གང་ཟག་ཆོས་ཅན། དེར་ཐལ། དེའི་ཕྱིར། ཟེར་ན། རྟགས་མ་གྲུབ་བོ། །གཞན་ཡང། རྣམ་མཁྱེན་སངས་རྒྱས་འཕགས་པའི་རྒྱུད་
ཀྱི་དྲི་མ་རྣམ་པར་དག་པ་དེ་གློ་བུར་རྣམ་དག་ཡིན་པར་ཐལ། སྦྱོར་བ་དེ་འཐད་པའི་ཕྱིར། འདོད་ན། སངས་རྒྱས་འཕགས་པའི་རྒྱུད་ཀྱི་དྲི་མ་ཡོད་པར་ཐལ། འདོད་པའི་ཕྱིར། ཀུན་མཁྱེན་ཆོས་རྗེའི་དོགས་པའོ། །ཟེར་ན་རྩ་བར་མ་ཁྱབ་བོ།།
ཁ་ཅིག་ཊིཀའི་དགོངས་པར་བྱས་ནས། ས་བརྒྱད་པའི་རྣམ་གྲོལ་ལམ་ཆོས་ཅན། ཁྱོད་རང་གི་ངོ་སྐལ་གྱི་དྲི་མས་དག་པ་ན། ཁྱོད་ཀྱི་ཡུལ་དེ་ཡང་རང་གི་ངོ་སྐལ་གྱི་དྲི་མས་དག་པ་ཡིན་ཏེ། ཁྱོད་རང་གི་ངོ་སྐལ་གྱི་དྲི་མས་དག་པའི་
དག་པ་དང། ཁྱོད་ཀྱི་ཡུལ་རང་གི་ངོ་སྐལ་གྱི་དྲི་མས་དག་པའི་དག་པ་གཉིས་དག་བྱ་ཅིག་ཉིད་ཀྱིས་དབེན་པའི་དག་པ་རིགས་ཅིག་ཡིན་པའི་ཕྱིར། གལ་ཏེ་ས་བརྒྱད་པའི་རྣམ་གྲོལ་ལམ་གྱི་ངོ་སྐལ་གྱི་དྲི་མ་ཡོད་པར་ཐལ། སྦྱོར་བ་དེ་
འཐད་བའི་ཕྱིར་ཟེར་ན་མ་ཁྱབ་སྟེ། ས་བརྒྱད་པའི་རྣམ་གྲོལ་ལམ་རང་གི་ངོ་སྐལ་གྱི་དྲི་མས་དག་པ་ན། དེའི་ཡུལ་དེ་ཡང་དེའི་ངོ་སྐལ་གྱི་དྲི་མས་དག་པར་ཐལ། ས་བརྒྱད་པའི་རྣམ་གྲོལ་ལམ་དང་དེའི་ཡུལ་གཉིས་ཀ་ས་བརྒྱད་པའི་

[072B] དེ་གཉིས་ཀ་དེའི་ངོ་སྐལ་གྱི་དྲི་མ་དང་བྲལ་བའི་ཕྱིར་ཏེ། དེ་གཉིས་ཀ་གང་ཟག་གི་བདག་དང་བྲལ་བ་གང་ཞིག་གང་ཟག་གི་བདག་དང་ས་བརྒྱད་པའི་རྣམ་གྲོལ་ལམ་གྱི་ངོ་སྐལ་
གྱི་སྒྲིབ་པ་མེད་མཚུངས་ཡིན་པའི་ཕྱིར་ཏེ། ས་བརྒྱད་པའི་རྣམ་གྲོལ་ལམ་གྱི་ངོ་སྐལ་གྱི་སྒྲིབ་པ་མེད་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཀྱི་ངོ་སྐལ་གྱི་སྒྲིབ་པ་མེད་པར་ཐལ། ཁྱོད་རྣམ་གྲོལ་ལམ་ཡིན་པའི་ཕྱིར། ས་བརྒྱད་པའི་རྣམ་
གྲོལ་ལམ་དེ་རང་གི་ངོ་སྐལ་གྱི་དྲི་མས་དག་དེའི་ངོ་སྐལ་གྱི་དྲི་མ་མེད་ཟེར་ན། རེ་ཞིག་ས་བརྒྱད་པའི་རྣམ་གྲོལ་ལམ་དེས་ཁྱོད་སྤངས་པར་ཐལ། ཁྱོད་སྒྲིབ་པ་གང་ཞིག་ས་བརྒྱད་པའི་རྣམ་གྲོལ་ལམ་དེ་ཁྱོད་ཀྱིས་དག་པའི་ཕྱིར། ཞེས་པའི་
ཐལ་འགྱུར་ལ་ཁྱབ་པ་ཡོད་པར་ཐལ། ས་བརྒྱད་པའི་རྣམ་གྲོལ་ལམ་དེ་ཤེས་སྒྲིབ་ཀྱིས་མ་དག་པའི་ཕྱིར། འདོད་ན་སོང། རང་གི་ངོ་སྐལ་གྱི་སྒྲིབ་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་ཆོས་ཅན། སྒྲིབ་པ་ཡིན་པར་ཐལ། དེ་ཡོད་
པའི་ཕྱིར་ཏེ། རང་གི་ངོ་སྐལ་གྱི་སྒྲིབ་པ་སྤོང་དགོས་ཀྱི་གང་ཟག་ཡོད་པའི་ཕྱིར། རྟགས་གཉིས་པ་སོང། འདོད་ན། རང་གི་ངོ་སྐལ་གྱི་སྒྲིབ་པ་ཆོས་ཅན། རྒྱུན་མཐའི་བར་ཆད་མེད་ལམ་དེ་ཁྱོད་ཀྱི་དངོས་གཉེན་བར་ཆད་མེད་ལམ་མ་ཡིན་
པར་ཐལ། འདོད་པའི་ཕྱིར། འདོད་ན་ཤེས་བྱ་ཆོས་ཅན། རྒྱུན་མཐའི་བར་ཆད་མེད་ལམ་དེ་རང་གི་ངོ་སྐལ་གྱི་སྒྲིབ་པའི་དངོས་གཉེན་བར་ཆད་མེད་ལམ་ཡིན་པར་ཐལ། ཤེས་བྱ་དང་གཅིག་གང་ཞིག་རང་གི་ངོ་སྐལ་གྱི་སྒྲིབ་པའི་དངོས་
གཉེན་བར་ཆད་མེད་ལམ་ཡོད་པའི་ཕྱིར། ཁོ་ན་རེ། ས་བརྒྱད་པའི་རྣམ་གྲོལ་ལམ་ཆོས་ཅན། ཁྱོད་རང་གི་ངོ་སྐལ་གྱི་སྒྲིབ་པས་དག་པར་ཐལ། ཁྱོད་ཀྱི་ངོ་སྐལ་གྱི་སྒྲིབ་པ་མེད་པ་གང་ཞིག་ཁྱོད་བདེན་གྲུབ་ཀྱིས་དག་པ་ཡིན་པའི་ཕྱིར་

[073A]༄༅། །འདོད་ན། དངོས་འགལ་ཞེ་ན། དངོས་འགལ་ལ་མི་འགྲོ་སྟེ། གོང་དུ་ས་བརྒྱད་པའི་རྣམ་གྲོལ་ལམ་རང་གི་ངོ་སྐལ་གྱི་དྲི་མས་དག་པར་ཁྱོད་ཀྱིས་ཁས་བླངས་པ་ཡིན་ལ། ཐལ་འགྱུར་འདི་ལ་འདོད་ལན་བཏབ་པའི་ཚེ་
ས་བརྒྱད་པའི་རྣམ་གྲོལ་ལམ་ས་བརྒྱད་པའི་རྣམ་གྲོལ་ལམ་གྱི་ངོ་སྐལ་གྱི་དྲི་མས་དག་པར་ཁས་བླངས་པའི་ཕྱིར། ཁ་ཅིག་རྣམ་གྲོལ་ལམ་ཡིན་ན། རང་གི་ངོ་སྐལ་གྱི་སྤང་བྱ་སྤངས་པས་ཁྱབ་ཞེས་སྨྲ་བ་མི་འཐད་དེ། རྣམ་མཁྱེན་
ཆོས་ཅན། དེར་ཐལ། དེའི་ཕྱིར། འདོད་ན། རྣམ་མཁྱེན་གྱི་ངོ་སྐལ་གྱི་སྒྲིབ་པ་ཆོས་ཅན། ཁྱོད་སྤང་བྱ་ཡིན་པར་ཐལ། རྣམ་མཁྱེན་དེས་ཁྱོད་སྤངས་པའི་ཕྱིར། འདོད་ན། ཁྱོད་ཡོད་པར་ཐལ། འདོད་པའི་ཕྱིར། འདོད་ན། ཧ་ཅང་ཐལ་ལོ།།
ཉོན་མོངས་ཤེས་བྱ་ལམ་གསུམ་གྱི། ཞེས་སོགས་ཀྱི་སྐབས་སུ་སྦྱོར་བ་དང། མཐའ་དཔྱད་པ་གཉིས། དང་པོ་ནི། ཉན་ཐོས་དགྲ་བཅོམ་པའི་རྒྱུད་ཀྱི་འགོག་བདེན་ཆོས་ཅན། ཉན་ཐོས་ཀྱི་རྣམ་དག་ཡིན་ཏེ། ཉོན་སྒྲིབ་མ་ལུས་པར་སྤངས་པའི་
ཉན་ཐོས་ཀྱི་པྲལ་བ་ཡིན་པའི་ཕྱིར། རང་རྒྱལ་དགྲ་བཅོམ་པའི་རྒྱུད་ཀྱི་འགོག་བདེན་ཆོས་ཅན། རང་རྒྱལ་གྱི་རྣམ་དག་ཡིན་ཏེ། གཟུགས་ཕྱི་རོལ་དོན་དྲ་འཛིན་པའི་རྟོག་པ་སྤངས་པའི་རང་རྒྱལ་གྱི་བྲལ་བ་ཡིན་པའི་ཕྱིར། ཐེག་ཆེན་གྱི་མཐོང་
ལམ་རྣམ་གྲོལ་ལམ་ལ་གནས་པའི་སེམས་དཔའི་རྒྱུད་ཀྱི་འགོག་བདེན་ཆོས་ཅན། བྱང་སེམས་ཀྱི་རྣམ་དག་ཡིན་ཏེ། མཐོང་སྤང་མ་ལུས་པར་སྤང་པའི་བྱང་སེམས་ཀྱི་བྲལ་བ་ཡིན་པའི་ཕྱིར། སངས་རྒྱས་འཕགས་པའི་
རྒྱུད་ཀྱི་འགོག་བདེན་ཆོས་ཅན། སངས་རྒྱས་ཀྱི་རྣམ་དག་ཤིན་ཏུ་བ་ཡིན་ཏེ། སྒྲིབ་གཉིས་མ་ལུས་པ་སྤངས་པའི་སངས་རྒྱས་ཀྱི་བྲལ་བ་ཡིན་པའི་ཕྱིར། གཉིས་པ་ལ་གསུམ་ལས། དང་པོ་ལ་ཁ་ཅིག་ཉོན་སྒྲིབ་མ་ལུས་པར་སྤངས་པའི་

[073B] གཟུགས་ཕྱི་རོལ་དོན་དུ་འཛིན་པའི་རྟོག་པ་མ་ལུས་པར་སྤངས་པའི་རང་རྒྱལ་གྱི་བྲལ་བ་དེ། རང་རྒྱལ་གྱི་རྣམ་དག་གི་མཚན་ཉིད། ལམ་གསུམ་གྱི་སྒྲིབ་པ་ཅི་རིགས་སྤངས་པའི་
བྱང་སེམས་ཀྱི་བྲལ་བ་དེ་བྱང་སེམས་ཀྱི་རྣམ་དག་གི་མཚན་ཉིད། སྒྲིབ་གཉིས་མ་ལུས་པར་སྤངས་པའི་སངས་རྒྱས་ཀྱི་བྲལ་བ་དེ། སངས་རྒྱས་ཀྱི་རྣམ་དག་གི་མཚན་ཉིད། ཟེར་ན། ཐེག་ཆེན་གྱི་རྣམ་དག་ཡིན་ན། ཐེག་ཆེན་གྱི་མྱང་འདས་ཡིན་
དགོས་པར་ཐལ། ཐེག་དམན་གྱི་རྣམ་དག་ཡིན་ན། ཐེག་དམན་གྱི་མྱང་འདས་ཡིན་དགོས་པའི་ཕྱིར། མ་གྲུབ་ན་དེར་ཐལ། ཉན་ཐོས་ཀྱི་རྣམ་དག་ཡིན་ན་ཡང་ཉན་ཐོས་ཀྱི་མྱང་འདས་ཡིན་དགོས། རང་རྒྱལ་གྱི་རྣམ་དག་ཡིན་ན་ཡང་རང་རྒྱལ་གྱི་
མྱང་འདས་ཡིན་དགོས་པའི་ཕྱིར། དང་པོ་གྲུབ་སྟེ། ཉན་ཐོས་ཀྱི་རྣམ་དག་ཡིན་ན། ཉོན་སྒྲིབ་མ་ལུས་པར་སྤངས་པའི་ཉན་ཐོས་ཀྱི་བྲལ་བ་ཡིན་དོགས། དེ་ཡིན་ན། ཉན་ཐོས་ཀྱི་མྱང་འདས་ཡིན་དགོས་པའི་ཕྱིར། དང་པོ་དངོས། ཕྱི་མ་བུད་
རྩ་རྟགས་གཉིས་པ་གྲུབ་སྟེ། དེ་ཡིན་ན། གཟུགས་ཕྱི་རོལ་དོན་དུ་འཛིན་པའི་རྟོག་པ་སྤངས་པའི་རང་རྒྱལ་གྱི་བྲལ་བ་ཡིན་དགོས། དེ་ཡིན་ན་རང་རྒྱལ་གྱི་མྱང་འདས་ཡིན་དགོས་པའི་ཕྱིར། རྩ་བར་འདོད་ན། ཐེག་ཆེན་གྱི་མཐོང་
ལམ་རྣམ་གྲོལ་ལམ་ལ་གནས་པའི་སེམས་དཔའི་རྒྱུད་ཀྱི་འགོག་བདེན་ཆོས་ཅན། དེར་ཐལ། དེའི་ཕྱིར། མ་གྲུབ་ན་དེར་ཐལ། བྱང་སེམས་ཀྱི་རྣམ་དག་ཡིན་པའི་ཕྱིར་ཏེ། བྱང་སེམས་ཀྱི་འགོག་བདེན་ཡིན་པའི་ཕྱིར། ཆོས་ཅན་
དེའི་ཕྱིར། རྩ་བར་འདོད་ན། སངས་རྒྱས་འཕགས་པའི་རྒྱུད་ཀྱི་མྱང་འདས་ཡིན་པར་ཐལ། འདོད་པའི་ཕྱིར། གཞན་ཡང། བྱང་སེམས་མཐོང་ལམ་རྣམ་གྲོལ་ལམ་པ་བའི་རྒྱུད་ཀྱི་འགོག་བདེན་ཆོས་ཅན། ལམ་གསུམ་

[074A]༄༅། །གྱི་སྒྲིབ་པ་ཅི་རིགས་པ་སྤང་པའི་བྱང་འཕགས་ཀྱི་རྒྱུད་ཀྱི་བྲལ་བ་ཡིན་པར་ཐལ། བྱང་སེམས་ཀྱི་རྣམ་དག་ཡིན་པའི་ཕྱིར། ཁྱབ་པ་ཁས། རྟགས་གྲུབ་ཟིན། འདོད་ན། ཐེག་ཆེན་གྱི་མཐོང་ལམ་རྣམ་གྲོལ་ལམ་
ལ་གནས་པའི་སེམས་དཔའི་རྒྱུད་ལ་ལམ་གསུམ་གྱི་སྒྲིབ་པ་ཅི་རིགས་པ་མེད་པར་ཐལ། དེའི་རྒྱུད་ཀྱི་འགོག་བདེན་དེ་ལམ་གསུམ་གྱི་སྒྲིབ་པ་ཅི་རིགས་པ་སྤངས་པའི་བྱང་སེམས་ཀྱི་བྲལ་བ་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་
རྒྱུད་ལ་ལམ་གསུམ་གྱི་སྒྲིབ་པ་ཅི་རིགས་པ་ཡོད་པར་ཐལ། ཁྱོད་ཀྱི་རྒྱུད་ལ་ཤེས་སྒྲིབ་ཡོད་པའི་ཕྱིར། རོང་ཊིག་པ་ན་རེ། ཉོན་སྒྲིབ་མ་ལུས་པར་སྤངས་པའི་ཉན་ཐོས་ཀྱི་རྣམ་གྲོལ་ལམ་དེ། ཉན་ཐོས་ཀྱི་རྣམ་དག་གི་མཚན་ཉིད། གཟུང་བ་ཆོས་ཀྱི་བདེན་
འཛིན་མ་ལུས་པར་སྤངས་པའི་རང་རྒྱལ་གྱི་རྣམ་གྲོལ་ལམ་དེ། རང་རྒྱལ་གྱི་དེའི་མཚན་ཉིད། ལམ་གསུམ་གྱི་སྒྲིབ་པ་ཅི་རིགས་པ་སྤངས་པའི་བྱང་སེམས་ཀྱི་རྣམ་གྲོལ་ལམ་དེ། བྱང་སེམས་ཀྱི་དེའི་མཚན་ཉིད། སྒྲིབ་གཉིས་མ་ལུས་པར་སྤངས་
པའི་སངས་རྒྱས་ཀྱི་རྣམ་གྲོལ་ལམ་དེ། སངས་རྒྱས་ཀྱི་དེའི་མཚན་ཉིད། ཟེར་ན། ཐེག་ཆེན་གྱི་རྣམ་དག་ཡིན་ན། ཤེས་སྒྲིབ་སྤངས་པའི་རྣམ་གྲོལ་ལམ་ཡིན་དགོས་པར་ཐལ། ཐེག་དམན་གྱི་རྣམ་དག་ཡིན་ན་ཉོན་སྒྲིབ་སྤངས་པའི་རྣམ་གྲོལ་ལམ་ཡིན་
དགོས་པའི་ཕྱིར། ཉན་ཐོས་ཀྱི་རྣམ་དག་ཡིན་ན་ཡང་དེ་ཡིན་དགོས། རང་རྒྱལ་གྱི་རྣམ་དག་ཡིན་ན་ཡང་དེ་ཡིན་དགོས་པའི་ཕྱིར། དང་པོ་དངོས། ཕྱི་མ་གྲུབ་སྟེ། དེ་ཡིན་ན། གཟུང་བ་ཆོས་ཀྱི་བདེན་འཛིན་མ་ལུས་པར་སྤངས་པའི་རང་རྒྱལ་གྱི་རྣམ་གྲོལ་ལམ་
ཡིན་དགོས། དེ་ཡིན་ན། ཉོན་སྒྲིབ་མ་ལུས་པར་སྤངས་པའི་ཐེག་དམན་གྱི་རྣམ་དག་ཡིན་དགོས་པའི་ཕྱིར། དང་པོ་དངོས། ཕྱི་མ་བུད། རྩ་བར་འདོད་ན། བྱང་སེམས་ཀྱི་རྒྱུད་ལ་ཐེག་ཆེན་གྱི་རྣམ་དག་མེད་པར་ཐལ་ལོ། །འདོད་ན་སླ། གཞན་ཡང། ཐེག་

[074B] བྱང་སེམས་ཀྱི་རྣམ་གྲོལ་ལམ་ཡིན་པར་ཐལ། བྱང་སེམས་ཀྱི་རྣམ་དག་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེ་བྱང་སེམས་ཀྱི་རྣམ་དག་ཡིན་པར་
ཐལ༑ ཐེག་ཆེན་གྱི་མཐོང་ལམ་རྣམ་གྲོལ་ལམ་དེ་བྱང་སེམས་ཀྱི་རྣམ་དག་ཡིན་པའི་ཕྱིར། མ་གྲུབ་ན། ཐེག་ཆེན་གྱི་མཐོང་ལམ་རྣམ་གྲོལ་ལམ་ཆོས་ཅན། བྱང་སེམས་ཀྱི་རྣམ་དག་ཡིན་པར་ཐལ། ལམ་གསུམ་གྱི་སྒྲིབ་པ་ཅི་རིགས་པར་སྤངས་པའི་
བྱང་སེམས་ཀྱི་རྣམ་གྲོལ་ལམ་ཡིན་པའི་ཕྱིར། ཁྱབ་པ་ཁས། མ་གྲུབ་ན་དེར་ཐལ། མཐོང་སྤང་སྤངས་པའི་ཐེག་ཆེན་གྱི་མཐོང་ལམ་རྣམ་གྲོལ་ལམ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེ་དེ་ཡིན་པར་ཐལ། དེ་ཡོད་པའི་ཕྱིར། གཞན་ཡང་
མཚན་ཉིད་དེ་རྣམས་མི་འཐད་པར་ཐལ། རྣམ་དག་ཡིན་ན་འདུས་མ་བྱས་ཡིན་པས་ཁྱབ་པའི་ཕྱིར། རྟགས་བུད། བྱས་པ་ལ་ཁོ་ན་རེ། དེ་མ་ཁྱབ་པར་ཐལ། རྣམ་དག་དང་འདུས་བྱས་ཀྱི་གཞི་མཐུན་ཡོད་པའི་ཕྱིར། དེ་དང་རྣམ་དག་སྒོམ་ལམ་གྱི་གཞི་མཐུན་
ཡོད་པའི་ཕྱིར། དེར་ཐལ། རྣམ་དག་སྒོམ་ལམ་ཡོད་པའི་ཕྱིར། ཟེར་ན་མ་ཁྱབ་སྟེ། རྣམ་དག་སྒོམ་ལམ་ཡིན་ན། རྣམ་དག་ཡིན་དགོས་པར་ཐལ། མ་ཁྱབ་མཚམས་ལ་དེའི་ཕྱིར། འདོད་ན། སྒྲིབ་པ་སྒོམ་ལམ་ཡིན་ན་སྒྲུབ་པ་ཡིན་དགོས་པར་
ཐལ༑ འདོད་པའི་ཕྱིར། འདོད་ན། རྒྱུན་མཐའི་བར་ཆད་མེད་ལམ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་སླ།། །།གཉིས་པ་རང་གི་ལུགས་བཞག་པ་ལ། བཞི་ལས། དང་པོ་ནི། ཉན་ཐོས་ཀྱི་རྣམ་དག་ལ་མཚན་ཉིད་
ས་མཚམས་གཉིས། དང་པོ་ནི། རང་ཐོབ་བྱེད་ཀྱི་ཐབས་སུ་གྱུར་པའི་བར་ཆད་མེད་ལམ་གྱི་ངོ་སྐལ་གྱི་སྒྲིབ་པ་ཅི་རིགས་པ་སྤངས་པའི་ཉན་ཐོས་ཀྱི་བྲལ་བ་དེའོ། །གཉིས་པ་ནི། ཉན་ཐོས་ཀྱི་མཐོང་ལམ་རྣམ་གྲོལ་ལམ་ནས། ཉན་ཐོས་ཀྱི་མི་

[075A]༄༅། །སློབ་ལམ་གྱི་བར་ན་ཡོད། གཉིས་པ་ནི། རང་རྒྱལ་གྱི་རྣམ་དག་ལ་མཚན་ཉིད་དང། ས་མཚམས་གཉིས། དང་པོ་ནི། རང་ཐོབ་བྱེད་ཀྱི་ཐབས་སུ་གྱུར་པའི་བར་ཆད་མེད་ལམ་གྱི་ངོ་སྐལ་གྱི་སྒྲིབ་པ་ཅི་རིགས་པ་
སྤངས་པའི་རང་རྒྱལ་གྱི་བྲལ་བ་དེའོ། །གཉིས་པ་ནི། རང་རྒྱལ་གྱི་མཐོང་ལམ་ནས་དེའི་མི་སློབ་ལམ་གྱི་བར་ན་ཡོད། གསུམ་པ་བྱང་སེམས་ཀྱི་རྣམ་དག་ལ་སྔར་ལྟར་གཉིས་ལས། དང་པོ་ནི། རང་ཐོབ་བྱེད་ཀྱི་ཐབས་སུ་གྱུར་པའི་
ཞེས་སོགས་འདྲ་བ་ལ་བྱང་སེམས་ཀྱི་བྲལ་བ་དེའོ། །གཉིས་པ་ནི། ཐེག་ཆེན་གྱི་མཐོང་ལམ་རྣམ་གྲོལ་ལམ་ནས་རྒྱུན་མཐའི་བར་ན་ཡོད། བཞི་པ་སངས་རྒྱས་ཀྱི་རྣམ་དག་ལ་མཚན་ཉིད་དང། ས་མཚམས་གཉིས། དང་པོ་ནི། གཞན་
རྣམས་འདྲ་བ་ལ་མ་ལུས་པར་སྤངས་པའི་སངས་རྒྱས་ཀྱི་བྲལ་བ་དེའོ། །གཉིས་པ་ནི། སངས་རྒྱས་ཀྱི་ས་ཁོ་ནར་ཡོད། གསུམ་པ་ལ་ཁ་ཅིག་རྣམ་དག་ཡིན་ན་གློ་བུར་རྣམ་དག་ཡིན་དགོས་པར་ཐལ། མཚན་ཉིད་དེ་འཐད་བའི་
ཕྱིར༑ འདོད་ན། རང་བཞིན་རྣམ་དག་མ་གྲུབ་པར་ཐལ། འདོད་པའི་ཕྱིར། ཟེར་ན་མ་ཁྱབ་བོ། །རང་བཞིན་རྣམ་དག་ཡིན་ན། རྣམ་དག་ཡིན་དགོས་པར་ཐལ། རྣམ་དག་ཡིན་ན་གློ་བུར་རྣམ་དག་ཡིན་པས་མ་ཁྱབ་པའི་ཕྱིར་
རྟགས་སོང། འདོད་ན། ཉན་ཐོས་ཚོགས་ལམ་པའི་རྒྱུད་ཀྱི་ཆོས་ཉིད་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། མ་གྲུབ་ན་དེར་ཐལ། ཆོས་ཉིད་ཡིན་པའི་ཕྱིར། རྩ་བར་འདོད་ན། དེ་ཉན་ཐོས་ཀྱི་རྣམ་དག་ཡིན་པར་ཐལ། དེ་
རྣམ་དག་ཡིན་པའི་ཕྱིར། རྟགས་སོང། འདོད་ན། ཉན་ཐོས་ཚོགས་ལམ་པ་དེས་ཉན་ཐོས་ཀྱི་རྣམ་དག་ཐོབ་པར་ཐལ། འདོད་པའི་ཕྱིར། འདོད་ན། ཉན་ཐོས་ཚོགས་ལམ་པ་ཆོས་ཅན། ཁྱོད་ཀྱི་ཉན་ཐོས་ཀྱི་རྣམ་དག་མ་ཐོབ་པར་ཐལ་

[075B] ཁོ་ན་རེ། བྱང་སེམས་ཀྱི་རྣམ་དག་གི་ས་མཚམས་མི་འཐད་པར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ལ་བྱང་སེམས་ཀྱི་རྣམ་དག་ཡོད་པའི་ཕྱིར། དེར་ཐལ། ཉན་ཐོས་དགྲ་
བཅོམ་པའི་རྟོགས་པ་སྔོན་དུ་སོང་བའི་བྱང་སེམས་མཐོང་ལམ་བར་ཆད་མེད་ལམ་པའི་རྒྱུད་ཀྱི་འགོག་བདེན་དེ། དེའི་རྣམ་དག་ཡིན་པའི་ཕྱིར། མ་གྲུབ་ན། དེ་ཆོས་ཅན། བྱང་སེམས་ཀྱི་རྣམ་དག་ཡིན་པར་ཐལ། བྱང་སེམས་ཀྱི་རྒྱུད་ཀྱི་འགོག་བདེན་ཡིན་པའི་
ཕྱིར༑ ཟེར་ན་མ་ཁྱབ། དེ་ཆོས་ཅན། བྱང་སེམས་ཀྱི་འགོག་བདེན་ཡིན་པར་ཐལ། བྱང་སེམས་ཀྱི་རྒྱུད་ཀྱི་འགོག་བདེན་ཡིན་པའི་ཕྱིར། ཁྱབ་པ་ཁས། རྟགས་སླ། འདོད་ན། ཁྱོད་རང་ཐོབ་བྱེད་ཀྱི་ཐབས་སུ་གྱུར་པའི་ཐེག་ཆེན་གྱི་ལམ་བདེན་བསྒོམ་པ་ལ་
བརྟེན་ནས་ཐོབ་པར་ཐལ། འདོད་པའི་ཕྱིར། འདོད་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོ་ལ་གནས་པའི་སེམས་དཔའི་རྒྱུད་ལ་བྱང་སེམས་ཀྱི་ལམ་བདེན་ཡོད་པར་ཐལ། འདོད་པའི་ཕྱིར་
འདོད་ན། དེས་བྱང་སེམས་ཀྱི་ལམ་བདེན་ཐོབ་པར་ཐལ་ལོ། །འདོད་ན། དེས་ཐེག་ཆེན་གྱི་མཐོང་ལམ་ཐོབ་པར་ཐལ་ལོ། །འདོད་ན། དེས་ཐེག་ཆེན་གྱི་འཕགས་ལམ་ཐོབ་པར་ཐལ་ལོ། །འདོད་མི་ནུས་ཏེ། དེ་ཐེག་ཆེན་སོ་སྐྱེ་ཡིན་པའི་ཕྱིར་
བྱས་པ་ལ་ཁོ་ན་རེ། བྱང་སེམས་ཀྱི་རྒྱུད་ཀྱི་འགོག་བདེན་ཡིན་ན། བྱང་སེམས་ཀྱི་འགོག་བདེན་ཡིན་དགོས་པར་ཐལ། བྱང་འཕགས་ཀྱི་རྒྱུད་ཀྱི་འགོག་བདེན་ཡིན་ན། བྱང་སེམས་ཀྱི་འགོག་བདེན་ཡིན་དགོས་པའི་ཕྱིར། དེར་ཐལ། བྱང་འཕགས་ཀྱི་
རྒྱུད་ཀྱི་ལམ་བདེན་ཡིན་ན། བྱང་སེམས་ཀྱི་ལམ་བདེན་ཡིན་དགོས་པའི་ཕྱིར། ཟེར་ན་མ་ཁྱབ།། །།ས་དགུ་ལ་ནི་ཆེན་པོ་ཡིས། །ཞེས་སོགས་ཀྱི་སྐབས་སུ་སྦྱོར་བ་དང། མཐའ་དཔྱད་པ་གཉིས། དང་པོ་ནི། སངས་རྒྱས་ཀྱི་རྣམ་དག་དེ་

[076A]༄༅། །རྣམ་དག་ཤིན་ཏུ་བ་ཡིན་པ་དང། ཉན་རང་གི་རྣམ་དག་རྣམ་དག་ཤིན་ཏུ་བ་མ་ཡིན་པའི་ཁྱད་པར་འཐད་པ་ཡིན་ཏེ། ཐེག་ཆེན་གྱི་སྒོམ་ལམ་བར་ཆད་མེད་ལམ་ཆུང་ངུའི་ཆུང་ངུ་སོགས་དགུས་རང་གི་ངོ་སྐལ་གྱི་སྒྲིབ་པ་གཉིས་ཀའི་དངོས་གཉེན་བྱེད་ནུས། ཉན་
ཐོས་ཀྱི་སྒོམ་ལམ་བར་ཆད་མེད་ལམ་ཆུང་ངུའི་ཆུང་ངུ་སོགས་དགུས་རང་གི་ངོ་སྐལ་གྱི་སྒྲིབ་པ་གཉིས་ཀྱི་དངོས་གཉེན་བྱེད་མི་ནུས་པའི་ཕྱིར། གཉིས་པ་ལ་ཁ་ཅིག་ཐེག་ཆེན་གྱི་སྒོམ་ལམ་བར་ཆད་མེད་ལམ་ཆུང་ངུའི་ཆུང་ངུ་དང་ས་གཉིས་པའི་སྒོམ་ལམ་བར་
ཆད་མེད་ལམ་དོན་གཅིག་པ་ནས་བཟུང་སྟེ། ཐེག་ཆེན་གྱི་སྒོམ་ལམ་ཆེན་པོའི་ཆེན་པོ་དང། ས་བཅུ་པའི་སྒོམ་ལམ་དོན་གཅིག་ཟེར་ན། ས་དང་པོའི་སྒོམ་ལམ་བར་ཆད་མེད་ལམ་ཆོས་ཅན། ས་གཉིས་པའི་སྒོམ་ལམ་ཡིན་པར་ཐལ། ཐེག་
ཆེན་གྱི་སྒོམ་ལམ་བར་ཆད་མེད་ལམ་ཆུང་ངུའི་ཆུང་ངུ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། དེ་ཡོད་པའི་ཕྱིར། དེར་ཐལ། ས་དང་པོའི་སྒོམ་ལམ་ཡོད་པ་གང་ཞིག་ཐེག་ཆེན་གྱི་སྒོམ་ལམ་ཐོབ་ན། ཐེག་ཆེན་གྱི་སྒོམ་ལམ་
བར་ཆད་མེད་ལམ་ཐོབ་པས་ཁྱབ་པའི་ཕྱིར། ཕྱི་མ་བུད། དང་པོ་མ་གྲུབ་ན། དེར་ཐལ། ས་བཅུ་པའི་སྒོམ་ལམ་ཡོད་པའི་ཕྱིར། དེར་ཐལ། ཀུན་བཏུས་ལས། བྱང་ཆུབ་སེམས་དཔའི་རྣམས་ནི་ས་བཅུ་
རྣམས་སུ་སྒོམ་ལམ་ལ་ཤེས་བྱའི་སྒྲིབ་པའི་གཉེན་པོའི་ལམ་བསྒོམ་ཀྱིས་ཉོན་མོངས་པའི་སྒྲིབ་པའི་གཉེན་པོ་མ་ཡིན་ནོ། །ཞེས་པ་དང། འགྲེལ་ཆེན་ལས། དེ་བས་ན། ས་དང་པོའི་སྐད་ཅིག་མ་དང་པོ་ནི་མཐོང་བའི་ལམ་ཡིན་ལ། དེ་
ལས་གཞན་བ་སྐད་ཅིག་གཉིས་པ་ལ་སོགས་པ་ནི་རྡོ་རྗེ་ལྟ་བུར་བརྗོད་པའི་བར་ཆད་མེད་པའི་ལམ་གང་ལས་དེ་མ་ཐག་ཏུ་སངས་རྒྱས་ཀྱི་ས་ཀུན་ཏུ་འོད་ཐོབ་པའི་བར་འདི་དག་ཐམས་ཅད་ནི་ཆོས་ཀྱི་དབྱིངས་མཆོག་གི་དོན་ལ་སོགས་པ་སོ་སོར་རྟོགས་པའི་ཕྱིར་སྒོམ་པའི་ལམ་ཡིན་པར་

[076B] །ཞེས་གསུངས་པའི་ཕྱིར། རྩ་བར་འདོད་ན་སླ། ཁོ་ན་རེ། ས་དང་པོའི་སྒོམ་ལམ་བར་ཆད་མེད་ལམ་ཆོས་ཅན། ཁྱོད་བདེན་འཛིན་ཆེན་པོའི་ཆེན་པོའི་དངོས་གཉེན་བར་ཆད་མེད་ལམ་ཡིན་པར་ཐལ། ཐེག་ཆེན་གྱི་སྒོམ་ལམ་
བར་ཆད་མེད་ལམ་ཆུང་ངུའི་ཆུང་ངུ་ཡིན་པའི་ཕྱིར། རྟགས་སླ། འདོད་ན། ས་གཉིས་པའི་སྒོམ་ལམ་བར་ཆད་མེད་ལམ་དེས། བདེན་འཛིན་ཆེན་པོའི་ཆེན་པོ་སྤངས་པར་ཐལ། འདོད་པའི་ཕྱིར། འདོད་ན་
དེ་མ་སྤངས་པར་ཐལ། དེའི་ངོ་སྐལ་གྱི་སྤང་བྱར་གྱུར་པའི་བདེན་འཛིན་ཆེན་པོའི་ཆེན་པོ་གཅིག་ཡོད་པའི་ཕྱིར། རྟགས་སླ། ཟེར་ན་རྩ་བར་མ་ཁྱབ་སྟེ། ས་བཅུ་པའི་རྣམ་གྲོལ་ལམ་དེས་བདེན་འཛིན་ཆུང་ངུའི་ཆུང་ངུ་སྤངས་པར་
ཐལ༑ དེ་ཐེག་ཆེན་གྱི་སྒོམ་ལམ་རྣམ་གྲོལ་ལམ་ཆེན་པོའི་ཆེན་པོ་ཡིན་པའི་ཕྱིར། ཁྱབ་པ་ཁས། འདོད་ན། དེ་ཆོས་ཅན། ཁྱོད་ཀྱིས་བདེན་འཛིན་སྤངས་པར་ཐལ། ཁྱོད་ཀྱིས་བདེན་འཛིན་ཆུང་
ངུའི་ཆུང་ངུ་སྤངས་པའི་ཕྱིར། རྟགས་ཁས། འདོད་ན། དེ་ཆོས་ཅན། ཁྱོད་སངས་རྒྱས་ཡིན་པར་ཐལ། ཁྱོད་ཀྱིས་བདེན་འཛིན་སྤངས་པའི་ཕྱིར། སྐབས་གཉིས་པའི་མཐའ་དཔྱོད་རྗེ་བཙུན་
ཆོས་ཀྱི་རྒྱལ་མཚན་གྱི་གསུང་དྲི་མ་མེད་པ་ཞེས་བྱ་བ་རྫོགས་སོ།། །།ཤེར་ཕྱིན་མན་ངག་སྙིང་པོའི་དཀའ་བའི་གནད། །ལུང་རིག་ལམ་ནས་དྲངས་ཏེ་མ་ནོར་བར། །གསལ་མཛད་ཆོས་ཀྱི་རྒྱལ་མཚན་དེའི་བཞེད་སྲོལ། །
བརྒྱུད་འཛིན་དང་བཅས་བསྐལ་བརྒྱར་དར་རྒྱས་ཤོག། །།༄༅། །རྣམ་གྲོལ་ཞི་བའི་རྒྱ་མཚོར་རོ་གཅིག་ཏུ། །གཞོལ་བའི་མཐའ་ཡས་ཆོས་ཚུལ་དལ་འབབས་ཀླུང། །ཚིག་གི་གཟེགས་མ་རེས་ཀྱང་དུག་གསུམ་
[#DATA INCOMPLETE HERE]

[078A]༄༅། །གྱི༑ ༑དྲི་མ་ཡོངས་འཁྲུད་ལེགས་བཤད་བདུད་རྩི་འདི། །དཔར་དུ་བསྐྲུན་པའི་རྣམ་དཀར་ཕུང་པོའི་མཐུས། །ཡང་དག་ཆོས་ཀྱི་སྒོ་མོ་སྟོང་ཕྲག་བརྒྱ། །གདངས་ཏེ་རྒྱུད་ལྔའི་འགྲོ་བ་མ་ལུས་པ། །དེས་ལེགས་ནོར་
བུའི་མཛོད་ལ་དབང་འབྱོར་ཤོག། །།ཅེས་པ་འདི་ཡང་སེར་བྱེས་ལྷོ་དགེ་བཤེས་བློ་བཟང་དང། །རྒྱུད་སྨད་སྔགས་རམ་བ་ཚྭ་བ་ངག་དབང་ནོར་བུ། ཆབ་མདོ་བ་དམན་བསོད་ནམས་མཚོ་མོ་བཅས་ནས་བར་དུ་བསྐྲུན་པའི་དགེ་བསྔོའི་སྨོན་ཚིག་ཏུ་ཤཱ་ཀྱའི་དགེ་སྦྱོང་ཆོས་སྨྲ་བ་ངག་དབང་བློ་
བཟང་བསྟན་འཛིན་རྒྱ་མཚོས་སྦྱར་བའོ།། །།དགེ་ལེགས་འཕེལ། །པར་འདི་སེར་བྱེས་གྲྭ་ཚང་དུ་བཞུགས་



﻿༄༅། རྗེ་བཙུན་ཆོས་ཀྱི་རྒྱལ་མཚན་གྱི་གསུང་ཟིན་བྲིས་སུ་བཀོད་པ་ལེགས་བཤད་གསེར་གྱི་ཕྲེང་བ་ཞེས་བྱ་བ་ལས། སྐབས་ལྔ་པ། དྲུག་པ་བདུན་པ་རྣམས་ཀྱི་མཐའ་དཔྱོད་བཞུགས་སོ།།

[001A] །རྣམ་པ་ཐམས་ཅད་མངོན་པར་རྫོགས་པར་རྟོགས་པ་ཐོབ་པ་ལ། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། རྣམ་རྫོགས་སྦྱོར་བ་བཤད་པའི་རྗེས་སུ་རྩེ་སྦྱོར་འཆད་
པའི་རྒྱུ་མཚན་ཡོད་དེ། རྩེ་སྦྱོར་དེ་རྣམ་རྫོགས་སྦྱོར་བ་ལས་བྱུང་བའི་རྒྱུ་མཚན་གྱིས་དེ་ལྟར་བཤད་པའི་ཕྱིར། རྟགས་སོགས་ཀྱི་སྒོ་ནས་རྩེ་སྦྱོར་བསྟན་པ་ལ་ཆོས་ཅན། དགོས་པ་ཡོད་དེ། རྟོགས་སླ་བའི་ཆེད་ཡིན་པའི་
ཕྱིར། བྱས་པ་ལ་ཁོ་ན་རེ། རྩེ་སྦྱོར་དེ་རྣམ་རྫོགས་སྦྱོར་བའི་འབྲས་བུ་ཡིན་པར་ཐལ། ཁྱོད་ཀྱི་སྦྱོར་བ་དེ་འཐད་པའི་ཕྱིར། རྟགས་ཁས། འདོད་མི་ནུས་ཏེ། དེ་དེའི་བྱེ་བྲག་ཡིན་པའི་ཕྱིར། མ་གྲུབ་ན། དེར་ཐལ། མཐར་གྱིས་སྦྱོར་
བ་དེ་རྣམ་རྫོགས་སྦྱོར་བའི་བྱེ་བྲག་ཡིན་པའི་ཕྱིར་ན། མ་ཁྱབ། རྣམ་རྫོགས་སྦྱོར་བ་དེ་རྩེ་སྦྱོར་གྱི་རྒྱུ་ཡིན་པར་ཐལ། དེ་གཉིས་རྒྱུ་འབྲས་ཡིན་པའི་ཕྱིར་ཏེ། དེ་གཉིས་ཀྱི་རིམ་པ་དེ་རྒྱུ་འབྲས་ཀྱི་རིམ་པ་ཡིན་པའི་ཕྱིར་ཏེ། དེ་གཉིས་ཀྱི་
རིམ་པ་དེ་དབང་དུ་བྱེད་པ་རྒྱུ་འབྲས་ཀྱི་རིམ་པ་ཡིན་པའི་ཕྱིར་ཏེ། རྣམ་བཤད་ལས། དབང་དུ་བྱ་བ་རྒྱུ་འབྲས་དང། །ཞེས་དང། གསེར་འཕྲེང་ལས། དེ་ལ་རྣམ་ཀུན་དང་རྩེ་མོ་ནི་རྒྱུ་འབྲས་ཡིན་ལ། ཞེས་བཤད་པའི་ཕྱིར། བྱས་པ་ལ་ཁོ་ན་
རེ། ལམ་ཤེས་དེ་རྣམ་མཁྱེན་གྱི་རྒྱུ་ཡིན་པར་ཐལ། རྣམ་རྫོགས་སྦྱོར་བ་དེ་རྩེ་སྦྱོར་གྱི་རྒྱུ་ཡིན་པའི་ཕྱིར། རྟགས་ཁས། འདོད་ན། དེ་རྣམ་མཁྱེན་གྱི་ཉེར་ལེན་དུ་གྱུར་པའི་ཤེས་པ་ཡིན་པར་ཐལ་ལོ། །འདོད་ན། དེ་ཆོས་ཅན། སེམས་ཅན་

[002A]༄༅། །གྱི་རྒྱུད་ཀྱི་ཤེས་པ་ཡིན་པར་ཐལ་ལོ་ཞེས་ཟེར། ཡང་ཁོ་ན་རེ། རྣམ་རྫོགས་སྦྱོར་བ་རྩེ་སྦྱོར་སྐད་ཅིག་དང་པོའི་རྒྱུ་ཡིན་པར་ཐལ། དེ་རྩེ་སྦྱོར་གྱི་རྒྱུ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། རྩེ་སྦྱོར་སྐད་
ཅིག་དང་པོའི་ཉེར་ལེན་དུ་གྱུར་པའི་ཤེས་པ་ཡིན་པར་ཐལ་ལོ། །འདོད་ན་བྱང་སེམས་ཚོགས་ལམ་པའི་རྒྱུད་ཀྱི་ཤེས་པ་ཡིན་པར་ཐལ་ལོ་ཟེར། རྣམ་བཤད་ལས། སྦྱོར་བ་དང་པོ་གཉིས་ཀྱང་སྐྱེ་རིམ་དང་ཕྱི་མ་གཉིས་ཀྱང་སྐྱེ་
བའི་རིམ་པ་ཡིན་ནོ། །སྦྱོར་བ་དང་པོ་དང་གསུམ་པ་ཡང་སྐྱེ་བའི་རིམ་པ་དང། མཁྱེན་གསུམ་དང་སྦྱོར་བཞི་ནི་བཤད་པའི་རིམ་པའོ། །ཞེས་གསུངས་པས། འདིའི་དོན་ལ། ཁ་ཅིག་སྦྱོར་བ་དང་པོ་གཉིས་ཀྱི་རིམ་པ་ཡང་སྐྱེ་བའི་རིམ་
པ་དང། རྣམ་རྫོགས་སྦྱོར་བ་དང་སྐད་ཅིག་མའི་སྦྱོར་བ་གཉིས་ཀྱི་རིམ་པ་ཡང་སྐྱེ་བའི་རིམ་པ་དང། རྣམ་རྫོགས་སྦྱོར་བ་དང་མཐར་གྱིས་སྦྱོར་བ་གཉིས་ཀྱི་རིམ་པ་ཡང་སྐྱེ་བའི་རིམ་པའོ། །ཟེར་ན། ལུགས་དང་པོ་གཉིས་འཐད་ཀྱང་ཕྱི་
མ་མི་འཐད་དེ། རྣམ་རྫོགས་སྦྱོར་བ་ཐོབ་ན་མཐར་གྱིས་སྦྱོར་བ་ཐོབ་པས་ཁྱབ་པའི་ཕྱིར། འོ་ན། ལུང་དེའི་དོན་གང་ཡིན་ཞེ་ན། སྐབས་བཞི་པའི་བསྟན་བྱའི་གཙོ་བོར་གྱུར་པའི་རྣམ་རྫོགས་སྦྱོར་བ་དང། སྐབས་དྲུག་པའི་བསྟན་
བྱའི་གཙོ་བོར་གྱུར་པའི་མཐར་གྱིས་སྦྱོར་བ་གཉིས་ཀྱི་རིམ་པ་དེ་སྐྱེ་བའི་རིམ་པ་ཡིན། ཞེས་པ་ལུང་དེའི་དོན་ཡིན་པའི་ཕྱིར། བྱས་པ་ལ་ཁོ་ན་རེ། རྩེ་སྦྱོར་དེ་རྣམ་རྫོགས་སྦྱོར་བའི་བྱེ་བྲག་ཡིན་པར་ཐལ། ཐེག་ཆེན་གྱི་སྦྱོར་བའི་

[002B] མཐར་གྱིས་སྦྱོར་བ་དེ་ཐེག་ཆེན་གྱི་སྦྱོར་བའི་བྱེ་བྲག་ཡིན་པའི་ཕྱིར་ན་མ་ཁྱབ། གཉིས་པ་མཐའ་དཔྱད་པ་ལ་ཁ་ཅིག་མཁྱེན་གསུམ་བསྡུས་བསྒོམ་རབ་ཏུ་གྱུར་པའི་སེམས་དཔའི་རྣལ་འབྱོར་དེ། རྩེ་
སྦྱོར་གྱི་མཚན་ཉིད་ཟེར་ན། ཐེག་ཆེན་གྱི་ཚོགས་ལམ་ཆེན་པོ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། མ་གྲུབ་ན། དེར་ཐལ། མཁྱེན་གསུམ་བསྡུས་བསྒོམ་ཐེག་ཆེན་གྱི་ཚོགས་ལམ་ཆུང་ངུ་ལས་རབ་ཏུ་གྱུར་པའི་
སེམས་དཔའི་རྣལ་འབྱོར་ཡིན་པའི་ཕྱིར། འདོད་མི་ནུས་ཏེ། ཚོགས་ལམ་ཡིན་པའི་ཕྱིར། ཁོ་ན་རེ། སྟོང་ཉིད་རྟོགས་པའི་བསྒོམས་བྱུང་གི་ཤེས་རབ་ཀྱིས་ཟིན་པའི་སྒོ་ནས་མཁྱེན་གསུམ་བསྡུས་བསྒོམ་ཐེག་ཆེན་གྱི་ཚོགས་ལམ་
ལས་རབ་ཏུ་གྱུར་བའི་སེམས་དཔའི་རྣལ་འབྱོར་དེ། དེའི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་བསྡུག་བསྔལ་ཆོས་བཟོད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་ཐལ། མཐོང་ལམ་རྩེ་སྦྱོར་ཡིན་པའི་ཕྱིར་ཏེ་
ཐེག་ཆེན་གྱི་མཐོང་ལམ་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། མཁྱེན་གསུམ་གྱི་རྣམ་པ་སྒོམ་པའི་སེམས་དཔའི་རྣལ་འབྱོར་ཡིན་པར་ཐལ་ལོ། །འདོད་ན། གཞི་ཤེས་ཀྱི་རྣམ་པ་སྒོམ་པའི་སེམས་དཔའི་རྣལ་འབྱོར་ཡིན་
པར་ཐལ་ལོ། །འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག་སྟོང་ཉིད་ལ་དམིགས་པའི་བསྒོམས་བྱུང་གི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་དེ། དེའི་མཚན་ཉིད་ཟེར་ན། སྟོང་ཉིད་མངོན་སུམ་དུ་རྟོགས་
པའི་ཐེག་ཆེན་གྱི་ཚོགས་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། ཆོས་ཅན་དེ་ཡིན་པའི་ཕྱིར། འདོད་མི་ནུས་ཏེ། ཚོགས་ལམ་ཡིན་པའི་ཕྱིར། རང་ལུགས་ལ། མཁྱེན་གསུམ་བསྡུས་སྒོམ་

[003A]༄༅། །ཐེག་ཆེན་གྱི་ཚོགས་ལམ་ལས་རབ་ཏུ་གྱུར་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་དེ། རྩེ་སྦྱོར་གྱི་མཚན་ཉིད། དབྱེ་ན། སྦྱོར་ལམ་རྩེ་སྦྱོར་སོགས་བཞི་ཡོད། ས་འཚམས་ཐེག་ཆེན་གྱི་
སྦྱོར་ལམ་དྲོད་ནས་རྒྱུན་མཐའི་བར་ན་ཡོད། རྨི་ལམ་ན་ཡང་ཆོས་རྣམས་ཀུན། །ཞེས་སོགས་ཀྱི་སྐབས་སུ་གཉིས་ལས། དང་པོ་ནི་རྩེ་སྦྱོར་ཐོབ་པའི་རྟགས་བཅུ་གཉིས་མདོ་ལས་བཤད་པ་ཡིན་ཏེ། རྨི་ལམ་ན་ཡང་ཆོས་རྣམས་
ཀུན། །རྨི་ལམ་ལྟ་བུར་ཞི་ལྷག་ཟུང་འབྲེལ་གྱི་ལྟ་བ་སོགས་རྟགས་བཅུ་གཉིས་མདོ་ལས། བཤད་པའི་ཕྱིར། གཉིས་པ་མཐའ་སྤྱད་པ་ལ། ཁ་ཅིག་རྩེ་སྦྱོར་ཐོབ་པའི་རྟགས་བཅུ་གཉིས་ཐོབ་པའི་ཐེག་ཆེན་གྱི་ངེས་འབྱེད་ཆ་མཐུན་
དང་པོ་དེ། དྲོད་ཀྱི་རྩེ་སྦྱོར་གྱི་མཚན་ཉིད་ཟེར་ན། འདི་ལ་སྐྱོན་འཕེན་པ་ལ་ཁ་ཅིག་བསམ་གཏན་དང་པོ་བའི་རྒྱུད་ཀྱི་ཐེག་ཆེན་གྱི་སྦྱོར་ལམ་དྲོད་ཀྱི་ཡེ་ཤེས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་ཐལ། ཐེག་
ཆེན་གྱི་སྦྱོར་ལམ་དྲོད་ཀྱི་ཡེ་ཤེས་ཡིན་པའི་ཕྱིར། རྩ་བར་འདོད་ན། བསམ་གཏན་དང་པོ་བའི་རྒྱུད་ལ་གཉིད་ཡོད་པར་ཐལ་ལོ། །འདོད་མི་ནུས་ཏེ། གཟུགས་ཁམས་པའི་གང་ཟག་གི་རྒྱུད་ལ་གཉིད་མེད་པའི་ཕྱིར་ཏེ། མཛོད་ལས། དེ་
ལས་འགྱོད་གཉིད་མི་དགེ་རྣམས། །བསམ་གཏན་དང་པོ་དག་ན་མེད། །ཅེས་བཤད་པའི་ཕྱིར་ན། མ་ཁྱབ། གཟུགས་ཁམས་པའི་གང་ཟག་གི་རྒྱུད་ལ་ཤེས་པ་ཡུལ་ལ་འཇུག་པ་རང་དབང་མེད་པར་བྱེད་པའི་ཉོན་མོངས་ཅན་གྱི་
གཉིད་མེད་ཀྱང་ལུས་བརྟས་པར་བྱེད་པའི་དགེ་བའི་གཉིད་ཡོད་པའི་ཕྱིར་ཏེ། བྱང་སེམས་འཕགས་པའི་རྒྱུད་ལ་གཉིད་སྔ་མ་དེ་མེད་ཀྱང་ཕྱི་མ་ཡོད་པ་གསེར་འཕྲེང་ལས་བཤད་པ་བཞིན་ཡིན་པའི་ཕྱིར། དེ་ལྟར་མ་ཡིན་ན་

[003B] དེའི་ཕྱིར་མི་ལྡོག་པའི་རྟགས་འཆད་པའི་སྐབས་སུ། བྱམས་ལུས་སོགས་དང་སྒྲིབ་པ་ནི། །རྣམ་པ་ལྔ་དང་མི་འགྲོགས་དང། །ཞེས་སྦྱོར་ལམ་དྲོད་
ལ་གནས་པའི་སེམས་དཔའ་དབང་རྣོན་གྱི་ཕྱིར་མི་ལྡོག་པའི་རྟགས་ཐོབ་ནས་གཉིད་ལ་སོགས་པའི་སྒྲིབ་པ་ལྔ་དང་མི་འགྲོགས་པར་བཤད་པའི་ཕྱིར། མ་ཁྱབ་ན། མཛོད་ལས། དེ་ལས་འགྱོད་གཉིད་མི་དགེ་རྣམས། །བསམ་གཏན་དང་པོ་དག་ན་མེད། །ཅེས་བཤད་
ན། གཟུགས་ཁམས་པའི་གང་ཟག་གི་རྒྱུད་ལ་གཉིད་མེད་པས་ཁྱབ་པ་བུད། གོང་དུ་འདོད་ན། བྱང་སེམས་འཕགས་པ་ཡིན་ན་རང་རྒྱུད་ལ་གཉིད་མེད་པས་ཁྱབ་པར་ཐལ་ལོ། །འདོད་ན། ས་བཅུ་ལ་རྨི་ལམ་གྱི་ལྟས་མི་འདྲ་བ་བཅུ་བཤད་པ་མི་འཐད་པར་ཐལ་ལོ། རང་ལུགས་ཀྱི་
སྐྱོན་ནི། ཐེག་ཆེན་གྱི་སྦྱོར་ལམ་དྲོད་ཀྱི་ཡེ་ཤེས་སྐད་ཅིག་དང་པོ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་ཐལ། ཆོས་ཅན་དེ་ཡིན་པའི་ཕྱིར། འདོད་ན། དེ་ཆོས་ཅན། ཐེག་ཆེན་གྱི་སྦྱོར་ལམ་རྗེས་ཐོབ་ཡེ་ཤེས་ཐོབ་པར་ཐལ་ལོ། །རང་ལུགས་སྔ་ནི་
རྩེ་སྦྱོར་ཐོབ་པའི་རྟགས་བཅུ་གཉིས་པོ་གང་རུང་ཐོབ་པའི་ཐེག་ཆེན་གྱི་ངེས་འབྱེད་ཆ་མཐུན་དང་པོ་དེ། དྲོད་ཀྱི་རྩེ་སྦྱོར་གྱི་མཚན་ཉིད་ཡིན། བྱས་པ་ལ་ཁོ་ན་རེ། ཐེག་ཆེན་གྱི་སྦྱོར་ལམ་ཆོས་མཆོག་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། ཐེག་ཆེན་གྱི་ངས་
འབྱེད་ཆ་མཐུན་དང་པོ་ཡིན་པའི་ཕྱིར་ཏེ། དེ་ཐེག་ཆེན་གྱི་སྦྱོར་ལམ་ཆོས་མཚོག་ནས་བགྲངས་པའི་ཐེག་ཆེན་གྱི་ངེས་འབྱེད་ཆ་མཐུན་དང་པོ་ཡིན་པའི་ཕྱིར་ན། མ་ཁྱབ། བསམ་གཏན་བཞི་པ་ཆོས་ཅན། བསམ་གཏན་བཞི་པ་མ་ཡིན་པར་ཐལ། བསམ་གཏན་དང་པོ་
ཡིན་པའི་ཕྱིར་ཏེ། བསམ་གཏན་བཞི་པ་ནས་བགྲངས་པའི་བསམ་གཏན་དང་པོ་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། བསམ་གཏན་བཞི་པ་ཡིན་པའི་ཕྱིར། གཞན་ཡང། ས་བཅུ་པ་ཆོས་ཅན། ས་བཅུ་པ་མ་ཡིན་པར་ཐལ། ས་དང་པོ་ཡིན་པའི་ཕྱིར་ཏེ་

[004A]༄༅། །ས་བཅུ་པ་ནས་བགྲངས་པའི་ས་དང་པོ་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། ཆོས་ཅན་དེ་ཡིན་པའི་ཕྱིར། བྱས་པ་ལ་ཁོ་ན་རེ། འཕགས་ལམ་ཐོབ་མ་མྱོང་བའི་རྒྱུན་ཞུགས་ཞུགས་པ་ཆོས་ཅན། འཕགས་པ་དང་པོ་མ་ཡིན་པར་ཐལ། འཕགས་
པ་བརྒྱད་པ་ཡིན་པའི་ཕྱིར་ཏེ། འཇུག་པ་ལས། འདི་ནི་འཕགས་པ་བརྒྱད་པ་ཇི་ལྟ་དེ་ལྟར་ཉེ་བར་བསྟན། ཞེས་བཤད་པའི་ཕྱིར། འདོད་མི་ནུས་ཏེ། དེ་རྒྱུན་ཞུགས་ཞུགས་པ་ཡིན་པའི་ཕྱིར་ན་མི་མཚུངས་སོ། །གཞན་ཡང། ས་དང་པོ་དང་ས་བཞི་པ་མི་འགལ་བར་ཐལ་
ཐེག་ཆེན་གྱི་ངེས་འབྱེད་ཆ་མཐུན་དང་པོ་དང་དེ་བཞི་པ་མི་འགལ་བའི་ཕྱིར་ཏེ། ཐེག་ཆེན་གྱི་སྦྱོར་ལམ་ཆོས་མཆོག་དེ་དེ་གཉིས་ཀ་ཡིན་པའི་ཕྱིར། རྟགས་ཁས།    ༈    །ཅེས་སོགས་ཀྱི་སྐབས་སུ་གཉིས་ལས། དང་པོ་ནི། རྩེ་མོའི་རྩེ་སྦྱོར་
ཐོབ་པའི་སེམས་དཔའ་ཆོས་ཅན། བསོད་ནམས་རྣམ་འཕེལ་བཅུ་དྲུག་ཐོབ་པ་ཡིན་ཏེ། ཕྱིའི་གཙོ་བོར་གྱུར་པའི་བསོད་ནམས་རྣམ་འཕེལ་བརྒྱད། ནང་གཙོ་བོར་གྱུར་པོའི་དེ་བརྒྱད་ཐོབ་པའི་ཕྱིར། མཐའ་དཔྱད་པ་ལ། སྟོང་གསུམ་གྱི་སེམས་ཅན་དང་མཉམ་པའི་སངས་
རྒྱས་མཆོད་པ་ལས་ལྷག་པ་སོགས་པ་བསོད་རྣམས་རྣམ་འཕེལ་བཅུ་དྲུག་ཐོབ་པའི་ཐེག་ཆེན་གྱི་ངེས་འབྱེད་ཆ་མཐུན་གཉིས་པ། རྩེ་མོའི་རྩེ་སྦྱོར་གྱི་མཚན་ཉིད་ཡིན། བྱས་པ་ལ་ཁོ་ན་རེ། ཐེག་ཆེན་གྱི་སྦྱོར་ལམ་བཟོད་པ་ཆོས་ཅན། མཚོན་བྱ་དེར་ཐལ། མཚན་ཉིད་
དེའི་ཕྱིར་ཏེ་དེ་ཐེག་ཆེན་གྱི་ངེས་འབྱེད་ཆ་མཐུན་གཉིས་པ་ཡིན་པའི་ཕྱིར་ཏེ། ཐེག་ཆེན་གྱི་སྦྱོར་ལམ་ཆོས་མཆོག་ནས་བགྲངས་པའི་དེ་གཉིས་པ་ཡིན་པའི་ཕྱིར་ཟེར་ན། མ་ཁྱབ་བོ།།    ༈    །ཞེས་སོགས་ཀྱི་སྐབས་སུ་གཉིས་ལས་
དང་པོ་ནི། ཐེག་ཆེན་གྱི་སྦྱོར་ལམ་བཟོད་པ་ཆོས་ཅན། བརྟན་པའི་རྩེ་སྦྱོར་ཡིན་ཏེ། ཐབས་ཤེས་ཀྱི་རྟོགས་པ་བརྟན་པོ་ཐོབ་པའི་ཐེག་ཆེན་གྱི་ངེས་འབྱེད་ཆ་མཐུན་གསུམ་པ་ཡིན་པའི་ཕྱིར། གཉིས་པ་ལ་མཁྱེན་གསུམ་རྗེས་མཐུན་པ་རྫོགས་པའི་ཤེས་རབ་དང་གཞན་

[004B] བཟོད་པའི་རྩེ་སྦྱོར་གྱི་མཚན་ཉིད་ཡིན་བྱས་པ་ལ་ཁོ་ན་རེ། ཐེག་ཆེན་གྱི་སྦྱོར་ལམ་བཟོད་པ་ལ་གནས་པའི་སེམས་དཔས་མཁྱེན་གསུམ་རྗེས་མཐུན་པ་ཐོབ་པར་ཐལ། མཚན་ཉིད་དེའི་ཕྱིར། འདོད་
ན། དེས་སངས་རྒྱས་ཀྱི་སྤྱན་རྗེས་མཐུན་པ་ཐོབ་པར་ཐལ་ལོ་ཟེར་ན་མ་ཁྱབ། འདོད་མི་ནུས་ཏེ། སངས་རྒྱས་ཀྱི་སྤྱན་རྗེས་མཐུན་པ་མ་མཐའ་ཐོབ་པའི་ས་འཚམས་ས་བརྒྱད་པ་ནས་འཇོག་པའི་ཕྱིར་བྱས་པ་ལ་ཁོ་ན་རེ། དམན་ལམ་སྔོན་དུ་མ་སོང་བའི་བྱང་སེམས་ས་བདུན་པ་བ་དེས་
གཞི་ཤེས་ཀྱི་རྟོགས་རིགས་རྫོགས་པར་ཐོབ་པར་ཐལ། དེས་མཁྱེན་གསུམ་གྱི་རྟོགས་རིགས་རྫོགས་པར་ཐོབ་པའི་ཕྱིར། འདོད་ན། དེས་ཉན་ཐོས་ཀྱི་རྟོགས་རིགས་རྫོགས་པར་ཐོབ་པར་ཐལ་ལོ་ཟེར་ན་མ་ཁྱབ། འདོད་མི་ནུས་ཏེ། དམན་ལམ་སྔོན་དུ་མ་སོང་བའི་བྱང་སེམས་འཕགས་པས་ཉན་
རང་གི་རྟོགས་རིགས་རྫོགས་པ་དང་རྣམ་མཁྱེན་ཐོབ་པ་དུས་མཉམ་པའི་ཕྱིར།    ༈    །ཞེས་སོགས་ཀྱི་སྐབས་སུ་གཉིས་ལས། དང་པོ་ནི། མདོ་ལས་ཆོས་མཆོག་གི་རྩེ་སྦྱོར་བསྟན་པ་ཡིན་ཏེ། མདོ་ལས་ཆོས་མཆོག་གི་རྩེ་སྦྱོར་བསོད་ནམས་མང་པོས་
མཚོན་ནས་བསྟན་པའི་ཕྱིར། མཐའ་དཔྱད་པ་ལ་ཁ་ཅིག་མཐོང་ལམ་སྐྱེད་པའི་ནུས་པ་སྨིན་པའི་ཆ་ནས་ཏིང་ངེ་འཛིན་མཐའ་ཡས་པ་ལ་སེམས་ཀུན་ཏུ་གནས་པ་ཐོབ་པའི་ཐེག་ཆེན་གྱི་ངེས་འབྱེད་ཆ་མཐུན་བཞི་བར་དམིགས་པ་དེ། ཆོས་མཆོག་རྩེ་སྦྱོར་གྱི་མཆོན་ཉིད་ཟེར་ན་
མཐོང་ལམ་གྱི་རྗེས་སུ་བྱུང་བའི་ཐེག་ཆེན་གྱི་སྦྱོར་ལམ་ཆོས་མཆོ་ག་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར་ཏེ། ཆོས་ཅན་དེའི་ཕྱིར། འདོད་ན། ཐེག་ཆེན་གྱི་མཐོང་ལམ་སྐྱེད་བྱེད་ཡིན་པར་ཐལ་ལོ། །འདོད་ན། དེའི་སྔ་ལོགས་སུ་བྱུང་བ་ཡིན་པར་ཐལ་ལོ། །འདོད་མི་ནུས་
ཏེ། ཆོས་ཅན་དེ་ཡིན་པའི་ཕྱིར། རང་ལུགས་ནི། རང་གི་འབྲས་བུར་གྱུར་པའི་མཐོང་ལམ་སྐྱེད་པའི་ནུས་པ་སྨིན་པའི་ཆ་ནས་ཏིང་ངེ་འཛིན་མཐའ་ཡས་པ་ལ་སེམས་ཀུན་ཏུ་གནས་པ་ཐོབ་པའི་ཐེག་ཆེན་གྱི་ངེས་འབྱེད་ཆ་མཐུན་བཞི་པར་དམིགས་པ་དེ། ཆོས་མཆོག་གི་རྩེ་སྦྱོར་

[005A]༄༅། །གྱི་མཚན་ཉིད།    ༈    །ཞེས་སོགས་ཀྱི་སྐབས་སུ། གཉིས་ལས། དང་པོ་ནི། མཐོང་སྤང་དུ་གྱུར་བའི་ཤེས་སྒྲིབ་ཀྱི་རྟོག་པ་ལ་གཉིས་ཡོད་དེ། དེར་གྱུར་པའི་ཤེས་སྒྲིབ་རྟོག་པ་གཟུང་རྟོག་དང། དེར་གྱུར་པའི་ཤེས་སྒྲིབ་འཇུག་པ་
གཟུང་རྟོག་གཉིས་ཡོད་པའི་ཕྱིར། དང་པོ་དེ་ཆོས་ཅན། ཁྱོད་ལ་དགུ་ཡོད་དེ། ཁྱོད་ལ་ཡུལ་གྱི་སྒོ་ནས་དབྱེ་ན་དགུ་ཡོད་པའི་ཕྱིར། གཉིས་པ་དེ་ཆོས་ཅན། ཁྱོད་ལ་དགུ་ཡོད་དེ། ཁྱོད་ལ་ཡུལ་གྱི་སྒོ་ནས་དགུ་ཡོད་པའི་ཕྱིར། བྱས་པ་ལ་ཁོ་ན་རེ། ཐེག་ཆེན་ཀྱི་མཐོང་ལམ་དེ། མཐོང་
སྤང་དུ་གྱུར་བའི་ཤེས་སྒྲིབ་འཇུག་པ་གཟུང་རྟོག་གི་ཡུལ་ཡིན་པར་ཐལ། ཁྱོད་ཀྱི་སྦྱོར་བ་འཐད་པའི་ཕྱིར། འདོད་ན། དེ་དེའི་ཡུལ་མ་ཡིན་པར་ཐལ། དེ་དེའི་སྣང་ཡུལ་ཡང་མ་ཡིན། དེ་དེའི་ཞེན་ཡུལ་ཡང་མ་ཡིན་པའི་ཕྱིར་ན་མ་ཁྱབ། དང་པོ་དེར་ཐལ། དེ་རྟོག་པའི་སྣང་ཡུལ་མ་
ཡིན་པའི་ཕྱིར། གཉིས་པ་དེར་ཐལ། དེའི་ཞེན་ཡུལ་མེད་པའི་ཕྱིར། མཐའ་དཔྱད་པ་ལ། ཁ་ཅིག་ཐེག་ཆེན་གྱི་ལམ་འབྲས་བུ་དང་བཅས་པ་ལ་དམིགས་ནས་འཇུག་བྱར་བདེན་པར་ཞེན་པའི་ཞེན་རིག་དེ། ཤེས་སྒྲིབ་འཇུག་པ་གཟུང་རྟོག་གི་མཚན་ཉིད། ཐེག་དམན་གྱི་ལམ་འབྲས་
བུ་དང་བཅས་པ་ལ་དམིགས་ནས་ལྡོག་བྱར་བདེན་པར་ཞེན་པའི་ཞེན་རིག་ངེ། ཤེས་སྒྲིབ་ལྡོག་པ་གཟུང་རྟོག་གི་མཚན་ཉིད་ཟེར་ན། དང་པོ་ལ་ཐེག་ཆེན་གྱི་ཚོགས་ལམ་ལ་དམིགས་ནས་ལོངས་སྤྱད་བྱར་བདེན་པར་ཞེན་བའི་ཞེན་རིག་ཆོས་ཅན། མཚན་ཉིད་དེར་ཐལ་
མཚོན་བྱ་དེའི་ཕྱིར། མ་གྲུབ་ན་དེར་ཐལ། རང་གི་དམིགས་ཡུལ་དུ་གྱུར་པའི་ཐེག་ཆེན་གྱི་ལམ་གྱི་འཇུག་བྱ་ལ་དམིགས་ནས་བདེན་པར་ཞེན་པའི་ཞེན་རིག་ཡིན་པའི་ཕྱིར། འདོད་ན། དེ་ཆོས་ཅན། ཐེག་ཆེན་གྱི་ལམ་འབྲས་བུ་དང་བཅས་པ་ཁྱོད་ཀྱི་དམིགས་ཡུལ་ཡིན་
པར་ཐལ་ལོ། །འདོད་མི་ནུས་ཏེ། ཁྱོད་ཀྱི་དམིགས་ཡུལ་དང་འཛིན་སྟངས་ཀྱི་ཡུལ་གཉིས་སུ་ཕྱེ་བའི་དམིགས་ཡུལ་ཡིན་ན་ཐེག་ཆེན་གྱི་ཚོགས་ལམ་ཡིན་དགོས་པའི་ཕྱིར། གཉིས་པ་ལ། ཉན་ཐོས་ཀྱི་ཚོགས་ལམ་ལ་དམིགས་ནས་ལོངས་སྤྱད་བྱར་བདེན་པར་

[005B] མཚན་ཉིད་དེར་ཐལ། མཚོན་བྱ་དེའི་ཕྱིར་ཏེ། རང་གི་དམིགས་ཡུལ་དུ་གྱུར་པའི་ཐེག་ཆེན་ལམ་གྱི་ལྡོག་བྱར་བདེན་པར་ཞེན་པའི་ཞེན་རིག་ཡིན་པའི་ཕྱིར། འདོད་ན། དེ་ཆོས་ཅན། ཐེག་དམན་གྱི་ལམ་འབྲས་བུ་དང་བཅས་པ་ཁྱོད་ཀྱི་དམིགས་
ཡུལ་ཡིན་པར་ཐལ་ལོ། །འདོད་མི་ནུས་ཏེ། ཁྱོད་ཀྱི་དམིགས་ཡུལ་དང་འཛིན་སྟངས་ཀྱི་ཡུལ་གཉིས་སུ་ཕྱེ་བའི་དམིགས་ཡུལ་ཡིན་ན་ཉན་ཐོས་ཀྱི་ཚོགས་ལམ་ཡིན་དགོས་པའི་ཕྱིར། ཁ་ཅིག་བྱང་སེམས་ལམ་གྱི་འཇུག་བྱ་ལ་དམིགས་ན་ས་ལོངས་སྤྱད་བྱར་བདེན་པར་
ཞེན་པའི་ཞེན་རིག་དེ། ཤེས་སྒྲིབ་འཇུག་པ་གཟུང་རྟོག་གི་མཚན་ཉིད་བྱང་སེམས་ལམ་གྱི་ལྡོག་བྱ་ལ་དམིགས་ནས་ལྡོག་བྱར་བདེན་པར་ཞེན་པའི་ཞེན་རིག་དེ། ཤེས་སྒྲིབ་ལྡོག་པ་གཟུང་རྟོག་གི་མཚན་ཉིད་ཟེར་ན། དང་པོ་ལ། ཐེག་ཆེན་གྱི་ཚོགས་ལམ་ལ་དམིགས་
ནས་ལོངས་སྤྱད་བྱར་བདེན་པར་ཞེན་པའི་ཞེན་རིག་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་ཐལ། དེ་རང་གི་དམིགས་ཡུལ་དུ་གྱུར་པའི་བྱང་སེམས་ལམ་གྱི་འཇུག་བྱ་ལ་དམིགས་ནས་ལོངས་སྦྱང་བྱར་བདེན་པར་ཞེན་པའི་ཞེན་རིག་ཡིན་
པའི་ཕྱིར་ཏེ། ཆོས་ཅན་དེའི་ཕྱིར། འདོད་མི་ནུས་ཏེ། བྱང་སེམས་ལམ་གྱི་འཇུག་བྱ་ཁྱོད་ཀྱི་དམིགས་ཡུལ་མ་ཡིན་པའི་ཕྱིར། མཚན་ཉིད་ཕྱི་མ་ལ་ཉན་ཐོས་ཀྱི་ཚོགས་ལམ་ལ་དམིགས་ན་ལོངས་སྤྱད་བྱར་བདེན་པར་ཞེན་པའི་ཞེན་རིག་ཆོས་ཅན། མཚན་ཉིད་དེར་ཐལ་
མཚོན་བ་དེའི་ཕྱིར། རྟགས་གྲུབ་སྟེ། རང་གི་དམིགས་ཡུལ་དུ་གྱུར་པའི་བྱང་སེམས་ལམ་གྱི་ལྡོག་བྱ་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་ཞེན་རིག་ཡིན་པའི་ཕྱིར་ཏེ། ཆོས་ཅན་དེའི་ཕྱིར། འདོད་མི་ནུས་ཏེ། བྱང་སེམས་ལམ་གྱི་ལྡོག་བྱ་ཁྱོད་ཀྱི་དམིགས་
ཡུལ་མ་ཡིན་པའི་ཕྱིར། ཁ་ཅིག་རང་གི་དམིགས་ཡུལ་དུ་གྱུར་པའི་འཇུག་བྱའི་ཆོས་ལ་དམིགས་ནས་འཇུག་བྱའི་གཟུང་བར་བདེན་པར་ཞེན་པས་རབ་ཏུ་ཕྱེ་བའི་བདེན་འཛིན་ཀུན་བརྟགས་དེ། མཐོང་སྤང་ཤེས་སྒྲིབ་འཇུག་པ་གཟུང་རྟོག་གི་མཚན་ཉིད། རང་གི་དམིགས་

[006A]༄༅། །ཡུལ་དུ་གྱུར་པའི་བྱང་སེམས་ལམ་གྱི་འཇུག་བྱའི་ཆོས་ལ་དམིགས་ནས་འཇུག་བྱའི་གཟུང་བར་བདེན་པར་ཞེན་པས་རབ་ཏུ་ཕྱེ་བའི་བདེན་འཛིན་ཀུན་བརྟགས་དེ། སྐབས་འདིར་དངོས་སུ་བསྟན་པའི་མཐོང་སྤང་ཤེས་སྒྲིབ་འཇུག་པ་གཟུང་རྟོག་གི་མཚན་ཉིད། རང་གི་
དམིགས་ཡུལ་དུ་གྱུར་པའི་བྱང་སེམས་ལམ་གྱི་ལྡོག་བྱའི་ཆོས་ལ་དམིགས་ནས་ལྡོག་བྱའི་གཟུང་བར་བདེན་པར་ཞེན་པས་རབ་ཏུ་ཕྱེ་པའི་བདེན་འཛིན་ཀུན་བརྟགས་དེ། མཐོང་སྤང་ཤེས་སྒྲིབ་ལྡོག་པ་གཟུང་རྟོག་གི་མཚན་ཉིད། རང་གི་དམིགས་ཡུལ་དུ་གྱུར་པའི་བྱང་སེམས་ལམ་གྱི་དོར་བྱ་
ཡང་ཡིན། དམན་པའི་ལམ་གྱི་བླང་བྱ་ཡང་ཡིན་པའི་གཞི་མཐུན་པར་དམིགས་ནས་བྱང་སེམས་ལམ་གྱི་ལྡོག་བྱའི་གཟུང་བར་བདེན་པར་ཞེན་པས་རབ་ཏུ་ཕྱེ་བའི་བདེན་འཛིན་ཀུན་བརྟགས་དེ། སྐབས་འདིར་དངོས་སུ་བསྟན་པའི་མཐོང་སྤང་ཤེས་སྒྲིབ་ལྡོག་པ་གཟུང་རྟོག་གི་མཚན་
ཉིད་ཟེར་ན། ཤེས་སྒྲིབ་འཇུག་པ་གཟུང་རྟོག་ཡིན་ན། རང་གི་དམིགས་ཡུལ་དུ་གྱུར་པའི་བྱང་སེམས་ལམ་གྱི་འཇུག་བྱའི་ཆོས་ལ་དམིགས་པས་ཁྱབ་པར་ཐལ། ཤེས་སྒྲིབ་ལྡོག་པ་གཟུང་རྟོག་ཡོད་ན་རང་གི་དམིགས་ཡུལ་དུ་གྱུར་པའི་བྱང་སེམས་ལམ་གྱི་ལྡོག་བྱའི་ཆོས་ལ་
དམིགས་པས་ཁྱབ་བའི་ཕྱིར། རྟགས་ཁས། འདོད་ན། ཉན་ཐོས་ཀྱི་ཚོགས་ལམ་ལ་དམིགས་ནས་བྱང་སེམས་ལམ་གྱི་འཇུག་བྱའི་གཟུང་བར་བདེན་པར་ཞེན་པས་རབ་ཏུ་ཕྱེ་བའི་བདེན་འཛིན་ཀུན་བརྟག་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རང་གི་
དམིགས་ཡུལ་དུ་གྱུར་པའི་འཇུག་བྱའི་ཆོས་ལ་དམིགས་ནས་འཇུག་བྱའི་གཟུང་བར་བདེན་པར་ཞེན་པས་རབ་ཏུ་ཕྱེ་བའི་བདེན་འཛིན་ཀུན་བརྟགས་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། ཉན་ཐོས་ཚོགས་ལམ་དེ་འཇུག་བྱའི་གཟུང་བ་ཡིན་པའི་ཕྱིར། དེར་ཐལ། དེ་
ཉན་ཐོས་ཚོགས་ལམ་པའི་འཇུག་བྱ་ཡིན་པའི་ཕྱིར། རྩ་བར་འདོད་མི་ནུས་ཏེ། ཉན་ཐོས་ཀྱི་ཚོགས་ལམ་དེ་བྱང་སེམས་ལམ་གྱི་འཇུག་བྱའི་གཟུང་བ་མ་ཡིན་པའི་ཕྱིར། གཞན་ཡང། ཉན་ཐོས་ཀྱི་ཚོགས་ལམ་ལ་དམིགས་ནས་བྱང་སེམས་ལམ་གྱི་ལྡོག་བྱའི་གཟུང་བར་

[006B] རང་གི་དམིགས་ཡུལ་དུ་གྱུར་བའི་བྱང་སེམས་ལམ་གྱི་ལྡོག་བྱའི་ཆོས་ལ་དམིགས་ནས་སྡོག་བྱའི་གཟུང་བར་བདེན་པར་ཞེན་པས་རབ་ཏུ་ཕྱེ་བའི་བདེན་འཛིན་ཀུན་བརྟགས་ཡིན་པར་ཐལ། མཐོང་སྤང་ཤེས་
སྒྲིབ་ལྡོག་པ་གཟུང་རྟོག་ཡིན་པའི་ཕྱིར། ཁྱབ་པ་ཁས། འདོད་ན། ཉན་ཐོས་ཀྱི་ཚོགས་ལམ་ཆོས་ཅན། ཁྱོད་ལ་དམིགས་ནས་ལྡོག་བྱའི་གཟུང་བར་བདེན་པར་ཞེན་པའི་བདེན་འཛིན་ཀུན་བརྟགས་ཡོད་པར་ཐལ་ལོ། །འདོད་ན། དེ་ཆོས་ཅན། ལྡོག་བྱའི་གཟུང་བ་ཡིན་པར་ཐལ་ལོ། །འདོད་
མི་ནུས་ཏེ། འཇུག་བྱའི་གཟུང་པ་ཡིན་པའི་ཕྱིར། དེར་ཐལ། ཉན་ཐོས་ཚོགས་ལམ་པའི་འཇུག་བྱ་ཡིན་པའི་ཕྱིར། རང་ལུགས་ལ། རང་གི་དམིགས་ཡུལ་དུ་གྱུར་པའི་ཐེག་ཆེན་ལམ་གྱི་འཇུག་བྱ་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་ཞེན་རིག། ཤེས་སྒྲིབ་འཇུག་པ་
གཟུང་རྟོག་གི་མཚན་ཉིད། རང་གི་དམིགས་ཡུལ་དུ་གྱུར་པའི་ཐེག་ཆེན་ལམ་གྱི་ལྡོག་བྱ་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་ཞེན་རིག། ཤེས་སྒྲིབ་ལྡོག་པ་གཟུང་རྟོག་གི་མཚན་ཉིད།   ༈    །ཞེས་སོགས་ཀྱི་སྐབས་སུ། སྦྱོར་བ་ནི། ཤེས་སྒྲིབ་
འཛིན་རྟོག་ཆོས་ཅན། ཁྱོད་ལ་དབྱེ་ན་གཉིས་ཡོད་དེ། ཤེས་སྒྲིབ་རྫས་འཛིན་རྟོག་པ་དང། ཤེས་སྒྲིབ་བཏགས་འཛིན་རྟོག་པ་གཉིས་ཡོད་པའི་ཕྱིར། དེ་གཉིས་ཀ་ལ་དགུ་དགུ་ཡོད་དེ། དེ་གཉིས་ཀ་ལ་ཡུལ་གྱི་སྒོ་ནས་དགུ་དགུ་ཡོད་པའི་ཕྱིར།    ༈    །ཞེས་སོགས་གྱིས་
སྐབས་སུ། གཉིས་ལས། དང་པོ་ནི། རྣམ་མཁྱེན་ཆོས་ཅན། བྱང་ཆུབ་ཆེན་པོ་ཡིན་ཏེ། ཟད་མི་སྐྱེ་ཤེས་པའི་ཡེ་ཤེས་མཐར་ཐུག་ཡིན་པའི་ཕྱིར། རྣམ་མཁྱེན་ཆོས་ཅན། བྲད་པ་ཤེས་པའི་བྱང་ཆུབ་ཆེན་པོ་ཡིན་ཏེ། དྲི་མ་ཟད་པ་དོན་དམ་པར་མེད་པར་མངོན་སུམ་དུ་རྟོགས་པའི་ཡེ་ཤེས་
མཐར་ཐུག་ཡིན་པའི་ཕྱིར། རྣམ་མཁྱེན་ཆོས་ཅན། མི་སྐྱེ་ཤེས་པའི་བྱང་ཆུབ་ཆེན་པོ་ཡིན་ཏེ། དྲི་མ་དོན་དམ་པར་སྐྱེ་བ་མེད་པར་མངོན་སུམ་དུ་རྟོགས་པའི་ཡེ་ཤེས་མཐར་ཐུག་ཡིན་པའི་ཕྱིར། གཉིས་པ་ལ། ཁ་ཅིག། །དྲི་མ་ཟད་མི་སྐྱེ་བདེན་མེད་དུ་མངོན་སུམ་དུ་རྟོགས་པའི་ཡེ་

[007A]༄༅། །ཤེས་དེ། བྱང་ཆུབ་ཆེན་པོའི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གསལ་གཉིས་ཀ་གྲུབ་སྟེ། ཆོས་ཅན་དེའི་ཕྱིར། ཁ་ཅིག། དྲི་མ་ཟད་མི་སྐྱེ་བདེན་
མེད་དུ་མངོན་སུམ་དུ་རྟོགས་པའི་མཐར་ཕྱིན་པའི་ཡེ་ཤེས་དེ། བྱང་ཆུབ་ཆེན་པོའི་མཚན་ཉིད་ཟེར་ན། ལོང་སྐུ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར་ཏེ། འབྲས་བུ་ཆོས་སྐུ་ཡིན་པའི་ཕྱིར། འདོད་ན། དེ་ཆོས་ཅན། ཡེ་ཤེས་ཡིན་པར་ཐལ་ལོ། །བྱས་པ་ལ་ཁོ་ན་ཏེ། ཉན་
ཐོས་དགྲ་བཅོ་པ་དེ་ཉན་ཐོས་ཀྱི་བྱང་ཆུབ་ཆེན་པོ་ཡིན་པར་ཐལ། ལོང་སྐུ་བྱང་ཆུབ་ཆེན་པོ་ཡིན་པའི་ཕྱིར་ན་མ་ཁྱབ། གཞན་ཡང། ལོང་སྐུ་བྱང་ཆུབ་ཆེན་པོ་ཡིན་པར་ཐལ། ངོ་བོ་ཉིད་སྐུ་དེ་དེ་ཡིན་པའི་ཕྱིར་ཏེ། འགོག་པ་ལ་སྟོང་པ་ཉིད་སྐྱེ་བ་དང་འགག་པ་དང་ཞེས་པའི་ཐད་ཀྱི་རྣམ་
བཤད་ལས། སངས་རྒྱས་འཕགས་པ་བྱང་ཆུབ་ཆེན་པོ་ཡིན་པར་བཤད་པའི་ཕྱིར་དང། རྒྱུད་བླ་མ་ལས། བཟོ་དང་སྐྱེ་བ་བྱང་ཆུབ་ཆེ། ཞེས་སྤྲུལ་སྐུ་བྱང་ཆུབ་ཆེན་པོ་ཡིན་པར་བཤད་པའི་ཕྱིར། ཁ་ཅིག། གནས་སྐབས་ཀྱི་བྱང་ཆེན་མེད་ཟེར་ན། འོ་ན། རྣམ་བཤད་ལས། མཐའི་
བྱང་ཆེན་གྱི་རྒྱུ་ཡང་སྟོན་པ་ཡིན་མོད་ཀྱི། གནས་སྐབས་ཀྱི་བྱང་ཆུབ་ཆེན་པོ་མཐོང་ལམ་རྩེ་སྦྱོར་གྱི་རྒྱུ་སྟོན་པ་ལ་ངེས་པར་སྦྱར་བར་བྱ་བ་ཁོ་ནའོ། །ཞེས་བཤད་པ་མི་འཐད་པར་ཐལ་ལོ། །   ༈    དྲི་མ་ཟད་མི་སྐྱེ་བདེན་མེད་དུ་མངོན་སུམ་དུ་རྟོགས་པའི་མཐར་ཕྱིན་པའི་
ཡེ་ཤེས་དང་ལྡན་པ་དེ། བྱང་ཆུབ་ཆེན་པོའི་མཚན་ཉིད། དེ་ལ་དབྱེ་ན། སྐུ་གསུམ་དུ་ཡོད། བྱས་པ་ལ་ཁོ་ན་རེ། ངོ་བོ་ཉིད་སྐུ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན། ཡེ་ཤེས་དང་ལྡན་པར་ཐལ། །འདོད་ན། དེ་ཆོས་ཅན། སེམས་ལྡན་ཡིན་
པར་ཐལ་ལོ་ཟེར་ན། མ་ཁྱབ་པོ། །   ༈   གཞན་གྱི་ཆོས་རྣམས་ཀྱང་ཡོད་ལ། ཞེས་སོགས་ཀྱི་སྐབས་སུ། མཐའ་དཔྱད་པ་ལ། ཁ་ཅིག་དངོས་སྨྲ་བས་ཆོས་ཐམས་ཅད་བདེན་གྲུབ་ཏུ་དམ་བཅས་ནས་སྟོན་པ་སངས་རྒྱས་ཀྱིས་ཤེས་སྒྲིབ་སྤངས་པར་ཁས་བླངས་པ་ལ། རྗེ་བཙུན་བྱམས་མགོན་གྱིས་མཚར་དུ་བརྩིས་

[007B] ཆོས་ཐམས་ཅད་བདེན་པར་གྲུབ་ན་སྟོན་པ་སངས་རྒྱས་ཀྱི་ཤེས་སྒྲིབ་མ་སྤངས་དགོས་པའི་ཕྱིར། ཟེར་ན། སེམས་ཙམ་པས་ཆོས་ཐམས་ཅད་བདེན་གྲུབ་ཏུ་ཁས་ལེན་པར་ཐལ། སྦྱོར་བ་ཐད་པའི་ཕྱིར། འདོད་ན། དེས་ཀུན་བརྟགས་བདེན་གྲུབ་ཏུ་ཁས་ལེན་པར་ཐལ་
ལོ༑ ༑འདོད་མི་ནུས་ཏེ། དེས་དེ་བདེན་མེད་དུ་ཁས་ལེན་པའི་ཕྱིར། རང་ལུགས་ལ། སེམས་ཙམ་པས་སྒྲིབ་གཉིས་བདེན་གྲུབ་ཏུ་དམ་བཅས་ནས་སྟོན་པ་སངས་རྒྱས་ཀྱིས་ཤེས་སྒྲིབ་སྤངས་པར་ཁས་བླངས་པ་ལ་རྗེ་བཙུན་བྱམས་མགོན་གྱིས་མཚར་དུ་བརྩིས་པའི་རྒྱུ་མཚན་
ཡོད་དེ། སྒྲིབ་གཉིས་བདེན་པར་གྲུབ་ན་སྟོན་པ་སངས་རྒྱས་ཀྱིས་ཤེས་སྒྲིབ་མ་སྤངས་དགོས་པའི་ཕྱིར།    ༈    །དེ་ལ་སྐྱེ་བ་དང་འཇིག་པས་སྟོང་པའི་ཕྱིར། ཞེས་སོགས་ཀྱི་སྐབས་སུ་གཉིས་ལས། དང་པོ་ནི། ཉེར་ལེན་གྱི་ཕུང་པོ་ཆོས་ཅན། ཚོག་རྒྱུན་གང་ལ་བརྟེན་ནས་བཏགས་པ་ཙམ་
མ་ཡིན་པའི་གང་ཟག་གི་བདག་གིས་སྟོང་སྟེ། སྐྱེ་འཇིག་ཅན་ཡིན་པའི་ཕྱིར། ཁྱབ་སྟེ། གང་ཟག་གི་བདག་ཡིན་ན་སྐྱེ་འཇིག་མི་བྱེད་དགོས་པའི་ཕྱིར། མཐའ་དཔྱད་པ་ལ། ཁ་ཅིག། རྣལ་འབྱོར་གྱི་ས་དེ་ལ་གང་ཟག་གི་བདག་མེད་རྟོགས་པའི་རྣལ་འབྱོར་གྱིས། གཟུང་བ་བདེན་
མེད་དུ་རྟོགས་པའི་རྣལ་འབྱོར་གྱིས། འཛིན་པ་བདེན་མེད་དུ་རྟོགས་པའི་རྣལ་འབྱོར་གྱིས། སྤྲོལ་བྲལ་རྟོགས་པའི་རྣལ་འབྱོར་གྱི་ས་དང་བཞི་ལས། དང་པོ་ནི། ཉན་ཐོས་སྡེ་གཉིས། གཉིས་པ་སེམས་ཙམ་རྣམ་བདེན་པ། གསུམ་པ་སེམས་ཙམ་རྣ་རྫུན་པ། བཞི་པ་དབུ་མ་པ་ལ་སྦྱོར་རོ། །ཟེར་ན་
གཟུང་བ་རྫས་གཞན་མ་ཡིན་པར་ཚད་མས་ངེས་པའི་གང་ཟག་ཡིན་ན། འཛིན་པ་རྫས་གཞན་མ་ཡིན་པར་ཚད་མས་ངེས་པའི་གང་ཟག་ཡིན་པས་མ་ཁྱབ་པར་ཐལ། ཁྱོད་ཀྱི་རྣལ་འབྱོར་གྱི་ས་དེ་ལ་དེ་བཞིར་འབྱེད་རིགས་པའི་ཕྱིར། འདོད་ན། དེ་ཁྱབ་པར་ཐལ། སྔོན་པོ་སྔོན་
སྣང་དབང་ཤེས་དང་རྫས་གཞན་མ་ཡིན་པར་ཚད་མས་ངེས་པའི་གང་ཟག་ཡིན་ན། སྔོན་སྣང་དབང་ཤེས་སྔོན་པོ་དང་རྫས་གཞན་མ་ཡིན་པར་ཚད་མས་ངེས་པའི་གང་ཟག་ཡིན་དགོས་པའི་ཕྱིར། སྔོན་པོ་སྔོན་སྣང་དབང་ཤེས་དང་རྫས་གཞན་མ་ཡིན་པར་ཚད་མས་གྲུབ་པའི་གང་ཟག་ཡིན། སྔོན་སྣང་དབང་ཤེས་སྔོན་པོ་

[008A]༄༅། །དང་རྫས་གཞན་མ་ཡིན་པར་ཚད་མས་གྲུབ་པའི་གང་ཟག་ཡིན་དགོས་པའི་ཕྱིར། ཁ་ཅིག། རྣལ་འབྱོར་གྱི་ས་དེ་ལ་སྡར་ལྟར་བཞིར་ཕྱེ་ནས། གཟུང་མེད་རྟོགས་ཞེས་པ་གཟུང་བ་རང་བཞིན་མེད་པར་རྟོགས་པ་ལ་བྱེད་པ་དང། འཛིན་མེད་རྟོགས་ཞེས་པ། འཛིན་པ་རང་
བཞིན་མེད་པར་རྟོགས་པ་ལ་བྱེད་ཅིང། རྣལ་འབྱོར་གྱིས་དང་པོ་ཉན་ཐོས་སྡེ་པ། གཉིས་པ་རང་རྒྱལ། གསུམ་པ་སེམས་ཙམ་པའི་ལྟ་བ་ལ་སྦྱོར་ཟེར་ན། དེ་མི་འཐད་བར་ཐལ། རང་སངས་རྒྱས་དང་སེམས་ཙམ་པ་གཉིས་ཀྱི་བསྒོམ་བྱའི་གཙོ་བོའི་ལྟ་བ་ལ་མཐོ་དམན་གྱི་ཁྱད་པར་
མེད་པའི་ཕྱིར། གཞན་ཡང། ཁྱོད་ཀྱི་རྣལ་འབྱོར་གྱི་ས་དེ་ལ་བཞིར་འབྱེད་མི་རིགས་པར་ཐལ། ཆོས་གཅིག་གི་སྟེང་དུ་བདེན་མེད་ཚད་མས་ངེས་ན་ཆོས་གཞན་གྱི་སྟེང་དུ་བདེན་པར་ཡོད་མེད་བློ་ཁ་ཕྱོགས་བཙམ་གྱིས་བདེན་མེད་དུ་རྟོགས་ནུས་པའི་ཕྱིར་ཏེ། བཞི་བརྒྱ་པ་ལས་
གང་གིས་དངོས་གཅིག་དེ་བཞིན་ཉིད་མཐོང་བ། །དེ་ཡིས་དངོས་ཀུན་དེ་བཞིན་ཉིད་དུ་མཐོང། །ཞེས་བཤད་པའི་ཕྱིར། གཞན་ཡང། སེམས་ཙམ་པས་ཡང་དག་མ་ཡིན་པའི་ཀུན་རྟོག་བདེན་མེད་དུ་ཚད་མས་ངེས་པར་ཐལ། དེས་འཛིན་པ་བདེན་མེད་དུ་ཚད་མས་ངེས་པའི་ཕྱིར་
འདོད་མི་ནུས་ཏེ། དེས་དེ་བདེན་གྲུབ་ཏུ་ཁས་ལེན་པའི་ཕྱིར་ཏེ། དབུས་མཐའ་ལས། ཡང་དག་མ་ཡིན་ཀུན་རྟོག་ཡོད། །ཅེས་པའི་གཞུང་འདི་དེའི་རང་གཞུང་རྣམ་དག་ཡིན་པའི་ཕྱིར། གཞན་ཡང། སེམས་ཙམ་པས་ཆོས་ཀྱི་བདག་འཛིན་བདེན་མེད་དུ་ཚད་མས་
དེས་པར་ཐལ། དེས་འཛིན་པ་བདེན་མེད་དུ་ཚད་མས་ངེས་པའི་ཕྱིར། རྟགས་ཁས། འདོད་མི་ནུས་ཏེ། དེས་ཆོས་ཀྱི་བདག་འཛིན་བདེན་གྲུབ་ཏུ་ཁས་ལེན་པའི་ཕྱིར། མཁས་པ་ཁ་ཅིག་གིས་བདག་མེད་རྟོགས་པའི་རྣལ་འབྱོར་གྱི་ས་ལ་གསུམ་དུ་གྲངས་ངེས་པ་ཡིན་ཏེ། གང་ཟག་
གི་བདག་མེད་རྟོགས་པའི་རྣལ་འབྱོར་གྱིས། གཉིས་སྟོང་རྟོགས་པའི་རྣལ་འབྱོར་གྱིས། བདེན་མེད་རྟོགས་པའི་རྣལ་འབྱོར་གྱི་ས་དང་བཅས་པ་གསུམ་དུ་གྲངས་ངེས་པའི་ཕྱིར་ཏེ། བསྒོམ་བྱ་བདག་མེད་ལ་ཡང་གསུམ་དུ་གྲངས་ངེས། སྤང་བྱང་དག་འཛིན་ལ་ཡང་གསུམ་

[008B] འོ་ན། བདེན་མེད་རྟོགས་པའི་རྣལ་འབྱོར་གྱི་ས་ཡིན་ན། བདག་མེད་རྟོགས་པའི་རྣལ་འབྱོར་གྱི་ས་ཡིན་དགོས་པར་ཐལ། ཁྱོད་ཀྱི་དབྱེ་བ་འཐད་པའི་ཕྱིར། འདོད་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། དེར་ཐལ། དེའི་ཕྱིར་ཏེ་
ཆོས་ཅན་དེའི་ཕྱིར། འདོད་ན། དེས་བདག་མེད་མངོན་སུམ་དུ་རྟོགས་པར་ཐལ། འདོད་པའི་ཕྱིར། འདོད་ན། བདག་མེད་དེའི་དངོས་གཞལ་ཡིན་པར་ཐལ་ལོ། །འདོད་ན། བདག་མེད་ཆོས་ཅན། དོན་དམ་བདེན་པ་ཡིན་པར་ཐལ་ལོ། །འདོད་མི་ནུས་ཏེ། ཀུན་རྫོབ་བདེན་པ་ཡིན་པའི་ཕྱིར་
གཞན་ཡང། བདེན་འཛིན་ཡིན་ན་བདག་འཛིན་ཡིན་དགོས་པར་ཐལ། སྤང་བྱ་བདག་འཛིན་ལ་གསུམ་དུ་གྲངས་ངེས་པའི་ཕྱིར། འདོད་ན། ཉན་ཐོས་དགྲ་བཅོམ་པས་བདག་འཛིན་མ་སྤངས་པར་ཐལ། འདོད་པ་གང་ཞིག། དེས་བདེན་འཛིན་མ་སྤངས་པའི་ཕྱིར། འདོད་ན། དེས་
འཁོར་བ་མ་སྤངས་པར་ཐལ་ལོ། །ཡང་ཁ་ཅིག། གང་ཟག་གི་བདག་མེད་མངོན་སུམ་དུ་རྟོགས་པའི་རྣལ་འབྱོར་གྱི་ས་དེ། རྣལ་འབྱོར་གྱི་ས་དང་པོའི་མཚན་ཉིད་ཟེར་ན། བདག་མེད་རྟོགས་པའི་ཉན་ཐོས་ཀྱི་ཚོགས་ལམ་ཆོས་ཅན། གང་ཟག་གི་བདག་མེད་མངོན་སུམ་དུ་རྟོགས་
པའི་རྣལ་འབྱོར་གྱི་ས་ཡིན་པའི་ཐལ། །རྣལ་འབྱོར་གྱི་ས་དང་པོ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། གོང་དུ་འདོད་མི་ནུས་ཏེ། ཆོས་ཅན་དེ་དང་གཅིག་ཡིན་པའི་ཕྱིར་ཁ་ཅིག། བདགས་མེད་རྟོགས་པའི་ལམ་ཞུགས་ཀྱི་མཁྱེན་པ་དེ། རྣལ་འབྱོར་གྱི་ས་དང་པོའི་མཚན་ཉིད། ཟེར་ན་
རྣམ་མཁྱེན་ཆོས་ཅན། རྣལ་འབྱོར་གྱི་ས་དང་པོ་ཡིན་པར་ཐལ། མཚན་ཉིད་དེའི་ཕྱིར། ཡང་ཁ་ཅིག། ཉན་ཐོས་ཀྱི་རྟོགས་རིགས་སུ་གནས་པའི་མཁྱེན་པ་དེ། རྣལ་འབྱོར་གྱི་ས་དང་པོའི་མཚན་ཉིད། ཟེར་ན། ཉན་ཐོས་མཐོང་ལམ་པའི་རྒྱུད་ཀྱི་ཐར་པ་དོན་གཉེར་གྱི་བློ་ཆོས་ཅན་
མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། དེ་ཆོས་ཅན། བདག་མེད་རྟོགས་པའི་རྣལ་འབྱོར་གྱི་ས་ཡིན་པར་ཐལ་ལོ། །འདོད་ན། དེ་ཆོས་ཅན། གང་ཟག་གི་བདག་མེད་རྟོགས་པར་ཐལ་ལོ། །ཁ་ཅིག། ཉན་ཐོས་ཀྱི་ཤེས་རབ་ཀྱི་རྟོགས་རིགས་སུ་གནས་པའི་ལམ་ཞུགས་

[009A]༄༅། །ཀྱི་མཁྱེན་པ་དེ། རྣལ་འབྱོར་གྱི་ས་དང་པོའི་མཚན་ཉིད་ཟེར་ན། ཉན་ཐོས་མཐོང་ལམ་པའི་རྒྱུད་ཀྱི་ཐར་པ་དོན་གཉེར་གྱི་བློ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན་དེ་ཆོས་ཅན། བདག་མེད་རྟོགས་པའི་རྣལ་འབྱོར་གྱི་ས་ཡིན་པར་ཐལ་ལོ་
འདོད་ན། དེ་ཆོས་ཅན། གང་ཟག་གི་བདག་མེད་རྟོགས་པར་ཐལ་ལོ། །ཡང་ཁ་ཅིག། ཉན་ཐོས་ཀྱི་ཤེས་རབ་ཀྱི་རྟོགས་རིགས་སུ་གནས་པའི་ལམ་ཞུགས་ཀྱི་མཁྱེན་པ་དེ། སྐབས་འདིར་དངོས་སུ་བསྟན་པའི་རྣལ་འབྱོར་གྱི་ས་དང་པོའི་མཚན་ཉིད་ཟེར་ན། བྱང་སེམས་མཐོང་ལམ་པའི་
རྒྱུད་ཀྱི་འདུས་བྱས་མི་རྟག་པར་རྟོགས་པའི་བློ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། འདོད་ན། དེ་གང་ཟག་གི་བདག་མེད་རྟོགས་པའི་རྣལ་འབྱོར་གྱི་ས་ཡིན་པར་ཐལ་ལོ། །འདོད་ན། འདུས་བྱས་མི་རྟག་པར་རྟོགས་པའི་བློ་
ཡིན་ན་གང་ཟག་གི་བདག་མེད་རྟོགས་པའི་བློ་ཡིན་དགོས་པར་ཐལ། འདོད་པའི་ཕྱིར། འདོད་ན། འདུས་བྱས་མི་རྟག་པར་ཚད་མས་ངེས་པའི་གང་ཟག་ཡིན་ན། གང་ཟག་གི་བདག་མེད་ཚད་མས་དེས་པའི་གང་ཟག་ཡིན་དགོས་པར་ཐལ། འདོད་པའི་ཕྱིར། རང་ལུགས་
ལ། ཞི་ལྷག་ཟུང་འབྲེལ་གྱིས་ཟིན་པའི་མངོན་རྟོགས་གང་ཞིག། ཡོན་ཏན་དུ་མའི་རྟེན་བྱེད་པ་དེ། རྣལ་འབྱོར་གྱི་སའི་མཚན་ཉིད། དེ་ལ་རྟེན་གྱི་སྒོ་ནས་དབྱེ་ན། ཉན་ཐོས། རང་རྒྱལ། ཐེག་ཆེན་གྱི་རྣལ་འབྱོར་གྱི་ས་དང་གསུམ་ཡོད། ཡུལ་གྱི་སྒོ་ནས་དབྱེ་ན། གང་ཟག་གི་བདག་
མེད་རྟོགས་པའི་རྣལ་འབྱོར་གྱི་ས། གཉིས་སྟོང་རྟོགས་པའི་རྣལ་འབྱོར་གྱི་ས། བདེན་མེད་རྟོགས་པའི་རྣལ་འབྱོར་གྱིས། གསུམ་ཡོད། ས་འཚམས་ཚོགས་ལམ་ནས་སངས་རྒྱས་ཀྱི་སའི་བར་ན་ཡོད། རྩོད་པ་སྤོང་པ་ལ་ཁོ་ན་རེ། བྱང་སེམས་ཚོགས་ལམ་པའི་རྒྱུད་ཀྱི་གང་
ཟག་གི་བདག་མེད་རྟོགས་པའི་མཁྱེན་པ་ཆོས་ཅན། བྱང་སེམས་ཀྱི་རྣལ་འབྱོར་གྱི་ས་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། དེ་བྱང་སེམས་ཀྱི་རྣལ་འབྱོར་གྱི་ས་དང་པོ་ཡིན་པར་ཐལ་ལོ། འདོད་ན། དེ་ཆོས་ཅན། བྱང་སེམས་ཀྱི་ས་དང་པོ་ཡིན་པར་ཐལ་ལོ། །ནམ་

[009B]    ༈    ཞེས་སོགས་ཀྱི་སྐབས་སུ་གཉིས་ལས། དང་པོ་ནི། སྔོན་པོ་དང་སྔོ་འཛིན་དབང་མངོན་གཉིས་ཆོས་ཅན། རྫས་གཞན་མ་ཡིན་ཏེ། ལྷན་ཅིག་དམིགས་ངེས་ཡིན་པའི་ཕྱིར། མཐའ་དཔྱད་པ་ལ། ཁ་ཅིག་
སྔོན་པ་དང་སྔོན་པོ་འཛིན་པའི་བློ་གཉིས་ཆོས་ཅན། རྫས་གཞན་མ་ཡིན་ཏེ། ལྷན་ཅིག་དམིགས་ངེས་ཡིན་པའི་ཕྱིར་ཟེར་ན། འོ་ན་སྔོན་པོ་འཛིན་པའི་བློ་ཡོད་ན་སྔོན་པོ་ཡོད་པས་ཁྱབ་པར་ཐལ། སྔོན་པོ་དང་སྔོན་པོ་འཛིན་པའི་བློ་གཉིས་ལྷན་ཅིག་དམིགས་ངེས་ཡིན་པའི་ཕྱིར་
འདོད་ན། སྔོན་པོ་ཚད་མས་མ་དམིགས་པའི་ས་ཕྱོགས་ཆོས་ཅན། དེར་ཐལ། དེའི་ཕྱིར།    ༈   དེ་ཡང་རྟེན་ཅིང་འབྲེལ་བར་འབྱུང་བའི་ཕྱིར། ཞེས་སོགས་ཀྱི་སྐབས་སུ། སྦྱོར་བ་འགོད་པ་ནི། གཉིས་མེད་ཀྱི་ཡེ་ཤེས་ཆོས་ཅན། བདེན་པར་མེད་དེ། རྟེན་འབྲེལ་ཡིན་པའི་ཕྱིར། དཔེར་
ན་སྒྱུ་མ་བཞིན། འདི་ལ་བསལ་བྱ་ཅི་ཡང་མེད། །ཅེས་སོགས་ཀྱི་སྐབས་སུ། གཉིས་ལས། དང་པོ་ནི། ཁམས་རང་བཞིན་གྱིས་དག་པ་འདི་ལ་བདག་གཉིས་སྔར་ཡང་གསར་དུ་བསལ་བར་བྱར་མེད་དེ། དེ་ལ་བདག་གཉིས་སྔར་ཡོད་མ་མྱོང་བའི་ཕྱིར། དེ་ལ་བདག་མེད་
གཉིས་སྔར་མེད་གསར་དུ་གཞག་པར་བྱ་བ་མེད་དེ། བདག་གཉིས་མེད་པ་དེ་བདག་མེད་གཉིས་ཀྱི་རང་བཞིན་ཡིན་པའི་ཕྱིར། བྱང་སེམས་འཕགས་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཆོས་ཅན། ཡང་དག་པའི་ལྟ་བ་ཡིན་ཏེ། གནས་ལུགས་མངོན་
སུམ་དུ་རྟོགས་པའི་ལྟ་བ་ཡིན་པའི་ཕྱིར། ཐབས་ཤེས་ཁྱད་པར་ཅན་གྱིས་ཟིན་པའི་སྒོ་ནས་གནས་ལུགས་རྟོགས་པའི་ལྟ་བ་བསྒོམས་པ་ལ་ཆོས་ཅན། དགོས་པ་ཡོད་དེ། སངས་རྒྱས་ཀྱི་གོ་འཕང་ཐོབ་པར་བྱ་བའི་ཆེད་ཡིན་པའི་ཕྱིར། མཐའ་དཔྱད་པ་ལ། འདི་ལ་བསལ་
བྱ་ཅི་ཡང་མེད། །ཅེས་པའི་གཞུང་འདི་མངོན་རྟོགས་རྒྱན་གྱི་རང་གཞུང་ཡིན། བྱས་པ་ལ། ཁོ་ན་རེ། དེ་ཡིན་ན་དེའི་རང་གཞུང་ཡིན་དགོས་པར་ཐལ། དམ་བཅའ་འཐད་པའི་ཕྱིར། འདོད་ན། རྒྱུད་བླ་མའི་ནང་ཚན་དུ་གྱུར་པའི། འདི་ལ་བསལ་བྱ་ཅི་ཡང་མེད། །ཅེས་པའི་

[010A]༄༅། །གཞུང་ཆོས་ཅན། དེར་ཐལ། དེའི་ཕྱིར་ཏེ། དེ་ཡོང་པའི་ཕྱིར་ན་མ་ཁྱབ། གཞན་ཡང། ཐེག་བསྡུས་ཀྱི་ནང་ཚན་དུ་གྱུར་པའི། འདི་ལ་བསལ་བྱ་ཅི་ཡང་མེད། །ཅེས་པའི་གཞུང་ཆོས་ཅན། དེར་ཐལ། དེའི་ཕྱིར་ཏེ། དེ་ཡོད་པའི་ཕྱིར་ན། མ་ཁྱབ་བོ། །སྦྱིན་པ་ལ་
སོགས་རེ་རེར་ནི། །ཞེས་སོགས་ཀྱི་སྐབས་སུ་གཉིས་ལས། དང་པོ་ནི། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། མཐོང་ལམ་རྩེ་སྦྱོར་ཡིན་ཏེ། མཐོང་སྤང་རྟོག་པའི་ས་བོན་དངོས་སུ་འཇོམས་བྱེད་ཀྱི་ཐེག་ཆེན་གྱི་བདེན་པ་མངོན་རྟོགས་ཡིན་པའི་ཕྱིར་
མཐའ་དཔྱད་པ་ལ་ཁ་ཅིག། མཐོང་སྤང་རྟོག་པའི་ས་བོན་དངོས་སུ་འཇོམས་བྱེད་ཀྱི་ཐེག་ཆེན་གྱི་བདེན་པ་མངོན་རྟོགས་དེ། མཐོང་ལམ་རྩེ་སྦྱོར་གྱི་མཚན་ཉིད། ཟེར་ན། ཐེག་ཆེན་གྱི་མཐོང་ལམ་རྣམ་གྲོལ་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་
ན་དེ་ཆོས་ཅན། ཐེག་ཆེན་གྱི་མཐོང་ལམ་བར་ཆད་མེད་ལམ་ཡིན་པར་ཐལ་ལོ། །འདོད་མི་ནུས་སོ། །ཁ་ཅིག། དེ་སྐབས་འདིར་དངོས་སུ་བསྟན་པའི་མཐོང་ལམ་རྩེ་སྦྱོར་གྱི་མཚན་ཉིད། ཟེར་ན། ཐེག་ཆེན་གྱི་མཐོང་ལམ་རྩེ་སྦྱོར་ཆོས་ཅན། མཚན་ཉིད་དེར་ཐལ། མཚོན་བྱ་
དེའི་ཕྱིར། འདོད་མི་ནུས་ཏེ། ཐེག་ཆེན་གྱི་མཐོང་ལམ་རྣམ་གྲོལ་ལམ་ཁྱོད་ཡིན་པའི་ཕྱིར། རང་ལུགས་ལ། མཐོང་སྤང་རྟོག་པའི་ས་བོན་གྱི་དངོས་གཉེན་བྱེད་པའི་རིགས་སུ་གནས་པའི་ཐེག་ཆེན་གྱི་བདེན་པ་མངོན་རྟོགས་དེ། མཐོང་ལམ་རྩེ་སྦྱོར་གྱི་མཚན་ཉིད་ཡིན་
དེ་ནས་སེང་དགེ་རྣམ་བསྒྱིངས་པའི། །ཞེས་སོགས་ཀྱི་སྐབས་སུ། ཁ་ཅིག། ཐེག་ཆེན་གྱི་མཐོང་ལམ་རྣམ་གྲོལ་ལམ་ལ་གནས་པའི་སེམས་དཔའ་ཆོས་ཅན། མཉམ་གཞག་ཏུ་སེང་དགེ་རྣམ་པར་བསྒྱིངས་པའི་ཏིང་ངེ་འཛིན་ལ་སྙོམས་པར་འཇུག་པའི་རྒྱུ་མཚན་ཡོད་
དེ། མཐོང་སྤང་སྒྲིབ་གཉིས་ལ་འཇིགས་པ་མེད་པར་བྱ་བའི་ཆེད་ཡིན་པའི་ཕྱིར། བྱང་སེམས་མཐོང་ལམ་པས་རྗེས་ཐོབ་ཀྱི་གནས་སྐབས་སུ་རྟེན་འབྲེལ་ལུགས་འབྱུང་ལུགས་ལྡོག་ཏུ་སྒོམ་པ་ལ་ཆོས་ཅན། དགོས་པ་ཡོད་དེ། བདེན་བཞིའི་གནས་ལུགས་ཁོང་དུ་

[010B] ཟེར་ན། འོ་ན། ཐེག་ཆེན་གྱི་མཐོང་ལམ་རྣམ་གྲོལ་ལམ་ལ་གནས་པའི་སེམས་དཔའ་དེ། མཐོང་སྤང་སྒྲིབ་གཉིས་ཀྱི་འཇིགས་པ་དང་བཅས་པར་ཐལ། སྦྱོར་བ་སྔ་མ་འཐད་པའི་ཕྱིར། འདོད་མི་ནུས་ཏེ། མཐོང་སྤང་སྒྲིབ་གཉིས་མ་ལུས་པར་སྤངས་
པའི་སེམས་དཔའ་ཡིན་པའི་ཕྱིར། གཞན་ཡང། བྱང་སེམས་མཐོང་ལམ་པས་བདེན་བཞིའི་གནས་ལུགས་ཁོང་དུ་མ་ཆུད་པར་ཐལ། །སྦྱོར་བ་ཕྱི་མ་འཐད་པའི་ཕྱིར། འདོད་མི་ནུས་ཏེ། སྟོང་ཉིད་མངོན་སུམ་དུ་རྟོགས་པའི་བྱང་སེམས་འཕགས་པ་ཡིན་པའི་ཕྱིར། རང་ལུགས་ལ་
མཐོང་ལམ་རྩེ་སྦྱོར་ལ་གནས་པའི་སེམས་དཔའ་ཆོས་ཅན། སྤང་བྱ་ལ་དབང་བྱེད་པའི་བྱེད་ལས་དང་ལྡན་པ་ཡིན་ཏེ། མཉམ་གཞག་ཏུ་སེང་དགེ་རྣམ་པར་བསྒྱིངས་པའི་ཏིང་ངེ་འཛིན་ལ་མཉམ་པར་བཞག་ནས་རྗེས་ཐོབ་ཀྱི་གནས་སྐབས་སུ་རྟེན་འབྲེལ་ལུགས་མཐུན་དང། ལུགས་
མི་མཐུན་རྟོག་པར་བྱེད་པའི་ཐེག་ཆེན་ཀྱི་བདེན་པ་མངོན་རྟོགས་ལ་གནས་པའི་སེམས་དཔའ་ཡིན་པའི་ཕྱིར། ཁ་ཅིག། ཐེག་ཆེན་གྱི་མཐོང་ལམ་རྣམ་གྲོལ་ལམ་དེ་སེང་དགེ་རྣམ་པར་བསྒྱིངས་པའི་ཏིང་ངེ་འཛིན་ཡིན་ཟེར་ན། དེ་ཆོས་ཅན། ཏིང་ངེ་འཛིན་ཡིན་པར་ཐལ། དམ་བཅའ་
འཐད་པའི་ཕྱིར། འདོད་ན། སེམས་བྱུང་ཡིན་པར་ཐལ་ལོ། །འདོད་མི་ནུས་ཏེ། ཁྱོད་དང་གཙོ་སེམས་ཀྱི་གཞི་མཐུན་ཡོད་པའི་ཕྱིར།   ༈    ཞེས་སོགས་ཀྱི་སྐབས་སུ་གཉིས་ལས། དང་པོ་ནི། བྱང་སེམས་སྒོམ་ལམ་པའི་རྒྱུད་ཀྱི་ཐོད་
རྒལ་གྱི་ཏིང་ངེ་འཛིན་ལ་སྙོམས་པར་འཇུག་པའི་ཡེ་ཤེས་ཆོས་ཅན། སྒོམ་ལམ་རྩེ་སྦྱོར་ཡིན་ཏེ། སྒོམ་སྤང་རྟོག་པའི་ས་བོན་གྱི་དངོས་གཉེན་བྱེད་པའི་རིགས་སུ་གནས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར། མཐའ་དཔྱད་པ་ལ། ཁ་ཅིག།    ༈   སྒོམ་སྤང་
རྟོག་པའི་དངོས་གཉེན་བྱེད་པའི་ཐེག་ཆེན་གྱི་རྗེས་ལ་མངོན་རྟོགས་དེ། སྒོམ་ལམ་རྩེ་སྦྱོར་གྱི་མཚན་ཉིད། ཟེར་ན། ས་གཉིས་པའི་བར་ཆད་མེད་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ཐེག་ཆེན་གྱི་སྒོམ་ལམ་ཡིན་པའི་ཕྱིར། འདོད་ན་

[011A]༄༅། །སྒོམ་སྤང་རྟོག་པ་སྤངས་པའི་བྱང་སེམས་ས་གསུམ་པ་བ་ཡོད་པར་ཐལ་ལོ། །བྱས་པ་ལ། ཁོ་ན་རེ། དེ་ཆོས་ཅན། སྒོམ་སྤང་རྟོགས་པའི་དངོས་གཉེན་བྱེད་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པར་ཐལ། རང་གི་ངོ་སྐལ་གྱི་སྒོམ་སྤང་རྟོག་པའི་དངོས་
གཉེན་བྱེད་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར་ན་མ་ཁྱབ། ཁ་ཅིག་རང་གི་ངོ་སྐལ་གྱི་སྤང་བྱར་གྱུར་པའི་སྒོམ་སྤང་རྟོག་པའི་དངོས་གཉེན་བྱེད་པའི་ཐེག་ཆེན་གྱི་རྗེས་ལ་མངོན་རྟོགས་དེ། དེའི་མཚན་ཉིད། ཟེར་ན། བྱང་སེམས་སྒོམ་ལམ་པའི་རྒྱུད་ཀྱི་ཀུན་
རྫོབ་སེམས་བསྐྱེད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན། སྒོམ་ལམ་བར་ཆད་མེད་ལམ་ཡིན་པར་ཐལ་ལོ།།    ༈    །།མདོར་བསྡུས་རྒྱས་དང་སངས་རྒྱས་ཀྱི། །ཞེས་སོགས་ཀྱི་སྐབས་སུ། སྦྱོར་བ་འགོད་པ་ནི། མདོ་རྒྱས་ཀྱི་
གསུང་རབ་བརྗོད་བྱ་དང་བཅས་པ་ཅི་རིགས་པ་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་བདེན་འཛིན་ལྷན་སྐྱེས་ཆོས་ཅན། སྒོམ་སྤང་འཇུག་པ་བཟུང་རྟོག་གི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར། དེ་ལ་དབྱེ་ན་དགུ་ཡོད་དེ། ཡུལ་གྱི་སྒོ་ནས་དགུ་
ཡོད་པའི་ཕྱིར། མཐའ་དཔྱད་པ་ལ། ཁ་ཅིག་མདོ་རྒྱས་ཀྱི་གསུང་རབ་བརྗོད་བྱ་དང་བཅས་པ་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་བདེན་འཛིན་ལྷན་སྐྱེས་དེ། སྒོམ་སྤང་འཇུག་པ་གཟུང་རྟོག་གི་མཚན་ཉིད་ཡིན་ཟེར་ན། ཐེག་ཆེན་གྱི་མཐོང་ལམ་ལ་དམིགས་
ནས་ལོངས་སྤྱད་བྱར་བདེན་པར་ཞེན་པའི་བདེན་འཛིན་ལྷན་སྐྱེས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ལེགས་པའི་ལམ་ནི་རྣམ་གསུམ་ལ། །གཟུངས་བའི་རྣམ་རྟོག་འདི་གཅིག་སྟེ། །ཞེས་པའི་དོན་གྲུབ་པའི་ཕྱིར། འདོད་ན། དེ་ཆོས་ཅན། མདོ་
རྒྱས་ཀྱི་གསུང་རབ་བརྗོད་བྱ་དང་བཅས་པ་ཁྱོད་ཀྱི་དམིགས་ཡུལ་དང་འཛིན་སྟང་ཀྱི་ཡུལ་གཉིས་སུ་ཕྱེ་བའི་ཁྱོད་ཀྱི་དམིགས་ཡུལ་ཡིན་པར་ཐལ་ལོ། །འདོད་ན། མདོ་རྒྱས་ཀྱི་གསུང་རབ་བརྗོད་བྱ་དང་བཅས་པ་ཆོས་ཅན། ཐེག་ཆེན་གྱི་མཐོང་ལམ་ཡིན་པར་ཐལ་ལོ། །ཡམས་

[011B] །ཞེས་སོགས་ཀྱི་སྐབས་སུ་གཉིས་ལས། དང་པོ་ནི། བྱང་སེམས་རྒྱུན་མཐའ་བ་ཆོས་ཅན། ཐེག་པ་གསུམ་གྱི་སྤངས་རྟོགས་ཀྱི་རིགས་མཐའ་དག་རང་རྒྱུད་ལ་ལྡན་པའི་རྒྱུ་མཚན་ཡོད་དེ། དེ་ལྟར་ལྡན་པའི་འགལ་རྐྱེན་དང་བྲལ་ཞིང་མཐུན་རྐྱེན་
ཚང་བའི་སེམས་དཔའ་ཡིན་པའི་ཕྱིར། འགལ་རྐྱེན་དང་བྲལ་བའི་དཔེ་ནི། ནད་པ་རིམས་ནད་ལེགས་པར་སྦྱངས་ནས་དགའ་བའི་དབུགས་ཕྱིན་པ་ཐོབ་པ་བཞིན། མཐུན་རྐྱེན་ཚང་བའི་དཔེ་ནི། རྒྱ་མཚོ་ཆེན་པོ་ལ་ཆུ་བོ་བཞི་ངང་གིས་འདུ་བ་བཞིན་ནོ། །མཐའ་
དཔྱད་པ་ལ། ཁ་ཅིག་ཐེག་ཆེན་གྱི་སྒོམ་ལམ་ཆེན་པོའི་ཆེན་པོ་ལ་གནས་པའི་སེམས་དཔའ་ཆོས་ཅན། ཐེག་པ་གསུམ་གྱི་སྤངས་རྟོགས་ཀྱི་རིགས་མཐའ་དག་རང་རྒྱུད་ལ་ལྡན་པའི་རྒྱུ་མཚན་ཡོད་དེ། དེ་ལྟར་ལྡན་པའི་མཐུན་རྐྱེན་ཚང་ཞིང་འགལ་རྐྱེན་ཡམས་ནད་
དང་འདྲ་བའི་བདེན་འཛིན་གྱི་རྟོག་པ་ཟད་པར་སྤངས་པའི་སེམས་དཔའ་ཡིན་པའི་ཕྱིར། ཟེར་ན། འོ་ན། དེས་བདེན་འཛིན་གྱི་རྟོག་པ་སྤངས་པར་ཐལ། སྦྱོར་བ་འཐད་པའི་ཕྱིར། རྟགས་ཁས། འདོད་ན། དེས་བདེན་འཛིན་སྤངས་པར་ཐལ་ལོ། །བྱས་པ་ལ། ཁོ་ན་
རེ། བདེན་འཛིན་གྱི་རྙོག་པ་དང་བདེན་འཛིན་གཉིས་ལ་སྨོད་དཀའ་སླའི་ཁྱད་པར་མེད་པར་ཐལ། བདེན་འཛིན་གྱི་རྟོག་པ་སྤངས་པའི་གང་ཟག་ཡིན་ན་བདེན་འཛིན་སྤངས་པའི་གང་ཟག་ཡིན་དགོས་པའི་ཕྱིར། འདོད་ན། བདེན་འཛིན་དང་དེའི་བག་ཆགས་གཉིས་ལ་
སྤོང་དཀའ་སླའི་ཁྱད་པར་མེད་པར་ཐལ་ལོ། །ན་མ་ཁྱབ། འདོད་ན། བདེན་འཛིན་མངོན་གྱུར་པ་དང་བདེན་འཛིན་གྱི་ས་བོན་གཉིས་སྤོང་དཀའ་སླའི་ཁྱད་པར་མེད་པར་ཐལ་ལོ།།    ༈    །ཞེས་སོགས་ཀྱི་སྐབས་སུ་གཉིས་ལས། དང་པོ་ནི་རྒྱུན་མཐའི་
བར་ཆད་མེད་ལམ་ཆོས་ཅན། བར་ཆད་མེད་པའི་རྩེ་སྦྱོར་ཡིན་ཏེ། མཁྱེན་གསུམ་བསྡུས་སྒོམ་རབ་ཏུ་གྱུར་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་མཐར་ཐུག་གང་ཞིག་རང་འབྲས་རྣམ་མཁྱེན་དངོས་སུ་སྐྱེད་བྱེད་ཡིན་པའི་ཕྱིར། མདོ་ལས་

[012A]༄༅། །བར་ཆད་མེད་པའི་རྩེ་སྦྱོར་བསོད་ནམས་མང་པོས་མཚོན་པར་བསྟན་པའི་རྒྱུ་མཚན་ཡོད་དེ། དེའི་འབྲས་བུར་གྱུར་པའི་རྣམ་མཁྱེན་དེ་བསོད་ནམས་མང་པའི་རྒྱུ་མཚན་གྱིས་དེ་ལྟར་བསྟན་པའི་ཕྱིར། མཐའ་དཔྱད་པ་ལ། ཁ་ཅིག་མཁྱེན་གསུམ་གྱི་
རྣམ་པ་སྒོམ་པའི་སེམས་དཔའི་རྣལ་འབྱོར་གང་ཞིག་རྣམ་མཁྱེན་ནི་དངོས་སུ་སྐྱེད་བྱེད་དེ། བར་ཆད་མེད་པའི་རྩེ་སྦྱོར་གྱི་མཚན་ཉིད། །ཟེར་ན། རྒྱུན་མཐའི་བར་ཆད་མེད་ལམ་ཆོས་ཅན། མཁྱེན་གསུམ་གྱི་རྣམ་པ་སྒོམ་པའི་སེམས་དཔའི་རྣལ་འབྱོར་ཡིན་པར་
ཐལ། མཚོན་བྱ་དེའི་ཕྱིར། འདོད་ན། གཞི་ཤེས་ཀྱི་རྣམ་པ་སྒོམ་པའི་སེམས་དཔའི་རྣལ་འབྱོར་ཡིན་པར་ཐལ་ལོ། །འདོད་མི་ནུས་ཏེ། ཆོས་ཅན་དེའི་ཕྱིར། ཁ་ཅིག་མཁྱེན་གསུམ་བསྡུས་སྒོམ་རབ་ཏུ་གྱུར་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་
འབྱོར་གང་ཞིག་རང་འབྲས་རྣམ་མཁྱེན་དངོས་སུ་སྐྱེད་བྱེད་དེ། བར་ཆད་མེད་པའི་རྩེ་སྦྱོར་གྱི་མཚན་ཉིད། ཟེར་ན། ཐེག་ཆེན་གྱི་སྦྱོར་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། དེའི་དངོས་འབྲས་སུ་གྱུར་པའི་རྣམ་མཁྱེན་ཡོད་
པའི་ཕྱིར། འདོད་ན། རྒྱུན་མཐའི་ཡེ་ཤེས་ཡིན་པར་ཐལ་ལོ། །ཁ་ཅིག། མཁྱེན་གསུམ་བསྡུས་སྒོམ་རབ་ཏུ་གྱུར་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་མཐར་ཐུག་གང་ཞིག་ཤེས་སྒྲིབ་ཀྱི་དངོས་གཉེན་བྱེད་པ་དེ། བར་ཆད་མེད་པའི་རྩེ་སྦྱོར་གྱི་
མཚན་ཉིད། ཟེར་ན། རྒྱུན་མཐའི་བར་ཆད་མེད་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། ཟུར་ཕྱི་མ་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། ཀུན་རྫོབ་སེམས་བསྐྱེད་ཡིན་པའི་ཕྱིར། ཁ་ཅིག་དེ་བར་ཆད་མེད་པའི་རྩེ་སྦྱོར་མ་ཡིན་ཟེར་
ན། སྒོམ་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ཀྱི་མཁྱེན་པ་ཡིན་ན་སྒོམ་ལམ་རྩེ་སྦྱོར་ཡིན་མི་དགོས་པར་ཐལ། བར་ཆད་མེད་པའི་རྩེ་སྦྱོར་ལ་གནས་པའི་སེམས་དཔའི་རྒྱུད་ཀྱི་མཁྱེན་པ་ཡིན་ན། བར་ཆད་མེད་པའི་རྩེ་སྦྱོར་ཡིན་པས་མ་

[012B] མ་གྲུབ་ན། རྒྱུན་མཐའི་བར་ཆད་མེད་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། དེར་ཐལ། དེའི་ཕྱིར། ཁ་ཅིག་རྒྱུན་མཐའི་བར་ཆད་མེད་ལམ་པའི་རྒྱུད་ལ་ཀུན་རྫོབ་སེམས་བསྐྱེད་མེད་ཟེར་ན། འོ་ན། དེའི་རྒྱུད་ལ་བསོད་ནམས་ཀྱི་ཚོགས་སུ་
གྱུར་པའི་མཁྱེན་པ་མེད་པར་ཐལ་ལོ། །འདོད་ན། ལོངས་སྐུ་དེ་རང་གི་རྒྱུར་གྱུར་པའི་བསོད་ནམས་ཀྱི་ཚོགས་ལས་མ་བྱུང་བར་ཐལ་ལོ། །འདོད་ན། ཡེ་ཤེས་ཆོས་སྐུ་དེ་རང་གི་རྒྱུར་གྱུར་པའི་ཡེ་ཤེས་ཀྱི་ཚོགས་ལས་བྱུང་བ་མ་ཡིན་པར་ཐལ་ལོ། །འདོད་ན། རིན་ཆེན་ཕྲེང་བ་ལས་
ཆོས་ཀྱི་སྐུ་ནི་མདོར་བསྡུས་ན། །རྒྱལ་པོ་ཡེ་ཤེས་ཚོགས་ལས་འཁྲུངས། །ཞེས་བཤད་པ་མི་འཐད་པར་ཐལ་ལོ། །ཁ་ཅིག་མཁྱེན་གསུམ་བསྡུས་སྒོམ་རབ་ཏུ་གྱུར་པའི་སེམས་དཔའི་རྣལ་འབྱོར་མཐར་ཐུག་གང་ཞིག་རང་འབྲས་རྣམ་མཁྱེན་དངོས་ཀྱི་ཉེར་ལེན་གྱི་སྒོ་
ནས་སྐྱེད་བྱེད་དེ། བར་ཆད་མེད་པའི་རྩེ་སྦྱོར་གྱི་མཚན་ཉིད། ཟེར་ན། རྒྱུན་མཐའི་བར་ཆད་མེད་ལམ་སྐད་ཅིག་དང་པོ་ཆོས་ཅན། ཟུར་ཕྱི་མ་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། ཁྱོད་དང་ཁྱོད་ཀྱི་ཉེར་ལེན་ལས་བྱུང་བའི་རྣམ་མཁྱེན་གཉིས་ཀྱི་
བར་དུ་རྒྱུན་མཐའི་ཡེ་ཤེས་སྐད་ཅིག་གཉིས་པས་ཆོད་པའི་ཕྱིར། རང་ལུགས་ལ། མཁྱེན་གསུམ་བསྡུས་སྒོམ་རབ་ཏུ་གྱུར་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་མཐར་ཐུག་གང་ཞིག་རང་གི་འབྲས་བུར་གྱུར་པའི་རྣམ་མཁྱེན་དངོས་
སུ་སྐྱེད་བྱེད་དེ། །བར་ཆད་མེད་པའི་རྩེ་སྦྱོར་གྱི་མཚན་ཉིད། དེ་དང་རྒྱུན་མཐའི་ཡེ་ཤེས་གཉིས་དོན་གཅིག་བྱས་པ་ལ། །ཁོ་ན་རེ། རྒྱུན་མཐའི་ཡེ་ཤེས་སྐད་ཅིག་དང་པོ་ཆོས་ཅན། ཟུར་ཕྱི་མ་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ་
ཁྱོད་དང་ཁྱོད་ཀྱི་འབྲས་བུར་གྱུར་པའི་རྣམ་མཁྱེན་གཉིས་ཀྱི་བར་དུ་རྒྱུན་མཐའི་ཡེ་ཤེས་སྐད་ཅིག་གཉིས་པས་ཆོད་པའི་ཕྱིར། ཟེར་ན། མ་གྲུབ་སྟེ། དངོས་པོ་ཡིན་ན་རང་གི་འབྲས་བུར་གྱུར་པའི་རྣམ་མཁྱེན་དངོས་སུ་སྐྱེད་བྱེད་ཡིན་དགོས་པའི་

[013A]༄༅། །ཕྱིར། ཁ་ཅིག་མཁྱེན་གསུམ་བསྡུས་སྒོམ་རབ་ཏུ་གྱུར་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་མཐར་ཐུག་གང་ཞིག་རང་གི་འབྲས་བུར་གྱུར་པའི་རྣམ་མཁྱེན་ཉེར་ལེན་གྱི་སྒོ་ནས་སྐྱེད་བྱེད་དེ། དེའི་མཚན་ཉིད་ཟེར་ན། བྱང་ཆུབ་སེམས་དཔའ་ཆོས་
འཕགས་ཀྱི་རྒྱུད་ཀྱི་རྒྱུན་མཐའི་བར་ཆད་མེད་ལམ་ཆོས་ཅན། ཟུར་ཕྱི་མ་དེར་ཐལ།མཚོན་བྱ་དེའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། འདོད་ན། དེ་ཆོས་ཅན། ཁྱོད་ཀྱི་འབྲས་བུར་གྱུར་པའི་རྣམ་མཁྱེན་དེ་ཁྱོད་ཀྱི་ཉེར་ལེན་བྱས་པ་ལ་བརྟེན་ནས་བྱུང་བར་ཐལ་ལོ། །འདོད་ན། དེའི་
འབྲས་བུར་གྱུར་པའི་རྣམ་མཁྱེན་ཆོས་ཅན། སྟོན་པ་ཤཱཀྱ་ཐུབ་པའི་རྒྱུད་ལ་ཁྱོད་མེད་པར་ཐལ་ལོ། །འདོད་ན། དེ་ཆོས་ཅན། སྟོན་པ་ཤཱཀྱ་ཐུབ་པའི་རྒྱུད་ལ་ཁྱོད་ཀྱི་འབྲས་བུར་གྱུར་པའི་རྣམ་མཁྱེན་ཡོད་པར་ཐལ། ཁྱོད་དངོས་པོ་ཡིན་པའི་ཕྱིར།    ༈    །
ཞེས་སོགས་ཀྱི་སྐབས་སུ་གཉིས་ལས། དང་པོ་ནི། སྐབས་འདིར་བསྟན་གྱི་བསལ་བྱ་ལོག་སྒྲུབ་ཆོས་ཅན། ཁྱོད་ལ་བཅུ་དྲུག་ཡོད་དེ། དེ་ལ་ཡུལ་གྱི་སྒོ་ནས་བཅུ་དྲུག་ཡོད་པའི་ཕྱིར། མཐའ་དཔྱད་པ་ལ་ཁ་ཅིག་བདེན་གཉིས་འགལ་བར་འཛིན་པའི་ས་བོན་དང་མངོན་གྱུར་
ཅི་རིགས་པས་བསྡུས་པ། སྐབས་འདིར་བསྟན་གྱི་བསལ་བྱ་ལོག་སྒྲུབ་ཀྱི་མཚན་ཉིད་ཟེར་ན། བདེན་གཉིས་འགལ་བར་འཛིན་པའི་བློ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། ལོག་ཤེས་ཡིན་པར་ཐལ་ལོ། །འདོད་ན། བདེན་གཉིས་མི་འགལ་བར་ཐལ་
ལོ། །ཁ་ཅིག་མཚན་ཉིད་དེ་སྐབས་འདིར་བསྟན་གྱི་བསལ་བྱ་ལོག་རྟོག་གི་མཚན་ཉིད་ཟེར་ན། སྐབས་འདིར་བསྟན་གྱི་དེ་ཡིན་ན་ཤེས་པ་ཡིན་པས་མ་ཁྱབ་པར་ཐལ། དམ་བཅའ་འཐད་པའི་ཕྱིར། ཁ་ཅིག་བདེན་གཉིས་ངོ་བོ་གཅིག་ལ་གཞི་མཐུན་དུ་འདུར་མི་རུང་བར་
འཛིན་པའི་ས་བོན་དང་མངོན་གྱུར་ཅི་རིགས་པས་བསྡུས་པ་དེ། སྐབས་འདིར་བསྟན་གྱི་དེའི་མཚན་ཉིད་ཟེར་ན། བདེན་གཉིས་ངོ་བོ་གཅིག་ལ་གཞི་མཐུན་དུ་འདུར་རུང་བར་ཐལ། དམ་བཅའ་འཐད་པའི་ཕྱིར། འདོད་ན། བདེན་གཉིས་གཞི་མཐུན་དུ་འདུར་རུང་བར་ཐལ་ལོ།།

[013B] བདེན་གཉིས་ཀྱི་གཞི་མཐུན་ཡོད་པར་ཐལ་ལོ། །ཡང་ཁ་ཅིག་གིས། བདེན་བར་མེད་པ་དང་ཐ་སྙད་དུ་ཡོད་པ་གཉིས་འགལ་བར་འཛིན་པའི་ས་བོན་དང་མངོན་གྱུར་ཅི་རིགས་པས་བསྡུས་པ་དེ། དེའི་མཚན་ཉིད་ཟེར་ན། སེམས་ཙམ་པས་བདེན་པར་མེད་པ་དང་ཐ་སྙད་ཡོད་
པ་གཉིས་འགལ་བར་ཁས་ལེན་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། དེས་ཀུན་བརྟགས་བདེན་པར་མེད་ཅིང། ཐ་སྙད་དུ་ཡོད་པར་ཁས་ལེན་པའི་ཕྱིར། རང་ལུགས་ལ། སྐབས་འདིར་བསྟན་གྱི་བདེན་གཉིས་ངོ་བོ་གཅིག་ཏུ་འདུར་མི་རུང་བར་འཛིན་པའི་ས་བོན་དང་མངོན་
གྱུར་ཅི་རིགས་པས་བསྡུས་པ་དེ། སྐབས་འདིར་བསྟན་གྱི་བསལ་བྱ་ལོག་སྒྲུབ་ཀྱི་མཚན་ཉིད། དེ་ལ་དབྱེ་ན་བཅུ་དྲུག་ཡོད། བྱས་པ་ལ་ཁ་ཅིག་གིས། སེམས་ཙམ་པས་སྐབས་འདིར་བསྟན་གྱི་བདེན་གཉིས་ངོ་བོ་གཅིག་ཏུ་འདུར་མི་རུང་བར་ཁས་ལེན་པར་ཐལ། མཚན་ཉིད་དེ་འཐད་པའི་ཕྱིར་
འདོད་ན། དེས་བདེན་གཉིས་ངོ་བོ་གཅིག་ཏུ་ཁས་མི་ལེན་པར་ཐལ། འདོད་པའི་ཕྱིར། ཟེར་ན་མ་ཁྱབ། དེ་བས་ན་ཀུན་རྫོབ་དང་དོན་དམ་པའི་སྒོ་ཅན་གྱི་ཀླན་ཀ་ལ། ཞེས་སོགས་ཀྱི་སྐབས་སུ་གཉིས་ལས། དང་པོ་ནི། རང་དང་གཞན་གྱི་དོན་ཕུན་སུམ་ཚོགས་པ་དོན་དུ་གཉེར་བའི་བྱང་ཆུབ་སེམས་
དཔའ་ཆོས་ཅན། བདེན་གཉིས་ཀྱི་རྣམ་དབྱེ་ལ་མཁས་པ་སྔོན་དུ་བཏང་ནས་བར་ཆད་མེད་པའི་ཏིང་ངེ་འཛིན་རྒྱུད་ལ་བསྐྱེད་པར་བྱ་བ་ཡིན་ཏེ། ལོག་རྟོག་བཅུ་དྲུག་བསལ་ནས་བར་ཆད་མེད་པའི་རྩེ་སྦྱོར་རྒྱུད་ལ་སྐྱེད་པར་བྱེད་པ་ཡིན་པའི་ཕྱིར། བདེན་གཉིས་ཀྱི་རྣམ་དབྱེ་ལ་མཁས་པར་བྱ་དགོས་ཏེ་
ཀུན་རྫོབ་སྒོ་ཅན་གྱི་ཀླན་ཀ་ལ་དོན་དམ་གྱི་སྒོ་ནས་ལན་གདབ་དགོས། དོན་དམ་སྒོ་ཅན་གྱི་ཀླན་ཀ་ལ་ཀུན་རྫོབ་ཀྱི་སྒོ་ནས་ལན་གདབ་དགོས་པའི་ཕྱིར། གཉིས་པ་ལ་གཉིས་ལས། དང་པོ་ནི། ཁ་ཅིག་གི་བར་ཆད་མེད་པའི་རྩེ་སྦྱོར་དང་རྣམ་མཁྱེན་གྱི་དམིགས་པ་ཆོས་ཅན། དོན་དམ་པར་ཡོད་པར་ཐལ་
ཐ་སྙད་དུ་ཡོད་པའི་ཕྱིར། ཞེས་པ་ལྟ་བུ་སྐབས་འདིར་བསྟན་གྱི་ཀུན་རྫོབ་སྒོ་ཅན་གྱི་ཀླན་ཀ་དང། དེ་ཆོས་ཅན། ཐ་སྙད་དུ་མེད་པར་ཐལ། དོན་དམ་པར་མེད་པའི་ཕྱིར་ཞེས་པ་ལྟ་བུ་སྐབས་འདིར་བསྟན་གྱི་དོན་དམ་སྒོ་ཅན་གྱི་ཀླན་ཀ་ཡིན་ཟེར་ན། ཐལ་འགྱུར་དེ་དབུ་མ་པ་ལ་གནོད་བྱེད་ཡང་དག་ཏུ་འཇུག་

[014A]༄༅། །པར་ཁས་ལེན་པའི་དངོས་སྨྲ་བ་ཡོད་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། བྱེ་བྲག་སྨྲ་བས་ཀྱང་དེ་ཁས་མི་ལེན་མདོ་སྡེ་པས་ཀྱང་དེ་ཀས་མི་ལེན། སེམས་ཙམ་པས་ཀྱང་དེ་ཁ་མི་ལེན་པའི་ཕྱིར། དང་པོ་གྲུབ་སྟེ། བྱེ་བྲག་སྨྲ་བའི་ལུགས་ལ་
ཐལ་འགྱུར་དེའི་ཁྱབ་པ་ཚད་མས་མ་གྲུབ་པའི་ཕྱིར། དེར་ཐལ། དེས་བུམ་པ་ཐ་སྙད་དུ་ཡོད་ཅིང། དོན་དམ་པར་མེད་པར་ཁས་ལེན་པའི་ཕྱིར། དེ་སྐད་དུ། མཛོད་ལས། གང་ལ་བཅོམ་དང་བློ་ཡི་གཞན། །བསལ་ན་དེ་བློ་མི་འཇུག་པ། །བུམ་ཆུ་བཞིན་དུ་ཀུན་རྫོབ་ཏུ། །ཡོད་དེ་དོན་དམ་ཡོད་གཞན་ནོ། །
ཞེས་གསུངས་པའི་ཕྱིར། གཉིས་པ་གྲུབ་སྟེ། མདོ་སྡེ་པས་སྤྱི་མཚན་ཐ་སྙད་དུ་ཡོད་ཅིང། དོན་དམ་པར་མེད་པར་ཁས་ལེན་པའི་ཕྱིར། གསུམ་པ་གྲུབ་སྟེ། སེམས་ཙམ་པས་ཀུན་བརྟགས་ཐ་སྙད་དུ་ཡོད་ཅིང་དོན་དམ་པར་མེད་པར་ཁས་ལེན་པའི་ཕྱིར།    ༈    དབུ་མ་པའི་ཀུན་རྫོབ་ཀྱི་ཁས་
བླངས་རྟག་སུ་བཀོད་ནས། དོན་དམ་སུན་འབྱིན་པའི་སུན་འབྱིན་ལྟར་སྣང་དེ། སྐབས་འདིར་བསྟན་གྱི་ཀུན་རྫོབ་སྒོ་ཅན་གྱི་ཀླན་ཀའི་མཚན་ཉིད། དཔེར་ན་ས་བོན་ཆོས་ཅན། བློ་ལ་སྣང་བའི་དབང་གིས་བཞག་པ་མ་ཡིན་པར་ཡུལ་རང་གི་ཐུན་མོང་མ་ཡིན་པའི་སྡོད་ལུགས་ཀྱི་ངོས་
ནས་མྱུ་གུ་སྐྱེད་པར་ཐལ། རང་གི་སྡོད་ལུགས་ཀྱི་ངོས་ནས་མྱུ་གུ་སྐྱེད་པར་བྱེད་པའི་ཕྱིར། ཞེས་པ་ལྟ་བུ་དང། དབུ་མ་པའི་དོན་དམ་གྱི་ཁས་བླངས་རྟགས་སུ་བཀོད་ནས་ཀུན་རྫོབ་སུན་འབྱིན་པའི་སུན་འབྱིན་ལྟར་སྣང་དེ། སྐབས་འདིར་བསྟན་གྱི་དོན་དམ་སྒོ་ཅན་གྱི་ཀླན་ཀའི་མཚན་ཉིད། །
དཔེར་ནས་བོན་ཆོས་ཅན། རང་གི་སྡོད་ལུགས་ཀྱི་ངོས་ནས་མྱུ་གུ་སྐྱེད་པར་མི་བྱེད་པར་ཐལ། བློ་སྣང་བའི་དབང་གི་བཞགས་པ་མ་ཡིན་པར་ཡུལ་རང་གི་ཐུན་མོངས་མ་ཡིན་པའི་སྡོད་ལུགས་ཀྱི་ངོས་ནས་མྱུ་གུ་སྐྱེ་པར་མི་བྱེད་པའི་ཕྱིར། ཞེས་པ་ལྟ་བུའོ། །རྗེ་བཙུན་ཆོས་ཀྱི་
རྒྱལ་མཚན་དཔལ་བཟང་པོའི་གསུངས་ཟིན་བྲིས་སུ་བཀོད་པ་ལེགས་བཤད་གསེར་གྱི་ཕྲེང་བ་ཞེས་བྱ་བ་ལས། སྐབས་ལྔ་པའི་རྒལ་ལན་རེ་ཤིག་བཤད་ཟིན་ཏོ།། །།༄༅། །རྩེ་མོའི་མངོན་པར་རྟོགས་པ་ཐོབ་པ། ཞེས་སོགས་ཀྱི་སྐབས་སུ་གཉིས་ལས། དང་པོ་ནི། རྩེ་སྦྱོར་བཤད་པའི་

[014B] རྩེ་སྦྱོར་ཐོབ་པའི་བྱང་སེམས་སྦྱོར་ལམ་པས་མཁྱེན་གསུམ་གྱི་རྣམ་པ་ལ་བརྟན་པ་ཐོབ་དོན་དུ་རིམ་གྱིས་སྒོམ་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། མཐའ་དཔྱད་པ་ལ་ཁ་ཅིག་མཁྱེན་གསུམ་གྱི་རྣམ་པ་རིམ་གྱིས་
སྒོམ་པའི་སེམས་དཔའི་རྣལ་འབྱོར་དེ། མཐར་གྱིས་པའི་སྦྱོར་བའི་མཚན་ཉིད་ཟེར་ན། བྱ་རྫོགས་ཀྱི་ཐུང་མཐའི་སྐད་ཅིག་མ་གཅིག་ལ་མཁྱེན་གསུམ་གྱི་རྣམ་པ་བརྒྱ་བདུན་ཅུ་རྩ་སུམ་རིམ་གྱིས་དངོས་ཡུལ་དུ་བྱེད་པའི་སེམས་དཔའི་རྣལ་འབྱོར་ཆོས་ཅན། མཚོན་བྱ་དེར་ཐལ། མཚན་
ཉིད་དེའི་ཕྱིར། འདོད་ན། དེ་ཆོས་ཅན། མཁྱེན་གསུམ་གྱི་རྣམ་པ་ལ་བརྟན་པ་མ་ཐོབ་པར་ཐལ་ལོ། །འདོད་མི་ནུས་ཏེ། ཆོས་ཅན་དེའི་ཕྱིར། ཁ་ཅིག་མཁྱེན་གསུམ་གྱི་རྣམ་པ་ལ་བརྟན་པ་འཐོབ་དོན་དུ་དེའི་རྣམ་པ་རིམ་གྱིས་སྒོམ་པའི་སེམས་དཔའི་རྣལ་འབྱོར་དེ། དེའི་མཚན་ཉིད་
ཟེར་ན། ཐེག་ཆེན་གྱི་མཐོང་ལམ་བསྡུག་བསྔལ་ཆོས་བཟོད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན། མཁྱེན་གསུམ་གྱི་རྣམ་པ་དངོས་ཡུལ་དུ་བྱེད་པའི་སེམས་དཔའི་རྣལ་འབྱོར་ཡིན་པར་ཐལ་ལོ། །འདོད་ན། དེའི་དངོས་ཡུལ་
དུ་གྱུར་པའི་ཀུན་རྫོབ་བདེན་པ་ཡོད་པར་ཐལ་ལོ། ཁ་ཅིག་ཆོས་བཅུ་གསུམ་གྱིས་ཟིན་པའི་སྒོ་ནས་མཁྱེན་གསུམ་གྱི་རྣམ་པ་ལ་བརྟན་པ་འཐོབ་དོན་དུ་དེའི་རྣམ་པ་རིམ་གྱིས་སྒོམ་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་དེ། དེའི་མཚན་ཉིད་ཟེར་ན། སྟོང་ཉིད་མ་རྟོགས་
པའི་བྱང་སེམས་ཚོགས་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། མཁྱེན་གསུམ་གྱི་རྣམ་པ་ལ་བརྟན་པ་འཐོབ་དོན་དུ་མཁྱེན་གསུམ་གྱི་རྣམ་པ་རིམ་གྱིས་སྒོམ་པའི་ཤེར་རབ་ཀྱིས་ཟིན་པའི་སེམས་དཔའི་རྣལ་འབྱོར་ཡིན་པའི་
ཕྱིར༑ འདོད་ན། དེ་ཆོས་ཅན། སྟོང་ཉིད་རྟོགས་པའི་ཤེས་རབ་ཀྱིས་ཟིན་པར་ཐལ་ལོ། །ཁ་ཅིག་ཐེག་ཆེན་གྱི་ཚོགས་ལམ་ཡིན་ན་མཐར་གྱིས་པའི་སྦྱོར་བ་ཡིན་པས་མ་ཁྱབ་ཟེར་ན། དེ་ཁྱབ་པར་ཐལ། དེ་ཡིན་ན་མཁྱེན་གསུམ་གྱི་རྣམ་པ་ལ་བརྟན་པ་འཐོབ་དོན་དུ་མཁྱེན་གསུམ་

[015A]༄༅། །གྱིས་རྣམ་པ་རིམ་གྱིས་སྒོམ་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་ཡིན་དགོས་པ་གང་ཞིག་དེ་ཡིན་ན་མཐར་གྱིས་པའི་སྦྱོར་བ་ཡིན་དགོས་པའི་ཕྱིར། དང་པོ་གྲུབ་སྟེ། དེ་ཡིན་ན་མཁྱེན་གསུམ་གྱིས་རྣམ་པ་བསྡུས་ནས་སྒོམ་པའི་
ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་ཡིན་དགོས་པའི་ཕྱིར། བྱས་པ་ལ་ཁོ་ན་རེ། སྟོང་ཉིད་མ་རྟོགས་པའི་བྱང་སེམས་ཚོགས་ལམ་པ་ཆོས་ཅན། མཐར་གྱིས་སྦྱོར་བ་ཐོབ་པར་ཐལ། ཐེག་ཆེན་གྱི་ཚོགས་ལམ་ཐོབ་པའི་ཕྱིར། ཁྱབ་པ་ཁས། འདོད་ན། དེ་ཆོས་
ཅན། དངོས་མེད་ངོ་བོ་ཉིད་ཀྱི་མཐར་གྱིས་སྦྱོར་བ་ཐོབ་པར་ཐལ་ལོ། ན་མ་ཁྱབ། །འདོད་ན། སྟོང་ཉིད་རྟོགས་པར་ཐལ་ལོ། །ཁ་ཅིག་ཐེག་ཆེན་གྱི་ཚོགས་ལམ་ཐོབ་ན་མཐར་གྱིས་སྦྱོར་བ་ཐོབ་པས་མ་ཁྱབ་པར་ཐལ། རྣམ་རྫོགས་སྦྱོར་བ་ཐོབ་ན་དེ་ཐོབ་པས་མ་ཁྱབ་པའི་ཕྱིར་
ཏེ༑ རྣམ་རྫོགས་སྦྱོར་བ་དང་མཐར་གྱིས་སྦྱོར་བ་གཉིས་ཀྱི་རིམ་པ་དེ་རྒྱུ་འབྲས་དོན་གྱི་རིམ་པ་ཡིན་པའི་ཕྱིར་ཏེ། རྣ་བཤད་ལས། སྦྱོར་བ་དང་པོ་དང། གསུམ་པ་ཡང་སྐྱེ་བའི་རིམ་པ་ཡིན་ནོ། ཞེས་བཤད་པའི་ཕྱིར་ན་མ་ཁྱབ་སྟེ། དེའི་དོན་སྐབས་བཞི་པའི་བསྟན་བྱའི་གཙོ་བོར་
གྱུར་པའི་རྣམ་རྫོགས་སྦྱོར་བ་དང། སྐབས་དྲུག་པའི་བསྟན་བྱའི་གཙོ་བོར་གྱུར་པའི་མཐར་གྱིས་སྦྱོར་བ་གཉིས་ཀྱི་རིམ་པ་དེ་སྐྱེ་བའི་རིམ་པ་ཡིན་ཞེས་པའི་དོན་ཡིན་པའི་ཕྱིར། རང་ལུགས་ལ། མཁྱེན་གསུམ་གྱི་རྣམ་པ་ལ་བརྟན་པ་ཐོབ་དོན་དུ་མཁྱེན་གསུམ་གྱི་རྣམ་པ་རིམ་གྱིས་སྒོམ་པའི་ཤེས་
རབ་ཀྱིས་ཟིན་པའི་སེམས་དཔའི་རྣལ་འབྱོར་དེ། མཐར་གྱིས་སྦྱོར་བའི་མཚན་ཉིད། དེ་ལ་དབྱེ་ན་བཅུ་གསུམ་ཡོད། ས་མཚམས་ཐེག་ཆེན་གྱི་ཚོགས་ལམ་ནས་རྒྱུན་མཐའི་སྔ་ལོགས་ཀྱི་བར་ན་ཡོད། །སྦྱིན་པ་ཤེས་རབ་བར་དག་དང། ཞེས་སོགས་ཀྱི་སྐབས་སུ་གཉིས་ལས། དང་པོ་ནི། ཐེག་
ཆེན་གྱི་ཚོགས་ལམ་ཆོས་ཅན། མཐར་གྱིས་པའི་སྦྱོར་གྱི་བ་ཡིན་ཏེ། ཆོས་བཅུ་གསུམ་གྱིས་ཟིན་པའི་སྒོ་ནས་མཁྱེན་གསུམ་གྱི་རྣམ་པ་ལ་བསྟན་པ་འཐོབ་དོན་དུ་མཁྱེན་གསུམ་གྱི་རྣམ་པ་རིམ་གྱིས་སྒོམ་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་ཡིན་པའི་ཕྱིར། བྱས་པ་ལ་ཁ་ཅིག་ཐེག་

[015B] ཆོས་བཅུ་གསུམ་གྱིས་ཟིན་པར་ཐལ། དམ་བཅའ་འཐད་པའི་ཕྱིར། འདོད་ན། དེ་ཆོས་ཅན། སྦྱིན་པའི་ཕར་ཕྱིན་གྱིས་ཟིན་པར་ཐལ་ལོ། །ན་མ་ཁྱབ། འདོད་ན། སློབ་ལམ་ན་དེ་ཡོད་པར་ཐལ་ལོ། །རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོའི་གསུང་ཟིན་
བྲིས་སུ་བཀོད་པ་ལེགས་བཤད་གསེར་གྱི་ཕྲིང་བ་ཞེས་བྱ་བ་ལས། སྐབས་དྲུག་པའི་བརྒལ་ལན་རེ་ཤིག་རྫོགས་སོ།། །།༄༅། །མཐར་གྱིས་པའི་མངོན་པར་རྟོགས་པ་རྣམ་པར་སྒོམ་པ་ནི། ཞེས་སོགས་ཀྱི་སྐབས་སུ། གཉིས་ལས་དང་པོ་ནི། མཐར་གྱི་སྦྱོར་བ་བཤད་པའི་
རྗེས་སུ་སྐད་ཅིག་མའི་སྦྱོར་བ་འཐད་པའི་རྒྱུ་མཚན་ཡོད་དེ། མཐར་གྱིས་སྦྱོར་བ་ལས་སྐད་ཅིག་མའི་སྦྱོར་བ་འབྱུང་བའི་རྒྱུ་མཚན་གྱིས་དེ་ལྟར་བཤད་པའི་ཕྱིར། དེ་ཡང་འབྱུང་བ་ཡིན་ཏེ། བྱ་རྫོགས་ཀྱི་ཐུང་མཐའི་སྐད་ཅིག་མ་གཅིག་ལ་རྣམ་པ་བརྒྱ་བདུན་ཅུ་རྩ་གསུམ་རིམ་གྱིས་དངོས་
ཡུལ་དུ་བྱེད་པའི་ནུས་པ་འཐོབ་པའི་ཕྱིར་དུ་རྣམ་པ་བརྒྱ་བདུན་ཅུ་རྩ་གསུམ་རིམ་གྱིས་སྒོམ་པའི་སེམས་དཔའི་རྣལ་འབྱོར་ལས། བྱ་རྫོགས་ཀྱི་ཐུང་མཐའི་སྐད་ཅིག་མ་གཅིག་ལ་རྣམ་པ་བརྒྱ་བདུན་ཅུ་རྩ་གསུམ་དངོས་ཡུལ་དུ་བྱེད་པའི་སེམས་དཔའི་རྣལ་འབྱོར་འབྱུང་བའི་ཕྱིར། བྱང་སེམས་རྒྱུན་མཐའ་
བས་དེ་ལྟར་བྱེད་ནུས་པ་ཡིན་ཏེ། དེས་བསྐལ་པ་གྲངས་མེད་གསུམ་དུ་མཁྱེན་གསུམ་གྱི་རྣམ་པ་བསྒོམས་ཟིན་པའི་ཕྱིར། སྐད་ཅིག་མའི་སྦྱོར་བ་ཆོས་ཅན། ཁྱོད་ལ་དབྱེ་ན། བཞི་ཡོད་དེ། རྣམ་པར་སྨིན་པའི་སྐད་ཅིག་མའི་སྦྱོར་བ་སོགས་བཞིར་ཡོད་པའི་ཕྱིར། མཐའ་དཔྱད་པ་ལ། ཁ་ཅིག་ས་བདུན་པའི་
ཡེ་ཤེས་དེ་རྣམ་པར་སྨིན་པ་མ་ཡིན་པའི་སྐད་ཅིག་མའི་སྦྱོར་བ་དང། ས་བརྒྱད་པའི་ཡེ་ཤེས་དེ་རྣམ་པ་སྨིན་པའི་སྐད་ཅིག་མའི་སྦྱོར་བ་དང། ས་དགུ་པའི་ཡེ་ཤེས་དེ་མཚན་ཉིད་མེད་པའི་སྐད་ཅིག་མའི་སྦྱོར་བ་དང། ས་བཅུ་པའི་ཡེ་ཤེས་དེ་གཉིས་སུ་མེད་པའི་སྐད་ཅིག་མའི་སྦྱོར་བ་ཡིན་
ཟེར་ན། ས་བདུན་པའི་ཡེ་ཤེས་ཆོས་ཅན། རང་གི་འབྲས་བུར་གྱུར་པའི་ཡེ་ཤེས་ཆོས་སྐུའི་དངོས་ཀྱི་ཉེར་ལེན་ཡིན་པར་ཐལ། སྐད་ཅིག་མའི་སྦྱོར་བ་བཞི་པོ་གང་རུང་ཡིན་པའི་ཕྱིར། ཁྱབ་སྟེ། འགྲེལ་པར། སྐད་ཅིག་མ་གཅིག་པའི་ངོན་པར་རྫོགས་པར་བྱང་ཆུབ་པ་རྣམ་པར་སྒོམ་པའི་

[016A]༄༅། །སྐད་ཅིག་མ་གཉིས་པ་ལ་ཆོས་ཀྱི་སྐུར་མངོན་པར་རྫོགས་པ་བྱང་ཆུབ་པ་ཡིན་ཏེ། ཞེས་བཤད་པའི་ཕྱིར། རྩ་བར་འདོད་མི་ནུས་ཏེ། མ་དག་སའི་ཡེ་ཤེས་ཡིན་པའི་ཕྱིར། གཞན་ཡང། ས་བརྒྱད་པའི་ཡེ་ཤེས་ཆོས་ཅན། སེམས་དཔའི་རྣལ་འབྱོར་མཐར་ཐུག་ཡིན་
པར་ཐལ། སྐད་ཅིག་མའི་སྦྱོར་བ་ཡིན་པའི་ཕྱིར། ཁྱབ་སྟེ། རྩ་བར་དེ་མཐའ་ཞེས་པ་དང། འགྲེལ་པར། དེ་ནས་ཁྱད་པར་དུ་འགྲོར་མེད་པའི་ཡང་དག་པར་སྐད་ཅིག་མ་གཅིག་པའི་མངོན་པར་རྫོགས་པ་བྱང་ཆུབ་པ་ནི། ཐམས་ཅད་མཁྱེན་པ་ཉིད་གསུམ་གྱི་མཐར་ཐུག་པའི་གནས་སྐབས་ཡིན་
ནོ༑ ༑ཞེས་བཤད་པའི་ཕྱིར། གཞན་ཡང། སྐད་ཅིག་མའི་སྦྱོར་བ་བཞི་པོ་ངོ་བོ་གཅིག་ལ། ལྡོག་པ་ཐ་དད་དུ་ཕྱེ་བ་མ་ཡིན་པར་ཐལ། དམ་བཅའ་རྣམས་འཐད་པའི་ཕྱིར། འདོད་མི་ནུས་ཏེ། རྩ་བར། མཚན་ཉིད་ཀྱིས་ནི་རྣ་པ་བཞི། ཞེས་དང། འགྲེལ་པར། དེ་ཡང་མཚན་ཉིད་ཀྱི་རྣམ་པ་
བཞི་ཡོད་པས། ཞེས་བཤད་པའི་ཕྱིར། རང་ལུགས་ལ། རྒྱུན་མཐའི་ཡེ་ཤེས་ཡིན་ན་སྐད་ཅིག་མའི་སྦྱོར་བ་ཡིན་པས་ཁྱབ། རྒྱུན་མཐའི་བར་ཆད་མེད་ལམ་སྐད་ཅིག་མའི་སྦྱོར་བ་བཞི་ག་ཡིན། བྱས་པ་ལ་ཁོ་ན་རེ། ས་བཅུ་པ་ན་རྣམ་པར་སྨིན་པ་མ་ཡིན་པའི་སྐད་ཅིག་མའི་སྦྱོར་
བ་མེད་པར་ཐལ། དེ་ན་རྣམ་པར་སྨིན་པ་མ་ཡིན་པའི་ཡོན་ཏན་མེད་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། དེའི་ཡོན་ཏན་ཡིན་ན་རྣམ་པར་སྨིན་པའི་ཡོན་ཏན་ཡིན་དགོས་པའི་ཕྱིར་ཏེ། དེའི་སེམས་བསྐྱེད་ཡིན་ན་རྣམ་པར་སྨིན་པའི་སེམས་བསྐྱེད་ཡིན་དགོས་པའི་ཕྱིར། ཁ་ཅིག་སྐད་
ཅིག་མའི་སྦྱོར་བ་ལ་རྣམ་པར་སྨིན་པ་མ་ཡིན་པའི་སྐད་ཅིག་མའི་སྦྱོར་བ་སོགས་བཞིར་གྲངས་ངེས་ཟེར་ན། དེ་མི་འཐད་པར་ཐལ། བྱ་རྫོགས་ཀྱི་སྐད་ཅིག་མའི་ཐུང་མཐའ་གཅིག་ལ་མཁྱེན་གསུམ་གྱི་རྣམ་པ་བརྒྱ་བདུན་ཅུ་རྩ་གསུམ་རིམ་ཅན་དུ་དངོས་ཡུལ་དུ་བྱེད་པའི་སེམས་དཔའི་
རྣལ་འབྱོར་དེ་སྐད་ཅིག་མའི་སྦྱོར་བ་གང་ཞིག་དེ་སྐད་ཅིག་མའི་སྦྱོར་བ་བཞི་པོ་གང་ཡང་མ་ཡིན་པའི་ཕྱིར། དང་པོ་མ་གྲུབ་ན། དེ་ཆོས་ཅན། དེར་ཐལ། མཁྱེན་གསུམ་གྱི་རྣམ་པ་ལ་བརྟན་པ་ཐོབ་པའི་སེམས་དཔའི་རྣལ་འབྱོར་ཡིན་པའི་ཕྱིར་ཏེ། ཆོས་ཅན་དེའི་ཕྱིར། རྟགས་གྲུབ་སྟེ་

[016B] གཞན་ཡང། སྐད་ཅིག་མའི་སྦྱོར་བ་ལ་བཞིར་གྲངས་མ་ངེས་པར་ཐལ། རྒྱུན་མཐའི་བར་ཆད་མེད་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་དེ་སྐད་ཅིག་མའི་སྦྱོར་བ་གང་ཞིག་སྐད་ཅིག་མའི་སྦྱོར་བ་བཞི་པོ་གང་རུང་མ་ཡིན་པའི་ཕྱིར། དང་པོ་གྲུབ་སྟེ། རྒྱུན་མཐའི་ཡེ་ཤེས་
ཡིན་པའི་ཕྱིར། གཉིས་པ་མ་གྲུབ་ན། དེ་ཆོས་ཅན། རྒྱུན་མཐའི་བར་ཆད་མེད་ལམ་ཡིན་པར་ཐལ་ལོ། །མ་གྲུབ་པ་དེའི་ཕྱིར། སྐད་ཅིག་མའི་སྦྱོར་བ་བཞི་པོ་ངོ་བོ་གཅིག་ཏུ་བཤད་པའི་དོན་ལ། མཁས་པ་ཁ་ཅིག་སྐད་ཅིག་མའི་སྦྱོར་བ་བཞི་པོ་ཡིན་ཁྱབ་མཉམ་
ཡིན་ལ། མཚན་ཉིད་མེད་པའི་སྐད་ཅིག་མའི་སྦྱོར་བ་དེ་བྱང་སེམས་ཀྱི་རྟོགས་རིགས་ཡིན་ཞིང། །དེས་སྟོང་ཉིད་མངོན་སུམ་དུ་རྟོགས། གཉིས་སུ་མེད་པའི་སྐད་ཅིག་མའི་སྦྱོར་བ་དེ་རང་རྒྱལ་གྱི་རྟོགས་རིགས་ཡིན་ཞིང། དེས་གཟུགས་འཛིན་རྫས་ཐ་དད་ཀྱིས་སྟོང་པར་
མངོན་སུམ་དུ་རྟོགས་ཀྱང་དེ་གཉིས་མི་འགལ་ཏེ། དཔེར་ན། གང་ཟག་གི་བདག་མེད་རྟོགས་པའི་སངས་རྒྱས་ཀྱི་ཡེ་ཤེས་དེ་ཉན་ཐོས་ཀྱི་རྟོགས་རིགས་ཡིན་ཞིང། སྟོང་ཉིད་རྟོགས་པའི་སངས་རྒྱས་ཀྱི་ཡེ་ཤེས་དེ་བྱང་སེམས་ཀྱི་རྟོགས་རིགས་ཡིན་ཀྱང་སངས་རྒྱས་ཀྱི་ཡེ་ཤེས་གཉིས་
ཡིན་ཁྱབ་མཉམ་ཡིན་པ་བཞི་ནོ། །དེས་ན་རྣམ་པར་སྨིན་པ་མ་ཡིན་པའི་ཟག་མེད་ཀྱི་ཡོན་ཏན་གྱི་རིགས་རྣམས་མངོན་དུ་བྱེད་ནུས་པའི་སེམས་དཔའི་རྣལ་འབྱོར་མཐར་ཐུག་དེ། རྣམ་པར་སྨིན་པ་མ་ཡིན་པའི་སྐད་ཅིག་མའི་སྦྱོར་བའི་མཚན་ཉིད། རྣམ་པར་སྨིན་པའི་ཟག་མེད་ཀྱི་ཡོན་
ཏན་གྱི་རིགས་རྣམས་མངོན་དུ་བྱེད་ནུས་པའི་སེམ་དཔའི་རྣལ་འབྱོར་མཐར་ཐུག་དེ། རྣམ་པར་སྨིན་པའི་སྐད་ཅིག་མའི་སྦྱོར་བའི་མཚན་ཉིད། དོན་དམ་པར་མཚན་ཉིད་མེད་པར་མངོན་སུམ་དུ་རྟོགས་ནུས་པའི་སེམས་དཔའི་རྣལ་འབྱོར་མཐར་ཐུག་དེ། མཚན་ཉིད་མེད་པའི་སྐད་ཅིག་མའི་
སྦྱོར་བའི་མཚན་ཉིད། གཟུང་འཛིན་རྫས་གཞན་གྱིས་སྟོང་པར་མངོན་སུམ་དུ་རྟོགས་ནུས་པའི་སེམས་དཔའི་རྣལ་འབྱོར་མཐར་ཐུག་དེ། གཉིས་སུ་མེད་པའི་སྐད་ཅིག་མའི་སྦྱོར་བའི་མཚན་ཉིད། རྒྱུན་མཐའི་ཡེ་ཤེས་དང་སྐད་ཅིག་མའི་སྦྱོར་བ་དོན་ཅིག་རྒྱུན་མཐའི་ཡེ་ཤེས་ཐམས་ཅད་ཀྱི་ནུས་

[017A]༄༅། །བ་བཞི་ཐོབ་པས་སྐད་ཅིག་མའི་སྦྱོར་བ་བཞི་ངོ་བོ་གཅིག་ཡིན་ཞེས་གསུངས། དེ་རྣམས་ལ་དཔྱད་ན་གཉིས་སུ་མེད་པའི་སྐད་ཅིག་མའི་སྦྱོར་བ་ཆོས་ཅན། མངོན་སུམ་ཡིན་པར་ཐལ། གཉིས་སྟོང་མངོན་སུམ་དུ་རྟོགས་པའི་མཁྱེན་པ་ཡིན་པའི་ཕྱིར། རྟགས་ཁས། འདོད་ན་
སོས། དེ་ཆོས་ཅན། དེ་མ་ཡིན་པར་ཐལ། བྱང་སེམས་རྒྱུན་མཐའ་བའི་རྒྱུད་ཀྱི་ཀུན་རྫོབ་སེམས་བསྐྱེད་ཁྱོད་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རྒྱུན་མཐའི་ཡེ་ཤེས་ཡིན་པའི་ཕྱིར། གཞན་ཡང། གཉིས་སུ་མེད་པའི་སྐད་ཅིག་མའི་སྦྱོར་བ་ཆོས་ཅན། རང་རྒྱལ་གྱི་རྟོགས་
རིགས་སུ་མི་གནས་པར་ཐལ། སྟོང་ཉིད་མངོན་སུམ་དུ་རྟོགས་པའི་སེམས་དཔའི་རྣལ་འབྱོར་ཡིན་པའི་ཕྱིར། ཁོ་ན་རེ། གཉིས་སུ་མེད་པའི་སྐད་ཅིག་མའི་སྦྱོར་བ་ཡིན་ན། གཉི་སྟོང་མངོན་སུམ་དུ་རྟོགས་པས་ཁྱབ་སྟེ། རྣམ་བཤད་ལས། རྒྱུན་མཐའི་བར་ཆད་མེད་ལམ་ཆོས་ཅན། གཉིས་སུ་མེད་པའི་
སྐད་ཅིག་སྦྱོར་ཡིན་ཏེ། གཟུང་འཛིན་གྱི་ཆོས་རྣམས་རྫས་ཐ་དད་ཀྱིས་སྟོང་པ་གཉིས་སུ་མེད་པའི་དེ་ཉིད་སྐད་ཅིག་གཅིག་གིས་མཐོང་བའི་རྣལ་འབྱོར་མཐར་ཐུག་ཡིན་པའི་ཕྱིར། ཞེས་བཤད་པའི་ཕྱིར་ན་མ་ཁྱབ། དེའི་དོན་གཉིས་སུ་མེད་པའི་སྐད་ཅིག་མའི་སྦྱོར་བ་དེ། གཉིས་སྟོང་མངོན་
སུམ་དུ་རྟོགས་པའི་ཤེས་རབ་ཀྱིས་ཟིན་ཞེས་པའི་དོན་ཡིན་པའི་ཕྱིར། དེ་ལྟར་མ་ཡིན་ན་སློབ་ལམ་ན་བློ་གཅིག་གིས་བདེན་གཉིས་གཅིག་ཅར་དུ་མངོན་སུམ་དུ་རྟོགས་པ་ཡོད་པར་ཐལ་ལོ། །འདོད་ན། རྒྱུན་མཐའི་བར་ཆད་མེད་ལམ་གྱིས་གཉིས་སྟོང་མངོན་སུམ་དུ་རྟོགས་པར་ཐལ་ལོ། །འདོད་
པའི་ཕྱིར། རང་ལུགས་ལ། བྱ་རྫོགས་ཀྱི་སྐད་ཅིག་མའི་ཐུང་མཐའ་གཅིག་ལ་ཟག་མེད་རྣམ་པར་སྨིན་པ་མ་ཡིན་པའི་ཆོས་གཅིག་མངོན་དུ་བྱས་པ་ན་དེ་དང་རིགས་མཐུན་པ་ཐམས་ཅད་མངོན་དུ་བྱེད་ནུས་པའི་ཤེས་སྒྲིབ་ཀྱི་དངོས་གཉེན་དུ་གྱུར་པའི་སེམས་དཔའི་རྣལ་
འབྱོར་དེ། རྣམ་པར་སྨིན་པ་མ་ཡིན་པའི་སྐད་ཅིག་མའི་སྦྱོར་བའི་མཚན་ཉིད། དེའི་སྐད་ཅིག་མ་གཅིག་ལ་ཟག་མེད་རྣམ་པར་སྨིན་པའི་ཆོས་གཅིག་མངོན་དུ་བྱས་པ་ན་དེ་དང་རིགས་མཐུན་པ་ཐམས་ཅད་མངོན་དུ་བྱེད་ནུས་པའི་ཤེས་སྒྲིབ་ཀྱི་དངོས་གཉེན་དུ་གྱུར་བའི་སེམས་

[017B] སྟོང་ཉིད་མངོན་སུམ་དུ་རྟོགས་པའི་སྒོ་ནས་ཤེ་སྒྲིབ་ཀྱི་དངོས་གཉེན་དུ་གྱུར་པའི་སེམས་དཔའི་རྣལ་འབྱོར་དེ། མཚན་ཉིད་མེད་པའི་སྐད་ཅིག་མའི་སྦྱོར་བའི་མཚན་ཉིད། གཉིས་སྟོང་
མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་ཤེས་སྒྲིབ་ཀྱི་དངོས་གཉེན་བྱེད་པའི་སེམས་དཔའི་རྣལ་འབྱོར་དེ། གཉིས་སུ་མེད་པའི་སྐད་ཅིག་མའི་སྦྱོར་བའི་མཚན་ཉིད། རྒྱུན་མཐའི་བར་ཆད་མེད་ལམ་དེ་དེ་བཞི་ག་ཡིན། ས་མཚམས་རྒྱུན་མཐའ་ཁོ་ན་ན་
ཡོད་བྱས་པ་ལ་ཁོ་ན་རེ། བྱ་རྫོགས་ཀྱི་སྐད་ཅིག་མའི་ཐུང་མཐའ་གཅིག་ལ་རྣམ་པ་བརྒྱ་བདུན་ཅུ་རྩ་གསུམ་རིམ་གྱིས་དངོས་ཡུལ་དུ་བྱེད་པའི་སེམས་དཔའི་རྣལ་འབྱོར་ཆོས་ཅན། སེམས་དཔའི་རྣལ་འབྱོར་མཐར་ཐུག་ཡིན་པར་ཐལ། སྐད་ཅིག་མའི་སྦྱོར་བ་ཡིན་པའི་ཕྱིར། འདོད་ན་
དེ་ཆོས་ཅན། ཁྱོད་ལས་ཁྱད་པར་དུ་འཕགས་པའི་སེམས་དཔའི་རྣལ་འབྱོར་མེད་པར་ཐལ་ལོ། །འདོད་མི་ནུས་ཏེ། རྒྱུན་མཐའི་སྦྱོར་བའི་ལམ་ཡིན་པའི་ཕྱིར་ཟེར་ན། རྒྱུན་མཐའི་བར་ཆད་མེད་ལམ་སྐད་ཅིག་དང་པོ་ཆོས་ཅན། སེམས་དཔའི་རྣལ་འབྱོར་མཐར་ཐུག་ཡིན་པར་ཐལ། སྐད་ཅིག་
མའི་སྦྱོར་བ་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་ལས་ཁྱད་པར་དུ་འཕགས་པའི་སེམས་དཔའི་རྣལ་འབྱོར་མེད་པར་ཐལ་ལོ། འདོད་མི་ནུས་ཏེ། རྒྱུན་མཐའི་བར་ཆད་མེད་ལམ་སྐད་ཅིག་གཉིས་པ་ཡོད་པའི་ཕྱིར། ཁྱབ་པ་ཁས། སྦྱིན་པ་ལ་སོགས་རེ་རེས་ཀྱང། །ཞེས་སོགས་ཀྱི་སྐབས་སུ་
སྦྱོར་བ་འགོད་པ་ནི། རྒྱུན་མཐའི་བར་ཆད་མེད་ལམ་ཆོས་ཅན། རྣམ་པར་སྨིན་པ་མ་ཡིན་པའི་སྐད་ཅིག་མའི་སྦྱོར་བ་ཡིན་ཏེ། མཚན་ཉིད་དང་པོ་དེའི་ཕྱིར། གང་ཚེ་ཆོས་དཀར་ཐམས་ཅད་ཀྱི། །ཞེས་སོགས་ཀྱི་སྐབས་སུ་སྦྱོར་བ་འགོད་པ་ནི། རྒྱུན་མཐའི་བར་ཆད་མེད་ལམ་ཆོས་ཅན། རྣམ་པར་སྨིན་པའི་སྐད་
ཅིག་མའི་སྦྱོར་བ་ཡིན་ཏེ། མཚན་ཉིད་གཉིས་པ་དེ་ཡིན་པའི་ཕྱིར། སྦྱིན་པ་ལ་སོགས་སྤྱོད་པ་ཡིས། །ཞེས་སོགས་ཀྱི་སྐབས་སུ། སྦྱོར་བ་འགོད་པ་ནི། རྒྱུན་མཐའི་བར་ཆད་མེད་ལམ་ཆོས་ཅན། མཚན་ཉིད་མེད་པའི་སྐད་ཅིག་མའི་སྦྱོར་བ་ཡིན་ཏེ། མཚན་ཉིད་

[018A]༄༅། །གསུམ་པ་དེ་ཡིན་པའི་ཕྱིར། རྨི་ལམ་དང་ནི་དེ་མཐོང་ཉིད། ཅེས་སོགས་ཀྱི་སྐབས་སུ། སྦྱོར་བ་འགོད་པ་ནི། རྒྱུན་མཐའི་བར་ཆད་མེད་ལམ་ཆོས་ཅན། གཉིས་སུ་མེད་པའི་སྐད་ཅིག་མའི་སྦྱོར་བ་ཡིན་ཏེ། མཚན་ཉིད་བཞི་པ་དེ་ཡིན་པའི་ཕྱིར་
རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོའི་གསུང་ཟིན་བྲིས་སུ་བཀོད་པ་ལེགས་བཤད་གསེར་གྱི་ཕྲེང་བ་ཞེས་བྱ་བ་ལས། སྐབས་བདུན་པའི་དཀའ་གནད་ཀྱི་མཐའ་དཔྱོད་མདོར་བསྡུས་བཤད་ཟིན་ཏོ།། །།ཤེར་ཕྱིན་མན་ངག་སྙིང་པོའི་
དཀའ་བའི་གནད། །ལུང་རིགས་ལམ་ནས་དྲངས་ཏེ་མ་ནོར་བར། །གསལ་མཛད་ཆོས་ཀྱི་རྒྱལ་མཚན་དེའི་བཞེད་སྲོལ། །བརྒྱུད་འཛིན་དང་བཅས་བསྐལ་བརྒྱར་དར་རྒྱས་ཤོག། །།རྣམ་གྲོལ་ཞི་བའི་རྒྱ་མཚོར་རོ་གཅིག་ཏུ། །གཞོལ་བའི་མཐའ་ལས་
ཆོས་ཚུལ་དལ་འབབས་ཀླུང། །ཚིག་གི་གཟེགས་མ་རེས་ཀྱང་དུག་གསུམ་གྱི། །དྲི་མ་ཡོངས་འཁྲུད་ལེགས་བཤད་བདུད་རྩི་འདི། །དཔར་དུ་བསྐྲུན་པའི་རྣམ་དཀར་ཕུང་པོའི་མཐུས། །ཡང་དག་ཆོས་ཀྱི་སྒོ་མོ་སྟོང་ཕྲག་བརྒྱ། །གདངས་ཏེ་རྒྱུད་ལྔའི་འགྲོ་བ་མ་ལུས་
པ༑ ༑ངེས་ལེགས་ནོར་བུའི་མཛོད་ལ་དབང་འབྱོར་ཤོག་ཅེས་པ་འདི་ཡང་སེར་བྱེས་ལྷོ་དགེ་བཤེས་བློ་བཟང་ལགས་ནས་བསྐུལ་མ་མཛད་དེ་ཆབ་མདོ་བ་དམན་བསོད་ནམས་ནས་རྒྱུ་སྦྱར་ཏེ་བར་དུ་བསྐྲུན་པའི་དགེ་བསྡོའི་སྨོན་ཚིག་ཏུ་ཤཱ་ཀྱའི་དགེ་སྦྱོང་ཆོས་སྨྲ་བ་ངག་དབང་བློ་བཟང་བསྟན་འཛིན་
རྒྱ་མཚོས་སྦྱར་བའོ།། །།དགེ་ལེགས་འཕེལ།། སྲབ་མངྒ་ལཾ་



﻿༄༅། །འཇམ་དཔལ་དབྱངས་རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོའི་གསུང་རྒྱུན་སྐབས་བཞི་པའི་མཐའ་དཔྱོད་ལེགས་བཤད་ནོར་བུའི་འཕྲེང་བ་བཞུགས་སོ། །

[001A]༄༅། །ཐམས་ཅད་མཁྱེན་པ་ཉིད་གསུམ་ཡོངས་སུ་ཤེས་པ་ནི། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། སྐབས་དང་པོ་གསུམ་དུ་མཁྱེན་གསུམ་གྱི་རྣམ་པ་བསྟན་པ་དང། སྐབས་
འདིར་མཁྱེན་གསུམ་གྱི་རྣམ་པ་བསྟན་པ་ལ་ཟློས་སྐྱོན་མེད་དེ། སྐབས་དང་པོ་གསུམ་དུ་མཁྱེན་གསུམ་གྱི་རྣམ་པ་སོ་སོར་བསྟན། སྐབས་འདིར་མཁྱེན་གསུམ་གྱི་རྣམ་པ་བསྡུས་ནས་བསྟན་པའི་ཕྱིར། སྐབས་འདིར་མཁྱེན་གསུམ་
གྱི་རྣམ་པ་བསྡུས་ནས་བསྟན་པ་ཆོས་ཅན། དགོས་པ་ཡོད་དེ། མཁྱེན་གསུམ་གྱི་རྣམ་པ་བསྡུས་ནས་བསྒོམ་པར་བྱ་བའི་ཆེད་ཡིན་པའི་ཕྱིར། བྱང་སེམས་ཚོགས་ལམ་པས། མཁྱེན་གསུམ་གྱི་རྣམ་པ་བསྡུས་ནས་བསྒོམ་པ་
ཆོས་ཅན། དགོས་པ་ཡོད་དེ། མཁྱེན་གསུམ་གྱི་རྣམ་པ་ལ་དབང་ཐོབ་པར་བྱ་བའི་ཆེད་ཡིན་པའི་ཕྱིར། ཁོ་ན་རེ། སྐབས་དང་པོ་གསུམ་གྱིས་མཁྱེན་གསུམ་གྱི་རྣམ་པ་བསྟན་པར་ཐལ། སྦྱོར་བ་དེ་འཐད་པའི་ཕྱིར། འདོད་ན་
སྐབས་གཉིས་པས་མཁྱེན་གསུམ་གྱི་རྣམ་པ་བསྟན་པར་ཐལ། འདོད་པའི་ཕྱིར་ན་མ་ཁྱབ། འདོད་ན། སྐབས་གཉིས་པས་རྣམ་མཁྱེན་གྱི་རྣམ་པ་བསྟན་པར་ཐལ། འདོད་པའི་ཕྱིར། འདོད་ན། སྐབས་གཉིས་པས་རྣམ་

[002A]༄༅། །མཁྱེན་མཚོན་བྱེད་ཀྱི་ཆོས་བཅུ་བསྟན་པར་ཐལ། འདོད་པའི་ཕྱིར། འདོད་ན། སྐབས་གཉིས་པ་ལས་ལོགས་སུ་སྐབས་དང་པོ་བརྩམས་པ་ལ་དགོས་པ་མེད་པར་ཐལ། འདོད་པའི་ཕྱིར། མ་ཁྱབ་མཚམས་ལ། ཤེས་
རབ་ཕ་རོལ་ཕྱིན་པ་ནི། །ཞེས་སོགས་ཀྱི་ཤོ་ལོ་ཀ་དང་པོ་གཉིས་ཀྱིས་རྒྱན་གྱི་ལུས་རྒྱས་བསྡུས་གཉིས་ཀྱི་སྒོ་ནས་བཤད་པར་ཐལ། ཤེས་རབ་ཕ་རོལ་ཕྱིན་པ་ནི། །ཞེས་སོགས་ཚིག་ལེའུ་བྱས་པ་བཅོ་ལྔས་རྒྱན་གྱི་ལུས་རྒྱས་བསྡུས་
གཉིས་ཀྱི་སྒོ་ནས་བཤད་པའི་ཕྱིར། ཁྱབ་པ་ཁས། དེར་ཐལ། རྣམ་བཤད་སྙིང་པོ་རྒྱན་ལས། དེ་ལྟར་ན་བ་སྡུས་པ་དང་རྒྱས་པར་བཤད་པའི་ཕྱིར་ལེགས་པར་བཤད་པ་ཡིན་ནོ། །ཞེས་གསུངས་པའི་ཕྱིར། འདོད་མི་ནུས་ཏེ་
དེས་རྒྱན་གྱི་ལུས་མདོར་བསྡུས་ནས་བསྟན་པའི་ཕྱིར་ཏེ། དྲངས་མ་ཐག་པའི་ལུང་དེའི་དོན་གྲུབ་པའི་ཕྱིར། གཉིས་པ་མཐའ་དཔྱད་པ་ལ། ཁ་ཅིག་མཁྱེན་གསུམ་གྱི་རྣམ་པ་ལ་དབང་ཐོབ་པའི་ཕྱིར་དུ་མཁྱེན་གསུམ་གྱི་རྣམ་པ་
བསྡུས་ནས་བསྒོམ་པའི་སེམས་དཔའི་རྣལ་འབྱོར། རྣམ་རྫོགས་སྦྱོར་བའི་མཚན་ཉིད་ཟེར་ན། རྣམ་རྫོགས་སྦྱོར་བ་ཡིན་ན་མཁྱེན་གསུམ་གྱི་རྣམ་པ་ལ་དབང་མ་ཐོབ་པས་ཁྱབ་པར་ཐལ། མཚན་ཉིད་དེ་འཐད་པའི་ཕྱིར། འདོད་ན་

[002B] སྐད་ཅིག་མའི་སྦྱོར་བ་ཡིན་ན་མཁྱེན་གསུམ་གྱི་རྣམ་པ་ལ་བརྟན་པ་ཐོབ་པས་ཁྱབ་པའི་ཕྱིར། རྟགས་བུད། འདོད་ན། ཐེག་ཆེན་གྱི་སྦྱོར་ལམ་ཆོས་ཅན། མཁྱེན་
གསུམ་གྱི་རྣམ་པ་ལ་དབང་མ་ཐོབ་པར་ཐལ། རྣམ་རྫོགས་སྦྱོར་བ་ཡིན་པའི་ཕྱིར། འདོད་ན། དེ་ཆོས་ཅན། མཁྱེན་གསུམ་གྱི་རྣམ་པ་ལ་དབང་ཐོབ་པར་ཐལ། རྩེ་སྦྱོར་ཡིན་པའི་ཕྱིར། ཁྱབ་པ་ཁས། དེར་ཐལ། སྦྱོར་ལམ་རྩེ་སྦྱོར་ཡིན་
པའི་ཕྱིར། ཁ་ཅིག་མཁྱེན་གསུམ་གྱི་རྣམ་པ་བསྡུས་ནས་བསྒོམ་པའི་སེམས་པའི་རྣམ་འབྱོར། རྣམ་རྫོགས་སྦྱོར་བའི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚན་ཉིད་དེར་ཐལ། མཚོན་བྱ་
དེའི་ཕྱིར། རྟགས་གྲུབ་སྟེ། སེམས་དཔའི་རྣལ་འབྱོར་ཡིན་པའི་ཕྱིར། འདོད་ན། དེ་ཆོས་ཅན། གཞི་ཤེས་ཀྱི་རྣམ་པ་བསྒོམ་པའི་སེམས་དཔའི་རྣལ་འབྱོར་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། སྟོང་ཉིད་ལ་གཉིས་སྣང་ནུབ་
པའི་སེམས་དཔའི་རྣལ་འབྱོར་ཡིན་པའི་ཕྱིར། མཁས་པ་ཁ་ཅིག་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེ་ལམ་ཤེས་ཀྱི་རྣམ་པ་བསྒོམ་པའི་སེམས་དཔའི་རྣལ་འབྱོར་མིན་ཟེར་ན། ཤེས་བྱ་ཆོས་ཅན། དེས་ལམ་ཤེས་ཀྱི་རྣམ་པ་
བསྒོམ་པར་ཐལ། དེས་སྟོང་ཉིད་རྟོགས་པའི་ཡེ་ཤེས་བསྒོམ་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཀྱིས་སྟོང་ཉིད་རྟོགས་པའི་ཡེ་ཤེས་བསྒོམ་པར་ཐལ། ཁྱོད་སྟོང་ཉིད་བསྒོམ་པའི་སེམས་དཔའི་རྣལ་འབྱོར་ཡིན་པའི་ཕྱིར། ཁྱབ་སྟེ། རྣམ་བཤད་
སྙིང་པོ་རྒྱན་ལས། ཁ་ཅིག་དོན་རྣམ་དང་ཤེས་རྣམ་གཉིས་སུ་ཕྱེ་ནས་བསྒོམ་བྱ་གང་ཡིན་མི་མཐུན་པ་སོ་སོར་འདོད་པ་ལ་ནི་སྙིང་པོ་ཅུང་ཟད་ཀྱང་མེད་དེ། མི་རྟག་པ་རྟོགས་པའི་ཡེ་ཤེས་བསྒོམ་བྱར་འདོད་པ་དེས་ཀྱང་མི་རྟག་པ་བསྒོམ་བྱར་

[003A]༄༅། །ཁས་ལེན་དགོས་ལ། མི་རྟག་པ་བསྒོམ་བྱར་འདོད་པ་ངེས་ཀྱང་དེ་རྟོགས་པའི་ཡེ་ཤེས་བསྒོར་བྱར་ཁས་མི་ལེན་ན་གཞི་སྟོང་བར་འགྱུར་བའི་ཕྱིར་རོ། །ཞེས་གསུངས་པའི་ཕྱིར། བསྡུས་བསྒོམ་གྱི་དོན་ལ་མཁས་པ་ཁ་ཅིག་
རྣམ་པ་བརྒྱ་བདུན་ཅུ་རྩ་གསུམ་བདེན་སྟོང་སྤྲོས་བྲལ་དུ་ཞི་ལྷག་ཟུང་འབྲེལ་གྱི་སྦྱོར་བས་རྣམ་ཐར་སྒོ་གསུམ་དུ་བསྡུས་ནས་བསྒོམ་པ་མཁྱེན་གསུམ་བསྡུས་བསྒོམ་གྱི་དོན་ཡིན་ཟེར་བ་མི་འཐད་དེ། ཉེར་ལེན་གྱི་ཕུང་པོ་མི་རྟག་པ་དང་སྡུག་བསྔལ་
བསོགས་རྣམ་རྫོགས་སྦྱོར་བས་བསྒོམ་པའི་ཕྱིར་ཏེ། དོན་གསལ་ལས། རྟག་པ་ལ་སོགས་པར་འཛིན་པའི་མི་མཐུན་པའི་ཕྱོགས་གྱི་གཉེན་པོའི་ཆོས་ཉིད་ཀྱི་ངོ་བོ་ཉིད་མི་རྟག་པ་སོགས་ལ་དམིགས་པའི་ཡེ་ཤེས་གྱི་བྱེ་བྲག་རྣམས་རྣམ་པ་ཉིད་དུ་
རྣམ་པར་བཞག་པ་ནི་མཚན་ཉིད་དེ། ཞེས་གསུངས་པའི་ཕྱིར། གཞན་ཡང། སྟོང་ཉིད་ལ་དམིགས་པའི་ཞི་ལྷག་ཟུང་འབྲེལ་ཐོབ་པའི་ཐེག་པ་ཆེན་པོར་རིགས་ངེས་པའི་བྱང་སེམས་ཚོགས་ལམ་པ་ཡོད་པར་ཐལ། མཁྱེན་གསུམ་བསྡུས་
བསྒོམ་གྱི་དོན་འཐད་པའི་ཕྱིར། འདོད་མི་ནུས་ཏེ། དང་པོ་ཉིད་ནས་ཐེག་པ་ཆེན་པོར་རིགས་ངེས་པའི་བྱང་སེམས་ཚོགས་ལམ་པས་སྟོང་ཉིད་ལ་དམིགས་པའི་ལྷག་མཐོང་ཐོབ་པ་དང། དེས་ཐེག་ཆེན་གྱི་སྦྱོར་ལམ་དྲོད་ཐོབ་པ་དུས་མཉམ་ཡིན་
པའི་ཕྱིར། མཁས་པ་ཁ་ཅིག་མཁྱེན་གསུམ་གྱི་རྣམ་པ་བདེན་སྟོང་སྤྲོས་བྲལ་དུ་བསྡུས་ནས་བསྒོམ་པ་མཁྱེན་གསུམ་བསྡུས་བསྒོམ་གྱི་དོན་ཡིན་ཞེས་གསུངས་པ་ཡང་མི་འཐད་དེ། བྱང་སེམས་ཚོགས་ལམ་པ་ཡིན་ན་སྟོང་ཉིད་རྟོགས་པས་
ཁྱབ་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། ཐེག་ཆེན་གྱི་རིགས་ཅན་དབ་བརྟུ་ལ་རྣམས་ཀྱིས་དང་པོར་བྱང་ཆུབ་མཆོག་ཏུ་སེམས་བསྐྱེད་ནས། དེ་རྗེས་སྟོང་ཉིད་རྟོགས་པའི་ལྟ་བ་རང་རྒྱུད་ལ་སྐྱེད་དགོས་པའི་ཕྱིར། དབུ་མ་

[003B] ཡང་དག་དད་པའི་རྗེས་འབྲངས་བ། །རྫོགས་པའི་བྱང་ཆུབ་སེམས་བསྐྱེད་ནས། །ཐུབ་པའི་བརྟུལ་ཞུགས་བླང་བྱས་སྟེ། །དེ་ནས་ཡང་དག་ཤེས་འཚོལ་བརྩོན། །ཞེས་གསུངས་པའི་ཕྱིར། རང་ལུགས་ནི། མཁྱེན་གསུམ་གྱི་རྣམ་པ་བསྡུས་
ནས་བསྒོམ་པའི་ཤེས་རབ་ཀྱིས་ཟིན་པའི་སེམས་དཔའི་རྣམ་འབྱོར་དེ། རྣམ་རྫོགས་སྦྱོར་བའི་མཚན་ཉིད། དབྱེ་ན། བརྒྱ་བདུན་ཅུ་རྩ་གསུམ་ཡོད། ས་འཚམས་ནི། ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་ན་ཡོད། མཁྱེན་གསུམ་གྱི་རྣམ་
པ་ཐམས་ཅད་ཞི་ལྷག་ཟུང་འབྲེལ་གྱི་སྦྱོར་བས་རྣལ་འབྱོར་པའི་ཉམས་ལེན་དུ་བསྡུས་ནས་བསྒོམ་པ་མཁྱེན་གསུམ་བསྡུས་བསྒོམ་གྱི་དོན་ཡིན་ནོ། །རྩོད་པ་སྤོང་བ་ལ་ཁ་ཅིག་བྱང་སེམས་ཀྱི་སྦྱོར་བ་ཐོབ་པ་ལ་ཞི་ལྷག་ཟུང་འབྲེལ་གྱི་ཏིང་ངེ་
འཛིན་ཐོབ་དགོས་པར་ཐལ། མཁྱེན་གསུམ་བསྡུས་བསྒོམ་གྱི་དོན་དེ་འཐད་པའི་ཕྱིར། འདོད་ན། བྱང་ཆུབ་ཀྱི་སེམས་ལ་མྱོང་བ་སྐྱེ་བ་ལ་ཞི་ལྷག་ཟུང་འབྲེལ་གྱི་ཏིང་ངེ་འཛིན་ཐོབ་དགོས་པར་ཐལ། འདོད་པའི་ཕྱིར། འདོད་ན། ལམ་རིམ་
ལས༑ མི་རྟག་པ་དང་འཁོར་བའི་ཉེས་དམིགས་དང་བྱང་ཆུབ་ཀྱི་སེམས་སྦྱོང་བ་ལ་ཡིད་འགྱུར་བའི་མྱོང་བ་སྐྱེ་བ་ཡང་ཞིག་ནས་ལ་རག་ལས་པ་ཧ་ཅང་ཐལ་ཆེ་བར་འགྱུར་བའི་ཕྱིར་ཞེས་གསུངས་པ་མི་འཐད་པར་ཐལ། འདོད་པའི་ཕྱིར་ཟེར་
ན༑ ཐལ་འགྱུར་གཉིས་པ་ལ་མ་ཁྱབ་བོ། །    ༈    །ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། མཁྱེན་གསུམ་གང་རུང་གི་རྣམ་པ་ལེགས་པར་ཤར་ནས། སྒོམ་པར་
བྱེད་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་ཆོས་ཅན། སེམས་དཔའི་རྒྱུད་ཀྱི་གཉེན་པོ་ཕྱོགས་ཀྱི་ཤེས་རྣམ་གྱི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར། སྐབས་འདིར་བསྟན་གྱི་ཤེས་རྣམ་ལ་གསུམ་ཡོད་དེ་

[004A]༄༅། །གཞི་ཤེས་ཀྱི་ཤེས་རྣམ། ལམ་ཤེས་ཀྱི་ཤེས་རྣམ། རྣམ་མཁྱེན་གྱི་ཤེས་རྣམ་གསུམ་ཡོད་པའི་ཕྱིར། གཉིས་པ་ལ་ཁ་ཅིག་བྱེ་བྲག་རྣམ་པའི་མཚན་ཉིད་ཟེར་ན། གང་ཟག་གི་བདག་མེད་ཆོས་ཅན། མཚན་ཉིད་དེར་ཐལ། མཚོན་
བྱ་དེའི་ཕྱིར། དེར་ཐལ། གཞི་གྲུབ་པའི་ཕྱིར། འདོད་མི་ནུས་ཏེ། ཁྱོད་ཀྱི་སྤྱི་མེད་པའི་ཕྱིར། ཁ་ཅིག་གཞི་འམ་ཤེས་པའི་ཁྱད་པར་གང་ཞིག་རྣམ་རྫོགས་སྦྱོར་བའི་བསྒོམ་བྱར་གྱུར་པ། རྣམ་པའི་མཚན་ཉིད། གཞིའི་ཁྱད་པར་གང་ཞིག་དེར་གྱུར་པ། དོན་
རྣམ་ཀྱི་མཚན་ཉིད། ཤེས་པའི་ཁྱད་པར་གྱི་ཆོས་སུ་གྱུར་པའི་རིག་པ་གང་ཞིག་དེར་གྱུར་པའི་ཤེས་རྣམ་གྱི་མཚན་ཉིད། ཤེས་རྣམ་གང་ཞིག་བླངས་བྱ་རྣམ་བྱང་གི་ཕྱོགས་སུ་གཏོགས་པ། གཉེན་ཕྱོགས་ཤེས་རྣམ་ཀྱི་མཚན་ཉིད། ཤེས་རྣམ་གང་
ཞིག་དོར་བྱ་ཀུན་ནས་ཉོན་མོངས་ཀྱི་ཕྱོགས་སུ་གཏོགས་པ། མི་མཐུན་ཕྱོགས་ཀྱི་ཤེས་རྣམ་གྱི་མཚན་ཉིད་ཟེར་ན། གཞི་ཆོས་ཅན། གཞིའི་ཁྱད་པར་ཡིན་པར་ཐལ། དོན་རྣམ་ཡིན་པའི་ཕྱིར། གཞི་གྲུབ་པའི་ཕྱིར། འདོད་ན། དེ་ཆོས་ཅན། ཁྱོད་
ཁྱོད་ཀྱི་ཁྱད་པར་མ་ཡིན་པར་ཐལ། ཁྱོད་བདག་མེད་ཡིན་པའི་ཕྱིར། གཞན་ཡང། ཤེས་པ་ཆོས་ཅན། ཤེས་པའི་ཁྱད་པར་གྱི་ཆོས་སུ་གྱུར་པའི་རིག་པ་ཡིན་པར་ཐལ། ཤེས་རྣམ་ཡིན་པའི་ཕྱིར། ཁྱབ་པ་ཁས། མ་གྲུབ་ན་དེར་ཐལ། ཤེས་པ་ཡིན་
པའི་ཕྱིར། རྩ་བར་འདོད་ན། དེ་ཆོས་ཅན། དེ་དང་ཐ་དད་ཡིན་པར་ཐལ་ལོ། །མཚན་ཉིད་ཕྱི་མ་ལ་མཁས་པ་ཁ་ཅིག་ཉན་ཐོས་ཀྱི་སྦྱོར་ལམ་ཆོས་ཅན། མི་མཐུན་ཕྱོགས་ཀྱི་ཤེས་རྣམ་ཡིན་པར་ཐལ། མཚན་ཉིད་དེ་འཐད་པའི་ཕྱིར། དང་པོ་སླ་
གཉིས་པ་མ་གྲུབ་ན། དེ་ཆོས་ཅན། དོར་བྱ་ཀུན་ནས་ཉོན་མོངས་ཀྱི་ཕྱོགས་སུ་གཏོགས་པར་ཐལ། སྡུག་བསྔལ་བདེན་པ་ཡིན་པའི་ཕྱིར་ཏེ། ཉན་ཐོས་སྦྱོར་ལམ་པ་དེ་ཡིན་པའི་ཕྱིར་ཏེ། དེ་ལས་ཉོན་གྱི་གཞན་དབང་དུ་གྱུར་པའི་ཟག་བཅས་

[004B] ཞེས་གསུངས་ན། ངེས་པའི་རྒྱུན་ཞུགས་སྲིད་པ་ལན་བདུན་པ་བའི་མཁྱེན་པ་དེ། སྡུག་བསྔལ་བདེན་པ་ཡིན་པར་ཐལ། ངེས་པའི་རྒྱུན་ཞུགས་སྲིད་པ་ལན་བདུན་པ་བ་སྡུག་བསྔལ་བདེན་པ་ཡིན་པའི་ཕྱིར། ཁྱབ་པ་ཁས་
མ་གྲུབ་ན་དེ་ཆོས་ཅན། དེར་ཐལ། ལས་ཉོན་གྱིས་གཞན་དབང་དུ་གྱུར་པའི་ཟག་བཅས་ཡིན་པའི་ཕྱིར། ཁོ་ན་རེ། ཉན་ཐོས་ཀྱི་སྦྱོར་ལམ་སྡུག་བསྔལ་བདེན་པ་ཡིན་པར་ཐལ། ཉན་ཐོས་སྦྱོར་ལམ་པའི་རྒྱུད་ཀྱི་སྟོང་ཉིད་རྟོགས་པའི་ཤེས་རབ་སྡུག་
བསྔལ་བདེན་པ་ཡིན་པའི་ཕྱིར་ཏེ། བྱང་སེམས་ཚོགས་ལམ་པའི་རྒྱུད་ཀྱི་སྟོང་ཉིད་རྟོགས་པའི་ཤེས་རབ་སྡུག་བསྔལ་བདེན་པ་ཡིན་པའི་ཕྱིར། ལམ་མ་ཞུགས་ཀྱི་གང་ཟག་གི་རྒྱུད་ཀྱི་སྟོང་ཉིད་རྟོགས་པའི་ཤེས་རབ་སྡུག་བསྔལ་བདེན་པ་ཡིན་པའི་ཕྱིར་
དེ་ཟག་བཅས་ཀྱི་ཤེས་པ་ཡིན་པའི་ཕྱིར། ཞེས་ཟེར་རོ། །ཁ་ཅིག་ཁྱད་པར་གྱི་ཆོས་རྣམ་པའི་མཚན་ཉིད་ཟེར་ན། རྣམ་མཁྱེན་ཆོས་ཅན། རྣམ་མཁྱེན་གྱི་ཁྱད་ཆོས་ཡིན་པར་ཐལ། རྣམ་མཁྱེན་གྱི་རྣམ་པ་ཡིན་པའི་ཕྱིར། མ་ཁྱབ་ན། མཚན་ཉིད་ལ་
དོན་གྱིས་དངོས་འགལ་ཡིན་ནོ། །མ་གྲུབ་ན། དེར་ཐལ། རྣམ་མཁྱེན་གྱི་ཤེས་རྣམ་ཡིན་པའི་ཕྱིར་ཏེ། རྣམ་མཁྱེན་ཡིན་པའི་ཕྱིར། རྩ་བར་འདོད་མི་ནུས་ཏེ། ཆོས་ཅན་དེ་དང་གཅིག་ཡིན་པའི་ཕྱིར། གཞན་ཡང། གང་ཟག་གི་བདག་འཛིན་
ཆོས་ཅན། གང་ཟག་གི་བདག་གི་ཁྱད་ཆོས་ཡིན་པར་ཐལ། གང་ཟག་གི་བདག་གི་རྣམ་པ་ཡིན་པའི་ཕྱིར། མ་ཁྱབ་ན། མཚན་ཉིད་དེ་འཐད་པར་བུད། མ་གྲུབ་ན། དེ་ཆོས་ཅན། དེར་ཐལ། དེའི་རྣམ་པར་སྐྱེས་པའི་ཕྱིར། ཏེ། དེའི་རྣམ་པ་ཤར་
བའི་བློ་ཡིན་པའི་ཕྱིར། རྩ་བར་འདོད་མི་ནུས་ཏེ། རྟོག་པ་ཡིན་པའི་ཕྱིར། གཞན་ཡང། གང་ཟག་གི་བདག་འཛིན་གང་ཟག་གི་བདག་གི་རྣམ་པ་ཡིན་པར་ཐལ། གང་ཟག་གི་བདག་གི་རྣམ་པ་ཡོད་པའི་ཕྱིར་ཏེ། དེའི་རྣམ་པ་ཅན་གྱི་བློ་

[005A]༄༅། །ཡོད་པའི་ཕྱིར་ཏེ། དེའི་རྣམ་པ་ཤར་པའི་བློ་ཡོད་པའི་ཕྱིར། གཞན་ཡང། རྣམ་མཁྱེན་འཛིན་པའི་རྟོག་པ་ཆོས་ཅན། རྣམ་མཁྱེན་གྱི་ཁྱད་ཆོས་ཡིན་པར་ཐལ། དེའི་རྣམ་པ་ཡིན་པའི་ཕྱིར། ཁྱབ་པ་ཁས། མ་གྲུབ་ན་
དེའི་རྣམ་པར་སྐྱེས་པའི་ཕྱིར་ཏེ། དེའི་རྣམ་པ་ཤར་བའི་བློ་ཡིན་པའི་ཕྱིར། རྩ་པར་འདོད་མི་ནུས་ཏེ། རྟོག་པ་ཡིན་པའི་ཕྱིར། གཞན་ཡང། རྣམ་མཁྱེན་འཛིན་པའི་རྟོག་པ་དེ་རྣམ་མཁྱེན་གྱི་རྣམ་པ་ཡིན་པར་ཐལ། བུམ་པ་འཛིན་པའི་རྟོག་པ་
བུམ་པའི་རྣམ་པ་ཡིན་པའི་ཕྱིར་ཏེ། བུམ་པའི་རྣམ་པ་ཡོད། བུམ་པ་དེ་བུམ་པའི་རྣམ་པ་མ་ཡིན་པའི་ཕྱིར། ཁོ་ན་རེ། རྣམ་མཁྱེན་འཛིན་པའི་རྟོག་པ་ཆོས་ཅན། རྣམ་མཁྱེན་གྱི་ཤེས་རྣམ་ཡིན་པར་ཐལ། དེའི་རྣམ་པ་ཡིན་པའི་ཕྱིར། འདོད་
ན༑ རྣམ་མཁྱེན་ཡིན་པར་ཐལ། འདོད་པའི་ཕྱིར། ཟེར་ན། རྣམ་མཁྱེན་གྱི་ངོ་ན་རྣམ་ཡིན་ན། དེའི་རྣམ་པ་མ་ཡིན་དགོས་པར་ཐལ། དེའི་རྣམ་པ་ཡིན་ན་དེའི་ཤེས་རྣམ་ཡིན་དགོས་པའི་ཕྱིར། རྟགས་ཁས། འདོད་ན། རྣམ་མཁྱེན་ཆོས་
ཅན། དེར་ཐལ། དེའི་ཕྱིང། མ་གྲུབ་ན་དེར་ཐལ། གཞི་གྲུབ་པའི་ཕྱིར། གཞན་ཡང། མཁྱེན་གསུམ་གྱི་རྣམ་པ་ཡིན་ན་མཁྱེན་གསུམ་ཡིན་དགོས་པ་འཐལ། མཁྱེན་གསུམ་ཡིན་པ་ཡོད། རྣམ་མཁྱེན་གྱི་རྣམ་པ་ཡིན་ན་རྣམ་མཁྱེན་
ཡིན་དགོས་པའི་ཕྱིར། འདོད་ན། མཁྱེན་གསུམ་ཆོས་ཅན། དེར་ཐལ། དེའི་ཕྱིར། མ་གྲུབ་ན་དེར་ཐལ། མཁྱེན་གསུམ་གྱི་གཟུང་རྣམ་ཡིན་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཁྱོད་རང་གི་གཟུང་རྣམ་ཡིན་པར་ཐལ། ཁྱོད་གཞན་རིག་
གི་ཤེས་པ་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། རྣམ་མཁྱེན་ཡིན་པར་ཐལ། འདོད་པའི་ཕྱིར། འདོད་ན། བཀག་ཟིན། གཞན་ཡང། ལམ་བདེན་གྱི་རྣམ་པ་ཡིན་ན། ལམ་བདེན་ཡིན་དགོས་པར་ཐལ། རྣམ་མཁྱེན་ལ་དེའི་

[005B] རྟགས་ཁས། འདོད་ན། སྡུག་བསྔལ་བདེན་པའི་རྣམ་པ་ཡིན་ན། སྡུག་བསྔལ་བདེན་པ་ཡིན་དགོས་པར་ཐལ། འདོད་པའི་ཕྱིར། འདོད་ན། དེའི་ཁྱད་ཆོས་སུ་གྱུར་པའི་སྟོང་པ་དང་བདག་མེད་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། བདེན་
བཞིའི་རྣམ་པ་མི་རྟག་སོགས་བཅུ་དྲུག་ཡོད་པའི་ཕྱིར། འདོད་ན། དངོས་པོ་ཡིན་པར་ཐལ། འདོད་པའི་ཕྱིར། གཞན་ཡང། རྣམ་མཁྱེན་ཉམ་སུ་མྱོང་བའི་རང་རིག་ཆོས་ཅན། རྣམ་མཁྱེན་ཡིན་པར་ཐལ། དེའི་རྣམ་པ་ཡིན་པའི་ཕྱིར། དེར་ཐལ། དེའི་
འཛིན་རྣམ་ཡིན་པའི་ཕྱིར། ཆོས་ཅན་དེའི་ཕྱིར། རྩ་བར་འདོད་ན། སངས་རྒྱས་འཕགས་པའི་མིག་ཤེས་དེ། རྣམ་མཁྱེན་ཡིན་པར་ཐལ་ལོ། །འདོད་ན། དེ་ཆོས་ཅན། ཡིད་ཤེས་ཡིན་པར་ཐལ། རྣམ་མཁྱེན་ཡིན་པའི་ཕྱིར། ཁྱབ་པ་གྲུབ་མཐའ་ལ་
ཁས༑ གཞན་ཡང། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཉམས་སུ་མྱོད་བའི་རང་རིག་ཆོས་ཅན། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཡིན་པར་ཐལ། དེའི་རྣམ་པ་ཡིན་པའི་ཕྱིར། ཁྱབ་པ་ཁས། དེར་ཐལ། དེའི་འཛིན་རྣམ་
ཡིན་པའི་ཕྱིར་ཏེ། ཆོས་ཅན་དེའི་ཕྱིར། འདོད་མི་ནུས་ཏེ། རང་རིག་ཡིན་པའི་ཕྱིར། ཁོ་ན་རེ། རྣམ་མཁྱེན་གྱི་དོན་རྣམ་ཡིན་ན། དེའི་རྣམ་པ་ཡིན་དགོས་པར་ཐལ། དེའི་རྣམ་པ་ཡིན་ན་དེའི་ཤེས་རྣམ་ཡིན་པས་མ་ཁྱབ་པའི་ཕྱིར། མ་གྲུབ་ན། བུམ་པ་ཆོས་
ཅན༑ དེར་ཐལ། དེའི་ཕྱིར། འདོད་ན། དེ་ཆོས་ཅན། ཤེས་པའི་རྣམ་པ་ཡིན་པར་ཐལ་ལོ། །འདོད་ན། ཤེས་རྣམ་ཡིན་པར་ཐལ། འདོད་པའི་ཕྱིར་ཟེར་ན། འདིའི་ལན་འོག་ཏུ་འཆད་དོ། །ཁ་ཅིག་རང་ཡུལ་གྱི་རྣམ་པ་ཤར་བའི་སྒོ་ནས་རང་གི་ལོག་ཕྱོགས་ཀྱི་སྒྲོ་
འདོགས་ལ་གནོད་བྱེད་ཀྱི་ལམ་ཞུགས་ཀྱི་མཁྱེན་པ་དེ། འདིར་བསྟན་གཉན་ཕྱོགས་ཤེས་རྣམ་ཀྱི་མཚན་ཉིད། དེའི་སྒོ་ནས་དེ་ལ་གནོད་བྱེད་ཀྱི་འཕགས་རྒྱུད་ཀྱི་མཁྱེན་པ་དེ། འདིར་དངོས་སུ་བསྟན་པའི་གཉེན་ཕྱོགས་ཤེས་རྣམ་གྱི་མཚན་ཉིད་

[006A]༄༅། །དེའི་སྒོ་ནས་དེ་ལ་གནོད་བྱེད་ཀྱི་བྱང་སེམས་ཀྱི་མཁྱེན་པ་དེ། འདིར་བསྟན་གཙོ་བོར་གྱུར་པའི་གཉེན་ཕྱོགས་ཤེས་རྣམ་གྱི་དོན་ཡིན་ཟེར་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། རང་ཡུལ་གྱི་རྣམ་པ་ཤར་
བར་ཐལ། འདིར་བསྟན་གཉེན་ཕྱོགས་ཤེས་རྣམ་ཡིན་པའི་ཕྱིར། ཁྱབ་པ་ཁས། འདོད་ན། དེའི་ཡུལ་ཆོས་ཅན། དེའི་དངོས་ཡུལ་ཡིན་པར་ཐལ། དེ་ལ་ཁྱོད་ཀྱི་རྣམ་པ་ཤར་པའི་ཕྱིར། རྟགས་ཁས། འདོད་ན། དེའི་ཡུལ་ཆོས་ཅན། དོན་དམ་བདེན་པ་
ཡིན་པར་ཐལ། འདོད་པའི་ཕྱིར། འདོད་ན། དེའི་ཡུལ་ཡིན་ན་དོན་དམ་བདེན་པ་ཡིན་དགོས་པར་ཐལ། འདོད་པའི་ཕྱིར། འདོད་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། དེར་ཐལ། དེའི་ཕྱིར། རྟགས་གྲུབ་ཟིན། ཉན་ཐོས་
དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། མཚོན་བྱ་གཉིས་པ་དེར་ཐལ། མཚན་ཉིད་དེའི་ཕྱིར་ཏེ། ཆོས་ཅན་དེའི་ཕྱིར། འདོད་མི་ནུས་ཏེ། དེ་གཞི་ཤེས་ཀྱང་མ་ཡིན། ལམ་
ཤེས་ཀྱང་མ་ཡིན། རྣམ་མཁྱེན་ཡང་མ་ཡིན་པའི་ཕྱིར། ཁྱབ་སྟེ། སྐབས་འདིར་དངོས་སུ་བསྟན་པའི་ཤེས་རྣམ་ལ་གསུམ་པོ་དེར་གྲངས་ངེས་པའི་ཕྱིར་ཏེ། ཀུན་མཁྱེན་ཉིད་ནི་རྣམ་གསུམ་ཕྱིར། ཞེས་གསུངས་པའི་ཕྱིར། གཞན་ཡང། རྣམ་མཁྱེན་
ཆོས་ཅན། མཚན་ཉིད་གསུམ་པ་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ཀུན་མཁྱེན་ཉིད་ནི་རྣམ་གསུམ་ཕྱིར། །ཞེས་པ་འདིས། རྣམ་མཁྱེན་བསྟན་བྱའི་གཙོ་བོར་བྱས་ནས་བསྟན་པའི་ཕྱིར་ཏེ། དེས་མཁྱེན་གསུམ་བསྟན་བྱའི་གཙོ་བོར་
བྱས་ནས་བསྟན་པའི་ཕྱིར། རྟགས་གྲུབ་སྟེ། མེད་པའི་རྣམ་པ་ནས་བཟུང་སྟེ། ཞེས་པ་ནས། སུམ་ཅུ་བདུན་དང་སུམ་ཅུ་བཞི། །སུམ་ཅུ་རྩ་དགུ་དག་དུ་བཞེད། །ཅེས་པའི་བར་གྱི་གཞུང་འདི་རྣམས་ཀྱིས་མཁྱེན་གསུམ་བསྟན་བྱའི་གཙོ་བོར་བྱས་ནས་

[006B] མེད་པའི་རྣམ་པ་ནས་བཟུང་སྟེ། ཞེས་པས། གཞི་ཤེས་ཀྱི་ཤེས་རྣམ་བསྟན་བྱའི་གཙོ་བོར་བྱས་ནས་བསྟན། རྒྱུ་དང་ལམ་དང་སྡུག་བསྔལ་དང། །ཞེས་སོགས་ཀྱིས་ལམ་ཤེས་ཀྱི་ཤེས་རྣམ་བསྟན་བྱའི་གཙོ་བོར་བྱས་ནས་བསྟན་པའི་
ཕྱིར༑ གཞན་ཡང། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་ཚོགས་ལམ་ཆོས་ཅན། མཚོན་བྱ་གསུམ་པ་དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། འདོད་མི་ནུས་ཏེ། དམན་ལམ་སྔོན་དུ་སོང་
བའི་ཐེག་ཆེན་ལམ་ཞུགས་ཀྱི་མཁྱེན་པ་ཡིན་པའི་ཕྱིར། ཁྱབ་སྟེ། མཚན་མེད་རབ་ཏུ་སྦྱིན་ལ་སོགས། །ཞེས་པའི་གཞུང་གི་བསྟན་བྱའི་གཙོ་བོར་གྱུར་པའི་ཐེག་ཆེན་གྱི་ཐར་པ་ཆ་མཐུན་ཡིན་ན། དང་པོ་ཉིད་ནས་ཐེག་པ་ཆེན་པོར་རིགས་ངེས་
པའི་བྱང་སེམས་ཀྱི་ཚོགས་ལམ་ཡིན་དགོས་པའི་ཕྱིར། རྟགས་གྲུབ་སྟེ། རྣམ་པ་ཐམ་ཅད་རྟོགས་འདི་ལ། །ཐར་པའི་ཆ་དང་མཐུན་པར་འདོད། །ཅེས་འདི་ལ་ཞེས་པའི་ཉེ་ཚིག་སྨོས་པ་ལ་དགོས་པ་ཡོད་པའི་ཕྱིར། ཁ་ཅིག་མཁྱེན་གསུམ་གང་རུང་གི་རྣམ་
པ་ཤར་ནས་སྒོམ་པར་བྱད་པའི་སེམས་དཔའི་རྣལ་འབྱོར། གཉེན་ཕྱོགས་ཤེས་རྣམ་གྱི་མཚན་ཉིད། ཟེར་ན། རྣམ་མཁྱེན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་ཐལ། འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། རྩ་
བར་འདོད་མི་ནུས་ཏེ། ཆོས་ཅན་དེའི་ཕྱིར། ཁ་ཅིག་མཁྱེན་གསུམ་གང་རུང་གི་རྣམ་པ་ལེགས་པར་ཤར་ནས་སྒོམ་པར་བྱེད་པའི་སེམས་དཔའི་རྣལ་འབྱོར། སེམས་དཔའི་རྒྱུད་ཀྱི་གཉེན་ཕྱོགས་ཤེས་རྣམ་གྱི་མཚན་ཉིད། ཟེར་ན། ཐེག་ཆེན་གྱི་
མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། ཁྱོད་ཀྱི་དངོས་ཡུལ་དུ་གྱུར་པའི་ཀུན་རྫོབ་བདེན་པ་མེད་པའི་ཕྱིར་ཏེ། ཆོས་ཅན་དེའི་ཕྱིར། ཁོ་ན་རེ། རྣམ་པ་ལ་དོན་རྣམ་དང་ཤེས་རྣམ་

[007A]༄༅། །གཉིས་སུ་ཡོད་པའི་དོན་རྣམ་བསྒོམ་བྱ་ཡིན་ལ། ཤེས་རྣམ་བསྒོམ་བྱ་མ་ཡིན། ཁ་ཅིག་ཤེས་རྣམ་བསྒོམ་བྱ་ཡིན་ལ་དོན་རྣམ་བསྒོམ་བྱ་མ་ཡིན། ཞེས་ཟེར། འདི་འགོག་པ་ལ། རྣམ་བཤད་སྙིང་པོ་རྒྱན་ལས། དོན་རྣམ་དང་ཤེས་རྣམ་
གཉིས་སུ་ཕྱེ་ནས་བསྒོམ་བྱ་གང་ཡིན་མི་མཐུན་པ་སོ་སོར་འདོད་པ་ལ་ནི་སྙིང་པོ་ཅུང་ཟད་ཀྱང་མེད་དེ། མི་རྟག་པ་རྟོགས་པའི་ཡེ་ཤེས་བསྒོམ་བྱར་འདོད་པ་དེས་ཀྱང་མི་རྟག་པ་བསྒོམ་བྱར་ཁས་ལེན་དགོས་ལ། ཞེས་སོགས་གསུངས་སོ། དེའི་དོན་
ནི༑ ལུགས་དང་པོ་མི་འཐད་དེ། མི་རྟག་པ་བསྒོམ་པའི་གང་ཟག་ཡིན་ན་མི་རྟག་པ་རྟོགས་པའི་བློ་བསྒོམ་པའི་གང་ཟག་ཡིན་དགོས་པའི་ཕྱིར་དང། སྙིང་རྗེ་ཆེན་པོ་སོགས་བསྒོམ་བྱ་ཡིན་པའི་ཕྱིར། གཉིས་པ་ཡང་མི་འཐད་དེ། མི་རྟག་པ་བསྒོམ་བྱ་ཡིན་
པའི་ཕྱིར་ཏེ། འདུས་བྱས་མི་རྟག་པར་རྟོགས་པའི་བློ་བསྒོམ་ན་འདུས་བྱས་མི་རྟག་པ་བསྒོམ་དགོས་པའི་ཕྱིར། གཞན་ཡང། མི་རྟག་པ་བསྒོམ་བྱ་ཡིན་པར་ཐལ། སྟོང་ཉིད་བསྒོམ་བྱ་ཡིན་པའི་ཕྱིར་ཏེ། སྟོང་ཉིད་བྱང་འཕགས་ཀྱི་བསྒོམ་བྱའི་
གཙོ་བོ་ཡིན་པའི་ཕྱིར། ཁ་ཅིག་རྣམ་པ་ཡིན་ན་ཤེས་རྣམ་ཡིན་དགོས་སོ། །དོན་རྣམ་ཞེས་པ་མི་རིགས་ཤིང་གཞུང་ཆེན་པོ་རྣམས་སུ་ཐ་སྙད་དེ་མི་འབྱུང་པའི་ཕྱིར། ཞེས་ཟེར། དེ་འགོག་པ་ལ་རོང་ཊཱིཀ་པ་ན་རེ། དེ་མི་རིགས་པའི་ཕྱིར་ཏེ། ཡུལ་རྣམས་ཅན་ནི་ཐ་དད་པས། །བློ་
ཡི་རྟོགས་པ་ཐ་དད་ཕྱིར། ཞེས་གསུངས་པས་དོན་གྱི་རྣམ་པ་བསྟན་པའི་ཕྱིར་དང། མདོ་ལས། རྣམ་པ་གང་དག་དང། རྟགས་གང་དག་དང་ཞེས་པའི་རྣམ་པའི་སྒྲས་ཕྱི་རོལ་གྱི་དོན་ཡང་གཟུང་པར་བྱ་བ་ཡིན་པའི་ཕྱིར། འོན་ཀྱང་འདིར་བསྟན་
པ་ནི་ཤེས་རྣམ་ཁོ་ན་སྟེ། མི་མཐུན་པའི་ཕྱོགས་ཀྱི་གཉེན་པོར་གསུངས་པའི་ཕྱིར་དང། མདོ་ལས། མ་མཆིས་པའི་ཕ་རོལ་ཏུ་ཕྱིན་པ་དང། མི་གཡོ་པའི་པ་རོལ་ཏུ་ཕྱིན་པ་དང། ཞེས་སོགས་ཕ་རོལ་ཏུ་ཕྱིན་པའི་སྒྲས་གསུངས་པ་དང། བསྟན་བཅོས་

[007B] མདོར་བསྟན་དུ་ཡེ་ཤེས་ཀྱི་བྱེ་བྲག་ཏུ་གསུང་ཞིང། རྒྱས་བཤད་ཀྱིས་ཀྱང་དེ་ཉིད་རྒྱས་པར་སྟོན་པའི་ཕྱིར། ཞེས་ཟེར། ལུགས་སྔ་མ་མི་འཐད་དེ། ཉེར་ལེན་གྱི་ཕུང་པོ་མི་རྟག་པ་དེ་རྣམ་པ་ཡིན་པའི་ཕྱིར་ཏེ། མེད་པའི་རྣམ་པ་ནས་བཟུང་སྟེ། ཞེས་གསུངས་
པའི་ཕྱིར། ལུགས་གཉིས་པ་ཡང་མི་འཐད་དེ། ཤེས་བྱ་ཆོས་ཅན། སྐབས་འདིར་དོན་རྣམ་བརྒྱ་བདུན་ཅུ་རྩ་གསུམ་མ་བསྟན་པར་ཐལ། སྐབས་འདིར་བསྟན་གྱི་རྣམ་པ་ཡིན་ན་ཤེས་རྣམ་ཡིན་དགོས་པའི་ཕྱིར། རྟགས་ཁས། འདོད་ན། བསྟན་བཅོས་མངོན་
རྟོགས་རྒྱན་གྱིས་དོན་རྣམ་བརྒྱ་བདུན་ཅུ་རྩ་གསུམ་མ་བསྟན་པར་ཐལ། འདོད་པའི་ཕྱིར། འདོད་ན། དོན་རྣམ་བརྒྱད་བདུན་རྩ་གསུམ་གྱི་རྣམ་གཞག་མི་འཐད་པར་ཐལ། འདོད་པའི་ཕྱིར། གཞན་ཡང་ཕྱི་རོལ་གྱི་དོན་ཡོད་པར་ཐལ། མདོ་ལས། རྣམ་པ་གང་དག་
དང་ཤེས་སོགས་ཀྱི་རྣམ་པའི་སྒྲས་ཕྱི་རོལ་གྱི་དོན་བསྟན་པའི་ཕྱིར། རྟགས་ཁས། འདོད་མི་ནུས་ཏེ། འདི་ནི་སེམས་ཙམ་ཁོ་ན་ཡིན་གྱི། །ཕྱི་རོལ་གྱི་དོན་ནི་མེད་དོ་ཞེས་གསུངས་པའི་ཕྱིར། །རང་ལུགས་ནི། མཁྱེན་གསུམ་གང་རུང་གི་རྣམ་པ་ལེགས་པར་ཤར་
ནས་སྒོམ་པར་བྱེད་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར། སེམས་དཔའི་རྒྱུད་ཀྱི་གཉེན་ཕྱོགས་ཤེས་རྣམ་གྱི་མཚན་ཉིད། ཡང་ན་དེ་སེམས་དཔའི་རྒྱུད་ཀྱི། སྒོམ་བྱེད་གཉེན་པོའི་མཚན་ཉིད། དབྱེ་ན། བརྒྱ་བདུན་ཅུ་རྩ་གསུམ་ཡོད། ས་མཆིས་
ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་ན་ཡོད། རྩོད་པ་སྤོང་བ་ལ་མཁས་པ་ཁ་ཅིག་རྣམ་པ་ཞེས་བྱ་མཚན་ཉིད་དེ། ཞེས་པའི་རྣམ་པ་མཚོན་བྱ་ལ་བྱེད་རིགས་པར་ཐལ། སྐབས་འདིར་སེམས་དཔའི་རྒྱུད་ཀྱི་གཉེན་ཕྱོགས་ཤེས་རྣམ་གྱི་མཚན་
ཉིད་འཇོག་པ་སྐབས་སུ་བབས་པའི་ཕྱིར། རྟགས་ཁས། འདོད་མི་ནུས་ཏེ། རྩ་བར་རྣམ་པ་ཞེས་བྱ་མཚན་ཉིད་དེ། །ཞེས་དང། ཉི་སྣང་ལས། བྱེ་བྲག་ནི་མི་མཐུན་པའི་ཕྱོགས་གང་གི་གཉེན་པོའི་མཚན་ཉིད་གང་ཡིན་པ་དེ། དཔེར་ན། རྟག་པར་འཛིན་

[008A]༄༅། །པ་ལ་མི་རྟག་པ་ལ་སོགས་པ་བཞིན་ནོ་ཞེས་པ་དང། རྒྱན་སྣང་ལས། ཤེས་པའི་བྱེ་བྲག་རྣམས་རྣམ་པ་ཉིད་དུ་རྣམ་པར་གཞག་པ་ནི་སྤྱིའི་མཚན་ཉིད་ཡིན་པར་ཤེས་པར་བྱའོ། །ཞེས་དང། དོན་གསལ་ལས། རྣམ་པ་ཉིད་དུ་རྣམ་པར་
གཞག་པ་ནི་མཚན་ཉིད་དེ་ཞེས་དང། རྣམ་བཤད་སྙིང་པོ་རྒྱན་ལས། རྣམ་པའི་མཚན་ཉིད་འཆད་པ་ནི། སྐབས་འདིར་རྣམ་པའི་དབྱེ་བ་རྒྱས་པར་བཤད་པ་འདིས་ཅི་བྱེད་མ་ཤེས་པས་གཞུང་འདི་ལོག་པར་བཤད་པ་ཡིན་ཏེ། ཞེས་དང། གཉེན་པོའི་
མཚན་ཉིད་ཀྱི་ཡན་ལག་ཅེས་པའི་རྣམ་པ་དེ་དག་ཀྱང། ཞེས་སོགས་གསུངས་པའི་ཕྱིར། ཟེར་ན། སྐྱོན་མེད་དེ། རྣམ་པ་ཞེས་བྱ་མཚན་ཉིད་དེ། །ཞེས་པའི་རྣམ་པ་མཚོན་བྱ་ལ་བྱེད་པར་ཁས་བླངས་ན། སྐྱོན་དེ་འཇུག་ཀྱང་དེ་ལྟར་ཁས་མ་བླངས་པའི་ཕྱིར། སྐབས་
འདིར་གཉེན་ཕྱོགས་ཤེས་རྣམ་ཀྱི་མཚན་ཉིད་འཇོག་བ་སྐབས་སུ་མ་བབས་པའི་སྐྱོན་མེད་དེ། ཊཱིཀྐར། མཁྱེན་པ་གསུམ་པོ་གང་རུང་གི་རྣམ་པ་ལེགས་པར་ཤར་ནས་སྒོམ་བར་བྱེད་པའི་བྱང་སེམས་ཀྱི་ཡེ་ཤེས་ཞེས་བྱ་བ་ནི། སྐབས་འདིར་གཉེན་
པོའི་མཚན་ཉིད། གཉེན་པོར་འཇོག་པའི་ལམ་ཤེས་ཀྱི་རྣམ་པ་དེ་ནི། རིགས་བསྡུ་ན་རྣམ་པ་གསུམ་དུ་འདོད་ཅེས་གསུངས་པའི་ཕྱིར། ཊཱིཀྐིའི། ཚིག་འདིའི་དོན་བསྡུ་ན། རང་གི་མི་མཐུན་ཕྱོགས་འཇོ་མས་པར་ནུས་པའི་མཁྱེན་པ། སྐབས་འདིར་
བསྟན་གྱི་གཉེན་ཕྱོགས་ཤེས་རྣམ་གྱི་མཚན་ཉིད། རང་གི་མི་མཐུན་ཕྱོགས་འཇོམས་པར་ནུས་པའི་བྱང་སེམས་ཀྱི་ཡེ་ཤེས། སེམས་དཔའི་རྒྱུད་ཀྱི་གཉེན་ཕྱོགས་ཤེས་རྣམ་གྱི་མཚན་ཉིད་ཡིན་ནོ། །གཞན་ཡང། སྐབས་འདིར་གཉེན་ཕྱོགས་
ཤེས་རྣམ་ཀྱི་མཚན་ཉིད་འཇོག་པ་སྐབས་སུ་བབས་པར་ཐལ། གཞུང་འདི་ཤེས་རྣམ་བརྒྱ་བདུན་ཅུ་རྩ་གསུམ་འཆད་བྱེད་ཀྱི་གཞུང་ཡིན་པའི་ཕྱིར་ཏེ། ཤེས་རྣམ་བརྒྱ་བདུན་ཅུ་རྩ་གསུམ་མདོར་བསྟན་གྱི་ཚུལ་དུ་འཆད་བྱེད་ཀྱི་གཞུང་ཅིག་ཡོད་པའི་ཕྱིར་

[008B] ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས། དང་པོ་ནི། གཞི་ཤེས་ཀྱི་ཤེས་རྣམ་དེ་ལ་ཉེར་བདུན་ཡོད་དེ། བདེན་པ་དང་པོ་གསུམ་ལ་བརྟེན་པའི་གཞི་ཤེས་ཀྱི་ཤེས་རྣམ་བཅུ་གཉིས་དང། ལམ་བདེན་
ལ་བརྟེན་པའི་གཞི་ཤེས་ཀྱི་ཤེས་རྣམ་བཅོ་ལྔ་རྣམས་སུ་ཡོད་པའི་ཕྱིར། གཉིས་པ་ལ་ཁ་ཅིག་གཞི་ཤེས་ཀྱི་དམིགས་པའི་ཆོས་ལ་ལོག་ཕྱོགས་སུ་སྒྲོ་འདོགས་པའི་སྒྲོ་འདོགས་འགོག་པར་བྱེད་པའི་སེམས་དཔའི་རྣལ་འབྱོར། གཞི་ཤེས་ཀྱི་ཤེས་རྣམ་
ཀྱི་མཚན་ཉིད་ཟེར་ན། ཐེག་ཆེན་གྱི་ཚོགས་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། བྱང་སེམས་ཚོགས་ལམ་པའི་རྒྱུད་ལ་གཞི་ཤེས་ཀྱི་རྣམ་པ་བསྒོམ་པའི་སེམས་དཔའི་རྣལ་འབྱོར་ཡོད་པའི་ཕྱིར། རྩ་བར་འདོད་
ན༑ དེ་ཆོས་ཅན། གཞི་ཤེས་ཡིན་པར་ཐལ། འདོད་པའི་ཕྱིར། ཁ་ཅིག་གཞི་ཤེས་ཀྱི་དམིགས་པའི་ཆོས་ལ་ལོག་ཕྱོགས་སུ་སྒྲོ་འདོགས་པའི་སྒྲོ་འདོགས་འགོག་པར་བྱེད་པའི་གཞི་ཤེས་ཀྱི་འཛིན་སྟངས་སུ་དམིགས་པ་དེ། གཞི་ཤེས་ཀྱི་རྣམ་པའི་མཚན་
ཉིད་ཟེར་ན། གཞི་ཤེས་འཛིན་པའི་རྟོག་པ་ཆོས་ཅན། གཞི་ཤེས་ཀྱི་འཛིན་སྟངས་ཡིན་པར་ཐལ། དེའི་རྣམ་པ་ཡིན་པའི་ཕྱིར། མ་གྲུབ་ན། དེར་ཐལ། དེའི་རྣམ་པར་སྐྱེས་པའི་ཕྱིར་ཏེ། དེའི་རྣམ་པ་ཤར་བའི་བློ་ཡིན་པའི་ཕྱིར། རྩ་བར་འདོད་ན། དེ་ཆོས་ཅན་
གཞི་ཤེས་ཡིན་པར་ཐལ་ལོ། །འདོད་མི་ནུས་ཏེ། ཁྱོད་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་ཏེ། གཞི་ཤེས་ཀྱི་རྣམ་པ་ཅན་གྱི་བློ་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། མ་གྲུབ་ན། དེ་ཆོས་ཅན། ཁྱོད་འཛིན་པའི་རྟོག་པ་
རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པར་ཐལ། ཁྱོད་བདག་མེད་ཡིན་པའི་ཕྱིར། གཞན་ཡང། གཞི་ཤེས་ཀྱི་རྣམ་པ་ཡིན་ན་གཞི་ཤེས་ཡིན་དགོས་པར་ཐལ། མཚན་ཉིད་དེ་འཐད་པའི་ཕྱིར། འདོད་ན། གཞི་ཤེས་ཀྱི་རྣམ་པ་རྒྱུད་ལ་ལྡན་པའི་ལམ་

[009A]༄༅། །མ་ཞུགས་ཀྱི་གང་ཟག་མེད་པར་ཐལ་ལོ། །འདོད་མི་ནུས་ཏེ། གཞི་ཤེས་ཀྱི་རྣམ་པ་དང་ལྡན་པའི་བློ་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། གཞི་ཤེས་ཀྱི་རྣམ་པ་ཅན་གྱི་བློ་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་
ཡོད་པའི་ཕྱིར་ཏེ། གཞི་ཤེས་འཛིན་པའི་རྟོག་པ་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པ་གང་ཞིག་གཞི་ཤེས་འཛིན་པའི་རྟོག་པ་དེ་གཞི་ཤེས་ཀྱི་རྣམ་པ་ཅན་གྱི་བློ་ཡིན་པའི་ཕྱིར། ལན་གྱིས་ལྡོག་པར་མི་ནུས་པའི་ཐལ་འགྱུར་རོ། །ཁ་ཅིག་དམན་
པའི་རིགས་ཅན་རྗེས་སུ་གཟུང་བའི་ཕྱིར་དུ་གཙོ་བོར་བསྒོམ་པར་བྱ་བའི་འཕགས་རྒྱུད་ཀྱི་མཁྱེན་པ། གཞི་ཤེས་ཀྱི་ཤེས་རྣམ་གྱི་དོན་ཡིན་ཟེར་ན། གོང་དུ་བཀག་ཟིན། སླར་ཡང་སྐྱོན་བརྗོད་ན། བྱང་འཕགས་ཀྱི་རྒྱུད་ཀྱི་དམན་པའི་རིགས་ཅན་སྡུག་བསྔལ་དང་
བྲལ་བར་འདོད་པའི་སྙིང་རྗེ་ཆེན་པོ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། ཆོས་ཅན་དེ་དང་གཅིག་ཡིན་པའི་ཕྱིར། རྩ་བར་འདོད་ན། ཐེག་དམན་གྱི་རྟོགས་རིགས་སུ་གནས་པར་ཐལ་ལོ། །ཁོ་ན་རེ། ཐེག་དམན་གྱི་རྟོགས་
རིགས་སུ་གནས་པའི་འཕགས་རྒྱུད་ཀྱི་མཁྱེན་པ་དེ། སྐབས་འདིར་དངོས་བསྟན་གྱི་གཞི་ཤེས་ཀྱི་ཤེས་རྣམ་གྱི་མཚན་ཉིད་ཟེར་ན། སངས་རྒྱས་འཕགས་པའི་རྒྱུད་ཀྱི་གཞི་ཤེས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གྲུབ་
སྟེ༑ གཞི་ཤེས་ཡིན་པའི་ཕྱིར། འདོད་མི་ནས་ཏེ། སྐབས་འདིར་བསྟན་གྱི་གཞི་ཤེས་ཀྱི་ཤེས་རྣམ་དེ་ལ་བྱང་སེམས་འཕགས་པའི་རྒྱུད་ཀྱི་གཞི་ཤེས་ཀྱི་ཤེས་རྣམ་དང། ཐེག་དམན་འཕགས་པའི་རྒྱུད་ཀྱི་གཞི་ཤེས་ཀྱི་ཤེས་རྣམ་གཉིས་སུ་གྲངས་
ངེས་པའི་ཕྱིར། ཏེ། དེ་ལ་ཐམས་ཅད་ཤེས་པ་ཉིད་ཀྱི་རྣམ་པ་ནི་ཉན་ཐོས་དང་བྱང་ཆུབ་སེམས་དཔའི་བྱ་བྲག་གི་གོ་རིམ་བཞིན་དུ་ཟག་པ་མེད་པ་དང་ཟག་པ་དང་བཅས་པ་དག་ཀྱང་ཡིན་ཏེ། ཞེས་གསུངས་པའི་ཕྱིར།    ༈    །རང་ལུགས་ནི། གཞི་

[009B] སེམས་དཔའི་རྒྱུད་ཀྱི་གཞི་ཤེས་ཀྱི་དམིགས་པའི་ཆོས་ལ་ལོགས་ཕྱོགས་སུ་སྒྲོ་འདོགས་པའི་སྒྲོ་འདོགས་ཀྱི་གཉེན་པོའི་མཚན་ཉིད། གཞི་
ཤེས་ཀྱི་སྦྱོར་བའི་བསྒོམ་བྱར་གྱུར་པའི་འཕགས་རྒྱུད་ཀྱི་མཁྱེན་པ་གང་ཞིག་ཐེག་དམན་གྱི་རྟོགས་རིགས་སུ་གནས་པ། གཞི་ཤེས་ཀྱི་ཤེས་རྣམ་གྱི་མཚན་ཉིད་ཡིན་བྱས་པ་ལ་མཁས་པ་ཁ་ཅིག་རྣམ་པ་ཞེས་བྱ་མཚན་ཉིད་དེ་ཞེས་པའི་རྣམ་པ་
མཚོན་བྱ་ལ་བྱེད་རིགས་པར་ཐལ། སྐབས་འདིར་གཞི་ཤེས་ཀྱི་རྣམ་པའི་མཚན་ཉིད་འཇོག་པ་སྐབས་སུ་བབས་པའི་ཕྱིར། འདོད་ན། རྣམ་པ་ཞེས་བྱ་མཚན་ཉིད་དེ། ཞེས་བཤད་པ་མི་འཐད་པར་ཐལ། འདོད་པའི་ཕྱིར། ཞེས་གསུངས་པ་ལ་ལན་སྔར་
བཏབ་ཟིན་ཏོ།།    ༈    ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས་ལས་དང་པོ་ནི། གཞི་ཤེས་ཀྱི་ལམ་བདེན་གྱི་རྣམ་པ་ལ་གསུམ་ཡོད་དེ། ཉོན་སྒྲིབ་ཀྱི་གཉེན་པོའི་རིགས་སུ་གནས་པའི་མཐོང་
ལམ་ཟག་མེད་གཅིག་གཟུགས་ཕྱི་རོལ་དོན་དུ་འཛིན་པའི་རྟོག་པའི་གཉེན་པོའི་རིགས་སུ་གནས་པའི་སྒོམ་ལམ་ཟག་བཅས་གཅིག་གཟུགས་ཕྱི་རོལ་དོན་དུ་འཛིན་པའི་རྟོག་པའི་གཉེན་པོའི་རིགས་སུ་གནས་པའི་མཐོང་ལམ་ཟག་མེད་གཅིག་རྣམས་སུ་
ཡོད་པའི་ཕྱིར། སྐབས་འདིར་གཟུགས་ཕྱི་རོལ་དོན་དུ་འཛིན་པའི་རྟོག་པའི་གཉེན་པོ་སྟོན་པ་སྐབས་སུ་མ་བབས་པའི་སྐྱོན་མེད་དེ། གཞི་ཤེས་ཀྱིས་རང་རྒྱལ་འཕགས་པའི་མངོན་རྟོགས་བསྡུས་པའི་ཕྱིར། ཁ་ཅིག་གཞི་ཤེས་ཀྱི་ལམ་བདེན་གྱི་རྣམ་པ་
ལ་གསུམ་ཡོད་དེ། ཉོན་སྒྲིབ་ཀྱི་དངོས་གཉེན་དུ་གྱུར་པའི་མཐོང་ལམ་ཟག་མེད་གཅིག་ཤེས་སྒྲིབ་གཟུང་རྟོག་གི་དངོས་གཉེན་དུ་གྱུར་པའི་སྒོམ་ལམ་ཟག་བཅས་གཅིག་ཤེས་སྒྲིབ་གཟུང་རྟོག་གི་དངོས་གཉེན་དུ་གྱུར་པའི་མཐོང་ལམ་ཟག་མེད་གཅིག་

[010A]༄༅། །རྣམས་སུ་ཡོད་པའི་ཕྱིར། ཟེར་བ་མི་འཐད་དེ། ཉོན་སྒྲིབ་ཀྱི་དངོས་གཉེན་དུ་གྱུར་པའི་མཐོང་ལམ་ཟག་མེད་མེད་པར་ཐལ། དེའི་དངོས་གཉེན་ཡིན་ན་སྒོམ་ལམ་བར་ཆད་མེད་ལམ་ཡིན་དགོས་པའི་ཕྱིར། རྟགས་བུད། ཤེས་སྒྲིབ་གཟུང་
རྟོག་གི་དངོས་གཉེན་དུ་གྱུར་པའི་སྒོམ་ལམ་ཟག་བཅས་མེད་པར་ཐལ་དེ་ཡིན་ན་སྒོམ་ལམ་བར་ཆད་མེད་ལམ་ཡིན་དགོས་པའི་ཕྱིར། དེའི་དངོས་གཉེན་དུ་གྱུར་པའི་མཐོང་ལམ་ཟག་མེད་མེད་པར་ཐལ། དེ་ཡིན་ན་སྒོམ་ལམ་བར་ཆད་མེད་ལམ་ཡིན་དགོས་པའི་
ཕྱིར༑ ཁོ་ན་རེ། སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་ཆོས་ཅན། སྒོམ་ལམ་བར་ཆད་མེད་ལམ་ཡིན་པར་ཐལ། ཤེས་སྒྲིབ་གཟུང་རྟོག་གི་དངོས་གཉེན་ཡིན་པའི་ཕྱིར། དེར་ཐལ། བདེན་འཛིན་གྱི་དངོས་གཉེན་ཡིན་
པའི་ཕྱིར། དེར་ཐལ། བདེན་འཛིན་ལ་དངོས་སུ་གནོད་བྱེད་གང་ཞིག་དེའི་གཉེན་པོ་ཡིན་པའི་ཕྱིར། ན་མ་ཁྱབ་སྟེ། བདེན་འཛིན་གྱི་དངོས་གཉེན་གང་ཞིག་བར་ཆད་མེད་ལམ་ཡིན་ན། དེའི་དངོས་གཉེན་བར་ཆད་མེད་ལམ་ཡིན་དགོས་པར་ཐལ། དེ་ལ་དངོས་སུ་
གནོད་བྱེད་གང་ཞིག། །དེའི་གཉེན་པོ་ཡིན་ན་དེའི་དངོས་གཉེན་ཡིན་དགོས་པའི་ཕྱིར། རྟགས་ཁས། འདོད་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། དེར་ཐལ། དེའི་ཕྱིར། དང་པོ་མ་གྲུབ་ན། དེ་དེའི་དངོས་གཉེན་ཡིན་པར་ཐལ། དེ་
སྟོང་ཉིད་ལ་རྩེ་གཅིག་ཏུ་མཉམ་པར་གཞག་པའི་བྱང་སེམས་ཀྱི་སྦྱོར་ལམ་མཉམ་གཞག་ཡེ་ཤེས་དེ། བདེན་འཛིན་གྱི་དངོས་གཉེན་ཡིན་པའི་ཕྱིར། རྟགས་སོང། གོང་དུ་འདོད་ན། ཐེག་ཆེན་གྱི་མཐོང་ལམ་རྣམ་གྲོལ་ལམ་དེས་བདེན་འཛིན་སྤངས་པར་ཐལ་
༑ ༑འདོད་པའི་ཕྱིར། གཞན་ཡང། ཉོན་སྒྲིབ་ཀྱི་དངོས་གཉེན་ཡིན་ན་གཞི་ཤེས་ཡིན་དགོས་པར་ཐལ། སྦྱོར་བ་དེ་འཐད་པའི་ཕྱིར། འདོད་ན། འོག་ཏུ་འགོག་ཁ་ཅིག་གཞི་ཤེས་ཀྱི་ལམ་བདེན་གྱི་རྣམ་པ་ལ་གསུམ་ཡོད་དེ། ཉོན་སྒྲིབ་

[010B]ཤེས་སྒྲིབ་གཟུང་རྟོག་གི་གཉེན་པོར་གྱུར་པའི་སྒོམ་ལམ་ཟག་བཅས་གཅིག་དེའི་གཉེན་པོར་གྱུར་པའི་མཐོང་ལམ་ཟག་མེད་གཅིག་ཡོད་པའི་ཕྱིར་ཟེར་ན། སྦྱོར་བ་སྔ་ཕྱི་གཉིས་ཀ་ལ་
ཤེས་བྱ་ཆོས་ཅན། གཟུགས་ཕྱི་རོལ་དོན་དུ་འཛིན་པའི་རྟོག་པ་དེ། ཤེས་སྒྲིབ་གཟུང་རྟོག་ཡིན་པར་ཐལ། སྦྱོར་བ་དེ་རྣམས་འཐད་པའི་ཕྱིར། འདོད་ན། དེ་ཆོས་ཅན། རང་གི་དམིགས་ཡུལ་དུ་གྱུར་པའི་གཟུང་བ་ལ་དམིགས་ནས་ལོངས་སྤྱོད་བྱར་
བདེན་པར་ཞེན་པའི་བློ་ཡིན་པར་ཐལ། འདོད་པའི་ཕྱིར། འདོད་ན། བདེན་འཛིན་ཡིན་པར་ཐལ། འདོད་པའི་ཕྱིར། འདོད་ན། གཟུགས་ཕྱི་རོལ་དོན་གྱི་སྟོང་པ་དོན་དམ་བདེན་པ་ཡིན་པར་ཐལ་ལོ། །གཞན་ཡང། ཉོན་སྒྲིབ་ཀྱི་དངོས་གཉེན་བར་
ཆད་མེད་ལམ་ཡིན་ན་གཞི་ཤེས་ཡིན་དགོས་པར་ཐལ། སྦྱོར་བ་དེ་འཐད་པའི་ཕྱིར། འདོད་ན། དམན་ལམ་སྔོན་དུ་མ་སོང་བའི་རྒྱུན་མཐའི་བར་ཆད་མེད་ལམ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། དམན་ལམ་སྔོན་དུ་མ་སོང་བའི་
རྒྱུན་མཐའི་བར་ཆད་མེད་ལམ་པས་སྒྲིབ་གཉིས་ཅིག་ཅར་དུ་སྤོང་བའི་ཕྱིར་ཏེ། ཀུན་བཏུས་ལས། དེས་བྱང་ཆུབ་ཐོབ་པ་ན། ཉོན་མོངས་པ་དང་ཤེས་བྱའི་སྒྲིབ་པ་ཅིག་ཅར་དུ་སྤོང་ངོ། །ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། ཐེག་
དམན་གྱི་རྟོགས་རིགས་སུ་མི་གནས་པའི་ཕྱིར་ཏེ། ཐེག་ཆེན་གྱི་སྒོམ་ལམ་བར་ཆད་མེད་ལམ་ཡིན་པའི་ཕྱིར། ཁོ་ན་རེ། དམན་ལམ་སྔོན་དུ་མ་སོང་བའི་རྒྱུན་མཐའི་བར་ཆད་མེད་ལམ་ཆོས་ཅན། གང་ཟག་གི་བདག་འཛིན་གྱི་དངོས་གཉེན་
བར་ཆད་མེད་ལམ་ཡིན་པར་ཐལ། །ཉོན་སྒྲིབ་ཀྱི་དངོས་གཉེན་བར་ཆད་མེད་ལམ་ཡིན་པའི་ཕྱིར། རྟགས་ཁས། འདོད་ན། གང་ཟག་གི་བདག་འཛིན་དང་དམིགས་པ་གཅིག་ལ་དམིགས་ནས་རྣམ་པ་འཛིན་སྟངས་དངོས་འགལ་དུ་ཞུགས་

[011A]༄༅། །པའི་བློ་ཡིན་པར་ཐལ། འདོད་པའི་ཕྱིར་ན། མ་ཁྱབ། འདོད་ན། དེ་ཆོས་ཅན། གང་ཟག་གི་བདག་མེད་ཀྱི་རྣམ་པ་ཅན་གྱི་བློ་ཡིན་པར་ཐལ། འདོད་པའི་ཕྱིར། འདོད་ན། སློབ་ལམ་ན་བློ་གཅིག་གིས་བདེན་པ་གཉིས་ཅིག་
ཅར་དུ་མངོན་སུམ་དུ་རྟོགས་པ་ཡོད་པར་ཐལ། འདོད་པའི་ཕྱིར་ན་མ་ཁྱབ་མཚམས་ལ། གང་ཟག་མི་རྟག་པ་མ་ཡིན་པར་འཛིན་པའི་རྟོག་པའི་དངོས་གཉེན་བར་ཆད་མེད་ལམ་ཆོས་ཅན། ཁྱོད་དེ་དང་འཛིན་སྟངས་དངོས་སུ་འགལ་བར་ཐལ། ཁྱོད་དེའི་
དངོས་གཉེན་བར་ཆད་མེད་ལམ་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། དེའི་དངོས་གཉེན་བར་ཆད་མེད་ལམ་ཡོད་པའི་ཕྱིར་ཏེ། གང་ཟག་རྟག་གཅིག་རང་དབང་ཅན་དུ་འཛིན་པའི་རྟོག་པའི་དངོས་གཉེན་བར་ཆད་མེད་ལམ་ཡོད་པའི་ཕྱིར། མ་
ཁྱབ་ན། འགལ། མ་གྲུབ་ན། དེར་ཐལ། གང་ཟག་གི་བདག་འཛིན་ཀུན་བརྟགས་ཀྱི་དངོས་གཉེན་བར་ཆད་མེད་ལམ་ཡོད་པའི་ཕྱིར། རྟགས་སླ། རྩ་བར་འདོད་ན། དེ་ཆོས་ཅན། ཁྱོད་གང་ཟག་མི་རྟག་པའི་རྣམ་པ་ཅན་གྱི་བློ་ཡིན་པར་ཐལ་
འདོད་པའི་ཕྱིར། འདོད་མི་ནུས་ཏེ། བར་ཆད་མེད་ལམ་ཡིན་པའི་ཕྱིར། ལྷས་བྱིན་ལ་དམིགས་པའི་ཁོང་ཁྲོའི་དངོས་གཉེན་བར་ཆད་མེད་ལམ་ཆོས་ཅན། ལྷས་བྱིན་ལ་དམིགས་པའི་ཁོང་ཁྲོ་དང་འཛིན་སྟངས་དངོས་སུ་འགལ། བར་ཐལ། དེ་
དེའི་དངོས་གཉེན་བར་ཆད་མེད་ལམ་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། ཆོས་ཅན་དེ་ཡོད་པའི་ཕྱིར་ཏེ། རྩ་ཉོན་དྲུག་གི་དངོས་གཉེན་བར་ཆད་མེད་ལམ་ཡོད་པའི་ཕྱིར། ཉོན་སྒྲིབ་ཀྱི་དངོས་གཉེན་བར་ཆད་མེད་ལམ་ཡོད་
པའི་ཕྱིར། རྩ་བར་འདོད་ན། དེ་ཆོས་ཅན། ཁྱོད་ལ་ལྷས་བྱིན་ཡིད་འོང་དུ་སྣང་བར་ཐལ། འདོད་པ་གང་ཞིག་ལྷས་བྱིན་ལ་དམིགས་པའི་ཁོང་ཁྲོ་ལ་ལྷས་བྱིན་ཡིད་མི་འོང་དུ་སྣང་བའི་ཕྱིར། འདོད་མི་ནུས་ཏེ། བར་ཆད་མེད་ལམ་ཡིན་པའི་

[011B] གཞན་ཡང། སྐབས་གཉིས་པའི་རྣམ་བཤད་སྙིང་པོ་རྒྱན་ལས། འདའ་བྱེད་ཀྱི་མཐོང་ལམ་དེ་ཉིད་ཀྱི་རྣམ་པ་བཅུ་དྲུག་སྤྲོས་བྲལ་དུ་མངོན་སུམ་དུ་རྟོགས་ཀྱང། རྣམ་པ་བཅུ་དྲུག་རྟོགས་པ་ནི་མ་ཡིན་ནོ། །དེ་ཉིད་ཀྱིས་སྒྲིབ་གཉིས་ཀུན་
བརྟགས་ཀྱི་ས་བོན་ཟད་པར་བཅོམ་ནས་དེའི་རྗེས་སུ་རྣམ་པ་བཅུ་དྲུག་མངོན་སུམ་དུ་རྟོགས་པའི་འདའ་བར་བྱ་བའི་མཐོང་ལམ་མངོན་གྱུར་དུ་སྐྱེ་བ་ཡིན་ནོ། །ཞེས་དང། སྐབས་འདིའི་ཊྚི་ཀར། སྤང་བྱའི་ས་བོན་ལ་དངོས་སུ་གནོད་བྱེད་ཀྱི་
གཉེན་པོ་སྟོང་ཉིད་རྟོགས་པའི་ཤེས་རབ་ཡིན་ཀྱང། མཁྱེན་གསུམ་གྱི་རྣམ་པ་ལ་ཕྱིན་ཅི་ལོག་ཏུ་ཞུགས་པའི་སྒྲོ་འདོགས་ཇི་སྙེད་པ་དེ་སྙེད་ཀྱི་གཉེན་པོར། དེའི་དམིགས་རྣམ་གྱི་ལོག་ཕྱོགས་འཛིན་པའི་རྣམ་པ་མཐའ་དག་ཞི་ལྷག་ཟུང་འབྲེལ་
གྱི་སྒོ་ནས་བསྒོམ་པར་བྱ་བ་ཡིན་ནོ། །ཞེས་གསུངས་པ་མི་འཐད་པར་ཐལ། དམན་ལམ་སྔོན་དུ་མ་སོང་བའི་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད། གང་ཟག་གི་བདག་འཛིན་ཀུན་བརྟགས་ཀྱི་དངོས་གཉེན་པར་ཆད་མེད་ལམ་
མ་ཡིན། དམན་ལམ་སྔོན་དུ་མ་སོང་བའི་ཐེག་ཆེན་གྱི་སྒོམ་ལམ་བར་ཆད་མེད་ལམ་དེ། རང་གི་ངོ་སྐལ་གྱི་སྤང་བྱར་གྱུར་བའི་གང་ཟག་གི་བདག་འཛིན་ལྷན་སྐྱེས་ཀྱི་དངོས་གཉེན་བར་ཆད་མེད་ལམ་མ་ཡིན་པའི་ཕྱིར། རྟགས་ཁས། གཞན་
ཡང༑ ལམ་རྗེས་ཤེས་ལ་གནས་པའི་ཕྱིར། མི་འོང་དེས་འདོད་ཉོན་གྱི་ས་བོན་སྤང་བར་འདོད་པ་ལ་དགག་པ་བྱེད་མི་རིགས་པར་ཐལ། དེས་སྤོང་བ་ལ་དེའི་དངེས་གཉེན་བར་ཆད་མེད་ལམ་ཐོབ་མི་དགོས་པའི་ཕྱིར། དེར་ཐལ། ཉོན་སྒྲིབ་
སྤོང་བ་ལ་དེའི་དངོས་གཉེན་བར་ཆད་མེད་ལམ་ཐོབ་མི་དགོས་པའི་ཕྱིར། མ་གྲུབ་ན། དམན་ལམ་སྔོན་དུ་མ་སོང་བའི་སངས་རྒྱས་འཕགས་པ་ཆོས་ཅན། དེར་ཐལ། དེར་ཐལ། དེའི་ཕྱིར། འདོད་ན། དམན་ལམ་སྔོན་དུ་མ་སོང་བའི་རྒྱུན་མཐའི་བར་

[012A]༄༅། །ཆད་མེད་ལམ་ཉོན་སྒྲིབ་ཀྱི་དངོས་གཉེན་བར་ཆད་མེད་ལམ་ཡིན་པར་ཐལ། འདོད་པའི་ཕྱིར། རྟགས་ཁས། རེ་ཤིག་དགོས་པ་ལ་ཁོ་ན་རེ། དམན་ལམ་སྔོན་དུ་མ་སོང་བའི་རྒྱུན་མཐའི་བར་ཆད་མེད་ལམ་ལ་གནས་པའི་
སེམས་དཔའ་ཆོས་ཅན། ཁྱོད་ཀྱིས་ཉོན་སྒྲིབ་སྤང་བྱའི་གཙོ་བོར་བྱེད་པར་ཐལ། ཁྱོད་ཀྱིས་ཉོན་སྒྲིབ་ཀྱི་དངོས་གཉེན་བར་ཆད་མེད་ལམ་བསྒོམ་བྱའི་གཙོ་བོར་བྱེད་པའི་ཕྱིར། དེར་ཐལ། ཉོན་སྒྲིབ་ཀྱི་དངོས་གཉེན་དུ་གྱུར་བའི་རྒྱུན་མཐའི་བར་
ཆད་མེད་ལམ་བསྒོམ་བྱའི་གཙོ་བོར་བྱེད་པའི་ཕྱིར། ཟེར་ན། འདིར་མ་ཁྱབ་སྟེ། དམན་ལམ་སྔོན་དུ་མ་སོང་བའི་མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའ་ཆོས་ཅན། ཁྱོད་ཀྱིས་གང་ཟག་གི་བདག་འཛིན་ཀུན་བརྟགས་
སྤང་བྱའི་གཙོ་བོར་བྱེད་པར་ཐལ། ཁྱོད་ཀྱིས་དེ་སྤངས་པའི་རྣམ་གྲོལ་ལམ་ཐོབ་བྱའི་གཙོ་བོར་བྱེད་པའི་ཕྱིར། དེར་ཐལ། དེ་སྤངས་པའི་ཐེག་ཆེན་གྱི་མཐོང་ལམ་རྣམ་གྲོལ་ལམ་ཐོབ་བྱའི་གཙོ་བོར་བྱེད་པའི་ཕྱིར། འཁོར་གསུམ་རིམ་
བཞིན་ནོ། །གཞན་ཡང། སྔར་གྱི་སྦྱོར་བ་དེ་ལ། རང་རྒྱལ་སློབ་བ་འཕགས་པ་དེས། ཤེས་སྒྲིབ་གཟུང་རྟོག་སྤང་བྱའི་གཙོ་བོར་བྱེད་པར་ཐལ། སྦྱོར་བ་དེ་རྣམས་འཐད་པའི་ཕྱིར། འདོད་ན། དེ་ཆོས་ཅན། ཤེས་སྒྲིབ་སྤང་བྱའི་གཙོ་བོར་བྱེད་པར་
ཐལ༑ འདོད་པའི་ཕྱིར། འདོད་ན། རང་རྒྱལ་དགྲ་བཅོམ་པས་ཤེས་སྒྲིབ་སྤངས་པར་ཐལ། འདོད་པའི་ཕྱིར། མཁས་པ་ཁ་ཅིག་གཞི་ཤེས་ཀྱི་ལམ་བདེན་གྱི་རྣམ་པ་ལ་གསུམ་ཡོད་དེ། ཉོན་སྒྲིབ་ཀྱི་གཉེན་པོའི་རིགས་སུ་གནས་པའི་མཐོང་ལམ་
ཟག་མེད་གཅིག་དང། གཟུང་བ་ཆོས་ཀྱི་བདག་འཛིན་གྱི་གཉེན་པོའི་རིགས་སུ་གནས་པའི་སྒོམ་ལམ་ཟག་བཅས་གཅིག་དང། དེ་འདྲའི་མཐོང་ལམ་ཟག་མེད་གཅིག་རྣམས་སུ་ཡོད་པའི་ཕྱིར་ཟེར་ན། གཟུགས་ཕྱི་རོལ་དོན་དུ་འཛིན་པའི་

[012B] སྦྱོར་བ་དེ་འཐད་པའི་ཕྱིར། འདོད་ན། དེ་ཆོས་ཅན། ཆོས་ཀྱི་བདག་འཛིན་ཡིན་པར་ཐལ། གཟུང་བ་ཆོས་ཀྱི་བདག་འཛིན་ཡིན་པའི་ཕྱིར། ཁྱབ་སྟེ། འཛིན་པ་ཆོས་ཀྱི་བདག་འཛིན་ཡིན་ན་
ཆོས་ཀྱི་བདག་འཛིན་ཡིན་དགོས་པའི་ཕྱིར། དེ་ལ་ཡང་ཁྱབ་པ་ཡོད་དེ། གཟུང་བ་ཆོས་ཀྱི་བདག་འཛིན་དང། འཛིན་པ་ཆོས་ཀྱི་བདག་འཛིན་གཉིས་ཀྱི་འཛིན་སྟངས་ལ་ཕྲ་རགས་ཀྱི་ཁྱད་པར་མེད་པའི་ཕྱིར། དེར་ཐལ། གཟུང་རྟོག་དང་འཛིན་
རྟོག་གཉིས་ཀྱི་འཛིན་སྟངས་ལ་ཕྲ་རགས་ཀྱི་ཁྱད་བར་མེད་པའི་ཕྱིར་ཏེ། དེ་གཉིས་པོ་དེ་བདེན་འཛིན་དུ་མཚུངས་པའི་ཕྱིར། གཞན་ཡང་རང་རྒྱལ་སློབ་པ་འཕགས་པ་དེས། གཟུང་བ་ཆོས་ཀྱི་བདག་འཛིན་སྤང་བྱའི་གཙོ་བོར་བྱས་ནས་སྤོང་བར་ཐལ་
སྦྱོར་བ་དེ་འཐད་པའི་ཕྱིར། འདོད་ན། རང་རྒྱལ་དགྲ་བཅོམ་པས་གཟུང་བ་ཆོས་ཀྱི་བདག་འཛིན་སྤངས་བར་ཐལ། འདོད་པའི་ཕྱིར། འདོད་ན། གཟུང་བ་ལ་དམིགས་ནས་བདེན་པར་ཞེན་པའི་བློ་དེ་གཟུང་བ་ཆོས་ཀྱི་བདག་འཛིན་མ་ཡིན་པར་
ཐལ༑ འདོད་པའི་ཕྱིར། འདོད་ན། དེ་ཆོས་ཅན། དེ་ཡིན་པར་ཐལ། ཁྱོད་ཆོས་ཀྱི་བདག་འཛིན་གང་ཞིག་ཁྱོད་ཀྱི་དམིགས་ཡུལ་ཡིན་ན། གཟུང་འཛིན་གཉིས་སུ་ཕྱེ་བའི་གཟུང་བ་ཡིན་དགོས་པའི་ཕྱིར། གཉིས་པ་ལ་མཁས་པ་ཁ་ཅིག་
སྐབས་འདིར་ཉོན་སྒྲིབ་ཀྱི་གཉེན་པོ་ལ་ཟག་བཅས་ཟག་མེད་མ་ཕྱེ་བར། གཟུགས་ཕྱི་རོལ་དོན་དུ་འཛིན་པའི་རྟོག་པའི་གཉེན་པོ་ལ་ཟག་བཅས་ཟག་མེད་གཉིས་སུ་འབྱེད་པའི་རྒྱུ་མཚན་ཡོད་དེ། ཉོན་སྒྲིབ་མཉམ་གཞག་ཁོ་ནས་སྤོང་ཞིང་
ཤེས་སྒྲིབ་མཉམ་རྗེས་གཉིས་ཀས་སྤོང་བའི་ཕྱིར་ཟེར་བ་མི་འཐད་དེ། རྒྱུད་བླ་མ་ལས། སྒྲིབ་པ་གཉིས་དང་བྲལ་བ་ཡི། །རྒྱུ་ནི་ཡེ་ཤེས་གཉིས་ཡིན་ཏེ། ཞེས་བཤད་པ་མི་འཐད་པར་ཐལ། ཁྱོད་ཀྱིས་དམ་བཅའ་འཐད་པའི་ཕྱིར་

[013A]༄༅། །ཁ་ཅིག་ཉོན་སྒྲིབ་ཀྱི་གཉེན་པོར་གྱུར་པའི་ལམ་ཟག་མེད་དེ་ཐེག་པ་གསུམ་གའི་གང་ཟག་གི་རྒྱུད་ལ་ཡོད། གཟུགས་ཕྱི་རོལ་དོན་དུ་འཛིན་པའི་རྟོག་པའི་གཉེར་པོར་གྱུར་པའི་ལམ་ཟག་མེད་དེ། རང་རྒྱལ་དང་བྱང་སེམས་
གཉིས་ཀའི་རྒྱུད་ལ་ཡོད། ཤེས་སྒྲིབ་ཀྱི་གཉེན་པོར་གྱུར་པའི་ལམ་ཟག་མེད་དེ་བྱང་སེམས་ཁོ་ནའི་རྒྱུད་ལ་ཡོད་ཟེར་ན། གཟུགས་ཕྱི་རོལ་དོན་དུ་འཛིན་པའི་རྟོག་པའི་གཉེན་པོར་གྱུར་པའི་ལམ་ཟག་མེད་རྒྱུད་ལ་ལྡན་པའི་ཉན་ཐོས་མེད་པར་ཐལ་
དམ་བཅའ་བར་པ་འཐད་པའི་ཕྱིར། འདོད་ན། གཉིས་སྟོང་མངོན་སུམ་དུ་རྟོགས་པའི་ཉན་ཐོས་མེད་པར་ཐལ་ལོ། །འདོད་ན། བདེན་མེད་མངོན་སུམ་དུ་རྟོགས་པའི་ཉན་ཐོས་མེད་པར་ཐལ། འདོད་པའི་ཕྱིར། འདོད་ན། བཀག་ཟིན། སངས་རྒྱས་འཕགས་
པའི་རྒྱུད་ལ་ཤེས་སྒྲིབ་ཀྱི་གཉེན་པོར་མེད་པར་ཐལ། དམ་བཅའ་ཕྱི་མ་དེ་འཐད་པའི་ཕྱིར། འདོད་ན། རྣམ་མཁྱེན་དེ་གཉེན་པོའི་ཡོན་ཏན་དང་མི་ལྡན་པར་ཐལ་ལོ། །འདོད་ན། དེ་ཆོས་ཅན། དེ་དང་ལྡན་པར་ཐལ། ལམ་བདེན་ཡིན་པའི་ཕྱིར། ཁྱབ་
སྟེ༑ རྒྱུད་བླ་མ་ལས། དག་གསལ་གཉེན་པོའི་ཕྱོགས་ཉིད་ཀྱིས། །ཞེས་པའི་ལུང་དོན་གྲུབ་པའི་ཕྱིར། སྒྲིབ་གཉིས་ཀྱི་རྣམ་གཞག་ལ། ཁ་ཅིག་སྒྲིབ་པ་གང་ཞིག་གཙོ་བོར་ཐར་པ་ཐོབ་པ་ལ་བར་དུ་གཙོད་པར་བྱེད་པ། ཉོན་སྒྲིབ་ཀྱི་མཚན་ཉིད་
དེ་གང་ཞིག་གཙོ་བོར་ཐམས་ཅད་མཁྱེན་པ་ཐོབ་པ་ལ་བར་དུ་གཅོད་པར་བྱེད་པ། ཤེས་སྒྲིབ་ཀྱི་མཚན་ཉིད་ཟེར་ན། གཟུགས་ཕྱི་རོལ་དོན་དུ་འཛིན་པའི་རྟོག་པ་ཆོས་ཅན། མཚན་ཉིད་ཕྱི་མའི་ཟུར་གཉིས་པ་དེར་ཐལ། ཤེས་སྒྲིབ་ཡིན་པའི་ཕྱིར་
མ་གྲུབ་ན། དེ་ཤེས་སྒྲིབ་ཡིན་པར་ཐལ། སྒྲིབ་པ་ལ་ཤེས་སྒྲིབ་དང་ཉོན་སྒྲིབ་གཉིས་སུ་གྲངས་ངེས་པ་གང་ཞིག་དེ་ཉོན་སྒྲིབ་མ་ཡིན་པའི་ཕྱིར། དང་པོ་གྲུབ་སྟེ། དབུས་མཐའ་ལས། ཉོན་མོངས་པ་ཡི་སྒྲིབ་པ་དང། །ཤེས་བྱའི་སྒྲིབ་པ་གཉིས་སུ་

[013B] ༑དེར་ནི་སྒྲིབ་པ་ཐམས་ཅད་དེ། །དེ་ཟད་ནས་ནི་རྣམ་པར་གྲོལ། །ཞེས་གསུངས་པའི་ཕྱིར། གཉིས་པ་མ་གྲུབ་ན། དེ་ཆོས་ཅན། ཉན་ཐོས་དགྲ་བཅོམ་པས་ཁྱོད་སྤངས་པར་ཐལ། ཁྱོད་ཉོན་སྒྲིབ་ཡིན་པའི་ཕྱིར། འདོད་ན། རང་རྒྱལ་དགྲ་བཅོམ་
པ་དེ་ཉན་ཐོས་དགྲ་བཅོམ་པ་ལས་སྤངས་པའི་སྒོ་ནས་ཁྱད་པར་དུ་འཕགས་པ་མ་ཡིན་པར་ཐལ། འདོད་པའི་ཕྱིར། འདོད་ན། རྣམ་པར་ཐར་པ་ཅུང་ཟད་ཙམ་ཞིག་གིས་ལྷག་པ། ཞེས་གསུངས་པ་མི་འཐད་པར་ཐལ། འདོད་པའི་ཕྱིར། རྩ་བར་འདོད་
ན༑ རང་རྒྱལ་དགྲ་བཅོམ་པ་དེ་ཐམས་ཅད་མཁྱེན་པ་ཡིན་པར་ཐལ། འདོད་པའི་ཕྱིར། ཁོ་ན་རེ། གཟུགས་ཕྱིར་རོལ་དོན་དུ་འཛིན་པའི་རྟོག་པ་ཆོས་ཅན། ཤེས་སྒྲིབ་མ་ཡིན་པར་ཐལ། ཉོན་སྒྲིབ་ཡིན་པའི་ཕྱིར། དེར་ཐལ། གཙོ་བོར་ཐར་པ་ཐོབ་པ་ལ་བར་
དུ་གཅོད་བྱེད་ཀྱི་སྒྲིབ་པ་ཡིན་པའི་ཕྱིར། དེར་ཐལ། གཙོ་བོར་རང་རྒྱལ་གྱི་ཐར་པ་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པ་ཡིན་པའི་ཕྱིར། ཟེར་ན་མ་ཁྱབ་སྟེ། བདེན་འཛིན་ཆོས་ཅན། གཙོ་བོར་ཐར་པ་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པ་ཡིན་པར་
ཐལ༑ གཙོ་བོར་ཐེག་ཆེན་གྱི་ཐར་པ་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པ་ཡིན་པའི་ཕྱིར། ཁྱབ་པ་ཁས། གཞན་ཡང། ཉན་ཐོས་དགྲ་བཅོམ་པས་ཐར་པ་ཐོབ་པ་ལ་གེགས་བྱེད་ཀྱི་སྒྲིབ་པ་མ་སྤངས་པར་ཐལ། གཟུགས་ཕྱི་རོལ་དོན་དུ་འཛིན་
པའི་རྟོག་པ་དེ། གཙོ་བོར་ཐར་པ་ཐོབ་པ་ལ་གེགས་བྱེད་ཀྱི་སྒྲིབ་པ་ཡིན་པའི་ཕྱིར། འདོད་ན། དེས་ཐར་པ་མ་ཐོབ་པར་ཐལ། འདོད་པའི་ཕྱིར། འདོད་ན། ཧ་ཅང་ཐལ་ལོ། །གཞན་ཡང་དེས་ཉོན་སྒྲིབ་མ་ལུས་པར་མ་སྤངས་པར་ཐལ། དེ་འདྲའི་རྟོག་པ་
དེ་ཉོན་སྒྲིབ་ཡིན་པའི་ཕྱིར། འདོད་ན་སླ། ཁོ་ན་རེ། སྒྲིབ་པ་ལ་གཉིས་སུ་གྲངས་མ་ངེས་པར་ཐལ། སྙོམས་འཇུག་གི་སྒྲིབ་པ་དེ་སྒྲིབ་པ་གང་ཞིག་དེ་ཉོན་སྒྲིབ་ཀྱང་མ་ཡིན། ཤེས་སྒྲིབ་ཀྱང་མ་ཡིན་པའི་ཕྱིར། དང་པོ་གྲུབ་སྟེ། དེ་ཡོད་པའི་ཕྱིར་

[014A]༄༅། །གཉིས་པ་མ་གྲུབ་ན། དེ་ཆོས་ཅན། ཤེས་རབ་ཀྱི་ཆ་ལས་རྣམ་གྲོལ་གྱི་ཉན་ཐོས་དགྲ་བཅོམ་པས་ཁྱོད་སྤངས་པར་ཐལ། མ་གྲུབ་པ་དེའི་ཕྱིར། གསུམ་པ་མ་གྲུབ་ན། དེ་ཆོས་ཅན། གཉིས་ཀའི་ཆ་ལས་རྣམ་གྲོལ་གྱི་ཉན་ཐོས་དགྲ་
བཅོམ་པས་ཁྱོད་མ་སྤངས་པར་ཐལ། མ་གྲུབ་པ་དེའི་ཕྱིར། ཟེར་ན། དམན་པའི་སྒྲིབ་པ་ཡིན་ན། སྒྲིབ་པ་ཡིན་དགོས་པར་ཐལ། སྙོམས་འཇུག་གི་སྒྲིབ་པ་ལ་དེའི་ཕྱིར། རྟགས་ཁས། འདོད་ན། ཉན་ཐོས་ཚོགས་ལམ་པའི་རྒྱུད་ཀྱི་རང་
ཉིད་གཅིག་པུ་ཞི་བདེ་དོན་གཉེན་གྱི་བློ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། དམན་པའི་སྒྲིབ་པའི་མཚན་གཞི་ཅིག་ཡོད་པའི་ཕྱིར། འདོད་མི་ནུས་ཏེ། ཐར་ལམ་ཡིན་པའི་ཕྱིར། ཁོ་ན་རེ། སྒྲིབ་པའི་དངོས་གཉེན་བར་ཆད་མེད་ལམ་ལ་
ཐེག་ཆེན་གྱི་བར་ཆད་མེད་ལམ་དང། ཐེག་དམན་གྱི་བར་ཆད་མེད་ལམ་གཉིས་སུ་གྲངས་ངེས་པར་ཐལ། སྒྲིབ་པ་ལ་ཤེས་སྒྲིབ་དང་ཉོན་སྒྲིབ་གཉིས་སུ་གྲངས་ངེས་པའི་ཕྱིར། རྟགས་ཁས། འདོད་ན། སྒྲིབ་པའི་དངོས་གཉིན་དུ་གྱུར་པའི་ཐེག་དམན་གྱི་བར་
ཆད་མེད་ལམ་ཡོད་པར་ཐལ་ལོ། །འདོད་ན། ཉན་ཐོས་ཀྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་དེ། སྒྲིབ་པའི་དངོས་གཉེན་བར་ཆད་མེད་ལམ་ཡིན་པར་ཐལ་ལོ། །འདོད་ན། ཉན་ཐོས་དགྲ་བཅོམ་པས་སྒྲིབ་པ་སྤངས་པར་ཐལ། འདོད་པའི་ཕྱིར་ན། རྩ་བར་མ་
ཁྱབ༑ བྱང་ཆུབ་དེ་ལ་ཐེག་ཆེན་གྱི་བྱང་ཆུབ་དང། ཐེག་དམན་གྱི་བྱང་ཆུབ་གཉིས་སུ་གྲངས་ངེས་པར་ཐལ། སྒྲིབ་པ་དེ་ལ་དེ་གཉིས་སུ་གྲངས་ངེས་པའི་ཕྱིར། འདོད་མི་ནུས་ཏེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་
པའི་རྒྱུད་ལ་བྱང་ཆུབ་ཡོད་པའི་ཕྱིར་ན། རྩ་པར་མ་ཁྱབ། ཡང་ཁོ་ན་རེ། ཐར་པ་ཡིན་ན་ཉན་ཐོས་ཀྱི་ཐར་པ་ཡིན་དགོས་པར་ཐལ། གཙོ་བོར་ཐར་པ་འཐོབ་པ་ལ་བར་དུ་གཅོད་བྱེད་ཀྱི་སྒྲིབ་པ་ཡིན་ན། གཙོ་བོར་ཉན་ཐོས་ཀྱི་ཐར་པ་ཐོབ་པ་ལ་བར་དུ་

[014B] དེར་ཐལ། གཟུགས་ཕྱི་རོལ་དོན་དུ་འཛིན་པའི་རྟོགས་པ་དེ། གཙོ་བོར་ཐར་པ་ཐོབ་པ་ལ་བར་དུ་གཅོད་པའི་སྒྲིབ་པ་མ་ཡིན་པའི་ཕྱིར། ཟེར་ན། རྩ་བར་མ་ཁྱབ་སྟེ། ཐར་པ་ཡིན་ན་ཐེག་དམན་གྱི་ཐར་པ་ཡིན་དགོས་
པར་ཐལ། གཙོ་བོར་ཐར་པ་འཐོབ་པ་ལ་བར་དུ་གཅོད་པའི་སྒྲིབ་པ་ཡིན་ན། གཙོ་བོར་ཐེག་དམན་གྱི་ཐར་པ་འཐོབ་པ་ལ་བར་དུ་གཅོད་པའི་སྒྲིབ་པ་ཡིན་དགོས་པའི་ཕྱིར། ཁྱབ་པ་ཁྱས། ཁོ་ན་རེ། རང་རྒྱལ་སློབ་པ་འཕགས་པ་དེས་ཤེས་སྒྲིབ་སྤང་བྱའི་གཙོ་
བོར་བྱེད་པར་ཐལ། གཟུགས་ཕྱི་རོལ་དོན་དུ་འཛིན་པའི་རྟོག་པ་དེ་ཤེས་སྒྲིབ་ཡིན་པའི་ཕྱིར། འདོད་ན། རང་རྒྱལ་དགྲ་བཅོམ་པས་ཤེས་སྒྲིབ་སྤངས་པར་ཐལ་ལོ། །ཟེར་ན་རྩ་བར་མ་ཁྱབ་སྟེ། ཁྱོད་ཀྱིས་ཤེས་སྒྲིབ་སྤང་བྱའི་གཙོ་བོར་བྱེད་པར་ཐལ། ཁྱོད་ཀྱི་སྤང་
བྱའི་གཙོ་བོར་གྱུར་པའི་ཤེས་སྒྲིབ་ཡོད་པའི་ཕྱིར། ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། རྩ་བའི་ཐལ་འགྱུར་ལ་ཁྱབ་པ་ཡོད་པའི་ཕྱིར། འདོད་ན་བྱང་སེམས་མཐོང་ལམ་པ་ཆོས་ཅན། ཁྱོད་ཀྱིས་ཐར་པ་འཐོབ་བྱའི་གཙོ་བོར་བྱེད་པར་ཐལ། ཁྱོད་ཀྱིས་
འཐོབ་བྱའི་གཙོ་བོར་གྱུར་པའི་ཐར་པ་ཡོད་པའི་ཕྱིར། ཁྱབ་པ་འགྲིག་མ་གྲུབ་ན་དེར་ཐལ། དེར་གྱུར་པའི་མཐར་ཐུག་གི་ཐར་པ་ཡོད་པའི་ཕྱིར། རྩ་བར་འདོད་ན་སླ། ཁོ་ན་རེ། གཟུགས་ཕྱི་རོལ་དོན་དུ་འཛིན་པའི་རྟོག་པ་ཆོས་ཅན། ཆོས་ཀྱི་བདག་འཛིན་
ཡིན་པར་ཐལ། ཤེས་སྒྲིབ་རྟོག་པ་ཡིན་པའི་ཕྱིར། འདོད་ན། བདེན་འཛིན་ཡིན་པར་ཐལ། འདོད་པའི་ཕྱིར། ཟེར་ན། ཉོན་སྒྲིབ་ཏུ་གྱུར་པའི་རྟོག་པ་ཡིན་ན་གང་ཟག་གི་བདག་འཛིན་ཡིན་དགོས་པར་ཐལ། ཤེས་སྒྲིབ་ཏུ་གྱུར་པའི་རྟོག་པ་ཡིན་ན། ཆོས་
ཀྱི་བདག་འཛིན་ཡིན་དགོས་པའི་ཕྱིར། འདོད་ན་སླ། ཁོ་ན་རེ། བདག་འཛིན་ལ་གང་ཟག་གི་བདག་འཛིན་དང་ཆོས་ཀྱི་བདག་འཛིན་གཉིས་སུ་གྲངས་ངེས་པར་ཐལ། སྒྲིབ་པ་ལ་ཤེས་སྒྲིབ་དང་ཉོན་སྒྲིབ་གཉིས་སུ་གྲངས་ངེས་པའི་ཕྱིར། འདོད་ན་

[015A]༄༅། །ཆོས་ཀྱི་བདག་འཛིན་བདག་འཛིན་ཡིན་པར་ཐལ་ལོ། །འདོད་ན། དེ་ཆོས་ཅན། ཁྱོད་ཀྱི་ཞེན་ཡུལ་མེད་པར་མངོན་སུམ་དུ་རྟོགས་ན། བདག་མེད་མངོན་སུམ་དུ་རྟོགས་པས་ཁྱབ་པར་ཐལ། ཁྱོད་བདག་འཛིན་ཡིན་པའི་ཕྱིར། འདོད་ན་
ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། ཁྱོད་ཀྱིས་བདག་མེད་མངོན་སུམ་དུ་རྟོགས་པར་ཐལ། ཁྱོད་ཀྱིས་ཆོས་ཀྱི་བདེན་འཛིན་གྱི་ཞེན་ཡུལ་མེད་པར་མངོན་སུམ་དུ་རྟོགས་པའི་ཕྱིར། ཁྱབ་པ་ཁས། འདོད་ན། བདག་མེད་ཁྱོད་ཀྱི་དངོས་
གཞལ་ཡིན་པར་ཐལ་ལོ། །འདོད་ན། བདག་མེད་ཆོས་ཅན། ཁྱོད་དོན་དམ་བདེན་པ་ཡིན་པར་ཐལ་ལོ། །འདོད་ན། དེ་ཆོས་ཅན། ཁྱོད་དེ་མ་ཡིན་པར་ཐལ། ཁྱོད་ཀུན་རྫོབ་བདེན་པ་ཡིན་པའི་ཕྱིར། དེར་ཐལ། ཁྱོད་ཉན་ཐོས་ཀྱི་མཐོང་ལམ་བར་ཆད་མེད་ལམ་
གྱི་དངོས་ཡུལ་ཡིན་པའི་ཕྱིར་ཏེ། དེས་ཁྱོད་མངོན་སུམ་དུ་རྟོགས་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཀྱིས་བདག་མེད་མངོན་སུམ་དུ་རྟོགས་པར་ཐལ། ཁྱོད་ཀྱིས་གང་ཟག་གི་བདག་འཛིན་གྱི་ཞེན་ཡུལ་མེད་པར་མངོན་སུམ་དུ་རྟོགས་པའི་ཕྱིར་
ཁྱབ་པ་ཁས། རྟགས་སླ། ཟེར་ན། རྩ་བར་མ་ཁྱབ་སྟེ། བདག་འཛིན་ཡིན་ན་གང་ཟག་གི་བདག་འཛིན་ཡིན་དགོས་པའི་ཕྱིར། སྐབས་འདི་དག་ཏུ་མཁས་པ་ཁ་ཅིག། མེད་པའི་རྣམ་པ་ནས་བཟུང་སྟེ། །ཞེས་སོགས་ཀྱི་སྐབས་ནས་དངོས་སུ་བསྟན་པའི་གཞི་
ཤེས་ཡིན་ན། ཉན་ཐོས་ཀྱི་རྟོགས་རིགས་སུ་གནས་པས་ཁྱབ། ཟེར་ན། ཆེས་མི་འཐད། གཉིས་སྟོང་དོན་སྤྱིའི་ཚུལ་གྱིས་རྟོགས་པའི་བྱང་སེམས་ཀྱི་སྒོམ་ལམ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། དེའི་ཕྱིར་དེ་དག་གིས་ཤེས་བྱའི་སྒྲིབ་པའི་
གཉེན་པོ་ཉིད་དུ་སྒོམ་པའི་ལམ་ཟག་པ་དང་བཅས་པ་དང། ཞེས་གསུངས་པའི་ཕྱིར། དེ་བཞིན་དུ། གཉིས་སྟོང་མངོན་སུམ་དུ་རྟོགས་པའི་བྱང་སེམས་ཀྱི་མཐོང་ལམ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། ཟག་པ་མེད་པ་གཉིས་ཡིན་པས་ཞེས་

[015B] མཁས་པ་ཁ་ཅིག་སྐབས་འདིར་དངོས་སུ་བསྟན་པའི་གཞི་ཤེས་ཡིན་ན། ཉན་ཐོས་ཀྱི་གཞི་ཤེས་ཡིན་པས་ཁྱབ་ཟེར་ན། མི་འཐད་དེ། སྐབས་འདིར་དངོས་སུ་བསྟན་པའི་བྱང་སེམས་ཀྱི་གཞི་ཤེས་ཡོད་པའི་ཕྱིར་ཏེ། རྣམ་པའི་དོན་བསྡུ་བར་
ཐམས་ཅད་ཤེས་པ་ཉིད་ནི་ཉན་ཐོས་དང་བྱང་ཆུབ་སེམས་དཔའི་བྱེ་བྲག་གིས། ཞེས་བཤད་པའི་ཕྱིར། རང་ལུགས་ནི། ཉོན་སྒྲིབ་དང་ཤེས་སྒྲིབ་གང་རུང་གང་ཞིག་གཙོ་བོར་ཐར་པ་ཐོབ་པ་ལ་བར་དུ་གཅོད་པའི་སྒྲིབ་པའི་རིགས་སུ་གནས་པ་ཉོན་སྒྲིབ་ཀྱི་
མཚན་ཉིད། དཔེར་ན། རྩ་ཉོན་དྲུག་དང། ཉེ་ཉོན་ཉི་ཤུ་ལྟ་བུ། དེ་གང་རུང་གང་ཞིག་གཙོ་བོར་ཐར་པ་ཙམ་ཐོབ་པ་ལ་བར་དུ་གཅོད་བྱེད་མ་ཡིན་པའི་སྒྲིབ་པའི་རིགས་སུ་གནས་པ། ཤེས་སྒྲིབ་ཀྱི་མཚན་ཉིད། དཔེར་ན། བདེན་འཛིན་དང། གཟུགས་ཕྱི་རོལ་དོན་དུ་
འཛིན་པའི་རྟོགས་པ་ལྟ་བུ། རྩོད་པ་སྤོང་པ་ལ། ཁ་ཅིག་སྤྱིར་ཤེས་བྱའི་སྒྲིབ་པའི་གཉེན་པོར་གྱུར་པ་ཡིན་ནོ། །ཞེས་པའི་སྐབས་ནས་བསྟན་པའི་ཤེས་སྒྲིབ་ཡིན་ན་ཤེས་སྒྲིབ་ཡིན་དགོས་པར་ཐལ། གཟུགས་ཕྱི་རོལ་དོན་དུ་འཛིན་པའི་རྟོག་པ་དེ་ཤེས་
སྒྲིབ་ཡིན་པའི་ཕྱིར། རྟགས་ཁས། འདོད་ན། རང་བཞིན་གྱི་མྱ་ངན་ལས་འདས་པའི་མཚན་ཉིད་ཅེས་པའི་སྐབས་ནས་བསྟན་པའི་རང་བཞིན་གྱི་མྱང་འདས་ཡིན་ན་མྱང་འདས་ཡིན་དགོས་པར་ཐལ། འདོད་པའི་ཕྱིར་ན། མ་ཁྱབ་སྟེ། འགྲོ་ལ་ཆགས་
པས་ཀུན་ཆགས་མཛད། །ཞེས་སོགས་ཀྱི་སྐབས་ནས་དངོས་སུ་བསྟན་པའི་ཆགས་པ་ཡིན་ན་ཆགས་པ་ཡིན་དགོས་པར་ཐལ། བསྟན་བཅོས་ཆེན་པོའི་རྣམ་བཤད་མཛད། ཅེས་སོགས་ཀྱི་སྐབས་ནས་དངོས་སུ་བསྟན་པའི་བསྟན་བཅོས་ཡིན་ན་བསྟན་
བཅོས་ཡིན་དགོས་པའི་ཕྱིར། ཁྱབ་པ་ཁས། འདོད་ན། འཕགས་པ་ཐོགས་མེད་ཀྱི་རྒྱུད་ཀྱི་སྙིང་རྗེ་ཆེན་པོ་ཆོས་ཅན། དེར་ཐལ། དེའི་ཕྱིར།    ༈    །རྒྱུ་དང་ལམ་དང་སྡུག་བསྔལ་དང། །ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས་

[016A]༄༅། །ལས༑ དང་པོ་ནི། ལམ་ཤེས་ཀྱི་ཤེས་རྣམ་ལ་སུམ་ཅུ་རྩ་དྲུག་ཡོད་དེ། ཀུན་འབྱུང་བདེན་པ་ལ་བརྟེན་པའི་ལམ་ཤེས་ཀྱི་ཤེས་རྣམ་ལ་བརྒྱད། ལམ་བདེན་ལ་བརྟེན་པའི་ལམ་ཤེས་ཀྱི་ཤེས་རྣམ་ལ་བདུན། སྡུག་བསྔལ་བདེན་པ་ལ་
བརྟེན་པའི་ལམ་ཤེས་ཀྱི་ཤེས་རྣམ་ལ་ལྔ། འགོག་བདེན་ལ་བརྟེན་པའི་ལམ་ཤེས་ཀྱི་ཤེས་རྣམ་ལ་བཅུ་དྲུག་ཡོད་པའི་ཕྱིར། གཉིས་པ་ལ། ཁ་ཅིག་ལམ་ཤེས་ཀྱིས་རྟོགས་པར་བྱ་བ་ལམ་ཤེས་ཀྱི་རྣམ་པའི་མཚན་ཉིད་ཟེར་ན། ལམ་ཤེས་དེས་
རྟོགས་པར་བྱ་བ་ལམ་ཤེས་དེའི་རྣམ་པའི་མཚན་ཉིད་ཡིན་པར་ཐལ། མཚན་ཉིད་དེ་འཐད་པའི་ཕྱིར། འདོད་ན། ཐེག་ཆེན་གྱིས་མཐོང་ལམ་བར་ཆད་མེད་ལམ་འཛིན་པའི་རྟོག་པ་ཆོས་ཅན། དེས་རྟོགས་པར་བྱ་བ་ཡིན་པར་ཐལ། དེའི་རྣམ་པ་
ཡིན་པའི་ཕྱིར། ཁྱབ་པ་ཁས། མ་གྲུབ་ན་དེར་ཐལ། དེའི་རྣམ་པར་སྐྱེས་པའི་ཕྱིར་ཏེ། དེའི་རྣམ་པ་ཤར་པའི་བློ་ཡིན་པའི་ཕྱིར། འདོད་ན། གཞི་གྲུབ་ན། དེའི་གཞལ་བྱ་ཡིན་དགོས་པར་ཐལ། འདོད་པའི་ཕྱིར། གཞན་ཡང། ཐེག་ཆེན་གྱི་མཐོང་ལམ་
སྡུག་བསྔལ་ཆོས་བཟོད་ཉམས་སུ་མྱོང་བའི་རང་རིག་ཆོས་ཅན། དེས་རྟོགས་པར་བྱ་བ་ཡིན་པར་ཐལ། དེའི་རྣམ་པ་ཡིན་པའི་ཕྱིར་ཏེ། དེའི་འཛིན་རྣམ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། རྩ་བར་འདོད་ན། གཞི་གྲུབ་ན་དེའི་གཞལ་བྱ་ཡིན་དགོས་
པར་ཐལ། འདོད་པའི་ཕྱིར། ཁ་ཅིག་ལམ་ཤེས་ཀྱི་དམིགས་པའི་ཆོས་ལ་ལོག་ཕྱོགས་སུ་སྒྲོ་འདོགས་པའི་སྒྲོ་འདོགས་འགོག་པར་བྱེད་པའི་ཡེ་ཤེས་ལམ་ཤེས་ཀྱི་ཤེས་རྣམ་ཀྱི་མཚན་ཉིད། ཟེར་ན། ཐེག་ཆེན་གྱི་ཚོགས་ལམ་ཆོས་ཅན། མཚོན་བྱ་
དེར་ཐལ། མཚན་ཉིད་དེའི་ཕྱིར། དེར་ཐལ། ལམ་ཤེས་ཀྱི་རྣམ་པ་སྒོམ་པར་བྱེད་པའི་ཡེ་ཤེས་ཡིན་པའི་ཕྱིར། རྟགས་གྲུབ་སྟེ། ལམ་ཤེས་ཀྱི་རྣམ་པ་སྒོམ་པའི་སེམས་དཔའི་རྣལ་འབྱོར་ཅིག་གཞི་གྲུབ་པའི་ཕྱིར། འདོད་ན། ལམ་ཤེས་ཡིན་པར་

[016B] དེའི་ཤེས་རྣམ་ཡིན་པའི་ཕྱིར། ཁ་ཅིག་ལམ་ཤེས་ཀྱི་དམིགས་པའི་ཆོས་ལ་ལོགས་ཕྱོགས་སུ་སྒྲོ་འདོགས་པའི་སྒྲོ་འདོགས་འགོག་པར་བྱེད་པའི་ལམ་ཤེས་ཀྱི་འཛིན་སྟང་སུ་ཚད་མས་དམིགས་པ་དེ། ལམ་ཤེས་ཀྱི་རྣམ་པའི་མཚན་ཉིད་ཟེར་ན། ལམ་
ཤེས་འཛིན་པའི་རྟོག་པ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མཁས་པ་ཁ་ཅིག་ལམ་ཤེས་ཀྱི་སྦྱོར་བའི་བསྒོམ་བྱའི་རྣམ་པར་གྱུར་པའི་འཕགས་རྒྱུད་ཀྱི་གཉེན་ཕྱོགས་ཤེས་རྣམ་གང་ཞིག་བྱང་སེམས་འཕགས་པས་གཞན་
དོན་ཕུན་ཚོགས་སྒྲུབ་ནུས་ཀྱི་མངོན་རྟོགས་ཀྱི་རིགས་སུ་གནས་པ། ལམ་ཤེས་ཀྱི་ཤེས་རྣམ་གྱི་མཚན་ཉིད་ཅེས་གསུངས་ན། གང་ཟག་གི་བདག་མེད་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་ཆོས་ཅན། མཚན་ཉིད་ཀྱི་ཟུར་ཕྱི་མ་དེར་ཐལ། མཚོན་
བྱ་དེའི་ཕྱིར། རྟགས་གྲུབ་སྟེ། ལམ་ཤེས་ཡིན་པའི་ཕྱིར། འདོད་ན། གཞན་དོན་གཙོ་བོར་སྒྲུབ་པའི་མངོན་རྟོགས་ཀྱི་རིགས་སུ་གནས་པར་ཐལ། འདོད་པའི་ཕྱིར། འདོད་ན། ཐེགས་ཆེན་གྱི་རྟོགས་རིགས་སུ་གནས་པར་ཐལ་ལོ། །ཉན་ཐོས་དགྲ་བཅོམ་པའི་
རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་སྟོང་ཉིད་རྟོགས་པའི་མཁྱེན་པ་ཆོས་ཅན། ལམ་ཤེས་ཀྱི་ཤེས་རྣམ་ཡིན་པར་ཐལ། མཚན་ཉིད་དེའི་ཕྱིར། ཁ་ཅིག་རང་རྒྱུད་ལྡན་གྱི་གང་ཟག་གི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་
པའི་ཤེས་རབ་ཀྱིས་ཟིན་པའི་ཐེག་ཆེན་གྱི་མཁྱེན་པ་གང་ཞིག་ལམ་ཤེས་ཀྱི་སྦྱོར་བའི་སྒོམ་བྱར་གྱུར་པ། ལམ་ཤེས་ཀྱི་ཤེས་རྣམ་གྱི་མཚན་ཉིད་ཟེར་ན། དེ་ལ་སྐྱོན་འཕེན་པ་ཁ་ཅིག་གང་ཟག་གི་བདག་མེད་མངོན་སུམ་དུ་རྟོགས་པའི་ཐེག་ཆེན་
གྱི་སྒོམ་ལམ་ཆོས་ཅན། མཚན་ཉིད་ཀྱི་ཟུར་དང་པོ་དེར་ཐལ། མཚོན་བྱ་དེའི་ཕྱིར་ཏེ། ལམ་ཤེས་ཡིན་པའི་ཕྱིར། འདོད་མི་ནུས་ཏེ། ཁྱོད་རྒྱུད་ལྡན་གྱི་གང་ཟག་གི་རྒྱུད་ལ་སྟོང་ཉིད་མངོན་སུམ་དུ་རྟོགས་པའི་ཤེས་རབ་མེད་པའི་ཕྱིར། རྟགས་གྲུབ་

[017A]༄༅། །སྟེ། བདེན་གཉིས་མངོན་སུམ་དུ་རྟོགས་པའི་སློབ་པའི་གང་ཟག་མེད་པའི་ཕྱིར་ན་མི་འཐད་དེ། གང་ཟག་གི་བདག་མེད་མངོན་སུམ་དུ་རྟོགས་པའི་ཤེས་རབ་རྒྱུད་ལྡན་གྱི་གང་ཟག་ཀྱང་ཡིན། སྟོང་ཉིད་མངོན་སུམ་དུ་རྟོགས་པའི་
ཤེས་རབ་རྒྱུད་ལྡན་གྱི་གང་ཟག་ཀྱང་ཡིན་པའི་གཞི་མཐུན་པར་གྱུར་པའི་སློབ་པའི་གང་ཟག་མེད་པར་ཐལ། གང་ཟག་གི་བདག་མེད་མངོན་སུམ་དུ་རྟོགས་པའི་ཐེག་ཆེན་གྱི་སྒོམ་ལམ་རྒྱུད་ལྡན་གྱི་གང་ཟག་གི་རྒྱུད་ལ་སྟོང་ཉིད་མངོན་
སུམ་དུ་རྟོགས་པའི་ཤེས་རབ་མེད་པའི་ཕྱིར། རྟགས་ཁས། འདོད་ན། དེ་ཡོད་པར་ཐལ། དམན་ལམ་སྔོན་དུ་མ་སོང་བའི་བྱང་སེམས་སྒོམ་ལམ་པ་དེ་དེ་འདྲ་པའི་གཞི་མཐུན་པ་ཡིན་པའི་ཕྱིར་ཏེ། དེ་གང་ཟག་གི་བདག་མེད་མངོན་སུམ་
དུ་རྟོགས་པའི་ཐེག་ཆེན་གྱི་སྒོམ་ལམ་རྒྱུད་ལྡན་གྱི་གང་ཟག་གང་ཞིག་དེ་སྟོང་ཉིད་མངོན་སུམ་དུ་རྟོགས་པའི་ཤེས་རབ་རྒྱུད་ལྡན་གྱི་གང་ཟག་ཡིན་པའི་ཕྱིར། དང་པོ་དེར་ཐལ། ཁྱོད་གང་ཟག་གང་ཞིག་ཁྱོད་ཀྱི་རྒྱུད་ལ་གང་ཟག་གི་བདག་
མེད་མངོན་སུམ་དུ་རྟོགས་པའི་ཤེས་རབ་ཡོད་པའི་ཕྱིར། གཉིས་པ་ཡང་དེས་རིགས་འདྲ། གཞན་ཡང། བདེན་གཉིས་མངོན་སུམ་དུ་རྟོགས་པའི་སློབ་པའི་གང་ཟག་ཡོད་པར་ཐལ། བྱང་སེམས་མཐོང་ལམ་པས་བདེན་གཉིས་མངོན་སུམ་
དུ་རྟོགས་པའི་ཕྱིར་ཏེ། དེས་ཀུན་རྫོབ་བདེན་པ་ཡང་མངོན་སུམ་དུ་རྟོགས་དོན་དམ་བདེན་པ་ཡང་མངོན་སུམ་དུ་རྟོགས་པའི་ཕྱིར། རྟགས་སླ། ཁ་ཅིག་མཁྱེན་གསུམ་གང་རུང་གི་རྣམ་པ་སྒོམ་པར་བྱེད་པའི་ཐེག་ཆེན་སྒོམ་ལམ་པའི་མཁྱེན་
པ༑ སྐབས་འདིར་བསྟན་གྱི་ལམ་ཤེས་ཀྱི་ཤེས་རྣམ་གྱི་མཚན་ཉིད་ཟེར་ན། རྣམ་མཁྱེན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། རྣམ་མཁྱེན་ཡིན་པའི་ཕྱིར། གཉིས་སྟོང་རྟོགས་པའི་ཐེག་ཆེན་གྱི་མཐོང་ལམ་

[017B] མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་མི་ནུས་ཏེ། ཆོས་ཅན་དེ་དང་གཅིག་ཡིན་པའི་ཕྱིར། ཁ་ཅིག་སྐབས་འདིར་དངོས་སུ་བསྟན་པའི་ལམ་ཤེས་ཡིན་ན་རྒྱུ་ལམ་ཤེས་ཡིན་པས་ཁྱབ་ཟེར་ན། ལམ་ཤེས་ཆོས་ཅན། དེར་ཐལ། དེའི་
ཕྱིར༑ ཁ་ཅིག་བྱང་ཆུབ་སེམས་དཔའི་རྒྱུད་ཀྱི་ལམ་ཤེས་ཡིན་ན་སྐབས་འདིར་དངོས་སུ་བསྟན་པའི་ལམ་ཤེས་ཡིན་པས་ཁྱབ་ཟེར་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཀྱི་མཐོང་ལམ་ཆོས་ཅན། དེར་ཐལ། དེའི་
ཕྱིར༑    ༈    ༑རང་ལུགས་ནི། ལམ་ཤེས་ཀྱི་རྣམ་པ་ལེགས་པར་ཤར་ནས་སྒོམ་པར་བྱེད་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར། སེམས་དཔའི་རྒྱུད་ཀྱི་ལམ་ཤེས་ཀྱི་དམིགས་པའི་ཆོས་ལ་ལོག་ཕྱོགས་སུ་སྒྲོ་འདོགས་པའི་སྒྲོ་འདོགས་ཀྱི་
གཉེན་པོའི་མཚན་ཉིད། རང་ཐོབ་བྱེད་ཀྱི་ཐབས་སུ་གྱུར་པའི་ལམ་ཤེས་ཀྱི་སྦྱོར་བ་བསྒོམས་སྟོབས་ཀྱིས་ཐོབ་པའི་ཐེག་ཆེན་འཕགས་པའི་རྒྱུད་ཀྱི་གཉེན་ཕྱོགས་ཤེས་རྣམ་གང་ཞིག་བྱང་སེམས་འཕགས་པའི་བཞེད་དོན་ཕུན་ཚོགས་བསྒྲུབ་པར་ནུས་
པ༑ ལམ་ཤེས་ཀྱི་ཤེས་རྣམ་གྱི་མཚན་ཉིད། རྩོད་པ་སྤོང་བ་ལ་ཁོ་ན་རེ། རྣམ་པ་ཞེས་བྱ་མཚན་ཉིད་དེ། ཞེས་པའི་རྣམ་པ་མཚོན་བྱ་ལ་བྱེད་རིགས་པར་ཐལ། སྐབས་འདིར་ལམ་ཤེས་ཀྱི་ཤེས་རྣམ་ཀྱི་མཚན་ཉིད་འཇོག་པ་སྐབས་སུ་བབས་པའི་
ཕྱིར༑ རྟགས་ཁས། འདོད་ན། གཞུང་འདི་སྒྲ་ཇི་བཞིན་དུ་ཁས་ལེན་མི་རིགས་པར་ཐལ། འདོད་པའི་ཕྱིར་ན། རྩ་བར་མ་ཁྱབ་བོ།    ༈    །དྲན་པ་ཉེར་གཞག་ནས་བཟུང་སྟེ། །ཞེས་སོགས་ཀྱི་སྐབས་སུ། གཉིས་ལས། དང་པོ། རྣམ་མཁྱེན་གྱི་ཤེས་
རྣམ་ལ་བརྒྱ་དང་བཅུ་ཡོད་དེ། ཉན་ཐོས་འཕགས་པ་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་ཤེས་རྣམ་སུམ་ཅུ་རྩ་བདུན། བྱང་ཆུབ་སེམས་དཔའ་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་ཤེས་རྣམ་སུམ་ཅུ་རྩ་བཞི། སངས་

[018A]༄༅། །རྒྱས་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་ཤེས་རྣམ་སུམ་ཅུ་རྩ་དགུ་ཡོད་པའི་ཕྱིར། མཁས་པ་ཁ་ཅིག་རྣམ་མཁྱེན་གྱི་རྣམ་པ་ལ་བརྒྱ་དང་བཅུ་ཡོད་དེ། ཉན་ཐོས་འཕགས་པ་ལ་ཡོད་པ་དང་རྗེས་སུ་མཐུན་པའི་
རྣམ་མཁྱེན་གྱི་རྣམ་པ་སུམ་ཅུ་རྩ་བདུན། བྱང་ཆུབ་སེམས་དཔའ་ལ་ཡོད་པ་དང་རྗེས་སུ་མ་མཐུན་པའི་རྣམ་མཁྱེན་གྱི་རྣམ་པ་སུམ་ཅུ་རྩ་བཞི། སངས་རྒྱས་འཕགས་པ་ཁོ་ནའི་རྟོགས་རིགས་སུ་གནས་པའི་རྣམ་མཁྱེན་གྱི་རྣམ་པ་སུམ་ཅུ་རྩ་
དགུ་ཡོད་པའི་ཕྱིར། ཞེས་གསུངས། རེ་ཞིག་རྣམ་མཁྱེན་གྱི་ཤེས་རྣམ་དུ་གྱུར་པའི་དེ་བཞིན་ཉིད་ཀྱི་རྣམ་པ་དེ་སངས་རྒྱས་ཁོ་ནའི་རྟོགས་རིགས་སུ་གནས་པར་ཐལ། སྦྱོར་བ་དེ་འཐད་པའི་ཕྱིར། འདོད་ན། ཇི་ལྟ་བ་རྟོགས་པའི་རྣམ་མཁྱེན་དེ་
སངས་རྒྱས་ཁོ་ནའི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། བྱང་སེམས་ཀྱི་རྟོགས་རིགས་སུ་མི་གནས་པར་ཐལ། འདོད་པའི་ཕྱིར། འདོད་ན། བྱང་སེམས་ཀྱི་ལམ་ཤེས་པའི་ལམ་ཤེས་མ་ཡིན་པར་
ཐལ༑ འདོད་པའི་ཕྱིར། གཉིས་པ་མཐའ་དཔྱད་པ་ལ། རྣམ་མཁྱེན་གྱི་རྟོགས་པར་བྱ་བ་རྣམ་མཁྱེན་གྱི་རྣམ་པའི་མཚན་ཉིད་ཟེར་ན། འདི་ལ་མཁས་པ་ཁ་ཅིག་བུམ་པ་ཆོས་ཅན། རྣམ་མཁྱེན་གྱི་རྣམ་པ་ཡིན་པར་ཐལ། དེས་རྟོགས་
པར་བྱ་བ་ཡིན་པའི་ཕྱིར། འདོད་ན། ཤེས་པའི་རྣམ་པ་ཡིན་པར་ཐལ་ལོ། །འདོད་ན། ཤེས་རྣམ་ཡིན་པར་ཐལ། འདོད་པའི་ཕྱིར། དེས་ན་རྣམ་མཁྱེན་གྱི་རྣམ་པ་ཡིན་ན་རྣམ་མཁྱེན་ཡིན་པས་ཁྱབ། ཅེས་གསུངས། གོང་དུ་དོགས་པ་
བཅད་ཟིན་ཀྱང། སླར་ཡང་བཅད་ན། ཤེས་བྱ་ཆོས་ཅན། བདེན་འཛིན་གྱི་རྣམ་པ་ཡིན་ན་བདེན་འཛིན་ཡིན་དགོས་པར་ཐལ། རྣམ་མཁྱེན་ལ་དེའི་ཕྱིར། འདོད་ན། སངས་རྒྱས་འཕགས་པའི་རྒྱུད་ལ་བདེན་འཛིན་གྱི་རྣམ་པ་མེད་པར་

[018B] འདོད་པའི་ཕྱིར། འདོད་མི་ནུས་ཏེ། དེའི་རྒྱུད་ལ་བདེན་འཛིན་གྱི་རྣམ་པ་དང་ལྡན་པའི་བློ་ཡོད་པའི་ཕྱིར་ཏེ། དེའི་རྒྱུད་ལ་བདེན་འཛིན་གྱི་རྣམ་ལྡན་དུ་སྐྱེས་པའི་བློ་ཡོད་པའི་ཕྱིར། དེའི་རྒྱུད་ལ་བདེན་འཛིན་གྱི་རྣམ་པ་ཅན་གྱི་བློ་ཡོད་པའི་ཕྱིར་
དེའི་རྒྱུད་ལ་བདེན་འཛིན་གྱི་རྣམ་པ་ཤར་བའི་བློ་ཡོད་པའི་ཕྱིར། གཞན་ཡང། ཇི་ལྟ་བ་མཁྱེན་པའི་རྣམ་མཁྱེན་དེ་དེ་བཞིན་ཉིད་ཀྱི་རྣམ་པ་མ་ཡིན་པར་ཐལ། དེ་བཞིན་ཉིད་ཀྱི་རྣམ་ལྡན་དུ་སྐྱེས་ན། དེའི་རྣམ་པ་ཡིན་པས་མ་ཁྱབ་པའི་ཕྱིར་
མ་གྲུབ་ན། དེར་ཐལ། རྣམ་མཁྱེན་གྱི་རྣམ་པ་ཤར་བའི་བློ་ཡིན་ན། དེའི་རྣམ་པ་ཡིན་པས་མ་ཁྱབ་པའི་ཕྱིར། མ་གྲུབ་ན། རྣམ་མཁྱེན་འཛིན་པའི་རྟོག་པ་ཆོས་ཅན། དེར་ཐལ། དེའི་ཕྱིར། འདོད་ན། རྣམ་མཁྱེན་ཡིན་པར་ཐལ། འདོད་པའི་ཕྱིར། ཁྱར་
པ་ཁས། རྩ་བར་འདོད་ན། སངས་རྒྱས་འཕགས་པ་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་ཤེས་རྣམ་སུམ་ཅུ་རྩ་དགུ་མེད་པར་ཐལ། འདོད་པའི་ཕྱིར། གོང་གི་མཚན་ཉིད་ལ་རང་ལུགས་ཀྱི་སྐྱོན་ནི། ལམ་ཤེས་ཀྱིས་རྟོགས་པར་བྱ་
བ་ལམ་ཤེས་ཀྱི་རྣམ་པའི་མཚན་ཉིད་དང། གཞི་ཤེས་ཀྱིས་རྟོགས་པར་བྱ་བ། དེའི་རྣམ་པའི་མཚན་ཉིད་དུ་འཇོག་རིགས་པར་ཐལ། མཚན་ཉིད་དེ་འཐད་པའི་ཕྱིར། དོགས་པ་ལྷག་མ་སྦྱོར་བའི་མཚན་ཉིད་ཀྱི་སྐབས་སུ་དཔྱད། འདོད་ན་
བཀག་ཟིན། ཁ་ཅིག་རྣམ་མཁྱེན་གྱི་དམིགས་པའི་ཆོས་ལ་ལོག་ཕྱོགས་སུ་སྒྲོ་འདོགས་པའི་སྒྲོ་འདོགས་འགོག་པར་བྱེད་པའི་ཡེ་ཤེས་དེ་རྣམ་མཁྱེན་གྱི་ཤེས་རྣམ་གྱི་མཚན་ཉིད་ཟེར་ན། ཐེག་ཆེན་གྱི་ཚོགས་ལམ་ཆོས་ཅན། མཚོན་བྱ་དེར་
ཐལ། མཚན་ཉིད་དེའི་ཕྱིར། དེད་ཐལ། རྣམ་མཁྱེན་གྱི་རྣམ་པ་སྒོམ་པའི་སེམས་དཔའི་རྣལ་འབྱོར་ཡིན་པའི་ཕྱིར། འདོད་ན། རྣམ་མཁྱེན་ཡིན་པར་ཐལ་ལོ། །ཁ་ཅིག་རྣམ་མཁྱེན་གྱི་དམིགས་པའི་ཚེས་ལ་ལོག་ཕྱོགས་སུ་སྒྲོ་འདོགས་པའི་སྒྲོ་

[019A]༄༅། །འདོགས་འགོག་པར་བྱེད་པའི་རྣམ་མཁྱེན་གྱི་འཛིན་སྟངས་སུ་དམིགས་པ། རྣམ་མཁྱེན་གྱི་རྣམ་པའི་མཚན་ཉིད་ཟེར་ན། རྣམ་མཁྱེན་འཛིན་བའི་རྟོགས་པ་ཆོས་ཅན། རྣམ་མཁྱེན་གྱི་འཛིན་སྟངས་ཡིན་
པར་ཐལ། རྣམ་མཁྱེན་གྱི་རྣམ་པ་ཡིན་པའི་ཕྱིར། ཁྱབ་པ་ཁས།    ༈    རྣམ་མཁྱེན་གྱི་རྣམ་པ་ལེགས་པར་ཤར་ནས་སྒོམ་པར་བྱེད་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར། སེམས་དཔའི་རྒྱུད་ཀྱི་
རྣམ་མཁྱེན་གྱི་དམིགས་པའི་ཆོས་ལ་ལོག་ཕྱོགས་སུ་སྒྲོ་འདོགས་པའི་སྒྲོ་འདོགས་ཀྱི་གཉེན་པོའི་མཚན་ཉིད། རང་ཐོབ་བྱེད་ཀྱི་ཐབས་སུ་གྱུར་པའི་རྣམ་མཁྱེན་གྱི་སྦྱོར་བ་སྒོམ་སྟོབས་ཀྱིས་ཐོབ་པའི་ཤེས་རྣམ་མཐར་
ཐུག་གང་ཞིག་རང་སྲས་སངས་རྒྱས་འཕགས་པའི་བཞེད་དོན་ཕུན་ཚོགས་བསྒྲུབ་ནུས་དེ། རྣམ་མཁྱེན་གྱི་ཤེས་རྣམ་གྱི་མཚན་ཉིད། རྩོད་པ་སྤོང་བ་སྔར་བཤད་པ་ལས་ཤེས་པར་བྱའོ།    ༈    ཅེས་སོགས་ཀྱི་སྐབས་
སུ༑ སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། དངོས་པོ་ལ་ཡོངས་སུ་རྟོགས་པའི་ལམ་ལ་བཞི་ཡོ་དེ། ལུས་དྲན་པ་ཉེ་པར་གཞག་པ། ཚོར་བ་དྲན་པ་ཉེ་བར་གཞག་པ། སེམས་དྲན་པ་ཉེ་པར་གཞག་པ། ཆོས་དྲན་པ་ཉེ་བར་གཞག་
པ་རྣམས་སུ་ཡོད་པའི་ཕྱིར། གཉིས་པ་ལ་ཁ་ཅིག་ལུས་ཚོར་སེམས་ཆོས་བཞི་ལ་རང་དང་སྤྱིའི་མཚན་ཉིད་གཉིས་གཉིས་ཀྱིས་བརྟགས་ཏེ། སྒོམ་པར་བྱེད་པའི་དྲན་པ་ཤེས་རབ་མཚུངས་ལྡན་དང་བཅས་པ། དྲན་པ་ཉེར་གཞག་གི་མཚན་
ཉིད༑ ཟེར་ན། དྲན་པ་ཉེར་གཞག་རྒྱུད་ལ་ལྡན་པའི་ལམ་མ་ཞུགས་ཀྱི་གང་ཟག་ཡོད་པར་ཐལ། མཚན་ཉིད་དེ་འཐད་པའི་ཕྱིར། འདོད་མི་ནུས་ཏེ། དེ་ཡིན་ན་ལམ་ཞུགས་ཀྱི་མཁྱེན་པ་ཡིན་དགོས་པའི་ཕྱིར།    ༈    །རང་ལུགས་ནི། ལུས་ཚོར་སེམས་

[019B] སྒོམ་པར་བྱེད་པའི་དྲན་པ་དང་ཤེས་རབ་གང་རུང་གིས་བསྡུས་པའི་ལམ་ཞུགས་ཀྱི་མཁྱེན་པ། དྲན་པ་ཉེར་གཞག་གི་མཚན་ཉིད། དབྱེ་ན་བཞི་ཡོད་དེ། ས་མཚམས་ཚོགས་ལམ་
ནས་སངས་རྒྱས་ཀྱི་སའི་བར་ན་ཡོད།    ༈    ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། རྩོལ་བ་ལས་བྱུང་བའི་ལམ་ལ་བཞི་ཡོད་དེ། དགེ་བ་མ་སྐྱེས་པ་བསྐྱེད་པ་
སྐྱེས་པ་རྣམས་ཡང་དག་པར་སྤེལ་བ། མི་དགེ་བ་མ་སྐྱེས་པ་མི་བསྐྱེད་པ། སྐྱེས་པ་རྣམས་ཡང་དག་པར་སྤོང་བའི་ཡང་དག་སྤོང་བ་རྣམས་སུ་ཡོད་པའི་ཕྱིར། ཁོ་ན་རེ། དགེ་བ་མ་སྐྱེས་པ་སྐྱེས་པ་ཡོད་པར་ཐལ། སྦྱོར་བ་དེ་བཐད་པའི་ཕྱིར། འདོད་ན། དགེ་བ་མ་སྐྱེས་པ་བསྐྱེད་
བྱེད་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། དགེ་བ་མ་སྐྱེས་པ་རྟག་པ་ཡིན་པའི་ཕྱིར། ཟེར་ན། རྩ་བར་མ་ཁྱབ། །ཁོ་ན་རེ། དགེ་བ་མ་སྐྱེས་པ་བསྐྱེད་པར་བྱེད་པ་ཡོད་པར་ཐལ། དེ་བསྐྱེད་པར་བྱེད་པའི་ཡང་དག་སྤོང་བ་ཡོད་པའི་
ཕྱིར་ན་མ་ཁྱབ་སྟེ། ཆོས་སྐུ་དང་མཚུངས་ལྡན་ཡོད་པར་ཐལ།  ཁྱབ་པ་ཁས། འདོད་མི་ནུས་ཏེ། ཆོ་སྐུ་རྟག་པ་ཡིན་པའི་ཕྱིར། གཞན་ཡང། དགེ་བ་
མ་སྐྱེས་པ་བསྐྱེད་པར་བྱེད་པའི་ཡང་དག་སྤོང་བ་ཡིན་ན། དགེ་བ་མ་སྐྱེས་པ་བསྐྱེད་པར་བྱེད་པ་ཡིན་དགོས་པར་ཐལ། ཐལ་འགྱུར་དང་པོ་ལ་ཁྱབ་པ་ཡོད་པའི་ཕྱིར། འདོད་ན། བྱང་སེམས་འཕགས་པའི་རྒྱད་ཀྱི་དམིགས་མེད་ལ་དམིགས་པའི་སྙིང་རྗེ་ཆོས་ཅན་
དམིགས་མེད་ལ་དམིགས་པར་ཐལ། དེ་ལ་དམིགས་པའི་སྙིང་རྗེ་ཡིན་པའི་ཕྱིར། ཁྱབ་པ་སོང། འདོད་ན། དེ་ཆོས་ཅན། བདེན་མེད་ལ་དམིགས་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། གཉིས་པ་ལ་ཁ་ཅིག། སྤོང་གཉེན་ལ་བླང་དོར་བྱ་བར་སྤྲོ་བའི་བརྩོན་འགྲུས་དེ། ཡང་དག་སྤོང་བའི་

[020A]༄༅། །མཚན་ཉིད་ཟེར་ན། ཡང་དག་སྤོང་བ་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པར་ཐལ། མཚན་ཉིད་དེ་འཐད་པའི་ཕྱིར། འདོད་མི་ནུས་ཏེ། དེ་ཡིན་ན་ལམ་ཞུགས་ཀྱི་མཁྱེན་པ་ཡིན་དགོས་པའི་ཕྱིར། རྟགས་བུད།    ༈   
ནི༑ སྤང་གཉེན་ལ་བླང་དོར་བྱེད་པར་སྤྲོ་བའི་བརྩོན་འགྲུས་སུ་གྱུར་བའི་ལམ་ཞུགས་ཀྱི་མཁྱེན་པ་དེ། ཡང་དག་སྤོང་བའི་མཚན་ཉིད། དབྱེ་ན་སྔར་ལྟར་བཞི་ཡོད། ས་མཚམས་ཚོགས་ལམ་ནས་སངས་རྒྱས་ཀྱི་སའི་བར་ན་ཡོད། རྩོད་པ་སྤོང་བ་ལ་
ཁ་ཅིག་མི་དགེ་བ་སྐྱེས་པ་རྣམས་ཡང་དག་པར་སྤོང་བ་ཆོས་ཅན། ཁྱོད་ཀྱིས་དེ་རྣམས་ཡང་དག་པར་སྤོང་བར་ཐལ། ཁྱོད་དེ་ཡང་དག་པར་སྤོང་བའི་ཡང་དག་སྤོང་བ་ཡིན་པའི་ཕྱིར། རྟགས་ཁས། འདོད་ན། ཁྱོད་ཡང་དག་པར་ཡོད་པར་ཐལ། ཁྱོད་
ཀྱིས་དེ་རྣམས་ཡང་དག་པར་སྤོང་བའི་ཕྱིར་ན། མ་ཁྱབ་བོ།    ༈    །བརྩོན་འགྲུས་དང་ལྡན་པས་ན། སེམས་ལས་སུ་རུང་བར་བྱེད་པས། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། ཏིང་ངེ་འཛིན་ཡོངས་སུ་སྦྱོང་བའི་ལམ་
ལ་བཞི་ཡོད་དེ། འདུན་པའི་རྫུ་འཕྲུལ་གྱི་རྐང་པ་དང། བརྩོན་འགྲུས་ཀྱི་རྫུ་འཕྲུལ་གྱི་རྐང་པ་དང། སེམས་པའི་རྫུ་འཕྲུལ་གྱི་རྐང་པ་དང། སྤྱོད་པའི་རྫུ་འཕྲུལ་གྱི་རྐང་པ་རྣམས་སུ་ཡོད་པའི་ཕྱིར། གཉིས་པ་ལ་ཁ་ཅིག་ཉེས་པ་ལྔ་ཡི་གཉེན་པོར་སྤོང་
བའི་འདུ་བྱེད་བརྒྱད་དང་ལྡན་པའི་ཏིང་ངེ་འཛིན། རྫུ་འཕྲུལ་གྱི་རྐང་པའི་མཚན་ཉིད་ཟེར་ན། རྫུ་འཕྲུལ་གྱི་རྐང་པ་དང་ལྡན་པའི་ལམ་མ་ཞུགས་ཀྱི་གང་ཟག་ཡོད་པར་ཐལ། མཚན་ཉིད་དེ་འཐད་པའི་ཕྱིར། འདོད་མི་ནུས་ཏེ། དེ་ཡིན་ན་ལམ་ཞུགས་
ཀྱི་མཁྱེན་པ་ཡིན་དགོས་པའི་ཕྱིར།    ༈    །རང་ལུགས་ནི། ཉེས་པ་ལྔ་ཡི་གཉེན་པོར་སྤོང་བའི་འདུ་བྱེད་བརྒྱུད་དང་ལྡན་པའི་ཏིང་ངེ་འཛིན་དུ་གྱུར་པའི་ལམ་ཞུགས་ཀྱི་མཁྱེན་པ། རྫུ་འཕྲུལ་གྱི་རྐང་པའི་མཚན་ཉིད། དབྱེ་ན་བཞི་ཡོད། ས་མཚམས་

[020B] སེམས་ཡོངས་སུ་སྦྱོར་བ་བྱས་པ་ལ། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱོད་པ་གཉིས་ལས། དང་པོ་ནི། མངོན་པར་རྟོགས་པར་སྦྱོར་བའི་ལམ་ལ་ལྔ་ཡོད་དེ། བྱང་ཕྱོགས་སོ་བདུན་གྱི་ནང་ཚན་དུ་
གྱུར་པའི་དད་པའི་དབང་པོ་ལ་སོགས་པ་ལྔ་ཡོད་པའི་ཕྱིར། གཉིས་པ་ལ་ཁ་ཅིག་རང་འབྲས་འཕགས་ལམ་བསྐྱེད་པ་ལ་རང་དབང་དུ་གྱུར་པའི་མཁྱེན་པ། རྣམས་བྱང་གི་དབང་པོའི་མཚན་ཉིད་ཟེར་ན་མི་འཐད་དེ། རྣམ་བྱང་གི་དབང་པོ་རྒྱུད་ལྡན་གྱི་ལམ་
མ་ཞུགས་ཀྱི་གང་ཟག་ཡོད་པའི་ཕྱིར་ཏེ། དགེ་སེམས་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པ་གང་ཞིག་དགེ་སེམས་ཡིན་ན་རང་གི་འཁོར་དུ་དད་སོགས་དབང་པོ་ལྔ་འབྱུང་བས་ཁྱབ་པའི་ཕྱིར། རྟགས་བུད།    ༈    །རང་ལུགས་ནི། རང་འབྲས་
འཕགས་ལམ་བསྐྱེད་པ་ལ་རང་དབང་དུ་གྱུར་པའི་མཁྱེན་པ། བྱང་ཕྱོགས་སོ་བདུན་གྱི་ནང་ཚན་དུ་གྱུར་པའི་རྣམ་བྱང་གི་དབང་པོའི་མཚན་ཉིད། དེ་ལ་བྱང་ཕྱོགས་སོ་བདུན་གྱི་ནང་ཚན་དུ་གྱུར་པའི་དད་སོགས་དབང་པོ་ལྔ་ཡོད། ས་མཚམས་ཚོགས་
ལམ་ཆུང་ངུ་ནས། སངས་རྒྱས་ཀྱི་སའི་བར་ན་ཡོད། དྲོ་བ་ལ་སོགས་པ་འཐོབ་པ་ལ། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། མངོན་པར་རྟོགས་པ་དང་འབྲེལ་བའི་ལམ་ལ་ལྔ་ཡོད་དེ། བྱང་ཕྱོགས་སོ་བདུན་གྱི་ནང་
ཚན་དུ་གྱུར་པའི་དད་པ་ལ་སོགས་པའི་སྟོབས་ལྔ་ཡོད་པའི་ཕྱིར། གཉིས་པ་ལ་ཁ་ཅིག་རང་གི་མི་མཐུན་ཕྱོགས་ཀྱིས་བརྫི་བར་མི་ནུས་པའི་མཁྱེན་པ། རྣམ་བྱང་གི་སྟོབས་ཀྱི་མཚན་ཉིད་ཟེར་ན་མི་འཐད་དེ། རྣམ་བྱང་གི་སྟོབས་རྒྱུད་ལྡན་གྱི་ལམ་
མ་ཞུགས་ཀྱི་གང་ཟག་ཡོད་པའི་ཕྱིར། དེར་ཐལ། བརྩོན་འགྲུས་ཀྱི་སྟོབས་རྒྱུད་ལ་ལྡན་པའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། སྟོབས་དྲུག་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་ཏེ། ཞི་གནས་རྒྱུད་ལྡན་གྱི་ལམ་མ་ཞུགས་

[021A]༄༅། །ཀྱི་གང་ཟག་ཡོད་པའི་ཕྱིར།    ༈    །རང་ལུགས་ནི། རང་གི་མི་མཐུན་ཕྱོགས་ཀྱིས་བརྫི་བར་མི་ནུས་པའི་ལམ་ཞུགས་ཀྱི་མཁྱེན་པ། བྱང་ཕྱོགས་སོ་བདུན་གྱི་ནང་ཚན་དུ་གྱུར་པའི་རྣམ་བྱང་གི་སྟོབས་ཀྱི་མཚན་ཉིད། དབྱེ་ན་ལྔ་
ཡོད༑ ས་མཚམས་ཚོགས་ལམ་ཆུང་ངུ་ནས་སངས་རྒྱས་ཀྱི་སའི་བར་ན་ཡོད། བྱས་པ་ལ་ཁོ་ན་རེ། རང་ཉིད་གཅིག་པུ་ཞི་བདེ་དོན་གཉེར་གྱི་བློ་མངོན་དུ་བྱེད་ཁ་མའི་ཐེག་ཆེན་ཀུན་རྫོབ་སེམས་བསྐྱེད་ཆོས་ཅན། མཚན་ཉིད་དེར་ཐལ། མཚོན་
བྱ་དེའི་ཕྱིར། རྟགས་གྲུབ་སྟེ། བྱང་སེམས་ཚོགས་ལམ་པའི་རྒྱུད་ལ་རྣམ་བྱང་གི་སྟོབས་ཡོད་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། ཞེས་ཟེར།    ༈    ཞེས་སོགས་ཀྱི་སྐབས་སུ། སྦྱོར་བ་དང་མཐའ་
དཔྱད་པ་གཉིས་ལས། དང་པོ་ནི། མངོན་པར་རྟོགས་པའི་ལམ་ལ་བདུན་ཡོད་དེ། དྲན་པ་ཡང་དག་བྱང་ཆུབ་ཀྱི་ཡན་ལག་ནས། བཏང་སྙོམས་ཡང་དག་བྱང་ཆུབ་ཀྱི་ཡན་ལག་གི་བར་བདུན་ཡོད་པའི་ཕྱིར། གཉིས་པ་ལ་ཁ་ཅིག་དང་པོར་བདེན་བཞིའི་གནས་
ལུགས་མངོན་སུམ་དུ་གསར་དུ་རྟོགས་པའི་མཁྱེན་པ། བྱང་ཆུབ་ཀྱི་ཡན་ལག་གི་མཚན་ཉིད་ཟེར་ན། ཉན་ཐོས་ཀྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། འཕགས་རྒྱུད་ཀྱི་མཁྱེན་
པ་ཡིན་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། གཞན་ཡང། ཉན་ཐོས་འཕགས་པ་ཡིན་ན། སྟོང་ཉིད་མངོན་སུམ་དུ་རྟོགས་པས་ཁྱབ་པར་ཐལ། མཚན་ཉིད་དེ་འཐད་པ་གང་ཞིག་ཉན་ཐོས་འཕགས་པ་ཡིན་ན། བྱང་ཆུབ་ཡན་
ལག་འཐོབ་པས་ཁྱབ་པའི་ཕྱིར།    ༈    །རང་ལུགས་ནི། རང་འབྲས་བྱང་ཆུབ་ཀྱི་རྒྱུར་གྱུར་པའི་འཕགས་རྒྱུད་ཀྱི་མཁྱེན་པ། བྱང་ཆུབ་ཡན་ལག་གི་མཚན་ཉིད། དབྱེ་ན་བདུན་ཡོད། ས་མཚམས་ཚོགས་ལམ་ནས་སངས་རྒྱས་ཀྱི་སའི་བར་ན་ཡོད་

[021B] ཐེག་ཆེན་གྱི་མཐོང་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། ཐེག་ཆེན་གྱི་མཐོང་ལམ་ཆོས་ཅན། བྱང་ཆུབ་ཀྱི་རྒྱུ་ཡིན་པར་ཐལ། བྱང་ཆུབ་ཀྱི་རྒྱུར་གྱུར་པའི་འཕགས་རྒྱུད་ཀྱི་མཁྱེན་པ་ཡིན་པའི་ཕྱིར་
རྟགས་ཁས། འདོད་མི་ནུས་ཏེ། བྱང་ཆུབ་རྟག་པ་ཡིན་པའི་ཕྱིར། ཞེས་ཟེར།    ༈    །བདེན་པ་མཐོང་བ་ཡོངས་སུ་ཤེས་པ་ལ། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། འཕགས་ལམ་ཡན་ལག་བརྒྱད་ཡོད་དེ། ཡང་དག་པའི་
ལྟ་བ་འཕགས་ལམ་ཡན་ལག་ནས། ཡང་དག་པའི་ཏིང་ངེ་འཛིན་འཕགས་པའི་ལམ་ཡན་ལག་གི་བར་བརྒྱད་ཡོད་པའི་ཕྱིར། གཉིས་པ་ལ་ཁ་ཅིག་བདེན་བཞིའི་གནས་ལུགས་མངོན་སུམ་དུ་རྟོགས་ཟིན་སྒོམ་པར་བྱེད་པའི་ཡེ་ཤེས་དེ། འཕགས་
ལམ་ཡན་ལག་གི་མཚན་ཉིད་ཟེར་ན། ཉན་ཐོས་ཀྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར།    ༈    །རང་ལུགས་ནི་
རང་འབྲས་འཕགས་ལམ་གྱི་རྒྱུར་གྱུར་པའི་འཕགས་རྒྱུད་ཀྱི་མཁྱེན་པ། འཕགས་ལམ་ཡན་ལག་གི་མཚན་ཉིད། དབྱེ་ན། བརྒྱད་ཡོད། ས་མཚམས་ཚོགས་ལམ་ཆུང་ངུ་ནས་སངས་རྒྱས་ཀྱི་སའི་བར་ན་ཡོད། རྩོད་པ་སྤོང་བ་ལ་ཁོ་ན་རེ། བྱང་ཕྱོགས་
སོ་བདུན་གྱི་མ་མཐའི་ས་མཚམས་ཚོགས་ལམ་ཆུང་ངུ་ནས་འཇོག་མི་རིགས་པར་ཐལ། ཚོགས་ལམ་ཆུང་ངུ་ལ་གནས་པའི་ཉན་ཐོས་ཀྱི་རྒྱུད་ལ་ཡང་བྱང་ཕྱོགས་སོ་བདུན་མེད། ཚོགས་ལམ་ཆུང་ངུ་ལ་གནས་པའི་ཐེག་ཆེན་དུ་རིགས་ངེས་ཀྱི་
བྱང་སེམས་ཚོགས་ལམ་པའི་རྒྱུད་ལ་ཡང་བྱང་ཕྱོགས་སོ་བདུན་མེད་པའི་ཕྱིར་ཟེར་ན། མ་ཁྱབ་སྟེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཚོགས་ལམ་ཆུང་ངུ་ལ་གནས་པའི་སེམས་དཔའི་རྒྱུད་ལ་བྱང་ཕྱོགས་སོ་བདུན་ཡོད་པའི་

[022A]༄༅། །ཕྱིར༑    ༈    །ལམ་ཤེས་པ་ཉིད་ལ་གཉེན་པོའི་ལམ། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས། དང་པོ་ནི། འདིར་བསྟན་གཉེན་པོའི་ལམ་ཆོས་ཅན། ཁྱོད་ལ་གསུམ་ཡོད་དེ། ཁྱོད་ལ་རང་གི་ནང་ཚན་དུ་གྱུར་
པའི་རྣམ་ཐར་སྒོ་གསུམ་ཡོད་པའི་ཕྱིར། གཉིས་པ་ལ། རང་ལུགས་བཞག་པ་དང། དེ་ལ་རྩོད་པ་སྤོང་བ་གཉིས་ལས། དང་པོ་ནི། རང་གི་བསལ་བྱར་གྱུར་པའི་སྒྲོ་འདོགས་ཀྱི་ཞེན་ཡུལ་མེད་པར་རྟོགས་པའི་སྒོ་ནས་རང་གི་བསལ་བྱར་གྱུར་པའི་སྒྲོ་
འདོགས་འཇོམས་པར་ནུས་པས་རབ་ཏུ་ཕྱེ་བའི་མཁྱེན་པ་དེ། འདིར་བསྟན་གཉེན་པོའི་ལམ་གྱི་མཚན་ཉིད། དབྱེ་ན། འདིར་བསྟན་གཉེན་པོའི་ལམ་དུ་གྱུར་པའི་རྣམ་ཐར་སྒོ་གསུམ་ཡོད། ས་མཚམས་ཚོགས་ལམ་ནས་སངས་རྒྱས་གྱི་
སའི་བར་ན་ཡོད། གཉིས་པ་ལ་ཁ་ཅིག་གང་ཟག་གི་བདག་མེད་རྟོགས་པའི་བྱང་སེམས་ཀྱི་ཚོགས་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། བྱང་ཆུབ་སེམས་དཔའ་ལ་ཡོད་པ་དང་རྗེས་སུ་མཐུན་པའི་ལམ་ཤེས་
ཀྱི་རྣམ་པ་ཡིན་པར་ཐལ། འདོད་པའི་ཕྱིར་ན། མ་ཁྱབ་བོ། །ཁོ་ན་རེ། རྣམ་ཐར་སྒོ་གསུམ་གང་རུང་ཡིན་ན་གཉེན་པོའི་ལམ་ཡིན་པས་ཁྱབ་པར་ཐལ། སྦྱོར་བ་དེ་འཐད་པའི་ཕྱིར། འདོད་ན། རྣམ་པར་ཐར་པའི་སྒོ་མཚན་མ་མེད་པ་ཆོས་ཅན་
དེར་ཐལ། དེའི་ཕྱིར། འདོད་མི་ནུས་ཏེ། དོན་དམ་བདེན་པ་ཡིན་པའི་ཕྱིར། མ་གྲུབ་ན། དབུས་མཐའ་ལས། སྟོང་པ་ཉིད་དང་ཡང་དག་མཐའ། །མཚན་མ་མེད་དང་དོན་དམ་སྟེ། །ཆོས་ཀྱི་དབྱིངས་ཀྱི་རྣམ་གྲངས་སོ། །ཞེས་གསུངས་པ་མི་
འཐད་པར་ཐལ། མ་གྲུབ་པ་དེའི་ཕྱིར། གཞན་ཡང། རྣམ་པར་ཐར་པའི་སྒོ་སྟོང་པ་ཉིད་ཀྱང་ཡིན། ལམ་ཡང་ཡིན་པའི་གཞི་མཐུན་པ་ཡོད་པར་ཐལ། སྦྱོར་བ་དེ་འཐད་པའི་ཕྱིར། འདོད་མི་ནུས་ཏེ། རྣམ་པར་ཐར་པའི་སྒོ་སྟོང་པ་ཉིད་ཡིན་ན། སྟོང་

[022B] མ་གྲུབ་ན། དེ་ཡིན་ན་སྟོང་པ་ཉིད་མ་ཡིན་དགོས་པར་ཐལ། དེ་ཡིན་ན་སྟོང་པ་ཉིད་ཡིན་པས་མ་ཁྱབ་པའི་ཕྱིར། འདོད་ན། ཆོས་རྣམས་ཀྱི་ངོ་བོ་ཉིད་བདེན་པས་སྟོང་པའི་སྟོང་ཉིད་ཆོས་ཅན། དེར་ཐལ། དེའི་ཕྱིར། མ་
གྲུབ་ན། དེར་ཐལ། ཆོས་རྣམས་ཀྱི་ངོ་བོ་རྒྱུ་འབྲས་གསུམ་བདེན་པས་སྟོང་པ་ལ་རིམ་པ་བཞིན་རྣམ་ཐར་སྒོ་གསུམ་དུ་འཇོག་རིགས་པའི་ཕྱིར་ཏེ། རྣམ་ཐར་སྒོ་གསུམ་ཤེས་པ་དང། ཞེས་བཤད་པའི་ཕྱིར། ཞེས་ཟེར་དོགས་པའོ། །སྤྲུལ་པའི་ལམ་
ལ་གཟུགས་ཀྱི་འདུ་ཤེས་རྣམ་པར་མ་བཤིག་པ་དང། ཞེས་སོགས་ཀྱི་སྐབས་སུ་སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། སྤྲུལ་པའི་ལམ་ལ་གསུམ་ཡོད་དེ། གཟུགས་ཅན་གཟུགས་ལ་ལྟ་བའི་རྣམ་ཐར། གཟུགས་མེད་གཟུགས་ལ་
ལྟ་བའི་རྣམ་ཐར། གེགས་སེལ་སྡུག་པའི་རྣམ་ཐར་རྣམས་སུ་ཡོད་པའི་ཕྱིར། གཉིས་པ་ལ་ཁ་ཅིག་རྣམ་ཐར་གསུམ་པོ་འདི་གསར་དུ་སྐྱེ་བའི་ལུས་རྟེན་ཡིན་ན། མིའི་ལུས་རྟེན་ཡིན་དགོས་ཏེ། མཛོད་ལས། གཟུགས་མེད་ཅེས་བྱ་ཁམས་གསུམ་
གྱི༑ ༑རྟེན་ཅན་ལྷག་མ་མི་ལས་སྐྱེས། །ཞེས་གསུངས་པའི་ཕྱིར་ན། འགོག་སྙོམས་གསར་དུ་སྐྱེ་བའི་ལུས་རྟེན་ཅན་ཡིན་ན་མི་ཡིན་དགོས་པར་ཐལ། མཛོད་ལས། འགོག་པ་དང་པོ་མིའི་ནང་དུ་ཞེས་བཤད་པའི་ཕྱིར། བྱང་འཕགས་ཀྱི་ཆེད་
དུ་བྱ་བའི་གདུལ་བྱ་ཡིན་ན་མི་ཡིན་དགོས་པར་ཐལ། མངོན་རྟོགས་རྒྱན་ལས། མི་རྣམས་ཀྱི་ནི་སྐྱབས་དག་དང་ཞེས་བཤད་པའི་ཕྱིར། ཁྱབ་པ་སོང། ཁ་ཅིག་གཟུགས་མེད་གཟུགས་ལ་ལྟ་བའི་རྣམ་ཐར། བསམ་གཏན་གཟུགས་མེད་ཀྱི་
དངོས་གཞི་ལ་བརྟེན་ནས་སྐྱེ་ཟེར་ན་མི་འཐད་དེ། སེམས་ཅན་གྱི་རྒྱུད་ཀྱི་གཟུགས་མེད་གཟུགས་ལ་བལྟ་བའི་རྣམ་ཐར་དང། གཟུགས་མེད་ཀྱི་དངོས་གཞིའི་སྙོམས་འཇུག་གི་གཞི་མཐུན་མེད་པའི་ཕྱིར། དེར་ཐལ། སེམས་ཅན་གྱི་རྒྱུད་ཀྱི་གཟུགས་

[023A]༄༅། །མེད་ཀྱི་དངོས་གཞིའི་སྙོམས་འཇུག་ཡིན་ན་གཟུགས་ཀྱི་རྣམ་པ་ཅན་མ་ཡིན་དགོས་པའི་ཕྱིར། ཞེས་གསེར་ཕྲེང་ལས་བཤད་དོ། ཁ་ཅིག་རང་གི་བདག་རྐྱེན་དུ་གྱུར་པའི་བསམ་གཏན་གྱི་དངོས་གཞིའི་སེམས་ལ་བརྟེན་ནས་
རྣལ་འབྱོར་པ་རང་ལ་གཟུགས་ཅན་མ་ཡིན་པའི་འདུ་ཤེས་ཉེ་བར་བཞག་སྟེ། ཕྱི་རོལ་གྱི་གཟུགས་རྣམས་ལ་བཟང་ངན་སྣ་ཚོགས་སུ་ལྟ་བར་བྱེད་པའི་ཏིང་ངེ་འཛིན་ཤེས་རབ་མཚུངས་ལྡན་དང་བཅས་པ་གཟུགས་མེད་གཟུགས་ལ་ལྟ་བའི་
རྣམ་ཐར་ཀྱི་མཚན་ཉིད་ཟེར་ན། སངས་འཕགས་ཀྱི་རྒྱུད་ཀྱི་གཟུགས་མེད་གཟུགས་ལ་ལྟ་བའི་རྣམ་ཐར་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། སངས་འཕགས་ཀྱི་རྒྱུད་ལ་དེ་ཡོད་པའི་ཕྱིར། འདོད་མི་ནུས་ཏེ། སངས་རྒྱས་འཕགས་
པའི་རྒྱུད་ཀྱི་གཟུགས་མེད་གཟུགས་ལ་ལྟ་བའི་རྣམ་ཐར་དེ་ལ་སངས་འཕགས་གཟུགས་ཅན་དུ་སྣང་བའི་ཕྱིར། ཁ་ཅིག་གཟུགས་སྡུག་པ་སྤྲུལ་པ་ལ་དགའ་བ་དང། གཟུགས་མི་སྡུག་པ་སྤྲུལ་པ་ལ་མི་དགའ་བའི་ཉོན་མོངས་པའི་གཉེན་པོར་གཟུགས་སྣང་
ཐམས་ཅད་སྡུག་པར་རོ་གཅིག་ཏུ་མོས་པའི་ཏིང་ངེ་འཛིན་ཤེས་རབ་མཚུངས་ལྡན་དང་བཅས་པའི་མཁྱེན་པ་དེ། སྡུག་པའི་རྣམ་ཐར་གྱི་མཚན་ཉིད་ཟེར་ན། སངས་རྒྱས་འཕགས་པའི་ཐུགས་རྒྱུད་ཀྱི་སྡུག་པའི་རྣམ་ཐར་ཆོས་ཅན། མཚན་ཉིད་དེར་ཐལ་
མཚོན་བྱ་དེའི་ཕྱིར། འདོད་ན། གཟུགས་སྣང་ཐམས་ཅད་སྡུག་པར་རོ་གཅིག་པར་ཐལ། འདོད་པའི་ཕྱིར། འདོད་ན། གཟུགས་ཐམས་ཅད་ཡིད་འོང་གི་གཟུགས་ཡིན་པར་ཐལ། འདོད་པའི་ཕྱིར། འདོད་ན། ཡིད་མི་འོང་གི་གཟུགས་མེད་པར་
ཐལ༑ འདོད་པའི་ཕྱིར།    ༈    རང་གི་བདག་རྐྱེན་དུ་གྱུར་པའི་རབ་མཐའི་བསམ་གཏན་ལ་བརྟེན་ནས་སྙོམས་འཇུག་གི་སྒྲིབ་པ་ཅི་རིགས་ལས་གྲོལ་ཞིང། སྤྲུལ་བསྒྱུར་སྣ་ཚོགས་སྟོན་པར་

[023B] སྐབས་འདིར་བསྟན་གྱི་སྤྲུལ་ལམ་གྱི་མཚན་ཉིད། དབྱེ་ན། གཟུགས་ཅན་གཟུགས་ལ་ལྟ་བའི་རྣམ་ཐར། གཟུགས་མེད་གཟུགས་ལ་ལྟ་བའི་རྣམ་ཐར། གེགས་སེལ་སྡུག་པའི་རྣམ་ཐར་རྣམས་སུ་ཡོད་
པའི་ཕྱིར། ས་མཚམས་ཐེག་ཆེན་གྱི་དབང་དུ་བྱས་ན་ཚོགས་ལམ་ཆེན་པོ་མན་ཆད་དང། ཐེག་དམན་གྱི་དབང་དུ་བྱས་ན་ཕྱིར་མི་འོང་ལུས་མངོན་བྱེད་གཉིས་ཀའི་ཆ་ལས་རྣམ་པར་གྲོལ་བའི་ཉན་ཐོས་དགྲ་བཅོམ་པའི་རྒྱུད་ལ་ཡོད་པར་གསེར་འཕྲེང་
ལས་བཤད་དོ།།    ༈    །མཐོང་བའི་ཆོས་ལ་བདེ་བར་གནས་པའི་ལམ་ལ། ཞེས་སོགས་ཀྱི་སྐབས་སུ། གཉིས་ལས། དང་པོ་ནི། མཐོང་བའི་ཆོས་ལ་བདེ་བར་གནས་པའི་ལམ་ལ་ལྔ་ཡོད་དེ། གཟུགས་མེད་ཀྱི་རྣམ་ཐར་བཞི། འགོག་པའི་རྣམ་
ཐར་གཅིག་རྣམས་སུ་ཡོད་པའི་ཕྱིར། གཉིས་པ་ལ་ཁོ་ན་རེ། འགོག་པའི་རྣམ་ཐར་དང། འགོག་སྙོམས་དོན་གཅིག་ཏུ་གསུང་བ་མི་འཐད་དེ། དང་པོ་དང་འདས་ལམ་གྱི་གཞི་མཐུན་ཡོད་པ་གང་ཞིག་འགོག་སྙོམས་དང་འདས་ལམ་གྱི་གཞི་
མཐུན་མེད་པའི་ཕྱིར། རྣམ་བཤད་སྙིང་པོ་རྒྱན་ལས། རྣམ་ཐར་བརྒྱད་ནི་བྱང་ཆུབ་སེམས་དཔའ་རྣམས་ཀྱི་འདས་ལམ་གྱི་ངོ་བོར་སྐྱེད་ནུས་པ་དང། འགོག་སྙོམས་འདས་ལམ་གྱི་སྟོབས་ཀྱིས་འཐོབ་པས་འཇིག་རྟེན་ལས་འདས་པའི་ལམ་དུ་
བཞག་གོ་ཞེས་གསུངས་པའི་ཕྱིར།    ༈    །རང་ལུགས་ནི། རྣམ་ཐར་ཐོབ་ཟིན་གྱི་གང་ཟག་གི་རྒྱུད་ཀྱི་རང་སའི་ཉོན་མོངས་པས་མ་སླད་པའི་མཁྱེན་པ་དེ། མཐོང་ཆོས་ལ་བདེ་བར་གནས་པའི་ལམ་གྱི་མཚན་ཉིད། དབྱེ་ན། གཟུགས་མེད་ཀྱི་
རྣམ་ཐར་བཞི་དང་འགོག་པའི་རྣམ་ཐར་གཅིག་དང་ལྔ་ཡོད་པའི་ཕྱིར།    ༈    །འཇིག་རྟེན་ལས་འདས་པའི་ལམ་ལ། ཞེས་སོགས་ཀྱི་སྐབས་སུ། གཉིས་ལས། དང་པོ་ནི། ཁ་ཅིག་འདས་ལམ་ལ་དགུ་ཡོད་དེ། བསམ་གཏན་བཞི། གཟུགས་མེད་

[024A]༄༅། །བཞི༑ འགོག་པའི་སྙོམས་འཇུག་རྣམས་སུ་ཡོད་པའི་ཕྱིར་ཟེར་ན། བསམ་གཏན་བཞི་འདས་ལམ་ཡིན་པར་ཐལ། སྦྱོར་བ་དེ་འཐད་པའི་ཕྱིར། འདོད་མི་ནུས་ཏེ། དེ་རྒྱུད་ལྡན་གྱི་ཕྱི་རོལ་པ་ཡོད་པའི་ཕྱིར། དེ་བཞིན་དུ་གཟུགས་
མེད་བཞི་ཡང་འཕེན། འགོག་སྙོམས་འདས་ལམ་ཡིན་པར་ཐལ། སྦྱོར་བ་དེ་འཐད་པའི་ཕྱིར། འདོད་མི་ནུས་ཏེ། དེ་ལྡན་མིན་འདུ་བྱེད་ཡིན་པའི་ཕྱིར། རྟགས་གྲུབ་སྟེ། མཛོད་ལས། ལྡན་མིན་འདུ་བྱེད་བཅུ་བཞི་དང། ཀུན་བཏུས་ལས། ལྡན་
མིན་འདུ་བྱེད་ཉེར་གསུམ་བཤད་པའི་ཕྱིར། དང་པོ་གྲུབ་སྟེ། མཛོད་ལས། མི་ལྡན་པ་ཡི་འདུ་བྱེད་རྣམས། །ཐོབ་དང་མ་ཐོབ་སྐལ་མཉམ་དང། །འདུ་ཤེས་མེད་སྙོམས་འཇུགས་པ་དང། །སྲོག་དང་མཚན་ཉིད་རྣམས་དང་ནི། །མིང་གི་ཚོགས་ལ་
སོགས་པ་ཡང། །ཞེས་སོགས་གསུངས་པའི་ཕྱིར། གཉིས་པ་གྲུབ་སྟེ། ཀུན་བཏུས་ལས། སེམས་དང་ལྡན་པ་མ་ཡིན་པའི་འདུ་བྱེད་རྣམས་གང་ཞེ་ན། ཐོབ་པ་དང། འདུ་ཤེས་མེད་པའི་སྙོམས་པར་འཇུག་པ་དང། འགོག་པའི་སྙོམས་པར་འཇུག་
པ་དང། འདུ་ཤེས་མེད་པ་དང། ཞེས་གསུངས་པའི་ཕྱིར། ཁོ་ན་རེ། རྣམ་མཁྱེན་ཆོས་ཅན། འདས་ལམ་མ་ཡིན་པར་ཐལ། ལྡན་མིན་འདུ་བྱེད་ཡིན་པའི་ཕྱིར། མ་གྲུབ་ན། དེར་ཐལ། མཚུངས་ལྡན་མ་ཡིན་པའི་འདུ་བྱེད་ཡིན་པའི་ཕྱིར། དེར་
ཐལ༑ མཚུངས་ལྡན་འདུ་བྱེད་ཀྱི་ཕུང་པོ་དང། མཚུངས་ལྡན་མ་ཡིན་པའི་འདུ་བྱེད་ཀྱི་ཕུང་པོ་གང་རུང་གང་ཞིག་དང་པོ་མ་ཡིན་པའི་ཕྱིར། དང་པོ་གྲུབ་སྟེ། དེ་འདུ་བྱེད་ཀྱི་ཕུང་པོ་ཡིན་པའི་ཕྱིར་ཏེ། དེ་ཕུང་པོ་ལྔ་པོ་གང་རུང་གང་ཞིག་དེ་
གཟུགས་ཕུང་ཡང་མ་ཡིན། ཚོར་ཕུང་ཡང་མ་ཡིན། འདུ་ཤེས་ཀྱི་ཕུང་པོ་ཡང་མ་ཡིན། རྣམ་པར་ཤེས་པའི་ཕུང་པོ་ཡང་མ་ཡིན་པའི་ཕྱིར། དང་པོ་གྲུབ་སྟེ། དངོས་པོ་ཡིན་པའི་ཕྱིར། གཉིས་པ་གྲུབ་སྟེ། ཤེས་པ་ཡིན་པའི་ཕྱིར། གསུམ་

[024B] སེམས་བྱུང་མ་ཡིན་པའི་ཕྱིར། ལྔ་པ་གྲུབ་སྟེ། གཙོ་སེམས་མ་ཡིན་པའི་ཕྱིར། གོང་གི་རྟགས་གཉིས་པ་གྲུབ་སྟེ། སེམས་བྱུང་མ་ཡིན་པའི་ཕྱིར། ཟེར་ན། རེ་ཞིག་རྣམ་མཁྱེན་གཙོ་སེམས་ཡིན་པར་ཐལ། མིག་ཤེས་གཙོ་
སེམས་ཡིན་པའི་ཕྱིར། མ་གྲུབ་ན་དེར་ཐལ། མིག་ཤེས་འཁོར་གྱི་ཚོར་བ་ཡོད་པའི་ཕྱིར་ཏེ། དབང་ཤེས་འཁོར་གྱི་ཚོར་བ་ཡོད་པའི་ཕྱིར་ཏེ། ཡིད་ཤེས་འཁོར་གྱི་ཚོར་བ་ཡོད་པའི་ཕྱིར། མ་གྲུབ་ན། ཚོར་བ་མེད་པར་ཐལ། དབང་ཤེས་འཁོར་གྱི་ཚོར་
བ་ཡང་མེད། ཡིད་ཤེས་འཁོར་གྱི་ཚོར་བ་ཡང་མེད་པའི་ཕྱིར། རྟགས་ཁས། ཁོ་ན་རེ། གཙོ་སེམས་སུ་གྱུར་པའི་རྣམ་མཁྱེན་དང། སེམས་བྱུང་དུ་གྱུར་པའི་རྣམ་མཁྱེན་གཉིས་ཀ་ཆོས་ཅན། འདས་ལམ་མ་ཡིན་པར་ཐལ། ལྡན་མིན་འདུ་བྱེད་
ཡིན་པའི་ཕྱིར། རྟགས་སྔར་བཞིན་གྲུབ། ཟེར་ན། དཔྱོད་དོ། །ཁོ་ན་རེ། དེ་གཉིས་ཆོས་ཅན། ལྡན་མིན་འདུ་བྱེད་མ་ཡིན་པར་ཐལ། ཤེས་པ་ཡིན་པའི་ཕྱིར། མ་གྲུབ་ན། དེར་ཐལ། སངས་རྒྱས་འཕགས་པའི་རྒྱུད་ཀྱི་འགོག་སྙོམས་ཤེས་པ་ཡིན་
པའི་ཕྱིར། མ་གྲུབ་ན། དེར་ཐལ། དེ་ཡེ་ཤེས་ཆོས་སྐུ་ཡིན་པའི་ཕྱིར། རྟག་གྲུབ་སྟེ། དེའི་རྒྱུད་ཀྱི་མཐར་གནས་སྙོམས་འཇུག་དགུ་ཡེ་ཤེས་ཆོས་སྐུ་ཡིན་པའི་ཕྱིར། རྟགས་གྲུབ་སྟེ། མཐར་གྱིས་ནི། སྙོམས་འཇུག་དགུ་ཡི་བདག་ཉིད་ལ། ཆོས་ཀྱི་སྐུ་
ཞེས་བརྗོད་པ་ཡིན། ཞེས་གསུངས་པའི་ཕྱིར། དེ་བཞིན་དུ་དེ་འདས་ལམ་ཡིན་པར་ཐལ། བྱང་སེམས་མཐོང་ལམ་པའི་རྒྱུད་ཀྱི་འགོག་སྙོམས་དེ་མཐོང་ལམ་རྩེ་སྦྱོར་དང། བྱང་སེམས་སྒོམ་ལམ་པའི་རྒྱུད་ཀྱི་འགོག་སྙོམས་དེ་སྒོམ་ལམ་རྩེ་སྦྱོར་
ཡིན་པའི་ཕྱིར། དང་པོ་གྲུབ་སྟེ། དེའི་རྒྱུད་ཀྱི་ཏིང་ངེ་འཛིན་སིང་གེ་རྣམ་བསྐྱིངས་དེ་དེ་ཡིན་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། དེ་ནས་སེང་གེ་རྣམ་བསྒྱིངས་པ་ཞེས་གསུངས་པའི་ཕྱིར། གཉིས་པ་གྲུབ་སྟེ། དེའི་རྒྱུད་ཀྱི་སྦྱོར་བ་སེང་གེ་རྣམ་

[025A]༄༅། །བསྒྱིངས་དེ་དེ་ཡིན་པའི་ཕྱིར་ན་མ་ཁྱབ། མ་གྲུབ་ན་དེར་ཐལ། འགོག་དང་བཅས་པའི་སྙོམས་འཇུག་དགུར། ཞེས་གསུངས་པའི་ཕྱིར། ཡང་དེའི་རྒྱུད་ཀྱི་འགོག་སྙོམས་སྒོམ་ལམ་རྩེ་སྦྱོར་ཡིན་པར་ཐལ། དེ་ལྟར་གཅིག་ལ་སོགས་པ་
པོར་ནས་འགོག་པའི་སྙོམས་པར་འཇུག་པ་ལ་ཐུག་པའི་བར་དུ་མི་འདྲ་བའི་སྒོ་ནས་འགྲོ་བས་ན་མི་འདྲ་བར་འགྲོ་བ་ཐོད་རྒལ་གྱི་སྙོམས་པར་འཇུག་པ་ལ་དབང་བ་ཉིད་ཀྱི་མཚན་ཉིད་མངོན་སུམ་དུ་བྱེད་པས་ན་སྒོམ་པའི་ལམ་ཡིན་ནོ། །ཞེས་པའི་དོན་གྲུབ་
པའི་ཕྱིར། ཟེར་ན། མ་ཁྱབ་སྟེ། སངས་རྒྱས་འཕགས་པའི་རྒྱུད་ཀྱི་ཉོན་མོངས་མེད་པ་དེ་ཡེ་ཤེས་ཆོས་སྐུ་ཡིན་པར་ཐལ། ཉོན་མོངས་མེད་ལ་ཆོས་ཀྱི་སྐུ་ཞེས་བརྗོད་པ་ཡིན། ཞེས་གསུངས་པའི་ཕྱིར། བྱང་སེམས་སྒོམ་ལམ་པའི་རྒྱུད་ཀྱི་འདོད་སེམས་
དེ༑ སྒོམ་ལམ་རྩེ་སྦྱོར་ཡིན་པར་ཐལ། དེ་ལྟར་གཅིག་ལ་སོགས་པ་བོར་ནས། ཞེས་གསུངས་པའི་ཕྱིར། ཁྱབ་པ་ཁས། འདོད་མི་ནུས་ཏེ། དེའི་རྒྱུད་ཀྱི་མིག་ཤེས་སྒོམ་ལམ་རྩེ་སྦྱོར་མ་ཡིན་པའི་ཕྱིར། འགོག་སྙོམས་ཀྱི་མཐའ་དཔྱོད་གཞན་རྣམས་
ཟུར་དུ་འཆད་དོ། །ཤེས་པ་ཡིན་ན་ལྡན་མིན་འདུ་བྱེད་མ་ཡིན་དགོས་ཟེར་བ་མི་འཐད་དེ། རང་རིག་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། མཚུངས་ལྡན་མ་ཡིན་པའི་འདུ་བྱེད་ཀྱི་ཕུང་པོ་ཡིན་པའི་ཕྱིར། དེར་ཐལ། དེ་དང་མཚུངས་ལྡན་འདུ་
བྱེད་ཀྱི་ཕུང་པོ་གང་རུང་གང་ཞིག་ཕྱི་མ་མ་ཡིན་པའི་ཕྱིར། དང་པོ་གྲུབ་སྟེ། དེ་འདུ་བྱེད་ཀྱི་ཕུང་པོ་ཡིན་པའི་ཕྱིར་ཏེ། དེ་ཕུང་པོ་ལྔ་པོ་གང་རུང་གང་ཞིག་དེ་གཟུགས་ཕུང་ཡང་མ་ཡིན། ཚོར་ཕུང་ཡང་མ་ཡིན། འདུ་ཤེས་ཀྱི་ཕུང་པོ་ཡང་མ་ཡིན། རྣམ་པར་
ཤེས་པའི་ཕུང་པོ་ཡང་མ་ཡིན་པའི་ཕྱིར། དང་པོ་དང་གཉིས་པ་སླ། གསུམ་པ་དང་བཞི་པ་གྲུབ་སྟེ། སེམས་བྱུང་མ་ཡིན་པའི་ཕྱིར་ཏེ། རང་རིག་ཡིན་པའི་ཕྱིར། ལྔ་པ་གྲུབ་སྟེ། གཙོ་སེམས་མ་ཡིན་པའི་ཕྱིར་ཏེ། རང་རིག་ཡིན་པའི་ཕྱིར།    ༈    །རང་ལུགས་ཀྱི་སྦྱོར་བ་

[025B] འཇིག་རྟེན་ལས་འདས་པའི་ལམ་གྱི་སྒྲས་བརྗོད་རིགས་ལ་དགུ་ཡོད་དེ། འདས་ལམ་དུ་གྱུར་པའི་བསམ་གཏན་བཞི། དེར་གྱུར་པའི་གཟུགས་མེད་བཞི། འགོག་པའི་སྙོམས་འཇུག་རྣམས་སུ་ཡོད་པའི་ཕྱིར།།    ༈    །།སངས་རྒྱས་ཉིད་ཀྱི་ལམ་ལ་སྦྱིན་པ་ལ་སོགས་པ་
ཕ་རོལ་ཏུ་ཕྱིན་པ་བཅུ་སྟེ། ཞེས་སོགས་ཀྱི་སྐབས་སུ་སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། སངས་རྒྱས་ཉིད་ཀྱི་ལམ་ཆོས་ཅན། ཁྱོད་ལ་བཅུ་ཡོད་དེ། ཕར་ཕྱིན་བཅུ་ཡོད་པའི་ཕྱིར། ཁོ་ན་རེ། སློབ་ལམ་ན་ཕར་ཕྱིན་བཅུ་ཡོད་པར་ཐལ། སྦྱོར་བ་
དེ་འཐད་པའི་ཕྱིར། ཁྱབ་སྟེ། སློབ་ལམ་གྱི་སྦྱིན་སོགས་ཕར་ཕྱིན་བཅུ་སྐབས་འདིའི་སངས་རྒྱས་ཉིད་ཀྱི་ལམ་ཡིན་པའི་ཕྱིར་ཏེ། ཐེག་ཆེན་གྱི་མཐོང་ལམ་བཟོད་པ་བརྒྱད། སྤོང་བའི་ལམ་ལ་བར་ཆད་མེད་པའི་ལམ་ཞེས་སོགས་ཀྱི་སྐབས་ནས་དངོས་སུ་བསྟན་པའི་
སྤོང་བའི་ལམ་ཡིན་པའི་ཕྱིར། ཟེར་ན། རྩ་བར་མ་ཁྱབ་བོ། །གཉིས་པ་ལ་ཁ་ཅིག་སངས་རྒྱས་ཀྱི་ལམ་ཡིན་ན། སངས་རྒྱས་རང་རྒྱུད་ཀྱིས་བསྡུས་པས་ཁྱབ་ཟེར་ན། མི་འཐད་དེ། སངས་རྒྱས་ཀྱི་སར་བགྲོད་པར་བྱེད་པའི་ལམ་ཡིན་ན་སངས་རྒྱས་ཀྱི་ལམ་
ཡིན་དགོས་པའི་ཕྱིར་ཏེ། ཐར་པར་བགྲོད་པར་བྱེད་པའི་ལམ་ཡིན་ན། ཐར་ལམ་ཡིན་དགོས་པའི་ཕྱིར། བྱས་པ་ལ་ཁོ་ན་རེ། སངས་རྒྱས་འཕགས་པའི་སར་བགྲོད་པར་བྱེད་པའི་ལམ་ཡིན་ན་སངས་རྒྱས་འཕགས་པའི་ལམ་ཡིན་དགོས་
པར་ཐལ། སངས་རྒྱས་ཀྱི་སར་བགྲོད་པར་བྱེད་པའི་ལམ་ལ་དེའི་ཕྱིར། རྟགས་ཁས། འདོད་ན། དམན་ལམ་སྔོན་དུ་མ་སོང་བའི་ཐེག་ཆེན་གྱི་ཚོགས་ལམ་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། འཕགས་ལམ་ཡིན་པར་ཐལ་
འདོད་པའི་ཕྱིར་ན་རྩ་བར་མ་ཁྱབ་བོ། །དེ་ལ། ཁ་ཅིག་སྒྲ་ཆོས་ཅན། འཕགས་པའི་མི་ཤེས་ཀྱི་གཟུང་བྱ་ཡིན་པར་ཐལ། སངས་རྒྱས་འཕགས་པའི་མིག་ཤེས་ཀྱི་གཟུང་བྱ་ཡིན་པའི་ཕྱིར། ཁྱབ་པ་འགྲིག་འདོད་ན། དེ་ཆོས་ཅན། མིག་ཤེས་ཀྱི་གཟུང་

[026A]༄༅། །བྱ་ཡིན་པར་ཐལ་ལོ། །ཞེས་ཟེར། ཁོ་ན་རེ། ཉན་ཐོས་ཀྱི་ཚོགས་ལམ་ཆོས་ཅན། སངས་རྒྱས་ཀྱི་ལམ་ཡིན་པར་ཐལ། དེའི་སར་བགྲོད་པར་བྱེད་པའི་ལམ་ཡིན་པའི་ཕྱིར། ཁྱབ་པ་ཁས། འདོད་ན། ཐེག་ཆེན་གྱི་ལམ་ཡིན་པར་ཐལ།།
འདོད་པའི་ཕྱིར་ཟེར་ན་མ་ཁྱབ། ཡང་ཁོ་ན་རེ། དམན་ལམ་སྔོན་དུ་མ་སོང་བའི་བྱང་སེམས་ཀྱི་ཚོགས་ལམ་ཆོས་ཅན། སངས་རྒྱས་ཀྱི་སློབ་ལམ་ཡིན་པར་ཐལ། དེའི་ལམ་གང་ཞིག་སངས་རྒྱས་ཀྱི་མི་སློབ་ལམ་མ་ཡིན་པའི་ཕྱིར། དང་པོ་ཁས། གཉིས་པ་
སླ༑ འདོད་ན། སངས་རྒྱས་སུ་གྱུར་པའི་སློབ་པ་ཡོད་པར་ཐལ། སངས་རྒྱས་ཀྱི་སློབ་ལམ་ཡོད་པའི་ཕྱིར། རྟགས་ཁས། ཟེར་ན། བྱང་སེམས་སུ་གྱུར་པའི་སྤངས་རྟོགས་མཐར་ཕྱིན་པའི་གང་ཟག་ཡོད་པར་ཐལ། བྱང་སེམས་ཀྱི་སྤངས་རྟོགས་མཐར་ཕྱིན་པའི་
ལམ་ཡོད་པའི་ཕྱིར། ཁྱབ་པ་སོང། མ་གྲུབ་ན། དེར་ཐལ། སེམས་དཔའི་རྣལ་འབྱོར་མཐར་ཐུག་ཡོད་པའི་ཕྱིར། ཁོ་ན་རེ། སངས་རྒྱས་སློབ་པ་ཡོད་པར་ཐལ། སངས་རྒྱས་ཀྱི་སློབ་ལམ་ཡོད་པའི་ཕྱིར་ཟེར་ན། སངས་རྒྱས་ཉན་ཐོས་ཡིན་པ་ཡོད་པར་ཐལ། །སངས་རྒྱས་
ཀྱི་ཉན་ཐོས་ཀྱི་ལམ་ཡོད་པའི་ཕྱིར། ཁྱབ་པ་འགྲིག་མ་གྲུབ་ན། དེར་ཐལ། སངས་རྒྱས་ཀྱི་ཉན་ཐོས་ཡོད་པའི་ཕྱིར་ཏེ། སངས་རྒྱས་ཀྱི་གདུལ་བྱ་ཡོད་པའི་ཕྱིར།    ༈    །རྣམ་པ་ཐམས་ཅད་མཁྱེན་པ་ཉིད་ཀྱི་རྣམ་པ་ནི་ཤིན་ཏུ་ཕུལ་དུ་བྱུང་བའི་ཕྱིར། ཞེས་སོགས་
ཀྱི་སྐབས་སུ་གཉིས་ལས། དང་པོ་ནི། སངས་རྒྱས་འཕགས་པའི་སྟོབས་སོགས་སོ་དགུ་ཆོས་ཅན། ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ་ཡིན་ཏེ། ཤིན་ཏུ་ཕུལ་དུ་བྱུང་བ་མཐར་ཐུག་པའི་མཁྱེན་པ་ཡིན་པའི་ཕྱིར། བྱས་པ་ལ་ཁ་ཅིག་སངས་རྒྱས་ཀྱི་སྟོབས་
སོགས་སོ་དགུ་ཆོས་ཅན། ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ་ཡིན་ཏེ། ཤིན་ཏུ་ཕུལ་དུ་བྱུང་བ་མཐར་ཐུག་པའི་མཁྱེན་པ་གང་ཞིག་སངས་རྒྱས་ཁོ་ནའི་རྟོགས་རིགས་སུ་གནས་པའི་ཕྱིར། ཟེར་ན། རེ་ཞིག་སངས་རྒྱས་འཕགས་པའི་རྒྱུད་ཀྱི་དེ་བཞིན་ཉིད་

[026B] སྦྱོར་བ་དེ་འཐད་པའི་ཕྱིར། འདོད་ན། ཇི་ལྟ་བ་མཁྱེན་པའི་རྣམ་མཁྱེན་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། སངས་རྒྱས་འཕགས་པའི་རྒྱུད་ལ་རྣམ་མཁྱེན་གྱི་ཤེས་རྣམ་དུ་
གྱུར་པའི་དེ་བཞིན་ཉིད་ཀྱི་རྣམ་པ་ཡོད་པའི་ཕྱིར། འདོད་མི་ནུས་ཏེ། དེ་བྱང་སེམས་ཀྱི་རྟོགས་རིགས་སུ་གནས་པའི་ཕྱིར། མ་གྲུབ་ན། སངས་རྒྱས་འཕགས་པའི་རྒྱུད་ལ་བྱང་སེམས་ཀྱི་རྟོགས་རིགས་སུ་གནས་པའི་མཁྱེན་པ་མེད་པར་ཐལ། མ་གྲུབ་པ་དེའི་ཕྱིར། གཞན་
ཡང། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་སངས་ཁོ་ནའི་རྟོགས་རིགས་སུ་གནས་པར་ཐལ། སྟོབས་སོགས་ཤེས་རྣམ་སོ་དགུ་སངས་ཁོ་ནའི་རྟོགས་རིགས་སུ་གནས་པའི་ཕྱིར། འདོད་ན། སངས་འཕགས་པའི་ཐུགས། ས་རྒྱུད་ཀྱི་བྱམས་པ་དང། སྙིང་རྗེ་ཆེན་པོ་
སངས་རྒྱས་ཁོ་ནའི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་ན། དེ་རྣམས་བྱང་སེམས་ཀྱི་རྟོགས་རིགས་སུ་མི་གནས་པར་ཐལ་ལོ། །འདོད་ན། སངས་རྒྱས་འཕགས་པའི་རྒྱུད་ལ་བྱང་སེམས་ཀྱི་རྟོགས་རིགས་སུ་གནས་པའི་མཁྱེན་པ་མེད་པར་ཐལ། འདོད་
པའི་ཕྱིར། གཉིས་པ་ལ་ཁ་ཅིག་རྣམ་མཁྱེན་གྱི་རྣམ་པ་གང་ཞིག་རང་གི་རིགས་འདྲ་མཚན་ཉིད་པ་འཕགས་པ་འོག་མའི་རྒྱུད་ལ་ཡོད་པ། ཐུན་མོང་བའི་རྣམ་མཁྱེན་གྱི་རྣམ་པའི་མཚན་ཉིད་དེ་གང་ཞིག་རང་གི་རིགས་འདྲ་མཚན་ཉིད་པ་དེ་ལྟར་མེད་པ་
དེ༑ ཐུན་མོང་མ་ཡིན་པའི་རྣམ་མཁྱེན་གྱི་རྣམ་པའི་མཚན་ཉིད་ཟེར་ན། སྟོབས་བཅུ་ཆོས་ཅན། རང་གི་རིགས་འདྲ་མཚན་ཉིད་པ་འཕགས་པ་འོག་མའི་རྒྱུད་ལ་མེད་པར་ཐལ། མཚོན་བྱ་དེའི་ཕྱིར། རྟགས་སླ། འདོད་མི་ནུས་ཏེ། སྟོབས་བཅུའི་ཉེར་ལེན་
མཚན་ཉིད་པ་འཕགས་པ་འོག་མའི་རྒྱུད་ལ་ཡོད་པའི་ཕྱིར་ཏེ། ཁྱོད་རྣམ་མཁྱེན་ཡིན་པའི་ཕྱིར། ཁ་ཅིག་རྣམ་མཁྱེན་གྱི་རྣམ་པ་གང་ཞིག་རང་གི་སྡེ་ཚན་མཚན་ཉིད་པ་འཕགས་པ་འོག་མའི་རྒྱུད་ལ་ཡོད་པའི་རིགས་སུ་གནས་པ། ཐུན་མོང་བའི་

[027A]༄༅། །རྣམ་མཁྱེན་གྱི་རྣམ་པའི་མཚན་ཉིད། དེ་གང་ཞིག་རང་གི་སྡེ་ཚན་མཚན་ཉིད་པ་འཕགས་པ་འོག་མའི་རྒྱུད་ལ་མེད་པའི་རིགས་སུ་གནས་པ། ཐུན་མོང་མ་ཡིན་པའི་རྣམ་མཁྱེན་གྱི་རྣམ་པའི་མཚན་ཉིད་ཟེར་ན། ཤེས་བྱ་ཆོས་ཅན། བྱང་
སེམས་འཕགས་པའི་རྒྱུད་ལ་དྲན་པ་ཉེར་བཞག་ཡོད་པའི་རྒྱུ་མཚན་གྱིས་སངས་རྒྱས་འཕགས་པའི་རྒྱུད་ཀྱི་དྲན་པ་ཉེར་བཞག་དེ་རང་གི་སྡེ་ཚན་མཚན་ཉིད་པ་འཕགས་པ་འོག་མའི་རྒྱུད་ལ་ཡོད་པའི་རིགས་སུ་གནས་པར་འཇོག་རིགས་པར་ཐལ། དེ་ཐུན་
མོང་བའི་རྣམ་མཁྱེན་གྱི་རྣམ་པ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། ཐུན་མོང་བའི་རྣམ་མཁྱེན་གྱི་རྣམ་པ་གཞི་གྲུབ་པའི་ཕྱིར། རྩ་བར་འདོད་ན། སངས་རྒྱས་འཕགས་པའི་རྒྱུད་ཀྱི་སོ་སོ་ཡང་དག་པ་རིག་པ་བཞི་པོ་དེ། རང་གི་སྡེ་ཚན་མཚན་ཉིད་
པ་འཕགས་པ་འོག་མའི་རྒྱུད་ལ་ཡོད་པའི་རིགས་སུ་གནས་པར་ཐལ། བྱང་སེམས་འཕགས་པའི་རྒྱུད་ལ་སོ་སོ་ཡང་དག་པ་རིག་པ་བཞི་ཡོད་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། བྱང་སེམས་ས་དགུ་པ་བའི་རྒྱུད་ལ་སོ་སོ་ཡང་དག་པར་རིག་པ་ཡོད་པའི་
ཕྱིར་ཏེ། སོ་སོ་ཡང་དག་རིག་བློ་བཟང། །ས་དེ་ལེགས་པའི་བློ་གྲོས་ཡིན། །ཞེས་བཤད་པའི་ཕྱིར། རྩ་བར་འདོད་ན། དེ་ཆོས་ཅན། རང་གི་སྡེ་ཚན་མཚན་ཉིད་པ་འཕགས་པ་འོག་མའི་རྒྱུད་ལ་མེད་པའི་རིགས་སུ་གནས་པར་ཐལ། ཐུན་མོང་མ་ཡིན་པའི་རྣམ་
མཁྱེན་གྱི་རྣམ་པ་ཡིན་པའི་ཕྱིར། དོན་ལ་འཁོར་གསུམ་ཡིན་ནོ། །གཞན་ཡང། ཐུན་མོང་བའི་རྣམ་མཁྱེན་ཡོད་པར་ཐལ། ཐུན་མོང་བའི་རྣམ་མཁྱེན་གྱི་ཤེས་རྣམ་ཡོད་པའི་ཕྱིར། མ་གྲུབ་ན་མཚན་ཉིད་དེ་འཐད་པར་བུད། འདོད་ན། ཉན་ཐོས་དང་ཐུན་མོང་
བའི་རྣམ་མཁྱེན་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། རྣམ་མཁྱེན་ཡིན་ན་སངས་རྒྱས་ཀྱི་ཐུན་མོང་མ་ཡིན་པའི་རྣམ་མཁྱེན་ཡིན་དགོས་པའི་ཕྱིར། ཁ་ཅིག། ཐུན་མོང་བའི་རྣམ་མཁྱེན་གྱི་རྣམ་པ་མེད་ཟེར་བ་མི་འཐད་དེ། ཐུན་མོང་བའི་རྣམ་མཁྱེན་

[027B] གང་ཟག་གི་བདག་འཛིན་དེ་གང་ཟག་གི་བདག་གི་རྣམ་པ་ཡིན་པའི་ཕྱིར། རྟགས་གྲུབ་ཟིན། ཁ་ཅིག་ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ་ཡིན་ན་སྤངས་རྟོགས་མཐར་ཕྱིན་
པའི་ཤེས་རྣམ་ཡིན་པས་ཁྱབ་ཟེར་བ་མི་འཐད་དེ། དེ་འཛིན་པའི་རྟོག་པ་དེ་དེའི་རྣམ་པ་ཡིན་པའི་ཕྱིར།    ༈    །རང་ལུགས་ནི། རང་འཐོབ་བྱེད་ཀྱི་ཐབས་སུ་གྱུར་པའི་རྣམ་མཁྱེན་གྱི་སྦྱོར་བ་བསྒོམས་སྟོབས་ཀྱིས་འཐོབ་པའི་ཤེས་རྣམ་མཐར་ཐུག་གང་ཞིག་རང་
སྲས་སངས་རྒྱས་འཕགས་པའི་བཞེད་དོན་ཕུན་ཚོགས་བསྒྲུབ་ནུས་དེ། རྣམ་མཁྱེན་གྱི་ཤེས་རྣམ་གྱི་མཚན་ཉིད། དབྱེ་ན། སྟོབས་བཅུ། མི་འཇིགས་པ་བཞི། སོ་སོ་ཡང་དག་རིག་པ་བཞི། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད། དེ་བཞིན་ཉིད་ཀྱི་རྣམ་
པ་རང་བྱུང་གི་རྣམ་པ། སངས་རྒྱས་ཉིད་ཀྱི་རྣམ་པ་རྣམ་སུ་ཡོད་པའི་ཕྱིར། རྩོད་སྤོང་ལ་ཁ་ཅིག་སོ་སོ་ཡང་དག་རིག་པ་བཞི་རྣམ་མཁྱེན་གྱི་ཤེས་རྣམ་ཡིན་པར་ཐལ། རྣམ་མཁྱེན་གྱི་ཤེས་རྣམ་དེ་ལ་བདུན་པོ་དེར་འབྱེད་རིགས་པའི་ཕྱིར། རྟགས་ཁས་
འདོད་ན། ས་དགུ་པ་བའི་རྒྱུད་ལ་དེ་མེད་པར་ཐལ། འདོད་པའི་ཕྱིར། གཞན་ཡང། དེ་བཞིན་ཉིད་ཀྱི་རྣམ་པ་རྣམ་མཁྱེན་གྱི་ཤེས་རྣམ་ཡིན་པར་ཐལ། རྣམ་མཁྱེན་གྱི་ཤེས་རྣམ་དེ་ལ། སྔར་བཤད་པའི་ལམ་བདུན་པོ་དེར་
འབྱེད་རིགས་པའི་ཕྱིར། འདོད་ན། ཐེག་ཆེན་གྱི་མཐོང་ལམ་བར་ཆད་མེད་ལམ་དེ་དེ་བཞིན་ཉིད་ཀྱི་རྣམ་པ་མ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་ལ་དེ་བཞིན་ཉིད་ཀྱི་རྣམ་པ་ཤར་བའི་ཕྱིར། ཞེས་ཟེར་རོ།    ༈    །དེ་ལ་ནི་གནས་དང་
གནས་མ་ཡིན་པ་མཁྱེན་པའི་སྟོབས་དང། ཞེས་སོགས་ཀྱིས་སྐབས་སུ། སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། སངས་རྒྱས་ཀྱི་སྟོབས་དེ་ལ་བཅུ་ཡོད་དེ། གནས་དང་གནས་མ་ཡིན་པ་མཁྱེན་པའི་སྟོབས་ནས། ཟག་པ་ཟད་པ་མཁྱེན་པའི་

[028A]༄༅། །སྟོབས་ཀྱི་བར་བཅུ་ཡོད་པའི་ཕྱིར། གཉིས་པ་ལ་ཁ་ཅིག་རང་གི་མི་མཐུན་ཕྱོགས་ཟིལ་གྱིས་གནོན་ནུས་པས་རབ་ཏུ་ཕྱེ་བའི་མཁྱེན་པ་མཐར་ཐུག་སྟོབས་ཀྱི་མཚན་ཉིད་ཟེར་བ་མི་འཐད་དེ། སྟོབས་རྒྱུད་ལ་ལྡན་པའི་སེམས་
ཅན་ཡོད་པའི་ཕྱིར་ཏེ། རྣམ་བྱང་གི་དབང་པོ་རྒྱུད་ལ་ལྡན་པའི་བྱང་སེམས་ཡོད་པའི་ཕྱིར།    ༈    །རང་ལུགས་ནི། རང་གི་མི་མཐུན་ཕྱོགས་ཀྱིས་བརྫི་བར་མི་ནུས་པའི་མཁྱེན་པ་མཐར་ཐུག་དེ། སངས་རྒྱས་ཀྱི་སྟོབས་ཀྱི་མཚན་ཉིད། དབྱེ་ན་བཅུ་ཡོད།    ༈    །
ད་ནི་སངས་རྒྱས་སོ་ཞེས་བདག་ཉིད་ཞལ་གྱིས་འཆེས་པ་དང། ཞེས་སོགས་ཀྱི་སྐབས་སུ་སྦྱོར་བ་དང། མཐའ་དཔྱད་པ་གཉིས། དང་པོ་ནི། མི་འཇིགས་པ་ལ་བཞི་ཡོད་དེ། རང་དོན་སྤངས་རྟོགས་དམ་བཅས་པ་ལ་མི་འཇིགས་པ་གཉིས། གཞན་དོན་སྤངས་
གཉེན་དམ་བཅས་པ་ལ་མི་འཇིགས་པ་གཉིས་ཡོད་པའི་ཕྱིར། གཉིས་པ་ལ། རང་ལུགས་གཞག་པ་དང། དེ་ལ་རྩོད་སྤོང་གཉིས་ལས། དང་པོ་ནི། དམ་པའི་ཆོས་སྟོན་པ་ལ་འཁོར་གྱི་ནང་དུ་བག་ཚ་བ་མེད་པས་རབ་ཏུ་ཕྱེ་བའི་མཐར་ཐུག་གི་མཁྱེན་
པ་དེ། དེ་འདྲའི་མི་འཇིགས་པའི་མཚན་ཉིད། དབྱེ་ན། རང་དོན་སྤངས་རྟོགས་དམ་བཅས་པ་ལ་མི་འཇིགས་པ་གཉིས། གཞན་དོན་སྤངས་གཉེན་དམ་བཅས་པ་ལ་མི་འཇིགས་པ་གཉིས་རྣམས་སུ་ཡོད་པའི་ཕྱིར། གཉིས་པ་ལ་རྣམ་བཤད་ལས། ད་ནི་ཆོས་ཐམས་ཅད་
རྣམ་པ་ཐམས་ཅད་དུ་མངོན་པར་རྫོགས་པར་སངས་རྒྱས་སོ། །ཞེས་བདག་ཉིད་ཞལ་གྱིས་བཞེས་པ་ལ་ཆོས་འདི་ཐུགས་སུ་མ་ཆུད་དོ། །ཞེས་ཆོས་མཐུན་གྱི་རྒོལ་བ་མེད་པ་རྟོགས་པ་ཕུན་ཚོགས་ལ། མི་འཇིགས་པ་དང། ཞེས་བཤད་ཅིང། འདིའི་
འཐད་ཀྱི་མདོ་ལས་ཀྱང་དེ་ལྟར་བཤད་པ་ལ་ཁ་ཅིག་ལུང་འདི་རྣམས་སྒྲ་ཇི་བཞིན་དུ་ཁས་བླངས་དུ་མི་རུང་སྟེ། ཆོས་ཐམས་ཅད་སངས་རྒྱས་པ་ཡོད་པར་ཐལ། ཆོས་ཐམས་ཅད་རྣམ་པ་ཐམས་ཅད་དུ་མངོན་པར་རྫོགས་པར་སངས་རྒྱས་པ་ཡོད་

[028B] རྟགས་ཁས། འདོད་ན། ཀ་བ་སངས་རྒྱས་པ་ཡོད་པར་ཐལ། འདོད་པའི་ཕྱིར་ཟེར་ན། རྩ་བར་མ་ཁྱབ་སྟེ། ཡང་དག་པར་སངས་རྒྱས་པ་ཡོད་པར་ཐལ། ཡང་དག་པར་རྫོགས་པའི་སངས་རྒྱས་ཡོད་པའི་ཕྱིར། ཁྱབ་པ་འགྲིག་རྟགས་སླ། འདོད་
ན༑ ཡང་དག་པར་གྲུབ་པ་ཡོད་པར་ཐལ། འདོད་པའི་ཕྱིར།    ༈    ཡུལ་གྱི་སྐད་དང། ཞིས་སོགས་ཀྱི་སྐབས་སུ་སྦྱོར་བ་དང། མཐའ་དཔྱད་པ་གཉིས། དང་པོ་ནི། སོ་སོ་ཡང་དག་རིག་པ་ལ་བཞི་ཡོད་དེ་བཤད་བྱ་ལ་
ཆགས་ཐོགས་སྤངས་པའི་མཁྱེན་པ་གཉིས། འཆད་བྱེད་ལ་ཆགས་ཐོགས་སྤངས་པའི་མཁྱེན་པ་གཉིས་ཡོད་པའི་ཕྱིར། གཉིས་པ་ལ་ཁ་ཅིག། བཤད་བྱ་དང་འཆད་བྱེད་ལ་ཆགས་ཐོགས་སྤངས་པས་རབ་ཏུ་ཕྱེ་བའི་མཐར་ཐུག་གི་མཁྱེན་པ། སོ་
སོ་ཡང་དག་རིག་པའི་མཚན་ཉིད་ཟེར་ན་མི་འཐད་དེ། ས་དགུ་པ་བའི་རྒྱུད་ལ་སོ་སོ་ཡང་དག་རིག་པ་བཞི་ཡོད་པའི་ཕྱིར།    ༈    །རང་ལུགས་ནི། རང་གི་བདག་རྐྱེན་དུ་གྱུར་པའི་རབ་མཐའི་བསམ་གཏན་ལ་བརྟེན་ནས་བཤད་བྱ་དང་འཆད་བྱེད་ལ་ཆགས་
ཐོགས་སྤངས་པས་རབ་ཏུ་ཕྱེ་བའི་མཐར་ཐུག་གི་མཁྱེན་པ་དེ། རྣམ་མཁྱེན་གྱི་ཤེས་རྣམ་དུ་གྱུར་པའི་སོ་སོ་ཡང་དག་རིག་པའི་མཚན་ཉིད། དབྱེ་ན་བཞི་ཡོད།    ༈    མ་བྱོན་པ་དང། ད་ལྟར་བྱུང་བ་ལ་ཞེས་སོགས་ཀྱི་སྐབས་སུ་སྦྱོར་བ་
དང༑ མཐའ་དཔྱའ་པ་གཉིས། དང་པོ་ནི། ཡེ་ཤེས་མ་འདྲེས་པ་ལ་གསུམ་ཡོད་དེ། དུས་གསུམ་ལ་ཆགས་ཐོགས་སྤངས་པའི་མཁྱེན་པ་གསུམ་ཡོད་པའི་ཕྱིར། གཉིས་པ་ལ་ཁ་ཅིག་སྐྱེས་ལ་འགག་པ། འདས་པའི་མཚན་ཉིད། དཔེར་ན། མང་པོས་
བསྐུར་བའི་རྒྱལ་པོ་ལྟ་བུ། སྐྱེས་ལ་མ་འགག་པ་ད་ལྟར་བའི་མཚན་ཉིད་དཔེར་ན། ད་ལྟར་གྱི་མི་ལྟ་བུ། སྐྱེ་བའི་རྒྱུ་ཡོད་ཅིང་མ་སྐྱེས་པ་མ་འོངས་པའི་མཚན་ཉིད། དཔེར་ན། དུང་འཁོར་ལོས་བསྒྱུར་བའི་རྒྱལ་པོ་ལྟ་བུ། འདི་ལྷ་དབང་བློ་ཡི་

[029A]༄༅། །འགྲེལ་པའི་དགོངས་པ་ཡིན་ནོ། །ཟེར་ན། མང་པོས་བསྐུར་བའི་རྒྱལ་པོ་ཆོས་ཅན། སྐྱེས་པར་ཐལ། འདས་པ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། བྱས་པ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན་
མི་རྟག་པ་ཡིན་པར་ཐལ་ལོ། །འདོད་ན། མི་རྟག་པ་མ་ཡིན་པར་ཐལ། འགག་པ་ཡིན་པའི་ཕྱིར། མ་གྲུབ་ན་དེར་ཐལ། འདས་པ་ཡིན་པའི་ཕྱིར། རྟགས་ཁས། དུང་འཁོར་ལོས་བསྒྱུར་བའི་རྒྱལ་པོ་ཆོས་ཅན། མ་སྐྱེས་པར་ཐལ། མ་འོངས་པ་ཡིན་པའི་ཕྱིར་
རྟགས་ཁས། འདོད་ན། སྐྱེས་པར་ཐལ། བྱས་པ་ཡིན་པའི་ཕྱིར་ཏེ། དངོས་པོ་ཡིན་པའི་ཕྱིར། གཞན་ཡང། བུམ་པ་ཞིག་པ་འདས་པ་ཡིན་པར་ཐལ། འདས་པའི་ཡིན་པ་ཡོད་པའི་ཕྱིར། མ་གྲུབ་ན་དེར་ཐལ། འདས་པའི་མཚན་ཉིད་འཐད་པའི་ཕྱིར་
རྟགས་ཁས། འདོད་ན། བུམ་པ་ཞིག་བ་ཆོས་ཅན། དངོས་པོ་ཡིན་པར་ཐལ། སྐྱེས་པ་ཡིན་པའི་ཕྱིར། མ་གྲུབ་ན་དེར་ཐལ། འདས་པ་ཡིན་པའི་ཕྱིར། འཁོར་གསུམ། མ་འོངས་པའི་ཡིན་པ་ཡོད་པར་ཐལ། དེའི་མཚན་ཉིད་འཐད་པའི་ཕྱིར། འདོད་ན། བུམ་པ་
མ་འོངས་པ་དེ། མ་འོངས་པ་ཡིན་པར་ཐལ། །འདོད་པའི་ཕྱིར། འདོད་ན། དེ་ཆོས་ཅན། ཁྱོད་དངོས་པོ་ཡིན་པར་ཐལ། ཁྱོད་སྐྱེ་བྱེད་ཀྱི་རྒྱུ་ཡོད་པའི་ཕྱིར། མ་གྲུབ་ན། དེར་ཐལ། ཁྱོད་མ་འོངས་པ་ཡིན་པའི་ཕྱིར། འཁོར་གསུམ། མཁས་པ་
ཁ་ཅིག་རང་ཉིད་དུས་གང་དུ་འཇོག་པ་དངོས་པོ་གང་གི་རང་དུས་ལ་ལྟོས་ནས་བཞག་དགོས་པའི་ལྟོས་སར་གྱུར་པའི་དངོས་པོ་དེའི་རང་དུས་སུ་ཐལ་ཟིན་པ་དེ། འདས་པའི་མཚན་ཉིད། རང་ཉིད་དུས་གང་དུ་འཇོག་པ་དངོས་པོ་གང་གི་རང་དུས་ལ་ལྟོས་ནས་
བཞག་དགོས་པའི་ལྟོས་སར་གྱུར་པའི་དངོས་པོ་དེའི་དུས་སུ་མ་སླེབས་པ་དེ། མ་འོངས་པའི་མཚན་ཉིད། སྐྱེས་ལ་མ་འགག་པ་ཡང་ཡིན། རང་ཉིད་ཀྱི་དོན་སྤྱི་འཆར་བ་ལ་རང་དུས་སུ་ཐལ་ཟིན་པ་དང། རང་དུས་སུ་མ་འོངས་པའི་ཆོས་གཞན་གྱི་དོན་སྤྱི་འཆར་བ་ལ་

[029B] ད་ལྟར་བའི་མཚན་ཉིད་ཞེས་གསུངས་ན་འདས་པའི་ཡིན་པ་ཡོད་པར་ཐལ། མཚན་ཉིད་དང་པོ་འཐད་པའི་ཕྱིར། འདོད་ན། བུམ་པ་ཞིག་པ་དེ་འདས་པ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན་
འདས་པའི་མཚན་ཉིད་དེར་ཐལ། ཁྱོད་འདས་པ་ཡིན་པའི་ཕྱིར། རྟགས་ཁྱབ་ཁས། འདོད་ན། ཁྱོད་བུམ་པའི་དུས་སུ་ཐལ་ཟིན་པར་ཐལ། འདོད་པའི་ཕྱིར། འདོད་ན། བུམ་པ་དེ་རང་ཉིད་ཀྱི་སྔ་རོལ་དུ་ཞིག་ཟིན་པར་ཐལ། འདོད་པའི་ཕྱིར། གཞན་ཡང། མ་འོངས་པའི་
ཡིན་པ་ཡོད་པར་ཐལ། མ་འོངས་པའི་མཚན་ཉིད་དེ་འཐད་པའི་ཕྱིར། འདོད་ན། བུམ་པ་མ་འོངས་པ་དེ་མ་འོངས་པ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། མ་འོངས་པའི་མཚན་ཉིད་དེར་ཐལ། ཁྱོད་མ་འོངས་པ་ཡིན་པའི་ཕྱིར། རྟགས་ཁྱབ་ཁས་
འདོད་ན་དེ་བུམ་པའི་དུས་སུ་མ་སླེབས་པར་ཐལ་ལོ། །འདོད་ན། དེ་བུམ་པའི་དུས་སུ་ཐལ་ཟིན་པ་མ་ཡིན་པར་ཐལ། འདོད་པའི་ཕྱིར། འདོད་ན། བུམ་པ་སྐྱེ་བཞིན་པ་དེ་བུམ་པའི་དུས་སུ་ཐལ་ཟིན་པ་མ་ཡིན་པར་ཐལ་ལོ། །འདོད་ན་བུམ་པ་ཆོས་ཅན། ཁྱོད་སྐྱེ་བཞིན་པ་ཁྱོད་
ཀྱི་དུས་སུ་ཐལ་ཟིན་པ་ཡིན་པར་ཐལ། ཁྱོད་དངོས་པོ་ཡིན་པའི་ཕྱིར། འདས་པའི་ཡིན་པ་ཡོད་ཅེས་ཁ་འཆམ་དུ་སྨྲ་བ་མི་འཐད་དེ། ཤི་བའི་ཡིན་པ་ཡོད་པར་ཐལ། འདས་པའི་ཡིན་པ་ཡོད་པའི་ཕྱིར། རྟགས་ཁས། འདོད་ན། བསྐལ་པ་དང་པོའི་མི་ཤི་བ་ཡིན་པར་
ཐལ༑ འདོད་པའི་ཕྱིར། འདོད་ན། དེ་ཆོས་ཅན། འདས་པ་ཡིན་པར་ཐལ། ཤི་བ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། དངོས་མེད་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། གང་ཟག་ཡིན་པའི་ཕྱིར། ཡང་དེ་ཆོས་ཅན། ཁྱོད་ཀྱི་རྒྱུད་
ལ་ཡི་དབང་མེད་པར་ཐལ། ཁྱོད་ཤི་བ་ཡིན་པའི་ཕྱིར། རྟགས་ཁས། འདོད་མི་ནུས་ཏེ། ཁྱོད་གང་ཟག་ཡིན་པའི་ཕྱིར།    ༈    །རང་ལུགས་ནི། དུས་དེར་ཞིག་ཟིན་པ། དུས་དེར་འདས་པའི་མཚན་ཉིད། དུས་དེར་སྐྱེས་པ་དང། དུས་དེར་མ་འགགས་པའི་

[030A]༄༅། །གཞི་མཐུན་དུས་དེར་ད་ལྟར་བའི་མཚན་ཉིད། དུས་དེར་འདས་མ་འོངས་ད་ལྟར་གསུམ་པོ་གང་རུང་གང་ཞིག་དུས་དེར་མ་སྐྱེས་པ་དང། དུས་དེར་མ་འགགས་པའི་གཞི་མཐུན་པ་དེ། དུས་དེར་མ་འོངས་པའི་མཚན་ཉིད། འདས་མ་
འོངས་ཀྱི་མཐའ་དཔྱོད་རྒྱས་པར་གཞན་དུ་ཤེས་པར་བྱའོ། །དེ་ལྟར་ན་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་རྣམ་པ་དག་དང། ཞེས་པ་ལ་སྦྱོར་བ་ནི། སངས་རྒྱས་ཀྱི་ཆོས་མ་འདྲེས་པ་དེ་ལ་བཅོ་བརྒྱད་ཡོད་དེ། སྤྱོད་པས་བསྡུས་པ་དྲུག་རྟོགས་པས་
བསྡུས་པ་དྲུག་འཕྲིན་ལས་ཀྱིས་བསྡུས་པ་གསུམ། ཡེ་ཤེས་ཀྱིས་བསྡུས་པ་གསུམ་རྣམས་སུ་ཡོད་པའི་ཕྱིར། འཕགས་པ་འོག་མ་རྣམས་དང་ཡོན་ཏན་གྱི་སྡེ་ཚན་གྱི་རིགས་ཅུང་ཟད་ཀྱང་མ་འདྲེས་པའི་རིགས་སུ་གནས་པས་རབ་ཏུ་ཕྱེ་བའི་མཐར་ཐུག་
གི་མཁྱེན་པ། སངས་རྒྱས་ཀྱི་ཆོས་མ་འདྲེས་པའི་མཚན་ཉིད། དབྱེ་ན་བཅོ་བརྒྱད་ཡོད། སངས་རྒྱས་ཐམས་ཅད་ཀྱིས་བཤད་པའི་དེ་བཞིན་ཉིད་དང། ཞེས་པའི་སྐབས་སུ་ཇི་ལྟ་བ་མཁྱེན་པའི་རྣམ་མཁྱེན་ཆོས་ཅན། འདིར་བསྟན་དེ་བཞིན་ཉིད་ཀྱི་རྣམ་པ་
ཡིན་ཏེ། དེ་བཞིན་ཉིད་ལ་སླར་མི་ལྡང་བའི་ཚུལ་གྱིས་མཉམ་པར་བཞག་པའི་ཡེ་ཤེས་ཡིན་པའི་ཕྱིར། ཁ་ཅིག། དེ་བཞིན་ཉིད་ལ་སླར་མི་ལྡང་བའི་ཚུལ་གྱིས་མཉམ་པར་བཞག་པའི་ཡེ་ཤེས། དེ་བཞིན་ཉིད་ཀྱི་རྣམ་པའི་མཚན་ཉིད། ཟེར་ན། སངས་རྒྱས་
འཕགས་པའི་རྒྱུད་ཀྱི་དེ་བཞིན་ཉིད་ཀྱི་རྣམ་པ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་ཊིཀྐར་གསལ། གཞན་ཡང། ཐེག་ཆེན་མཐོང་ལམ་བར་ཆད་མེད་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་
ཐལ༑ དེ་དེ་བཞིན་ཉིད་ཀྱི་རྣམ་པར་སྐྱེས་པའི་ཕྱིར་ཏེ། དེའི་རྣམ་པ་ཤར་བའི་བློ་ཡིན་པའི་ཕྱིར། རྩ་བར་འདོད་ན། ཡེ་ཤེས་ཆོས་སྐུ་ཡིན་པར་ཐལ་ལོ།    ༈    །རང་ལུགས་ནི། སངས་རྒྱས་ཐམས་ཅད་ཀྱིས་བཤད་པའི་དེ་བཞིན་ཉིད་ལ་སླར་མི་ལྡང་བའི་ཚུལ་

[030B] གཞུང་འདྲིའི་དངོས་ཀྱི་བསྟན་བྱའི་གཙོ་བོར་གྱུར་པའི་དེ་བཞིན་ཉིད་ཀྱི་རྣམ་པར་གྱུར་བའི་རྣམ་མཁྱེན་གྱི་ཤེས་རྣམ་གྱི་མཚན་ཉིད།    ༈    །ཆོས་ཐམས་ཅད་ལ་མངའ་བསྒྱུར་བའི་རང་བྱུང་དང། ཞེས་པའི་སྐབས་སུ་རྣམ་མཁྱེན་
ཆོས་ཅན། རང་བྱུང་གི་རྣམ་པ་ཡིན་ཏེ། །ཆོས་འཁོར་མ་ལུས་པར་བསྐོར་བ་ལ་དབད་བསྒྱུར་ཐོབ་པས་རབ་ཏུ་ཕྱེ་བའི་མཐར་ཐུག་གི་ཡེ་ཤེས་ཡིན་པའི་ཕྱིར། ཆོས་ཀྱི་འཁོར་ལོ་མ་ལུས་པར་བསྐོར་བ་ལ་དབང་བསྒྱུར་ཐོབ་པས་རབ་ཏུ་ཕྱེ་བའི་མཐར་ཐུག་གི་ཡེ་
ཤེས༑ རང་བྱུང་གི་རྣམ་པར་གྱུར་བའི་རྣམ་མཁྱེན་གྱི་ཤེས་རྣམ་གྱི་མཚན་ཉིད།    ༈    །རྣམ་པ་ཐམས་ཅད་མངོན་པར་རྫོགས་པར་བྱང་ཆུབ་པའི་སངས་རྒྱས་ཉིད་ཀྱི་རྣམ་པ་གསུམ་སྟེ། ཞེས་སོགས་ཀྱི་སྐབས་སུ་རྣམ་མཁྱེན་ཆོས་ཅན། སངས་རྒྱས་ཉིད་ཀྱི་རྣམ་པ་ཡིན་
ཏེ༑ ཆོས་ཐམས་ཅད་རྣམ་པ་ཐམས་ཅད་དུ་མངོན་པར་རྟོགས་པ་མཐར་ཕྱིན་པའི་ཡེ་ཤེས་ཡིན་པའི་ཕྱིར། ཆོས་ཐམས་ཅད་མངོན་པར་རྟོགས་པ་མཐར་ཕྱིན་པའི་ཡེ་ཤེས་དེ། སངས་རྒྱས་ཉིད་ཀྱི་རྣམ་པར་གྱུར་བའི་རྣམ་མཁྱེན་གྱི་ཤེས་རྣམ་གྱི་མཚན་ཉིད། ཁ་ཅིག། ཐུན་མོང་
བའི་རྣམ་མཁྱེན་གྱི་ཤེས་རྣམ་ཡོད་ཟེར་བ་མི་འཐད་དེ། རྣམ་མཁྱེན་གྱི་ཤེས་རྣམ་ཡིན་ན། ཐུན་མོང་མ་ཡིན་པའི་རྣམ་མཁྱེན་གྱི་ཤེས་རྣམ་ཡིན་དགོས་པའི་ཕྱིར་ཏེ། དེ་ཡིན་ན་སངས་རྒྱས་ཉིད་ཀྱི་རྣམ་པར་གྱུར་པའི་རྣམ་མཁྱེན་གྱི་ཤེས་རྣམ་ཡིན་དགོས། དེ་ཡིན་ན་
ཐུན་མོང་མ་ཡིན་པའི་རྣམ་མཁྱེན་གྱི་ཤེས་རྣམ་ཡིན་དགོས་པའི་ཕྱིར། དང་པོ་གྲུབ་སྟེ། དེ་ཡིན་ན་ཆོས་ཐམས་ཅད་མངོན་སུམ་དུ་རྟོགས་པ་མཐར་ཕྱིན་པའི་ཡེ་ཤེས་ཡིན་དགོས། དེ་ཡིན་ན་སངས་རྒྱས་ཉིད་ཀྱི་རྣམ་པར་གྱུར་པའི་རྣམ་མཁྱེན་གྱི་ཤེས་རྣམ་
ཡིན་དགོས་པའི་ཕྱིར། དང་པོ་བུད། གཉིས་པ་གཞུང་དང་ཊིཀྐར་གསལ།    ༈    །དེ་ལ་ཆོས་ཐམས་ཅད་ཤེས་པ་ཉིད་ཀྱི་རྣམ་པ་ནི། ཉན་ཐོས་དང་བྱང་ཆུབ་སེམས་དཔའི་བྱེ་བྲག་གིས། ཞེས་སོགས་ཀྱི་སྐབས་སུ་སྦྱོར་བ་དང། མཐའ་དཔྱད་པ་གཉིས། དང་པོ་ནི། ཉན་ཐོས་

[031A]༄༅། །འཕགས་པའི་རྒྱུད་ཀྱི་གཞི་ཤེས་ཀྱི་རྣམ་པ་ཉེར་བདུན་ལ། ཉོན་མོངས་པའི་ཟག་པ་མེད་པ་ཞེས་བརྗོད་པའི་རྒྱུ་མཚན་ཡོད་དེ། ཉན་ཐོས་སློབ་པ་འཕགས་པས་ཉོན་སྒྲིབ་སྤང་བྱའི་གཙོ་བོར་བྱས་ནས་སྤོང་བའི་ཕྱིར། བྱང་སེམས་འཕགས་
པའི་རྒྱུད་ཀྱི་གཞི་ཤེས་ཀྱི་རྣམ་པ་ཉེར་བདུན་དེ་ལ། ཉོན་མོངས་པའི་ཟག་བཅས་ཞེས་བཏགས་ནས་བརྗོད་པའི་རྒྱུ་མཚན་ཡོད་དེ། བྱང་སེམས་འཕགས་པས་ཉོན་སྒྲིབ་སྤང་བྱའི་གཙོ་བོར་བྱས་ནས་མི་སྤོང་བའི་ཕྱིར། བྱང་སེམས་འཕགས་པའི་ལམ་ཤེས་ཀྱི་
ཤེས་རྣམ་སོར་དྲུག་ལ། ཉོན་མོངས་པའི་ཟག་བཅས་སུ་བཏགས་ནས་བཞག་པའི་རྒྱུ་མཚན་ཡོད་དེ། བྱང་སེམས་འཕགས་པས་ཉོན་སྒྲིབ་སྤང་བྱའི་གཙོ་བོར་བྱས་ནས་མི་སྤོང་བར་གཞན་དོན་བྱེད་པའི་ཡན་ལག་ཏུ་བསྒྱུར་པར་བྱེད་པས་ན། དེ་ལྟར་བཞག་
པའི་ཕྱིར། རྣམ་མཁྱེན་གྱི་ཤེས་རྣམ་བརྒྱ་དང་བཅུ་ཆོས་ཅན། ཟག་མེད་ཁོ་ན་ཡིན་ཏེ། སྒྲིབ་གཉིས་བག་ཆགས་དང་བཅས་པ་སྤངས་པའི་ཕྱིར། གཉིས་པ་ལ་ཁ་ཅིག་ཉན་ཐོས་འཕགས་པའི་རྒྱུད་ཀྱི་གཞི་ཤེས་ཡིན་ན་ཉོན་མོངས་པའི་ཟག་མེད་ཡིན་པས་
ཁྱབ༑ བྱང་ཆུབ་སེམས་དཔའི་རྒྱུད་ཀྱི་གཞི་ཤེས་ཡིན་ན་ཉོན་མོངས་པའི་ཟག་བཅས་ཡིན་པས་ཁྱབ་ཟེར་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་གཞི་ཤེས་ཆོས་ཅན། ཉོན་མོངས་པའི་ཟག་བཅས་
ཡིན་པར་ཐལ། བྱང་ཆུབ་སེམས་དཔའི་རྒྱུད་ཀྱི་གཞི་ཤེས་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། ཉོན་སྒྲིབ་མ་ལུས་པར་སྤངས་པའི་ཕྱིར། གཞན་ཡང། བྱང་སེམས་མཐོང་ལམ་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་
པའི་མཁྱེན་པ་ཆོས་ཅན། སྤངས་བྱ་ཡིན་པར་ཐལ། ཉོན་མོངས་པའི་ཟག་བཅས་ཡིན་པའི་ཕྱིར། དེར་ཐལ། བྱང་ཆུབ་སེམས་དཔའི་རྒྱུད་ཀྱི་གཞི་ཤེས་ཡིན་པའི་ཕྱིར། ཁྱབ་པ་ཁས། ཁ་ཅིག་རང་རྒྱལ་སློབ་པ་འཕགས་པས་ཉོན་སྒྲིབ་སྤོང་བྱའི་

[031B] འདིའི་ཐད་ཀྱི་རྣམ་བཤད་སྙིང་པོ་རྒྱན་ལས། ཉན་ཐོས་དང་རང་སངས་རྒྱས་རྣམས་ནི་ཉོན་མོངས་སྤངས་བྱའི་གཙོ་བོར་བྱས་ནས་སྤོང་བས། དེའི་རྒྱུད་ཀྱི་གཞི་ཤེས་ལ་ཟག་མེད་ཅེས་བྱའོ། །ཞེས་བཤད་པ་
མི་འཐད་པར་ཐལ། དམ་བཅའ་འཐད་པའི་ཕྱིར། ཁ་ཅིག། ཉན་ཐོས་ཀྱི་རྒྱུད་ཀྱི་གཞི་ཤེས་ལ་ཟག་མེད་ཅེས་བརྗོད་རིགས་ཏེ། ཉན་ཐོས་རྣམས་ཀྱིས་ཉོན་སྒྲིབ་སྤངས་བྱའི་གཙོ་བོར་བྱས་ནས་སྤོང་པའི་ཕྱིར། བྱང་ཆུབ་སེམས་དཔའི་རྒྱུད་ཀྱི་གཞི་
ཤེས་ལ་ཟག་བཅས་ཞེས་བརྗོད་རིགས་ཏེ། བྱང་ཆུབ་སེམས་དཔའ་རྣམས་ཀྱིས་ཉོན་སྒྲིབ་སྤངས་བྱའི་གཙོ་བོར་བྱས་ནས་མི་སྤོང་བའི་ཕྱིར་ཟེར་ན། ཉན་ཐོས་ཆོས་ཅན། ཁྱོད་ཉན་ཐོས་སློབ་པ་ཡིན་པར་ཐལ། ཁྱོད་ཉན་ཐོས་གང་ཞིག་ཁྱོད་ཀྱིས་ཉོན་
སྒྲིབ་སྤང་བྱའི་གཙོ་བོར་བྱེད་པའི་ཕྱིར། འདོད་མི་ནུས་ཏེ། ཉན་ཐོས་དགྲ་བཅོམ་པ་དེ་ཁྱོད་ཡིན་པའི་ཕྱིར། ཁོ་ན་རེ། ཉན་ཐོས་ཀྱིས་ཉོན་སྒྲིབ་སྤང་བྱའི་གཙོ་བོར་བྱེད་པར་ཐལ། དེའི་སྤང་བྱའི་གཙོ་བོ་ཡོད་པའི་ཕྱིར་ཏེ། བྱང་སེམས་ཀྱི་སྤང་བྱའི་གཙོ་བོ་
ཡོད་པའི་ཕྱིར། ཞེས་ཟེར། ཁ་ཅིག། ཤེས་སྒྲིབ་ཉན་ཐོས་ཀྱི་སྤང་བྱའི་གཙོ་བོ་ཡིན་ཏེ། དེ་ཉན་ཐོས་དགྲ་བཅོམ་པའི་སྤང་བྱའི་གཙོ་བོ་ཡིན་པའི་ཕྱིར། དེའི་སྤང་བྱའི་གཙོ་བོ་ཡོད་པའི་ཕྱིར་ཏེ། དེའི་སྤང་བྱ་ཡོད་པའི་ཕྱིར། དེ་སེམས་ཅན་ཡིན་པའི་ཕྱིར་
ཞེས་ཟེར་བ་ཡོད་དོ།    ༈    །སངས་རྒྱས་རྣམས་ལ་ལྷག་པར་བྱས། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས། དང་པོ་ནི། བྱང་སེམས་ཚོགས་ལམ་པ་ཆོས་ཅན། ཡུམ་ཉན་པའི་སྣོད་ཡིན་ཏེ། ཐེག་ཆེན་གྱི་དགེ་བའི་བཤེས་གཉེན་གྱི་
མགོན་དང་བཅས་ཤིང། སྔོན་སངས་རྒྱས་རྣམས་ལ་ལྷག་པར་བྱ་བ་བྱས་པ་སོགས་ཕྱི་ནང་གི་རྐྱེན་གཉིས་དང་ལྡན་པའི་སེམས་དཔའ་ཡིན་པའི་ཕྱིར། ཁོ་ན་རེ། བྱང་སེམས་ཚོགས་ལམ་པ་ཡིན་ན་ཡུམ་ཉན་པའི་སྣོད་རུང་ཡིན་པས་ཁྱབ་པར་ཐལ། སྦྱོར་

[032A]༄༅། །བ་དེ་འཐད་པའི་ཕྱིར། འདོད་ན། སེམས་ཙམ་པར་གྱུར་པའི་བྱང་སེམས་ཚོགས་ལམ་པ་ཆོས་ཅན། དེར་ཐལ། དེའི་ཕྱིར། ཟེར་ན་རྩ་བར་མ་ཁྱབ། གཉིས་པ་ལ་ཁ་ཅིག་སྦྱོར་བ་བསྒོམ་པའི་ཕྱི་ནང་གི་རྐྱེན་གཉིས་དང་ལྡན་པའི་སེམས་
དཔའ་དེ། སྦྱོར་བ་སྒོམ་པ་པོའི་རྟེན་གྱི་གང་ཟག་གི་མཚན་ཉིད་ཟེར་ན། ཉན་ཐོས་ཚོགས་ལམ་པ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ཉན་ཐོས་ཀྱི་སྦྱོར་བ་སྒོམ་པ་པོའི་རྟེན་གྱི་གང་ཟག་ཡིན་པའི་ཕྱིར། ཁ་ཅིག། མཚན་ཉིད་དེ་
རྣམ་རྫོགས་སྦྱོར་བ་སྒོམ་པ་པོའི་རྟེན་གྱི་གང་ཟག་གི་མཚན་ཉིད་ཟེར་ན། དེ་ལ་སྐྱོན་འཕེན་པ་ཁ་ཅིག་རྣམ་རྫོགས་སྦྱོར་བ་སྒོམ་པ་པོའི་ལམ་མ་ཞུགས་ཀྱི་གང་ཟག་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ཆོས་ཅན་དེ་
ཡོད་པའི་ཕྱིར། ཞེས་བཀགས་ནས་སྐབས་འདིར་དངོས་སུ་བསྟན་པའི་སྦྱོར་བ་སྒོམ་པ་པོའི་གང་ཟག་ཡིན་ན་བྱང་ཆུབ་སེམས་དཔའ་ཡིན་པས་ཁྱབ་ཟེར་བ་ནང་འགལ་ཏེ། སྐབས་འདིར་དངོས་སུ་བསྟན་པའི་སྦྱོར་བ་སྒོམ་པ་པོའི་ལམ་མ་ཞུགས་ཀྱི་གང་
ཟག་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། དེ་འདྲའི་གང་ཟག་ཡོད་པའི་ཕྱིར། རྣམ་རྫོགས་སྦྱོར་བ་སྒོམ་པ་པོའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། རྟགས་ཁས། རྩ་བར་འདོད་ན་སླ།    ༈    །གཟུགས་ལ་སོགས་ལ་མི་གནས་ཕྱིར། །
ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས། དང་པོ་ནི། བྱང་སེམས་ཀྱི་སྦྱོར་བ་ལ་ཉི་ཤུ་ཡོད་དེ། སྦྱོར་བ་རང་གི་ངོ་བོའི་སྒོ་ནས་དབྱེ་བ་ལྔ། རྟེན་གྱི་གང་ཟག་གི་སྒོ་ནས་དབྱེ་བ་བརྒྱད། སྦྱོར་བ་རྫོགས་པའི་ཐབས་ཀྱི་སྒོ་ནས་དབྱེ་བ་བཞི་
འབྲས་བུ་དང་དུས་ཀྱི་སྒོ་ནས་གསུམ་ཡོད་པའི་ཕྱིར། དང་པོ་གྲུབ་སྟེ། ངོ་བོའི་སྒོ་ནས་མི་གནས་པའི་སྦྱོར་བ། གནས་པ་བཀག་པའི་སྦྱོར་བ། ཟབ་པའི་སྦྱོར་བ། གཏིང་དཔག་དཀག་པའི་སྦྱོར་བ། ཚད་མེད་པའི་སྦྱོར་བ་རྣམས་སུ་ཡོད་པའི་ཕྱིར། རྟེན་གྱི་

[032B] ཚོགས་ཆེན་ཡུན་རིང་རྟོགས་པའི་སྦྱོར་བ། ལུང་བསྟན་ཐོབ་པའི་སྦྱོར་བ། ཕྱིར་མི་ལྡོག་པའི་སྦྱོར་བ། ངེས་པར་འབྱུང་བའི་སྦྱོར་བ། བར་ཆད་མེད་པའི་སྦྱོར་བ། བྱང་ཆུབ་ལ་ཉེ་བའི་སྦྱོར་བ། མྱུར་བའི་སྦྱོར་བ། གཞན་དོན་བྱེད་པའི་
སྦྱོར་བ་རྣམས་སུ་ཡོད་པའི་ཕྱིར། སྦྱོར་བ་རྫོགས་པའི་ཐབས་ཀྱི་སྒོ་ནས་དབྱེ་ན། འཕེལ་འགྲིབ་མེད་པའི་སྦྱོར་བ། ཆོས་དང་ཆོས་མིན་སོགས་མི་མཐོང་བའི་སྦྱོར་བ། གཟུགས་ལ་སོགས་བསམ་གྱིས་མི་ཁྱབ་པའི་སྦྱོར་བ། རྣམ་པར་མི་རྟོག་པའི་སྦྱོར་བ་
རྣམས་སུ་ཡོད་པའི་ཕྱིར། འབྲས་བུ་དང་དུས་ཀྱི་སྒོ་ནས་དབྱེ་ན་གསུམ་ཡོད་དེ། འབྲས་བུ་རིན་ཆེན་དབྱིན་བྱེད་ཀྱི་སྦྱོར་བ། རྣམ་པར་དག་པའི་སྦྱོར་བ། ས་མཚམས་དང་བཅས་པའི་སྦྱོར་བ་རྣམས་སུ་ཡོད་པའི་ཕྱིར། གཉིས་པ་ལ་ཁ་ཅིག་ཡུལ་ཡུལ་
ཅན་གཞི་ལམ་རྣམ་གསུམ་བདེན་སྟོང་སྤྲོས་བྲལ་དུ་སྒོམ་པའི་ཞི་ལྷག་ཟུང་འབྲེལ་གྱི་སེམས་དཔའི་རྣམ་འབྱོར་དེ། སྐབས་འདིར་དངོས་སུ་བསྟན་པའི་བྱང་སེམས་ཀྱི་སྦྱོར་བའི་མཚན་ཉིད་ཟེར་ན། སྐབས་འདིར་དངོས་སུ་བསྟན་པའི་ཚོགས་
ཆེན་ཡུན་རིང་རྟོགས་དཀའ་སྦྱོར་བ་ཆོས་ཅན། །མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། སྟོང་ཉིད་ལ་ཀྲགས་པའི་སེམས་དཔའི་རྣམ་འབྱོར་ཡིན་པའི་ཕྱིར། རྟགས་གྲུབ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྐྲགས་
པ་དང་ཞེས་བཤད་པའི་ཕྱིར། ཁ་ཅིག་དེ་འདྲ་བ་དེ། སྐབས་འདིར་དངོས་སུ་བསྟན་པའི་གཙོ་བོ་སྦྱོར་བའི་མཚན་ཉིད་ཟེར་ན། མི་འཐད་དེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་མཐོང་ལམ་སྡུག་བསྔལ་ཆོས་
བཟོད་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་མི་ནུས་ཏེ། དམན་ལམ་སྔོན་དུ་སོང་བའི་ཐེག་ཆེན་གྱི་སྦྱོར་བ་ཡིན་པའི་ཕྱིར།    ༈    །རང་ལུགས་ནི། སྟོང་ཉིད་ལ་དམིགས་པའི་ཞི་ལྷག་བཟུང་འབྲེལ་གྱི་ཤེས་རབ་ཀྱིས་ཟིན་པའི་

[033A]༄༅། །སྐབས་འདིར་དངོས་སུ་བསྟན་པའི་སེམས་དཔའི་རྣལ་འབྱོར། སྐབས་འདིར་དངོས་སུ་བསྟན་པའི་གཙོ་བོ་སྦྱོར་བའི་མཚན་ཉིད། དབྱེ་ན་བཅུ་དགུ་ཡོད། ས་མཚམས་ཐེག་ཆེན་གྱི་སྦྱོར་ལམ་དྲོད་ནས་རྒྱུན་མཐའི་བར་ན་ཡོད། སྐབས་
འདིར་དངོས་སུ་བསྟན་པའི་སྦྱོར་བ་ལ་ཉི་ཤུ་ཡོད། ས་མཚམས་ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་ན་ཡོད།    ༈    །བདུད་ཀྱི་མཐུ་བཅོམ་ལ་སོགས་པ་ཞེས་སོགས་ཀྱི་སྐབས་སུ། གཉིས་ལས། དང་པོ་ནི། སྦྱོར་བའི་ཡོན་ཏན་ལ་བཅུ་བཞི་ཡོད་དེ་
སྦྱོར་བ་སྒོམ་སྟོབས་ཀྱིས་བདུད་ཀྱི་མཐུ་བཅོམ་པ་སོགས་བཅུ་བཞི་ཡོད་པའི་ཕྱིར། གཉིས་པ་ལ་ཁ་ཅིག་ཐེག་ཆེན་གྱི་སྦྱོར་བ་བསྒོམ་སྟོབས་ཀྱིས་ཐོབ་པའི་ཕན་ཡོན། སྦྱོར་བའི་ཡོན་ཏན་གྱི་མཚན་ཉིད་ཟེར་ན། མི་འཐད་དེ། ཉན་ཐོས་འཕགས་པའི་
རྒྱུད་ལ་སྦྱོར་བའི་ཡོན་ཏན་ཡོད་པའི་ཕྱིར་ཏེ། དེའི་རྒྱུད་ལ་སྦྱོར་བ་ཡོད་པའི་ཕྱིར། ཁ་ཅིག། མཚན་ཉིད་དེ། ཐེག་ཆེན་གྱི་སྦྱོར་བའི་ཡོན་ཏན་གྱི་མཚན་ཉིད་ཟེར་ན། ཐེག་ཆེན་གྱི་སྦྱོར་བ་དང་དུས་མཉམ་དུ་གྱུར་པའི་ཐེག་ཆེན་གྱི་སྦྱོར་བའི་ཡོན་ཏན་ཆོས་
ཅན༑ མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ཆོས་ཅན་དེ་ཡོད་པའི་ཕྱིར། རྩ་བར་འདོད་ན། དེ་ཆོས་ཅན། དེ་མ་ཡིན་པ་ཐལ། ཐེག་ཆེན་གྱི་སྦྱོར་བ་དང་དུས་མཉམ་པ་ཡིན་པའི་ཕྱིར།    ༈    །རང་ལུགས་ནི། རང་ཐོབ་བྱེད་ཀྱི་ཐབས་སུ་གྱུར་
པའི་ཐེག་ཆེན་གྱི་སྦྱོར་བ་བསྒོམ་སྟོབས་ཀྱིས་ཐོབ་པའི་ཕན་ཡོན་དེ། ཐེག་ཆེན་གྱི་སྦྱོར་བའི་ཡོན་ཏན་གྱི་མཚན་ཉིད། དབྱེ་ན་བཅུ་བཞི་ཡོད། ས་མཚམས་ཐེག་ཆེན་གྱི་ཚོགས་ལམ་སྐད་ཅིག་གཉིས་པ་ནས་སངས་རྒྱས་ཀྱི་སའི་བར་ན་ཡོད། རྩོད་སྤོང་
ལ་ཁ་ཅིག་རྣམ་མཁྱེན་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། རྣམ་མཁྱེན་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། བྱང་སེམས་ཀྱི་ཡོན་ཏན་ཡིན་པར་ཐལ། འདོད་པའི་ཕྱིར་ན་མ་ཁྱབ། ཡང་དེ་ཆོས་ཅན། གནས་སྐབས་

[033B] ཐེག་ཆེན་གྱི་སྦྱོར་བའི་ཡོན་ཏན་ཡིན་པའི་ཕྱིར་ན། མ་ཁྱབ་སྟེ། རྣམ་མཁྱེན་ཆོས་ཅན། བྱང་སེམས་ཀྱི་བྱེད་པ་ཡིན་པར་ཐལ། བྱང་སེམས་ཀྱི་སྒོམ་ལམ་གྱི་བྱེད་པ་ཡིན་པའི་ཕྱིར། ཁྱབ་པ་ཁས། རྒྱུན་མཐའི་ཡེ་ཤེས་
ཆོས་ཅན། མཐར་ཐུག་གི་ཡུམ་ཡིན་པར་ཐལ། སངས་རྒྱས་འཕགས་པའི་ཡུམ་ཡིན་པའི་ཕྱིར། ཁྱབ་པ་ཁས། སངས་རྒྱས་འཕགས་པ་ཆོས་ཅན། གནས་སྐབས་ཀྱི་སྐྱབས་ཡིན་པར་ཐལ། བྱང་སེམས་ཀྱི་སྐྱབས་ཡིན་པའི་ཕྱིར། ཁྱབ་པ་
ཁས༑ ཡང་ཁ་ཅིག་མཚན་ཉིད་དེ་མི་འཐད་པར་ཐལ། རང་འཐོབ་བྱེད་ཀྱི་ཐབས་སུ་གྱུར་པའི་ཐེག་ཆེན་གྱི་སྦྱོར་བ་བསྒོམ་སྟོབས་ཀྱིས་ཐོབ་པའི་ཕན་ཡོན་རྒྱུད་ལ་ལྡན་པའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་ཏེ། ཐེག་ཆེན་གྱི་སྦྱོར་བ་སྒོམ་
པའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། ཐེག་ཆེན་སེམས་བསྐྱེད་སྒོམ་པའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། ཞེས་བཀག་ནས། ཁོ་རང་གི་ལུགས་ལ་ཐེག་ཆེན་གྱི་སྦྱོར་བ་ཐོབ་མྱོང་གི་གང་ཟག་གི་རྒྱུད་ཀྱི་ཐེག་ཆེན་གྱི་སྦྱོར་
བ་བསྒོམ་སྟོབས་ཀྱིས་ཐོབ་པའི་ཕན་ཡོན་དེ། ཐེག་ཆེན་གྱི་སྦྱོར་བའི་ཡོན་ཏན་གྱི་མཚན་ཉིད་ཅེས་གསུངས་པ་དང། ཁ་ཅིག། རང་ཐོབ་བྱེད་ཀྱི་ཐབས་སུ་གྱུར་པའི་རྣམ་རྫོགས་སྦྱོར་བ་བསྒོམ་སྟོབས་ཀྱིས་ཐོབ་པའི་སེམས་དཔའི་ཡོན་ཏན་དེ་
འདིར་བསྟན་སྦྱོར་བའི་ཡོན་ཏན་གྱི་མཚན་ཉིད་དུ་བཞག་ནས། རྣམ་རྫོགས་སྦྱོར་བ་བསྒོམ་པའི་ལམ་མ་ཞུགས་ཀྱི་གང་ཟག་ཡོད་ཟེར་ན། ལུགས་དང་པོ་ལ་རེ་ཞིག་མཚན་ཉིད་དེ་མི་འཐད་པར་ཐལ། ཐེག་ཆེན་གྱི་སྦྱོར་བ་ཐོབ་མྱོང་གི་གང་ཟག་
གི་རྒྱུད་ཀྱི་ཐེག་ཆེན་གྱི་སྦྱོར་བ་བསྒོམ་སྟོབས་ཀྱིས་ཐོབ་པའི་ཕན་ཡོན་རྒྱུད་ལ་ལྡན་པའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་ཏེ། དེ་འདྲའི་གང་ཟག་གི་རྒྱུད་ཀྱི་ཐེག་ཆེན་གྱི་སྦྱོར་བ་སྒོམ་པའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་

[034A]༄༅། །དེར་ཐལ། ཐེག་ཆེན་གྱི་སྦྱོར་བ་སྒོམ་པའི་ལམ་མ་ཞུགས་ཀྱི་གང་ཟག་ཡོད་པ་གང་ཞིག་ཐེག་ཆེན་གྱི་སྦྱོར་བ་དང། དེ་ཐོབ་མྱོང་གི་གང་ཟག་གི་རྒྱུད་ཀྱི་ཐེག་ཆེན་གྱི་སྦྱོར་བ་གཉིས་ཡིན་ཁྱབ་མཉམ་ཡིན་པའི་ཕྱིར། ལུགས་
གཉིས་པ་ཡང་མི་འཐད་དེ། རང་ཐོབ་བྱེད་ཀྱི་ཐབས་སུ་གྱུར་པའི་རྣམ་རྫོགས་སྦྱོར་བ་བསྒོམ་བྱེད་ཀྱི་བློ་ལ་བརྟེན་ནས་ཐོབ་པའི་སེམས་དཔའི་ཡོན་ཏན་ཡིན་ན་འདིར་བསྟན་སྦྱོར་བའི་ཡོན་ཏན་ཡིན་དགོས་པར་ཐལ། མཚན་ཉིད་དེ་འཐད་པའི་ཕྱིར། འདོད་ན་
རྣམ་རྫོགས་སྦྱོར་བ་སྐད་ཅིག་དང་པོ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། ལམ་མ་ཞུགས་ཀྱི་གང་ཟག་གི་རྒྱུད་ཀྱི་རྣམ་རྫོགས་སྦྱོར་བ་སྒོམ་བྱེད་ཀྱི་བློ་དེ་རྣམ་རྫོགས་སྦྱོར་བ་སྐད་ཅིག་དང་པོ་ཐོབ་བྱེད་ཀྱི་ཐབས་ཡིན་པའི་ཕྱིར། མ་གྲུབ་
ན་དེར་ཐལ། ལམ་མ་ཞུགས་ཀྱི་གང་ཟག་གི་རྒྱུད་ལ་རྣམ་རྫོགས་སྦྱོར་བ་བསྒོམ་བྱེད་ཀྱི་བློ་ཡོད་པའི་ཕྱིར། རྟགས་ཁས། འདོད་ན། འདིར་བསྟན་སྦྱོར་བའི་ཡོན་ཏན་ཐོབ་པ་ལ་རྣམ་རྫོགས་སྦྱོར་བ་ཐོབ་པ་སྔོན་དུ་འགྲོ་མི་དགོས་པར་ཐལ། འདོད་པའི་ཕྱིར། །
འདོད་ན། ཐེག་ཆེན་གྱི་སྒོམ་ལམ་གྱི་བྱེད་པ་རྒྱུད་ལ་སྐྱེ་བ་ལ་ཐེག་ཆེན་གྱི་སྒོམ་ལམ་ཐོབ་པ་སྔོན་དུ་འགྲོ་མི་དགོས་པར་ཐལ། འདོད་པའི་ཕྱིར། ཁ་ཅིག། རྣམ་རྫོགས་སྦྱོར་བ་སྐད་ཅིག་དང་པོ་ཐོབ་བྱེད་ཀྱི་ཐབས་སུ་གྱུར་པའི་རྣམ་རྫོགས་སྦྱོར་བ་
ཡོད་པར་ཐལ། དེ་སྐད་ཅིག་དང་པོ་དེ་རང་ཐོབ་བྱེད་ཀྱི་ཐབས་སུ་གྱུར་པའི་རྣམ་རྫོགས་སྦྱོར་བ་སྒོམ་བྱེད་ཀྱི་བློ་ལ་བརྟེན་ནས་ཐོབ་པའི་ཕྱིར། རྟགས་ཁས། འདོད་ན། ལམ་མ་ཞུགས་ཀྱི་གང་ཟག་གི་རྒྱུད་ལ་རྣམ་རྫོགས་སྦྱོར་བ་ཡོད་པར་ཐལ་
འདོད་པའི་ཕྱིར་ན། མ་ཁྱབ། ཡང་ཁོ་ན་རེ། ཐེག་ཆེན་གྱི་སྦྱོར་བ་བསྒོམ་སྟོབས་ཀྱིས་ཐོབ་པའི་ཡོན་ཏན་ཡིན་ན་ཐེག་ཆེན་གྱི་སྦྱོར་བའི་ཡོན་ཏན་ཡིན་དགོས་པར་ཐལ། མཚན་ཉིད་དེ་འཐད་པའི་ཕྱིར། འདོད་ན། ཐེག་ཆེན་གྱི་སྦྱོར་བ་ཆོས་ཅན་

[034B] དེའི་ཕྱིར། མ་གྲུབ་ན། ཐེག་ཆེན་གྱི་སྦྱོར་བ་མ་སྒོམ་པར་ཐེག་ཆེན་གྱི་སྦྱོར་བ་ཐོབ་པ་ཡོད་པར་ཐལ། མ་གྲུབ་པ་དེའི་ཕྱིར་ན་མ་ཁྱབ། རྩ་བར་འདོད་ན། དེ་ཆོས་ཅན། ཁྱོད་ཁྱོད་ཀྱིས་ཡོན་ཏན་མ་ཡིན་པར་ཐལ། བདག་མེད་ཡིན་པའི་
ཕྱིར༑ ཟེར་ན། ཐེག་ཆེན་གྱི་སྦྱོར་བ་དེ་དེའི་ཡོན་ཏན་དུ་གྲགས་ཀྱང་ཞིབ་ཏུ་དཔྱད་ན་མི་བདེ་སྟེ། རྣམ་རྫོགས་སྦྱོར་བ་སྐོར་ཅིག་གཉིས་པ་རྒྱུད་ལ་སྐྱེས་པ་དང། ཐེག་ཆེན་གྱི་སྦྱོར་བའི་ཡོན་ཏན་ཐོབ་པ་དུས་མཉམ་པའི་ཕྱིར། ཁ་ཅིག་
རྣམ་རྫོགས་སྦྱོར་བ་སྐད་ཅིག་དང་པོ་ལ་གནས་པའི་སེམས་དཔའི་རྒྱུད་ལ་ཐེག་ཆེན་གྱི་སྦྱོར་བའི་ཡོན་ཏན་མེད་པར་ཐལ། གོང་གི་ས་མཚམས་དེ་འཐད་པའི་ཕྱིར། འདོད་ན། དེའི་རྒྱུད་ལ་དེ་ཡོད་པར་ཐལ། དེའི་རྒྱུད་ལ་ཐེག་ཆེན་གྱི་
སྦྱོར་བའི་མི་རྟོག་པ་ཡོད་པ་གང་ཞིག་དེ་ཐེག་ཆེན་གྱི་སྦྱོར་བའི་ཡོན་ཏན་ཡིན་པའི་ཕྱིར། ཕྱི་མ་དེར་ཐལ། དེ་དེའི་ཁྱད་ཆོས་ཡིན་པའི་ཕྱིར་ཏེ། ཚད་མ་རྣམ་འགྲེལ་ལས། དེ་ཕྱིར་དངོས་པོ་མཐོང་བ་ཡིས། །ཡོན་ཏན་མཐའ་དག་མཐོང་
བ་ཉིད། ཅེས་གསུངས་པའི་ཕྱིར་ཟེར་ན་མ་ཁྱབ། རེ་ཞིག་ཤེས་བྱ་ཆོས་ཅན། རྣམ་རྫོགས་སྦྱོར་བ་སྐད་ཅིག་དང་པོ་ལ་གནས་པའི་སེམས་དཔའི་རྒྱུད་ལ་ཐེག་ཆེན་གྱི་སྦྱོར་བའི་ཕན་ཡོན་ཡོད་པར་ཐལ། དེའི་རྒྱུད་ལ་དེའི་ཡོན་ཏན་ཡོད་པའི་
ཕྱིར༑ རྟགས་ཁས། འདོད་ན། དེའི་རྒྱུད་ལ་ཐེག་ཆེན་གྱི་སྦྱོར་བའི་འབྲས་བུ་ཡོད་པར་ཐལ། འདོད་པའི་ཕྱིར། འདོད་ན། རྣམ་རྫོགས་སྦྱོར་བ་དང་དེའི་འབྲས་བུ་དུས་མཉམ་ཡིན་པར་ཐལ། འདོད་པའི་ཕྱིར། ཡང་ཁ་ཅིག། ལམ་མ་ཞུགས་
ཀྱི་གང་ཟག་གི་རྒྱུད་ཀྱི་མངོན་མཐོའི་གོ་འཕང་དེ། སངས་རྒྱས་ཀྱི་ཡོན་ཏན་ཡིན་པར་ཐལ། དེ་སངས་རྒྱས་ལ་བརྟེན་ནས་ཐོབ་པའི་ཕྱིར། ཁྱབ་སྟེ། ཐེག་ཆེན་གྱི་སྦྱོར་བ་བསྒོམ་པ་ལ་བརྟེན་ནས་ཐོབ་པའི་ཡོན་ཏན་ཡིན་ན། ཐེག་ཆེན་གྱི་སྦྱོར་བའི་

[035A]༄༅། །ཡོན་ཏན་ཡིན་དགོས་པའི་ཕྱིར། རྟགས་ཁས། རྩ་བར་འདོད་ན། དེ་ཆོས་ཅན། སངས་རྒྱས་ཀྱི་རྒྱུད་ཀྱིས་བསྡུས་པར་ཐལ། སངས་རྒྱས་ཀྱི་ཡོན་ཏན་ཡིན་པའི་ཕྱིར། ཟེར་ན། མི་མཚུངས་སོ། །    ༈    །།སྐྱོན་ནི་བཅུ་ཚན་བཞིར་བཅས་པ་
ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས། དང་པོ་ནི། སྦྱོར་བའི་སྐྱོན་དེ་ལ་བཞི་བཅུ་རྩ་དྲུག་ཡོད་དེ། སྦྱོར་བའི་འགལ་རྐྱེན་རང་ལ་བརྟེན་པ་ཉི་ཤུ། རང་གཞན་གང་རུང་ལ་བརྟེན་པ་མཐུན་རྐྱེན་མ་ཚང་བ་ཉེར་གསུམ། སྦྱོར་བའི་འགལ་
རྐྱེན་གཞན་ལ་བརྟེན་པ་གསུམ་རྣམས་སུ་ཡོད་པའི་ཕྱིར། གཉིས་པ་ལ། ཁ་ཅིག་སྦྱོར་བ་སྐྱེ་བ་དང་གནས་པ་ལ་བར་དུ་གཅོད་པའི་བདུད་ལས་དེ། སྦྱོར་བའི་སྐྱོན་གྱི་མཚན་ཉིད་ཟེར་ན། བྱང་སེམས་ཚོགས་ལམ་པའི་རྒྱུད་ཀྱི་སྦྱོར་བའི་སྐྱོན་ཆོས་ཅན་
མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན། སྦྱོར་བ་སྐྱེ་བ་ལ་བར་དུ་གཅོད་བྱེད་ཡིན་པར་ཐལ། འདོད་པའི་ཕྱིར། འདོད་ན། བྱང་སེམས་ཚོགས་ལམ་པའི་རྒྱུད་ལ་སྦྱོར་བ་སྐྱེ་བ་ལ་བར་དུ་གཅོད་བྱེད་ཡོད་པར་ཐལ། འདོད་པའི་ཕྱིར་
འདོད་ན། དེའི་རྒྱུད་ལ་སྦྱོར་བ་སྐྱེས་མ་ཟིན་པར་ཐལ། འདོད་པའི་ཕྱིར་རོ།    ༈    །རང་ལུགས་ནི། སྦྱོར་བ་སྐྱེ་བ་དང་གནས་པ་དང་རྫོགས་པ་གང་རུང་ལ་བར་དུ་གཅོད་པའི་བདུད་ལས་དེ། སྦྱོར་བའི་སྐྱོན་གྱི་མཚན་ཉིད། དབྱེ་ན། བཞི་བཅུ་རྩ་དྲུག་ཡོད། ས་
།མཚམས་ལམ་མ་ཞུགས་ནས་ས་བདུན་པའི་བར་ན་ཡོད། གང་གིས་མཚོན་ཏེ་མཚན་ཉིད་དུ། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས། དང་པོ་ནི། རང་གི་ཐོབ་བྱར་གྱུར་པའི་འབྲས་བུ་ཤེར་ཕྱིན་ཐོབ་བྱེད་ཀྱི་ཐབས་སུ་གྱུར་པའི་ཞི་
ལྷག་ཟུང་འབྲེལ་གྱི་སེམས་དཔའི་རྣལ་འབྱོར་ཆོས་ཅན། ཁྱོད་ལ་མཚན་ཉིད་ཀྱི་སྒྲས་སྟོན་པའི་རྒྱུ་མཚན་ཡོད་དེ། ཁྱོད་ཀྱིས་ལམ་ཤེར་ཕྱིན་གྱི་རྣལ་འབྱོར་མཚོན་པར་བྱེད་པས་དེ་ལྟར་བརྗོད་པའི་ཕྱིར། དེ་བཞིན་གཤེགས་པ་འབྱུང་བ་སོགས་གཞི་ཤེས་

[035B] ཐེག་དམན་གྱི་རྟོགས་རིགས་སུ་གནས་པ་ཡང་ཡིན་པའི་གཞི་མཐུན་པར་གྱུར་པའི་སེམས་དཔའི་རྣལ་འབྱོར་ཆོས་ཅན། ཁྱོད་ལ་མཚན་ཉིད་ཀྱི་སྒྲས་སྟོན་པའི་རྒྱུ་མཚན་ཡོད་དེ། ཁྱོད་ཀྱིས་སེམས་དཔའི་
རྒྱུད་ཀྱི་གཞི་ཤེས་ཀྱི་སྦྱོར་བ་མཚོན་པར་བྱེད་པས་དེ་ལྟར་བརྗོད་པའི་ཕྱིར། སྟོང་ཉིད་མཚན་མ་མེད་པ་སོགས། ལམ་ཤེས་ཀྱི་རྣམ་པ་གང་ཡང་རུང་བ་ལ་དམིགས་པའི་སེམས་དཔའི་རྣལ་འབྱོར་ཆོས་ཅན། ཁྱོད་ལ་མཚན་ཉིད་ཀྱིས་སྒྲས་སྟོན་པའི་
རྒྱུ་མཚན་ཡོད་དེ། ཁྱོད་ཀྱིས་ལམ་ཤེས་ཀྱི་སྦྱོར་བ་མཚོན་པར་བྱེད་པས་དེ་ལྟར་བརྗོད་པའི་ཕྱིར། དེ་བཞིན་གཤེགས་པ་ཉིད་ཀྱི་མཐོང་ཆོས་ལ་བདེ་བར་གནས་པ་སོགས་རྣམ་མཁྱེན་གྱི་རྣམ་པ་གང་ཡང་རུང་བ་ལ་དམིགས་པའི་སེམས་དཔའི་
རྣལ་འབྱོར་ཆོས་ཅན། ཁྱོད་ལ་མཚན་ཉིད་ཀྱི་སྒྲས་སྟོན་པའི་རྒྱུ་མཚན་ཡོད་དེ། ཁྱོད་ཀྱིས་རྣམ་མཁྱེན་གྱི་སྦྱོར་བ་མཚོན་པར་བྱེད་པས་དེ་ལྟར་བརྗོད་པའི་ཕྱིར། བསམ་མི་ཁྱབ་སོགས་ཀྱིས་ཁྱད་པར་དུ་བྱས་པའི་སེམས་དཔའི་རྣལ་འབྱོར་ཆོས་
ཅན༑ ཁྱོད་ལ་མཚན་ཉིད་ཀྱིས་སྒྲས་སྟོན་པའི་རྒྱུ་མཚན་ཡོད་དེ། ཁྱོད་ཀྱིས་ཉན་རང་གི་སྦྱོར་བ་ལས་ཁྱད་པར་དུ་འཕགས་པའི་སྦྱོར་བ་དེ་མཚོན་པར་བྱེད་པས་དེ་ལྟར་བརྗོད་པའི་ཕྱིར། ཕན་བདེ་སྐྱོབ་སོགས་ཀྱི་བྱེད་ལས་ཁྱད་པར་ཅན་དང་ལྡན་
པའི་སེམས་དཔའི་རྣལ་འབྱོར་ཆོས་ཅན། ཁྱོད་ལ་མཚན་ཉིད་ཀྱི་སྒྲས་སྟོན་པའི་རྒྱུ་མཚན་ཡོད་དེ། ཁྱོད་ཀྱིས་གཞན་དོན་སྒྲུབ་པའི་བྱེད་ལས་ཁྱད་པར་ཅན་དང་ལྡན་པའི་སྦྱོར་བ་མཚོན་པར་བྱེད་པས་དེ་ལྟར་བརྗོད་པའི་ཕྱིར། སེམས་དཔའི་རྒྱུད་
ཀྱི་ངོ་བོ་ཉིད་ཀྱི་རྣལ་འབྱོར་བཅུ་དྲུག་ཆོས་ཅན། ཁྱོད་ལ་མཚན་ཉིད་ཀྱི་སྒྲས་སྟོན་པའི་རྒྱུ་མཚན་ཡོད་དེ། ཁྱོད་སྦྱོར་བ་མཚན་པར་བྱེད་པའི་གཞི་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ཁ་ཅིག། གང་གིས་མཚོན་དེ་མཚན་ཉིད་དུ་

[036A]༄༅། །ཤེས་བྱ་དེ་ཡང་རྣམ་པ་གསུམ་ཞེས་སྨོས་པ་ལ་དགོས་པ་མེད་པར་ཐལ། སྦྱོར་བ་དེ་འཐད་པའི་ཕྱིར། ཟེར་ན། མཚན་ཉིད་ནི་རྣམ་པ་བཞིར་ཤེས་པར་བྱའོ། །ཞེས་བཤད་པ་མི་འཐད་པར་ཐལ། སྦྱོར་བ་དེ་གཞུང་དེའི་དོན་སྦྱོར་རྣམ་
དག་མ་ཡིན་པའི་ཕྱིར། ཁ་ཅིག་ཐེག་ཆེན་གྱི་སྦྱོར་བའི་མཚན་ཉིད་ཆོས་ཅན། ཁྱོད་ལ་བཞི་ཡོད་དེ། ཁྱོད་ལ་ཤེས་མཚན། ཁྱད་མཚན། བྱེད་མཚན། ངོ་བོ་ཉིད་མཚན་རྣམས་སུ་ཡོད་པའི་ཕྱིར། ཟེར་ན། ཤེས་མཚན་དེ་ཐེག་ཆེན་གྱི་སྦྱོར་བའི་མཚན་
ཉིད་ཡིན་པར་ཐལ། སྦྱོར་བ་དེ་འཐད་པའི་ཕྱིར། འདོད་ན། ཐེག་ཆེན་གྱི་ཚོགས་ལམ་ཆོས་ཅན། ཤེས་མཚན་ཡིན་པར་ཐལ། ཐེག་ཆེན་གྱི་སྦྱོར་བ་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། མཚན་ཉིད་མ་ཡིན་པའི་ཕྱིར། དེས་གཞན་རྣམས་
ལ་རིགས་འགྲེ། ཐེག་ཆེན་གྱི་སྦྱོར་བ་ཆོས་ཅན། ཁྱོད་ཀྱི་ལྡོག་པ་ཡིན་པ་དུ་མ་ཡོད་པར་ཐལ། ཁྱོད་ཀྱི་མཚན་ཉིད་ཡིན་པ་དུ་མ་ཡོད་པའི་ཕྱིར། རྟགས་ཁས། གཉིས་པ་ལ་ཁ་ཅིག་སྙིང་རྗེ་ཆེན་པོ་དང་སྟོང་ཉིད་རྟོགས་པའི་ཤེས་རབ་སོགས་ཐབས་ཤེས་
ཁྱད་པར་ཅན་གྱི་རིགས་རྫོགས་པས་ཟིན་པའི་སེམས་དཔའི་རྣལ་འབྱོར། ལམ་ཤེར་ཕྱིན་གྱི་རྣལ་འབྱོར་གྱི་མཚན་ཉིད་ཡིན་ཟེར་ན། སྟོང་ཉིད་རྟོགས་མ་མྱོང་བའི་བྱང་སེམས་ཚོགས་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན་
མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་ཐལ། འབྲས་བུ་ཤེར་ཕྱིན་ཐོབ་བྱེད་ཀྱི་ཐབས་སུ་གྱུར་པའི་ཞི་ལྷག་ཟུང་འབྲེལ་གྱི་སེམས་དཔའི་རྣལ་འབྱོར་ཡིན་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། ཁོ་ན་རེ། རྣམ་བཤད་
སྙིང་པོ་རྒྱན་ལས། ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར་བཅུ་དྲུག་མཚན་གཞི། ལམ་ཤེར་ཕྱིན་གྱི་རྣལ་འབྱོར་དུ་མཚོན། སྙིང་རྗེ་ཆེན་པོ་དང་སྟོང་ཉིད་རྟོགས་པའི་ཤེས་རབ་སོགས་ཐབས་ཤེས་ཁྱད་པར་ཅན་གྱི་རིགས་

[036B] །ཞེས་བཤད་པ་མི་འཐད་པར་ཐལ། མཚན་ཉིད་དེ་མི་འཐད་པའི་ཕྱིར། ཞེས་ཟེར་ན་མ་ཁྱབ་སྟེ། དེ་ལྟར་བཤད་པ་གོ་བ་རགས་པའི་དབང་དུ་བྱས་པ་ཡིན་གྱི། ལམ་ཤེར་ཕྱིན་གྱི་རྣལ་འབྱོར་གྱི་མཚན་ཉིད་ལུས་
རྣམ་བཞག་གི་ཊིཀྐར་བཤད་པ་ལྟར་ཁས་ལེན་རིགས་པའི་ཕྱིར། ཁ་ཅིག་ཐེག་ཆེན་གྱི་སྦྱོར་བའི་ནུས་པ་མཚོན་བྱེད་ཀྱི་རྟོགས་པ་དེ་ཐེག་ཆེན་གྱི་སྦྱོར་བའི་མཚན་ཉིད་ཀྱི་མཚན་ཉིད། དབྱེ་ན། ཤེས་མཚན། ཁྱད་མཚན། བྱེད་མཚན་རྣམས་སུ་ཡོད་པའི་
ཕྱིར་ཟེར་ན། ཐེག་དམན་གྱི་རྟོགས་རིགས་སུ་གནས་པའི་སེམས་དཔའི་རྣལ་འབྱོར་ཆོས་ཅན། ཐེག་ཆེན་གྱི་སྦྱོར་བའི་མཚན་ཉིད་ཡིན་པར་ཐལ། ཁྱོད་ཐེག་ཆེན་གྱི་སྦྱོར་བའི་ནུས་པ་མཚོན་བྱེད་ཀྱི་རྟོགས་པ་ཡིན་པའི་ཕྱིར། མ་གྲུབ་ན། དེར་ཐལ། ཤེས་
མཚན་ཡིན་པའི་ཕྱིར་ཏེ། ཁྱོད་སེམས་དཔའི་རྒྱུད་ཀྱི་གཞི་ཤེས་ཀྱི་སྦྱོར་བའི་ཤེས་མཚན་ཡིན་པའི་ཕྱིར། རྩ་བར་འདོད་ན། ཐེག་ཆེན་གྱི་ཚོགས་ལམ་ཆོས་ཅན། ཐེག་དམན་གྱི་རྟོགས་རིགས་སུ་གནས་པའི་སེམས་དཔའི་རྣལ་འབྱོར་ཡིན་
པར་ཐལ། ཁྱོད་ཐེག་ཆེན་གྱི་སྦྱོར་བ་ཡིན་པའི་ཕྱིར། ཁྱབ་པ་ཁས། གཞན་ཡང། ཤེས་མཚན་དེ་མཚན་ཉིད་ཡིན་པར་ཐམ། ཐེག་ཆེན་གྱི་སྦྱོར་བའི་མཚན་ཉིད་ལ་གསུམ་པོ་དེར་འབྱེད་རིགས་པའི་ཕྱིར། འདོད་ན། ཤེས་པའི་མཚན་ཉིད་
དེ་མཚན་ཉིད་ཡིན་པར་ཐལ། འདོད་པའི་ཕྱིར། ཁོ་ན་རེ། སྐྱོན་སྔ་མ་མི་འཇུག་སྟེ། མཚན་མཚོན་ལ་ཁྱབ་པ་སྒོ་བཞི་བརྩི་བ་གང་ལས་ཀྱང་མ་བཤད་པའི་ཕྱིར། གཞན་ཡང། མི་རྟག་པ་བུམ་པའི་སྤྱིའི་མཚན་ཉིད་དང། ལྟོ་ལྡིར་བ་བུམ་
པའི་རང་གི་མཚན་ཉིད་ཡིན་པར་ཐལ། བུམ་པའི་སྤྱིའི་མཚན་ཉིད་དང། བུམ་པ་རང་གི་མཚན་ཉིད་གཞི་གྲུབ་པའི་ཕྱིར། འདོད་ན། ཀ་བ་ཆོས་ཅན། བུམ་པའི་སྤྱི་ཡིན་པར་ཐལ། མི་རྟག་པ་ཡིན་པའི་ཕྱིར། ཁྱབ་པ་ཁྱོད་ཀྱི་ལུགས་

[037A]༄༅། །ལ་དངོས་འགལ་ཡིན་ནོ། །ཐེག་དམན་གྱི་རྟོགས་རིགས་སུ་གནས་པའི་སེམས་དཔའི་རྣལ་འབྱོར་ཆོས་ཅན། ཁྱོད་ཤེས་པའི་མཚན་ཉིད་ཡིན་པར་ཐལ། ཤེས་མཚན་ཡིན་པའི་ཕྱིར། ཁྱབ་སྟེ། ཤེས་པའི་མཚན་ཉིད་ཐམས་ཅད་
མཁྱེན་པ་ཉིད་གསུམ་གྱི་དབྱེ་བས་ཐ་དད་པ་ཞེས་བཤད་པའི་ཕྱིར། འདོད་ན། སྒྲ་རྟག་འཛིན་རྟོག་པ་ཆོས་ཅན། ཐེག་དམན་གྱི་རྟོགས་རིགས་སུ་གནས་པའི་སེམས་དཔའི་རྣལ་འབྱོར་ཡིན་པར་ཐལ། ཤེས་པ་ཡིན་པའི་ཕྱིར། ཁྱབ་པ་ཁྱོད་ལྟར་ན་དངོས་
འགལ་ཡིན་ཟེར་ན། ཐལ་འགྱུར་ཕྱི་མ་གཉིས་ཀྱི་རྩ་བར་མ་ཁྱབ། མཚོན་ཚུལ་ལ་ལོ་ཙྪ་བ་ཆེན་པོ་དང་མཁས་པ་ཁ་ཅིག་བྱང་སེམས་ཀྱི་སྦྱོར་བ་ཉི་ཤུ་མཚན་གཞི་ཡིན་ལ། དེ་ནི་གཟུགས་ལ་སོགས་ལ་མི་གནས་ཕྱིར། ཞེས་སོགས་ཀྱིས་བསྟན་
ཆོས་སྐུའི་རྒྱུ་ཐུན་མོང་མ་ཡིན་པའི་སྦྱོར་བ་མཚོན་བྱ་ཡིན་ལ། དེ་ནི་ཉོན་མོང་རྟགས་དང་མཚན་མ་དང། ཞེས་སོགས་ཀྱིས་བསྟན། དོན་གཉིས་ཕུན་ཚོགས་སྒྲུབ་བྱེད་ཀྱི་སེམས་དཔའི་རྣལ་འབྱོར་མཚན་ཉིད་ཡིན་ལ། དེ་ནི་བསམ་མི་ཁྱབ་
སོགས་ཁྱད་པར་གྱིས། ཞེས་སོགས་དང། ཕན་དང་བདེ་དང་སྐྱོབ་པ་དང། ཞེས་སོགས་ཀྱིས་འཆད། མཚན་མཚོན་གཞི་གསུམ་དང། མཚན་ཉིད་མཚན་གཞིའི་སྟེང་དུ་ངེས་བྱེད་ཀྱི་བློ་ནི་མཚོན་པ་ཞེས་བྱ་ལ། དེ་ནི་དེ་བཞིན་གཤེགས་
པ་འབྱུང་བ་དང། ཞེས་སོགས་དང། སྟོང་ཉིད་མཚན་མ་མེད་བཅས་དང། ཞེས་སོགས་དང། དེ་ནི་ཉིད་ཀྱི་ཆོས་བསྟན་ནས། ཞེས་སོགས་ཀྱིས་འཆད། དེས་ན་བྱང་སེམས་ཀྱི་སྦྱོར་བ་ཉི་ཤུ་མཚན་གཞི། ཆོས་སྐུའི་རྒྱུ་ཐུན་མོང་མ་ཡིན་པའི་
སྦྱོར་བ་མཚོན། དོན་གཉིས་ཕུན་ཚོགས་སྒྲུབ་བྱེད་ཀྱི་སེམས་དཔའི་རྣལ་འབྱོར་ཡིན་ལ། ཞེས་མཚོན་པར་བྱ་བ་ཡིན་ནོ། །ཞེས་གསུངས། འདི་འགོག་པ་ལ་རྣམ་བཤད་སྙིང་པོ་རྒྱན་ལས། སྔར་བཤད་པའི་སྦྱོར་བ་ཉི་ཤུ་པོ་ཡང་མཚན་

[037B] སློབ་དཔོན་སེང་གེ་བཟང་པོས་རྩ་བའི་དགོངས་པ་བཀྲལ་བ་ལྟར་ན་ནི་ངོ་བོ་ཉིད་ཀྱི་མཚན་ཉིད་བཅུ་དྲུག་གིས་མཚན་ཉིད་དང་མཚོན་བྱ་གཉིས་སྟོན་པར་གསལ་ལ། དེ་བཞིན་དུ་ཤེས་པ་བཅུ་དྲུག་པོ་ཕྲག་གསུམ་གྱིས་ཀྱང་
མཁྱེན་པ་གསུམ་གྱི་སྦྱོར་བའི་མཚན་ཉིད་བསྟན་པར་ཆེས་ཤིན་ཏུ་གསལ་བས། མཚན་གཞི་ལ་མཚན་ཉིད་དེས་བྱེད་ཀྱི་ཚད་མ་བསྟན་པར་འཆད་པ་སོགས་འཐད་པར་མི་སེམས་སོ། །ཞེས་གསུངས། དེའི་དོན་ཐལ་ངག་ཏུ་འགྲིལ་ན་ཤེས་
བྱ་ཆོས་ཅན། ཉོན་མོངས་རྟགས་དང་མཚན་མ་དང། ཞེས་སོགས་ཀྱིས། མཚོན་བྱ་ཁོ་ན་བསྟན་ལ་མཚན་ཉིད་མ་བསྟན་པ་མི་འཐད་པར་ཐལ། དེས་མཚན་ཉིད་དང་མཚོན་བྱ་གཉིས་ཀ་བསྟན་པའི་ཕྱིར་ཏེ། དེ་ལྟར་ན་ངོ་བོ་ཉིད་བཅུ་དྲུག་གིས་
ཇི་ལྟ་བ་བཞིན་དུ། ཐམས་ཅད་མཁྱེན་པ་ཉིད་གསུམ་གྱི་སྦྱོར་བ་དག་མཚན་ཉིད་དང་ལྡན་པ་བཞིན་དུ་མཚོན་པས་བཞི་པ་ངོ་བོ་ཉིད་ཀྱི་མཚན་ཉིད་བཞེད་དོ། །ཞེས་གསུངས་པའི་ཕྱིར། དེ་བཞིན་གཤེགས་པ་འབྱུང་བ་དང། ཞེས་སོགས་ཀྱིས་
མཚོན་བྱ་ཡེ་ཤེས་བསྟན་ནས་མཚན་ཉིད་མ་བསྟན་པ་མི་འཐད་པར་ཐལ། དེ་བཞིན་གཤེགས་པ་འབྱུང་བ་དང། ཞེས་སོགས་ཀྱིས། སེམས་དཔའི་གཞི་ཤེས་གྱི་སྦྱོར་བའི་མཚན་ཉིད་བསྟན། སྟོང་ཉིད་མཚན་མ་མེད་བཅས་དང། ཞེས་སོགས་
ཀྱིས༑ ལམ་ཤེས་སྦྱོར་བའི་མཚན་ཉིད་བསྟན། དེ་ནི་ཉིད་ཀྱི་ཆོས་བསྟན་ནས། ཞེས་སོགས་ཀྱིས་རྣམ་མཁྱེན་སྦྱོར་བའི་མཚན་ཉིད་བསྟན་པའི་ཕྱིར། དང་པོ་གྲུབ་སྟེ། ཤེས་པའི་རྣམ་པའི་བྱེ་བྲག་བཅུ་དྲུག་གི། ཚུལ་བཞིན་དུ་ཐམས་ཅད་ཤེས་པ་
ཉིད་ཀྱི་སྦྱོར་བ་རྣམས་ཇི་ལྟ་བ་བཞིན་དུ་མཚོན་པས་ན་ཤེས་པའི་མཚན་ཉིད་ཐམས་ཅད་ཤེས་པ་ཉིད་ཀྱིས་བསྡུས་པ་ཡིན་ནོ། ཞེས་གསུངས་པའི་ཕྱིར། གཉིས་པ་གྲུབ་སྟེ། ཤེས་པའི་རྣམ་པའི་ཁྱད་པར་བཅུ་དྲུག་གི་ཇི་ལྟ་བ་བཞིན་དུ་ལམ་ཤེས་པ་

[038A]༄༅། །ཉིད་ཀྱི་སྦྱོར་བ་དག་མཚོན་པས་ན་ཤེས་པའི་མཚན་ཉིད་ལམ་ཤེས་པ་ཉིད་ཀྱིས་བསྡུས་པ་ཡིན་ནོ། །ཞེས་གསུངས་པའི་ཕྱིར། གསུམ་པ་གྲུབ་སྟེ། ཤེས་པའི་རྣམ་པའི་བྱེ་བྲག་བཅུ་དྲུག་གིས་ཇི་ལྟ་བ་བཞིན་དུ་རྣམ་པ་ཐམས་
ཅད་མཁྱེན་པ་ཉིད་ཀྱི་སྦྱོར་བ་དག་མཚོན་པས་ན་ཤེས་པའི་མཚན་ཉིད་རྣམ་པ་ཐམས་ཅད་མཁྱེན་པ་ཉིད་ཀྱིས་བསྡུས་པ་ཡིན་ནོ། །ཞེས་གསུངས་པའི་ཕྱིར། ཡང་སྔ་རབས་མཁས་པ་ཁ་ཅིག་མཁྱེན་གསུམ་གྱི་སྦྱོར་བ་མཚོན་གཞི་
སངས་རྒྱས་སྐྱེ་བྱེད་ཡིན་པར་མཚོན། སངས་རྒྱས་ཀྱི་རྒྱུད་ཀྱི་མཁྱེན་གསུམ་སྐྱེ་བྱེད་ཡིན་པ་ཞེས་པ་སྐབས་འདིའི་མཚོན་ཚུལ་ཡིན། །ཞེས་གསུངས། འདི་འགོག་པ་ལ། རྣམ་བཤད་སྙིང་པོ་རྒྱན་ལས། སངས་རྒྱས་ཀྱི་ཐུགས་རྒྱུད་ཀྱི་མཁྱེན་
གསུམ་བསྐྱེད་པ་མཚན་ཉིད་དུ་བྱས་ནས་མཁྱེན་གསུམ་སྦྱོར་བ་སངས་རྒྱས་བསྐྱེད་བྱེད་དུ་མཚོན་པ་སོགས་ཀྱང་འཕགས་སེང་གཉིས་ཀའི་འགྲེལ་བའི་ཚིག་དོན་ལ་མི་གསལ་ཞིང་ཞེས་སོགས་གསུངས། ཤེས་བྱ་ཆོས་ཅན། མཚོན་ཚུལ་དེ་མི་འཐད་
པར་ཐལ། མཁྱེན་གསུམ་གྱི་སྦྱོར་བ་ཚད་མས་ངེས་ནས་དེ་རྣམ་མཁྱེན་སྐྱེད་བྱེད་དུ་ཚད་མས་མ་ངེས་པ་མི་སྲིད་པའི་ཕྱིར་ཏེ། མཁྱེན་གསུམ་གྱི་སྦྱོར་བ་ཚད་མས་ངེས་པའི་གང་ཟག་ཡིན་ན་དེ་རྣམ་མཁྱེན་གྱི་རྒྱུར་ཚད་མས་ངེས་པའི་གང་ཟག་ཡིན་
དགོས་པའི་ཕྱིར། རྟགས་བུད། དེ་ལྟར་ཡང། རྣམ་བཤད་སྙིང་པོ་རྒྱན་ལས། བྱེད་པའི་མཚན་ཉིད་མཚན་གཞི་དང་བཅས་པ་སངས་རྒྱས་ཀྱི་གཞན་དོན་ཕུན་ཚོགས་སྐྱེ་བྱེད་ཡིན་ཀྱང་ཚུལ་དེ་ལྟར་དུ་མཚོན་པ་མ་ཡིན་ཏེ། ལམ་ཤེར་ཕྱིན་གྱི་རྣལ་
འབྱོར་ཙམ་དང། མཁྱེན་པ་གསུམ་གྱི་སྦྱོར་བ་ཚད་མས་ངེས་ནས་དེའི་རྗེས་སུ་རྣམ་མཁྱེན་གྱི་རྒྱུར་ཐག་ཆོད་པའི་ཕྱིར་རོ། །ཞེས་གསུངས།    ༈    །རང་ལུགས་ནི། རྣམ་བཤད་སྙིང་པོ་རྒྱན་ལས། གསུངས་པ་ལྟར་བཤད་པར་བྱ་སྟེ། མཚན་གཞི་དང་

[038B] མཚན་ཉིད་དང། ཇི་ལྟར་མཚོན་ཚུལ། ས་མཚམས་དང་ལྔ་ལས། དང་པོ་ནི། ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར་བཅུ་དྲུག་མཚན་གཞི་ཡིན། དེ་ནི་ཉོན་མོངས་རྟགས་དང་མཚན་མ་དང། ཞེས་སོགས་
ཀྱི་སྟན། གཉིས་པ་ལ་སྤྱི་དང་ཁྱད་པར་གཉིས་ལས། དང་པོ་ནི། སྦྱོར་བའི་མཚན་ཉིད་ཅེས་པའི་སྦྱོར་བ་ནི། ལམ་ཤེར་ཕྱིན་གྱི་རྣལ་འབྱོར་ཡིན་ལ། དེའི་མཚན་ཉིད་ལ། སྦྱོར་བའི་མཚན་ཉིད་ཅེས་བྱའོ། །གཉིས་པ་བྱེ་བྲག་ཏུ་བྱས་ན། སེམས་དཔའི་
རྒྱུད་ཀྱི་གཞི་ཤེས་ཀྱི་སྦྱོར་བ། ལམ་ཤེས་ཀྱི་སྦྱོར་བ། རྣམ་མཁྱེན་གྱི་སྦྱོར་བ། ཉན་རང་གི་སྦྱོར་བ་ལས་ཁྱད་པར་དུ་འཕགས་པའི་སྦྱོར་བ། གཞན་དོན་སྒྲུབ་པའི་བྱེད་ལས་ཁྱད་པར་ཅན་དང་ལྡན་པའི་སྦྱོར་བ་རྣམས་ལ་སྐབས་འདིར་མཚོན་བྱ་ཞེས་
བཤད༑ གསུམ་པ་མཚན་ཉིད་ལ་སྤྱི་དང་བྱེ་བྲག་གཉིས་ལས། དང་པོ་ནི། རང་གི་ཐོབ་བྱར་གྱུར་པའི་འབྲས་བུ་ཤེར་ཕྱིན་ཐོབ་བྱེད་ཀྱི་ཐབས་སུ་གྱུར་པའི་ཞི་ལྷག་ཟུང་འབྲེལ་གྱི་སེམས་དཔའི་རྣལ་འབྱོར་ལྟ་བུ། གཉིས་པ་ལ་དེ་བཞིན་གཤེགས་
པ་འབྱུང་བ་ཤེས་པ་སོགས་གཞི་ཤེས་ཀྱི་རྣམ་པ་གང་ཡང་རུང་བ་ལ་དམིགས་པ་ཡང་ཡིན། ཐེག་དམན་གྱི་རྟོགས་རིགས་སུ་གནས་པ་ཡང་ཡིན་པའི་གཞི་མཐུན་པར་གྱུར་པའི་སེམས་དཔའི་རྣལ་འབྱོར་དང། སྟོང་ཉིད་མཚན་མེད་སོགས་
ལམ་ཤེས་ཀྱི་རྣམ་པ་གང་ཡང་རུང་བ་ལ་དམིགས་པའི་སེམས་དཔའི་རྣལ་འབྱོར་དང། དེ་བཞིན་གཤེགས་པ་ཉིད་ཀྱིས་མཐོང་ཆོས་ལ་བདེ་བར་གནས་པ་སོགས་རྣམ་མཁྱེན་གྱི་རྣམ་པ་གང་ཡང་རུང་བ་ལ་དམིགས་པའི་སེམས་
དཔའི་རྣལ་འབྱོར་དང། བསམ་མི་ཁྱབ་སོགས་ཀྱིས་ཁྱད་པར་དུ་བྱས་པའི་སེམས་དཔའི་རྣལ་འབྱོར་དང། ཕན་བདེ་སྐྱོབ་སོགས་ཀྱི་བྱེད་ལས་ཁྱད་པར་ཅན་དང་ལྡན་པའི་སེམས་དཔའི་རྣལ་འབྱོར་རྣམས་མཚན་ཉིད་ཡིན་ནོ། །བཞི་

[039A]༄༅། །པ་ལ། སྤྱིའི་མཚོན་ཚུལ་དང། བྱེ་བྲག་གི་མཚོན་ཚུལ་ལོ། །དང་པོ་ནི། ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར་བཅུ་དྲུག་མཚན་གཞི། ལམ་ཤེར་ཕྱིན་གྱི་རྣལ་འབྱོར་དུ་མཚོན། རང་གི་ཐོབ་
བྱར་གྱུར་པའི་འབྲས་བུ་ཤེར་ཕྱིན་ཐོབ་བྱེད་ཀྱི་ཐབས་སུ་གྱུར་པའི་ཞི་ལྷག་ཟུང་འབྲེལ་གྱི་སེམས་དཔའི་རྣལ་འབྱོར་ཡིན་པའོ། །གཉིས་པ་ནི། ཉོན་མོངས་རྟགས་དང་མཚན་མ་དང་ཞེས་སོགས་ཀྱི་སྐབས་ནས་དངོས་སུ་བསྟན་པའི་སེམས་
དཔའི་རྣལ་འབྱོར་དང་པོ་བཞི་མཚན་གཞི། སེམས་དཔའི་རྒྱུད་ཀྱི་གཞི་ཤེས་སྦྱོར་བ་མཚོན། དེ་བཞིན་གཤེགས་པ་འབྱུང་བ་ཤེས་པ་སོགས་གཞི་ཤེས་ཀྱི་རྣམ་པ་གང་ཡང་རུང་བ་ལ་དམིགས་པས་ཁྱད་པར་དུ་བྱས་པ་ཡང་ཡིན། ཐེག་
དམན་གྱི་རྟོགས་རིགས་སུ་གནས་པ་ཡང་ཡིན་པའི་གཞི་མཐུན་པར་གྱུར་པའི་སེམས་དཔའི་རྣལ་འབྱོར་ཡིན་པའོ། །དེ་ནི་ཉོན་མོངས་རྟགས་དང་ཞེས་པས་མཚན་གཞི་དེ་བསྟན། དེ་བཞིན་གཤེགས་པ་འབྱུང་བ་དང་ཞེས་སོགས་ཀྱིས་
མཚན་ཉིད་དེ་བསྟན། དཀའ་དང་ངེས་པ་དང། ཞེས་སོགས་ཀྱི་སྐབས་ནས་དངོས་སུ་བསྟན་པའི་གཞན་དོན་གྱི་གོ་ཆ་བྱ་དཀའ་བ་སོགས་གྲུབ་པའི་སེམས་དཔའི་རྣལ་འབྱོར་ལྔ་མཚན་གཞི། ལམ་ཤེས་ཀྱི་སྦྱོར་བར་མཚོན། སྟོང་ཉིད་
མཚན་མེད་སོགས་ལམ་ཤེས་ཀྱི་རྣམ་པ་གང་ཡང་རུང་བ་ལ། དམིགས་པའི་སེམས་དཔའི་རྣལ་འབྱོར་ཡིན་པའོ། །དེ་ཡང་དཀའ་དང་ཞེས་སོགས་ཀྱིས་མཚན་གཞི་དང། སྟོང་ཉིད་མཚན་མ་མེད་བཅས་དང། ཞེས་སོགས་ཀྱིས་
མཚན་ཉིད་བསྟན། མི་མཐུན་ཐོགས་པ་མེད་དང་དེ་ཞེས་སོགས་ཀྱི་སྐབས་ནས་དངོས་སུ་བསྟན་པའི་གཞི་ལམ་གྱིས་བསྡུས་པའི་ཁྱད་པར་སོགས་རྣམ་མཁྱེན་གྱི་རྣམ་པ་གང་ཡང་རུང་བ་ལ་དམིགས་པའི་སེམས་དཔའི་རྣལ་འབྱོར་

[039B] རྣམ་མཁྱེན་གྱི་སྦྱོར་བར་མཚོན། དེ་བཞིན་གཤེགས་པ་ཉིད་ཀྱིས་མཐོང་ཆོས་ལ་བདེ་བར་གནས་པ་སོགས་རྣམ་མཁྱེན་གྱི་རྣམ་པ་གང་ཡང་རུང་བ་ལ་དམིགས་པའི་སེམས་དཔའི་རྣལ་འབྱོར་ཡིན་པའོ། །མི་མཐུན་
ཞེས་སོགས་ཀྱིས་མཚན་གཞི་དང། དེ་ནི་ཉིད་ཀྱི་ཆོས་བསྟན་ནས་ཞེས་པས་མཚན་ཉིད་དེ་བསྟན། ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར་བཅུ་དྲུག་མཚན་གཞི། ཉན་རང་གི་སྦྱོར་བ་ལས་ཁྱད་པར་དུ་འཕགས་
པའི་སྦྱོར་བར་མཚོན། བསམ་མི་ཁྱབ་སོགས་ཀྱིས་ཁྱད་པར་དུ་བྱས་པའི་སེམས་དཔའི་རྣལ་འབྱོར་ཡིན་པའོ། །ཉོན་མོངས་རྟགས་དང་ཞེས་སོགས་ཀྱི་མཚན་གཞི་དང། བསམ་མི་ཁྱབ་སོགས་ཁྱད་པར་གྱི་ཞེས་སོགས་ཀྱིས་མཚན་
ཉིད་བསྟན། ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར་བཅུ་དྲུག་མཚན་གཞི། གཞན་དོན་སྒྲུབ་པའི་བྱེད་ལས་ཁྱད་པར་ཅན་དང་ལྡན་པའི་སྦྱོར་བར་མཚོན། ཕན་བདེ་སྐྱོབ་སོགས་ཀྱི་ཕྱེད་ལས་ཁྱད་
པར་ཅན་དང་ལྡན་པའི་སེམས་དཔའི་རྣལ་འབྱོར་ཡིན་པའོ། །ཉོན་མོངས་རྟགས་དང། ཞེས་སོགས་ཀྱིས་མཚན་གཞི་དང། ཕན་དང་བདེ་དང་སྐྱོབ་པ་དང་ཞེས་སོགས་ཀྱིས་མཚན་ཉིད་བསྟན། ས་མཚམས་ནི་ཐེག་ཆེན་གྱི་ཚོགས་
ལམ་ནས་རྒྱུན་མཐའི་བར་ན་ཡོད་པ་ཡིན་གྱིས་སྔ་རབས་པ་ཁ་ཅིག་ཤེས་མཚན་སངས་རྒྱས་ཀྱི་སར་འདོད་པ་སོགས་ནི། སྐབས་འདིར་ཁས་མི་བླང་ངོ། །རྩོད་སྤོང་ལ་ཁ་ཅིག་བྱང་སེམས་ཀྱི་སྦྱོར་བ་ཐོབ་པ་ལ་ཞི་ལྷག་ཟུང་
འབྲེལ་ཐོབ་དགོས་པར་ཐལ། ལམ་ཤེར་ཕྱིན་གྱི་རྣལ་འབྱོར་གྱི་མཚན་ཉིད་དེ་འཐད་པའི་ཕྱིར། འདོད་ན། བྱང་ཆུབ་ཀྱི་སེམས་ལ་ཡིད་འབྱུང་བའི་མྱོང་བ་སྐྱེ་བ་ལ་ཞི་གནས་མཚན་ཉིད་པ་ཐོབ་དགོས་པར་ཐལ། འདོད་པའི་ཕྱིར་ན་

[040A]༄༅། །མ་ཁྱབ། ཁ་ཅིག་བྱང་སེམས་སྦྱོར་ལམ་པའི་རྒྱུད་ཀྱི་བདག་མེད་རྟོགས་པའི་ཤེས་རབ་ཆོས་ཅན། ལམ་ཤེར་ཕྱིན་གྱི་མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། ཐབས་ཡིན་པར་ཐལ། འདོད་པའི་ཕྱིར། འདོད་མི་
ནུས་ཏེ། ཤེས་རབ་ཡིན་པའི་ཕྱིར་ན་མ་ཁྱབ་སྟེ། སྦྱིན་པའི་གོ་སྒྲུབ་ཀྱི་ནང་ཚན་དུ་གྱུར་པའི་ཤེས་རབ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། ཆོས་ཅན་དེ་ཡོད་པའི་ཕྱིར་ཏེ། སྦྱིན་པའི་ཤེས་རབ་ཀྱི་གོ་སྒྲུབ་ཡོད་པའི་ཕྱིར། འདོད་མི་
ནུས་ཏེ། སྦྱིན་པའི་གོ་སྒྲུབ་ཡིན་པའི་ཕྱིར། ཁོ་ན་རེ། ལམ་ཤེར་ཕྱིན་ཆོས་ཅན། ལམ་ཤེར་ཕྱིན་གྱི་རྣལ་འབྱོར་ཡིན་པར་ཐལ། ལམ་ཤེར་ཕྱིན་གྱི་མཚན་ཉིད་དེའི་ཕྱིར། འདོད་ན། དེ་ཆོས་ཅན། ཁྱོད་ཁྱོད་ཀྱི་རྣལ་འབྱོར་མ་ཡིན་པར་ཐལ། ཁྱོད་
བདག་མེད་ཡིན་པའི་ཕྱིར་ཟེར་ན་མ་ཁྱབ་སྟེ། བྱང་སེམས་འཕགས་པའི་རྒྱུད་ལ་ལམ་ཤེས་ཀྱི་སྦྱོར་བ་མེད་པར་ཐལ། བྱང་འཕགས་ཀྱི་རྒྱུད་ཀྱི་ལམ་ཤེས་དེ་ལམ་ཤེས་ཀྱི་སྦྱོར་བ་མ་ཡིན་པའི་ཕྱིར། མ་གྲུབ་ན་དེ་ཆོས་ཅན། དེའི་རྒྱུད་ཀྱི་ལམ་
ཤེས་ཀྱི་སྦྱོར་བ་ཡིན་པར་ཐལ། མ་གྲུབ་པ་དེའི་ཕྱིར། འདོད་ན། དེ་ཆོས་ཅན། ཁྱོད་ཁྱོད་ཀྱི་སྦྱོར་བ་མ་ཡིན་པར་ཐལ། ཁྱོད་བདག་མེད་ཡིན་པའི་ཕྱིར། ཁྱབ་པ་སོང།    ༈    །དེ་བཞིན་གཤེགས་པ་འབྱུང་བ་དང། ཞེས་སོགས་ཀྱི་སྐབས་སུ་སྦྱོར་བ་དང་
མཐའ་དཔྱད་པ་གཉིས་ལས། དང་པོ་ནི། ཉོན་མོངས་རྟགས་སོགས་བཞི་སྤོང་བའི་སེམས་དཔའི་རྒྱུད་ཀྱི་ངོ་བོ་ཉིད་ཀྱི་རྣལ་འབྱོར་བཞི་ཆོས་ཅན། སེམས་དཔའི་རྒྱུད་ཀྱི་གཞི་ཤེས་ཀྱི་སྦྱོར་བ་ཡིན་ཏེ། དེ་བཞིན་གཤེགས་པ་འབྱུང་བ་ཤེས་
པ་སོགས་གཞི་ཤེས་ཀྱི་རྣམ་པ་གང་ཡང་རུང་བ་ལ་དམིགས་པ་ཡང་ཡིན། ཐེག་དམན་གྱི་རྟོགས་རིགས་སུ་གནས་པ་ཡང་ཡིན་པའི་གཞི་མཐུན་པར་གྱུར་པའི་སེམས་དཔའི་རྣལ་འབྱོར་ཡིན་པའི་ཕྱིར། གཉིས་པ་ལ་ཁ་ཅིག་དེ་

[040B] གཞི་ཤེས་ཀྱི་སྦྱོར་བའི་མཚན་ཉིད། ཟེར་ན། གང་ཟག་གི་བདག་མེད་རྟོགས་པའི་ཉན་ཐོས་ཀྱི་སྦྱོར་ལམ་ཆོས་ཅན་
མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། གང་ཟག་གི་བདག་མེད་རྟོགས་པའི་ཉན་ཐོས་ཀྱི་མཐོང་ལམ་དེ་གཞི་ཤེས་ཡིན་པའི་ཕྱིར། ཁ་ཅིག་མཚན་ཉིད་དེའི་དོན་ལ། དེ་བཞིན་གཤེགས་པ་འབྱུང་བ་ཤེས་པ་སོགས་གཞི་
ཤེས་ཀྱི་རྣམ་པ་གང་ཡང་རུང་བ་ལ་དམིགས་པའི་སེམས་དཔའི་རྣལ་འབྱོར་དེ། སེམས་དཔའི་རྒྱུད་ཀྱི་གཞི་ཤེས་སྦྱོར་བའི་མཚན་ཉིད་ཟེར་ན། རྒྱུན་མཐའི་བར་ཆད་མེད་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་
ཐལ། དེ་བཞིན་གཤེགས་པ་འབྱུང་བ་ཤེས་པ་སོགས་བདེན་སྟོང་དུ་མངོན་སུམ་དུ་རྟོགས་པའི་ཡེ་ཤེས་ཡིན་པའི་ཕྱིར། འདོད་མི་ནུས་ཏེ། ཐེག་དམན་གྱི་རྟོགས་རིགས་སུ་མི་གནས་པའི་ཕྱིར། ཁ་ཅིག་དེ་བཞིན་གཤེགས་པ་འབྱུང་བ་
ཤེས་པ་སོགས་ཡུལ་བཅུ་དྲུག་གང་རུང་གི་རྣམ་པ་ཅན་གྱི་སེམས་དཔའི་རྣལ་འབྱོར་དེ། སེམས་དཔའི་རྒྱུད་ཀྱི་གཞི་ཤེས་སྦྱོར་བའི་མཚན་ཉིད་ཟེར་ན། གཉིས་སྟོང་དོན་སྤྱིའི་ཚུལ་གྱིས་རྟོགས་པའི་ཐེག་ཆེན་གྱི་སྦྱོར་ལམ་ཆོས་ཅན། མཚན་
ཉིད་དེར་ཐལ། མཚོན་བྱ་དེའི་ཕྱིར། རྟགས་སླ། འདོད་མི་ནུས་ཏེ། ཆོས་ཅན་དེ་དང་གཅིག་ཡིན་པའི་ཕྱིར། ཁ་ཅིག་དེ་སྐབས་འདིར་དངོས་སུ་བསྟན་པའི་སེམས་དཔའི་རྒྱུད་ཀྱི་གཞི་ཤེས་ཀྱི་སྦྱོར་བའི་མཚན་ཉིད་ཟེར་ན། ཉན་ཐོས་དགྲ་བཅོམ་
པའི་རྟོགས་པ་སྔོན་དུ་སོང་བའི་བྱང་སེམས་སྦྱོར་ལམ་པའི་རྒྱུད་ཀྱི་གང་ཟག་གི་བདག་མེད་དོན་སྤྱིའི་ཚུལ་གྱིས་རྟོགས་པའི་བློ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། མ་གྲུབ་ན། དེར་ཐལ། དེ་བསྡུས་པ་དང་ཕྱིར་བལྟས་དང་

[041A]༄༅། །ཞེས་བཤད་པའི་ཕྱིར། འདོད་མི་ནུས་ཏེ། དམན་ལམ་སྔོན་དུ་མ་སོང་བའི་མཁྱེན་པ་ཡིན་པའི་ཕྱིར། གཞན་ཡང། རྒྱུན་མཐའི་བར་ཆད་མེད་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། འཇིག་
རྟེན་དོན་དམ་པར་འཇིག་པ་མེད་པར་མངོན་སུམ་དུ་རྟོགས་པའི་སེམས་དཔའི་རྣལ་འབྱོར་ཡིན་པའི་ཕྱིར་ཏེ། འཇིག་རྟེན་དོན་དམ་པར་མེད་པར་མངོན་སུམ་དུ་རྟོགས་པའི་སེམས་དཔའི་རྣལ་འབྱོར་ཡིན་པའི་ཕྱིར་
རྩ་བར་འདོད་ན། ཐེག་དམན་གྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། ཁ་ཅིག་ཐེག་ཆེན་གྱི་གཞི་ཤེས་སྦྱོར་བའི་ཤེས་མཚན་ཡིན་ན། ཐེག་ཆེན་གྱི་སྦྱོར་བའི་ཤེས་མཚན་ཡིན་པས་ཁྱབ་
ཟེར་ན། དེ་བཞིན་གཤེགས་པ་འབྱུང་བ་ཤེས་པ་སོགས་གཞི་ཤེས་ཀྱི་རྣམ་པ་གང་ཡང་རུང་བ་ལ་དམིགས་པ་ཡང་ཡིན། ཐེག་དམན་གྱི་རྟོགས་རིགས་སུ་གནས་པ་ཡང་ཡིན་པའི་གཞི་མཐུན་པར་གྱུར་པའི་སེམས་དཔའི་རྣལ་འབྱོར་
ཆོས་ཅན། དེར་ཐལ། དེའི་ཕྱིར། མ་གྲུབ་ན་དེར་ཐལ། ཐེག་ཆེན་གྱི་གཞི་ཤེས་ཀྱི་སྦྱོར་བའི་མཚན་ཉིད་ཡིན་པའི་ཕྱིར་ཏེ། དེའི་མཚན་ཉིད་ཡོད་པའི་ཕྱིར། རྩ་བར་འདོད་ན། ཐེག་ཆེན་གྱི་སྦྱོར་བའི་མཚན་ཉིད་ཡིན་པར་ཐལ། འདོད་པའི་
ཕྱིར༑ འདོད་ན། བྱང་སེམས་ཚོགས་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེ་བཞིན་དུ་ཐེག་ཆེན་གྱི་གཞི་ཤེས་གྱི་སྦྱོར་བའི་ཤེས་མཚན་ཡིན་ན། གཞི་ཤེས་ཀྱི་སྦྱོར་བའི་ཤེས་
མཚན་ཡིན་པས་ཁྱབ་ཟེར་ན། དེ་བཞིན་གཤེགས་པ་འབྱུང་བ་ཤེས་པ་སོགས་གཞི་ཤེས་ཀྱི་དམིགས་པ་གང་ཡང་རུང་བ་ལ་དམིགས་པ་ཡང་ཡིན། ཐེག་དམན་གྱི་རྟོགས་རིགས་སུ་གནས་པ་ཡང་ཡིན་པའི་གཞི་མཐུན་པར་གྱུར་པའི་

[041B] དེར་ཐལ། དེའི་ཕྱིར། རྟགས་གྲུབ་ཟིན། འདོད་ན། གང་ཟག་གི་བདག་མེད་རྟོགས་པའི་ཉན་ཐོས་ཀྱི་སྦྱོར་ལམ་ཆོས་ཅན། མཚན་ཉིད་དེར་ཐལ། གཞི་ཤེས་ཀྱི་སྦྱོར་བ་ཡིན་པའི་ཕྱིར། ཁྱབ་པ་ཁས།    ༈   
ལུགས་ནི། དེ་བཞིན་གཤེགས་པ་འབྱུང་བ་ཤེས་པས་སོགས་གཞི་ཤེས་ཀྱི་དམིགས་པ་གང་ཡང་རུང་བ་ལ་དམིགས་པ་ཡང་ཡིན། ཐེག་དམན་གྱི་རྟོགས་རིགས་སུ་གནས་པ་ཡང་ཡིན་པའི་གཞི་མཐུན་པར་གྱུར་པའི་སེམས་དཔའི་རྣལ་འབྱོར་དེ། སེམས་དཔའི་རྒྱུད་ཀྱི་གཞི་
ཤེས་ཀྱི་སྦྱོར་བའི་མཚན་ཉིད། །ཊིཀྐའི་ཚིག་ཟིན་ལྟར་ན། དེ་བཞིན་གཤེགས་པ་འབྱུང་བ་ཤེས་པ་སོགས་གཞི་ཤེས་ཀྱིས་རྣམ་པ་གང་ཡང་རུང་བ་ལ་དམིགས་པས་ཁྱད་པར་དུ་བྱས་པའི་སེམས་དཔའི་རྣལ་འབྱོར་དེ། སེམས་དཔའི་རྒྱུད་
ཀྱི་གཞི་ཤེས་ཀྱི་སྦྱོར་བའི་མཚན་ཉིད། རྩོད་པ་སྤོང་བ་ལ་ཁ་ཅིག་དེ་བཞིན་གཤེགས་པ་འབྱུང་བ་ཤེས་པ་ཡོད་པར་ཐལ། མཚན་ཉིད་དེ་རྣམས་འཐད་པའི་ཕྱིར། འདོད་ན། དེ་བཞིན་གཤེགས་པ་འབྱུང་བ་ཡོད་པར་ཐལ་ལོ། །འདོད་ན། དེ་
བཞིན་གཤེགས་པ་སྐྱེ་བ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་བཞིན་གཤེགས་པ་རྟག་པ་ཡིན་པའི་ཕྱིར། དེ་བཞིན་གཤེགས་པ་འབྱུང་བ་ཤེས་པ་གཞི་ཤེས་ཀྱི་རྣམ་པ་ཡིན་པར་ཐལ། མཚན་ཉིད་ཕྱི་མ་དེ་འཐད་པའི་
ཕྱིར། འདོད་མི་ནུས་ཏེ། གཞི་ཤེས་ཀྱི་རྣམ་པ་ཡིན་ན། གཞི་ཤེས་ཀྱི་འཛིན་སྟངས་ཡིན་དགོས་པའི་ཕྱིར། ཟེར་ན། མ་གྲུབ་བོ།    ༈    །གཡོ་བ་ལ་སོགས་ཤེས་བྱ་དང། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས། དང་པོ་
ནི༑ སེམས་གཡོ་བ། འདུ་བ། བཀྲམ་པ། བཅུམ་པའི་ལྟ་བ་རྣམས་འཁྲུལ་གཞི་ཕུང་པོ་ལ་བརྟེན་ནས་བྱུང་ཞིང། གང་ཟག་གི་བདག་མེད་པར་ཤེས་པའི་སེམས་དཔའི་ཡེ་ཤེས་ཆོས་ཅན། སེམས་དཔའི་རྒྱུད་ཀྱི་གང་ཟག་གི་བདག་མེད་

[042A]༄༅། །པར་ཤེས་པའི་གཞི་ཤེས་ཀྱི་སྦྱོར་བའི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར། གཉིས་པ་ལ་ཁ་ཅིག་བདག་དང་འཇིག་རྟེན་རྟག་པར་ལྟ་བ། མི་རྟག་པར་ལྟ་བ། གཉིས་ཀ་ཡིན་པར་ལྟ་བ་གཉིས་
ཀ་མ་ཡིན་པར་ལྟ་བ་རྣམས། སྔོན་གྱི་མཐའ་ལ་བརྟེན་པའི་ལུང་མ་བསྟན་གྱི་ལྟ་བ་ཡིན། བདག་དང་འཇིག་རྟེན་མཐའ་དང་ལྡན་པར་ལྟ་བ། མཐའ་དང་མི་ལྡན་པར་ལྟ་བ། གཉིས་ཀ་ཡིན་པར་ལྟ་བ། གཉིས་ཀ་མ་ཡིན་པར་ལྟ་བ་རྣམས་
ཕྱི་མའི་མཐའ་ལ་བརྟེན་པའི་ལུང་མ་བསྟན་གྱི་ལྟ་བ་དང། གྲོལ་བའི་བདག་གྲོངས་ཕན་ཆད་འབྱུང་བར་ལྟ་བ། བདག་གྲོངས་ཕན་ཆད་མི་འབྱུང་བར་ལྟ་བ། གཉིས་ཀ་ཡིན་པར་ལྟ་བ། གཉིས་ཀ་མ་ཡིན་པར་ལྟ་བ་རྣམས་མྱང་འདས་ལ་
བརྟེན་པའི་ལུང་མ་བསྟན་གྱི་ལྟ་བ་ཡིན། ལུས་སྲོག་རྫས་གཅིག་ཏུ་ལྟ་བ་དང། རྫས་ཐ་དད་དུ་ལྟ་བ་དེ། ལུས་སྲོག་ལ་བརྟེན་པའི་ལུང་མ་བསྟན་གྱི་ལྟ་བ་ཡིན་པའི་ཕྱིར་ཟེར་ན། བདག་དང་འཇིག་རྟེན་མི་རྟག་པར་ལྟ་བའི་ལྟ་བ་ཆོས་ཅན་
ལུང་མ་བསྟན་གྱི་ལྟ་བ་མ་ཡིན་པར་ཐལ། ཁྱོད་ལྟ་བ་རྣམ་དག་ཡིན་པའི་ཕྱིར། རྟགས་གྲུབ་སྟེ། བདག་དང་འཇིག་རྟེན་མི་རྟག་པ་ཡིན་པའི་ཕྱིར། དེ་བཞིན་དུ་བདག་དང་འཇིག་རྟེན་རྟག་མི་རྟག་གཉིས་ཀ་མ་ཡིན་པར་ལྟ་བའི་ལྟ་བ་
ཆོས་ཅན། ཁྱོད་ལུང་མ་བསྟན་གྱི་ལྟ་བ་མ་ཡིན་པར་ཐལ། ཁྱོད་ལྟ་བ་རྣམ་དག་ཡིན་པའི་ཕྱིར། རྟགས་གྲུབ་སྟེ། དེ་གཉིས་ཀ་རྟག་མི་རྟག་གཉིས་ཀ་མ་ཡིན་པའི་ཕྱིར། བདག་དང་འཇིག་རྟེན་མཐའ་དང་ལྡན་པ་ཡིན་པར་ཐལ་
དེ་དེ་དང་མི་ལྡན་པ་མ་ཡིན་པའི་ཕྱིར། མ་གྲུབ་ན། དེ་དེ་དང་མི་ལྡན་པར་ལྟ་བའི་ལྟ་བ་དེ་ལྟ་བ་རྣམ་དག་ཡིན་པར་ཐལ། མ་གྲུབ་པ་དེའི་ཕྱིར། འདོད་ན། དེ་ལུང་མ་བསྟན་གྱི་ལྟ་བ་མ་ཡིན་པར་ཐལ། འདོད་པའི་ཕྱིར། རྩ་བར་འདོད་

[042B] དེ་དེ་དང་ལྡན་པར་ལྟ་བའི་ལྟ་བ་རྣམ་དག་ཡིན་པར་ཐལ། འདོད་པའི་ཕྱིར། འདོད་ན། དེ་ལུང་མ་བསྟན་གྱི་ལྟ་བ་མ་ཡིན་པར་ཐལ། འདོད་པའི་ཕྱིར། དེས་གཞན་རྣམས་ལ་ཡང་སྐྱོན་རིགས་འདྲ། ལྟ་བ་ཕྱི་མ་གཉིས་ལ་ཁ་ཅིག་
ལུས་སྲོག་རྫས་ཐ་དད་དུ་ལྟ་བའི་ལྟ་བ་དེ་ལྟ་བ་རྣམ་དག་མ་ཡིན་པར་ཐལ། དེ་ལྟར་ལྟ་བའི་ལྟ་བ་དེ་ལུང་མ་བསྟན་གྱི་ལྟ་བ་ཡིན་པའི་ཕྱིར། རྟགས་ཁས། འདོད་མི་ནུས་ཏེ། ལུས་སྲོག་རྫས་ཐ་དད་པ་ཡིན་པའི་ཕྱིར་ཏེ། ལུས་སེམས་རྫས་ཐ་དད་པ་
ཡིན་པའི་ཕྱིར། ལུས་སེམས་རྫས་གཅིག་མ་ཡིན་པའི་ཕྱིར། མ་གྲུབ་ན། ལུས་ཞིག་པ་ན་སེམས་ཞིག་པར་ཐལ། མ་གྲུབ་པ་དེའི་ཕྱིར། འདོད་ན། སྐྱེ་བ་ཕྱི་མ་མེད་པར་ཐལ། འདོད་པའི་ཕྱིར། ཟེར་བ་ནི། ལེགས་པར་མ་
བརྟགས་པའི་བབ་ཅོ་ལ་ཡིན་ཏེ། ལུས་སེམས་ཀྱི་བདག་ཉིད་མ་ཡིན་པར་ཐལ། དེ་གཉིས་རྫས་ཐ་དད་ཡིན་པའི་ཕྱིར། འདོད་ན། ལུས་ཤེས་པའི་བདག་ཉིད་མ་ཡིན་པར་ཐལ་ལོ། །འདོད་ན། གཟུགས་ཤེས་པའི་བདག་ཉིད་མ་
ཡིན་པར་ཐལ། འདོད་པའི་ཕྱིར། འདོད་ན། གཟུགས་ཕྱི་རོལ་གྱི་དོན་ཡིན་པར་ཐལ། འདོད་པའི་ཕྱིར། ལུས་སྲོག་རྫས་ཐ་དད་དུ་འདོད་པ་མི་འཐད་དེ། །སྲོག་ནི་རླུང་ཡིན་ལ་རླུང་ལུས་གྱི་བྱེ་བྲག་ཡིན་པའི་ཕྱིར། རང་ལུགས་ཀྱིས་
བཀག་པ་སྔ་མ་དེ་རྣམས་དེ་ལྟར་འགྲོ་བར་གྲགས་ལ། ལུང་མ་བསྟན་གྱི་ལྟ་བའི་དམ་བཅའ་ཚུལ་ལ་ཞིབ་ཏུ་བརྟགས་ན་མཐའ་གཅིག་ཏུ་འགྲོ་བ་དཀའ་བར་འདུག་པས་དཔྱོད་པར་བྱའོ། །    ༈   རང་ལུགས་ནི། སྔོན་གྱི་མཐའ་
ལ་བརྟེན་པའི་ལྟ་བ་བཞི། ཕྱི་མའི་མཐའ་ལ་བརྟེན་པའི་ལྟ་བ་བཞི། མྱང་འདས་ལ་བརྟེན་པའི་ལྟ་བ་བཞི། ལུས་སྲོག་ལ་བརྟེན་པའི་ལྟ་བ་གཉིས། དང་པོ་ནི། བདག་དང་འཇིག་རྟེན་རྟག་པར་བདེན་པར་ལྟ་བ། མི་རྟག་པར་

[043A]༄༅། །བདེན་པར་ལྟ་བ། གཉིས་ཀ་བདེན་པར་ལྟ་བ། གཉིས་ཀ་མ་ཡིན་པར་བདེན་པར་ལྟ་བ། རྣམས་ཡིན། གཉིས་པ་ནི། བདག་དང་འཇིག་རྟེན་མཐའ་དང་ལྡན་པར་བདེན་པར་ལྟ་བ་མཐའ་དང་མི་ལྡན་པར་བདེན་པར་
ལྟ་བ། གཉིས་ཀ་ཡིན་པར་བདེན་པར་ལྟ་བ། གཉིས་ཀ་མ་ཡིན་པར་བདེན་པར་ལྟ་བ་རྣམས་ཡིན། གསུམ་པ་ནི། གྲོལ་བའི་བདག་གྲོངས་ཕན་ཆད་འབྱུང་བ་དང་གྲོང་ཕན་ཆད་མི་འབྱུང་བ་དང། གཉིས་ཀ་ཡིན་པ་དང་
གཉིས་ཀ་མ་ཡིན་པར་བདེན་པར་ལྟ་བ་རྣམས་ཡིན། བཞི་པ་ནི། ལུས་སྲོག་རྫས་གཅིག་ཏུ་བདེན་པར་ལྟ་བ། རྫས་ཐ་དད་དུ་བདེན་པར་ལྟ་བ་ཉིད་ཡིན། དེ་རྣམས་ཀྱི་ནང་ནས། གང་ཟག་གི་བདག་དང་འཇིག་རྟེན་རྟག་པར་
ལྟ་བ་དང། མཐའ་དང་མི་ལྡན་པར་སྐྱེ་བ་ཕྱི་མར་འཇུག་པར་ལྟ་བ་དང། དེ་བཞིན་གཤེགས་པ་གྲོངས་ཕན་ཆད་འབྱུང་བར་ལྟ་བ་རྣམས་གྲངས་ཅན་གྱི་རྒྱུད་ལ་ཡོད། དེ་རྣམས་ཡུལ་ལ་སྒྲུབ་པའི་རྣམ་པས་འཇུག་པས་གཡོ་བའི་
ལྟ་བ་ཞེས་བྱ། གང་ཟག་གི་བདག་དང་འཇིག་རྟེན་མི་རྟག་པར་ལྟ་བ་དང། མཐའ་དང་ལྡན་པ་སྐྱེ་བ་ཕྱི་མར་མི་འཇུག་པར་ལྟ་བ་དང། དེ་བཞིན་གཤེགས་པ་གྲོངས་ཕན་ཆད་མི་འབྱུང་བར་ལྟ་བ་ནི། རྒྱངས་འཕེན་གྱི་རྒྱུད་ལ་
ཡོད་ཅིང་ཡུལ་ལ་དགག་པ་ཤས་ཆེ་བའི་སྒོ་ནས་འཇུག་པས་འདུ་བའི་ལྟ་བ་ཞེས་བྱ། མཐའ་དེ་རྣམས་གཉིས་ཀ་ཡིན་པར་ལྟ་བ་ནི་གཅེར་བུ་བའི་རྒྱུད་ལ་ཡོད། དགག་སྒྲུབ་ཆ་མཉམ་དུ་འཇུག་པས་བཀྲམ་པའི་ལྟ་བ་ཞེས་བྱ་
མཐའ་དེ་དག་གང་དུའང་བརྗོད་དུ་མེད་པར་ལྟ་བ་ནི། གནས་མ་བུ་བའི་རྒྱུད་ལ་ཡོད་ཅིང་དགག་སྒྲུབ་གཉིས་ཀ་བཀག་པའི་རྣམ་པས་འཇུག་པས་བཅུམ་པའི་ལྟ་བ་ཞེས་བྱ། ལུས་སྲོག་རྫས་གཅིག་ཏུ་ལྟ་བ་བྱེ་བྲག་པའི་རྒྱུད་

[043B] རྫས་ཐ་དད་དུ་ལྟ་བ་གྲངས་ཅན་གྱི་རྒྱུད་ལ་ཡོད། རྩོད་པ་སྤོང་བ་ལ་མཁས་པ་ཁ་ཅིག་རྒྱང་འཕེན་པས་གྲོལ་བའི་བདག་ཁས་ལེན་པར་ཐལ། མྱང་འདས་ལ་བརྟེན་པའི་ལྟ་བ་བཞིའི་མཚན་གཞི་འཐད་པ་གང་ཞིག་
བཞི་ཚན་དེའི་ལྟ་བ་གཉིས་པ་རྒྱང་འཕེན་པ་ལ་སྦྱོར་རིགས་པའི་ཕྱིར། འདོད་ན། རྒྱང་འཕེན་པས་ཐར་པ་ཁས་ལེན་པར་ཐལ། འདོད་པའི་ཕྱིར་ན། རྩ་བར་མ་ཁྱབ། ཡང་ཁ་ཅིག་བདག་དང་འཇིག་རྟེན་མི་རྟག་པར་
བདེན་པར་ལྟ་བའི་ལྟ་བ་ཆོས་ཅན། ཁྱོད་ཀྱི་ཞེན་ཡུལ་མེད་པར་རྟོགས་པའི་ཐེག་ཆེན་གྱི་མཐོང་ལམ་དེ་སེམས་དཔའི་གཞི་ཤེས་ཀྱི་སྦྱོར་བ་ཡིན་པར་ཐལ། ཁྱོད་འདིར་བསྟན་ལུང་མ་བསྟན་གྱི་ལྟ་བ་ཡིན་པའི་ཕྱིར། འདོད་
ན། བདག་དང་འཇིག་རྟེན་མི་རྟག་པར་བདག་མེད་དུ། རྟོགས་པའི་ཐེག་ཆེན་གྱི་མཐོང་ལམ་དེ་དེ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཐེག་དམན་གྱི་རྟོགས་རིགས་སུ་གནས་པར་ཐལ། འདོད་པའི་
ཕྱིར༑ གཞན་ཡང། དེ་བཞིན་གཤེགས་པ་གྲོངས་པ་ཡོད་པར་ཐལ། སྔར་གྱི་དམ་བཅའ་དེ་རྣམས་འཐད་པའི་ཕྱིར།  དེ་ཤི་བ་ཡོད་པར་ཐལ་ལོ། །འདོད་མི་ནུས་ཏེ། དེས་འཆི་བདག་གི་བདུད་བཅོམ་
པའི་ཕྱིར། ཞེས་བཀག་ནས་དེ་རང་ཉིད་ཀྱི་ལུགས་ལ། རྟག་པས་ཁྱད་པར་དུ་བྱས་པའི་བདག་དང་འཇིག་རྟེན་རང་སྐྱ་ཐུབ་པའི་རྫས་ཡོད་དུ་ལྟ་བའི་ལྟ་བ་དང། 
རྟེན་རང་སྐྱ་ཐུབ་པའི་རྫས་ཡོད་དུ་ལྟ་བའི་ལྟ་བ་དང། རྟག་མི་རྟག་གཉིས་གས་ཁྱད་པར་དུ་བྱས་པའི་བདག་དང་འཇིག་རྟེན་རང་སྐྱ་ཐུབ་པའི་རྫས་ཡོད་དུ་ལྟ་བའི་ལྟ་བ་དང་

[044A]༄༅། །གཉིས་ཀ་མ་ཡིན་པས་ཁྱད་པར་དུ་བྱས་པའི་བདག་དང་འཇིག་རྟེན་རང་སྐྱ་ཐུབ་པའི་རྫས་ཡོད་དུ་ལྟ་བ་རྣམས་སྔོན་གྱི་མཐའ་ལ་བརྟེན་པའི་ལྟ་བ་ཡིན། མཐའ་དང་ལྡན་པས་ཁྱད་པར་དུ་བྱས་པའི་བདག་དང་འཇིག་རྟེན་
རང་སྐྱ་ཐུབ་པའི་རྫས་ཡོད་དུ་ལྟ་བ་དང། དེ་བཞིན་དུ་མཐའ་དང་མི་ལྡན་པ་དང། གཉིས་ཀ་ཡིན་པ་དང། གཉིས་ཀ་མ་ཡིན་པས་ཁྱད་པར་དུ་བྱས་པའི་བདག་དང་འཇིག་རྟེན་རང་སྐྱ་ཐུབ་པའི་རྫས་ཡོད་དུ་ལྟ་བ་རྣམས་ཕྱི་མའི་མཐའ་ལ་བརྟེན་པའི་ལྟ་
བ་དང། །བདེན་པས་སྟོང་ཞིང་སྐྱེ་བ་ཕྱི་མ་ཕན་ཆད་དུ་འབྱུང་བས་ཁྱད་པར་དུ་བྱས་པའི་སོ་སོ་སྐྱེ་བོ་ཐ་མལ་པ་རང་སྐྱ་ཐུབ་པའི་རྫས་ཡོད་དུ་ལྟ་བ་དང། བདེན་པས་སྟོང་ཞིང་སྐྱེ་བ་ཕྱི་མ་ཕན་ཆད་དུ་མི་འབྱུང་བས་ཁྱད་པར་དུ་བྱས་པའི་སོ་སོ་སྐྱེ་བོ་
ཐ་མ་ལ་པ་རང་སྐྱ་ཐུབ་པའི་རྫས་ཡོད་དུ་ལྟ་བ་དང། བདེན་པས་སྟོང་ཞིང་སྐྱེ་བ་ཕྱི་མ་ཕན་ཆད་དུ་འབྱུང་མི་འབྱུང་གཉིས་ཀས་ཁྱད་པར་དུ་བྱས་པའི་སོ་སོ་སྐྱེ་བོ་ཐ་མ་ལ་པ་རང་སྐྱ་ཐུབ་པའི་རྫས་ཡོད་དུ་ལྟ་བ་དང། བདེན་པས་སྟོང་
ཞིང་སྐྱེ་བ་ཕྱི་མ་ཕན་ཆད་དུ་འབྱུང་མི་འབྱུང་གཉིས་ཀ་མ་ཡིན་པས་ཁྱད་པར་དུ་བྱས་པའི་སོ་སོ་སྐྱེ་བོ་ཐ་མལ་པ་རང་སྐྱ་ཐུབ་པའི་རྫས་ཡོད་དུ་ལྟ་བ་རྣམས་མྱང་འདས་གྱི་མཐའ་ལ་བརྟེན་པའི་ལུང་མ་བསྟན་གྱི་ལྟ་བ་ཡིན་
རྫས་གཅིག་པས་ཁྱད་པར་དུ་བྱས་པའི་སྐྱེས་བུ་རང་སྐྱ་ཐུབ་པའི་རྫས་ཡོད་དུ་ལྟ་བ་དང། རྫས་ཐ་དད་པས་ཁྱད་པར་དུ་བྱས་པའི་སྐྱེ་བུ་རང་སྐྱ་ཐུབ་པའི་རྫས་ཡོད་དུ་ལྟ་བ་དེ། ལུས་སྲོག་ལ་བརྟེན་པའི་ལུང་མ་བསྟན་གྱི་
ལྟ་བ་ཡིན་ཟེར་ན། ཐོག་མར་གཞན་ལུགས་བཀག་པ་མི་འཐད་དེ། གཡོ་བ་ལ་སོགས་ཤེས་བྱ་དང། ཞེས་པའི་སྐབས་ནས་དངོས་སུ་བསྟན་པའི་བྱང་སེམས་ཀྱི་སྦྱོར་བ་ཡིན་ན། གཞི་ཤེས་ཀྱི་སྦྱོར་བ་ཡིན་དགོས་པར་

[044B] འདིར་བསྟན་ལུང་མ་བསྟན་གྱི་ལྟ་བ་ཡིན་ན། རང་ཉིད་ཀྱི་ཞེན་ཡུལ་མེད་པར་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་དེ་གཞི་ཤེས་ཀྱི་སྦྱོར་བ་ཡིན་དགོས་པའི་ཕྱིར། རྟགས་ཁས། འདོད་ན། དེ་བཞིན་གཤེགས་
པ་འབྱུང་བ་དང། ཞེས་སོགས་ཀྱི་སྐབས་ནས་དངོས་སུ་བསྟན་པའི་བྱང་སེམས་ཀྱི་སྦྱོར་བ་ཡིན་ན། གཞི་ཤེས་ཀྱི་སྦྱོར་བ་ཡིན་དགོས་པར་ཐལ། འདོད་པའི་ཕྱིར། འདོད་ན། འཇིག་རྟེན་དོན་དམ་པར་འཇིག་པ་མེད་པར་
མངོན་སུམ་དུ་རྟོགས་པའི་བྱང་སེམས་ཀྱི་ཡེ་ཤེས་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། འཇིག་རྟེན་འཇིག་མེད་བདག་ཉིད་དང། ཞེས་དང། དེའི་ཐད་ཀྱི་རྣམ་བཤད་ལས། སྐབས་འདིར་སྟོང་པ་ཉིད་ཀྱི་
རྣམ་པ་ཅན་བཤད་པ་ནི། གང་གིས་ཟིན་པའི་ལམ་དེ་ཉིད་བསྟན་པ་ཡིན་གྱི། གཞི་ཤེས་ཀྱི་སྦྱོར་བའི་མཚོན་བྱེད་ནི་གཞི་ཤེས་ཀྱི་རྣམ་པ་ཅན་དུ་ཤེས་པར་བྱའོ། །ཞེས་གསུངས་པའི་ཕྱིར། འདོད་ན། དེ་ཆོས་ཅན། ཐེག་དམན་
གྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། ཁྱོད་ཀྱི་རང་ལུགས་བཞག་པ་དེ་རྣམས་མི་འཐད་དེ། གྲངས་ཅན་དེས་བདེན་པས་སྟོང་ཞིང་སྐྱེ་བ་ཕྱི་མ་ཕན་ཆད་དུ་འབྱུང་བས་ཁྱད་པར་དུ་བྱས་པའི་སོ་སྐྱེ་ཐ་མལ་
པ་རང་སྐྱ་ཐུབ་པའི་རྫས་ཡོད་དུ་ཁས་ལེན་པར་ཐལ། བདེན་པས་སྟོང་ཞིང་སྐྱེ་བ་ཕྱི་མ་ཕན་ཆད་དུ་འབྱུང་བས་ཁྱད་པར་དུ་བྱས་པའི་སོ་སྐྱེ་ཐ་མལ་པ་རང་སྐྱ་ཐུབ་པའི་རྫས་ཡོད་དུ་ལྟ་བའི་ལྟ་བ་དེ། མྱང་འདས་ལ་
བརྟེན་པའི་ལྟ་བ་ཡིན་པ་གང་ཞིག་མྱང་འདས་ལ་བརྟེན་པའི་ལུང་མ་བསྟན་གྱི་ལྟ་བ་དང་པོ་གཉིས་གྲངས་ཅན་གྱི་རྒྱུད་ལ་ཡོད་པའི་ཕྱིར། དང་པོ་ཁས། འདོད་ན། གྲངས་ཅན་དེས་བདེན་པས་སྟོང་ཞིང་

[045A]༄༅། །སྐྱེ་བ་ཕྱི་མ་ཕན་ཆད་དུ་འབྱུང་བས་ཁྱད་པར་དུ་བྱས་པའི་སོ་སྐྱེ་ཐ་མལ་པ་ཁས་ལེན་པར་ཐལ་ལོ། །འདོད་ན། དེས་སོ་སྐྱེ་ཐ་མལ་པ་བདེན་སྟོང་དུ་ཁས་ལེན་པར་ཐལ། འདོད་པའི་ཕྱིར། འདོད་མི་ནུས་ཏེ། དེས་དེ་བདེན་གྲུབ་ཏུ་
ཁས་ལེན་པའི་ཕྱིར། ལན་གྱིས་ལྡོག་པར་མི་ནུས་པའི་ཐལ་འགྱུར་རོ། །གཞན་ཡང། ལུང་མ་བསྟན་གྱི་ལྟ་བ་བཅུ་བཞི་ལ་འཛིན་སྟངས་མི་མཐུན་པའི་ཁྱད་པར་མི་འཐད་པར་ཐལ། དེ་བཅུ་བཞི་རང་རྐྱ་ཐུབ་པའི་རྫས་ཡོད་དུ་འཛིན་པའི་འཛིན་སྟངས་ཅན་
ཡིན་པའི་ཕྱིར། མ་གྲུབ་ན། ལྟ་བ་བཅུ་བཞིའི་མཚན་གཞི་འཛིན་ཚུལ་དེ་འཐད་པར་བུད། ཡང་མཁས་པ་ཁ་ཅིག་གང་ཟག་གི་བདག་དང། འཇིག་རྟེན་རྟག་པ་དང། མི་རྟག་པ་དང། གཉིས་ཀ་ཡིན་པ་དང། གཉིས་ཀ་མ་ཡིན་པར་རྫས་
ཡོད་དུ་ལྟ་བ་བཞི་སྔོན་གྱི་མཐའ་ལ་བརྟེན་པའི་ལྟ་བ། གང་ཟག་གི་བདག་དང། འཇིག་རྟེན་མཐའ་དང་ལྡན་པ་དང། མི་ལྡན་པ་དང། གཉིས་ཀ་དང། གཉིས་ཀ་མ་ཡིན་པར་རྫས་ཡོད་དུ་ལྟ་བ་བཞི། ཕྱི་མའི་མཐའ་ལ་བརྟེན་པའི་ལྟ་བ་དང་
གྲོལ་བའི་གང་ཟག་གི་བདག་གྲོངས་ཕན་ཆད་དུ་འབྱུང་བ་དང། མི་འབྱུང་བ་དང། གཉིས་ཀ་དང། གཉིས་ཀ་མ་ཡིན་པར་རྫས་ཡོད་དུ་ལྟ་བ་བཞི། མྱང་འདས་ལ་བརྟེན་པའི་ལྟ་བ། ལུས་སྲོག་རྫས་གཅིག་ཏུ་བདེན་པར་ལྟ་བ། རྫས་ཐ་དད་དུ་བདེན་
པར་ལྟ་བ། ལུས་སྲོག་ལ་བརྟེན་པའི་ལྟ་བ་ཡིན་ཞེས་གསུངས་པ་མི་འཐད་དེ། གནས་མ་བུ་བ་དེས་གང་ཟག་གི་བདག་དང་འཇིག་རྟེན་རྟག་མི་རྟག་གང་དུའང་བརྗོད་དུ་མེད་པར་རྫས་ཡོད་དུ་གྲུབ་པར་ཁས་ལེན་པར་ཐལ། གང་ཟག་གི་བདག་
དང་འཇིག་རྟེན་རྟག་མི་རྟག་གང་དུའང་བརྗོད་དུ་མེད་པར་རྫས་ཡོད་དུ་ལྟ་བའི་ལྟ་བ་དེ། སྔོན་གྱི་མཐའ་ལ་བརྟེན་པའི་ལུང་མ་བསྟན་གྱི་ལྟ་བ་བཞི་པ་གང་ཞིག་སྔོན་གྱི་མཐའ་ལ་བརྟེན་པའི་ལུང་མ་བསྟན་གྱི་ལྟ་བ་བཞི་པ་རང་སྡེ་གནས་མ་བུ་བའི་

[045B] འདོད་ན། རང་སྡེ་གནས་མ་བུ་བ་དེས། སྐབས་འདིར་བསྟན་གྱི་འཇིག་རྟེན་རང་སྐྱ་ཐུབ་པའི་རྫས་ཡོད་དུ་ཁས་ལེན་པར་ཐལ། འདོད་པ་གང་ཞིག་སྐབས་
འདིའི་འཇིག་རྟེན་སྣོད་ཀྱི་འཇིག་རྟེན་ལ་བྱེད་པར་གསེར་འཕྲེང་ལས་བཤད་པའི་ཕྱིར། འདོད་མི་ནུས་ཏེ། དེས་སྣོད་ཀྱི་འཇིག་རྟེན་བཏགས་ཡོད་དུ་ཁས་ལེན་པའི་ཕྱིར། དེར་ཐལ། དེས་བུམ་པ་བཏགས་ཡོད་དུ་ཁས་ལེན་པའི་ཕྱིར་
ཏེ༑ བྱེ་བྲག་སྨྲ་བས་བུམ་པ་བཏགས་ཡོད་དུ་འདོད་པ་གང་ཞིག་རྒྱུ་མཚན་མཚུངས་པའི་ཕྱིར།    ༈    །ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས། དང་པོ་
ནི༑ གཞན་དོན་གྱི་གོ་ཆ་བྱ་དཀའ་བ་བསྒྲུབ་པ་སོགས་ཀྱི་སེམས་དཔའི་རྒྱུད་ཀྱི་ངོ་བོ་ཉིད་ཀྱི་རྣལ་འབྱོར་ལྔ་ཆོས་ཅན། སེམས་དཔའི་རྒྱུད་ཀྱི་ལམ་ཤེས་ཀྱི་སྦྱོར་བ་ཡིན་ཏེ། སྟོང་ཉིད་མཚན་མེད་སོགས་ལམ་ཤེས་ཀྱི་རྣམ་པ་གང་ཡང་རུང་བ་ལ་དམིགས་
པའི་སེམས་དཔའི་རྣལ་འབྱོར་ཡིན་པའི་ཕྱིར། གཉིས་པ་ལ་ཅིག། སྟོང་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་ཐལ། སེམས་དཔའི་རྣལ་འབྱོར་ཡིན་པའི་
ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་ཐལ། སེམས་དཔའི་རྣལ་འབྱོར་ཡིན་པའི་
ཕྱིར༑ འདོད་མི་ནུས་ཏེ། ཆོས་ཅན་དེའི་ཕྱིར། གཞན་ཡང། ལམ་ཤེས་ཀྱི་སྦྱོར་བ་རྒྱུད་ལྡན་གྱི་གང་ཟག་ཡིན་ན། སྟོང་ཉིད་རྟོགས་པས་ཁྱབ་པར་ཐལ། མཚན་

[046A]༄༅། །ཉིད་དེ་འཐད་པའི་ཕྱིར། འདོད་ན། སེམས་ཙམ་པར་གྱུར་པའི་བྱང་སེམས་ཚོགས་ལམ་པ་ཆོས་ཅན། དེར་ཐལ། དེའི་ཕྱིར།    ༈    །རང་ལུགས་ནི། སྟོང་ཉིད་མཚན་མེད་སོགས་ལམ་ཤེས་ཀྱི་རྣམ་པ་གང་ཡང་རུང་
བ་ལ་དམིགས་པའི་སེམས་དཔའི་རྣལ་འབྱོར་དེ། ལམ་ཤེས་ཀྱི་སྦྱོར་བའི་མཚན་ཉིད། ཡང་ན། སྟོང་ཉིད་མཚན་མེད་སོགས་ལམ་ཤེས་ཀྱི་དམིགས་པ་གང་ཡང་རུང་བ་ལ་དམིགས་པའི་སེམས་དཔའི་རྣལ་འབྱོར་དེ། ལམ་ཤེས་
ཀྱི་སྦྱོར་བའི་མཚན་ཉིད། རྩོད་པ་སྤོང་བ་ལ། ཁ་ཅིག་སྟོང་ཉིད་མཚན་མེད་སོགས་ལམ་ཤེས་ཀྱི་རྣམ་པ་ཡིན་པར་ཐལ། མཚན་ཉིད་དང་པོ་འཐད་པའི་ཕྱིར། འདོད་མི་ནུས་ཏེ། ལམ་ཤེས་ཀྱི་རྣམ་པ་ཡིན་ན་དེའི་འཛིན་
སྟངས་ཡིན་དགོས་པའི་ཕྱིར། ཟེར་ན། གོང་དུ་ལན་བཏབ་ཟིན་ཏོ། །དེ་ནི་ཉིད་ཀྱི་ཆོས་བརྟེན་ནས། ཞེས་སོགས་ཀྱི་སྐབས་སུ། གཉིས་ལས། དང་པོ་ནི། གཞི་ལམ་གྱིས་བསྡུས་པའི་ཁྱད་པར་སོགས་རྣམ་མཁྱེན་གྱི་དམིགས་
པ་གང་ཡང་རུང་པ་ལ་དམིགས་པའི་སེམས་དཔའི་རྣལ་འབྱོར་བདུན་ཆོས་ཅན། རྣམ་མཁྱེན་གྱི་སྦྱོར་བ་ཡིན་ཏེ། དེ་བཞིན་གཤེགས་པ་ཉིད་ཀྱིས་མཐོང་ཆོས་ལ་བདེ་བར་གནས་པ་སོགས་རྣམ་མཁྱེན་གྱི་དམིགས་པ་གང་
ཡང་རུང་བ་ལ་དམིགས་པའི་སེམས་དཔའི་རྣལ་འབྱོར་ཡིན་པའི་ཕྱིར། གཉིས་པ་ལ་ཁ་ཅིག་དེ་བཞིན་གཤེགས་པ་ཉིད་ཀྱིས་མཐོང་ཆོས་ལ་བདེ་བར་གནས་པ་སོགས་རྣམ་མཁྱེན་གྱི་དམིགས་པ་བཅུ་དྲུག་གང་རུང་ཡུལ་དུ་
བྱེད་པའི་སེམས་དཔའི་རྣལ་འབྱོར་ཏེ། རྣམ་མཁྱེན་གྱི་སྦྱོར་བའི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། ཁྱོད་

[046B] འདོད་པའི་ཕྱིར།    ༈    དེ་བཞིན་གཤེགས་པ་ཉིད་ཀྱིས་མཐོང་ཆོས་ལ་བདེ་བར་གནས་པ་སོགས་རྣམ་མཁྱེན་གྱི་རྣམ་པ་གང་ཡང་རུང་
བ་ལ་དམིགས་པའི་སེམས་དཔའི་རྣལ་འབྱོར་དེ། རྣམ་མཁྱེན་གྱི་སྦྱོར་བའི་མཚན་ཉིད། རྩོད་པ་སྤོང་བ་ལ་ཁ་ཅིག་དེ་བཞིན་གཤེགས་པ་ཉིད་ཀྱིས་མཐོང་ཆོས་ལ་བདེ་བར་གནས་པ་རྣམ་མཁྱེན་གྱི་རྣམ་པ་ཡིན་
པར་ཐལ། མཚན་ཉིད་དེ་འཐད་པའི་ཕྱིར། འདོད་ན། དེ་ཆོས་ཅན། རྣམ་མཁྱེན་ཡིན་པར་ཐལ། རྣམ་མཁྱེན་གྱི་རྣམ་པ་ཡིན་པའི་ཕྱིར་ཟེར་ན། མ་ཁྱབ་བོ། །བསམ་མི་ཁྱབ་སོགས་ཁྱད་པར་གྱིས། ཞེས་སོགས་ཀྱིས་
སྐབས་སུ་གཉིས་ལས། དང་པོ་ནི། ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར་བཅུ་དྲུག་ཆོས་ཅན། ཉན་རང་གི་སྦྱོར་བ་ལས་ཁྱད་པར་དུ་འཕགས་པའི་སྦྱོར་བ་ཡིན་ཏེ། བསམ་མི་ཁྱབ་
སོགས་ཀྱིས་ཁྱད་པར་དུ་བྱས་པའི་སེམས་དཔའི་རྣལ་འབྱོར་ཡིན་པའི་ཕྱིར། གཉིས་པ་ལ་ཁ་ཅིག་བདེན་བཞིའི་ཆོས་ཉིད་བསམ་གྱིས་མི་ཁྱབ་པ་རྟོགས་པ་སོགས་ཁྱད་ཆོས་བཅུ་དྲུག་གིས་ཁྱད་པར་དུ་བྱས་
པའི་སེམས་དཔའི་རྣལ་འབྱོར། ཉན་རང་གི་སྦྱོར་བ་ལས་ཁྱད་པར་དུ་འཕགས་པའི་སྦྱོར་བའི་མཚན་ཉིད་ཟེར་ན། བྱང་སེམས་མཐོང་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། མཚན་ཉིད་དེར་ཐལ་
མཚོན་བྱ་དེའི་ཕྱིར། མ་གྲུབ་ན། དེར་ཐལ། སེམས་དཔའི་རྣལ་འབྱོར་ཡིན་པའི་ཕྱིར། འདོད་མི་ནུས་ཏེ། ཁྱོད་ཀྱིས་ཆོས་ཉིད་མ་རྟོགས་པའི་ཕྱིར།    ༈    །རང་ལུགས་ནི། བསམ་མི་ཁྱབ་སོགས་ཀྱིས་ཁྱད་པར་དུ་བྱས་

[047A]༄༅། །པའི་སེམས་དཔའི་རྣལ་འབྱོར། ཉན་རང་གི་སྦྱོར་བ་ལས་ཁྱད་པར་དུ་འཕགས་པའི་སྦྱོར་བའི་མཚན་ཉིད། རྩོད་པ་སྤོང་བ་ལ་ཁ་ཅིག་བྱང་སེམས་མཐོང་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་
ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེས་རྟོགས་གེའི་བློས་བསམ་གྱིས་མི་ཁྱབ་པའི་ཆོས་ཉིད་རྟོགས་པར་ཐལ། འདོད་པའི་ཕྱིར་ན་མ་ཁྱབ། ཡང་ཁོ་ན་རེ། གཞུང་འདིས་སེམས་དཔའི་གཞི་ཤེས་
སྦྱོར་བ་ཉན་རང་གི་སྦྱོར་བ་ལས་ཁྱད་པར་དུ་འཕགས་པའི་སྦྱོར་བར་དངོས་སུ་བསྟན་པར་ཐལ། སྦྱོར་བ་དེ་གཞུང་འདིའི་དོན་སྦྱོར་རྣམ་དག་ཡིན་པའི་ཕྱིར། འདོད་ན། རྣམ་བཤད་སྙིང་པོ་རྒྱན་ལས། གཞི་ཤེས་ཀྱི་སྦྱོར་བ་
ཙམ་ནི། རང་གི་ལྡོག་པས་ཉན་རང་གི་སྦྱོར་བ་ལས་ཁྱད་པར་དུ་བྱེད་མི་ནུས་ཤིང་སྦྱོར་བ་གཞན་གཉིས་ཀྱི་རང་གི་ངོ་བོའི་ལྡོག་པས་ཁྱད་ཞུགས་པར་རྟོགས་པའི་ཆེད་དུ་དེ་གཉིས་ཀྱིས་ཁྱད་པར་འཕགས་ཚུལ་བསྟན་ནས་
ཅིག་ཤོས་ཀྱིས་མ་བསྟན་པ་ཡིན་གྱི་རྫས་གྱི་སྒོ་ནས་ནི། སེམས་དཔའི་རྒྱུད་ཀྱི་གཞི་ཤེས་ཀྱི་སྦྱོར་བ་ཡང་ཉན་རང་གི་སྦྱོར་བ་ལས་ཁྱད་ཞུགས་པ་ཡིན་པས། ཁྱད་པར་འཕགས་པ་མཚོན་ནུས་པར་ཤེས་པར་བྱའོ། །
ཞེས་བཤད་པ་མི་འཐད་པར་ཐལ། འདོད་པའི་ཕྱིར། ཟེར་ན། རྩ་བར་མ་ཁྱབ། ཡང་ཁ་ཅིག་ཁྱད་མཚན་ཡིན་ན་ཐེག་ཆེན་གྱི་སྦྱོར་བའི་ཁྱད་མཚན་ཡིན་པས་ཁྱབ་ཟེར་ན། ཉན་རང་གི་སྦྱོར་བ་ལས་ཁྱད་པར་དུ་
འཕགས་པའི་སེམས་དཔའི་དོན་མངོན་རྟོགས་ཆོས་ཅན། དེར་ཐལ། དེའི་ཕྱིར། དེར་ཐལ། ཉན་རང་གི་སྦྱོར་བ་ལས་ཁྱད་པར་དུ་འཕགས་པའི་ཐེག་ཆེན་གྱི་སྦྱོར་ལམ་གྱི་མཚན་ཉིད་ཡིན་པའི་ཕྱིར། རྩ་བར་འདོད་ན་

[047B] ཉན་རང་གི་སྦྱོར་བ་ལས་ཁྱད་པར་དུ་འཕགས་པའི་ཐེག་ཆེན་གྱི་སྦྱོར་བའི་མཚན་ཉིད་ཡིན་པར་ཐལ། འདོད་པའི་ཕྱིར། འདོད་ན། ཐེག་ཆེན་གྱི་མཐོང་ལམ་ཆོས་ཅན། ཉན་རང་གི་སྦྱོར་བ་ལས་ཁྱད་པར་དུ་
འཕགས་པའི་སེམས་དཔའི་དོན་མངོན་རྟོགས་ཡིན་པར་ཐལ། དེ་ལས་ཁྱད་པར་དུ་འཕགས་པའི་ཐེག་ཆེན་གྱི་སྦྱོར་བ་ཡིན་པའི་ཕྱིར། ཁྱབ་པ་ཁས།    ༈    །ཕན་དང་བདེ་དང་སྐྱོབ་པ་དང། ཞེས་སོགས་ཀྱི་སྐབས་
སུ༑ གཉིས་ལས། དང་པོ་ནི། ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར་བཅུ་དྲུག་ཆོས་ཅན། གཞན་དོན་སྒྲུབ་པའི་བྱེད་ལས་ཁྱད་པར་ཅན་དང་ལྡན་པའི་སྦྱོར་བ་ཡིན་ཏེ། ཕན་བདེ་སྐྱོབ་
སོགས་ཀྱི་བྱེད་ལས་ཁྱད་པར་ཅན་དང་ལྡན་པའི་སེམས་དཔའི་རྣལ་འབྱོར་ཡིན་པའི་ཕྱིར། གཉིས་པ་ལ་ཁ་ཅིག་བྱེད་མཚན་ཡིན་ན་ཐེག་ཆེན་གྱི་སྦྱོར་བའི་བྱེད་མཚན་ཡིན་པས་ཁྱབ་ཟེར་ན། སྐྱོན་སྔར་གྱི་རིགས་
འགྲོས་ལ་དཔགས་ནས་ཤེས་པར་བྱའོ།    ༈    །ཉོན་མོངས་རྟགས་དང་མཚན་མ་དང། ཞེས་སོགས་ཀྱི་སྐབས་སུ་སྦྱོར་བ་དང། མཐའ་དཔྱད་པ་གཉིས། དང་པོ་ནི། ཉོན་མོངས་རྟགས་སོགས་ཀྱི་མཚན་མས་དབེན་པའི་
སེམས་དཔའི་རྣལ་འབྱོར་བཅུ་དྲུག་ཆོས་ཅན། ཁྱོད་ལ་མཚན་ཉིད་ཀྱི་སྒྲས་སྟོན་པའི་རྒྱུ་མཚན་ཡོད་དེ། ཁྱོད་སྦྱོར་བ་མཚོན་པར་བྱེད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ངོ་བོ་ཉིད་མཚན་དེ་ལ་བཅུ་དྲུག་
ཡོད་དེ། གཞི་ཤེས་ཀྱི་སྦྱོར་བའི་ངོ་བོ་ཉིད་མཚན་བཞི། ལམ་ཤེས་ཀྱི་སྦྱོར་བའི་ངོ་བོ་ཉིད་མཚན་ལྔ། རྣམ་མཁྱེན་གྱི་སྦྱོར་བའི་ངོ་བོ་ཉིད་མཚན་བདུན་ཡོད་པའི་ཕྱིར། གཉིས་པ་ལ་ཁོ་ན་རེ། བྱང་སེམས་

[048A]༄༅། །མཐོང་ལམ་པའི་རྒྱུད་ཀྱི་གང་ཟག་གི་བདག་མེད་རྟོགས་པའི་མཁྱེན་པ་དེ། ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར་ཡིན་པར་ཐལ། ངོ་བོ་ཉིད་མཚན་དེ་ལ་ཉོན་
མོངས་རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར་བཅུ་དྲུག་ཏུ་འབྱེད་རིགས་པའི་ཕྱིར། རྟགས་ཁས། འདོད་ན། དེ་ཆོས་ཅན། དེ་མ་ཡིན་པར་ཐལ། ཉོན་མོངས་ཀྱིས་དབེན་པའི་སེམས་དཔའི་རྣལ་
འབྱོར་མ་ཡིན་པའི་ཕྱིར་ཏེ། ཉོན་མོངས་དང་བཅས་པའི་སེམས་དཔའི་རྣལ་འབྱོར་ཡིན་པའི་ཕྱིར་ན་མ་ཁྱབ། རྟགས་གྲུབ་སྟེ། བྱང་སེམས་མཐོང་ལམ་པའི་རྒྱུད་ལ་ཉོན་མོངས་ཡོད་པའི་ཕྱིར་ཟེར་ན། དེའི་ལན་ནི་
ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར་ཡིན་ན་ཉོན་མོངས་རྟགས་སོགས་ཀྱིས་དབེན་པས་མ་ཁྱབ་བོ། །གཞན་དོན་གྱི་བསྒྲུབ་པ་བྱ་དཀའ་བ་སོགས་ཀྱིས་ལམ་ཤེས་ཀྱི་སྦྱོར་བའི་ངོ་བོ་ཉིད་
མཚན་ལྔ་པོ་དེ། ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར་ཡིན་པར་ཐལ། ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར་བཅུ་དྲུག་ཡོད་པའི་ཕྱིར། རྟགས་ཁས་
འདོད་ན། དེ་ལྔ་པོ་ཆོས་ཅན། སེམས་དཔའི་གཞི་ཤེས་ཀྱི་སྦྱོར་བ་ཡིན་པར་ཐལ། འདོད་པའི་ཕྱིར། ཁྱབ་སྟེ། ཉོན་མོངས་རྟགས་སོགས་ཀྱིས་དབེན་པའི་འདིར་བསྟན་སེམས་དཔའི་རྣལ་འབྱོར་ཡིན་ན། ཉོན་མོངས་
རྟགས་དང་མཚན་མ་དང། །མི་མཐུན་ཕྱོགས་དང་གཉེན་པོ་དང། །དབེན་དང་ཞེས་སོགས་ཀྱི་སྐབས་ནས་དངོས་སུ་བསྟན་པའི་སེམས་དཔའི་རྣལ་འབྱོར་ཡིན་དགོས་པའི་ཕྱིར་ཟེར་ན། བརྗོད་ཚུལ་ལ་སྐྱོན་ཅུང་ཟད་

[048B]    ༈    །མཚན་མེད་རབ་ཏུ་སྦྱིན་ལ་སོགས། ཞེས་སོགས་ཀྱི་སྐབས་སུ་གཉིས་ལས། དང་པོ་ནི། བྱང་སེམས་ཚོགས་ལམ་པ་དབང་རྣོན་གྱི་མཁྱེན་པ་ཆོས་ཅན། སྐབས་འདིར་
དངོས་སུ་བསྟན་པའི་ཐེག་ཆེན་གྱི་ཐར་པ་ཆ་མཐུན་ཡིན་ཏེ། རྣམ་མཁྱེན་རང་རྒྱུད་ལ་བསྒྲུབ་པར་མཁས་པའི་སེམས་དཔའི་རྒྱུད་ཀྱི་ཆོས་མངོན་རྟོགས་ཡིན་པའི་ཕྱིར། གཉིས་པ་ལ་ཁ་ཅིག་རྣམ་མཁྱེན་རང་རྒྱུད་ལ་བསྒྲུབ་
པར་མཁས་པའི་སེམས་དཔའི་རྒྱུད་ཀྱི་ཆོས་མངོན་རྟོགས་ཐར་པ་ཆ་མཐུན་གྱི་མཚན་ཉིད། ཟེར་ན། ཉན་ཐོས་ཀྱི་ལམ་དུ་འཇུག་པར་ངེས་པའི་བྱང་སེམས་ཀྱི་ཚོགས་ལམ་ཆོས་ཅན། མཚན་ཉིད་དེར་ཐལ། མཚོན་
བྱ་དེའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། ཁྱབ་སྟེ། རྣམ་པ་ཐམས་ཅད་རྟོགས་འདི་ལ་ཞེས་པའི་ཚིག་སྨོས་པ་ལ་དགོས་པ་ཡོད་པའི་ཕྱིར།    ༈    །རང་ལུགས་ནི། རྣམ་མཁྱེན་རང་རྒྱུད་ལ་བསྒྲུབ་པར་མཁས་པའི་སེམས་
དཔའི་རྒྱུད་ཀྱི་ཆོས་མངོན་རྟོགས། སྐབས་འདིར་དངོས་སུ་བསྟན་པའི་ཐེག་ཆེན་གྱི་ཐར་པ་ཆ་མཐུན་གྱི་མཚན་ཉིད། དེ་ལ་དབྱེ་ན་ལྔ་ཡོད། རྩོད་པ་སྤོང་བ་ལ་ཁོ་ན་རེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་
སོང་བའི་བྱང་སེམས་ཚོགས་ལམ་པའི་རྒྱུད་ཀྱི་སྦྱིན་སོགས་རང་རྒྱུད་ལ་བསྒྲུབ་པར་མཁས་པའི་ཡེ་ཤེས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། ཞེས་གསུངས་པ་མི་འཐད་དེ། དམན་ལམ་སྔོན་
དུ་སོང་བའི་བྱང་སེམས་ཚོགས་ལམ་པ་ཡིན་ན། སྦྱིན་སོགས་རང་རྒྱུད་ལ་བསྒྲུབ་པར་མཁས་པའི་གང་ཟག་མ་ཡིན་དགོས་པའི་ཕྱིར་ཏེ། མདོ་སྡེ་རྒྱན་ལས། དེ་ཉིད་ཡང་དང་ཡང་དུ་ནི། རང་སེམས་ཀུན་ཏུ་འཇུག་

[049A]༄༅། །ལྡན་པས། །མྱ་ངན་འདས་ལ་མངོན་དགའི་ཕྱིར། །རྟོགས་པ་བུལ་པ་ཡིན་པར་འདོད། །ཅེས་གསུངས་པའི་ཕྱིར།    ༈    ཞེས་སོགས་ཀྱི་སྐབས་སུ་གཉིས་ལས་
དང་པོ་ནི་རྒྱན་གྱི་ཆེད་དུ་བྱ་བའི་གདུལ་བྱ་ཆོས་ཅན། ཁྱོད་ལ་གཉིས་ཡོད་དེ། ཁྱོད་ལ་དབང་པོ་རྣོ་རྟུལ་གཉིས་ཡོད་པའི་ཕྱིར། གཉིས་པ་ལ་ཁ་ཅིག་རྒྱན་གྱི་ཆེད་དུ་བྱ་བའི་གདུལ་བྱར་གྱུར་པའི་ལམ་མ་ཞུགས་
ཀྱི་གང་ཟག་ཡོད་ཟེར་ན། དེ་མེད་པར་ཐལ། དེ་ཡིན་ན། ཐེག་ཆེན་ལམ་ཞུགས་ཀྱི་གང་ཟག་ཡིན་དགོས་པའི་ཕྱིར་ཏེ། དགོས་འགྲེལ་གྱི་འགྲེལ་པར། བྱང་ཆུབ་སེམས་དཔའ་རང་དང་གཞན་གྱི་དོན་ཕུན་སུམ་
ཚོགས་པ། སྒྲུབ་པ་ཅི་ལ་ཡང་མ་རིག་པར་གནས་ཤིང་རྩོམ་པ་དག་ཁོ་ནས་ཞེས་གསུངས་པའི་ཕྱིར། གཞན་ཡང། དེ་ཡིན་ན་ཐེག་ཆེན་ལམ་ཞུགས་ཀྱི་གང་ཟག་ཡིན་དགོས་པར་ཐལ། རྫོགས་པའི་བྱང་ཆུབ་
རྣོན་པོ་ཡིས༑ །ཞེས་སོགས་ཀྱི་སྐབས་ནས་བསྟན་པའི་རྒྱན་གྱི་ཆེད་དུ་བྱ་བའི་གདུལ་བྱ་ཡིན་ན་བྱང་ཆུབ་སེམས་དཔའ་ཡིན་དགོས་པའི་ཕྱིར་ཏེ། སངས་རྒྱས་སོགས་དམིགས་དད་པ་དང། ཞེས་སོགས་ཀྱི་
སྐབས་ནས་དངོས་སུ་བསྟན་པའི་དེ་ཡིན་ན། བྱང་ཆུབ་སེམས་དཔའ་ཡིན་དགོས་པའི་ཕྱིར། རྟགས་བུད། རྒྱན་གྱི་ཆེད་དུ་བྱ་བའི་གདུལ་བྱར་གྱུར་པའི་འཕགས་པ་ཡོད་ཟེར་ན། དེར་གྱུར་པའི་ཐེག་ཆེན་འཕགས་
པ་ཡོད་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། དེ་ཡིན་ན་ས་རབ་ཏུ་དགའ་བ་མ་ཐོབ་པས་ཁྱབ་པའི་ཕྱིར་ཏེ། ཆོས་ཀྱི་དབྱིངས་ཀུན་ཏུ་འགྲོ་བ་རྟོགས་པའི་མཚན་ཉིད་ས་རབ་ཏུ་དགའ་བ་

[049B] ཁོ་ན་རེ། རྩ་བའི་དམ་བཅའ་དེ་ཡོད་པར་ཐལ། འཕགས་པ་གྲོལ་སྡེ་རྒྱན་གྱི་ཆེད་དུ་བྱ་བའི་
གདུལ་བྱ་ཡིན་པའི་ཕྱིར། དེར་ཐལ། རྒྱན་གྱི་ཆེད་དུ་བྱ་བའི་གདུལ་བྱ་འཕགས་པ་ཡོད་པའི་ཕྱིར་ཟེར་ན་དེ་དེའི་ཆེད་དུ་བྱ་བའི་གདུལ་བྱ་མ་ཡིན་པར་ཐལ། དེ་དེའི་ཆེད་དུ་བྱ་བའི་གདུལ་བྱ་དབང་རྣོན་ཆོས་ཀྱི་རྗེས་
འབྲང་ཡང་མ་ཡིན། དབང་རྟུལ་དད་པའི་རྗེས་འབྲང་ཡང་མ་ཡིན་པའི་ཕྱིར། དང་པོ་མ་གྲུབ་ན། དེ་ཆོས་ཅན། ཁྱོད་ཀྱིས་ལམ་རྗེས་ཤེས་མ་ཐོབ་པར་ཐལ། མ་གྲུབ་པ་དེའི་ཕྱིར། གཉིས་པ་མ་གྲུབ་ན། དེ་ཆོས་ཅན་
ཁྱོད་ཀྱིས་ལམ་རྫེས་ཤེས་མ་ཐོབ་པར་ཐལ། མ་གྲུབ་པ་དེའི་ཕྱིར། ཐལ་འགྱུར་དེ་གཉིས་ལ་ཁྱབ་པ་ཡོད་དེ། ཉན་ཐོས་ཀྱི་ལམ་རྗེས་ཤེས་ཐོབ་ན་དེ་གཉིས་པོ་གང་རུང་མ་ཡིན་དགོས་པའི་ཕྱིར་ཏེ། མཛོད་ལས་
དེ་ཚེ་དབང་པོ་རྣོ་རྟུལ་དག་དད་པས་མོས་དང་མཐོང་བས་ཐོབ། །ཅེས་གསུངས་པའི་ཕྱིར། གཞན་ཡང། འབྲས་བུ་རིམ་གྱིས་པའི་ཕྱིར་མི་འོད་ཞུགས་པ་ཡང་ཡིན། དབང་རྟུལ་དད་པའི་རྗེས་འབྲང་དང། །དབང་
རྣོན་ཆོས་ཀྱི་རྗེས་འབྲང་གང་རུང་ཡང་ཡིན་པའི་གཞི་མཐུན་ཡོད་པར་ཐལ། ལམ་རྗེས་ཤེས་ཐོབ་པའི་གང་ཟག་ཡང་ཡིན། དེ་གཉིས་པོ་གང་རུང་ཡང་ཡིན་པའི་གཞི་མཐུན་ཡོད་པའི་ཕྱིར། འདོད་ན། མཛོད་
ཀྱི་ལུང་དྲངས་མ་ཐག་པ་དང་འགལ་ལོ། །ཁ་ཅིག་རྒྱན་གྱི་ཆེད་དུ་བྱ་བའི་གདུལ་བྱ་བྱང་སེམས་ཚོགས་ལམ་པ་དབང་རྟུལ་ཡིན་ན་སྟོང་ཉིད་རྟོགས་པས་མ་ཁྱབ་ཟེར་ན། དེ་ཁྱབ་པར་ཐལ། དེ་ཡིན་ན་དད་སོགས་

[050A]༄༅། །ཡུལ་ལྔ་ལ་མཁས་པའི་སེམས་དཔའ་ཡིན་པས་ཁྱབ་པའི་ཕྱིར་ཏེ། སངས་རྒྱས་སོགས་དམིགས་དད་པ་དང། ཞེས་གསུངས་པའི་ཕྱིར། ཁོ་ན་རེ། བྱང་སེམས་ཚོགས་ལམ་པ་དབང་རྟུལ་ཡིན་
ན༑ སྟོང་ཉིད་རྟོགས་པས་ཁྱབ་པར་ཐལ། རྒྱན་གྱི་ཆེད་དུ་བྱ་བའི་གདུལ་བྱ་བྱང་སེམས་ཚོགས་ལམ་པ་དབང་རྟུལ་ཡིན་ན་སྟོང་ཉིད་སྟོགས་པས་ཁྱབ་པའི་ཕྱིར་ན་མ་ཁྱབ། ཁོ་ན་རེ། རྒྱན་གྱི་ཆེད་དུ་བྱ་བའི་གདུལ་
བྱ་བྱང་སེམས་ཚོགས་ལམ་པ་དེས་ཐེག་ཆེན་སེམས་བསྐྱེད་རང་རྒྱུད་ལ་བསྐྱེད་པའི་རྗེས་སུ་སྟོང་ཉིད་རྟོགས་པའི་ལྟ་བ་རང་རྒྱུད་ལ་བསྐྱེད་པ་མ་ཡིན་པར་ཐལ། དེ་ཡིན་ན་སྟོང་ཉིད་རྟོགས་པས་ཁྱབ་པའི་ཕྱིར་
འདོད་ན། དབུ་མ་རྒྱན་ལས། ཡང་དག་དད་པའི་རྗེས་འབྲང་བ། ཞེས་སོགས་བཤད་པ་མི་་འཐད་པར་ཐལ། འདོད་པའི་ཕྱིར། ཟེར་ན། མ་ཁྱབ།    ༈    ཞེས་སོགས་ཀྱི་སྐབས་སུ་
གཉིས་ལས། དང་པོ་ནི། ཐེག་ཆེན་གྱི་སྦྱོར་ལམ་ཆོས་ཅན། སེམས་ཅན་ལ་དམིགས་པ་ཡིན་ཏེ། སེམས་མཉམ་པར་ལྟ་བ་སོགས་བཅུའི་སྒོ་ནས་སེམས་ཅན་ཐམས་ཅད་ལ་དམིགས་པའི་ཕྱིར། གཉིས་པ་
ལ་ཁ་ཅིག་གཙོ་བོར་ཐབས་ཀྱི་ཆོས་ཁྱད་པར་དུ་བྱས་པའི་ཐེག་ཆེན་གྱི་དོན་མངོན་རྟོགས་དེ། ཐེག་ཆེན་གྱི་ངེས་འབྱེད་ཆ་མཐུན་གྱི་མཚན་ཉིད་ཟེར་བ་དང། ཁ་ཅིག་དེ་སྐབས་འདིར་དངོས་སུ་བསྟན་པའི་ཐེག་
ཆེན་གྱི་ངེས་འབྱེད་ཆ་མཐུན་གྱི་མཚན་ཉིད་ཟེར་ན། ཐེག་ཆེན་གྱི་སྦྱོར་ལམ་མཉམ་བཞག་ཡེ་ཤེས་ཆོས་ཅན། མཚན་ཉིད་སྔ་མ་དེར་ཐལ། མཚོན་བྱ་དེའི་ཕྱིར། གཉིས་པ་ལ་ཉན་ཐོས་དགྲ་བཅོམ་པའི་རྟོགས་པ་

[050B] མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར།    ༈    །རང་ལུགས་ལ། གཙོ་བོར་ཐབས་ཀྱི་ཆོས་
ཁྱད་པར་དུ་བྱས་པའི་སྐབས་འདིར་དངོས་སུ་བསྟན་པའི་ཐེག་ཆེན་གྱི་དོན་མངོན་རྟོགས། སྐབས་འདིར་དངོས་སུ་བསྟན་པའི་ཐེག་ཆེན་གྱི་ངེས་བྱེད་ཆ་མཐུན་གྱི་མཚན་ཉིད།    ༈    །རྣམ་པ་དང་ལམ་དང་གཞི་ཐམས་ཅད་
རྣམ་པར་བསྒོམ་པའི་དབྱེ་བས། ཞེས་སོགས་ཀྱིས་སྐབས་སུ་གཉིས་ལས། དང་པོ་ནི། སྐབས་དང་པོར་སྦྱོར་མཐོང་སྒོམ་གསུམ་བསྟན་པ་ཆོས་ཅན། རྣམ་བཅད་ཡོངས་གཅོད་ཀྱི་དགོས་པ་ཡོད་དེ། རྣམ་བཅད་ལ་
རྣམ་མཁྱེན་གྱི་རྣམ་པ་ཚོགས་སྦྱོར་གྱི་གནས་སྐབས་འབའ་ཞིག་ཏུ་བསྒོམ་གྱི་དེ་ལས་གཞན་དུ་མི་བསྒོམ་སྙམ་པའི་ལོག་རྟོག་བཀག་ནས། ཡོངས་གཅོད་ལ་རྣམ་མཁྱེན་གྱི་རྣམ་པ་སྦྱོར་མཐོང་སྒོམ་གསུམ་ཀའི་
གནས་སྐབས་སུ་སྒོམ་དགོས་སོ་ཞེས་ཤེས་པར་བྱ་བའི་ཆེད་ཡིན་པའི་ཕྱིར། སྐབས་གཉིས་པར་སྦྱོར་མཐོང་སྒོམ་གསུམ་བསྟན་པ་ཆོས་ཅན། རྣམ་བཅད་ཡོངས་གཅོད་ཀྱི་དགོས་པ་ཡོད་དེ། རྣམ་བཅད་ལ་ལམ་ཤེས་
ཀྱི་རྣམ་པས་དང་པོ་ནས་དྲུག་པའི་བར་འབའ་ཞིག་ཏུ་སྒོམ་གྱི་དེ་ལས་གཞན་དུ་མི་སྒོམ་སྙམ་པའི་ལོག་རྟོག་བཀག་ནས། ཡོངས་གཅོད་ལ་དེ་སྦྱོར་མཐོང་སྒོམ་གསུམ་ཀའི་གནས་སྐབས་སུ་སྒོམ་དགོས་སོ་ཞེས་ཤེས་
པར་བྱ་བའི་ཆེད་ཡིན་པའི་ཕྱིར། སྐབས་གསུམ་པར་དེ་གསུམ་བསྟན་པ་ཆོས་ཅན། རྣམ་བཅད་ཡོངས་གཅོད་ཀྱི་དགོས་པ་ཡོད་དེ། རྣམ་བཅད་ལ་གཞི་ཤེས་ཀྱི་རྣམ་པ་ས་བདུན་པ་བཔའ་ཞིག་ཏུ་སྒོམ་གྱི་དེ་ལས་

[051A]༄༅། །གཞན་དུ་མི་སྒོམ་སྙམ་པའི་ལོག་རྟོག་བཀག་ནས། ཡོངས་གཅོད་ལ་གཞི་ཤེས་ཀྱི་རྣམ་པ་དེ་གསུམ་ཀའི་གནས་སྐབས་སུ་སྒོམ་དགོས་སོ། །ཞེས་ཤེས་པར་བྱ་བའི་ཆེད་ཡིན་པའི་ཕྱིར། སྐབས་བཞི་
པར་དེ་གསུམ་བསྟན་པ་ཆོས་ཅན། རྣམ་བཅད་ཡོངས་གཅོད་ཀྱི་དགོས་པ་ཡོད་དེ། རྣམ་བཅད་ལ་རྣམ་རྫོགས་སྦྱོར་བ་ས་བརྒྱད་པ་འབའ་ཞིག་ཏུ་སྒོམ་གྱི་དེ་ལས་གཞན་དུ་མི་སྒོམ་སྙམ་པའི་ལོག་རྟོག་བཀག་ནས་ཡོངས་
གཅོད་ལ་རྣམ་རྫོགས་སྦྱོར་བ་དེ་གསུམ་ཆར་སྒོམ་དགོས་སོ་ཞེས་ཤེས་པར་བྱ་བའི་ཆེད་ཡིན་པའི་ཕྱིར། སྐབས་ལྔ་པར་དེ་གསུམ་བསྟན་པ་ཆོས་ཅན། རྣམ་བཅད་ཡོངས་གཅོད་ཀྱི་དགོས་པ་ཡོད་དེ། རྣམ་བཅད་ལ་རྩེ་སྦྱོར་
ས་དགུ་པ་དང་བཅུ་པའི་དཀྱིལ་སྟོང་འབའ་ཞིག་ཏུ་སྒོམ་གྱི་དེ་ལས་གཞན་དུ་མི་སྒོམ་སྙམ་པའི་ལོག་རྟོག་བཀག་ནས། ཡོངས་གཅོད་ལ་རྩེ་སྤྱོད་དེ་གསུམ་ཀའི་གནས་སྐབས་སུ་སྒོམ་དགོས་སོ་ཞེས་ཤེས་པར་བྱ་བའི་ཆེད་
ཡིན་པའི་ཕྱིར། སྐབས་དྲུག་པར་སྦྱོར་མཐོང་སྒོམ་གསུམ་བསྟན་པ་ཆོས་ཅན། རྣམ་བཅད་ཡོངས་གཅོད་ཀྱི་དགོས་པ་ཡོད་དེ། རྣམ་བཅད་ལ་མཐར་གྱི་སྦྱོར་བས་བཅུ་པའི་དཀྱིལ་སྨད་འབའ་ཞིག་ཏུ་སྒོམ་གྱི་དེ་ལས་གཞན་དུ་མི་སྒོམ་
སྙམ་པའི་ལོག་རྟོག་བཀག་ནས། ཡོངས་གཅོད་ལ་མཐར་གྱི་སྦྱོར་བ་སྦྱོར་མཐོང་སྒོམ་གསུམ་ཀའི་གནས་སྐབས་སུ་སྒོམ་དགོས་སོ་ཞེས་ཤེས་པར་བྱ་བའི་ཆེད་ཡིན་པའི་ཕྱིར། ཁོ་ན་རེ། སྐབས་གསུམ་པར་སྒོམ་
ལམ་བསྟན་པར་ཐལ། སྦྱོར་བ་དེ་རྣམས་འཐད་པའི་ཕྱིར། འདོད་མི་ནུས་ཏེ། སྒོམ་པའི་ལམ་ནི་མ་བསྟན་ཏོ། །ཞེས་གསུངས་པའི་ཕྱིར། ཟེར་ན། མ་ཁྱབ་སྟེ། སྐབས་གསུམ་པར་གཞི་ཤེས་ཀྱི་བསྡུས་པའི་མཐོང་ལམ་

[051B] དེས་ན་སྐབས་གསུམ་པར་ཐེག་ཆེན་གྱི་སྒོམ་ལམ་ཤུགས་ལ་བསྟན་ཏེ། ཊཱིཀྐར། གཞི་ཤེས་ཀྱི་སྐབས་སུ་དོན་གྱིས་འཕངས་པའི་སྒོམ་ལམ་
མོ༑ ༑ཞེས་གསུངས་པའི་ཕྱིར། གཉིས་པ་ནི། གཞུང་འདིའི་དོན་ལ་ཁ་ཅིག་སྐབས་དང་པོ་གསུམ་དུ་སྦྱོར་མཐོང་སྒོམ་གསུམ་བསྟན་པ་དང། སྦྱོར་བ་དང་པོ་གསུམ་གྱི་སྐབས་སུ་དེ་གསུམ་བསྟན་པ་ལ་ཟློས་སྐྱོན་མེད་དེ་
སྐབས་དང་པོ་གསུམ་གྱི་སྐབས་ནས་བསྟན་པའི་སྦྱོར་མཐོང་སྒོམ་གསུམ་པོ་དེ་སྦྱོར་མཐོང་སྒོམ་གསུམ་མཚན་ཉིད་པ་ཡིན། སྦྱོར་བ་དང་པོ་གསུམ་གྱི་སྐབས་ནས་བསྟན་པའི་སྦྱོར་མཐོང་སྒོམ་གསུམ་དེ་སྦྱོར་མཐོང་སྒོམ་
གསུམ་བཏགས་པ་བ་ཡིན་པའི་ཕྱིར་ཏེ། རྣམ་རྫོགས་སྦྱོར་བའི་སྐབས་ནས་བསྟན་པའི་སྦྱོར་མཐོང་སྒོམ་གསུམ་རིམ་པ་བཞིན་དུ་ས་བརྒྱད་པའི་ཡེ་ཤེས་ཆུང་འབྲིང་ཆེན་པོ་གསུམ་ཡིན། རྩེ་སྦྱོར་གྱི་སྐབས་ནས་བསྟན་
པའི་དེ་གསུམ་རིམ་པ་བཞིན་དུ་ས་དགུ་པའི་ཡེ་ཤེས་ཆུང་འབྲིང་ཆེན་པོ་གསུམ་ཡིན། མཐར་གྱི་སྦྱོར་བའི་སྐབས་ནས་བསྟན་པའི་དེ་གསུམ་རིམ་པ་བཞིན་དུ་ས་བཅུ་པའི་ཡེ་ཤེས་ཆུང་འབྲིང་ཆེན་པོ་གསུམ་ཡིན་པའི་
ཕྱིར་ཟེར་ན། སྦྱོར་ལམ་གྱི་སྐབས་ཀྱི་འགྲེལ་ཆེན་ལས། དེ་ལྟར་འོག་ནས་འཆད་པའི་རྩེ་མོའི་མངོན་རྟོགས་གྱིས་བསྡུས་པའི་མཐོང་བ་དང་བསྒོམ་པའི་ལམ་གྱིས་སྤང་བར་བྱ་བའི་རྣམ་པར་རྟོག་པ་བཞི་པོ་རྣམས་ཀྱི་གྲངས་
ཇི་ལྟ་བ་བཞིན་དུ་ངེས་པར་འབྱེད་པའི་ཆ་དང་མཐུན་པ་འདི་དག་ཀུན་ནས། ཉོན་མོངས་པ་ལ་བརྟེན་པར་བརྗོད་པར་བྱའོ། །ཞེས་བཤད་པ་མི་འཐད་པར་ཐལ། སྐབས་ལྔ་པའི་བསྟན་བྱའི་གཙོ་བོར་གྱུར་པའི་རྩེ་སྦྱོར་

[052A]༄༅། །ཡང་ཡིན་མཐོང་སྤང་རྟོག་པའི་དངོས་གཉེན་བར་ཆད་མེད་ལམ་ཡང་ཡིན་པའི་གཞི་མཐུན་མེད་པའི་ཕྱིར། མ་གྲུབ་ན་དེར་ཐལ། སྐབས་ལྔ་པའི་བསྟན་བྱའི་གཙོ་བོར་གྱུར་པའི་རྩེ་སྦྱོར་ཡང་ཡིན་
མཐོང་ལམ་རྩེ་སྦྱོར་ཡང་ཡིན་པའི་གཞི་མཐུན་མེད་པའི་ཕྱིར། དེར་ཐལ། དེའི་བསྟན་བྱའི་གཙོ་བོར་གྱུར་པའི་སྦྱོར་མཐོང་སྒོམ་གསུམ་རིམ་པ་བཞིན་དུ་ས་དགུ་པའི་ཡེ་ཤེས་ཆུང་འབྲིང་ཆེན་པོ་གསུམ་ལ་བྱེད་
རིགས་པའི་ཕྱིར། གཟུགས་ལ་སོགས་ལས་ལྡོག་སོགས་རྟགས། ཞེས་སོགས་ཀྱི་གཞུང་སྦྱོར་ལམ་པ་ཕྱིར་མི་ལྡོག་པའི་རྟགས་འཆད་བྱེད་མ་ཡིན་པར། སྒོམ་ལམ་པ་ཕྱིར་མི་ལྡོག་པའི་རྟགས་འཆད་བྱེད་ཀྱི་གཞུང་
ཡིན་པར་ཐལ། རྣམ་རྫོགས་སྦྱོར་བའི་སྐབས་ནས་བསྟན་པའི་སྦྱོར་ལམ་ཐེག་ཆེན་གྱི་སྒོམ་ལམ་ཡིན་པའི་ཕྱིར། མ་གྲུབ་ན། དེར་ཐལ། དེས་བརྒྱད་པའི་ཡེ་ཤེས་ཆུང་ངུ་ཡིན་པའི་ཕྱིར། མཐོང་བའི་ལམ་ལ་བཟོད་པ་དང་
ཞེས་སོགས་མཐོང་ལམ་པ་ཕྱིར་མི་ལྡོག་པའི་རྟགས་འཆད་བྱེད་མ་ཡིན་པར་སྒོམ་ལམ་པ་ཕྱིར་མི་ལྡོག་པའི་རྟགས་འཆད་བྱེད་ཡིན་པར་ཐལ། རྣམ་རྫོགས་སྦྱོར་བའི་སྐབས་ནས་བསྟན་པའི་མཐོང་ལམ་ཐེག་ཆེན་གྱི་སྒོམ་ལམ་ཡིན་
པའི་ཕྱིར། མ་གྲུབ་ན་དེར་ཐལ། དེ་ས་བརྒྱད་པའི་ཡེ་ཤེས་འབྲིང་ཡིན་པའི་ཕྱིར། དེ་ནི་རྒྱུན་ཆགས་ཡིན་པའི་ཕྱིར། ཞེས་སོགས་ཀྱི་སྐབས་ནས། བསྟན་པའི་ས་བརྒྱད་པའི་ཡེ་ཤེས་ཆེན་པོ་ལ་ཐེག་ཆེན་གྱི་སྒོམ་ལམ་
ཆུང་ངུ་སོགས་དགུར་གྲངས་ངེས་པར་ཐལ། རྣམ་རྫོགས་སྦྱོར་བའི་སྐབས་ནས་བསྟན་པའི་སྒོམ་ལམ་ས་བརྒྱད་པའི་ཡེ་ཤེས་ཆེན་པོ་ཡིན་པའི་ཕྱིར། འདོད་མི་ནུས་ཏེ། ས་བརྒྱད་པའི་ཡེ་ཤེས་ཡིན་ན། ཐེག་ཆེན་གྱི་

[052B] རྨི་ལམ་ན་ཡང་ཆོས་རྣམས་ཀུན། ཞེས་སོགས། དྲོད་ཀྱི་རྩེ་སྦྱོར་འཆད་བྱེད་མ་ཡིན་པར་སྒོམ་ལམ་རྩེ་སྦྱོར་འཆད་བྱེད་ཡིན་པར་ཐལ། རྩེ་སྦྱོར་གྱི་སྐབས་ནས་བསྟན་པའི་སྦྱོར་
ལམ་ཐེག་ཆེན་གྱི་སྒོམ་ལམ་ཡིན་པའི་ཕྱིར། མ་གྲུབ་ན། དེར་ཐལ། དེ་ས་དགུ་པའི་ཡེ་ཤེས་ཆུང་ངུ་ཡིན་པའི་ཕྱིར། རྟགས་ཁས། འཇུག་པ་དང་ནི་ལྡོག་པ་ལ། ཞེས་སོགས། མཐོང་ལམ་པ་ཕྱིར་མི་ལྡོག་པའི་རྟགས་འཆད་བྱེད་
མ་ཡིན་པར་སྒོམ་ལམ་པ་ཕྱིར་མི་ལྡོག་པའི་རྟགས་འཆད་བྱེད་ཡིན་པར་ཐལ། རྩེ་སྦྱོར་གྱི་སྐབས་ནས་བསྟན་པའི་མཐོང་ལམ་ཐེག་ཆེན་གྱི་སྒོམ་ལམ་ཡིན་པའི་ཕྱིར། དེ་ས་དགུ་པའི་ཡེ་ཤེས་འབྲིང་ཡིན་པའི་ཕྱིར། སྟོང་
གསུམ་སྐྱེ་བོ་ཉན་ཐོས་དང། ཞེས་སོགས་བར་ཆད་མེད་པའི་རྩེ་སྦྱོར་འཆད་བྱེད་མ་ཡིན་པར་ས་དགུ་པའི་ཡེ་ཤེས་ཆེན་པོ་འཆད་བྱེད་ཡིན་པར་ཐལ། རྩེ་སྦྱོར་གྱི་སྐབས་ནས་བསྟན་པའི་སྒོམ་ལམ་ས་དགུ་པའི་ཡེ་ཤེས་ཆེན་
པོ་ཡིན་པའི་ཕྱིར། དྲོ་བ་རྣམས་ཀྱིས་དམིགས་པ་འདིར། །ཞེས་སོགས་ཀྱི་སྐབས་ནས་བསྟན་པའི་སྦྱོར་ལམ་དེ་སྦྱོར་ལམ་མཚན་ཉིད་པ་ཡིན་པར་ཐལ། མཚན་མེད་རབ་ཏུ་སྦྱིན་ལ་སོགས། །ཞེས་སོགས་ཀྱི་སྐབས་ནས་
བསྟན་པའི་ཚོགས་ལམ་དེ་ཚོགས་ལམ་མཚན་ཉིད་པ་ཡིན་པའི་ཕྱིར། རྟགས་ཁས། འདོད་ན་སླ། གཞན་ཡང། འགྲེལ་ཆེན་ལས། སློབ་པ་ཕྱིར་མི་ལྡོག་པའི་དགེ་འདུན་བཤད་ཟིན་ཏོ། །ད་ནི་མི་སློབ་པའི་དགེ་འདུན་གྱི་
མཚན་ཉིད་བསྟན་པར་བྱ་སྟེ། ཞེས་གསུངས་པའི་སློབ་པ་དེ་ཡང་བྱང་སེམས་ས་བརྒྱད་པ་བ་ལ་བྱེད་རིགས། དེའི་སྐབས་ཀྱི་མི་སློབ་པ་དེ་ཡང་བྱང་སེམས་ས་བརྒྱད་པ་བ་ལ་བྱེད་རིགས་པར་ཐལ། རྣམ་རྫོགས་སྦྱོར་བའི་

[053A]༄༅། །སྐབས་ནས་བསྟན་པའི་སྦྱོར་མཐོང་བསྒོམ་གསུམ་ས་བརྒྱད་པའི་ཡེ་ཤེས་ཆུང་འབྲིང་ཆེན་པོ་གསུམ་ལ་བྱེད་རིགས་པའི་ཕྱིར། ཁོ་ན་རེ། སོ་སྐྱེའི་གནས་སྐབས་ན་བདེན་མེད་མངོན་སུམ་དུ་རྟོགས་པ་ཡོད་
པར་ཐལ། རང་གཞན་རྟེན་ཅན་བདེན་ཤེས་པ། །ཞེས་སོགས་ཀྱི་སྐབས་ནས་བསྟན་པའི་སྦྱོར་ལམ་དེ་སྦྱོར་ལམ་ཡིན་པའི་ཕྱིར། སོ་སྐྱེའི་རྒྱུད་ལ་སྒྲིབ་པའི་ས་བོན་སྤོང་བའི་དངོས་གཉེན་ཡོད་པར་ཐལ། བག་ལ་ཉལ་ཀུན་འཇོམས་པ་དང། །
ཞེས་སོགས་ཀྱི་སྐབས་ནས་བསྟན་པའི་སྦྱོར་ལམ་དེ་སྦྱོར་ལམ་ཡིན་པའི་ཕྱིར། སོ་སྐྱེའི་གནས་སྐབས་ནས་མཁྱེན་གསུམ་གྱི་ཆོས་ཡོངས་སུ་རྫོགས་པ་ཡོད་པར་ཐལ། ཀུན་མཁྱེན་ཉིད་གསུམ་ཆོས་རྣམས་ཀྱི། །ཞེས་སོགས་
ཀྱིས་སྐབས་ནས་བསྟན་པའི་སྦྱོར་ལམ་དེ་སྦྱོར་ལམ་ཡིན་པའི་ཕྱིར། སྔ་རབས་པ་ཁ་ཅིག་སྦྱིན་པ་ལ་སོགས་རེ་རེ་ནི། ཞེས་སོགས་ཀྱི་སྐབས་ནས་བསྟན་པའི་མཐོང་ལམ་རྩེ་སྦྱོར་དེ་མཐོང་ལམ་མ་ཡིན་པར་ཐལ། དེ་ས་བཅུ་པའི་ཡེ་
ཤེས་ཡིན་པའི་ཕྱིར། དེར་ཐལ། གཞུང་དེའི་ཐད་ཀྱིས་འགྲེལ་ཆེན་ལས། རྣམ་པ་དེ་ལྟ་བུའི་རྣམ་པར་རྟོག་པ་རྣམས་ནི་སྔོན་ཉིད་སྤངས་པར་གྱུར་པས་ཇི་ལྟར་རབ་ཀྱི་མཐར་ཐུག་པ་རྟོགས་པའི་གནས་སྐབས་ཀྱིས་འདི་ལ་སྤོང་
བར་བསྟན་ཅེ་ན། དེ་ནི་ཉེས་པ་མེད་དེ་གང་གི་ཕྱིར་དགོངས་པ་ངེས་པར་འགྲེལ་བའི་མདོ་ལས། ཞེས་གསུངས་པའི་ཕྱིར། ཟེར་ན། ཐལ་འགྱུར་དང་པོ་གསུམ་མི་འཐད་དེ། སོ་སྐྱེའི་གནས་སྐབས་ན་སྒོ་གསུམ་དག་པ་དང། ཞིང་
དག་པ་དང། དཔའ་བར་འགྲོ་བའི་ཏིང་ངེ་འཛིན་སྒོམ་པ་དང། སངས་རྒྱས་ཀྱིས་མངོན་སུམ་དུ་ལུང་བསྟན་པ་དང། བདེན་འཛིན་གྱི་རློམ་པ་ཟད་པ་དང། རྣམ་པར་མི་རྟོག་པའི་ཏིང་ངེ་འཛིན་ཡོད་པར་ཐལ། དག་དང་དེ་དག་

[053B] ཅེས་དང། ཏིང་འཛིན་དེ་ཡི་བྱེད་པ་ཉིད། །ལུང་སྟོན་པ་དང་རློམ་པ་ཟད། །གསུམ་པོ་ཕན་ཚུན་ངོ་བོ་གཅིག་ཏིང་འཛིན་རྣམ་པར་མི་རྟོག་པ། །ཞེས་སོགས་ཀྱི་སྐབས་ནས་བསྟན་པའི་སྦྱོར་ལམ་དེ་སྦྱོར་ལམ་ཡིན་
པའི་ཕྱིར། ཁྱབ་པ་ཁས། སོ་སྐྱེའི་གནས་སྐབས་ན་མཉམ་གཞག་རྣམ་པར་མི་རྟོག་པའི་ཏིང་ངེ་འཛིན་ཡོད་པར་ཐལ། རྣམ་པར་མི་རྟོག་ཏིང་འཛིན་དང། །ཞེས་སོགས་ཀྱི་སྐབས་ནས་བསྟན་པའི་ཚོགས་ལམ་དེ་ཚོགས་
ལམ་ཡིན་པའི་ཕྱིར། ཁྱབ་པ་ཁས། ཐལ་འགྱུར་ཕྱི་མ་ཡང་མི་འཐད་དེ། ལུང་དེས་མཐོང་ལམ་རྩེ་སྦྱོར་གྱི་སྤང་བྱ་རྟོག་པ་མངོན་འགྱུར་བ་སྦྱོར་ལམ་གྱི་གནས་སྐབས་སུ་སྤངས་ཟིན་པས་རབ་ཀྱི་མཐར་ཕྱིན་པ་མཐོང་
ལམ་རྩེ་སྦྱོར་གྱིས་མཐོང་སྤང་རྟོག་པ་སྤོང་བ་མི་འཐད། ཅེས་པའི་རྩོད་ལན་སྟོན་པའི་གཞུང་ཡིན་པའི་ཕྱིར། ཁོ་ན་རེ། རབ་ཀྱི་མཐར་ཕྱིན་པ་ས་བཅུ་པ་ལ་བྱེད་པས་རྩོད་ལན་དེ་མི་འཐད་དོ་ཞེ་ན། རྣམ་པ་ཐམས་ཅད་མངོན་
པར་རྫོགས་པར་རྟོགས་པ་ཐོབ་པ་ལ་རབ་ཀྱི་མཐར་ཕྱིན་པ་བྱུང་བས་ཞེས་པའི་རབ་ཀྱི་མཐར་ཕྱིན་པ་ས་བཅུ་པ་ལ་བྱེད་རིགས་པར་ཐལ། སྐབས་འདིའི་རབ་ཀྱི་མཐར་ཕྱིན་པ་ས་བཅུ་པ་ལ་བྱེད་རིགས་པའི་ཕྱིར། ལན་
མེད་དོ། །དེ་ལྟར་ཡང། ཊིཀྐར། རབ་ཀྱི་མཐར་ཕྱིན་པ་ནི་རྩེ་མོའི་སྦྱོར་བ་ཙམ་ལ་ཟེར་གྱི་ས་བཅུ་པའི་ཡེ་ཤེས་འབའ་ཞིག་ལ་འཆད་པའི་དོན་མ་ཡིན་ནོ། །ཞེས་གསུངས། རྒྱས་པར་ཊིཀར་གསལ་ལོ། །ཁོ་ན་རེ། སྦྱོར་
བ་དང་པོ་གསུམ་གྱི་སྐབས་ནས་བསྟན་པའི་སྦྱོར་ལམ་དེ་སྦྱོར་ལམ་མ་ཡིན་པར་ཐལ། དེ་ཟག་མེད་ཡེ་ཤེས་ཡིན་པའི་ཕྱིར། དེར་ཐལ། ཡེ་ཤེས་ཟག་པ་མེད་པ་ཆུང་ངུ་དང་འབྲིང་དང་ཆེན་པོ་རྣམས་ཞེས་བཤད་

[054A]༄༅། །པའི་ཕྱིར། ཟེར་ན། མ་ཁྱབ་སྟེ། དེ་འཛིན་སྟངས་ལ་ཉོན་མོངས་ཀྱི་ཟག་པ་མེད་པའི་དོན་ཡིན་པའི་ཕྱིར། ཁོ་ན་རེ། སྦྱོར་བ་དང་པོ་གསུམ་གྱི་སྐབས་ནས་བསྟན་པའི་སྦྱོར་མཐོང་སྒོམ་གསུམ་གང་རུང་
ཡིན་ན་དག་པའི་ཡེ་ཤེས་ཡིན་དགོས་པར་ཐལ། དེ་གསུམ་གང་རུང་ཡིན་ན་ཁྱད་པར་གྱི་ལམ་ཡིན་དགོས་པའི་ཕྱིར་ཏེ། རྣམ་པ་ཐམས་ཅད་དུ་ཁྱད་པར་གྱིས་བསྡུས་པའི་ཟག་པ་མེད་པའི་ཡེ་ཤེས། ཞེས་བཤད་པའི་
ཕྱིར༑ ཟེར་ན་མ་ཁྱབ་སྟེ། དེ་ཉན་ཐོས་ཀྱི་ལམ་ལས་ཁྱད་པར་དུ་འཕགས་པ་ལ་ཁྱད་པར་གྱི་ལམ་ཞེས་བཏགས་ནས་བཤད་པའི་ཕྱིར། དེས་ན་གཞུང་འདི་བཟློས་སྐྱོན་སྤོང་བ་ཁོ་ན་ལ་སྦྱོར་བ་མི་འཐད་དེ། དེ་ལྟར་
ཡིན་ན་སྐབས་དང་པོ་དྲུག་ཏུ་སྒོམ་ལམ་ལན་དྲུག་བསྟན་པ་ལ་བཟློས་སྐྱོན་ཡོད་པར་ཐལ། སྐབས་དང་པོ་གསུམ་དུ་བསྟན་པའི་སྒོམ་ལམ་ཡང་སྒོམ་ལམ་མཚན་ཉིད་པ་ཡིན། སྦྱོར་བ་དང་པོ་གསུམ་གྱི་སྐབས་ནས་
བསྟན་པའི་སྒོམ་ལམ་ཡང་སྒོམ་ལམ་མཚན་ཉིད་པ་ཡིན་པའི་ཕྱིར། ཁྱབ་པ་ཁས། རྟགས་ཕྱི་མ་ཡང་དངོས་འགལ་ཡིན་ནོ། །ཁ་ཅིག་སྐབས་དང་པོ་གསུམ་ནས་བསྟན་པའི་སྦྱོར་མཐོང་སྒོམ་གསུམ་ཡང་སྦྱོར་
མཐོང་སྒོམ་གསུམ་མཚན་ཉིད་པ་ཡིན། སྦྱོར་བ་དང་པོ་གསུམ་གྱི་སྐབས་ནས་བསྟན་པའི་དེ་གསུམ་ཡང་དེ་གསུམ་མཚན་ཉིད་པ་ཡིན་ཟེར་བ་མི་འཐད་དེ། སྐབས་དང་པོ་གསུམ་ནས་བསྟན་པའི་དེ་གསུམ་ཆོས་
ཅན༑ སྦྱོར་ལམ་ཡིན་པར་ཐལ། སྦྱོར་མཐོང་སྒོམ་གསུམ་ཡིན་པའི་ཕྱིར། རྟགས་ཁས། འདོད་ན། སྦྱོར་ལམ་མ་ཡིན་པར་ཐལ། མཐོང་ལམ་ཡིན་པའི་ཕྱིར། དེར་ཐལ། དེ་གསུམ་ཀ་ཡིན་པའི་ཕྱིར། རྟགས་ཁས་

[054B] སྦྱོར་མཐོང་སྒོམ་གསུམ་ཡིན་པ་ཡོད་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། དེ་གསུམ་འགལ་བའི་ཕྱིར། ངེས་འབྱེད་ཡན་ལག་ནས་བཟུང་སྟེ། ཞེས་སོགས་ཀྱི་སྐབས་སུ་གཉིས་ལས་
དང་པོ་ནི། ཕྱིར་མི་ལྡོག་པའི་རྟགས་ཐོབ་པའི་བྱང་སེམས་དེ་ལ་གསུམ་ཡོད་དེ། ཕྱིར་མི་ལྡོག་པའི་རྟགས་ཐོབ་པའི་བྱང་སེམས་སྦྱོར་ལམ་པ་དབང་རྣོན། བྱང་སེམས་མཐོང་ལམ་པ་དབང་འབྲིང། དག་ས་ལ་གནས་པའི་
སེམས་དཔའ་དབང་རྟུལ་རྣམས་སུ་ཡོད་པའི་ཕྱིར། གཉིས་པ་ལ་ཁ་ཅིག་བྱང་སེམས་སྦྱོར་ལམ་པ་དབང་རྣོན་ཆོས་ཅན། བླ་མེད་རྫོགས་བྱང་ལས་ཕྱིར་མི་ལྡོག་པ་ཡིན་ཏེ། གཟུགས་སོགས་ལ་བདེན་ཞེན་མངོན་གྱུར་བ་
ལྡོག་པ་སོགས་རྟགས་ཞེ་བཞི་པོ་གང་རུང་ཐོབ་པའི་སེམས་དཔའ་ཡིན་པའི་ཕྱིར། བྱང་སེམས་མཐོང་ལམ་པ་དབང་འབྲིང་ཆོས་ཅན། བླ་མེད་རྫོགས་བྱང་ལས་ཕྱིར་མི་ལྡོག་པ་ཡིན་ཏེ། གཟུགས་སོགས་ལ་བདེན་ཞེན་
མངོན་གྱུར་བ་ལྡོག་པ་སོགས་རྟགས་ཞེ་བཞི་པོ་གང་རུང་ཐོབ་པའི་སེམས་དཔའ་ཡིན་པའི་ཕྱིར། ས་བརྒྱད་པ་ལ་གནས་པའི་སེམས་དཔའ་དབང་རྟུལ་ཆོས་ཅན། བླ་མེད་རྫོགས་བྱང་ལས་ཕྱིར་མི་ལྡོག་པ་ཡིན་ཏེ། རྟགས་
སྔར་བཞིན་ཞེས་གསུངས། བྱང་སེམས་སྦྱོར་ལམ་པ་དབང་རྣོན་ཆོས་ཅན། ཁྱོད་ཀྱིས་བྱང་སེམས་སྦྱོར་ལམ་པའི་རྒྱུད་ཀྱི་རྗེས་ཐོབ་ལུས་ངག་གི་སྤྱོད་པ་ཁྱད་པར་ཅན་ཐོབ་པར་ཐལ། ཁྱོད་གཟུགས་སོགས་ལ་བདེན་ཞེན་
མངོན་གྱུར་པ་ལྡོག་པ་སོགས་རྟགས་ཞེ་བཞི་པོ་གང་རུང་ཐོབ་པའི་སེམས་དཔའ་ཡིན་པའི་ཕྱིར། འདོད་ན། བྱང་ཆུབ་སེམས་དཔའ་དེས་ཐེག་ཆེན་གྱི་མཐོང་ལམ་ཐོབ་པར་ཐལ། འདོད་པའི་ཕྱིར། འདོད་ན། དེ་བྱང་འཕགས་

[055A]༄༅། །ཡིན་པར་ཐལ། འདོད་པའི་ཕྱིར། གཉིས་པ་ལ་ཁ་ཅིག་གཟུགས་སོགས་ལ་བདེན་ཞེན་མངོན་གྱུར་པ་ལྡོག་པ་སོགས་རྟགས་ཞེ་བཞི་པོ་གང་རུང་ཐོབ་པའི་སེམས་དཔའ་དེ་བླ་མེད་རྫོགས་བྱང་ལས་
ཕྱིར་མི་ལྡོག་པའི་དགེ་འདུན་གྱི་མཚན་ཉིད་ཟེར་ན། སངས་རྒྱས་འཕགས་པ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན་དེར་ཐལ། ཐེག་ཆེན་མི་སློབ་པའི་དགེ་འདུན་དཀོན་མཆོག་ཡིན་པའི་ཕྱིར། འདོད་
མི་ནུས་ཏེ། ཆོས་ཅན་དེའི་ཕྱིར། དང་པོ་ཉིད་ནས་ཐེག་པ་ཆེན་པོར་རིགས་ངེས་པའི་བྱང་སེམས་ཚོགས་ལམ་པ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གྲུབ་ཏེ། ཆོས་ཅན་དེའི་ཕྱིར། འདོད་མི་ནུས་ཏེ་
ཕྱིར་མི་ལྡོག་པའི་རྟགས་མ་ཐོབ་པའི་ཕྱིར་ཏེ། བྱང་སེམས་ཚོགས་ལམ་པ་ཡིན་པའི་ཕྱིར། ཁ་ཅིག་མཚན་ཉིད་དེ་སློབ་པ་ཕྱིར་མི་ལྡོག་པའི་དགེ་འདུན་གྱི་མཚན་ཉིད་ཟེར་ན། དང་པོ་ཉིད་ནས་ཐེག་པ་ཆེན་པོར་རིགས་
ངེས་པའི་བྱང་སེམས་ཚོགས་ལམ་པ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ཆོས་ཅན་དེའི་ཕྱིར། འདོད་ན། བཀག་ཟིན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་རྗེས་ཐོབ་ཡེ་
ཤེས་ལ་གནས་པའི་བྱང་སེམས་ས་བརྒྱད་པ་བ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། མ་གྲུབ་ན་དེར་ཐལ། དག་སའི་རྗེས་ཐོབ་ལ་གནས་པའི་སེམས་དཔའ་ཡིན་པའི་ཕྱིར། འདོད་མི་ནུས་ཏེ། མི་སློབ་པ་
ཡིན་པའི་ཕྱིར་ཏེ། དགྲ་བཅོམ་པ་ཡིན་པའི་ཕྱིར། ཉོན་སྒྲིབ་སྤངས་པའི་གང་ཟག་ཡིན་པའི་ཕྱིར། ཁ་ཅིག་གཟུགས་སོགས་ལ་བདེན་ཞེན་མངོན་གྱུར་པ་ལྡོག་པ་སོགས་རྟགས་ཞེ་བཞི་པོ་གང་རུང་རྒྱུད་ལ་ཐོབ་པའི་

[055B] ཕྱིར་མི་ལྡོག་པའི་རྟགས་ཐོབ་པའི་བྱང་སེམས་སྦྱོར་ལམ་པའི་
རྟོགས་པ་སྔོན་དུ་སོང་བའི་མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། རྗེས་ཐོབ་ཡེ་ཤེས་ལ་གནས་པའི་སེམས་དཔའ་ཡིན་པར་ཐལ་
འདོད་པའི་ཕྱིར། འདོད་མི་ནུས་ཏེ། མཉམ་གཞག་ཡེ་ཤེས་ལ་གནས་པའི་སེམས་དཔའ་ཡིན་པའི་ཕྱིར། ཁ་ཅིག་བྱང་སེམས་སྦྱོར་ལམ་པ་དབང་རྣོན་ཡིན་ན། སྦྱོར་ལམ་པ་ཕྱིར་མི་ལྡོག་པའི་རྟགས་ཐོབ་པས་ཁྱབ། བྱང་
སེམས་མཐོང་ལམ་པ་དབང་འབྲིང་ཡིན་ན། མཐོང་ལམ་པ་ཕྱིར་མི་ལྡོག་པའི་རྟགས་ཐོབ་པས་ཁྱབ། ཟེར་ན། དང་པོ་ལ། དྲོད་སྐད་ཅིག་དང་པོ་ལ་གནས་པའི་སེམས་དཔའ་དབང་རྣོན་ཆོས་ཅན། དེར་ཐལ། དེའི་ཕྱིར། འདོད་ན་
དེ་ཆོས་ཅན། ཁྱོད་ཀྱིས་བྱང་སེམས་སྦྱོར་ལམ་པའི་རྒྱུད་ཀྱི་རྗེས་ཐོབ་ལུས་ངག་གི་སྤྱོད་པ་ཁྱད་པར་ཅན་ཐོབ་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། དེ་བཞིན་དུ་གཉིས་པ་ལ་ཐེག་ཆེན་གྱི་མཐོང་ལམ་
སྡུག་བསྔལ་ཆོས་བཟོད་ལ་གནས་པའི་སེམས་དཔའ་དབང་འབྲིང་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། ཁྱོད་ཀྱིས་བྱང་སེམས་མཐོང་ལམ་པའི་རྒྱུད་ཀྱི་རྗེས་ཐོབ་ལུས་ངག་གི་སྤྱོད་པ་ཁྱད་པར་ཅན་ཐོབ་པར་ཐལ་
འདོད་པའི་ཕྱིར། འདོད་མི་ནུས་ཏེ། ཁྱོད་སྡུག་བསྔལ་ཆོས་བཟོད་ལ་གནས་པའི་སེམས་དཔའ་ཡིན་པའི་ཕྱིར། ཁ་ཅིག་ཕྱིར་མི་ལྡོག་པའི་རྟགས་ཐོབ་པའི་བྱང་སེམས་མཐོང་ལམ་པ་ཡིན་ན་

[056A]༄༅། །མཐོང་ལམ་པ་ཕྱིར་མི་ལྡོག་པའི་རྟགས་ཐོབ་པས་ཁྱབ་ཟེར་ན། ཕྱིར་མི་ལྡོག་པའི་རྟགས་ཐོབ་པའི་བྱང་སེམས་སྦྱོར་ལམ་པའི་རྟོགས་པ་སྔོན་དུ་སོང་
བའི་སྡུག་བསྔལ་ཆོས་བཟོད་ལ་གནས་པའི་སེམས་དཔའ་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། ཁྱོད་གྱིས་ཐེག་ཆེན་མཐོང་ལམ་པའི་རྒྱུད་ཀྱི་རྗེས་ཐོབ་ལུས་ངག་གི་སྤྱོད་པ་ཁྱད་པར་ཅན་ཐོབ་པར་
ཐལ༑ འདོད་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། ཁ་ཅིག། བླ་མེད་རྫོགས་བྱང་ལས་ཕྱིར་མི་ལྡོག་པའི་རྟགས་ཐོབ་པའི་བྱང་སེམས་ཚོགས་ལམ་པ་ཡོད་ཟེར་ན། དེ་མེད་པར་ཐལ། དེ་ཐོབ་པ་ལ་ཐེག་ཆེན་
གྱི་སྦྱོར་ལམ་ཐོབ་དགོས་པའི་ཕྱིར་ཏེ། ངེས་འབྱེད་ཡན་ལག་ནས་བཟུང་སྟེ། ཞེས་བཤད་པའི་ཕྱིར། ཁོ་ན་རེ། གཞི་ཤེས་ཀྱི་མ་མཐའི་ས་མཚམས་སྡུག་བསྔལ་རྟག་པར་མེད་པར་མངོན་སུམ་དུ་རྟོགས་པ་ནས་འཇོག་
རིགས་པར་ཐལ། མེད་པའི་རྣམ་པ་ནས་བཟུང་སྟེ། ཞེས་བཤད་པའི་ཕྱིར། འདོད་ན། ཉན་ཐོས་ཀྱིས་མཐོང་ལམ་སྡུག་བསྔལ་ཆོས་བཟོད་དེས་སྡུག་བསྔལ་རྟག་པར་མེད་པར་མངོན་སུམ་དུ་རྟོགས་པར་ཐལ། འདོད་པའི་
ཕྱིར་ན་མ་ཁྱབ། ཁོ་ན་རེ། བླ་མེད་རྫོགས་བྱང་ལས་ཕྱིར་མི་ལྡོག་པའི་རྟགས་ཐོབ་པའི་བྱང་སེམས་ཚོགས་ལམ་པ་ཡོད་པར་ཐལ། དང་པོ་ཉིད་ནས་ཐེག་པ་ཆེན་པོར་རིགས་ངེས་པའི་བྱང་སེམས་ཚོགས་ལམ་པ་དེས་
རྫོགས་བྱང་ལས་ཕྱིར་མི་ལྡོག་པའི་རྟགས་ཐོབ་པའི་ཕྱིར། དེར་ཐལ། དེ་རྫོགས་བྱང་ལས་ཕྱིར་མི་ལྡོག་པར་སྒྲུབ་པའི་རྟགས་ཡོད་པའི་ཕྱིར་ན་མ་ཁྱབ། མ་གྲུབ་ན་དེར་ཐལ། དེ་རྫོགས་བྱང་ལས་ཕྱིར་མི་ལྡོག་པའི་

[056B] མི་འཐད་དེ། ཚིག་གསལ་ལས། རང་རྒྱུད་ངེས་པའི་རྒྱུ་མཚན་གཙོ་བོར་མཛད་པ་ཁ་ཅིག་ན་རེ། ཐར་པའི་ཆ་དང་མཐུན་པའི་དགེ་བའི་རྩ་བ་འདི་ཡང་ཕྱིར་མི་ལྡོག་པར་བརྗོད་མོད་ཀྱི་རང་གིས་རྟོགས་པ་དང་
འཚམས་པར་གཞན་ཡིད་ཆེས་པར་བྱེད་པའི་ཡོན་ཏན་རྣམས་འདི་ལ་མེད་པས་ན། དེའི་ཕྱིར་རང་ལ་དངོས་པོ་ངེས་ཀྱང་ངེས་པར་བྱེད་པའི་རྟགས་བཟུང་སླ་བ་ཡང་མེད་པའི་ཕྱིར། ཐ་སྙད་གདགས་པའི་གཞིར་མ་གྱུར་པས་
ན་འདི་ཕྱིར་མི་ལྡོག་པའི་ཞེས་གང་དུའང་མ་གསུངས་ཏེ། ཞེས་ཐེག་ཆེན་ཚོགས་ལམ་ནས་ཕྱིར་མི་ལྡོག་པ་ཡོད་ཀྱང་ཕྱིར་མི་ལྡོག་པའི་རྟགས་ཐོབ་པ་མེད་པར་བཤད་པ་ལེགས་པར་བཤད་པ་ཡིན་པར་རྗེ་ཐམས་ཅད་མཁྱེན་
པས་བཤད་པའི་ཕྱིར་དང། དེ་དང་མཐུན་པར་རྣམ་བཤད་སྙིང་པོ་རྒྱན་ལས། གང་ཟག་གི་ཁྱད་པར་འགའ་ཞིག་རིགས་མ་ངེས་པ་ཡིན་ཡང་ཐེག་པ་ཆེན་པོའི་ཚོགས་ལམ་ནས་བཟུང་སྟེ་ལམ་གཞན་དུ་ཅུང་ཟད་ཀྱང་མི་འགྲོ་ཞིང་
ཐེག་པ་ཆེན་པོའི་སེམས་བསྐྱེད་ལས་ཉམས་པ་མི་སྲིད་པས་བླ་ན་མེད་པའི་བྱང་ཆུབ་ངེས་པར་ཐོབ་པར་འགྱུར་བ་ཡིན་ཡང་ཕྱིར་མི་ལྡོག་པའི་རྟགས་དང་ལྡན་པར་མི་གཞག་ལ། དེ་བཞིན་དུ་སྦྱོར་བའི་སྔོན་དུ་སྙིང་རྗེ་དང་
བཟོད་པ་དང་ནི་མོས་པ་དང། །དགེ་ལ་ཡང་དག་སྦྱོད་པ་ནི། །རིགས་ཀྱི་རྟགས་སུ་ཤེས་པར་བྱ། །ཞེས་གསུངས་པ་ལྟར་སྦྱོར་བ་སྒོམ་པའི་སྔ་རོལ་ནས་སེམས་ཅན་ལ་དམིགས་པའི་སྙིང་རྗེ་ཆེ་བ་དང། བཟོད་པ་རྒྱ་ཆེ་བ་དང་ལྡན་
པ་དང། ཐེག་པ་ཆེན་པོའི་ཆོས་རྒྱ་ཆེན་པོ་ལ་མོས་པ་དང། སྦྱིན་པ་ལ་སོགས་པའི་དགེ་བ་རྒྱ་ཆེན་པོ་སྤྱོད་པ་དང་ལྡན་པ་ནི་ཐེག་པ་ཆེན་པོའི་རིགས་དང་ལྡན་པ་ཡིན་ཡང་ཕྱིར་མི་ལྡོག་པའི་རྟགས་ཐོབ་པར་མི་གཞག་གོ། དེས་

[057A]༄༅། །ན་འཆད་པར་འགྱུར་བའི་རྟགས་དེ་དག་དང་ལྡན་པས་ན་ཕྱིར་མི་ལྡོག་པར་བཞག་ལ། དེ་ལ་དབང་པོ་རྣོན་པོས་ནི། སྦྱོར་ལམ་དྲོད་ནས་དང། འབྲིང་པོས་མཐོང་ལམ་དང། དབང་པོ་ཇི་ལྟར་རྟུལ་ཡང་ས་བརྒྱད་པ་
ནས་ཐོབ་པར་རྣམ་པར་བཞག་གོ། ཞེས་བཤད་པ་མི་འཐད་པར་ཐལ། ཕྱིར་མི་ལྡོག་པའི་རྟགས་ཐོབ་པའི་བྱང་སེམས་ཚོགས་ལམ་པ་ཡོད་པའི་ཕྱིར། གཞན་ཡང། ཕྱིར་མི་ལྡོག་པའི་རྟགས་ཐོབ་པའི་ལམ་མ་ཞུགས་ཀྱི་
གང་ཟག་ཡོད་པར་ཐལ། ཐེག་པ་ཆེན་པོར་རིགས་ངེས་པའི་སྙིང་རྗེ་ཆེན་པོ་རྒྱུད་ལ་ལྡན་པའི་ལམ་མ་ཞུགས་ཀྱི་གང་ཟག་དེས་ཕྱིར་མི་ལྡོག་པའི་རྟགས་ཐོབ་པའི་ཕྱིར། མ་གྲུབ་ན་དེར་ཐལ། དེ་བལ་མེད་རྫོགས་བྱང་ལས་
ཕྱིར་མི་ལྡོག་པར་སྒྲུབ་པའི་རྟགས་ཡོད་པའི་ཕྱིར། ཁྱབ་པ་ཁས། དེར་ཐལ། དེ་རྫོགས་བྱང་ལས་ཕྱིར་མི་ལྡོག་པའི་ཕྱིར། མ་གྲུབ་ན། དེ་ཆོས་ཅན། ཁྱོད་རྫོགས་བྱང་ལས་ཕྱིར་མི་ལྡོག་པར་ཐལ། ཁྱོད་ཐེག་པ་གཞན་གྱིས་
བར་མ་ཆོད་པར་རྫོགས་བྱང་མངོན་དུ་བྱེད་ངེས་ཀྱི་གང་ཟག་གང་ཞིག། ཁྱོད་ཐེག་པ་ཆེན་པོར་རིགས་སད་པའི་གང་ཟག་ཡིན་པའི་ཕྱིར། རྩ་བར་འདོད་ན། རྣམ་བཤད་སྙིང་པོ་རྒྱན་གྱི་ལུང་དྲངས་མ་ཐག་པ་དང་འགལ་
ལོ༑ ༑གཞན་ཡང། རྫོགས་བྱང་ལས་ཕྱིར་མི་ལྡོག་པའི་བྱང་སེམས་ཚོགས་ལམ་པ་ཡིན་ན། ཚོགས་ལམ་པ་ཕྱིར་མི་ལྡོག་པའི་རྟགས་ཐོབ་པས་ཁྱབ་པར་ཐལ། དེ་ཡིན་ན་ཕྱིར་མི་ལྡོག་པའི་རྟགས་ཐོབ་པས་ཁྱབ་པ་གང་ཞིག་
ཚོགས་ལམ་པ་ཕྱིར་མི་ལྡོག་པའི་རྟགས་ཡོད་པའི་ཕྱིར། ཕྱི་མ་མ་གྲུབ་ན་དེར་ཐལ། དེ་ཐོབ་པའི་བྱང་སེམས་ཚོགས་ལམ་པ་ཡོད་པའི་ཕྱིར། རྩ་བར་འདོད་ན། རྫོགས་བྱང་ལས་ཕྱིར་མི་ལྡོག་པའི་བྱང་སེམས་སྦྱོར་ལམ་པ་ཡིན་ན། སྦྱོར་

[057B] །འདོད་ན། དྲོད་ཀྱི་ཡེ་ཤེས་སྐད་ཅིག་དང་པོ་ལ་གནས་པའི་སེམས་དཔའ་ཆོས་ཅན། དེར་ཐལ། དེའི་ཕྱིར། མ་གྲུབ་ན་དེར་ཐལ། བྱང་སེམས་སྦྱོར་ལམ་པ་ཡིན་པའི་ཕྱིར། འདོད་ན་
དེ་ཆོས་ཅན། ཁྱོད་ཀྱིས་སྦྱོར་ལམ་རྗེས་ཐོབ་ཡེ་ཤེས་ཐོབ་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། ཡང་ཁ་ཅིག། ཐེག་དམན་གྱི་ཕྱིར་མི་ལྡོག་པའི་དགེ་འདུན་ཡོད་ཟེར་ན། མི་འཐད་དེ། གནས་སྐབས་ཉན་ཐོས་སུ་
རིགས་ངེས་པའི་ཉན་ཐོས་སྦྱོར་ལམ་པ་དེ་ཐེག་དམན་གྱི་ཕྱིར་མི་ལྡོག་པའི་དགེ་འདུན་ཡིན་པར་ཐལ། ཐེག་དམན་གྱི་དེ་ཡོད་པའི་ཕྱིར། འདོད་ན། ཐེག་དམན་གྱི་ཕྱིར་མི་ལྡོག་པའི་རྟགས་ཐོབ་པའི་དགེ་འདུན་ཡོད་པར་ཐལ། ཐེག་
དམན་གྱི་ཕྱིར་མི་ལྡོག་པའི་དགེ་འདུན་ཡོད་པའི་ཕྱིར། འདོད་ན། གནས་སྐབས་ཉན་ཐོས་སུ་རིགས་ངེས་པའི་ཉན་ཐོས་སྦྱོར་ལམ་པ་དེས། ཐེག་དམན་གྱི་ཕྱིར་མི་ལྡོག་པའི་རྟགས་ཐོབ་པར་ཐལ། ཐེག་དམན་གྱི་ཕྱིར་མི་ལྡོག་པའི་
དགེ་འདུན་གང་ཞིག། འདོད་པའི་ཕྱིར། འདོད་ན། དེ་ཐེག་དམན་གྱི་བྱང་ཆུབ་ལས་ཕྱིར་མི་ལྡོག་པར་སྒྲུབ་པའི་རྟགས་ཡོད་པར་ཐལ། འདོད་པའི་ཕྱིར། འདོད་ན། དེ་ཐེག་དམན་གྱི་བྱང་ཆུབ་ལས་ཕྱིར་མི་ལྡོག་པར་ཐལ། འདོད་པའི་ཕྱིར་
འདོད་ན། དེ་ཆོས་ཅན། ཁྱོད་དེ་ལས་ཕྱིར་ལྡོག་པར་ཐལ། ཁྱོད་ཐེག་ཆེན་ལམ་དུ་འཇུག་པའི་ཕྱིར། ཁ་ཅིག། བྱང་སེམས་སྦྱོར་ལམ་པ་དབང་རྣོན་དང་དབང་རྟུལ་གྱིས་ཕྱིར་མི་ལྡོག་པའི་རྟགས་མ་ཐོབ། བྱང་སེམས་མཐོང་ལམ་
པ་དབང་རྟུལ་གྱིས་ཕྱིར་མི་ལྡོག་པའི་རྟགས་མ་ཐོབ་ཀྱང། བྱང་སེམས་སྒོམ་ལམ་པ་ཡིན་ན་ཕྱིར་མི་ལྡོག་པའི་རྟགས་ཐོབ་པས་ཁྱབ་སྟེ། རྣམ་བཤད་སྙིང་པོ་རྒྱན་ལས། དབང་པོ་ཇི་ལྟར་རྟུལ་ཡང་ས་བརྒྱད་པ་ནས་ཐོབ་པར་རྣམ་

[058A]༄༅། །པར་བཞག། ཞེས་གསུངས་པའི་ཕྱིར། དེ་ལྟར་མ་ཡིན་ན། སངས་རྒྱས་འཕགས་པས་བྱང་སེམས་རྒྱུན་མཐའ་བས་ཐོབ་པའི་ཡོན་ཏན་ཐམས་ཅད་ཐོབ་མ་མྱོང་བར་ཐལ། ས་གཉིས་པ་ལ་གནས་པའི་སེམས་དཔའ་
དབང་རྟུལ་གྱིས་བྱང་སེམས་མཐོང་ལམ་པ་དབང་འབྲིང་གིས་ཐོབ་པའི་ཏོན་ཏན་ཐམས་ཅད་ཐོབ་མ་མྱོང་བའི་ཕྱིར་ན་མ་ཁྱབ། མ་གྲུབ་ན། ས་གཉིས་པ་ལ་གནས་པའི་སེམས་དཔའ་དབང་རྟུལ་གྱིས་ཕྱིར་མི་ལྡོག་པའི་རྟགས་ཐོབ་པར་ཐལ་
མ་གྲུབ་པ་གང་ཞིག། བྱང་སྨེས་མཐོང་ལམ་པ་དབང་འབྲིང་གིས་དེ་ཐོབ་པའི་ཕྱིར་ན། སངས་རྒྱས་འཕགས་པས་བྱང་སེམས་རྒྱུན་མཐའ་བས་ཐོབ་པའི་ཡོན་ཏན་ཐམས་ཅད་མ་ཐོབ་པར་ཐལ། བྱང་སེམས་མཐོང་ལམ་པ་དབང་རྟུལ་
གྱིས་བྱང་སེམས་སྦྱོར་ལམ་པ་དབང་རྣོན་གྱིས་ཐོབ་པའི་ཡོན་ཏན་ཐམས་ཅད་མ་ཐོབ་པའི་ཕྱིར། ཁྱབ་པ་ཁས། མ་གྲུབ་ན། བྱང་སེམས་མཐོང་ལམ་པ་དབང་རྟུལ་གྱིས་ཕྱིར་མི་ལྡོག་པའི་རྟགས་ཐོབ་པར་ཐལ། མ་གྲུབ་པ་གང་ཞིག། བྱང་
སེམས་སྦྱོར་ལམ་པ་དབང་རྣོན་གྱིས་ཕྱིར་མི་ལྡོག་པའི་རྟགས་ཐོབ་པའི་ཕྱིར། འཁོར་གསུམ། གཞན་ཡང། ས་གཉིས་པ་ལ་གནས་པའི་བྱང་སེམས་དབང་རྟུལ་དེ་བྱང་སེམས་མཐོང་ལམ་པ་དབང་འབྲིང་གིས་རྟོགས་པ་སྔོན་དུ་སོང་
བའི་གང་ཟག་ཡིན་པར་ཐལ། དེས་བྱང་སེམས་མཐོང་ལམ་པ་དབང་འབྲིང་གིས་ཐོབ་པའི་ཡོན་ཏན་ཐམས་ཅད་ཐོབ་པའི་ཕྱིར། འདོད་ན། དེ་ཆོས་ཅན། ཁྱོད་དེའི་རྟོགས་པ་སྔོན་དུ་སོང་བའི་གང་ཟག་མ་ཡིན་པར་ཐལ། ཁྱོད་བྱང་
སེམས་དབང་བརྟུལ་ཡིན་པའི་ཕྱིར། ཁ་ཅིག། ཐབས་ཤེས་ཀྱིས་རྟོགས་པ་བརྟན་པོ་ཐོབ་ན། སྦྱོར་བའི་སྒོ་ནས་ཕྱིར་མི་ལྡོག་པའི་རྟགས་ཐོབ་པས་ཁྱབ། རང་ཉིད་འབའ་ཞིག་གི་དོན་དུ་ཐར་པ་དོན་དུ་གཉེར་པའི་བློ་མངོན་གྱུར་པ་སྐྱེ་མི་

[058B] དམ་བཅའ་སྔ་མ་ལ། ཐེག་ཆེན་གྱི་སྦྱོར་ལམ་བཟོད་པ་ལ་གནས་པའི་སེམས་དཔའ་དབང་རྟུལ་ཆོས་ཅན། དེ་ཐལ། དེའི་ཕྱིར། མ་གྲུབ་
ན་དེར་ཐལ། ཐེག་ཆེན་གྱི་སྦྱོར་ལམ་བཟོད་པ་ཐོབ་པའི་ཕྱིར། འདོད་མི་ནུས་ཏེ། ཕྱིར་མི་ལྡོག་པའི་རྟགས་མ་ཐོབ་པའི་ཕྱིར་ཏེ། སྦྱོར་ལམ་པ་དབང་རྟུལ་ཡིན་པའི་ཕྱིར། གཉིས་པ་ལ་བྱང་སེམས་སྦྱོར་ལམ་པ་དབང་རྟུལ་ཆོས་ཅན། དེར་ཐལ་
དེའི་ཕྱིར། རྟགས་གྲུབ་སྟེ། རང་ཉིད་འབའ་ཞིག་གི་དོན་དུ་ཐར་པ་དོན་དུ་གཉེར་བའི་བསམ་པ་མངོན་གྱུར་བ་རྒྱུད་ལྡན་གྱི་སེམས་དཔའ་མེད་པའི་ཕྱིར་ཏེ། ཐེག་ཆེན་སེམས་བསྐྱེད་དོར་པའི་བྱང་ཆུབ་སེམས་དཔའ་མེད་པའི་ཕྱིར་
རོད་ཊཱིཀ་པ་ན་རེ། མ་དག་ས་བདུན་གྱི་སྐབས་སུ་སྦྱོར་བའི་སྒོ་ནས་ཕྱིར་མི་ལྡོག་པའི་རྟགས་ཐོབ་ཀྱང། བསམ་པའི་སྒོ་ནས་དེ་མ་ཐོབ་སྟེ། རང་ཉིད་འབའ་ཞིག་གི་དོན་དུ་ཐར་པ་དོན་དུ་གཉེར་བའི་བྱང་འཕགས་ཡོད་པའི་ཕྱིར་ཏེ། རྒྱུད་རྡོ་
རྗེ་རྩེ་མོ་ལས། ཇི་སྲིད་ས་བརྒྱད་མ་ཐོབ་པ། །དེ་སྲིད་ཐེག་པ་དམན་པས་འཇིགས། །ཞེས་གསུངས་པའི་ཕྱིར་ཟེར་ན། ཐེག་ཆེན་སེམས་བསྐྱེད་ལས་ཉམས་པའི་བྱང་འཕགས་ཡོད་པར་ཐལ། རང་ཉིད་འབའ་ཞིག་གི་དོན་དུ་ཐར་པ་དོན་
དུ་གཉེར་བའི་བྱང་འཕགས་ཡོད་པའི་ཕྱིར། ཁོ་ན་རེ། སྟོང་ཉིད་མངོན་སུམ་དུ་རྟོགས་པའི་ཤེས་རབ་ལས་ཉམས་པའི་བྱང་འཕགས་ཡོད་པར་ཐལ། བདེན་འཛིན་མངོན་གྱུར་པ་རྒྱུད་ལྡན་གྱི་བྱང་འཕགས་ཡོད་པའི་ཕྱིར། ཁྱབ་པ་ཁས་
ཟེར་ན། མི་མཚུངས་ཏེ། སྟོང་ཉིད་མངོན་སུམ་དུ་རྟོགས་པའི་ཤེས་རབ་ལས་ཉམས་པ་སྲིད་པར་ཐལ། ཐེག་ཆེན་གྱི་སེམས་བསྐྱེད་ལས་ཉམས་པ་སྲིད་པའི་ཕྱིར། ཁོ་ན་རེ། སྦྱིར་ལམ་བཟོད་པ་ལ་གནས་པའི་སེམས་དཔའ་

[059A]༄༅། །དབང་རྟུལ་ཆོས་ཅན། རང་ཉིད་འབའ་ཞིག་གི་དོན་དུ་ཐར་པ་དོན་དུ་གཉེར་བའི་བསམ་པ་མངོན་གྱུར་པ་སྐྱེ་བའི་གོ་སྐབས་ཟད་པར་བཅོམ་པར་ཐལ། དེ་འདྲའི་བསམ་པ་མངོན་གྱུར་བ་སྐྱེ་མི་སྲིད་པའི་སེམས་
དཔའ་ཡིན་པའི་ཕྱིར། ཟེར་ན། རྒྱུན་མཐའི་བར་ཆད་མེད་ལམ་རང་རྒྱུད་ལ་སྐྱེ་ཁ་མའི་གང་ཟག་ཆོས་ཅན། ཤེས་སྒྲིབ་མངོན་གྱུར་བ་སྐྱེ་བའི་གོ་སྐབས་ཟད་པར་བཅོམ་པར་ཐལ། ཤིས་སྒྲིབ་མངོན་གྱུར་བ་རང་རྒྱུད་ལ་སྐྱེ་མི་སྲིད་
པའི་གང་ཟག་ཡིན་པའི་ཕྱིར། འདོད་ན། ཤེས་སྒྲིབ་མངོན་གྱུར་བ་སྤངས་པར་ཐལ། འདོད་པའི་ཕྱིར།   ༈    གཟུགས་སོགས་ལ་བདེན་ཞེན་མངོན་གྱུར་བ་ལྡོག་པ་སོགས་རྟགས་ཞེ་བཞི་པོ་གང་རུང་ཐོབ་པའི་སེམས་
དཔའ་དེ་ཕྱིར་མི་ལྡོག་པའི་རྟགས་ཐོབ་པའི་བྱང་སེམས་ཀྱི་དགེ་འདུན་གྱི་མཚན་ཉིད། དབྱེ་ན་གསུམ་ཡོད། ས་མཚམས་ཐེག་ཆེན་གྱི་སྦྱོར་ལམ་དྲོད་ནས་རྒྱུན་མཐའི་བར་ན་ཡོད། རྩོད་པ་སྤོང་བ་གོ་སླའོ།།   ༈   །།གཟུགས་ལ་སོགས་
ལས་ལྡོག་སོགས་རྟགས། །ཞེས་སོགས་ཀྱི་སྐབས་སུ། གཉིས་ལས། དང་པོ་ནི། ཐེག་ཆེན་གྱི་སྦྱོར་ལམ་དྲོད་ཀྱི་རྗེ་ཐོབ་ཡེ་ཤེས་ལ་གནས་པའི་སེམས་དཔའ་དབང་རྣོན་ཆོས་ཅན། རྫོགས་པའི་བྱང་ཆུབ་ལས་ཕྱིར་མི་ལྡོག་པ་ཡིན་ཏེ། གཟུགས་
སོགས་ལ་བདེན་ཞེན་མངོན་གྱུར་བ་ལྡོག་པ་སོགས་རྟགས་ཉི་ཤུ་པོ་གང་རུང་ཐོབ་པའི་སེམས་དཔའ་ཡིན་པའི་ཕྱིར། གཉིས་པ་ལ་ཁ་ཅིག། དྲོད་ལ་གནས་པའི་སེམས་དཔའ་དབང་རྣོན་གྱིས་ཕྱིར་མི་ལྡོག་པའི་རྟགས་ཐོབ་ཟེར་ན། དེ་
ཆོས་ཅན། ཁྱོད་ཀྱིས་བྱང་སེམས་སྦྱོར་ལམ་པའི་རྒྱུད་ཀྱི་རྗེས་ཐོབ་ལུས་ངག་གི་སྤྱོད་པ་ཁྱད་པར་ཅན་ཐོབ་པར་ཐལ། ཁྱོད་ཀྱིས་སྦྱོར་ལམ་པ་ཕྱིར་མི་ལྡོག་པའི་རྟགས་ཐོབ་པའི་ཕྱིར། མ་གྲུབ་ན། དེས་དེ་ཐོབ་པ་བུད། འདོད་ན། བྱང་

[059B] འདོད་པའི་ཕྱིར། འདོད་ན། དེ་ཆོས་ཅན། ཁྱོད་བྱང་སེམས་རྒྱུན་མཐའ་བ་ཡིན་པར་ཐལ། ཁྱོད་རྒྱུན་མཐའི་ཡེ་ཤེས་ཐོབ་པའི་སེམས་དཔའ་ཡིན་པའི་ཕྱིར། འདོད་མི་ནུས་ཏེ། བྱང་སེམས་
ས་གཉིས་པ་བ་དེ་ཁྱོད་ཡིན་པའི་ཕྱིར། བྱང་སེམས་དབང་རྣོན་གྱིས་དྲོད་ནས་ཕྱིར་མི་ལྡོག་པའི་རྟགས་ཐོབ་བྱས་པ་ལ་ཁོ་ན་རེ། བྱང་སེམས་དབང་རྣོན་ཆོས་ཅན། ཁྱོད་ཀྱིས་ཕྱིར་མི་ལྡོག་པའི་རྟགས་ཐོབ་པར་ཐལ། ཁྱོད་ཀྱིས་དྲོད་ནས་དེ་ཐོབ་
པའི་ཕྱིར། འདོད་མི་ནུས་ཏེ། བྱང་སེམས་ཚོགས་ལམ་པ་དབང་རྣོན་དེ་ཁྱོད་ཡིན་པའི་ཕྱིར། ཟེར་ན། རྩ་བར་མ་ཁྱབ་སྟེ། བྱང་སེམས་རྒྱུན་མཐའ་བ་ཆོས་ཅན། ཁྱོད་སངས་རྒྱས་བར་ཐལ། ཁྱོད་རང་གི་སྐད་ཅིག་གཉིས་པར་སངས་རྒྱས་པའི་
ཕྱིར༑ ཁྱབ་པ་ཁས། སྦྱོར་ལམ་པ་ཕྱིར་མི་ལྡོག་པའི་རྟགས་ཡོད་བྱས་པ་ལ་ཁོ་ན་རེ། སྦྱོར་ལམ་པ་དེས་རྫོགས་བྱང་ལས་ཕྱིར་མི་ལྡོག་པའི་རྟགས་ཐོབ་པར་ཐལ། དམ་བཅའ་འཐད་པའི་ཕྱིར། འདོད་ན། སྦྱོར་ལམ་པ་ཡིན་ན་དེ་ཐོབ་པས་ཁྱབ་
པར་ཐལ། འདོད་པའི་ཕྱིར། འདོད་ན། ཉན་ཐོས་སྦྱོར་ལམ་པ་ཆོས་ཅན། དེར་ཐལ། དེའི་ཕྱིར། ཟེར་ན་རྩ་བར་མ་ཁྱབ་བོ།    ༈   མཐོང་བའི་ཆོས་ལ་བཟོད་པ་དང། ཞེས་སོགས་ཀྱིས་སྐབས་སུ། གཉིས་ལས། དང་པོ་ནི། ཐེག་ཆེན་གྱི་མཐོང་ལམ་
རྗེས་ཐོབ་ཡེ་ཤེས་ཐོབ་པའི་མཐོང་ལམ་པ་དབང་འབྲིང་ཆོས་ཅན། བླ་མེད་རྫོགས་བྱང་ལས་ཕྱིར་མི་ལྡོག་པ་ཡིན་ཏེ། མཉམ་གཞག་ཤེས་བཟོད་སྐད་ཅིག་མ་བཅུ་དྲུག་གིས་དྲངས་པའི་རྗེས་ཐོབ་ལུས་ངག་གི་སྤྱོད་པ་ཁྱད་པར་ཅན་ཐོབ་
པའི་སེམས་དཔའ་དབང་འབྲིང་ཡིན་པའི་ཕྱིར། གཉིས་པ་ལ་རོང་ཊཱིཀ་པ་ན་རེ། བྱང་སེམས་ཀྱི་མཐོང་ལམ་མཉམ་གཞག་ཤེས་བཟོད་སྐད་ཅིག་མ་བཅུ་དྲུག་པོ་དེ། བྱང་སེམས་མཐོང་ལམ་པ་དབང་འབྲིང་ཕྱིར་མི་ལྡོག་པའི་དགེ་འདུན་དུ་

[060A]༄༅། །སྒྲུབ་བའི་རང་དོན་སྐབས་ཀྱི་རྟགས་དང། རྗེས་ཐོབ་ལུས་ངག་གི་སྤྱོད་པ་ཁྱད་པར་ཅན་བཅུ་དྲུག་པོ་དེ་བྱང་སེམས་མཐོང་ལམ་པ་དབང་འབྲིང་ཕྱིར་མི་ལྡོག་པའི་དགེ་འདུན་དུ་སྒྲུབ་པའི་གཞན་དོན་སྐབས་ཀྱི་
རྟགས་ཡང་དག་ཡིན། བྱང་སེམས་མཐོང་ལམ་པ་དབང་འབྲིང་རྫོགས་པའི་བྱང་ཆུབ་ལས་ཕྱིར་མི་ལྡོག་པར་སྒྲུབ་པའི་རྟགས་ཆོས་གཉིས་ལྡན་གྱི་འབྲེལ་བ་དེ་བྱང་སེམས་མཐོང་ལམ་པ་རང་རྒྱུད་ཀྱི་སྟེང་དུ་ཚད་མས་ངེས་དགོས་
ཞེས་ཟེར། དེ་ལྟར་ཡང་རོང་ཊཱིཀ་པས། རྟགས་ཀྱི་ངོ་བོ་ནི་མཉམ་བཞག་དང་རྗེས་ཐོབ་གཉིས་ཏེ། ཕྱིར་མི་ལྡོག་པར་ཡིད་ཆེས་པར་བྱེད་པའི་རྒྱུ་མཚན་དེ་གཉིས་ཁོ་ནར་ཟད་པའི་ཕྱིར། མཉམ་གཞག་ནི་རྟགས་སུ་མི་བཟུང་སྟེ་
ཇི་ལྟར་གཞན་ཡིད་ཆེས་པར་བྱེད་པའི་ཡིན་ཞེས་འབྱུང་བས་སོ་ཞེ་ན། དེ་ནི་གཞན་ངོར་མཉམ་གཞག་ཁོ་ན་རྟགས་སུ་མི་འགྱུར་བར་སྟོན་པ་ཡིན་གྱི། ཐམས་ཅད་དུ་རྟགས་སུ་འགོད་པ་ནི། མ་ཡིན་ཏེ། རང་ངོར་གདོན་མི་ཟ་བར་རྟགས་སུ་
འགྱུར་བའི་ཕྱིར་ཞེས་དང། ཡང་རང་དོན་དང་གཞན་དོན་གཉིས་སུ་ཡང་འགྱུར་ཏེ། ཞེས་དང། གཉིས་ཀ་ལ་ཡང་ཁྱབ་པ་རང་རྒྱུད་ལ་གཏན་ལ་ཕབ་དགོས་སོ་ཞེས་གསུངས་སོ། །འདི་ལྟར་སྨྲ་བ་དང། ཁྱོད་རང་གི་རྩ་བའི་གྲུབ་མཐའ་ལ་
མཐོང་ལམ་ལ་མཉམ་གཞག་གིས་ཁྱབ་པར་འདོད་བ་ནང་འགལ་ཏེ། མཉམ་གཞག་ཤེས་བཟོད་སྐད་ཅིག་མ་བཅུ་དྲུག་གིས་དྲངས་པའི་རྗེས་ཐོབ་ལུས་ངག་གི་སྤྱོད་པ་ཁྱད་པར་ཅན་ཆོས་ཅན། ཁྱོད་ཀྱི་རྟགས་ཀྱིས་བྱང་སེམས་མཐོང་ལམ་
པ་དབང་འབྲིང་རྫོགས་པའི་བྱང་ཆུབ་ལས་ཕྱིར་མི་ལྡོག་པར་སྒྲུབ་པའི་རྟགས་ཆོས་གཉིས་ལྡན་གྱི་འབྲེལ་བ་དེ། བྱང་སེམས་མཐོང་ལམ་པ་རང་རྒྱུད་ཀྱི་སྟེང་དུ་ཚད་མས་ངེས་པར་ཐལ། ཁྱོད་དེ་ལྟར་སྒྲུབ་པའི་རྟགས་ཡིན་པའི་ཕྱིར། འདོད་

[060B] དེ་ཆོས་ཅན། ཁྱོད་བྱང་སེམས་མཐོང་ལམ་པའི་རྒྱུད་ལ་ཡོད་པར་ཐལ། འདོད་པའི་ཕྱིར། འདོད་ན། བྱང་སེམས་མཐོང་ལམ་པའི་རྒྱུད་ལ་རྗེས་ཐོབ་ཡེ་ཤེས་ཡོད་པར་ཐལ། འདོད་པའི་ཕྱིར། འདོད་ན། མཐོང་ལམ་ལ་མཉམ་གཞག་གིས་
མ་ཁྱབ་པར་ཐལ། འདོད་པའི་ཕྱིར། རྩ་བའི་རྟགས་གྲུབ་སྟེ། དེ་སྒྲུབ་ཀྱི་གཞན་དོན་སྐབས་ཀྱི་རྟགས་ཡང་དག་ཡིན་པའི་ཕྱིར། མ་གྲུབ་ན། དེར་ཐལ། རོང་ཊཱིཀ་པས། མཉམ་རྗེས་གཉིས་ལས་གཞན་ལ་རྟགས་སུ་ཟུང་བྱ་ནི། རྗེས་ཐོབ་
ཡིན་པས་ཤེས་བཟོད་ཀྱི་མིང་གིས་ཉེ་བར་བཏགས་ནས་རྗེས་ཐོབ་ཀྱང་བཤད་དེ་ཞེས་བཤད་པ་སྒྲ་ཇི་བཞིན་དུ་ཁས་ལེན་རིགས་པའི་ཕྱིར། འཁོར་གསུམ་གྱི་འཕྲེང་བ་འདི་རྣམས་ལ་རོད་ཊཱིཀ་པ་ཐམས་ཅད་ཀྱིས་ལན་གདབ་རྒྱུ་འདུག་མི་
འདུག་ལྟོས་ཤིག། གཞན་ཡང། བྱང་སེམས་མཐོང་ལམ་པ་དབང་འབྲིང་ཆོས་ཅན། ཁྱོད་བྱང་སེམས་མཐོང་ལམ་པ་དབང་འབྲིང་རྫོགས་པའི་བྱང་ཆུབ་ལས་ཕྱིར་ལྡོག་མི་ལྡོག་ཐེ་ཚོམ་ཟ་བའི་གང་ཟག་ཡིན་པར་ཐལ། མཉམ་གཞག་
ཤེས་བཟོད་སྐད་ཅིག་མ་བཅུ་དྲུག་པོ་དེ། ཁྱོད་ཀྱི་ངོ་བོར་བྱང་སེམས་མཐོང་ལམ་པ་དབང་འབྲིང་རྫོགས་བྱང་ལས་ཕྱིར་མི་ལྡོག་པར་སྒྲུབ་པའི་རང་དོན་སྐབས་ཀྱི་རྟགས་ཡང་དག་ཡིན་པའི་ཕྱིར། འདོད་ན། བྱང་སེམས་མཐོང་ལམ་པ་དབང་
འབྲིང་གི་རྒྱུད་ལ་རང་ཉིད་རྫོགས་བྱང་ལས་ཕྱིར་ལྡོག་གམ་མི་ལྡོག་སྙམ་པའི་ཐེ་ཚོམ་མངོན་གྱུར་དུ་ཡོད་པར་ཐལ། འདོད་པའི་ཕྱིར། འདོད་ན། མཐོང་ལམ་མཉམ་གཞག་ཡེ་ཤེས་ལ་གནས་པའི་སེམས་དཔའི་རྒྱུད་ལ་དེ་འདྲ་བའི་ཐེ་ཚོམ་
མངོན་གྱུར་དུ་ཡོད་པར་ཐལ། འདོད་པ་གང་ཞིག། མཐོང་ལམ་ཡིན་ན་མཉམ་གཞག་ཡིན་པས་ཁྱབ་པའི་ཕྱིར། ལན་གྱིས་ལྡོག་པར་མི་ནུས་པའི་ཐལ་འགྱུར་རོ།    ༈    །བྱང་ཆུབ་ཇི་ལྟ་དེ་བཞིན་དུ། ཞེས་སོགས་ཀྱི་སྐབས་སུ། གཉིས་ལས། དང་པོ་

[061A]༄༅། །ནི༑ ཐེག་ཆེན་གྱི་སྒོམ་ལམ་དོན་དམ་པར་འཕེལ་འགྲིབ་མེད་ཀྱང་དེས་ཐ་སྙད་དུ་གདུལ་བྱའི་འདོད་དོན་བསྒྲུབ་ནུས་ཏེ། རྟོགས་པ་ཡེ་ཤེས་ཆོས་སྐུ་དོན་དམ་པར་འཕེལ་འགྲིབ་མེད་ཀྱང་དེས་ཐ་སྙད་དུ་གདུལ་བྱའི་འདོད་དོན་
སྒྲུབ་ནུས་པའི་ཕྱིར། ཁ་ཅིག་ཐེག་ཆེན་གྱི་སྒོམ་ལམ་བདེན་པར་མེད་ཀྱང་དེས་ཐ་སྙད་དུ་གདུལ་བྱའི་འདོད་དོན་སྒྲུབ་ནུས་ཏེ། རྟོགས་པ་ཡེ་ཤེས་ཆོས་སྐུ་དོན་དམ་པར་མེད་ཀྱང་དེས་ཐ་སྙད་དུ་གདུལ་བྱའི་འདོད་དོན་སྒྲུབ་ནུས་པའི་ཕྱིར་ཟེར་
ན༑ སེམས་ཙམ་པས་རྟོགས་པ་ཡེ་ཤེས་ཆོས་སྐུ་བདེན་མེད་དུ་ཁས་ལེན་པར་ཐལ། སྦྱོར་བ་དེ་འཐད་པའི་ཕྱིར། འདོད་མི་ནུས་ཏེ། དེས་དེ་བདེན་གྲུབ་ཏུ་ཁས་ལེན་པའི་ཕྱིར་ཏེ། དེས་སྒྲིབ་གཉིས་བདེན་གྲུབ་ཏུ་ཁས་ལེན་པའི་ཕྱིར་ཏེ། གཞན་གྱི་
ཆོས་རྣམས་ཀྱང་ཡོད་ལ། ཞེས་གསུངས་པའི་ཕྱིར། གཉིས་པ་ནི། ཁ་ཅིག་སྐབས་འདིའི་འགྲེལ་པར། ཆོས་ཀྱི་སྐུ་ལ་སོགས་པའི་རང་བཞིན་གྱི་སངས་རྒྱས་ཀྱི་བདག་པོ་ཙམ་གྱི་གདུལ་བྱའི་སྐྱེ་བོ་རྣམས་ཀྱི་བསོད་ནམས་དང་ཡེ་ཤེས་ཀྱི་རྗེས་
སུ་མཐུན་པར་དོན་ཁྱད་པར་ཅན་སྣང་བའི་སེམས་བསྐྱེད་པའི་སྒོ་ནས། ཞེས་སོགས་དང། དེའི་ཐད་ཀྱི་ཊིཀྐར། སོགས་སྒྲས་ཆོས་སྐུས་ལོངས་སྐུའི་བདག་རྐྱེན་དང་ལོངས་སྐུས་སྤྲུལ་སྐུའི་བདག་རྐྱེན་བྱེད་པ་བསྡུད་དོ་ཞེས་གསུངས་པ་ལ་བརྟེན་
ནས༑ བྱང་སེམས་རྒྱུན་མཐའ་བས་ཡེ་ཤེས་ཆོས་སྐུ་དང་ལོངས་སྐུ་སྤྲུལ་སྐུ་རྣམས་རིམ་ཅན་དུ་མངོན་དུ་བྱེད་ཟེར་བ་མི་འཐད་དེ། དེ་ལྟར་འདོད་པ་སྐབས་བརྒྱད་པའི་ཊིཀྐ་དང་འགལ་བའི་ཕྱིར་དང། ལུང་དེའི་དོན་ནི། ཡེ་ཤེས་ཆོས་སྐུས་རང་འབྲས་
ལོངས་སྐུའི་བདག་རྐྱེན་དང། ལོངས་སྐུས་རང་འབྲས་སྤྲུལ་སྐུའི་བདག་རྐྱེན་བྱེད་པའི་དོན་ཡིན་པའི་ཕྱིར།    ༈   སྐྱེ་བ་དང་ནི་འགག་པ་དང། །ཞེས་སོགས་ཀྱི་སྐབས་སུ། ཁ་ཅིག་བྱང་སེམས་སྒོམ་ལམ་པ་ཆོས་ཅན། རྫོགས་བྱང་ལས་ཕྱིར་མི་ལྡོག་

[061B] ཟབ་མོ་རྣམ་པ་བརྒྱད་ཐུགས་སུ་ཆུད་པས་དྲངས་པའི་རྗེས་ཐོབ་ལུས་ངག་གི་སྤྱོད་པ་ཁྱད་པར་ཅན་ཐོབ་པའི་སེམས་དཔའ་ཡིན་པའི་ཕྱིར་ཟེར་ན། བྱང་སེམས་སྒོམ་ལམ་པ་ཆོས་ཅན། ཁྱོད་ཀྱིས་དེ་མ་ཐོབ་པར་ཐལ། ཁྱོད་ཕྱིར་མི་ལྡོག་པའི་རྟགས་
ཐོབ་པའི་སེམས་དཔའ་མ་ཡིན་པའི་ཕྱིར། ཕྱིར་མི་ལྡོག་པའི་རྟགས་མ་ཐོབ་པའི་བྱང་སེམས་སྒོམ་ལམ་པ་དེ་ཁྱོད་ཡིན་པའི་ཕྱིར།    ༈    རྗེས་ཐོབ་ཡེ་ཤེས་ལ་གནས་པའི་བྱང་སེམས་ས་བརྒྱད་པ་བ་ཆོས་ཅན། རྫོགས་པའི་བྱང་ཆུབ་
ལས་ཕྱིར་མི་ལྡོག་པ་ཡིན་ཏེ། ཟབ་མོ་རྣམ་པ་བརྒྱད་ཐུགས་སུ་ཆུད་པས་དྲངས་པའི་རྗེས་ཐོབ་ལུས་ངག་གི་སྤྱོད་པ་ཁྱད་པར་ཅན་དང་ལྡན་པའི་སེམས་དཔའ་ཡིན་པའི་ཕྱིར། ཟབ་མོ་རྣམ་པ་བརྒྱད་ཐུགས་སུ་ཆུད་པས་དྲངས་པའི་རྗེས་ཐོབ་ལུས་ངག་གི་སྤྱོད་
བ་ཁྱད་པར་ཅན་ཐོབ་པའི་རྗེས་ལ་མངོན་རྟོགས་ལ་གནས་པའི་སེམས་དཔའ་དེ། ཕྱིར་མི་ལྡོག་པའི་རྟགས་ཐོབ་པའི་བྱང་སེམས་སྒོམ་ལམ་པའི་མཚན་ཉིད། རྩོད་པ་སྤོང་བ་ལ་ཁ་ཅིག་ས་གསུམ་པའི་བར་ཆད་མེད་ལམ་ལ་གནས་པའི་སེམས་
དཔའ་དབང་རྣོན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན་དེར་ཐལ། ཁྱོད་ཀྱིས་ཐེག་ཆེན་གྱི་སྒོམ་ལམ་རྗེས་ཐོབ་ཡེ་ཤེས་ཐོབ་པ་གང་ཞིག་ཁྱོད་བྱང་སེམས་སྒོམ་ལམ་པ་དབང་རྣོན་ཡིན་པའི་ཕྱིར། འདོད་ན། དེ་ཆོས་ཅན་
ཁྱོད་ཆོས་ཅན་ཀུན་རྫོབ་པ་ཐུགས་སུ་ཆུད་པའི་གང་ཟག་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཉིད་ལ་གཉིས་སྣང་ནུབ་པའི་སེམས་དཔའ་ཡིན་པའི་ཕྱིར། ཟེར་ན། ས་གསུམ་པའི་བར་ཆད་མེད་ལམ་ལ་གནས་པའི་སེམས་དཔའི་
རྒྱུད་ལ་ཆོས་ཅན་ཀུན་རྫོབ་པ་རྟོགས་པའི་བློ་མེད་པར་ཐལ། དེ་ཆོས་ཅན་ཀུན་རྫོབ་པ་ཐུགས་སུ་ཆུད་པའི་གང་ཟག་མ་ཡིན་པའི་ཕྱིར། འདོད་མི་ནུས་ཏེ། །དེའི་རྒྱུད་ལ་

[062A]༄༅། །ས་གསུམ་པའི་བར་ཆད་མེད་ལམ་རྟོགས་པའི་བློ་ཡོད་པའི་ཕྱིར་ཏེ། དེའི་རྒྱུད་ལ་དེ་རྟོགས་པའི་རང་རིག་ཡོད་པའི་ཕྱིར། དེས་ཟབ་མོ་རྣམ་པ་བརྒྱད་ཐུགས་སུ་མ་ཆུད་ཟེར་ན། དེས་དེ་ཐུགས་སུ་ཆུད་པར་ཐལ། དེས་དེ་
བཞིན་ཉིད་ཟབ་མོ་ཐུགས་སུ་ཆུད་པའི་ཕྱིར་ཏེ། དེས་དེ་བཞིན་ཉིད་ཐུགས་སུ་ཆུད་པའི་ཕྱིར། ཁ་ཅིག་མ་ཁྱབ་སྟེ། དེ་བཞིན་ཉིད་ཟབ་མོ་ཀུན་རྫོབ་བདེན་པ་ཡིན་པའི་ཕྱིར་ཞེས་ཟེར་བ་ནི། ཚིག་ཙམ་ལ་འཚོལ་བའོ།    ༈    །ཆོས་རྣམས་རྨི་ལམ་འདྲ་བའི་
ཕྱིར༑ ཞེས་སོགས་ཀྱི་སྐབས་སུ། གཉིས་ལས། དང་བོ་ནི། དག་པ་ས་གསུམ་གྱི་ཡེ་ཤེས་ཆོས་ཅན། སྲིད་ཞི་མཉམ་ཉིད་ཀྱི་སྦྱོར་བ་ཡིན་ཏེ། སྲིད་ཞི་བདེན་མེད་དུ་མངོན་སུམ་དུ་རྟོགས་པའི་སྒོ་ནས་རྗེས་ཐོབ་ཀྱི་གནས་སྐབས་སུ་ཡང་བདེན་འཛིན་
མངོན་གྱུར་པ་སྐྱེ་བའི་གོ་སྐབས་ཟད་པར་བཅོམ་པའི་དག་སའི་ཡེ་ཤེས་ཡིན་པའི་ཕྱིར། སྲིད་ཞི་ཆོས་ཅན། བདེན་པར་མེད་དེ། རྟེན་འབྲེལ་ཡིན་པའི་ཕྱིར། དཔེར་ན། རྨིན་ལམ་བཞིན་ནོ། ཁོ་ན་རེ། ལས་འབྲས་མེད་པར་ཐལ། ལས། འབྲས་བདེན་པ་
མེད་པའི་ཕྱིར་ན། མ་ཁྱབ་སྟེ། ལས་འབྲས་བདེན་པར་མེད་ན་དེ་མེད་པར་ཐལ་བ་ལ་སོགས་པའི་ཀླན་ཀའི་ལན། མདོ་ལས་བསྟན་ཅིང་བསྟན་པ་ལྟར་ཀླན་ཀ་སྤོན་གནུས་པའི་ཕྱིར། གཉིས་པ་ལ་ཁ་ཅིག། སྲིད་ཞི་བདེན་སྟོང་དུ་མངོན་སུམ་དུ་རྟོགས་
པའི་སེམས་དཔའི་རྣལ་འབྱོར། སྲིད་ཞི་མཉམ་ཉིད་ཀྱི་སྦྱོར་བའི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། འདོད་ན། དག་སའི་
ཡེ་ཤེས་ཡིན་པར་ཐལ། འདོད་པའི་ཕྱིར། ཁྱབ་སྟེ། འགྲེལ་ཆེན་ལས། ད་ནི་མི་སློབ་པའི་དགེ་འདུན་གྱི་མཚན་ཉིད་བསྟན་པར་བྱའོ། །ཞེས་གསུངས་པའི་ཕྱིར། ཁ་ཅིག་སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་དག་སའི་རྣལ་འབྱོར། སྲིད་

[062B] བྱང་སེམས་ས་བརྒྱད་ཀྱི་ཀུན་རྫོབ་སེམས་བསྐྱེད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། དག་སའི་ཡེ་ཤེས་ཡིན་པའི་ཕྱིར། འདོད་ན། མངོན་སུམ་ཡིན་
པར་ཐལ། འདོད་པའི་ཕྱིར། འདོད་མི་ནུས་ཏེ། རྟོག་པ་ཡིན་པའི་ཕྱིར། ཁ་ཅིག་དག་སའི་ཡེ་ཤེས་གང་ཞིག་གཙོ་བོར་ཆོས་སྐུའི་ལག་རྗེས་འཇོག་བྱེད་ཀྱི་རིགས་སུ་གནས་པ་དེ། སྲིད་ཞི་མཉམ་ཉིད་ཀྱི་སྦྱོར་བའི་མཚན་ཉིད་ཟེར་ན། ས་བརྒྱད་པ་
པའི་རྒྱུད་ཀྱི་སྦྱིན་པ་ཉམས་ལེན་གྱི་བྱ་བ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། དག་སའི་རྣལ་འབྱོར་ཡིན་པའི་ཕྱིར། འདོད་ན། ཡེ་ཤེས་ཀྱི་ཚོགས་ཡིན་པར་ཐལ། འདོད་པའི་ཕྱིར། འདོད་ན། བསོད་ནམས་ཀྱི་ཚོགས་ཡིན་
ན༑ ཡེ་ཤེས་ཀྱི་ཚོགས་ཡིན་དགོས་པར་ཐལ། འདོད་པའི་ཕྱིར། རང་ལུགས་ནི། སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་རྗེས་ཐོབ་ཀྱི་གནས་སྐབས་སུའང་བདེན་འཛིན་མངོན་གྱུར་བ་སྐྱེ་བའི་གོ་སྐབས་ཟད་
པར་བཅོམ་པའི་དག་སའི་རྣལ་འབྱོར། སྲིད་ཞི་མཉམ་ཉིད་ཀྱི་སྦྱོར་བའི་མཚན་ཉིད། ས་མཚམས་ད་པ་ས་གསུམ་ན་ཡོད། རྩོད་པ་སྤོང་བ་ལ། ཁོ་ན་རེ། ས་བརྒྱད་པའི་ཡེ་ཤེས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་
ཅན༑ རྗེས་ཐོབ་ཀྱི་གནས་སྐབས་སུ་བདེན་འཛིན་མངོན་གྱུར་པ་སྐྱེ་བའི་གོ་སྐབས་ཟད་པར་བཅོམ་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། རྗེས་ཐོབ་ཀྱི་གནས་སྐབས་སུ་བདེན་འཛིན་མངོན་གྱུར་བ་མི་སྐྱེ་བར་ཐལ། འདོད་པའི་ཕིར་
ན་མ་ཁྱབ། འདོད་མི་ནུས་ཏེ། ས་གཉིས་པའི་རྗེས་ཐོབ་ཡེ་ཤེས་ལ་གནས་པའི་སེམས་དཔའི་རྒྱུད་ལ་བདེན་འཛིན་མངོན་གྱུར་དུ་ཡོད་པའི་ཕྱིར། ཡང་ཁོ་ན་རེ།ས་བརྒྱད་བའི་ཡེ་ཤེས་ཆོས་ཅན། བདེན་འཛིན་མངོན་གྱུར་བ་བཅོམ་པའི་ཡེ་ཤེས་ཡིན་

[063A]༄༅། །པར་ཐལ། རྗེས་ཐོབ་ཀྱི་གནས་སྐབས་སུ་དེ་སྐྱེ་བའི་གོ་སྐབས་ཟད་པར་བཅོམ་པའི་དག་སའི་ཡེ་ཤེས་ཡིན་པའི་ཕྱིར། འདོད་ན། བདེན་འཛིན་མངོན་གྱུར་བ་སྤངས་པའི་ཡེ་ཤེས་ཡིན་པར་ཐལ། འདོད་པའི་ཕྱིར། འདོད་ན། རྣམ་
མཁྱེན་ཡིན་པར་ཐལ། འདོད་པའི་ཕྱིར་ན། གོང་དུ་མ་ཁྱབ་བོ། ཡང་ཁོ་ན་རེ་ཐེག་ཆེན་གྱི་སྒོམ་ལམ་ཆེན་པོའི་ཆུང་ངུ་ལ་གནས་པའི་སེམས་དཔའི་རྒྱུད་ལ་བདེན་འཛིན་མངོན་གྱུར་དུ་མེད་པར་ཐལ། ས་བརྒྱད་པ་ལ་གནས་པའི་སེམས་དཔའི་རྒྱུད་ལ་
བདེན་འཛིན་མངོན་གྱུར་དུ་མེད་པའི་ཕྱིར། མ་གྲུབ་ན། མཚན་ཉིད་དེ་འཐད་པར་བུད། འདོད་མི་ནུས་ཏེ། ཉན་ཐོས་ཀྱི་སྒོམ་ལམ་ཆེན་པོའི་ཆུང་ངུ་ལ་གནས་པའི་ཉན་ཐོས་འཕགས་པའི་རྒྱུད་ལ་གང་ཟག་གི་བདག་འཛིན་མངོན་གྱུར་དུ་ཡོད་པའི་ཕྱིར་ན་
མ་ཁྱབ་བོ།    ༈    །སེམས་ཅན་འཇིག་རྟེན་དེ་བཞིན་དུ། ཞེས་སོགས་ཀྱི་སྐབས་སུ། གཉིས་ལས། དང་པོ་ནི། ས་བརྒྱད་པའི་ཡེ་ཤེས་ཆོས་ཅན། ཞིང་དག་སྦྱོར་བ་ཡིན་ཏེ། སངས་རྒྱས་ཀྱི་སྣོད་བཅུད་ཀྱི་ཞིང་ཁྱད་པར་ཅན་འགྲུབ་པའི་སྨོན་ལམ་ལ་སོགས་
པའི་དགེ་རྩའི་ནུས་པ་མཐུ་ཅན་དུ་གྱུར་པའི་དག་སའི་རྣལ་འབྱོར་ཡིན་ཕྱིར། ཁ་ཅིག། དག་སའི་རྣལ་འབྱོར་གང་ཞིག་གཙོ་བོར་ལོངས་སྐུའི་ལག་རྗེས་འཇོག་བྱེད་ཀྱི་རིགས་སུ་གནས་པ་དེ། ཞིང་དག་སྦྱོར་བའི་མཚན་ཉིད་ཟེར་ན། ས་བརྒྱད་
པའི་བར་ཆད་མེད་ལམ་ཆོས་ཅན། མཚན་ཉིད་ཀྱི་ཟུར་ཕྱི་མ་དེར་ཐལ། མཚོན་བྱ་དེའི་ཕྱིར་ཏེ། དག་སའི་རྣལ་འབྱོར་ཡིན་པའི་ཕྱིར། འདོད་མི་ནུས་ཏེ། གཙོ་བོར་ཡེ་ཤེས་ཆོས་སྐུའི་ལག་རྗེས་འཇོག་བྱེད་ཀྱི་རིགས་སུ་གནས་པའི་ཕྱིར་ཏེ། ཐེག་ཆེན་གྱི་
སྒོམ་ལམ་བར་ཆད་མེད་ལམ་ཡིན་པའི་ཕྱིར། རང་ལུགས་ནི། རང་གང་དུ་སངས་རྒྱས་འགྱུར་གྱི་སངས་རྒྱས་ཀྱི་སྣོད་བཅུད་ཀྱི་ཞིང་ཁྱད་པར་ཅན་འགྲུབ་པའི་སྨོན་ལམ་ལ་སོགས་པའི་དགེ་རྩའི་ནུས་པ་མཐུ་ཅན་དུ་གྱུར་པའི་དག་སའི་རྣལ་འབྱོར། །

[063B] ས་མཚམས་དག་པ་ས་གསུམ་ན་ཡོད། རྩོད་པ་སྤོང་བ་གོ་སླའོ།    ༈    །ཡུལ་དང་སྦྱོར་བ་ཅན་འདི་ནི། ཞེས་སོགས་ཀྱི་སྐབས་སུ། གཉིས་ལས། དང་པོ་ནི། ཐབས་མཁས་སྦྱོར་བ་ལ་བཅུ་ཡོད་དེ། བདུད་བཞི་ལས་འདས་པའི་
ཐབས་མཁས་སྦྱོར་བ་ནས་ཚད་མེད་པའི་ཐབས་མཁས་སྦྱོར་བའི་བར་བཅུ་ཡོད་པའི་ཕྱིར། གཉིས་པ་ལ་ཁ་ཅིག་དག་སའི་རྣལ་འབྱོར་གང་ཞིག་གཙོ་བོར་སྤྲུལ་སྐུའི་ལག་རྗེས་འཇོག་བྱེད་ཀྱི་རིགས་སུ་གནས་པ་དེ། ཐབས་མཁས་སྦྱོར་བའི་མཚན་
ཉིད་ཟེར་ན། ས་བརྒྱད་པའི་བར་ཆད་མེད་ལམ་ཆོས་ཅན། མཚན་ཉིད་ཀྱི་ཟུར་ཕྱི་མ་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། གཙོ་བོར་ཡེ་ཤེས་ཆོས་སྐུའི་ལག་རྗེས་འཇོག་བྱེད་ཀྱི་རིགས་སུ་གནས་པའི་ཕྱིར་ཏེ། ཐེག་ཆེན་གྱི་སྒོམ་ལམ་
བར་ཆད་མེད་ལམ་ཡིན་པའི་ཕྱིར། ཁ་ཅིག། འཕྲིན་ལས་ཕུན་ཚོགས་འགྲུབ་པའི་རྒྱུའི་དགེ་རྩའི་ནུས་པ་མཐུ་ཅན་དུ་གྱུར་པའི་སེམས་དཔའི་རྣལ་འབྱོར། ཐབས་མཁས་སྦྱོར་བའི་མཚན་ཉིད་ཟེར་ན། མི་འཐད་དེ། ས་བརྒྱད་པ་ན་འཕྲིན་ལས་ཕུན་
ཚོགས་ཡོད་པའི་ཕྱིར།    ༈    ༑རང་ལུགས་ནི། འབད་རྩོལ་རགས་པ་ཞི་བའི་སྒོ་ནས་འཕྲིན་ལས་ལྷུན་གྱིས་འགྲུབ་པའི་དག་སའི་རྣལ་འབྱོར་ཐབས་མཁས་སྦྱོར་བའི་མཚན་ཉིད། དབྱེ་ན། བཅུ་ཡོད། ས་མཚམས་དག་པ་ས་གསུམ་ན་ཡོད། རྩོད་པ་
སྤོང་བ་ལ་ཁོ་ན་རེ་ས་བརྒྱད་པའི་བར་ཆད་མེད་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། དེ་ཆོས་ཅན། གཙོ་བོར་སྤྲུལ་སྐུའི་ལག་རྗེས་འཇོག་བྱེད་ཡིན་པར་ཐལ། འདོད་པའི་ཕྱིར་ན། མ་ཁྱབ་སྟེ། སྤྲུལ་སྐུའི་རྗེས་སུ་བྱུང་
བའི་ཐབས་མཁས་སྦྱོར་བ་ཆོས་ཅན། དེར་ཐར། དེའི་ཕྱིར། འདོད་ན། དེ་ཆོས་ཅན། སྤྲུལ་སྐུའི་སྔ་རོལ་དུ་བྱུང་བར་ཐལ། འདོད་པའི་ཕྱིར།།    ༈   

[064A]༄༅། །ཞེས་སོགས་ཀྱི་སྐབས་སུ། གཉིས་ལས། དང་པོ་ནི། ས་བཅུའི་ཡེ་ཤེས་ཆོས་ཅན། བདུད་བཞི་མངོན་གྱུར་པ་ལས་འདས་པ་ཡིན་ཏེ། བདུད་ཀྱིས་བར་ཆད་བྱ་བར་ནུས་པ་སོགས་བར་ཆད་ཀྱི་ཆོས་ལས་རྣལ་འབྱོར་གྱིས། །
སྟོབས་ཀྱི་ཡང་དག་པར་རྒལ་བའི་དག་སའི་ཡེ་ཤེས་ཡིན་པའི་ཕྱིར། གཉིས་པ་ལ་ཁ་ཅིག་རང་རྒྱུ་ལས་ཉོན་གྱི་དབང་གིས་བྱུང་བའི་ཟག་བཅས་ཀྱི་ཕུང་བོ་གང་ཞིག་གཙོ་བོར་དམན་པའི་ལྷག་མེད་མྱང་འདས་ཐོབ་པ་ལ་བར་དུ་གཅོད་པའི་སྒྲིབ་
པའི་རིགས་སུ་གནས་པ་དེ། ཕུང་བོའི་བདུད་ཀྱི་མཚན་ཉིད། སེམས་རྒྱུད་རབ་ཏུ་མ་ཞི་བར་བྱེད་པའི་སེམས་བྱུང་གང་ཞིག། གཙོ་བོར་དམན་པའི་ལྷག་བཅས་མྱང་འདས་ཐོབ་པ་ལ་བར་དུ་གཅོད་པའི་སྒྲིབ་པའི་རིགས་སུ་གནས་པ་དེ། ཉོན་
མོངས་པའི་བདུད་ཀྱི་མཚན་ཉིད། སྲོག་གི་དབང་པོ་རང་དབང་མེད་པར་འགགས་པའི་ཆ་གང་ཞིག་གཙོ་བོར་གཉིས་ཀའི་ཆ་ལས་རྣམ་པར་གྲོལ་བའི་དགྲ་བཅོམ་པ་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པའི་རིགས་སུ་གནས་པ་དེ། འཆི་
བདག་གི་བདུད་ཀྱི་མཚན་ཉིད། བདུད་བཞིའི་ནང་ཚན་གང་ཞིག་ བདུད་གཞན་བསུམ་ལས་འདའ་བ་ལ་བར་དུ་གཅོད་པར་བྱེད་པ། ལྷའི་བུའི་བདུད་ཀྱི་མཚན་ཉིད་ཟེར་ན། སོ་སོ་སྐྱེ་བོའི་རྒྱུད་ཀྱི་ཉོན་མོངས་ཆོས་ཅན། ཕུང་པོའི་བདུད་
ཡིན་པར་ཐལ། ཉེར་ལེན་གྱི་ཕུང་པོ་ཡིན་པའི་ཕྱིར། ཁྱབ་སྟེ། ཉན་ས་ལས། དེ་ལ་ཕུང་པོའི་བདུད་ནི་ཉེ་བར་ལེན་པའི་ཕུང་པོ་ལྔའོ། །ཞེས་གསུངས་པའི་ཕྱིར། འདོད་ན། དེ་ཆོས་ཅན། གཙོ་བོར་དམན་པའི་ལྷག་མེད་མྱང་འདས་ཐོབ་པ་
ལ་བར་དུ་གཅོད་བྱེད་ཀྱི་སྒྲིབ་པའི་རིགས་སུ་གནས་པ་ཡིན་པར་ཐི་ལོ།། །འདོད་ན། གཙོ་བོར་དམན་པའི་ལྷག་བཅས་མྱང་འདས་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པའི་རིགས་སུ་གནས་པར་ཐལ། ཉོན་མོངས་པའི་བདུད་ཡིན་པའི་ཕྱིར་

[064B] དེ་ཆོས་ཅན། དེ་མ་ཡིན་པར་ཐལ། ཕུང་པོའི་བདུད་ཡིན་པའི་ཕྱིར། གཞན་ཡང། ཉོན་མོངས་དང་མཚུངས་ལྡན་གྱི་གཙོ་སེམས་ཆོས་ཅན། སེམས་བརྒྱུད་རབ་ཏུ་མ་ཞི་བར་བྱེད་པའི་སེམས་བྱུང་ཡིན་པར་ཐལ། ཉོན་མོངས་པའི་
བདུད་ཡིན་པའི་ཕྱིར། ཁྱབ་བ་ཁས། མ་གྲུབ་ན་དེར་ཐལ། ཉོན་སྒྲིབ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། འདོད་མི་ནུས་ཏེ། གཙོ་བོ་སེམས་ཡིན་པའི་ཕྱིར། ཉོན་མོངས་ཀྱི་ས་བོན་ཆོས་ཅན། སེམས་རྒྱུད་རབ་ཏུ་མ་ཞི་བར་བྱེད་པའི་སེམས་
བྱུང་ཡིན་པར་ཐལ། ཉོན་མོངས་པའི་བདུད་ཡིན་པའི་ཕྱིར་ཏེ། ཉོན་སྒྲིབ་ཡིན་པའི་ཕྱིར། འདོད་མི་ནུས་ཏེ། ལྡན་མིན་འདུ་བྱེད་ཡིན་པའི་ཕྱིར། ལྷག་མེད་མྱང་འདས་ལ་གནས་པའི་ཉན་ཐོས་དགྲ་བཅོམ་པས་ཕུང་པོའི་བདུད་བཅོམ་པ་དང་
གཉིས་གའི་ཆ་ལས་རྣམ་པར་གྲོལ་བའི་ཉན་ཐོས་དགྲ་བཅོམ་པས་འཆི་བདག་གི་བདུད་བཅོམ་པར་ཐལ། མཚན་ཉིད་དང་པོ་དང་གསུམ་པ་འཐད་པའི་ཕྱིར། འདོད་མི་ནུས་ཏེ། ཕུང་པོའི་བདུད་བཅོམ་ན་མ་རིག་བག་ཆགས་ཀྱི་ས་དང་ཟག་མེད་
ཀྱི་ལས་ལ་བརྟེན་ནས་བྱུང་བའི་ཡིད་ལུས་དེ་སྤོང་དགོས། འཆི་བདག་གི་བདུད་བཅོཾ་ན་བསམ་གྱིས་མི་ཁྱབ་པའི་འཆི་འཕོ་སྤོངས་དགོས་པའི་ཕྱིར། འདོད་ཆགས་ཆོས་ཅན། ལྷའི་བུའི་བདུད་ཡིན་པར་ཐལ། བདུད་གཞིའི་ནང་མཚན་གང་ཞིག་
བདུད་གཞུན་གསུམ་ལས་འདའ་བ་ལ་བར་དུ་གཅོད་བྱེད་ཡིན་པའི་ཕྱིར། ཁྱབ་པ་ཁས། དང་པོ་གྲུབ་སྟེ། ཉོན་མོངས་པའི་བདུད་ཡིན་པའི་ཕྱིར། གཉིས་པ་གྲུབ་སྟེ། སངས་རྒྱས་ཐོབ་པ་ལ་བར་དུ་གཅོད་བྱེད་ཡིན་པའི་ཕྱིར། འདོད་མི་ནུས་ཏེ་
ཉོན་མོངས་པའི་བདུད་ཡིན་པའི་ཕྱིར། ཐེག་ཆེན་གྱི་མཐོང་ལམ་རྣམ་གྲོལ་ལམ་ལ་གནས་པའི་སེམས་དཔའ་ཡིན་ན། འཆི་བདག་གི་བདུད་བཅོམ་པས་ཁྱབ་པར་ཐལ། དེ་ཡིན་ན་ལས་ཉོན་གྱི་དབང་གིས་འཁོར་བར་སྐྱེ་འཆི་སྤངས་པས་

[065A]༄༅། །ཁྱབ༑ འཆི་བདག་གི་བདུད་ཡིན་ན་ལས་ཉོན་གྱི་དབང་གིས་སྲོག་གི་དབང་པོ་རང་དབང་མེད་པར་འགག་པའི་ཆ་ཡིན་དགོས་པའི་ཕྱིར། རྟགས་ཕྱི་མ་དངོས། འདོད་མི་ནུས་ཏེ། འཆི་བདག་གི་བདུད་བཅོམ་ན་བསམ་
གྱིས་མི་ཁྱབ་པའི་འཆི་འཕོ་སྤངས་དགོས་པའི་ཕྱིར། བདུད་བཞི་བཅོམ་པའི་ས་བཚམས་ལ། གསེར་འཕྲེང་ལས། ཉོན་མོངས་པའི་བདུད་ས་བརྒྱད་པ་ནས་བཅོམ། འཆི་བདག་གི་བདུད་ལས་ཉོན་གྱིས་འཆི་འཕོ་བ་ས་དང་བོ་ནས་མེད་ཀྱང་
ཡིད་ལུས་ཀྱིས་འཆི་འཕོ་བ་སངས་རྒྱས་མ་ཐོབ་བར་དུ་མི་ལྡོག་པས། འཆི་བདག་གི་བདུད་དང་ཕུང་པོའི་བདུད་སངས་རྒྱས་ཀྱི་ས་ཁོ་ནར་བཅོམ། ལྷའི་བུའི་བདུད་ཀྱང་བདུད་གཞན་གསུམ་ལས་འདའ་བ་ལ་བར་དུ་གཅོད་པས་སངས་རྒྱས་
ཀྱི་ས་ཁོ་ནར་བཅོམ་པ་ཡིན་ཏེ། རྒྱུད་བླ་མ་ལས། འཆི་མེད་ཞི་པའི་གནས་ཐོབ་ལ། འཆི་བདུད་རྒྱུ་བ་མེད་པའི་ཕྱིར། ཞེས་ཐོབ་པའི་ཆོས་སྐུ་རྟག་པའི་སྒྲུབ་བྱེད་དུ་གསུངས་པའི་ཕྱིར། ཞེས་གསུངས། དེ་རྣམས་ཀྱང་སྒྲ་ཇི་བཞིན་དུ་ཁས་མི་ལེན་ཏེ་
བྱང་སེམས་ས་བརྒྱད་པ་བ་ཡིན་ན་ཉོན་སྒྲིབ་སྤངས་པས་མ་ཁྱབ་པའི་ཕྱིར་དང། ཕྱིར་མི་ལྔོག་པའི་རྟགས་ཐོབ་ནས་ལྷའི་བུའི་བདུད་བཅོམ་པའི་ཕྱིར། རྣམ་བཤད་སྙིང་བོ་རྒྱན་ལས། བཤད་པ་ལྟར་ཁས་ལེན་པའི་ཕྱིར། འོག་ནས་འཆད་པའི་
རྣམ་བཤད་སྙིང་པོ་རྒྱན་གྱི་ལུང་དོན་མ་གོ་བ་ཁ་ཅིག། ཐེག་དམན་གྱི་མཐོང་ལམ་ཐོབ་ནས། ལྷའི་བུའི་བདུད་བཅོམ་སྟེ། དཀོན་མཆོག་གསུམ་ལ་ཤེས་ནས་དད་པ་ཐོབ་པའི་ཕྱིར། དམན་པའི་ལྷག་བཅས་མྱང་འདས་ཐོབ་ནས་ཉོན་མོངས་པའི་
བདུད་མཅོམ་སྟེ། ཉོན་སྒྲིབ་མ་ལུས་པར་སྤངས་པའི་ཕྱིར། གཉིས་ཀའི་ཆ་ལས་རྣམ་པར་གྲོལ་བའི་དགྲ་བཅོམ་ཐོབ་ནས་འཆི་བདག་གི་བདུད་བཅོམ་སྟེ། ཚེའི་འདུ་བྱེད་བྱིན་གྱིས་རློབས་པ་ལ་དབང་བའི་ཕྱིར། དམན་པའི་ལྷག་མེད་མྱང་འདས་ཐོབ་ནས་

[065B] ལས་ཉོན་གྱི་དབང་གིས་བྱུང་བའི་ཟག་བཅས་ཀྱི་ཕུང་པོ་བཅོམ་པའི་ཕྱིར། ཕྱིར་མི་ལྡོག་པའི་རྟགས་ཐོབ་ནས་ལྷའི་བུའི་བདུད་བཅོམ་སྟེ། དཀོན་མཆོག་གསུམ་ལ་ཤེས་ནས་དད་པ་ཐོབ་པའི་ཕྱིར། ས་བརྒྱད་པ་ཐོབ་ནས་
བདུད་གཞན་གསུམ་རས་པ་བཅོམ་སྟེ། རྣམ་པར་མི་རྟོག་པའི་ཡེ་ཤེས་ལ་དབང་བསྒྱུར་ཐོབ་པའི་ཕྱིར་ཐེག་ཆེན་གྱི་དབང་དུ་བྱས་ན། བདུད་བཞི་མ་ལུས་པར་བཅོམ་པ་དང། སངས་རྒྱས་ཐོབ་པ་དུད་མྙ་ཞེས་ཟེར། བདུད་བཞི་མ་ལུས་པར་
བཅོམ་པའི་ཐེག་ཆེན་གྱི་གང་ཟག་ཡིན་ནས་སངས་རྒྱས་འཕགས་པ་ཡིན་དགོས་པར་ཐལ། ཐེག་ཆེན་གྱི་དབང་དུ་བྱས་ན་བདུད་བཞི་མ་ལུས་པར་བཅོམ་པ་དང། སངས་རྒྱས་པ་དུས་མཉམ་པའི་ཕྱིར། འདོད་ན། ལྷག་མེད་མྱང་འདས་ལ་གནས་པའི་
གཉིས་ཀའི་ཆ་ལས་རྣམ་པར་གྲོལ་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོངས་བའི་བྱང་སེམས་ཚོགས་ལམ་པ་དེ། བདུད་བཞི་མ་ལུས་པར་བཅོམ་པའི་ཐེག་ཆེན་གྱི་གང་ཟག་ཡིན་པར་ཐལ། དེས་དེ་མ་ལུས་པར་བཅོམ་པའི་ཕྱིར། མ་
གྲུབ་ན་དེར་ཐལ། དེས་ལྷའི་བུའི་བདུད་ཀྱང་བཅོ།ཉོན་མོངས་པའི་བདུད་ཀྱང་བཅོ། འཆི་བདག་བདུད་ཀྱང་བཅོ། ཕུང་པོའི་བདུད་ཀྱང་བཅོམ་པའི་ཕྱིར། དང་པོ་མ་གྲུབ་ན། དེར་ཐལ། དཀོན་མཆོག་གསུམ་ལ་ཤེས་ནས་དད་པ་ཐོབ་པའི་ཕྱིར། འཁོར་གསུམ། གཉིས་བསམ། གཉིས་བ་མ་
པའི་ཕྱིར། རྩ་བར་འདོད་ན། དེ་ཆོས་ཅན། བྱང་སེམས་མ་ཡིན་པར་ཐལ། སངས་རྒྱས་ཡིན་པའི་ཕྱིར་དེར་ཐལ། བདུད་བཞི་མ་ལུས་པར་བཅོམ་པའི་ཐེག་ཆེན་གྱི་གང་ཟག་ཡིཧ་པའི་ཕྱིར། འཁོར་གསུམ། རོང་ཊི་ཀ་པ་ན་རེ། ཐེག་དམན་གྱི་མཐོན་

[066A]༄༅། །ལམ་ཐོབ་ནས་ལྷའི་བུའི་བདུད་བཅོམ་སྟེ། དཀོན་མཆོག་ལ་ཤེས་ནས་དད་པ་ཐོབ་པས་ཡིད་ཆེས་པ་བརྟན་པོ་ཐོབ་པའི་ཕྱིར། ལྷག་བཅས་མྱང་འདས་ཐོབ་ནས་ཉོན་མོངས་པའི་བདུད་བཅོམ་སྟེ། འཁོར་བར་འཆིད་བྱེད་ཀྱི་ཉོན་
སྒྲིབ་མ་ལུས་པར་སྤངས་པའི་ཕྱིར། རབ་མཐའི་བསམ་གཏན་ཐོབ་ནས་འཆི་བདག་གི་བདུད་བཙོམ་སྟེ། ཚེ་འདོར་ལེན་ལ་དབང་ཐོབ་པའི་ཕྱིར། ལྷག་མེད་མྱང་འདས་ཐོབ་ནས་ཕུང་པོའི་བདུད་བཅོམ་སྟེ། ཉེར་ལེན་ཕྱི་ཕུང་པོ་བོར་ཞིང་ལེན་པ་མེད་པའི་
ཕྱིར༑ བྱང་སེམས་ཀྱིས་སྦྱོར་ལམ་ནས་ལྷའི་བུའི་བདུད་བཅོམ་སྟེ། དཀོན་མཆོག་གསུམ་ལ་ཤེས་ནས་དད་པ་ཐོབ་པའི་ཕྱིར། མཐོང་ལམ་ནས་ཉོན་མོངས་པ་དང་འཆི་བདག་གི་བདུད་བཅོམ་སྟེ། ལས་ཉོན་གྱིས་སྐྱེ་འཆི་སྤངས་པའི་ཕྱིར་ཏེ། རྒྱུད་བླ་མ་
ལས༑ ལས་དང་ཉོན་མོངས་དབང་གིས་སྐྱེ། །དེ་ལ་དེ་མོད་ཕྱིར་དེ་མེད། །ཅེས་པ་ལྟ་བུའོ། །ས་བརྒྱད་པ་ནས་ཕུང་པོའི་བདུད་བཅོམ་སྟེ། རྣམ་པར་གྲོལ་བའི་སྐུ་མངོན་དུ་བྱེད་པའི་ནུས་པ་ཐོབ་པའི་ཕྱིར། ཞེས་ཟེར་བ་མི་འཐད་དེ། རབ་མཐའི་བསམ་
གཏན་ཐོབ་པའི་སོ་སྐྱེ་ཡོད། འཆི་བདག་གི་བདུད་བཅོམ་པའི་སོ་སྐྱེ་མེད་པའི་ཕྱིར། དང་པོ་གྲུབ་སྟེ། མངོན་ཤེས་དང་རྫུ་འཕྲུལ་སོགས་ཡོན་ཏན་ཁྱད་པར་ཅན་གྱི་རྟེན་བྱེད་པའི་བསམ་གཏན་གྱི་དངོས་གཞི་སྙོམས་འཇུག་ཐོབ་པའི་སོ་སྐྱེ་ཡོད་པའི་
ཕྱིར། གཞན་ཡང། རབ་མཐའི་བསམ་གཏན་ཐོབ་ནས་འཆི་བདག་གི་བདུད་བཅོམ་པ་མི་འཐད་དེ། འཆི་བདག་གི་བདུད་བཅོམ་པ་ལ་བསམ་གྱིས་མི་ཁྱབ་པའི་འཆི་འཕོ་སྤངས་དགོས་པའི་ཕྱིར། ལྷག་མེད་མྱང་འདས་ཐོབ་པའི་ཚེ་ཕུང་པོའི་བདུད་
བཅོམ་པ་མི་འཐད་དེ། ཕུང་པོའི་བདུད་བཅོམ་ན་མ་རིག་བག་ཆགས་ཀྱི་ས་དང་ཟག་མེད་ཀྱི་ལས་ལ་བརྟེན་ནས་བྱུང་བའི་ཡིད་ལུས་དེ་སྤངས་དགོས་པའི་ཕྱིར། གཞན་ཡང། བྱང་སེམས་ས་དང་པོ་བས་ཕུང་པོའི་བདུད་བཅོམ་པར་ཐལ། དེས་

[066B] །ཁྱབ་པ་ཁས། དམན་ལམ་སྔོན་དུ་མ་སོང་བའི་བྱང་སེམས་ས་དང་པོ་བས་ཉོན་སྒྲིབ་སྤངས་པར་ཐལ། དེས་ཉོན་མོངས་པའི་བདུད་བཅོམ་པའི་ཕྱིར། འདོད་ན། གོང་དུ་བཀག་ཟིན།    ༈    །རང་
ལུགས་ནི། རྣམ་བཤད་སྙིང་པོ་རྒྱན་ལས། ཐེག་དམན་པ་རྣམས་མཐོང་ལམ་ཐོབ་ནས། ལྷའི་བུའི་བདུད་ལས་འདའ་ཞིང། དགྲ་བཅོམ་ཐོབ་ནས་ཉོན་མོངས་པའི་བདུད་ལས་འདའོ། །གཉིས་ཀའི་ཆ་ལས་རྣམ་པར་གྲོལ་བ་ནས། འཆི་བདག་གི་བདུད་
ལས་འདའ་སྟེ། ཚེའི་འདུ་བྱེད་བྱིན་གྱིས་རློབས་པ་ལ་དབང་པའི་ཕྱིར། ཕུང་པོའི་བདུད་ལས་ལྷག་མེད་མྱང་འདས་ཐོབ་ནས་འདའོ། །ཐེག་པ་ཆེན་པོ་ལ་ཕྱིར་མི་ལྡོག་པའི་རྟགས་ཐོབ་པ་ནས་ལྷའི་བུའི་བདུད་ལས་འདའ་ཞིང། ས་བརྒྱད་པ་ཐོབ་ནས་
བདུད་གཞན་གསུམ་རགས་པ་ལས་འདའ་ལ་བདུད་བཞི་མ་ལུས་པར་བཅོམ་པ་ནི་སངས་རྒྱས་ཀྱི་ས་ནའོ། །ཞེས་གསུངས། དེའི་དོན་ལ་མཁས་པ་ཁ་ཅིག་ཐེག་དམན་གྱི་མཐོང་ལམ་ཐོབ་ནས་ལྷའི་བུའི་བདུད་བཅོམ་སྟེ། དཀོན་མཆོག་གསུམ་ལ་
ཤེས་ནས་དད་པ་ཐོབ་པའི་ཕྱིར། དམན་པའི་ལྷག་བཅས་མྱང་འདས་ཐོབ་ནས་ཉོན་མོངས་པའི་བདུད་བཅོམ་སྟེ། ཉོན་སྒྲིབ་ཟད་པར་སྤངས་པའི་ཕྱིར། གཉིས་ཀའི་ཆ་ལས་རྣམ་པར་གྲོལ་བའི་དགྲ་བཅོམ་ཐོབ་ནས་འཆི་བདག་གི་བདུད་རགས་པ་
བཅོམ་སྟེ། ཆོའི་འདུ་བྱེད་བྱིན་གྱིས་རློས་པ་ལ་དབང་པའི་ཕྱིར། དམན་པའི་ལྷག་མེད་མྱང་འདས་ཐོབ་ནས་ཕུང་པོའི་བདུད་རགས་པ་བཅོམ་སྟེ། ལས་ཉོན་གྱི་དབང་གིས་བྱུང་བའི་ཟག་བཅས་ཀྱི་ཕུང་པོ་བཅོམ་པའི་ཕྱིར། ཐེག་ཆེན་གྱི་དབང་དུ་བྱས་ན་
ཕྱིར་མི་ལྡོག་པའི་རྟགས་ཐོབ་ནས་ལྷའི་བུའི་བདུད་བཅོམ་སྟེ། དེ་ནས་དཀོན་མཆོག་གསུམ་ལ་ཤེས་ནས་དད་པ་ཐོབ་པའི་ཕྱིར། ས་བརྒྱད་པ་ཐོབ་ནས་བདུད་གཞན་གསུམ་རགས་པ་བཅོམ་སྟེ། རྣམ་པར་མི་རྟོག་པའི་ཡེ་ཤེས་ལ་དབང་བསྒྱུར་ཐོབ་

[067A]༄༅། །པའི་ཕྱིར། བདུད་བཞི་མ་ལུས་པར་བཅོམ་པ་དང་སངས་རྒྱས་པ་དུས་མཉམ་ཞེས་གསུངས། འདི་ལ་དོགས་པ་འདི་ལྟར་ཡོད་དེ། དཀོན་མཆོག་གསུམ་གྱི་ཡོན་ཏན་ལ་ཚད་མས་དྲངས་པའི་ངེས་པ་རྙེད་པའི་བྱང་སེམས་
ཚོགས་ལམ་པ་ཆོས་ཅན། ལྷའི་བུའི་བདུད་བཅོམ་པར་ཐལ། དཀོན་མཆོག་གསུམ་ལ་ཤེས་ནས་དད་པ་ཐོབ་པའི་ཕྱིར། ཁྱབ་པ་ཁས། མ་གྲུབ་ན་དེར་ཐལ། ཆོས་ཅན་དེའི་ཕྱིར། འདོད་མི་ནུས་ཏེ། ཁྱོད་ཀྱིས་ཕྱིར་མི་ལྡོག་པའི་རྟགས་མ་ཐོབ་པ་གང་ཞིག་
ཁྱོད་ཀྱིས་ཐེག་ཆེན་གྱི་མཐོང་ལམ་མ་ཐོབ་པའི་ཕྱིར། དམན་ལམ་སྔོན་དུ་མ་སོང་བའི་བྱང་སེམས་ས་དང་པོ་བ་ཆོས་ཅན། འཆི་བདག་གི་བདུད་རགས་པ་བཅོམ་པར་ཐལ། ཚེའི་འདུ་བྱེད་བྱིན་གྱིས་རློབས་པ་ལ་དབང་ཐོབ་པའི་ཕྱིར། རྟགས་གྲུབ་
སྟེ༑ དེའི་ཚེ་སྐད་ཅིག་མ་གཅིག་ཀྱང་བསྐལ་བར་གནས་པར་བྱིན་གྱིས་རློབ་ནུས་པའི་ཕྱིར་ཏེ། འཇུག་པ་ལས། །དེ་ཉིད་ཚེ་ནི་བསྐལ་པ་བརྒྱ་གནས་ཤིང། ཞེས་གསུངས་པའི་ཕྱིར། རྩ་བར་འདོད་ན། ས་བརྒྱད་པ་ཐོབ་ནས་བདུད་གཞན་
གསུམ་རགས་པ་ལས་འདའ་ལ་ཞེས་གསུངས་པ་མི་འཐད་པར་ཐལ་ལོ། གཞན་ཡང། བྱང་སེམས་ས་གསུམ་པ་བ་ཆོས་ཅན། ཁྱོད་ཀྱིས་ཕུང་པོའི་བདུད་རགས་པ་བཅོམ་པར་ཐལ། ཁྱོད་ཀྱིས་ལས་ཉོན་གྱི་དབང་གིས་བྱུང་བའི་ཟག་བཅས་ཀྱི་
ཕུང་པོ་བཅོམ་པའི་ཕྱིར། རྟགས་གྲུབ་སྟེ། ཐེག་ཆེན་གྱི་མཐོང་ལམ་རྣམ་གྲོལ་ལམ་ལ་གནས་པའི་སེམས་དཔའ་དེས་ལས་ཉོན་གྱིས་སྐྱེ་འཆི་སྤངས་པའི་ཕྱིར་ཏེ། རྒྱུད་བླ་མ་ལས། འཕགས་པས་རྒ་དང་ན་བ་དང། འཆི་བའི་སྡུག་བསྔལ་རྩད་
ནས་སྤངས། །ཞེས་གསུངས་པའི་ཕྱིར། ཁོ་ན་རེ། བྱང་སེམས་ས་དང་པོ་བ་ཡིན་ན་ལས་ཉོན་གྱི་དབང་གིས་བྱུང་བའི་ཟག་བཅས་ཀྱི་ཕུང་པོ་སྤངས་པས་ཁྱབ་པར་ཐལ། བྱང་སེམས་ས་གཉིས་པ་བ་ཡིན་ན། དེ་སྤངས་པས་ཁྱབ་པའི་ཕྱིར། རྟགས་ཁས་

[067B] བྱང་སེམས་སྦྱོར་ལམ་པས་ཐེག་ཆེན་གྱིས་མཐོང་ལམ་ཐོབ་མ་ཐག་པའི་ཚེ་བྱང་སེམས་མཐོང་ལམ་པའི་རྒྱུད་ལ་ལས་ཉོན་གྱི་དབང་གིས་བྱུང་བའི་ཟག་བཅས་ཀྱི་ཕུང་པོ་མེད་པར་ཐལ། འདོད་པའི་ཕྱིར། འདོད་མི་ནུས་ཏེ། བྱང་སེམས་
སྦྱོར་ལམ་པའི་རྒྱུད་ལ་དེ་ཡོད་པ་གང་ཞིག། དེ་གཉིས་ལུས་རྟེན་གཅིག་ཡིན་པའི་ཕྱིར་ན། མ་ཁྱབ་བོ། །རང་ལུགས་ནི། བདུད་བཞིའི་ངོ་བོ་ངོས་བཟུང་བ་དང། བདུད་བཞི་བཅོམ་པའི་ས་མཚམས་བཤད་པའོ། །དང་པོ་ནི། བདུད་བཞིའི་ནང་ཚན་
གང་ཞིག་རང་རྒྱུ་ལས་ཉོན་གྱི་དབང་གིས་བྱུང་བའི་ཟག་བཅས་ཀྱི་ཕུང་པོ་དང། མ་རིག་བག་ཆགས་ཀྱིས་དང་ཟག་མེད་ཀྱི་ལས་ལ་བརྟེན་པ་གང་རུང་དེ། ཕུང་པོའི་བདུད་ཀྱི་མཚན་ཉིད། དཔེར་ན། ཉེར་ལེན་གྱི་ཕུང་པོ་ལྔ་དང། མ་རིག་བག་
ཆགས་ཀྱིས་དང་ཟག་མེད་ཀྱི་ལས་ལ་བརྟེན་ནས་བྱུང་བའི་ཡིད་ལུས་ལྟ་བུ། བདུད་བཞིའི་ནང་ཚན་གང་ཞིག་གཙོ་བོར་ཐར་པ་ཐོབ་པ་ལ་བར་དུ་གཅོད་པའི་སྒྲིབ་པའི་རིགས་སུ་གནས་པ་དེ། ཉོན་མོངས་པའི་བདུད་ཀྱི་མཚན་ཉིད། དཔེར་
ན། རྩ་ཉོན་དྲུག་དང། ཉེ་ཉོན་ཉི་ཤུ། དེ་དག་གི་ས་བོན་ལྟ་བུ། བདུད་བཞིའི་ནང་ཚན་གང་ཞིག་སྲོག་གི་དབང་པོ་རང་དབང་མེད་པར་འགག་པའི་ཆའི་རིགས་སུ་གནས་པ་དེ། འཆི་བདག་གི་བདུད་ཀྱི་མཚན་ཉིད། དཔེར་ན། ལས་ཉོན་གྱི་དབང་གིས་
སྲོག་གི་དབང་པོ་རང་དབང་མེད་པར་འགག་པའི་ཆ་དང། བསམ་གྱིས་མི་ཁྱབ་པའི་འཆི་འཕོ་བ་ལྟ་བུ། བདུད་བཞིའི་ནང་ཚན་གང་ཞིག་བདུད་གཞན་གསུམ་ལས་འདའ་བ་ལ་བར་དུ་གཅོད་ཅིང་འདོད་ལྷའི་རིགས་སུ་གཏོགས་པ་དེ། ལྷའི་
བུའི་བདུད་ཀྱི་མཚན་ཉིད། དཔེར་ན། གཞན་འཕྲུལ་དབང་བྱེད་ཀྱི་དབང་བདག་པོ་དགའ་རབ་དབང་ཕྱུག་ལྟ་བུ། གཉིས་པ་བདུད་བཞི་བཅོམ་པའི་ས་མཚམས་ནི། སྔར་དྲངས་པའི་རྣམ་བཤད་སྙིང་པོ་རྒྱན་གྱི་དོན་རྒྱལ་ཚབ་དམ་པའི་དགོངས་པ་

[068A]༄༅། །བཞིན་དུ་བཤད་པར་བྱ་སྟེ། ཐེག་དམན་གྱི་མཐོང་ལམ་ཐོབ་ནས་ལྷའི་བུའི་བདུད་བཅོམ་སྟེ། སྐྱབས་གནས་ལ་ཐེ་ཚོམ་ཟ་བའི་ཐེ་ཚོམ་གྱི་ས་བོན་གྱི་དངོས་གཉེན་ཐོབ་པའི་ཕྱིར། དགྲ་བཅོམ་པ་ཐོབ་ནས། ཉོན་མོངས་པའི་
བདུད་བཅོམ་སྟེ། ཉོན་སྒྲིབ་མ་ལུས་པར་སྤངས་པའི་ཕྱིར། གཉིས་ཀའི་ཆ་ལས་རྣམ་པར་གྲོལ་བའི་ཐོབ་ནས་ལས་ཉོན་གྱི་དབང་གིས་རང་དབང་མེད་པར་འཆི་བའི་འཆི་བདག་གི་བདག་གི་བདུད་བཅོམ་སྟེ། ཚེའི་འདུ་བྱེད་བྱིན་གྱིས་རློབ་པ་ལ་དབང་
ཐོབ་པའི་ཕྱིར། ལྷག་མེད་མྱང་འདས་ཐོབ་ནས། ལས་ཉོན་གྱི་དབང་གིས་བྱུང་བའི་ཟག་བཅས་ཀྱི་ཕུང་པོའི་བདུད་ལས་འདའ་སྟེ། དེ་ཐོབ་ནས་ལས་ཉོན་གྱི་དབང་གིས་བྱུང་བའི་ཟག་བཅས་ཀྱི་ཕུང་པོ་སྤངས་པའི་ཕྱིར། ཐེག་ཆེན་གྱི་དབང་དུ་
བྱས་ན། ཕྱིར་མི་ལྡོག་པའི་རྟགས་ཐོབ་ནས། ལྷའི་བུའི་བདུད་ལས་འདའ་སྟེ། རྫོགས་པའི་བྱང་ཆུབ་ལས་ཕྱིར་མི་ལྡོག་པའི་ལུས་ངག་གི་ཐ་སྙད་ཁྱད་པར་ཅན་ཐོབ་པའི་ཕྱིར། ས་བརྒྱད་པ་ཐོབ་ནས་ཉོན་མོངས་པའི་བདུད་རགས་པ་བཅོམ་སྟེ་
ཉོན་སྒྲིབ་ཕལ་ཆེར་སྤངས་པའི་ཕྱིར། ས་བརྒྱད་པ་ཐོབ་ནས་ཕུང་པོའི་བདུད་རགས་པ་བཅོམ་སྟེ། འབད་རྩོལ་རགས་པ་ལ་ལྟོས་པའི་མ་རིགས་བག་ཆགས་ཀྱིས་དང་ཟག་མེད་ཀྱི་ལས་ལ་བརྟེན་པའི་ཡིད་ལུས་སྤངས་པའི་ཕྱིར། ས་བརྒྱད་པ་ཐོབ་
ནས་འཆི་བདག་གི་བདུད་རགས་པ་བཅོམ་སྟེ། འབད་རྩོལ་རགས་པ་ལ་ལྟོས་པའི་བསམ་གྱིས་མི་ཁྱབ་པའི་འཆི་འཕོ་བ་དེ་སྤངས་པའི་ཕྱིར།། །།   ༈   རྒྱལ་ཚབ་དམ་པའི་དགོངས་པ་ས་འོག་གི་གཏེར་བཞིན་དུ། ཤིན་ཏུ་རྟོགས་པར་དཀའ་བ་ལག་
འཐིལ་དུ་སྐྱུ་རུ་ར་བཞག་པ་བཞེན་དུ་གསལ་བར་བྱས་པ་ཡིན་ནོ། །དེ་ལྟར་དུ་རྣམ་བཤད་སྙིང་པོ་རྒྱན་ལས། ས་བདུན་པ་མན་ཆད་དུ་འབད་པས་བསྒྲུབས་ན། མ་རིག་བག་ཆགས་ཀྱི་ས་དང་ཟག་མེད་ཀྱི་ལས་ལ་བརྟེན་པའི་ཡིད་ཀྱི་རང་བཞིན་

[068B] ཉན་རང་དགྲ་བཅོམ་པ་དང་དབང་ཐོབ་པའི་བྱང་ཆུབ་སེམས་དཔའ་རྣམས་ཡིན་པར་ཤེས་པར་བྱའོ། །ཞེས་གསུངས། བདུད་བཞི་མ་ལུས་པར་བཅོམ་པ་དང། སངས་རྒྱས་བ་དུས་
མཉམ་སྟེ། འཆི་བདག་གི་བདུད་བཅོམ་ན་བསམ་གྱིས་མི་ཁྱབ་པའི་འཆི་འཕོ་སྤངས་དགོས། ཕུང་པོའི་བདུད་བཅོམ་ན། མ་རིག་བག་ཆགས་ཀྱི་ས་དང་ཟག་མེད་ཀྱི་ལས་ལ་བརྟེན་ནས་བྱུང་བའི་ཡིད་ལུས་དེ་སྤངས་དགོས་པའི་ཕྱིར་
རྗེ་བཙུན་འཇམ་དབྱངས་གཉིས་པ་ཆོས་ཀྱི་རྒྱལ་མཚན་གྱི་གསུང་རྒྱུན་ལས་བྱུང་བའི་སྐབས་བཞི་པའི་གཞུང་རྣམས་ཀྱི་དགོངས་དཔྱོད་རགས་རིམ་ཞིག་ལེགས་པར་གྲུབ་པའོ། །རྗེ་བཙུན་དམ་པ་བློ་བཟང་གཉིས་པ་ཡི། །ཁ་བ་ཅན་གྱི་བསྟན་
པའི་སྒྲོན་མེ་ཡིས། །བློ་ཡི་སྙིང་མུན་སེལ་བའི་རྒྱལ་མཚན་ཞེས། །ས་གསུམ་མཁས་པ་ཀུན་གྱི་གཙུག་རྒྱན་དེས། །ལེགས་བཤད་སྙིང་པོ་བཞི་པའི་སྐབས་ཀྱི་ནི། །མཐའ་དཔྱོད་མཁས་པའི་ཡིད་འཕྲོག་འདི་སྤྲོས་པའི། །དགེ་བས་རྒྱལ་བའི་
བསྟན་པ་ཡུན་གནས་ཤོག་ །།ལྷག་བསམ་རྣམ་པར་དག་པའི་དར་ཆེན་འཕྱར། །བརྩོན་འགྲུས་ལྷོད་པ་མེད་པའི་རླུང་གིས་བསྐྱོད། །ཐོས་བསམ་བསྒོམ་པའི་གྲུ་གཟིངས་ལེགས་བསྡམས་ནས། །ལུས་ཅན་འཁོར་བའི་མཚོ་ལས་གྲོལ་བར་ཤོག་
དང་པོར་རྒྱ་ཆེན་ཐོས་པ་མང་དུ་བརྩལ། །བར་དུ་གཞུང་ལུགས་ཐམས་ཅད་གདམས་པར་ཤར། །ཐ་མར་ཉིན་མཚན་ཀུན་ཏུ་ཉམས་སུ་བླངས། །ཀུན་ཀྱང་བསྟན་པ་རྒྱས་པའི་ཆེད་དུ་བསྔོ།། །།

[069A]༄༅། །རྣམ་གྲོལ་ཞི་བའི་རྒྱ་མཚོར་རོ་གཅིག་ཏུ། །གཞོལ་བའི་མཐའ་ཡས་ཆོས་ཚུལ་དར་འབབ་ཀླུང། །ཚིག་གི་གཟེགས་མ་རེས་ཀྱང་དུག་གསུམ་གྱི། །དྲི་མ་ཡོངས་འཁྲུད་ལེགས་བཤད་བདུད་རྩི་འདི། །
དཔར་དུ་བསྐྲུན་པའི་རྣམ་དཀར་ཕུང་པོའི་མཐུས། །ཡང་དག་ཆོས་ཀྱི་སྒོ་མོ་སྟོང་ཕྲག་བརྒྱ། །གདངས་ཏེ་རྒྱུད་ལྔའི་འགྲོ་བ་མ་ལུས་པ། །ངེས་ལེགས་ནོར་བུའི་མཛོད་ལ་དབང་འབྱོར་ཤོག་བོད་རྒྱལ་ལོ། ་ཕྱིར་ལོ་་
རབ་བྱུང་ས་འབྲུག་ལོའི་སེར་བྱེས་དཔེ་མཛོད་ཁང་ནས་འགྲོ་གྲོན་གཏང་སྟེ་དཔར་དུ་བསྐྲུན་པའོ།། །།འཀྱའི་དགེ་སྦྱོང་ཆོས་སྨྲ་བ་ངག་དབང་བློ་བཟང་བསྟན་འཛིན་རྒྱ་མཚོས་སྦྱར་བའོ། །དཔར་འདི་སེར་བྱེས་གྲྭ་ཚང་
དྲུ་བཞུགས་



﻿༄༅། །སྐབས་དང་པོའི་མཐའ་དཔྱོད་ལེགས་བཤད་གསེར་གྱི་ཕྲེང་བ་མཁས་པའི་མགུལ་རྒྱན་ཞེས་བྱ་བ་རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོའི་གསུང་ཟིན་བྲིས་སུ་བཀོད་པ་བཞུགས་སོ། །

[001A] །འཇམ་པའི་དབྱངས་དང་བླ་མ་དབྱེར་མེད་པའི། །ཞབས་ཀྱི་པདྨོར་གུས་པས་ཕྱག་བྱས་ཏེ། །དེ་གསུང་དྲི་མེད་གང་གའའི་ཆུ་རྒྱུན་ལས། །མང་པོས་ལོངས་སྦྱོད་ཕྱིར་དུ་འདི་
བྲིའོ།། །།ཤེས་རབ་ཕ་རོལ་ཕྱིན་པ་ལ། །ཞེས་སོགས་ཀྱི་སྐབས་སུ། སྦྱོར་བ་དང་མཐའ་བཅད་པའོ། །དང་པོ་ནི། སློབ་དཔོན་གྱིས་འགྲེལ་པ་དོན་གསལ་རྩོམ་པའི་ཐོག་མར་གཞུང་ལམ་
འབྲས་བུ་ཤེར་ཕྱིན་གསུམ་ལ་ཕྱག་འཚལ་བ་ལ་ཆོས་ཅན། དགོས་པ་ཡོད་དེ། གནས་སྐབས་དང་མཐར་ཐུག་གི་དོན་དུ་མ་འགྲུབ་པའི་ཆེད་ཡིན་པའི་ཕྱིར། རྩོམ་པར་དམ་བཅའ་མཛད་པ་ལ་ཆོས་
ཅན༑ དགོས་པ་ཡོད་དེ། བརྩམས་པ་མཐར་ཕྱིན་པའི་ཆེད་ཡིན་པའི་ཕྱིར། གཉིས་པ་ལ། རོང་ཊཱིཀ་པ་ན་རེ། འགྲེལ་པ་དོན་གསལ་མདོ་རྒྱན་སྦྱར་བའི་འགྲེལ་པ་ཡིན་ཏེ། ཀུན་གྱི་བརྒྱན་དུ་འགྱུར་བར་

[002A]༄༅། །ནི། །ཞེས་དང། དགོས་འགྲེལ་གྱི་ཐད་དུ། རྒྱལ་བའི་ཡུམ་རྣམ་པ་གསུམ་ཆར་ལས་བརྗོད་པར་བྱ་བ་ཉིད་དུ་བསྟན་པ། ཞེས་དང། འཕགས་བཞིའི་མངོན་རྟོགས་བསྡུས་ཚུལ་
གྱི་ཐད་དུ། ཡུམ་གསུམ་ཆར་ཁུངས་སུ་མཛད་པ་དང། སེམས་བསྐྱེད་པ་ནི་གཞན་དོན་ཕྱིར། །ཞེས་སོགས་ཀྱི་སྐབས་སུ། རྒྱལ་བའི་ཡུམ་རྣམ་པ་གསུམ་ཆར་ལས་ཀྱང་ཞེས་ཡུམ་གསུམ་ག་
དང་སྦྱར་བའི་ཕྱིར། ཞེས་གསུང་པ་མི་འཐད་དེ། སློབ་དཔོན་རང་ཉིད་ཀྱིས། གོ་བར་སླ་ཕྱིར་ཚིག་དང་ནི། །ངག་སོགས་སྦྱོར་བ་མ་བྱས་པར། །ཞེས་འགྲེལ་པ་འདི་མདོ་དང་རྒྱན་མ་སྦྱར་བའི་འགྲེལ་
པར་བཤད་པ་མི་འཐད་པར་ཐལ། དམ་བཅའ་འཐད་པའི་ཕྱིར། ཁྱེད་ལྟར་ན་འགྲེལ་པ་འདི་དབུས་མཐའ་དང་རྒྱན་སྦྱར་བའི་འགྲེལ་པ་ཡིན་པར་ཐལ། སྐབས་ལྔ་པར། ཆོས་ཀྱི་དབྱིངས་ལས་མ་

[002B] །ཞེས་སོགས་དབུས་མཐའི་ལུང་ཤེས་བྱེད་དུ་དྲངས་པའི་ཕྱིར། ཁྱབ་པ་ཁས། ཁས་བླངས་ནང་འགལ་ཡང་ཡོད་དེ། འགྲེལ་བཤད་ཚིག་གསལ་མདོ་རྒྱན་སྦྱར་བའི་འགྲེལ་པ་ཡིན་པར་ཐལ། འགྲེལ་པ་དོན་གསལ་མདོ་རྒྱན་སྦྱར་བའི་འགྲེལ་
པ་ཡིན་པའི་ཕྱིར། རྟགས་གསལ་ཁས་བླངས།    ༈    །ཅེས་སོགས་ཀྱི་སྐབས་སུ། སྦྱོར་བ་འགོད་པ་དང། མཐའ་བཅད་པ་གཉིས། དང་པོ་ནི། འཕགས་པ་ཐོགས་མེད་ཆོས་ཅན། ཡུམ་གྱི་མདོའི་རྣམ་བཤད་རྩོམ་རིགས་ཏེ་
རྗེ་བཙུན་ལ་ཡུམ་གྱི་མདོའི་ཚིག་དོན་རྫོགས་པར་གསན་ནས་ཐུགས་སུ་ཆུད་པའི་མཁས་པ་ཡིན་པའི་ཕྱིར། གཉིས་པ་ནི། རོང་ཊཱིཀ་པ་ན་རེ། བསྟན་བཅོས་ཆེན་མོའི་རྣམ་བཤད་མཛད། །ཅེས་པའི་བསྟན་བཅོས་དེ་མངོན་རྟོགས་རྒྱན་ལ་བྱེད་ཟེར་ན། ཐོགས་མེད་
ཀྱིས་མཛད་པའི་དེ་ཉིད་རྣམ་ངེས་དེ་མདོ་རྒྱན་སྦྱར་བའི་འགྲེལ་པ་ཡིན་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། མདོ་རྒྱན་སྦྱར་བའི་འགྲེལ་བའི་ཐོག་མ་ཉི་ཁྲི་སྣང་བ་ནས་འཛིན་པར་མཁས་པ་རྣམས་ལ་གྲགས་པ་ལྟར་ཁས་བླང་བར་བྱ་བའི་ཕྱིར་དང། ཤེར་
འབྱུང་བློ་གྲོས་ཀྱི་འགྲེལ་པར་འཕགས་པ་དང་སློབ་དཔོན་གང་གིས་ཀྱང་མངོན་པར་རྟོགས་པ་དང་སྦྱར་བ་ལ་མ་ལྟོས་པར་བཤད་པའི་ཕྱིར་དང། ཤེས་བྱ་ནང་གི་ཚུལ་ལ་བརྟེན་པའི་ཕྱིར་ཞེས་གསུངས་པ་དང་འགལ་བའི་ཕྱིར། ཁ་ཅིག་དེ་ཉིད་རྣམ་ངེས་
སེམས་ཙམ་པའི་བསྟན་བཅོས་ཡིན་པར་ཐལ། ཤེར་འབྱུང་བློ་གྲོས་ཀྱི་འགྲེལ་པར་དེ་ལྟར་བཤད་པ་སྒྲ་ཇི་བཞིན་དུ་ཁས་ལེན་རིགས་པའི་ཕྱིར། རྟགས་ཁས། འདོད་ན། འཕགས་པ་ཐོགས་མེད་སེམས་ཙམ་པ་ཡིན་པར་ཐལ་ལོ། ཟེར་ན་མ་ཁྱབ། ཁྱེད་རང་ཚད་མར་འདོད་
པའི་འགྲེལ་བཤད་ཚིག་གསལ་ལས། བསྟན་བཅོས་ཏེ། དེ་ཡང་ཁྱད་པར་ཅན་རྒྱལ་བའི་ཡུམ་གྱི་མདོ་རྣམས་སོ། །ཞེས་བཤད་པ་མི་འཐད་པར་ཐལ། བསྟན་བཅོས་ཆེན་མོའི་རྣམ་བཤད་མཛད། ཅེས་པའི་བསྟན་བཅོས་དེ་བསྟན་བཅོས་མངོན་རྟོགས་རྒྱན་

[003A]༄༅། །ལ་བྱེད་རིགས་པའི་ཕྱིར། རྟགས་ཁས། གཞན་ཡང། བསྟན་བཅོས་མཐའ་དག་མ་རྙེད་པར། །ཞེས་པའི་བསྟན་བཅོས་དེ་བསྟན་བཅོས་མངོན་རྟོགས་རྒྱན་ལ་བྱེད་རིགས་པར་ཐལ། རྩ་བའི་དམ་བཅའ་འཐད་པའི་
ཕྱིར། འདོད་ན། བསྟན་བཅོས་མཐའ་དག་ཅེས་མང་ཚིག་སྨོས་པ་ལ་དགོས་པ་མེད་པར་ཐལ་ལོ། །རང་ལུགས་ནི། རྒྱས་འབྲིང་བསྡུས་གསུམ་དེ། བསྟན་བཅོས་ཆེན་མོའི་རྣམ་བཤད་མཛད། །ཅེས་པའི་སྐབས་ནས་བསྟན་པའི་བསྟན་བཅོས་
ཡིན་ཏེ། ཚིག་གསལ་ལས། ངེས་པའི་ཚིག་གི་ཚུལ་གྱིས་ན་བསྟན་བཅོས་ཏེ། དེ་ཡང་ཁྱད་པར་ཅན་རྒྱལ་བའི་ཡུམ་གྱི་མདོ་རྣམས་སོ་ཞེས་བཤད་པ་ལྟར་ཁས་ལེན་རིགས་པའི་ཕྱིར། ཁ་ཅིག་འཕགས་པ་ཐོགས་མེད་ཀྱིས་མཛད་
པའི་འགྲེལ་པ་དེ་ཉིད་རྣམ་ངེས་དེ། རྒྱས་འབྲིང་བསྡུས་གསུམ་གའི་འགྲེལ་བ་ཡིན་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། དེ་ཉི་ཁྲི་ཁོ་ནའི་འགྲེལ་བ་ཡིན་པའི་ཕྱིར་ཏེ། དབྱིག་གཉེན་གྱིས་མཛད་པའི་ཉི་ཁྲི་
གཞུང་འགྲེལ་དེ་དེ་ལྟར་ཡིན་པའི་ཕྱིར་ཟེར་ན། མ་ཁྱབ་སྟེ། ལེགས་བཤད་གསེར་ཕྲེང་ལས། འདི་ལ་ཉི་ཁྲི་དེ་ཉིད་རྣམ་ངེས་ཟེར་བ་ནི་བརྟགས་དགོས་སོ། །ཞེས་གསུངས་པའི་ཕྱིར། ཁ་ཅིག་འཕགས་པ་ཐོགས་མེད་སེམས་
ཙམ་པ་ཡིན་ཏེ། དེ་ཉིད་རྣམ་ངེས་སེམས་ཙམ་པའི་བསྟན་བཅོས་ཡིན་པའི་ཕྱིར། ཟེར་ན་མ་ཁྱབ། འདོད་ན། དེ་སེམས་ཙམ་པ་མ་ཡིན་པར་ཐལ། མཐར་ཐུག་ཐེག་པ་གཅིག་ཏུ་གྲུབ་པར་ཁས་ལེན་པའི་ཕྱིར། དེ་དེར་ཐལ། ཐོགས་
མེད་ཀྱིས་རྒྱུད་བླ་མའི་འགྲེལ་བར་མཐར་ཐུག་ཐེག་པ་གཅིག་ཏུ་གྲུབ་པར་བཤད་པའི་ཕྱིར།    ༈    །འཕགས་པ་བྱམས་པ་རང་ཉིད་དམ་པའི་སྤྱོད་པ་དང་མཐུན་པར་རབ་ཏུ་སྟོན་པས། ཞེས་སོགས་ཀྱི་སྐབས་སུ་གཉིས་ལས་

[003B] རྗེ་བཙུན་གྱིས་བསྟན་བཅོས་རྩོམ་པའི་ཐོག་མར་ཡུམ་ལ་བསྟོད་ཕྱག་མཛད་པ་ལ་ཆོས་ཅན། དགོས་པ་ཡོད་དེ། རང་ཉིད་དམ་པའི་སྤྱོད་པ་དང་མཐུན་པར་སྟོན་པ་དང། གདུལ་བྱ་གཞན་དག་ཡུམ་ལ་དང་བ་སྐྱེད་པ་
སོགས་ཀྱི་དགོས་པ་ཡོད་པའི་ཕྱིར། གཉིས་པ་ནི། རྣམ་བཤད་ལས། རྗེ་བཙུན་ལ་རང་དོན་དོན་གཉེར་མེད་པར་འདོད་པ་སོགས་ནི་ཐེག་པ་ཆེན་པོའི་གཞུང་ལ་ངལ་བ་ཞིབ་ཏུ་མ་བྱས་པ་ཡིན་ཏེ། རྗེ་བཙུན་མངོན་པར་རྫོགས་
པར་སངས་རྒྱས་པའི་དབང་དུ་བྱེད་ན། ཐུན་མོང་བ་དང་ཐུན་མོང་མ་ཡིན་པའི་སྐབས་མ་ཕྱེད་པ་ཡིན་ལ། ཞེས་སོགས་ཀྱི་དོན་ལ། ཁ་ཅིག་འདིའི་སྐབས་ཀྱི་ཐུན་མོང་བ་ཕར་ཕྱིན་ཐེག་པ་དང་ཐུན་མོང་མ་ཡིན་པ་སྔགས་བླ་མེད་
ཀྱི་ཐེག་པ་ལ་བྱེད་ལ། དེའི་ཚུལ་ནི། ཁོ་ན་རེ། མཆོད་བརྗོད་ཀྱི་ངག་རང་དོན་གྱི་དགོས་པ་ལ་སྦྱོར་བ་མི་རིགས་པར་ཐལ། རྗེ་བཙུན་ལ་རང་དོན་དོན་གཉེར་གྱི་བློ་མེད་པའི་ཕྱིར། ཟེར་བ་རྟགས་མ་གྲུབ་སྟེ། རྒྱན་རྩོམ་པ་པོའི་རྗེ་བཙུན་བྱམས་མགོན་སྐྱེ་བ་
གཅིག་ཐོགས་ཀྱི་བྱང་སེམས་ཡིན་པའི་ཕྱིར་ཏེ། དེ་བྱང་སེམས་ཡིན་པའམ་སངས་རྒྱས་ཡིན་པ་གང་རུང་གང་ཞིག་དེ་སངས་རྒྱས་མ་ཡིན་པའི་ཕྱིར། ཕྱི་མ་མ་གྲུབ་ན། དེས་མཐོང་ལམ་དང་པོར་ཐོབ་པའི་ཚེ་དེ་ཉིད་ལ་ལོངས་སྐུ་མངོན་དུ་བྱས་
པར་ཐལ། མཐོང་ལམ་པར་གྱུར་པའི་རྗེ་བཙུན་བྱམས་པ་ཡོད་པ་གང་ཞིག་རྒྱན་རྩོམ་པ་པོའི་རྗེ་བཙུན་བྱམས་མགོན་སངས་རྒྱས་ཡིན་པའི་ཕྱིར། རྟགས་ཕྱི་མ་ཁས། དང་པོ་གྲུབ་སྟེ། བྱང་སེམས་སུ་གྱུར་པའི་རྗེ་བཙུན་བྱམས་པ་ཡོད་པའི་
ཕྱིར་ཏེ། བྱང་སེམས་ཉེ་བའི་སྲས་བརྒྱད་ཡོད་པའི་ཕྱིར། འདོད་ན། ཐུན་མོང་བ་ཕར་ཕྱིན་ཐེག་པ་དང་ཐུན་མོང་མ་ཡིན་པ་སྔགས་བླ་མེད་ཀྱི་ཐེག་པའི་ཁྱད་པར་བཞག་ཏུ་མེད་པར་ཐལ། མཐོང་ལམ་ཐོབ་པའི་ཚེ་དེ་ལ་ལོངས་སྐུ་མངོན་དུ་བྱས་པའི་གང་ཟག་

[004A]༄༅། །ཡོད་པའི་ཕྱིར། ཞེས་པའི་དོན་ཡིན། ཟེར་བ་མི་འཐད་དེ། སྐབས་འདིར་ཕར་ཕྱིན་ཐེག་པ་ལས་མཆོག་ཏུ་གྱུར་པའི་སྔགས་བླ་མེད་ཀྱི་ཐེག་པ་ཞིག་ཡོད་པར་ཐལ། འདིའི་སྐབས་ཀྱི་ཐུན་མོང་བ་ཕར་ཕྱིན་ཐེག་པ་དང་ཐུན་མོང་མ་
ཡིན་པ་སྔགས་བླ་མེད་ཀྱི་ཐེག་པ་ལ་བྱེད་རིགས་པའི་ཕྱིར། རྟགས་ཁས། འདོད་ན། འཚང་རྒྱ་བ་ལ་བསྐལ་པ་གྲངས་མེད་གསུམ་དུ་ཚོགས་བསག་མི་དགོས་པར་ཐལ། ཚེ་གཅིག་ལུས་གཅིག་ལ་སངས་རྒྱས་མངོན་དུ་བྱེད་ནུས་པའི་ལམ་མ་ཞུགས་ཀྱི་
གང་ཟག་ཡོད་པའི་ཕྱིར། མ་གྲུབ་ན། འདོད་པ་དེ་ཡོད་པ་བུད། གཞན་ཡང་མཐོང་ལམ་པར་གྱུར་པའི་རྗེ་བཙུན་བྱམས་པ་ཡིན་ན་རྒྱན་རྩོམ་པ་པོའི་རྗེ་བཙུན་བྱམས་པ་དང་ཚེ་གཅིག་གིས་བསྡུས་པས་ཁྱབ་པར་ཐལ། མཐོང་ལམ་པར་གྱུར་པའི་རྗེ་བཙུན་བྱམས་པ་
ཡོད་པ་གང་ཞིག་རྒྱན་རྩོམ་པ་པོའི་རྗེ་བཙུན་བྱམས་པ་སངས་རྒྱས་ཡིན་ན། མཐོང་ལམ་ཐོབ་པའི་ཚེ་དེ་ལ་ལོངས་སྐུ་མངོན་དུ་བྱས་པའི་གང་ཟག་གཅིག་ཡོད་དགོས་པའི་ཕྱིར། རྟགས་ཁས། འདོད་ན་སངས་རྒྱས་འཐོབ་པ་ལ་བསྐལ་བ་གྲངས་མེད་གསུམ་
དུ་ཚོགས་བསགས་མི་དགོས་པར་ཐལ། ཚེ་དེ་ཉིད་ལ་ས་བཅུའི་ཡེ་ཤེས་འཐོབ་པར་ནུས་པའི་བྱང་སེམས་མཐོང་ལམ་པ་ཡོད་པའི་ཕྱིར། མ་གྲུབ་ན་སོང། དེར་ཐལ། རྒྱན་རྩོམ་པ་པོའི་རྗེ་བཙུན་བྱམས་པ་དེ་སྐྱེ་བ་གཅིག་ཐོགས་ཀྱི་བྱང་སེམས་གང་
ཞིག་དེ་དང་ཚེ་གཅིག་གིས་བསྡུས་པའི་བྱང་སེམས་མཐོང་ལམ་པ་ཡོད་པའི་ཕྱིར། དང་པོ་ཁས་བླངས། གཉིས་པ་སོང། དེར་ཐལ། གོང་གི་དེའི་ཕྱིར། གཞན་ཡང་རྗེ་བཙུན་བྱམས་མགོན་མ་འོངས་པ་ན་འཛམ་བུའི་གླིང་དུ་བྱོན་པའི་ཚེ་སྲིད་པ་ཐ་
མ་པའི་བྱང་སེམས་ཡིན་པར་ཐལ། དགའ་ལྡན་གྱི་རྟེན་ཅན་གྱི་རྗེ་བཙུན་བྱམས་པ་སྐྱེ་བ་གཅིག་ཐོགས་ཀྱི་བྱང་སེམས་ཡིན་པའི་ཕྱིར། མ་གྲུབ་ན། རྒྱན་རྩོམ་པ་པོའི་རྗེ་བཙུན་བྱམས་པ་སྐྱེ་བ་གཅིག་ཐོགས་ཀྱི་བྱང་སེམས་ཡིན་པ་བུད། འདོད་ན་རྗེ་

[004B] འདོད་པའི་ཕྱིར། འདོད་ན། དེ་འདོད་པའི་རྟེན་ལ་གསར་དུ་འཚང་རྒྱ་བར་ཐལ། འདོད་པའི་ཕྱིར། འདོད་ན། །འདོད་པའི་རྟེན་ལ་གསར་དུ་འཚང་རྒྱ་བ་ཡོད་
པར་ཐལ། འདོད་པའི་ཕྱིར། འདོད་མི་ནུས་ཏེ། གསར་དུ་འཚང་རྒྱ་ཁ་མའི་གང་ཟག་ཡིན་ན་འོག་མིན་གྱི་རྟེན་ཅན་ཡིན་དགོས་པའི་ཕྱིར་ཏེ། ལོངས་སྐུ་ཡིན་ན་གནས་ངེས་པ་འོག་མིན་ཁོ་ནར་བཞུགས་པས་ཁྱབ་པའི་ཕྱིར། རིགས་པ་འདི་ལ་ལན་མི་ཐེབས་པ་ཁ་ཅིག་
རྗེ་བཙུན་འཛམ་བུའི་གླིང་དུ་འཕོ་ཁར་དགའ་ལྡན་དུ་རང་གི་སྤྲུལ་པ་གཅིག་བཞག། འོག་མིན་དུ་སྲིད་པ་ཐ་མ་པའི་བྱང་སེམས་སུ་སྐྱེ་བ་བླངས། ལོངས་སྐུ་མངོན་དུ་བྱས། དེ་རྗེས་འཛམ་བུའི་གླིང་དུ་མཛད་པ་བཅུ་གཉིས་ཀྱི་ཚུལ་སྟོན་པ་ཡིན་ཟེར་བ་དང། ཁ་ཅིག་རྗེ་
བཙུན་འཛམ་བུའི་གླིང་དུ་འཕོ་ཁར་རྣམ་སྨིན་གྱི་ལུས་དགའ་ལྡན་དུ་བཞག་ཡེ་ཤེས་ཀྱི་ལུས་འོག་མིན་དུ་ཕྱིན་ནས་སྲིད་པ་ཐ་མ་པའི་བྱང་སེམས་སུ་སྐྱེ་བ་བླངས། ལོངས་སྐུ་མངོན་དུ་བྱས། དེ་རྗེས་ཡེ་ཤེས་ཀྱི་ལུས་དེ་ཉིད་སླར་དགའ་ལྡན་དུ་རྣམ་སྨིན་གྱི་
ལུས་ལ་ཞུགས་ཏེ་སྐྱེ་བ་མངོན་པར་སྐྱེ་བའི་མཛད་པ་སྟོན་པ་ཡིན་ཞེས་ཟེར་བ་སོགས་གསུང་རབ་ཚད་ལྡན་གྱི་ཤེས་བྱེད་གང་ཡང་མེད་པར་བྱུང་རྒྱལ་དུ་སྨྲ་བ་དག་གཞན་དུ་དགག་པར་བྱའོ། །གཞན་ཡང་རྗེ་བཙུན་བྱམས་པ་སངས་རྒྱས་ཡིན་པར་ཐལ། ལྷའི་
བུ་དམ་པ་ཏོག་དཀར་པོ་དེ་སངས་རྒྱས་ཡིན་པའི་ཕྱིར་ཏེ། དེ་ཆོས་སྐུ་མངོན་དུ་བྱས་པའི་གང་ཟག་ཡིན་པའི་ཕྱིར། རྒྱུད་བླ་མ་ལས། ཆོས་ཀྱི་སྐུ་ལས་མ་གཡོས་པར། །སྤྲུལ་པའི་རང་བཞིན་སྣ་ཚོགས་ཀྱིས། །སྐྱེ་བ་མངོན་པར་སྐྱེ་བ་དང། །ཞེས་གསུངས་པའི་
ཕྱིར། དོན་བསྡུ་ན། རྒྱན་རྩོམ་པ་པོའི་རྗེ་བཙུན་བྱམས་པ་སངས་རྒྱས་ཡིན་པར་ཐལ། དགའ་ལྡན་གྱི་རྟེན་ཅན་གྱི་རྗེ་བཙུན་བྱམས་པ་སངས་རྒྱས་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཆོས་སྐུ་མངོན་དུ་བྱས་པའི་གང་ཟག་ཡིན་པའི་ཕྱིར་ཏེ། སྐྱེ་བ་

[005A]༄༅། །མངོན་པར་སྐྱེ་བའི་མཛད་པ་ལ་གནས་པའི་གང་ཟག་ཡིན་པའི་ཕྱིར། ཁྱབ་སྟེ། སྔར་གྱི་རྒྱུད་བླ་མའི་ལུང་དོན་གྲུབ་པའི་ཕྱིར། རྩ་རྟགས་གྲུབ་སྟེ། ཆོས་ཅན་དེའི་ཕྱིར། ཐལ་འགྱུར་སྔ་མ་ལ་ཁོ་ན་རེ། སྐྱེ་བ་གཅིག་ཐོགས་ཀྱི་བྱང་སེམས་སུ་གྱུར་པའི་
ལྷའི་བུ་དམ་པ་ཏོག་དཀར་པོ་ཡོད་པར་ཐལ། སྐྱེ་བ་གཅིག་ཐོགས་ཀྱི་བྱང་སེམས་སུ་གྱུར་པའི་རྗེ་བཙུན་བྱམས་པ་ཡོད་པའི་ཕྱིར། ཞེས་ཟེར་ན། འོག་ཏུ་དཔྱད་དོ། །ཁ་ཅིག་འདིའི་སྐབས་ཀྱི་ཐུན་མོང་བ་མངོན་རྟོགས་རྒྱན་དང། ཐུན་མོང་མ་ཡིན་པ་རྒྱུད་བླ་མ་ལ་བྱེད་
ཟེར་བ་མི་འཐད་དེ། རྒྱུད་བླ་མའི་ལུགས་ལ་རྗེ་བཙུན་བྱམས་པ་སངས་རྒྱས་ཡིན་ན། རྗེ་བཙུན་བྱམས་པ་སངས་རྒྱས་ཡིན་དགོས་ལ། དེ་ལྟར་ན་མངོན་རྟོགས་རྒྱན་གྱི་ལུགས་ལ་ཡང། དེ་སངས་རྒྱས་ཡིན་དགོས་པའི་ཕྱིར། ཁ་ཅིག་འདིའི་སྐབས་ཀྱི་ཐུན་མོང་
བ་ཉན་ཐོས་སྡེ་གཉིས་དང་ཐུན་མོང་མ་ཡིན་པ་དབུ་སེམས་གཉིས་ཀྱི་ལུགས་ལ་བྱེད་རིགས་ཏེ། གསེར་ཕྲེང་ལས། ཚུལ་འདི་ལྟར་ན་བཅུ་གཉིས་པོ་ཐམས་ཅད་སངས་རྒྱས་ཀྱི་མཛད་པ་སྟེ། ཐུན་མོང་མ་ཡིན་པའི་ལུགས་སོ། །ཞེས་པ་དང། ཐེག་པ་ཐུན་
མོང་བ་ལྟར་ན་ཀུན་བཏུས་ལས་བཤད་པ་ལྟར་དང་པོ་དགུ་བྱང་སེམས་ཀྱི་མཛད་པ་དང། ཐ་མ་གསུམ་སངས་རྒྱས་ཀྱི་མཛད་པའོ། །ཞེས་གསུངས་པ་དང། རྣམ་བཤད་ཀྱི་ལུང་འདི་གཉིས་དོན་གཅིག་པའི་ཕྱིར། ཞེས་ཟེར་བ་མི་འཐད་དེ། མཆོད་
བརྗོད་ཀྱི་གཞུང་འདིའི་ཆེད་དུ་བྱ་བའི་གདུལ་བྱར་གྱུར་པའི་ཉན་ཐོས་སྡེ་གཉིས་ཡོད་པར་ཐལ། རྣམ་བཤད་ཀྱི་ལུང་དོན་འཆད་ཚུལ་འཐད་པའི་ཕྱིར། འདོད་ན། མངོན་རྟོགས་རྒྱན་ཐེག་ཆེན་ཐུན་མོང་མ་ཡིན་པའི་བསྟན་བཅོས་མ་ཡིན་པར་ཐལ། འདོད་པའི་
ཕྱིར། ཁ་ཅིག་རྗེ་བཙུན་བྱམས་པ་སངས་རྒྱས་མ་ཡིན་ཏེ། དེར་གྱུར་པའི་བྱང་ཆུབ་སེམས་དཔའ་ཡོད་པའི་ཕྱིར། མདོ་ལས། སློབ་པ་དང་མི་སློབ་པའི་གནས་སྐབས་ཐམས་ཅད་དུ་བྱམས་པ་ཞེས་པའི་མཚན་མི་འདོར་བར་གསུངས་པའི་ཕྱིར། དེ་བྱང་ཆུབ་སེམས་

[005B] དེར་གྱུར་པའི་སངས་རྒྱས་ཡོད་པའི་ཕྱིར་ཏེ། སློབ་པ་དང་མི་སློབ་པའི་གནས་སྐབས་ཐམས་ཅད་དུ་བྱམས་པ་ཞེས་པའི་མཚན་མི་འདོར་བར་མདོ་ལས་གསུངས་པའི་ཕྱིར། ཞེས་ཟེར་ཞིང། རྒྱན་རྩོམ་པ་པོའི་རྗེ་བཙུན་བྱམས་པ་སངས་རྒྱས་ཡིན་
ཟེར་བ་མི་འཐད་དེ། འཕགས་པ་ཀུན་དགའ་པོ་དགྲ་བཅོམ་པ་མ་ཡིན་པར་ཐལ། དེར་གྱུར་པའི་རྒྱུན་ཞུགས་ཡོད་པའི་ཕྱིར། ཁྱབ་པ་ཁས། རྟགས་གྲུབ་སྟེ། རྒྱུན་ཞུགས་ཀྱི་འབྲས་བུ་ལ་གནས་པའི་ཀུན་དགའ་བོ་དེ་དེ་ཡིན་པའི་ཕྱིར། དེར་ཐལ། དེ་འདྲ་བ་ཡོད་པའི་ཕྱིར། དེར་ཐལ་
རྒྱུན་ཞུགས་ཀྱི་འབྲས་བུ་ལ་གནས་པའི་གནས་སྐབས་ཀྱི་ཀུན་དགའ་བོའི་མིང་ཅན་དེ་དེ་ཡིན་པའི་ཕྱིར། རྟགས་འགྲོ་འཚམས་འོག་ཏུ་དཔྱད་དོ། །རྩ་བར་འདོད་ན། འཕགས་པ་ཀུན་དགའ་པོ་དེ་རྒྱུན་ཞུགས་ཡིན་པར་ཐལ། དེ་འདྲ་པ་ཡོད། དེ་དགྲ་བཅོམ་པ་མ་ཡིན་པའི་ཕྱིར། འདོད་མི་
ནུས་ཏེ། དེར་གྱུར་པའི་དགྲ་བཅོམ་པ་ཡོད་པའི་ཕྱིར། ཁྱབ་པ་ཁྱབ་ཐོག་དང་རྟགས་རྟགས་ཐོག་ཏུ་སོང་སྟེ། དགྲ་བཅོམ་པའི་འབྲས་བུ་ལ་གནས་པའི་ཀུན་དགའ་བོ་དེ་དེ་ཡིན་པའི་ཕྱིར་ཏེ། དེ་ཡོད་པའི་ཕྱིར། ཀུན་དགའ་བོས་ཚེ་དེ་ལ་དགྲ་བཅོམ་པའི་འབྲས་བུ་
ཐོབ་པ་གང་ཞིག་ས་བཅུ་པ་ལ་གནས་པའི་རྗེ་བཙུན་བྱམས་པ་ཡོད་པའི་ཕྱིར། རྟགས་ཁས། གཞན་ཡང། སློབ་དཔོན་དབྱིག་གཉེན་སེམས་ཙམ་པ་མ་ཡིན་པར་ཐལ། དེར་གྱུར་པའི་མདོ་སྡེ་པ་ཡོད་པའི་ཕྱིར། ཁྱབ་པ་ཁས། རྟགས་གྲུབ་སྟེ། མཛོད་འགྲེལ་རྩོམ་
པའི་གནས་སྐབས་ཀྱི་སློབ་དཔོན་དབྱིག་གཉེན་ཞེས་པའི་མིང་ཅན་གྱི་གང་ཟག་དེ་སློབ་དཔོན་དབྱིག་གཉེན་ཡིན་པའི་ཕྱིར་ཏེ། ས་བཅུ་པ་ལ་གནས་པའི་བྱམས་པ་ཞེས་པའི་མིང་ཅན་དེ་རྗེ་བཙུན་བྱམས་པ་ཡིན་པའི་ཕྱིར། རྟགས་དེར་ཐལ། རྗེ་བཙུན་བྱམས་པར་
གྱུར་པའི་བྱང་སེམས་ཡོད་པའི་ཕྱིར། རྟགས་ཁས། རྩ་བར་འདོད་ན། འཕགས་པ་ཐོགས་མེད་དབུ་མ་པ་མ་ཡིན་པར་ཐལ། འདོད་པའི་ཕྱིར། གཞན་ཡང། རྒྱན་རྩོམ་པ་པོའི་རྗེ་བཙུན་བྱམས་པ་ཡིན་ན། སངས་རྒྱས་ཡིན་དགོས་པར་ཐལ། རྗེ་བཙུན་བྱམས་པ་སངས་

[006A]༄༅། །རྒྱས་མ་ཡིན་ལ། རྒྱན་རྩོམ་པ་པོའི་རྗེ་བཙུན་བྱམས་པ་སངས་རྒྱས་ཡིན་པའི་ཁྱད་པར་འཐད་པའི་ཕྱིར། འདོད་ན། རྗེ་བཙུན་བྱམས་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་ཆོས་ཅན། དེར་ཐལ། བསྟན་བཅོས་མངོན་རྟོགས་རྒྱན་རྩོམ་
པ་པོའི་རྗེ་བཙུན་བྱམས་པ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རྗེ་བཙུན་བྱམས་པ་གང་ཞིག་བསྟན་བཅོས་མངོན་རྟོགས་རྒྱན་ཁྱོད་ཀྱིས་བརྩམས་པའི་བསྟན་བཅོས་ཡིན་པའི་ཕྱིར། གཞན་ཡང། རྗེ་བཙུན་བྱམས་པ་སངས་རྒྱས་མ་ཡིན་
ལ༑ རྒྱན་རྩོམ་པ་པོའི་རྗེ་བཙུན་བྱམས་པ་སངས་རྒྱས་ཡིན་པའི་ཁྱད་པར་མི་འཐད་པར་ཐལ། རྗེ་བཙུན་བྱམས་པ་ཡིན་ན་རྒྱན་རྩོམ་པ་པོའི་རྗེ་བཙུན་བྱམས་པ་ཡིན་དགོས་པའི་ཕྱིར། དེར་ཐལ། སྟོན་པ་ཤཱཀྱ་ཐུབ་པ་ཡིན་ན་ཡུམ་རྒྱས་འབྲིང་བསྡུས་གསུམ་གསུང་བ་པོའི་
སྟོན་པ་ཤཱཀྱ་ཐུབ་པ་ཡིན་དགོས་པའི་ཕྱིར། དེར་ཐལ། དེ་ཡིན་ན་ཟས་གཙང་གི་སྲས་སུ་གྱུར་པའི་སྟོན་པ་ཤཱཀྱ་ཐུབ་པ་ཡིན་དགོས་པའི་ཕྱིར་ཏེ། དེ་ཡིན་ན་མཆོག་གི་སྤྲུལ་སྐུ་ཡིན་དགོས་པའི་ཕྱིར་ཏེ། དེ་མཆོག་གི་སྤྲུལ་སྐུ་ཡིན་པའི་ཕྱིར། མ་ཁྱབ་ན། དེ་མཆོག་གི་སྤྲུལ་
སྐུ་མ་ཡིན་པར་ཐལ། མཆོག་གི་སྤྲུལ་སྐུ་མ་ཡིན་པར་གྱུར་པའི་དེ་ཡོད་པའི་ཕྱིར། །ཁྱབ་པ་དང་རྟགས་གཉིས་ཀ་སོང་བས་གསུམ་ག་ཁས། གཞན་ཡང། རྗེ་བཙུན་བྱམས་མགོན་ཡིན་ན་རྒྱན་རྩོམ་པ་པོའི་རྗེ་བཙུན་བྱམས་མགོན་ཡིན་དགོས་པར་ཐལ། བསྟན་བཅོས་
མངོན་རྟོགས་རྒྱན་ཡིན་ན་བྱམས་ཆོས་སྡེ་ལྔའི་ནང་ཚན་དུ་གྱུར་པའི་བསྟན་བཅོས་མངོན་རྟོགས་རྒྱན་ཡིན་དགོས་པའི་ཕྱིར། དེ་ཡིན་ན་རྗེ་བཙུན་བྱམས་མགོན་གྱིས་བརྩམས་པའི་བསྟན་བཅོས་མངོན་རྟོགས་རྒྱན་ཡིན་དགོས་པའི་ཕྱིར། མ་གྲུབ་ན། རྗེ་བཙུན་བྱམས་
མགོན་གྱིས་བརྩམས་པའི་བསྟན་བཅོས་མངོན་རྟོགས་རྒྱན་མེད་པར་ཐལ། བསྟན་བཅོས་མངོན་རྟོགས་རྒྱན་དེ་དེ་མ་ཡིན་པའི་ཕྱིར། རྟགས་སོང། རྗེ་བཙུན་བྱམས་པས་མ་བརྩམས་པའི་དེ་ཡོད་པའི་ཕྱིར། འཁོར་གསུམ། མ་གྲུབ་ན། དོན་གྱིས་དངོས་འགལ་ཡིན་ཏེ་

[006B] གཞན་ཡང། ཤེས་སྒྲིབ་རྒྱུད་ལྡན་གྱི་རྗེ་བཙུན་བྱམས་པ་ཡིན་ན་སེམས་ཅན་ཡིན་དགོས་པར་ཐལ། གང་ཟག་གི་བདག་མེད་ཡིན་པའི་ཕྱིར། འདོད་ན། བྱང་ཆུབ་སེམས་དཔའ་བྱམས་པའི་
རྒྱུད་ཀྱི་ཤེས་སྒྲིབ་དེ་རྗེ་བཙུན་བྱམས་པའི་རྒྱུད་ཀྱི་ཤེས་སྒྲིབ་ཡིན་པར་ཐལ། དེ་རྗེ་བཙུན་བྱམས་པ་ཡིན་པའི་ཕྱིར། རྟགས་ཁས། འདོད་ན། རྗེ་བཙུན་བྱམས་པའི་རྒྱུད་ལ་ཤེས་སྒྲིབ་ཡོད་པར་ཐལ། འདོད་པའི་ཕྱིར། འདོད་ན། དེ་ཤེས་སྒྲིབ་རྒྱུད་ལྡན་གྱི་གང་ཟག་
ཡིན་པར་ཐལ། འདོད་པའི་ཕྱིར། འདོད་ན། དེ་ཤེས་སྒྲིབ་རྒྱུད་ལྡན་གྱི་རྗེ་བཙུན་བྱམས་པ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། སེམས་ཅན་ཡིན་པར་ཐལ། འདོད་པའི་ཕྱིར། འཁོར་གསུམ། ཁ་ཅིག་རྒྱན་རྩོམ་པ་པོའི་རྗེ་བཙུན་བྱམས་པ་མཆོག་གི་
སྤྲུལ་སྐུ་ཡིན། ཞེས་ཟེར། དེ་ཆོས་ཅན། དེ་མ་ཡིན་པར་ཐལ། སྐྱེ་བ་སྤྲུལ་སྐུ་ཡིན་པའི་ཕྱིར། སྐྱེ་བ་མངོན་པར་སྐྱེ་བའི་མཛད་པ་ལ་གནས་པའི་གང་ཟག་ཡིན་པའི་ཕྱིར་ཏེ། ཆོས་ཅན་དེའི་ཕྱིར། གཞན་ཡང། ཞིང་འདིར་སྟོན་པའི་འཁོར་དུ་བྱོན་པའི་རྗེ་བཙུན་བྱམས་མགོན་
མཆོག་གི་སྤྲུལ་སྐུ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། ཞིང་གཅིག་ཏུ་མཆོག་གི་སྤྲུལ་སྐུ་རྒྱུད་ཐ་དང་བ་གཉིས་ཅིག་ཅར་དུ་འབྱུང་བ་ཡོད་པར་ཐལ། འདོད་པའི་ཕྱིར། འདོད་ན། མཛོད་ལས། ལྷན་ཅིག་གཉིས་མིན་སངས་རྒྱས་བཞིན། །ཞེས་བཤད་
པ་མི་འཐད་པར་ཐལ། འདོད་པའི་ཕྱིར། ཁ་ཅིག་རྗེ་བཙུན་བྱམས་མགོན་མཆོག་གི་སྤྲུལ་སྐུ་ཡིན་པར་ཐལ། སྐྱེ་བ་མངོན་པར་སྐྱེ་བའི་མཛད་པ་ལ་གནས་པའི་གང་ཟག་དེ་མཆོག་གི་སྤྲུལ་སྐུ་ཡིན་པའི་ཕྱིར་ཏེ། དེ་འདྲ་བའི་མཛད་པ་དེ་མཆོག་གི་སྤྲུལ་སྐུའི་མཛད་པ་
ཡིན་པའི་ཕྱིར་ན་མ་ཁྱབ། རྟགས་གྲུབ་སྟེ། མཛད་པ་བཅུ་གཉིས་པོ་ཐམས་ཅད་མཆོག་གི་སྤྲུལ་སྐུའི་མཛད་པ་ཡིན་པའི་ཕྱིར། ཀུན་བཏུས་ཀྱི་དར་ཊཱིཀ་ལས། འདི་རྣམས་གང་ཟག་གང་ཡང་རུང་བའི་དབང་དུ་བྱས་པ་མ་ཡིན་གྱི། མཆོག་གི་སྤྲུལ་སྐུའི་དབང་དུ་བྱས་

[007A]༄༅། །པའོ། །ཞེས་གསུངས་པའི་ཕྱིར། ཟེར་ན། དྲི་ཟའི་རྒྱལ་པོ་རབ་དགའ་གདུལ་བའི་ཕྱིར་དུ། པི་ཝང་མཁན་གྱི་གཟུགས་སུ་སྤྲུལ་པའི་དེ་བཞིན་གཤེགས་པ་དེ་མཆོག་གི་སྤྲུལ་སྐུ་ཡིན་པར་ཐལ། དེའི་མཛད་པ་དེ་མཆོག་གི་
སྤྲུལ་སྐུའི་མཛད་པ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། དེ་སྟོན་པ་ཤཱཀྱ་ཐུབ་པའི་མཛད་པ་ཡིན་པའི་ཕྱིར། རྟགས་གྲུབ་སྟེ། དྲི་ཟའི་རྒྱལ་པོ་རབ་དགའ་དེ་སྟོན་པ་ཤཱཀྱ་ཐུབ་པའི་སྐུ་དང་སོ་ཀྱི་གདུལ་བྱ་ཡིན་པའི་ཕྱིར། འདོད་མི་ནུས་ཏེ་
བཟོ་བོ་སྤྲུལ་སྐུ་ཡིན་པའི་ཕྱིར། དེ་དེའི་མཚན་གཞི་ཡིན་པའི་ཕྱིར། དེའི་མཚན་གཞི་ཅིག་ཡོད་པའི་ཕྱིར། ཁ་ཅིག་རྗེ་བཙུན་བྱམས་པ་སངས་རྒྱས་ཀྱང་མ་ཡིན། བྱང་ཆུབ་སེམས་དཔའ་ཡང་མ་ཡིན། རྒྱན་རྩོམ་པ་པོའི་རྗེ་བཙུན་བྱམས་པ་དེ་བྱང་
ཆུབ་སེམས་དཔའ་ཡིན་ཞེས་ཟེར་ན། རྒྱན་རྩོམ་པ་པོའི་རྗེ་བཙུན་བྱམས་པ་ཡིན་ན་བྱང་ཆུབ་སེམས་དཔའ་ཡིན་དགོས་པར་ཐལ། དམ་བཅའ་དེ་འཐད་པའི་ཕྱིར། འདོད་ན། རྗེ་བཙུན་བྱམས་པ་ཆོས་ཅན། དེར་ཐལ། དེའི་ཕྱིར། རྟགས་སྔར་བཞིན་ནོ། །
རང་ལུགས་ནི། སྐབས་འདིའི་རྣམ་བཤད་ཀྱི་དོན་འདི་ལྟར་ཡིན་ཏེ། རོང་ཊཱིཀ་པ་ན་རེ། གཞུང་འདི་རང་དོན་གྱི་དགོས་པ་ལ་སྦྱར་བ་མི་འཐད་དེ། བྱམས་པ་ལ་རང་དོན་དོན་གཉེར་གྱི་བློ་མེད་པའི་ཕྱིར་དང། གཞན་བསྟན་བཅོས་ལ་འཇུག་པའི་ཆེད་ཁོ་
ནར་སྣང་བས་སོ་ཞེས་ཟེར། དེ་འགོག་པ་ལ། རྣམ་བཤད་སྙིང་པོ་རྒྱན་ལས། རྗེ་བཙུན་ལ་རང་དོན་དོན་གཉེར་མེད་པར་འདོད་པ་སོགས་ནི་ཐེག་པ་ཆེན་པོའི་གཞུང་ལ་ངལ་བ་ཞིབ་ཏུ་མ་བྱས་པ་ཡིན་ཏེ། རྗེ་བཙུན་མངོན་པར་རྫོགས་པར་
སངས་རྒྱས་པའི་དབང་དུ་བྱེད་ན་ཐུན་མོང་བ་དང་ཐུན་མོང་མ་ཡིན་པའི་སྐབས་མ་ཕྱེད་པ་ཡིན་ལ། བྱང་ཆུབ་སེམས་དཔའི་དབང་དུ་བྱེད་ན་ནི། རང་དོན་ཡོངས་སུ་རྫོགས་པ་ལ་ཆོས་སྐུ་དགོས་པར་མ་མཐོང་ན་རང་དོན་དུ་ཞི་བ་རྐྱང་

[007B] དེ་མ་ཟློག་ན། ཐེག་པ་ཆེན་པོའི་སེམས་བསྐྱེད་ཀྱི་མཚན་ཉིད་མི་རྫོགས་པར་འགྱུར་ཏེ། རང་དོན་ཆོས་སྐུ་ལ་དོན་གཉེར་ས་བཅུ་པའི་གནས་སྐབས་སུ་མི་དགོས་པའི་ཕྱིར། སངས་རྒྱས་
ཀྱི་སྐུ་ལ་རང་དོན་གྱི་སྐུ་དང་གཞན་དོན་གྱི་སྐུ་གཉིས་སུ་ཕྱེ་བ་ཡང་དགོས་པ་མེད་པར་འགྱུར་རོ། །ཞེས་གསུངས། འདིའི་དོན་རོང་ཊཱིཀ་པའི་རྩོད་པ་དེ་མི་འཐད་དེ། རྗེ་བཙུན་བྱམས་པ་སངས་རྒྱས་ཡིན་པའི་རྒྱུ་མཚན་གྱིས་དེ་སྐད་སྨྲ་བ་ཡིན་ནམ་
དེ་བྱང་ཆུབ་སེམས་དཔའ་ཡིན་པའི་རྒྱུ་མཚན་གྱིས་དེ་སྐད་སྨྲ་བ་ཡིན། དང་པོ་ལྟར་ན། རྗེ་བཙུན་བྱམས་པ་སངས་རྒྱས་ཡིན་པའི་རྒྱུ་མཚན་གྱིས་མཆོད་རྗོད་ཀྱི་ངག་རང་དོན་གྱི་དགོས་པ་ལ་སྦྱོར་པ་མི་འཐད་དེ། དེ་ལ་རང་དོན་དོན་གཉེར་
གྱི་བློ་མེད་པའི་ཕྱིར། ཞེས་སྨྲ་བ་ཐེག་པ་ཆེན་པོའི་གཞུང་ལ་ངལ་བ་ཞིབ་ཏུ་མ་བྱས་པ་ཡིན་ཏེ། མཆོད་རྗོད་ཀྱི་ངག་གདུལ་བྱ་ཐུན་མོང་བ་རྗེས་སུ་བཟུང་པའི་ཕྱིར་དུ་གསུངས་པ་གང་ཞིག་གདུལ་བྱ་ཐུན་མོང་བའི་ངོར་རྗེ་བཙུན་བྱམས་པ་
སངས་རྒྱས་མ་ཡིན་པའི་ཕྱིར། དེའི་ངོར་དེ་སངས་རྒྱས་ཡིན་ན་གདུལ་བྱ་ཐུན་མོང་པའི་ངོར་རྗེ་བཙུན་བྱམས་པ་དེ་སངས་རྒྱས་མ་ཡིན་ལ། ཐུན་མོང་མ་ཡིན་པ་དངོས་པོའི་གནས་ཚོད་ལ་དེ་སངས་རྒྱས་ཡིན་པའི་སྐབས་མ་ཕྱེད་པའི་སྐྱོན་ཡོད་
པའི་ཕྱིར། གཉིས་པ་ལྟར་ན། རྗེ་བཙུན་བྱམས་པས་རང་དོན་ཡོངས་སུ་རྫོགས་པ་ལ་ཆོས་སྐུ་དགོས་པ་མ་མཐོང་བར་ཐལ། དེ་བྱང་ཆུབ་སེམས་དཔའ་གང་ཞིག་དེའི་རྒྱུད་ལ་རང་དོན་དོན་གཉེར་གྱི་བློ་མེད་པའི་ཕྱིར། འདོད་ན། དེས་རང་དོན་དུ་
ཞི་བ་རྐྱང་པས་ཆོག་པར་འཛིན་པར་ཐལ། འདོད་པའི་ཕྱིར། འདོད་ན། དེའི་རྒྱུད་ལ་ཐེག་ཆེན་སེམས་བསྐྱེད་མེད་པར་ཐལ་ལོ། །གཞན་ཡང་རྗེ་བཙུན་བྱམས་མགོན་གྱི་རྒྱུད་ལ་རང་དོན་དོན་གཉེར་གྱི་བློ་ཡོད་པར་ཐལ། དེ་ས་བཅུ་པ་ལ་གནས་པའི་

[008A]༄༅། །བྱང་སེམས་གང་ཞིག་བྱང་སེམས་ས་བཅུ་པ་བའི་རྒྱུད་ལ་རང་དོན་དོན་གཉེར་གྱི་བློ་ཡོད་པའི་ཕྱིར། དང་པོ་དངོས། ཕྱི་མ་མ་གྲུབ་ན། དེར་ཐལ། དེའི་རྒྱུད་ལ་རང་དོན་ཆོས་སྐུ་དོན་གཉེར་གྱི་བློ་ཡོད་པའི་ཕྱིར། ཁྱབ་སྟེ། རང་དོན་
ཆོས་སྐུ་དེ་རང་དོན་གྱི་སྐུ་ཡིན་པའི་ཕྱིར། སངས་རྒྱས་ཀྱི་སྐུ་ལ་རང་དོན་གྱི་སྐུ་དང་གཞན་དོན་གྱི་སྐུ་གཉིས་སུ་འབྱེད་རིགས་པའི་ཕྱིར་ཏེ། རྒྱུད་བླ་མ་ལས། རང་དོན་གཞན་དོན་དོན་དམ་སྐུ་དང་ནི། །དེ་ལ་བརྟེན་པ་ཀུན་རྫོབ་སྐུ་ཉིད་དེ། །ཞེས་གསུངས་པའི་
ཕྱིར༑ དེས་ན་སྐབས་འདིའི་ཐུན་མོང་བ་གདུལ་བྱ་ཐུན་མོང་བ་དང། ཐུན་མོང་མ་ཡིན་པ་དངོས་པོའི་གནས་ཚོད་ལ་བྱེད་རིགས་ཏེ། རྒྱུད་བླ་མའི་དར་ཊཱིཀ་ལས། གདུལ་བྱ་ཐུན་མོང་བ་འགའ་ཞིག་ཀྱང་རྗེས་སུ་བཟུང་བའི་ཕྱིར་དུ་དེ་ལྟར་གསུངས་ཀྱི། ངེས་
པའི་དོན་དུ་མ་ཡིན་ཏེ། བཅོམ་ལྡན་འདས་བྱམས་པ་ཉིད་ཆོས་ཀྱི་སྐུར་མངོན་པར་རྫོགས་པར་སངས་རྒྱས་ཟིན་པའི་ཕྱིར་རོ། །ཞེས་གསུངས་པའི་ཕྱིར་དང། སྔགས་རིམ་ཆེན་མོ་ལས་ཀྱང། དེ་དག་དངོས་པོ་ལ་སངས་རྒྱས་ཀྱང། སངས་
རྒྱས་པའི་མཛད་པ། གདུལ་བྱ་རྣམས་ལ་ཐུན་མོང་དུ་མི་སྟོན་པ་མི་འགལ་བའི་ཕྱིར་ཏེ། ཞིང་འདིར་སྟོན་པའི་འཁོར་དུ་བྱོན་པའི་བྱམས་པ་ལ་སོགས་པ་བཞིན་ནོ། །ཞེས་གསུངས་པའི་ཕྱིར། རྩོད་པ་སྤོང་བ་ལ་ཁོ་ན་རེ། རྗེ་བཙུན་བྱམས་
མགོན་ཆོས་ཅན། ཁྱོད་ཀྱི་རྒྱུད་ལ་རང་དོན་དོན་གཉེར་གྱི་བློ་མེད་པར་ཐལ། ཁྱོད་སངས་རྒྱས་ཡིན་པའི་ཕྱིར། རྟགས་ཁས། འདོད་ན། རྣམ་བཤད་ལས། རྗེ་བཙུན་ལ་རང་དོན་དོན་གཉེར་མེད་པར་འདོད་པ་སོགས་ནི་ཐེག་པ་ཆེན་པོའི་
གཞུང་ལ་ངལ་བ་ཞིབ་ཏུ་མ་བྱས་པ་ཡིན་ཏེ། ཞེས་སོགས་གསུངས་པ་མི་འཐད་པར་ཐལ། འདོད་པའི་ཕྱིར། ཟེར་ན་སྐྱོན་མེད་དེ། ལུང་དེའི་དོན་ནི། མཆོད་རྗོད་ཀྱི་ངག་རང་དོན་གྱི་དགོས་པ་ལ་སྦྱོར་བ་མི་འཐད་པའི་ཤེས་བྱེད་དུ། རྗེ་

[008B] མཆོད་རྗོད་ཀྱི་ངག་གདུལ་བྱ་ཐུན་མོང་བ་རྗེས་སུ་བཟུང་བའི་ཕྱིར་དུ་གསུངས་པ་གང་ཞིག་གདུལ་བྱ་ཐུན་མོང་བའི་ངོར་
རྗེ་བཙུན་ལ་རང་དོན་དོན་གཉེར་གྱི་བློ་ཡོད་པའི་ཕྱིར། ཞེས་པའི་དོན་ཡིན་པར་གོང་དུ་བཤད་ཟིན་པའི་ཕྱིར། འོན་ཀྱང་ཐལ་འགྱུར་དེའི་རྩ་བར་མ་ཁྱབ་པའི་ལན་ནི། སྟོན་པ་ཤཱཀྱ་ཐུབ་པ་ཆོས་ཅན། ཁྱོད་ཀྱི་རྒྱུད་ལ་རང་དོན་དོན་གཉེར་གྱི་
བློ་མེད་པར་ཐལ། ཁྱོད་སངས་རྒྱས་ཡིན་པའི་ཕྱིར། འདོད་ན། ཁྱོད་ཀྱི་རྒྱུད་ལ་རང་དོན་དོན་གཉེར་གྱི་བློ་མེད་པར་ཐལ། ཁྱོད་རང་དོན་མཐར་ཕྱིན་པའི་གང་ཟག་ཡིན་པའི་ཕྱིར། ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། འདོད་པའི་ཕྱིར། འདོད་
ན༑ སྟོན་པ་ཤཱཀྱ་ཐུབ་པ་ཆོས་ཅན། ཁྱོད་ཀྱི་རྒྱུད་ལ་གཞན་དོན་དོན་གཉེར་གྱི་བློ་མེད་པར་ཐལ། ཁྱོད་གཞན་དོན་མཐར་ཕྱིན་པའི་གང་ཟག་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། དོན་གཉིས་མཐར་ཕྱིན་པའི་གང་ཟག་ཡིན་པའི་ཕྱིར། འདོད་མི་
ནུས་ཏེ། ཁྱོད་ཀྱི་རྒྱུད་ལ་ཐེག་ཆེན་སེམས་བསྐྱེད་ཡོད་པའི་ཕྱིར། གཞན་ཡང། དེ་ཆོས་ཅན། ཁྱོད་ཀྱི་རྒྱུད་ལ་རང་དོན་དོན་གཉེར་གྱི་བློ་ཡོད་པར་ཐལ། ཁྱོད་ཀྱི་རྒྱུད་ལ་རང་དོན་ཆོས་སྐུ་དོན་གཉེར་གྱི་བློ་ཡོད་པའི་ཕྱིར། མ་གྲུབ་ན། རང་དོན་ཆོས་སྐུ་ཐོབ་ཟིན་པའི་
གང་ཟག་ཡིན་ན། རང་རྒྱུད་ལ་རང་དོན་ཆོས་སྐུ་དོན་གཉེར་གྱི་བློ་མེད་པས་ཁྱབ་པར་ཐལ། མ་གྲུབ་པ་དེའི་ཕྱིར། འདོད་ན། སྟོན་པ་ཤཱཀྱ་ཐུབ་པ་ཆོས་ཅན། ཁྱོད་ཀྱི་རྒྱུད་ལ་གཞན་དོན་དུ་རྫོགས་བྱང་དོན་གཉེར་གྱི་བློ་མེད་པར་ཐལ། ཁྱོད་གཞན་དོན་དུ་
རྫོགས་བྱང་ཐོབ་ཟིན་པའི་གང་ཟག་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། ཁྱོད་ཀྱི་རྒྱུད་ལ་ཐེག་ཆེན་སེམས་བསྐྱེད་ཡོད་པའི་ཕྱིར། ཁྱབ་སྟེ། རྣམ་བཤད་ལས། གཞན་གྱི་དོན་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་

[009A]༄༅། །གཉེར་གྱི་འདུན་པ་དང་མཚུངས་ལྡན་གྱི་སེམས་ཁྱད་པར་ཅན་ཐེག་ཆེན་སེམས་བསྐྱེད་ཀྱི་མཚན་ཉིད་དུ་བཤད་པའི་ཕྱིར། ཊཱིཀ་ཆེན་ལས་ཀྱང། ཆེད་དུ་བྱ་བ་སེམས་ཅན་ཐམས་ཅད་ཀྱི་དོན་དུ་ཐོབ་བྱ་བླ་ན་མེད་པའི་བྱང་ཆུབ་
ཐོབ་པར་འདོད་པ་སེམས་བསྐྱེད་ཀྱི་མཚན་ཉིད་རྫོགས་པར་འདོད་པར་བྱ་སྟེ། འགྲེལ་བཤད་ལས་ཀྱང། དེ་ལྟར་འབྱུང་བ་ལེགས་ཤིང། མངོན་རྟོགས་རྒྱན་ལས་གསུངས་པ་དང་ལུགས་འདི་ལ་མི་འདྲ་བ་མེད་དོ། །ཞེས་གསུངས་པའི་ཕྱིར། གཞན་ཡང། སྟོན་པ་
སངས་རྒྱས་ཀྱི་ཐུགས་རྒྱུད་ལ་ཉོན་མོངས་སྤོང་འདོད་ཀྱི་བློ་མེད་པར་ཐལ། དེའི་རྒྱུད་ལ་རྫོགས་བྱང་ཐོབ་འདོད་ཀྱི་བློ་མེད་པའི་ཕྱིར། རྟགས་ཁས། འདོད་མི་ནུས་ཏེ། དེའི་རྒྱུད་ལ་མི་དགེ་བ་བཅུ་སྤོང་འདོད་ཀྱི་བློ་ཡོད་པའི་ཕྱིར། དེར་ཐལ། དེའི་རྒྱུད་ལ་མི་དགེ་བཅུ་སྤོང་
གི་ཚུལ་ཁྲིམས་ཡོད་པའི་ཕྱིར་ཏེ། དེའི་རྒྱུད་ལ་སོ་ཐར་གྱི་སྡོམ་པ་ཡོད་པའི་ཕྱིར། གཞན་ཡང། སངས་རྒྱས་འཕགས་པའི་རྒྱུད་ལ་གཞན་དོན་དུ་རྫོགས་བྱང་ཐོབ་འདོད་ཀྱི་བློ་ཡོད་པར་ཐལ། དེའི་རྒྱུད་ལ་སངས་རྒྱས་འཕགས་པས་གཞན་དོན་དུ་རྫོགས་བྱང་
ཐོབ་པར་འདོད་པའི་བློ་ཡོད་པའི་ཕྱིར་ཏེ། སངས་རྒྱས་འཕགས་པ་དེ་སངས་རྒྱས་འཕགས་པས་གཞན་དོན་དུ་རྫོགས་བྱང་ཐོབ་པར་འདོད་པའི་ཕྱིར་ཏེ། དེ་དེས་གཞན་དོན་དུ་རྫོགས་བྱང་ཐོབ་པར་ཁས་ལེན་པའི་ཕྱིར། ཁོ་ན་རེ། རྗེ་བཙུན་བྱམས་པ་མཆོག་གི་
སྤྲུལ་སྐུ་ཡིན་པར་ཐལ། དེ་སངས་རྒྱས་འཕགས་པ་གང་ཞིག་དེ་ལོངས་སྤྱོད་རྫོགས་སྐུ་ཡང་མ་ཡིན། དེ་སྐྱེ་བ་སྤྲུལ་སྐུ་ཡང་མ་ཡིན། དེ་བཟོ་བོ་སྤྲུལ་སྐུ་ཡང་མ་ཡིན་པའི་ཕྱིར། ཞེས་ཟེར་ན། དེ་སྐྱེ་བ་སྤྲུལ་སྐུ་ཡིན་པར་ཐལ། ལྷའི་བུ་དམ་པ་ཏོག་དཀར་པོ་
སྐྱེ་བ་སྤྲུལ་སྐུ་ཡིན་པའི་ཕྱིར་ཏེ། རྒྱུད་བླ་དར་ཊཱིཀ་ལས། འདོད་པའི་ཁམས་སུ་ཐོག་མར་སྐྱེ་བའི་ཚུལ་སྟོན་པ་དགའ་ལྡན་དུ་ལྷའི་བུ་དམ་པ་ཏོག་དཀར་པོ་ལྟ་བུར་མངོན་པར་སྐྱེ་བ་དང། དེ་ནས་མཛད་པ་བཅུ་གཉིས་ཀྱི་དང་པོ་དགའ་ལྡན་གྱི་གནས་

[009B] ཞེས་གསུངས་པའི་ཕྱིར། ཁ་ཅིག་རྗེ་བཙུན་བྱམས་པ་སྐྱེ་བ་སྤྲུལ་སྐུ་མ་ཡིན་པར་ཐལ། དེར་གྱུར་པའི་མཆོག་གི་སྤྲུལ་སྐུ་ཡོད་པའི་ཕྱིར། དེར་ཐལ། བསྐལ་བཟང་སངས་རྒྱས་སྟོང་གི་ནང་ཚན་དུ་གྱུར་པའི་རྗེ་བཙུན་བྱམས་པ་
ཡོད་པ་གང་ཞིག་བསྐལ་བཟང་གི་སངས་རྒྱས་སྟོང་པོ་གང་རུང་ཡིན་ན། མཆོག་གི་སྤྲུལ་སྐུ་ཡིན་དགོས་པའི་ཕྱིར། དང་པོ་གྲུབ་སྟེ། དེའི་ནང་ཚན་དུ་གྱུར་པའི་སངས་རྒྱས་བྱམས་པ་ཡོད་པའི་ཕྱིར། ཟེར་ན་མ་ཁྱབ། བྱས་པ་ལ་ཁོ་ན་རེ། སངས་རྒྱས་བྱམས་པ་ཡིན་ན་
རྗེ་བཙུན་བྱམས་པ་མ་ཡིན་དགོས་པར་ཐལ། །དེ་ཡིན་ན་དེ་ཡིན་པས་མ་ཁྱབ་པའི་ཕྱིར། ཟེར་ན་འོག་ཏུ་དཔྱད་དོ། ཡང་ཁོ་ན་རེ། རྗེ་བཙུན་བྱམས་པ་ཡིན་ན་སངས་རྒྱས་ཡིན་དགོས་པར་ཐལ། དེ་སངས་རྒྱས་ཡིན་པའི་ཕྱིར། འདོད་ན། བྱང་ཆུབ་སེམས་
དཔའ་བྱམས་པ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། བྱང་ཆུབ་སེམས་དཔའ་བྱམས་པ་ཡོད་པའི་ཕྱིར། ཟེར་ན། བྱང་ཆུབ་སེམས་དཔའ་བྱམས་པ་དེ་བྱམས་པ་ཡིན་པར་ཐལ། དེ་ཡོད་པའི་ཕྱིར། ཁྱབ་པ་འགྲིག་འདོད་ན། དེ་ཆོས་ཅན་
ཤེས་པ་ཡིན་པར་ཐལ། བྱམས་པ་ཡིན་པའི་ཕྱིར། ཁྱབ་སྟེ། སྙིང་རྗེ་ཡིན་ན་ཤེས་པ་ཡིན་དགོས་པའི་ཕྱིར། འདོད་ན། གང་ཟག་ཤེས་པ་ཡིན་པར་ཐལ་ལོ། ཁ་ཅིག་མཛད་པ་བཅུ་གཉིས་པོ་ཐམས་ཅད་སངས་རྒྱས་ཀྱི་མཛད་པ་ཡིན་ཀྱང་སྐྱེ་བ་མངོན་
པར་སྐྱེ་བའི་མཛད་པ་དེ་སངས་རྒྱས་ཀྱི་མཛད་པ་མ་ཡིན། ཟེར་ན། མི་འཐད་དེ། རྒྱུད་བླ་མ་ལས། ཆོས་ཀྱི་སྐུ་ལས་མ་གཡོས་པར། །སྤྲུལ་པའི་རང་བཞིན་སྣ་ཚོགས་ཀྱིས། །སྐྱེ་བ་མངོན་པར་སྐྱེ་བ་དང། །ཞེས་སོགས་གསུངས་པའི་ཕྱིར། །ཁོ་
ན་རེ། སྐྱེ་བ་མངོན་པར་སྐྱེ་བའི་མཛད་པ་དེ་མཛད་པ་བཅུ་གཉིས་ཀྱི་དང་པོ་ཡིན་པར་ཐལ། དེ་ལ་གནས་པའི་གང་ཟག་ཡིན་ན་སངས་རྒྱས་ཡིན་དགོས་པའི་ཕྱིར། རྟགས་ཁས། འདོད་མི་ནུས་ཏེ། རྒྱུད་བླ་དར་ཊཱིཀ་ལས། དགའ་ལྡན་གྱི་གནས་

[010A]༄༅། །ནས་འཕོ་བའི་མཛད་པ་དེ། མཛད་པ་བཅུ་གཉིས་ཀྱི་དང་པོར་གསུངས་པའི་ཕྱིར། ཟེར་ན་མ་ཁྱབ་སྟེ། དེ་གཉིས་འདམ་ག་ཅན་དུ་གསུངས་པའི་ཕྱིར། ཁ་ཅིག་མཛད་པ་བཅུ་གཉིས་པོ་གང་རུང་དུ་གྱུར་པའི་བྱང་
སེམས་ཀྱི་མཛད་པ་ཡོད་དེ། སྤྲིན་ལྟ་བུའི་སེམས་བསྐྱེད་ལ་གནས་པའི་བྱང་སེམས་ཡོད་པའི་ཕྱིར། བྱང་སེམས་ཀྱི་སེམས་བསྐྱེད་ཉེར་གཉིས་ཡོད་པའི་ཕྱིར། ཟེར་ན། མཛད་པ་བཅུ་གཉིས་ཀྱི་དང་པོ་དགུ་བྱང་སེམས་ཀྱི་མཛད་པ་དང། ཐ་མ་
གསུམ་སངས་རྒྱས་ཀྱི་མཛད་པར་ཀུན་བཏུས་ལས་བཤད་པ་དེ་སྒྲ་ཇི་བཞིན་དུ་ཁས་ལེན་རིགས་པར་ཐལ། དམ་བཅའ་དེ་འཐད་པའི་ཕྱིར། འདོད་ན། སྲིད་པ་ཐ་མ་པའི་བྱང་སེམས་སུ་གྱུར་པའི་འདོད་པའི་རྟེན་ཅན་གྱི་གང་ཟག་ཡོད་པར་ཐལ་ལོ། །
ཡང་ཁོ་ན་རེ། སངས་རྒྱས་འཕགས་པའི་རྒྱུད་ལ་རང་དོན་དོན་གཉེར་གྱི་བློ་མེད། གཞན་དོན་དོན་གཉེར་གྱི་བློ་ཡོད་ཟེར་བ་ནད་འགལ་ཏེ། དེའི་རྒྱུད་ལ་རང་དོན་དོན་གཉེར་གྱི་བློ་ཡོད་པར་ཐལ། དེའི་རྒྱུད་ལ་རང་དོན་ཆོས་སྐུ་དོན་གཉེར་གྱི་བློ་ཡོད་པའི་
ཕྱིར་ཏེ། དེའི་རྒྱུད་ལ་གཞན་དོན་གཟུགས་སྐུ་དོན་གཉེར་གྱི་བློ་ཡོད་པའི་ཕྱིར་ཏེ། དེའི་རྒྱུད་ལ་གཞན་དོན་མཐར་ཐུག་དོན་གཉེར་གྱི་བློ་ཡོད་པའི་ཕྱིར་ཏེ། དེའི་རྒྱུད་ལ་གཞན་དོན་དོན་གཉེར་གྱི་བློ་ཡོད་པའི་ཕྱིར། ཁ་ཅིག་སངས་རྒྱས་བྱམས་པ་མཆོག་
གི་སྤྲུལ་སྐུ་མིན་ཟེར་བ་མི་འཐད་དེ། དེ་ཆོས་ཅན། མཆོག་གི་སྤྲུལ་སྐུ་ཡིན་པར་ཐལ། བསྐལ་བཟང་གི་སངས་རྒྱས་སྟོང་གི་ནང་ཚན་ཡིན་པའི་ཕྱིར། རྟགས་གྲུབ་སྟེ། བྱང་ཆུབ་སེམས་དཔའ་བྱམས་པ་དེ་བྱང་སེམས་ཉེ་བའི་སྲས་བརྒྱད་ཀྱི་ནང་ཚན་
ཡིན་པའི་ཕྱིར་ཏེ། དེ་ཡོད་པའི་ཕྱིར། །རྩ་བར་ཁྱབ་སྟེ། བསྐལ་བཟང་གི་སངས་རྒྱས་སྟོང་མཆོག་གི་སྤྲུལ་སྐུ་ཡིན་པའི་ཕྱིར་ཏེ། བསྐལ་བཟང་གི་སངས་རྒྱས་བཞི་བ་མཆོག་གི་སྤྲུལ་སྐུ་ཡིན་པའི་ཕྱིར་ཏེ། སངས་རྒྱས་ཤཱཀྱ་ཐུབ་པ་མཆོག་གི་སྤྲུལ་

[010B] ཁོ་ན་རེ། སངས་རྒྱས་བྱམས་པ་ཆོས་ཅན། མཆོག་གི་སྤྲུལ་སྐུ་མ་ཡིན་པར་ཐལ། ཁྱོད་ཡིན་པར་གྱུར་པའི་སྐྱེ་བ་སྤྲུལ་སྐུ་ཡོད་པའི་ཕྱིར། དེར་ཐལ། རྗེ་བཙུན་བྱམས་པ་དེ་ཁྱོད་གང་ཞིག་དེ་སྐྱེ་བ་སྤྲུལ་སྐུ་ཡིན་པའི་ཕྱིར། དང་པོ་གྲུབ་
སྟེ༑ རྗེ་བཙུན་བྱམས་པ་སངས་རྒྱས་ཡིན་པའི་ཕྱིར་ན་མ་ཁྱབ་སྟེ། མགོན་པོ་བྱམས་པ་བྱང་ཆུབ་སེམས་དཔའི་ཚུལ་བཟུང་པའི་ཚེ་ན་བྱང་ཆུབ་སེམས་པ་བྱམས་པ་ཞེས་བརྗོད་ཅིང། རྗེ་བཙུན་བྱམས་པ་ཞེས་མི་བརྗོད་ལ། དེ་དགའ་ལྡན་དུ་བཞུགས་པའི་
ཚེ་ན་རྗེ་བཙུན་བྱམས་མགོན་ཞེས་བརྗོད་ཅིང། སངས་རྒྱས་བྱམས་པ་ཞེས་མི་བརྗོད་ལ། མ་འོངས་པ་ན་མཛམ་བུའི་གླིང་དུ་སངས་རྒྱས་པའི་ཚུལ་བསྟན་པའི་ཚེ་ན། ཡང་དག་པར་རྫོགས་པའི་སངས་རྒྱས་བྱམས་པ་ཞེས་བརྗོད་ཅིང། རྗེ་བཙུན་བྱམས་པ་ཞེས་
མི་བརྗོད་པའི་ཕྱིར། དེ་ལྟར་མ་ཡིན་ན་སངས་རྒྱས་དང་བྱམས་པའི་གཞི་མཐུན་ཡིན་ན། སངས་རྒྱས་བྱམས་པ་ཡིན་དགོས་པར་ཐལ། རྗེ་བཙུན་བྱམས་པ་སངས་རྒྱས་ཡིན་ན། དེ་སངས་རྒྱས་བྱམས་པ་ཡིན་དགོས་པའི་ཕྱིར། རྟགས་ཁས། འདོད་ན་
སངས་རྒྱས་ཤཱཀྱ་ཐུབ་པ་ཡིན་ན། གང་ཟག་ཡིན་མི་དགོས་བར་ཐལ། སངས་རྒྱས་བྱམས་པ་ཡིན་ན་དེ་ཡིན་མི་དགོས་པའི་ཕྱིར། མ་གྲུབ་ན་སོང། སངས་རྒྱས་འཕགས་པའི་རྒྱུད་གྱི་བྱམས་པ་ཆེན་པོ་ཆོས་ཅན། ཁྱོད་སངས་རྒྱས་བྱམས་པ་ཡིན་
པར་ཐལ། ཁྱོད་སངས་རྒྱས་དང་བྱམས་པའི་གཞི་མཐུན་ཡིན་པའི་ཕྱིར། ཁྱབ་པ་ཁས། རྟགས་སླ། འདོད་ན། དེ་ཆོས་ཅན། གང་ཟག་ཡིན་པར་ཐལ། འདོད་པའི་ཕྱིར། རྟགས་ཁྱབ་ཁས། འདོད་ན། གཞི་གྲུབ་ན་གང་ཟག་ཡིན་དགོས་པར་
ཐལ༑ འདོད་པའི་ཕྱིར། ཁ་ཅིག་རྗེ་བཙུན་བྱམས་པ་སངས་རྒྱས་ཀྱང་མ་ཡིན། བྱང་ཆུབ་སེམས་དཔའ་ཡང་མ་ཡིན། རྒྱན་རྩོམ་པ་པོའི་རྗེ་བཙུན་བྱམས་པ་བྱང་ཆུབ་སེམས་དཔའ་ཡིན་ཟེར་བ་མི་འཐད་དེ། རྒྱན་རྩོམ་པ་པོའི་རྗེ་བཙུན་བྱམས་པ་ཆོས་

[011A]༄༅། །ཅན༑ སངས་རྒྱས་ཡིན་པར་ཐལ། མ་འོངས་པའི་སངས་རྒྱས་ཡིན་པའི་ཕྱིར། མ་ཁྱབ་ན། མ་འོངས་པའི་སངས་རྒྱས་དེ་སངས་རྒྱས་མ་ཡིན་པར་ཐལ། མ་ཁྱབ་པ་དེའི་ཕྱིར། འདོད་ན། དུས་གསུམ་གྱི་སངས་རྒྱས་དེ་སངས་
རྒྱས་མ་ཡིན་པར་ཐལ། འདོད་པའི་ཕྱིར། རྩ་རྟགས་མ་གྲུབ་ན། དེ་ཆོས་ཅན། མ་འོངས་པའི་སངས་རྒྱས་ཡིན་པར་ཐལ། མ་འོངས་པ་ན་བསྐལ་བ་བཟང་པོ་འདི་ལ་མཆོག་གི་སྤྲུལ་སྐུའི་མཛད་པ་སྟོན་པར་འགྱུར་བའི་སྐྱེ་བ་མངོན་པར་སྐྱེ་བའི་མཛད་པ་ལ་གནས་
པའི་གང་ཟག་ཡིན་པའི་ཕྱིར། ཁོ་ན་རེ། རྗེ་བཙུན་བྱམས་པ་ཆོས་ཅན། མ་འོངས་པ་ན་འཚང་རྒྱ་འགྱུར་ཡིན་པས་མ་འོངས་པའི་སངས་རྒྱས་ཡིན་པའམ། མ་འོངས་པ་དང་སངས་རྒྱས་ཀྱི་གཞི་མཐུན་ཡིན་པས་མ་འོངས་པའི་སངས་རྒྱས་ཡིན་པ་གང་རུང་ཡིན་པར་
ཐལ༑ ཁྱོད་མ་འོངས་པའི་སངས་རྒྱས་ཡིན་པའི་ཕྱིར། རྟགས་ཁས། འདོད་མི་ནུས་ཏེ། མ་འོངས་པ་དང་སངས་རྒྱས་ཀྱི་གཞི་མཐུན་ཡང་མ་ཡིན། མ་འོངས་པ་ན་འཚང་རྒྱ་འགྱུར་ཡང་མ་ཡིན་པའི་ཕྱིར། དང་པོ་གྲུབ་སྟེ། མ་འོངས་པ་མ་ཡིན་པའི་ཕྱིར། གཉིས་
པ་གྲུབ་སྟེ། ཁྱོད་སངས་རྒྱས་ཟིན་པའི་ཕྱིར། ཟེར་ན་རྩ་བར་མ་ཁྱབ་བོ། །ཁོ་ན་རེ། རྒྱན་རྩོམ་པ་པོའི་རྗེ་བཙུན་བྱམས་པ་བསྐལ་བཟང་སངས་རྒྱས་སྟོང་གི་ནང་ཚན་ཡིན་པར་ཐལ། དེ་མ་འོངས་པའི་སངས་རྒྱས་ཡིན་པའི་ཕྱིར། རྟགས་ཁས། ཟེར་ན་མ་ཁྱབ་
གཞན་ཡང། རྒྱན་རྩོམ་པ་པོའི་རྗེ་བཙུན་བྱམས་པ་སངས་རྒྱས་ཡིན་པར་ཐལ། རྒྱུད་བླ་མ་རྩོམ་པ་པོའི་རྗེ་བཙུན་བྱམས་པ་སངས་རྒྱས་ཡིན་པའི་ཕྱིར་ཏེ། རྒྱུད་བླ་མའི་དར་ཊཱིཀ་ལས། གདུལ་བྱ་ཐུན་མོང་བ་འགའ་ཞིག་ཀྱང་རྗེས་སུ་བཟུང་བའི་ཕྱིར་དུ་དེ་
ལྟར་གསུངས་ཀྱི། ངེས་པའི་དོན་དུ་མ་ཡིན་ཏེ། བཅོམ་ལྡན་འདས་བྱམས་པ་ཉིད་ཆོས་ཀྱི་སྐུར་མངོན་པར་རྫོགས་པར་སངས་རྒྱས་ཟིན་པའི་ཕྱིར་རོ། །ཞེས་བཤད་པའི་ཕྱིར། གཞན་ཡང་རྒྱན་རྩོམ་པ་པོའི་རྗེ་བཙུན་བྱམས་པ་སངས་རྒྱས་ཡིན་པར་ཐལ་

[011B] རྣམ་བཤད་ལས། དེ་དག་གིས་ནི་ལམ་གྱི་རིམ་པ་རྗེ་བཙུན་གྱི་ཐུགས་རྒྱུད་ལ་འཁྲུངས་པའི་རྗེས་འགྲོ་དངོས་སུ་བསྟན་ནས་ལྡོག་པ་ཤུགས་ལ་འཕེན་པར་
བྱེད་པ་ཡིན་ནོ། །ཞེས་གསུངས་པའི་ཕྱིར། ཁོ་ན་རེ། མདོ་ལས་སྐྱེ་བ་གཅིག་ཐོགས་ཀྱི་བྱམས་པ་དང། བཟང་སྐྱོང་དང། ཞེས་བཤད་པ་མི་འཐད་པར་ཐལ། རྗེ་བཙུན་བྱམས་པ་སངས་རྒྱས་ཡིན་པའི་ཕྱིར། ཟེར་ན། འགྲེལ་བ་དོན་གསལ་ལས། བཅོམ་ལྡན་
འདས་འཕགས་པ་མ་རྒྱལ་བ་ལས་རྒྱལ་བས་ཀྱང། ཞེས་བཤད་པ་མི་འཐད་པར་ཐལ། རྗེ་བཙུན་བྱམས་པ་སངས་རྒྱས་མ་ཡིན་པའི་ཕྱིར། འཁོར་གསུམ། རྒྱ་ཆེར་རོལ་པ་ལས། སོ་སོའི་སྐྱེ་བོ་ཡིན་ཡང་ང་མི་འཆི། །ཞེས་བཤད་པ་མི་འཐད་པར་ཐལ་
རྒྱལ་བུ་གཞོན་ནུ་དོན་གྲུབ་སོ་སྐྱེ་མ་ཡིན་པའི་ཕྱིར། འཁོར་གསུམ། ཁོ་ན་རེ། བྱང་ཆུབ་སེམས་དཔའ་བྱམས་པ་ཆོས་ཅན། ཁྱོད་སངས་རྒྱས་ཡིན་པར་ཐལ། ཁྱོད་མ་འོངས་པའི་སངས་རྒྱས་ཡིན་པའི་ཕྱིར། མ་འོངས་པ་ན་བསྐལ་བ་བཟང་པོ་འདི་
ལ་མཆོག་གི་སྤྲུལ་སྐུའི་མཛད་པ་སྟོན་པར་འགྱུར་བའི་གང་ཟག་ཡིན་པའི་ཕྱིར། ཟེར་ན། སྟོན་པ་ཤཱཀྱ་ཐུབ་པ་དང་རྒྱུད་གཅིག་ཏུ་གྱུར་པའི་ལམ་མ་ཞུགས་ཀྱི་གང་ཟག་ཆོས་ཅན། དེར་ཐལ། དེའི་ཕྱིར། འདོད་ན། སེམས་ཅན་ཡིན་ན་མ་འོངས་པའི་སངས་
རྒྱས་ཡིན་དགོས་པར་ཐལ་ལོ། །དེས་ན་རྗེ་བཙུན་བྱམས་པ་སངས་རྒྱས་ཡིན་པར་ཐལ། རྗེ་བཙུན་བྱམས་པས་འཇིག་རྟེན་གྱི་ཁམས་འདིའི་དགའ་ལྡན་དུ་སྐྱེ་བ་མངོན་པར་སྐྱེ་བའི་མཛད་པ་སྟོན་པའི་ཚེ་ཞིང་གཞན་དུ་སྐུ་བལྟམས་པ་དང། མངོན་པར་རྫོགས་
པར་སངས་རྒྱས་པ་དང་ཆོས་ཀྱི་འཁོར་ལོ་བ་སྐོར་བའི་མཛད་པ་དུ་མ་ཅིག་ཅར་དུ་བསྟན་པའི་ཕྱིར། སྟོན་པ་ཤཱཀྱ་ཐུབ་པས་ཞིང་འདིར་ཆོས་ཀྱི་འཁོར་ལོ་བསྐོར་བའི་མཛད་པ་བསྟན་པའི་ཚེ། དེ་དང་དུས་མཉམ་དུ་ཞིང་གཞན་དུ་སངས་རྒྱས་པ་དང་

[012A]༄༅། །བདུད་བཏུལ་བ་དང། རབ་ཏུ་བྱུང་བའི་མཛད་པ་སོགས་དུ་མ་ཅིག་ཅར་དུ་བསྟན་པའི་ཕྱིར།    ༈    །ཉན་ཐོས་ཞི་བ་འཚོལ་རྣམས་ཞེས་སོགས་ཀྱི་སྐབས་སུ། གཞུང་དོན་དང། མཐའ་བཅད་པ་གཉིས། དང་པོ་ནི། ཉན་
ཐོས་སློབ་པ་འཕགས་པ་ཆོས་ཅན། ཁྱོད་ཀྱིས་མྱང་འདས་ཐོབ་པའི་ཐབས་མེད་པ་མ་ཡིན་ཏེ། ཐབས་གཞི་ཤེས་ལ་བརྟེན་ནས་མྱང་འདས་འཐོབ་པར་བྱེད་པའི་ཕྱིར། བྱང་སེམས་འཕགས་པ་ཆོས་ཅན། ཁྱོད་ཀྱིས་གདུལ་བྱ་རིགས་ཅན་གསུམ་གྱི་
དོན་སྒྲུབ་པའི་ཐབས་མེད་པ་མ་ཡིན་ཏེ། ཐབས་ལམ་ཤེས་ལ་བརྟེན་ནས་དེ་སྒྲུབ་པར་བྱེད་པའི་ཕྱིར། མཆོག་གི་སྤྲུལ་སྐུ་ཆོས་ཅན། ཁྱོད་ཀྱི་ཆོས་འཁོར་སྐོར་བའི་ཐབས་མེད་པ་མ་ཡིན་ཏེ། ཐབས་རྣམ་མཁྱེན་ལ་བརྟེན་ནས་གདུལ་བྱ་རིགས་ཅན་
གསུམ་ལ་ཆོས་འཁོར་བསྐོར་བའི་ཕྱིར། རྗེ་བཙུན་བྱམས་མགོན་ཆོས་ཅན། མཁྱེན་གསུམ་ལ་ཕྱག་འཚལ་བ་ཡིན་ཏེ། དེ་ལ་སྒོ་གསུམ་གུས་པའི་སྒོ་ནས་འདུད་པའི་ཕྱིར། གཉིས་པ་ལ། གོ་རིམས་ངེས་པ། གྲངས་ངེས་པ། ཡུམ་སྲས་ཀྱི་དོན་ལ་དཔྱད་
པ༑ བསྟོད་ཡུལ་གྱི་མཁྱེན་གསུམ་ངོས་བཟུང་བའོ། །དང་པོ་ནི། རོད་ཊཱིཀ་པ་ན་རེ། མཆོད་རྗོད་དུ་མཁྱེན་གསུམ་གྱི་གོ་རིམས་བཤད་པ་ནི། མདོའི་གླེང་གཞིའི་གོ་རིམས་དང་མཐུན་པར་དེའི་སྒོ་ནས་དང་པོར་གཞི་ཤེས་ལ་བསྟོད་པའམ། ཡང་ན་ཉན་ཐོས་
ཀྱི་རིགས་ཅན་ཐེག་པ་གསུམ་ལ་རིམས་ཀྱིས་གཞུག་པའི་ཆེད་དུ་དང་པོར་གཞི་ཤེས་ལ་བསྟོད་པ་ཡིན། ཟེར་ན། དང་པོ་མི་འཐད་དེ། འཕགས་སེང་གཉིས་ཀས་མཆོད་རྗོད་གླེང་གཞི་དང་སྦྱར་བའི་བཤད་པ་མ་མཛད་པའི་ཕྱིར་དང། སློབ་དཔོན་གྱིས་གླེང་
གཞིའི་བཤད་པ་དགོས་འབྲེལ་གྱི་མཇུག་ཏུ་མཛད་པའི་ཕྱིར། གཉིས་པ་མི་འཐད་དེ། རྒྱན་གྱི་ཆེད་དུ་བྱ་བའི་གདུལ་བྱ་ཉན་ཐོས་ཀྱི་རིགས་ཅན་མེད་པའི་ཕྱིར། མ་གྲུབ་ན། བསྟན་བཅོས་མངོན་རྟོགས་རྒྱན་ཆོས་ཅན། ཐེག་པ་ཐུན་མོང་པའི་བསྟན་

[012B] བསྟན་བཅོས་གང་ཞིག་ཁྱོད་ཀྱི་ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་ཡང་ཡོད། ཁྱོད་ཀྱི་ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་ཡང་ཡོད་པའི་ཕྱིར། འདོད་མི་ནུས་ཏེ། ཐེག་ཆེན་ཐུན་མོང་མ་ཡིན་པའི་བསྟན་
བཅོས་ཡིན་པའི་ཕྱིར། ཡང་གདུལ་བྱ་ཐེག་པ་གསུམ་ལ་རིམས་ཀྱིས་འཇུག་པའི་ཕྱིར་དུ་དེ་ལྟར་བསྟོད་པ་ཡིན་ཟེར་བ་ཡང་མི་འཐད་དེ། བསྟན་བཅོས་འདིའི་ཆེད་དུ་བྱ་བའི་གདུལ་བྱ་ཡང་ཡིན། ཐེག་པ་གསུམ་གྱི་ལམ་ལ་རིམས་ཀྱིས་འཇུག་པའི་གང་ཟག་
ཀྱང་ཡིན་པའི་གཞི་མཐུན་པ་ཡོད་པར་ཐལ། དམ་བཅའ་དེ་འཐད་པའི་ཕྱིར། འདོད་མི་ནུས་ཏེ། དེ་ཡིན་ན་ཐེག་པ་ཆེན་པོར་རིགས་ངེས་པའི་གང་ཟག་ཡིན་དགོས་པའི་ཕྱིར། སྐབས་འདིར་དེ་ལྟ་བུའི་གདུལ་བྱ་སྲིད་ཀྱང། ཞེས་པའི་དོན་དུ་བསམས་ནས། ཉན་ཐོས་
དགྲ་བཅོམ་པ་རང་རྒྱལ་ལམ་དུ་འཇུག་པ་ཡོད་ཟེར་བ་མི་འཐད་དེ། སྐབས་གཉིས་པར་དགག་གོ་ཁ་ཅིག་ལམ་ཤེས་འཐོབ་པ་ལ་གཞི་ཤེས་ཐོབ་པ་སྔོན་དུ་འགྲོ་དགོས་པའི་རྒྱུ་མཚན་གྱིས་དང་པོར་གཞི་ཤེས་པ་བསྟོད་པ་ཡིན་ཟེར་བ་མི་འཐད་དེ། དམན་
ལམ་སྔོན་དུ་མ་སོང་བའི་བྱང་སེམས་སྦྱོར་ལམ་ཆོས་མཆོག་ཆེན་པོ་བའི་རྒྱུད་ལ་གཞི་ཤེས་ཡོད་པར་ཐལ། དམ་བཅའ་འཐད་པའི་ཕྱིར། ཁ་ཅིག་ལམ་ཤེས་འཐོབ་པ་ལ་སྐྱེས་བུ་འབྲིང་དང་ཐུན་མོང་བའི་ལམ་གྱིས་བསྡུས་པའི་མི་རྟག་སོགས་བཅུ་དྲུག་མངོན་
སུམ་དུ་རྟོགས་པའི་ཡེ་ཤེས་ཐོབ་པ་སྔོན་དུ་འགྲོ་དགོས་པའི་རྒྱུ་མཚན་གྱིས་ཡིན་ཟེར་ན། དམན་ལམ་སྔོན་དུ་མ་སོང་བའི་བྱང་སེམས་སྦྱོར་ལམ་པས་མི་རྟག་སོགས་བཅུ་དྲུག་མངོན་སུམ་དུ་རྟོགས་པར་ཐལ། དམ་བཅའ་འཐད་པའི་ཕྱིར།    ༈    །རང་ལུགས་ནི་
མཆོད་བརྗོད་ཀྱི་སྐབས་སུ་དང་པོར་གཞི་ཤེས། དེ་རྗེས་ལམ་ཤེས་དེ་རྗེས་རྣམ་མཁྱེན་ལ་བསྟོད་པ་དེ་རྒྱན་གྱི་ཆེད་དུ་བྱ་བའི་གདུལ་བྱས་ལམ་ཉམས་སུ་ལེན་པའི་རིམ་པ་དང་མཐུན་པར་བསྟོད་པ་ཡིན་ཏེ། སྐབས་གསུམ་པར་བསྟན་པའི་སྐྱེས་བུ་འབྲིང་དང་

[013A]༄༅། །ཐུན་མོང་བའི་ལམ་གྱི་རིམ་པ་ལ་བློ་མ་སྦྱངས་པར་སྐྱེས་བུ་ཆེན་པོའི་ལམ་གྱི་རིམ་པས་བསྡུས་པའི་སྙིང་རྗེ་ཆེན་པོ་རྒྱུད་ལ་མི་སྐྱེ། དེ་མ་སྐྱེས་ན་ཐེག་ཆེན་སེམས་བསྐྱེད་དང། ལམ་ཤེས་སོགས་རྒྱུད་ལ་མི་སྐྱེ་བས་སྐྱེས་བུ་ཆེན་པོའི་ལམ་
གྱི་རིམ་པ་རྒྱུད་ལ་སྐྱེ་བ་ལ་སྐྱེས་བུ་འབྲིང་དང་ཐུན་མོང་བའི་ལམ་གྱི་རིམ་པ་ལ་བསམ་པ་སྦྱངས་པ་སྔོན་དུ་འགྲོ་དགོས་སོ། །ཞེས་ཤེས་པར་བྱ་བའི་ཆེད་ཡིན་པའི་ཕྱིར།    ༈    །གཉིས་པ་ནི། ཁ་ཅིག་སྐབས་འདིར་དངོས་སུ་བསྟན་པའི་ཡུམ་ཡིན་
ན་འཕགས་རྒྱུད་ཀྱི་མཁྱེན་པ་ཡིན་པས་ཁྱབ་སྟེ། སྐབས་འདིར་དངོས་སུ་བསྟན་པའི་ཡུམ་དེ་ལ་མཁྱེན་པ་གསུམ་དུ་གྲངས་ངེས་པའི་ཕྱིར། ཟེར་ན། ཉན་ཐོས་མཐོང་ལམ་པའི་ཡུམ་ཆོས་ཅན། དེར་ཐལ། དེའི་ཕྱིར། ཉན་ཐོས་ཞི་བ་འཚོལ་
རྣམས་ཞེས་སོགས་ཀྱི་ཚིག་རྐང་དང་པོའི་སྐབས་ནས་དངོས་སུ་བསྟན་པའི་ཡུམ་ཡིན་པའི་ཕྱིར་ཏེ། དེས་ཉན་ཐོས་མཐོང་ལམ་པའི་ཡུམ་གཅིག་དངོས་སུ་བསྟན་པའི་ཕྱིར། རྩ་བར་འདོད་ན། དེ་ཆོས་ཅན། འཕགས་རྒྱུད་ཀྱི་མཁྱེན་པ་མ་ཡིན་
པར་ཐལ། ཉན་ཐོས་ཀྱི་སྦྱོར་ལམ་ཆོས་མཆོག་ཡེ་ཤེས་དེ་ཁྱོད་ཡིན་པའི་ཕྱིར། གཞན་ཡང། གང་དང་ཡང་དག་ལྡན་ན་ཞེས་སོགས་ཀྱི་སྐབས་ནས་དངོས་སུ་བསྟན་པའི་ཡུམ་ཡིན་ན་རྣམ་མཁྱེན་ཡིན་དགོས་པར་ཐལ། སྐབས་འདིར་དངོས་
སུ་བསྟན་པའི་ཡུམ་ཡིན་ན་འཕགས་རྒྱུད་ཀྱི་མཁྱེན་པ་ཡིན་དགོས་པའི་ཕྱིར། རྟགས་ཁས། འདོད་ན། སངས་རྒྱས་འཕགས་པའི་ཡུམ་ཆོས་ཅན། དེར་ཐལ། དེའི་ཕྱིར། དེར་ཐལ། དེས་སངས་རྒྱས་འཕགས་པའི་ཡུམ་ཅིག་དངོས་སུ་
བསྟན་པའི་ཕྱིར་ཏེ། དེའི་བསྟན་དོན་གྲུབ་པའི་ཕྱིར། རྩ་བར་འདོད་ན། དེ་ཆོས་ཅན། རྣམ་མཁྱེན་མ་ཡིན་པར་ཐལ། རྒྱུན་མཐའི་བར་ཆད་མེད་ལམ་དེ་ཁྱོད་ཡིན་པའི་ཕྱིར། རྟགས་གྲུབ་སྟེ། སངས་རྒྱས་འཕགས་པའི་ཡུམ་ཡོད་པའི་ཕྱིར་

[013B]   ༈    སྐབས་འདིར་དངོས་སུ་བསྟན་པའི་ཡུམ་དེ་ལ་མཁྱེན་པ་གསུམ་དུ་གྲངས་ངེས་ཏེ། དེ་ལ་མཁྱེན་པ་གསུམ་དུ་དབྱེར་ཡོད། དེ་ལས་གྲངས་མང་ན་མི་དགོས་ཤིང། ཉུང་ན་མི་འདུ་བའི་ཕྱིར། ཁོ་ན་རེ། མཁྱེན་གསུམ་གང་
རུང་ཡིན་ན་སྐབས་འདིར་དངོས་སུ་བསྟན་པའི་ཡུམ་ཡིན་དགོས་པར་ཐལ། དམ་བཅའ་དེ་འཐད་པའི་ཕྱིར། འདོད་ན། ཡེ་ཤེས་ཆོས་སྐུ་ཆོས་ཅན། དེར་ཐལ། དེའི་ཕྱིར། ཟེར་ན། རྩ་བར་མ་ཁྱབ་བོ། །གསུམ་པ་ཡུམ་སྲས་ཀྱི་དོན་ལ་ཁ་ཅིག་
མཁྱེན་གསུམ་འཕགས་བཞིའི་ཡུམ་ཡིན། ཞེས་ཟེར་ན་རྣམ་མཁྱེན་སངས་རྒྱས་འཕགས་པའི་ཡུམ་ཡིན་པར་ཐལ། དམ་བཅའ་དེ་འཐད་པའི་ཕྱིར། འདོད་ན། དེ་ཆོས་ཅན། ཁྱོད་སངས་རྒྱས་འཕགས་པ་བསྐྱེད་བྱེད་ཡིན་པར་ཐལ་
ཁྱོད་དེའི་ཡུམ་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། ཁྱོད་དེ་དང་དུས་མཉམ་པའི་ཕྱིར། དེར་ཐལ། སངས་རྒྱས་འཕགས་པའི་མཁྱེན་པ་སངས་རྒྱས་འཕགས་པ་དང་དུས་མཉམ་ཡིན་པའི་ཕྱིར། མ་གྲུབ་ན་
སངས་རྒྱས་འཕགས་པ་ཆོས་ཅན། ཁྱོད་ཀྱི་མཁྱེན་པ་ཁྱོད་དང་དུས་མཉམ་ཡིན་པར་ཐལ། ཁྱོད་ལམ་ཞུགས་ཀྱི་གང་ཟག་ཡིན་པའི་ཕྱིར། ཁ་ཅིག་རྣམ་མཁྱེན་སངས་རྒྱས་འཕགས་པའི་ཡུམ་མ་ཡིན་ཀྱང་རྒྱལ་བའི་ཡུམ་
ཡིན༑ ཞེས་ཟེར་ན། རྣམ་མཁྱེན་ཆོས་ཅན། རྒྱལ་བ་ཁྱོད་ཀྱི་སྲས་ཡིན་པར་ཐལ། ཁྱོད་རྒྱལ་བའི་ཡུམ་ཡིན་པའི་ཕྱིར། འདོད་ན། རྣམ་མཁྱེན་དང་རྒྱལ་བ་གཉིས་བསྐྱེད་བྱ་སྐྱེད་བྱེད་ཡིན་པར་ཐལ། དེ་གཉིས་ཡུམ་སྲས་
ཡིན་པའི་ཕྱིར། རྟགས་ཁས། འདོད་མི་ནུས་ཏེ། དེ་གཉིས་དུས་མཉམ་ཡིན་པའི་ཕྱིར།    ༈    སངས་རྒྱས་འཕགས་པའི་ཡུམ་ཡིན་ན་སངས་རྒྱས་འཕགས་པ་སྐྱེད་བྱེད་ཡིན་དགོས། རྣམ་མཁྱེན་གྱི་སྲས་

[014A]༄༅། །ཡིན་ན་རྣམ་མཁྱེན་གྱི་འབྲས་བུ་ཡིན་དགོས་ཏེ། འགྲེལ་པ་ལས། སངས་རྒྱས་ལ་སོགས་པ་སྐྲུན་པར་མཛད་པ་ནི་གདོན་མི་ཟ་བར་སྲིད་པ་ཉིད་དོ། །ཞེས་དང། རྣམ་བཤད་སྙིང་པོ་རྒྱན་ལས། མཁྱེན་
པ་སྔ་མས་འཕགས་པ་ཕྱི་མ་སྐྱེད་ཅིང་ཉེར་ཞི་ལ་སོགས་པའི་བཞེད་དོན་སྒྲུབ་པར་བྱེད་པས་ཡུམ་དང་སྲས་ནི་བསྐྱེད་བྱ་སྐྱེད་བྱེད་དུ་ཤེས་པར་བྱའོ། །ཞེས་གསུངས་པའི་ཕྱིར། ཁོ་ན་རེ། འཕགས་པ་དེའི་ཡུམ་ཡིན་ན་འཕགས་པ་དེའི་
རྒྱུ་ཡིན་དགོས་པར་ཐལ། དམ་བཅའ་དེ་འཐད་པའི་ཕྱིར། འདོད་ན། འཕགས་པ་དེའི་སྲས་ཡིན་ན་འཕགས་པ་དེའི་འབྲས་བུ་ཡིན་དགོས་པར་ཐལ། འདོད་པའི་ཕྱིར། འདོད་ན། སངས་རྒྱས་འཕགས་པའི་རྒྱུར་གྱུར་བའི་བྱང་སེམས་འཕགས་
པ་ཆོས་ཅན། རྒྱལ་པའི་འབྲས་བུ་ཡིན་པར་ཐལ། རྒྱལ་བའི་སྲས་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། རྒྱལ་བའི་སྲས་འཕགས་པ་ཡིན་པའི་ཕྱིར་ཏེ། རྒྱལ་སྲས་འཕགས་པ་ཡིན་པའི་ཕྱིར། ཟེར་ན་མ་ཁྱབ་སྟེ། རྒྱལ་སྲས་ཡིན་
ན༑ རྒྱལ་བའི་སྲས་ཡིན་དགོས་པར་ཐལ། མ་ཁྱབ་པ་དེ་ལ་ཁྱབ་པ་ཡོད་པའི་ཕྱིར། རྟགས་ཁས། འདོད་ན། སྐམ་ལས་སྐྱེས་པའི་པདྨ་ཆོས་ཅན། མཚོ་ལས་སྐྱེས་པར་ཐལ། མཚོ་སྐྱེས་ཡིན་པའི་ཕྱིར། ཁྱབ་པ་ཁས།    ༈   
ཡུལ་གྱི་མཁྱེན་གསུམ་ངོས་བཟུང་བ་ལ། ཁ་ཅིག་རང་སྲས་འཕགས་པའི་བཞེད་དོན་ཕུན་ཚོགས་སྒྲུབ་ནུས་ཀྱི་འཕགས་རྒྱུད་ཀྱི་མཁྱེན་པ་དེ། རྒྱན་གྱི་མཆོད་རྗོད་ཀྱི་ཡུལ་དུ་གྱུར་པའི་ཡུམ་གྱི་མཚན་ཉིད་ཟེར་ན། དམན་ལམ་སྔོན་དུ་མ་སོང་
བའི་ཐེག་ཆེན་ཚོགས་ལམ་ཆོས་ཅན། འཕགས་རྒྱུད་ཀྱི་མཁྱེན་པ་ཡིན་པར་ཐལ། མཚོན་བྱ་དེའི་ཕྱིར་ཏེ། རྣམ་རྫོགས་སྦྱོར་བ་ཡིན་པའི་ཕྱིར། ཁ་ཅིག་མཚན་ཉིད་དེ་སྐབས་འདིར་དངོས་སུ་བསྟན་པའི་ཡུམ་གྱི་མཚན་ཉིད། ཟེར་ན། རང་

[014B] མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། རྩ་བར་འདོད་མི་ནུས་ཏེ། སྐབས་འདིར་ཤུགས་ལ་བསྟན་པའི་ཡུམ་ཡིན་པའི་ཕྱིར། དེར་ཐལ། ཉན་ཐོས་
དང་དེའི་ཕྱོགས་སུ་བསླན་པ། ཞེས་གསུངས་པའི་ཕྱིར། ཁ་ཅིག་རང་སྲས་འཕགས་པ་སྐྱེད་པའི་ཡོན་ཏན་དང་ལྡན་པའི་ཆ་ནས་རྒྱན་རྩོམ་པ་པོའི་བསྟོད་ཕྱག་གི་ཡུལ་དུ་དམིགས་པ་དེ། རྒྱན་གྱི་མཆོད་རྗོད་ཀྱི་ཡུལ་དུ་གྱུར་པའི་ཡུམ་གྱི་མཚན་
ཉིད༑ དེ་ལ་དབྱེ་ན་གཞུང་ལམ་འབྲས་བུ་ཤེར་ཕྱིན་གསུམ་དུ་ཡོད། ཅེས་ཟེར་ན། སྟོན་པ་ཤཱཀྱ་ཐུབ་པ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་བསལ་གཉིས་ཀ་གྲུབ་སྟེ། མཆོག་གི་སྤྲུལ་སྐུ་ཡིན་པའི་ཕྱིར། གཞན་ཡང། ཡུམ་
གྱི་མདོ་ཡིན་ན་ཡུམ་ཡིན་དགོས་པར་ཐལ། གཞུང་ཤེར་ཕྱིན་ཡུམ་ཡིན་པའི་ཕྱིར། འདོད་ན། ཤེར་ཕྱིན་གྱི་མདོ་ཡིན་ན་ཤེར་ཕྱིན་ཡིན་དགོས་པར་ཐལ། འདོད་པའི་ཕྱིར། འདོད་ན་སླ། ཁ་ཅིག་རང་སྲས་འཕགས་བཞིའི་བཞེད་དོན་ཕུན་ཚོགས་
སྒྲུབ་ནུས་ཀྱི་མཁྱེན་པ་དེ་རྒྱན་གྱི་མཆོད་རྗོད་ཀྱི་ཡུལ་དུ་གྱུར་པའི་ཡུམ་གྱི་མཚན་ཉིད། ཟེར་ན། དེ་ལ། ཁ་ཅིག་རྣམ་མཁྱེན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། ཁྱོད་ཀྱི་སྲས་སུ་གྱུར་པའི་ཉན་ཐོས་འཕགས་པ་ཡོད་
པར་ཐལ། འདོད་པའི་ཕྱིར། འདོད་ན། རྒྱལ་བའི་སྲས་སུ་གྱུར་བའི་ཉན་ཐོས་འཕགས་པ་ཡོད་པར་ཐལ། རྣམ་མཁྱེན་གྱི་སྲས་སུ་གྱུར་པའི་ཉན་ཐོས་འཕགས་པ་ཡོད་པའི་ཕྱིར། རྟགས་ཁས། འདོད་མི་ནུས་ཏེ། རྒྱལ་བའི་སྲས་ཡིན་ན་བྱང་ཆུབ་
སེམས་དཔའ་ཡིན་དགོས་པའི་ཕྱིར། ཟེར་ན་མི་འཐད་དེ། རྒྱལ་བའི་སྲས་སུ་གྱུར་པའི་སངས་རྒྱས་འཕགས་པ་ཡོད་པར་ཐལ། རྣམ་མཁྱེན་གྱི་སྲས་སུ་གྱུར་པའི་སངས་རྒྱས་འཕགས་པ་ཡོད་པའི་ཕྱིར། ཁྱབ་པ་ཁས། དེར་ཐལ། རྣམ་

[015A]༄༅། །མཁྱེན་དེ་རང་སྲས་སངས་རྒྱས་འཕགས་པའི་ཡུམ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རྣམ་མཁྱེན་ཡིན་པའི་ཕྱིར། རྩ་བར་འདོད་ན། ནང་འགལ་ལོ། །ཡང་ཁོ་ན་རེ། རྣམ་མཁྱེན་གྱི་སྲས་སུ་གྱུར་པའི་
ཉན་རང་མེད་པར་ཐལ། དེ་འབྲས་ཡུམ་ཡིན་པའི་ཕྱིར། ཁྱབ་སྟེ། ཚིག་གསལ་ལས། རྣམ་པར་ངེས་པའི་དབང་དུ་བྱས་པའི་ཚེ་ནི་སངས་རྒྱས་རྗེ་བཙུན་ཁོ་ནའི་ཡུམ་ཡིན་གྱི། ཉན་ཐོས་དང་རང་སངས་རྒྱས་གཡུང་པོ་ལ་སོགས་པ་ལྟ་བུ་ནི། བུད་མེད་
རིན་པོ་ཆེ་ལྟ་བུའི་ཡུམ་འདིས་ག་ལ་སྐྱེད། ཅེས་གསུངས་པའི་ཕྱིར། ཟེར་པ་ནི་འབྲེལ་མེད་དེ། ལུང་དེའི་དོན་ནི། ཡུམ་ཡིན་ན་འབྲས་ཡུམ་ཡིན་པས་ཁྱབ་པར་འདོད་པའི་སློབ་དཔོན་ཆོས་ཀྱི་བཤེས་གཉེན་གྱི་ལུགས་ཡིན་པས་སྐབས་འདིར་ཁས་མི་
ལེན་པའི་ཕྱིར། ཁ་ཅིག། ཡུལ་ཡིན་ན་མཁྱེན་པ་ཡིན་པས་ཁྱབ་ཟེར་ན། སྙིང་རྗེ་ཆེན་པོ་ཆོས་ཅན། དེར་ཐལ། དེའི་ཕྱིར། དེར་ཐལ། ཚོགས་ལམ་སྐད་ཅིག་དང་པོ་ལ་གནས་པའི་སེམས་དཔའི་ཡུམ་ཡིན་པའི་ཕྱིར། རྟགས་གྲུབ་སྟེ། དེའི་ཡུམ་ཡོད་པའི་ཕྱིར། དང་
རྒྱུད་བླ་མ་ལས། ཐེག་མཆོག་ལ་མོས་ས་བོན་ཤེས་རབ་ནི། སངས་རྒྱས་ཆོས་སྐྱེད་མ་དང་བསམ་གཏན་གྱི། །བདེ་བའི་མངལ་གནས་སྙིང་རྗེའི་མ་མ་ཅན། །གང་ཡིན་དེ་དག་ཐུབ་པའི་རྗེས་སྐྱེས་སྲས། །ཞེས་གསུངས་པའི་ཕྱིར། དེས་ན་ཡུམ་ཡིན་ན་མཁྱེན་པ་
ཡིན་པས་མ་ཁྱབ་ཀྱང་ཤེས་པ་ཡིན་པས་ཁྱབ་བྱས་པ་ལ། ཁོ་ན་རེ། ཡུམ་སྒྱུ་མ་ལྷ་མཛེས་ཆོས་ཅན། དེར་ཐལ། དེའི་ཕྱིར། དེར་ཐལ། རང་སྲས་སངས་རྒྱས་འཕགས་པའི་ཡུམ་ཡིན་པའི་ཕྱིར་ཏེ། ཁྱོད་སྟོན་པ་ཤཱཀྱ་ཐུབ་པའི་ཡུམ་ཡིན་པའི་ཕྱིར། དེ་དེར་ཐལ། དེའི་
ཡུམ་ཡོད་པའི་ཕྱིར་ཟེར་ན། སྲས་སྒྲ་གཅན་འཛིན་དེ་སྟོན་པ་ཤཱཀྱ་ཐུབ་པའི་སྲས་ཡིན་པར་ཐལ། ཡུམ་སྒྲུ་མ་ལྷ་མཛེས་དེ་དེའི་ཡུམ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། བྱང་ཆུབ་སེམས་དཔའ་ཡིན་པར་ཐལ། རང་གི་ཡབ་ཏུ་གྱུར་བའི་རྒྱལ་

[015B] རྟགས་ཁས། རང་རེས། སྙིང་རྗེ་ཆེན་པོ་ཡུམ་ཡིན་བྱས་པ་ལ། ཁོ་ན་རེ། དེ་ཆོས་ཅན། རྒྱན་གྱི་མཆོད་བརྗོད་ཀྱི་ཡུལ་དུ་གྱུར་པའི་ཡུམ་ཡིན་པར་ཐལ། ཡུམ་ཡིན་པའི་ཕྱིར། ཁྱབ་སྟེ། རྗེ་བཙུན་གྱིས་བསྟན་བཅོས་རྩོམ་
པའི་ཐོག་མར་མཁྱེན་གསུམ་གྱི་ཡོན་ཏན་བརྗོད་པའི་སྒོ་ནས་ཡུམ་ལ་བསྟོད་པ་དེ་ཡུམ་མཐའ་དག་ལ་བསྟོད་པ་ཡིན་པའི་ཕྱིར། ཟེར་ན། མ་ཁྱབ་སྟེ། ལྷག་མེད་མྱང་འདས་ལ་གནས་པའི་ཉན་ཐོས་དགྲ་བཅོམ་པ་ཆོས་ཅན། སངས་རྒྱས་འཕགས་པ་
དེ་ཁྱོད་སྡུག་བསྔལ་དང་བྲལ་བར་འདོད་པའི་གང་ཟག་ཡིན་པར་ཐལ། ཁྱོད་སེམས་ཅན་ཡིན་པའི་ཕྱིར། མ་ཁྱབ་ན་སོང། དེ་ལ་ཁྱབ་པ་ཡོད་པར་ཐལ། སངས་རྒྱས་འཕགས་པ་དེ་སེམས་ཅན་མཐའ་དག་སྡུག་བསྔལ་དང་བྲལ་བར་འདོད་པའི་གང་ཟག་
ཡིན་པའི་ཕྱིར། ཁྱབ་པ་ཁས། རྩ་བར་འདོད་ན། ལྷག་མེད་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྒྱུད་ལ་སྡུག་བསྔལ་ཡོད་པར་ཐལ་ལོ། །ཁ་ཅིག་དངོས་པོ་བརྒྱད། རྒྱན་གྱི་མཆོད་རྗོད་ཀྱི་ཡུལ་དུ་གྱུར་པའི་ཡུམ་ཡིན། ཞེ་ན། དངོས་པོ་
བརྒྱད་པོ་གང་རུང་ཡིན་ན་དེ་ཡིན་དགོས་པར་ཐལ། དམ་བཅའ་དེ་འཐད་པའི་ཕྱིར། འདོད་ན། ངོ་བོ་ཉིད་སྐུ་ཆོས་ཅན། དེར་ཐལ། དེའི་ཕྱིར། འབྲས་བུ་ཆོས་སྐུ་ཡིན་པའི་ཕྱིར། འདོད་ན། ཤེས་པ་ཡིན་པར་ཐལ་ལོ། །ཁ་ཅིག་ཉན་ཐོས་ཀྱི་ཚོགས་
ལམ་རྒྱན་གྱི་མཆོད་བརྗོད་ཀྱི་ཡུལ་དུ་གྱུར་བའི་ཡུམ་མ་ཡིན་ཟེར་ན། རེ་ཤིག་དེར་ཐལ། ཉན་ཐོས་ཀྱི་སྦྱོར་ལམ་དེ་དེ་ཡིན་པའི་ཕྱིར། ཉན་ཐོས་མཐོང་ལམ་པའི་ཡུམ་དེ་དེ་ཡིན་པའི་ཕྱི་ཏེ། ཉན་ཐོས་བྱང་ཆུབ་སེམས་དཔའི་ཚོགས་བཅས་སངས་
རྒྱས་ཀྱི་ནི་ཡུམ་དེ་ལ་ཕྱག་འཚལ། ཞེས་གསུངས་པའི་ཕྱིར།    ༈    རང་སྲས་འཕགས་པའི་བཞེད་དོན་ཕུན་ཚོགས་སྒྲུབ་ནུས་ཀྱི་མཁྱེན་པ་དེ། རྒྱན་གྱི་མཆོད་བརྗེད་ཀྱི་ཡུལ་དུ་གྱུར་བའི་ཡུམ་གྱི་མཚན་ཉིད་ཡིན། བྱས་པ་ལ། ཁོ་

[016A]༄༅། །ན་རེ། དམན་ལམ་སྔོན་དུ་མ་སོང་བའི་ཐེག་ཆེན་གྱི་ཚོགས་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། ཁྱོད་ཀྱི་སྲས་སུ་གྱུར་པའི་འཕགས་པ་མེད་པའི་ཕྱིར། དེར་ཐལ། དམན་ལམ་སྔོན་
དུ་མ་སོང་བའི་ཐེག་ཆེན་གྱི་ཚོགས་སྦྱོར་གང་རུང་ལ་གནས་པའི་འཕགས་པ་མེད་པའི་ཕྱིར། ཟེར་ན། རང་སྲས་འཕགས་པའི་བཞེད་དོན་ཕུན་ཚོགས་སྒྲུབ་ནུས་ཀྱི་མཁྱེན་པ་ཡིན་ན་འཕགས་རྒྱུད་ཀྱི་མཁྱེན་པ་ཡིན་དགོས་པར་ཐལ། དམན་ལམ་སྔོན་དུ་མ་
སོང་བའི་ཐེག་ཆེན་གྱི་ཚོགས་ལམ་དེ་དེ་མ་ཡིན་པའི་ཕྱིར། རྟགས་ཁས། འདོད་ན་དམན་ལམ་སྔོན་དུ་མ་སོང་བའི་ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོའི་ཡེ་ཤེས་ཆོས་ཅན། དེར་ཐལ། དེའི་ཕྱིར། དེར་ཐལ། བྱང་སེམས་མཐོང་ལམ་པའི་བཞེད་
དོན་ཕུན་ཚོགས་སྒྲུབ་ནུས་ཀྱི་མཁྱེན་པ་ཡིན་པའི་ཕྱིར་ཏེ། བྱང་སེམས་མཐོང་ལམ་པའི་ཡུམ་ཡིན་པའི་ཕྱིར། དེར་ཐལ། དེའི་ཡུམ་ཡོད། བྱང་སེམས་ཀྱི་མཐོང་ལམ་དེ་དེའི་ཡུམ་མ་ཡིན་པའི་ཕྱིར། ཁ་ཅིག་རྣམ་མཁྱེན་སྐད་ཅིག་ཐ་མ་ཆོས་ཅན་
མཚན་ཉིད་དེར་ཐལ། མཚོན་བྱ་དེའི་ཕྱིར་ཏེ། རྣམ་མཁྱེན་ཡིན་པའི་ཕྱིར། རྩ་བར་འདོད་མི་ནུས་ཏེ། ཁྱོད་ཀྱི་སྲས་སུ་གྱུར་པའི་འཕགས་པ་མེད་པའི་ཕྱིར། དེར་ཐལ། དེའི་རིགས་འདྲ་ཕྱི་མར་གྱུར་པའི་མཁྱེན་པ་མེད་པའི་ཕྱིར་ཏེ། ཆོས་ཅན་དེའི་ཕྱིར་
འདི་ལ་ཁ་ཅིག་སངས་རྒྱས་འཕགས་པའི་རྒྱུད་ཀྱི་སེམས་བསྐྱེད་སྐད་ཅིག་ཐ་མ་ཡོད་པར་ཐལ། རྣམ་མཁྱེན་སྐད་ཅིག་ཐ་མ་ཡོད་པའི་ཕྱིར། རྟགས་ཁས། འདོད་མི་ནུས་ཏེ། སངས་རྒྱས་འཕགས་པའི་རྒྱུད་ཀྱི་སེམས་བསྐྱེད་ཡིན་ན་ཆུ་པོའི་རྒྱུན་ལྟ་
བུའི་སེམས་བསྐྱེད་ཡིན་དགོས་པའི་ཕྱིར། ཞེས་ཟེར། ལུགས་དང་པོ་མི་འཐད་དེ། རྣམ་མཁྱེན་སྐད་ཅིག་ཐ་མ་ཆོས་ཅན། ཁྱོད་ཀྱི་རིགས་འདྲ་ཕྱི་མར་གྱུར་པའི་ཤེས་པ་ཡོད་པར་ཐལ། ཁྱོད་ཤེས་པ་གང་ཞིག་རང་གི་རིགས་འདྲ་ཕྱི་མར་མཚམས་

[016B] ཕྱི་མ་དེར་ཐལ། རིག་པ་ཡིན་པའི་ཕྱིར། མ་ཁྱབ་ན། སྐྱེ་བ་ཕྱི་མ་ཡོད་པར་སྒྲུབ་པའི་སྒྲུབ་བྱེད་རྣམ་དག་མེད་པར་ཐལ། མ་ཁྱབ་པ་དེའི་ཕྱིར། རིག་པ་སྐད་ཅིག་དང་པོ་ཆོས་ཅན། ཁྱོད་ཀྱི་རིགས་འདྲ་སྔ་མར་གྱུར་པའི་རིག་པ་མེད་པར་ཐལ། ཁྱོད་
རིག་པ་སྐད་ཅིག་དང་པོ་ཡིན་པའི་ཕྱིར། མ་ཁྱབ་ན་སོང། དེ་ལ་ཁྱབ་པ་ཡོད་པར་ཐལ། རིག་པ་སྐད་ཅིག་ཐ་མ་ཡིན་ན་རང་གི་རིགས་འདྲ་ཕྱི་མར་གྱུར་པའི་རིག་པ་མེད་དགོས་པའི་ཕྱིར། མ་གྲུབ་ན་སོང། དེར་ཐལ། རྣམ་མཁྱེན་སྐད་ཅིག་ཐ་མ་ཡིན་ན་
རང་གི་རིགས་འདྲ་ཕྱི་མར་གྱུར་པའི་རྣམ་མཁྱེན་མེད་དགོས་པའི་ཕྱིར། རྟགས་ཁས། ལུགས་གཉིས་པ་མི་འཐད་དེ། ཆུ་བོའི་རྒྱུན་ལྟ་བུའི་སེམས་བསྐྱེད་ཅེས་པ་ཉེ་རིང་མེད་པར་གཞན་དོན་བྱེད་པའི་དཔེ་ཡིན་པས་འབྲེལ་མེད་དོ། ཡང་ཁོ་ན་རེ། རྣམ་
མཁྱེན་ཆོས་ཅན། སངས་རྒྱས་འཕགས་པའི་ཡུམ་ཡིན་པར་ཐལ། དེའི་བཞེད་དོན་ཕུན་ཚོགས་སྒྲུབ་ནུས་ཀྱི་མཁྱེན་པ་ཡིན་པའི་ཕྱིར། མ་ཁྱབ་ན། མཚན་ཉིད་དེ་འཐད་པ་བུད། རྟགས་གྲུབ་སྟེ། མཆོག་གི་སྤྲུལ་སྐུས་གདུལ་བྱ་ལ་ཆོས་འཁོར་
བསྐོར་བའི་བདག་རྐྱེན་དུ་གྱུར་པའི་མཁྱེན་པ་ཡིན་པའི་ཕྱིར། རྩ་བར་འདོད་ན། སངས་རྒྱས་འཕགས་པའི་སྐྱེད་བྱེད་ཡིན་པར་ཐལ་ལོ། ཟེར་ན་རྩ་བར་མ་ཁྱབ་བོ།    ༈    །ཆོས་ཀྱི་རྗེས་སུ་འབྲང་བ་རྣམས་ཀྱང། ཞེས་སོགས་ཀྱི་སྐབས་སུ། གཞུང་
དོན་དང། མཐའ་བཅད་པ་གཉིས། དང་པོ་ནི། རྒྱན་གྱི་ཆེད་དུ་བྱ་བའི་གདུལ་བྱ་དབང་རྣོན་ཆོས་ཅན། ཡུམ་གྱི་ངོ་བོ་ལ་དང་བ་སྐྱེད་པའི་ཚུལ་ཡོད་དེ། མཁྱེན་གསུམ་ཡོད་པ་ཚད་མས་གྲུབ་ནས་ཡུམ་ལ་དང་བ་སྐྱེད་པའི་ཕྱིར། དེ་ཆོས་ཅན། ཡུམ་
གྱི་ནུས་པ་ལ་དང་པ་སྐྱེད་ཚུལ་ཡོད་དེ། མཁྱེན་པ་གསུམ་པོ་དེ་རང་སྲས་འཕགས་པའི་བཞེད་དོན་ཕུན་ཚོགས་སྒྲུབ་ནུས་སུ་ཚད་མས་གྲུབ་ནས་ཡུམ་ལ་དང་བ་སྐྱེད་པའི་ཕྱིར། གཞི་ལམ་རྣམ་གསུམ་ཆོས་ཅན། བདེན་པར་མེད་དེ། བདེན་གྲུབ་

[017A]༄༅། །ཀྱི་གཅིག་དང། བདོན་གྲུབ་ཀྱི་དུ་མ་གང་རུང་དུ་མེད་པའི་ཕྱིར།    ༈    སློབ་དཔོན་ཉིད་ཀྱིས་བཞེད་པའི་དགག་བྱའི་ཆོས་ངོས་བཟུང་བ་དང། དེ་གཞི་གཞན་གྱི་སྟེང་དུ་འགོག་བྱེད་ཀྱི་གཏན་ཚིགས་བཤད་པ་
གཉིས༑ དང་པོ་ལ་ཁ་ཅིག་རང་གི་མཚན་ཉིད་ཀྱིས་སྒྲུབ་པ་དེ་དོན་དམ་དཔྱོད་བྱེད་ཀྱི་རྟགས་ཀྱི་དགག་བྱའི་ཆོས་ཡིན་ཟེར་ན། མི་འཐད་དེ། རང་གི་མཚན་ཉིད་ཀྱིས་གྲུབ་པ་ཡོད་པའི་ཕྱིར་ཏེ། རང་རྒྱུད་ཀྱི་གཏན་ཚིགས་ཡོད་པའི་ཕྱིར། སློབ་དཔོན་སེང་གེ་བཟང་པོས་
རང་རྒྱུད་ཀྱི་གཏན་ཚིགས་ཁས་ལེན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། དབུ་མ་རང་རྒྱུད་པ་ཡིན་པའི་ཕྱིར། གཞན་ཡང། རང་གི་མཚན་ཉིད་ཀྱིས་གྲུབ་པ་ཡོད་པར་ཐལ། གཞན་སྐྱེ་ཡོད་པའི་ཕྱིར་ཏེ། དེ་ཡོད་པར་དབུ་མ་རང་རྒྱུད་པས་ཁས་ལེན་པའི་
ཕྱིར་ཏེ། དོན་དམ་པར་སྐྱེ་བ་མེད་པར་བདེན་ཞེན་གྱིས་འདོད་པའི་གང་ཟག་ཀྱང་ཡིན། ཐ་སྙད་དུ་གཞན་སྐྱེ་ཁས་ལེན་པའི་གང་ཟག་ཀྱང་ཡིན་པའི་གཞི་མཐུན་པ་ཡོད་པའི་ཕྱིར། དེར་ཐལ། གང་ཕྱིར་དངོས་པོ་འདི་དག་རྣམ་དཔྱད་ན། །ཞེས་པའི་ཐད་ཀྱི་འཇུག་འགྲེལ་
ལས་བཤད་པའི་ཕྱིར། གཞན་ཡང། རང་གི་མཚན་ཉིད་ཀྱིས་གྲུབ་པ་ཡོད་པར་ཐལ། ཆོས་ཐམས་ཅད་རང་གི་མཚན་ཉིད་ཀྱིས་གྲུབ་པའི་ཕྱིར་ཏེ། མཚན་ཉིད་གསུམ་ག་རང་གི་མཚན་ཉིད་ཀྱིས་གྲུབ་པའི་ཕྱིར། དེ་ལྟར་དུ། ཤེས་རབ་སྒྲོན་མེ་དང་དབུ་མ་སྣང་
བ་ལས་བཤད་པའི་ཕྱིར། ཞིབ་པར་དྲང་ངེས་རྣམ་འབྱེད་ལས་ཤེས་པར་བྱའོ། །ཁོ་ན་རེ། བློ་ལ་སྣང་བའི་དབང་གིས་བཞག་པ་མ་ཡིན་པར་ཡུལ་རང་ངོས་ནས་གྲུབ་པ་དེ། དོན་དམ་དཔྱོད་བྱེད་ཀྱི་རྟགས་ཀྱི་དགག་བྱའི་ཆོས་མ་ཡིན་པར་ཐལ། རྟོག་པས་བཏགས་
ཙམ་མ་ཡིན་པར་ཡུལ་རང་ངོས་ནས་གྲུབ་པ་དེ་རང་གི་མཚན་ཉིད་ཀྱིས་གྲུབ་པའི་གྲུབ་ཚད་མ་ཡིན་པའི་ཕྱིར་ན་མ་ཁྱབ། མ་གྲུབ་ན། བུམ་པའི་དོན་སྤྱི་ཆོས་ཅན། རྟོག་པས་བཏགས་ཙམ་མ་ཡིན་པར་ཡུལ་རང་ངོས་ནས་གྲུབ་པར་ཐལ། རང་གི་མཚན་ཉིད་ཀྱིས་

[017B] རྟགས་ཁྱབ་ཁས། འདོད་མི་ནུས་ཏེ། རྟོག་པས་བཏགས་ཙམ་ཡིན་པའི་ཕྱིར། བྱས་པ་ལ་ཁོ་ན་རེ། རྟོག་པས་བཏགས་ཙམ་དང་རང་གི་མཚན་ཉིད་ཀྱིས་གྲུབ་པའི་གཞི་མཐུན་སེམས་ཙམ་པས་འཇོག་ཤེས་པར་ཐལ། དེ་རང་རྒྱུད་
པས་འཇོག་ཤེས་པའི་ཕྱིར་ན་མ་ཁྱབ། འདོད་མི་ནུས་ཏེ། སེམས་ཙམ་པས་ཀུན་བཏགས་རང་གི་མཚན་ཉིད་ཀྱིས་མ་གྲུབ་པར་འདོད་པའི་ཕྱིར། གཞན་ཡང། དོན་དམ་པར་གྲུབ་ན་དོན་དམ་བདེན་པ་ཡིན་པས་མ་ཁྱབ་པར་ཐལ། རང་གི་མཚན་ཉིད་ཀྱིས་
གྲུབ་ན་རང་མཚན་ཡིན་པས་མ་ཁྱབ་པའི་ཕྱིར་ན་མ་ཁྱབ། མ་གྲུབ་ན། ཤེས་བྱ་ཆོས་ཅན། རང་མཚན་ཡིན་པར་ཐལ། རང་གི་མཚན་ཉིད་ཀྱིས་གྲུབ་པའི་ཕྱིར། ཁྱབ་པ་ཁས། འདོད་མི་ནུས་ཏེ། སྤྱི་མཚན་ཡིན་པའི་ཕྱིར། ཁོ་ན་རེ། ལམ་རིམ་ཆུང་བ་དང་སྐལ་
བཟང་མིག་འབྱེད་ལས། ཤེས་པ་ཡིན་ན་རང་གི་མཚན་ཉིད་ཀྱིས་གྲུབ་དགོས་པས་ཤེས་པ་ཡིན་པའི་ཡུལ་ཅན་ལ། ཡང་ལོག་གཉིས་སུ་མི་འབྱེད་ལ། ཞེས་བཤད་པ་མི་འཐད་པར་ཐལ། ཀུན་རྫོབ་ལ་རང་གི་མཚན་ཉིད་ཀྱིས་གྲུབ་པའི་ཀུན་རྫོབ་དང། རང་གི་
མཚན་ཉིད་ཀྱིས་མ་གྲུབ་པའི་ཀུན་རྫོབ་གཉིས་སུ་འབྱེད་མི་རིགས་པའི་ཕྱིར། མ་གྲུབ་ན་སོང། དེར་ཐལ། གཞི་གྲུབ་ན་རང་གི་མཚན་ཉིད་ཀྱིས་གྲུབ་པས་ཁྱབ་པའི་ཕྱིར། རྟགས་ཁས། ཞེས་ཟེར་ན། རྟོག་པས་བཏགས་ཙམ་དང་རང་གི་མཚན་ཉིད་ཀྱིས་
གྲུབ་པའི་གཞི་མཐུན་རང་རྒྱུད་པས་འཇོག་ཤེས་པར་ཐལ། དེ་སློབ་དཔོན་ལེགས་ལྡན་འབྱེད་ཀྱིས་ཀྱང་འཇོག་ཤེས། དེ་ཀ་མ་ལ་ཤཱི་ལས་ཀྱང་འཇོག་ཤེས་པའི་ཕྱིར། དང་པོ་དེར་ཐལ། དེས་ཀུན་བཏགས་རང་གི་མཚན་ཉིད་ཀྱིས་གྲུབ་པར་འདོད་པའི་
ཕྱིར༑ གཉིས་པ་རིགས་འགྲེ། གཞན་ཡང། དོན་དམ་པར་གྲུབ་ན་བདེན་གྲུབ་ཡིན་པས་མ་ཁྱབ་པར་ཐལ། རྫས་སུ་གྲུབ་ན་རྫས་ཡོད་ཡིན་པས་མ་ཁྱབ་པའི་ཕྱིར། ཁྱབ་པ་ཁས། མ་གྲུབ་ན། གང་ཟག་ཆོས་ཅན། དེར་ཐལ། དེའི་ཕྱིར། གཞན་ཡང་

[018A]༄༅། །ལམ་རིམ་གྱི་ལུང་དེས་ལོག་པའི་ཀུན་རྫོབ་ཡིན་ན་རང་གི་མཚན་ཉིད་ཀྱིས་མ་གྲུབ་པས་ཁྱབ་པར་བསྟན་པར་ཐལ། དེས་ཀུན་རྫོབ་ལ་རང་གི་མཚན་ཉིད་ཀྱིས་གྲུབ་པའི་ཀུན་རྫོབ་དང་རང་གི་མཚན་ཉིད་ཀྱི་མ་གྲུབ་པའི་ཀུན་རྫོབ་
གཉིས་སུ་ཡོད་པར་བསྟན་པའི་ཕྱིར། རྟགས་ཁས། འདོད་ན། བྱད་བཞིན་གྱི་གཟུགས་བརྙན་ཆོས་ཅན། རང་གི་མཚན་ཉིད་ཀྱིས་མ་གྲུབ་པར་ཐལ། ལོག་པའི་ཀུན་རྫོབ་ཡིན་པའི་ཕྱིར། གཉིས་པ་ལ། ཁ་ཅིག་གཞི་ལམ་རྣམ་གསུམ་ཆོས་ཅན། བདེན་པར་མེད་དེ་
བདེན་པའི་གཅིག་ཏུ་ཡང་མེད། བདེན་པའི་དུ་མར་ཡང་མེད་པའི་ཕྱིར། དེ་ཆོས་ཅན། བདེན་པའི་གཅིག་ཏུ་མེད་དེ། ཆ་བཅས་ཡིན་པའི་ཕྱིར། ཁྱབ་སྟེ། ཆ་བཅས་ཡིན་ན་སྣང་ཚུལ་ལ་རང་གི་ཆ་ཤས་རྣམས་དང་ངོ་བོ་ཐ་དད་སྣང་ཡང་གནས་ཚུལ་ལ་རང་གི་ཆ་ཤས་རྣམས་
དང་ངོ་བོ་གཅིག་ཡིན་པས་ཁྱབ། དེ་ཡིན་ན་བདེན་པར་མེད་པས་ཁྱབ། དེ་ཡིན་ན་བདེན་པའི་གཅིག་ཏུ་མེད་པས་ཁྱབ་པའི་ཕྱིར། དེ་ཆོས་ཅན། ཆ་བཅས་ཡིན་ཏེ། ཡོད་པ་གང་ཞིག་ཆ་བཅས་དང་ཆ་མེད་དངོས་འགལ་ཡིན། ཆ་མེད་ཤེས་བྱ་ལ་མི་སྲིད་པའི་ཕྱིར། ཟེར་
ན༑ བུམ་པའི་ཆོས་ཉིད་ཆོས་ཅན། སྣང་ཚུལ་ལ་རང་གི་ཆ་ཤས་རྣམས་དང་ངོ་བོ་ཐ་དད་དུ་སྣང་ཡང་གནས་ཚུལ་ལ་རང་གི་ཆ་ཤས་རྣམས་དང་ངོ་བོ་གཅིག་ཡིན་པར་ཐལ། ཆ་བཅས་ཡིན་པའི་ཕྱིར། ཁྱབ་པ་ཁས། འདོད་ན། རྫུན་པ་ཡིན་པར་ཐལ། འདོད་པའི་
ཕྱིར༑ འདོད་མི་ནུས་ཏེ། བདེན་པ་ཡིན་པའི་ཕྱིར་ཏེ། ཆོས་ཉིད་ཡིན་པའི་ཕྱིར། གཞན་ཡང། དེ་ཆོས་ཅན། གནས་ཚུལ་ལ་གྲུབ་པར་ཐལ། གནས་ཚུལ་ལ་རང་གི་ཆ་ཤས་རྣམས་དང་ངོ་བོ་གཅིག་ཡིན་པའི་ཕྱིར། མ་གྲུབ་ན་སོང། དེར་ཐལ། ཆ་བཅས་
ཡིན་པའི་ཕྱིར། ཁྱབ་པ་ཁས། འདོད་ན། གནས་ལུགས་ལ་གྲུབ་པར་ཐལ། འདོད་པའི་ཕྱིར། འདོད་ན། གནས་ལུགས་སུ་གྲུབ་པར་ཐལ། འདོད་པའི་ཕྱིར། འདོད་ན། བདེན་པར་གྲུབ་པར་ཐལ་ལོ། །ཁ་ཅིག་དེ་ཆོས་ཅན། གནས་ཚུལ་ལ་གྲུབ་པར་

[018B] དངོས་གནས་ལ་གྲུབ་པའི་ཕྱིར་ན་མ་ཁྱབ། གཞན་ཡང། ཆ་བཅས་དང་ཆ་མེད་ཆོས་ཅན། ཡོད་པར་ཐལ། དངོས་འགལ་ཡིན་པའི་ཕྱིར། འདོད་ན། ཆ་མེད་ཡོད་པར་ཐལ་ལོ། །ཁོ་ན་རེ། བདེན་པའི་གཅིག་དང་བདེན་པའི་དུ་མ་གང་རུང་དང་བྲལ་བ་དེ་གཞི་
ལམ་རྣམ་གསུམ་བདེན་མེད་དུ་སྒྲུབ་པའི་རྟགས་ཡང་དག་ཡིན་ནོ་ཞེས་ཟེར་ན། བདེན་པའི་གཅིག་དང་བདེན་པའི་དུ་མ་གང་རུང་མེད་པར་ཐལ། དམ་བཅའ་དེ་འཐད་པའི་ཕྱིར། འདོད་ན། དེ་ཡོད་པར་ཐལ། བདེན་པའི་གཅིག་ཀྱང་ཡོད། བདེན་པའི་དུ་མ་ཡང་
ཡོད་པའི་ཕྱིར། དང་པོ་དེར་ཐལ། བུམ་པའི་ཆོས་ཉིད་དེ་བདེན་པའི་གཅིག་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། བདེན་པ་གང་ཞིག་གཅིག་ཡིན་པའི་ཕྱིར། རྩ་རྟགས་གཉིས་པ་གྲུབ་སྟེ། ཀ་པའི་ཆོས་ཉིད་དང་བུམ་པའི་ཆོས་ཉིད་དེ་བདེན་པའི་དུ་
མ་ཡིན་པའི་ཕྱིར། དེར་ཐལ། བདེན་པ་གང་ཞིག་དུ་མ་ཡིན་པའི་ཕྱིར། དང་པོ་དེར་ཐལ། ཆོས་ཉིད་ཡིན་པའི་ཕྱིར། གཉིས་པ་དེར་ཐལ། ཐ་དད་ཡིན་པའི་ཕྱིར། གཞན་ཡང། བདེན་པའི་ལྡོག་པ་མེད་པར་ཐལ། བདེན་པའི་གཅིག་མེད་པའི་ཕྱིར། རྟགས་ཁས་
འདོད་ན། བདེན་པར་མེད་པར་ཐལ་ལོ། ཁ་གཅིག་བདེན་པའི་གཅིག་ཏུ་གྲུབ་པ་ཡོད་པར་ཐལ། བདེན་པའི་གཅིག་ཡོད་པའི་ཕྱིར། ཟེར་ན་མ་ཁྱབ་སྟེ། འོ་ན་བདེན་པར་གྲུབ་པར་ཡོད་པ་ཐལ། བདེན་པ་ཡོད་པའི་ཕྱིར། ཁྱབ་པ་ཁས། རྟགས་སླ། ཁ་ཅིག་བདེན་
པར་གྲུབ་པའི་གཅིག་དང་དུ་མ་གང་རུང་དུ་མེད་པ་གཞི་ལམ་རྣམ་གསུམ་བདེན་མེད་དུ་སྒྲུབ་པའི་རྟགས་ཡང་དག་ཡིན་ནོ། །ཞེ་ན། གཞི་ལམ་རྣམ་གསུམ་ཆོས་ཅན། བདེན་པར་གྲུབ་པའི་གཅིག་དང་དུ་མ་གང་རུང་དུ་གྲུབ་པར་ཐལ། དུ་མར་གྲུབ་པའི་ཕྱིར་ཏེ། དུ་
མ་ཡིན་པའི་ཕྱིར་ཏེ། ཐ་དད་པའི་ཕྱིར།    ༈    ཁ་ཅིག་ཡོད་ན་གཅིག་དང་དུ་མ་གང་རུང་ཡིན་པས་ཁྱབ་པ་འཇལ་བའི་ཚད་མས། བདེན་པར་ཡོད་ན་བདེན་པའི་གཅིག་དང་དུ་མ་གང་རུང་གིས་མ་ཁྱབ་པར་འཛིན་

[019A]༄༅། །པའི་སྒྲོ་འདོགས་གཅོད་པ་ཡིན་ནོ་ཞེས་ཟེར་ན། འོ་ན། བྱས་ན་མི་རྟག་པས་ཁྱབ་པ་འཇལ་བའི་ཚད་མ་དེས། སྒྲ་བྱས་ན་མི་རྟག་པ་ཡིན་པས་མ་ཁྱབ་པར་འཛིན་པའི་སྒྲོ་འདོགས་གཅོད་པར་ཐལ། དམ་བཅའ་དེ་འཐད་པའི་ཕྱིར་
འདོད་ན། དེས་སྒྲ་ལ་རྟག་འཛིན་གི་སྒྲོ་འདོགས་གཅོད་པར་ཐལ། འདོད་པའི་ཕྱིར། འདོད་ན། བྱས་རྟགས་ཀྱིས་སྒྲ་མི་རྟག་རྟོགས་ཀྱི་རྗེས་དཔག་དེས་སྒྲ་ལ་རྟག་འཛིན་གྱི་སྒྲོ་འདོགས་གསར་དུ་མི་གཅོད་པར་ཐལ། འདོད་པའི་ཕྱིར། འདོད་ན། དེ་སྒྲ་རྟག་པ་
མ་མིན་པ་ལ་གསར་དུ་མི་སླུ་བའི་རིག་པ་མ་ཡིན་པར་ཐལ་ལོ། །འོན་ཀྱང། ཊཱིཀའི་ཚིག་དོན་ལ་དོགས་པ་འདི་ལྟར་བཅད་དགོས་པ་ཡོད་དེ། གལ་ཏེ་ཁོ་ན་རེ། ཡོད་ན་གཅིག་དང་དུ་མ་གང་རུང་ཡིན་པས་ཁྱབ་པ་འཇལ་བའི་ཚད་མ་དེས། བདེན་གྲུབ་ཏུ་ཡོད་ན་བདེན་
པའི་གཅིག་དང་བདེན་པའི་དུ་མ་གང་རུང་གིས་མ་ཁྱབ་པར་འཛིན་པའི་སྒྲོ་འདོགས་གཅོད་པ་ཡིན་པར་ཐལ། ཡོད་པ་ཡང་ཡིན་གཅིག་དང་དུ་མ་གང་རུང་མ་ཡིན་པ་ཡང་ཡིན་པའི་གཞི་མཐུན་པ་འགོག་བྱེད་ཀྱི་ཚད་མ་དེས། བདེན་པར་ཡོད་པ་ཡང་ཡིན། བདེན་པའི་
གཅིག་དང་བདེན་པའི་དུ་མ་གང་རུང་མ་ཡིན་པ་ཡང་ཡིན་པའི་གཞི་མཐུན་པ་ཡོད་པར་འཛིན་པའི་སྒྲོ་འདོགས་གཅོད་པའི་ཕྱིར། དེར་ཐལ། གཟུགས་ཀྱི་སྟེང་དུ་ཡོད་པ་ཡང་ཡིན། གཅིག་དང་དུ་མ་གང་རུང་མ་ཡིན་པ་ཡང་ཡིན་པའི་གཞི་མཐུན་པ་འགོག་བྱེད་
ཀྱི་ཚད་མ་དེས། གཟུགས་ཀྱི་སྟེང་དུ་བདེན་པར་ཡོད་པ་ཡང་ཡིན། བདེན་གྲུབ་ཀྱི་གཅིག་དང་བདེན་གྲུབ་ཀྱི་དུ་མ་གང་རུང་མ་ཡིན་པ་ཡང་ཡིན་པའི་གཞི་མཐུན་པ་ཡོད་པར་འཛིན་པའི་སྒྲོ་འདོགས་གཅོད་པའི་ཕྱིར། མ་གྲུབ་ན། སྙིང་པོ་རྒྱན་ལས། གཞི་གཟུགས་
བརྙན་གྱི་སྟེང་དུ་གཅིག་དང་དུ་མ་ཕན་ཚུན་སྤང་འགལ་གྱི་དངོས་འགལ་དུ་ངེས་པའི་ཚད་མ་དེས། གཅིག་དང་དུ་མའི་ཕུང་སུམ་མི་སྲིད་པར་རྟོགས་པ་ན། གཞི་གཟུགས་བརྙན་གྱི་སྟེང་དུ་བདེན་གྲུབ་ཀྱི་གཅིག་དང་དུ་མའི་ཕུང་སུམ་མི་སྲིད་པར་རྟོགས་པར་ངེས་པ་

[019B] །ཞེས་བཤད་པ་དང་འགལ་ལོ། །ཞེ་ན་སྐྱོན་མེད་དེ། དེའི་དོན་ནི། གཞི་གཟུགས་བརྙན་གྱི་སྟེང་དུ་གཅིག་དང་དུ་མ་ཕན་ཚུན་སྤང་འགལ་གྱི་དངོས་འགལ་དུ་ངེས་པའི་ཚད་མ་དེའི་བྱེད་ལས་ལ་བརྟེན་ནས། དེའི་སྟེང་དུ་བདེན་གྲུབ་ཀྱི་གཅིག་དང་བདེན་པར་
ཀྱི་དུ་མའི་ཕུང་སུམ་མི་སྲིད་པར་རྟོགས་ནུས། ཞེས་པའི་དོན་ཡིན་ནོ།།    ༈    ཚུལ་སྒྲུབ་པ་གཉིས་ལས། དང་པོ་ནི། གཞི་ལམ་རྣམ་གསུམ་ཆོས་ཅན། བདེན་པར་མེད་དེ། བདེན་པར་གྲུབ་པའི་གཅིག་དང་བདེན་པར་
གྲུབ་པའི་དུ་མ་གང་རུང་དུ་མེད་པའི་ཕྱིར། དཔེར་ན་གཟུགས་བརྙན་བཞིན་ནོ། །གཉིས་པ་ཚུལ་སྒྲུབ་པ་ལ། ཕྱོགས་ཆོས་སྒྲུབ་པ་དང། ཁྱབ་པ་སྒྲུབ་པ་གཉིས། དང་པོ་ལ། བདེན་གྲུབ་ཀྱི་གཅིག་བྲལ་དུ་སྒྲུབ་པ་དང། བདེན་གྲུབ་ཀྱི་དུ་བྲལ་དུ་སྒྲུབ་པ་གཉིས། དང་པོ་
ནི༑ གཞི་ལམ་རྣམ་གསུམ་ཆོས་ཅན། བདེན་གྲུབ་ཀྱི་གཅིག་ཏུ་མེད་དེ། ཆ་བཅས་ཡིན་པའི་ཕྱིར། ཁྱབ་སྟེ། བདེན་གྲུབ་ཀྱི་གཅིག་ཡིན་ན། རང་གི་ཆ་ཤས་ལ་ལྟོས་མེད་ཀྱི་གཅིག་ཡིན་དགོས། དེ་ཡིན་ན་ཆ་བཅས་མ་ཡིན་དགོས་པའི་ཕྱིར། གཞི་ལམ་རྣམ་གསུམ་
ཆོས་ཅན། ཆ་བཅས་ཡིན་ཏེ། ཡོད་པ་གང་ཞིག་ཆ་བཅས་ཆ་མེད་དང་དངོས་འགལ་ཡིན། ཆ་མེད་ཤེས་བྱ་ལ་མི་སྲིད་པའི་ཕྱིར། གཉིས་པ་བདེན་གྲུབ་ཀྱི་དུ་བྲལ་དུ་སྒྲུབ་པ་ནི། དེ་ཆོས་ཅན། བདེན་གྲུབ་ཀྱི་དུ་མར་མེད་དེ། བདེན་གྲུབ་ཀྱི་གཅིག་མེད་པའི་ཕྱིར། ཁྱབ་སྟེ་
དུ་མ་གཅིག་ལ་ལྟོས་ཏེ་འཇོག་དགོས་པའི་ཕྱིར། གཉིས་པ་ཁྱབ་པ་གྲུབ་པ་ནི། བདེན་གྲུབ་ཀྱི་གཅིག་དང། བདེན་གྲུབ་ཀྱི་དུ་མ་གང་རུང་དུ་མེད་ན་བདེན་པར་མེད་པས་ཁྱབ་སྟེ། བདེན་པར་ཡོད་ན་བདེན་པར་གྲུབ་པའི་གཅིག་དང་བདེན་པར་གྲུབ་པའི་དུ་མ་གང་རུང་དུ་ཡོད་དགོས་
པའི་ཕྱིར་ཏེ། ཡོད་ན་གཅིག་དང་དུ་མ་གང་རུང་དུ་ཡོད་དགོས་པའི་ཕྱིར། རྩོད་པ་སྤོང་པ་ལ་ཁོ་ན་རེ། བདེན་གྲུབ་ཀྱི་གཅིག་དང་བདེན་གྲུབ་ཀྱི་དུ་མ་གང་རུང་དུ་མེད་པ་དེ་དོན་དམ་བདེན་པ་མ་ཡིན་པར་ཐལ། དེ་དེ་སྒྲུབ་ཀྱི་རྟགས་ཡང་དག་ཡིན་པའི་ཕྱིར། འདོད་མི་

[020A]༄༅། །ནུས་ཏེ། བདེན་གྲུབ་ཀྱི་གཅིག་ཏུ་མེད་པ་ཡང་དོན་དམ་བདེན་པ་ཡིན། བདེན་གྲུབ་ཀྱི་དུ་མར་མེད་པ་ཡང་དོན་དམ་བདེན་པ་ཡིན་པའི་ཕྱིར། རྟགས་གཉིས་ཀ་གྲུབ་སྟེ། བདེན་པའི་སྐྱེ་བ་མེད་པ་དོན་དམ་བདེན་པ་ཡིན་པའི་ཕྱིར། མ་གྲུབ་
ན༑ དེར་ཐལ། མྱུ་གུ་བདེན་པའི་སྐྱེ་མེད་དུ་སྒྲུབ་པའི་དོན་དམ་དཔྱོད་བྱེད་ཀྱི་རྟགས་ཡང་དག་ཡོད་པའི་ཕྱིར། འདིའི་ལན་ལ་ཁ་ཅིག་ན་རེ། གང་ཟག་དེ་རང་གི་གདགས་གཞིའི་ཕུང་པོ་དང། བདེན་པར་གྲུབ་པའི་གཅིག་མ་ཡིན་པ་དེ་གནས་ལུགས་མཐར་ཐུག་ཡིན་པར་
ཐལ༑ བདེན་གྲུབ་ཀྱི་གཅིག་དང་བྲལ་བ་དེ་གནས་ལུགས་མཐར་ཐུག་ཡིན་པའི་ཕྱིར། རྟགས་ཁས། འདོད་མི་ནུས་ཏེ། དེ་དངོས་སྨྲ་བའི་ཚད་མས་ངེས་པའི་ཕྱིར། མ་གྲུབ་ན། དངོས་སྨྲ་བ་དེ་ཆོས་ཅན། དེར་ཐལ། གང་ཟག་ཕུང་པོ་དང་གཅིག་མ་ཡིན་པར་ཚད་མས་ངེས་པའི་ཕྱིར་
གཞན་ཡང། བདེན་གྲུབ་ཀྱི་གཅིག་མ་ཡིན་པ་དོན་དམ་བདེན་པ་མ་ཡིན་པར་ཐལ། བདེན་གྲུབ་ཀྱི་གཅིག་འཛིན་སྟངས་ཀྱི་ཡུལ་དུ་བྱེད་པའི་བདེན་འཛིན་ལྷན་སྐྱེས་མེད་པའི་ཕྱིར། ས་མྱུག་གཉིས་བདེན་གྲུབ་ཀྱི་གཅིག་ཏུ་འཛིན་པའི་བདེན་འཛིན་ལྷན་སྐྱེས་མེད་པའི་ཕྱིར་
ཁྱབ་སྟེ། བདེན་འཛིན་ལྷན་སྐྱེས་ཐམས་ཅད་འཛིན་སྟངས་རིགས་གཅིག་པའི་ཕྱིར། དེར་ཐལ། ཆོས་དབྱིངས་ཐམས་ཅད་རིགས་གཅིག་པའི་ཕྱིར། དེས་བདེན་གྲུབ་ཀྱི་དུ་མ་དང་བྲལ་བ་ལ་ཡང་རིགས་འགྲེ་ཟེར་ན། ལོངས་སྤྱོད་བྱེད་དུ་བདེན་པར་མ་གྲུབ་པ་གནས་ལུགས་མ་
ཡིན་པར་ཐལ། གདེན་གྲུབ་ཀྱི་གཅིག་ཏུ་མེད་བ་དེ་དེ་མ་ཡིན་པའི་ཕྱིར། རྟགས་སོང། འདོད་མི་ནུས་ཏེ། ལོངས་སྤྱོད་བྱེད་དུ་བདེན་པར་འཛིན་པའི་བདེན་འཛིན་ལྷན་སྐྱེས་ཡོད་པའི་ཕྱིར། དེ་ལྟར་རྟོགས་པའི་སྐབས་ཀྱི་ཊཱི་ཀ་ལས་བཤད་པའི་ཕྱིར། དེ་ལ་ཁོ་ན་རེ། གཅིག་ཏུ་
བདེན་པར་མ་གྲུབ་པ་གནས་ལུགས་མཐར་ཐུག་ཡིན་པར་ཐལ། ལོངས་སྤྱོད་བྱེད་དུ་བདེན་པར་མ་གྲུབ་པ་དེ་གནས་ལུགས་མཐར་ཐུག་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། གཅིག་ཏུ་བདེན་པ་འཛིན་པའི་བདེན་འཛིན་ལྷན་སྐྱེས་མེད་པའི་ཕྱིར། ཞེས་

[020B] དེས་ན་བདེན་གྲུབ་ཀྱི་གཅིག་དང་བདེན་གྲུབ་ཀྱི་དུ་མ་གང་རུང་དུ་མེད་པ་གནས་ལུགས་མཐར་ཐུག་ཡིན་པར་ཐལ། བདེན་གྲུབ་ཀྱི་གཅིག་དང་བདེན་གྲུབ་ཀྱི་དུ་མ་གང་རུང་དུ་མེད་པ་དེ་གཞི་ལམ་རྣམ་གསུམ་བདེན་མེད་དུ་སྒྲུབ་པའི་ཐ་སྙད་འབའ་ཞིག་སྒྲུབ་ཀྱི་
རྟགས་ཡང་དག་ཡིན་པའི་ཕྱིར། དེ་ལྟར་དུ་སྐལ་བཟང་མིག་འབྱེད་ལས་གསུངས་པའི་ཕྱིར་དང། དབུ་མ་རྒྱན་གྱི་འགྲེལ་པ་ལས་ཀྱང། རྨོངས་པ་རྣམས་ལ་དངོས་པོ་ཐམས་ཅད་ལ་ངོ་བོ་ཉིད་མེད་པ་ཉིད་ཀྱི་ཐ་སྙད་དུ་རུང་པ་ཉིད་རབ་ཏུ་བསྒྲུབ་པའི་ཕྱིར། དམ་བཅའ་བའི་
དོན་གྱི་ཕྱོགས་གཅིག་གི་གཏན་ཚིགས་ཡིན་ནོ། དཔེར་ན། དམིགས་པའི་མཚན་ཉིད་དུ་གྱུར་པ་ལ་དམིགས་པ་མེད་དོ། །ཞེས་པ་ལྟ་བུ་ཡིན་པས་བརྩད་པར་བྱ་བ་ལྟ་བུ་ནི་མ་ཡིན་ནོ་ཞེས་གསུངས་པའི་ཕྱིར། གལ་ཏེ་ཁོ་ན་རེ། བདེན་གྲུབ་ཀྱི་གཅིག་དང་བདེན་གྲུབ་
ཀྱི་དུ་མ་གང་རུང་དུ་མེད་པ་ཆོས་ཅན། གཞི་ལམ་རྣམ་གསུམ་བདེན་མེད་དུ་སྒྲུབ་པའི་རང་བཞིན་མ་དམིགས་པའི་རྟགས་ཡང་དག་ཡིན་པར་ཐལ། དེ་དེ་སྒྲུབ་ཀྱི་འབྲེལ་ཟླ་མ་དམིགས་པའི་རྟགས་ཡང་དག་གང་ཞིག་དེ་དེ་སྒྲུབ་ཀྱི་ཐ་སྙད་འབའ་ཞིག་སྒྲུབ་ཀྱི་རྟགས་ཡང་
དག་ཡིན་པའི་ཕྱིར། རྟགས་ཕྱི་མ་དངོས། འདོད་ན། དེ་དེ་སྒྲུབ་ཀྱི་ཁྱབ་བྱེད་མ་དམིགས་པའི་རྟགས་ཡང་དག་མ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཊཱི་ཀ་ལས། དེ་དེ་སྒྲུབ་ཀྱི་ཁྱབ་བྱེད་མ་དམིགས་པའི་རྟགས་སུ་བཤད་པའི་ཕྱིར། ཟེར་ན་རྩ་བར་མ་ཁྱབ་བོ། །
ཡང་ཁོ་ན་རེ། གང་ཟག་གི་སྟེང་དུ་བདེན་གྲུབ་ཀྱི་དོན་སྒྲོ་འདོགས་པའི་བློ་ཡིན་ན། དེའི་སྟེང་དུ་བདེན་གྲུབ་ཀྱི་གཅིག་དང་བདེན་གྲུབ་ཀྱི་དུ་མ་གང་རུང་དུ་སྒྲོ་འདོགས་པའི་བློ་ཡིན་དགོས་པར་ཐལ། དེ་དེ་སྒྲུབ་ཀྱི་ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་ཡིན་
པའི་ཕྱིར། འདོད་ན། གང་ཟག་བདེན་པར་འཛིན་པའི་བདེན་འཛིན་ལྷན་སྐྱེས་ཆོས་ཅན། དེར་ཐལ། དེའི་ཕྱིར། ཟེར་ན་རྩ་བར་མ་ཁྱབ་བོ། ཡང་ཁ་ཅིག་བདེན་གྲུབ་ཀྱི་གཅིག་དང་བདེན་གྲུབ་ཀྱི་དུ་མ་གང་རུང་དུ་མེད་པ་དེ་གཞི་ལམ་རྣམ་གསུམ་བདེན་མེད་དུ་

[021A]༄༅། །སྒྲུབ་པའི་རྟགས་ཡང་དག་མ་ཡིན་པར་ཐལ། གཞི་ལམ་རྣམ་གསུམ་བདེན་གྲུབ་ཀྱི་དུ་མར་མེད་པར་ཚད་མས་ངེས་པའི་གང་ཟག་ཡིན་ན། དེ་བདེན་མེད་དུ་ཚད་མས་ངེས་པའི་གང་ཟག་ཡིན་དགོས་པའི་ཕྱིར་ཏེ། དེ་གསུམ་བདེན་གྲུབ་ཏུ་
བདེན་ཞེན་གྱིས་འདོད་པའི་གང་ཟག་ཡིན་ན། དེ་གསུམ་བདེན་གྲུབ་ཀྱི་དུ་མར་བདེན་ཞེན་གྱིས་འདོད་པའི་གང་ཟག་ཡིན་དགོས་པའི་ཕྱིར། རྟགས་འབུད་ཅེས་ཟེར་ཏེ། དཔྱད་པར་བྱའོ།།    ༈   །།དེ་ལ་ཐམས་ཅད་མཁྱེན་པ་ཉིད་གསུམ་གྱིས་དོན་བརྒྱད་བསྡུས་ལ། ཞེས་
སོགས་ཀྱི་སྐབས་སུ། གཞུང་དོན་དང། མཐའ་བཅད་པ་གཉིས། དང་པོ་ནི། རྗེ་བཙུན་བྱམས་མགོན་ཆོས་ཅན། མཁྱེན་གསུམ་གྱིས་སྒོ་ནས་ཡུམ་ལ་བསྟོད་པའི་རྒྱུ་མཚན་ཡོད་དེ་རྒྱན་གྱི་ཆེད་དུ་བྱ་བའི་གདུལ་བྱས་མངོན་པར་རྟོགས་པ་བརྒྱད་པོ་ཐམས་ཅད། མཁྱེན་
གསུམ་གྱི་བསྒོམ་བྱའི་རྣམ་པར་བསྡུས་ནས་ཉམས་སུ་ལེན་དགོས་པའི་རྒྱུ་མཚན་གྱིས་དེ་ལྟར་བསྟོད་པའི་ཕྱིར། དེ་ཆོས་ཅན། མཁྱེན་གསུམ་གྱི་སྒོ་ནས་བསྟོད་པར་དགོས་པ་ཡོད་དེ། མཁྱེན་གསུམ་གྱིས་རང་སྲས་འཕགས་པའི་བཞེད་དོན་ཕུན་ཚོགས་སྒྲུབ་ནུ་སོ་
ཞེས་ཤེས་པར་བྱ་བའི་ཆེད་ཡིན་པའི་ཕྱིར། གཉིས་པ་ལ། ཁ་ཅིག་མཁྱེན་གསུམ་མཚོན་བྱེད་ཀྱི་ཆོས་སུམ་ཅུ། མངོན་པར་རྟོགས་པ་བརྒྱད་ཀྱིས་བསྡུས་པ་དེ། མཁྱེན་གསུམ་གྱིས་མངོན་པར་རྟོགས་པ་བརྒྱད་བསྡུས་པའི་དོན་ཡིན། ཞེས་གསུང། འོ་ན། མཁྱེན་གསུམ་
མཚོན་བྱེད་ཀྱི་ཆོས་སུམ་ཅུ། སྡུད་བྱེད་ཀྱི་མཁྱེན་པ་ཡོད་པར་ཐལ། དམ་བཅའ་དེ་འཐད་པའི་ཕྱིར། འདོད་ན། ཐེག་ཆེན་སྒྲུབ་པའི་རྟེན་རང་བཞིན་གནས་རིགས་སྡུད་བྱེད་ཀྱི་མཁྱེན་པ་ཡོད་པར་ཐལ་ལོ། །ཁ་ཅིག་མངོན་པར་རྟོགས་པ་བརྒྱད་པོ་གང་རུང་ཡིན་ན་
མཁྱེན་གསུམ་གང་རུང་ཡིན་པས་ཁྱབ་པ་དེ། མཁྱེན་གསུམ་གྱིས་མངོན་པར་རྟོགས་པ་བརྒྱད་བསྡུས་པའི་དོན་ཡིན། ཟེར་ན། ཐེག་ཆེན་ལམ་དུ་ཞུགས་མ་ཐག་པའི་བྱང་སེམས་ཚོགས་ལམ་པའི་རྒྱུད་ཀྱི་ཀུན་རྫོབ་སེམས་སྐྱེད་ཆོས་ཅན། མཁྱེན་

[021B] དོན་མངོན་པར་རྟོགས་པ་བརྒྱད་པོ་གང་རུང་ཡིན་པའི་ཕྱིར་ཏེ། རྣམ་རྫོགས་སྦྱོར་བ་ཡིན་པའི་ཕྱིར། རྩ་བར་འདོད་ན། འཕགས་རྒྱུད་ཀྱི་མཁྱེན་པ་ཡིན་པར་ཐལ་ལོ། །ཁ་ཅིག་འཕགས་རྒྱུད་ཀྱི་དོན་མངོན་པར་རྟོགས་པ་
བརྒྱད་པོ་གང་རུང་ཡིན་ན། མཁྱེན་གསུམ་གང་རུང་ཡིན་པས་ཁྱབ་པ་དེ། མཁྱེན་གསུམ་གྱིས་དོན་མངོན་པར་རྟོགས་པ་བརྒྱད་བསྡུས་པའི་དོན་ཡིན་གསུང། འོ་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་ཀུན་
རྫོབ་སེམས་བསྐྱེད་ཆོས་ཅན། མཁྱེན་གསུམ་གང་རུང་ཡིན་པར་ཐལ། འཕགས་རྒྱུད་ཀྱི་དོན་མངོན་པར་རྟོགས་པ་བརྒྱད་པོ་གང་རུང་ཡིན་པའི་ཕྱིར་ཏེ། འཕགས་རྒྱུད་གྱི་རྣམ་རྫོགས་སྦྱོར་བ་ཡིན་པའི་ཕྱིར། རྩ་བར་འདོད་མི་ནུས་ཏེ། གཞི་ཤེས་ཀྱང་མ་ཡིན་
ལམ་ཤེས་ཀྱང་མ་ཡིན། རྣམ་མཁྱེན་ཡང་མ་ཡིན་པའི་ཕྱིར། དང་པོ་དེར་ཐལ། ཐེག་དམན་གྱི་རྟོགས་རིགས་སུ་མི་གནས་ཕྱིར། །གཉིས་པ་དེར་ཐལ། ཐེག་ཆེན་འཕགས་པའི་མཁྱེན་པ་མ་ཡིན་པའི་ཕྱིར། གསུམ་པ་སླ། རོང་ཊཱིཀ་པ་ན་རེ། འཕགས་བཞིའི་
མངོན་པར་རྟོགས་པ་ལ་མཁྱེན་གསུམ་དུ་བཞག་པ་ནི། མཁྱེན་གསུམ་གཞི་ཤེས་ཀྱིས་བསྡུས། སྦྱོར་བཞི་ལམ་ཤེས་ཀྱིས་བསྡུས། ཆོས་སྐུ་རྣམ་མཁྱེན་གྱིས་བསྡུས་པ་དེ་མཁྱེན་གསུམ་གྱིས་དོན་མངོན་པར་རྟོགས་པ་བརྒྱད་བསྡུས་པའི་དོན་ཡིན། ཞེས་གསུངས་
པ་མི་འཐད་དེ། མཁྱེན་གསུམ་གྱིས་དོན་མངོན་པར་རྟོགས་པ་བརྒྱད་བསྡུས་པ་དེ། མཁྱེན་གསུམ་གྱིས་དོན་མངོན་པར་རྟོགས་པ་བརྒྱད་བསྡུས་པའི་དོན་དུ་མི་འཐད་པའི་ཕྱིར། གཞན་ཡང། འཕགས་པ་བཞི་པོ་གང་རུང་གི་མངོན་པར་རྟོགས་པ་ཡིན་ན། མཁྱེན་
གསུམ་གང་རུང་ཡིན་དགོས་པར་ཐལ། བསྡུ་ཚུལ་དེ་འཐད་པའི་ཕྱིར། འདོད་ན། འོག་ཏུ་འགོག་ཁ་ཅིག་མཁྱེན་གསུམ་གྱིས་མངོན་པར་རྟོགས་པ་བརྒྱད་མ་བསྡུས། ཟེར་ན། མི་འཐད་དེ། དེ་ལྟར་འདི་དང་ཡང་འདི་དང། ཞེས་སོགས་ཀྱི་སྐབས་སུ། མཁྱེན་

[022A]༄༅། །གསུམ་ལ་མཇུག་སྡུད་བཤད་ནས། སྦྱོར་བཞི་དང་ཆོས་སྐུ་ལ་མཇུག་སྡུད་མ་བཤད་པ་མི་འཐད་པར་ཐལ། མཁྱེན་གསུམ་གྱིས་མངོན་པར་རྟོགས་པ་བརྒྱད་མ་བསྡུས་པའི་ཕྱིར། རྟགས་ཁས། བྱས་པ་ལ་ཁོ་ན་རེ། མཁྱེན་གསུམ་ཆོས་ཅན་
ཁྱོད་ཀྱི་མངོན་པར་རྟོགས་པ་བརྒྱད་མ་བསྡུས་པར་ཐལ། ཁྱོད་རྣམ་མཁྱེན་ཡིན་པའི་ཕྱིར། དེར་ཐལ། ཁྱོད་ཡིན་པ་ཡོད། ཁྱོད་ཡིན་ན་རྣམ་མཁྱེན་ཡིན་དགོས་པའི་ཕྱིར། དང་པོ་དེར་ཐལ། སངས་རྒྱས་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་
པའི་མཁྱེན་པ་དེ་མཁྱེན་གསུམ་ཡིན་པའི་ཕྱིར། ཟེར་ན། མཁྱེན་གསུམ་གཞི་ཤེས་ཡིན་པར་ཐལ། མཁྱེན་གསུམ་ཡིན་པ་ཡོད། མཁྱེན་གསུམ་ཡིན་ན་གཞི་ཤེས་ཡིན་དགོས་པའི་ཕྱིར། ཁྱབ་པ་ཁས། འདོད་ན། མཁྱེན་གསུམ་གྱི་རྣམ་པ་བསྒོམ་བྱའི་གཙོ་
བོར་བྱས་ནས་སྒོམ་པའི་གང་ཟག་ཡིན་ན། གཞི་ཤེས་ཀྱི་རྣམ་པ་བསྒོམ་བྱའི་གཙོ་བོར་བྱས་ནས་སྒོམ་པའི་གང་ཟག་ཡིན་དགོས་པར་ཐལ། འདོད་པའི་ཕྱིར། འདོད་ན། བྱང་སེམས་ཚོགས་ལམ་པ་ཆོས་ཅན། དེར་ཐལ། དེའི་ཕྱིར། དེར་ཐལ། མཁྱེན་
གསུམ་གྱི་རྣམ་པ་བསྒོམ་བྱའི་གཙོ་བོར་བྱས་ནས་སྒོམ་པའི་གང་ཟག་ཡོད་པའི་ཕྱིར། འདོད་ན། གང་ཟག་གི་བདག་མེད་བསྒོམ་བྱའི་གཙོ་བོར་བྱས་ནས་སྒོམ་པའི་གང་ཟག་ཡིན་པར་ཐལ། འདོད་པའི་ཕྱིར། ལན་མེད་དོ། །ཁ་ཅིག་མངོན་པར་རྟོགས་པ་
བརྒྱད་སྡུད་བྱེད་ཀྱི་མཁྱེན་གསུམ་ཡོད་པར་ཐལ། མཁྱེན་གསུམ་གྱིས་མངོན་པར་རྟོགས་པ་བརྒྱད་བསྡུས་པའི་ཕྱིར། རྟགས་ཁས། འདོད་ན། དེ་བརྒྱད་སྡུད་བྱེད་ཀྱི་རྣམ་མཁྱེན་ཡོད་པར་ཐལ། འདོད་པའི་ཕྱིར། འདོད་ན། སྦྱོར་བཞི་སྡུད་བྱེད་ཀྱི་རྣམ་མཁྱེན་ཡོད་པར་
ཐལ༑ འདོད་པའི་ཕྱིར། འདོད་ན། སྦྱོར་བཞི་རྣམ་མཁྱེན་གྱིས་བསྡུས་པར་ཐལ་ལོ། །ཟེར་ན། མཁྱེན་གསུམ་སྡུད་བྱེད་ཀྱི་མངོན་པར་རྟོགས་པ་བརྒྱད་ཡོད་པར་ཐལ། མངོན་པར་རྟོགས་པ་བརྒྱད་ཀྱིས་མཁྱེན་གསུམ་བསྡུས་པའི་ཕྱིར། ཁྱབ་པ་ཁས། དེར་

[022B] མཁྱེན་གསུམ་མངོན་པར་རྟོགས་པ་བརྒྱད་ཀྱི་ནང་ཚན་ཡིན་པའི་ཕྱིར། རྩ་བར་འདོད་ན། རྣམ་མཁྱེན་སྡུད་བྱེད་ཀྱི་མངོན་པར་རྟོགས་པ་བརྒྱད་ཡོད་པར་ཐལ། འདོད་པའི་ཕྱིར། འདོད་ན། རྣམ་མཁྱེན་སྡུད་བྱེད་ཀྱི་སྦྱོར་བ་བཞི་ཡོད་པར་ཐལ་ལོ། །འདོད་ན་
རྣམ་མཁྱེན་སྦྱོར་བཞིས་བསྡུས་པར་ཐལ་ལོ། འདོད་ན། ལམ་ཡིན་ན་སྦྱོར་བཞིས་བསྡུས་པས་ཁྱབ་པར་ཐལ། འདོད་པའི་ཕྱིར། དེ་བཞིན་དུ། བུམ་པ་སྡུད་བྱེད་ཀྱི་ཀ་བུམ་གཉིས་ཡོད་པར་ཐལ། བུམ་པ་ཀ་བུམ་གཉིས་ཀྱིས་བསྡུས་པའི་ཕྱིར། ཁྱབ་པ་ཁས། འདོད་
ན༑ དེ་སྡུད་བྱེད་ཀྱི་ཀ་བ་ཡོད་པར་ཐལ་ལོ། ཁ་ཅིག་མཁྱེན་གསུམ་གྱིས་རྣམ་རྫོགས་སྦྱོར་བ་བསྡུས་པར་ཐལ། དེས་མངོན་པར་རྟོགས་པ་བརྒྱད་བསྡུས་པའི་ཕྱིར། རྟགས་ཁས། འདོད་ན། རྣམ་རྫོགས་སྦྱོར་བ་ཆོས་ཅན། ལམ་བདེན་གྱིས་བསྡུས་པར་ཐལ། མཁྱེན་
གསུམ་གྱིས་བསྡུས་པའི་ཕྱིར། འདོད་ན། ཆོས་དཀོན་མཆོག་ཡིན་པར་ཐལ། ལམ་བདེན་གྱིས་བསྡུས་པའི་ཕྱིར། ཟེར་ན། ཤེས་བྱ་ཆོས་ཅན། རྣམ་རྫོགས་སྦྱོར་བ་ལམ་བདེན་གྱིས་བསྡུས་པར་ཐལ། ཐེག་ཆེན་གྱིས་ཚོགས་ལམ་ལམ་བདེན་གྱིས་བསྡུས་
པའི་ཕྱིར་ཏེ། དེ་ལམ་བདེན་གྱིས་འཁོར་ཡིན་པའི་ཕྱིར། ཀུན་བཏུས་ལས། ལམ་གྱི་བདེན་པ་གང་ཞེ་ན། ལམ་གང་གིས་སྡུག་བསྔལ་ཡོངས་སུ་ཤེས་པ་དང། ཀུན་འབྱུང་སྤང་བ་དང། འགོག་པ་མངོན་དུ་བྱེད་པ་དང། ལམ་སྒོམ་པ་སྟེ། འདི་ནི་ལམ་གྱི་
བདེན་པའི་མཚན་ཉིད་མདོར་བསྡུས་པའོ། །དེ་ཡང་ལམ་རྣམ་པ་ལྔ་སྟེ། ཚོགས་ཀྱི་ལམ་དང། སྦྱོར་བའི་ལམ་དང། མཐོང་བའི་ལམ་དང། སྒོམ་པའི་ལམ་དང། མཐར་ཕྱིན་པའི་ལམ་མོ། །ཞེས་ཚོགས་སྦྱོར་ལམ་བདེན་གྱི་དབྱེ་བར་གསུངས་པ་དེ་
ཚོགས་སྦྱོར་ལམ་བདེན་གྱི་འཁོར་ཡིན་པ་ལ་དགོངས་ནས་དེ་ལྟར་གསུངས་པའི་ཕྱིར་ཏེ། དེའི་ཐད་ཀྱི་འགྲེལ་པ་རྒྱལ་སྲས་མ་ལས། འདི་ཡང་ལམ་གྱི་བདེན་པ་འཁོར་དང་བཅས་པའི་སྐབས་ལས་རིག་པར་བྱའོ། །ཞེས་གསུངས་པའི་ཕྱིར་

[023A]༄༅། །བྱས་པ་ལ་ཁོ་ན་རེ། ཐེག་ཆེན་གྱི་ཚོགས་ལམ་དུ་གྱུར་པའི་སེམས་བྱུང་ཆོས་ཅན། ལམ་བདེན་དང་མཚུངས་ལྡན་ཡིན་པར་ཐལ། ལམ་བདེན་གྱི་འཁོར་དུ་བྱུང་བའི་སེམས་བྱུང་ཡིན་པའི་ཕྱིར། མ་གྲུབ་ན། དེར་ཐལ། དེ་ལམ་བདེན་
གྱི་འཁོར་གང་ཞིག་སེམས་བྱུང་ཡིན་པའི་ཕྱིར། ཟེར་ན་མ་ཁྱབ། ཁ་ཅིག་རྣམ་མཁྱེན་གྱིས་བསྡུས་པའི་རྣམ་རྫོགས་སྦྱོར་བ་ཡོད་པར་ཐལ། མཁྱེན་གསུམ་གྱིས་བསྡུས་པའི་སྦྱོར་བཞི་ཡོད་པའི་ཕྱིར། འདོད་ན། སངས་རྒྱས་འཕགས་པའི་རྒྱུད་ཀྱི་བསྡུས་པའི་རྣམ་
རྫོགས་སྦྱོར་བ་ཡོད་པར་ཐལ། འདོད་པ་གང་ཞིག་སངས་རྒྱས་འཕགས་པའི་རྒྱུད་ཀྱི་ཤེས་པ་དང་རྣམ་མཁྱེན་གཉིས་ཡིན་ཁྱབ་མཉམ་ཡིན་པའི་ཕྱིར། འདོད་ན། སངས་རྒྱས་འཕགས་པའི་རྒྱུད་ལ་རྣམ་རྫོགས་སྦྱོར་བ་ཡོད་པར་ཐལ་ལོ། །ཟེར་ན། རྩ་བར་
མ་ཁྱབ། ཡང་ཁོ་ན་རེ། ཐེག་ཆེན་གྱི་ཚོགས་ལམ་དེ་ལམ་ཤེས་ཀྱིས་བསྡུས་པར་ཐལ། དེ་ལམ་བདེན་གྱིས་བསྡུས་པའི་ཕྱིར། རྟགས་ཁས། འདོད་ན། ཐེག་ཆེན་འཕགས་པའི་རྒྱུད་ཀྱིས་བསྡུས་པར་ཐལ། ལམ་ཤེས་ཀྱིས་བསྡུས་པའི་ཕྱིར། ཟེར་ན། མཁྱེན་གསུམ་
ཆོས་ཅན། ཁྱོད་ཀྱིས་བསྡུས་ན་རྣམ་མཁྱེན་གྱིས་བསྡུས་པས་ཁྱབ་པར་ཐལ། ཁྱོད་རྣམ་མཁྱེན་ཡིན་པའི་ཕྱིར། རྟགས་ཁས། འདོད་ན། ཐེག་ཆེན་གྱི་མཐོང་ལམ་ཆོས་ཅན། དེར་ཐལ། དེའི་ཕྱིར། མཁྱེན་གསུམ་གྱི་ནང་ཚན་ཡིན་པའི་ཕྱིར་ཏེ། ལམ་ཤེས་ཡིན་པའི་
ཕྱིར༑ རྩ་བར་འདོད་ན། སངས་རྒྱས་འཕགས་པའི་རྒྱུད་ཀྱིས་བསྡུས་པར་ཐལ། འདོད་པའི་ཕྱིར། ཁོ་ན་རེ། མཁྱེན་གསུམ་རྣམ་མཁྱེན་ཡིན་པར་ཐལ། མཁྱེན་གསུམ་ཡིན་པ་དེ་རྣམ་མཁྱེན་ཡིན་པའི་ཕྱིར་ཏེ། མཁྱེན་གསུམ་ཡིན་པ་ཡོད་པའི་ཕྱིར་
ཟེར་ན་མ་ཁྱབ། ཡང་ཁོ་ན་རེ། མཁྱེན་གསུམ་ཆོས་ཅན། ཁྱོད་ཀྱིས་མཁྱེན་གསུམ་བསྡུས་པར་ཐལ། ཁྱོད་ཀྱིས་མངོན་པར་རྟོགས་པ་བརྒྱད་བསྡུས་པའི་ཕྱིར། རྟགས་ཁས། འདོད་ན། ཁྱོད་མཁྱེན་གསུམ་དང་བསྡུ་བྱ་བསྡུ་བྱེད་ཡིན་པར་ཐལ་

[023B] འདོད་ན། ཁྱོད་མཁྱེན་གསུམ་དང་ཐ་དད་ཡིན་པར་ཐལ། འདོད་པའི་ཕྱིར། ཟེར་ན། མ་ཁྱབ་བོ། །ཕུང་ཁམས་སྐྱེ་མཆེད་གསུམ་ཆོས་ཅན། ཕུང་ཁམས་སྐྱེ་མཆེད་གསུམ་དང་ཐ་དད་ཡིན་པར་ཐལ། དེ་དེ་དང་བསྡུ་བྱ་བསྡུ་བྱེད་ཡིན་པའི་ཕྱིར་
ཁྱབ་པ་ཁས། དེར་ཐལ། དེས་དེ་བསྡུས་པའི་ཕྱིར། དེར་ཐལ། ཆོས་ཁམས་ཀྱིས་ཕུང་ཁམས་སྐྱེ་མཆེད་ཐམས་ཅད་བསྡུས་པའི་ཕྱིར། ཁྱབ་པ་སོང་ཞིང་རང་ལུགས་ལ་ཡང་གྲུབ་སྟེ། མཛོད་ལས། ཕུང་པོ་དང་ནི་སྐྱེ་མཆེད་ཀྱིས། །ཁམས་གཅིག་གིས་ནི་ཐམས་
ཅད་བསྡུས། །ཞེས་བཤད་པའི་ཕྱིར། དེས་ན། གཞི་ཤེས་ཆོས་ཅན། ཁྱོད་རྣམ་མཁྱེན་གྱིས་བསྡུས་པར་ཐལ། ཁྱོད་སྡུ་བྱེད་ཀྱི་རྣམ་མཁྱེན་ཡོད་པའི་ཕྱིར། མ་གྲུབ་ན་སོང། དེར་ཐལ། ཁྱོད་མཁྱེན་གསུམ་གྱིས་བསྡུས་པ་གང་ཞིག་མཁྱེན་གསུམ་རྣམ་
མཁྱེན་ཡིན་པའི་ཕྱིར། ཕྱི་མ་དངོས། དང་པོ་གྲུབ་སྟེ། མཁྱེན་གསུམ་གྱི་ནང་ཚན་ཡིན་པའི་ཕྱིར། རྩ་པར་འདོད་ན། སངས་རྒྱས་འཕགས་པའི་རྒྱུད་ཀྱིས་བསྡུས་པར་ཐལ། འདོད་པའི་ཕྱིར། རྟགས་ཁས། འདོད་ན། རྣམ་མཁྱེན་ཡིན་པར་ཐལ། སངས་
རྒྱས་འཕགས་པའི་རྒྱུད་ཀྱིས་བསྡུས་པའི་ཤེས་པ་ཡིན་པའི་ཕྱིར།    ༈   རང་ལུགས་ནི། མངོན་པར་རྟོགས་པ་བརྒྱད་པོ་གང་རུང་ཡིན་ན། མཁྱེན་གསུམ་གང་རུང་གི་རྣམ་པ་ཡིན་པས་ཁྱབ་ཅིང། ཚུལ་དེ་ལྟར་དུ་ཉམས་སུ་ལེན་དགོས་པ་དེ། མཁྱེན་གསུམ་གྱིས་
མངོན་པར་རྟོགས་པ་བརྒྱད་བསྡུས་པའི་དོན་ཡིན། ཡང་ན་མཁྱེན་གསུམ་ཉམས་ལེན་གྱི་སྦྱོར་བས་མངོན་པར་རྟོགས་པ་བརྒྱད་ཉམས་ལེན་གྱི་སྦྱོར་བ་བསྡུས་པ་དེ། མཁྱེན་གསུམ་གྱིས་མངོན་པར་རྟོགས་པ་བརྒྱད་བསྡུས་པའི་དོན་ཡིན་ནོ། །    ༈   
ཕྱོགས་སུ་བསླན་པ། ཞེས་སོགས་ཀྱི་སྐབས་སུ་གཉིས་ལས། དང་པོ་ནི། ཉན་རང་སློབ་པ་འཕགས་པ་ཆོས་ཅན། ཁྱོད་ཀྱིས་མྱང་འདས་འཐོབ་པའི་ཐབས་མེད་པ་མ་ཡིན་ཏེ། ཐབས་གཞི་ཤེས་ལ་བརྟེན་ནས་མྱང་འདས་འཐོབ་པར་བྱེད་པའི་ཕྱིར། གཉིས་

[024A]༄༅། །པ་ལ། ཁ་ཅིག་ཉོན་སྒྲིབ་མ་ལུས་པར་སྤངས་པའི་དེ་བཞིན་ཉིད་དེ་མྱང་འདས་ཀྱི་མཚན་ཉིད། ཟེར་ན། སྟོང་ཉིད་མ་རྟོགས་པའི་ཉན་ཐོས་དགྲ་བཅོམ་པའི་རྒྱུད་ཀྱི་ཆོས་ཉིད་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་
ཐལ༑ དགྲ་བཅོམ་པའི་རྒྱུད་ཀྱི་ཆོས་ཉིད་ཡིན་པའི་ཕྱིར། འདོད་ན། སྟོང་ཉིད་མ་རྟོགས་པའི་ཉན་ཐོས་དགྲ་བཅོམ་པའི་རྒྱུད་ཀྱི་མྱང་འདས་ཡིན་པར་ཐལ། དེ་མྱང་འདས་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། སྟོང་ཉིད་མ་རྟོགས་པའི་ཉན་
ཐོས་དགྲ་བཅོམ་པ་དེས་ཁྱོད་ཀྱི་མངོན་སུམ་དུ་རྟོགས་པར་ཐལ། ཁྱོད་དེའི་རྒྱུད་ཀྱི་མྱང་འདས་ཡིན་པའི་ཕྱིར། འདོད་ན། སྟོང་ཉིད་མ་རྟོགས་པའི་ཉན་ཐོས་དགྲ་བཅོམ་པ་ཆོས་ཅན། ཁྱོད་ཀྱིས་སྟོང་ཉིད་མངོན་སུམ་དུ་རྟོགས་པར་ཐལ། ཁྱོད་ཀྱིས་སྟོང་ཉིད་
མ་རྟོགས་པའི་ཉན་ཐོས་དགྲ་བཅོམ་པའི་རྒྱུད་ཀྱི་ཆོས་ཉིད་མངོན་སུམ་དུ་རྟོགས་པའི་ཕྱིར། རྟགས་ཁས། འདོད་ན་སླ། གཞན་ཡང་ཉན་ཐོས་དགྲ་བཅོམ་པའི་རྒྱུད་ཀྱི་འགོག་བདེན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར་ཏེ། ཆོས་
ཅན་དེའི་ཕྱིར། འདོད་ན། དེ་ཆོས་ཅན། དོན་དམ་བདེན་པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཀུན་རྫོབ་བདེན་པ་ཡིན་པའི་ཕྱིར་ཏེ། འགོག་བདེན་ཡིན་པའི་ཕྱིར། གཞན་ཡང། རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་ཆོས་
ཅན༑ མཚོན་བྱ་དེར་ཐལ། མཚན་ཉིད་དེའི་ཕྱིར་ཏེ། ཆོས་ཅན་དེའི་ཕྱིར། འདོད་ན། མི་གནས་པའི་མྱང་འདས་ཡིན་པར་ཐལ། མྱང་འདས་གང་ཞིག་ཆོས་ཅན་དེའི་ཕྱིར། འདོད་ན། དེ་ཆོས་ཅན། རྒྱུན་མཐའ་བས་ཁྱོད་མངོན་སུམ་དུ་མ་རྟོགས་པར་
ཐལ་ལོ། །འདོད་པའི་ཕྱིར། འདོད་ན། རྒྱུན་མཐའ་བས་ཡེ་ཤེས་ཆོས་སྐུའི་ཆོས་ཉིད་མངོན་སུམ་དུ་མ་རྟོགས་པར་ཐལ། འདོད་པའི་ཕྱིར། འདོད་ན། དེས་ཡེ་ཤེས་ཆོས་སྐུ་བདེན་སྟོང་དུ་མངོན་སུམ་དུ་མ་རྟོགས་པར་ཐལ་ལོ། །འོན་ཀྱང། ལམ་ཊཱིཀ་

[024B] རྒྱུན་མཐའ་བས་རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་མངོན་སུམ་དུ་མ་རྟོགས་པར་གསུངས། ཁ་ཅིག་ཀུན་འབྱུང་མ་ལུས་པར་སྤངས་ཤིང་སྡུག་བསྔལ་གྱི་ཕུང་པོ་ལྷག་མ་དང་བཅས་པའི་དམན་པའི་སོ་སོར་བརྟགས་འགོག་
དམན་པའི་ལྷག་བཅས་མྱང་འདས་ཀྱི་མཚན་ཉིད། སྡུག་བསྔལ་གྱི་ཕུང་པོ་མ་ལུས་པར་སྤངས་པའི་དམན་པའི་སོ་སོར་བརྟགས་འགོག་དེ། དམན་པའི་ལྷག་མེད་མྱང་འདས་ཀྱི་མཚན་ཉིད་ཟེར་ན། དང་པོ་མི་འཐད་དེ། ལྷག་བཅས་མྱང་འདས་ལ་གནས་
པའི་ཉན་ཐོས་དགྲ་བཅོམ་པའི་རྒྱུད་ལ་ལས་ཀྱི་ཀུན་འབྱུང་ཡོད་པའི་ཕྱིར། དེར་ཐལ། དེ་ལས་ཀྱི་ཀུན་འབྱུང་གི་དབང་གིས་འཁོར་བར་གནས་པའི་ཕྱིར་ཏེ། རྣམ་འགྲེལ་ལས། འདོད་ཆགས་བྲལ་བས་གནས་བ་ནི། །བརྩེ་བའམ་ཡང་ན་ལས་ཀྱིས་ཡིན། །ཞེས་
བཤད་པའི་ཕྱིར། ཁ་ཅིག་མྱང་འདས་གང་ཞིག་སྡུག་བསྔལ་གྱི་ཕུང་པོ་ལྷག་མ་དང་བཅས་པ་དེ་ལྷག་བཅས་མྱང་འདས་ཀྱི་མཚན་ཉིད། མྱང་འདས་གང་ཞིག་སྡུག་ཀུན་གཉིས་མ་ལུས་པར་སྤངས་པ། ལྷག་མེད་མྱང་འདས་ཀྱི་མཚན་ཉིད་ཟེར་ན། ལྷག་བཅས་
མྱང་འདས་ལ་གནས་པའི་ཉན་ཐོས་དགྲ་བཅོམ་པ་ཚེ་དེ་ལ་ཐེག་ཆེན་ལམ་དུ་ཞུགས་པའི་བྱང་སེམས་ཚོགས་ལམ་པའི་རྒྱུད་ཀྱི་མྱང་འདས་ཆོས་ཅན། མཚོན་བྱ་དང་པོ་དེར་ཐལ། མཚན་ཉིད་དེའི་ཕྱིར། འདོད་ན། ཐེག་དམན་གྱི་མྱང་འདས་ཡིན་པར་ཐལ། འདོད་
པའི་ཕྱིར། གཞན་ཡང། སངས་རྒྱས་འཕགས་པའི་རྒྱུད་ཀྱི་འགོག་བདེན་ཆོས་ཅན། མཚོན་བྱ་ཕྱི་མ་དེར་ཐལ། མཚན་ཉིད་དེའི་ཕྱིར། ཆོས་ཅན་དེའི་ཕྱིར། འདོད་ན། ཐེག་དམན་གྱི་མྱང་འདས་ཡིན་པར་ཐལ། འདོད་པའི་ཕྱིར། ཁོ་ན་རེ། ལྷག་བཅས་མྱང་འདས་ལ་
གནས་པའི་ཉན་ཐོས་དགྲ་བཅོམ་པ་ཚེ་དེ་ལ་ཐེག་ཆེན་ལམ་དུ་ཞུགས་པའི་བྱང་སེམས་ཚོགས་ལམ་པའི་རྒྱུད་ཀྱི་མྱང་འདས་ཆོས་ཅན། ལྷག་བཅས་མྱང་འདས་ཡིན་པར་ཐལ། ལྷག་བཅས་མྱང་འདས་དང་པོར་ཐོབ་པའི་ལུས་རྟེན་བར་མ་དོར་བའི་གང་

[025A]༄༅། །ཟག་གི་རྒྱུད་ཀྱི་མྱང་འདས་ཡིན་པའི་ཕྱིར། ཟེར་ན་མ་ཁྱབ། འོ་ན། ལྷག་བཅས་མྱང་འདས་དང་པོར་ཐོབ་པའི་ལུས་རྟེན་དོར་བའི་གང་ཟག་གི་རྒྱུད་ཀྱི་མྱང་འདས་ཡིན་ན་ལྷག་མེད་མྱང་འདས་ཡིན་དགོས་པར་ཐལ། ཐལ་
འགྱུར་དེ་ལ་ཁྱབ་པ་ཡོད་པའི་ཕྱིར། འདོད་ན། ལྷག་བཅས་མྱང་འདས་ལ་གནས་པའི་ཐེག་དམན་དགྲ་བཅོམ་པའི་རྟོགས་པ་སྔོན་དུ་སོང། ལྷག་མེད་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་མ་སོང་པའི་བྱང་སེམས་མཐོང་
ལམ་པའི་རྒྱུད་ཀྱི་མྱང་འདས་ཆོས་ཅན། དེར་ཐལ། དེའི་ཕྱིར་ཏེ། ཆོས་ཅན་དེའི་ཕྱིར། འདོད་ན། དེ་འདྲ་བའི་བྱང་སེམས་མཐོང་ལམ་པ་ཆོས་ཅན། ལྷག་མེད་མྱང་འདས་ལ་གནས་པའི་ཐེག་དམན་དགྲ་བཅོམ་པའི་རྟོགས་པ་སྔོན་དུ་སོང་བའི་
གང་ཟག་ཡིན་པར་ཐལ། ཁྱོད་ལྷག་མེད་མྱང་འདས་ཐོབ་པའི་བྱང་སེམས་ཡིན་པའི་ཕྱིར། ཁྱབ་སྟེ། ལྷག་བཅས་མྱང་འདས་ཐོབ་པའི་བྱང་སེམས་ཡིན་ན། ལྷག་བཅས་མྱང་འདས་ལ་གནས་པའི་ཐེག་དམན་དགྲ་བཅོམ་པའི་རྟོགས་པ་སྔོན་དུ་
སོང་བའི་གང་ཟག་ཡིན་དགོས་པའི་ཕྱིར། རྟགས་རང་ལུགས་ལ་ཡང་གྲུབ་པོ། །གཞན་ཡང། ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་བ་ཚེ་དེ་ལ་ཐེག་ཆེན་ལམ་དུ་ཞུགས་པའི་བྱང་སེམས་ཚོགས་ལམ་པ་ཤི་འཕོས་པའི་རྒྱུད་ཀྱི་
མྱང་འདས་ཆོས་ཅན། ཁྱོད་ཐེག་ཆེན་གྱི་མྱང་འདས་ཡིན་པར་ཐལ། ཁྱོད་ཐེག་ཆེན་ཚོགས་ལམ་གྱི་གནས་སྐབས་སུ་གསར་དུ་ཐོབ་པའི་མྱང་འདས་ཡིན་པའི་ཕྱིར། འདོད་ན། མི་གནས་པའི་མྱང་འདས་ཡིན་པར་ཐལ། འདོད་པའི་ཕྱིར། གཞན་ཡང་
ཐེག་ཆེན་གྱི་ལྷག་བཅས་མྱང་འདས་ཡོད་པར་ཐལ། ལྷག་བཅས་མྱང་འདས་ཡིན་ན་ཐེག་དམན་གྱི་ལྷག་བཅས་མྱང་འདས་ཡིན་པས་མ་ཁྱབ་པའི་ཕྱིར། རྟགས་ཁས། འདོད་ན། ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པ་ཚེ་དེ་ལ་

[025B] ཐེག་ཆེན་གྱི་ལྷག་བཅས་མྱང་འདས་ཡོད་པའི་ཕྱིར། རྟགས་ཁས། འདོད་ན། དེ་ཆོས་ཅན། མི་གནས་པའི་མྱང་འདས་
ཡིན་པར་ཐལ་ལོ། །མཚན་གཞི་ལ། ཁ་ཅིག་ཐེག་དམན་གྱི་དགྲ་བཅོམ་སྐུ་ཚེའི་འདུ་བྱེད་མ་བཏང་པའི་གནས་སྐབས་ཀྱི་མྱང་འདས་དེ་ལྷག་བཅས་མྱང་འདས་དང། ཐེག་དམན་དགྲ་བཅོམ་སྐུ་ཚེའི་འདུ་བྱེད་བཏང་བའི་གནས་སྐབས་ཀྱི་མྱང་འདས་དེ་ལྷག་མེད་མྱང་
འདས་ཡིན་ཞེ་ན། ཐེག་དམན་དགྲ་བཅོམ་སྐུ་ཚེའི་འདུ་བྱེད་བཏང་བའི་གནས་སྐབས་ཀྱི་ཐེག་དམན་གྱི་མྱང་འདས་ཡོད་པར་ཐལ། དམ་བཅའ་ཕྱི་མ་དེ་འཐད་པའི་ཕྱིར། འདོད་ན། དེའི་གནས་སྐབས་ན་ཐེག་དམན་དགྲ་བཅོམ་པ་ཡོད་པར་ཐལ། འདོད་པའི་ཕྱིར། འདོད་ན་
ཐེག་དམན་དགྲ་བཅོམ་འདས་པའི་དུས་ན་ཐེག་དམན་དགྲ་བཅོམ་ཡོད་པར་ཐལ། འདོད་པའི་ཕྱིར། གཞན་ཡང་སྐུ་ཚེའི་འདུ་བྱེད་བཏང་པའི་ཐེག་དམན་དགྲ་བཅོམ་ཡོད་པར་ཐལ། དམ་བཅའ་ཕྱི་མ་དེ་འཐད་པའི་ཕྱིར། འདོད་ན། སྲོག་དབང་རྒྱུད་ལ་མི་ལྡན་པའི་
ཐེག་དམན་དགྲ་བཅོམ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ་གང་ཟག་ཡིན་ན་སྲོག་དབང་རྒྱུད་ལྡན་ཡིན་དགོས་པའི་ཕྱིར་ཏེ། དེ་ཡིན་ན་ཡིད་དབང་རྒྱུད་ལྡན་ཡིན་དགོས་པའི་ཕྱིར། གཞན་ཡང། ཤི་བའི་གང་ཟག་ཡོད་པར་ཐལ། སྐུ་ཚེའི་འདུ་བྱེད་བཏང་
བའི་ཐེག་དམན་དགྲ་བཅོམ་ཡོད་པའི་ཕྱིར། རྟགས་ཁས། འདོད་ན། ཤི་བའི་གང་ཟག་གི་ལུས་ཡོད་པར་ཐལ། འདོད་པའི་ཕྱིར། འདོད་ན། དེའི་ལུས་དེ་ཤི་ལུས་ཡིན་པར་ཐལ། དེ་ཡོད་པའི་ཕྱིར། འདོད་ན། དེ་ཆོས་ཅན། ཤི་ལུས་མ་ཡིན་པར་ཐལ། གསོན་ལུས་
ཡིན་པའི་ཕྱིར་ཏེ། སྲོག་ལྡན་གྱི་ལུས་ཡིན་པའི་ཕྱིར། རྟགས་གྲུབ་སྟེ། ཤི་བའི་གང་ཟག་གི་རྒྱུད་ལ་སྲོག་དབང་ཡོད་པའི་ཕྱིར། མ་གྲུབ་ན། ཤི་བའི་གང་ཟག་ཆོས་ཅན། དེར་ཐལ། ཁྱོད་ཀྱི་རྒྱུད་ལ་ཡིད་དབང་ཡོད་པའི་ཕྱིར། མ་གྲུབ་ན་སོང། དེར་ཐལ། ཁྱོད་ཀྱང་

[026A]༄༅། །ཟག་ཡིན་པའི་ཕྱིར། རྟགས་ཁས། ཁོ་ན་རེ། ཤི་བའི་གང་ཟག་ཡོད་པར་ཐལ། འདས་པའི་གང་ཟག་ཡོད་པའི་ཕྱིར། ཟེར་ན་མ་ཁྱབ་སྟེ། ཤི་བའི་སངས་རྒྱས་ཡོད་པར་ཐལ། འདས་པའི་སངས་རྒྱས་ཡོད་པའི་ཕྱིར། ཁྱབ་པ་ཁས། འདོད་མི་
ནུས་ཏེ། སངས་རྒྱས་འཕགས་པ་ཡིན་ན། འཆི་བདག་གི་བདུད་བཅོམ་པས་ཁྱབ་པའི་ཕྱིར། ཁོ་ན་རེ། ཤི་བའི་གང་ཟག་ཡོད་པར་ཐལ། ཤི་བའི་སེམས་ཅན་ཡོད་པའི་ཕྱིར་ཏེ། སེམས་ཅན་ཤི་བ་ཡོད་པའི་ཕྱིར་ན་མ་ཁྱབ། ཁ་ཅིག། སེམས་ཅན་ཤི་བ་མེད་ཟེར་ན་མི་འཐད་
དེ༑ སོ་སོ་སྐྱེ་བོ་ཐ་མལ་པ་ཤི་བ་ཡོད་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཤི་པ་ཡོད་པར་ཐལ། ཁྱོད་འཇིག་པ་ཡིན་པའི་ཕྱིར། ཁྱབ་སྟེ། རང་ཉིད་འཇིག་པ་ཡིན་ན། རང་ཉིད་ཞིག་པ་ཡོད་དགོས་པའི་ཕྱིར། རྩ་རྟགས་དེར་ཐལ། ཁྱོད་ལས་ཉོན་གྱི་དབང་གིས་སྐྱེ་འཆི་
བྱེད་པའི་གང་ཟག་ཡིན་པའི་ཕྱིར། ལན་མེད་དོ། །ཁ་ཅིག་སེམས་ཅན་གྱི་སྲོག་དབང་འགགས་པ་ཡོད་ན། སེམས་ཅན་ཤི་བ་ཡོད་དགོས་པར་ཐལ། སེམས་ཅན་ཤི་བ་ཡོད་པའི་ཕྱིར། འདོད་ན། ལོངས་སྐུ་ཤི་བ་ཡོད་པར་ཐལ། ལོངས་སྐུའི་སྲོག་དབང་འགགས་པ་
ཡོད་པའི་ཕྱིར། ཁྱབ་པ་འགྲིག་ཟེར་ན་མི་མཚུངས་སོ། །གཞན་ཡང། རྒྱལ་པོ་གླང་དར་མ་ཤི་བ་ཡིན་པར་ཐལ། ཤི་བའི་གང་ཟག་ཡོད་པའི་ཕྱིར། རྟགས་ཁས། འདོད་ན། དེ་ཆོས་ཅན། འདས་པ་ཡིན་པར་ཐལ། ཤི་བ་ཡིན་པའི་ཕྱིར། འདོད་མི་ནུས་ཏེ། ད་ལྟ་བ་ཡིན་
པའི་ཕྱིར་ཏེ། དངོས་པོ་ཡིན་པའི་ཕྱིར། ཁོ་ན་རེ། དེ་ཤི་བ་ཡིན་པར་ཐལ། བསྐལ་བ་དང་པོའི་མི་ཤི་བ་ཡིན་པའི་ཕྱིར་ཏེ། བསྐལ་བ་དང་པོའི་མི་རྣམས་ཤི་བའི་རྗེས་སུ། ད་ལྟ་བའི་སེམས་ཅན་སྐྱེས་ཟིན་པའི་ཕྱིར། ཟེར་ན་མ་ཁྱབ་སྟེ། བུད་ཤིང་འགགས་པ་ཡིན་
པར་ཐལ། བུད་ཤིང་འགགས་པའི་རྗེས་སུ་དུ་པ་བསྐྱེད་པའི་ཕྱིར། ཁྱབ་པ་ཁས། དེར་ཐལ། དེ་དུ་བའི་རྒྱུད་རྒྱུ་ཡིན་པའི་ཕྱིར། རྩ་བའི་དམ་བཅའ་ལ་མཁས་པ་ཁ་ཅིག་བར་འདའ་བའི་ཕྱིར་མི་འོང་གི་མྱང་འདས་ཆོས་ཅན། ལྷག་བཅས་མྱང་འདས་ཡིན་

[026B] ཐེག་དམན་དགྲ་བཅོམ་སྐུ་ཚེའི་འདུ་བྱེད་མ་བཏང་བའི་མྱང་འདས་ཡིན་པའི་ཕྱིར། དེར་ཐལ། དེས་མྱང་འདས་ཐོབ་པར་དང་བར་དོ་ནས་ཤིས་འཕོས་པ་དུས་མཉམ་པའི་ཕྱིར་ཏེ། ལས་ཉོན་གྱིས་འཕངས་པའི་བར་དོའི་རྟེན་ཅན་གྱི་དགྲ་བཅོམ་པ་མེད་
པའི་ཕྱིར། དེས་འཕངས་བའི་སྐྱེ་སྲིད་འཚོལ་བའི་ངང་ཚུལ་ཅན་གྱི་དགྲ་བཅོམ་པ་མེད་པའི་ཕྱིར། རྩ་བར་འདོད་མི་ནུས་ཏེ། ལྷག་མེད་མྱང་འདས་ཡིན་པའི་ཕྱིར། རྟགས་གྲུབ་སྟེ། ཕྱིར་མི་འོང་གི་བར་འདའ་བ་རྣམས་དང་པོར་ལྷག་མེད་དུ་མྱང་ངན་ལས་འདའ་
པའི་ཕྱིར་ཏེ། མཛོད་འགྲེལ་ལས། སྐྱེ་འདའ་བ་འཆད་པའི་སྐབས་སུ། གཞན་དག་ན་རེ། དེ་ཡང་ཕུང་པོའི་ལྷག་མ་མེད་པས་སོ་ཞེས་ཟེར་རོ། དེ་ནི་མ་ཡིན་ཏེ། ཚེ་འདོར་བ་ལ་དབང་མེད་པའི་ཕྱིར། ཞེས་དང། འགྲེལ་བཤད་ལས། བར་དོ་བ་ཚེ་ཐུང་ཞིང་ལུས་འདོར་སླ་བས་འདི་དག་
ནི་ལྷག་མེད་དུ་མྱང་ངན་ལས་འདའོ། །ཞེས་གསུངས་པའི་ཕྱིར། རེ་ཞིག་ཕྱིར་མི་འོང་གི་བར་འདའ་བ་མེད་པར་ཐལ། བར་དོའི་རྟེན་ལ་མྱ་ངན་ལས་འདའ་བའི་ཕྱིར་མི་འོང་མེད་པའི་ཕྱིར། རྟགས་ཞལ་གྱིས་བཞེས། ཞིབ་ཏུ་དགེ་འདུན་ཉི་ཤུའི་སྐབས་སུ་འཆད་དོ། །ཁ་
ཅིག༑ ཐེག་དམན་གྱི་མྱང་འདས་མྱང་འདས་མིན། ཟེར་ན། འོ་ན། ཐེག་དམན་དགྲ་བཅོམ་དགྲ་བཅོམ་མ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། ཉན་ཐོས་དགྲ་བཅོམ་དགྲ་བཅོམ་མ་ཡིན་པར་ཐལ་ལོ། །འདོད་ན། དེ་ཆོས་ཅན། དེ་ཡིན་པར་ཐལ་
དགྲ་བཅོམ་འབྲས་གནས་ཡིན་པའི་ཕྱིར། གཞན་ཡང། ཐེག་དམན་གྱི་མི་སློབ་ལམ་དེ་མི་སློབ་ལམ་མ་ཡིན་པར་ཐལ། རྩ་བའི་དམ་བཅའ་དེ་འཐད་པའི་ཕྱིར། འདོད་ན། སློབ་ལམ་ཡིན་པར་ཐལ། །འདོད་པའི་ཕྱིར། འདོད་ན། ཐེག་དམན་གྱི་སློབ་ལམ་ཡིན་
པར་ཐལ་ལོ། །ཁ་ཅིག་གཟུགས་སྐུ་གཉིས་ལྷག་བཅས་མྱང་འདས་དང། ཆོས་སྐུ་ལྷག་མེད་མྱང་འདས་ཡིན་ཏེ། སྐུ་གསུམ་ལ་འཇུག་པའི་སྒོར། ཕུང་པོ་བཅས་པའི་མྱང་ངན་འདས། ཐུབ་སྐུ་གཉིས་ལ་བཞག་པ་ཡིན། ཕུང་པོ་ཀུན་དང་བྲལ་བའི་ཕྱིར། ཆོས་

[027A]༄༅། །ཀྱི་སྐུ་ལ་ཕུང་པོ་མེད། །ཅེས་དང། གསེར་འོད་དམ་པ་ལས། སྐུ་དེ་གཉིས་ལ་དགོངས་ཏེ། སངས་རྒྱས་བཅོམ་ལྡན་འདས་རྣམས་ཕུང་པོ་ལྷག་མ་དང་བཅས་པའི་མྱ་ངན་ལས་འདས་པ་ཞེས་བྱའོ། །ཆོས་ཀྱི་སྐུ་ལ་དགོངས་ཏེ་ཕུང་པོ་ལྷག་མ་
མེད་པའི་མྱ་ངན་ལས་འདས་པ་ཞེས་གསུངས་སོ། །ཞེས་གསུངས་པའི་ཕྱིར། ཞེས་གསུངས། འོ་ན། གཟུགས་སྐུ་གཉིས་ཆོས་ཅན། འདུས་མ་བྱས་ཡིན་པར་ཐལ། མྱང་འདས་ཡིན་པའི་ཕྱིར། ཁྱབ་སྟེ། རྩ་ཤེས་ལས། མྱ་ངན་འདས་པ་འདུས་མ་བྱས། །ཞེས་བཤད་པའི་ཕྱིར།    ༈   
ཡང་དགྲ་བཅོམ་པ་ཡིན་ན་ལྷག་བཅས་མྱང་འདས་པ་ཡིན་དགོས་པར་ཐལ། ཐེག་ཆེན་དགྲ་བཅོམ་པ་ཡིན་ན་ལྷག་བཅས་མྱང་འདས་པ་ཡིན་དགོས་པའི་ཕྱིར། རྟགས་ཁས། འདོད་ན། ལྷག་མེད་མྱང་འདས་ལ་གནས་པའི་ཉན་ཐོས་དགྲ་བཅོམ་པ་ཆོས་ཅན། དེར་ཐལ། དེའི་ཕྱིར་
འདོད་ན། ལྷག་མེད་མྱང་འདས་པའི་རྒྱུད་ལ་ལྷག་བཅས་མྱང་འདས་ཡོད་པར་ཐལ་ལོ། འདོད་ན། ལུང་དེ་གཉིས་ཀྱི་དོན་གང་ཞེ་ན། གཟུགས་སྐུ་གཉིས་ཆོས་ཅན། ཁྱོད་ལ་ལྷག་བཅས་མྱང་འདས་ཞེས་བརྗོད་པའི་རྒྱུ་མཚན་ཡོད་དེ། སྒྲིབ་གཉིས་སྤངས་ཤིང་ཕུང་པོ་ལྔ་དང་བཅས་
པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ངོ་བོ་ཉིད་སྐུ་ཆོས་ཅན། ལྷག་མེད་མྱང་འདས་ཞེས་བརྗོད་པའི་རྒྱུ་མཚན་ཡོད་དེ། སྒྲིབ་གཉིས་སྤྲངས་ཤིང་ཕུང་པོ་ལྔ་དང་བྲལ་བའི་རྒྱུ་མཚན་གྱིས་དེ་ལྟར་རྗོད་པའི་ཕྱིར།    ༈    ངོ་བོ་ཉིད་སྐུ་དེ་ཕུང་
པོ་ལྔ་དང་བཅས་པར་ཐལ། དེ་གཟུགས་ཕུང་དང་བཅས་པའི་ཕྱིར་ཏེ། དེ་རྣམ་ཤེས་གྱི་ཕུང་པོ་དང་བཅས་པའི་ཕྱིར། དེ་ཟག་མེད་ཀྱི་ཡེ་ཤེས་སྡེ་ཚན་ཉེར་གཅིག་དང་བཅས་པའི་ཕྱིར་ཏེ། ཐུབ་པའི་ངོ་བོ་ཉིད་སྐུ་ནི། །ཟག་པ་མེད་པའི་ཆོས་གང་དག་ཐོབ་གྱུར། ཅེས་པའི་
བསྟན་དོན་གྲུབ་པའི་ཕྱིར། ཟེར་ན་དཔྱད་པར་བྱའོ། །རང་ལུགས་ནི། མྱང་འདས་ལ་མཚན་ཉིད། དབྱེ་བ། ས་འཚམས་དང་གསུམ། དང་པོ་ནི། ཉོན་སྒྲིབ་མ་ལུས་པར་སྤངས་པའི་སོ་སོར་བརྟགས་འགོག་དེ། མྱང་འདས་ཀྱི་མཚན་ཉིད། མྱང་འདས་ལ་སྒྲས་བརྗོད་རིགས་ཀྱི་

[027B] རང་བཞིན་གྱི་མྱང་འདས། ལྷག་བཅས་མྱང་འདས། ལྷག་མེད་མྱང་འདས། མི་གནས་པའི་མྱང་འདས་དང་བཞི། དང་པོ་ནི། ཆོས་ཐམས་ཅད་བདེན་པས་སྟོང་པའི་སྟོང་ཉིད་ལྟ་བུ། དེ་དང་དོན་དམ་བདེན་པ་དོན་གཅིག། ཐེག་དམན་གྱི་མྱང་འདས་གང་ཞིག་
སྡུག་བསྔལ་གྱི་ཕུང་པོ་ལྷག་མ་དང་བཅས་པའི་སོ་སོར་བརྟགས་འགོག་དེ། ལྷག་བཅས་མྱང་འདས་ཀྱི་མཚན་ཉིད། མཚན་གཞི་ནི། ཁམས་གསུམ་གང་རུང་གི་རྟེན་ཅན་གྱི་ཉན་ཐོས་དགྲ་བཅོམ་པའི་རྒྱུད་ཀྱི་འགོག་བདེན་ལྟ་བུ། ཐེག་དམན་གྱི་མྱང་འདས་གང་ཞིག་སྔ་མའི་
ལས་ཉོན་གྱིས་འཕངས་པའི་སྡུག་བསྔལ་གྱི་ཕུང་པོ་མ་ལུས་པ་སྤངས་པའི་སོ་སོར་བརྟགས་འགོག་དེ། ལྷག་མེད་མྱང་འདས་ཀྱི་མཚན་ཉིད། མཚན་གཞི་ནི། བདེ་བ་ཅན་གྱི་རྟེན་ཅན་གྱི་ཉན་ཐོས་དགྲ་བཅོམ་པའི་རྒྱུད་གྱི་འགོག་བདེན་ལྟ་བུ། སྒྲིབ་གཉིས་མ་ལུས་པར་སྤངས་
པའི་ཐེག་ཆེན་གྱི་སོ་སོར་བརྟགས་འགོག་དེ། མི་གནས་པའི་མྱང་འདས་གྱི་མཚན་ཉིད། དཔེར་ན་སངས་རྒྱས་འཕགས་པའི་རྒྱུད་ཀྱི་འགོག་བདེན་ལྟ་བུ། དེ་དང་ཐེག་ཆེན་གྱི་མྱང་འདས་དོན་གཅིག་གསུམ་པ་ས་འཚམས་ནི། དགྲ་བཅོམ་པ་མཐའ་དག་གི་རྒྱུད་ལ་ཡོད། །
རྩོད་པ་སྤོང་བ་ལ། ཁ་ཅིག་གཟུགས་མེད་ཁམས་ཀྱི་རྟེན་ཅན་གྱི་ཉན་ཐོས་དགྲ་བཅོམ་པའི་རྒྱུད་ཀྱི་འགོག་བདེན་ཆོས་ཅན། སྔ་མའི་ལས་ཉོན་གྱིས་འཕངས་པའི་སྡུག་བསྔལ་ཀྱི་ཕུང་པོ་ལྷག་མ་དང་བཅས་པར་ཐལ། ལྷག་བཅས་མྱང་འདས་ཡིན་པའི་ཕྱིར། ཁྱབ་པ་ཁས་
འདོད་ན། གཟུགས་མེད་ཁམས་ན་སྡུག་བསྔལ་གྱི་ཕུང་པོ་ཡོད་པར་ཐལ། འདོད་པའི་ཕྱིར། འདོད་ན། དེ་ན་སྡུག་བསྔལ་ཡོད་པར་ཐལ། འདོད་པའི་ཕྱིར་ཟེར་ན། མ་ཁྱབ། འདོད་མི་ནུས་ཏེ། གཟུགས་མེད་ཁམས་པའི་རྒྱུད་ཀྱི་ཐག་བཅས་ཀྱི་ཚོར་བ་ཡིན་ན། ཚོར་བ་བཏང་སྙོམས་
ཡིན་དགོས་པའི་ཕྱིར། ཟེར་ན། དེ་ན་མིང་ཡོད་པར་ཐལ། དེ་ན་མིང་གི་ཕུང་པོ་ཡོད་པའི་ཕྱིར། ཁྱབ་པ་ཁས། རྟགས་གྲུབ་སྟེ། དེ་ན་ཕུང་པོ་ཕྱི་མ་བཞི་ཡོད་པའི་ཕྱིར། རྩ་བར་འདོད་ན། དེ་ན་སྒྲ་ཡོད་པར་ཐལ། འདོད་པའི་ཕྱིར། ཡང་ཁོ་ན་རེ། ལྷག་བཅས་མྱང་འདས་ཆོས་

[028A]༄༅། །ཅན༑ ཟག་བཅས་ཀྱི་ཕུང་པོ་དང་བཅས་པར་ཐལ། སྡུག་བསྔལ་གྱི་ཕུང་པོ་དང་བཅས་པའི་ཕྱིར། རྟགས་ཁས། འདོད་ན། ཟག་པ་དང་བཅས་པར་ཐལ། ཟག་བཅས་ཀྱི་ཕུང་པོ་དང་བཅས་པའི་ཕྱིར། ཟེར་ན་མ་ཁྱབ། འདོད་ན། ཟག་བཅས་ཡིན་པར་ཐལ། འདོད་
པའི་ཕྱིར། འདོད་མི་ནུས་ཏེ། ཟག་མེད་ཡིན་པའི་ཕྱིར་ཏེ། འགོག་བདེན་ཡིན་པའི་ཕྱིར། ཁྱབ་སྟེ། མཛོད་ལས། ཟག་མེད་ལམ་གྱི་བདེན་པ་དང། །འདུས་མ་བྱས་རྣམ་གསུམ་ཡང་སྟེ། །ནམ་མཁའ་དང་ནི་འགོག་པ་གཉིས། །ཞེས་གསུངས་པའི་ཕྱིར། ཟེར་ན། མོས་པ་སྒོམ་ལམ་ལ་
གནས་པའི་སེམས་དཔའི་རྒྱུད་ཀྱི་འགོག་བདེན་ཆོས་ཅན། ཟག་པ་དང་བཅས་པར་ཐལ། ཟག་བཅས་ཀྱི་ཕུང་པོ་དང་བཅས་པའི་ཕྱིར་ཏེ། མོས་པ་སྒོམ་ལམ་དང་བཅས་པ་གང་ཞིག་དེ་ཟག་བཅས་ཀྱི་ཕུང་པོ་ཡིན་པའི་ཕྱིར། དང་པོ་གྲུབ་སྟེ། སངས་རྒྱས་འཕགས་པའི་རྒྱུད་ཀྱི་
འགོག་བདེན་དེ། ཟག་མེད་ཀྱི་ཡེ་ཤེས་སྡེ་ཚན་ཉེར་གཅིག་དང་བཅས་པའི་ཕྱིར། གཉིས་པ་གྲུབ་སྟེ། དེ་ཟག་བཅས་ཡིན་པའི་ཕྱིར། དེ་ལྟར་དུ་སྐབས་གཉིས་པའི་ཊཱིཀ་ལས་གསལ་པར་བཤད་པའི་ཕྱིར། གལ་ཏེ་མསོ་པ་སྒོམ་ལམ་ཆོས་ཅན། ཟག་པའི་སྒོ་དྲུག་པོ་གང་རུང་
དང་འབྲེལ་བར་ཐལ། ཟག་བཅས་ཡིན་པའི་ཕྱིར། འདོད་ན། ལས་ཉོན་གྱིས་འཕངས་པར་ཐལ། འདོད་པའི་ཕྱིར། ཟེར་ན་རྩ་བར་མ་ཁྱབ། ཁ་ཅིག་གང་ཟག་གི་བདག་འཛིན་སྤངས་པའི་གང་ཟག་ཡིན་ན། འཁོར་བའི་རྩ་བ་སྤངས་པའི་གང་ཟག་ཡིན་པས་མ་ཁྱབ་པར་
ཐལ༑ དེ་ཡིན་ན་སྡུག་བསྔལ་གྱི་རྩ་བ་སྤངས་པའི་གང་ཟག་ཡིན་མི་དགོས་པའི་ཕྱིར། མ་གྲུབ་ན། ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པ་ཆོས་ཅན། དེར་ཐལ། དེའི་ཕྱིར། རྟགས་སླ། འདོད་ན་སོང། དེ་ཆོས་ཅན། སྡུག་བསྔལ་སྤངས་པའི་གང་ཟག་ཡིན་
པར་ཐལ། དེའི་རྩ་བ་སྤངས་པའི་གང་ཟག་ཡིན་པའི་ཕྱིར། རྟགས་ཁས། འདོད་ན། མཚན་ཉིད་ལ་དངོས་ཟེར་ན། ཆོས་ཀྱི་བདག་འཛིན་འཁོར་བའི་རྩ་བ་ཡིན་པ་དྲང་ངེས་རྣམ་འབྱེད་ལས་བཤད་པ་ལྟར་རྩ་བར་འདོད་ལན་འདེབས་དགོས་སོ། །ཡང་ཁ་ཅིག། ཉན་ཐོས་དགྲ་

[028B] སངས་རྒྱས་ཀྱི་མྱང་འདས་ཡིན་པར་ཐལ། ཐེག་ཆེན་གྱི་མྱང་འདས་ཡིན་པའི་ཕྱིར། ཁྱབ་པ་ཁས། དེར་ཐལ། ཐེག་ཆེན་གང་ཟག་གི་རྒྱུད་ཀྱི་མྱང་འདས་ཡིན་པའི་ཕྱིར། ཟེར་ན་མ་
ཁྱབ་བོ། །ཡང་ཁོ་ན་རེ། གཟུགས་ཕྱི་རོལ་དོན་གྱིས་སྟོང་པའི་སྟོང་ཉིད་ཆོས་ཅན། དོན་དམ་བདེན་པ་ཡིན་པར་ཐལ། རང་བཞིན་གྱི་མྱང་འདས་ཡིན་པའི་ཕྱིར། ཁྱབ་པ་ཁས། དེར་ཐལ། སྐབས་བཞི་བའི་འགྲེལ་པར། མ་སྐྱེས་པ་དང། མ་འགགས་པ་དང། གཟོད་མ་ནས་ཞི་བ་
དང༑ རང་བཞིན་གྱི་མྱ་ངན་ལས་འདས་པའི་མཚན་ཉིད། ཅེས་བཤད་པའི་ཕྱིར། ཟེར་ན་མ་ཁྱབ་སྟེ། རང་བཞིན་གྱི་མྱང་འདས་ཞེས་པའི་སྒྲས་བཏགས་པ་ཙམ་ཡིན་པའི་ཕྱིར། བྱས་པ་ལ་ཁོ་ན་རེ། དེའི་སྐབས་ནས་བསྟན་པའི་རང་བཞིན་གྱི་མྱང་འདས་ཡིན་ན། རང་
བཞིན་གྱི་མྱང་འདས་ཡིན་དགོས་པར་ཐལ། ལུང་དེའི་འཇུག་གི་སྤྱིར་ཤེས་བྱའི་སྒྲིབ་པའི་གཉེན་པོར་གྱུར་པ་དག་ཡིན་ནོ། །ཞེས་པའི་སྐབས་ཀྱི་ཤེས་སྒྲིབ་ཡིན་ན། ཤེས་སྒྲིབ་ཡིན་དགོས་པའི་ཕྱིར། ཟེར་ན་མ་ཁྱབ་བོ། ཡང་ཁོ་ན་རེ། ལྷག་མེད་མྱང་འདས་ཀྱི་མཚན་
ཉི་དེ་མི་འཐད་དེ། ཐེག་ཆེན་གྱི་ལྷག་མེད་མྱང་འདས་ཡོད་པའི་ཕྱིར། ཐེག་ཆེན་གྱི་རིགས་དེ་ལྷག་མེད་མྱང་འདས་ཀྱི་སྐབས་སུ་མི་ཟད་པའི་རྒྱུ་མཚན་གྱིས། དེ་ཐེག་དམན་གྱི་རིགས་ལས་མཚོག་ཏུ་གྱུར་པ་ཡིན་པའི་ཕྱིར། མདོ་སྡེ་རྒྱན་ལས། མི་ཟད་པ་ཡི་རྒྱུ་མཚན་གྱིས། །
རིགས་མཆོག་ཉིད་ཅེས་བརྗོད་པ་ཡིན། །ཞེས་གསུངས་པའི་ཕྱིར། ཟེར་ན་མ་ཁྱབ་བོ།།   ༈   །།རྣམ་པ་ཐམས་ཅད་སྐྱེ་བ་མེད་པར་ཐུགས་སུ་ཆུད་པ། ཞེས་སོགས་ཀྱི་སྐབས་སུ། གཞུང་དོན་དང། མཐའ་བཅད་པ་གཉིས། དང་པོ་ནི། སྟོན་པ་མཆོག་གི་སྤྲུལ་སྐུ་ཆོས་ཅན་
ཁྱོད་ཀྱི་གདུལ་བྱ་རིགས་ཅན་གསུམ་ལ་ཆོས་འཁོར་སྐོར་བའི་ཐབས་མེད་པ་མ་ཡིན་ཏེ། ཐབས་རྣམ་མཁྱེན་ལ་བརྟེན་ནས་གདུལ་བྱ་རིགས་ཅན་གསུམ་ལ་ཆོས་འཁོར་བསྐོར་བའི་ཕྱིར། གཉིས་པ་མཐའ་བཅད་པ་ལ། ཁ་ཅིག། སྟོན་པས་གསུངས་པའི་དམ་ཆོས་ཆོས་

[029A]༄༅། །འཁོར་གྱི་མཚན་ཉིད། ཟེར་ན། ལམ་མ་ཞུགས་ཀྱི་གང་ཟག་གི་རྒྱུད་ཀྱི་བསླབ་པ་གསུམ་པོ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟོགས་པའི་བསྟན་པ་ཡིན་པའི་ཕྱིར་ཏེ། རྟོགས་པའི་བསྟན་པའི་མཚན་གཞི་ཞིག་ཡོད་པའི་
ཕྱིར༑ རྩ་བར་འདོད་ན། དེ་ཆོས་ཅན། རྟོགས་པའི་ཆོས་འཁོར་ཡིན་པར་ཐལ། ཆོས་འཁོར་གང་ཞིག་ཤེས་པ་ཡིན་པའི་ཕྱིར། དང་པོ་དངོས། འདོད་ན། ཐར་ལམ་ཡིན་པར་ཐལ། འདོད་པའི་ཕྱིར། འདོད་མི་ནུས་སོ། །གཞན་ཡང། བསྟན་བཅོས་འགྲེལ་པ་དོན་གསལ་
ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། མ་གྲུབ་ན། སྟོན་པས་གསུངས་པའི་དམ་ཆོས་ཡིན་ན། སྟོན་པའི་གསུངས་ཡིན་དགོས་པར་ཐལ། མ་གྲུབ་པ་དེའི་ཕྱིར། འདོད་ན། ཐེག་ཆེན་གྱི་མཐོང་ལམ་ཆོས་ཅན། དེར་ཐལ། དེའི་ཕྱིར། རྩ་བར་འདོད་ན། དེ་ཆོས་ཅན་
སྟོན་པའི་གསུང་མ་ཡིན་པར་ཐལ། ལམ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། རྩ་བར་འདོད་ན། དེ་ཆོས་ཅན། ལུང་གི་ཆོས་འཁོར་ཡིན་པར་ཐལ། ངག་རྣམ་དག་གང་ཞིག་ཆོས་འཁོར་ཡིན་པའི་ཕྱིར། རྟགས་ཕྱི་མ་ཁས། འདོད་ན། སངས་རྒྱས་ཀྱི་བཀའ་ཡིན་པར་
ཐལ༑ ལུང་གི་ཆོས་འཁོར་ཡིན་པའི་ཕྱིར། རྟགས་ཁས། འདོད་ན། སློབ་དཔོན་སེང་གེ་བཟང་པོ་སངས་རྒྱས་འཕགས་པ་ཡིན་པར་ཐལ། བསྟན་བཅོས་འགྲེལ་བ་དོན་གསལ་སངས་རྒྱས་ཀྱི་བཀའ་ཡིན་པའི་ཕྱིར། རྟགས་ཁས། གཞན་ཡང། འགྲེལ་པ་དོན་གསལ་དེ་
སྟོན་པས་གསུངས་པའི་དམ་ཆོས་ཡིན་པར་ཐལ། བསྟན་བཅོས་མངོན་རྟོགས་རྒྱན་སྟོན་པས་གསུངས་པའི་དམ་ཆོས་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། སངས་རྒྱས་ཀྱི་བཀའ་ཡིན་པའི་ཕྱིར། དེར་ཐལ། རྗེ་བཙུན་བྱམས་མགོན་སངས་རྒྱས་ཡིན་པའི་ཕྱིར་
གཞན་ཡང། འགྲེལ་བ་དོན་གསལ་ཆོས་ཅན། སྟོན་པས་གསུངས་པའི་དམ་ཆོས་ཡིན་པར་ཐལ། ཤེར་ཕྱིན་གྱི་མདོའི་དགོངས་འགྲེལ་དུ་གྱུར་པའི་བསྟན་བཅོས་རྣམ་དག་ཡིན་པའི་ཕྱིར། ཁ་ཅིག་བཀའ་དང་སྤངས་རྟོགས་གང་རུང་གིས་བསྡུས་པའི་དམ་ཆོས་ཆོས་འཁོར་

[029B] ལམ་མ་ཞུགས་ཀྱི་གང་ཟག་གི་རྒྱུད་ཀྱི་བསླབ་པ་གསུམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར་ཏེ། རྟོགས་པས་བསྡུས་པའི་དམ་ཆོས་ཡིན་པའི་ཕྱིར། དེར་ཐལ། དེ་ཡོད་པའི་ཕྱིར། རྩ་བར་འདོད་ན། བཀགས་ཟིན། ཁ་ཅིག་བཀའ་དང་
ལམ་ཞུགས་ཀྱི་སྤངས་རྟོགས་གང་རུང་གིས་བསྡུས་པའི་དམ་ཆོས་ཆོས་འཁོར་གྱི་མཚན་ཉིད། ཟེར་ན། འགོག་བདེན་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། ལམ་ཞུགས་ཀྱི་སྤངས་པས་བསྡུས་པའི་དམ་ཆོས་ཡིན་པའི་ཕྱིར་ཏེ། འགོག་བདེན་
ཡིན་པའི་ཕྱིར། རྩ་བར་འདོད་ན། འཁོར་ལོ་རིན་པོ་ཆེ་དང་ཆོས་མཚུངས་པའི་དམ་ཆོས་ཡིན་པར་ཐལ། འདོད་པའི་ཕྱིར། འདོད་ན། རང་གི་མི་མཐུན་ཕྱོགས་མཇོམས་ནུས་ཀྱིས་རྣམ་དཀའ་གྱི་ཡོན་ཏན་ཡིན་པར་ཐལ། འདོད་པའི་ཕྱིར། འདོད་ན། དགེ་བ་ཡིན་པར་ཐལ་ལོ། །
འདོད་ན། འདུས་བྱས་ཡིན་པར་ཐལ་ལོ། །ཁ་ཅིག་འཁོར་ལོ་རིན་པོ་ཆེ་ཚད་མས་མ་དམིགས་པའི་ས་ཕྱོགས་ཀྱི་སངས་རྒྱས་ཀྱི་བཀའ་ཆོས་ཅན། འཁོར་ལོ་རིན་པོ་ཆེ་དང་ཆོས་མཚུངས་པའི་དམ་ཆོས་ཡིན་པར་ཐལ། ཆོས་འཁོར་ཡིན་པའི་ཕྱིར། ཁྱབ་པ་ཁས། འདོད་ན། དེ་
ཆོས་ཅན། འཁོར་ལོ་རིན་པོ་ཆེ་ཡོད་པར་ཐལ། འདོད་པའི་ཕྱིར་ན་མ་ཁྱབ་སྟེ། ཁོ་རང་ལ། མེ་ཚད་མས་མ་དམིགས་པའི་ས་ཕྱོགས་ཀྱི་བྱང་སེམས་སྦྱོར་ལམ་པའི་རྒྱུད་ཀྱི་སེམས་བསྐྱེད་ཆོས་ཅན། མེ་ཡོད་པར་ཐལ། མེ་ལྟ་བུའི་སེམས་བསྐྱེད་ཡིན་པའི་ཕྱིར། ཁྱབ་པ་ཁས། དེར་ཐལ་
སྦྱོར་བ་དང་མཚུངས་ལྡན་གྱི་སེམས་བསྐྱེད་ཡིན་པའི་ཕྱིར་ཏེ། བྱང་སེམས་སྦྱོར་ལམ་པའི་ཀུན་རྫོབ་སེམས་བསྐྱེད་ཡིན་པའི་ཕྱིར། གཞན་ཡང། འགོག་བདེན་ཆོས་ཅན། རྣམ་དཀར་གྱི་ཡོན་ཏན་ཡིན་པར་ཐལ། ཆོས་འཁོར་ཡིན་པའི་ཕྱིར། ཁྱབ་པ་ཁས། འདོད་ན། དཀར་
ཆོས་ཡིན་པར་ཐལ། འདོད་པའི་ཕྱིར། འདོད་ན། དགེ་བ་ཡིན་པར་ཐལ། འདོད་པའི་ཕྱིར། ཁྱབ་སྟེ། སྦྱིན་སོགས་དཀར་ཆོས་ལ་སྦྱད་པས་རང་འབྲས་བདེ་བ་འབྱུང་བར་དམ་བཅས་པའི་དམ་བཅའ་དེ་ཁས་བླངས་སྔ་ཕྱི་མི་འགལ་བའི་དམ་བཅའ་ཡིན་པའི་ཕྱིར། གོང་དུ་

[030A]༄༅། །འདོད་ན། འདུས་བྱས་ཡིན་པར་ཐལ། དགེ་བ་ཡིན་པའི་ཕྱིར། ཁྱབ་སྟེ། འདུས་མ་བྱས་ཀྱི་དགེ་བ་མེད་པའི་ཕྱིར། མ་གྲུབ་ན། རང་བཞིན་གནས་རིགས་དགེ་བ་ཡིན་པར་ཐལ། མ་གྲུབ་པ་དེའི་ཕྱིར། འདོད་ན། འཁོར་བ་མི་དགེ་བ་ཡིན་པར་ཐལ། འདོད་པའི་
ཕྱིར༑ འདོད་ན། ཁམས་གོང་མའི་སས་བསྡུས་ཀྱི་མི་དགེ་བ་ཡོད་པར་ཐལ། འདོད་པའི་ཕྱིར། འདོད་ན། མཛོད་ལས། དེ་ལས་འགྱོད་གཉིད་མི་དགེ་རྣམས། བསམ་གཏན་དང་པོ་དག་ན་མེད། །ཅེས་གསུངས་པ་དང་འགལ་ལོ། །ཡང་ཁ་ཅིག། འགོག་བདེན་ཆོས་ཅན། རྟོགས་པའི་
ཆོས་འཁོར་ཡིན་པར་ཐལ། རྟོགས་པའི་ཆོས་དཀོན་མཆོག་ཡིན་པའི་ཕྱིར་ན་མ་ཁྱབ། ཡང་རྩ་བའི་མཚན་ཉིད་ལ། ཐར་ལམ་ཡིན་ན་ལམ་ཞུགས་ཀྱི་མངོན་རྟོགས་ཀྱིས་བསྡུས་པས་ཁྱབ་པར་ཐལ། བདག་མེད་ཡིན་པའི་ཕྱིར། འདོད་ན། བཀའ་དང་ལམ་ཞུགས་ཀྱི་སྤངས་
སྟོགས་གང་རུང་གིས་བསྡུས་པའི་དམ་ཆོས། ཆོས་འཁོར་གྱི་མཚན་ཉིད་ཟེར་བ་དང། མཁྱེན་གསུམ་གྱིས་མཁྱེན་གསུམ་མ་བསྡུས་ཟེར་བ་ནད་འགལ་ཏེ། དེས་དེ་བསྡུས་པར་ཐལ། ལམ་ཞུགས་ཀྱི་མངོན་རྟོགས་ལམ་ཞུགས་ཀྱི་མངོན་རྟོགས་ཀྱིས་བསྡུས་པའི་ཕྱིར། མ་གྲུབ་ན། དེ་
ཆོས་ཅན། དེས་བསྡུས་པར་ཐལ། ཐར་ལམ་ཡིན་པའི་ཕྱིར། གསུམ་ག་ཁས། ཁ་ཅིག་སངས་རྒྱས་ཀྱི་བསྟན་པར་རྟོགས་པའི་དམ་ཆོས་ཆོས་འཁོར་གྱི་མཚན་ཉིད། གདུལ་བྱའི་རིགས་ལ་བསྐྱེད་བྱར་གྱུར་པའི་རིགས་སུ་གནས་པའི་མཁྱེན་པ་རྟོགས་པའི་ཆོས་འཁོར་གྱི་མཚན་
ཉིད། སངས་རྒྱས་ཀྱི་བསྟན་པས་བསྡུས་པའི་ལུང་དེ་ལུང་གི་ཆོས་འཁོར་གྱི་མཚན་ཉིད། ཟེར་ན། ལམ་མ་ཞུགས་གང་ཟག་གི་རྒྱུད་ཀྱི་བསླབ་པ་གསུམ་པོ་ཆོས་ཅན། མཁྱེན་པ་ཡིན་པར་ཐལ། རྟོགས་པའི་ཆོས་འཁོར་ཡིན་པའི་ཕྱིར། ཁྱབ་པ་ཁས། དེར་ཐལ། ཆོས་འཁོར་ཡིན་
ཞིང་ལུང་གི་ཆོས་འཁོར་མ་ཡིན་པའི་ཕྱིར། དང་པོ་མ་གྲུབ་ན་སོང། དེར་ཐལ། སངས་རྒྱས་ཀྱི་བསྟན་པར་གཏོགས་པའི་དམ་ཆོས་ཡིན་པའི་ཕྱིར། ཁྱབ་པ་ཁས། རྟགས་གགྲུབ་སྟེ། སངས་རྒྱས་ཀི་བསྟན་པ་ཡིན་པའི་ཕྱིར། གལ་ཏེ་ཁོ་ན་རེ། ལམ་མ་ཞུགས་ཀྱི་གང་ཟག་གི་

[030B] སྙིང་རྗེ་ཆེན་པོ་དེ་ཆོས་འཁོར་ཡིན་ཀྱང། ལུང་གི་ཆོས་འཁོར་དང་རྟོགས་པའི་ཆོས་འཁོར་གང་ཡང་མ་ཡིན། ཟེར་ན། ཤིན་ཏུ་ཡང་མི་རིགས་ཏེ། མཛོད་ལས། སྟོན་པའི་དམ་ཆོས་རྣམ་གཉིས་ཏེ། ལུག་དང་རྟོགས་པའི་བདག་ཉིད་དོ། །ཞེས་
གསུངས་པ་མི་འཐད་པར་ཐལ། ཆོས་འཁོར་དེ་ལ་ལུང་གི་ཆོས་འཁོར་དང་རྟོགས་པའི་ཆོས་འཁོར་གཉིས་སུ་གྲངས་མ་ངེས་པའི་ཕྱིར། དེར་ཐལ། ལམ་མ་ཞུགས་གང་ཟག་གི་རྒྱུད་ཀྱི་བསླབ་པ་གསུམ་པོ་ཆོས་འཁོར་གང་ཞིག། དེ་གཉིས་རེ་རེ་ནས་མ་ཡིན་པའི་ཕྱིར། རྟགས་
ཁས༑ འདོད་ན་སླ། གཞན་ཡང། རྟོགས་པར་གྱུར་པའི་ཆོས་འཁོར་ཡིན་ན། རྟོགས་པའི་ཆོས་འཁོར་ཡིན་དགོས་པར་ཐལ། ལུང་དུ་གྱུར་པའི་ཆོས་འཁོར་ཡིན་ན་ལུང་གི་ཆོས་འཁོར་ཡིན་དགོས་པའི་ཕྱིར། རྟགས་དོན་གྱིས་སོང་ཞིང་རང་ལུགས་ལ་ཡང་གྲུབ་བོ། །འདོད་ན་
ལམ་མ་ཞུགས་གང་ཟག་གི་རྒྱུད་ཀྱི་བདག་མེད་རྟོགས་པའི་ཤེས་རབ་ཆོས་ཅན། དེར་ཐལ། དེའི་ཕྱིར། རྟོགས་པ་གང་ཞིག་ཆོས་འཁོར་ཡིན་པའི་ཕྱིར། ཕྱི་མ་དངོས། །དང་པོ་དེར་ཐལ། རྟོགས་པའི་མཚན་གཞི་ཞིག་ཡོད་པའི་ཕྱིར། གཞན་ཡང། འགྲེལ་པ་
དོན་གསལ་ཆོས་ཅན། ལུང་གི་ཆོས་འཁོར་ཡིན་པར་ཐལ། སངས་རྒྱས་ཀྱི་བསྟན་པའི་ལུང་ཡིན་པའི་ཕྱིར། ཁྱབ་པ་ཁས། འདོད་ན། སངས་རྒྱས་ཀྱི་བཀའ་ཡིན་པར་ཐལ། ལུང་གི་ཆོས་འཁོར་ཡིན་པའི་ཕྱིར། ཁྱབ་སྟེ། ལུང་གི་ཆོས་འཁོར་བསྐོར་བ་པོའི་གང་ཟག་ཡིན་
ན་སངས་རྒྱས་ཡིན་དགོས་པའི་ཕྱིར་ཏེ། འགྲེལ་བ་ལས། སངས་རྒྱས་ཡང་དག་པཀྲ་བསྡམས་པའི་སྐུ་ཅན་རྣམ་འབྱོར་ཅན་གྱི་དབང་ཕྱུག་གི་གཙོ་བོ་རྣམས་ཞེས་པའི་གཞུང་འདི་ལུང་གི་ཆོས་འཁོར་སྐོར་བ་པོའི་རྟེན་གྱི་གང་ཟག་ངོས་འཛིན་གྱི་གྮུགྣ་ཡིན་པའི་ཕྱིར། དེ་
བཞིན་དུ་ལུང་རྟོགས་གང་རུང་གིས་བསྡུས་པའི་དམ་ཆོས་ཆོས་འཁོར་གྱི་མཚན་ཉིད་ཟེར་བ་ཡང་མི་རིགས་ཏེ། བཤད་མ་ཐག་པའི་སྐྱོན་འཇུག་པའི་ཕྱིར། ཁ་ཅིག། བཤད་པས་གདུལ་བྱའི་རྒྱུད་ལ་འཕོ་བ་འམ་འཕོ་བྱེད་ཀྱི་ཐབས་གང་རུང་དུ་གྱུར་བའི་རྣམ་དཀར་གྱི་ཡོན་

[031A]༄༅། །ཏན་ཆོས་འཁོར་གྱི་མཚན་ཉིད་ཟེར་ན། རྣམ་མཁྱེན་དེ་བཤད་པས་གདུལ་བྱའི་རྒྱུད་ལ་འཕོ་བར་ཐལ། མཚན་ཉིད་དེ་འཐད་པའི་ཕྱིར། འདོད་ན། མདོ་ལས། ཉིད་ཀྱི་རྟོགས་པ་གཞན་ལ་འཕོ་མིན་ཏེ། །ཆོས་ཉིད་བདེན་པ་བསྟན་པས་བསྟན་པས་གྲོལ་བར་
འགྱུར༑ །ཞེས་བཤད་པ་མི་འཐད་པར་ཐལ་ལོ། ཁ་ཅིག་འཁོར་ལོ་རིན་པོ་ཆེ་དང་ཆོས་མཚུངས་པའི་དམ་ཆོས། ཆོས་འཁོར་གྱི་མཚན་ཉིད་ཟེར་ན། འགྲེལ་པ་དོན་གསལ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། ཤེར་ཕྱིན་གྱི་མདོའི་དགོངས་
འགྲེལ་དུ་གྱུར་པའི་བསྟན་བཅོས་རྣམ་དག་ཡིན་པའི་ཕྱིར། རྩ་བར་འདོད་ན་བཀགས་ཟིན། །རོང་ཊཱིཀ་པ་ན་རེ། སྟོན་པས་གསུངས་པའི་དམ་ཆོས་གང་ཞིག་རང་གི་མི་མཐུན་ཕྱོགས་འཇོམས་ནུས་དེ། ཆོས་འཁོར་གྱི་མཚན་ཉིད་ཡིན་ཟེར་ན། སྐྱོན་སྔ་མ་ཡང་འཇུག་
ཅིང༑ ལམ་མ་ཞུགས་ཀྱི་གང་ཟག་གི་རྒྱུད་ཀྱི་བདག་མེད་རྟོགས་པའི་ཤེས་རབ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དང་པོ་དེར་ཐལ། རྟོགས་པའི་བསྟན་པ་ཡིན་པའི་ཕྱིར། གཉིས་པ་དེར་ཐལ། བདག་འཛིན་ཀུན་བརྟགས་ཀྱི་གཉེན་པོ་ཡིན་པའི་ཕྱིར་
རྩ་བར་འདོད་མི་ནུས་ཏེ། ལམ་མ་ཞུགས་ཀྱི་ཤེས་པ་ཡིན་པའི་ཕྱིར། ཁ་ཅིག་བདེན་བཞི་དངོས་ཀྱི་བརྗོད་བྱའི་གཙོ་བོར་བྱས་ནས་སྟོན་པའི་མདོ་དེ། བཀའ་དང་པོ་བདེན་བཞིའི་ཆོས་འཁོར་གྱི་མཚན་ཉིད། ཆོས་ཀྱི་བདག་མེད་ཕྲ་མོ་དངོས་ཀྱི་བརྗོད་བྱའི་གཙོ་བོར་
བྱས་ནས་སྟོན་པའི་མདོ་དེ། བཀའ་པར་པ་མཚན་ཉིད་མེད་པའི་ཆོས་འཁོར་གྱི་མཚན་ཉིད། ཆོས་ཀྱི་བདག་མེད་རགས་པ་དངོས་ཀྱི་བརྗོད་བྱའི་གཙོ་བོར་བྱས་ནས་སྟོན་པའི་མདོ་དེ། བཀའ་ཐ་མ་ལེགས་པར་རྣམ་པར་ཕྱེ་བའི་ཆོས་འཁོར་གྱི་མཚན་ཉིད། ཟེར་ན། ཡུམ་
འབུམ་གྱི་མདོ་ཚིག་ཏུ་གྱུར་པའི་བདེན་བཞི་དངོས་ཀྱི་བརྗོད་བྱའི་གཙོ་བོར་བྱས་ནས་སྟོན་པའི་མདོ་ཆོས་ཅན། དང་པོ་ལ་མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། དེ་ཡོད་པའི་ཕྱིར་ཏེ། ལམ་ཤེས་ཉིད་ཀྱི་ཚུལ་ལ་ནི། །ཞེས་པའི་བཤད་བྱ་རྩ་པའི་མདོ་ཡོད་པའི་ཕྱིར། འདོད་

[031B] ཐེག་དམན་ཐུན་མོང་མ་ཡིན་པའི་མདོ་ཡིན་པར་ཐལ། འདོད་པའི་ཕྱིར། གཉིས་པ་ལ་ལུང་ཕྲན་ཚེགས་ཀྱི་ནང་ཚན་དུ་གྱུར་པའི་སྟོང་ཉིད་སྟོན་པའི་མདོ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། དེ་ཡོད་པའི་ཕྱིར་ཏེ། རྩ་ཤེ་ལས། བཅོམ་ལྡན་དངོས་
དང་དངོས་མེད་པ། །མཁྱེན་པས་ཀ་ཏ་ཡ་ན་ཡི། །གདམས་ངག་ལས་ནི་ཡོད་པ་དང། །མེད་པ་གཉིས་ཀའང་དགག་པར་མཛད། །ཅེས་གསུངས་པའི་ཕྱིར། རྩ་བར་འདོད་ན། ཐེག་ཆེན་ཐུན་མོང་མ་ཡིན་པའི་མདོ་ཡིན་པར་ཐལ་ལོ། །འདོད་མི་ནུས་ཏེ། ཐེག་དམན་གྱི་མདོ་ཡིན་པའི་
ཕྱིར༑ འདི་ལ་དོགས་པ་འདི་ཡོད་དེ། གལ་ཏེ་དྲང་ངེས་རྣམ་འབྱེད་ལས། རྣལ་འབྱོར་སྤྱོད་པ་པ་དང་དབུ་མ་རང་རྒྱུད་པ་རྣམས་ཐེག་དམན་གྱི་སྡེ་སྣོད་ལས་ཆོས་ཀྱི་བདག་མེད་མ་བསྟན་ཞིང། ཞེས་གསུངས་པ་མི་འཐད་པར་ཐལ། ཐེག་དམན་གྱི་སྡེ་སྣོད་ལས་ཆོས་ཀྱི་བདག་མེད་བསྟན་
པར་རང་རྒྱུད་པས་བཞེད་པའི་ཕྱིར། ཟེར་ན་སྐྱོན་མེད་དེ། ལུང་དེའི་དོན་ནི། ཐེག་དམན་ཐུན་མོང་མ་ཡིན་པའི་སྡེ་སྣོད་ལས་ཆོས་ཀྱི་བདག་མེད་མ་བསྟན་ཞེས་པའི་དོན་ཡིན་པའི་ཕྱིར། ཞེས་ཁོ་བོ་སྨྲའོ། གཞན་དག་ནི་ཐེ་ཚོམ་ཡང་མ་ཞུགས་པར་སྣང་ངོ། །དེ་ལྟར་མ་ཡིན་ན་ལུང་དེའི་
དོན་མ་གྲུབ་པར་ཐལ། རྣལ་འབྱོར་སྤྱོད་པ་པས་ཐེག་དམན་གྱི་སྡེ་སྣོད་ལས་ཆོས་ཀྱི་བདག་མེད་བསྟན་པར་བཞེད་པའི་ཕྱིར། ཁྱབ་པ་ཁས། དེར་ཐལ། རྣལ་འབྱོར་སྤྱོད་པ་བས། སྲིད་པ་འཕོ་བའི་མདོ་ལས། མིང་ནི་གང་དང་གང་གིས་སུ། །ཞེས་སོགས་ཀྱིས་ཆོས་ཀྱི་བདག་
མེད་བསྟན་པར་བཞེད་པའི་ཕྱིར། ཞིབ་ཏུ་ངག་ལས་ཤེས་པར་བྱའོ། །ཁ་ཅིག་བདེན་བཞི་གང་རུང་དངོས་ཀྱི་བརྗོད་བྱའི་གཙོ་བོར་བྱས་ནས་བསྟོན་པའི་ཐེག་དམན་གྱི་མདོ་དེ། འཁོར་ལོ་དང་པོའི་མཚན་ཉིད། དོན་དམ་བདེན་པ་དངོས་ཀྱི་བརྗོད་བྱའི་གཙོ་བོར་བྱས་ནས་སྟོན་
པའི་ཐེག་ཆེན་གྱི་མདོ་དེ། འཁོར་ལོ་བར་པའི་མཚན་ཉིད། གཟུང་འཛིན་གཉིས་སྟོང་དངོས་ཀྱི་བརྗོད་བྱའི་གཙོ་བོར་བྱས་ནས་སྟོན་པའི་ཐེག་པ་ཐུན་མོང་བའི་མདོ་དེ། འཁོར་ལོ་ཐ་མའི་མཚན་ཉིད། འདུལ་བ་ལུང་སྡེ་བཞི་པོ་འཁོར་ལོ་དང་པོའི་མཚན་གཞི། མདོ་སྡེ་དགོངས་

[032A]༄༅། །འགྲེལ་འཁོར་ལོ་ཐ་མའི་མཚན་གཞི། ལུང་ཕྲན་ཚེགས་ཀྱི་ནང་ཚན་དུ་གྱུར་པའི་ཀ་ཏ་ཡ་ན་ལ་གདམས་པའི་མདོ་ལས་སྟོང་ཉིད་བསྟན། འཁོར་ལོ་གསུམ་པོ་གང་རུང་ཡིན་ན་དགོངས་པ་ཅན་གྱི་མདོ་མ་ཡིན་དགོས་ཞེས་ཟེར་ན། སྟོང་ཉིད་ཕྲ་མོ་
སྟོན་པའི་ལུང་ཕྲན་ཚེགས་ཀྱི་མདོ་ཆོས་ཅན། འཁོར་ལོ་བར་པ་ཡིན་པར་ཐལ། མཚན་ཉིད་དེའི་ཕྱིར། དེར་ཐལ། དོན་དམ་བདེན་པ་དངོས་ཀྱི་བརྗོད་བྱའི་གཙོ་བོར་བྱེད་པ་གང་ཞིག་ཐེག་ཆེན་གྱི་མདོ་ཡིན་པའི་ཕྱིར། གཉིས་པ་དེར་ཐལ། འདུལ་པ་ལུང་སྡེ་བཞི་པོ་ཐེག་ཆེན་གྱི་
མདོ་ཡིན་པའི་ཕྱིར། དེ་ཐེག་ཆེན་གྱི་འདུལ་བའི་སྡེ་སྣོད་ཡིན་པའི་ཕྱིར་ཏེ། ཐེག་ཆེན་གྱི་འདུལ་བའི་སྡེ་སྣོད་ཅིག་ཡོད་པའི་ཕྱིར། མ་ཁྱབ་ན། ཐེག་ཆེན་གྱི་སོ་ཐར་སྟོན་པའི་ཐེག་ཆེན་གྱི་འདུལ་བའི་སྡེ་སྣོད་དེ་གང་ཡིན་སྨྲོས་ཤིག་གལ་ཏེ་འདུལ་བ་ལུང་སྡེ་བཞི་པོ་ཆོས་ཅན། ཐེག་
ཆེན་གྱི་མདོ་མ་ཡིན་པར་ཐལ། ཐེག་དམན་གྱི་མདོ་ཡིན་པའི་ཕྱིར་ན་མ་ཁྱབ་སྟེ། གསུང་རབ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་གཏན་ལ་དཔབ་པའི་སྡེ་སྣོད་ཆོས་ཅན། དེར་ཐལ། དེའི་ཕྱིར། རྟགས་བསལ་གཉིས་ཀ་གྲུབ་སྟེ། ཐེག་པ་ཆེ་ཆུང་གཉིས་ཀའི་མངོན་པའི་སྡེ་
སྣོད་ཡིན་པའི་ཕྱིར་ཏེ། ཀུན་བཏུས་ལས། གཏན་ལ་དབབ་པར་བསྟན་པའི་སྡེ་ནི་གཉིས་ཀའི་ཆོས་མངོན་པའི་སྡེ་སྣོད་དོ། །ཞེས་གསུངས་པའི་ཕྱིར། རྩ་བར་འདོད་ན། རྟགས་སྒྲུབ་ཚུལ་སྔར་བཞིན། གཞན་ཡང་འཁོར་ལོ་དང་པོའི་མདོ་ལས་སྟོང་ཉིད་བསྟན་པར་ཐལ། འདུལ་བ་
ལུང་སྡེ་བཞི་པོ་འཁོར་ལོ་དང་པོ་གང་ཞིག་དེ་ལས་སྟོང་ཉིད་བསྟན་པའི་ཕྱིར། རྟགས་རྣམས་དངོས། འདོད་ན། ཐེག་དམན་ཐུན་མོང་མ་ཡིན་པའི་མདོ་ལས། སྟོང་ཉིད་བསྟན་པར་ཐལ་ལོ། །འདོད་ན། དྲང་ངེས་རྣམ་འབྱེད་ལས། རྣལ་འབྱོར་སྤྱོད་པ་པ་དང་དབུ་མ་རང་རྒྱུད་པ་
རྣམས་ཐེག་དམན་གྱི་སྡེ་སྣོད་ལས་ཆོས་ཀྱི་བདག་མེད་མ་བསྟན་ཞིང། ཞེས་པའི་དོན་ཇི་ལྟར་ཡིན་སོམས་ཤིག་ལན་མེད་དོ། །གཞན་ཡང། ལྔ་སྡེ་ལ་ཤམས་ཐབས་ཟླུམ་བོར་བགོ་བ་ལ་བསླབ་པར་བྱའོ། །ཞེས་པའི་བསླབ་བྱའི་མདོ་ཚིག་འདི། བཀའ་དང་པོ་བདེན་བཞིའི་

[032B] འདུལ་བ་ལུང་སྡེ་བཞི་བོ་དེ་དེ་ཡིན་པའི་ཕྱིར། རྟགས་ཁས། ཁྱབ་སྟེ། དེ་གཉིས་ཀས་བདག་མེད་ཕྲ་རགས་གང་རུང་བསྟན་བྱའི་གཙོ་བོར་མི་བྱེད་པར་ཡང་མཚུངས། ལྷག་པ་ཚུལ་ཁྲིམས་ཀྱི་བསླབ་པ་བསྟན་བྱའི་གཙོ་བོར་བྱེད་པ་ཡང་མཚུངས་པའི་
ཕྱིར༑ རྩ་བར་འདོད་ན། དྲང་ངེས་རྣམ་འབྱེད་ལས། དཔེར་ན་དུས་དང་བོར་ཝ་ར་ཎ་སིར་ལྔ་སྡེ་ལ་ཤམ་ཐམས་ཟླུམ་པོར་བགོ་བར་བྱའོ། །ཞེས་པ་ལ་སོགས་པའི་བསླབ་བྱ་གསུངས་པ་ལ། འདིར་དོགས་པ་གཅོད་མི་དགོས་པ་བཞིན་ནོ། །ཞེས་གསུངས་པ་དང་དངོས་སུ་འགལ་ལོ། །
དོན་སྡུ་ན། འདུལ་བ་ལུང་སྡེ་བཞི་པོ་ཆོས་ཅན། གང་ཟག་གི་བདག་མེད་བརྗོད་བྱའི་གཙོ་བོར་བྱས་ནས་སྟོན་པའི་མདོ་ཡིན་པར་ཐལ། བཀའ་དང་པོ་བདེན་བཞིའི་ཆོས་འཁོར་ཡིན་པའི་ཕྱིར། རྟགས་ཁས། ཁྱབ་སྟེ། དྲང་ངེས་རྣམ་འབྱེད་ལས། དགོངས་འགྲེལ་ལས་འཁོར་ལོ་
རིམ་པ་གསུམ་གསུངས་པ་ནི་འཁོར་གྱི་འདུ་ཐེབས་དང་སྟོན་པའི་སྐུ་ཚེའི་ཚིགས་ལ་སོགས་པས་འཇོག་པ་མ་ཡིན་གྱི། བརྗོད་བྱའི་ངོས་ནས་ཡིན་ནོ། དེ་ཡང་བདག་མེད་པའི་དོན་གཏན་ལ་འབེབས་པའི་དབང་དུ་བྱས་པ་སྟེ། ཞེས་གསུངས་པ་འདི་སྒྲ་ཇི་བཞིན་དུ་ཁས་ལེན་རིགས་
པའི་ཕྱིར། རྩ་བར་འདོད་མི་ནུས་ཏེ། དེ་སྤོང་བདུན་འཁོར་བཅས་ཀྱི་ཚུལ་ཁྲིམས་ཀྱི་བསླབ་པ་བརྗོད་བྱའི་གཙོ་བོར་བྱས་ནས་སྟོན་པའི་མདོ་ཡིན་པའི་ཕྱིར། དེས་ན་འདུལ་བ་ལུང་སྡེ་བཞི་པོ་དེ་བཀའ་དང་པོ་བདེན་བཞིའི་ཆོས་འཁོར་དུ་འདོད་པ་ནི་འཁོར་ལོ་གསུམ་གྱི་ཁྱད་
པར་དུས་ཚིགས་ཀྱི་སྒོ་ནས་འཇོག་པ་དང། བརྗོད་བྱའི་སྒོ་ནས་འཇོག་པ་གང་གི་དབང་དུ་བྱས་ཀྱང་མི་འཐད་དེ། དྲང་ངེས་རྣམ་འབྱེད་ཀྱི་ཕྱོགས་སྔ་མ་ལ་གནས་པར་ཤེས་པར་གྱིས་ལ། འཁྲུལ་བ་རྒྱུན་མར་མ་སྤེལ་ཅིག་འཁོར་ལོ་གསུམ་པོ་གང་རུང་ཡིན་ན་དགོངས་པ་ཅན་
གྱི་མདོ་མ་ཡིན་དགོས་ཟེར་བ་ཡང་མི་འཐད་དེ། དགོངས་འགྲེལ་གྱི་དོན་དམ་ཡང་དག་འཕགས་ཞུས་ཀྱི་ལེའུ་ཆོས་ཅན། དེར་ཐལ། དེའི་ཕྱིར། འཁོར་ལོ་ཐ་མའི་མཚན་གཞི་ཅིག་ཡོད་པའི་ཕྱིར། འདོད་མི་ནུས་ཏེ། ལྡེམ་དགོངས་ཀྱི་མདོ་ཡིན་པའི་ཕྱིར་ཏེ། མཚན་ཉིད་ལ་ལྡེམ་

[033A]༄༅། །དགོངས་ཀྱི་མདོ་ཡིན་པའི་ཕྱིར་ཏེ། མཚན་ཉིད་ལ་ལྡེམ་པོར་དགོངས་པའི་མདོ་ཡོད་པའི་ཕྱིར། ཊཱིཀ་ལས། མཚན་ཉིད་ལ་ལྡེམ་པོར་དགོངས་པ་ནི། དགོངས་འགྲེལ་ལས་ངོ་བོ་ཉིད་གསུམ་ལ་བདེན་པར་གྲུབ་མ་གྲུབ་ཀྱི་ཁྱད་པར་ཕྱེ་ནས་གསུངས་
པ་ལྟ་བུའོ། །ཞེས་བཤད་པའི་ཕྱིར། དེ་བཞིན་དུ། ཕྱི་དོན་ཡོད་པར་སྟོན་པའི་འཁོར་ལོ་དང་པོ་ཆོས་ཅན། དགོངས་པ་ཅན་གྱི་མདོ་མ་ཡིན་པར་ཐལ། འཁོར་ལོ་གསུམ་པོ་གང་རུང་ཡིན་པའི་ཕྱིར་ཏེ། །འཁོར་ལོ་དང་པོ་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། སེམས་ཙམ་པའི་
ཐད་ཀྱི་དྲང་ངེས་རྣམ་འབྱེད་ལས། འཁོར་ལོ་དང་པོ་ལས་ཕྱི་རོལ་གྱི་དབང་དུ་བྱས་པའི་གཟུང་འཛིན་གཉིས་གསུངས་པ་དྲང་དོན་དུ་འགྲེལ་བའི་དགོངས་གཞི་ནི། ཞེས་གསུངས་པ་ཡིན་པའི་ཕྱིར། རྩ་བར་འདོད་ན། དགོངས་པ་ཅན་གྱི་མདོ་ཡིན་པར་ཐལ། ཕྱི་དོན་མེད་པའི་ཕྱིར་དང་
དྲང་ངེས་རྣམ་འབྱེད་དྲང་མ་ཐག་པ་སྒྲ་ཇི་བཞིན་པར་ཁས་ལེན་རིགས་པའི་ཕྱིར། ཁ་ཅིག་བདེན་བཞི་བརྗོད་བྱའི་གཙོ་བོར་བྱས་ནས་སྟོན་པའི་ཐེག་དམན་གྱི་མདོ་དེ། བཀའ་དང་པོ་བདེན་བཞིའི་ཆོས་འཁོར་གྱི་མཚན་ཉིད། ཆོས་ཀྱི་བདག་མེད་ཕྲ་མོ་བསྟན་བྱའི་
གཙོ་བོར་བྱས་ནས་སྟོན་པའི་དབུ་མ་པའི་ཐུན་མོང་མ་ཡིན་པའི་མདོ་དེ་འཁོར་ལོ་བར་པའི་མཚན་ཉིད། ཆོས་ཀྱི་བདག་མེད་རགས་པ་བསྟན་བྱའི་གཙོ་བོར་བྱས་ནས་སྟོན་པའི་སེམས་ཙམ་པའི་ཐུན་མོང་མ་ཡིན་པའི་མདོ་དེ་བཀའ་ཐ་མ་ལེགས་པར་རྣམ་པར་ཕྱེ་བའི་
ཆོས་འཁོར་གྱི་མཚན་ཉིད། འཁོར་ལོ་ཐོག་མཐའ་གཉིས་དྲང་དོན་གྱི་མདོ་ཡིན། འཁོར་ལོ་བར་པ་ངེས་དོན་གྱི་མདོ་ཡིན། དྲང་ངེས་ཀྱི་ཁྱད་པར་ནི། ཀུན་རྫོབ་བདེན་པ་དངོས་ཀྱི་བརྗོད་བྱའི་གཙོ་བོར་བྱས་ནས་སྟོན་པའི་མདོ། དྲང་དོན་གྱི་མདོའི་མཚན་ཉིད། དོན་དམ་
བདེན་པ་དངོས་ཀྱི་བརྗོད་བྱའི་གཙོ་བོར་བྱས་ནས་སྟོན་པའི་མདོ། ངེས་དོན་གྱི་མདོའི་མཚན་ཉིད་ཟེར་བ་དང། སྟོང་ཉིད་ཕྲ་མོ་བརྗོད་བྱའི་གཙོ་བོར་བྱས་ནས་སྟོན་པའི་མདོ་སྡེ་དགོངས་འགྲེལ་ཡོད་དེ། ཡུམ་རྒྱས་འབྲིང་བསྡུས་གསུམ་ངེས་དོན་གྱི་མདོར་གཞུང་

[033B] ཞེས་ཟེར་ན་ནང་འགལ་ཏེ། དོན་དམ་ཡང་དག་འཕགས་ཞུས་ཀྱི་ལེའུ་ཆོས་ཅན། འཁོར་ལོ་བར་པ་ཡིན་པར་ཐལ། ཆོས་ཀྱི་བདག་མེད་ཕྲ་མོ་དངོས་ཀྱི་བརྗོད་བྱའི་གཙོ་བོར་བྱས་ནས་
སྟོན་པའི་དབུ་མ་པའི་ཐུན་མོང་མ་ཡིན་པའི་མདོ་ཡིན་པའི་ཕྱིར་ཏེ། ཆོས་ཀྱི་བདག་མེད་ཕྲ་མོ་བསྟན་བྱའི་གཙོ་བོར་བྱས་ནས་སྟོན་པ་གང་ཞིག་དབུ་མ་པའི་ཐུན་མོང་མ་ཡིན་པའི་མདོ་ཡིན་པའི་ཕྱིར། དང་པོ་དེར་ཐལ། སྟོང་ཉིད་ཕྲ་མོ་དངོས་ཀྱི་བརྗོད་བྱའི་
གཙོ་བོར་བྱེད་པའི་མདོ་སྡེ་དགོངས་འགྲེལ་གྱི་མདོ་ཡོད་པའི་ཕྱིར། རྟགས་ཁས། རྟགས་ཕྱི་མ་མ་གྲུབ་ན་སོང། དེར་ཐལ། ཡུམ་རྒྱས་འབྲིང་བསྡུས་གསུམ་ངེས་དོན་གྱི་མདོར་གཞུང་བཙུགས་ནས་བསྒྲུབས་པའི་མདོ་ཡིན་པའི་ཕྱིར། རྟགས་ཁས། གཞན་
ཡང༑ དོན་དམ་ཡང་དག་འཕགས་ཞུས་ཀྱི་ལེའུ་དེས་སྟོང་ཉིད་ཕྲ་མོ་དངོས་ཀྱི་བརྗོད་བྱའི་གཙོ་བོར་བྱེད་པར་ཐལ། དེ་དངོས་ཀྱི་བརྗོད་བྱའི་གཙོ་བོར་བྱེད་པའི་འཁོར་ལོ་ཐ་མ་ཡོད་པའི་ཕྱིར། རྟགས་ཁས། འདོད་ན། དེ་ཆོས་ཅན། དྲང་དོན་གྱི་མདོ་མ་ཡིན་
པར་ཐལ། ངེས་དོན་གྱི་མདོ་ཡིན་པའི་ཕྱིར། མ་གྲུབ་ན་སོང། དེར་ཐལ། དོན་དམ་བདེན་པ་དངོས་ཀྱི་བརྗོད་བྱའི་གཙོ་བོར་བྱས་ནས་སྟོན་པའི་མདོ་ཡིན་པའི་ཕྱིར། རྩ་བར་འདོད་ན། དྲང་དོན་གྱི་མདོ་ཡིན་པར་ཐལ། འཁོར་ལོ་ཐ་མ་ཡིན་པའི་ཕྱིར་
གཞན་ཡང། དོན་དམ་ཡང་དག་འཕགས་ཞུས་ཀྱི་ལེའུ་ཆོས་ཅན། སེམས་ཙམ་པའི་ཐུན་མོང་མ་ཡིན་པའི་མདོ་ཡིན་པར་ཐལ། འཁོར་ལོ་ཐ་མ་ཡིན་པའི་ཕྱིར། རྟགས་ཁྱབ་ཁས། འདོད་ན་སོང། དེ་ཆོས་ཅན། དེ་མ་ཡིན་པར་ཐལ། དབུ་མ་པའི་མདོ་ཡིན་
པའི་ཕྱིར། དེ་དེར་ཐལ། དབུ་མ་སྣང་བ་ལས། མདོ་སྡེ་དགོངས་འགྲེལ་གྱི་དོན་དབུ་མར་བཀྲལ་བ་དེ་སྐབས་འདིར་སྒྲ་ཇི་བཞིན་དུ་ཁས་ལེན་རིགས་པའི་ཕྱིར། མ་གྲུབ་ན་སོང། སྐབས་འདིར་མདོ་སྡེ་དགོངས་འགྲེལ་དེ་ཡུམ་རྒྱས་འབྲིང་བསྡུས་གསུམ་

[034A]༄༅། །ངེས་དོན་གྱི་མདོར་གཞུང་བཙུགས་ནས་བསྒྲུབས་པའི་མདོར་ཁས་ལེན་རིགས་པའི་ཕྱིར། རྟགས་ཁས། གཞན་ཡང། ཤེས་རབ་སྙིང་པོའི་མདོ་ཆོས་ཅན། ངེས་དོན་གྱི་མདོ་ཡིན་པར་ཐལ། དོན་དམ་བདེན་པ་དངོས་ཀྱི་བརྗོད་
བྱའི་གཙོ་བོར་བྱས་ནས་སྟོན་པའི་མདོ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། འཁོར་ལོ་བར་པ་ཡིན་པའི་ཕྱིར། ཁྱབ་སྟེ། དགོངས་འགྲེལ་ལས་ཐེག་པ་ཆེན་པོ་ལ་ཡང་དག་པར་ཞུགས་པ་རྣམས་ལ་སྟོང་པ་ཉིད་ལས་སྨོས་པའི་ཆེས་ངོ་
མཚར་རྨད་དུ་བྱུང་བའི་ཆོས་ཀྱི་འཁོར་ལོ་གཉིས་པ་བསྐོར་ཏེ། ཞེས་གསུངས་པའི་ཕྱིར། མཁས་པ་ཁ་ཅིག་ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་ལ་གཙོ་བོར་དགོངས་ནས་ཆོས་ཐམས་ཅད་བདེན་པར་ཡོད་པར་སྟོན་པའི་མདོ་དངོས་སམ་
དེའི་སྡེར་གཏོགས་གང་རུང་དེ། འཁོར་ལོ་དང་པོའི་མཚན་ཉིད། ཆེད་དུ་བྱའི་གདུལ་བྱ་ཐེག་ཆེན་གྱི་རིགས་ཅན་འཁོར་ལོ་བར་པའི་དགོངས་པ་འཁོར་ལོ་ཐ་མས་བཀྲལ་བ་ལ་ལྟོས་མི་དགོས་པར་འཁོར་ལོ་བར་པའི་དགོངས་པ་རྫོགས་པར་རྟོགས་
ནུས་པའི་གང་ཟག་ལ་གཙོ་བོར་དངོས་སུ་དགོངས་ནས་ཆོས་ཐམས་ཅད་བདེན་མེད་དུ་སྟོན་པའི་མདོ་དངོས་སམ། དེའི་སྡེར་གཏོགས་གང་རུང་དེ། འཁོར་ལོ་བར་པའི་མཚན་ཉིད། ཆེད་དུ་བྱ་བའི་གདུལ་བྱ་ཐེག་པ་ཆེ་ཆུང་གི་རིགས་ཅན་ལ་འཁོར་
ལོ་ཐ་མས་བཀྲལ་བ་ལ་མ་ལྟོས་པར་འཁོར་ལོ་བར་པའི་དགོངས་པ་རྫོགས་པར་རྟོགས་མི་ནུས་པའི་གང་ཟག་ལ་གཙོ་བོར་དགོངས་ནས་ངོ་བོ་ཉིད་མེད་ཚུལ་སོ་སོར་ཕྱེ་ནས་སྟོན་པའི་མདོ་དངོས་སམ། དེའི་སྡེར་གཏོགས་གང་རུང་དེ། འཁོར་ལོ་ཐ་མའི་
མཚན་ཉིད་དུ་འཇོག་ཅེས་ཟེར་ན། ཡུམ་འབུམ་གྱི་མདོ་ཚིག་ཏུ་གྱུར་པའི་མི་རྟག་སོགས་བཅུ་དྲུག་སྟོན་པའི་མདོ་ཆོས་ཅན། འཁོར་ལོ་བར་པ་ཡིན་པར་ཐལ། མཚན་ཉིད་དེའི་ཕྱིར་ཏེ། ཆོས་ཐམས་ཅད་བདེན་མེད་དུ་སྟོན་པའི་མདོའི་སྡེར་གཏོགས་

[034B] དེར་ཐལ། འཁོར་ལོ་བར་པའི་སྡེར་གཏོགས་ཡིན་པའི་ཕྱིར་ཏེ། འཁོར་ལོ་བར་པའི་མདོ་ཚིག་ཡིན་པའི་ཕྱིར། རྩ་བར་འདོད་ན། སྟོང་ཉིད་དངོས་ཀྱི་བརྗོད་བྱའི་གཙོ་བོར་བྱས་ནས་སྟོན་པའི་མདོ་ཡིན་པར་ཐལ། འདོད་པའི་ཕྱིར། འདོད་མི་ནུས་
ཏེ༑ ཆོས་ཅན་དེའི་ཕྱིར། གཞན་ཡང། འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་དེས་འཁོར་ལོ་ཐ་མ་ལ་བརྟེན་ནས་འཁོར་ལོ་བར་པའི་དགོངས་པ་རྫོགས་པར་རྟོགས་ནུས་པར་ཐལ། མཚན་ཉིད་ཕྱི་མ་དེ་འཐད་པའི་ཕྱིར། འདོད་ན། འཁོར་ལོ་བར་ཐ་གཉིས་
དགོངས་པ་གཅིག་ཡིན་པར་ཐལ་ལོ། །དེས་ན་མཚན་ཉིད་འདི་ལྟར་འཇོག་པ་སེམས་ཙམ་པའི་ལུགས་ལ་སྣང་ཙམ་ཡིན་ཡང། དབུ་མ་པས་ཁས་མི་ལེན་ནོ། །ཆོས་འཁོར་བསྐོར་ཚུལ་ལ་མཁས་པ་ཕལ་ཆེར་ཆོས་འཁོར་གསུམ་རིམ་ཅན་དུ་བསྐོར་བར་གསུངས་
པ་དང་མཐུན་ལ། འོ་ན་སྟོན་པས་ཆོས་འཁོར་གསུམ་ཅིག་ཅར་དུ་བསྐོར་བར་ཐལ། དེས་ཐེག་པ་ཆེ་ཆུང་གི་སྡེ་སྣོད་ཅིག་ཅར་དུ་གསུངས་པའི་ཕྱིར་ཏེ། མདོ་སྡེ་རྒྱན་ལས། སྔར་ལུང་མ་བསྟན་ལྷན་ཅིག་བྱུང། །ཞེས་གསུངས་པའི་ཕྱིར། གཞན་ཡང། དེ་གསུམ་
ཅིག་ཅར་དུ་བསྐོར་བར་ཐལ། བཀའ་དང་པོ་བདེན་བཞིའི་ཆོས་འཁོར་གསུངས་པ་དང་དུས་མཉམ་དུ་གསུངས་པའི་བཀའ་ཐ་མ་ལེགས་པར་རྣམ་པར་ཕྱེ་བའི་ཆོས་འཁོར་གཅིག་ཡོད་པའི་ཕྱིར། མ་གྲུབ་ན། བཀའ་ཐ་མ་ལེགས་པར་རྣམ་པར་ཕྱེ་བའི་
ཆོས་འཁོར་ཡིན་ན། དུས་ཐ་མར་གསུངས་པའི་མདོ་ཡིན་དགོས་པར་ཐལ། མ་གྲུབ་པ་དེའི་ཕྱིར། འདོད་ན། འཁོར་ལོ་གསུམ་པོ་དེ་སྟོན་པའི་སྐུ་ཚེའི་ཚིགས་ཀྱི་སྒོ་ནས་འཇོག་རིགས་པར་ཐལ། འདོད་པའི་ཕྱིར། འདོད་ན། དྲང་ངེས་རྣམ་འབྱེད་ལས་
དགོངས་འགྲེལ་ལས། འཁོར་ལོ་རིམ་པ་གསུམ་གསུངས་པ་ནི་འཁོར་གྱི་འདུ་ཐེབས་དང། སྟོན་པའི་སྐུ་ཚེའི་ཚིགས་ལ་སོགས་པས་འཇོག་པ་མ་ཡིན་གྱི། ཞེས་གསུངས་པ་མི་འཐད་པར་ཐལ་ལོ། །རྒྱན་གྱི་ལུང་དེའི་དོན་ལ། ཁ་ཅིག་སྟོན་པས་འཛམ་བུ་གླིང་དུ་

[035A]༄༅། །མཆོག་གི་སྤྲུལ་སྐུའི་མཛད་པ་བསྟན་པའི་ཚེ། ཆོས་འཁོར་གསུམ་ཅིག་ཅར་དུ་བསྐོར་བའི་དོན་ཡིན་གྱི། སྤྱིར་ཆོས་འཁོར་གསུམ་ཅིག་ཅར་དུ་བསྐོར་བ་མ་ཡིན་ཏེ། སྟོན་པས་ཆོས་འཁོར་གསུམ་གྱི་ནང་ནས་དང་པོར་མཚན་
ཉིད་མེད་པའི་ཆོས་འཁོར་གསུངས་པའི་ཕྱིར་ཏེ། སྟོན་པས་དང་པོར་ལོངས་སྐུའི་གོ་འཕང་མངོན་དུ་མཛད་པ་གང་ཞིག་ལོངས་སྐུ་ཡིན་ན་ཐེག་ཆེན་གྱི་ཆོས་འབའ་ཞིག་གསུང་བ་པོའི་གང་ཟག་ཡིན་དགོས་པའི་ཕྱིར། དང་པོ་གྲུབ་སྟེ། མཆོག་གི་སྤྲུལ་སྐུ་
ཡིན་ན་རང་གི་བདག་རྐྱེན་དུ་གྱུར་པའི་ལོངས་སྐུས་བདག་རྐྱེན་བྱས་པ་ལས་བྱུང་བས་ཁྱབ་པའི་ཕྱིར། ཟེར་ན། སྟོན་པས་དང་པོར་ཐེག་དམན་གྱི་སྡེ་སྣོད་གསུངས་པར་ཐལ། སྟོན་པས་དང་པོར་སྤྲུལ་སྐུའི་གོ་འཕང་མངོན་དུ་མཛད་པ་གང་ཞིག་སྤྲུལ་སྐུ་ཡིན་ན་ཐེག་
དམན་གྱི་མདོ་གསུང་བ་པོ་ཡིན་དགོས་པའི་ཕྱིར། ཁྱབ་པ་ཁས། དང་པོ་མ་གྲུབ་ན། དེར་ཐལ། སྟོན་པ་མངོན་པར་རྫོགས་པར་སངས་རྒྱས་པའི་ཚེ་སྐུ་བཞི་ཅིག་ཅར་དུ་མངོན་དུ་བྱས་པའི་ཕྱིར། ཁ་ཅིག་སྟོན་པས་མཛད་པ་བཅུ་གཉིས་པོ་ཐམས་ཅད་ཅིག་ཅར་དུ་
བསྟན་པར་ཐལ། དེས་ཆོས་འཁོར་གསུམ་ཅིག་ཅར་དུ་བསྐོར་བའི་ཕྱིར། རྟགས་ཁས། འདོད་ན། སྟོན་པས་ཁྱིམ་ན་བཞུགས་པའི་མཛད་པ་དང་རབ་ཏུ་བྱུང་བའི་མཛད་པ་གཉིས་ཅིག་ཅར་དུ་བསྟན་པར་ཐལ། འདོད་པའི་ཕྱིར། འདོད་ན། ཁྱིམ་པ་དང་རབ་
བྱུང་གི་གཞི་འཐུན་ཡོད་པར་ཐལ་ལོ། །ཟེར་ན་མ་ཁྱབ། ཁ་ཅིག་སྟོན་པས་རྒྱས་འབྲིང་བསྡུས་གསུམ་ཅིག་ཅར་དུ་གསུངས་པར་ཐལ། སྟོན་པས་ཆོས་འཁོར་གསུམ་ཅིག་ཅར་དུ་བསྐོར་བའི་ཕྱིར། རྟགས་ཁས། འདོད་ན། སྟོན་པས་རྒྱས་འབྲིང་བསྡུས་གསུམ་
དང་ཤེར་ཕྱིན་བསྡུས་པ་ཅིག་ཅར་དུ་གསུངས་པར་ཐལ་ལོ། །འདོད་ན། བཅོམ་ལྡན་འདས་ཀྱིས་འཁོར་བཞི་པོ་དེ་དག་རབ་ཏུ་དགའ་བར་མཛད་པའི་ཕྱིར། ཞེས་པའི་ཐད་ཀྱི་སྡུད་འགྲེལ་ལས། རྒྱས་པར་བསྟན་ཟིན་པའི་རྗེས་དེ་མ་ཐག་ཏུ། ཞེས་གསུངས་པ་མི་

[035B] འདོད་པའི་ཕྱིར། ཟེར་ན་རྩ་བར་མ་ཁྱབ་བོ། །ཡང་སྟོན་པས་ཆོས་འཁོར་གསུམ་ཡུལ་གཅིག་ཏུ་གསུངས་པར་ཐལ། དེས་ཆོས་འཁོར་གསུམ་ཅིག་ཅར་དུ་བསྐོར་བའི་ཕྱིར། རྟགས་ཁས། འདོད་མི་ནུས་ཏེ། སྟོན་པས་ཆོས་འཁོར་གསུམ་ཡུལ་
སོ་སོར་གསུངས་པའི་ཕྱིར། ཟེར་ན་མ་ཁྱབ། ཡང། སྟོན་པས་ཆོས་ཕུང་བརྒྱད་ཁྲི་བཞི་སྟོང་ཅིག་ཅར་དུ་གསུངས་པར་ཐལ། དེས་ཆོས་འཁོར་གསུམ་ཅིག་ཅར་དུ་བསྐོར་བའི་ཕྱིར། འདོད་ན། སྟོན་པས་ཆོས་འཁོར་ཐམས་ཅད་ཅིག་ཅར་དུ་བསྐོར་བར་ཐལ། འདོད་
པའི་ཕྱིར་ན་མ་ཁྱབ། ཡང་ཁ་ཅིག་སྟོན་པས་ཆོས་འཁོར་གསུམ་རིམ་ཅན་དུ་བསྐོར་བར་ཐལ། སྟོན་པས་ཡུལ་ཝ་ར་ཎ་སིར་བཀའ་དང་པོ་བདེན་བཞིའི་ཆོས་འཁོར་གསུངས་པའི་ཕྱི་དེ་ལོ་བྱ་རྒོད་ཕུང་པོའི་རིར་མཚན་ཉིད་མེད་པའི་ཆོས་འཁོར་གསུངས་པའི་ཕྱིར་ན་
མ་ཁྱབ། དེར་ཐལ། དེ་ལྟར་དུ་དུས་འཁོར་འགྲེལ་ཆེན་དུ་གསུངས་པའི་ཕྱིར། སྟོན་པས་ཆོས་འཁོར་གསུམ་ཅིག་ཅར་དུ་བསྐོར་བར་ཐལ། སྟོན་པས་ཡུལ་ཝ་ར་ཎ་སིར་ལྔ་སྡེ་ལ་བདེན་བཞིའི་ཆོས་འཁོར་བསྐོར་བའི་ཚེ། དེ་དང་དུས་མཉམ་དུ་གདུལ་བྱ་ཐེག་
ཆེན་གྱི་རིགས་ཅན་ལ། མཚན་ཉིད་མེད་པའི་ཆོས་འཁོར་གསུངས་པའི་ཕྱིར། གསང་བ་བསམ་གྱིས་མི་ཁྱབ་པའི་མདོ་ལས། ཞི་བའི་བློ་གྲོས། དེ་ལ་གང་གི་ཚེ་བཅོམ་ལྡན་འདས་གསུང་འདི་སྐད་དུ། ཀཽ་ཎྜི་ནཡ། མིག་མི་རྟག་གོ་ཞེས་བཀའ་
སྩལ་པ་དེའི་ཚེ། སྡུག་བསྔལ་གྱིས་འདུལ་བ་རྣམས་ཀྱི་ས་ནི་མིག་སྡུག་བསྔལ་ལོ་ཞེས་ཐོས་སོ། །བདག་མེད་པས་འདུལ་བ་རྣམས་ཀྱིས་ནི། མིག་བདག་མེད་དོ་ཞེས་ཐོས་སོ། །སྟོང་པ་ཉིད་ཀྱིས་འདུལ་བ་རྣམས་ཀྱིས་ནི། །མིག་སྟོང་ངོ་ཞེས་ཐོས་སོ། །ཞི་བས་འདུལ་
བ་རྣམས་ཀྱིས་ནི། མིག་ཞི་བའོ་ཞེས་ཐོས་སོ། །དབེན་པ་འདུལ་བ་རྣམས་ཀྱིས་ནི། མིག་དབེན་པའོ་ཞེས་ཐོས་སོ། །མི་རྟག་པས་འདུལ་བ་རྣམས་ཀྱིས་ནི། མིག་མི་རྟག་གོ་ཞེས་ཐོས་སོ། །ཞེས་གསུངས་པའི་ཕྱིར། གཞན་ཡང། སྟོན་པས་ཡུལ་ཝ་ར་ཎ་སིར་

[036A]༄༅། །གསུངས་པའི་བདེན་བཞིའི་ཆོས་འཁོར་དེ། སྟོན་པས་ཞིང་འདིར་ཆོས་འཁོར་བསྐོར་བའི་ཐོག་མ་ཡིན་པར་ཐལ། སྟོན་པས་དེ་གསུམ་རིམ་ཅན་དུ་བསྐོར་བའི་ཕྱིར། རྟགས་ཁས། འདོད་ན། ཟབ་ཞི་སྤྲོས་བྲལ་འོད་གསལ་འདུས་མ་
བྱས༑ །ཞེས་པའི་མདོ་འདི་གསུངས་པའི་ཚེ། སྟོན་པས་ལུང་གི་ཆོས་འཁོར་མ་བསྐོར་བར་ཐལ། འདོད་པའི་ཕྱིར། འདོད་ན། དེ་ལུང་གི་ཆོས་འཁོར་མ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། སངས་རྒྱས་ཀྱི་བཀའ་ཡིན་པའི་ཕྱིར། གཞན་ཡང་
སྟོན་པས་ཞིང་འདིར་མངོན་པར་རྫོགས་པར་སངས་རྒྱས་པའི་ཚུལ་བསྟན་ནས་ཞག་ཞེ་དགུའི་བར་དུ་ཆོས་འཁོར་མ་བསྐོར་བར་བཤད་པ་དེ་སྒྲ་ཇི་བཞིན་དུ་ཁས་ལེན་རིགས་པར་ཐལ། ཡུལ་ཝ་ར་ཎ་སིར་གསུངས་པའི་བདེན་བཞིའི་ཆོས་འཁོར་དེ་ཞིང་འདིར་
སྟོན་པས་ཆོས་འཁོར་བསྐོར་བའི་ཐོག་མ་ཡིན་པའི་ཕྱིར། རྟགས་ཁས། འདོད་ན། རང་གི་གདུལ་བྱ་ལ་ཆོས་མི་སྟོན་པའི་མཆོག་གི་སྤྲུལ་སྐུ་ཡོད་པར་ཐལ། འདོད་པའི་ཕྱིར། འདོད་ན། མཆོག་གི་སྤྲུལ་སྐུ་དེ་ཆོས་ཉིད་ལ་མཉམ་པར་བཞག་བཞིན་པའི་
ངང་ནས་གཞན་དོན་འབད་མེད་ལྷུན་གྲུབ་ཏུ་བྱེད་ནུས་པའི་གང་ཟག་མ་ཡིན་པར་ཐལ། འདོད་པའི་ཕྱིར། ཆོས་འཁོར་གསུམ་ཅིག་ཅར་དུ་བསྐོར་ཞེས་པའི་དོན་ལ་ཁ་ཅིག་སྟོན་པས་ཡུལ་ཝ་ར་ཎ་སིར་བཀའ་དང་པོ་བདེན་བཞིའི་ཆོས་འཁོར་གསུངས་པའི་མཛད་པ་
པ་དང་བྱ་རྒོད་ཕུང་པོའི་རིར་ཤེར་ཕྱིན་གྱི་མདོ་གསུངས་པའི་མཛད་པ་ཅིག་ཅར་དུ་བསྟན་པ་ཡིན་ཏེ། སྟོན་པས་སྤྲུལ་པ་མི་འདྲ་བ་དུ་མ་ཅིག་ཅར་དུ་བསྟན་པའི་ཕྱིར། ཞེས་ཟེར་ན། མི་འཐད་དེ། སྟོན་པས་ཆོས་འཁོར་ཐམས་ཅད་ཅིག་ཅར་དུ་བསྐོར་བར་ཐལ། སྟོན་
པས་ཡུལ་ཝ་ར་ཎ་སིར་གསུངས་པའི་བདེན་བཞིའི་ཆོས་འཁོར་དང་བྱ་རྒོད་ཕུང་པོའི་རིར་གསུངས་པའི་ཤེར་ཕྱིན་གྱི་མདོ་གཉིས་ཅིག་ཅར་དུ་གསུངས་པའི་ཕྱིར། འདོད་ན། སྟོན་པས་ལུང་སྡེ་བཞི་པོ་ཅིག་ཅར་དུ་གསུངས་པར་ཐལ་ལོ། །འདོད་ན། སྡོན་ཆོག་དང་ད་

[036B] །འདོད་ན། དེ་གཉིས་དོན་གཅིག་ཡིན་པར་ཐལ་ལོ། །གལ་ཏེ་ཁོ་ན་རེ། འགྲེལ་པ་ཚིག་གསལ་ལས། ཆོས་ཀྱི་འཁོར་ལོ་མ་ལུས་པ་རྣམ་པ་ཐམས་ཅད་དུ་བསྐོར་བ་ནི། སྐད་ཅིག་གཅིག་ཁོ་ན་ལ་
བསྐོར་བ་སྟེ། ཞེས་གསུངས་པ་མི་འཐད་པར་ཐལ། དེས་ཆོས་འཁོར་ཐམས་ཅད་ཅིག་ཅར་དུ་མ་བསྐོར་པའི་ཕྱིར། ཟེར་ན་མ་ཁྱབ། མཁས་པ་ཁ་ཅིག་གཟུངས་ཀྱི་དབང་ཕྱུག་རྒྱལ་པོས་ཞུས་པའི་མདོ་ལས་གསུངས་པའི་གདུལ་བྱ་བཀྲི་བའི་འཁོར་ལོ་
རིམ་པ་གསུམ་པོ་དེ་ལ། ཆོས་འཁོར་གསུམ་གྱི་ཐ་སྙད་མི་བྱེད་དེ། དྲང་ངེས་རྣམ་འབྱེད་ལས། ཆོས་འཁོར་ལན་གསུམ་བསྐོར་བ་དང་དོན་མི་གཅིག་སྟེ། ཞེས་གསུངས་པའི་ཕྱིར། ཟེར་ན་མི་འཐད་དེ། སླར་ཡང་བླ་མའི་རྒྱུད་འདི་ནི། །ཞེས་པའི་ཐད་ཀྱི་རྒྱུད་བླ་
མའི་དར་ཊཱིཀ་ལས། སླར་ཡང་བླ་མའི་རྒྱུད་དེ། རྒྱུད་ཕྱི་མ་འཁོར་ལོ་ཐ་མ་འདིར་ནི། ཞེས་དེ་བཞིན་གཤེགས་པའི་སྙིང་པོའི་མདོ་ལ་འཁོར་ལོ་ཐ་མའི་ཐ་སྙད་གསལ་བར་བཤད་པའི་ཕྱིར། ཁོ་ན་རེ། དེ་བཞིན་གཤེགས་པའི་སྙིང་པོའི་མདོ་དེ་འཁོར་ལོ་ཐ་མ་ཡིན་པར་
ཐལ༑ གཟུངས་རྒྱལ་གྱི་མདོ་ལས་གསུངས་པའི་གདུལ་བྱ་བཀྲི་བའི་འཁོར་ལོ་རིམ་པ་གསུམ་པོ་ལ་འཁོར་ལོ་གསུམ་གྱི་ཐ་སྙད་འཐད་པའི་ཕྱིར། འདོད་ན། དེ་ཆོས་ཅན། འཁོར་ལོ་ཐ་མ་མ་ཡིན་པར་ཐལ། འཁོར་ལོ་བར་པ་ཡིན་པའི་ཕྱིར། དེར་ཐལ། དགོངས་
འགྲེལ་ལས་གསུངས་པའི་འཁོར་ལོ་བར་པ་ཡིན་པའི་ཕྱིར། ཟེར་ན་རྩ་བར་མ་ཁྱབ་སྟེ། གཟུངས་ཀྱི་དབང་ཕྱུག་རྒྱལ་པོས་ཞུས་པའི་མདོ་ལས་གསུངས་པའི་འཁོར་ལོ་ཐ་མ་ཡིན་ན། འཁོར་ལོ་ཐ་མ་མ་ཡིན་དགོས་པའི་ཕྱིར་སྟེ། འཁོར་ལོ་ཐ་མ་ཡིན་ན་དགོངས་
འགྲེལ་ལས་གསུངས་པའི་འཁོར་ལོ་ཐ་མ་ཡིན་དགོས་པའི་ཕྱིར། བྱས་པ་ལ། ཁོ་ན་རེ། ལྔ་སྡེ་ལ་ཤམ་ཐབས་ཟླུམ་པོར་བགོ་བ་ལ་བསླབ་པར་བྱའོ། །ཞེས་པའི་བསླབ་བྱའི་མདོ་ཚིག་ཆོས་ཅན། དགོངས་འགྲེལ་གྱི་འཁོར་ལོ་དང་པོ་ཡིན་པར་ཐལ། དེ་འཁོར་

[037A]༄༅། །ལོ་དང་པོ་ཡིན་པའི་ཕྱིར། ཁྱབ་པ་ཁས། མ་གྲུབ་ན། འཁོར་ལོ་དང་པོ་ཡིན་ན་བཀའ་དང་པོ་བདེན་བཞིའི་ཆོས་འཁོར་ཡིན་དགོས་པར་ཐལ། མ་གྲུབ་པ་དེའི་ཕྱིར། འདོད་ན། འཁོར་ལོ་ཐ་མ་ཡིན་ན་བཀའ་ཐ་མ་ལེགས་པར་རྣམ་པར་
ཕྱེ་བའི་ཆོས་འཁོར་ཡིན་དགོས་པར་ཐལ། འདོད་པའི་ཕྱིར། འདོད་ན། དེ་འདྲའི་ཁྱབ་པ་སེམས་ཙམ་པས་ཁས་ལེན་པར་ཐལ། འདོད་པའི་ཕྱིར། འདོད་ན། འཁོར་ལོ་ཐ་མ་ཡིན་ན་ངེས་དོན་གྱི་མདོ་ཡིན་པས་ཁྱབ་པ་དེས་ཁས་ལེན་པར་ཐལ་ལོ། །འདོད་ན། སེམས་
ཙམ་པའི་ཐད་ཀྱི་དྲང་ངེས་རྣམ་འབྱེད་ལས། འཁོར་ལོ་གསུམ་པ་དེས་དོན་དུ་བཤད་པ་ཡང་སྔར་བཤད་པ་ལྟར་ལེགས་པར་ཕྱེ་བ་རྣམས་ཡིན་གྱི་ཐམས་ཅད་མ་ཡིན་པ་ནི། ཞེས་བཤད་པ་མི་འཐད་པར་ཐལ། འདོད་པའི་ཕྱིར། ཟེར་ན་མ་ཁྱབ་སྟེ། དེ་
ནི་དུས་གསུམ་པར་གསུངས་པའི་མདོ་ཡིན་ན་ངེས་དོན་གྱི་མདོ་ཡིན་མི་དགོས་ཞེས་པའི་དོན་ནོ། །དེ་ལྟར་མ་ཡིན་ན་དུས་དང་པོར་གསུངས་པའི་མདོ་ཡིན་ན་འཁོར་ལོ་དང་པོ་ཡིན་དགོས་པར་ཐལ། ལྔ་སྡེ་ལ་ཤམ་ཐབས་ཟླུམ་བོར་བགོ་བ་ལ་བསླབ་པར་བྱའོ། །
ཞེས་པའི་མདོ་འདི་འཁོར་ལོ་དང་པོ་ཡིན་པའི་ཕྱིར། འདོད་ན། འཁོར་ལོ་གསུམ་སྟོན་པའི་སྐུ་ཚེའི་ཚིགས་ཀྱི་སྒོ་ནས་འཇོག་རིགས་པར་ཐལ་ལོ། །འདི་རྣམས་ལས་བརྩམས་པའི་དོགས་པ་ཕྲ་མོ་གཅོད་དགོས་པ་ཉུང་ན་མཐའ་མི་ཆོད་ཅིང། སྤྲོས་ན་མང་བར་
འགྱུར་བས་ཟུར་དུ་དཔྱད་པར་བྱའོ། །རེ་ཤིག་དོགས་པ་ལ། གཟུངས་རྒྱལ་གྱིས་ཞུས་པའི་མདོ་ལས་གསུངས་པའི་ཆོས་འཁོར་གསུམ་ཅིག་ཅར་དུ་བསྐོར་བར་ཐལ། དགོངས་འགྲེལ་ལས་གསུངས་པའི་འཁོར་ལོ་གསུམ་ཅིག་ཅར་དུ་བསྐོར་བའི་ཕྱིར། མ་གྲུབ་ན། ཆོས་
འཁོར་གསུམ་ཅིག་ཅར་དུ་བསྐོར་བ་བུད། རྩ་བར་འདོད་ན། མདོ་དེ་ལས། རིགས་ཀྱི་བུ་དེ་བཞིན་དུ་དེ་བཞིན་གཤེགས་པ་ཡང་ཡོངས་སུ་མ་དག་པའི་སེམས་ཅན་གྱི་ཁམས་མཁྱེན་ནས། མི་རྟག་པ་དང། སྡུག་བསྔལ་བ་དང། བདག་མེད་པ་དང། མི་གཙང་བས་ཡིད་

[037B] འཕགས་པའི་ཆོས་འདུལ་བ་ལ་འཛུད་པར་མཛད་དོ། །དེ་ཙམ་གྱིས་དེ་བཞིན་གཤེགས་པ་བརྩོན་པ་འདོར་བ་ཡང་མ་ཡིན་ཏེ། དེའི་འོག་ཏུ། སྟོང་པ་ཉིད་དང་མཚན་མ་མེད་པ། ཞེས་
གསུངས་པ་མི་འཐད་པར་ཐལ། འདོད་པའི་ཕྱིར། རྟགས་ཁས། གཞན་ཡང། སྟོན་པས་གདུལ་བྱ་གཅིག་ལ་རྒྱུད་སྨིན་བྱེད་ཀྱི་ལམ་གྱི་རིམ་པ་དང་གྲོལ་བྱེད་ཀྱི་ལམ་གྱི་རིམ་པ་ཅིག་ཅར་དུ་གསུངས་པར་ཐལ། གཟུངས་རྒྱལ་གྱི་མདོ་ལས་གསུངས་པའི་ཆོས་
འཁོར་གསུམ་ཅིག་ཅར་དུ་གསུངས་པའི་ཕྱིར། རྟགས་ཁས། འདོད་ན། སྟོན་པས་གདུལ་བྱ་རྣམས་ལམ་ལ་རིམ་ཅན་དུ་བཀྲི་བར་མཛད་པ་མ་ཡིན་པར་ཐལ། འདོད་པའི་ཕྱིར། གཞན་ཡང། ནོར་བུ་མཁན་གྱིས་ནོར་བུ་གཅིག་ཉིད་སྦྱོང་ཚུལ་མི་འདྲ་བ་
གསུམ་གྱི་སྒོ་ནས་ཅིག་ཅར་དུ་སྦྱོང་བར་ཐལ། སྟོན་པས་གཟུངས་རྒྱལ་གྱིས་ཞུས་པའི་མདོ་ལས་གསུངས་པའི་ཆོས་འཁོར་གསུམ་ཅིག་ཅར་དུ་བསྐོར་བའི་ཕྱིར། རྟགས་ཁས། འདོད་མི་ནུས་སོ། གཞན་ཡང། དགོངས་འགྲེལ་ལས། དང་པོར་བཅོམ་ལྡན་
འདས་ཀྱིས་ཡུལ་ཝ་ར་ཎ་སིར་ཞེས་སོགས་ཀྱི་སྐབས་ནས་བསྟན་པའི་ཆོས་འཁོར་དང། ཡང་བཅོམ་ལྡན་འདས་ཀྱི་ཞེས་སོགས་ཀྱི་སྐབས་ནས་བསྟན་པའི་ཆོས་འཁོར་གཉིས་ཅིག་ཅར་དུ་བསྐོར་བར་ཐལ། དགོངས་འགྲེལ་ལས་གསུངས་པའི་ཆོས་འཁོར་
གསུམ་ཅིག་ཅར་དུ་བསྐོར་བའི་ཕྱིར། རྟགས་ཁས། འདོད་ན། ཡུལ་ཝ་ར་ཎ་སིར་གསུངས་པའི་བདེན་བཞིའི་ཆོས་འཁོར་དང་བྱ་རྒོད་ཕུང་པོའི་རིར་གསུངས་པའི་མཚན་ཉིད་མེད་པའི་ཆོས་འཁོར་གཉིས་ཅིག་ཅར་དུ་བསྐོར་བར་ཐལ། འདོད་པའི་ཕྱིར་
གཞན་ཡང། འཁོར་ལོ་ཐ་མ་དེ་འཁོར་ལོ་དང་པོ་གཉིས་ལ་འགལ་སྤོང་གི་མདོ་མ་ཡིན་པར་ཐལ། དེ་འཁོར་ལོ་དང་པོ་གཉིས་དང་ཅིག་ཅར་དུ་གསུངས་པའི་ཕྱིར། རྟགས་ཁས། འདོད་ན། དེ་ཡིན་པར་ཐལ། མདོ་སྡེ་དགོངས་འགྲེལ་དེ་འཁོར་ལོ་དང་པོ་

[038A]༄༅། །གཉིས་ལ་འགལ་སྤོང་གི་མདོ་ཡིན་པའི་ཕྱིར། ཟེར་ན། ཡང་ཁ་ཅིག་བདེན་བཞི་དངོས་ཀྱི་བརྗོད་བྱའི་གཙོ་བོར་བྱས་ནས་སྟོན་པའི་མདོ། །འཁོར་ལོ་དང་པོའི་མཚན་ཉིད། སྟོང་ཉིད་དངོས་ཀྱི་བརྗོད་བྱའི་གཙོ་བོར་བྱས་ནས་སྟོན་
པའི་མདོ། འཁོར་ལོ་བར་པའི་མཚན་ཉིད། གཟུངས་འཛིན་གཉིས་སྟོང་དངོས་ཀྱི་བརྗོད་བྱའི་གཙོ་བོར་བྱས་ནས་སྟོན་པའི་མདོ། འཁོར་ལོ་ཐ་མའི་མཚན་ཉིད་ཟེར་བ་དང། སྟོན་པས་ཆོས་འཁོར་གསུམ་རིམ་ཅན་དུ་བསྐོར་ཟེར་བ་ནང་འགལ་ཏེ། ཡུལ་ཝ་
ར་ཎ་སེར་གསུངས་བའི་བདེན་བཞིའི་ཆོས་འཁོར་དེ་སྟོན་པས་ཞིང་འདིར་ཆོས་འཁོར་བསྐོར་བའི་ཐོག་མ་ཡིན་པར་ཐལ། སྟོན་པས་འཁོར་ལོ་གསུམ་རིམ་ཅན་དུ་བསྐོར་བའི་ཕྱིར། འདོད་ན། དེ་མ་ཡིན་པར་ཐལ། ཟབ་ཞི་སྤྲོལ་བྲལ་འོད་གསལ་འདུས་མ་བྱས། །
ཞེས་པའི་མདོ་འདི་མཚན་ཉིད་མེད་པའི་ཆོས་འཁོར་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། སྟོང་ཉིད་དངོས་ཀྱི་བརྗོད་བྱའི་གཙོ་བོར་བྱས་ནས་སྟོན་པའི་མདོ་ཡིན་པའི་ཕྱིར། འཁོར་གསུམ། ཁ་ཅིག་དུས་དང་པོར་ཡུལ་ཝ་ར་ཎ་སེར་ཆེད་དུ་བྱ་
བའི་གདུལ་བྱ་ཉན་ཐོས་ཀྱི་རིགས་ཅན་ལ་འཕགས་པའི་བདེན་བཞི་སྟོན་པའི་མདོ། འཁོར་ལོ་དང་པོའི་མཚན་ཉིད། དུས་བར་པར་གནས་བྱ་རྒོད་ཕུང་པོའི་རིར་ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་ལ་སྟོང་ཉིད་ཕྲ་མོ་སྟོན་པའི་མདོ་དེ། འཁོར་ལོ་བར་པའི་
མཚན་ཉིད། དུས་ཐ་མར་ཡུལ་ཡངས་པ་ཅན་ལ་སོགས་པར་ཆེད་དུ་བྱ་བའི་གདུལ་བྱ་ཐེག་པ་ཆེ་ཆུང་སྣ་ཚོགས་པའི་རིགས་ཅན་ལ་ངོ་བོ་ཉིད་ཡོད་མེད་ཀྱི་དོན་སོ་སོར་ཕྱེ་ནས་སྟོན་པའི་མདོ་དེ། འཁོར་ལོ་ཐ་མའི་མཚན་ཉིད་ཟེར་བ་མི་འཐད་དེ། འཁོར་ལོ་གསུམ་
པོ་དེ་དུས་དང་རིམ་པའི་སྒོ་ནས་འཇོག་རིགས་པར་ཐལ་ལོ། །འདོད་ན། དྲང་ངེས་རྣམ་འབྱེད་ལས། འཁོར་གྱི་འདུ་ཐེབས་དང། ཞེས་སོགས་གསུངས་པ་དང་འགལ་བའི་ཕྱིར། རྟགས་ཁས། གཞན་ཡང། འཁོར་ལོ་དང་པོ་སྐུ་ཚེའི་སྟོད་ལ་གསུངས་

[038B] འཁོར་ལོ་བར་པ་སྐུ་ཚེའི་བར་ལ་གསུངས་པའི་ཁྱད་པར་འཐད་པར་ཐལ། མཚན་ཉིད་དེ་འཐད་པའི་ཕྱིར། འདོད་མི་ནུས་ཏེ། སྟོན་པ་མཆོག་གི་སྤྲུལ་སྐུར་མངོན་པར་རྫོགས་པར་སངས་རྒྱས་པའི་ལོ་དེ་ལ་བཀའ་དང་པོ་བདེན་བཞིའི་ཆོས་འཁོར་
གསུངས༑ དེའི་ཕྱི་དེ་ལོ་བྱ་རྒོད་ཕུང་པོའི་རིར་ཤེར་ཕྱིན་གྱི་མདོ་གསུངས་པའི་ཕྱིར། དེར་ཐལ། སྟོན་པ་མངོན་པར་རྫོགས་པར་སངས་རྒྱས་པའི་ཕྱི་དེ་ལོ་དཔལ་ལྡན་འབྲས་སྤུངས་སུ་དུས་འཁོར་རྩ་རྒྱུད་གསུངས་པ་དང་དུས་མཉམ་དུ་བྱ་རྒོད་ཕུང་པོའི་
རིར་ཤེར་ཕྱིན་གྱི་མདོ་གསུངས་པའི་ཕྱིར་ཏེ། དུས་འཁོར་རྩ་རྒྱུད་ལས། སྟོན་པས་བྱ་རྒོད་ཕུང་པོ་རུ། །ཤེས་རབ་ཕ་རོལ་ཕྱིན་ཚུལ་བསྟན། །མཆོད་རྟེན་དཔལ་ལྡན་འབྲས་སྤུངས་སུ། །དེ་བཞིན་གསང་སྔགས་ཚུལ་གསུངས་པ། །ཞེས་དང། དེའི་འབྲེལ་
ཆེན་ལས། བཅོམ་ལྡན་འདས་ཤཱཀྱ་ཐུབ་པ་མངོན་པར་རྫོགས་པར་སངས་རྒྱས་ཏེ། དེ་ནས་ཆོས་ཀྱི་འཁོར་ལོ་བསྐོར་ཞིང། ཐེག་པ་གསུམ་སྟོན་པར་མཛད་ཅིང། དེ་ནས་ཟླ་བ་བཅུ་གཉིས་པ་ནག་པའི་ཉ་ལ་ཤྲཱི་དྷཱ་ནྱ་ཀ་ཊ་ཀར་ཆོས་ཀྱི་དབྱིངས་གསུང་གི་དབང་
ཕྱུག་གི་དཀྱིལ་འཁོར། ཞེས་སོགས་གསུངས་པའི་ཕྱིར། ལུགས་འདི་ལ་ཤེར་ཕྱིན་གྱི་མདོའི་གླེང་གཞིའི་སྐོར་ལ་བརྟེན་པའི་དོགས་པ་ཤིན་ཏུ་ཆེ་བར་ཡོད་ན་ཡང་ཟུར་དུ་དགག་པར་བྱའོ།།    ༈    བཀའ་དང་ལམ་ཞུགས་ཀྱི་མངོན་རྟོགས་གང་རུང་
གིས་བསྡུས་པའི་དམ་ཆོས། ཆོས་འཁོར་གྱི་མཚན་ཉིད། དབྱེ་ན། རྟོགས་པའི་ཆོས་འཁོར་དང་ལུང་གི་ཆོས་འཁོར་གཉིས། ཆོས་འཁོར་གང་ཞིག་ལམ་ཞུགས་ཀྱི་མངོན་པར་རྟོགས་པས་བསྡུས་པ་དེ་རྟོགས་པའི་ཆོས་འཁོར་གྱི་མཚན་ཉིད་
ཆོས་འཁོར་གང་ཞིག་སངས་རྒྱས་ཀྱི་བཀར་དམིགས་པ་དེ་ལུང་གི་ཆོས་འཁོར་གྱི་མཚན་ཉིད། དེ་ལ་དབྱེ་ན། བཀའ་དང་པོ་བདེན་བཞིའི་ཆོས་འཁོར་དང། བར་པ་མཚན་ཉིད་མེད་པའི་ཆོས་འཁོར་དང། ཐ་མ་ལེགས་པར་རྣམ་པར་ཕྱེ་བའི་

[039A]༄༅། །ཆོས་འཁོར་དང་གསུམ། བདེན་བཞི་དངོས་ཀྱི་བརྗོད་བྱའི་གཙོ་བོར་བྱས་ནས་སྟོན་པའི་ཐེག་དམན་ཐུན་མོང་མ་ཡིན་པའི་མདོ་དེ། བཀའ་དང་པོ་བདེན་བཞིའི་ཆོས་འཁོར་གྱིས་མཚན་ཉིད། སྟོང་ཉིད་དངོས་ཀྱི་བརྗོད་བྱའི་
གཙོ་བོར་བྱས་ནས་སྟོན་པའི་ཐེག་ཆེན་ཐུན་མོང་མ་ཡིན་པའི་མདོ། །བཀའ་བར་པ་མཚན་ཉིད་མེད་པའི་ཆོས་འཁོར་གྱི་མཚན་ཉིད། མཚན་ཉིད་གསུམ་ལ་སེམས་ཙམ་པས་འདོད་པ་ལྟར་གྱི་བདེན་པ་ཡོད་མེད་ཀྱི་ཁྱད་པར་ཕྱེ་ནས་སྟོན་པའི་
ཐེག་པ་ཐུན་མོང་པའི་མདོ། བཀའ་ཐ་མ་ལེགས་པར་ཕྱེ་པའི་ཆོས་འཁོར་གྱི་མཚན་ཉིད། དང་པོའི་མཚན་གཞི་ནི། ལྔ་སྡེ་ལ་གསུངས་པའི་ཆོས་ཀྱི་འཁོར་ལོའི་མྡོའམ། མར་མེའི་མདོ་ལྟ་བུ་ལ་བྱེད། འཁོར་ལོ་བར་པ་ལ་དྲང་ངེས་ཀྱི་ཆ་གཉིས་ཡོད་དེ། །
ཤེས་རབ་སྙིང་པོ་དྲང་དོན་གྱི་མདོ་དང། རྒྱས་འབྲིང་བསྡུས་གསུམ་ངེས་དོན་གྱི་མདོ་ཡིན་པའི་ཕྱིར། འཁོར་ལོ་ཐ་མའི་མཚན་གཞི་ནི། མདོ་སྡེ་དགོངས་འགྲེལ་ལྟ་བུ་ལ་བྱེད། དྲང་ངེས་ཀྱི་ཁྱད་པར་ནི། དྲང་དོན་གྱི་མདོ་དང་ངེས་དོན་གྱི་མདོ་གང་རུང་གང་ཞིག་
ཀུན་རྫོབ་བདེན་པ་དངོས་ཀྱི་བརྗོད་བྱའི་གཙོ་བོར་བྱས་ནས་སྟོན་པའི་མདོ་དང། སྒྲ་ཇི་བཞིན་དུ་ཁས་བླངས་དུ་མི་རུང་བའི་མདོ་གང་རུང་དུ་དམིགས་པ་དེ། དྲང་དོན་གྱི་མདོའི་མཚན་ཉིད། དྲང་ངེས་ཀྱི་མདོ་གང་རུང་གང་ཞིག་དོན་དམ་བདེན་པ་དངོས་ཀྱིས་བརྗོད་བྱའི་
གཙོ་བོར་བྱས་ནས་སྟོན་ཅིང་སྒྲ་ཇི་བཞིན་དུ་ཁས་བླང་དུ་རུང་བའི་མདོར་དམིགས་པ་དེ། ངེས་དོན་གྱི་མདོའི་མཚན་ཉིད་ཡིན་ནོ། །    ༈    ཁ་ཅིག་ལམ་མ་ཞུགས་ཀྱི་གང་ཟག་གི་རྒྱུད་ཀྱི་སྙིང་རྗེ་ཆེན་པོ་ཆོས་ཅན། ལམ་ཞུགས་ཀྱི་མངོན་རྟོགས་ཀྱིས་
བསྡུས་པར་ཐལ། རྟོགས་པའི་ཆོས་འཁོར་ཡིན་པའི་ཕྱིར། དེར་ཐལ། རྟོགས་པའི་བསྟན་པ་ཡིན་པའི་ཕྱིར་ན་མ་ཁྱབ། ཡང་ལུང་གི་ཆོས་འཁོར་བསྐོར་བ་པོའི་གང་ཟག་ཡིན་ན་སངས་རྒྱས་འཕགས་པ་ཡིན་དགོས་པར་ཐལ། ལུང་གི་ཆོས་འཁོར་ཡིན་ན་

[039B] འདོད་བྱས་པ་ལ་ཁོ་ན་རེ། བྱང་སེམས་ས་བརྒྱད་པ་བ་ཆོས་ཅན། དེར་ཐལ། དེའི་ཕྱིར་ཏེ། ཤེར་ཕྱིན་གྱི་མདོ་གསུང་པ་པོ་ཡིན་པའི་ཕྱིར། དེར་ཐལ། དེས་གསུངས་པའི་ཤེར་ཕྱིན་གྱི་མདོ་ཡོད་པའི་ཕྱིར་ན་མ་ཁྱབ། ཡང་འཕགས་
པ་ཤཱ་རིའི་བུ་ཆོས་ཅན། སངས་རྒྱས་ཡིན་པར་ཐལ། ལུང་གི་ཆོས་འཁོར་སྐོར་བ་པོའི་གང་ཟག་ཡིན་པའི་ཕྱིར། དེར་ཐལ། དེས་བརྩམས་པའི་ལུང་གི་ཆོས་འཁོར་ཡོད་པའི་ཕྱིར་ན་མ་ཁྱབ། རྟགས་གྲུབ་སྟེ། གདུལ་བྱས་བརྩམས་པའི་ལུང་གི་ཆོས་འཁོར་
ཡོད་པའི་ཕྱིར་ཏེ། འགྲེལ་ཆེན་ལས། རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཞེས་བྱ་བ་ལ་སོགས་པ་ནི། བཀའ་བསྡུ་བ་པོ་རྣམས་ཀྱིས་ཡང་དག་པར་བྱས་པའི་ཕྱིར། སངས་རྒྱས་ཀྱི་བཀའ་ཉིད་བཀའ་མ་ཡིན་པའི་གོ་སྐབས་རྒྱང་རིང་
དུ་སྤངས་པ་ཡིན་ནོ། །ཞེས་གསུངས་པའི་ཕྱིར། གཞན་ཡང། རྟོགས་པའི་ཆོས་འཁོར་ཡིན་ན་སངས་རྒྱས་ཀྱི་ཡོན་ཏན་ཡིན་དགོས་པར་ཐལ། ལུང་གི་ཆོས་འཁོར་ཡིན་ན་སངས་རྒྱས་ཀྱི་བཀའ་ཡིན་དགོས་པའི་ཕྱིར། ཟེར་ན་མ་ཁྱབ་བོ། །ཡང་ཁོ་ན་རེ་
ལམ་མ་ཞུགས་གང་ཟག་གི་རྒྱུད་ཀྱི་སྙིང་རྗེ་ཆེན་པོ་དེ། རྟོགས་པའི་ཆོས་འཁོར་ཡིན་པར་ཐལ། དེའི་རྒྱུད་ཀྱི་བསླབ་པ་གསུམ་པོ་དེ་དེ་ཡིན་པའི་ཕྱིར། དེའི་རྒྱུད་ལ་བསླབ་པ་གསུམ་གྱིས་བསྡུས་པའི་རྟོགས་པའི་ཆོས་འཁོར་ཡོད་པའི་ཕྱིར། མ་གྲུབ་ན། དེར་
ཐལ༑ དེའི་རྒྱུད་ལ་སྡེ་སྣོད་གསུམ་གྱིས་བསྡུས་པའི་ལུང་གི་ཆོས་འཁོར་ཡོད་པའི་ཕྱིར། ཟེར་ན་མ་ཁྱབ། ཁ་ཅིག་ལམ་མ་ཞུགས་ཀྱི་གང་ཟག་གི་རྒྱུད་ཀྱི་སྟོང་ཉིད་རྟོགས་པའི་ཚན་མ་དེ་རྟོགས་པའི་ཆོས་འཁོར་ཡིན་པར་ཐལ། དེའི་རྒྱུད་ཀྱི་སྟོང་ཉིད་རྟོགས་
བའི་ལྟ་བ་དེ་དེ་ཡིན་པའི་ཕྱིར། འདོད་ན། དེའི་རྒྱུད་ཀྱི་སྟོང་ཉིད་རྟོགས་པའི་ཚད་མ་ཡིན་ན་རྟོགས་པའི་ཆོས་འཁོར་ཡིན་དགོས་པར་ཐལ། འདོད་པའི་ཕྱིར། འདོད་ན། ལམ་མ་ཞུགས་ཀྱི་གང་ཟག་གི་རྒྱུད་ཀྱི་ཚད་མ་ཆོས་ཅན། དེར་ཐལ། དེའི་ཕྱིར། དེར་ཐལ་

[040A]༄༅། །ཁྱོད་ཚད་མ་གང་ཞིག་ཁྱོད་ཀྱིས་སྟོང་ཉིད་རྟོགས་པའི་ཕྱིར། ཕྱི་མ་མ་གྲུབ་ན། ལམ་མ་ཞུགས་ཀྱི་གང་ཟག་ཆོས་ཅན། ཁྱོད་ཀྱི་རྒྱུད་ཀྱི་ཚད་མས་སྟོང་ཉིད་རྟོགས་པར་ཐལ། ཁྱོད་ཀྱི་རྒྱུད་ལ་སྟོང་ཉིད་རྟོགས་པའི་ཚད་མ་ཡོད་པའི་
ཕྱིར༑ གཞན་ཡང། ལམ་མ་ཞུགས་ཀྱི་གང་ཟག་གི་རྒྱུད་ཀྱི་སྙིང་རྗེ་དེ་རྟོགས་པའི་ཆོས་འཁོར་ཡིན་པར་ཐལ། དེའི་རྒྱུད་ཀྱི་སྙིང་རྗེ་ཆེན་པོ་དེ་དེ་ཡིན་པའི་ཕྱིར། འདོད་ན། དེ་ཡིན་ན་རྟོགས་པའི་ཆོས་འཁོར་ཡིན་དགོས་པར་ཐལ་ལོ། །འདོད་ན། ཕྱི་རོལ་
པའི་རྒྱུད་ཀྱི་སྙིང་རྗེ་ཚད་མེད་ཆོས་ཅན། དེར་ཐལ། དེའི་ཕྱིར། དེ་ཡོད་པའི་ཕྱིར་ཏེ། ཀུན་བཏུས་ལས། ཡོན་ཏན་འདི་རྣམས་ཇི་ལྟར་མངོན་པར་འགྲུབ་ཅེ་ན། ཕྱི་རོལ་པའམ། ཉན་ཐོས་སམ། བྱང་ཆུབ་སེམས་དཔའ་ཡང་རུང་སྟེ། ཞེས་གསུངས་པའི་ཕྱིར་
རྩ་བར་འདོད་ན། རྟོགས་པའི་བསྟན་པ་ཡིན་པར་ཐལ་ལོ། །འདོད་ན། དཀོན་མཆོག་གསུམ་ལ་སྐྱབས་སུ་སོང་བའི་ཕྱི་རོལ་པ་ཡོད་པར་ཐལ་ལོ། །ཡང་ཁོ་ན་རེ། ལུང་གི་ཆོས་འཁོར་དང་རྟོགས་པའི་ཆོས་འཁོར་གཉིས་ཀ་ཆོས་ཅན། ཆོས་འཁོར་གྱི་མཚན་ཉིད་
དེར་ཐལ། ཆོས་འཁོར་ཡིན་པའི་ཕྱིར། འདོད་ན། དེ་ཆོས་ཅན། བཀའ་བསྡུས་པའི་དམ་ཆོས་ཡིན་པར་ཐལ། འདོད་པ་གང་ཞིག་མངོན་པར་རྟོགས་པས་བསྡུས་པའི་དམ་ཆོས་མ་ཡིན་པའི་ཕྱིར། ཟེར་ན་མ་ཁྱབ། འོ་ན་དེ་གཉིས་ཀ་ཆོས་ཅན། བཀའི་བྱེ་
བྲག་ཡིན་པར་ཐལ། བཀའ་དང་མངོན་པར་རྟོགས་པ་གང་རུང་གི་བྱེ་བྲག་གང་ཞིག་གཅིག་ཤོས་མ་ཡིན་པའི་ཕྱིར། ཁྱབ་པ་ཁས། ཁ་ཅིག་རྩ་བ་ཤེས་རབ་ཆོས་ཅན། འཁོར་ལོ་བར་པ་ཡིན་པར་ཐལ། སྟོང་ཉིད་དངོས་ཀྱི་བརྗོད་བྱའི་གཙོ་བོར་བྱས་ནས་
སྟོན་པའི་ཐེག་ཆེན་ཐུན་མོང་མ་ཡིན་པའི་མདོ་ཡིན་པའི་ཕྱིར། དེར་ཐལ། སྟོང་ཉིད་དངོས་ཀྱི་བརྗོད་བྱའི་གཙོ་བོར་བྱས་ནས་སྟོན་པའི་ཐེག་ཆེན་ཐུན་མོང་མ་ཡིན་པའི་སྡེ་སྣོད་ཡིན་པའི་ཕྱིར། ཟེར་ན་མ་ཁྱབ་བོ། །རྩ་བར་འདོད་ན། སངས་རྒྱས་ཀྱི་བཀའ་ཡིན་

[040B] །འདོད་མི་ནུས་སྟེ། །དེ་བཞིན་དུ་ཚད་མ་རྣམ་འགྲེལ་འཁོར་ལོ་ཐ་མ་ཡིན་ཅིང། མངོན་པ་མཛོད་འཁོར་ལོ་དང་པོ་ཡིན་ཟེར་བ་ཡང་མི་འཐད་དོ། །ཁ་ཅིག་སྡེ་སྣོད་གསུམ་པོ་གང་རུང་ཡིན་ན་སངས་རྒྱས་ཀྱི་བཀའ་ཡིན་པས་ཁྱབ་ཅེས་ཟེར་ན་ཆེས་མི་འཐད་དེ་
སྡེ་སྣོད་གསུམ་རང་གིས་རྩོམ་ནུས་པའི་སྟེང་དུ་མང་ཐོས་ཚུལ་བལྡན་གཉིས་བསྣན་པ་སྡེ་སྣོད་རིགས་པའི་ལྔ་ཕྲུགས་ཡིན་པའི་ཕྱིར་ཏེ། དེ་ལྟར་དུ་ཊཱིཀ་ཆེན་རིན་ཆེན་ཕྲེང་བ་ལས་བཤད་པའི་ཕྱིར། ཁོ་ན་རེ། ཀུན་རྫོབ་བདེན་པ་དངོས་ཀྱི་བརྗོད་བྱའི་གཙོ་བོར་བྱས་
ནས་སྟོན་པའི་མདོ་དང། དོན་དམ་བདེན་པ་དངོས་ཀྱི་བརྗོད་བྱའི་གཙོ་བོར་བྱས་ནས་སྟོན་པའི་མདོ་གཉིས་འགལ་བར་ཐལ། དྲང་ངེས་ཀྱི་མདོ་འགལ་བའི་ཕྱིར། འདོད་ན། མདོ་སྡེ་ས་བཅུ་པ་ཆོས་ཅན། ཀུན་རྫོབ་བདེན་པ་དངོས་ཀྱི་བརྗོད་བྱའི་གཙོ་བོར་བྱས་ནས་སྟོན་
པའི་མདོ་མ་ཡིན་པར་ཐལ། དོན་དམ་བདེན་པ་དངོས་ཀྱི་བརྗོད་བྱའི་གཙོ་བོར་བྱས་ནས་སྟོན་པའི་མདོ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། དེས་མཉམ་ཉིད་བཅུ་དངོས་ཀྱི་བརྗོད་བྱའི་གཙོ་བོར་བྱེད་པའི་ཕྱིར། རྩ་བར་འདོད་མི་ནུས་ཏེ། དེས་
བྱང་སེམས་ཀྱི་ས་བཅུ་དངོས་ཀྱི་བརྗོད་བྱའི་གཙོ་བོར་བྱེད་པའི་ཕྱིར། གཞན་ཡང། ཀུན་རྫོབ་བདེན་པ་དངོས་ཀྱི་བརྗོད་བྱའི་གཙོ་བོར་བྱས་ནས་སྟོན་པའི་བསྟན་བཅོས་དང། དོན་དམ་བདེན་པ་དངོས་ཀྱི་བརྗོད་བྱའི་གཙོ་བོར་བྱས་ནས་སྟོན་པའི་བསྟན་བཅོས་
གཉིས་འགལ་བར་ཐལ། དང་པོ་དེ་དངོས་བསྟན་བསྟན་བྱའི་གཙོ་བོར་བྱེད་པའི་མདོ་དང། ཕྱི་མ་དེ་དངོས་བསྟན་བསྟན་བྱའི་གཙོ་བོར་བྱེད་པའི་མདོ་གཉིས་འགལ་བའི་ཕྱིར། འདོད་མི་ནུས་ཏེ། དབུ་མ་འཇུག་པ་དེས་ཀུན་རྫོབ་བདེན་པ་ཡང་དངོས་བསྟན་བསྟན་
བྱའི་གཙོ་བོར་བྱེད། དོན་དམ་བདེན་པ་ཡང་དངོས་ཀྱི་བརྗོད་བྱའི་གཙོ་བོར་བྱེད་པའི་ཕྱིར། དང་པོ་གྲུབ་སྟེ། དེས་རྒྱ་ཆེ་བའི་ལམ་གྱི་རིམ་པ་དངོས་ཀྱི་བསྟན་བྱའི་གཙོ་བོར་བྱེད་པའི་ཕྱིར། དེས་རྩ་ཤེ་ལ་རྒྱ་ཆེ་བའི་སྒོ་ནས་འཇུག་པའི་ཕྱིར། ཟེར་ན་མ་ཁྱབ་

[041A]༄༅། །ཡང་ཁ་ཅིག་བསྟན་བཅོས་མངོན་རྟོགས་རྒྱན་ཆོས་ཅན། ཁྱོད་ཀུན་རྫོབ་བདེན་པ་དངོས་བསྟན་བསྟན་བྱའི་གཙོ་བོར་བྱེད་པའི་བསྟན་བཅོས་མ་ཡིན་པར་ཐལ། དོན་དམ་བདེན་པ་དངོས་བསྟན་བསྟན་བྱའི་གཙོ་བོར་བྱེད་པའི་བསྟན་
བཅོས་ཡིན་པའི་ཕྱིར། དེར་ཐལ། དེས་ཐེག་ཆེན་སྒྲུབ་པའི་རྟེན་རང་བཞིན་གནས་རིགས་བསྟན་བྱའི་གཙོ་བོར་བྱེད་པའི་ཕྱིར། དེར་ཐལ། རྣམ་མཁྱེན་མཚོན་བྱེད་ཀྱི་ཆོས་བཅུ་དངོས་ཀྱི་བསྟན་བྱའི་གཙོ་བོར་བྱེད་པའི་ཕྱིར། ཟེར་ན་མ་ཁྱབ་བོ། ཁོ་ན་རེ། བྱང་
ཆེན་ཡོད་བཞིན་དུ་བྱང་ཆེན་ཡང་དག་པར་མི་མཐོང་ཞེས་སོགས་ཀྱི་མདོ་ཆོས་ཅན། ཁྱོད་ཀུན་རྫོབ་བདེན་པ་དངོས་ཀྱི་བརྗོད་བྱའི་གཙོ་བོར་བྱེད་པའི་མདོ་མ་ཡིན་པར་ཐལ། ཁྱོད་དོན་དམ་བདེན་པ་དངོས་ཀྱི་བསྟན་བྱའི་གཙོ་བོར་བྱེད་པའི་མདོ་ཡིན་པའི་ཕྱིར། དེར་ཐལ་
མདོ་ཚིག་དེའི་ནང་ཚན་གྱི་བྱང་ཆེན་ཡང་དག་པར་རྗེས་སུ་མི་མཐོང། ཞེས་པས། དོན་དམ་བདེན་པ་དངོས་ཀྱི་བསྟན་བྱའི་གཙོ་བོར་བྱེད་པའི་ཕྱིར། འདོད་མི་ནུས་ཏེ། དེའི་ནང་ཚན་གྱི་བྱང་ཆེན་ཡོད་བཞིན་དུ་ཞེས་པས་ཀུན་རྫོབ་བདེན་པ་དངོས་ཀྱི་བསྟན་བྱའི་གཙོ་
བོར་བྱེད་པའི་ཕྱིར། ཟེར་ན། འདི་རྣམས་ཀྱི་ལན་ལ་ཁོ་ན་རེ། དབུ་མ་འཇུག་པས་དོན་དམ་བདེན་པ་དངོས་ཀྱི་བསྟན་བྱའི་གཙོ་བོར་མི་བྱེད་ཟེར་ན། མི་འཐད་དེ། འཇུག་འགྲེལ་ལས། དེ་ཉིད་མ་རྟོགས་པས་ཆོས་ཟབ་མོ་འདི་སྤངས་པས་དེའི་ཕྱིར་བསྟན་བཅོས་
ཀྱི་དོན་གྱིས་དེ་ཁོ་ན་ཉིད་ཕྱིན་ཅི་མ་ལོག་པར་བསྟན་པར་བྱ་བའི་ཕྱིར། དབུ་མའི་བསྟན་བཅོས་ལ་འཇུག་པ་འདི་སྦྱར་བ་ཡིན་ནོ། །ཞེས། དབུ་མ་འཇུག་པ་གཙོ་བོར་སྟོང་ཉིད་གཏན་ལ་འབེབས་པའི་ཕྱིར་དུ་བརྩམས་པར་གསུངས་པའི་ཕྱིར། དེས་ན་དབུ་མ་
འཇུག་པའི་རྒྱ་ཆེ་བའི་ལམ་གྱི་རིམ་པ་ཞར་ལ་བསྟན་བྱའི་གཙོ་བོར་བྱེད་པ་ཡིན་ནོ། །གཞན་ཡང། རྣམ་བཤད་སྙིང་པོ་རྒྱན་ལས། བསྟན་བཅོས་མངོན་པར་རྟོགས་པའི་རྒྱན་འདིར་ནི་སྟོང་པ་ཉིད་ཀྱི་ལྟ་བ་མཐར་ཐུག་པ་ཡང་དང་ཡང་དུ་གསུངས་མོད་ཀྱི། གཏན་

[041B] ངོ་བོ་ངེས་པ་དང། གྲངས་ངེས་པ་དང། གོ་རིམས་ངེས་པ་གསུམ་གྱི་སྒོ་ནས་ཇི་ལྟར་ཉམས་སུ་ལེན་པའི་ཚུལ་མདོ་རྒྱས་འབྲིང་བསྡུས་གསུམ་གྱི་སྦས་དོན་ཁོང་ན་གནས་པ་གསལ་བར་
སྟོན་པར་བྱེད་དོ། །ཞེས་པས་བསྟན་བཅོས་མངོན་རྟོགས་རྒྱན་གྱིས་ཀུན་རྫོབ་བདེན་པ་དངོས་ཀྱི་བསྟན་བྱའི་གཙོ་བོར་བྱེད་པ་ཡིན་གྱི། དོན་དམ་བདེན་པ་དངོས་ཀྱི་བསྟན་བྱའི་གཙོ་བོར་མི་བྱེད་ལ། བྱང་ཆེན་ཡོད་བཞིན་དུ་ཞེས་སོགས་ཀྱི་མདོ་འདིས་ཀྱང་དོན་དམ་
བདེན་པ་དངོས་བསྟན་བསྟན་བྱའི་གཙོ་བོར་བྱེད་ཀྱི་ཀུན་རྫོབ་བདེན་པ་དངོས་ཀྱི་བསྟན་བྱའི་གཙོ་བོར་མི་བྱེད་ལ། མདོ་དེ་རྣམས་ཀྱིས་དངོས་བསྟན་སྟོང་ཉིད་ཀྱི་རིམ་པ་གཏན་ལ་འབེབས་ཤིང། ཤུགས་བསྟན་ལ་སྤས་དོན་མངོན་རྟོགས་ཀྱི་རིམ་པ་འཆད་པའི་མདོ་
ཡིན་པའི་ཕྱིར། ཡང་ཁོ་ན་རེ། ཡུམ་རྒྱས་འབྲིང་བསྡུས་གསུམ་ཆོས་ཅན། དྲང་དོན་གྱི་མདོ་ཡིན་པར་ཐལ། དྲང་དོན་གྱི་མདོའི་མཚན་ཉིད་དེ་འཐད་པའི་ཕྱིར། དང་པོ་སླ། གཉིས་པ་དེར་ཐལ། ཀུན་རྫོབ་བདེན་པ་དངོས་ཀྱི་བསྟན་བྱའི་གཙོ་བོར་བྱེད་པའི་མདོ་
ཡིན་པའི་ཕྱིར། དེར་ཐལ། དེའི་བསྟན་བྱའི་གཙོ་བོར་གྱུར་པའི་ཀུན་རྫོབ་བདེན་པ་ཡོད་པའི་ཕྱིར་ན་མ་ཁྱབ། དེར་གྱུར་བའི་ལྷག་པ་ཤེས་རབ་ཀྱི་བསླབ་པ་ཡོད་པའི་ཕྱིར། རྟག་གྲུབ་སྟེ། མངོན་པའི་སྡེ་སྣོད་ཡིན་པའི་ཕྱིར། ཟེར་ན། ཁྱོད་ཀྱིས་ཀུན་རྫོབ་བདེན་པ་
དངོས་ཀྱི་བསྟན་བྱའི་གཙོ་བོར་བྱེད་པར་ཐལ། ཁྱོད་ཀྱི་དངོས་ཀྱི་བསྟན་བྱའི་གཙོ་བོར་གྱུར་པའི་ཀུན་རྫོབ་བདེན་པ་ཡོད་པའི་ཕྱིར། ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། མ་ཁྱབ་འཚམས་ལ་ཁྱབ་པ་ཡོད་པའི་ཕྱིར། འདོད་ན། བསྟན་བཅོས་
མངོན་རྟོགས་རྒྱན་གྱི་སྐབས་དང་པོ་ཆོས་ཅན། ཁྱོད་ཀྱིས་ལམ་ཤེས་དངོས་ཀྱི་བསྟན་བྱའི་གཙོ་བོར་བྱེད་པར་ཐལ། ཁྱོད་ཀྱི་དངོས་བསྟན་བསྟན་བྱའི་གཙོ་བོར་གྱུར་པའི་ལམ་ཤེས་ཡོད་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། རྣམ་མཁྱེན་དེ་ཁྱོད་ཀྱི་

[042A]༄༅། །དངོས་བསྟན་བསྟན་བྱའི་གཙོ་བོར་གྱུར་པའི་ལམ་ཤེས་ཡིན་པའི་ཕྱིར། དེར་ཐལ། དེ་ཁྱོད་ཀྱི་དངོས་ཀྱི་བསྟན་བྱའི་གཙོ་བོ་གང་ཞིག་ལམ་ཤེས་ཡིན་པའི་ཕྱིར། གཞན་ཡང། ཡུམ་རྒྱས་འབྲིང་བསྡུས་གསུམ་ཆོས་ཅན་
ཁྱོད་ཀྱིས་བྱང་སེམས་ཚོགས་ལམ་པའི་རྒྱུད་ཀྱི་གོ་སྒྲུབ་དངོས་བསྟན་བསྟན་བྱའི་གཙོ་བོར་བྱེད་པར་ཐལ། ཁྱོད་ཀྱི་དངོས་བསྟན་བསྟན་བྱའི་གཙོ་བོར་གྱུར་པའི་བྱང་སེམས་ཚོགས་ལམ་པའི་རྒྱུད་ཀྱི་གོ་སྒྲུབ་ཡོད་པའི་ཕྱིར། ཁྱབ་པ་ཁས། དེར་ཐལ། དེར་
གྱུར་པའི་བྱང་སེམས་ཚོགས་ལམ་པའི་རྒྱུད་ཀྱི་ལྷག་པ་ཤེས་རབ་ཀྱི་བསླབ་པ་ཡོད་པའི་ཕྱིར། རྩ་བར་འདོད་ན། ཀུན་རྫོབ་བདེན་པ་དངོས་ཀྱི་བསྟན་བྱའི་གཙོ་བོར་བྱེད་པར་ཐལ། འདོད་པའི་ཕྱིར། འདོད་མི་ནུས་ཏེ། དོན་དམ་བདེན་པ་དངོས་ཀྱི་བསྟན་བྱའི་
གཙོ་བོར་བྱེད་པའི་ཕྱིར། དེར་ཐལ། འཁོར་ལོ་བར་པ་ཡིན་པའི་ཕྱིར། གཞན་ཡང། ཁྱོད་ཀྱི་དངོས་བསྟན་བསྟན་བྱའི་གཙོ་བོར་གྱུར་པའི་ཀུན་རྫོབ་བདེན་པ་ཡོད་ན། ཁྱོད་ཀྱིས་ཀུན་རྫོབ་བདེན་པ་དངོས་ཀྱིས་བསྟན་བྱའི་གཙོ་བོར་བྱེད་པས་ཁྱབ་པར་
ཐལ༑ མ་ཁྱབ་འཚམས་ལ་དེའི་ཕྱིར། འདོད་ན། ཡུམ་རྒྱས་འབྲིང་བསྡུས་གསུམ་ཆོས་ཅན། དེར་ཐལ། དེའི་ཕྱིར། དེར་ཐལ། ཁྱོད་ཀྱི་དངོས་ཀྱི་བསྟན་བྱའི་གཙོ་བོར་གྱུར་པའི་བྱང་སེམས་ཀྱི་ཚོགས་ལམ་ཡོད་པའི་ཕྱིར། མ་གྲུབ་ན། དེར་ཐལ་
ཁྱོད་ཀྱི་དངོས་ཀྱི་བསྟན་བྱའི་གཙོ་བོར་གྱུར་པའི་བྱང་སེམས་ཚོགས་ལམ་པའི་རྒྱུད་ཀྱི་ལྷག་པ་ཤེས་རབ་ཀྱི་བསླབ་པ་ཡོད་པའི་ཕྱིར། རྩ་བར་འདོད་ན། དེས་སྦས་དོན་མངོན་རྟོགས་ཀྱི་རིམ་པ་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པར་ཐལ་
ལོ༑ ༑གཞན་ཡང། ཉན་ཐོས་ཞི་བ་འཚོལ་རྣམས། །ཞེས་སོགས་ཀྱི་མཆོད་བརྗོད་ཀྱི་ངག་འདིས་ཡེ་ཤེས་ཆོས་སྐུ་ལ་དངོས་སུ་བསྟོད་པར་ཐལ། འདིའི་དངོས་ཀྱི་བསྟོད་ཡུལ་དུ་གྱུར་པའི་ཡེ་ཤེས་ཆོས་སྐུ་ཡོད་པའི་ཕྱིར། ཁྱབ་པ་ཁས། མ་

[042B] དེར་ཐལ། རྣམ་མཁྱེན་དེ་དེ་ཡིན་པའི་ཕྱིར། དེ་དེའི་དངོས་ཀྱི་བསྟོད་ཡུལ་གང་ཞིག་ཡེ་ཤེས་ཆོས་སྐུ་ཡིན་པའི་ཕྱིར། རྩ་བར་འདོད་ན། དེས་སྦྱོར་བ་བཞི་ལ་དངོས་སུ་བསྟོད་པར་ཐལ་ལོ། །    ༈   
ཀྱིས་ནི་ཉན་ཐོས་ཀྱི་ལམ་གང་ཡིན་པ་དང། ཞེས་སོགས་ཀྱི་སྐབས་སུ། སྦྱོར་བ་དང། མཐའ་བཅད་པ་གཉིས། དང་པོ་ནི། བྱང་འཕགས་ཀྱི་མངོན་རྟོགས་ཆོས་ཅན། ལམ་ཤེས་ཀྱིས་བསྡུས་པ་ཡིན་ཏེ། ཐབས་ཤེས་ཁྱད་པར་ཅན་གཉིས་དང་ལྡན་པའི་
བྱང་སེམས་འཕགས་པའི་མངོན་རྟོགས་ཡིན་པའི་ཕྱིར། བྱང་འཕགས་ཆོས་ཅན། ཐབས་ཁྱད་པར་ཅན་དང་ལྡན་ཏེ། འདིར་བསྟན་ཡང་དག་མཐའ་མངོན་དུ་བྱེད་པའི་དུས་དང་དུས་པ་ཡིན་པ་ལ་མཁས་པའི་སེམས་དཔའ་ཡིན་པའི་ཕྱིར། དེ་ཆོས་ཅན་
ཤེས་རབ་ཁྱད་པར་ཅན་དང་ལྡན་ཏེ། ཐེག་པ་གསུམ་གྱི་སྤངས་རྟོགས་ཀྱི་རིགས་རང་རྒྱུད་ལ་བསྐྱེད་པ་ལ་མཁས་པའི་སེམས་དཔའ་ཡིན་པའི་ཕྱིར། ཁོ་ན་རེ། ཐེག་པ་གསུམ་གྱི་སྤངས་རྟོགས་ཀྱི་རིགས་བསྐྱེད་བྱེད་ཡོད་པར་ཐལ། དེ་རང་རྒྱུད་ལ་བསྐྱེད་
པ་ལ་མཁས་པའི་སེམས་དཔའ་ཡོད་པའི་ཕྱིར། འདོད་མི་ནུས་ཏེ། དེ་རྟག་པ་ཡིན་པའི་ཕྱིར། ཟེར་ན། རྣམ་མཁྱེན་གྱི་རྗེས་སུ་སྐྱེས་བའི་བྱང་སེམས་མཐོང་ལམ་པ་ཆོས་ཅན། ཁྱོད་རྣམ་མཁྱེན་གྱི་བསྐྱེད་བྱེད་ཡིན་པར་ཐལ། ཁྱོད་ཀྱིས་རྣམ་
མཁྱེན་རང་རྒྱུད་ལ་བསྐྱེད་པར་བྱེད་པའི་ཕྱིར། ཁྱབ་པ་ཁས། གཉིས་པ་ལ། ལམ་གསུམ་ལ་དཔྱད་པ། རྫོགས་སྨིན་སྦྱངས་གསུམ་བྱས་པའི་ཚད་བཤད་པ། བྱང་ཆུབ་སེམས་དཔས་ཉན་རང་གི་སྤངས་རྟོགས་ཀྱི་རིགས་
རྫོགས་པར་གསུངས་པའི་དོན་བཤད་པ། ཡང་དག་པའི་མཐའ་ངོས་བཟུང་ནས་དེ་མངོན་དུ་བྱེད་པའི་ཚད་བཤད་པའོ། །དང་པོ་ལ། དགག་གཞག་གཉིས་ལས། དང་པོ་ལ། རོང་ཊཱིཀ་པ་ན་རེ། གང་ཟག་གི་བདག་མེད་མངོན་སུམ་དུ་

[043A]༄༅། །རྟོགས་པའི་ཡེ་ཤེས་དེ་བྱང་ཆུབ་སེམས་དཔས་ཤེས་པར་བྱ་བའི་ཉན་ཐོས་ཀྱི་ལམ་ཡིན་ཀྱང་ཉན་ཐོས་ཀྱི་ལམ་མ་ཡིན། དེ་བཞིན་དུ་གཉིས་སྟོང་མངོན་སུམ་དུ་རྟོགས་པའི་མཁྱེན་པ་དེ་བྱང་ཆུབ་སེམས་དཔས་ཤེས་པར་བྱ་བའི་རང་རྒྱལ་གྱི་
ལམ་ཡིན་ཀྱང། རང་རྒྱལ་གྱི་ལམ་མ་ཡིན་ནོ་ཞེས་ཟེར་བ་མི་འཐད་དོ། །བྱང་སེམས་འཕགས་པའི་རྒྱུད་ལ་ཉན་ཐོས་ཀྱི་ལམ་མེད་པར་ཐལ། གང་ཟག་གི་བདག་མེད་མངོན་སུམ་དུ་རྟོགས་པའི་ཡེ་ཤེས་དེ་ཉན་ཐོས་ཀྱི་ལམ་མ་ཡིན་པའི་ཕྱིར་
རྟགས་ཁས། འདོད་ན། བྱང་སེམས་འཕགས་པས་ཉན་ཐོས་ཀྱི་ལམ་རང་རྒྱུད་ལ་བསྐྱེད་པ་མི་སྲིད་པར་ཐལ། འདོད་པའི་ཕྱིར། འདོད་ན། ལམ་ཐམས་ཅད་བསྐྱེད་པར་བྱ་ཞིང་ལམ་ཐམས་ཅད་ཤེས་པར་བྱའོ། །ཞེས་གསུངས་པ་མི་འཐད་པར་ཐལ་
ལོ༑ ༑ཁོ་ན་རེ། དེ་ཆོས་ཅན། ཉན་ཐོས་ཀྱི་ལམ་མ་ཡིན་པར་ཐལ། ཉན་ཐོས་ཀྱི་བགྲོད་བྱའི་ལམ་ཡང་མ་ཡིན། དེའི་བགྲོད་བྱེད་ཀྱི་ལམ་ཡང་མ་ཡིན་པའི་ཕྱིར། དང་པོ་མ་གྲུབ་ན། ཉན་ཐོས་ཀྱི་མི་སློབ་ལམ་ཡིན་པར་ཐལ། མ་གྲུབ་པ་དེའི་ཕྱིར་
གཉིས་པ་མ་གྲུབ་ན། ཉན་ཐོས་ཀྱི་སློབ་ལམ་ཡིན་པར་ཐལ། མ་གྲུབ་པ་དེའི་ཕྱིར་ཟེར་ན། དེ་ཆོས་ཅན། བྱང་ཆུབ་སེམས་དཔས་ཤེས་པར་བྱ་བའི་ཉན་ཐོས་ཀྱི་ལམ་མ་ཡིན་པར་ཐལ། དེས་ཤེས་པར་བྱ་བའི་དེའི་བགྲོད་བྱའི་ལམ་ཡང་མ་ཡིན་
དེས་ཤེས་པར་བྱ་བའི་དེའི་བགྲོད་བྱེད་ཀྱི་ལམ་ཡང་མ་ཡིན་པའི་ཕྱིར། འཁོར་གསུམ། དང་པོ་མ་གྲུབ་ན། དེ་ཆོས་ཅན། བྱང་ཆུབ་སེམས་དཔས་ཤེས་པར་བྱ་བའི་ཉན་ཐོས་ཀྱི་མི་སློབ་ལམ་ཡིན་པར་ཐལ། མ་གྲུབ་པ་དེའི་ཕྱིར། འཁོར་གསུམ་
གཉིས་པ་མ་གྲུབ་ན་ཡང་དེ་ཆོས་ཅན། བྱང་ཆུབ་སེམས་དཔས་ཤེས་པར་བྱ་བའི་ཉན་ཐོས་ཀྱི་སློབ་ལམ་ཡིན་པར་ཐལ། མ་གྲུབ་པ་དེའི་ཕྱིར། འཁོར་གསུམ། ཡང་རོང་ཊཱིཀ་པ་ན་རེ། གང་ཟག་གི་བདག་མེད་མངོན་སུམ་དུ་རྟོགས་པའི་རྣམ་མཁྱེན་

[043B] གང་ཟག་གི་བདག་མེད་མངོན་སུམ་དུ་རྟོགས་པའི་ཡེ་ཤེས་དེ་ཉན་ཐོས་ཀྱི་ལམ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། ཁྱོད་ཉན་ཐོས་ཀྱི་ཐེག་པ་ཡིན་པར་ཐལ། འདོད་པའི་ཕྱིར། འདོད་ན། མཐར་
ཐུག་ཉན་ཐོས་ཀྱི་ཐེག་པ་ཡོད་པར་ཐལ། འདོད་པའི་ཕྱིར། འདོད་ན། མཐར་ཐུག་ཐེག་པ་གསུམ་དུ་གྲུབ་པར་ཐལ་ལོ། །ཟེར་ན། གང་ཟག་གི་བདག་མེད་མངོན་སུམ་དུ་རྟོགས་པའི་རྣམ་མཁྱེན་དེ་བྱང་ཆུབ་སེམས་དཔས་ཤེས་པར་བྱ་བའི་ཉན་ཐོས་
ཀྱི་ལམ་ཡིན་པར་ཐལ། གང་ཟག་གི་བདག་མེད་མངོན་སུམ་དུ་རྟོགས་པའི་ཡེ་ཤེས་དེ་བྱང་ཆུབ་སེམས་དཔས་ཤེས་པར་བྱ་བའི་ཉན་ཐོས་ཀྱི་ལམ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། བྱང་ཆུབ་སེམས་དཔས་ཤེས་པར་བྱ་བའི་ཉན་
ཐོས་ཀྱི་ཐེག་པ་ཡིན་པར་ཐལ། འདོད་པའི་ཕྱིར། རྟགས་ཁྱབ་དངོས། འདོད་ན། བྱང་ཆུབ་སེམས་དཔས་ཤེས་པར་བྱ་བའི་མཐར་ཐུག་ཉན་ཐོས་ཀྱི་ཐེག་པ་ཡོད་པར་ཐལ། འདོད་པའི་ཕྱིར། འདོད་ན། མཐར་ཐུག་ཉན་ཐོས་ཀྱི་ཐེག་པ་ཡོད་པར་ཐལ་
ལོ༑ ༑འཁོར་གསུམ། རྣམ་བཤད་ཀྱི་རྗེས་འབྲང་ཁ་ཅིག་ཉན་ཐོས་ཀྱི་ལམ་ཡིན་ན་ཉན་ཐོས་རང་རྒྱུད་ཀྱིས་བསྡུས་པས་ཁྱབ། ཟེར་ན། ཐེག་པ་གསུམ་གྱི་ལམ་རྫོགས་པར་སྒོམ་པའི་ལམ་ཤེས་མེད་པར་ཐལ། བྱང་སེམས་འཕགས་པས་ཉན་
ཐོས་ཀྱི་ལམ་སྒོམ་པར་མི་སྲིད་པའི་ཕྱིར། མ་གྲུབ་ན། ཉན་ཐོས་ཀྱི་ལམ་རྒྱུད་ལྡན་གྱི་བྱང་འཕགས་ཡོད་པར་ཐལ། མ་གྲུབ་པ་དེའི་ཕྱིར། རྟགས་ཁྱབ་སོང། རྩ་བར་འདོད་མི་ནུས་ཏེ། འགྲེལ་བ་དོན་གསལ་ལས། དེ་ལྟར་རྟེན་ལ་སོགས་པ་བརྗོད་ནས་ལམ་ཤེས་
པ་ཉིད་ཀྱི་སྐབས་སུ་ལམ་ཐམས་ཅད་རྫོགས་པར་བྱ་དགོས་པས། ཉན་ཐོས་ཀྱི་ལམ་ཞེས་པ་དང། དེའི་ཐད་ཀྱི་སྙིང་པོ་རྒྱན་ལས། རྣམ་མཁྱེན་འཐོབ་པར་བྱེད་པ་ལ་ཐེག་པ་གསུམ་གྱི་ལམ་ཐམས་ཅད་རྫོགས་པར་བསྒོམ་པར་བྱ་དགོས་པས་སོ། །ཞེས་དང་

[044A]༄༅། །རྣམ་པ་ཐམས་ཅད་མཁྱེན་པ་ཉིད་རྟོགས་པ་ནི། ཞེས་པའི་ཐད་ཀྱི་རྣམ་བཤད་ལས། རྣམ་མཁྱེན་གྱིས་ཆོས་ཐམས་ཅད་མངོན་སུམ་དུ་གཟིགས་མོད་ཀྱི། དེ་འཐོབ་པར་བྱེད་པ་ལ་གནས་ལུགས་ཀྱི་དོན་གཅིག་པུ་བསྒོམས་
པས་མཆོག་གི། །ཐེག་པ་གསུམ་གྱི་ལམ་རྫོགས་པར་སྒོམ་པ་དགོས་པ་མེད་དོ་སྙམ་པའི་ལོག་པར་རྟོག་པ་དགག་པ། ཞེས་གསུངས་པའི་ཕྱིར། གཞན་ཡང། བྱང་སེམས་འཕགས་པས་རང་རྒྱལ་གྱི་ལམ་ཤེས་ཚུལ་དེ་མིག་ཤེས་ཀྱིས་གཟུགས་
ལ་ལྟ་བའི་ཚུལ་གྱིས་ཤེས་པར་བྱེད་པ་ཡིན་པར་ཐལ། དེས་རང་རྒྱལ་གྱི་ལམ་ཤེས་ཚུལ་ཡོད། དེས་རང་རྒྱལ་གྱི་ལམ་རང་རྒྱུད་ལ་བསྐྱེད་པའི་སྒོ་ནས་ཤེས་པར་བྱེད་པ་མ་ཡིན་པའི་ཕྱིར། གཉིས་པ་མ་གྲུབ་ན། དེར་ཐལ། བྱང་འཕགས་ཀྱི་རྒྱུད་
ལ་རང་རྒྱལ་གྱི་ལམ་མེད་པའི་ཕྱིར། རྩ་བར་འདོད་ན་ཊཱིཀ་ལས། རྟོགས་པ་འདིས་བསྡུས་པའི་གཞི་ཤེས་ཀྱང་རྣམ་གཞག་གི་རྟེན་རང་སངས་རྒྱས་ལ་རྣམ་པར་གཞག་ཀྱང་བྱང་ཆུབ་སེམས་དཔའི་ཐུགས་རྒྱུད་ལ་ཡང་སྐྱེ་བས་རང་སངས་རྒྱས་ཀྱི་ལམ་
ཤེས་པའི་ཚུལ་མིག་གིས་གཟུགས་ལ་ལྟ་བ་ལྟར་དུ་གོ་བར་མི་བྱའོ། ཞེས་གསུངས་པ་མི་འཐད་པར་ཐལ་ལོ། །གཞན་ཡང། རྣམ་བཤད་ལས། གཟུང་བ་བདེན་མེད་དུ་མངོན་སུམ་དུ་རྟོགས་པའི་ཡེ་ཤེས་དེ་ཉིད་ལ་རང་སངས་རྒྱས་ཀྱི་ལམ་ཞེས་བྱ་
ལ༑ དེ་རང་སངས་རྒྱས་ཀྱི་རྒྱུད་ལ་ཡོད་པ་ནི། དེའི་སྐྱེ་མཆེད་དྲུག་གི་ཆོས་ཉིད་ལ་བརྟེན་ལ། བྱང་ཆུབ་སེམས་དཔའི་རྒྱུད་ལ་ཡོད་པ་ནི་དེའི་རང་བཞིན་གནས་རིགས་ལ་བརྟེན་པའོ། །ཞེས་གསུངས་པ་མི་འཐད་པར་ཐལ། བྱང་ཆུབ་སེམས་དཔའི་
རྒྱུད་ལ་རང་རྒྱལ་གྱི་ལམ་མེད་པའི་ཕྱིར། རྟགས་ཁས། གཞན་ཡང། སྐྱེས་བུ་འབྲིང་གི་ལམ་ཡིན་ན། སྐྱེས་བུ་འབྲིང་གི་རྒྱུད་ཀྱིས་བསྡུས་པས་ཁྱབ་པར་ཐལ། ཉན་ཐོས་ཀྱི་ལམ་ལ་དེས་ཁྱབ་པའི་ཕྱིར། རྟགས་ཁས། འདོད་ན། བྱང་ཆུབ་

[044B] འདོད་པའི་ཕྱིར། འདོད་ན། སྐྱེས་བུ་ཆེན་པོའི་ལམ་རྒྱུད་ལ་སྐྱེ་བ་ལ། སྐྱེས་བུ་འབྲིང་གི་ལམ་རྒྱུད་ལ་སྐྱེ་བ་སྔོན་དུ་འགྲོ་མི་དགོས་པར་ཐལ་ལོ། །འདོད་ན། རྣམ་བཤད་ལས། སྐྱེས་བུ་ཆེན་
པོའི་ལམ་གྱི་རིམ་པ་རྒྱུད་ལ་སྐྱེ་བ་ལ་སྐྱེས་བུ་འབྲིང་གི་བསམ་པ་སྦྱང་བ་སྔོན་དུ་འགྲོ་དགོས་པར་ཤེས་པའི་ཆེད་དུ་ཡིན་ནོ། །ཞེས་དང། སྦྱོར་ལམ་གྱི་སྐབས་ཀྱི་ཊཱིཀ་ལས། སྐབས་དེར་ཉོན་མོངས་པའི་དཔལ་གཞོམ་པ་དང། འཁོར་བའི་ཡིད་
འབྱུང་སྐྱེད་བ་དང། དམན་པའི་རིགས་ཅན་རྗེས་སུ་བཟུང་བའི་ཆེད་དུ་སྐྱེས་བུ་འབྲིང་གི་བསམ་པ་ལེགས་པར་སྦྱང་དགོས་པའི་ཕྱིར་རོ། ཞེས་དང། ལུས་རྣམ་གཞག་གི་ཊཱིཀ་ལས། སེམས་བསྐྱེད་ཀྱི་སྔོན་དུ་སྙིང་རྗེ་ཆེན་པོ་འགྲོ་དགོས་ཤིང། དེ་
ལ་སྔོན་དུ་སྐབས་གསུམ་པར་གཏན་ལ་ཕབ་པའི་མི་རྟག་སོགས་བཅུ་དྲུག་གི་ལམ་སྐྱེས་བུ་འབྲིང་གི་བསམ་པ་སྦྱང་བ་སྔོན་དུ་འགྲོ་དགོས་ཤིང། ཞེས་དང། རིགས་ཀྱི་སྐབས་ཀྱི་ཊཱིཀ་ལས། སྐྱེས་བུ་ཆུང་དུ་དང་འབྲིང་གི་བསམ་པ་གཏིང་ཚུགས་
པ་སྐྱེས་པ་ཡིན་ན། ཐོག་མར་གཞན་དོན་དོན་གཉེར་དང། བླ་ན་མེད་པའི་བྱང་ཆུབ་དོན་གཉེར་གྱི་བསམ་པ་ལེགས་པར་སྦྱངས་ནས་བརྟན་པ་ན་བྱང་ཆུབ་ཀྱི་མཆོག་ཏུ་སེམས་བསྐྱེད་པར་བྱེད་པ་ཡིན་ལ། ཞེས་དང། སྐབས་གསུམ་པའི་ཊཱིཀ་ལས་
དེ་ཡང་སེམས་བསྐྱེད་ལ་སྔོན་དུ་སྙིང་རྗེ་ཆེན་པོ་འགྲོ་དགོས་ལ། དེ་ཡང་མི་རྟག་སྡུག་བསྔལ་སོགས་སྐྱེས་བུ་འབྲིང་གི་བསམ་པ་ལེགས་པར་སྦྱངས་པ་ལ་རག་ལས་པས་སོ། །ཞེས་སོགས་རྒྱ་ཆེར་གསུངས་པ་མི་འཐད་པར་ཐལ། འདོད་པའི་
ཕྱིར། ཁ་ཅིག་གང་ཟག་གི་བདག་མེད་མངོན་སུམ་དུ་རྟོགས་པའི་བྱང་སེམས་ཀྱི་མཐོང་ལམ་དེ་ཉན་ཐོས་ཀྱི་ལམ་ཡིན་པར་ཐལ། ཉན་ཐོས་ཀྱི་ལམ་ཡིན་ན་ཉན་ཐོས་རང་རྒྱུད་ཀྱིས་བསྡུས་པས་མ་ཁྱབ་པའི་ཕྱིར། འདོད་ན། དེ་ཆོས་ཅན། ཐེག་

[045A]༄༅། །དམན་གྱི་ལམ་ཡིན་པར་ཐལ། ཉན་ཐོས་ཀྱི་ལམ་ཡིན་པའི་ཕྱིར། འདོད་ན། མ་ཡིན་པར་ཐལ། ཐེག་ཆེན་གྱི་ལམ་ཡིན་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། ཐེག་ཆེན་གྱི་མཐོང་ལམ་ཡིན་པའི་ཕྱིར་
ཟེར་ན། ཐེག་དམན་གྱི་མདོ་ཡིན་ན། ཐེག་ཆེན་གྱི་མདོ་མ་ཡིན་དགོས་པར་ཐལ། ཐེག་དམན་གྱི་ལམ་ཡིན་ན་ཐེག་ཆེན་གྱི་ལམ་མ་ཡིན་དགོས་པའི་ཕྱིར། རྟགས་ཁས། འདོད་ན། ཐེག་པ་ཐུན་མོང་བའི་མདོ་ཆོས་ཅན། དེར་ཐལ། དེའི་ཕྱིར། ཁྱོད་
ཡིན་པའམ་ཁྱོད་ཀྱི་ནང་ཚན་དུ་གྱུར་པའི་ཐེག་དམན་ཐུན་མོང་མ་ཡིན་པའི་མདོ་མེད་པ་གང་ཞིག་ཁྱོད་རང་གི་ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་ལ་གསུངས་པའི་མདོ་ཡིན་པའི་ཕྱིར། དང་པོ་ཆོས་ཅན་གྱིས་འགྲུབ། གཉིས་པ་དེར་ཐལ། མདོ་གང་ཞིག་
ཁྱོད་ཀྱི་ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་ཡོད་པའི་ཕྱིར། གཉིས་པ་དེར་ཐལ། ཁྱོད་ཐེག་པ་ཐུན་མོང་བའི་མདོ་ཡིན་པའི་
ཕྱིར༑ རྩ་བར་འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། གཞན་ཡང། འདུལ་བ་ལུང་སྡེ་བཞི་པོ་ཆོས་ཅན། ཐེག་ཆེན་གྱི་མདོ་མ་ཡིན་པར་ཐལ། ཐེག་དམན་གྱི་མདོ་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། ཐེག་དམན་གྱི་མདོའི་མཚན་
གཞི་ཞིག་ཡོད་པའི་ཕྱིར། འདོད་ན། དེ་ཆོས་ཅན། དེ་ཡིན་པར་ཐལ། ཐེག་ཆེན་གྱི་འདུལ་བའི་སྡེ་སྣོད་ཡིན་པའི་ཕྱིར་ཏེ། དེ་ཡོད་པའི་ཕྱིར། ཁ་ཅིག་གང་ཟག་གི་བདག་མེད་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་ཆོས་ཅན། ཐེག་པ་ཆུང་
ངུའི་ལམ་མ་ཡིན་པར་ཐལ། ཐེག་པ་ཆེན་པོའི་ལམ་ཡིན་པའི་ཕྱིར། ཟེར་ན་མ་ཁྱབ་སྟེ། རང་རྒྱལ་གྱི་ལམ་ཆོས་ཅན། ཐེག་པ་ཆུང་ངུའི་ལམ་མ་ཡིན་པར་ཐལ། ཐེག་པ་འབྲིང་གི་ལམ་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། ཆོས་ཅན་དེའི་ཕྱིར་

[045B] ཐེག་པ་ཆེ་ཆུང་གཉིས་སུ་ཕྱེ་བའི་ཐེག་པ་ཆུང་ངུའི་ལམ་ཡིན་པའི་ཕྱིར་ཏེ། ཐེག་དམན་གྱི་ལམ་ཡིན་པའི་ཕྱིར། གཞན་ཡང། ས་གཉིས་པའི་རྒྱུད་ཀྱི་སྔོ་བ་ཆོས་ཅན། སྔོ་བ་ཆུང་ངུ་མ་ཡིན་པར་ཐལ། སྔོ་བ་ཆེན་པོ་ཡིན་པའི་ཕྱིར། ཁྱབ་པ་
ཁས༑ རྟགས་བསལ་གཉིས་ཀ་གྲུབ་སྟེ། སྔོ་བ་གཞན་ནི་རྣམ་གསུམ་མོ། །བསོད་ནམས་ཆེ་འབྱུང་བདག་ཉིད་དོ། །ཞེས་གསུངས་པའི་ཕྱིར། ཡང་ཁ་ཅིག་ཉན་ཐོས་ཀྱི་ལམ་ཡིན་ན་ཉན་ཐོས་རང་རྒྱུད་ཀྱིས་བསྡུས་པས་ཁྱབ་པར་ཐལ། སངས་རྒྱས་ཀྱི་ལམ་
ཡིན་ན་སངས་རྒྱས་རང་རྒྱུད་ཀྱི་བསྡུས་པས་ཁྱབ་པའི་ཕྱིར། མ་གྲུབ་ན། སངས་རྒྱས་ཀྱི་སར་བགྲོད་པར་བྱེད་པའི་ལམ་ཡིན་ན་སངས་རྒྱས་ཀྱི་ལམ་ཡིན་དགོས་པར་ཐལ། མ་གྲུབ་པ་དེའི་ཕྱིར། འདོད་ན། སངས་རྒྱས་འཕགས་པའི་སར་བགྲོད་པར་བྱེད་པའི་ལམ་
ཡིན་ན་སངས་རྒྱས་འཕགས་པའི་ལམ་ཡིན་དགོས་པར་ཐལ། འདོད་པའི་ཕྱིར་ན་མ་ཁྱབ། འདོད་ན། དང་པོ་ཉིད་ནས་ཐེག་པ་ཆེན་པོར་རིགས་ངེས་པའི་བྱང་སེམས་ཀྱི་ཚོགས་ལམ་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། འཕགས་
ལམ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། སོ་སོ་སྐྱེ་བོའི་ཤེས་པ་ཡིན་པའི་ཕྱིར། ཟེར་ན་མ་ཁྱབ་འཚམས་ལ། མཐར་ཐུག་གི་ཐེག་པར་བགྲོད་པར་བྱེད་པའི་ལམ་ཡིན་ན། མཐར་ཐུག་གི་ཐར་ལམ་ཡིན་དགོས་པར་ཐལ། ཐར་པར་བགྲོད་
པར་བྱེད་པའི་ལམ་ཡིན་ན། ཐར་ལམ་ཡིན་དགོས་པའི་ཕྱིར། མ་ཁྱབ་འཚམས་ལ་འགྲིག་ནས་རྟགས་འབུད། འདོད་ན། བྱང་སེམས་ཀྱི་མཐོང་ལམ་ཆོས་ཅན། དེར་ཐལ། དེའི་ཕྱིར། འདོད་ན། མཐར་ཐུག་གི་ལམ་ཡིན་པར་ཐལ་ལོ། །འདོད་མི་ནུས་ཏེ་
སེམས་དཔའི་རྣལ་འབྱོར་ཡིན་པའི་ཕྱིར། ཁ་ཅིག་མི་སློབ་པའི་སར་བགྲོད་པར་བྱེད་པའི་ལམ་ཡིན་ན་མི་སློབ་པའི་ལམ་ཡིན་དགོས་པར་ཐལ། སངས་རྒྱས་ཀྱི་སར་བགྲོད་པར་བྱེད་པའི་ལམ་ཡིན་ན་སངས་རྒྱས་ཀྱི་ལམ་ཡིན་དགོས་པའི་ཕྱིར། འདོད་ན་

[046A]༄༅། །ཉན་ཐོས་ཀྱི་ཚོགས་ལམ་ཆོས་ཅན། དེར་ཐལ། དེའི་ཕྱིར། ཟེར་ན་རྩ་བར་མ་ཁྱབ་སྟེ། ཁོ་རང་གི་གསལ་བ་དེར་ཐལ། ཐར་བར་འགྲོད་པར་བྱེད་པའི་ལམ་ཡིན་ན་ཐར་ལམ་ཡིན་དགོས་པའི་ཕྱིར། ཁྱབ་པ་ཁས། ཁ་ཅིག་ཉན་
ཐོས་དགྲ་བཅོམ་པ་དེ་ཉན་ཐོས་ཀྱི་ལམ་མཐར་ཕྱིན་པའི་གང་ཟག་མ་ཡིན་པར་ཐལ། སངས་རྒྱས་འཕགས་པའི་རྒྱུད་ལ་ཉན་ཐོས་ཀྱི་ལམ་ཡོད་པའི་ཕྱིར། རྟགས་ཁས། འདོད་མི་ནུས་ཏེ། ཉན་ཐོས་དགྲ་བཅོམ་པའི་མཁྱེན་པ་དེ་ཉན་ཐོས་ཀྱི་ལམ་མཐར་ཐུག་ཡིན་པའི་ཕྱིར་
དེ་ཉན་ཐོས་ཀྱི་མི་སློབ་ལམ་ཡིན་པའི་ཕྱིར། ཟེར་ན། ཉན་ཐོས་དགྲ་བཅོམ་པའི་རྒྱུད་ཀྱི་ཆོས་ཉིད་དེ་གནས་ལུགས་མཐར་ཐུག་མ་ཡིན་པར་ཐལ། བྱང་འཕགས་ཀྱི་རྒྱུད་ལ་གནས་ལུགས་མཐར་ཐུག་ཡོད་པའི་ཕྱིར། ཁྱབ་པ་ཁས། གཞན་ཡང། རྒྱུན་མཐའི་བར་ཆད་
མེད་ལམ་སྐད་ཅིག་དང་པོ་དེ་སེམས་དཔའི་རྣལ་འབྱོར་མཐར་ཐུག་མ་ཡིན་པར་ཐལ། རྒྱུན་མཐའི་བར་ཆད་མེད་ལམ་སྐད་ཅིག་གཉིས་པ་ལ་གནས་པའི་སེམས་དཔའི་རྒྱུད་ལ་སེམས་དཔའི་རྣལ་འབྱོར་ཡོད་པའི་ཕྱིར། ཁྱབ་པ་ཁས། ཡང་ཁོ་ན་རེ། གནས་
སྐབས་ཀྱི་གང་ཟག་དང་མཐར་ཐུག་གི་གང་ཟག་གི་གཞི་མཐུན་ཡོད་པར་ཐལ། གནས་སྐབས་ཀྱི་ལམ་དང་མཐར་ཐུག་གི་ལམ་གྱི་གཞི་མཐུན་ཡོད་པའི་ཕྱིར། དེར་ཐལ། སངས་རྒྱས་ཀྱི་ལམ་དང་བྱང་སེམས་ཀྱི་ལམ་གྱི་གཞི་མཐུན་ཡོད་པའི་ཕྱིར། ཟེར་ན། སངས་
རྒྱས་ཀྱི་ལམ་ཡིན་ན་མཐར་ཐུག་གི་ལམ་ཡིན་དགོས་པར་ཐལ། ཐལ་འགྱུར་ཕྱི་མ་ལ་ཁྱབ་པ་ཡོད་པའི་ཕྱིར། འདོད་ན། གདུལ་བྱའི་རྒྱུད་གྱིས་བསྡུས་པའི་སངས་རྒྱས་ཀྱིས་བཀའ་ཆོས་ཅན། མཐར་ཐུག་གི་བཀའ་ཡིན་པར་ཐལ། སངས་རྒྱས་ཀྱི་བཀའ་ཡིན་
པའི་ཕྱིར། ཁྱབ་པ་ཁས། འདོད་ན། མཐར་ཐུག་གི་ཡོན་ཏན་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། གདུལ་བྱའི་རྒྱུད་ཀྱི་ཡོན་ཏན་ཡིན་པའི་ཕྱིར། གཞན་ཡང། སངས་རྒྱས་འཕགས་པའི་རྒྱུད་ཀྱི་བྱང་སེམས་ཀྱི་སྡོམ་པ་ཆོས་ཅན། གནས་སྐབས་

[046B] བྱང་སེམས་ཀྱི་སྡོམ་པ་ཡིན་པའི་ཕྱིར། མ་ཁྱབ་ན། བྱང་སེམས་ཀྱི་ལམ་ཡིན་ན་གནས་སྐབས་ཀྱི་ལམ་ཡིན་པས་ཁྱབ་པ་ཡོད་པ་བུད། དེ་བཞིན་དུ་རྒྱུན་མཐའི་བར་ཆད་མེད་ལམ་དེ་སངས་རྒྱས་འཕགས་པའི་ཡུམ་མ་ཡིན་ཏེ་
སངས་རྒྱས་འཕགས་པའི་ཡུན་ཡིན་ན་མཐར་ཐུག་གི་ཡུམ་ཡིན་དགོས་པའི་ཕྱིར། ཞེས་སྨྲ་བ་ལ་ཡང་བཤད་མ་ཐག་པའི་སྐྱོན་རྣམས་བཟློག་ཏུ་མེད་དོ། ཁ་ཅིག་བྱང་སེམས་ཀྱི་ཚོགས་ལམ་ཆོས་ཅན། སངས་རྒྱས་ཀྱི་སློབ་ལམ་ཡིན་པར་ཐལ། སངས་
རྒྱས་ཀྱི་ལམ་གང་ཞིག་སངས་རྒྱས་ཀྱི་མི་སློབ་ལམ་མ་ཡིན་པའི་ཕྱིར། ཟེར་ན་ལན་སྐབས་བཞི་པར་འཆད། ཁ་ཅིག་གསུང་རབ་ལས་སངས་རྒྱས་ཀྱི་སར་བཤད་ན་སངས་རྒྱས་ཀྱི་ས་ཡིན་དགོས་པར་ཐལ། གསུང་རབ་ལས་ཉན་ཐོས་ཀྱི་ལམ་དུ་བཤད་ན། ཉན་
ཐོས་ཀྱི་ལམ་ཡིན་དགོས་པའི་ཕྱིར་ཏེ། བྱང་འཕགས་ཀྱི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེ་ཉན་ཐོས་ཀྱི་ལམ་ཡིན་པའི་ཕྱིར། རྩ་བར་འདོད་ན། ས་བཅུའི་ཡེ་ཤེས་ཆོས་ཅན། དེར་ཐལ། དེའི་ཕྱིར། དེ་སངས་རྒྱས་ཀྱི་སར་
སྟོན་པའི་གསུང་རབ་ཡོད་པའི་ཕྱིར། ཟེར་ན་རྩ་བར་མ་ཁྱབ། གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཉན་ཐོས་ཀྱི་ལམ་ཡིན་པ་དེ་གསུང་རབ་ཀྱི་བརྗོད་བྱ་ཡིན་པར་ཐལ། དེ་གསུང་རབ་ལས་ཉན་ཐོས་ཀྱི་ལམ་དུ་བཤད་པའི་ཕྱིར། རྟགས་ཁས་
འདོད་ན། དེ་ཉན་ཐོས་ཀྱི་ལམ་ཡིན་པར་ཐལ། དེ་ཉན་ཐོས་ཀྱི་ལམ་ཡིན་པ་ཡོད་པའི་ཕྱིར། མ་གྲུབ་ན། དེ་ཉན་ཐོས་ཀྱི་ལམ་ཡིན་པ་ཆོས་ཅན། ཁྱོད་ཡོད་པར་ཐལ། ཁྱོད་གསུང་རབ་ཀྱི་བརྗོད་བྱ་ཡིན་པའི་ཕྱིར། རྟགས་ཁྱབ་ཁས། ཁ་ཅིག་ཉན་ཐོས་ཀྱི་ལམ་ཡིན་
ན་བྱང་སེམས་ཀྱི་ལམ་གྱི་ལྡོག་བྱ་ཡིན་དགོས་པར་ཐལ། ཉན་ཐོས་ཀྱི་ལམ་འབྲས་ལ་དམིགས་ནས་ལྡོག་བྱར་བདེན་པར་ཞེན་པའི་རིག་པ་དེ། ཤེས་སྒྲིབ་ལྡོག་པ་གཟང་རྟོག་ཡིན་པའི་ཕྱིར། འདོད་ན། བྱང་འཕགས་ཀྱི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་

[047A]༄༅། །རྟོགས་པའི་མཁྱེན་པ་ཆོས་ཅན། དེར་ཐལ། དེའི་ཕྱིར། ཟེར་ན། རྩ་བར་མ་ཁྱབ་སྟེ། ཉན་ཐོས་ལམ་གྱི་འབྲས་བུ་ཡིན་ན་བྱང་སེམས་ལམ་གྱི་དོར་བྱ་ཡིན་དགོས་པར་ཐལ། ཉན་ཐོས་ཀྱི་ལམ་འབྲས་ལ་དམིགས་ནས་དོར་བྱར་
བདེན་པར་ཞེན་པའི་རིག་པ་དེ་ཤེས་སྒྲིབ་ལྡོག་པ་གཟུང་རྟོག་ཡིན་པའི་ཕྱིར། ཁྱབ་པ་ཁས། འདོད་ན། ཉན་ཐོས་ལམ་གྱི་འབྲས་བུར་གྱུར་པའི་རྣམ་མཁྱེན་ཆོས་ཅན། དེར་ཐལ། དེའི་ཕྱིར། ཁ་ཅིག། བྱང་སེམས་འཕགས་པའི་རྒྱུད་ཀྱི་གང་ཟག་གི་བདག་མེད་
མངོན་སུམ་དུ་རྟོགས་པའི་མཁྱེན་པ་ཆོས་ཅན། ཉན་ཐོས་ཀྱི་ལམ་ལས་རང་བཞིན་གྱིས་ཁྱད་པར་དུ་འཕགས་པར་ཐལ། ལམ་ཤེས་ཡིན་པའི་ཕྱིར། ཁྱབ་སྟེ། བྱང་ཆུབ་ཏུ་སེམས་བསྐྱེད་པ་ནི། ཞེས་གསུངས་པའི་ཕྱིར། འདོད་ན། དེ་མ་ཡིན་པར་ཐལ། ཉན་
ཐོས་ཀྱི་ལམ་ཡིན་པའི་ཕྱིར། ཟེར་ན་མ་ཁྱབ་སྟེ། རྣམ་མཁྱེན་ཆོས་ཅན། ལམ་ཤེས་ལས་རང་བཞིན་གྱིས་ཁྱད་པར་དུ་འཕགས་པ་མ་ཡིན་པར་ཐལ། ལམ་ཤེས་ཡིན་པའི་ཕྱིར། ཁྱབ་པ་ཁས། འདོད་མི་ནུས་སྟེ། རྣམ་མཁྱེན་ཡིན་པའི་ཕྱིར། ཡང་ཁ་ཅིག་
དམན་ལམ་སྔོན་དུ་མ་སོང་བའི་བྱང་སེམས་སྒོམ་ལམ་པ་དེ་ཉན་ཐོས་ཀྱི་ལམ་སྔོན་དུ་སོང་བའི་གང་ཟག་ཡིན་པར་ཐལ། དམན་ལམ་སྔོན་དུ་མ་སོང་བའི་བྱང་སེམས་མཐོང་ལམ་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེ་ཉན་ཐོས་
ཀྱི་ལམ་ཡིན་པའི་ཕྱིར། ཟེར་ན་མ་ཁྱབ། འོ་ན། ཁོ་རང་ལ། བྱང་སེམས་སྦྱོར་ལམ་པ་དེ་བྱང་སེམས་ཀྱི་ས་ལ་གནས་པར་ཐལ། དེའི་རྒྱུད་ཀྱི་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་དེ་བྱང་སེམས་ཀྱི་ས་ཡིན་པའི་ཕྱིར། ཁྱབ་
པ་ཁས། རྟགས་གྲུབ་སྟེ། དེ་བྱང་སེམས་ཀྱི་མོས་སྤྱོད་ཀྱི་ས་ཡིན་པའི་ཕྱིར། འདོད་ན། དེ་སར་གནས་ཀྱི་བྱང་སེམས་ཡིན་པར་ཐལ་ལོ། །ཁ་ཅིག་ཉན་ཐོས་འཕགས་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་དེ་ཐེག་ཆེན་གྱི་ལམ་ཡིན་པར་ཐལ་

[047B] འདོད་ན། ཐབས་ཤེས་ཁྱད་པར་ཅན་གྱི་ཟིན་པར་ཐལ་ལོ། །ཟེར་ན། རྩ་བར་མ་ཁྱབ་སྟེ། ཉན་ཐོས་འཕགས་པའི་རྒྱུད་ཀྱི་སྟོང་ཉིད་མངོན་
སུམ་དུ་རྟོགས་པའི་མཁྱེན་པ་དེ་བྱང་སེམས་ཀྱི་ལམ་ཤེས་པའི་ལམ་ཤེས་ཡིན་པར་ཐལ། བྱང་འཕགས་ཀྱི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེ་ཉན་ཐོས་ཀྱི་ལམ་ཤེས་པའི་ལམ་ཤེས་ཡིན་པའི་ཕྱིར། ཁྱབ་པ་ཁས། འདོད་མི་ནུས་
ཏེ༑ ཐེག་དམན་གྱི་ལམ་ཡིན་པའི་ཕྱིར། ཁ་ཅིག་ཐེག་དམན་གྱི་ལམ་ཡིན་ན། ཐེག་དམན་གྱི་རྒྱུད་ཀྱིས་བསྡུས་པས་ཁྱབ་པར་ཐལ། ཐེག་ཆེན་གྱི་ལམ་ཡིན་ན་དེའི་རྒྱུད་ཀྱིས་བསྡུས་པས་ཁྱབ་པའི་ཕྱིར། ཟེར་ན། མ་ཁྱབ་སྟེ། འོ་ན་ཁོ་རང་ལ། དགེ་བསྙེན་གྱི་སྡོམ་པ་ཡིན་
ན༑ དགེ་བསྙེན་གྱི་རྒྱུད་ཀྱིས་བསྡུས་པས་ཁྱབ་པར་ཐལ། དགེ་སློང་གི་སྡོམ་པ་ཡིན་ན། དགེ་སློང་གི་རྒྱུད་ཀྱིས་བསྡུས་པས་ཁྱབ་པའི་ཕྱིར། ཁྱབ་པ་ཁས། འདོད་ན། སྡོམ་གསུམ་རིམས་ཀྱིས་བླངས་བའི་དགེ་སློང་གི་རྒྱུད་ཀྱི་དགེ་བསྙེན་གྱི་སྡོམ་པ་ཆོས་ཅན་
དེར་ཐལ། དེའི་ཕྱིར། ཁྱབ་པ་ཁས། རྟགས་གསལ་གཉིས་ཀ་ཆོས་ཅན་གྱིས་འགྲུབ། ཁ་ཅིག་ཉན་ཐོས་ཀྱི་ལམ་གྱི་གྲངས་ངེས་ཤིག་མེད་པར་ཐལ། དེ་ལ་ཉན་ཐོས་ཀྱི་སློབ་ལམ་དང། དེའི་མི་སློབ་ལམ་གཉིས་སུ་གྲངས་མ་ངེས་པའི་ཕྱིར། དེར་ཐལ་
བྱང་འཕགས་ཀྱི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེ། ཉན་ཐོས་ཀྱི་ལམ་གང་ཞིག་དེ་དེ་གཉིས་གང་ཡང་མ་ཡིན་པའི་ཕྱིར། ཟེར་ན་ཁོ་རང་ལ། བྱང་སེམས་ཀྱི་སྡོམ་པའི་གྲངས་ངེས་ཤིག་མེད་པར་ཐལ། དེ་ལ་བྱང་སེམས་
སོ་སྐྱེའི་སྡོམ་པ་དང། བྱང་སེམས་འཕགས་པའི་སྡོམ་པ་གཉིས་སུ་གྲངས་མ་ངེས་པའི་ཕྱིར། དེར་ཐལ། སངས་རྒྱས་འཕགས་པའི་རྒྱུད་ལ་བྱང་སེམས་ཀྱི་སྡོམ་པ་ཡོད་པ་གང་ཞིག་དེ་བྱང་སེམས་སོ་སྐྱེའི་རྒྱུད་ཀྱི་སྡོམ་པ་དང། བྱང་སེམས་འཕགས་

[048A]༄༅། །པའི་རྒྱུད་ཀྱི་སྡོམ་པ་གང་རུང་མ་ཡིན་པའི་ཕྱིར། ཁྱབ་པ་ཁས། གཞན་ཡང། ཉན་ཐོས་ཀྱི་སྡོམ་པའི་གྲངས་ངེས་མེད་པར་ཐལ། དེ་ལ་ཉན་ཐོས་སློབ་པའི་སྡོམ་པ་དང། དེའི་མི་སློབ་པའི་སྡོམ་པ་གཉིས་སུ་གྲངས་མ་ངེས་
པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། ལམ་མ་ཞུགས་ན་ཉན་ཐོས་ཀྱི་སྡོམ་པ་ཡོད་པ་གང་ཞིག་དེའི་རྒྱུད་ཀྱི་སྡོམ་པ་དེ་ཉན་ཐོས་སློབ་པའི་རྒྱུད་ཀྱི་སྡོམ་པ་ཡང་མ་ཡིན། ཉན་ཐོས་མི་སློབ་པའི་རྒྱུད་ཀྱི་སྡོམ་པ་ཡང་མ་ཡིན་པའི་ཕྱིར། དང་པོ་གྲུབ་
སྟེ༑ དེའི་རྒྱུད་ལ་སོ་ཐར་གྱི་སྡོམ་པ་ཡོད་པའི་ཕྱིར། ཁྱབ་སྟེ། དེའི་རྒྱུད་ཀྱི་སོ་ཐར་གྱི་སྡོམ་པ་དེ་ཉན་ཐོས་ཀྱི་སྡོམ་པ་ཡིན་པའི་ཕྱིར་ཏེ། དེའི་རྒྱུད་ལ་སོ་ཐར་གྱི་སྡོམ་པ་ཡོད་པའི་ཕྱིར། གཉིས་པ་ནི། གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེ་
འདིར་བསྟན་ཉན་ཐོས་ཀྱི་ལམ་ཡིན། གཉིས་སྟོང་མངོན་སུམ་དུ་རྟོགས་པའི་མཁྱེན་པ་དེ། འདིར་བསྟན་རང་རྒྱལ་གྱི་ལམ་ཡིན། བདེན་མེད་མངོན་སུམ་དུ་རྟོགས་པའི་མཁྱེན་པ་དེ། འདིར་བསྟན་སངས་རྒྱས་ཀྱི་ལམ་ཡིན་ནོ། །   ༈   
གྱི་ཚད་བཤད་པ་ལ། དགག་གཞག་གཉིས་ལས། དང་པོ་ནི། ཁ་ཅིག། ཆོས་ཉིད་ལ་མཉམ་པར་བཞག་བཞིན་དུ་གཞན་དོན་འབད་མེད་ལྷུན་གྲུབ་ཏུ་བྱེད་ནུས་པ། སྨོན་ལམ་ཡོངས་སུ་རྫོགས་པའི་ཚད་ཡིན་ཟེར་ན། དེ་འགོག་པར་བྱེད་པ་ལ། རྣམ་བཤད་
ལས༑ སྨོན་ལམ་རྫོགས་པའི་ཚད་ཆོས་ཉིད་ལ་མཉམ་པར་བཞག་བཞིན་དུ་གཞན་དོན་འབད་མེད་ལྷུན་གྲུབ་ཏུ་བྱེད་ནུས་པ་ལ་འཆད་པ་ནི། ཆོས་སྐུ་མ་ཐོབ་བར་དུ་ཆོས་སྐུ་མངོན་དུ་མི་བྱའོ་ཞེས་བར་འགྱུར་བས་དོགས་པའི་གནས་མེད་ལ། ཞེས་གསུངས་
དེའི་དོན་ལ་མཁས་པ་ཁ་ཅིག། མཆོག་གི་སྤྲུལ་སྐུས་དམན་ལམ་སྔོན་དུ་མ་སོང་བའི་བྱང་འཕགས་ལ། ཆོས་སྐུ་མ་ཐོབ་བར་དུ་ཆོས་སྐུ་མངོན་དུ་མི་བྱའོ། །ཞེས་གདམས་རིགས་པར་ཐལ། དེས་དེ་ལ་རྫོགས་སྨིན་སྦྱངས་གསུམ་མ་བྱས་བར་དུ་འདིར་བསྟན་ཡང་

[048B] །ཞེས་གདམས་རིགས་པ་གང་ཞིག་རྫོགས་སྨིན་སྦྱང་གསུམ་བྱས་པའི་གང་ཟག་ཡིན་ན་སངས་རྒྱས་འཕགས་པ་ཡིན་དགོས། འདིར་བསྟན་ཡང་དག་མཐའ་མངོན་དུ་བྱས་པའི་གང་ཟག་ཡིན་ན་སངས་རྒྱས་ཡིན་དགོས་པའི་
ཕྱིར། གཉིས་པ་མ་གྲུབ་ན། ཁས་བླངས། དེར་ཐལ། དེ་ཡིན་ན། ཆོས་ཉིད་ལ་མཉམ་པར་བཞག་བཞིན་དུ་གཞན་དོན་འབད་མེད་ལྷུན་གྲུབ་ཏུ་བྱེད་པའི་གང་ཟག་ཡིན་དགོས་པ་གང་ཞིག། དེ་ཡིན་ན་སངས་རྒྱས་འཕགས་པ་ཡིན་དགོས་པའི་ཕྱིར། ཕྱི་མ་མ་གྲུབ་ན་
འབུད༑ དང་པོ་ཁས་བླངས། དེར་ཐལ། ཆོས་ཉིད་ལ་མཉམ་པར་བཞག་བཞིན་དུ་གཞན་དོན་འབད་མེད་ལྷུན་གྲུབ་ཏུ་བྱེད་ནུས་པ་སྨོན་ལམ་ཡོངས་སུ་རྫོགས་པའི་ཚད་ཡིན་པའི་ཕྱིར། ཞེས་གསུངས། དམན་ལམ་སྔོན་དུ་མ་སོང་བའི་བྱང་འཕགས་ལ་མཆོག་གི་
སྤྲུལ་སྐུས་རྫོགས་སྨིན་སྦྱང་གསུམ་མ་བྱས་པར་འདིར་བསྟན་ཡང་དག་མཐའ་མངོན་དུ་མི་བྱའོ་ཞེས་གདམས་པ་དེ། རྫོགས་སྨིན་སྦྱངས་གསུམ་མ་བྱས་བར་དུ་ཆོས་སྐུ་མངོན་དུ་མི་བྱའོ་ཞེས་གདམས་པ་བྱིན་པ་ཡིན་པར་ཐལ། འདིར་བསྟན་ཡང་དག་མཐའ་
མངོན་དུ་བྱས་པའི་གང་ཟག་ཡིན་ན། ཆོས་སྐུ་མངོན་དུ་བྱས་པའི་གང་ཟག་ཡིན་དགོས་པའི་ཕྱིར། མ་ཁྱབ་ན། ཆོས་ཉིད་ལ་མཉམ་པར་བཞག་བཞིན་དུ་གཞན་དོན་འབད་མེད་ལྷུན་གྲུབ་ཏུ་བྱེད་ནུས་པ་སྨོན་ལམ་རྫོགས་པའི་ཚང་དུ་ཁས་བླངས་པ་ལ། སྔར་གྱི་
ཐལ་འགྱུར་དེ་གནོད་བྱེད་དུ་འཇུག་པ་བུད། འདོད་ན། འདིར་བསྟན་ཡང་དག་མཐའ་མངོན་དུ་བྱས་པའི་གང་ཟག་ཡིན་ན་ཆོས་སྐུ་མངོན་དུ་བྱས་པའི་གང་ཟག་ཡིན་དགོས་པར་ཐལ། འདོད་པའི་ཕྱིར། འདིའི་དོན་ལ་ཁ་ཅིག་མཆོག་གི་སྤྲུལ་སྐུས་དམན་ལམ་སྔོན་
དུ་མ་སོང་བའི་བྱང་འཕགས་ལ་ཆོས་སྐུ་མ་ཐོབ་བར་དུ་ཆོས་སྐུ་མངོན་དུ་མི་བྱའོ་ཞེས་གདམ་རིགས་པར་ཐལ། དེས་དེ་ལ་རྫོགས་སྨིན་སྦྱང་གསུམ་མ་བྱས་བར་དུ་འདིར་བསྟན་ཡང་དག་མཐའ་མངོན་དུ་མི་བྱའོ་ཞེས་གདམས་རིགས་པ་གང་ཞིག་

[049A]༄༅། །དམན་ལམ་སྔོན་དུ་མ་སོང་བའི་བྱང་སེམས་འཕགས་པས་འདིར་བསྟན་ཡང་དག་མཐའ་མངོན་དུ་བྱས་པ་དང་དེས་ཆོས་སྐུ་མངོན་དུ་བྱས་པ་དུས་མཉམ་པའི་ཕྱིར། རྟགས་གཉིས་པ་སྔར་བཞིན་སོང་ངོ་ཟེར་ན། མི་འཐད་དེ་
མཆོག་གི་སྤྲུལ་སྐུས་དེ་ལ་རྫོགས་སྨིན་སྦྱང་གསུམ་མ་བྱས་པར་འདིར་བསྟན་ཡང་དག་མཐའ་མངོན་དུ་མི་བྱའོ་ཞེས་གདམས་པ་བྱིན་པ་ནི། ཆོས་སྐུ་མ་ཐོབ་བར་དུ་ཆོས་སྐུ་མངོན་དུ་མི་བྱའོ་ཞེས་གདམས་པ་བྱིན་པ་ཡིན་པར་ཐལ། དམན་ལམ་སྔོན་དུ་མ་སོང་
བའི་བྱང་སེམས་འཕགས་པས་འདིར་བསྟན་ཡང་དག་མཐའ་མངོན་དུ་བྱས་པ་དང། དེས་ཆོས་སྐུ་མངོན་དུ་བྱས་པ་དུས་མཉམ་པའི་ཕྱིར། མ་ཁྱབ་ན། སྔར་གྱི་དམ་བཅའ་དེ་ལ་ཐལ་འགྱུར་དེ་གནོད་བྱེད་དུ་འཇུག་པ་བུད།    ༈    རོང་ཊིཀ་སོགས་
ཏཱིཀ་མང་པོར་སྨོན་ལམ་རྫོགས་པའི་ཚད་སྔར་ལྟར་བྱས་ནས་ཆོས་ཉིད་དེ་བཞིན་ཉིད་འདིར་བསྟན་ཡང་དག་མཐར་བཤད་པ་ནང་འགལ་འཛིན་པ་ཡིན་ཏེ། དེའི་ཚུལ་ནི་མཆོག་གི་སྤྲུལ་སྐུས་རང་གི་གདུལ་བྱ་བྱང་སེམས་འཕགས་པ་ལ་རྫོགས་སྨིན་སྦྱང་གསུམ་
མ་བྱས་པར་འདིར་བསྟན་ཡང་དག་མཐའ་མངོན་དུ་མི་བྱའོ། །ཞེས་གདམས་པ་བྱིན་པ་དེ། ཆོས་སྐུ་མ་ཐོབ་བར་དུ་ཆོས་སྐུ་མངོན་དུ་མི་བྱའོ། །ཞེས་གདམས་པ་བྱིན་པ་ཡིན་པར་ཐལ། རྫོགས་སྨིན་སྦྱང་གསུམ་བྱས་པའི་གང་ཟག་ཡིན་ན། ཆོས་སྐུ་མངོན་དུ་བྱས་པའི་
གང་ཟག་ཡིན་དགོས། འདིར་བསྟན་ཡང་དག་མཐའ་མངོན་དུ་བྱས་པའི་གང་ཟག་ཡིན་ན། ཆོས་སྐུ་མངོན་དུ་བྱས་བའི་གང་ཟག་ཡིན་པས་ཁྱབ་པའི་ཕྱིར། དང་པོ་མ་གྲུབ་ན་སོང། དེར་ཐལ། དེ་ཡིན་ན་ཆོས་ཉིད་ལ་མཉམ་པར་བཞག་བཞིན་དུ་གཞན་དོན་འབད་
མེད་ལྷུན་གྲུབ་ཏུ་བྱེད་པའི་གང་ཟག་ཡིན་དགོས་པ་གང་ཞིག། དེ་ཡིན་ན་ཆོས་སྐུ་མངོན་དུ་བྱས་པའི་གང་ཟག་ཡིན་དགོས་པའི་ཕྱིར། ཕྱི་མ་མ་གྲུབ་ན་འབུད། དང་པོ་མ་གྲུབ་ན། དེར་ཐལ། སྔར་གྱི་སྨོན་ལམ་རྫོགས་པའི་ཚད་འཐད་པའི་ཕྱིར། གཉིས་

[049B] དེར་ཐལ། འདིར་བསྟན་ཡང་དག་མཐའ་མངོན་དུ་བྱས་པའི་གང་ཟག་ཡིན་ན། ཆོས་ཉིད་དེ་བཞིན་ཉིད་མངོན་དུ་བྱས་པའི་གང་ཟག་ཡིན་པས་ཁྱབ། དེ་ཡིན་ན་ཆོས་སྐུ་མངོན་དུ་བྱས་པའི་གང་ཟག་ཡིན་པས་ཁྱབ་པའི་ཕྱིར། གཉིས་པ་འབུད། དང་
པོ་མ་གྲུབ་ན། དེར་ཐལ། ཆོས་ཉིད་དེ་བཞིན་ཉིད་དེ་འདིར་བསྟན་ཡང་དག་མཐའ་ཡིན་པའི་ཕྱིར། རྟགས་ཁས། གཞན་ཡང། རྣམ་བཤད་སྙིང་པོ་རྒྱན་ལས། སྤྲུལ་སྐུའི་དབང་དུ་བྱས་ན་རྒྱལ་བ་འོད་དཔག་མེད་ཀྱིས་བདག་སངས་རྒྱས་པའི་ཞིང་དེར་མངོན་པར་
ཤེས་པ་དང་མི་ལྡན་པ་མེད་པར་མ་གྱུར་པ་དེ་སྲིད་དུ་བདག་འཚང་མི་རྒྱའོ་ཞེས་དམ་བཅས་པ་ལྟ་བུ་སྤྲུལ་སྐུའི་ཞིང་ཁྱད་པར་ཅན་གྱི་གདུལ་བྱའི་ཆེད་དུ་དམ་བཅས་པ་དང། ཞེས་པའི་དོན་ལ་ཁ་ཅིག། རང་གི་འཁོར་དུ་མངོན་པར་ཤེས་པ་ལྔ་དང་མི་ལྡན་པའི་གདུལ་བྱ་མེད་
པར་མ་གྱུར་པ་དེ་སྲིད་དུ་བདག་འཚང་མི་རྒྱའོ་ཞེས་པའི་སྨོན་ལམ་གྱི་ནུས་པ་ཡོངས་སུ་རྫོགས་པ་དེ་སྤྲུལ་སྐུའི་དབང་དུ་བྱས་པའི་སྨོན་ལམ་ཡོངས་སུ་རྫོགས་པའི་ཚད་ཡིན་ཟེར་ན། མཆོག་གི་སྦྲུལ་སྐུའི་འཁོར་དུ་བྱུང་བའི་གདུལ་བྱ་ཡིན་ན་མངོན་པར་ཤེས་པ་ལྔ་དང་ལྡན་
པས་ཁྱབ་པར་ཐལ། དམ་བཅའ་དེ་འཐད་པའི་ཕྱིར། རྟགས་ཁས། འདོད་ན། དེ་ཡིན་ན། བསམ་གཏན་གྱི་དངོས་གཞི་ཐོབ་པས་ཁྱབ་པར་ཐལ་ལོ། འདོད་མི་ནུས་ཏེ། མཆོག་གི་སྤྲུལ་སྐུའི་འཁོར་དུ་བྱུང་བའི་རྒྱུན་ཞུགས་ཡོད་པའི་ཕྱིར། ཁ་ཅིག་དེ་སྟོན་པ་འོད་
དཔག་མེད་ཀྱི་སྤྲུལ་སྐུའི་སྨོན་ལམ་རྫོགས་པའི་ཚད་ཡིན་ཟེར་ན། གང་ཟག་གི་བདག་ཆོས་ཅན། རང་གི་འཁོར་དུ་མངོན་པར་ཤེས་པ་ལྔ་དང་མིན་ལྡན་པའི་གདུལ་བྱ་མེད་པར་མ་གྱུར་པ་དེ་སྲིད་དུ་བདག་འཆད་མི་རྒྱའོ་ཞེས་པའི་སྨོན་ལམ་གྱི་ནུས་པ་ཡོངས་སུ་རྫོགས་
པར་བྱས་པར་ཐལ། སྟོན་པ་འོད་དཔག་མེད་ཀྱི་སྤྲུལ་སྐུའི་སྨོན་ལམ་རྫོགས་པའི་ཕྱིར། ཁྱབ་པ་ཁས། ཊཱིཀའི་རྗེས་སུ་རློམ་པ་ཁ་ཅིག། རྣམ་བཤད་ལས། དེ་ལྟར་བཤད་པ་སྒྲ་ཇི་བཞིན་དུ་ཁས་བླང་དུ་མི་རུང་སྟེ། དེ་ལ་རིགས་པས་གནོད་པའི་ཕྱིར། ཇི་ལྟར་

[050A]༄༅། །གནོད་ན། བདེ་བ་ཅན་གྱི་རྟེན་ཅན་གྱི་གདུལ་བྱ་ཡིན་ན་མངོན་པར་ཤེས་པ་དང་ལྡན་པས་ཁྱབ་པར་ཐལ། རྒྱལ་བ་འོད་དཔག་མེད་སྤྲུལ་སྐུའི་ཚུལ་དུ་སངས་རྒྱས་པའི་སངས་རྒྱས་ཀྱི་ཞིང་གི་གདུལ་བྱ་ཡིན་ན་མངོན་པར་ཤེས་པ་ལྔ་དང་ལྡན་
པས་ཁྱབ་པའི་ཕྱིར། མ་གྲུབ་ན་ཊཱི་ཀའི་ཚིག་ཟིན་དེ་སྒྲ་ཇི་བཞིན་དུ་ཁས་བླངས་དུ་རུང་བ་བུད། འདོད་ན། བདེ་བ་ཅན་གྱི་རྟེན་ཅན་གྱི་རྒྱུན་ཞུགས་ཆོས་ཅན། དེར་ཐལ། དེའི་ཕྱིར། ཞེས་ཊཱི་ཀའི་ཚིག་ལ་དགག་པ་བྱེད་པ་ནི་རྣམ་པར་མ་བརྟགས་པ་ཡིན་ཏེ། བདེ་བ་ཅན་
གྱི་རྟེན་ཅན་གྱི་ཕྱིར་འོང་ཡོད་པར་ཐལ། དེའི་རྒྱུན་ཞུགས་ཡོད་པའི་ཕྱིར། འདོད་ན། བདེ་བ་ཅན་གྱི་རྟེན་ཅན་གྱི་ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་ཡོད་པར་ཐལ་ལོ། འདོད་ན། དེའི་རྒྱུད་ཀྱི་ལྷག་བཅས་མྱང་འདས་ཆོས་ཅན། སྡུག་བསྔལ་གྱི་
ཕུང་པོ་ལྷག་མ་དང་བཅས་པར་ཐལ། ལྷག་བཅས་མྱང་འདས་ཡིན་པའི་ཕྱིར། མ་གྲུབ་ན། དེ་ཡོད་པར་བུད། འདོད་ན། བདེ་བ་ཅན་གྱི་རྟེན་ཅན་གྱི་ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྒྱུད་ཀྱི་གཟུགས་ཕུང་དེ་སྡུག་བསྔལ་བདེན་པ་ཡིན་པར་
ཐལ༑ འདོད་པའི་ཕྱིར། འདོད་ན། ཀུན་བཏུས་ལས། ཡོངས་སུ་དག་པའི་འཇིག་རྟེན་གྱི་ཁམས་དེ་དག་ནི་སྡུག་བསྔལ་གྱི་བདེན་པ་མ་ཡིན་པར་བལྟ་སྟེ། དེ་དག་ལས་དང་ཉོན་མོངས་པས་བསྐྱེད་པ་མ་ཡིན་ལས་དང་ཉོན་མོངས་པའི་དབང་གིས་བྱུང་བ་མ་ཡིན་གྱི། །
སྨོན་ལམ་དང་དགེ་བའི་རྩ་བའི་དབང་གི་བྱུང་བ་དག་གོ་ཞེས་གསུངས་པ་མི་འཐད་པར་ཐལ། འདོད་པའི་ཕྱིར། གཞན་ཡང། རྣམ་བཤད་ལས། དེ་ལྟར་གསུངས་པ་ལ་ཁ་ཅིག་ཡང་ཀར་གཤེགས་པ་ལས། འདོད་པ་ཁམས་དང་གཟུགས་མེད་དུ། །སངས་རྒྱས་་འགྲུབ་པའ་
རྣམ་པར་འཚང་མི་རྒྱ། ཞེས་བཤད་པ་དེ་མི་འཐད་པར་ཐལ། འདོད་ཁམས་་གསར་དུ་སངས་རྒྱས་པའི་སངས་རྒྱས་ཡོད་པའི་ཕྱིར་ཏེ། བདེ་བ་ཅན་ན་གསར་དུ་སངས་རྒྱས་བའི་སངས་རྒྱས་ཡོད་པའི་ཕྱིར། རྣམ་བཤད་ལས། དེ་ལྟར་བཤད་པ་སྒྲ་ཇི་བཞིན་དུ་ཁས་

[050B] དེའི་དོན་ནི་རྒྱལ་བ་འོད་དཔག་མེད་ཀྱིས་བདག་སྤྲུལ་སྐུའི་ཚུལ་གྱིས་སངས་རྒྱས་པའི་སངས་རྒྱས་ཀྱི་ཞིང་དེར་གདུལ་བྱ་རྣམས་མངོན་པར་ཤེས་པ་ལྔ་དང་མི་ལྡན་པ་མེད་པར་མ་གྱུར་པ་དེ་སྲིད་དུ་བདག་མངོན་པར་རྫོགས་
པར་འཚང་མི་རྒྱའོ་ཞེས་དམ་བཅས་པའི་སྨོན་ལམ་གྱི་ནུས་པ་ཡོངས་སུ་རྫོགས་པ་དེ། རྒྱལ་བ་འོད་དཔག་མེད་ཀྱི་སྤྲུལ་སྐུའི་དབང་དུ་བྱས་པའི་སྨོན་ལམ་ཡོངས་སུ་རྫོགས་པའི་ཚད་ཡིན་པ་ལུང་དེའི་དོན་ཡིན་ཏེ། དེ་ཉིད་ལས། སྤྲུལ་སྐུའི་དབང་དུ་བྱས་ན། ཞེས་
བཤད་པའི་ཕྱིར། གཞན་ཡང། བདེ་བ་ཅན་འདོད་ཁམས་ཡིན་ཟེར་བ་ཡང་མི་འཐད་དེ། དེ་ཁམས་གསུམ་གང་རུང་གི་ནང་དུ་མ་གཏོགས་པའི་ཕྱིར། དེར་ཐལ། དེ་དག་པའི་ཞིང་ཡིན་པའི་ཕྱིར། ཡང་ཁ་ཅིག་རྒྱལ་བ་འོད་དཔག་མེད་ལྟ་བུས་བདག་གང་དུ་སངས་
རྒྱས་པའི་སངས་རྒྱས་ཀྱི་ཞིང་དེར་འཁོར་དུ་མངོན་པར་ཤེས་པ་ལྔ་དང་མི་ལྡན་པ་མེད་པར་མ་གྱུར་པ་དེ་སྲིད་དུ་བདག་མངོན་པར་རྫོགས་པར་འཚང་མི་རྒྱའོ་ཞེས་དམ་བཅས་པའི་དམ་བཅའི་ནུས་པ་མཐུ་ཅན་དུ་སོང་བ་དེ་སྤྲུལ་སྐུའི་དབང་དུ་བྱས་པའི་སྨོན་ལམ་ཡོངས་སུ་རྫོགས་
པའི་ཚད་ཡིན། བདག་གང་དུ་སངས་རྒྱས་པའི་སངས་རྒྱས་ཀྱི་ཞིང་དེར་འཁོར་དུ་བྱང་སེམས་འཕགས་པ་ཤ་སྟག་བྱུང་བར་མ་གྱུར་པ་དེ་སྲིད་དུ་བདག་མངོན་པར་རྫོགས་པར་འཚང་མི་རྒྱའོ་ཞེས་དམ་བཅས་པའི་དམ་བཅའི་ནུས་པ་མཐུ་ཅན་དུ་སོང་བདེ་ལོངས་སྐུའི་དབང་དུ་
བྱས་པའི་སྨོན་ལམ་ཡོངས་སུ་རྫོགས་པའི་ཚད་ཡིན། རང་གང་དུ་སངས་རྒྱས་པའི་སངས་རྒྱས་ཀྱི་ཞིང་ཁྱད་པར་ཅན་འགྲུབ་པའི་རྒྱུའི་དགེ་རྩའི་ནུས་པ་མཐུ་ཅན་དུ་སོང་བ་དེ་སངས་རྒྱས་ཀྱི་ཞིང་སྦྱངས་པའི་ཚད་ཡིན། དུས་གཅིག་ཏུ་ཞིད་བྱེ་བ་ཕྲག་བརྒྱར་སྐུའི་བཀོད་པ་
གྲངས་དེ་སྙིད་དང། སྐུ་རེ་རེའི་འཁོར་དུ་སེམས་ཅན་གྲངས་ལས་འདས་པ་ཆོས་ཚིགས་སུ་བཅད་པ་རེ་རེ་བསྟན་པས་འཕགས་པའི་གོ་འཕང་ལ་འགོད་པ་ལ་རྣག་སྨིན་པ་བརྟོལ་རན་པ་ལྟ་བུར་སོང་བ། སེམས་ཅན་སྨིན་པར་བྱས་པའི་ཚད་ཡིན། ཟེར་ན། རྒྱལ་བ་ཤཱ་ཀྱ་ཐུབ་

[051A]༄༅། །པ་དེ། བདག་གང་དུ་སངས་རྒྱས་པའི་ཚུལ་སྟོན་པའི་སངས་རྒྱས་ཀྱི་ཞིང་དེར་མཁོར་དུ་མངོན་པར་ཤེས་པ་ལྔ་དང་མི་ལྡན་པ་མེད་པར་མ་གྱུར་པ་དེ་སྲིད་དུ་བདག་མངོན་པར་རྫོགས་བར་འཚང་མི་འརྒྱའོ་ཞེས་དམ་བཅས་པའི་དམ་བཅའི་ནུས་པ་མཐུ་ཅན་
དུ་སོང་བ་ཡིན་པར་ཐལ། སྤྲུལ་སྐུའི་དབང་དུ་བྱས་པའི་སྨོན་ལམ་ཡོངས་སུ་རྫོགས་པའི་ཚད་དེ་འཐད་པའི་ཕྱིར། འདོད་ན། དེ་གང་དུ་སངས་རྒྱས་པའི་ཚུལ་སྟོན་པའི་སངས་རྒྱས་ཀྱི་ཞིང་གི་གདུལ་བྱ་ཡིན་ན། མངོན་པར་ཤེས་པ་ལྔ་དང་ལྡན་པས་ཁྱབ་པར་ཐལ། འདོད་པའི་ཕྱིར་
འདོད་ན་སླའོ། །གཞན་ཡང། བྱང་སེམས་མཐོང་ལམ་པའི་རྒྱུད་ལ། བདག་གང་དུ་སངས་རྒྱས་བའི་སངས་རྒྱས་ཀྱི་ཞིང་དེར་འཁོར་དུ་བྱང་སེམས་འཕགས་པ་ཤ་སྟག་འབྱུང་བར་མ་གྱུར་བ་དེ་སྲིད་དུ་བདག་འཚང་མི་རྒྱའོ་ཞེས་དམ་བཅས་པའི་དམ་བཅའི་ནུས་པ་མཐུ་ཅན་ཞིག་མེད་
པར་ཐལ། དེ་འདྲའི་དམ་བཅའི་ནུས་པ་མཐུ་ཅན་དུ་སོང་བདེ། ལོངས་སྐུའི་དབང་དུ་བྱས་པའི་སྨོན་ལམ་ཡོངས་སུ་རྫོགས་པའི་ཚད་ཡིན་པའི་ཕྱིར། རྟགས་ཁས། འདོད་ན། བྱང་སེམས་མཐོང་ལམ་པའི་རྒྱུད་ལ་རྫོགས་པའི་བྱང་ཆུབ་ཀྱི་ལམ་ནུས་པ་མཐུ་ཅན་ཞིག་མེད་པར་
ཐལ༑ འདོད་པའི་ཕྱིར། ཁ་ཅིག་རང་གང་དུ་འཚང་རྒྱ་འགྱུར་གྱི་སངས་རྒྱས་ཀྱི་སྣོད་ཀྱི་ཞིང་ཁྱད་པར་ཅན་འགྲུབ་པའི་རྒྱུའི་དགེ་རྩ་ཚང་བར་བསགས་ཟིན་པ་དེ། སངས་རྒྱས་ཀྱི་ཞིང་སྦྱངས་པའི་ཚད་ཡིན། རང་གང་དུ་འཚད་རྒྱ་འགྱུར་གྱི་སངས་རྒྱས་ཀྱི་ཞིང་ཁྱད་པར་ཅན་གྱི་བཅུད་
ཀྱི་གདུལ་བྱ་འགྲུབ་པའི་རྒྱུའི་དགེ་བའི་རྩ་བ་ཚང་བར་བསགས་ཟིན་པ་དེ། སྨོན་ལམ་ཡོངས་སུ་རྫོགས་པའི་ཚད་ཡིན། ཆོས་ཚིག་བཅད་གཅིག་ཙམ་བསྟན་པས་སྐུ་དངོས་ཀྱིས་གདུལ་བྱ་དཔག་མེད་སྨིན་ལམ་ལ་འགོད་བའི་ནུས་པ་ཐོབ་པ་དེ། སེམས་ཅན་སྨིན་པའི་ཚད་ཡིན་ཟེར་ན་
སངས་རྒྱས་འཕགས་པ་ཆོས་ཅན། མཚན་ཉིད་དང་པོ་དེར་ཐལ། ཁྱོད་ཀྱིས་སངས་རྒྱས་ཀྱི་ཞིང་སྦྱངས་པའི་ཕྱིར། ཁྱབ་པ་ཁས། འདོད་ན། ཁྱོད་འཚར་རྒྱ་འགྱུར་གྱི་སངས་རྒྱས་ཀྱི་ཞིང་ཡོད་པར་ཐལ་ལོ། །འདོད་ན། འཚང་རྒྱ་འགྱུར་ཡིན་པར་ཐལ་ལོ། །འདོད་མི་ནུས་ཏེ། སངས་རྒྱས་ཡིན་

[051B] བྱས་པ་ལ་ཁོ་ན་རེ། སྟོན་པ་སངས་རྒྱས་དང་རྒྱུད་གཅིག་ཏུ་གྱུར་པའི་བྱང་སེམས་ཚོགས་ལམ་པ་ཆོས་ཅན། སངས་རྒྱས་ཡིན་པར་ཐལ། ཁྱོད་སངས་རྒྱས་པའི་སངས་རྒྱས་ཀྱི་ཞིང་ཡོད་པའི་ཕྱིར། མ་ཁྱབ་ན། ཁྱོད་འཚང་རྒྱ་འགྱུར་གྱི་ཞིང་ཡོད་ན། ཁྱོད་འཚང་རྒྱ་འརྒྱུར་
ཡིན་པས་ཁྱབ་པ་ཡོད་པ་བུད། རྟགས་གྲུབ་སྟེ། ཁྱོད་སངས་རྒྱས་པའི་སངས་རྒྱས་ཡོད་པའི་ཕྱིར་ཏེ། སྟོན་པ་སངས་རྒྱས་དེ་ཁྱོད་སངས་རྒྱས་པའི་སངས་རྒྱས་ཡིན་པའི་ཕྱིར། མ་གྲུབ་ན། དེ་ཆོས་ཅན། ཁྱོད་རང་དང་རྒྱུད་གཅིག་ཏུ་གྱུར་པའི་བྱང་སེམས་ཚོགས་ལམ་པ་སངས་རྒྱས་པའི་
སངས་རྒྱས་ཡིན་པར་ཐལ། ཁྱོད་སངས་རྒྱས་འཕགས་པ་ཡིན་པའི་ཕྱིར། རྩ་བར་འདོད་མི་ནུས་ཏེ། ཆོས་ཅན་དེའི་ཕྱིར། ཟེར་ན། རྩ་བར་མི་མཚུངས་ཏེ། ཁོ་རང་ལ། ཁྱོད་སེམས་ཅན་དུ་གྱུར་པ་ཡོད་ན། སེམས་ཅན་ཡིན་དགོས་པར་ཐལ། ཁྱོད་སེམས་ཅན་དུ་འགྱུར་པ་ཡོད་ན། ཁྱོད་
སེམས་ཅན་ཡིན་དགོས་པའི་ཕྱིར། མ་ཁྱབ་ན། འགྲིག་འཚམས་ལ་ཁྱབ་པ་ཡོད་པ་བུད། རྟགས་གྲུབ་སྟེ། སྟོན་པ་ཤཱཀྱ་ཐུབ་པ་དེ་སེམས་ཅན་དུ་འགྱུར་པ་མེད་པའི་ཕྱིར། མ་གྲུབ་ན། སངས་རྒྱས་འཕགས་པའི་སྤངས་རྟོགས་ལས་ཉམས་པ་ཡོད་པར་ཐལ། མ་གྲུབ་པ་དེའི་ཕྱིར། རྩ་
བར་འདོད་ན། སྟོན་པ་ཤཱཀྱ་ཐུབ་པ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་གྲུབ་སྟེ། མདོ་ལས། ང་དེའི་ཚེ། དེའི་དུས་ན་རྒྱལ་པོ་ང་ལས་ནུས་སུ་གྱུར་ཏོ། །ཞེས་གསུངས་པའི་ཕྱིར། འདོད་མི་ནུས་ཏེ། སངས་རྒྱས་འཕགས་པ་ཡིན་པའི་ཕྱིར། ཁོ་ན་རེ། སྟོན་པ་སངས་རྒྱས་
ཆོས་ཅན། ཁྱོད་འཚང་རྒྱ་འགྱུར་གྱི་སངས་རྒྱས་ཀྱི་ཞིང་ཡོད་པར་ཐལ། ཁྱོད་སྦྲུལ་སྐུའི་ཚུལ་གྱིས་འཚང་རྒྱ་འགྱུར་གྱི་སངས་རྒྱས་ཀྱི་ཞིང་ཡོད་པའི་ཕྱིར་ན་མ་ཁྱབ་བོ། །གཞན་ཡང། སེམས་ཅན་སྨིན་པ་དང་སེམས་ཅན་སྨིན་པར་བྱས་པ་གཉིས་དོན་གཅིག་པར་ཐལ། སྔར་གྱི་སེམས་ཅན་སྨིན་པའི་
ཚད་དེ་འཐད་པའི་ཕྱིར། འདོད་ན། བྱང་སེམས་མཐོང་ལམ་པ་ཆོས་ཅན། ཁྱོད་ཀྱིས་སེམས་ཅན་སྨིན་པར་བྱས་པར་ཐལ། ཁྱོད་སེམས་ཅན་སྨིན་པ་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། ཁྱོད་བྱང་འཕགས་ཡིན་པའི་ཕྱིར། འདོད་ན། དེ་ཆོས་ཅན། རྫོགས་སྨིན་སྦྱང་གསུམ་བྱས་པའི་གང་ཟག་

[052A]༄༅། །ཡིན་པར་ཐལ་ལོ། གཞན་ཡང། སྟོན་པ་ཤཱཀྱ་ཐུབ་པ་ཆོས་ཅན། ཁྱོད་སེམས་ཅན་སྨིན་པ་ཡིན་པར་ཐལ། ཁྱོད་ཀྱིས་སེམས་ཅན་སྨིན་པར་བྱས་པའི་ཕྱིར། ཁྱབ་པ་ཁས། འདོད་ན། སེམས་ཅན་ཡིན་པར་ཐལ་ལོ། མཁས་
པ་ཁ་ཅིག་ལོངས་སྐུ་རང་གི་འཁོར་དུ་ཐེག་ཆེན་འཕགས་པ་ཤ་སྟག་འབྱུང་བའི་ནུས་པ་ཡོངས་སུ་རྫོགས་པ་དེ། ལོངས་སྐུའི་སྨོན་ལམ་ཡོངས་སུ་རྫོགས་པའི་ཚད་ཡིན། ཞིང་བྱེ་བ་ཕྲག་བརྒྱར་སྐུའི་བཀོད་པ་དེ་ཕྲག་བརྒྱ་དང། དེ་རེ་རེའི་འཁོར་དུ་སེམས་ཅན་
གྲངས་ལས་འདས་པ་ཆོས་ཚིགས་སུ་བཅད་པ་རེ་རེས་སྨིན་གྲོལ་གཉིས་ཀྱི་ནང་ནས་སྨིན་ལམ་ལ་འགོད་ནུས་པ་དེ། སེམས་ཅན་སྨིན་པར་བྱས་པའི་ཚད་ཡིན། ལོངས་སྐུ་དང་སྤྲུལ་སྐུ་གང་རུང་གི་ཞིང་ཁྱད་པར་ཅན་འགྲུབ་པའི་དགེ་རྩའི་ནུས་པ་རྫོགས་པ་
དེ༑ སངས་རྒྱས་ཀྱི་ཞིང་སྦྱངས་པའི་ཚད་ཡིན། སེམས་ཅན་སྨིན་པར་བྱས་པ་དང་སེམས་ཅན་སྨིན་པ་དོན་མི་གཅིག་གསུང། སྨོན་ལམ་རྫོགས་པར་བྱས་པའི་གང་ཟག་ཡིན་ན། ལོངས་སྐུ་མངོན་དུ་བྱས་པའི་གང་ཟག་ཡིན་དགོས་པར་ཐལ། དམ་
བཅའ་དང་པོ་འཐད་པའི་ཕྱིར། འདོད་ན། དམན་ལམ་སྔོན་མ་སོང་གི་བྱང་སེམས་རྒྱུན་མཐའ་བ་དེས་རྫོགས་སྨིན་སྦྱར་གསུམ་བྱས་རྗེས་སུ་འདིར་བསྟན་ཡང་དག་མཐའ་མངོན་དུ་བྱེད་པ་མ་ཡིན་པར་ཐལ། འདོད་པའི་ཕྱིར། འདོད་ན། རྣམ་བཤད་
ལས༑ རྫོགས་སྨིན་སྦྱངས་ནས་མངོན་དུ་བྱ་བར་དོན་གྱིས་བསྟན་པ་དང་འགལ་བའི་ཕྱིར་རོ། །ཞེས་བཤད་པ་མི་འཐད་པར་ཐལ་ལོ། གཞན་ཡང། མཆོག་གི་སྤྲུལ་སྐུས་རང་གི་གདུལ་བྱ་བྱང་འཕགས་ལ་རྫོགས་སྨིན་སྦྱང་གསུམ་མ་བྱས་བར་འདིར་
བསྟན་ཡང་དག་མཐའ་མངོན་དུ་མི་བྱའོ་ཞེས་གདམས་པ་བྱིན་པ་དེ། ཆོས་སྐུ་མ་ཐོབ་བར་དུ་ཆོས་སྐུ་མངོན་དུ་མི་བྱའོ་ཞེས་གདམས་པ་བྱིན་པ་ཡིན་པར་ཐལ། དེ་ལྟར་གདམས་པ་བྱིན་པ་དེ། ཆོས་སྐུ་མ་ཐོབ་བར་དུ་འདིར་བསྟན་ཡང་དག་མཐའ་མངོན་དུ་

[052B] རྟགས་ཁས། དེར་ཐལ། རྫོགས་སྨིན་སྦྱང་གསུམ་བྱས་པའི་གང་ཟག་ཡིན་ན། ཆོས་སྐུ་མངོན་དུ་བྱས་པའི་གང་ཟག་ཡིན་དགོས་པའི་ཕྱིར། རྟགས་ཁས། ཁ་ཅིག་རྫོགས་སྨིན་སྦྱང་གསུམ་བྱས་
པའི་གང་ཟག་ཡིན་ན་ཆོས་སྐུ་མངོན་དུ་བྱས་པའི་གང་ཟག་ཡིན་དགོས་པར་ཐལ། དེ་ཡིན་ན་མ་རིག་བག་ཆགས་ཀྱི་ས་སྤངས་པའི་གང་ཟག་ཡིན་དགོས་པའི་ཕྱིར། དེར་ཐལ། རྣམ་བཤད་ལས། བར་པ་ནི་ཞིང་བྱེ་བ་ཕྲག་བརྒྱར་སྐུའི་བཀོད་པ་གྲངས་དེ་སྙེད་
དང༑ སྐུའི་བཀོད་པ་རེ་རེའི་འཁོར་དུ་སེམས་ཅན་གྲངས་ལས་འདས་པ་ཚིགས་སུ་བཅད་པ་རེ་རེས་འཕགས་པའི་གོ་འཕང་ལ་འགོད་ནུས་པ་ནི། ཇི་སྲིད་ཀུན་སློང་གི་རྟོག་པ་ཡོད་པ་དེ་སྲིད་དུ་མི་ནུས་པས་དེ་འདྲ་དུས་གཅིག་ཏུ་ལན་གཅིག་བྱེད་པ་ཡང་འབད་
མེད་ལྷུན་གྲུབ་ཏུ་འབྱུང་བ་ལ་རག་ལས་ཤིང། མ་རིག་བག་ཆགས་ཀྱིས་དང། ཟག་པ་མེད་པའི་ལས་ཀྱང་སྤངས་ནས་སླར་མི་ལྔང་པའི་ཚུལ་གྱིས་ཞི་བའི་དབྱིངས་སུ་སྙོམས་པར་འཇུག་པ་ལ་ལྟོས་པ་ཡིན་ནོ། །ཞེས་གསུངས་པའི་ཕྱིར་ན་མ་ཁྱབ་སྟེ། དེ་
ལྟར་འགོད་བཞིན་པའི་གང་ཟག་ཡིན་ན། མ་རིག་བག་ཆགས་ཀྱིས་སྤངས་པས་ཁྱབ་པ་དེ། ལུང་དེའི་དོན་ཡིན་པའི་ཕྱིར། དེ་ལྟར་མ་ཡིན་ན། རྫོགས་སྨིན་སྦྱང་གསུམ་བྱས་པའི་གང་ཟག་ཡིན་ན། སངས་རྒྱས་འཕགས་པ་ཡིན་པས་མ་ཁྱབ་པར་ཐལ་
རྫོགས་སྨིན་སྦྱང་གསུམ་བྱས། འདིར་བསྟན་ཡང་དག་མཐའ་མངོན་དུ་མ་བྱས་པའི་གང་ཟག་ཡོད་པའི་ཕྱིར་ཏེ། རྣམ་བཤད་ལས། དེ་འདྲའི་གདུལ་བྱ་དེ་ཉིད་སྨིན་གྲོལ་གཉིས་ཀྱི་ནང་ནས་སྨིན་ལམ་ལ་བཀོད་ཟིན་ནས། ཡང་དག་པའི་མཐའ་
མངོན་དུ་བྱ་བར་གཤུགས་ལ་བསྟན་པ་ཡིན་ནོ། །ཞེས་གསུངས་པའི་ཕྱིར། ཁ་ཅིག་ཉན་རང་དགྲ་བཅོམ་པ་དང། དག་ས་ལ་གནས་པའི་བྱང་ཆུབ་སེམས་དཔའི་རྒྱུད་ཀྱི་མ་རིག་བག་ཆགས་ཀྱི་སས་རྐྱེན་བྱས་ནས་ཡང་སྲིད་ཕྱི་མར་སྐྱེ་པ་ལེན་འདོད་ཀྱི་ཀུན་

[053A]༄༅། །སློང་གི་རྩོལ་བ་ཕྲ་མོར་གྱུར་པའི་སེམས་བྱུང་སེམས་པ་དེ་ཟག་པ་མེད་པའི་ལས་ཀྱང་སྤངས་ནས་ཞེས་སོགས་ཀྱི་སྐབས་ནས་དངོས་སུ་བསྟན་པའི་ཟག་མེད་ཀྱི་ལས་ཡིན་ཟེར་བ་ནི་མ་བརྟགས་པ་ཆེན་པོ་ཡིན་ཏེ། ཉན་རང་དགྲ་བཅོམ་པ་ཡང་སྲིད་ཕྱི་
མར་སྐྱེ་བ་ལེན་པ་ཡོད་པར་ཐལ། དམ་བཅའ་དེ་འཐད་པའི་ཕྱིར། འདོད་ན། སྔོན་མེད་ཀྱི་གཏམ་ཡིན་ནོ། །རོང་ཊཱིཀ་པ་ན་རེ། གཞན་དོན་དུ་རྫོགས་པའི་བྱང་ཆུབ་ཐོབ་པར་གྱུར་ཅིག་ཅེས་སྨོན་ལམ་འགྲུབ་པ་དེ་སྨོན་ལམ་རྫོགས་པའི་ཚད་དང། རང་གི་སྐུ་དངོས་ཀྱི་གདུལ་
བྱ་རྣམས་སྒྲིབ་པ་དངོས་སུ་སྤང་རུང་དང་གཉེན་པོ་དངོས་སུ་སྐྱེ་རུང་དུ་བྱས་པ་དེ་སེམས་ཅན་སྨིན་པར་བྱས་པའི་ཚད། སངས་རྒྱས་རང་སྣང་ལ་ཞིང་དག་པ་རབ་འབྱམས་འབའ་ཞིག་ཏུ་སྣང་བ་དེ། སངས་རྒྱས་ཀྱི་ཞིང་སྦྱངས་པའི་ཚད་ཡིན་ཟེར་ན། བྱང་སེམས་རྒྱུན་མཐའ་
བ་ཆོས་ཅན། གཞན་དོན་དུ་རྫོགས་པའི་བྱང་ཆུབ་ཐོབ་པར་གྱུར་ཅིག་ཅེས་སྨོན་ལམ་འགྲུབ་པའི་གང་ཟག་ཡིན་པར་ཐལ། སྨོན་ལམ་རྫོགས་པར་བྱས་པའི་གང་ཟག་ཡིན་པའི་ཕྱིར་ཏེ། ཆོས་ཅན་དེའི་ཕྱིར། རྩ་བར་འདོད་ན། སངས་རྒྱས་འཕགས་པ་ཡིན་པར་ཐལ་ལོ། །
གཞན་ཡང། སྟོན་པ་ཤཱཀྱ་ཐུབ་པ་ཆོས་ཅན། སེམས་ཅན་སྨིན་པའི་ཚད་དེར་ཐལ། སེམས་ཅན་སྨིན་པར་བྱས་པའི་གང་ཟག་ཡིན་པའི་ཕྱིར། །འདོད་ན། དེའི་སྐུ་དངོས་ཀྱི་གདུལ་བྱ་ཡིན་ན། སྒྲིབ་པ་དངོས་སུ་སྤང་རུང་ཡིན་དགོས་པར་ཐལ། འདོད་པའི་ཕྱིར་
འདོད་ན། དེ་ཡིན་ན་ལམ་ཞུགས་ཀྱི་གང་ཟག་ཡིན་དགོས་པར་ཐལ་ལོ། །འདོད་མི་ནུས་ཏེ། དེའི་སྐུ་དངོས་ཀྱི་གདུལ་བྱར་གྱུར་པའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་ཏེ། ལམ་ཤེས་ཀྱི་མདོར། ལྟའི་བུ་གང་དག་གིས་བླ་ན་མེད་པར་ཡང་དག་པར་
རྫོགས་པའི་བྱང་ཆུབ་ཏུ་སེམས་མ་བསྐྱེད་པ་དེ་དག་གིས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་བྱའོ། །ཞེས་གསུངས་པའི་ཕྱིར། གཞན་ཡང། མ་དག་པའི་ཞིང་སངས་རྒྱས་ལ་མི་སྣང་བར་ཐལ། སངས་རྒྱས་རང་སྣང་ལ་

[053B] རྟགས་ཁས། འདོད་ན། དེ་ཆོས་ཅན། ཐམས་ཅད་མཁྱེན་པའི་ཡེ་ཤེས་ཀྱིས་མངོན་སུམ་དུ་མ་གཟིགས་པར་ཐལ་ལོ། །འདོད་ན། མེད་པར་ཐལ་ལོ། །ཁྱབ་སྟེ། ཚད་མ་རྣམ་ངེས་ལས། ཐམས་ཅད་མཁྱེན་
པའི་ཡེ་ཤེས་ཀྱི་གཟིགས་པ་ལས་ལོད་པ་ནི་རྣམ་པ་ཐམས་ཅད་དུ་མེད་པར་གོ་བར་བྱའོ། །ཞེས་གསུངས་པའི་ཕྱིར།    ༈    སངས་རྒྱས་ཀྱི་ཞིང་ཁྱད་པར་ཅན་གྱི་གདུལ་བྱའི་ཆེད་དུ་དམ་བཅའ་བའི་སྨོན་ལམ་གྱི་དགེ་རྩའི་ནུས་པ་ཡོངས་སུ་
རྫོགས་པར་བྱས་པ་དེ། སྨོན་ལམ་རྫོགས་པའི་ཚད། སངས་རྒྱས་ཀྱི་ཞིང་བྱེ་བ་ཕྲག་བརྒྱར་སྐུའི་བཀོད་པ་བྱེ་བ་ཕྲག་བརྒྱ་དང། སྐུའི་བཀོད་པ་རེ་རེའི་འཁོར་དུ་སེམས་ཅན་གྲངས་ལས་འདས་པ་ཆོས་ཚིགས་སུ་བཅད་པ་རེ་རེས་འཕགས་པའི་གོ་འཕང་ལ་འགོད་བཞིན་
པའི་རྒྱུའི་དགེ་རྩའི་ནུས་པ་ཡོངས་སུ་རྫོགས་པ་དེ། སེམས་ཅན་སྨིན་པར་བྱས་པའི་ཚད་དང། ལོངས་སྐུའི་ཞིང་དང་སྤྲུལ་སྐུའི་ཞིང་ཁྱད་པར་ཅན་འགྲུབ་པའི་རྒྱུའི་དགེ་རྩའི་ནུས་པ་ཡོངས་སུ་རྫོགས་པ་དེ། །སངས་རྒྱས་ཀྱི་ཞིང་སྦྱངས་པའི་ཚད་ཡིན་ནོ། །ས་འཚམས་
རྒྱུན་མཐའ་ནས་སངས་རྒྱས་ཀྱི་སའི་བར་ན་ཡོད།    ༈    ཁ་ཅིག་ཉན་རང་གི་རྟོགས་པའི་རིགས་ས་དང་པོ་ནས་རྫོགས་ཏེ། ས་དང་པོ་ནས་
བདག་མེད་མཐའ་དག་མངོན་སུམ་དུ་རྟོགས་པའི་ཕྱིར། ཉན་རང་གི་སྤངས་པའི་རིགས་ས་བརྒྱད་པ་ནས་རྫོགས་ཏེ། ས་བརྒྱད་པ་ནས་ཉོན་ཡིད་གནས་འགྱུར་བའི་ཕྱིར་དང། ཉོན་སྒྲིབ་མ་ལུས་པར་སྤངས་པའི་ཕྱིར་ཟེར་བ་མི་འཐད་དེ། ཉོན་ཡིད་མེད་པའི་ཕྱིར། གཞན་
ཡང༑ དམ་བཅའ་དེ་མི་འཐད་དེ། ས་བཅུ་པའི་བར་ཆད་མེད་ལམ་གྱི་ངོ་སྐལ་གྱི་སྤང་བྱར་གྱུར་པའི་ཉོན་སྒྲིབ་ཡོད་པའི་ཕྱིར་ཏེ། །འགྲེལ་ཆེན་ལས། མཐོང་བ་དང་སྒོམ་པའི་ལམ་ལ་ཡོངས་སུ་སྦྱོང་བའི་ཆོས་ཀྱི་དབྱེ་བས་རབ་ཏུ་དགའ་བ་ལ་སོགས་པའི་ས་བཅུར་

[054A]༄༅། །རྣམ་པར་བཞག་གོ་ཞེས་གསུངས་པའི་ཕྱིར། རོང་ཊཱིཀ་པ་ན་རེ། ས་དང་པོ་ནས་ཉན་རང་གི་སྤངས་རྟོགས་གཉིས་ཀ་རྫོགས་ལ། དེ་ཡང་ཉན་རང་གི་སྤངས་པ་ས་དང་པོ་ནས་རྫོགས་ཏེ། ཉོན་སྒྲིབ་ལ་འཁོར་བར་འཆིང་བྱེད་ཀྱི་ཉོན་སྒྲིབ་
དང༑ བག་ལ་ཉལ་གྱི་ཉོན་སྒྲིབ་གཉིས་ལས། འཁོར་བར་འཆིད་བྱེད་ཀྱི་ཉོན་སྒྲིབ་ས་དང་པོ་ནས་ཀྱང་སྤངས། བག་ལ་ཉལ་གྱི་ཉོན་སྒྲིབ་ཉན་རང་དགྲ་བཅོམ་པས་ཀྱང་མ་སྤངས་པའི་ཕྱིར། དེར་ཐལ། ཉན་རང་དགྲ་བཅོམ་པས་མ་རིག་བག་ཆགས་ཀྱི་རྒྱུ་
ལས་ཡིད་ཀྱི་རང་བཞིན་གྱི་ལུས་ལེན་པའི་ཕྱིར། ཟེར་ན་མི་འཐད་དེ། འཕགས་པའི་གང་ཟག་སློབ་པ་རྣམས་དགེ་འདུན་དཀོན་མཆོག་ཏུ་བཞག་ཏུ་མི་རུང་བར་ཐལ། སྐྱབས་གནས་ལ་ཐེ་ཚོམ་ཟ་བའི་ཐེ་ཚོམ་གྱི་དངོས་གཉེན་རྒྱུད་ལ་སྐྱེ་མ་མྱོང་བའི་འཕགས་པ་ཡོད་པའི་ཕྱིར་ཏེ། མཐོང་ལམ་བར་ཆད་མེད་ལམ་ལ་གནས་པའི་ཉན་ཐོས་འཕགས་པའི་རྒྱུད་ལ་དེའི་དངོས་གཉེན་བར་ཆད་མེད་ལམ་སྐྱེ་མ་མྱོང་བའི་ཕྱིར་ཏེ། ཉན་ཐོས་ཀྱི་མཐོང་ལམ་བར་ཆད་མེད་ལམ་སྐད་ཅིག་དང་པོ་དེ་དེའི་དངོས་གཉེན་བར་ཆད་མེད་
ལམ་མ་ཡིན་པའི་ཕྱིར་ཏེ། ཉན་ཐོས་ཀྱི་མཐོང་ལམ་རྣམ་གྲོལ་ལམ་ལ་གནས་པའི་འཕགས་པས་སྐྱབས་གནས་ལ་ཐེ་ཚོམ་ཟ་བའི་ཐེ་ཚོམ་གྱི་ས་བོན་ཟད་པར་མ་སྤངས་པའི་ཕྱིར། མ་གྲུབ་ན་སོང། དེར་ཐལ། ཉན་ཐོས་ཀྱི་མཐོང་ལམ་རྗེས་ཤེས་
དེས་ཉོན་སྒྲིབ་ཀུན་བརྟགས་ཀྱི་ས་བོན་ཟད་པར་མ་སྤངས་པའི་ཕྱིར་ཏེ། །ཉན་ཐོས་དགྲ་བཅོམ་པས་ཉོན་སྒྲིབ་ལྷན་སྐྱེས་ཀྱི་ས་བོན་ཟད་པར་མ་སྤངས་པའི་ཕྱིར། མ་གྲུབ་ན་སོང། དེར་ཐལ། དེས་བག་ལ་ཉལ་གྱི་ཉོན་སྒྲིབ་མ་སྤངས་པའི་ཕྱིར་
རྟགས་ཁས་ ཉན་ཐོས་དགྲ་བཅོམ་པས་བག་ལ་ཉལ་གྱི་ཉོན་སྒྲིབ་མ་སྤངས་པའི་སྒྲུབ་བྱེད་དུ་མ་རིག་བག་ཆགས་ཀྱི་ས་ལ་བརྟེན་ནས་ཡིན་ཀྱི་རང་བཞིན་གྱི་ལུས་ལེན་པ་འགོད་

[054B] ཁོ་ན་རེ། བག་ལ་ཉལ་གྱི་ཉོན་སྒྲིབ་དེ་ཤེས་སྒྲིབ་ཡིན་ཟེར་ན། ཉོན་སྒྲིབ་ལ་འཁོར་བར་འཆིད་བྱེད་ཀྱི་ཉོན་སྒྲིབ་དང། བག་ལ་ཉལ་གྱི་ཉོན་སྒྲིབ་གཉིས་སུ་འབྱེད་མི་རིགས་པར་ཐལ། བག་ལ་ཉལ་གྱི་ཉོན་སྒྲིབ་ཤེས་སྒྲིབ་ཡིན་པའི་ཕྱིར་
རྟགས་ཁས། གཞན་ཡང། བྱང་འཕགས་ཡིན་ན། ཉོན་སྒྲིབ་སྤངས་པས་ཁྱབ་པར་ཐལ། ས་དང་པོ་ནས་ཉན་རང་གི་སྤངས་རྟོགས་ཀྱི་རིགས་རྫོགས་པའི་ཕྱིར། འདོད་ན། ཐེག་ཆེན་གྱི་སྒོམ་སྤང་ཉོན་མོངས་གཞི་མ་གྲུབ་པར་ཐལ། འདོད་པའི་
ཕྱིར༑ འདོད་ན། འགྲེལ་ཆེན་ལས། དེ་བས་ན་ས་དང་པོའི་སྐད་ཅིག་མ་དང་པོ་ནི་མཐོང་བའི་ལམ་ཡིན་ནོ། དེ་ལས་གཞན་སྐད་ཅིག་གཉིས་པ་ལ་སོགས་པ་ནི་རྡོ་རྗེ་ལྟ་བུར་བརྗོད་པའི་བར་ཆད་མེད་པའི་ལམ་གང་ལས་དེ་མ་ཐག་ཏུ་སངས་རྒྱས་ཀྱི་ས་
ཀུན་ཏུ་འོད་ཐོབ་པའི་བར་འདི་དག་ཐམས་ཅད་ནི་ཆོས་ཀྱི་དབྱིངས་མཆོག་གི་དོན་ལ་སོགས་པ་སོ་སོར་རྟོགས་པའི་ཕྱིར། སྒོམ་པའི་ལམ་ཡིན་པར་བཤད་དོ། དེ་ཡང་ཉོན་མོངས་པ་དྲུག་ཅི་རིགས་པར་སྤོང་ངོ། །འདི་ལྟ་སྟེ། འདོད་ཆགས་དང། ཞེ་
སྡང་དང། ང་རྒྱལ་དང། མ་རིག་པ་དང། འཇིག་ཚོགས་ལ་ལྟ་བ་དང། མཐར་འཛིན་པར་ལྟ་བ་སྟེ། འདོད་པ་ན་སྤྱོད་པ་དྲུག་གོ་དེ་དག་ཉིད་ལས་ཞེ་སྡང་བཏོན་ཏེ། གཟུགས་དང་གཟུགས་མེད་པར་སྤྱོད་པ་བཅུ་ཡིན་ནོ། །མཐོང་བ་དང་སྒོམ་
པའི་ལམ་ལ་ཡོངས་སུ་སྦྱོང་བའི་ཆོས་ཀྱི་དབྱེ་བས་རབ་ཏུ་དགའ་བ་ལ་སོགས་པའི་ས་བཅུར་རྣམ་པར་བཞག་གོ་ཞེས་གསུངས་པ་མི་འཐད་པར་ཐལ་ལོ། །གཞན་ཡང། བྱང་འཕགས་ཡིན་ན། ཉོན་སྒྲིབ་སྤངས་བསམ་ཁྱབ་པར་ཐལ། དམན་ལམ་
སྔོན་དུ་མ་སོང་བའི་བྱང་སེམས་འཕགས་པས་སྒྲིབ་གཉིས་ཅིག་ཅར་དུ་སྤོང་བའི་ཕྱིར་ཏེ། ཀུན་བཏུས་ལས། དེས་བྱང་ཆུབ་ཐོབ་པ་ན་ཉོན་མོངས་པ་དང་ཤེས་བྱའི་སྒྲིབ་པ་ཅིག་ཅར་དུ་སྤོང་སྟེ། ཅིག་ཅར་དགྲ་བཅོམ་པ་དང་དེ་བཞིན་གཤེགས་པར་འགྱུར་རོ། །

[055A]༄༅། །དེས་ཉོན་མོངས་པ་མ་སྤངས་སུ་ཟིན་ཀྱང་སྨན་དང་སྔགས་ཀྱིས་བསད་པའི་དུག་ལྟ་བུ་དང། དཔེར་ན། སྤངས་པའི་དགྲ་བཅོམ་པ་ལྟར་ས་ཐམས་ཅད་དུ་ཉོན་མོངས་པའི་ཉེས་པ་མེ་སྐྱེད་དོ། །ཞེས་གསུངས་པའི་ཕྱིར། གཞན་
ཡང། བྱང་འཕགས་ཡིན་ན། ཉོན་སྒྲིབ་སྤངས་པས་མ་ཁྱབ་པར་ཐལ། ཀུན་བཏུས་ལས། དེས་ཉོན་མོངས་མ་སྤངས་སུ་ཟིན་ཀྱང་སྨན་དང་སྔགས་ཀྱི་བསད་པའི་དུག་ལྟ་བུ་དང་ཞེས་བཤད་པའི་ཕྱིར། ཁོ་ན་རེ། དེ་བྱང་འཕགས་ཀྱི་ཉོན་
མོངས་པའི་བག་ཆགས་མ་སྤངས་ཞེས་པའི་དོན་ཡིན་ནོ་ཞེ་ན། དཔེར་ན་སྤངས་པའི་དགྲ་བཅོམ་པ་ལྟར་ཞེས་པས་ཉོན་མོངས་པའི་བག་ཆགས་སྤངས་པའི་ཉན་ཐོས་དགྲ་བཅོམ་པ་ཞིག་ཡོད་པར་བསྟན་པར་ཐལ། དེས་ཉོན་མོངས་མ་སྤངས་
སུ་ཟིན་ཀྱང་ཞེས་པས་བྱང་འཕགས་ཀྱི་ཉོན་མོངས་པའི་བག་ཆགས་མ་སྤངས་པར་བསྟན་པ་ཙམ་ཡིན་པའི་ཕྱིར། ཁས་བླངས་ནང་འགལ་ཡོད་དེ། བྱང་འཕགས་ཡིན་ན་ཉོན་ཡིད་སྤངས་པས་ཁྱབ་པར་ཐལ། ཉོན་ཡིད་ཡོད་པ་གང་
ཞིག་དེ་ཡིན་ན་ཉོན་སྒྲིབ་སྤངས་པས་ཁྱབ་པའི་ཕྱིར། རྟགས་གཉིས་ཀ་ཁས། འདོད་མི་ནུས་ཏེ། མ་དགས་བདུན་གྱི་གནས་སྐབས་ན་ཉོན་ཡིད་ཡོད་པའི་ཕྱིར། མ་གྲུབ་ན་སོང། དངོས་འགལ་ཡིན་ཏེ། རོང་ཊཱིཀ་ལས། རང་
དོན་མོས་པ་ནི་མ་དགས་བདུན་གྱི་རྗེས་ཐོབ་ཀྱིས་བསྡུས་ཏེ། ཉོན་ཡིད་མ་སྤངས་པའི་ང་རྒྱལ་ཕྲ་མོ་འབྱུང་བའི་ཕྱིར་ཞེས་བཤད་པའི་ཕྱིར། དམན་ལམ་སྔོན་མ་སོང་གི་བྱང་སེམས་འཕགས་པས་ཉན་རང་གི་སྤངས་རྟོགས་ཀྱི་རིགས་
རྫོགས་པ་དང། དེས་རྣམ་མཁྱེན་ཐོབ་པ་དུས་མཉམ་མོ་ཞེས་ན། དེ་ལ་སྐྱོན་འཕེན་པ་ལ་ཁ་ཅིག་དམན་ལམ་སྔོན་མ་སོང་གི་སངས་རྒྱས་འཕགས་པ་དེ། ཉན་རང་གི་སྤངས་རྟོགས་ཀྱི་རིགས་རྫོགས་པའི་གང་ཟག་ཡིན་པར་ཐལ་

[055B] འདོད་ན། དམན་ལམ་སྔོན་དུ་རྟོགས་ཀྱི་རིགས་རྫོགས་པ་དང། རྣམ་མཁྱེན་ཐོབ་བ་དུས་མཉམ་ཟེར་ན། ཁྱོད་ཀྱིས་ཉན་རང་གི་སྤངས་རྟོགས་ཀྱི་རིགས་རྫོགས་སྔོན་དུ་མ་སོང་པའི་གང་ཟག་གང་ཞིག་ཉན་རང་
གི་སྤངས་རྟོགས་རྫོགས་པའི་གང་ཟག་ཡིན་པའི་ཕྱིར། རྟགས་ཕྱི་མ་ཁས། ཟེར་ན་མ་ཁྱབ། འདོད་མི་ནུས་ཏེ། ཉན་རང་གི་སྤངས་རྟོགས་གང་རུང་ཡིན་ན། ཉན་རང་གི་རྒྱུད་ཀྱིས་བསྡུས་པས་ཁྱབ་པའི་ཕྱིར། ཁ་ཅིག་དམན་ལམ་
སྔོན་དུ་མ་སོང་བའི་བྱང་ཆུབ་སེམས་དཔས་ཉན་རང་གི་སྤངས་རྟོགས་ཀྱི་རིགས་རྫོགས་པ་དང། རྣམ་མཁྱེན་ཐོབ་བ་དུས་མཉམ་ཟེར་ན། ཁྱོད་ཀྱིས་ཉན་རང་གི་སྤངས་རྟོགས་ཀྱི་རིགས་རྫོགས་པ་དང། རྣམ་མཁྱེན་ཐོབ་པ་དུས་མཉམ་
པར་ཐལ། ཁྱོད་དམན་ལམ་སྔོན་མ་སོང་གི་བྱང་ཆུབ་སེམས་དཔའ་ཡིན་པའི་ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། དམ་བཅའ་དེ་འཐད་པའི་ཕྱིར། འདོད་ན། རང་རྒྱལ་དགྲ་བཅོམ་གྱི་འབྲས་བུ་མངོན་དུ་བྱེད་ངེས་ཀྱི་བྱང་སེམས་
ཚོགས་ལམ་པ་ཆོས་ཅན། དེར་ཐལ། དེའི་ཕྱིར་ཏེ། དེ་ཡོད་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། གཉིས་པ་རང་གི་ལུགས་ལ། ཐེག་ཆེན་རིགས་ངེས་ཀྱི་བྱང་སེམས་ཚོགས་ལམ་པས། ཉན་རང་གི་
སྤངས་རྟོགས་ཀྱི་རིགས་རྫོགས་པ་དང་དེ་སངས་རྒྱས་པ་དུས་མཉམ་སྟེ། དེས་སྒྲིབ་གཉིས་གཅིག་ཅར་དུ་སྤོང་བའི་ཕྱིར། དམན་ལམ་སྔོན་དུ་སོང་བའི་དབང་དུ་བྱས་ན། ཐེག་ཆེན་གྱི་ཚོགས་ལམ་ནས་ཀྱང་ཉན་རང་གི་སྤངས་རྟོགས་ཀྱི་རིགས་
རྫོགས་པ་ཡོད་དེ། རང་རྒྱལ་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པས། ཉན་རང་གི་སྤངས་རྟོགས་ཀྱི་རིགས་རྫོགས་པའི་ཕྱིར། རང་རྒྱལ་གྱི་སྤངས་རྟོགས་ཀྱི་རིགས་རྫོགས་ན་ཉན་ཐོས་ཀྱི་སྤངས་རྟོགས་ཀྱི་རིགས་

[056A]༄༅། །རྫོགས་པས་ཁྱབ་ཀྱང། ཉན་ཐོས་ཀྱི་སྤངས་རྟོགས་ཀྱི་རིགས་རྫོགས་ན་རང་རྒྱལ་གྱི་སྤངས་རྟོགས་ཀྱི་རིགས་རྫོགས་པས་མ་ཁྱབ་སྟེ། གཟུགས་ཕྱི་རོལ་དོན་འཛིན་གྱི་རྟོགས་པ་སྤངས་ན། ཉོན་སྒྲིབ་སྤངས་པས་
ཁྱབ་ཀྱང། ཉོན་སྒྲིབ་སྤངས་ན་གཟུགས་ཕྱི་རོལ་དོན་འཛིན་གྱི་རྟོག་པ་སྤངས་པས་མ་ཁྱབ་པའི་ཕྱིར།    ༈    ཁོ་ན་རེ། ཆོས་ཉིད་དེ་བཞིན་
ཉིད་དེ་འདིར་བསྟན་ཡང་དག་མཐའ་དང། དེ་ལས་སླར་མི་སྡང་བའི་ཚུལ་གྱིས་མཉམ་པར་བཞག་པ་དེ་འདིར་བསྟན་ཡང་དག་མཐའ་མངོན་དུ་བྱས་པའི་ཚད་ཡིན་ཟེར་བ་དང། ཁོ་ན་རེ། བློ་བུར་དྲི་བྲལ་གྱི་འགོག་པ་འདིར་བསྟན་ཡང་དག་མཐའ་
དང༑ དེ་ཐོབ་པ་འདིར་བསྟན་ཡང་དག་མཐའ་མངོན་དུ་བྱས་པའི་ཚད་ཡིན་ཟེར། འདི་འགོག་པ་ལ། རྣམ་བཤད་ལས། ཡང་དག་པའི་མཐའ་དེ་བཞིན་ཉིད་ཙམ་ལ་བྱས་ནས། དེ་མངོན་དུ་བྱས་པའི་དོན་དེ་ལས་སླར་མི་ལྡང་བའི་ཚུལ་དུ་
མཉམ་པར་བཞག་པ་ལ་བྱེད་པ་དང། ཆོས་ཉིད་དྲི་བྲལ་གྱི་འགོག་པ་ཡང་དག་པའི་མཐར་བྱས་ནས། དེ་འཐོབ་པ་ལ་མངོན་དུ་བྱས་པར་བཞེད་པ་རྣམས་ནི། སངས་རྒྱས་མ་ཐོབ་བར་དུ་སངས་རྒྱས་མངོན་དུ་མི་བྱའོ། །ཞེས་པའི་དོན་དུ་འགྱུར་
པས་འཐད་པར་དཀའོ། །ཞེས་གསུངས་པའི་ཕྱིར། འདིའི་ཕུལ་འཚམས་ལ་མཁས་པ་ཁ་ཅིག་སྐབས་འདིར། འདིར་བསྟན་ཡང་དག་མཐའ་མངོན་དུ་བྱས་པའི་གང་ཟག་ཡིན་ན། སངས་རྒྱས་འཕགས་པ་ཡིན་དགོས་པར་ཐལ་
དེ་མངོན་དུ་བྱས་པའི་སེམས་ཅན་མེད་པའི་ཕྱིར་ཏེ། དེ་མངོན་དུ་བྱས་པའི་ཉན་ཐོས་ཀྱང་མེད། དེ་མངོན་དུ་བྱས་པའི་བྱང་སེམས་ཀྱང་མེད་པའི་ཕྱིར། དང་པོ་མ་གྲུབ་ན། དེར་ཐལ། དེ་མངོན་དུ་བྱས་པའི་གང་ཟག་ཡིན་ན། ཆོས་

[056B]དེ་ལས་སླར་མི་ལྡང་བའི་ཚུལ་གྱིས་མཉམ་པར་བཞག་པའི་ཉན་ཐོས་དགྲ་བཅོམ་མེད་པའི་ཕྱིར། དང་པོ་ཁས། གཉིས་པ་འབུད། གོང་གི་རྟགས་
གཉིས་པ་མ་གྲུབ་ན། དེར་ཐལ། དེ་མངོན་དུ་བྱས་པའི་ཉན་ཐོས་དགྲ་བཅོམ་གྱི་རྟོགས་པ་སྔོན་དུ་སོང་བའི་བྱང་འཕགས་ཀྱང་མེད། དེ་མངོན་དུ་བྱས་པའི་དམན་ལམ་སྔོན་དུ་མ་སོང་བའི་བྱང་འཕགས་ཀྱང་མེད་པའི་ཕྱིར། རྟགས་གཉིས་ཀ་སྔར་ལྟར་བསྒྲུབ་
རྩ་བར་འདོད་ན། མཆོག་གི་སྤྲུལ་སྐུས་དམན་ལམ་སྔོན་མ་སོང་གི་བྱང་འཕགས་ལ་སངས་རྒྱས་མ་ཐོབ་བར་དུ་སངས་རྒྱས་མངོན་དུ་མི་བྱའོ་ཞེས་གདམས་རིགས་པར་ཐལ། དེས་དེ་ལ་རྫོགས་སྨིན་སྦྱང་གསུམ་མ་བྱས་པར་སངས་རྒྱས་མངོན་དུ་མི་བྱའོ་ཞེས་
གདམ་རིགས་པ་གང་ཞིག་རྒྱུ་མཚན་མཚུངས་པའི་ཕྱིར། དང་པོ་མ་གྲུབ་ན་སོང། དེར་ཐལ། དེས་དེ་ལ་རྫོགས་སྨིན་སྦྱང་གསུམ་མ་བྱས་བར་དུ། འདིར་བསྟན་ཡང་དག་མཐའ་མངོན་དུ་མི་བྱའོ་ཞེས་གདམ་རིགས་པ་གང་ཞིག་འདིར་བསྟན་ཡང་དག་མཐའ་མངོན་
དུ་བྱས་པའི་གང་ཟག་ཡིན་ན་སངས་རྒྱས་ཡིན་དགོས་པའི་ཕྱིར། ལུགས་གཉིས་པ་ཡང་སྐྱོན་སྔར་ལྟར་རོ། །ཞེས་གསུང། ཁ་ཅིག་ལུང་དེའི་དོན་ལ། མཆོག་གི་སྤྲུལ་སྐུས་དམན་ལམ་སྔོན་མ་སོང་གི་བྱང་འཕགས་ལ་སངས་རྒྱས་མ་ཐོབ་པར་དུ་སངས་
རྒྱས་མངོན་དུ་མི་བྱའོ་ཞེས་གདམ་རིགས་པར་ཐལ། དེས་དེ་ལ་རྫོགས་སྨིན་སྦྱང་གསུམ་མ་བྱས་བར་འདིར་བསྟན་ཡང་དག་མཐའ་མངོན་དུ་མ་བྱེད་ཅིག་ཅེས་གདམ་རིགས་པ་གང་ཞིག་རྫོགས་སྨིན་སྦྱང་གསུམ་བྱས་པའི་གང་ཟག་ཡིན་ན། སངས་རྒྱས་
ཡིན་པས་ཁྱབ། འདིར་བསྟན་ཡང་དག་མཐའ་མངོན་དུ་བྱས་པའི་གང་ཟག་ཡིན་ན། སངས་རྒྱས་ཡིན་དགོས་པའི་ཕྱིར། རྟགས་དང་པོ་རང་ལུགས་ལ་སྒྲུབ་རྒྱུ་ཡིན། གསུམ་པ་མ་གྲུབ་ན་སོང། དེར་ཐལ། དེ་ཡིན་ན། དེ་བཞིན་ཉིད་ལ་སླར་མི་ལྡང་བའི་ཚུལ་

[057A]༄༅། །གྱིས་མཉམ་པར་བཞག་པའི་གང་ཟག་ཡིན་དགོས་པའི་ཕྱིར། ཞེས་ཟེར་བ་མི་འཐད་དེ། རྫོགས་སྨིན་སྦྱང་གསུམ་བྱས་པའི་གང་ཟག་ཡིན་ན། སངས་རྒྱས་ཡིན་དགོས་པ་དེ། སྔ་རབས་པ་ཁ་ཅིག་གི་ལུགས་ཡིན་གྱི། རང་
ལུགས་མིན་ནོ། །ཞེས་བསྒྲུབས་ཟིན་པའི་ཕྱིར་རོ། །ཕར་ཕྱིན་པ་སྔ་མ་ཁ་ཅིག་ཆོས་ཉིད་ལ་མཉམ་པར་བཞག་བཞིན་པའི་ངང་ནས་གཞན་དོན་འབད་མེད་ལྷུན་གྲུབ་ཏུ་བྱེད་ནུས་པ་དེ། སྨོན་ལམ་རྫོགས་པའི་ཚད་དང། ཆོས་ཉིད་དེ་བཞིན་ཉིད་དེ་འདིར་བསྟན་
ཡང་དག་མཐའ་དང། དེ་ལ་སླར་མི་ལྡང་བའི་ཚུལ་གྱིས་མཉམ་པར་བཞག་པ་དེ། འདིར་བསྟན་ཡང་དག་མཐའ་མངོན་དུ་བྱས་པའི་ཚད་ཡིན་ཟེར་ན་མཆོག་གི་སྤྲུལ་སྐུས་རང་གི་གདུལ་བྱ་བྱང་འཕགས་ལ་རྫོགས་སྨིན་སྦྱང་གསུམ་མ་བྱས་པར་འདིར་བསྟན་ཡང་
དག་མཐའ་མངོན་དུ་མི་བྱའོ་ཞེས་གདམས་པ་བྱིན་པ་དེ། སངས་རྒྱས་མ་ཐོབ་བར་དུ་སངས་རྒྱས་མངོན་དུ་མི་བྱའོ་ཞེས་གདམས་པ་བྱིན་པ་ཡིན་པར་ཐལ། རྫོགས་སྨིན་སྦྱང་གསུམ་བྱས་པའི་གང་ཟག་ཡིན་ན། སངས་རྒྱས་ཡིན་པས་ཁྱབ། འདིར་བསྟན་ཡང་
དག་མཐའ་མངོན་དུ་བྱས་པའི་གང་ཟག་ཡིན་ན་སངས་རྒྱས་ཡིན་དགོས་པའི་ཕྱིར། དང་པོ་མ་གྲུབ་ན། དེར་ཐལ། དེ་ཡིན་ན་ཆོས་ཉིད་ལ་མཉམ་བར་བཞག་བཞིན་པའི་ངང་ནས་གཞན་དོན་འབད་མེད་ལྷུན་གྲུབ་ཏུ་བྱེད་པའི་གང་ཟག་ཡིན་པས་ཁྱབ། དེ་ཡིན་ན་
སངས་རྒྱས་ཡིན་པས་ཁྱབ་པའི་ཕྱིར། རྟགས་གཉིས་པ་འབུད། དང་པོ་མ་གྲུབ་ན། དེར་ཐལ། ཁྱོད་ཀྱི་རྫོགས་སྨིན་སྦྱང་གསུམ་བྱས་པའི་ཚད་འཐད་པའི་ཕྱིར། གཉིས་པ་མ་གྲུབ་ན་སོང། དེར་ཐལ། དེ་ཡིན་ན་ཆོས་ཉིད་དེ་བཞིན་ཉིད་ལ་སླར་མི་ལྡང་བའི་ཚུལ་གྱིས་
མཉམ་པར་བཞག་པའི་གང་ཟག་ཡིན་དགོས། དེ་ཡིན་ན་སངས་རྒྱས་ཡིན་དགོས་པའི་ཕྱིར། ཕྱི་མ་མ་གྲུབ་ན་འབུད། དང་པོ་དེར་ཐལ། ཁྱོད་ཀྱིས་འདིར་བསྟན་ཡང་དག་མཐའ་མངོན་དུ་བྱས་པའི་ཚད་འཐད་པའི་ཕྱིར། རྟགས་ཁས།    ༈   

[057B]ཁ་ཅིག་རྒྱུན་མཐའི་བར་ཆད་མེད་ལམ་ལ་གནས་པའི་སེམས་དཔའ་ཆོས་ཅན། སངས་རྒྱས་ཡིན་པར་ཐལ། ཆོས་ཉིད་ལ་སླར་མི་ལྡང་བའི་ཚུལ་གྱིས་མཉམ་པར་བཞག་
པའི་གང་ཟག་ཡིན་པའི་ཕྱིར་ཏེ། དེ་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་གང་ཟག་གང་ཞིག་ཁྱོད་ཀྱིས་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་བཞག་དེ་ལས་ལྡང་མི་སྲིད་པའི་ཕྱིར། ཟེར་ན་མ་ཁྱབ་སྟེ། རྒྱུན་མཐའི་བར་ཆད་མེད་
ལམ་ཆོས་ཅན། སྟོང་ཉིད་རང་ལས་ཐ་དད་པའི་ཚུལ་གྱིས་རྟོགས་པར་ཐལ། ཁྱོད་ཀྱིས་སྟོང་ཉིད་རྟོགས་པ་གང་ཞིག་སྟོང་ཉིད་ཁྱོད་དང་ཐ་དད་ཡིན་པའི་ཕྱིར། ཁྱབ་པ་ཁས། གཞན་ཡང། རྒྱུན་མཐའི་བར་ཆད་མེད་ལམ་པས་བདེན་འཛིན་རང་རྒྱུད་ལ་སླར་མི་སྐྱེ་
པའི་ཆོས་ཅན་དུ་བྱས་པར་ཐལ། དེའི་རྒྱུད་ལ་བདེན་འཛིན་སྐྱེ་མི་སྲིད་པའི་ཕྱིར། མ་ཁྱབ་ན། གོང་གི་མ་ཁྱབ་འཚམས་ལ་ཁྱབ་པ་ཡོད་པ་བུད། འདོད་ན། དེས་བདེན་འཛིན་སྤངས་པར་ཐལ། འདོད་པའི་ཕྱིར། གཞན་ཡང། ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་
ཞི་བའི་ཉེར་ཞིའི་དབྱིངས་ལ་རང་གི་བསམ་ངོ་ལ་ལྟོས་ཏེ་སླར་མི་ལྡང་བའི་ཚུལ་གྱིས་མཉམ་པར་བཞག་པའི་ཉན་ཐོས་དགྲ་བཅོམ་པ་ཆོས་ཅན། ཆོས་ཉིད་དེ་བཞིན་ཉིད་ལ་སླར་མི་ལྡང་བའི་ཚུལ་གྱིས་མཉམ་པར་བཞག་པ་ཡིན་པར་ཐལ། འདིར་བསྟན་ཡང་
དག་མཐའ་མངོན་དུ་བྱས་པའི་ཕྱིར། ཁྱབ་པ་ཁས། དེ་དེར་ཐལ། རྫོགས་སྨིན་སྦྱང་གསུམ་མ་བྱས་པར་འདིར་བསྟན་ཡང་དག་མཐའ་མངོན་དུ་བྱས་པའི་གང་ཟག་ཡོད་པའི་ཕྱིར། མ་གྲུབ་ན། མཆོག་གི་སྤྲུལ་སྐུས་རང་གི་གདུལ་བྱ་བྱང་སེམས་ཚོགས་ལམ་པ་ལ་རྫོགས་
སྨིན་སྦྱང་གསུམ་མ་བྱས་པར་འདིར་བསྟན་ཡང་དག་མཐའ་མངོན་དུ་མི་བྱའོ་ཞེས་གདམས་པ་བྱིན་པ་ལ་དགོས་པ་མེད་པར་ཐལ། མ་གྲུབ་པ་དེའི་ཕྱིར། རྩ་བར་འདོད་ན། དེ་འདྲའི་ཉན་ཐོས་དགྲ་བཅོམ་པ་དེ་མཉམ་གཞག་དེ་ལས་ལྡང་མི་སྲིད་པར་ཐལ་ལོ། །

[058A]༄༅། །འདོད་ན། དེ་ཐེག་ཆེན་ལམ་དུ་འཇུག་པ་མི་སྲིད་པར་ཐལ་ལོ། འདོད་ན། དེ་སངས་རྒྱས་པའི་དུས་མི་སྲིད་པར་ཐལ་ལོ། །རྩ་བའི་དམ་བཅའ་གཉིས་པ་བློ་བུར་དྲི་བྲལ་གྱི་འགོག་པ་འདིར་བསྟན་ཡང་དག་མཐའ་དང། དེ་ཐོབ་པ་འདིར་
བསྟན་ཡང་དག་མཐའ་མངོན་དུ་བྱས་པའི་ཚད་དུ་འདོད་པ་ཨར་ཊིཀ་གི་ལུགས་ཡིན་ཅིང། དེ་དང་ཨར་ཊཱིཀ་ཏུ་གཞན་དོན་འབད་མེད་ལྷུན་གྲུབ་ཏུ་བྱེད་པ་དེ་སྨོན་ལམ་རྫོགས་པའི་ཚད་དུ་བཤད་པ་གཉིས་ལ་ནང་འགལ་དུ་བཟུང་ནས་སངས་རྒྱས་མ་ཐོབ་པར་དུ་སངས་རྒྱས་
མངོན་དུ་མི་བྱའོ་ཞེས་གདམས་པ་སྟེར་པ་རིགས་པར་ཐལ་པ་འཕེན་པ་ཡིན་ནོ། །གཞན་ཡང། བློ་བུར་དྲི་བྲལ་གྱི་འགོག་པ་ཆོས་ཅན། རྫོགས་སྨིན་སྦྱང་གསུམ་མ་བྱས་པར་འདིར་ཁྱོད་མངོན་དུ་བྱས་པའི་གང་ཟག་ཡོད་པར་ཐལ། ཁྱོད་འདིར་བསྟན་ཡང་དག་མཐའ་
ཡིན་པའི་ཕྱིར། རྟགས་ཁས། འདོད་མི་ནུས་ཏེ། ཁྱོད་མངོན་དུ་བྱས་པའི་གང་ཟག་ཡིན་ན་སངས་རྒྱས་ཡིན་དགོས་པའི་ཕྱིར། རྟགས་འབུད། དེ་བཞིན་དུ། ཆོས་ཉིད་དེ་བཞིན་ཉིད་འདིར་བསྟན་ཡང་དག་མཐར་འདོད་པ་ལ། དེ་ཆོས་ཅན། རྫོགས་སྨིན་སྦྱང་གསུམ་
མ་བྱས་པར་ཁྱོད་མངོན་དུ་བྱས་པའི་གང་ཟག་ཡོད་པར་ཐལ། ཁྱོད་འདིར་བསྟན་ཡང་དག་མཐའ་ཡིན་པའི་ཕྱིར། རྟགས་ཁས། འདོད་མི་ནུས་ཏེ། ཆོས་ཉིད་དེ་བཞིན་ཉིད་མངོན་དུ་བྱས་པའི་གང་ཟག་ཡིན་ན་ཆོས་སྐུ་མངོན་དུ་བྱས་པའི་གང་ཟག་ཡིན་དགོས་པའི་
ཕྱིར༑ ཁ་ཅིག་བྱང་སེམས་མཐོང་ལམ་བ་ཆོས་ཅན། ཆོས་སྐུ་མངོན་དུ་བྱས་པའི་གང་ཟག་ཡིན་པར་ཐལ། ཆོས་ཉིད་མངོན་དུ་བྱས་པའི་གང་ཟག་ཡིན་པའི་ཕྱིར། ཁྱབ་པ་ཁས། དེར་ཐལ། ཆོས་ཉིད་མངོན་སུམ་དུ་རྟོགས་པའི་གང་ཟག་ཡིན་པའི་ཕྱིར། ཟེར་ན་
ལོངས་སྐུའི་འཁོར་དུ་བྱུང་བའི་བྱང་སེམས་འཕགས་པ་ཆོས་ཅན། ལོངས་སྐུ་མངོན་དུ་བྱས་པའི་གང་ཟག་ཡིན་པར་ཐལ། ལོངས་སྐུ་མངོན་སུམ་དུ་རྟོགས་པའི་གང་ཟག་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། རྟགས་བསལ་གཉིས་ཀ་ཆོས་ཅན་གྱིས་འགྲུབ། ཁ་

[058B]ཐེག་དམན་གྱི་མྱང་འདས་འདིར་བསྟན་ཡང་དག་མཐའ་ཡིན་ཟེར་ན། དེ་འགོག་པ་ལ། རྣམ་བཤད་སྙིང་པོ་རྒྱན་ལས། ཆད་པའི་མྱང་འདས་ལ་བྱེད་པ་ཡང་རྫོགས་སྨིན་སྦྱངས་ནས་མངོན་དུ་བྱ་བར་དོན་གྱིས་བསྟན་པ་དང་འགལ་བའི་ཕྱིར་རོ། །ཞེས་གསུངས་
དེའི་དོན་ནི། ཐེག་དམན་གྱི་མྱང་འདས་ཆོས་ཅན། དམན་ལམ་སྔོན་དུ་མ་སོང་བའི་བྱང་སེམས་འཕགས་པས་རྫོགས་སྨིན་སྦྱངས་གསུམ་བྱས་རྗེས་སུ་ཁྱོད་མངོན་དུ་བྱེད་པར་ཐལ། ཁྱོད་འདིར་བསྟན་ཡང་དག་མཐའ་ཡིན་པའི་ཕྱིར། རྟགས་ཁས། འདོད་མི་ནུས་ཏེ། ཆོས་ཅན་
དེ་ཡིན་པའི་ཕྱིར། དེས་ན་རང་ལུགས་ནི། འདིར་བསྟན་ཡང་དག་ཡིན་ན། དམན་ལམ་སྔོན་དུ་མ་སོང་བའི་བྱང་སེམས་འཕགས་པས་རྫོགས་སྨིན་སྦྱངས་གསུམ་མ་བྱས་པར་ཁྱོད་མངོན་དུ་བྱེད་ནུས་པས་ཁྱབ། དེ་ཡིན་ན་དེས་རྫོགས་སྨིན་སྦྱང་གསུམ་མ་བྱས་པར་ཁྱོད་
མངོན་དུ་མི་བྱེད་པས་ཁྱབ། དེ་ཡིན་ན་དེས་རྫོགས་སྨིན་སྦྱང་གསུམ་བྱས་རྗེས་སུ་ཁྱོད་མངོན་དུ་བྱེད་པས་ཁྱབ་བྱས་པ་ལ། ཁ་ཅིག་སངས་རྒྱས་འཕགས་པས་མངོན་དུ་བྱས་པའི་འདིར་བསྟན་ཡང་དག་མཐའ་ཆོས་ཅན། དམན་ལམ་སྔོན་མ་སོང་གི་བྱང་སེམས་འཕགས་པས་
རྫོགས་སྨིན་སྦྱང་གསུམ་མ་བྱས་པར་ཁྱོད་མངོན་དུ་བྱེད་ནུས་པར་ཐལ། ཁྱོད་འདིར་བསྟན་ཡང་དག་མཐའ་ཡིན་པའི་ཕྱིར། འདོད་མི་ནུས་ཏེ། ངོ་བོ་ཉིད་སྐུ་ཡིན་པའི་ཕྱིར། ཟེར་ན། སངས་རྒྱས་འཕགས་པས་མངོན་དུ་བྱས་པའི་འདིར་བསྟན་ཡང་དག་མཐའ་ཡིན་ན་
ངོ་བོ་ཉིད་སྐུ་ཡིན་དགོས་པར་ཐལ། དེ་ངོ་བོ་ཉིད་སྐུ་ཡིན་པའི་ཕྱིར། རྟགས་ཁས། འདོད་ན། ཁྱབ་པ་འདུ་བྱེད་ཀྱི་སྡུག་བསྔལ་ཉེར་བཞི་བའི་ཉེར་བཞིའི་དབྱིངས་ཆོས་ཅན། དེར་ཐལ། དེའི་ཕྱིར། དེར་ཐལ། སངས་རྒྱས་འཕགས་པས་མངོན་དུ་བྱས་པ་གང་ཞིག་འདིར་
བསྟན་ཡང་དག་མཐའ་ཡིན་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། ཡང་ཁ་ཅིག་སངས་རྒྱས་འཕགས་པའི་རྒྱུད་ཀྱི་འདིར་བསྟན་ཡང་དག་མཐའ་ཆོས་ཅན། དམན་ལམ་སྔོན་མ་སོང་གི་བྱང་སེམས་འཕགས་པས་རྫོགས་སྨིན་སྦྱང་གསུམ་མ་བྱས་པར་

[059A]༄༅། །ཁྱོད་མངོན་དུ་བྱེད་ནུས་པར་ཐལ། ཁྱོད་འདིར་བསྟན་ཡང་དག་མཐའ་ཡིན་པའི་ཕྱིར། ཁྱབ་པ་ཁས། དེ་ཆོས་ཅན། དེར་ཐལ། དེ་ཡོད་པའི་ཕྱིར་ཏེ། དེའི་རྒྱུད་ལ་འདིར་བསྟན་ཡང་དག་མཐའ་ཡོད་པའི་ཕྱིར་ན་མ་ཁྱབ་བོ། །དེ་བཞིན་
དུ་ལྷག་མེད་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྒྱུད་ཀྱི་འདིར་བསྟན་ཡང་དག་མཐའ་ཆོས་ཅན། དམན་ལམ་སྔོན་མ་སོང་གི་བྱང་སེམས་འཕགས་པས་རྫོགས་སྨིན་སྦྱང་གསུམ་བྱས་རྗེས་སུ་ཁྱོད་མངོན་དུ་བྱེད་པར་ཐལ། ཁྱོད་འདིར་བསྟན་ཡང་དག་
མཐའ་ཡིན་པའི་ཕྱིར། རྟགས་གྲུབ་སྟེ། དེའི་རྒྱུད་ལ་འདིར་བསྟན་ཡང་དག་མཐའ་ཡོད་པའི་ཕྱིར་ན་མ་ཁྱབ་སྟེ། འོ་ན། ཁོ་རང་ལ། སངས་རྒྱས་འཕགས་པའི་རྒྱུད་ཀྱི་ཉོན་སྒྲིབ་སྤངས་པའི་སྤངས་པ་ཡོད་པར་ཐལ། དེའི་རྒྱུད་ལ་ཉོན་སྒྲིབ་སྤངས་པའི་སྤངས་པ་ཡོད་
པའི་ཕྱིར། ཁྱབ་པ་ཁས། འདོད་ན། དེའི་རྒྱུད་ཀྱི་ཉོན་སྒྲིབ་སྤངས་བྱ་ཡིན་པར་ཐལ། འདོད་པའི་ཕྱིར། འདོད་ན། དེའི་རྒྱུད་ཀྱི་སྒྲིབ་པ་ཡོད་པར་ཐལ་ལོ། གཞན་ཡང། བྱང་སེམས་རྒྱུན་མཐའ་བའི་རྒྱུད་ཀྱི་རྣམ་མཁྱེན་སྐྱེ་བཞིན་པ་ཡོད་པར་ཐལ། དེའི་རྒྱུད་ལ་རྣམ་མཁྱེན་
སྐྱེ་བཞིན་པ་ཡོད་པའི་ཕྱིར། ཁྱབ་པ་ཁས། དེར་ཐལ། དེའི་རྒྱུད་ལ་རྣམ་མཁྱེན་སྐྱེ་བཞིན་པ་དང། རྒྱུན་མཐའི་བར་ཆད་མེད་ལམ་འགག་བཞིན་པ་དུས་མཉམ་ཡིན་པའི་ཕྱིར། རྩ་བར་འདོད་ན། དེའི་རྒྱུད་ཀྱི་རྣམ་མཁྱེན་ཡོད་པར་ཐལ། འདོད་པའི་ཕྱིར། གཞན་ཡང་
སེམས་ཅན་གྱི་རྒྱུད་ཀྱི་ཆོས་སྐུར་འགྱུར་རུང་གི་རིགས་ཡོད་པར་ཐལ། དེའི་རྒྱུད་ལ་དེར་འགྱུར་རུང་གི་རིགས་ཡོད་པའི་ཕྱིར། ཁྱབ་པ་ཁས། འདོད་ན། དེའི་རྒྱུད་ཀྱི་ཆོས་སྐུར་འགྱུར་རུང་ཡོད་པར་ཐལ། འདོད་པའི་ཕྱིར། འདོད་ན། དེའི་རྒྱུད་ཀྱི་ཆོས་སྐུར་འགྱུར་པ་ཡོད་པར་
ཐལ༑ འདོད་པའི་ཕྱིར། འདོད་ན། སེམས་ཅན་གྱི་རྒྱུད་ཀྱི་ཆོས་སྐུ་ཡོད་པར་ཐལ་ལོ། །གཞན་ཡང། སངས་རྒྱས་འཕགས་པའི་རྒྱུད་ཀྱི་རང་ཉིད་ཐོབ་པས་འཕགས་ལམ་ཐོབ་པར་འཇོག་ནུས། རང་ཉིད་མ་ཐོབ་པས་འཕགས་ལམ་མ་ཐོབ་པར་འཇོག་ནུས་པའི་

[059B] དེའི་རྒྱུད་ལ་རང་ཉིད་ཐོབ་ན་འཕགས་ལམ་ཐོབ་པར་འཇོག་ནུས། རང་ཉིད་མ་ཐོབ་ན་འཕགས་ལམ་མ་ཐོབ་པར་འཇོག་ནུས་པའི་ལམ་བདེན་ཡོད་པའི་ཕྱིར། ཁྱབ་པ་ཁས། མ་གྲུབ་ན། རང་ཉིད་ཐོབ་ན་འཕགས་ལམ་ཐོབ་པར་འཇོག་ནུས་
རང་ཉིད་མ་ཐོབ་ན་འཕགས་ལམ་མ་ཐོབ་པར་འཇོག་ནུས་པའི་ལམ་བདེན་ཡིན་ན། སངས་རྒྱས་འཕགས་པའི་རྒྱུད་ལ་མེད་པས་ཁྱབ་པར་ཐལ། མ་གྲུབ་པ་དེའི་ཕྱིར། འདོད་ན། ལམ་བདེན་ཆོས་ཅན། དེར་ཐལ། དེའི་ཕྱིར། དེར་ཐལ། ལམ་བདེན་གང་ཞིག་ཁྱོད་ཐོབ་ན་འཕགས་
ལམ་ཐོབ་པས་ཁྱབ། ཁྱོད་མ་ཐོབ་ན་འཕགས་ལམ་མ་ཐོབ་པས་ཁྱབ་པའི་ཕྱིར། རྩ་བར་འདོད་ན། སངས་རྒྱས་འཕགས་པའི་རྒྱུད་ཀྱི་རང་ཉིད་ཐོབ་ན་འཕགས་ལམ་ཐོབ་པར་འཇོག་ནུས། རང་ཉིད་མ་ཐོབ་ན་འཕགས་ལམ་མ་ཐོབ་པར་འཇོག་ནུས་པའི་ལམ་བདེན་དེ། རང་ཉིད་
ཐོབ་ན་འཕགས་ལམ་ཐོབ་པར་འཇོག་ནུས། རང་ཉིད་མ་ཐོབ་ན་འཕགས་ལམ་མ་ཐོབ་པར་འཇོག་ནུས་པའི་ལམ་བདེན་ཡིན་པར་ཐལ། འདོད་པའི་ཕྱིར། འདོད་ན། སངས་རྒྱས་འཕགས་པའི་རྒྱུད་ཀྱི་རང་ཉིད་ཐོབ་ན་འཕགས་ལམ་ཐོབ་པར་འཇོག་ནུས། རང་ཉིད་མ་ཐོབ་ན་
འཕགས་ལམ་མ་ཐོབ་པར་འཇོག་ནུས་པའི་ལམ་བདེན་ཆོས་ཅན། ཁྱོད་མ་ཐོབ་པའི་གང་ཟག་ཡིན་ན་ལམ་བདེན་མ་ཐོབ་པའི་གང་ཟག་ཡིན་དགོས་པར་ཐལ། ཁྱོད་རང་ཉིད་ཐོབ་ན་འཕགས་ལམ་ཐོབ་པར་འཇོག་ནུས། རང་ཉིད་མ་ཐོབ་ན་འཕགས་ལམ་མ་ཐོབ་པར་འཇོག་
ནུས་པའི་ལམ་བདེན་ཡིན་པའི་ཕྱིར། རྟགས་ཁས། འདོད་ན། བྱང་སེམས་མཐོང་ལམ་པ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་གསལ་གཉིས་ཀ་ཆོས་ཅན་གྱིས་འགྲུབ་བོ། །ཁ་ཅིག་འདིར་བསྟན་ཡང་དག་མཐའ་ལ་གསུམ་ཡོད་དེ། ཉོན་སྒྲིབ་སྤངས་
པའི་སྤངས་པ་དེ། ཉན་ཐོས་ཀྱི་ལམ་གང་ཡིན་པ་དང་ཞེས་པའི་སྐབས་ནས་དངོས་སུ་བསྟན་པའི་གདམ་ཡུལ་དུ་གྱུར་པའི་ཡང་དག་མཐའ་དང། གཟུགས་ཕྱི་རོལ་དོན་འཛིན་གྱི་རྟོགས་པ་སྤངས་པའི་སྤངས་པ་དེ་རང་རྒྱལ་གྱིས་ལམ་གང་ཡིན་པ་དང་ཞེས་པའི་སྐབས་ནས་

[060A]༄༅། །དངོས་སུ་བསྟན་པའི་གདམ་ཡུལ་དུ་གྱུར་པའི་ཡང་དག་མཐའ་དང། ཤེས་སྒྲིབ་སྤངས་པའི་སྤངས་པ་དེ། སངས་རྒྱས་ཀྱི་ལམ་གང་ཡིན་པ་དང་ཞེས་པའི་སྐབས་ནས་དངོས་སུ་བསྟན་པའི་ཡང་དག་མཐའ་ཡིན་ཀྱང་འདིར་བསྟན་གདམ་ཡུལ་དུ་གྱུར་
པའི་ཡང་དག་མཐའ་མ་ཡིན། འདིར་བསྟན་ཡང་དག་མཐའ་ཡིན་ན། འདིར་བསྟན་གདམ་ཡུལ་དུ་གྱུར་པའི་ཡང་དག་མཐའ་ཡིན་པའི་མ་ཁྱབ་སྟེ། ཤེས་སྒྲིབ་སྤངས་པའི་སྤངས་པ་དེ་འདིར་བསྟན་ཡང་དག་མཐའ་ཡིན་ཀྱང། འདིར་བསྟན་གདམ་ཡུལ་དུ་གྱུར་པའི་ཡང་དག་མཐའ་
མ་ཡིན་པའི་ཕྱིར། དང་པོ་མ་གྲུབ་ན། དེ་ཆོས་ཅན། དེར་ཐལ། སངས་རྒྱས་ཀྱི་ལམ་གང་ཡིན་པ་དང་ཞེས་པའི་སྐབས་ནས་བསྟན་པའི་ཡང་དག་མཐའ་ཡིན་པའི་ཕྱིར། ཞེས་དང། ལྷག་མེད་མྱང་འདས་ལ་གནས་པའི་ཉན་ཐོས་དགྲ་བཅོམ་པས་ཁྱབ་པ་འདུ་བྱེད་ཀྱི་སྡུག་བསྔལ་
ཉེ་བར་ཞི་བའི་ཉེར་བཞི་ལ་རང་གི་བསམ་ངོ་ལ་སྟོས་ཏེ་སླར་མི་ལྡང་བའི་ཚུལ་གྱིས་མཉམ་པར་བཞག་པ་དེ་དམན་པའི་གང་ཟག་གིས་འདིར་བསྟན་ཡང་དག་མཐའ་མངོན་དུ་བྱས་པའི་ཚད་ཡིན། ས་བཅུ་པ་པས་ཞི་བ་དེས་ཐུགས་འཕྲོགས་པ་མ་ཡིན་པར་སངས་རྒྱས་པ་ན་ཉེར་
ཞི་དེ་ལས་སླར་མི་ལྡང་བའི་ཚུལ་གྱིས་མཉམ་པར་བཞག་པ་དེ། བྱང་སེམས་ཀྱིས་འདིར་བསྟན་ཡང་དག་མཐའ་མངོན་དུ་བྱས་པའི་ཚད་ཡིན། ཟེར་ན། རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་ཆོས་ཅན། འདིར་བསྟན་ཡང་དག་མཐའ་ཡིན་པར་ཐལ། སངས་རྒྱས་
ཀྱི་ལམ་གང་ཡིན་པ་དང་ཞེས་པའི་སྐབས་ནས་བསྟན་པའི་ལམ་བསྒོམས་སྟོབས་ཀྱིས་ཐོབས་པའི་ཡང་དག་མཐའ་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། དེའི་སྐབས་ཀྱི་ལམ་བསྒོམས་སྟོབས་ཀྱིས་ཐོབ་པའི་ཆོས་ཉིད་ཡིན་པའི་ཕྱིར་ཏེ། ཆོས་ཅན་དེའི་
ཕྱིར༑ རྩ་བར་འདོད་ན། དེ་ཆོས་ཅན་ཁྱོད་འགོག་བདེན་ཡིན་པར་ཐལ། འདོད་པའི་ཕྱིར། འདོད་ན། ཀུན་རྫོབ་བདེན་པ་ཡིན་པར་ཐལ། འདོད་པའི་ཕྱིར། འདོད་ན། མ་ཡིན་པར་ཐལ། དོན་དམ་བདེན་པ་ཡིན་པའི་ཕྱིར། གཞན་ཡང། ཤེས་སྒྲིབ་སྤངས་པའི་

[060B] སྨོན་ལམ་ཡོངས་སུ་རྫོགས་པར་མ་བྱས་པ་དང་སེམས་ཅན་རྣམས་ཡོངས་སུ་སྨིན་པར་མ་བྱས་པ་དང། སངས་རྒྱས་ཀྱི་ཞིང་ཡོངས་སུ་མ་སྦྱངས་བར་དེ་དག་གིས་ཡང་དག་པའི་མཐའ་མངོན་སུམ་དུ་ནི་མི་བྱའོ་ཞེས་པའི་སྐབས་ནས་བསྟན་པའི་ཡང་
དག་མཐའ་ཡིན་པར་ཐལ། འདིར་བསྟན་ཡང་དག་མཐའ་ཡིན་པའི་ཕྱིར། རྟགས་ཁས། འདོད་ན། འདིར་བསྟན་གདམ་ཡུལ་དུ་གྱུར་པའི་ཡང་དག་མཐའ་ཡིན་པར་ཐལ། འདོད་པའི་ཕྱིར། རྟགས་ཁས། མ་ཁྱབ་ན། འདིར་བསྟན་གདམ་ཡུལ་དུ་གྱུར་པའི་ཡང་དག་
མཐའ་ཅི་ལ་ཟེར་སྨོས་ཤིག་གཞན་ཡང། ཉོན་སྒྲིབ་སྤངས་པའི་སྤངས་པ་ཆོས་ཅན། ཁྱོད་མངོན་དུ་བྱས་པ་དང་དུས་མཉམ་དུ་འདིར་བསྟན་ཡང་དག་མཐའ་མངོན་དུ་བྱས་པའི་ཐེག་དམན་གྱི་གང་ཟག་ཡོད་པར་ཐལ། ཁྱོད་མངོན་དུ་བྱས་པའི་ཐེག་དམན་གྱི་གང་
ཟག་ཡོད་པ་གང་ཞིག་ཁྱོད་འདིར་བསྟན་ཡང་དག་མཐའ་ཡིན་པའི་ཕྱིར། རྟགས་ཁས། འདོད་ན། ལྷག་མེད་མྱང་འདས་ཐོབ་པའི་ཐེག་དམན་དགྲ་བཅོམ་པས་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་དེ་ལ་རང་གི་བསམ་ངོ་ལ་ལྟོས་ཏེ་སླར་མི་ལྡང་བའི་
ཚུལ་གྱིས་མཉམ་པར་བཞག་པ་དེ། དམན་པའི་གང་ཟག་གིས་འདིར་བསྟན་ཡང་དག་མཐའ་མངོན་དུ་བྱས་པའི་ཚད་མ་ཡིན་པར་ཐལ། འདིར་བསྟན་ཡང་དག་མཐའ་མངོན་དུ་བྱས་པའི་ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པ་ཡོད་པའི་ཕྱིར་
མ་གྲུབ་ན་སོང། དེར་ཐལ། ཉོན་སྒྲིབ་སྤངས་པའི་སྤངས་པ་མངོན་དུ་བྱས་པ་དང་དུས་མཉམ་དུ་འདིར་བསྟན་ཡང་དག་མཐའ་མངོན་དུ་བྱས་པའི་ཐེག་དམན་གྱི་གང་ཟག་ཡོད་པ་གང་ཞིག་ཉོན་སྒྲིབ་སྤངས་པའི་སྤངས་པ་མངོན་དུ་བྱས་མ་ཐག་པའི་ཐེག་དམན་གྱི་གང་ཟག་
ཡིན་ན། ལྷག་བཅས་མྱང་འདས་པ་ཡིན་དགོས་པའི་ཕྱིར། དང་པོ་ཁས། ཕྱི་མ་འབུད། ཁ་ཅིག་བར་འདའ་བའི་ཕྱིར་མི་འོང་གིས་དང་པོར་ལྷག་མེད་མྱང་འདས་མངོན་དུ་མ་བྱས་པར་ཐལ། ཁྱབ་བསྒྲུབས་ཀྱི་རྟགས་དེའི་ཕྱིར། འདོད་མི་ནུས་ཏེ། དེ་ལྟར་བྱས་པ་

[061A]༄༅། །མཛོད་འགྲེལ་ལས་བཤད་པའི་ཕྱིར། ཟེར་ན། ལན་གཞན་དུ་འཆད་དོ། །ཁ་ཅིག་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་ཆོས་ཅན། ཁྱོད་མངོན་དུ་བྱས་པ་དང་དུས་མཉམ་དུ་འདིར་བསྟན་ཡང་དག་མཐའ་
མངོན་དུ་བྱས་པའི་གང་ཟག་ཡོད་པར་ཐལ། ཁྱོད་འདིར་བསྟན་ཡང་དག་མཐའ་ཡིན་པའི་ཕྱིར། ཁྱབ་པ་སོང། འདོད་མི་ནུས་ཏེ། འདིར་བསྟན་ཡང་དག་མཐའ་མངོན་དུ་བྱེད་པ་ལ་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་ཐོབ་པ་སྔོན་དུ་འགྲོ་དགོས་
པའི་ཕྱིར། དེར་ཐལ། རྣམ་བཤད་ལས། ཉན་རང་དགྲ་བཅོམ་པ་ཞི་བའི་དབྱིངས་སུ་སྙོམས་པར་འཇུག་པ་རྣམས་ཀྱིས་ཀྱང་སྙོམས་པར་འཇུག་པའི་སྔ་རོལ་དུ་ཞི་བའི་བདེ་བ་དེས་ཐུགས་འཕྲོགས་ནས་རང་གི་བསམ་ངོ་ལ་ལྟོས་ནས་སླར་མི་ལྡང་བའི་ཚུལ་དུ་བསྐལ་
བའི་བར་དུ་ཞི་བའི་དབྱིངས་སུ་སྙོམས་པར་འཇུག་པ་ནི། ཐེག་པ་དམན་པའི་རིགས་ཅན་ཉིད་ཀྱི་དབང་དུ་བྱས་ནས་ཡང་དག་པའི་མཐའ་མངོན་དུ་བྱས་པའི་དོན་ཡིན་ནོ། །ཞེས་གསུངས་པའི་ཕྱིར་ན། སྐྱོན་མེད་དེ། དེའི་དོན། ལྷག་བཅས་མྱང་འདས་ལ་གནས་པའི་
ཉན་ཐོས་དགྲ་བཅོམ་པ་འཆི་འཕོ་ཁར་ཟག་བཅས་ཀྱི་ལུས་བོར་ནས་དག་པའི་ཞིང་དུ་པད་མའི་སྦུབས་སུ་ཡིད་ཀྱི་རང་བཞིན་གྱི་ལུས་བླངས་ཏེ། ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་དབྱིངས་དེ་ཉིད་ལ་རྩེ་གཅིག་ཏུ་མཉམ་པར་བཞག་པར་
བྱའོ་སྙམ་པའི་འཕེན་པ་བཏང་བ་ལ་བརྟེན་ནས་དག་པའི་ཞིང་དུ་པད་མའི་སྦུབས་སུ་སྐྱེས་པ་དང་དུས་མཉམ་དུ་ཉེར་བཞི་དེ་ཉིད་ལ་རྩེ་གཅིག་ཏུ་མཉམ་པར་འཇོག་པ་ཡིན་པའི་ཕྱིར། ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་མ་ཐོབ་པར་
ཞི་བའི་བདེ་བས་ཐུགས་འཕྲོགས་པ་མི་འགལ་ཏེ། སངས་རྒྱས་ །དེ་འདྲའི་ཞི་བའི་དབྱིངས་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་མ་ཐོབ་པར་

[061B] ཞི་བའི་བདེ་བས་ཐུགས་ཕྲོགས་ཞེས་པའི་བདེ་བ་དེ་མཉམ་པར་བཞག་པའི་ཤིན་སྤྱང་གི་བདེ་བ་ལ་བྱེད་རིགས་པའི་ཕྱིར། འཇུག་པ་ལས། ཇི་ལྟར་བྱིན་ཅིག་ཅེས་སྒྲ་ཐོས་བསམ་ལས། །རྒྱལ་སྲས་བདེ་འབྱུང་དེ་ལྟར་
ཐུབ་རྣམས་ལ། །ཞི་བར་ཞུགས་པས་བདེ་བ་བྱེད་མིན་ན། །ཞེས་གསུངས་པའི་ཕྱིར། གཞན་ཡང། ས་བཅུ་མ་ཐོབ་བར་དུ། བྱང་སེམས་ཀྱིས་འདིར་བསྟན་ཡང་དག་མཐའ་མངོན་དུ་བྱས་པ་མེད་པར་ཐལ། ཁྱོད་ཀྱི་བྱང་སེམས་ཀྱིས་འདིར་བསྟན་ཡང་དག་མཐར་
མངོན་དུ་བྱས་པའི་ཚད་འཐད་པའི་ཕྱིར། འདོད་ན། ས་བཅུ་མ་ཐོབ་པར་བྱང་སེམས་ཚོགས་ལམ་པས་འདིར་བསྟན་ཡང་དག་མཐའ་མངོན་དུ་བྱས་པ་མེད་པར་ཐལ། འདོད་པའི་ཕྱིར། འདོད་མི་ནུས་ཏེ། དེས་ས་བཅུ་མ་ཐོབ་པར་ཐེག་དམན་གྱི་འདིར་བསྟན་
ཡང་དག་མཐའ་མངོན་དུ་བྱས་པ་ཡོད་པའི་ཕྱིར། བྱང་སེམས་ཚོགས་ལམ་པས་ས་བཅུ་མ་ཐོབ་བར་ཐེག་དམན་གྱི་མྱང་འདས་མངོན་དུ་བྱས་བ་ཡོད་པའི་ཕྱིར། དེར་ཐལ། དེས་ཐེག་དམན་གྱི་མྱང་འདས་མངོན་དུ་བྱས་པ་ཡོད་པའི་ཕྱིར་ཏེ། དེ་ཐེག་དམན་ལམ་
དུ་འཇུག་པ་ཡོད་པའི་ཕྱིར། མཁས་པ་ཁ་ཅིག་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་དེ་འདིར་བསྟན་ཡང་དག་མཐའ་ཡིན་ཅིང། དེ་ཐོབ་པ་འདིར་བསྟན་ཡང་དག་མཐའ་མངོན་དུ་བྱས་པའི་ཚད་ཡིན་ཞེས་གསུང་ཞིང། ལྷག་མེད་མྱང་
འདས་པའི་རྟོགས་པ་སྔོན་དུ་སོང་བའི་བྱང་སེམས་མཐོང་ལམ་པ་དེས་རྫོགས་སྨིན་སྦྱང་གསུམ་མ་བྱས་པར་བྱང་སེམས་མཐོང་ལམ་གྱི་གནས་སྐབས་སུ་འདིར་བསྟན་ཡང་དག་མཐའ་མངོན་དུ་བྱས་པ་ཡོད་དེ། རྣམ་བཤད་ལས། ཉན་རང་ཞི་བའི་དབྱིངས་
ལས་ལངས་ནས་ཐེག་པ་ཆེན་པོར་ཞུགས་པ་རྣམས་བར་བར་དུ་ཡང་དག་པའི་མཐའ་མངོན་དུ་བྱེད་ཀྱང་གོམས་པའི་དབང་ཙམ་དུ་ཟད་ཀྱི་འདི་ལ་དུས་ཡུན་རིང་དུ་མཉམ་པར་བཞག་པར་བྱའོ་སྙམ་པའི་འཕེན་པ་ནི་ཅུང་ཟད་ཀྱང་མེད་དོ། ཞེས་གསུངས་པའི་

[062A]༄༅། །ཕྱིར༑ ཞེས་གསུང། འོ་ན། མཆོག་གི་སྤྲུལ་སྐུས་ལྷག་མེད་མྱང་འདས་ཐོབ་པའི་བྱང་སེམས་ཚོགས་ལམ་པ་ལ་ཁྱོད་ཀྱིས་དེང་ཕྱིན་ཆད་རྫོགས་སྨིན་སྦྱང་གསུམ་མ་བྱས་པར་འདིར་བསྟན་ཡང་དག་མཐའ་མངོན་དུ་མི་བྱའོ་ཞེས་
གདམས་པ་བྱིན་པ་ལ་དགོས་པ་མེད་པར་ཐལ། དེ་འདྲའི་བྱང་སེམས་མཐོང་ལམ་པས་རྫོགས་སྨིན་སྦྱང་གསུམ་མ་བྱས་པར་འདིར་བསྟན་ཡང་དག་མཐའ་མངོན་དུ་བྱེད་པའི་ཕྱིར། དེར་ཐལ། དེས་བྱས་སེམས་ལམ་གྱི་གནས་སྐབས་སུ་འདིར་བསྟན་ཡང་
དག་མཐའ་མངོན་དུ་བྱེད་པའི་ཕྱིར། རྟགས་ཁས། གཞན་ཡང། ལྷག་མེད་མྱང་འདས་ཐོབ་པའི་ཐེག་དམན་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པས་རྫོགས་སྨིན་སྦྱང་གསུམ་མ་བྱས་པར་འདིར་བསྟན་ཡང་དག་མཐའ་མངོན་དུ་བྱེད་
པར་ཐལ། དེ་འདྲའི་བྱང་སེམས་མཐོང་ལམ་པས་རྫོགས་སྨིན་སྦྱང་གསུམ་མ་བྱས་པར་འདིར་བསྟན་ཡང་དག་མཐའ་མངོན་དུ་བྱེད་པའི་ཕྱིར། རྟགས་ཁས། གཞན་ཡང། དེ་འདྲའི་བྱང་སེམས་མཐོང་ལམ་པ་ཆོས་ཅན། རྫོགས་སྨིན་སྦྱང་གསུམ་མ་བྱས་པར་
འདིར་བསྟན་ཡང་དག་མཐའ་མངོན་དུ་མི་བྱེད་པར་ཐལ། ཁྱོད་འདིར་བསྟན་ཡང་དག་མཐའ་མངོན་དུ་བྱེད་པའི་དུས་དང་དུས་མ་ཡིན་པ་ལ་མཁས་པའི་སེམས་དཔའ་ཡིན་པའི་ཕྱིར་ཏེ། བྱང་འཕགས་ཡིན་པའི་ཕྱིར། གཞན་ཡང། ལྷག་བཅས་མྱང་འདས་ལ་གནས་
པའི་ཉན་ཐོས་དགྲ་བཅོམ་པས་དང་པོར་ལྷག་མེད་མྱང་འདས་མངོན་དུ་མ་བྱས་པར་ཚེ་དེ་ལ་ཐེག་ཆེན་ལམ་དུ་ཞུགས་པའི་བྱང་སེམས་ཚོགས་ལམ་པ་ཚེ་འཕོས་པའི་བྱང་སེམས་ཆོས་ཅན། ཁྱོད་ཀྱིས་འདིར་བསྟན་ཡང་དག་མཐའ་མངོན་དུ་བྱས་པར་ཐལ། ཁྱོད་ཀྱིས་
ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་ཐོབ་པའི་ཕྱིར། ཁྱབ་པ་ཁས། རྟགས་གྲུབ་སྟེ། ཆོས་ཅན་དེའི་ཕྱིར་ཏེ། དེ་ཡོད་པའི་ཕྱིར། འདོད་ན། ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་

[062B] འདོད་པའི་ཕྱིར། འདོད་ན། ལྷག་མེད་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པས་རྫོགས་སྨིན་སྦྱང་
གསུམ་མ་བྱས་པར་འདིར་བསྟན་ཡང་དག་མཐའ་མངོན་དུ་བྱེད་པར་ཐལ། འདོད་པའི་ཕྱིར། འདོད་ན། བཀག་ཟིན། གཞན་ཡང། ལྷག་མེད་མྱང་འདས་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་ལ་མཆོག་གི་སྤྲུལ་སྐུས་དེང་ཕྱིན་ཆད་རྫོགས་སྨིན་སྦྱང་གསུམ་མ་བྱས་
པར་འདིར་བསྟན་ཡང་དག་མཐའ་མངོན་དུ་མ་བྱེད་ཅིག་ཅེས་གདམས་པ་བྱིན་པ་དེ། རྫོགས་སྨིན་སྦྱང་གསུམ་མ་བྱས་པར། ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་ཐོབ་པར་མ་བྱེད་ཅིག་ཅེས་གདམ་རིགས་པ་ཡིན་པར་ཐལ། ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་
ཞི་བའི་ཉེར་ཞི་ཐོབ་པ་དེ་འདིར་བསྟན་ཡང་དག་མཐའ་མངོན་དུ་བྱས་པའི་ཚད་ཡིན་པའི་ཕྱིར། རྟགས་ཁས། འདོད་ན། དེ་འདྲའི་བྱང་སེམས་ཚོགས་ལམ་པས་ཉེར་ཞི་མ་ཐོབ་པར་ཐོལ་ལོ། །   ༈    ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་དབྱིངས་དེ་
འདིར་བསྟན་ཡང་དག་མཐའ་ཡིན། ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་དབྱིངས་ལ་རང་གི་བསམ་ངོ་ལ་ལྟོས་ཏེ་སླར་མི་ལྡང་བའི་ཚུལ་གྱིས་མཉམ་པར་བཞག་པ་དེ། ཐེག་དམན་གྱི་དབང་དུ་བྱས་པའི་འདིར་བསྟན་ཡང་དག་མཐའ་མངོན་དུ་བྱས་པའི་
ཚད་ཡིན། རྫོགས་སྨིན་སྦྱང་གསུམ་བྱས་རྗེས་སུ། ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་དབྱིངས་ལ་སླར་མི་ལྡང་བའི་ཚུལ་གྱིས་མཉམ་པར་བཞག་པ་དེ། རྫོགས་སྨིན་སྦྱང་གསུམ་བྱས་རྗེས་སུ་འདིར་བསྟན་ཡང་དག་མཐའ་མངོན་དུ་བྱས་པའི་ཚད་
ཡིན༑ ༑།རྩོད་པ་སྤོང་བ་ལ་ཁ་ཅིག་ལྷག་མེད་མྱང་འདས་ཐོབ་པའི་རྗེས་ཐོབ་ཡེ་ཤེས་ལ་གནས་པའི་ཉན་ཐོས་དགྲ་བཅོམ་པ་ཆོས་ཅན། ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་དབྱིངས་ལ་རང་གི་བསམ་ངོ་ལ་ལྟོས་ཏེ་སླར་མི་ལྡང་བའི་ཚུལ་གྱིས་མཉམ་པར་བཞག་པར་ཐལ། འདིར་བསྟན་

[063A]༄༅། །ཡང་དག་མཐའ་མངོན་དུ་བྱས་པའི་གང་ཟག་ཡིན་པའི་ཕྱིར། ཁྱབ་པ་ཁས། དེར་ཐལ། དེས་འདིར་བསྟན་ཡང་དག་མཐའ་མངོན་དུ་བྱས་པའི་ཕྱིར། དེར་ཐལ། དེས་ཐེག་དམན་ལམ་དུ་འདིར་བསྟན་ཡང་དག་མཐའ་མངོན་
དུ་བྱས་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་ཀྱིས་འདིར་བསྟན་ཡང་དག་མཐའ་མངོན་དུ་བྱེད་མྱོང་བ་གང་ཞིག་ཐེག་ཆེན་གྱི་ལམ་དུ་དེ་མངོན་དུ་མ་བྱས་པའི་ཕྱིར། ཟེར་ན་མ་ཁྱབ། རྩ་བར་འདོད་ན། མཉམ་བཞག་ཡེ་
ཤེས་ལ་གནས་པའི་གང་ཟག་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། ཁ་ཅིག་ལྷག་མེད་མྱང་འདས་ཐོབ་པའི་རྗེས་ཐོབ་ཡེ་ཤེས་ལ་གནས་པའི་ཉན་ཐོས་དགྲ་བཅོམ་པས་འདིར་བསྟན་ཡང་དག་མཐའ་
མངོན་དུ་བྱས་པ་དང་རྣམ་མཁྱེན་ཐོབ་པ་དུས་མཉམ་པར་ཐལ། དེས་རྫོགས་སྨིན་སྦྱང་གསུམ་མ་བྱས་བར་འདིར་བསྟན་ཡང་དག་མཐའ་མངོན་དུ་མི་བྱེད་པའི་ཕྱིར། རྟགས་གྲུབ་སྟེ། དེས་རྫོགས་སྨིན་སྦྱང་གསུམ་མ་པར་འདིར་བསྟན་ཡང་
དག་མཐའ་མངོན་དུ་མ་བྱས་པ་གང་ཞིག་དེས་རྫོགས་སྨིན་སྦྱང་གསུམ་བྱས་རྗེས་སུ་འདིར་བསྟན་ཡང་དག་མཐའ་མངོན་དུ་བྱེད་པའི་ཕྱིར། དང་པོ་མ་གྲུབ་ན། དེ་ཆོས་ཅན། ཁྱོད་ཀྱིས་འདིར་བསྟན་ཡང་དག་མཐའ་མངོན་དུ་བྱས་པར་ཐལ། མ་
གྲུབ་པ་དེའི་ཕྱིར། འདོད་ན་དངོས། གཉིས་པ་མ་གྲུབ་ན། དེར་ཐལ། ཁྱོད་སེམས་ཅན་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། ཁྱོད་ཐེག་དམན་ལམ་དུ་འདིར་བསྟན་ཡང་དག་མཐའ་མངོན་དུ་བྱེད་མྱོང་བའི་གང་ཟག་མ་ཡིན་པར་ཐལ་
ལོ༑ ༑ཟེར་ན། རྩ་བར་མ་ཁྱབ། ཁ་ཅིག་ཐལ་འགྱུར་ཕྱི་མ་ལ་མ་ཁྱབ་སྟེ། ཕྱིར་མི་འོང་ཆོས་ཅན། ཁྱོད་ལམ་མ་ཞུགས་ཀྱི་གནས་སྐབས་སུ་བསམ་གཏན་གྱི་དངོས་གཞིའི་སྙོམས་འཇུག་ཐོབ་མྱོང་པའི་གང་ཟག་མ་ཡིན་པར་ཐལ། ཁྱོད་

[063B] ཕྱིར་མི་འོང་གི་འབྲས་བུ་ཐོབ་པ་དུས་མཉམ་པའི་ཕྱིར། ཁྱབ་པ་ཁས། དེར་ཐལ། ཕྱིར་མི་འོང་གི་འབྲས་གནས་ཡིན་པའི་ཕྱིར། ཟེར་ན། མ་ཁྱབ། དེས་དམན་ལམ་དུ་བསམ་གཏན་
གྱི་དངོས་གཞིའི་སྙོམས་འཇུག་ཐོབ་པ་དང་ཕྱིར་མི་འོང་གི་འབྲས་བུ་ཐོབ་པ་དུས་མཉམ་པ་ཡོད་ཀྱང། སྤྱིར་དེས་ཕྱིར་མི་འོང་གི་འབྲས་བུ་ཐོབ་པ་དང། བསམ་གཏན་གྱི་དངོས་གཞིའི་སྙོམས་འཇུག་ཐོབ་པ་དུས་མི་མཉམ་པའི་ཕྱིར། ཁ་ཅིག་
རྫོགས་སྨིན་སྦྱང་གསུམ་མ་བྱས་པར་འདིར་བསྟན་ཡང་དག་མཐའ་མངོན་དུ་བྱས་པའི་གང་ཟག་ཡིན་ན། རྫོགས་སྨིན་སྦྱང་གསུམ་བྱས་རྗེས་སུ་འདིར་བསྟན་ཡང་དག་མཐའ་མངོན་དུ་མི་བྱེད་པས་ཁྱབ་ཟེར་ན། ཁྱབ་པ་འདུ་བྱེད་ཀྱི་སྡུག་བསྔལ་ཉེ་
བར་ཞི་བའི་ཉེར་ཞི་ལ་རང་གི་བསམ་ངོ་ལ་ལྟོས་ཏེ་སླར་མི་ལྡང་བའི་ཚུལ་གྱིས་མཉམ་པར་བཞག་པའི་ཉན་ཐོས་དགྲ་བཅོམ་པ་ཆོས་ཅན། དེར་ཐལ། དེའི་ཕྱིར་ཏེ། འདིར་བསྟན་ཡང་དག་མཐའ་མངོན་དུ་བྱས་པའི་ཐེག་དམན་གྱི་གང་ཟག་ཡིན་པའི་
ཕྱིར༑ རྩ་བར་འདོད་མི་ནུས་ཏེ། སེམས་ཅན་ཡིན་པའི་ཕྱིར། ཁ་ཅིག་ལྷག་མེད་མྱང་འདས་ཐོབ་པའི་རྗེས་ཐོབ་ཡེ་ཤེས་ལ་གནས་པའི་ཉན་ཐོས་དགྲ་བཅོམ་པ་ཆོས་ཅན། ཁྱོད་ཀྱིས་འདིར་བསྟན་ཡང་དག་མཐའ་མངོན་དུ་བྱས་པར་ཐལ། ཁྱོད་
ཀྱིས་ལྷག་མེད་མྱང་འདས་ཐོབ་པ་གང་ཞིག་ཁྱོད་ཀྱིས་ལྷག་མེད་མྱང་འདས་ཐོབ་པ་དང་དུས་མཉམ་དུ་འདིར་བསྟན་ཡང་དག་མཐའ་མངོན་དུ་བྱས་པའི་ཕྱིར། རྟགས་ཕྱི་མ་དེར་ཐལ། ཁྱོད་ཀྱིས་ལྷག་མེད་མྱང་འདས་ཐོབ་མ་ཐག་ཏུ་ཁྱབ་པ་འདུ་
བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་ལ་རང་གི་བསམ་ངོ་ལ་ལྟོས་ཏེ་སླར་མི་ལྡང་བའི་ཚུལ་གྱིས་མཉམ་པར་བཞག་པའི་ཕྱིར། རྩ་བར་འདོད་ན། མཉམ་བཞག་པ་ཡིན་པར་ཐལ་ལོ། །ཟེར་ན། རྩ་བར་མ་ཁྱབ་སྟེ། འོ་ན། དེ་ཆོས་ཅན། ཁྱོད་

[064A]༄༅། །ཀྱིས་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་ལ་རང་གི་བསམ་ངོ་ལ་ལྟོས་ཏེ་སླར་མི་ལྡང་བའི་ཚུལ་གྱིས་མཉམ་པར་བཞག་པར་ཐལ། ཁྱོད་ཀྱིས་ལྷག་མེད་མྱང་འདས་ཐོབ་པ་གང་ཞིག་ཁྱོད་ཀྱིས་ལྷག་
མེད་མྱང་འདས་ཐོབ་པ་དང་དུས་མཉམ་དུ་དེ་འདྲའི་ཉེར་ཞི་ལ་རང་གི་བསམ་ངོ་ལ་ལྟོས་ཏེ་སླར་མི་ལྡང་བའི་ཚུལ་གྱིས་མཉམ་པར་བཞག་པའི་ཕྱིར། ཁྱབ་པ་ཁས། འདོད་ན། མཉམ་གཞག་ལ་གནས་པའི་གང་ཟག་ཡིན་པར་ཐལ། གང་ཟག་གང་
ཞིག་འདོད་པའི་ཕྱིར། འདོད་མི་ནུས་སོ། །ཁ་ཅིག་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་དབྱིངས་ཆོས་ཅན། འགོག་བདེན་ཡིན་པར་ཐལ། འདིར་བསྟན་ཡང་དག་མཐའ་ཡིན་པའི་ཕྱིར། རྟགས་ཁས། འདོད་ན། ཀུན་རྫོབ་བདེན་
པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དོན་དམ་བདེན་པ་ཡིན་པའི་ཕྱིར་ཏེ། ཆོས་ཀྱི་དབྱིངས་དེ་དོན་དམ་བདེན་པ་ཡིན་པའི་ཕྱིར་ན་མ་ཁྱབ་སྟེ། ཞི་བའི་དབྱིངས་སུ་སྙོམས་པར་འཇུག་པའི་སྟོང་ཉིད་མ་རྟོགས་པའི་ཉན་ཐོས་དགྲ་བཅོམ་པ་
མེད་པར་ཐལ། ཞི་བའི་དབྱིངས་དོན་དམ་བདེན་པ་ཡིན་པའི་ཕྱིར། རྟགས་ཁས། འདོད་ན། སྟོང་ཉིད་མ་རྟོགས་པར་ལྷག་མེད་མྱང་འདས་ཐོབ་པའི་ཉན་ཐོས་དགྲ་བཅོམ་པ་མེད་པར་ཐལ། འདོད་པའི་ཕྱིར།    ༈   
སྨིན་སྦྱང་གསུམ་བྱས་པར་ཁས་བླངས་པ་ལ། ཁ་ཅིག་དེ་མི་འཐད་དེ། རྫོགས་སྨིན་སྦྱང་གསུམ་བྱས་པའི་གང་ཟག་ཡིན་ན་ཆོས་སྐུ་མངོན་དུ་བྱས་པའི་གང་ཟག་ཡིན་དགོས་པའི་ཕྱིར། དེར་ཐལ། རྣམ་བཤད་ལས། ཞིང་བྱེ་བ་ཕྲག་བརྒྱར་སྐུའི་བཀོད་
པ་གྲངས་དེ་སྙེད་དང། སྐུའི་བཀོད་པ་རེ་རེའི་འཁོར་དུ་སེམས་ཅན་གྲངས་ལས་འདས་པ། ཚིགས་སུ་བཅད་པ་རེ་རེའི་འཕགས་པའི་གོ་འཕང་ལ་འགོད་ནུས་པ་ནི། ཇི་སྲིད་ཀུན་སློང་གི་རྟོག་པ་ཡོད་པ་དེ་སྲིད་དུ་མི་ནུས་པས་དེ་འདྲ་དུས་གཅིག་ཏུ་

[064B] མ་རིག་བག་ཆགས་ཀྱི་ས་དང་ཟག་པ་མེད་པའི་ལས་ཀྱང་སྤངས་ནས། སླར་མི་ལྡང་བའི་ཚུལ་གྱིས་ཞི་བའི་དབྱིངས་སུ་སྙོམས་པར་འཇུག་པ་ལ་ལྟོས་པ་ཡིན་ནོ། །ཞེས་གསུངས་
པའི་ཕྱིར་ན་མ་ཁྱབ་སྟེ། སངས་རྒྱས་ཀྱི་ཞིང་ཞེས་སོགས་ཀྱི་དོན་ནི། དེ་ལྟར་འཕགས་བའི་གོ་འཕང་ལ་འགོད་བཞིན་པའི་གང་ཟག་ཡིན་ན། སངས་རྒྱས་ཡིན་པས་ཁྱབ་པ་ལུང་དེའི་དོན་ཡིན་པའི་ཕྱིར་ཏེ། ཊཱིཀ་ལས། དེ་འདྲ་དུས་གཅིག་ཏུ་ལན་གཅིག་
བྱེད་པ་ཡང་འབད་མེད་ལྷུན་གྲུབ་ཏུ་འབྱུང་བ་ལ་རག་ལས་ཤིང། ཞེས་གསུངས་པའི་ཕྱིར། ཁོ་ན་རེ། བྱང་སེམས་རྒྱུན་མཐའ་བས་སངས་རྒྱས་ཀྱིས་ཞིང་བྱེ་བ་ཕྲག་བ་རྒྱར་སྐུའི་བཀོད་པ་གྲངས་དེ་སྙེད་དང་སྐུའི་བཀོད་པ་རེ་རེའི་འཁོར་དུ་སེམས་ཅན་གྲངས་
ལས་འདས་པ་ལ་ཆོས་ཚིགས་སུ་བཅད་པ་རེ་རེས་འཕགས་པའི་གོ་འཕང་ལ་འགོད་ནུས་པར་ཐལ། དེས་སེམས་ཅན་སྨིན་པར་བྱས་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་རྒྱུད་ལ་ཆོས་སྟོན་པའི་ཀུན་སློང་གི་རྟོག་པ་མེད་པར་ཐལ། འདོད་པའི་ཕྱིར། ཟེར་ན། རྩ་
བར་མ་ཁྱབ་སྟེ། དེ་ལྟར་འགོད་ནུས་པའི་རྒྱུའི་དགེ་རྩའི་ནུས་པ་ཡོངས་སུ་རྫོགས་པའི་གང་ཟག་ཡིན་ན། དེ་ལྟར་འགོད་ནུས་པས་མ་ཁྱབ་པའི་ཕྱིར། གཞན་ཡང། རྫོགས་སྨིན་སྦྱང་གསུམ་བྱས་པའི་གང་ཟག་ཡིན་ན། སངས་རྒྱས་ཡིན་པས་མ་ཁྱབ་པར་ཐལ་
བྱང་སེམས་རྒྱུན་མཐའ་བས་རྫོགས་སྨིན་སྦྱང་གསུམ་བྱས་རྗེས་སུ། འདིར་བསྟན་ཡང་དག་མཐའ་མངོན་དུ་བྱེད་པའི་ཕྱིར། དེར་ཐལ། རྣམ་བཤད་སྙིང་པོ་རྒྱན་ལས། དེ་འདྲའི་གདུལ་བྱ་དེ་ཉིད་སྨིན་གྲོལ་གཉིས་ཀྱི་ནང་ནས་སྨིན་ལམ་ལ་བཀོད་ཟིན་ནས་
ཡང་དག་པའི་མཐའ་མངོན་དུ་བྱ་བར་ཤུགས་ལ་བསྟན་པ་ཡིན་ནོ། །ཞེས་པ་དང། ཆད་པའི་མྱང་འདས་ལ་བྱེད་པ་ཡང་རྫོགས་སྨིན་སྦྱངས་ནས་མངོན་དུ་བྱ་བར་དོན་གྱིས་བསྟན་པ་དང་འགལ་བའི་ཕྱིར་རོ། ཞེས་གསུངས་པའི་ཕྱིར། གཞན་ཡང། རྣམས་

[065A]༄༅། །བཤད་སྙིང་པོ་རྒྱན་ལས། སྨོན་ལམ་རྫོགས་པའི་ཚད་ཆོས་ཉིད་ལ་མཉམ་པར་བཞག་བཞིན་དུ་གཞན་དོན་འབད་མེད་ལྷུན་གྲུབ་ཏུ་བྱེད་ནུས་པ་ལ་འཆད་པ་ནི། ཆོས་སྐུ་མ་ཐོབ་བར་དུ་ཆོས་སྐུ་མངོན་དུ་མི་བྱའོ། །ཞེས་
པར་འགྱུར་བས་དོགས་པའི་གནས་མེད་ལ། ཞེས་གསུངས་པ་མི་འཐད་པར་ཐལ། རྫོགས་སྨིན་སྦྱང་གསུམ་བྱས་པའི་གང་ཟག་ཡིན་ན། ཆོས་སྐུ་མངོན་དུ་བྱས་པའི་གང་ཟག་ཡིན་དགོས་པའི་ཕྱིར། རྟགས་ཁས། ཞེས་ཡང་དག་པའི་མཐའ་
ལེགས་པར་བཤད་ཟིན་ཏོ།    ༈    །རྣམ་པ་ཐམས་ཅད་མཁྱེན་ཉིད་ལམ། །ཞེས་སོགས་ཀྱི་སྐབས་སུ། གཞུང་དོན་དང་མཐའ་བཅད་པ་གཉིས། དང་པོ་ནི། བསྟན་བཅོས་མངོན་རྟོགས་རྒྱན་ཆོས་ཅན། ཁྱོད་ཀྱི་དགོས་པ་ཡོད་དེ། མདོ་དོན་བདེ་བླག་ཏུ་རྟོགས་
པ་དེ་ཁྱོད་ཀྱི་དགོས་པ་ཡིན་པའི་ཕྱིར། ཁྱོད་ཀྱི་བརྗོད་བྱ་ཡོད་དེ། མངོན་པར་རྟོགས་པ་བརྒྱད་པོ་དེ་ཁྱོད་ཀྱི་བརྗོད་བྱ་ཡིན་པའི་ཕྱིར། ཁྱོད་ཀྱི་ཉིད་དགོས་ཡོད་དེ། ཁྱོད་ལ་བརྟེན་ནས་ཐོབ་པའི་རྣམ་མཁྱེན་དེ་ཁྱོད་ཀྱི་ཉིད་དགོས་ཡིན་པའི་ཕྱིར། ཁྱོད་
ཀྱི་འབྲེལ་བ་ཡོད་དེ། ཁྱོད་ཀྱི་ཉིད་དགོས་ཁྱོད་ཀྱི་དགོས་པ་ལ་འབྲེལ། དེ་ཁྱོད་ལ་འབྲེལ་བའི་འབྲེལ་བ་དེ་ཁྱོད་ཀྱི་འབྲེལ་བ་ཡིན་པའི་ཕྱིར། བྱས་པ་ལ་ཁ་ཅིག་མདོ་དོན་བདེ་བླག་ཏུ་རྟོགས་པ་ཆོས་ཅན། བསྟན་བཅོས་མངོན་རྟོགས་རྒྱན་གྱི་
དགོས་པ་མ་ཡིན་པར་ཐལ། ཁྱོད་བསྟན་བཅོས་མངོན་རྟོགས་རྒྱན་ལ་རག་མ་ལས་པའི་ཕྱིར། རྟགས་གྲུབ་སྟེ། བསྟན་བཅོས་མངོན་རྟོགས་རྒྱན་གྱི་སྔ་རོལ་དུ་མདོ་དོན་བདེ་བླག་ཏུ་རྟོགས་པ་ཡོད་པའི་ཕྱིར། ཟེར་ན། རྩ་བར་མ་ཁྱབ། གཞན་
ཡང། བསྟན་བཅོས་མངོན་རྟོགས་རྒྱན་གྱི་ཉིད་དགོས་དགོས་བ་ལ་འབྲེལ། དགོས་པ་དེའི་བརྗོད་བྱ་ལ་འབྲེལ་པའི་འབྲེལ་པ་ཆོས་ཅན། ཁྱོད་དེ་བྱུང་གི་འབྲེལ་པ་ཡིན་པར་ཐལ། བསྟན་བཅོས་མངོན་རྟོགས་རྒྱན་གྱི་དགོས་སོགས་ཚེས་

[065B] རྟགས་ཁས། འདོད་ན། དེའི་དགོས་པ་དེ། དེའི་བརྗོད་བྱ་ལ་དེ་བྱུང་དུ་འབྲེལ་བར་ཐལ། འདོད་པའི་ཕྱིར། འདོད་མི་ནུས་ཏེ། དེའི་བརྗོད་བྱ་རྟག་པ་ཡིན་པའི་ཕྱིར། ཟེར་ན། རྩ་བར་མ་ཁྱབ། གཉིས་པ་ལ་དགག་གཞག་སྤོང་
གསུམ་ལས། དང་པོ་ནི། ཁ་ཅིག་དངོས་ཀྱི་བདག་རྐྱེན་རྣམ་མཁྱེན་ལས་བྱུང་བའི་ལེགས་བཤད་གང་ཞིག་སྤོབས་པ་བཞི་དང་ལྡན་པ་དེ་བཀའི་མཚན་ཉིད་ཟེར་ན། རྣམ་མཁྱེན་དང་དངོས་རྒྱུ་ཚོགས་པ་ཚར་གཅིག་ལ་རག་ལས་པའི་བཀའ་ཆོས་ཅན། མཚན་
ཉིད་ཀྱི་ཟུར་དང་པོ་དེ་ཡིན་པར་ཐལ། བཀའ་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། དེ་འདྲ་བ་ཡོད་པའི་ཕྱིར། འདོད་མི་ནུས་ཏེ། རྣམ་མཁྱེན་དང་དུས་མཉམ་ཡིན་པའི་ཕྱིར། ཁ་ཅིག་རྩོམ་པ་པོ་རྣམ་གཡེང་མེད་པའི་ཡིད་ཅན་གྱིས་བཀའི་
དགོངས་འགྲེལ་དུ་བརྩམས་པའི་ངག་རྣམ་དག་གང་ཞིག་ཐར་པ་ཐོབ་པའི་ལམ་དང་རྗེས་སུ་མཐུན་པ་དེ། བསྟན་བཅོས་རྣམ་དག་གི་མཚན་ཉིད། ཟེར་ན། སངས་རྒྱས་ཀྱི་བཀའ་ཆོས་ཅན། མཚན་ཉིད་ཀྱི་ཟུར་དང་པོ་དེར་ཐལ། མཚོན་བྱ་དེའི་ཕྱིར། ཁྱབ་པ་ཁས་
རྟགས་གྲུབ་སྟེ། བཀའ་དང་བསྟན་བཅོས་མི་འགལ་པའི་ཕྱིར། རྟགས་འོག་ཏུ་བསྒྲུབ། རྩ་བར་འདོད་ན། དེ་ཆོས་ཅན། སངས་རྒྱས་ཀྱི་བཀའི་དགོངས་འགྲེལ་ཡིན་པར་ཐལ། འདོད་པའི་ཕྱིར། འདོད་ན། སངས་རྒྱས་ཀྱི་བཀའ་དང་ཐ་དད་ཡིན་པར་ཐལ་
འདོད་པའི་ཕྱིར། བྱས་པ་ལ་ཁ་ཅིག་སྟོན་པ་ཤཱཀྱ་ཐུབ་པ་ཆོས་ཅན། ཁྱོད་སྟོན་པ་འཀྱ་ཐུབ་པ་དང་ཐ་དད་ཡིན་པར་ཐལ། ཁྱོད་སྟོན་པ་ཤཱཀྱ་ཐུབ་པའི་དགོངས་འགྲེལ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེ་དེར་ཐལ། དེས་དེའི་དགོངས་པ་འགྲེལ་
བའི་ཕྱིར་ན་མ་ཁྱབ། རྟགས་གྲུབ་སྟེ། དེས་དེའི་དགོངས་པ་གཞན་ལ་འཆད་པ་ཡོད་པའི་ཕྱིར།    ༈    སྟོན་པ་ཤཱཀྱ་ཐུབ་པས། དེའི་དགོངས་པ་འགྲེལ་ཡང། དེའི་དགོངས་འགྲེལ་མ་ཡིན་པའི་ཕྱིར། གཞན་ཡང། བཀའི་སྔ་ལོགས་སུ་བྱུང་

[066A]༄༅། །བའི་བསྟན་བཅོས་རྣམ་དག་ཆོས་ཅན། ཟུར་དང་པོ་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། དེ་འདྲ་བ་ཞིག་ཡོད་པའི་ཕྱིར། རྩ་བར་འདོད་ན། དེ་ཆོས་ཅན། བཀའི་རྗེས་སུ་བྱུང་བར་ཐལ། འདོད་པའི་ཕྱིར། ཁྱབ་སྟེ། བསྟན་བཅོས་
མངོན་རྟོགས་རྒྱན་གྱི་དགོངས་འགྲེལ་ཡིན་ན། དེའི་རྗེས་སུ་བྱུང་བས་ཁྱབ་པའི་ཕྱིར་ཏེ། དེའི་འགྲེལ་པ་ཡིན་ན་དེའི་རྗེས་སུ་བྱུང་བས་ཁྱབ་པའི་ཕྱིར། རྟགས་འབུད། རྩ་བར་འདོད་ན་སླ། ཁ་ཅིག་གདུལ་བྱའི་ཉོན་མོངས་སྤོང་ཕྱིར་དུ་སྟོན་པས་གསུངས་པའི་
གསུང་རབ་མཐར་ཐུག་དེ་བཀའི་མཚན་ཉིད། མདོ་གང་ཡང་རུང་བའི་དགོངས་འགྲེལ་དུ་གདུལ་བྱས་རང་སྟོབས་ཀྱིས་བརྩམས་པའི་གསུང་རབ་དེ། སངས་རྒྱས་པའི་བསྟན་བཅོས་ཀྱི་མཚན་ཉིད་ཟེར་ན། བཀའི་ཆེད་དུ་བྱ་བའི་གདུལ་བྱ་ཡིན་ན། ཉོན་མོངས་
སྤོང་དགོས་ཀྱི་གདུལ་བྱ་ཡིན་དགོས་པར་ཐལ། མཚན་ཉིད་དང་པོ་དེ་འཐད་པའི་ཕྱིར། འདོད་ན། ཉན་ཐོས་དགྲ་བཅོམ་པ་ཆོས་ཅན། དེར་ཐལ། དེའི་ཕྱིར། དེར་ཐལ། མཆོག་གི་སྤྲུལ་སྐུའི་ཆེད་དུ་བྱ་བའི་གདུལ་བྱ་ཡིན་པའི་ཕྱིར། རྩ་བར་འདོད་ན། དེ་མ་ཡིན་
པར་ཐལ། དགྲ་བཅོམ་པ་ཡིན་པའི་ཕྱིར། མཚན་ཉིད་ཕྱི་མ་ལ། བསྟན་བཅོས་མངོན་རྟོགས་རྒྱན་ཆོས་ཅན། མཚན་ཉིད་དེར་ཐལ། སངས་རྒྱས་པའི་བསྟན་བཅོས་ཡིན་པའི་ཕྱིར། ཁྱབ་པ་ཁས། འདོད་ན། དེ་གདུལ་བྱས་བརྩམས་པར་ཐལ། འདོད་པའི་ཕྱིར་
འདོད་མི་ནུས་ཏེ། བསྟན་བཅོས་མངོན་རྟོགས་རྒྱན་རྩོམ་པ་པོའི་གང་ཟག་ཡིན་ན། སངས་རྒྱས་འཕགས་པ་ཡིན་དགོས་པའི་ཕྱིར། དེར་ཐལ། དེ་རྩོམ་པ་པོ་ཡིན་ན། རྗེ་བཙུན་བྱམས་མགོན་ཡིན་དགོས་པའི་ཕྱིར། མ་ཁྱབ་ན་ནང་འགལ་ལོ། །ཁ་ཅིག་
གསུང་པ་པོ་སྟོན་པ་གཞན་གྱི་རྗེས་སུ་མ་འབྲངས་བར་གདུལ་བྱའི་དོན་དུ་རང་སྟོབས་ཀྱིས་གསུངས་པའི་གསུང་རབ་དེ། བཀའི་མཚན་ཉིད་ཟེར་ན། གདུལ་བྱས་བརྩམས་པའི་བཀའ་མེད་པར་ཐལ། མཚན་ཉིད་འཐད་པའི་ཕྱིར། འདོད་མི་ནུས་ཏེ། བྱིན་གྱིས་

[066B] ཁ་ཅིག་སྤོབས་པ་བཞི་དང་ལྡན་པའི་སངས་རྒྱས་ཀྱི་གསུང་དེ། སངས་རྒྱས་ཀྱི་བཀའི་མཚན་ཉིད་ཟེར་ན། ཉན་ཐོས་ཀྱི་དག་ཏུ་གྱུར་པའི་སངས་རྒྱས་ཀྱི་བཀའ་ཆོས་ཅན། སངས་རྒྱས་ཀྱི་གསུང་ཡིན་པར་ཐལ། སངས་རྒྱས་ཀྱི་བཀའ་ཡིན་
པའི་ཕྱིར། ཁྱབ་པ་ཁས། རྟགས་གྲུབ་སྟེ། ཆོས་ཅན་དེའི་ཕྱིར་ཏེ། དེ་ཡོད་པའི་ཕྱིར་ཏེ། བྱིན་གྱིས་བརླབས་པའི་བཀའ་ཡོད་པའི་ཕྱིར། རྩ་བར་འདོད་ན། དེ་ཆོས་ཅན། སངས་རྒྱས་ཀྱི་གསུང་མ་ཡིན་པར་ཐལ། ཉན་ཐོས་ཀྱི་གསུང་ཡིན་པའི་ཕྱིར་ཏེ། ཉན་ཐོས་ཀྱི་ངག་ཡིན་
པའི་ཕྱིར། གཞན་ཡང། ཉན་ཐོས་ཀྱི་ངག་ཏུ་གྱུར་པའི་སངས་རྒྱས་ཀྱི་བཀའ་ཆོས་ཅན། ཁྱོད་གསུང་དབྱངས་ཡན་ལག་དྲུག་ཅུའི་ཡོན་ཏན་དང་ལྡན་པར་ཐལ། ཁྱོད་སངས་རྒྱས་ཀྱི་གསུང་ཡིན་པའི་ཕྱིར། ཁྱབ་སྟེ། མདོ་སྡེ་རྒྱན་ལས། བདེ་གཤེགས་གསུང་ནི་མཐའ་
ཡས་ཏེ། ཡན་ལག་དྲུག་ཅུ་བསམ་མི་ཁྱབ། །ཅེས་གསུངས་པའི་ཕྱིར། གཞན་ཡང། སངས་རྒྱས་ཀྱི་སྐུ་སངས་རྒྱས་མ་ཡིན་པར་ཐལ། སངས་རྒྱས་ཀྱི་གསུང་སངས་རྒྱས་མ་ཡིན་པའི་ཕྱིར། མ་གྲུབ་ན། དེར་ཐལ། གདུལ་བྱའི་རྒྱུད་ལ་སངས་རྒྱས་ཀྱི་གསུང་ཡོད་
པའི་ཕྱིར། མ་གྲུབ་ན་སོང། དེའི་རྒྱུད་ལ་སངས་རྒྱས་ཀྱི་བཀའ་ཡོད་པ་གང་ཞིག་སངས་རྒྱས་ཀྱི་བཀའ་ཡིན་ན་སངས་རྒྱས་ཀྱི་གསུང་ཡིན་དགོས་པའི་ཕྱིར། རྟགས་ཁས། དེས་ན་གདུལ་བྱའི་རྒྱུད་ལ་སངས་རྒྱས་ཀྱི་བཀའ་ཡོད། དེའི་རྒྱུད་ལ་སངས་རྒྱས་ཀྱི་གསུང་རབ་ཡོད། དེའི་
རྒྱུད་ལ་སངས་རྒྱས་ཀྱི་གསུང་མེད་པར་ཁས་བླང་ངོ། །ཁ་ཅིག་བསྟན་བཅོས་མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱའི་རྒྱུད་ལ། བསྟན་བཅོས་མངོན་རྟོགས་རྒྱན་ཡོད་ཟེར་ན། དེའི་རྒྱུད་ཀྱི་བསྟན་བཅོས་མངོན་རྟོགས་རྒྱན་ཆོས་ཅན། ཁྱོད་རྗེ་བཙུན་བྱམས་
མགོན་གྱིས་བརྩམས་བའི་བསྟན་བཅོས་མངོན་རྟོགས་རྒྱན་ཡིན་པར་ཐལ། ཁྱོད་བསྟན་བཅོས་མངོན་རྟོགས་རྒྱན་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། རྗེ་བཙུན་བྱམས་པའི་རྒྱུད་ཀྱིས་བསྡུས་པར་ཐལ། ཁྱོད་དེས་བརྩམས་པའི་བསྟན་བཅོས་ཡིན་

[067A]༄༅། །པའི་ཕྱིར། རྟགས་ཁས། འདོད་མི་ནུས་ཏེ། ཁྱོད་རྒྱན་གྱི་ཆེད་དུ་བྱ་བའི་གདུལ་བྱའི་རྒྱུད་ཀྱི་བསྟན་བཅོས་ཡིན་པའི་ཕྱིར། རྟགས་སོང། གལ་ཏེ། གདུལ་བྱའི་རྒྱུད་ཀྱི་བསྡུས་པའི་བསྟན་བཅོས་མངོན་རྟོགས་རྒྱན་ཡོད་པར་
ཐལ༑ གདུལ་བྱའི་རྒྱུད་ཀྱིས་བསྡུས་པའི་བཀའ་ཡོད་པའི་ཕྱིར། ཟེར་ན། མ་ཁྱབ་བོ། འོ་ན། གདུལ་བྱས་བརྩམས་པའི་བསྟན་བཅོས་མངོན་རྟོགས་རྒྱན་ཡོད་པར་ཐལ། གདུལ་བྱས་བརྩམས་པའི་སངས་རྒྱས་ཀྱི་བཀའ་ཡོད་པའི་ཕྱིར། ཁྱབ་པ་ཁས། རྟགས་
གྲུབ་སྟེ། འགྲེལ་ཆེན་ལས། བཅོམ་ལྡན་འདས་ལྷའི་དབང་པོ་རྒྱ་བྱིན་གྱིས་འདི་སྐད་ཅེས་གསོལ་ཏོ། །ཞེས་བྱ་བ་ལ་སོགས་པ་ནི་བཅོམ་ལྡན་འདས་ཉིད་ཀྱིས་རྗེས་སུ་གནང་བའི་བཀའ་སྡུ་བ་པོ་རྣམས་ཀྱིས་ཡང་དག་པར་བྱས་པའི་ཕྱིར། སངས་རྒྱས་ཀྱི་
བཀའ་ཉིད་བཀའ་མ་ཡིན་པའི་གོ་སྐབས་རྒྱང་རིང་དུ་དོར་བར་བྱའོ། །ཞེས་གསུངས་པའི་ཕྱིར། ཁ་ཅིག་འདི་སྐད་བདག་གིས་ཐོས་པ་དུས་གཅིག་ན་ཞེས་པའི་མདོ་འདི་ཞལ་ནས་གསུངས་པའི་བཀའ་དང་རྗེས་སུ་གནང་བའི་བཀའ་གཉིས་ཀ་ཡིན་ཟེར་བ་མི་འཐད་
དེ༑ དེ་ཆོས་ཅན། ཁྱོད་བཀའ་སྡུ་བ་པོའི་རྒྱུད་ཀྱིས་བསྡུས་པར་ཐལ། ཁྱོད་རང་རྩོམ་མཁན་བཀའ་སྡུ་བ་པོས་བརྩམས་པའི་དག་ཡིན་པའི་ཕྱིར་ཏེ། ཁྱོད་རྗེས་སུ་གནང་བའི་བཀའ་ཡིན་པའི་ཕྱིར། མ་ཁྱབ་ན། དྲངས་མ་ཐག་པའི་འགྲེལ་ཆེན་དང་འགལ་
ལོ༑ ༑རྩ་བར་འདོད་ན། དེ་ཆོས་ཅན། ཁྱོད་དེའི་རྒྱུད་ཀྱིས་མ་བསྡུས་པར་ཐལ། ཁྱོད་སངས་རྒྱས་རང་རྒྱུད་ཀྱིས་བསྡུས་པའི་ངག་ཡིན་པའི་ཕྱིར་ཏེ། ཁྱོད་ཞལ་ནས་གསུངས་པའི་བཀའ་ཡིན་པའི་ཕྱིར། རྟགས་ཁས། ཁོ་ན་རེ། དེ་ཞལ་ནས་གསུངས་པའི་བཀའ་
ཡིན་པར་ཐལ། སྟོན་པས་མདོ་རྣམས་ཀྱི་ཐོག་མར་འདི་སྐད་བདག་གིས་ཐོས་པ་དུས་གཅིག་ན་ཞེས་པའི་ཚིག་སྨོས་དགོས་པར་ཞལ་ནས་གསུངས་པའི་ཕྱིར་ཟེར་ན་མ་ཁྱབ་སྟེ། འབྲེལ་ཅི་ཡང་མེད་དོ། །གཞན་ཡང། ཕྱི་རོལ་པའི་རྒྱུད་ཀྱིས་བསྡུས་པའི་

[067B] རྒྱན་གྱི་ཆེད་དུ་བྱ་བའི་གདུལ་བྱའི་རྒྱུད་ལ་བསྟན་བཅོས་མངོན་རྟོགས་རྒྱན་ཡོད་པ་གང་ཞིག་རྒྱུ་མཚན་མཚུངས་པའི་ཕྱིར། འདོད་ན། སངས་རྒྱས་འཕགས་པའི་རྒྱུད་ཀྱིས་བསྡུས་པའི་ཕྱི་རོལ་པའི་བསྟན་བཅོས་
ཡོད་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། སངས་རྒྱས་པའི་བསྟན་བཅོས་རྣམ་དག་ཡིན་པར་ཐལ། ཁྱོད་སངས་རྒྱས་རང་རྒྱུད་ཀྱིས་བསྡུས་པའི་བསྟན་བཅོས་ཡིན་པའི་ཕྱིར། གཞན་ཡང། བཀའ་དང་བསྟན་བཅོས་འགལ་ཟེར་བ་དང། རྒྱན་གྱི་
ཆེད་དུ་བྱ་བའི་གདུལ་བྱའི་རྒྱུད་ལ་བསྟན་བཅོས་མངོན་རྟོགས་རྒྱན་ཡོད་ཟེར་བ་ནང་འགལ་ཏེ། སངས་རྒྱས་འཕགས་པའི་རྒྱུད་ལ་བསྟན་བཅོས་མངོན་རྟོགས་རྒྱན་ཡོད་པར་ཐལ། རྒྱན་གྱི་ཆེད་དུ་བྱ་བའི་གདུལ་བྱའི་རྒྱུད་ལ་དེ་ཡོད་པའི་ཕྱིར། རྟགས་ཁས། འདོད་ན་
སངས་རྒྱས་འཕགས་པའི་རྒྱུད་ཀྱི་བསྟན་བཅོས་མངོན་རྟོགས་རྒྱན་ཆོས་ཅན། ཁྱོད་བཀའ་མ་ཡིན་པར་ཐལ། ཁྱོད་བསྟན་བཅོས་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེ་ཡོད་པར་བུད། འདོད་ན། དེ་ཆོས་ཅན། བཀའ་ཡིན་པར་ཐལ། སངས་རྒྱས་
རང་རྒྱུད་ཀྱིས་བསྡུས་པའི་ངག་ཡིན་པའི་ཕྱིར། མ་གྲུབ་ན། དེ་ཡོད་པར་བུད། ཁོ་ན་རེ། སེམས་བསྐྱེད་པ་ནི་གཞན་དོན་ཕྱིར། ཞེས་པའི་ངག་ཡིན་ན། རྗེ་བཙུན་བྱམས་མགོན་རང་རྒྱུད་ཀྱིས་བསྡུས་པས་ཁྱབ་པར་ཐལ། བསྟན་བཅོས་མངོན་རྟོགས་རྒྱན་
གྱིས་གཞུང་ཚིག་ཡིན་ན། དེའི་རྒྱུད་ཀྱིས་བསྡུས་པས་ཁྱབ་པའི་ཕྱིར། རྟགས་སོང། འདོད་ན། སེམས་བསྐྱེད་པ་ནི་གཞན་དོན་ཕྱིར། ཞེས་པའི་མདུན་གྱི་སྐྱེས་བུ་ལན་འདེབས་པ་པོའི་ངག་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། སེམས་བསྐྱེད་པ་ནི་
གཞན་དོན་ཕྱིར། ཞེས་པའི་མདུན་གྱི་སྐྱེས་བུ་ལན་འདེབས་པ་པོའི་ངག་ཡིན་པའི་ཕྱིར་ན་མ་ཁྱབ། འོ་ན། རྗེ་བཙུན་བྱམས་མགོན་གྱི་རྒྱུད་ཀྱིས་བསྡུས་པའི་སེམས་བསྐྱེད་པ་ནི་གཞན་དོན་ཕྱིར། ཞེས་པའི་མདུན་གྱི་སྐྱེས་བུ་ལན་འདེབས་པ་པོའི་ངག་ཆོས་ཅན། རྗེ་བཙུན་

[068A]༄༅། །བྱམས་མགོན་གྱི་རྒྱུད་ཀྱིས་བསྡུས་པའི་སེམས་བསྐྱེད་པ་ནི་གཞན་དོན་ཕྱིར། ཞེས་པའི་ངག་ཡིན་པར་ཐལ། རྗེ་བཙུན་བྱམས་མགོན་གྱི་རྒྱུད་ཀྱིས་བསྡུས་པའི་སེམས་བསྐྱེད་པ་ནི་གཞན་དོན་ཕྱིར། ཞེས་པའི་མདུན་གྱི་སྐྱེས་བུ་ལན་འདེབས་པ་པོའི་ངག་
ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། ཆོས་ཅན་དེ་ཡོད་པའི་ཕྱིར། མདུན་གྱི་སྐྱེས་བུ་ལན་འདེབས་པ་པོས་རྗེ་བཙུན་བྱམས་མགོན་གྱི་རྒྱུད་ཀྱིས་བསྡུས་པའི་སེམས་བསྐྱེད་པ་ནི་གཞན་དོན་ཕྱིར། ཞེས་པའི་ངག་སྨ་ཤེས་པའི་ཕྱིར། ཁ་ཅིག་བཀའ་དང་བསྟན་བཅོས་
འགལ་ཞེས་ཟེར་ན། བཀའ་ཡིན་ན་བཀའི་དགོངས་འགྲེལ་མ་ཡིན་དགོས་པར་ཐལ། བཀའ་ཡིན་ན་བསྟན་བཅོས་མ་ཡིན་དགོས་པའི་ཕྱིར། རྟགས་ཁས། འདོད་ན། མདོ་སྡེ་དགོངས་འགྲེལ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། འཁོར་ལོ་དང་པོ་གཉིས་ཀྱིས་
དགོངས་འགྲེལ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། གཞན་ཡང། བཀའ་དང་བསྟན་བཅོས་མི་འགལ་བར་ཐལ། སངས་རྒྱས་ཀྱི་བཀའ་དེ་བསྟན་བཅོས་ཡིན་པའི་ཕྱིར་ཏེ། གཏན་ལ་དབབ་པའི་བསྡུ་བ་ལས། སྒྲུབ་པ་ལྷུར་ལེན་པའི་བསྟན་བཅོས་གང་ཞེ་ན་སངས་རྒྱས་ཀྱི་
བཀའ་ཉིད་དོ། །ཞེས་གསུངས་པའི་ཕྱིར། གཞན་ཡང། བསྟན་བཅོས་མངོན་རྟོགས་རྒྱན་ཆོས་ཅན། བཀའ་མ་ཡིན་པར་ཐལ། བསྟན་བཅོས་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། རྗེ་བཙུན་བྱམས་པ་སངས་རྒྱས་འཕགས་པ་ཡིན་པའི་ཕྱིར། རྟགས་བསྒྲུབས་
ཟིན༑ གཞན་ཡང། བསྟན་བཅོས་རྣམ་དག་ཡིན་ན། བཀའི་དགོངས་འགྲེལ་དུ་གྱུར་པའི་ངག་རྣམ་དག་ཡིན་དགོས་པར་ཐལ། བཀའ་དང་བསྟན་བཅོས་གཉིས་འགལ་པའི་ཕྱིར། རྟགས་ཁས། འདོད་ན། བཀའི་སྔ་ལོགས་སུ་བྱུང་བའི་བསྟན་བཅོས་རནྨ་དག་ཆོས་ཅན་
དེར་ཐལ། དེའི་ཕྱིར། ཁོ་ན་རེ། བཀའ་དང་བསྟན་བཅོས་འགལ་བར་ཐལ། རྗེ་བཙུན་གྱིས་རྒྱུད་བླ་མར་བཀའ་དང་བསྟན་བཅོས་ཀྱི་ངོས་འཛིན་སོ་སོར་མཛད་པའི་ཕྱིར་ཞེས་ཟེར་ན། ལམ་ཤེས་དང་རྣམ་མཁྱེན་འགལ་བར་ཐལ། རྗེ་བཙུན་གྱིས་རྒྱན་དུ་ལམ་ཤེས་དང་རྣམ་མཁྱེན་ངོས་

[068B] དེར་ཐལ། སེམས་བསྐྱེད་པ་དང་གདམ་ངག་དང། །ཞེས་པས་རྣམ་མཁྱེན་བསྟན། མོག་མོག་པོར་མཛད་ལ་སོགས་དང། །ཞེས་པས་ལམ་ཤེས་བསྟན་པའི་ཕྱིར། གལ་ཏེ། ཁོ་ན་རེ། བཀའ་དང་བསྟན་བཅོས་འགལ་བར་ཐལ། བཀའ་གསུང་པ་
པོ་དང་བསྟན་བཅོས་རྩོམ་པ་པོ་འགལ་པའི་ཕྱིར། ཟེར་ན། ཤཱརིའི་བུ་ཆོས་ཅན། ཁྱོད་བསྟན་བཅོས་རྩོམ་པ་པོ་མ་ཡིན་པར་ཐལ། ཁྱོད་བཀའ་གསུང་པ་པོ་ཡིན་པའི་ཕྱིར། དེར་ཐལ། དེས་གསུངས་པའི་བཀའ་ཡོད་པའི་ཕྱིར། རྩ་བར་འདོད་མི་ནུས་ཏེ། དེས་བརྩམས་པའི་ཆོས་ཀྱི་ཕུང་པོ་
ཞེས་པའི་བསྟན་བཅོས་ཡོད་པའི་ཕྱིར། ཁ་ཅིག་བཀའ་དེ་གདུལ་བྱའི་རྒྱུད་ཀྱི་ཤེས་པ་ཡིན་ཏེ། གསེར་ཕྲེང་ལས། བཀའ་བསྟན་བཅོས་སོགས་གདུལ་བྱའི་རྒྱུད་ཀྱིས་བསྡུས་པའི་ཤེས་པ་ཡིན་ནོ། །ཞེས་དང། རྒྱན་སྣང་ལས། དེ་བས་ན་གདུལ་བྱའི་ཤེས་པ་ལ་སྒྲར་སྣང་བའི་རང་
བཞིན་ཉིད་ཡིན་པས་བསྟན་པ་ཉན་པ་པོའི་སྐྱེ་བོ་དང་འབྲེལ་བ་ཡིན་ཀྱང། ཤེས་རབ་ཀྱི་ཕ་རོལ་ཏུ་ཕྱིན་པའི་ཡེ་ཤེས་ཀྱི་བདག་པོ་ལས་སྐྱེས་བའི་ཕྱིར། སངས་རྒྱས་རྣམས་ཀྱི་ཆོས་བསྟན་པ་ཡིན་ནོ་ཞེས་བྱས་ནས་མཆོད་པར་བྱ་བ་དེ་བཞིན་དུ་ཞེས་བཤད་པའི་ཕྱིར། ཞེས་གསུངས་
དེས་ན་བསྟན་བཅོས་ཀྱང་ཤེས་པ་ཡིན་ནོ། །ཟེར་ན། འོ་ན། སངས་རྒྱས་རང་རྒྱུད་ཀྱིས་བསྡུས་བའི་བཀའ་མེད་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། སངས་རྒྱས་རང་རྒྱུད་ཀྱིས་བསྡུས་པའི་གསུང་དབྱངས་ཡན་ལག་དྲུག་ཅུ་ཡོད་པའི་ཕྱིར། གཞན་ཡང་
སངས་རྒྱས་ཀྱི་བཀའ་ཆོས་ཅན། ཁྱོད་ཐོས་པའི་ཉན་ཤེས་མེད་པར་ཐལ། ཁྱོད་ཤེས་པ་ཡིན་པའི་ཕྱིར། རྟགས་ཁས། འདོད་ན། ཐོས་བྱུང་གི་ཤེས་རབ་མེད་པར་ཐལ་ལོ། །གཞན་ཡང། འགྲེལ་ཆེན་གྱི་ལུང་དེས། སངས་རྒྱས་ཀྱི་བཀའ་དེ་གདུལ་བྱའི་རྒྱུད་ཀྱི་ཤེས་པར་བསྟན་པ་མ་
ཡིན་པར་ཐལ། འགྲེལ་ཆེན་ལས། གཞུང་ཤེར་ཕྱིན་ངག་ཚིག་གིས་བསྡུས་པར་བཤད་པའི་ཕྱིར་ཏེ། འགྲེལ་ཆེན་ལས། ཚིག་དང་ངག་གིས་ཚིགས་ཀྱི་གཞུང་དང་ཞེས་བཤད་པའི་ཕྱིར། དེ་ལ། གསེར་ཕྲེང་ལས། རིགས་པ་འདི་གསུངས་ཏེ། དག་མ་སྨྲས་པར་བསྟན་བཅོས་

[069A]༄༅། །རྩོམ་པ་མེད་པར་ཐལ། བསྟན་བཅོས་ཡིན་ན་ངག་གི་སྒྲ་རང་མཚན་པ་ཡིན་དགོས་པའི་ཕྱིར། རྟགས་ཁས། འདོད་ན། བསེ་རུ་ལྟ་བུའི་རང་རྒྱལ་དགྲ་བཅོམ་གྱིས་རང་གི་གདུལ་བྱ་ལ་སྒྲ་མེད་དུ་ཆོས་བསྟོན་པ་མེད་པར་ཐལ། བསྟན་བཅོས་ཡིན་ན་སྒྲ་རང་
མཚན་པ་ཡིན་དགོས་པའི་ཕྱིར། ཞེས་གསུངས། དོགས་པ་ཤིན་ཏུ་ཆེ་བར་སྣང་བས་ལན་གར་འདེབས་པ་གཟིགས་མོ་མཛོད། ཡང་བསྟན་བཅོས་དང་ཤེས་པའི་གཞི་འཐུན་ཡོད་པར་ཐལ། བསྟན་བཅོས་མངོན་རྟོགས་རྒྱན་ལ་ཡིད་སྤྱོད་བྱེད་བཞིན་པའི་གང་ཟག་གི་རྒྱུད་ཀྱི་བསྟན་བཅོས་མངོན་རྟོགས་
རྒྱན་དེ་ཤེས་པ་ཡིན་པའི་ཕྱིར། དེ་ཤེས་པ་དང་རྗོད་བྱེད་ཀྱི་སྒྲ་གང་རུང་གང་ཞིག་དེ་རྗོད་བྱེད་ཀྱི་སྒྲ་མ་ཡིན་པའི་ཕྱིར། ཕྱི་མ་མ་གྲུབ་ན། དེའི་རྒྱུད་ལ་རྗོད་བྱེད་ཀྱི་སྒྲར་གྱུར་པའི་བསྟན་བཅོས་མངོན་རྟོགས་རྒྱན་ཡོད་པར་ཐལ། མ་གྲུབ་པ་དེའི་ཕྱིར། འདོད་ན། དེ་ཆོས་ཅན། ཁྱོད་བསྟན་བཅོས་མངོན་རྟོགས་
རྒྱན་ལ་ངག་འདོན་བྱེད་བཞིན་པའི་གང་ཟག་གི་རྒྱུད་ཀྱི་བསྟན་བཅོས་མངོན་རྟོགས་རྒྱན་ཡིན་པར་ཐལ། འདོད་པའི་ཕྱིར། ཟེར།    ༈    བསྟན་བཅོས་མངོན་རྟོགས་རྒྱན་ལ་ཡིད་སྤྱོད་བྱེད་བཞིན་པའི་གང་ཟག་གི་རྒྱུད་ལ་བསྟན་བཅོས་མངོན་རྟོགས་རྒྱན་ཡོད་པར་ཁས་མི་
ལེན་ཏེ། བསྟན་བཅོས་མངོན་རྟོགས་རྒྱན་ཡིན་ན། རྗེ་བཙུན་བྱམས་མགོན་རང་རྒྱུད་ཀྱིས་བསྡུས་པས་ཁྱབ་པ་གོང་དུ་བཤད་ཟིན་པའི་ཕྱིར། དེ་ལ་སླར་ཡང་དོགས་པ་བཅད་ན། ཁ་ཅིག་སེམས་བསྐྱེད་པ་ནི་གཞན་དོན་ཕྱིར། །ཞེས་པའི་གཞུད་ཚིག་ཡིན་ན་རྗེ་བཙུན་བྱམས་
མགོན་གྱི་རྒྱུད་ཀྱིས་བསྡུས་པས་ཁྱབ་པར་ཐལ། བསྟན་བཅོས་མངོན་རྟོགས་རྒྱན་ཡིན་ན་དེའི་རྒྱུད་ཀྱིས་བསྡུས་པས་ཁྱབ་པའི་ཕྱིར། རྟགས་ཁས། འདོད་ན། འགྲེལ་པ་དོན་གསལ་གྱི་ནང་ཚན་དུ་གྱུར་པའི་སེམས་བསྐྱེད་པ་ནི་གཞན་དོན་ཕྱིར། ཞེས་པའི་གཞུང་ཚིག་ཆོས་ཅན་
དེར་ཐལ། དེའི་ཕྱིར། དེར་ཐལ། དེའི་ནང་ཚན་གྱི་གཞུང་ཚིག་ཡིན་པའི་ཕྱིར། ཟེར་ན། མ་ཁྱབ། འདོད་མི་ནུས་ཏེ། སློབ་དཔོན་སེང་གེ་བཟང་པོའི་རྒྱུད་ཀྱིས་བསྡུས་པའི་ཕྱིར། ཟེར་ན། འགྲེལ་པ་དོན་གསལ་གྱི་ནང་ཚན་དུ་གྱུར་པའི་རབ་འབྱོར་བྱང་ཆུབ་སེམས་དཔའ་རྣམས་ཀྱིས་

[069B] དེའི་ནང་ཚན་དུ་གྱུར་པའི་སེམས་བསྐྱེད་པ་ནི་གཞན་དོན་ཕྱིར། ཞེས་པའི་གཞུང་དེ། བསྟན་བཅོས་མངོན་རྟོགས་རྒྱན་གྱི་གཞུང་ཡིན་པའི་ཕྱིར། མ་གྲུབ་ན་སོང། དེར་ཐལ། དེ་སེམས་
བསྐྱེད་པ་ནི་གཞན་དོན་ཕྱིར། །ཞེས་པའི་གཞུང་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། ཁྱོད་ཞལ་ནས་གསུངས་པའི་བཀའ་ཡིན་པར་ཐལ། ཁྱོད་རབ་འབྱོར་བྱང་ཆུབ་སེམས་དཔའ་རྣམས་ཀྱི་ནི་ཉན་ཐོས་ཀྱི་ལམ་གང་ཡིན་པ་དང་ཞེས་སོགས་ཀྱི་ཡུམ་བར་མའི་མདོ་
ཡིན་པའི་ཕྱིར། རྟགས་ཁས། ཁྱབ་སྟེ། དེ་འདྲའི་ཡུམ་བར་མའི་མདོ་དེ་ཞལ་ནས་གསུངས་པའི་བཀའ་ཡིན་པའི་ཕྱིར། གོང་དུ་འདོད་ན། སངས་རྒྱས་རང་རྒྱུད་ཀྱིས་བསྡུས་པའི་བཀའ་ཡིན་པར་ཐལ། ཞལ་ནས་གསུངས་པའི་བཀའ་ཡིན་པའི་ཕྱིར། རྟགས་ཁས། འདོད་མི་
ནུས་ཏེ། སློབ་དཔོན་སེང་གེ་བཟང་པོའི་རྒྱུད་ཀྱིས་བསྡུས་པའི་ཕྱིར། གཞན་ཡང། འགྲེལ་པ་དོན་གསལ་གྱི་ནང་ཚན་དུ་གྱུར་པའི་སེམས་བསྐྱེད་པ་ནི་གཞན་དོན་ཕྱིར། ཞེས་པའི་གཞུང་ཚིག་དེ་བསྟན་བཅོས་མངོན་རྟོགས་རྒྱན་གྱི་གཞུང་ཚིག་ཡིན་པར་ཐལ། སློབ་དཔོན་སེང་གེ་
བཟང་པོའི་རྒྱུད་ལ་བསྟན་བཅོས་མངོན་རྟོགས་རྒྱན་ཡོད་པའི་ཕྱིར། རྟགས་ཁས། འདོད་ན། འགྲེལ་བ་དོན་གསལ་གྱི་གཞུང་ཚིག་ཏུ་གྱུར་པའི་ཆོས་ཀྱི་དབྱིངས་ལས་མ་གཏོགས་པར། །འདི་ལྟར་ཆོས་ཡོད་མ་ཡིན་ཏེ། །ཞེས་པའི་གཞུང་ཚིག་དེ་དབུས་མཐའི་གཞུང་ཚིག་ཡིན་པར་
ཐལ༑ འགྲེལ་བ་དོན་གསལ་གྱི་གཞུང་ཚིག་ཏུ་གྱུར་པའི་སེམས་བསྐྱེད་པ་ནི་གཞན་དོན་ཕྱིར། ཞེས་པའི་གཞུང་ཚིག་དེ་བསྟན་བཅོས་མངོན་རྟོགས་རྒྱན་གྱིས་གཞུང་ཚིག་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། སེམས་ཙམ་པའི་གཞུང་ཡིན་པར་ཐལ། དབུས་
མཐའི་གཞུང་ཡིན་པའི་ཕྱིར། རྟགས་ཁས། འདོད་མི་ནུས་ཏེ། དབུ་མ་པའི་བསྟན་བཅོས་ཡིན་པའི་ཕྱིར་ཏེ། འགྲེལ་བ་དོན་གསལ་གྱི་གཞུང་ཡིན་པའི་ཕྱིར། དེ་བཞིན་དུ་འགྲེལ་བ་དོན་གསལ་གྱི་གཞུང་ཚིག་ཏུ་གྱུར་བའི། འཇིག་རྟེན་སྣ་ཚོགས་ལས་ལས་སྐྱེས། །ཞེས་

[070A]༄༅། །པའི་གཞུང་ཆོས་ཅན། ཐེག་དམན་ཐུན་མོང་མ་ཡིན་པའི་བསྟན་བཅོས་ཡིན་པར་ཐལ། མཛོད་ཀྱི་གཞུང་ཡིན་པའི་ཕྱིར། རྟགས་ཁས། འདོད་མི་ནུས་ཏེ། འགྲེལ་བ་དོན་གསལ་གྱི་གཞུང་ཡིན་པའི་ཕྱིར། ཁ་ཅིག་ཕྱི་རོལ་པའི་བསྟན་བཅོས་ཡིན་ན། བསྟན་
བཅོས་རྣམ་དག་མ་ཡིན་དགོས། ཟེར་ན། ནང་འགལ་ཏེ། བྱང་སེམས་འཕགས་པའི་རྒྱུད་ལ་ཕྱི་རོལ་པའི་བསྟན་བཅོས་ཡོད་པར་ཐལ། བྱང་སེམས་འཕགས་པའི་རྒྱུད་ཀྱི་སྐྱེས་བུ་རང་བཞིན་མ་ཡིན་རྣམ་འགྱུར་མིན། ཞེས་པའི་ངག་འདི་གྲངས་ཅན་གྱི་གཞུང་ཡིན་པའི་ཕྱིར། མ་གྲུབ་ན་སོང་
དེར་ཐལ། བྱང་སེམས་འཕགས་པས་སྨྲས་པའི་སྐྱེས་བུ་རང་བཞིན་མ་ཡིན་རྣམ་འགྱུར་མིན། །ཞེས་པའི་དག་ཡོད་པ་གང་ཞིག་སློབ་དཔོན་སེང་གེ་བཟང་པོའི་རྒྱུད་ཀྱི་འཇིག་རྟེན་སྣ་ཚོགས་ལས་ལས་སྐྱེས། ཞེས་པའི་གཞུང་འདི་མཛོད་ཀྱི་གཞུང་ཡིན་པའི་ཕྱིར། རྟགས་ཁས་
རྩ་བར་འདོད་ན། བྱང་སེམས་འཕགས་པའི་རྒྱུད་ཀྱི་ཕྱི་རོལ་པའི་བསྟན་བཅོས་དེ། ཕྱི་རོལ་པའི་བསྟན་བཅོས་ཡིན་པར་ཐལ། འདོད་པའི་ཕྱིར། འདོད་ན། བྱང་སེམས་འཕགས་པའི་རྒྱུད་ཀྱི་ཕྱི་རོལ་པའི་བསྟན་བཅོས་ཆོས་ཅན། ཁྱོད་བསྟན་བཅོས་རྣམ་དག་མ་ཡིན་པར་ཐལ། ཁྱོད་
ཕྱི་རོལ་པའི་བསྟན་བཅོས་ཡིན་པའི་ཕྱིར། རྟགས་ཁྱབ་ཁས། འདོད་ན། དེ་ཡིན་པར་ཐལ། བྱང་སེམས་འཕགས་པའི་རྒྱུད་ཀྱི་བསྟན་བཅོས་ཡིན་པའི་ཕྱིར། རྟགས་ཁས། དོན་བསྡུ་ན་བཅས་ལྡན་དགེ་སློང་གི་རྒྱུད་ལ་ཕྱི་རོལ་པའི་བསྟན་བཅོས་ཡོད་པར་ཐལ། བཅས་ལྡན་དགེ་སློང་
གིས་ཕྱི་རོལ་པའི་བསྟན་བཅོས་ལ་ཐོས་བསམ་བྱེད་པ་ཡོད་པ་གང་ཞིག་བསྟན་བཅོས་མངོན་རྟོགས་རྒྱན་ལ་ཐོས་བསམ་བྱེད་བཞིན་པའི་གདུལ་བྱའི་རྒྱུད་ལ་བསྟན་བཅོས་མངོན་རྟོགས་རྒྱན་ཡོད་པའི་ཕྱིར། ཕྱི་མ་ཁས། དང་པོ་གྲུབ་སྟེ། ཉི་མའི་ཕྱེད་དེ་བ་མིན་པ་ལ་ཕྱི་རོ་པའི་བསྟན་
བཅོས་ཀློག་པར་སྣང་ངོ། །ཞེས་འདུལ་བའི་སྡེ་སྣོད་ལས་གསུངས་པའི་ཕྱིར། གཞན་ཡང། སྒྲའི་བསྟན་བཅོས་ཀ་ལཱ་པ་ཆོས་ཅན། ཁྱོད་བསྟན་བཅོས་རྣམ་དག་མ་ཡིན་པར་ཐལ། ཁྱོད་ཕྱི་རོལ་པའི་བསྟན་བཅོས་ཡིན་པའི་ཕྱིར། རྟགས་གྲུབ་སྟེ། གཞོན་ནུ་ཀ་རྟི་ཀ་དེ་ཕྱི་རོལ་པ་ཡིན་

[070B] ཕྱི་རོལ་པའི་མཚན་གཞི་ཞིག་ཡོད་པའི་ཕྱིར། འདོད་ན། རིག་གནས་ཐུན་མོང་བའི་བསྟན་བཅོས་གཞི་མ་གྲུབ་པར་ཐལ། འདོད་པའི་ཕྱིར།    ༈    ཁྱད་ཆོས་བཞི་དང་ལྡན་པའི་སངས་རྒྱས་ཀྱི་གསུང་རབ་དེ་སངས་རྒྱས་ཀྱི་བཀའི་མཚན་ཉིད། བཀའ་
བརྒྱད་སྟོང་པ་ཆོས་ཅན། ཁྱད་ཆོས་བཞི་དང་ལྡན་པ་ཡིན་ཏེ། བརྗོད་བྱ་ཐར་པ་དང་མཐོ་རིས་སོགས་ཀྱི་ཡོན་ཏན་དང་ལྡན་པ། རྗོད་བྱེད་ཚིག་གི་སྐྱོན་མཐའ་དག་དང་བྲལ་བ། བྱེད་ལས་ཁམས་གསུམ་གྱི་ཉོན་མོངས་སོགས་སྤང་བྱ་ཅི་རིགས་པ་སྤོང་བྱེད་དུ་གསུངས་པ། དགོས་
པ་ཉོན་མོངས་པ་དང་སྡུག་བསྔལ་ཞི་བའི་ཕན་ཡོན་སྟོན་པར་མཛད་པ་ཡིན་པའི་ཕྱིར། འཆོས་སྐྱོབས་ཀྱི་ཡོན་ཏན་གཉིས་དང་ལྡན་པའི་རིགས་སུ་གནས་པའི་ངག་རྣམ་དག་དེ། སངས་རྒྱས་པའི་བསྟན་བཅོས་རྣམ་དག་གི་མཚན་ཉིད། རིགས་གནས་སྨོས་པ་ལ་དགོས་པ་ཡོད་དེ། སངས་
རྒྱས་པའི་སྒྲའི་བསྟན་བཅོས་སོགས་བསྟན་བཅོས་རྣམ་དག་ཏུ་བསྡུས་བའི་ཆེད་ཡིན་པའི་ཕྱིར། གསུམ་པ་རྩོད་པ་སྤོང་བ་ལ་ཁ་ཅིག་སེམས་བསྐྱེད་པ་ནི་གཞན་དོན་ཕྱིར། །ཞེས་པའི་གཞུང་ཚིག་ཆོས་ཅན། སངས་རྒྱས་པའི་བསྟན་བཅོས་རྣམ་དག་ཡིན་པར་ཐལ། མཚན་ཉིད་
དེའི་ཕྱིར། འདོད་ན། བསྟན་བཅོས་མངོན་རྟོགས་རྒྱན་ཡིན་པར་ཐལ། འདོད་པར་ཐལ། འདོད་པའི་ཕྱིར། ན་མ་ཁྱབ། འདོད་ན། དེ་ཆོས་ཅན། ཁྱོད་ཀྱི་བརྗོད་བྱ་ལ་དངོས་བརྒྱད་དོན་བདུན་ཅུ་ཚང་བར་བསྟན་པར་ཐལ། འདོད་པའི་ཕྱིར། ཟེར་ན། ཉན་ཐོས་ཀྱི་ས་ལ་སློབ་པར་འདོད་པས་ཀྱང། ཤེས་རབ་ཀྱི་
ཕ་རོལ་ཏུ་ཕྱིན་པ་ལ་བསླབ་པར་བྱའོ། །ཞེས་པའི་བརྒྱད་སྟོང་པའི་མདོ་ཚིག་ཆོས་ཅན། མདོ་བརྒྱད་སྟོང་པ་ཡིན་པར་ཐལ། མདོ་བརྒྱད་སྟོང་པའི་གཞུང་ཚིག་ཡིན་པའི་ཕྱིར། ཁྱབ་པ་ཁས། འདོད་ན། ཁྱོད་ལ་ཤླཽ་ཀ་སྟོང་ཕྲག་བརྒྱད་ཡོད་པར་ཐལ། འདོད་པའི་ཕྱིར། གཞན་
ཡང༑ དེ་འདྲའི་གཞུང་ཚིག་དེ། བསྟན་བཅོས་ཡིན་པར་ཐལ། འགྲེལ་བ་ལས། སེམས་བསྐྱེད་པ་ནི་གཞན་དོན་ཕྱིར། །ཞེས་བྱ་བ་ལ་སོགས་པས་འཆད་པར་འགྱུར་བས་བསྟན་བཅོས་མཐའ་དག་གི་འཆད་པས་ཞེས་གསུངས་པའི་ཕྱིར། གཞན་ཡང། དེ་ཆོས་ཅན། བསྟན་བཅོས་

[071A]༄༅། །ཡིན་པར་ཐལ། སངས་རྒྱས་ཀྱི་བཀའ་ཡིན་པའི་ཕྱིར། རྟགས་གྲུབ་སྟེ། རྗེ་བཙུན་བྱམས་མགོན་སངས་རྒྱས་འཕགས་པ་ཡིན་པའི་ཕྱིར།    ༈    །ཞེས་སོགས་ཀྱི་སྐབས་སུ། གཞུང་དོན་དང་མཐའ་བཅད་པ་གཉིས། དང་པོ་ནི། བསྟན་
བཅོས་མངོན་རྟོགས་རྒྱན་ཆོས་ཅན། མདོ་རྒྱས་འབྲིང་བསྡུས་གསུམ་ཡང་དག་པར་བཤད་པ་ཡིན་ཏེ། དེའི་རྗོད་བྱེད་སྐབས་བརྒྱད་དང། བརྗོད་བྱ་དངོས་པོ་བརྒྱད་དུ་ཕྱེ་བའི་སྒོ་ནས་ཕྱིན་ཅི་མ་ལོག་པར་ཡང་དག་པར་བཤད་པའི་ཕྱིར། ཁ་ཅིག་རྗེ་བཙུན་བྱམས་མགོན་གྱི་ཡུམ་རྒྱས་
འབྲིང་བསྡུས་གསུམ་ཡང་དག་པར་རྟོགས་པར་ཐལ། དམ་བཅའ་དེ་འཐད་པའི་ཕྱིར། འདོད་ན། ཡུམ་རྒྱས་འབྲིང་བསྡུས་གསུམ་ཡང་དག་པར་གྲུབ་པར་ཐལ། འདོད་པའི་ཕྱིར་ཟེར་ན། མ་ཁྱབ་སྟེ། དུས་གསུམ་ཅིག་ཅར་དུ་གྲུབ་པར་ཐལ། སངས་རྒྱས་འཕགས་
པས་དུས་གསུམ་ཅིག་ཅར་དུ་རྟོགས་པའི་ཕྱིར། ཁྱབ་པ་ཁས། དེར་ཐལ། དེས་ཤེས་བྱ་ཐམས་ཅད་ཅིག་ཅར་དུ་མངོན་སུམ་དུ་རྟོགས་པའི་ཕྱིར། མ་ཁྱབ་ན་ནང་འགལ་ཏེ། དུས་གསུམ་ཅིག་ཅར་དུ་རྣམ་མཁྱེན་གྱིས་རྟོགས་པར་ཐལ། རྣམ་མཁྱེན་གྱིས་དུས་
གསུམ་ཅིག་ཅར་དུ་རྟོགས་པའི་ཕྱིར། འདོད་ན། དུས་གསུམ་ཅིག་ཅར་དུ་ཚད་མས་རྟོགས་པར་ཐལ། འདོད་པའི་ཕྱིར། འདོད་ན། དུས་གསུམ་ཅིག་ཅར་དུ་གྲུབ་པར་ཐལ། འདོད་པའི་ཕྱིར། གཞན་ཡང། ཡང་དག་པར་རྫོགས་པའི་སངས་རྒྱས་མེད་པར་ཐལ་
རྒྱས་འབྲིང་བསྡུས་གསུམ་ཡང་དག་པར་འཆད་བྱེད་ཀྱི་བསྟན་བཅོས་མེད་པའི་ཕྱིར། རྟགས་ཁས། འདོད་ན། དེ་ལས་ཐ་ཆད་པའི་ཁས་ལེན་ཅི་ཡོད། གཞན་ཡང། བསྟན་བཅོས་མངོན་རྟོགས་རྒྱན་ལས་དོན་དམ་བདེན་པ་དོན་དམ་བདེན་པར་བཤད་པར་ཐལ། དོན་དམ་བདེན་
པ་དོན་དམ་བདེན་པ་ཡིན་པའི་ཕྱིར། འདོད་ན་སོང། རྗེ་བཙུན་བྱམས་མགོན་གྱིས་དོན་དམ་བདེན་པ་དོན་དམ་བདེན་པར་རྟོགས་པར་ཐལ། འདོད་པའི་ཕྱིར། ཁྱབ་པ་ཁས། འདོད་ན། དོན་དམ་བདེན་པ་བདེན་པར་གྲུབ་པར་ཐལ། འདོད་པའི་ཕྱིར། འཁོར་

[071B] ཚིག་འཁྲི་མཁན་རྣམས་མི་སྨྲ་བའི་བརྟུལ་ཞུགས་ལ་གནས་པར་གྱུར་ཅིག་གཉིས་པ་མཐའ་བཅད་པ་ལ། དགག་གཞག་སྤོང་གསུམ་ལས། དང་པོ་ནི། མཁས་པའི་དབང་པོ་ཁ་ཅིག་སྤྲོས་བྲལ་མངོན་སུམ་དུ་རྟོགས་པའི་མཁྱེན་པ་གང་ཞིག་མི་གནས་
པའི་མྱང་འདས་སུ་ཕྱིན་པ་དང། ཕྱིན་བྱེད་གང་རུང་དེ། ཤེར་ཕྱིན་གྱི་མཚན་ཉིད་དུ་གསུང་ཞིང་སློབ་ལམ་ན་ཤེར་ཕྱིན་ཡོད་གསུང། འོ་ན། ཤེར་ཕྱིན་ཆོས་ཅན། མི་གནས་པའི་མྱང་འདས་སུ་ཕྱིན་པ་དང་ཕྱིན་བྱེད་གང་རུང་ཡིན་པར་ཐལ། ཤེར་ཕྱིན་ཡིན་པའི་ཕྱིར། འདོད་ན་
མི་གནས་པའི་མྱང་འདས་སུ་ཕྱིན་བྱེད་ཡིན་པར་ཐལ། འདོད་པ་གང་ཞིག་མི་གནས་པའི་མྱང་འདས་སུ་ཕྱིན་པ་མ་ཡིན་པའི་ཕྱིར། ཕྱི་མ་མ་གྲུབ་ན། སློབ་ལམ་ན་ཤེར་ཕྱིན་མེད་པར་ཐལ། མ་གྲུབ་པ་དེའི་ཕྱིར། རྩ་བར་འདོད་ན། དེ་མ་ཡིན་པར་ཐལ། རྣམ་མཁྱེན་ཁྱོད་
ཡིན་པའི་ཕྱིར། གཞན་ཡང། ལམ་ཤེར་ཕྱིན་ཤེར་ཕྱིན་ཡིན་པར་ཐལ། སློབ་ལམ་ན་ཤེར་ཕྱིན་ཡོད་པའི་ཕྱིར། རྟགས་ཁས། འདོད་མི་ནུས་ཏེ། དེ་ཤེར་ཕྱིན་བཏགས་པ་བ་ཡིན་པའི་ཕྱིར་ཏེ། འགྲེལ་ཆེན་ལས། མཐོང་བ་ལ་སོགས་པའི་མཚན་ཉིད་ཅན་གྱི་ལམ་ལ་ཡང་
ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བྱ་བ་ནི་བཏགས་པའོ། ཞེས་གསུངས་པའི་ཕྱིར། གཞན་ཡང། སློབ་ལམ་ན་ཤེར་ཕྱིན་མེད་པར་ཐལ། དེ་ཡིན་ན་སངས་རྒྱས་འཕགས་པའི་ཐུགས་རྒྱུད་ཀྱི་གཉིས་སུ་མེད་པའི་ཡེ་ཤེས་ཡིན་དགོས་པའི་ཕྱིར། འགྲེལ་ཆེན་ལས། སངས་
རྒྱས་བཅོམ་ལྡན་འདས་ཀྱི་གཉིས་སུ་མེད་པའི་ཡེ་ཤེས་སྒྱུ་མ་ལྟ་བུ་ནི་དངོས་ཡིན་ལ། ཞེས་གསུངས་པའི་ཕྱིར། བྱས་པ་ལ་མཁས་པ་ཁ་ཅིག་སློབ་ལམ་ན་བསླབ་བ་གསུམ་མེད་པར་ཐལ། སློབ་ལམ་ན་ཕར་ཕྱིན་དྲུག་མེད་པའི་ཕྱིར། ཁྱབ་སྟེ། མདོ་སྡེ་རྒྱན་ལས་
བསླབ་གསུམ་དབང་དུ་མཛད་ནས་ནི། རྒྱལ་པས་ཕ་རོལ་ཕྱིན་པ་དྲུག་ཅེས་བཤད་པའི་ཕྱིར་ན་མ་ཁྱབ། ཉན་ཐོས་དགྲ་བཅོམ་པའི་རྒྱུད་ལ་བསླབ་བ་གསུམ་མེད་པར་ཐལ། དེའི་རྒྱུད་ལ་ཕར་ཕྱིན་དྲུག་མེད་པའི་ཕྱིར། ཁྱབ་པ་ཁས། ཁ་ཅིག་སློབ་ལམ་ན་

[072A]༄༅། །ཤེར་ཕྱིན་ཡོད་པར་ཐལ། སློབ་ལམ་ན་ཕར་ཕྱིན་དྲུག་ཡོད་པའི་ཕྱིར་ཏེ། སློབ་ལམ་ན་ཕར་ཕྱིན་དྲུག་དང་མཚུངས་ལྡན་གྱི་སེམས་བསྐྱེད་ཡོད་པའི་ཕྱིར་ཏེ། གཏེར་དང་རིན་ཆེན་འབྱུང་གནས་མཚོ། །ཞེས་གསུངས་པའི་ཕྱིར། འདིའི་ལན་ལ་ཁ་
ཅིག་རྩ་པར་མ་ཁྱབ་སྟེ། སངས་རྒྱས་ཀྱི་ས་ན་རྟོག་པ་ཡོད་པར་ཐལ། སངས་རྒྱས་ཀྱི་ས་ན་རྟོག་དཔྱོད་གཉིས་ཡོད་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། དེ་ན་བསམ་གཏན་གྱི་དངོས་གཞིའི་སྙོམས་འཇུག་ཙམ་པོ་བ་ཡོད་པའི་ཕྱིར། གཞན་ཡང་
འདོད་ཁམས་ན་གཟུགས་ཁམས་ཡོད་པར་ཐལ། དེ་ན་ཁམས་བཅོ་བརྒྱད་ཡོད་པའི་ཕྱིར། ཟེར་ན། ཆེས་མི་འཐད་དེ། སངས་རྒྱས་ཀྱི་ས་ན། རང་ཡུལ་ལ་རྩིད་བའི་རྣམ་པས་འཇུག་པའི་བློ་ཡོད་པར་ཐལ། སངས་རྒྱས་ཀྱིས་ན་རྟོག་དཔྱོད་གཉིས་སུ་ཕྱེ་བའི་རྟོག་
པ་ཡོད་པའི་ཕྱིར། འདོད་མི་ནུས་ཏེ། དེའི་རྒྱུད་ཀྱི་ཤེས་པ་ཡིན་ན། ཆོས་ཐམས་ཅད་མངོན་གསུམ་དུ་རྟོགས་པས་ཁྱབ་པའི་ཕྱིར། རང་ལུགས་ཀྱི་ལན་ནི། སློབ་ལམ་ན་ཆོས་སྐུ་ཡོད་པར་ཐལ། སློབ་ལམ་ན་ཆོས་སྐུ་དང་མཚུངས་ལྡན་གྱི་སེམས་བསྐྱེད་ཡོད་
པའི་ཕྱིར། ཁྱབ་པ་ཁས། རྟགས་གྲུབ་སྟེ། མདོ་སྡེ་རྒྱན་ལས། རྒྱལ་སྲས་རྣམས་ཀྱི་སེམས་བསྐྱེད་ནི། །སྤྲིན་དང་འདྲ་བ་ཉིད་དུ་བསྟན། །ཞེས་གསུངས་པའི་ཕྱིར། ཁ་ཅིག་སློབ་ལམ་ན་ཕར་ཕྱིན་དྲུག་ཡོད་པར་ཐལ། སློབ་ལམ་ན་ཕར་ཕྱིན་དྲུག་གི་གོ་
སྒྲུབ་ཡོད་པའི་ཕྱིར། ཟེར་ན་མ་ཁྱབ་སྟེ། སློབ་ལམ་ན་རྣམ་མཁྱེན་ཡོད་པར་ཐལ། དེ་ན་རྣམ་མཁྱེན་ལ་འཇུག་པའི་འཇུག་སྒྲུབ་ཡོད་པའི་ཕྱིར། ཁྱབ་པ་ཁས། ཡང་ཁོ་ན་རེ། ཕར་ཕྱིན་དྲུག་པོ་དེ་ལ་དམན་མཆོག་གི་རིམ་པ་དང། རྒྱུ་འབྲས་ཀྱི་རིམ་པ་དང་ཕྲ་རགས་ཀྱི་
ཁྱད་པར་ལ་སོགས་པ་མེད་པར་ཐལ། ཕར་ཕྱིན་དྲུག་པོ་རྣམ་མཁྱེན་དུ་མཚུངས་པའི་ཕྱིར། འདོད་ན། མདོ་སྡེ་རྒྱན་ལས། སྔ་མ་ལ་བརྟེན་ཕྱི་མ་སྐྱེད། །དམན་དང་མཆོག་དང་གནས་ཕྱིར་དང། །རགས་པ་དང་ནི་ཕྲ་བའི་ཕྱིར། །དེ་དག་རིམ་བཞིན་བསྟན་པ་

[072B] ༑ཞེས་བཤད་པ་མི་འཐད་པར་ཐལ་ལོ། ཞེ་ན། སྦྱོར་བ་བཞི་པོ་དེ་ལ་རྒྱུ་འབྲས་ཀྱི་རིམ་པ་ཡོད་པར་ཐལ། རྣམ་པ་ཐམས་ཅད་མངོན་པར་རྟོགས་པ་ཐོབ་པ་ལ་ཤེས་རབ་ཀྱི་མཐར་ཕྱིན་པའི་རྟོགས་པ་འབྱུང་བས་ཞེས་བཤད་པའི་ཕྱིར། ཁྱབ་པ་ཁས། འདོད་མི་ནུས་ཏེ། རྣམ་རྫོགས་
སྦྱོར་བ་ཐོབ་པ་དང་མཐར་གྱིས་སྦྱོར་པ་ཐོབ་པ་དུས་མཉམ་པའི་ཕྱིར། དེ་ལ་ཁོ་ན་རེ། སྦྱོར་བ་དང་པོ་གཉིས་སྐྱེ་བའི་རིམ་པ་དང་འགལ་ལོ། །ཞེ་ན། དེའི་དོན་འོག་ཏུ་འཆད། འགྲེལ་ཆེན་ལས། སངས་རྒྱས་བཅོམ་ལྡན་འདས་ཀྱི་གཉིས་སུ་མེད་པའི་ཡེ་ཤེས་སྒྱུ་མ་ལྟ་བུ་ནི་དངོས་
ཡིན་ལ་ཞེས་པའི་དོན་ལ། ཁ་ཅིག་ལུང་དེས་ཐེག་ཆེན་སེམས་བསྐྱེད་ཀྱི་ཆེད་དུ་གཉེར་བྱའི་ཤེར་ཕྱིན་ཡིན་ན་སངས་རྒྱས་འཕགས་པའི་རྒྱུད་ཀྱི་གཉིས་སུ་མེད་པའི་ཡེ་ཤེས་ཡིན་པས་ཁྱབ་པར་བསྟན་པ་ཡིན་ནོ། །ཞེ་ན། འོ་ན། མཐོང་བ་ལ་སོགས་པའི་མཚན་ཉིད་ཅན་
གྱི་ལམ་ལ་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་ནི་བཏགས་པའོ། །ཞེས་པའི་གཞུང་འདིས་ཐེག་ཆེན་སེམས་བསྐྱེད་ཀྱི་ཆེད་དུ་གཉེར་བྱའི་ལམ་ཤེར་ཕྱིན་དེ་དེའི་ཆེད་དུ་གཉེར་བྱའི་ཤེར་ཕྱིན་བཏགས་པ་བར་བསྟན་པར་ཐལ། སངས་རྒྱས་བཅོམ་ལྡན་འདས་ཀྱི་གཉིས་སུ་མེད་པའི་ཞེས་སོགས་ཀྱི་གཞུང་དེས་ཐེག་
ཆེན་སེམས་བསྐྱེད་ཀྱི་ཆེད་དུ་གཉེར་བྱའི་ཤེར་ཕྱིན་ཡིན་ན་སངས་རྒྱས་ཀྱི་ཡེ་ཤེས་ཡིན་པས་ཁྱབ་པར་བསྟན་པའི་ཕྱིར། རྟགས་ཁས། འདོད་ན། དེའི་ཆེད་དུ་གཉེར་བྱའི་ལམ་ཤེར་ཕྱིན་དེ་དེའི་ཆེད་དུ་གཉེར་བྱའི་ཤེར་ཕྱིན་མ་ཡིན་པར་ཐལ། འདོད་པའི་ཕྱིར། འདོད་ན། ནང་
འགལ་ཏེ། དེ་ཆོས་ཅན། དེའི་ཆེད་དུ་གཉེར་བྱའི་ཤེར་ཕྱིན་ཡིན་པར་ཐལ། དེའི་ཆེད་དུ་གཉེར་བྱའི་ལམ་ཤེར་ཕྱིན་ཡིན་པའི་ཕྱིར། མ་ཁྱབ་ན། ཁྱབ་པར་ཐལ། ལམ་ཤེར་ཕྱིན་ཡིན་ན་ཤེར་ཕྱིན་ཡིན་པས་ཁྱབ་པའི་ཕྱིར། མ་གྲུབ་ན། སློབ་ལམ་ན་ཤེར་ཕྱིན་ཡོད་པར་ཁས་
བླངས་པ་དང་འགལ་ལོ། །རྩ་བར་འདོད་ན། དེ་ཆོས་ཅན། སངས་རྒྱས་ཀྱི་གཉིས་སུ་མེད་པའི་ཡེ་ཤེས་ཡིན་པར་ཐལ། འདོད་པའི་ཕྱིར། འཁོར་གསུམ། ཁ་ཅིག་ལམ་ཤེར་ཕྱིན་ཆོས་ཅན། ཤེར་ཕྱིན་ཡིན་པར་ཐལ། །ཤེར་ཕྱིན་ཕལ་པ་ཡིན་པའི་ཕྱིར་

[073A]༄༅། །ཁྱབ་སྟེ། མི་ཕལ་པ་ཡིན་ན་མི་ཡིན་དགོས་པའི་ཕྱིར། རྩ་རྟགས་མ་གྲུབ་ན། དེར་ཐལ། བརྒྱད་སྟོང་དོན་བསྡུས་ཀྱི་འགྲེལ་པར། ཤེས་རབ་ཀྱི་ཕ་རོལ་ཏུ་ཕྱིན་པའི་སྒྲའི་དོན་ནི་རྣམ་པ་གཉིས་ཏེ། གཙོ་བོ་དང་
ཕལ་བའོ། གཙོ་བོ་ནི་གཉིས་སུ་མེད་པའི་ཡེ་ཤེས་སོ། །ཕལ་པ་ནི་གཞུང་ལམ་གྱི་བདག་ཉིད་ཅན་ནོ། །ཞེས་གསུངས་པའི་ཕྱིར། ཟེར་ན། མ་ཁྱབ་སྟེ། ལུང་དེས་ཤེར་ཕྱིན་ཞེས་པའི་སྒྲ་དེ་འབྲས་བུ་ཤེར་ཕྱིན་ལ་གཙོ་བོར་དངོས་མིང་དང། གཞུང་
ལམ་གཉིས་ལ་ཕལ་པ་བཏགས་མིང་དུ་འཇུག་པར་བསྟན་པ་ཙམ་ཡིན་པའི་ཕྱིར། ཁོ་ན་རེ། ཡུམ་ཡིན་ན། འབྲས་ཡུམ་ཡིན་པས་ཁྱབ་པར་ཐལ། ཤེར་ཕྱིན་ཡིན་ན། འབྲས་བུ་ཤེར་ཕྱིན་ཡིན་པས་ཁྱབ་པའི་ཕྱིར། ཟེར་ན་མ་ཁྱབ་
འདོད་ན། ཐེག་ཆེན་གྱི་མཐོང་ལམ་ཆོས་ཅན། དེར་ཐལ། དེའི་ཕྱིར། ཟེར་ན། ཁོ་རང་གི་བསལ་བ་དེར་ཐལ། ཆོས་སྐུ་ཡིན་ན་འབྲས་བུ་ཆོས་སྐུ་ཡིན་དགོས་པའི་ཕྱིར། ཁྱབ་པ་འགྲིག་དེས་ན་སློབ་ལམ་ན་ཤེར་ཕྱིན་
མེད་པར་ཐལ། ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་པའི་ཕ་རོལ་དེ་སྒྲིབ་གཉིས་མ་ལུས་པར་སྤངས་པའི་གནས་སྐབས་ལ་བྱེད་རིགས་པའི་ཕྱིར་ཏེ། འཇུག་འགྲེལ་ལས། དེ་ལ་ཕ་རོལ་ནི་གང་འཁོར་བའི་རྒྱ་མཚོའི་ཕ་རོལ་ལམ་དོགས་ཏེ། ཉོན་
མོངས་པ་དང། ཤེས་བྱའི་སྒྲིབ་པ་མ་ལུས་པ་སྤངས་པའི་རང་བཞིན་མངའ་བའི་སངས་རྒྱས་ཉིད་དོ། །དེར་སོན་པ་ནི། དེར་ཕྱིན་པའོ། །ཞེས་གསུངས་པའི་ཕྱིར། ཁ་ཅིག་ལམ་ཤེར་ཕྱིན་གྱི་མ་མཐའི་ས་འཚམས་ཐེག་ཆེན་གྱི་མཐོང་ལམ་ནས་
འཇོག་སྟེ། འགྲེལ་ཆེན་ལས། མཐོང་བའི་ལམ་ལ་སོགས་པའི་མཚན་ཉིད་ཅན་གྱི་ལམ་ལ་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བྱ་བ་ནི་བཏགས་པའོ། །ཞེས་གསུངས་པའི་ཕྱིར། འོ་ན། གོ་སྒྲུབ་ཀྱིས་འཚམས་ཐེག་ཆེན་

[073B] ཚོགས་སྒྲུབ་ཀྱིས་འཚམས་ཐེག་ཆེན་གྱི་སྒོམ་ལམ་ནས་འཇོག་རིགས་པར་ཐལ། འགྲེལ་བ་དོན་གསལ་ལས། སྦྱོར་བ་དང། མཐོང་བ་དང། སྒོམ་པ་དང། ཁྱད་པར་གྱི་ལམ་གྱི་ངོ་བོ་ཉིད་ཀྱི་སྒྲུབ་པའི་མཚན་ཉིད། གོ་ཆ་
དང༑ འཇུག་པ་དང། ཚོགས་དང་ངེས་པར་འབྱུང་བ་རྣམས་ཞེས་བཤད་པའི་ཕྱིར། འཁོར་གསུམ། གཞན་ཡང། བསྡུད་འགྲེལ་རྟོགས་སླ་ལས། དང་པོ་སྦྱོར་བ་ལ་སོགས་པར་མཚན་ཉིད་ཀྱི་ལམ་སྟེ། དེའི་དོན་དུ་སྦྱོར་བ་
ཉིད་ཀྱི་གཙོ་བོ་མ་ཡིན་པའི་ཤེས་རབ་ཀྱི་ཕ་རོལ་ཏུ་ཕྱིན་པའོ། །ཞེས་བཤད་པ་མི་འཐད་པར་ཐལ། ཐེག་ཆེན་གྱི་སྦྱོར་ལམ་དེ་ལམ་ཤེར་ཕྱིན་མ་ཡིན་པའི་ཕྱིར། རྟགས་ཁས། ཊཱིཀར། ལམ་ཤེར་ཕྱིན་ཐབས་སྙིང་རྗེ་ཆེན་པོ་དང། སྟོང་
ཉིད་རྟོགས་པའི་ཤེས་རབ་ཀྱིས་ཟིན་པའི་བྱང་ཆུབ་སེམས་དཔའི་ཐུགས་རྒྱུད་ཀྱི་ལམ་རྣམས་སོ། །ཞེས་བཤད་པ་མི་འཐད་པར་ཐལ། ཐབས་ཤེས་ཁྱད་པར་ཅན་གཉིས་ཀྱིས་ཟིན་པའི་སེམས་དཔའི་རྣལ་འབྱོར་ཡིན་ན། ལམ་ཤེར་
ཕྱིན་ཡིན་པས་མ་ཁྱབ་པའི་ཕྱིར། མ་གྲུབ་ན། དེའི་ས་འཚམས་མཐོང་ལམ་ནས་འཛིན་པ་དང་འགལ་ལོ། །གཞན་ཡང། ས་འཚམས་དེ་མི་འཐད་པར་ཐལ། ཐེག་ཆེན་གྱི་ཚོགས་ལམ་དེ་ལམ་ཤེར་ཕྱིན་ཡིན་པའི་ཕྱིར་
མ་གྲུབ་ན། དེ་ཆོས་ཅན། དེར་ཐལ། ལམ་ཤེར་ཕྱིན་གྱི་རྣལ་འབྱོར་ཡིན་པའི་ཕྱིར་ཏེ། འབྲས་བུ་ཤེར་ཕྱིན་འཐོབ་བྱེད་ཀྱི་ཐབས་སུ་གྱུར་པའི་སེམས་དཔའི་རྣལ་འབྱོར་ཡིན་པའི་ཕྱིར། བྱས་པ་ལ་ཁོ་ན་རེ། ཤེར་
ཕྱིན་གྱི་སྦྱོར་བ་ཡིན་ན། ལམ་ཤེས་ཡིན་དགོས་པར་ཐལ། ཤེར་ཕྱིན་གྱི་སྦྱོར་བ་ཡིན་ན། ལམ་ཤེར་ཕྱིན་ཡིན་དགོས་པའི་ཕྱིར་ན་མ་ཁྱབ། འདོད་ན། ཐེག་ཆེན་གྱི་ཚོགས་ལམ་ཆོས་ཅན། དེར་ཐལ། དེའི་

[074A]༄༅། །ཕྱིར། ཁ་ཅིག་འབྲས་བུ་ཤེར་ཕྱིན་འཐོབ་བྱེད་ཀྱི་ཐབས་སུ་གྱུར་པའི་སེམས་དཔའི་རྣལ་འབྱོར་དེ་ལམ་ཤེར་ཕྱིན་གྱི་མཚན་ཉིད་ཟེར་ན། དེ་ལ་སྐྱོན་འཕེན་པ་ལ་ཁ་ཅིག་བུམ་པའི་ཆོས་ཉིད་ལ་རྩེ་གཅིག་ཏུ་
མཉམ་པར་བཞག་པའི་ཐེག་ཆེན་གྱི་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། འབྲས་བུ་ཤེར་ཕྱིན་གྱི་རྒྱུ་ཡིན་པར་ཐལ། འདོད་པའི་ཕྱིར། འདོད་ན། ཁྱོད་མེད་ན་དེ་མེད་
དགོས་པར་ཐལ། འདོད་པའི་ཕྱིར། འདོད་ན། དགག་གཞི་གཤག་གོ་དེ་བཞིན་དུ་འབྲས་བུ་ཤེར་ཕྱིན་གྱི་རྗེས་སུ་སྐྱེས་པའི་ལམ་ཤེར་ཕྱིན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན་
འབྲས་བུ་ཤེར་ཕྱིན་གྱི་སྔ་ལོགས་སུ་བྱུང་བར་ཐལ། འདོད་པའི་ཕྱིར། འདོད་མི་ནུས་སོ། །ཁ་ཅིག་སངས་རྒྱས་འཕགས་པའི་མིག་ཤེས་དེ་ཤེར་ཕྱིན་མིན་ཅེས་ཟེར། དེ་ཆོས་ཅན། ཤེར་ཕྱིན་ཡིན་པར་ཐལ། སངས་རྒྱས་
ཀྱི་གཉིས་སུ་མེད་པའི་ཡེ་ཤེས་ཡིན་པའི་ཕྱིར། དེར་ཐལ། སྟོང་ཉིད་ལ་གཉིས་སྣང་ནུབ་པའི་ཡེ་ཤེས་མཐར་ཐུག་ཡིན་པའི་ཕྱིར། དེར་ཐལ། སངས་རྒྱས་ཀྱི་ཡེ་ཤེས་ཡིན་པའི་ཕྱིར་ཏེ། ཡེ་ཤེས་ཆོས་སྐུ་ཡིན་པའི་ཕྱིར་ཏེ། སྒྲིབ་གཉིས་
མ་ལུས་པར་སྤངས་པའི་ཤེས་པ་ཡིན་པའི་ཕྱིར། བྱས་པ་ལ་ཁོ་ན་རེ། དེ་ཆོས་ཅན། ཡིད་ཀྱི་ཤེས་པ་ཡིན་པར་ཐལ། ཤེར་ཕྱིན་ཡིན་པའི་ཕྱིར། ཟེར་ན། མ་ཁྱབ། ཡང་དེ་ཆོས་ཅན། རྣམ་མཁྱེན་ཡིན་པར་ཐལ། ཤེར་ཕྱིན་ཡིན་པའི་
ཕྱིར༑ འདོད་ན། ཡིད་ཀྱི་ཤེས་པ་ཡིན་པར་ཐལ། འདོད་པའི་ཕྱིར་ན་མ་ཁྱབ། རྟགས་གྲུབ་སྟེ། རྣམ་མཁྱེན་ཡིན་པའི་ཕྱིར་ཏེ། འགྲེལ་ཆེན་ལས། སངས་རྒྱས་ཉིད་ཀྱི་གནས་སྐབས་སུ་མི་ཤེས་པའི་རང་བཞིན་གྱིས་དབང་

[074B] ཡིད་ཀྱི་བློ་དང་འདྲ་བར་དབང་པོའི་བློས་ཡུལ་ཡོངས་སུ་གཅོད་པ་གང་གི་ཕྱིར་བཅོམ་ལྡན་འདས་རྣམས་ཀྱི་རྣམ་པར་ཤེས་པ་ཐམས་ཅད་ཡུལ་ཐམས་ཅད་པ་ཡིན་པར་འདོད་དེ། ཞེས་སངས་རྒྱས་ཀྱི་དབང་ཤེས་རྣམས་རྣམ་མཁྱེན་
ཡིན་པར་གསལ་བར་བཤད་པའི་ཕྱིར།    ༈    ཤེར་ཕྱིན་ལ་མཚན་ཉིད། དབྱེ་བ། ས་འཚམས་དང་གསུམ་ལས། དང་པོ་ནི། ཁྱད་ཆོས་གསུམ་གྱིས་ཁྱད་པར་དུ་བྱས་པའི་མཐར་
ཕྱིན་པའི་ཡེ་ཤེས། ཤེར་ཕྱིན་གྱིས་མཚན་ཉིད། རྣམ་མཁྱེན་ཆོས་ཅན། ཁྱད་ཆོས་གསུམ་དང་ལྡན་པ་ཡིན་ཏེ། རྟེན་གྱི་ཁྱད་པར་སངས་རྒྱས་འཕགས་པ་ཁོ་ནའི་རྒྱུད་ལ་ཡོད་པ་དང། ངོ་བོའི་ཁྱད་པར་གཉིས་སུ་མེད་པའི་ཡེ་ཤེས་ཡིན་པ་
དགག་བྱ་དང་བྲལ་བའི་ཁྱད་པར་བདེན་སྟོང་སྒྱུ་མ་ལྟ་བུ་ཡིན་པའི་ཕྱིར། གཉིས་པ་དེ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། རང་བཞིན་གྱི་ཤེར་ཕྱིན། གཞུང་ཤེར་ཕྱིན། ལམ་ཤེར་ཕྱིན། འབྲས་བུ་ཤེར་ཕྱིན་དང་བཞིའོ། །དང་པོ་གསུམ་པོ་
གང་རུང་ཡིན་ན། ཤེར་ཕྱིན་མ་ཡིན་པས་ཁྱབ། ཕྱི་མ་དང་ཤེར་ཕྱིན་དོན་གཅིག་དང་པོའི་མཚན་གཞི་ཆོས་ཐམས་ཅད་བདེན་པས་སྟོང་པའི་སྟོང་ཉིད་ལྟ་བུ། གཉིས་པ་ནི། ཐེག་པ་ཆེན་པོའི་ལམ་འབྲས་བུ་དང་བཅས་པ་བརྗོད་བྱའི་གཙོ་བོར་
སྟོན་པའི་ཡུམ་རྒྱས་འབྲིང་བསྡུས་གསུམ་ལྟ་བུའོ། །གསུམ་པ་ནི། ཐབས་སྙིང་རྗེ་ཆེན་པོ་དང་སྟོང་ཉིད་རྟོགས་པའི་ཤེས་རབ་ཀྱིས་ཟིན་པའི་བྱང་ཆུབ་སེམས་དཔའི་ཐུགས་རྒྱུད་ཀྱི་ལམ་མཐའ་དགོ་བཞི་པ་ནི། ཁྱད་ཆོས་བཞིས་ཁྱད་པར་དུ་བྱས་པའི་མཐར་ཕྱིན་
པའི་ཡེ་ཤེས། འབྲས་བུ་ཤེར་ཕྱིན་གྱི་མཚན་ཉིད། ཁྱད་ཆོས་བཞི་ནི། རྟེན་གྱི་ཁྱད་པར་སངས་རྒྱས་འཕགས་པ་ཁོ་ནའི་རྒྱུད་ལ་ཡོད་པ། ངོ་བོའི་ཁྱད་པར་ཡེ་ཤེས་ཡིན་པ། རྣམ་པའི་ཁྱད་པར་གཉིས་སུ་མེད་པ། རྟོགས་པའི་ཁྱད་པར་མཐར་

[075A]༄༅། །ཕྱིན་པའི་ཡོན་ཏན་དང་ལྡན་པའི་ཕྱིར། དེ་ལ་དབྱེ་ན། ཇི་ལྟ་བ་རྟོགས་པའི་རྣམ་མཁྱེན་དང། ཇི་སྙེད་པ་རྟོགས་པའི་རྣམ་མཁྱེན་གཉིས་ཡོད། ས་འཚམས་ནི། ལམ་ཤེར་ཕྱིན་གྱི་ས་འཚམས་ཐེག་ཆེན་གྱི་ཚོགས་
ལམ་ནས་རྒྱུན་མཐའི་བར་ན་ཡོད། རང་བཞིན་གྱི་ཤེར་ཕྱིན་གཞི་གྲུབ་ཚད་ལ་ཡོད། གཞུང་ཤེར་ཕྱིན་གྱི་ས་འཚམས་ལམ་མ་ཞུགས་ནས་སངས་རྒྱས་ཀྱི་ས་ལ་ཐུག་གོ་ཤེར་ཕྱིན་དང། འབྲས་བུ་ཤེར་ཕྱིན་གཉིས་སངས་རྒྱས་ཀྱི་ས་ཁོ་
ནར་ཡོད།    ༈    །གསུམ་པ་རྩོད་པ་སྤོང་བ་ལ། ཁ་ཅིག་ཕར་ཕྱིན་བཅུ་པོ་དེ་ཡིན་ཁྱབ་མཉམ་ཡིན་པར་ཐལ། དེ་བཅུ་བོ་གང་རུང་ཡིན་ན། རྣམ་མཁྱེན་ཡིན་པས་ཁྱབ་པའི་ཕྱིར། རྟགས་ཁས་
འདོད་ན། སྦྱིན་པའི་ཕར་ཕྱིན་དང། ཚུལ་ཁྲིམས་ཀྱི་ཕར་ཕྱིན་གྱིས་གཞི་འཐུན་ཡོད་པར་ཐལ། འདོད་པའི་ཕྱིར། འདོད་ན། སྦྱིན་པ་དང་ཚུལ་ཁྲིམས་ཀྱི་གཞི་འཐུན་ཡོད་པར་ཐལ། འདོད་པའི་ཕྱིར། འདོད་ན། གཏོང་སེམས་
དང༑ སྤོང་སེམས་ཀྱི་གཞི་འཐུན་ཡོད་པར་ཐལ། འདོད་པའི་ཕྱིར། ཞེ་ན། རེ་ཤིག་རྩ་བར་མ་ཁྱབ་པོ། ཡང་རྣམ་མཁྱེན་ཆོས་ཅན། ཤེར་ཕྱིན་གྱི་མཚན་ཉིད་དེ་ཡིན་པར་ཐལ། ཤེར་ཕྱིན་ཡིན་པའི་ཕྱིར། འདོད་
ན༑ རྟེན་གྱི་ཁྱད་པར་སངས་རྒྱས་འཕགས་པ་ཁོ་ནའི་རྒྱུད་ལ་ཡོད་པར་ཐལ། འདོད་པའི་ཕྱིར། འདོད་ན། ཁྱོད་རྒྱུད་ལྡན་གྱི་གང་ཟག་ཡིན་ན། སངས་རྒྱས་འཕགས་པ་ཡིན་དགོས་པར་ཐལ་
འདོད་པའི་ཕྱིར། འདོད་ན། ཐེག་ཆེན་འཕགས་པ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། རྣམ་མཁྱེན་དེ་ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། ཟེར་ན། མ་ཁྱབ་བོ། །ཡང་ཁ་ཅིག་

[075B] ཆོས་དེ་ཁྱད་ཆོས་གསུམ་གྱི་ཁྱད་པར་དུ་བྱས་པའི་མཐར་ཕྱིན་པའི་ཡེ་ཤེས་ཡིན་དགོས་པར་ཐལ། མཚན་ཉིད་དེ་འཐད་པའི་ཕྱིར། འདོད་ན། ཐེག་ཆེན་གྱི་མཐོང་ལམ་ཆོས་ཅན། དེར་ཐལ། ལམ་
ཤེར་ཕྱིན་ཡིན་པའི་ཕྱིར། དེར་ཐལ། སེམས་དཔའི་རྣལ་འབྱོར་ཡིན་པའི་ཕྱིར་ཏེ། བྱང་འཕགས་ཀྱི་མཁྱེན་པ་ཡིན་པའི་ཕྱིར། རྩ་བར་འདོད་མི་ནུས་ཏེ། ཆོས་ཅན་དེའི་ཕྱིར། །བྱས་པ་ལ་ཁོ་ན་རེ། ཐེག་
ཆེན་གྱི་མཐོང་ལམ་ཆོས་ཅན། ལམ་སེམས་ཅན་གྱི་རྒྱུད་ལ་མེད་པར་ཐལ། ལམ་ཤེར་ཕྱིན་ཡིན་པའི་ཕྱིར། ཟེར་ན། འགལ་ཁྱབ་ལ་འབུད་དོ།    ༈    །གཞན་ཡང། ཆོས་དེ་ཤེར་ཕྱིན་ཡིན་ན་
ཆོས་དེ་སངས་རྒྱས་ཀྱི་ཡེ་ཤེས་ཡིན་པས་ཁྱབ། ཟེར་བ་ལ་ཡང། ཐེག་ཆེན་གྱི་མཐོང་ལམ་ཆོས་ཅན། །ལམ་ཤེར་ཕྱིན་ཡིན་པར་ཐལ། སེམས་དཔའི་རྣལ་འབྱོར་ཡིན་པའི་ཕྱིར། འདོད་ན། དེ་ཆོས་ཅན་
སེམས་ཅན་གྱི་རྒྱུད་ལ་མེད་པར་ཐལ། ལམ་སངས་རྒྱས་ཀྱི་ཡེ་ཤེས་ཡིན་པའི་ཕྱིར། དེར་ཐལ། ལམ་ཤེར་ཕྱིན་ཡིན་པའི་ཕྱིར། འཁོར་གསུམ། རྣམ་ཀུན་མཁྱེན་ཉིད་ལམ་ཤེས་
ཉིད༑ ༑ཅེས་སོགས་ཀྱི་སྐབས་སུ། གཞུང་དོན་དང། མཐའ་བཅད་པ་གཉིས་ལས། དང་པོ་ནི། སེམས་བསྐྱེད་ལ་སོགས་པའི་ཆོས་བཅུ་མངོན་སུམ་དུ་རྟོགས་པ་མཐར་ཕྱིན་པའི་ཡེ་ཤེས་ཆོས་ཅན། རྣམ་མཁྱེན་
མཁྱེན་གྱི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར། གཉིས་པ་ལ། རོང་ཊཱིཀ་པ་ན་རེ། བདེན་པ་གཉིས་ཀྱི་རྣམ་པ་མ་ལུས་པ་མངོན་སུམ་དུ་རྟོགས་པའི་ཡེ་ཤེས་དེ། རྣམ་མཁྱེན་གྱི་མཚན་

[076A]༄༅། །ཉིད་དུ་འཇོག་ཟེར་ན། རྣལ་འབྱོར་མངོན་སུམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། བདེན་གཉིས་ཀྱི་རྣམ་པ་མ་ལུས་པ་རྣལ་འབྱོར་མངོན་སུམ་གྱི་
དངོས་ཀྱི་གཞལ་བྱ་ཡིན་པའི་ཕྱིར་ཏེ། སྟོང་ཉིད་དེའི་དངོས་ཀྱི་གཞལ་བྱ་ཡིན་པའི་ཕྱིར་ཏེ། འདུས་བྱས་མི་རྟག་པ་དེ་ཡང་དེའི་དངོས་ཀྱི་གཞལ་བྱ་ཡིན་པའི་ཕྱིར། འདོད་ན་སླ། ཁ་ཅིག་སེམས་བསྐྱེད་སོགས་ཆོས་བཅུ་
མངོན་སུམ་དུ་རྟོགས་པའི་ཡེ་ཤེས་དེ། རྣམ་མཁྱེན་གྱི་མཚན་ཉིད། ཟེར་ན། རྣལ་འབྱོར་མངོན་སུམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། སེམས་བསྐྱེད་སོགས་ཆོས་
བཅུ་པོ་དེ། རྣལ་འབྱོར་མངོན་སུམ་གྱི་གཞལ་བྱ་ཡིན་པའི་ཕྱིར་ཏེ། གཞི་གྲུབ་པའི་ཕྱིར།    ༈    སེམས་བསྐྱེད་སོགས་ཆོས་བཅུ་མངོན་སུམ་དུ་རྟོགས་པ་མཐར་ཕྱིན་པའི་ཡེ་ཤེས་དེ་
རྣམ་མཁྱེན་གྱི་མཚན་ཉིད་དུ་འཇོག་དེ་ལ་དབྱེ་ན། ཤེས་བྱའི་རྣམ་པ་མ་ལུས་པ་མཁྱེན་པའི་རྣམ་མཁྱེན་དང། རྒྱུ་འབྲས་ཀྱི་གཙོ་བོའི་དོན་བདུན་ཅུ་མཁྱེན་པའི་རྣམ་མཁྱེན་དང་གཉིས་ཡོད།    ༈   
བསྐྱེད་པ་ནི་གཞན་དོན་ཕྱིར། ཞེས་སོགས་ཀྱི་སྐབས་སུ། སྦྱོར་བ་དང། མཐའ་བཅད་པ་གཉིས་ལས། དང་པོ་ནི། རང་གི་གྲོགས་སུ་གྱུར་པའི་གཞན་དོན་དུ་རྫོགས་པའི་བྱང་ཆུབ་ལ་
དམིགས་པའི་འདུན་པ་དང་མཚུངས་ལྡན་དུ་བྱུང་ཞིང། ཐེག་ཆེན་ལམ་གྱི་འཇུག་སྒོར་གྱུར་པའི་རིགས་སུ་གནས་བས་རབ་ཏུ་ཕྱེ་བའི་ཐེག་ཆེན་གཙོ་བོའི་ཡིད་ཀྱི་རྣམ་རིག་ཆོས་ཅན། ཁྱོད་ཐེག་ཆེན་ཀུན་རྫོབ་སེམས་བསྐྱེད་ཀྱི་

[076B] ཁྱོད་དེའི་འཇོག་བྱེད་ཡིན་པའི་ཕྱིར། གཉིས་པ་ལ། ཁ་ཅིག་ཐེག་ཆེན་སེམས་བསྐྱེད་དངོས་སུ་གསར་དུ་སྐྱེད་པའི་ལུས་རྟེན་གྱི་གང་ཟག་ཡིན་ན་མ་ཡིན་པས་ཁྱབ་སྟེ། ཐེག་ཆེན་གྱི་ཚོགས་ལམ་དངོས་སུ་གསར་དུ་བསྐྱེ་བའི་རྟེན་གྱི་
གང་ཟག་ཡིན་ན་མི་ཡིན་དགོས་པའི་ཕྱིར། མཛོད་འགྲེལ་ལས། མི་རྣམས་ཀྱི་ནང་ཁོ་ན་དང། གླིང་གསུམ་ན་འཕེན་པར་བྱེད་ཀྱི། གཞན་ལ་ནི་མིན་ཏེ། ཅིའི་ཕྱིར་ཞེ་ན། ཤེས་རབ་དང་སྐྱོ་བ་མེད་པའི་ཕྱིར། ཞེས་གསུངས་པའི་ཕྱིར་ན་མ་ཁྱབ་སྟེ། དེ་བྱེ་བྲག་སྨྲ་བའི་ལུགས་
ཡིན་པས། རང་ལུགས་སྒྲ་ཇི་བཞིན་དུ་ཁས་བླངས་དུ་མི་རུང་བ་གསེར་འཕྲེང་ལས་བཤད་པའི་ཕྱིར། གཞན་ཡང། དེ་མི་འཐད་དེ། ལྷའི་རྟེན་ལ་ཡང་ཐེག་ཆེན་སེམས་བསྐྱེད་དངོས་སུ་གསར་དུ་སྐྱེ་བ་ཡོད། དུད་འགྲོའི་རྟེན་ལ་ཡང་ཐེག་ཆེན་སེམས་བསྐྱེད་དངོས་སུ་གསར་དུ་སྐྱེ་
བ་ཡོད། དམྱལ་བའི་རྟེན་ལ་ཡང་ཐེག་ཆེན་སེམས་བསྐྱེད་དངོས་སུ་གསར་དུ་སྐྱེ་བ་ཡོད་པའི་ཕྱིར། དང་པོ་གྲུབ་སྟེ། ལྷའི་བུ་རབ་གནས་ཀྱིས་ཞུས་པའི་ལམ་ཤེས་ཀྱི་མདོ་ལས། ལྷའི་བུ་གང་དག་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་མ་བསྐྱེད་
པ་དེ་དག་གིས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་བྱའོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། ཀླུའི་རྟེན་ལ་ཐེག་ཆེན་སེམས་བསྐྱེད་དངོས་སུ་གསར་དུ་སྐྱེ་བ་ཡོད་པ་ནི་གང་ཞིག། ཀླུ་ཡིན་ན་དུད་འགྲོ་ཡིན་དགོས་
པའི་ཕྱིར། དང་པོ་གྲུབ་སྟེ། ཀླུའི་རྒྱལ་པོ་རྒྱ་མཚོས་ཞུས་པའི་མདོ་ལས། ཀླུ་ཉི་ཁྲི་དང་ཆིག་སྟོང་བྱང་ཆུབ་མཆོག་ཏུ་སེམས་བསྐྱེད་པར་གསུངས་པའི་ཕྱིར། གསུམ་པ་གྲུབ་སྟེ། དྲིན་ལན་བསབ་པའི་མདོ་ལས། བདག་ཅག་གི་སྟོན་པ་སྔོན་དམྱལ་བའི་ཤིང་རྟ་འདྲེན་
པའི་གྱད་དུ་འཁྲུངས་པའི་ཚེ་བྱང་ཆུབ་མཆོག་ཏུ་ཐུགས་བསྐྱེད་པར་གསུངས་པའི་ཕྱིར། ཁ་ཅིག་འཇུག་སེམས་དངོས་སུ་གསར་དུ་སྐྱེ་བའི་ལུས་རྟེན་ཅན་གྱི་གང་ཟག་ཡིན་ན། སོ་ཐར་གྱི་སྡོམ་བ་དང་ལྡན་པས་ཁྱབ་ཟེར་ན། ལྷའི་རྟེན་ལས་སོ་ཐར་གྱི་སྡོམ་པ་དངོས་སུ་

[077A]༄༅། །གསར་དུ་སྐྱེ་བ་ཡོད་པར་ཐལ། དེའི་རྟེན་ལ་འཇུག་སེམས་དངོས་སུ་གསར་དུ་སྐྱེ་བ་ཡོད་པ་གང་ཞིག། དམ་བཅའ་འཐད་པའི་ཕྱིར། དང་པོ་གྲུབ་སྟེ། དེའི་རྟེན་ལ་སྨོན་སེམས་དངོས་སུ་གསར་དུ་སྐྱེ་བ་ཡོད་པའི་ཕྱིར། དེར་ཐལ། དེའི་རྒྱུད་ལ་ཐེག་
ཆེན་སེམས་བསྐྱེད་དངོས་སུ་གསར་དུ་སྐྱེ་བ་ཡོད་པའི་ཕྱིར། རྟགས་གྲུབ་ཟིན། རྩ་བར་འདོད་ན། འདུལ་བ་མདོ་རྩ་བ་ལས། མི་མ་ཡིན་པའི་འགྲོ་བ་པ་དང་བྱང་གི་སྒྲ་མི་སྙན་པ་ནི་སྡོམ་པའི་ཞིང་ཉིད་མ་ཡིན་ནོ། །ཞེས་གསུངས་པ་མི་འཐད་པར་ཐལ། འདོད་པའི་ཕྱིར། ཁ་
ཅིག་རྩ་བའི་དམ་བཅའ་དེ་འཐད་པར་ཐལ། འཇུག་སྡོམ་དངོས་སུ་གསར་དུ་སྐྱེ་བའི་ལུས་རྟེན་ཅན་གྱི་གང་ཟག་ཡིན་ན། སོ་ཐར་གྱི་སྡོམ་པ་དང་ལྡན་པས་ཁྱབ་པ་ཡོད་པའི་ཕྱིར། དེར་ཐལ། ལམ་སྒྲོན་ལས། སོ་སོ་ཐར་པ་རིགས་བདུན་གྱི། །རྟག་ཏུ་སྡོམ་གཞན་ལྡན་པ་ལ། །
བྱང་ཆུབ་སེམས་དཔའི་སྡོམ་པ་ཡི། །སྐལ་བ་ཡོད་ཀྱི་གཞན་དུ་མིན། །ཞེས་གསུངས་པའི་ཕྱིར་ན་མ་ཁྱབ་སྟེ། འཇུག་སྡོམ་དངོས་སུ་གསར་དུ་སྐྱེ་བའི་ལུས་རྟེན་ཁྱད་པར་ཅན་ཡིན་ན། སོ་ཐར་གྱི་སྡོམ་བ་དང་ལྡན་པས་ཁྱབ་པ་ལུང་དེའི་དོན་ཡིན་པའི་ཕྱིར་ཏེ། ལམ་
སྒྲོན་གྱི་འགྲེལ་པ་ལས། སྡོམ་པའི་རྟེན་ཁྱད་པར་ཅན་གྱི་དབང་དུ་བྱས་པའོ། །ཞེས་གསུངས་པའི་ཕྱིར། དན་འགྲོའི་རྟེན་ལ་ཐེག་ཆེན་སེམས་བསྐྱེད་དངོས་སུ་གསར་དུ་སྐྱེ་བ་ཡོད་བྱས་པ་ལ་ཁོ་ན་རེ། ངན་འགྲོའི་རྟེན་ལ་བྱམས་སོགས་ཚད་མེད་བཞི་དངོས་སུ་གསར་དུ་སྐྱེ་བ་
ཡོད་པར་ཐལ། དམ་བཅའ་འཐད་པའི་ཕྱིར་ན་མ་ཁྱབ། འདོད་ན། དེའི་རྟེན་ལ་བསམ་གཏན་གྱི་དངོས་གཞིའི་སྙོམས་འཇུག་དངོས་སུ་གསར་དུ་སྐྱེ་བ་ཡོད་པར་ཐལ། འདོད་པའི་ཕྱིར། ཟེར་ན། འདིའི་ལན་བསམ་གཟུགས་ཀྱི་སྐབས་སུ་དཔྱད་དོ། །སེམས་རྟེན་ལ་ཁ་
ཅིག་འདོད་སེམས་ལ་བརྟེན་ནས་ཐེག་ཆེན་སེམས་བསྐྱེད་དངོས་སུ་གསར་དུ་སྐྱེ་བ་ཡོད་ཟེར་ན། བསམ་གཏན་དང་པོའི་ཉེར་བསྡོགས་མ་ཐོབ་པར་ཐེག་ཆེན་སེམས་བསྐྱེད་ཐོབ་པའི་གང་ཟག་ཡོད་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ་

[077B] དེར་ཐལ། རྣམ་རྫོགས་སྦྱོར་བ་འཐོབ་པ་ལ་ཞི་ལྷག་ཟུང་འབྲེལ་ཐོབ་དགོས་པའི་ཕྱིར་ཏེ། རྣམ་བཤད་སྙིང་པོ་རྒྱན་ལས། སྦྱོར་བ་ཞེས་པ་ནི་ཁ་ཅིག་ཟུང་དུ་འབྲེལ་བར་སྟོན་པ་ཡིན་ཏེ་ཞེས་
བཤད་པའི་ཕྱིར། གཞན་ཡང། རྣམ་རྫོགས་སྦྱོར་བ་ཐོབ་པ་ལ་ཞི་ལྷག་ཟུང་འབྲེལ་ཐོབ་དགོས་པར་ཐལ། རྣམ་བཤད་སྙིང་པོ་རྒྱན་ལས། འབྲས་བུ་ཤེར་ཕྱིན་འཐོབ་བྱེད་ཀྱི་ཐབས་སུ་གྱུར་པའི་ཞི་ལྷག་ཟུང་འབྲེལ་གྱི་སེམས་དཔའི་བྱ་བ་ལམ་ཤེར་ཕྱིན་ཀྱི་རྣལ་འབྱོར་གྱི་མཚན་ཉིད་དུ་བཤད་པའི་ཕྱིར་
དང༑ མཁྱེན་གསུམ་གྱི་རྣམ་པ་ཐམས་ཅད་ཟུང་འབྲེལ་གྱི་འབྱོར་བས་རྣལ་འབྱོར་པའི་ཉམས་ལེན་དུ་བསྡུས་ནས་བསྒོམ་པ་མཁྱེན་གསུམ་བསྡུས་སྒོམ་གྱི་དོན་དུ་བཤད་པའི་ཕྱིར། བྱས་པ་ལ་ཁ་ཅིག་བསམ་གཏན་དང་པོའི་ཉེར་བསྡོགས་ལ་བརྟེན་ནས་བྱམས་སོགས་
ཚད་མེད་བཞི་དངོས་སུ་གསར་དུ་སྐྱེ་བ་ཡོད་པར་ཐལ། དེ་ལ་བརྟེན་ནས་ཐེག་ཆེན་སེམས་བསྐྱེད་དངོས་སུ་གསར་དུ་སྐྱེ་བ་ཡོད་པའི་ཕྱིར། རྟགས་ཁས། འདོད་མི་ནུས་ཏེ། བྱམས་སོགས་ཚད་མེད་བཞི་པོ་གང་རུང་ཡིན་ན། རང་གི་བདག་རྐྱེན་དུ་གྱུར་པའི་བསམ་
གཏན་གྱི་དངོས་གཞིའི་སེམས་ལ་བརྟེན་ནས་བསྐྱེད་པས་ཁྱབ་པའི་ཕྱིར། ཟེར་ན་རྩ་བར་མ་ཁྱབ་བོ། །གཉིས་པ་ངོ་བོ་ལ་དཔྱད་པ་ལ། ཁ་ཅིག་རང་གི་གྲོགས་སུ་གྱུར་པའི་གཞན་དོན་དུ་རྫོགས་པའི་བྱང་ཆུབ་དོན་གཉེར་གྱི་བདུན་པ་དང་མཚུངས་ལྡན་གྱི་
སེམས་ཁྱད་པར་ཅན་དེ་ཐེག་ཆེན་ཀུན་རྫོབ་སེམས་བསྐྱེད་ཀྱི་མཚན་ཉིད་དུ་འཇོག་ཟེར་ན། ལམ་མ་ཞུགས་ཀྱི་གང་ཟག་གི་རྒྱུད་ལ་ཐེག་ཆེན་ཀུན་རྫོབ་སེམས་བསྐྱེད་ཡོད་པར་ཐལ། དེའི་རྒྱུད་ལ་མཚན་ཉིད་དེ་ཡོད་པའི་ཕྱིར། རྟགས་གྲུབ་སྟེ། གཞན་དོན་དུ་རྫོགས་
པའི་བྱང་ཆུབ་ཐོབ་པར་འདོད་པའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། འདོད་མི་ནུས་ཏེ། ཐེག་ཆེན་ཀུན་རྫོབ་སེམས་བསྐྱེད་ཡིན་ན་ལམ་ཞུགས་ཀྱི་མཁྱེན་པ་ཡིན་དགོས་པའི་ཕྱིར་ཏེ། འགྲེལ་བ་ལས། དེ་ལྟར་སེམས་བསྐྱེད་པའི་རབ་ཏུ་དབྱེ་བ་ནི་

[078A]༄༅། །ལས་དང་པོ་པའི་ས་ནས་སངས་རྒྱས་ཀྱི་སའི་བར་གྱིས་བསྡུས་པ་ཡིན་ནོ། །ཞེས་གསུངས་པའི་ཕྱིར། ཁོ་ན་རེ། ཐེག་ཆེན་ཀུན་རྫོབ་སེམས་བསྐྱེད་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པར་ཐལ། འཇུག་སེམས་རྒྱུད་ལྡན་གྱི་ལམ་མ་
ཞུགས་ཀྱི་གང་ཟག་ཡོད་པའི་ཕྱིར། དེར་ཐལ། འཇུག་སྡོམ་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། ཟེར་ན་མ་ཁྱབ་སྟེ། ཐེག་ཆེན་སེམས་བསྐྱེད་ལ་རྩོལ་བཅས་ཀྱི་མྱོང་བ་ཙམ་རྒྱུད་ལ་སྐྱེས་པའི་གང་ཟག་དེ། བྱང་སེམས་ཀྱི་སྡོམ་པ་སྐྱེ་བའི་རྟེན་དུ་
རུང་བའི་ཕྱིར། དེར་ཐལ། ལམ་རིམ་ལས། ལྷ་དང་ཀླུ་སོགས་ལུས་དང་བསམ་པའི་སྒོ་ནས་སྨོན་སེམས་བསྐྱེད་པར་རུང་བ་ཐམས་ཅད་འདིའི་རྟེན་དུ་རུང་ཡང། འདི་ནི། ལམ་སྒྲོན་གྱི་འགྲེལ་པ་ལས། འཁོར་བས་ཡིད་འབྱུང་ལ་འཆི་བ་དྲན་པ་ཤེས་རབ་དང་སྙིང་རྗེ་ཆེ་བ་
སོགས་འབྱུང་བ་ལྟར་སྔར་བཤད་པའི་ལམ་རིམ་ལ་བློ་སྦྱངས་པས་བྱང་ཆུབ་ཀྱི་སེམས་ལ་ཡིད་འགྱུར་བའི་ཉམས་མྱོང་ཅུང་ཟད་རྙེད་པ་གཅིག་ལ་བྱེད་པ་ཡིན་ནོ། །ཞེས་གསུངས་པའི་ཕྱིར། ཁོ་ན་རེ། སྨོན་སེམས་རྒྱུད་ལ་ལྡན་པའི་ལམ་མ་ཞུགས་ཀྱི་གང་ཟག་ཡོད་
པར་ཐལ། སྨོན་པ་བྱང་ཆུབ་ཀྱི་སེམས་དོར་བའི་རྩ་ལྟུང་བྱུང་བའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་ཏེ། བྱང་སེམས་ཀྱི་སྡོམ་པ་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། ཟེར་ན། རྩ་བར་མ་ཁྱབ་སྟེ། བྱང་སེམས་ཀྱི་སྡོམ་པ་གྱུད་ལ་ལྡན་
པའི་ལམ་མ་ཞུགས་ཀྱི་གང་ཟག་དེས་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱའོ་སྙམ་པའི་སེམས་བཏང་བའི་ཚེ་སྨོན་པ་བྱང་ཆུབ་ཀྱི་སེམས་དོར་བའི་རྩ་ལྟུང་འབྱུང་བར་འཇོག་པའི་ཕྱིར། ཁ་ཅིག་གཞན་དོན་དུ་ཡང་དག་པར་རྫོགས་པའི་བྱང་ཆུབ་
དོན་གཉེར་གྱི་འདུན་པ་དང་མཚུངས་ལྡན་གྱི་ཐེག་པ་ཆེན་པོའི་སེམས་ཁྱད་པར་ཅན་དེ། ཐེག་ཆེན་ཀུན་རྫོབ་སེམས་བསྐྱེད་ཀྱི་མཚན་ཉིད་ཟེར་ན། བྱང་སེམས་ཚོགས་ལམ་པའི་རྒྱུད་ཀྱི་ཐེག་ཆེན་ཀུན་རྫོབ་སེམས་བསྐྱེད་ཆོས་ཅན། མཚན་ཉིད་དེར་ཐལ། མཚོན་བྱ་

[078B] འདོད་ན། དེ་དང་མཚུངས་ལྡན་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། གཞན་དོན་དུ་ཡང་དག་པར་རྫོགས་པའི་བྱང་ཆུབ་དོན་གཉེར་གྱི་འདུན་པ་རྒྱུད་ལྡན་གྱི་གང་ཟག་ཡིན་ན། ཁྱོད་རྒྱུད་ལྡན་གྱི་གང་ཟག་ཡིན་དགོས་པར་ཐལ་
འདོད་པའི་ཕྱིར། འདོད་ན། བྱང་སེམས་མཐོང་ལམ་པ་ཆོས་ཅན། དེར་ཐལ། དེའི་ཕྱིར། ཁ་ཅིག་གིས། རང་གི་གྲོགས་སུ་གྱུར་པའི་གཞན་དོན་དུ་རྫོགས་པའི་བྱང་ཆུབ་ལ་དམིགས་པའི་འདུན་པ་དང་མཚུངས་ལྡན་དུ་གྱུར་པའི་ཐེག་ཆེན་གྱི་གཙོ་བོ་རྣམ་རིག་དེ་ཐེག་ཆེན་
ཀུན་རྫོབ་སེམས་བསྐྱེད་ཀྱི་མཚན་ཉིད་ཟེར་ན། སངས་རྒྱས་འཕགས་པའི་རྒྱུད་ཀྱི་མིག་གི་རྣམ་པར་ཤེས་པ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། སངས་རྒྱས་འཕགས་པའི་རྒྱུད་ཀྱི་གཙོ་སེམས་ཡིན་པའི་ཕྱིར། འདོད་ན། ཡིད་ཀྱི་
རྣམ་པར་ཤེས་པ་ཡིན་པར་ཐལ། འདོད་པའི་ཕྱིར། ཁ་ཅིག། རང་གི་གྲོགས་སུ་གྱུར་པའི་གཞན་དོན་དུ་རྫོགས་པའི་བྱང་ཆུབ་ལ་དམིགས་པའི་འདུན་པ་དང་མཚུངས་ལྡན་དུ་བྱུང་བའི་ཐེག་ཆེན་གྱི་གཙོ་བོ་ཡིད་ཀྱི་རྣམ་རིག་དེ། ཐེག་ཆེན་ཀུན་རྫོབ་སེམས་བསྐྱེད་ཀྱི་མཚན་
ཉིད་ཟེར་ན། སངས་རྒྱས་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་ཡིད་ཀྱི་རྣམ་པར་ཤེས་པ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། མ་གྲུབ་ན། དེར་ཐལ། རང་གི་གྲོགས་སུ་གྱུར་པའི་གཞན་དོན་དུ་རྫོགས་པའི་
བྱང་ཆུབ་ལ་དམིགས་པའི་འདུན་པ་དང་མཚུངས་ལྡན་དུ་བྱུང་བ་ནི་གང་ཞིག། ཐེག་ཆེན་གྱི་གཙོ་བོ་ཡིད་ཀྱི་རྣམ་རིག་ཡིན་པའི་ཕྱིར། དང་པོ་གྲུབ་སྟེ། དེའི་འཁོར་དུ་བྱུང་བའི་གཞན་དོན་དུ་རྫོགས་པའི་བྱང་ཆུབ་ལ་དམིགས་པའི་འདུན་པ་ཡོད་པའི་ཕྱིར་ཏེ། དེའི་འཁོར་དུ་བྱུང་བའི་
ཡུལ་ངེས་ལྔ་བྱུང་བའི་ཕྱིར། མ་གྲུབ་ན། དེ་ཆོས་ཅན། ཁྱོད་ཀྱི་འཁོར་དུ་བྱུང་བའི་ཡུལ་ངེས་ལྔ་ཡོད་པར་ཐལ། ཁྱོད་སངས་རྒྱས་འཕགས་པའི་རྒྱུད་ཀྱི་ཡིད་ཀྱི་རྣམ་པར་ཤེས་པ་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། ཐེག་ཆེན་གྱི་རྟོགས་རིགས་སུ་གནས་

[079A]༄༅། །པར་ཐལ། འདོད་པའི་ཕྱིར། འདོད་མི་ནུས་ཏེ། ཐེག་དམན་གྱི་རྟོགས་རིགས་སུ་གནས་པའི་ཕྱིར་ཏེ། ཆོས་ཅན་དེ་དང་གཅིག་ཡིན་པའི་ཕྱིར། ཁ་ཅིག་རང་གི་གྲོགས་སུ་གྱུར་པའི་གཞན་དོན་དུ་རྫོགས་པའི་བྱང་ཆུབ་ལ་དམིགས་པའི་འདུན་པ་དང་མཚུངས་
ལྡན་དུ་བྱུང་བའི་སྒོ་ནས་ཐབས་ཁྱད་པར་ཅན་གྱི་རྟོགས་རིགས་སུ་གནས་པའི་ཐེག་ཆེན་གྱི་གཙོ་བོའི་ཡིད་ཀྱི་རྣམ་རིག་དེ། ཐེག་ཆེན་ཀུན་རྫོབ་སེམས་བསྐྱེད་ཀྱི་མཚན་ཉིད་ཟེར་ན། སངས་རྒྱས་འཕགས་པའི་རྒྱུད་ཀྱི་སྙིང་རྗེ་ཆེན་པོ་དང་མཚུངས་ལྡན་གྱི་ཡིད་ཀྱི་རྣམ་པར་ཤེས་པ་ཆོས་
ཅན༑ མཚོན་བྱ་དེར་ཐལ། མཚན་ཉིད་དེའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རང་གི་གྲོགས་སུ་གྱུར་པའི་གཞན་དོན་དུ་རྫོགས་པའི་བྱང་ཆུབ་ལ་དམིགས་པའི་འདུན་པ་དང་མཚུངས་ལྡན་དུ་བྱུང་བའི་ཐེག་ཆེན་གཙོ་བོའི་ཡིད་ཀྱི་རྣམ་པར་ཤེས་པ་གང་ཞིག་ཐབས་ཁྱད་པར་
ཅན་གྱི་རྟོགས་རིགས་སུ་གནས་པའི་ཕྱིར། དང་པོ་གྲུབ་སྟེ། སངས་རྒྱས་འཕགས་པའི་རྒྱུད་ཀྱི་ཡིད་ཀྱི་རྣམ་པར་ཤེས་པ་ཡིན་པའི་ཕྱིར། གཉིས་པ་དེར་ཐལ། ཆོས་ཅན་དེ་དང་གཅིག་ཡིན་པའི་ཕྱིར། རྩ་བར་འདོད་ན། སངས་རྒྱས་འཕགས་པའི་རྒྱུད་ཀྱི་ཡིད་ཀྱི་རྣམ་པར་ཤེས་པ་ཡིན་ན་
ཐེག་ཆེན་ཀུན་རྫོབ་སེམས་བསྐྱེད་ཡིན་དགོས་པར་ཐལ། འདོད་པའི་ཕྱིར། འདོད་ན། སྔར་བཀགས་ཟིན། ཁ་ཅིག་སངས་རྒྱས་འཐོབ་པར་འདོད་པའི་བསམ་པའི་རིགས་འདྲ་ཕྱི་མར་གྱུར་པའི་ཐེག་ཆེན་གྱི་གཙོ་བོ་ཡིད་ཀྱི་རྣམ་རིག་དེ་ཐེག་ཆེན་སེམས་བསྐྱེད་ཀྱི་མཚན་ཉིད་
གཞན་དོན་དུ་རྫོགས་པའི་བྱང་ཆུབ་ལ་དམིགས་ཤིང་རང་གི་གྲོགས་འདོད་པ་དང་མཚུངས་ལྡན་དུ་བྱུང་བའི་ཐེག་ཆེན་གཙོ་བོ་ཡིད་ཀྱི་རྣམ་རིག་དེ། སྤྱོད་པའི་རྟེན་དུ་གྱུར་པའི་ཐེག་ཆེན་ཀུན་རྫོབ་སེམས་བསྐྱེད་ཀྱི་མཚན་ཉིད། རང་གི་དམིགས་ཡུལ་དུ་གྱུར་པའི་ཀུན་རྫོབ་དང་སངས་
རྒྱས་ཀྱི་གཞི་མཐུན་པ་ཡོད་པའི་ཐེག་ཆེན་སེམས་བསྐྱེད་དེ། ཐེག་ཆེན་ཀུན་རྫོབ་སེམས་བསྐྱེད་ཀྱི་མཚན་ཉིད་ཟེར་ན། ཐེག་ཆེན་སེམས་བསྐྱེད་ཡིན་ན་སངས་རྒྱས་ཐོབ་པར་འདོད་པའི་བསམ་པའི་རིགས་འདྲ་ཕྱི་མ་ཡིན་དགོས་པར་ཐལ། མཚན་ཉིད་དང་པོ་དེ་འཐད་པའི་ཕྱིར། འདོད་ན་སངས་

[079B] དེར་ཐལ། དེའི་ཕྱིར། མ་གྲུབ་ན། དེར་ཐལ་དེ་ཡོད་པའི་ཕྱིར། གོང་དུ་འདོད་ན། དེའི་རྗེས་སུ་བྱུང་བར་ཐལ་ལོ། །འདོད་ན་སླ། གཞན་ཡང། སངས་རྒྱས་འཕགས་པའི་རྒྱུད་ཀྱི་གང་
ཟག་གི་བདག་མེད་མངོན་སུམ་དུ་རྟོགས་པའི་ཡིད་ཀྱི་རྣམ་པར་ཤེས་པ་ཆོས་ཅན། མཚོན་བྱ་གཉིས་པ་དེར་ཐལ། མཚན་ཉིད་དེའི་ཕྱིར། དེར་ཐ། གཞན་དོན་དུ་རྫོགས་པའི་བྱང་ཆུབ་ལ་དམིགས་པ་གང་ཞིག། རང་གི་གྲོགས་འདོད་པ་དང་མཚུངས་ལྡན་དུ་བྱུང་བའི་ཐེག་ཆེན་
གཙོ་བོ་ཡིད་ཀྱི་རྣམ་རིག་ཡིན་པའི་ཕྱིར། དང་པོ་མ་གྲུབ་ན། དེ་ཆོས་ཅན། གཞན་དོན་དུ་རྫོགས་པའི་བྱང་ཆུབ་ལ་དམིགས་པར་ཐལ། རྣམ་མཁྱེན་ཡིན་པའི་ཕྱིར། གཉིས་པ་མ་གྲུབ་ན། དེ་ཆོས་ཅན། རང་གི་གྲོགས་འདོད་པ་དང་མཚུངས་ལྡན་དུ་བྱུང་བའི་ཐེག་ཆེན་གྱི་གཙོ་བོ་ཡིད་ཀྱི་རྣམ་རིག་
ཡིན་པར་ཐལ། སངས་རྒྱས་འཕགས་པའི་རྒྱུད་ཀྱི་ཡིད་ཀྱི་རྣམ་པར་ཤེས་པ་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། ཐེག་ཆེན་གྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། མཚན་ཉིད་གསུམ་པ་སྔར་ལྟར་ཁས་བླངས་ནས། བྱང་སེམས་ཚོགས་ལམ་པའི་རྒྱུད་
ཀྱི་རང་གི་གྲོགས་སུ་གྱུར་པའི་གཞན་དོན་དུ་རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་ཐོབ་པར་འདོད་པའི་འདོད་པ་དང་མཚུངས་ལྡན་དུ་བྱུང་བའི་ཐེག་ཆེན་སེམས་བསྐྱེད་དེ་ཐེག་ཆེན་ཀུན་རྫོབ་སེམས་བསྐྱེད་མ་ཡིན་ཟེར་བ་མི་འཐད་དེ། དེ་ཆོས་ཅན། ཐེག་ཆེན་ཀུན་རྫོབ་
སེམས་བསྐྱེད་ཡིན་པར་ཐལ། རང་གི་དམིགས་ཡུལ་དུ་གྱུར་པའི་ཀུན་རྫོབ་དང་སངས་རྒྱས་ཀྱི་གཞི་མཐུན་ཡོད་པའི་ཐེག་ཆེན་ཀུན་རྫོབ་སེམས་བསྐྱེད་ཡིན་པའི་ཕྱིར། དེར་ཐལ། དེ་འདྲ་བའི་གཞི་འཐུན་ཡོད་པ་གང་ཞིག་ཐེག་ཆེན་སེམས་བསྐྱེད་ཡིན་པའི་ཕྱིར་
དང་པོ་གྲུབ་སྟེ། རྫོགས་པའི་བྱང་ཆུབ་དེ་ཁྱོད་ཀྱི་དམིགས་ཡུལ་དུ་གྱུར་པའི་ཀུན་རྫོབ་དང་སངས་རྒྱས་ཀྱི་གཞི་འཐུན་ཡིན་པའི་ཕྱིར། དེར་ཐལ། རྫོགས་པའི་བྱང་ཆུབ་དེ་ཁྱོད་ཀྱི་དམིགས་ཡུལ་དུ་གྱུར་པའི་ཀུན་རྫོབ་ཡིན་པའི་ཕྱིར། དེར་ཐལ། དེ་ཁྱོད་ཀྱི་དམིགས་ཡུལ་

[080A]༄༅། །གང་ཞིག་ཀུན་རྫོབ་ཡིན་པའི་ཕྱིར། དང་པོ་གྲུབ་སྟེ། གཞན་དོན་དུ་རྫོགས་པའི་བྱང་ཆུབ་ལ་དམིགས་པའི་ཕྱིར། དེར་ཐལ། ཁྱོད་སྤྱོད་པའི་རྟེན་དུ་གྱུར་པའི་ཐེག་ཆེན་སེམས་བསྐྱེད་ཡིན་པའི་ཕྱིར། ཁྱབ་པ་ཁས། མ་གྲུབ་ན། སྤྱོད་པའི་རྟེན་དུ་གྱུར་པའི་
ཐེག་ཆེན་སེམས་བསྐྱེད་གཞི་མ་གྲུབ་པར་ཐལ། མ་གྲུབ་པ་དེའི་ཕྱིར། ཁོ་ན་རེ། རྫོགས་པའི་བྱང་ཆུབ་དེ། བྱང་སེམས་ཚོགས་ལམ་པའི་རྒྱུད་ཀྱི་གཞན་དོན་དུ་རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་འཐོབ་པར་འདོད་པའི་འདོད་པ་དང་མཚུངས་ལྡན་དུ་བྱུང་བའི་
ཐེག་ཆེན་སེམས་བསྐྱེད་ཀྱི་དམིགས་ཡུལ་དང་འཛིན་སྟང་གི་ཡུལ་གཉིས་སུ་ཕྱེ་བའི་དམིགས་ཡུལ་ཡིན་པ་ཐལ། དེའི་དམིགས་ཡུལ་ཡིན་པའི་ཕྱིར། རྟགས་ཁས། འདོད་ན། རྫོགས་པའི་བྱང་ཆུབ་ཆོས་ཅན། རང་བཞིན་རྣམ་དག་གིས་ཆར་གྱུར་པའི་ངོ་བོ་ཉིད་སྐུ་ཡིན་པར་
ཐལ༑ འདོད་པའི་ཕྱིར། ཟེར་ན་ཁྱབ་སྟེ། གཞན་དོན་དེ་ཡང་དེའི་དམིགས་ཡུལ་ཡིན་པའི་ཕྱིར། གཞན་ཡང། བྱང་སེམས་ཚོགས་ལམ་པའི་རྒྱུད་ཀྱི་གཞན་དོན་དུ་རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་ཐོབ་པར་འདོད་པའི་འདོད་པ་དང་མཚུངས་
ལྡན་དུ་བྱུང་བའི་ཐེག་ཆེན་སེམས་བསྐྱེད་ཆོས་ཅན། ཁྱོད་ཀྱི་དམིགས་ཡུལ་དུ་གྱུར་པའི་ཀུན་རྫོབ་དང་སངས་རྒྱས་ཀྱི་གཞི་འཐུན་ཡོད་པར་ཐལ། ངོ་བོ་ཉིད་སྐུ་དེ་དེ་འདྲ་བའི་གཞི་འཐུན་ཡིན་པའི་ཕྱིར་ཏེ། དེ་ཁྱོད་ཀྱི་དམིགས་ཡུལ་དུ་གྱུར་པའི་ཀུན་རྫོབ་གང་ཞིག་
དེ་སངས་རྒྱས་ཡིན་པའི་ཕྱིར། དང་པོ་གྲུབ་སྟེ། དེ་ཁྱོད་ཀྱི་དམིགས་ཡུལ་གང་ཞིག། ཀུན་རྫོབ་ཡིན་པའི་ཕྱིར། དང་པོ་གྲུབ་སྟེ། ཁྱོད་གཞན་དོན་དུ་ངོ་བོ་ཉིད་སྐུ་ཐོབ་པར་འདོད་པའི་བློ་ཡིན་པའི་ཕྱིར། །མ་གྲུབ་ན། གཞན་དོན་དུ་ངོ་བོ་ཉིད་སྐུ་ཐོབ་པར་འདོད་པའི་བློ་
ཞིག་གཞི་མ་གྲུབ་པར་ཐལ། མ་གྲུབ་པ་དེའི་ཕྱིར། ཁ་ཅིག་ས་མ་ཐོབ་པའི་གང་ཟག་གི་རྒྱུད་ཀྱི་ཀུན་རྫོབ་སེམས་བསྐྱེད་དེ་སྨོན་པ་སེམས་བསྐྱེད་ཀྱི་མཚན་ཉིད། ས་ཐོབ་པའི་གང་ཟག་གི་རྒྱུད་ཀྱི་སེམས་བསྐྱེད་འཇུག་པ་སེམས་བསྐྱེད་ཀྱི་མཚན་ཉིད་

[080B] མི་འཐད་དེ། འཇུག་པ་སེམས་བསྐྱེད་རྒྱུད་ལ་ལྡན་པའི་བྱང་སེམས་སོ་སྐྱེ་ཡོད་པའི་ཕྱིར་ཏེ། འཇུག་སྡོམ་རྒྱུད་ལ་ལྡན་པའི་བྱང་སེམས་སོ་སྐྱེ་ཡོད་པའི་ཕྱིར། བསླབ་བཏུས་ལས། ཅི་སར་མ་ཆུད་པ་རྣམས་ལ་ཡང་བྱང་ཆུབ་སེམས་དཔའི་སྡོམ་པའི་དབང་དུ་བྱས་པ་
ཡོད་དམ་མེད་ཅེ་ན་ཡོད་པ་ཉིད་དུ་རིག་པར་བྱའོ། །ཞེས་གསུངས་པའི་ཕྱིར། ཁ་ཅིག། འཇུག་སྡོམ་མ་ཐོབ་པའི་གང་ཟག་གི་རྒྱུད་ཀྱི་ཀུན་རྫོབ་སེམས་བསྐྱེད་དེ། སྨོན་པ་སེམས་བསྐྱེད་ཀྱི་མཚན་ཉིད། འཇུག་སྡོམ་ཐོབ་པའི་གང་ཟག་གི་རྒྱུད་ཀྱི་ཀུན་རྫོབ་སེམས་བསྐྱེད་
དེ༑ འཇུག་པ་སེམས་བསྐྱེད་ཀྱི་མཚན་ཉིད་ཟེར་ན། འཇུག་སྡོམ་ཐོབ་ལ་ཉམས་པའི་བྱང་སེམས་ཚོགས་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། མཚོན་བྱ་གཉིས་པ་དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། འདོད་ན་དེ་ཆོས་
ཅན༑ འཇུག་སྡོམ་ཐོབ་ལ་མ་ཉམས་པའི་གང་ཟག་གི་རྒྱུད་ཀྱི་ཀུན་རྫོབ་སེམས་བསྐྱེད་ཡིན་པར་ཐལ། འདོད་པའི་ཕྱིར། ཁ་ཅིག། ཐེག་ཆེན་སེམས་བསྐྱེད་ཡིན་པ་གང་ཞིག་སྤྱོད་པ་ཉམས་ལེན་གྱི་བྱ་བས་མ་ཟིན་པ་སྨོན་པ་སེམས་བསྐྱེད་ཀྱི་མཚན་ཉིད། དེ་གང་ཞིག་
སྤྱོད་པ་ཉམས་ལེན་གྱི་བྱ་བས་ཟིན་པ་དེ་འཇུག་པ་སེམས་བསྐྱེད་ཀྱི་མཚན་ཉིད་ཟེར་ན། བྱང་འཕགས་ཀྱི་རྒྱུད་ཀྱི་སྨོན་པ་སེམས་བསྐྱེད་ཆོས་ཅན། སྤྱོད་པ་ཉམས་ལེན་གྱི་བྱ་བས་མ་ཟིན་པར་ཐལ། སྨོན་པ་སེམས་བསྐྱེད་ཡིན་པའི་ཕྱིར། རྟགས་གྲུབ་སྟེ། ཆོས་ཅན་དེ་ཡིན་
པའི་ཕྱིར། འདོད་ན། དེ་ཆོས་ཅན། དེས་ཟིན་པར་ཐལ། བྱང་འཕགས་ཀྱི་རྒྱུད་ཀྱི་སེམས་བསྐྱེད་ཡིན་པའི་ཕྱིར། ཁྱབ་སྟེ། ཊཱིཀ་ཆེན་དགོངས་པ་རབ་གསལ་ལས། ས་ཐོབ་ནས་སེམས་བསྐྱེད་སྦྱོད་པ་དང་བྲལ་བ་མི་སྲིད་པའི་ཕྱིར། ཞེས་གསུངས་པའི་ཕྱིར། ཁ་ཅིག་
ཐེག་ཆེན་ཀུན་རྫོབ་སེམས་བསྐྱེད་གང་ཞིག། སྤྱོད་པ་ཉམས་ལེན་གྱི་བྱ་བས་དངོས་སུ་མ་ཟིན་པ་སྨོན་པ་སེམས་བསྐྱེད་ཀྱི་མཚན་ཉིད། དེ་གང་ཞིག། སྤྱོད་པ་ཉམས་ལེན་གྱི་བྱ་བས་དངོས་སུ་ཟིན་པ་འཇུག་པ་སེམས་བསྐྱེད་ཀྱི་མཚན་ཉིད་ཟེར་ན། སྨོན་པ་

[081A]༄༅། །སེམས་བསྐྱེད་དང་འཇུག་པ་སེམས་བསྐྱེད་གཉིས་ཀ་ཆོས་ཅན། མཚོན་བྱ་དང་པོ་དེར་ཐལ། མཚན་ཉིད་དེའི་ཕྱིར། ཕྱི་མ་མ་གྲུབ་ན། དེ་གཉིས་ཀ་ཆོས་ཅན། འཇུག་པ་སེམས་བསྐྱེད་ཡིན་པར་ཐལ། མཚན་ཉིད་གཉིས་པ་དེའི་ཕྱིར། ཁྱབ་པ་དང་
རྟགས་ཕྱི་མ་ཁས། འདོད་ན་སླའོ། །ཁ་ཅིག་འཇུག་སྡོམ་ཐོབ་ལ་མ་ཉམས་པའི་གང་ཟག་གི་རྒྱུད་ཀྱི་ཀུན་རྫོབ་སེམས་བསྐྱེད་དེ། འཇུག་པ་སེམས་བསྐྱེད་ཀྱི་མཚན་ཉིད། འཇུག་སྡོམ་རྒྱུད་ལ་མི་ལྡན་པའི་གང་ཟག་གི་རྒྱུད་ཀྱི་ཀུན་རྫོབ་སེམས་བསྐྱེད་དེ། སྨོན་པ་སེམས་
བསྐྱེད་ཀྱི་མཚན་ཉིད། ཟེར་ན། བྱང་འཕགས་ཀྱི་རྒྱུད་ལ་སྨོན་པ་སེམས་བསྐྱེད་མེད་པར་ཐལ། མཚན་ཉིད་དེ་འཐད་པའི་ཕྱིར། འདོད་མི་ནུས་ཏེ། མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ཀྱི་ཀུན་རྫོབ་སེམས་བསྐྱེད་དེ། སྨོན་པ་སེམས་བསྐྱེད་
ཡིན་པའི་ཕྱིར། རྟགས་གྲུབ་སྟེ། དེའི་རྒྱུད་ལ་ཀུན་རྫོབ་སེམས་བསྐྱེད་ཡོད་པ་གང་ཞིག་དེའི་རྒྱུད་ཀྱི་ཀུན་རྫོབ་སེམས་བསྐྱེད་དེ་འཇུག་པ་སེམས་བསྐྱེད་མ་ཡིན་པའི་ཕྱིར། དང་པོ་གྲུབ་སྟེ། དེའི་རྒྱུད་ལ་གཞན་དོན་དུ་རྫོགས་པའི་བྱང་ཆུབ་ཐོབ་པར་འདོད་པའི་བློ་ཡོད་པའི་
ཕྱིར༑ མ་གྲུབ་ན། དེར་ཐལ། དེ་གཞན་དོན་དུ་རྫོགས་བྱང་ཐོབ་ཕྱིར་དུ་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་གང་ཟག་ཡིན་པའི་ཕྱིར་ཏེ། ཆོས་ཅན་དེའི་ཕྱིར། གོང་གི་རྟགས་གཉིས་པ་མ་གྲུབ་ན། དེའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། སྤྱོད་པ་ཉམས་ལེན་གྱི་བྱ་བས་
དངོས་སུ་ཟིན་པར་ཐལ། འཇུག་པ་སེམས་བསྐྱེད་ཡིན་པའི་ཕྱིར། རྟགས་ཁས། འདོད་ན། དེའི་རྒྱུད་ལ་ཀུན་རྫོབ་སེམས་བསྐྱེད་དངོས་སུ་ཡོད་པར་ཐལ། འདོད་པའི་ཕྱིར། འདོད་ན། དེའི་རྒྱུད་ལ་ཀུན་རྫོབ་སེམས་བསྐྱེད་མངོན་གྱུར་དུ་ཡོད་པར་ཐལ། འདོད་པའི་ཕྱིར། འདོད་ན། རྣམ་བཤད་
སྙིང་པོ་རྒྱན་ལས། སྟོང་ཉིད་ལ་མཉམ་པར་བཞག་བཞིན་པའི་དུས་ཉིད་ན་གང་ཟག་དེའི་རྒྱུད་ལ་ཐེག་ཆེན་སེམས་བསྐྱེད་ཡོད་མོད་ཀྱི་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱའོ་སྙམ་པའི་བློ་མངོན་གྱུར་དུ་ནི་ག་ལ་དགོས་ཞེས་བཤད་པ་མི་འཐད་པར་ཐལ་

[081B] ཁོ་ན་རེ། མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ལ་ཀུན་རྫོབ་སེམས་བསྐྱེད་དངོས་སུ་ཡོད་པར་ཐལ། དེའི་རྒྱུད་ཀྱི་ཀུན་རྫོབ་སེམས་བསྐྱེད་དངོས་སུ་ཡོད་པའི་ཕྱིར། དེར་ཐལ། དེ་དངོས་སུ་སྐྱེས་པའི་ཕྱིར། མ་གྲུབ་ན། དེའི་རྒྱུད་ཀྱི་
ཀུན་རྫོབ་སེམས་བསྐྱེད་ཆོས་ཅན། དངོས་སུ་སྐྱེས་པར་ཐལ། རང་རྒྱུ་ལས་དངོས་སུ་སྐྱེས་པའི་ཕྱིར་ན་མ་ཁྱབ། དེར་ཐལ། དངོས་པོ་ཡིན་པའི་ཕྱིར། ཟེར་ན། སྔོན་པོ་ཆོས་ཅན། འབྱུང་བ་ཡིན་པར་ཐལ། རང་རྒྱུ་ལས་འབྱུང་བའི་ཕྱིར། ཁྱབ་པ་ཁས། མ་གྲུབ་ན། དེར་ཐལ་
དངོས་པོ་ཡིན་པའི་ཕྱིར། འདོད་མི་ནུས་ཏེ། འབྱུང་འགྱུར་ཡིན་པའི་ཕྱིར། གཞན་ཡང། ཁམས་གོང་མའི་རྟེན་ལ་འགོག་སྙོམས་གསར་དུ་སྐྱེ་བ་ཡོད་པར་ཐལ། དེའི་རྟེན་ལ་འགོག་སྙོམས་རང་རྒྱུད་ལ་གསར་དུ་སྐྱེ་བ་ཡོད་པའི་ཕྱིར། ཁྱབ་པ་ཁས། རྟགས་གྲུབ་སྟེ། དེའི་རྟེན་ལ་འགོག་
སྙོམས་ཡོད་པ་གང་ཞིག་འགོག་སྙོམས་དང་འགོག་སྙོམས་རང་རྒྱུད་ལ་གསར་དུ་སྐྱེ་བ་གཉིས། ཡུལ་དུས་རང་བཞིན་གང་ལ་ལྟོས་ཀྱང་གྲུབ་བདེ་རྫས་གཅིག་ཡིན་པའི་ཕྱིར། འདོད་ན། ཁམས་གོང་མའི་རྟེན་ལ་མཐོང་ལམ་གསར་དུ་སྐྱེ་བ་ཡོད་པར་ཐལ། འདོད་པའི་ཕྱིར། ཁོ་ན་
རེ༑ སྤྱོད་པ་ཉམས་ལེན་གྱི་བྱ་བས་དངོས་སུ་ཟིན་ན། དེས་མངོན་གྱུར་དུ་ཟིན་པས་ཁྱབ་པར་ཐལ། མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ཀྱི་ཀུན་རྫོབ་སེམས་བསྐྱེད་དེ་སྤྱོད་པ་ཉམས་ལེན་གྱི་བྱ་བས་དངོས་སུ་མ་ཟིན་པའི་ཕྱིར། འདོད་ན། སྟོང་ཉིད་དངོས་
སུ་རྟོགས་པའི་གང་ཟག་ཡིན་ན། སྟོང་ཉིད་མངོན་དུ་གྱུར་པའི་ཚུལ་གྱིས་རྟོགས་པའི་གང་ཟག་ཡིན་དགོས་པར་ཐལ། འདོད་པའི་ཕྱིར། འདོད་ན། དམན་ལམ་སྔོན་དུ་མ་སོང་བའི་བྱང་སེམས་སྦྱོར་ལམ་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། བྱང་སེམས་སྦྱོར་
ལམ་པ་ཡིན་པའི་ཕྱིར། འདོད་ན། དེས་སྟོང་ཉིད་མངོན་སུམ་དུ་རྟོགས་པར་ཐལ། འདོད་པའི་ཕྱིར། ཟེར་ན། སྤྱོད་པ་ཉམས་ལེན་གྱི་བྱ་བས་ཟིན་ན། དེས་དངོས་སུ་ཟིན་པས་ཁྱབ་པར་ཐལ། མཐོང་ལམ་བར་ཆད་མེད་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་དེ་

[082A]༄༅། །སྤྱོད་པ་ཉམས་ལེན་གྱི་བྱ་བས་དངོས་སུ་ཟིན་པའི་ཕྱིར། འདོད་ན། སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་ན། སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་དངོས་སུ་ཟིན་པས་ཁྱབ་པར་ཐལ། འདོད་པའི་ཕྱིར། འདོད་ན། བྱང་འཕགས་ཀྱི་
རྒྱུད་ཀྱི་ཀུན་རྫོབ་སེམས་བསྐྱེད་ཡིན་ན། སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་དངོས་སུ་ཟིན་པས་ཁྱབ་པར་ཐལ། དེ་ཡིན་ན་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པས་ཁྱབ་པ་གང་ཞིག་འདོད་པའི་ཕྱིར། རྟགས་དང་པོ་འབུད། འདོད་ན། རྣམ་བཤད་
སྙིང་པོ་རྒྱན་ལས། ས་ཐོབ་ནས་སྟོང་པ་ཉིད་ཀྱི་དོན་མངོན་སུམ་དུ་རྟོགས་ཀྱང་དེས་དངོས་སུ་མ་ཟིན་པའི་སེམས་བསྐྱེད་སྐབས་དུ་མར་འབྱུང་བའི་ཕྱིར་ཞེས་བཤད་པ་མི་འཐད་པར་ཐལ། འདོད་པའི་ཕྱིར། ཡང་ཁ་ཅིག་མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ལ་ཀུན་རྫོབ་
སེམས་བསྐྱེད་མངོན་གྱུར་དུ་ཡོད་པར་ཐལ། དེའི་རྒྱུད་ཀྱི་ཀུན་རྫོབ་སེམས་བསྐྱེད་དེ། བློ་མངོན་གྱུར་བ་ཡིན་པའི་ཕྱིར་ཏེ། དེ་དམིགས་རྣམ་འཛིན་པའི་ཤེས་པ་ཡིན་པའི་ཕྱིར་ཟེར་ན་མ་ཁྱབ། མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ལ་ཀུན་རྫོབ་སེམས་
བསྐྱེད་མངོན་གྱུར་དུ་ཡོད་པར་ཐལ། དེའི་རྒྱུད་ཀྱི་ཀུན་རྫོབ་སེམས་བསྐྱེད་མངོན་གྱུར་དུ་ཡོད་པའི་ཕྱིར། དེར་ཐལ། དེ་མངོན་གྱུར་བ་ཡིན་པའི་ཕྱིར་ཟེར་ན་མ་ཁྱབ། ཡང་དེ་ཆོས་ཅན། སྨོན་པ་སེམས་བསྐྱེད་མ་ཡིན་པར་ཐལ། འཇུག་པ་སེམས་བསྐྱེད་ཡིན་པའི་ཕྱིར། དེར་ཐལ། དེའི་
རྒྱུད་ལ་འཇུག་པ་སེམས་བསྐྱེད་ཡོད་པའི་ཕྱིར། དེར་ཐལ། དེའི་རྒྱུད་ལ་འཇུག་སྡོམ་ཡོད་པའི་ཕྱིར་ཟེར་ན་མ་ཁྱབ། ཡང་ཁོ་ན་རེ། མཐོང་ལམ་བར་ཆད་མེད་ལམ་ལ་གནས་པའི་སེམས་དཔའ་ཆོས་ཅན། ཁྱོད་ཀྱི་རྒྱུད་ལ་འཇུག་པ་སེམས་བསྐྱེད་ཡོད་པར་ཐལ། ཁྱོད་འཇུག་
པ་སེམས་བསྐྱེད་ཐོབ་ལ་མ་ཉམས་པའི་གང་ཟག་ཡིན་པའི་ཕྱིར་ཟེར་ན་མ་ཁྱབ། ཁོ་རང་ལ། སངས་རྒྱས་འཕགས་པ་ཆོས་ཅན། ཁྱོད་ཀྱི་རྒྱུད་ལ་སྨོན་པ་སེམས་བསྐྱེད་ཡོད་པར་ཐལ། ཁྱོད་སྨོན་པ་སེམས་བསྐྱེད་ཐོབ་ལ་མ་ཉམས་པའི་གང་ཟག་ཡིན་པའི་ཕྱིར། ཁྱབ་པ་ཁས་

[082B] ཆོས་ཅན། དེའི་ཕྱིར། འཁོར་གསུམ། ཁ་ཅིག་སྨོན་འཇུག་གང་རུང་ཡང་ཡིན། འཇུག་སྡོམ་ཐོབ་པའི་སྤྱོད་པ་ཉམས་ལེན་གྱི་བྱ་བ་མངོན་གྱུར་བས་མ་ཟིན་པ་ཡང་ཡིན་པའི་གཞི་མཐུན་པ་དེ། སྨོན་པ་སེམས་བསྐྱེད་ཀྱི་མཚན་ཉིད། དེ་གང་རུང་ཡང་ཡིན། འཇུག་སྡོམ་ཐོབ་པའི་
སྤྱོད་པ་ཉམས་ལེན་གྱི་བྱ་བ་མངོན་གྱུར་བས་ཟིན་པ་ཡང་ཡིན་པའི་གཞི་མཐུན་པ་དེ་འཇུག་པ་སེམས་བསྐྱེད་ཀྱི་མཚན་ཉིད་ཟེར་ན། མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། མཚན་ཉིད་དང་པོའི་ཟུར་ཕྱི་མ་དེར་ཐལ། མཚོན་བྱ་དང་
པོ་དེའི་ཕྱིར། རྟགས་བསྒྲུབས་ཟིན། འདོད་ན། དེའི་རྒྱུད་ཀྱི་ཀུན་རྫོབ་སེམས་བསྐྱེད་དེ། འཇུག་སྡོམ་ཐོབ་པའི་སྤྱོད་པ་ཉམས་ལེན་གྱི་བྱ་བ་མངོན་གྱུར་བས་ཟིན་པར་ཐལ། དེའི་རྒྱུད་ལ་འཇུག་སྡོམ་ཡོད་པ་གང་ཞིག་དེའི་རྒྱུད་ཀྱི་ཀུན་རྫོབ་སེམས་བསྐྱེད་དེ་ཤེར་ཕྱིན་ཉམས་ལེན་གྱི་བྱ་བ་མངོན་གྱུར་
བས་ཟིན་པའི་ཕྱིར། དང་པོ་སླ། གཉིས་པ་མ་གྲུབ་ན། དེར་ཐལ། དེའི་རྒྱུད་ལ་ཤེར་ཕྱིན་ཉམས་ལེན་གྱི་བྱ་བ་མངོན་གྱུར་བ་ཡོད་པ་གང་ཞིག་དེའི་རྒྱུད་ཀྱི་ཀུན་རྫོབ་སེམས་བསྐྱེད་དེ་དེའི་རྒྱུད་ཀྱི་ཤེར་ཕྱིན་ཉམས་ལེན་གྱི་བྱ་བས་ཟིན་པའི་ཕྱིར། དང་པོ་གྲུབ་སྟེ། དེའི་རྒྱུད་ལ་ཤེར་ཕྱིན་ཉམས་ལེན་གྱི་
བྱ་བ་མངོན་གྱུར་དུ་ཡོད་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཀྱི་རྒྱུད་ལ་ཤེར་ཕྱིན་ཉམས་ལེན་གྱི་བྱ་བ་མངོན་གྱུར་དུ་ཡོད་པར་ཐལ། ཁྱོད་ཆོས་ཅན་དེ་ཡིན་པའི་ཕྱིར། གཉིས་པ་མ་གྲུབ་ན། དེའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། དེའི་རྒྱུད་ཀྱི་ཤེར་ཕྱིན་ཉམས་ལེན་གྱི་བྱ་བས་ཟིན་
པར་ཐལ། དེའི་རྒྱུད་ཀྱི་ཀུན་རྫོབ་སེམས་བསྐྱེད་ཡིན་པའི་ཕྱིར། དེས་ན། དེའི་རྒྱུད་ཀྱི་ཀུན་རྫོབ་སེམས་བསྐྱེད་དེ་སྤྱོད་པ་ཉམས་ལེན་གྱི་བྱ་བ་མངོན་གྱུར་པས་ཟིན་ཀྱང། དེས་མངོན་གྱུར་དུ་མ་ཟིན་ཞེས་སྨྲའོ། །ཁ་ཅིག་ཐེག་ཆེན་ཀུན་རྫོབ་སེམས་བསྐྱེད་གང་ཞིག་ཆོ་གས་མ་བླངས་པ་
སྨོན་པ་སེམས་བསྐྱེད་ཀྱི་མཚན་ཉིད། དེ་གང་ཞིག་ཆོ་གས་བླངས་པ། འཇུག་པ་སེམས་བསྐྱེད་ཀྱི་མཚན་ཉིད་ཟེར་བ་མི་འཐད་དེ། སྨོན་སེམས་ལན་པའི་ཆོ་ག་ཡོད་པའི་ཕྱིར་ཏེ། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། ཞེས་སོགས་སྨོན་སེམས་ལེན་པའི་ཆོ་ག་ཡིན་

[083A]༄༅། །པའི་ཕྱིར། ཁ་ཅིག་ཐེག་ཆེན་འཕགས་པའི་རྒྱུད་ཀྱི་གཙོ་བོའི་རྣམ་རིག་གང་ཞིག་སྟོང་ཉིད་ལ་གཉིས་སྣང་ནུབ་པ་དོན་དམ་སེམས་བསྐྱེད་ཀྱི་མཚན་ཉིད་ཟེར་ན། སངས་རྒྱས་འཕགས་པའི་རྒྱུད་ཀྱི་མིག་གི་རྣམ་པར་ཤེས་པ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་
ཕྱིར༑ རྟགས་སླ། འདོད་ན། ཡིད་ཀྱི་རྣམ་པར་ཤེས་པ་ཡིན་པར་ཐལ། འདོད་པའི་ཕྱིར། ཁ་ཅིག་ཐེག་ཆེན་གཙོ་བོའི་ཡིད་ཀྱི་རྣམ་རིག་གང་ཞིག་སྟོང་ཉིད་ལ་གཉིས་སྣང་ནུབ་པ་དེ་དོན་དམ་སེམས་བསྐྱེད་ཀྱི་མཚན་ཉིད་ཟེར་ན། བྱང་སེམས་ཚོགས་ལམ་པའི་རྒྱུད་ཀྱི་སྟོང་ཉིད་མངོན་སུམ་
དུ་རྟོགས་པའི་ཡིད་ཀྱི་རྣམ་པར་ཤེས་པ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟོགས་ཆོས་ཅན་གྱིས་འགྲུབ་པ། འདོད་ན། དེ་ཆོས་ཅན། ཁྱོད་ཀྱི་ཐེག་ཆེན་གྱི་མཐོང་ལམ་ཐོབ་པར་ཐལ། འདོད་པའི་ཕྱིར། ཁྱབ་སྟེ། རྣམ་བཤད་སྙིང་པོ་རྒྱན་ལས། དེ་ནི་མཐོང་ལམ་ཐོབ་པ་ཡན་ཆད་ལ་ཡོད་ཀྱི་སོ་
སོ་སྐྱེ་བོ་ལ་ནི་མེད་དོ། །ཞེས་གསུངས་པའི་ཕྱིར། མཁས་པ་ཁ་ཅིག་ཐེག་ཆེན་སེམས་བསྐྱེད་གང་ཞིག་རྫོགས་པའི་བྱང་ཆུབ་ཀྱི་དོན་དམ་པའི་གནས་ལུགས་ལ་གཉིས་སྣང་ནུབ་པ་དེ། དོན་དམ་སེམས་བསྐྱེད་ཀྱི་མཚན་ཉིད་ཟེར་ན། དོན་དམ་པའི་བྱང་ཆུབ་སེམས་དཔའ་ཡིན་ན། བྱང་ཆུབ་སེམས་དཔའ་
ཡིན་དགོས་པར་ཐལ། དོན་དམ་པའི་སེམས་བསྐྱེད་ཡིན་ན། ཐེག་ཆེན་སེམས་བསྐྱེད་ཡིན་དགོས་པའི་ཕྱིར། རྟགས་ཁས། འདོད་ན། བྱང་སེམས་མཐོང་ལམ་པའི་རྒྱུད་ཀྱི་འགོག་བདེན་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། དོན་དམ་པའི་དགེ་འདུན་དཀོན་མཆོག་གང་ཞིག་རྒྱུ་
མཚན་མཚུངས་པའི་ཕྱིར། གཞན་ཡང། སངས་རྒྱས་འཕགས་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། ཁ་ཅིག་དོན་དམ་སེམས་བསྐྱེད་ཡིན་ན། ཐེག་ཆེན་སེམས་བསྐྱེད་ཡིན་
དགོས་པར་ཐལ། སྒོམ་རིམ་ལས། བྱང་ཆུབ་ཀྱི་སེམས་དེ་ནི་རྣམ་པ་གཉིས་ཏེ། ཀུན་རྫོབ་དང་དོན་དམ་པའི་སེམས་སོ། ཞེས་གསུངས་པའི་ཕྱིར་ཟེར་ན་མ་ཁྱབ། ཁ་ཅིག་ཐེག་དམན་གྱི་ཀུན་རྫོབ་སེམས་བསྐྱེད་ཡོད་ཟེར་ན། ཐེག་དམན་གྱི་བྱང་ཆུབ་ཀྱི་སེམས་ཡོད་པར་

[083B] དམ་བཅའ་འཐད་པའི་ཕྱིར། འདོད་ན། ཐེག་དམན་གྱི་བྱང་ཆུབ་སེམས་དཔའ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། བྱང་ཆུབ་སེམས་དཔའ་ཡིན་ན་ཐེག་ཆེན་གྱི་གང་ཟག་ཡིན་དགོས་པའི་ཕྱིར། ཁོ་ན་རེ། ཐེག་དམན་གྱི་ཀུན་རྫོབ་སེམས་བསྐྱེད་ཡོད་པར་
ཐལ༑ ཐེག་དམན་གྱི་སེམས་བསྐྱེད་ཡོད་པའི་ཕྱིར། དེར་ཐལ། ཐེག་དམན་གྱི་བྱང་ཆུབ་ཏུ་སེམས་བསྐྱེད་པ་ཡོད་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། མདོ་ལས། ཆོས་ཀྱི་རྣམ་གྲངས་འདི་བཤད་པ་ན་གང་ཟག་ཁ་ཅིག་གིས་ནི་ཉན་ཐོས་ཀྱི་བྱང་ཆུབ་ཏུ་སེམས་
བསྐྱེད༑ ཁ་ཅིག་གིས་ནི་རང་རྒྱལ་གྱི་བྱང་ཆུབ་ཏུ་སེམས་བསྐྱེད་ཅེས་བཤད་པའི་ཕྱིར། ཁ་ཅིག་མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ལ་ཀུན་རྫོབ་སེམས་བསྐྱེད་མེད་ཟེར་ན། ཐེག་ཆེན་ཀུན་རྫོབ་སེམས་བསྐྱེད་ཡིན་ན་རང་གི་དངོས་ཀྱི་ཉེར་
ལེན་སྙིང་རྗེ་ཆེན་པོ་ལས་བྱུང་བས་ཁྱབ་པར་ཐལ། མདོ་སྡེ་རྒྱན་ལས། དེ་ཡི་རྩ་བར་སྙིང་རྗེར་འདོད། ཅེས་གསུངས་པའི་ཕྱིར། འདོད་ན་སོང། རྣམ་མཁྱེན་སྐད་ཅིག་དང་པོར་གྱུར་པའི་ཀུན་རྫོབ་སེམས་བསྐྱེད་ཆོས་ཅན། དེར་ཐལ། དེའི་ཕྱིར། འདོད་ན། རྒྱུན་མཐའི་བར་ཆད་མེད་
ལམ་ལ་གནས་པའི་སེམས་དཔའི་རྒྱུད་ལ་སྙིང་རྗེ་ཆེན་པོ་ཡོད་པར་ཐལ། འདོད་པའི་ཕྱིར། འདོད་ན། དེའི་རྒྱུད་ལ་ཀུན་རྫོབ་སེམས་བསྐྱེད་ཡོད་པར་ཐལ། འདོད་པའི་ཕྱིར། རྟགས་ཁས། གཞན་ཡང། མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ལ་
ཀུན་རྫོབ་དངོས་ཡུལ་དུ་བྱེད་པའི་བློ་མེད་པར་ཐལ། དེའི་རྒྱུད་ལ་ཀུན་རྫོབ་སེམས་བསྐྱེད་མེད་པའི་ཕྱིར། རྟགས་ཁས། འདོད་ན། དེའི་རྒྱུད་ལ་རང་རིག་མེད་པར་ཐལ། འདོད་པའི་ཕྱིར། འདོད་ན། དེའི་རྒྱུད་ལ་ཤེས་པ་མེད་པར་ཐལ། འདོད་པའི་ཕྱིར། ཁ་ཅིག་རྩ་བར་མ་
ཁྱབ་ཟེར། གཞན་ཡང། དེའི་རྒྱུད་ལ་ཀུན་རྫོབ་དངོས་ཡུལ་དུ་བྱེད་པའི་མཁྱེན་པ་མེད་པར་ཐལ། དེའི་རྒྱུད་ལ་ཀུན་རྫོབ་སེམས་བསྐྱེད་མེད་པའི་ཕྱིར། རྟགས་ཁས། འདོད་ན། སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་སེམས་དཔའ་ཡིན་ན། རང་རྒྱུད་ལ་ཀུན་རྫོབ་དངོས་ཡུལ་

[084A]༄༅། །དུ་བྱེད་པའི་མཁྱེན་པ་མེད་དགོས་པར་ཐལ། འདོད་པའི་ཕྱིར། འདོད་ན། དམན་ལམ་སྔོན་དུ་མ་སོང་པའི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་བྱང་སེམས་སྦྱོར་ལམ་པ་ཆོས་ཅན། དེར་ཐལ། དེའི་ཕྱིར། འདོད་ན། དེའི་རྒྱུད་ལ་ཀུན་རྫོབ་དངོས་
ཡུལ་དུ་བྱེད་པའི་མཁྱེན་པ་ཡོད་པར་ཐལ། དེའི་རྒྱུད་ཀྱི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་ཡེ་ཤེས་དེ་ཀུན་རྫོབ་དངོས་ཡུལ་དུ་བྱེད་པའི་བློ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། སྟོང་ཉིད་ཀྱི་དོན་སྤྱི་དངོས་ཡུལ་དུ་བྱེད་པའི་བློ་ཡིན་པའི་ཕྱིར། ཁྱོད་སྟོང་
ཉིད་དོན་སྤྱིའི་ཚུལ་གྱི་རྟོགས་པའི་བློ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། གཞན་ཡང། དེའི་རྒྱུད་ལ་ཀུན་རྫོབ་དངོས་ཡུལ་དུ་བྱེད་པའི་བློ་ཡོད་པར་ཐལ། དེའི་རྒྱུད་ལ་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཡོད་པའི་ཕྱིར་ཏེ། མཐོང་ལམ་བར་ཆད་མེད་
ལམ་ལ་གནས་པའི་རང་རྒྱལ་འཕགས་པའི་རྒྱུད་ལ་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཡོད་པའི་ཕྱིར་ཏེ། རང་རྒྱལ་གྱི་མཐོང་ལམ་བར་ཆད་མེད་ལམ་དེ་རང་རྒྱུད་ལྡན་གྱི་གང་ཟག་གི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་ཤེས་རབ་ཀྱིས་
ཟིན་པའི་ཕྱིར། མ་གྲུབ་ན། དེ་ཆོས་ཅན། དེས་ཟིན་པར་ཐལ། གཞི་ཤེས་ཡིན་པའི་ཕྱིར། གཞན་ཡང་མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ལ་ཀུན་རྫོབ་སེམས་བསྐྱེད་ཡོད་པར་ཐལ། དེའི་རྒྱུད་ལ་ཀུན་རྫོབ་དངོས་ཡུལ་དུ་བྱེད་པའི་མཁྱེན་པ་
ཡོད་པའི་ཕྱིར་ཏེ། དེའི་རྒྱུད་ལ་སྤོང་སེམས་ཡོད་པའི་ཕྱིར་ཏེ། དེའི་རྒྱུད་ལ་འཇུག་སྡོམ་ཡོད་པའི་ཕྱིར། ཁྱབ་སྟེ། སོ་ཐར་གྱི་སྡོམ་པ་རྒྱུད་ལྡན་གྱི་གང་ཟག་ཡིན་ན་སྤོང་སེམས་རྒྱུད་ལྡན་གྱི་གང་ཟག་ཡིན་དགོས་པའི་ཕྱིར། རྣམ་བཤད་སྙིང་པོའི་རྒྱན་ལས། སོ་སོར་ཐར་པའི་སྡོམ་པ་ལ་
ནི་གཞན་ལ་གནོད་པ་གཞི་བཅས་སྤོང་པའི་སེམས་པ་ཐུན་མོང་མ་ཡིན་པའི་ཡན་ལག་གོ་ཞེས་གསུངས་པའི་ཕྱིར། ཁ་ཅིག་བྱང་སེམས་ཀྱི་སྡོམ་པ་དང་སོ་ཐར་གྱི་སྡོམ་པ་སོགས་སྤོང་བའི་སེམས་པ་དང་སྤོང་བའི་སེམས་པའི་ས་བོན་གང་རུང་ལ་འཇོག་པས་སྐྱོད་མེད་དོ་

[084B] ལྷའི་རྒྱུད་ལ་དགེ་སློང་གི་སྡོམ་པ་ཡོད་པར་ཐལ། དེའི་རྒྱུད་ལ་དགེ་སློང་གི་སྡོམ་པའི་ས་བོན་ཡོད་པའི་ཕྱིར། ཁྱབ་པ་ཁས། གཞན་ཡང། མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ལ་ཀུན་རྫོབ་དངོས་ཡུལ་དུ་བྱེད་པའི་མཁྱེན་པ་ཡོད་པར་
ཐལ༑ དེའི་རྒྱུད་ལ་འདུས་བྱས་དངོས་ཡུལ་དུ་བྱེད་པའི་མཁྱེན་པ་ཡོད་པའི་ཕྱིར་ཏེ། དེའི་རྒྱུད་ལ་འདུས་བྱས་མི་རྟག་པར་འཛིན་པའི་བློ་ཡོད་པའི་ཕྱིར་ཏེ། དེ་འདུས་བྱས་མི་རྟག་པར་འདོད་པའི་གང་ཟག་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། སངས་རྒྱས་པའི་
གྲུབ་མཐའ་སྨྲ་བའི་གང་ཟག་ཡིན་པའི་ཕྱིར་ཏེ། ཆོས་ཅན་དེ་དང་གཅིག་ཡིན་པའི་ཕྱིར། གཞན་ཡང། བདག་འཛིན་ཀུན་བཏགས་སྤངས་པའི་གང་ཟག་ཡིན་ན། བདག་མེད་མངོན་སུམ་དུ་རྟོགས་མྱོང་པའི་གང་ཟག་ཡིན་དགོས་པར་ཐལ། གང་ཟག་གི་བདག་འཛིན་ཀུན་
བཏགས་སྤངས་པའི་གང་ཟག་ཡིན་ན། གང་ཟག་གི་བདག་མེད་མངོན་སུམ་དུ་རྟོགས་མྱོང་པའི་གང་ཟག་ཡིན་དགོས་པའི་ཕྱིར། འདོད་ན། མཐོང་ལམ་རྣམ་གྲོལ་ལམ་ལ་གནས་པའི་སེམས་དཔའ་ཆོས་ཅན། དེར་ཐལ། དེའི་ཕྱིར། འདོད་ན། དེའི་རྒྱུད་ལ་བདག་མེད་
མངོན་སུམ་དུ་རྟོགས་པའི་མཁྱེན་པ་ཡོད་པར་ཐལ། འདོད་པ་གང་ཞིག་དམན་ལམ་སྔོན་དུ་མ་སོང་པའི་བྱང་སེམས་སྦྱོར་ལམ་པས་བདག་མེད་མངོན་སུམ་དུ་མ་རྟོགས་པའི་ཕྱིར། དེར་ཐལ། དེ་སོ་སོ་སྐྱེ་པོ་ཡིན་པའི་ཕྱིར། སྒྲུབ་བྱེད་ལྷག་མ་སྐབས་གཉིས་པར་འཆད་དོ། །རང་གི་ལུགས་
བཤད་པ་ལ། ཐེག་ཆེན་སེམས་བསྐྱེད་ཀྱི་རྟེན་བཤད་པ་དང། བརྟེན་པ་ཐེག་ཆེན་སེམས་བསྐྱེད་བཤད་པ་གཉིས། དང་པོ་ལ་ལུས་རྟེན་དང། སེམས་རྟེན་གཉིས། དང་པོ་ནི། ཐེག་ཆེན་ལ་མོས་ཤིང་སངས་རྒྱས་ཐོབ་པར་འདོད་པའི་ལྷ་དང་ཀླུ་ལ་སོགས་པ་འགྲོ་བ་རིགས་དྲུག་
གི་རྟེན་ལ་སྨོན་སེམས་དངོས་སུ་གསར་དུ་སྐྱེ་བ་ཡོད་དེ། དེ་རྣམས་ཀྱི་རྟེན་ལ་སྨོན་སེམས་དངོས་སུ་གསར་དུ་སྐྱེ་བའི་མཐུན་རྐྱེན་ཚང་ཞིང་འགལ་རྐྱེན་དང་བྲལ་བ་ཡོད་པའི་ཕྱིར། འགྲོ་བ་རིགས་དྲུག་ཀའི་རྟེན་ལ་འཇུག་སེམས་དངོས་སུ་གསར་དུ་སྐྱེ་བ་ཡོད་དེ། དེ་དྲུག་གའི་རྟེན་

[085A]༄༅། །ལ་སྨོན་སེམས་དངོས་སུ་གསར་དུ་སྐྱེ་བ་ཡོད་པ་གང་ཞིག་རྒྱུ་མཚན་མཚུངས་པའི་ཕྱིར། དེ་ལྟར་ཡང་ལམ་རིམ་ལས། ལྷ་དང་ཀླུ་སོགས་ལུས་དང་བསམ་པའི་སྒོ་ནས་སྨོན་སེམས་བསྐྱེད་དུ་རུང་བ་ཐམས་ཅད་འདིའི་རྟེན་དུ་རུང་ཡང། ཞེས་གསུངས་པའི་ཕྱིར་
གཉིས་པ་ནི་ཐེག་ཆེན་ཀུན་རྫོབ་སེམས་བསྐྱེད་དེ་བསམ་གཏན་དང་པོའི་ཉེར་བསྡོགས་དང། བསམ་གཏན་ཀྱི་དངོས་གཞིའི་སྙོམས་འཇུག་གང་རུང་ལ་བརྟེན་ནས་དངོས་སུ་གསར་དུ་སྐྱེ་བ་ཡིན་ཏེ། ཐེག་ཆེན་ཀུན་རྫོབ་སེམས་བསྐྱེད་རྒྱུད་ལ་སྐྱེ་བ་ལ་བསམ་གཏན་དང་པོའི་ཉེར་བསྡོགས་
ཐོབ་དགོས་པའི་ཕྱིར། གཉིས་པ་ལ། མཚན་ཉིད། དབྱེ་བ། ས་འཚམས་གསུམ། དང་པོ་ནི། རང་གི་གྲོགས་སུ་གྱུར་པའི་གཞན་དོན་དུ་རྫོགས་པའི་བྱང་ཆུབ་ལ་དམིགས་པའི་འདུན་པ་དང་མཚུངས་ལྡན་དུ་བྱུང་བའི་ཐེག་ཆེན་ལམ་གྱི་འཇུག་སྒོར་གྱུར་པའི་རིགས་སུ་གནས་པས་རབ་ཏུ་
ཕྱེ་བའི་ཐེག་ཆེན་གྱི་གཙོ་བོའི་ཡིད་ཀྱི་རྣམ་རིག་ཁྱད་པར་ཅན་དེ། ཐེག་ཆེན་ཀུན་རྫོབ་སེམས་བསྐྱེད་ཀྱི་མཚན་ཉིད། གཉིས་པ་དེ་ལ་དབྱེ་ན། སྨོན་པ་སེམས་བསྐེད་དང། འཇུག་པ་སེམས་བསྐྱེད་གཉིས། ཐེག་ཆེན་ཀུན་རྫོབ་སེམས་བསྐྱེད་གང་ཞིག་སྤྱོད་པ་ཉམས་ལེན་གྱི་བྱ་
བས་དངོས་སུ་མ་ཟིན་པས་རབ་ཏུ་ཕྱེ་བ་དང་པོའི་མཚན་ཉིད། དེ་གང་ཞིག་སྤྱོད་པ་ཉམས་ལེན་གྱི་བྱ་བས་དངོས་སུ་ཟིན་པས་རབ་ཏུ་ཕྱེ་བ་གཉིས་པའི་མཚན་ཉིད། གསུམ་པ་ནི། སྨོན་པ་སེམས་བསྐྱེད་ཀྱི་ས་འཚམས་ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་དུ་ཡོད། འཇུག་པ་
སེམས་བསྐྱེད་ནི་ཐེག་ཆེན་གྱི་ཚོགས་ལམ་ནས་སངས་རྒྱས་ཀྱི་སའི་བར་དུ་ཡོད། གསུམ་པ་རྩོད་པ་སྤོང་པ་ལ་ཁ་ཅིག་སངས་རྒྱས་འཕགས་པའི་རྒྱུད་ཀྱི་ཐེག་ཆེན་ཀུན་རྫོབ་སེམས་བསྐྱེད་དེ་ཐེག་ཆེན་ལམ་གྱི་འཇུག་སྒོ་མ་ཡིན་པར་ཐལ། ཐེག་ཆེན་ཀུན་རྫོབ་སེམས་བསྐྱེད་ཀྱི་མཚན་ཉིད་ཀྱི་
ཟུར་དུ་ཐེག་ཆེན་ལམ་གྱི་འཇུག་སྒོར་གྱུར་པའི་རིགས་སུ་གནས་པ་ཞེས་སྨོས་པ་ལ་དགོས་པ་ཡོད་པའི་ཕྱིར། འདོད་ན། སངས་རྒྱས་འཕགས་པའི་རྒྱུད་ལ་ཐེག་ཆེན་ལམ་གྱི་འཇུག་སྒོ་མེད་པར་ཐལ། འདོད་པའི་ཕྱིར། ཟེར་ན་མ་ཁྱབ་སྟེ། སངས་རྒྱས་འཕགས་པའི་རྒྱུད་

[085B] སངས་རྒྱས་འཕགས་པའི་རྒྱུད་ཀྱི་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་དེ་འདིར་བསྟན་ཡང་དག་མཐའ་མ་ཡིན་པའི་ཕྱིར། ཁྱབ་པ་ཁས། རྟགས་གོང་དུ་བསྒྲུབ་ཟིན། འདོད་ན། སངས་རྒྱས་
འཕགས་པས་འདིར་བསྟན་ཡང་དག་མཐའ་མངོན་དུ་མ་བྱས་པར་ཐལ། འདོད་པའི་ཕྱིར། གཞན་ཡང། སངས་རྒྱས་འཕགས་པའི་རྒྱུད་ཀྱི་ཐེག་ཆེན་ཀུན་རྫོབ་སེམས་བསྐྱེད་ཆོས་ཅན། ཐེག་ཆེན་ལམ་དུ་ཞུགས་མ་ཐག་ཏུ་ཁྱོད་རྒྱུད་ལ་སྐྱེས་པའི་གང་ཟག་ཡོད་པར་
ཐལ༑ ཁྱོད་ཐེག་ཆེན་ལམ་གྱི་འཇུག་སྒོ་ཡིན་པའི་ཕྱིར། རྟགས་ཁས། འདོད་མི་ནུས་ཏེ། ཆོས་ཅན་དེའི་ཕྱིར། ཐེག་ཆེན་ཀུན་རྫོབ་སེམས་བསྐྱེད་ཡིན་ན། རང་གི་གྲོགས་སུ་གྱུར་པའི་གཞན་དོན་དུ་རྫོགས་པའི་བྱང་ཆུབ་དོན་གཉེར་གྱི་འདུན་པ་དང་མཚུངས་ལྡན་
ཡིན་པས་ཁྱབ་བྱས་པ་ལ་ཁ་ཅིག་སངས་རྒྱས་འཕགས་པའི་རྒྱུད་ཀྱི་ཐེག་ཆེན་ཀུན་རྫོབ་སེམས་བསྐྱེད་ཆོས་ཅན། དེར་ཐལ། དེའི་ཕྱིར། འདོད་ན། སངས་རྒྱས་འཕགས་པའི་རྒྱུད་ལ་གཞན་དོན་དུ་རྫོགས་པའི་བྱང་ཆུབ་ཐོབ་བར་འདོད་པའི་བློ་ཡོད་པར་ཐལ་
འདོད་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་རྒྱུད་ལ་དེ་མེད་པར་ཐལ། ཁྱོད་གཞན་དོན་དུ་རྫོགས་པའི་བྱང་ཆུབ་ཐོབ་ཟིན་པའི་གང་ཟག་ཡིན་པའི་ཕྱིར། ཟེར་ན་མ་ཁྱབ། འོ་ན། སངས་རྒྱས་འཕགས་པ་ཆོས་ཅན། ཁྱོད་ཀྱི་རྒྱུད་ལ་ཐར་པར་བགྲོན་པར་བྱེད་པའི་ལམ་
མེད་པར་ཐལ། ཁྱོད་ཐར་པ་ཐོབ་ཟིན་པའི་གང་ཟག་ཡིན་པའི་ཕྱིར། ཁྱབ་པ་ཁས། འདོད་ན། དེ་ཆོས་ཅན། ཁྱོད་ཀྱི་རྒྱུད་ལ་ཐར་པའི་ལམ་མེད་པར་ཐལ། འདོད་པའི་ཕྱིར། གཞན་ཡང། སངས་རྒྱས་འཕགས་པ་ཆོས་ཅན། ཁྱོད་ཀྱི་རྒྱུད་ལ་གཞན་དོན་དུ་རྫོགས་
པའི་བྱང་ཆུབ་དོན་གཉེར་གྱི་བློ་ཡོད་པར་ཐལ། ཁྱོད་ཀྱི་རྒྱུད་ལ་གཞན་དོན་གཟུགས་སྐུ་དོན་གཉེར་གྱི་བློ་ཡོད་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་ཀྱི་རྒྱུད་ལ་གཞན་དོན་མཐར་ཐུག་དོན་གཉེར་གྱི་བློ་ཡོད་པའི་ཕྱིར། མ་གྲུབ་ན། དེར་ཐལ། ཁྱོད་ཀྱི་རྒྱུད་ལ་

[086A]༄༅། །གཞན་དོན་དོན་གཉེར་གྱི་བློ་ཡོད་པའི་ཕྱིར། ཁོ་ན་རེ། བྱང་སེམས་ཚོགས་ལམ་པའི་རྒྱུད་ཀྱི་སྨོན་པ་སེམས་བསྐྱེད་ཆོས་ཅན། སྤྱོད་པ་ཉམས་ལེན་གྱི་བྱ་བས་དངོས་སུ་མ་ཟིན་པར་ཐལ། སྨོན་པ་སེམས་བསྐྱེད་ཡིན་པའི་ཕྱིར། ཁྱབ་པ་ཁས་
འདོད་མི་ནུས་ཏེ། ཕྱིན་དྲུག་ཉམས་ལེན་གྱི་བྱ་བས་དངོས་སུ་ཟིན་པའི་ཕྱིར། དེར་ཐལ། གོ་སྒྲུབ་ཡིན་པའི་ཕྱིར། ཟེར་ན་མ་ཁྱབ་སྟེ། བདེན་འཛིན་མངོན་གྱུར་པ་རྒྱུད་ལྡན་གྱི་བྱང་འཕགས་ཀྱི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། དེར་ཐལ། དེའི་ཕྱིར། འདོད་
ན༑ ཤིར་ཕྱིན་ཉམས་ལེན་གྱི་བྱ་བས་དངོས་སུ་ཟིན་པར་ཐལ། འདོད་པའི་ཕྱིར། འདོད་ན། དེ་སྟོང་ཉིད་རྟོགས་པའི་ཤེས་རབ་ཀྱིས་དངོས་སུ་ཟིན་པར་ཐལ། འདོད་པའི་ཕྱིར། འདོད་ན། རྣམ་བཤད་སྙིང་པོ་རྒྱན་ལས། ས་ཐོབ་ནས་སྟོང་པ་ཉིད་ཀྱི་དོན་དངོས་སུམ་དུ་
རྟོགས་ཀྱང་དེས་དངོས་སུ་མ་ཟིན་པའི་སེམས་བསྐྱེད་སྐབས་དུ་མར་འགྱུར་པའི་ཕྱིར། ཞེས་བཤད་པ་མི་འཐད་པར་ཐལ། འདོད་པའི་ཕྱིར། ཁ་ཅིག་སྦྱིན་པ་ཉམས་ལེན་གྱི་བྱ་བས་དངོས་སུ་ཟིན་པའི་སྨོན་པ་སེམས་བསྐྱེད་ཆོས་ཅན། སྤྱོད་པ་ཉམས་ལེན་
གྱི་བྱ་བས་དངོས་སུ་མ་ཟིན་པར་ཐལ། སྨོན་པ་སེམས་བསྐྱེད་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། སྦྱིན་པ་ཉམས་ལེན་གྱི་བྱ་བས་དངོས་སུ་ཟིན་པའི་ཕྱིར་ན་མ་ཁྱབ། འོ་ན་ཁོ་རང་ལ། སྦྱིན་པ་ཉམས་ལེན་གྱི་བྱ་བས་དངོས་ཟིན་པའི་ཉན་ཐོས་ཀྱི་
ཆོགས་ལམ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། འདོད་ན། ཉན་ཐོས་ཚོགས་ལམ་པའི་རྒྱུད་ལ་སྤྱོད་པ་ཉམས་ལེན་གྱི་བྱ་བ་ཡོད་པར་ཐལ། འདོད་པའི་ཕྱིར། འདོད་ན། ཉན་ཐོས་ཚོགས་ལམ་པ་ཆོས་ཅན། ཁྱོད་བྱང་སེམས་ཀྱི་སྤྱོད་པ་ལ་སློབ་
བཞིན་པའི་གང་ཟག་ཡིན་པར་ཐལ། འདོད་པ་གང་ཞིག་ཁྱོད་སེམས་ཅན་ཡིན་པའི་ཕྱིར། ཡང་ཁ་ཅིག་བྱང་སེམས་ས་བརྒྱད་པ་པའི་རྒྱུད་ལ་སྤྱོད་པ་ཉམས་ལེན་གྱི་བྱ་བས་དངོས་སུ་མ་ཟིན་པའི་ཀུན་རྫོབ་སེམས་བསྐྱེད་ཡོད་པར་ཐལ། དེའི་རྒྱུད་ལ་སྨོན་པ་སེམས་

[086B] རྟགས་ཁྱབ་ཁས། འདོད་ན། དེའི་རྒྱུད་ལ་སྟོང་ཉིད་རྟོགས་པའི་ཤེས་རབ་ཀྱིས་དངོས་སུ་མ་ཟིན་པའི་ཀུན་རྫོབ་སེམས་བསྐྱེད་ཡོད་པར་ཐལ། འདོད་པའི་ཕྱིར། འདོད་ན། ས་བརྒྱད་པ་པའི་རྒྱུད་ལ་བདེན་འཛིན་མངོན་གྱུར་དུ་ཡོད་པར་
ཐལ༑ འདོད་པའི་ཕྱིར། ཟེར་ན་མ་ཁྱབ། སྨོན་སེམས་རྒྱུད་ལ་ལྡན་པའི་བྱང་སེམས་ས་བརྒྱད་པ་བ་ཡོད་པར་ཐལ། ཐེག་ཆེན་ཀུན་རྫོབ་སེམས་བསྐྱེད་རྒྱུད་ལ་ལྡན། དེ་དངོས་སུ་རྒྱུད་ལ་མི་ལྡན་པའི་བྱང་སེམས་ས་བརྒྱད་པ་པའི་རྒྱུད་ཀྱི་ཀུན་རྫོབ་སེམས་བསྐྱེད་དེ་སྨོན་པ་སེམས་
བསྐྱེད་ཡིན་པའི་ཕྱིར། དེར་ཐལ། དེ་སྤྱོད་པ་ཉམས་ལེན་གྱི་བྱ་བས་དངོས་སུ་མ་ཟིན་པའི་ཀུན་རྫོབ་སེམས་བསྐྱེད་ཡིན་པའི་ཕྱིར། དེར་ཐལ། དེ་ཀུན་རྫོབ་སེམས་བསྐྱེད་གང་ཞིག་སྤྱོད་པ་ཉམས་ལེན་གྱི་བྱ་བས་དངོས་སུ་མ་ཟིན་པའི་ཕྱིར། དང་པོ་གྲུབ་སྟེ། དེ་རྒྱུད་
ལ་ལྡན་ཞིང་དེ་དངོས་སུ་རྒྱུད་ལ་མི་ལྡན་པའི་བྱང་སེམས་ས་བརྒྱད་པ་པ་ཡོད་པའི་ཕྱིར། དེར་ཐལ། དེ་འདྲའི་བྱང་སེམས་ས་དང་པོ་བ་ཡོད་པའི་ཕྱིར་ཏེ། དེ་འདྲའི་བྱང་སེམས་ཚོགས་ལམ་པ་ཡོད་པའི་ཕྱིར་ཏེ། རྣམ་བཤད་སྙིང་པོའི་རྒྱན་ལས། དེ་ལྟ་བུ་མེད་པའི་དུས་ན་
དངོས་སུ་མ་ཟིན་པའོ། །ཞེས་གསུངས་པའི་ཕྱིར། གཉིས་པ་མ་གྲུབ་ན། ཐེག་ཆེན་ཀུན་རྫོབ་སེམས་བསྐྱེད་རྒྱུད་ལ་ལྡན། དེ་དངོས་སུ་རྒྱུད་ལ་མི་ལྡན་པའི་བྱང་སེམས་ས་བརྒྱད་པ་བའི་རྒྱུད་ལ་ཀུན་རྫོབ་སེམས་བསྐྱེད་དངོས་སུ་ཡོད་པར་ཐལ། དེ་སྤྱོད་པ་ཉམས་ལེན་གྱི་
བྱ་བས་དངོས་སུ་ཟིན་པའི་ཕྱིར། རྟགས་ཁས། ཁྱབ་སྟེ། རྣམ་བཤད་སྙིང་པོ་རྒྱན་ལས། གཏོད་བའི་སེམས་པ་སྤེལ་བའི་རྣམ་པ་ཤར་བའི་དུས་ཉིད་ན་རྣམ་མཁྱེན་དོན་གཉེར་གྱི་དྲན་བདུན་དུ་རེ་བ་དངོས་སུ་ཡོད་པ་ནི་སྤྱོད་པ་ཉམས་ལེན་གྱི་བྱ་བས་དངོས་སུ་ཟིན་པའི་དོན་
ཡིན་ལ། དེ་ལྟ་བུ་མེད་བའི་དུས་ན་དངོས་སུ་མ་ཟིན་པའོ། །ཞེས་གསུངས་པའི་ཕྱིར། འདོད་ན། དེའི་རྒྱུད་ལ་ཀུན་རྫོབ་སེམས་བསྐྱེད་དངོས་སུ་ཡོད་པར་ཐལ། འདོད་པའི་ཕྱིར་དེས་ན། མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ཀྱི་ཀུན་རྫོབ་

[087A]༄༅། །སེམས་བསྐྱེད་དེ། སྨོན་པ་སེམས་བསྐྱེད་ཡིན་བྱས་པ་ལ། ཁ་ཅིག་གང་ཟག་གཅིག་གི་རྒྱུད་ལ་ཡིད་ཀྱི་རྣམ་པར་ཤེས་པ་རྫས་ཐ་དད་པ་དུ་མ་ཅིག་ཅར་དུ་སྐྱེ་བ་ཡོད་པར་ཐལ། དེའི་རྒྱུད་ལ་ཀུན་རྫོབ་སེམས་བསྐྱེད་ཡོད་པའི་ཕྱིར་
རྟགས་ཁས། འདོད་ན། མདོ་ལས། སེམས་ཅན་རྣམས་ནི་རྣམ་པར་ཤེས་པའི་རྒྱུན་རེ་རེ་པའོ་ཞེས་གསུངས་པ་མི་འཐད་པར་ཐལ། འདོད་པའི་ཕྱིར། ཟེར་ན། འདིའི་ལན་ལ་ཁ་ཅིག་གང་ཟག་གཅིག་གི་རྒྱུད་ལ་ཡིད་ཀྱི་རྣམ་པར་ཤེས་པ་རྫས་ཐ་དད་པ་དུ་མ་མངོན་
གྱུར་དུ་ཅིག་ཅར་དུ་སྐྱེ་བ་མེད་པ་ལུང་དེའི་དོན་ཡིན། ཞེས་གསུངས། ལུགས་དང་པོ་མི་འཐད་དེ་གང་ཟག་གཅིག་གི་རྒྱུད་ལ་ཡིད་ཀྱི་རྣམ་པར་ཤེས་པ་རྫས་ཐ་དད་པ་དུ་མ་ཅིག་ཅར་དུ་ཡོད་པ་སྲིད་པར་ཐལ། བདེན་འཛིན་མངོན་གྱུར་པ་རྒྱུད་ལ་ལྡན་པའི་བྱང་སེམས་སྒོམ་
ལམ་པའི་རྒྱུད་ལ་བདེན་འཛིན་དུ་གྱུར་པའི་ཡིད་ཀྱི་རྣམ་པར་ཤེས་པ་དང་སྒོམ་ལམ་དུ་གྱུར་པའི་ཡིད་ཀྱི་རྣམ་པར་ཤེས་པ་གཉིས་ཅིག་ཅར་དུ་ཡོད་པའི་ཕྱིར། དེའི་རྒྱུད་ལ་ཐེག་ཆེན་གྱི་སྒོམ་ལམ་དུ་གྱུར་པའི་ཡིད་ཀྱི་རྣམ་པར་ཤེས་པ་ཡོད་པའི་ཕྱིར། དེའི་རྒྱུད་ལ་ཐེག་ཆེན་གྱི་
སྒོམ་ལམ་ཡོད་པའི་ཕྱིར། མ་གྲུབ་ན། དེ་འདྲའི་བྱང་སེམས་སྒོམ་ལམ་པ་ཆོས་ཅན། ཁྱོད་ཀྱི་རྒྱུད་ལ་ཐེག་ཆེན་གྱི་སྒོམ་ལམ་ཡོད་པར་ཐལ། ཁྱོད་བྱང་སེམས་སྒོམ་ལམ་པ་ཡིན་པའི་ཕྱིར། ཁོ་ན་རེ། དངོས་པོ་ལྡན་དང་མི་ལྡན་དང། །ཞེས་གསུངས་པ་མི་འཐད་པར་
ཐལ༑ བདེན་འཛིན་མངོན་གྱུར་བ་རྒྱུད་ལྡན་གྱི་བྱང་སེམས་སྒོམ་ལཾ་པ་ཡོད་པའི་ཕྱིར། ཟེར་ན་མ་ཁྱབ་སྟེ། བདེན་འཛིན་མངོན་གྱུར་དུ་རྒྱུད་ལ་ལྡན་པའི་བྱང་སེམས་སྒོམ་ལམ་པའི་རྒྱུད་ལ་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་དངོས་སུ་ཟིན་པའི་ལམ་མངོན་གྱུར་དུ་
མེད་པ་ལུང་དེའི་དོན་ཡིན་པའི་ཕྱིར། ལུང་དོན་འཆད་ཚུལ་ཕྱི་མ་ཡང་མི་འཐད་དེ། གང་ཟག་གཅིག་གི་རྒྱུད་ལ་ཡིད་ཀྱི་རྣམ་པར་ཤེས་པ་རྫས་ཐ་དད་པ་དུ་མ་མངོན་གྱུར་དུ་ཅིག་ཅར་དུ་སྐྱེ་བ་ཡོད་པར་ཐལ། བྱང་སེམས་འཕགས་པའི་རྒྱུད་ལ་ཐེག་ཆེན་སེམས་བསྐྱེད་དུ་

[087B] གཏོང་བའི་སེམས་དང་མཚུངས་ལྡན་གྱི་ཡིད་ཀྱི་རྣམ་པར་ཤེས་པ་གཉིས་མངོན་གྱུར་དུ་ཅིག་ཅར་དུ་ཡོད་པ་སྲིད་པའི་ཕྱིར། དེར་ཐལ། བྱང་སེམས་འཕགས་པའི་རྒྱུད་ལ་དེ་གཉིས་ཀ་དངོས་སུ་ཅིག་ཅར་དུ་ཡོད་པ་སྲིད་པའི་ཕྱིར་ཏེ། རྣམ་
བཤད་སྙིང་པོ་རྒྱན་ལས། གཏོང་བའི་སེམས་པ་སྤེལ་བའི་རྣམ་པ་ཤར་བའི་དུས་ཉིད་ན་ཞེས་སོགས་སྔར་དྲངས་པའི་ལུང་དོན་གྲུབ་པའི་ཕྱིར།    ༈    སེམས་ཅན་རྣམས་ནི་རྣམ་པར་ཤེས་པའི་རྒྱུན་རེ་རེ་པའོ། །ཞེས་པའི་དོན་ཡོད་དེ། གང་ཟག་གཅིག་
གི་རྒྱུད་ལ་ཡིད་ཀྱི་རྣམ་པར་ཤེས་པ་རིགས་མཐུན་པ་རྫས་ཐ་དད་པ་དུ་མ་མངོན་གྱུར་དུ་ཅིག་ཅར་དུ་མི་སྐྱེ་བ་ལུང་དེའི་དོན་ཡིན་པའི་ཕྱིར། དེ་ལྟར་ཡང། ཊཱིཀ་ཆེན་དགོངས་པ་རབ་གསལ་ལས། རྣམ་པར་ཤེས་པའི་རྒྱུན་རེ་རེ་བའོ། །ཞེས་གསུངས་པའི་དོན་གཙོ་
པོའི་ཡིད་ཀྱི་རྣམ་ཤེས་རིགས་མཐུན་ལ་དགོངས་སོ། །ཞེས་གསུངས་པའི་ཕྱིར། འོན་ཀྱང་ཕར་ཚད་ཀྱི་དར་ཊཱིཀ་གི་དངོས་བསྟན་ལ་རྟོགས་པ་རྫས་ཐ་དད་པ་དུ་མ་ཅིག་ཅར་དུ་སྐྱེ་བ་མེད་པར་བཤད་དོ།    ༈    །དེ་ལ་སེམས་བསྐྱེད་པ་དང་པོ་གསུམ་ནི་ཆུང་དང་འབྲིང་དང་ཆེན་
པོ་ཉིད་ཀྱི་ལས་དང་པོའི་རིམས་ཀྱི་བསྡུས་སོ། །ཞེས་སོགས་ཀྱི་སྐབས་སུ། གཞུང་དོན་དང་མཐའ་བཅད་པའོ། །དང་པོ་ནི། འདུན་པ་དང་མཚུངས་ལྡན་གྱི་སེམས་བསྐྱེད་སོགས་སྐབས་འདིར་བསྟན་གྱི་སེམས་བསྐྱེད་དང་པོ་གསུམ་ཆོས་ཅན། ལས་དང་པོ་བའི་སས་བསྡུས་
པ་ཡིན་ཏེ། ཐེག་ཆེན་གྱི་ཚོགས་ལམ་ཆུང་འབྲིང་ཆེན་པོ་གསུམ་གྱིས་རིམ་པ་བཞིན་དུ་བསྡུས་པའི་ཕྱིར། གཉིས་པ་ནི། ཁ་ཅིག་ སེམས་བསྐྱེད་ཉེར་གཉིས་ལ་གྲོགས་ཀྱི་སྒོ་ནས་མིང་བཏགས་པ་འདི། འདུན་པ་དང་མཚུངས་ལྡན་གྱི་སྒོ་ནས་འཆད་མི་རིགས་ཏེ་
འདུན་པ་དང་མཚུངས་ལྡན་གྱི་སེམས་བསྐྱེད་དང། ཆོས་སྐུ་དང་མཚུངས་ལྡན་གྱི་སེམས་བསྐྱེད་སོགས་མེད་པའི་ཕྱིར། ཟེར་ན། རྣམ་བཤད་སྙིང་པོ་རྒྱན་ལས། འདུན་པ་དང་མཚུངས་པར་ལྡན་པའི་སེམས་བསྐྱེད་ནི་ཆོས་ཅན། ས་ལྟ་བུ་ཡིན་ཏེ། ཞེས་དང། ཆོས་

[088A]༄༅། །སྐུ་དང་མཚུངས་པར་ལྡན་པའི་སེམས་བསྐྱེད་ནི་ཆོས་ཅན། སྤྲིན་ལྟ་བུ་ཡིན་ཏེ་ཞེས་སེམས་བསྐྱེད་ཀྱི་དང་པོ་དང་ཐ་མ་གཉིས་ལ་མཚུངས་ལྡན་གྱི་སྒྲ་སྦྱར་ནས་གསུངས་པ་མི་འཐད་པར་ཐལ། སེམས་བསྐྱེད་ཉེར་གཉིས་ལ་གྲོགས་ཀྱི་སྒོ་ནས་མིང་
བཏགས་པ་འདི་འདུན་པ་དང་མཚུངས་ལྡན་གྱི་སྒོ་ནས་འཆད་མི་རིགས་པའི་ཕྱིར། རྟགས་ཁས། ཁོ་ན་རེ། ཚོགས་ལམ་ཆུང་ངུ་ལ་གནས་པའི་སེམས་དཔའི་རྒྱུད་ཀྱི་ཀུན་རྫོབ་སེམས་བསྐྱེད་དེ་འདུན་པ་དང་མཚུངས་ལྡན་གྱི་སེམས་བསྐྱེད་ཡིན་པར་ཐལ། འདུན་པ་དང་མཚུངས་ལྡན་
གྱི་སེམས་བསྐྱེད་ཡོད་པའི་ཕྱིར། རྟགས་ཁས། འདོད་ན། དེ་ཆོས་ཅན། འདུན་པ་དང་མཚུངས་ལྡན་ཡིན་པར་ཐལ། འདོད་པའི་ཕྱིར་ན། མ་ཁྱབ། འདོད་ན། དེ་ཆོས་ཅན། འདུན་པ་རྒྱུད་ལྡན་གྱི་གང་ཟག་ཡིན་ན། ཁྱོད་རྒྱུད་ལྡན་གྱི་གང་ཟག་ཡིན་དགོས་པར་ཐལ་
འདོད་པའི་ཕྱིར། གཞན་ཡང། ཆོས་སྐུ་ཆོས་ཅན། ཁྱོད་དང་མཚུངས་ལྡན་གྱི་སེམས་བསྐྱེད་མེད་པར་ཐལ། ཁྱོད་འདུས་མ་བྱས་ཡིན་པའི་ཕྱིར་ན་མ་ཁྱབ། གཞན་ཡང། ཆོས་སྐུ་དང་མཚུངས་ལྡན་གྱི་སེམས་བསྐྱེད་ཆོས་ཅན། ཆོས་སྐུ་མཚུངས་ལྡན་གྱི་
ཤེས་པ་ཡིན་པར་ཐལ། དེ་དང་མཚུངས་ལྡན་གྱི་སེམས་བསྐྱེད་ཡིན་པའི་ཕྱིར་ན་མ་ཁྱབ། རྟགས་ཁས། འདོད་མི་ནུས་ཏེ། དེ་དང་མཚུངས་ལྡན་གྱི་ཤེས་པ་མེད་པའི་ཕྱིར་ཏེ། དེ་རྟག་པ་ཡིན་པའི་ཕྱིར། ཞེས་ཟེར་ན། སློབ་པའི་རྒྱུད་ཀྱི་དམིགས་མེད་ལ་དམིགས་པའི་སྙིང་
རྗེ་ཆོས་ཅན། དམིགས་མེད་ལ་དམིགས་པར་ཐལ། དམིགས་མེད་ལ་དམིགས་པའི་སྙིང་རྗེ་ཡིན་པའི་ཕྱིར། མ་ཁྱབ་ན། མ་ཁྱབ་འཚམས་དང་པོ་ལ་ཁྱབ་པ་ཡོད་པ་བུད། འདོད་ན། དེ་ཆོས་ཅན། བདེན་མེད་ལ་དམིགས་པར་ཐལ། འདོད་པའི་ཕྱིར། འདོད་ན། དེས་
བདེན་མེད་རྟོགས་པར་ཐལ། འདོད་པའི་ཕྱིར། འདོད་མི་ནུས་ཏེ། སློབ་པའི་རྒྱུད་ཀྱི་སྙིང་རྗེ་ཡིན་པའི་ཕྱིར། གཞན་ཡང། སངས་རྒྱས་ཆོས་ཅན། ཁྱོད་ཀྱི་མཚན་བཟང་པོ་སོ་གཉིས་དང་དཔེ་བྱེད་བཟང་པོ་བརྒྱད་ཅུ་མེད་པར་ཐལ། ཁྱོད་འདུས་མ་བྱས་ཡིན་པའི་ཕྱིར་

[088B]གཞན་ཡང། དོན་དམ་སེམས་བསྐྱེད་ཆོས་ཅན། དོན་དམ་པའི་ཤེས་པ་ཡིན་པར་ཐལ། དོན་དམ་པའི་སེམས་བསྐྱེད་ཡིན་པའི་ཕྱིར། ཁྱབ་པ་འགྲིག་ཡང་ཉན་ཐོས་ཀྱི་མཐོང་ལམ་བར་ཆད་མེད་ལམ་ཆོས་ཅན། མི་འཐུན་ཕྱོགས་ཀྱི་ཤེས་པ་
ཡིན་པར་ཐལ། མི་འཐུན་ཕྱོགས་ཀྱི་གཞི་ཤེས་ཡིན་པའི་ཕྱིར། ཁྱབ་པ་འགྲིག་འདོད་མི་ནུས་ཏེ། གཉེན་ཕྱོགས་ཀྱི་ཤེས་རྣམས་ཡིན་པའི་ཕྱིར་ཏེ། ལམ་ཡིན་པའི་ཕྱིར། དེས་ན་སྐབས་འདིར་དངོས་སུ་བསྟན་པའི་སེམས་བསྐྱེད་དང་པོ་གསུམ་ཚོགས་ལམ་ཆུང་འབྲིང་ཆེན་པོ་གསུམ་
གྱིས་བསྡུས་བྱས་པ་ལ། ཁ་ཅིག་འདུན་ལྡན་སེམས་བསྐྱེད་ཡིན་ན། ཚོགས་ལམ་ཆུང་དུ་ལ་གནས་པའི་སེམས་དཔའི་རྒྱུད་ཀྱི་སེམས་བསྐྱེད་ཡིན་དགོས་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། བྱང་སེམས་འཕགས་པའི་རྒྱུད་ལ་འདུན་ལྡན་སེམས་
བསྐྱེད་ཡོད་པའི་ཕྱིར། ཟེར་ན། སྤྲིན་ལྟ་བུའི་སེམས་བསྐྱེད་ཡིན་ན། སངས་རྒྱས་ཀྱི་སའི་སེམས་བསྐྱེད་ཡིན་དགོས་པར་ཐལ། སྐབས་འདིར་དངོས་སུ་བསྟན་པའི་སྤྲིན་ལྟ་བུའི་སེམས་བསྐྱེད་དེ་སངས་རྒྱས་ཀྱི་སས་བསྡུས་པའི་ཕྱིར། ཁྱབ་པ་ཁས། རྟགས་གྲུབ་སྟེ་
འགྲེལ་པ་ལས། སེམས་བསྐྱེད་པ་ཐ་མ་གསུམ་ནི་སྦྱོར་བ་དང་དངོས་དང་འཇུག་གི་སྒོ་ནས་སངས་རྒྱས་ཀྱི་སས་བསྡུས་སོ། །ཞེས་གསུངས་པའི་ཕྱིར། འདོད་མི་ནུས་ཏེ། བྱང་སེམས་ཀྱི་རྒྱུད་ལ། སྤྲིན་ལྟ་བུའི་སེམས་བསྐྱེད་ཡོད་པའི་ཕྱིར་ཏེ། མདོ་སྡེ་རྒྱན་ལས། རྒྱལ་
སྲས་རྣམས་ཀྱི་སེམས་བསྐྱེད་ནི། །སྤྲིན་དང་འདྲ་བ་ཉིད་དུ་བསྟན་ཞེས་གསུངས་པའི་ཕྱིར། སེམས་བསྐྱེད་ལེགས་པར་བཤད་ཟིན་ཏོ།    ༈    །དབྱེ་བ་ཞར་ལ་བརྗོད་ནས། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས། དང་པོ་ནི། མཆོག་གི་སྤྲུལ་སྐུས་
རང་གི་གདུལ་བྱ་བྱང་སེམས་ཚོགས་ལམ་པ་ལ་ཐེག་ཆེན་གྱི་གདམ་ངག་གསུངས་པ་ལ་ཆོས་ཅན། དགོས་པ་ཡོད་དེ། མཆོག་གི་སྤྲུལ་སྐུའི་གདུལ་བྱ་བྱང་སེམས་ཚོགས་ལམ་པ་དེའི་རྒྱུད་ལ་སྔར་མ་ཐོབ་པའི་ཡོན་ཏན་གསར་དུ་འཐོབ་པ་དང། ཐོབ་ཟིན་གྱི་ཡོན་ཏན་མི་

[089A]༄༅། །ཉམས་པར་འཕེལ་བ་སོགས་ཀྱི་དགོས་པ་ཡོད་པའི་ཕྱིར། གཉིས་པ་ལ་མཁས་པ་ཁ་ཅིག་ཐེག་ཆེན་སེམས་བསྐྱེད་ཀྱི་ཆེད་དུ་གཉེར་བྱ་ཐོབ་པའི་ཐབས་མ་ནོར་བར་འདོམས་པར་བྱེད་པའི་བརྗོད་བྱེད་དེ། ཐེག་ཆེན་གྱི་གདམ་ངག་གི་མཚན་
ཉིད༑ ཅེས་གསུང་ན། གཞན་དབང་བདེན་གྲུར་ཏུ་བསྟོན་པའི་སེམས་ཙམ་པའི་བསྟན་བཅོས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ཐེག་ཆེན་གྱི་བསྟན་བཅོས་ཡིན་པའི་ཕྱིར། རྩ་བར་འདོད་ན། གཞན་དབང་བདེན་པར་གྲུབ་
པར་ཐལ་ལོ། །གཞན་ཡང། ཐེག་ཆེན་སེམས་བསྐྱེད་ཀྱི་ཆེད་དུ་གཉེར་བྱ་འཐོབ་པའི་ཐབས་མ་ནོར་བར་བརྗོད་པར་བྱེད་པའི་ངག་ཡིན་ན། ཐེག་ཆེན་གྱི་གདམ་ངག་ཡིན་དགོས་པར་ཐལ། མཚན་ཉིད་དེ་འཐད་པའི་ཕྱིར། འདོད་ན། རྗོད་བྱེད་ཀྱི་སྒྲ་ཆོས་ཅན། དེར་
ཐལ༑ དེའི་ཕྱིར། མ་གྲུབ་ན། དེར་ཐལ། དེ་འདྲའི་ཐབས་མ་ནོར་བར་རྗོད་པར་གང་ཞིག་ངག་ཡིན་པའི་ཕྱིར། དང་པོ་དེར་ཐལ། དེ་འདྲའི་ཐབས་མ་ནོར་བ་དེ་ཁྱོད་ཀྱི་བརྗོད་བྱ་ཡིན་པའི་ཕྱིར། མ་གྲུབ་ན། དེ་འདྲ་བའི་ཐབས་མ་ནོར་བ་ཆོས་ཅན། ཁྱོད་རྗོད་བྱེད་ཀྱི་
སྒྲའི་བརྗོད་བྱ་ཡིན་པར་ཐལ། ཁྱོད་གཞི་གྲུབ་པའི་ཕྱིར། ཁ་ཅིག་ཐེག་ཆེན་སེམས་བསྐྱེད་ཀྱི་ཆེད་དུ་གཉེར་བྱ་འཐོབ་པའི་ཐབས་སྟོན་པའི་སངས་རྒྱས་ཀྱི་གསུང་དེ། ཐེག་ཆེན་གྱི་གདམ་ངང་གི་དོན་ཡིན་ཞེས་གསུང། འགྲེལ་པ་དོན་གསལ་ཆོས་ཅན། སངས་རྒྱས་ཀྱི་
གསུང་ཡིན་པར་ཐལ། ཐེག་ཆེན་གྱི་གདམ་ངག་ཡིན་པའི་ཕྱིར་ཏེ། ཐེག་ཆེན་གྱི་བསྟན་བཅོས་ཡིན་པའི་ཕྱིར། འདོད་ན། སློབ་དཔོན་སེང་གེ་བཟང་པོ་སངས་རྒྱས་ཡིན་པར་ཐལ། འདོད་པའི་ཕྱིར། ཁ་ཅིག་ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་ལ་རྫོགས་
པའི་བྱང་ཆུབ་སྒྲུབ་པའི་ཐབས་མ་ནོར་བར་འདོམས་པའི་བརྗོད་བྱེད་ཐེག་ཆེན་གྱི་གདམ་ངག་གི་མཚན་ཉིད་ཟེར་ན། ལོངས་སྐུའི་གསུང་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ཆོས་ཅན་དེའི་ཕྱིར། འདོད་ན། དེ་ཆོས་ཅན། ཐེག་ཆེན་གྱི་

[089B] འདོད་པའི་ཕྱིར། འདོད་ན། ཐེག་ཆེན་གྱི་རིགས་ཅན་གྱི་གདུལ་བྱ་ཆོས་ཅན། བྱང་འཕགས་ཡིན་པར་ཐལ། ལོངས་སྤྱོད་རྫོགས་སྐུའི་གསུང་གི་དངོས་ཀྱི་གདུལ་བྱ་ཡིན་པའི་ཕྱིར། འདོད་ན། དེ་བཞིན་དུ་
གཞན་དབང་བདེན་གྲུབ་ཙམ་དུ་སྟོན་པའི་སེམས་ཙམ་པའི་བསྟན་བཅོས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་བསྒྲུབས་ཟིན། ཁ་ཅིག་ཐེག་ཆེན་སེམས་བསྐྱེད་ཀྱི་ཆེད་དུ་གཉེར་བྱ་འཐོབ་པའི་ཐབས་སྟོན་པའི་ངག་རྣམ་དག་དེ། ཐེག་ཆེན་གྱི་གདམ་ངག་གི་
མཚན་ཉིད། ཟེར་ན། གཞན་དབང་བདེན་གྲུབ་ཏུ་སྟོན་པའི་སེམས་ཙམ་པའི་བསྟན་བཅོས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། ངག་རྣམ་དག་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། རང་གི་བཞེད་དོན་རང་སྨྲ་བ་པོའི་
གང་ཟག་གི་ཚད་མས་གྲུབ་པར་ཐལ། འདོད་པའི་ཕྱིར། འདོད་ན། །གཞན་དབང་བདེན་པར་གྲུབ་པར་ཐལ། འདོད་པའི་ཕྱིར། འདོད་མི་ནུས་ཏེ། བདག་མེད་ཡིན་པའི་ཕྱིར། ཁ་ཅིག་མཆོག་གི་སྤྲུལ་སྐུ་ལ་ཐེག་ཆེན་གྱི་གདམ་ངག་དངོས་སུ་ཉན་པ་ལ་ཐེག་
ཆེན་གྱི་ཚོགས་ལམ་ཆེན་པོ་ཐོབ་དགོས་ཟེར་བ་མི་འཐད་དེ། མཆོག་གི་སྤྲུལ་སྐུ་ལ། ཐེག་ཆེན་གྱི་གདམ་ངག་དངོས་སུ་ཉན་པའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། ལམ་ཤེས་ཀྱི་མདོ་ལས། ལྷའི་བུ་གང་དག་གིས་བླ་ན་མེད་པ་ཡང་དག་རྫོགས་པའི་བྱང་
ཆུབ་ཏུ་སེམས་མ་བསྐྱེད་པ་དེ་དག་གིས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་བྱའོ། །ཞེས་གསུངས་པའི་ཕྱིར། ཁ་ཅིག་སྲིད་པ་ཐ་མ་པའི་བྱང་སེམས་ཡིན་ན། ཐེག་ཆེན་གྱི་གདམ་ངག་མི་ཉན་པས་ཁྱབ་སྟེ། མདོ་ལས། ཉེར་
འགྲོ་ང་ནི་སངས་རྒྱས་ཏེ། ང་ལ་སློབ་དཔོན་ཅི་ཡང་མེད། །ཅེས་གསུངས་པའི་ཕྱིར་ཟེར་ན། སངས་རྒྱས་ཀྱི་ཞིང་བརྗོད་དུ་མེད་པའི་རྡུལ་ཕྲ་རབ་ཀྱི་གྲངས་དང་མཉམས་པའི་སངས་རྒྱས་ལ་ཐེག་ཆེན་གྱི་མདོ་ཉན་པའི་སྲིད་པ་ཐ་མ་པའི་བྱང་སེམས་མེད་པར་ཐལ། དམ་བཅའ་དེ་

[090A]༄༅། །འཐད་པའི་ཕྱིར། འདོད་ན། སངས་རྒྱས་ཀྱི་ཞིང་བརྗོད་དུ་མེད་པའི་རྡུལ་ཕྲ་རབ་ཀྱི་གྲངས་དང་མཉམ་པའི་ཡོན་ཏན་སྡེ་ཚན་བཅུ་གཉིས་འཐོབ་པའི་སྲིད་པ་ཐ་མ་པའི་བྱང་སེམས་མེད་པར་ཐལ། འདོད་པའི་ཕྱིར། ཁ་ཅིག་ཐེག་ཆེན་གྱི་གདམ་
ངག་ཉན་པའི་ས་འཚམས། ལམ་མ་ཞུགས་ནས་རྒྱུན་མ་ཐའི་སྔ་ལོགས་ཚུན་ཆད་ན་འཇོག་ཟེར་ན། རེ་ཤིག་སངས་རྒྱས་ཀྱི་ས་ན་སངས་རྒྱས་འཕགས་པས་སངས་རྒྱས་གཞན་ལ་ཐེག་ཆེན་གྱི་བཀའ་ཉན་པ་མེད་པར་ཐལ། དེས་སངས་རྒྱས་གཞན་ལ་ཐེག་ཆེན་གྱི་གདམ་
ངག་ཉན་པ་མེད་པའི་ཕྱིར། དེར་ཐལ། སངས་རྒྱས་ཀྱི་ས་ན་ཐེག་ཆེན་གྱི་གདམ་ངག་ཉན་པ་མེད་པའི་ཕྱིར། རྟགས་ཁས། འདོད་ན། སངས་རྒྱས་འཕགས་པས་བྱང་སེམས་ཀྱི་ཚུལ་བཟུང་ནས་སངས་རྒྱས་གཞན་ལ་ཐེག་ཆེན་གྱི་མདོ་ཉན་པ་མེད་པར་ཐལ། འདོད་པའི་ཕྱིར། འདོད་
ན༑ དེས་བྱང་སེམས་ཀྱི་ཚུལ་བཟུང་ནས་གདུལ་བྱའི་དོན་བྱེད་པ་མེད་པར་ཐལ། འདོད་པའི་ཕྱིར། གཞན་ཡང། སངས་རྒྱས་ཀྱི་ས་ན་ཐེག་ཆེན་གྱི་གདམ་ངག་ཉན་པའི་ཉན་ཤེས་མེད་པར་ཐལ། དེ་ན་དེ་ཉན་པ་མེད་པའི་ཕྱིར་ཏེ། ས་འཚམས་དེ་འཐད་པའི་ཕྱིར་
འདོད་ན། སང་རྒྱས་ཀྱི་ས་ན་ཐེག་ཆེན་གྱི་གདམ་ངག་ཐོས་པའི་ཉན་ཤེས་མེད་པར་ཐལ་ལོ་རང་གི་ལུགས་ལ། ཐེག་ཆེན་སེམས་བསྐྱེད་ཀྱི་ཆེར་དུ་གཉེར་བྱ་འཐོབ་པའི་ཐབས་སྟོན་པའི་ཐེག་ཆེན་གྱི་ངག་དེ། ཐེག་ཆེན་གྱི་གདམ་ངག་གི་མཚན་ཉིད། དབྱེ་ན་ཐེག་ཆེན་
གྱི་འདོམས་པའི་གདམ་ངག་དང། ཐེག་ཆེན་གྱི་རྗེས་བསྟན་གྱི་གདམ་ངག་གཉིས། ཐོབ་ཟིན་གྱི་ཡོན་ཏན་མི་ཉམས་པའི་ཕྱིར་དུ་འདོམས་པའི་ཐེག་ཆེན་གྱི་གདམ་ངག་དང་པོའི་མཚན་ཉིད། སྔར་མ་ཐོབ་པའི་ཡོན་ཏན་ཐོབ་ཕྱིར་དུ་འདོམས་པའི་ཐེག་ཆེན་གྱི་གདམ་ངག་དེ་
གཉིས་པའི་མཚན་ཉིད། ཐེག་ཆེན་གྱི་གདམ་ངག་སྟོན་པ་པོའི་ས་འཚམས། ལམ་མ་ཞུགས་ཀྱི་གང་ཟག་དང། ཉན་ཐོས་བྱང་སེམས་སངས་རྒྱས་ལ་སོགས་དུ་མ་ཡོད། ཉན་པའི་ས་འཚམས། རང་གི་བྱང་ཆུབ་མངོན་དུ་བྱེད་པ་གདམ་ངག་ལ་རག་ལས་པས་གདམ་

[090B] རྩོད་པ་སྤོང་བ་ལ་ཁ་ཅིག་ཉན་ཐོས་ཀྱི་ངག་ཏུ་གྱུར་པའི་ཐེག་ཆེན་གྱི་མདོ་ཆོས་ཅན། ཐེག་ཆེན་གྱི་ངག་ཡིན་པར་ཐལ། ཐེག་ཆེན་གྱི་གདམ་ངག་ཡིན་པའི་ཕྱིར། ཁྱབ་པ་ཁས་
དེར་ཐལ། ཐེག་ཆེན་གྱི་མདོ་ཡིན་པའི་ཕྱིར། རྩ་བར་འདོད་མི་ནུས་ཏེ། ཐེག་དམན་གྱི་ངག་ཡིན་པའི་ཕྱིར་ཏེ། ཉན་ཐོས་ཀྱི་ངག་ཡིན་པའི་ཕྱིར། ཟེར་ན་མ་ཁྱབ། ཁོ་ན་རེ། ཐེག་དམན་གྱི་གདམ་ང་ཡིན་ན། ཐེག་དམན་གྱི་ངག་ཡིན་པས་ཁྱབ་པར་ཐལ། ཐེག་ཆེན་
གྱི་གདམ་ངག་ཡིན་ན། ཐེག་ཆེན་གྱི་ངག་ཡིན་པས་ཁྱབ་པའི་ཕྱིར། རྟགས་ཁས། འདོད་ན། སངས་རྒྱས་ཀྱི་ངག་ཏུ་གྱུར་པའི་ཐེག་ཆེན་གྱི་མདོ་ཆོས་ཅན། དེར་ཐལ། དེའི་ཕྱིར་ཏེ། ཐེག་ཆེན་གྱི་མདོ་ཡིན་པའི་ཕྱིར། འདོད་མི་ནུས་ཏེ། ཐེག་ཆེན་གྱི་ངག་ཡིན་པའི་
ཕྱིར༑ དེར་ཐལ། སངས་རྒྱས་ཀྱི་ངག་ཡིན་པའི་ཕྱིར་ན། མ་ཁྱབ་སྟེ། དེ་གཉིས་ཀ་ལ་བཀའ་དང་པོ་བདེན་བཞིའི་ཆོས་འཁོར་ཆོས་ཅན། ཐེག་ཆེན་གྱི་བཀའ་ཡིན་པར་ཐལ། སངས་རྒྱས་ཀྱི་བཀའ་ཡིན་པའི་ཕྱིར། མ་ཁྱབ་ན། མ་ཁྱབ་འཚམས་གཉིས་ཀ་ལ་
ཁྱབ་པ་ཡོད་པ་བུད། ཁོ་ན་རེ། སྒྲ་མེད་དུ་གདམ་ངག་སྟོན་པ་མེད་པར་ཐལ། གདམ་ངག་ཡིན་ན་ངག་ཡིན་པས་ཁྱབ་པའི་ཕྱིར། རྟགས་ཁས། འདོད་ན། སྒྲ་མེད་དུ་ཆོས་སྟོན་པ་མེད་པར་ཐལ། འདོད་པའི་ཕྱིར། ཟེར་ན་མ་ཁྱབ། སྒྲ་མེད་དུ་བསྟན་བཅོས་རྩོམ་པ་མེད་
པར་ཐལ། སྒྲ་མེད་དུ་གདམ་ངག་སྟོན་པ་མེད་པའི་ཕྱིར། རྟགས་ཁས། འདོད་ན། ངག་མ་སྨྲས་པར་བསྟན་བཅོས་རྩོམ་པ་མེད་པར་ཐལ་ལོ། །ཞེས་དང། སངས་རྒྱས་ཀྱི་ཐུགས་རྗེའི་དབང་གིས་ལྗོན་ཤིང་རླུང་གིས་བསྐུལ་བ་ལ་བརྟེན་ནས་བྱུང་བའི་འདུས་བྱས་མི་
རྟག་ཅེས་པའི་སྒྲ་ཆོས་ཅན། ངག་ཡིན་པར་ཐལ། གདམ་ངག་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། སངས་རྒྱས་ཀྱི་བཀའ་ཡིན་པའི་ཕྱིར་ཏེ། བྱིན་གྱིས་བརླབས་པའི་བཀའ་ཡིན་པའི་ཕྱིར། འདོད་ན། རང་རྒྱུད་བྱེད་པ་ལྕེ་རྐན་གྱི་རྩོལ་བ་ལ་བརྟེན་ནས་

[091A]༄༅། །བྱུང་བར་ཐལ། འདོད་པའི་ཕྱིར་ན་མ་ཁྱབ། འདོད་མི་ནུས་ཏེ། ཆོས་ཅན་དེའི་ཕྱིར། དེ་བཞིན་དུ། གསུམ་བཅུ་རྩ་གསུམ་གྱི་ལྷའི་རྔ་བོ་ཆེ་ལས་བྱུང་བའི་ཆོས་ཀྱི་སྡོམ་བཞི་སྟོན་པའི་སྒྲ་ཆོས་ཅན། ངག་ཡིན་པར་ཐལ། གདམ་གང་ཡིན་པའི་ཕྱིར་ཏེ། སངས་རྒྱས་ཀྱི་བཀའ་ཡིན་པའི་ཕྱིར་ཏེ། བྱིན་གྱིས་
བརླབས་པའི་བཀའ་ཡིན་པའི་ཕྱིར། རྩ་བར་འདོད་ན། སྒྲ་ཡིན་ན་ངག་ཡིན་པས་ཁྱབ་པར་ཐལ། འདོད་པའི་ཕྱིར་ན་མ་ཁྱབ། འདོད་ན། ཆུ་སྒྲ་ཆོས་ཅན། དེར་ཐལ། དེའི་ཕྱིར། དེ་བཞིན་དུ། གཙུག་ཏོར་གདུགས་དཀར་ཅན་གྱི་མདོ་ཆོས་ཅན། ངག་ཡིན་པར་ཐལ། གདམ་
ངག་ཡིན་པའི་ཕྱིར་ཏེ། བཀའ་ཡིན་པའི་ཕྱིར། ཞེས་ཟེར།    ༈    །ཞེས་སོགས་ཀྱི་སྐབས་སུ། སྦྱོར་བ་ནི། ཐེག་ཆེན་གྱི་གདམ་ངག་ཆོས་ཅན། ཁྱོད་ལ་རྣམ་པ་བཅུ་ཡོད་དེ། ཁྱོད་ལ་སྒྲུབ་པ་རང་གི་ངོ་བོ་ལ་འདོམས་པའི་ཐེག་ཆེན་གྱི་གདམ་ངག་
ནས༑ སྒོམ་ལམ་ལ་འདོམས་པའི་ཐེག་ཆེན་གྱི་གདམ་ངག་གི་བར་བཅུ་ཡོད་པའི་ཕྱིར། མཐའ་སྤྱོད་གཞན་རྣམས་འཚམས་སྦྱར་དུ་བཤད་པ་ལས་ཤེས་པར་བྱའོ།།    ༈    །ཞེས་སོགས་ཀྱི་སྐབས་སུ། གཞུང་དོན་དང་
མཐའ་དཔྱད་པ་གཉིས། དང་པོ་ནི། བྱང་ཆེན་ཤེར་ཕྱིན་ལ་སྤྱོད་པའི་ཚེ་གཟུགས་ལ་རྣམ་པ་ཐམས་ཅད་མཁྱེན་པ་ཉིད་སྦྱོར་བར་མི་བྱེད། གཟུགས་ཉིད་ཡང་དག་པར་རྗེས་སུ་མི་མཐོང་ཞེས་སོགས་ཀྱི་མདོ་ཆོས་ཅན། སངས་རྒྱས་དཀོན་མཆོག་ལ་འདོམས་པ་ཡིན་ཏེ། དེ་ལ་སྐྱབས་
གནས་སུ་བདེན་ཞེན་དགག་པའི་ཕྱིར་དུ་འདོམས་པ་ཡིན་པའི་ཕྱིར། །གཟུགས་དངོས་པོ་ཡོད་ཅེས་བྱ་བར་མི་སྦྱོར། དངོས་པོ་མེད་ཅེས་བྱ་བར་མི་སྦྱོར་ཞེས་སོགས་ཀྱི་མདོ་ཆོས་ཅན། ཆོས་དཀོན་མཆོག་ལ་འདོམས་པ་ཡིན་ཏེ། དེ་ལ་མངོན་དུ་བྱ་བར་བདེན་ཞེན་དགག་
པའི་ཕྱིར་དུ་འདོམས་པའི་ཕྱིར། ཤེར་ཕྱིན་ལ་སྤྱོད་པའི་ཚེ་བྱང་ཆེན་གང་ནས་ཤི་འཕོས་ནས་འདིར་སྐྱེས་པ་ལགས་ཞེས་སོགས་ཀྱི་མདོ་ཆོས་ཅན། དགེ་འདུན་དཀོན་མཆོག་ལ་འདོམས་པ་ཡིན་ཏེ། དེ་ལ་ལམ་སྒྲུབ་པའི་ཟླ་གྲོགས་སུ་བདེན་ཞེན་དགག་པའི་

[091B] གཉིས་པ་ལ་ཁ་ཅིག་འདུས་མ་བྱས་ལ་སོགས་པའི་ཡོན་ཏན་བརྒྱད་པོ་གང་རུང་དང་ལྡན་པའི་སྐྱབས་གནས་མཐར་ཐུག་དེ་སངས་རྒྱས་དཀོན་མཆོག་གི་མཚན་ཉིད། །ཟེར་ན། སངས་རྒྱས་དཀོན་མཆོག་ཡིན་ན་འདུས་མ་བྱས་སོགས་ཡོན་
ཏན་བརྒྱད་དང་ལྡན་པས་མ་ཁྱབ་པར་ཐལ། དེའི་མཚན་ཉིད་ཀྱི་ཟུར་དུ་གང་རུང་སྨོས་པ་ལ་དགོས་པ་ཡོད་པའི་ཕྱིར། རྟགས་ཁས། འདོད་ན། དེ་ཡིན་ན། དེ་དང་ལྡན་པས་ཁྱབ་པར་ཐལ། གཟུགས་སྐུ་དང་ཡེ་ཤེས་ཆོས་སྐུ་འདུས་མ་བྱས་ཀྱི་ཡོན་ཏན་དང་ལྡན། ངོ་བོ་
ཉིད་སྐུ་དེ་མཁྱེན་བརྩེ་ནུས་གསུམ་གྱི་ཡོན་ཏན་དང་ལྡན་པའི་ཕྱིར། དང་པོ་གྲུབ་སྟེ། དེ་གཉིས་སྤངས་པའི་ཡོན་ཏན་དང་ལྡན་པའི་ཕྱིར། གཉིས་པ་གྲུབ་སྟེ། དེ་ཟག་མེད་ཀྱི་ཡེ་ཤེས་སྡེ་ཚན་ཉེར་གཅིག་དང་ལྡན་པའི་ཕྱིར་ཏེ། ཟག་པ་མེད་པའི་ཆོས་གང་དག་ཅེས་པའི་
གཞུང་འདི་ངོ་བོ་ཉིད་སྐུ་དེ་དང་ལྡན་པའི་ཁྱད་པར་འཆད་པའི་གཞུང་ཡིན་པའི་ཕྱིར། དེར་ཐལ། གཞུང་དེའི་དོན་གྲུབ་པའི་ཕྱིར། གཞན་ཡང། ངོ་བོ་ཉིད་སྐུ་དེ་ཟག་མེད་ཡེ་ཤེས་སྡེ་ཚན་ཉེར་གཅིག་དང་ལྡན་པར་ཐལ། དེ་དེ་དང་བཅས་པའི་ཕྱིར། ལྷག་བཅས་མྱང་འདས་ལ་
གནས་པའི་ཉན་ཐོས་དགྲ་བཅོམ་པའི་རྒྱུད་ཀྱི་འགོག་བདེན་དེ་གཟུགས་ཕུང་དང་བཅས་པའི་ཕྱིར་ཏེ། དེ་སྡུག་བསྔལ་གྱི་ཕུང་པོ་དང་བཅས་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ལྷག་བཅས་མྱང་འདས་ཡིན་པའི་ཕྱིར། ཁོ་ན་རེ། ཡེ་ཤེས་ཆོས་སྐུ་ཆོས་ཅན་
དང་པོ་སྐྱེ་བ་མེད་པ། བར་དུ་གནས་པ་མེད་པ། མཐར་འཇིག་པ་མེད་པའི་ཡོན་ཏན་དང་ལྡན་པར་ཐལ། འདུས་མ་བྱས་ཀྱི་ཡོན་ཏན་དང་ལྡན་པའི་ཕྱིར། རྟགས་ཁས། འདོད་ན། མི་འཇིག་པའི་ཡོན་ཏན་དང་ལྡན་པར་ཐལ། འདོད་པའི་ཕྱིར། འདོད་ན། མི་འཇིག་
པར་ཐལ། འདོད་པའི་ཕྱིར་ན་མ་ཁྱབ། ཡང་ཁོ་ན་རེ། ངོ་བོ་ཉིད་སྐུ་ཆོས་ཅན། ཁྱོད་སེམས་དང་ལྡན་པར་ཐལ། ཁྱོད་ཟག་མེད་ཡེ་ཤེས་སྡེ་ཚན་ཉེར་གཅིག་དང་ལྡན་པའི་ཕྱིར། རྟགས་ཁས། འདོད་ན། དེ་ཆོས་ཅན། ཁྱོད་སེམས་ལྡན་ཡིན་པར་ཐལ། འདོད་པའི་

[092A]༄༅། །ཕྱིར་ན་མ་ཁྱབ། འདོད་ན། དངོས་པོ་ཡིན་པར་ཐལ་ལོ། །ཟེར་ན། སྟོང་ཉིད་རྟོགས་པའི་རྣམ་མཁྱེན་ཆོས་ཅན། གཞི་ཤེས་ཡིན་པར་ཐལ། གཞི་ཤེས་པའི་ཕྱིར། ཁྱབ་པ་ཁས། གཞན་ཡང། རྒྱུད་བླ་མ་ལས། འདུས་མ་བྱས་ཤིང་ལྷུན་
གྱིས་གྲུབ། །ཅེས་བཤད་པ་མི་འཐད་པར་ཐལ། འདུས་མ་བྱས་སོགས་ཡོན་ཏན་རྒྱད་དང་ལྡན་པའི་སྐྱབས་གནས་གཞི་མ་གྲུབ་པའི་ཕྱིར། མ་གྲུབ་ན་སོང། དེར་ཐལ། གཟུགས་སྐུ་དང་ཆོས་སྐུ་འདུས་མ་བྱས་ཀྱི་ཡོན་ཏན་དང་མི་ལྡན། ངོ་བོ་ཉིད་སྐུ་མཁྱེན་བརྩེའི་
ཡོན་ཏན་དང་མི་ལྡན་པའི་ཕྱིར། རྟགས་ཁས། ཁོ་ན་རེ། ངོ་བོ་ཉིད་སྐུ་དེ་ཕུང་པོ་ལྔ་དང་བཅས་པར་ཐལ། དེ་ཟག་མེད་ཡེ་ཤེས་སྡེ་ཚན་ཉེར་གཅིག་དང་བཅས་པའི་ཕྱིར། རྟགས་ཁས། འདོད་ན། ཕུང་པོ་ཀུན་དང་བྲལ་བའི་ཕྱིར། །ཆོས་ཀྱི་སྐུ་ལ་ཕུང་པོ་མེད། །ཅེས་
བཤད་པ་མི་འཐད་པར་ཐལ། འདོད་པའི་ཕྱིར། ཟེར་ན། མ་ཁྱབ། ཁ་ཅིག་བསམ་དུ་མེད་པ་ལ་སོགས་པའི་ཡོན་ཏན་བརྒྱད་དང་ལྡན་པའི་ཐེག་ཆེན་གྱི་རྣམ་བྱང་བདེན་པ་དེ། ཐེག་ཆེན་གྱི་ཆོས་དཀོན་མཆོག་གི་མཚན་ཉིད་ཟེར་ན། དམན་ལམ་སྔོན་དུ་མ་སོང་བའི་ཐེག་ཆེན་གྱི་
མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། རྩ་བར་འདོད་ན། འགོག་བདེན་གྱི་ཡོན་ཏན་དང་ལྡན་པར་ཐལ། འདོད་པའི་ཕྱིར། འདོད་ན། འགོག་
བདེན་ཐོབ་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། ཁ་ཅིག་རིགས་གྲོལ་གྱི་ཡོན་ཏན་བརྒྱད་དང་ལྡན་པའི་རྒྱལ་སྲས་འཕགས་པ་དེ། ཐེག་ཆེན་གྱི་དགེ་འདུན་དཀོན་མཆོག་གི་མཚན་ཉིད། ཟེར་ན། སངས་རྒྱས་འཕགས་པ་ཆོས་
ཅན༑ རྒྱལ་སྲས་འཕགས་པ་ཡིན་པར་ཐལ། མཚོན་བྱ་དེའི་ཕྱིར། དེར་ཐལ། ཐེག་ཆེན་འཕགས་པ་ཡིན་པའི་ཕྱིར། འདོད་ན་སླ། ཁ་ཅིག་རིགས་གྲོལ་གྱི་ཡོན་ཏན་བརྒྱད་དང་ལྡན་པའི་ཐེག་ཆེན་འཕགས་པ་དེ། ཐེག་ཆེན་གྱི་དགེ་འདུན་དཀོན་མཆོག་

[092B] ཟེར་ན། དམན་ལམ་སྔོན་དུ་མ་སོང་བའི་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ཐེག་ཆེན་འཕགས་པ་ཡིན་པའི་ཕྱིར། འདོད་ན་
གྲོལ་བའི་ཡོན་ཏན་དང་ལྡན་པར་ཐལ། འདོད་པའི་ཕྱིར། འདོད་ན། འགོག་བདེན་གྱི་ཡོན་ཏན་དང་ལྡན་པར་ཐལ། འདོད་པའི་ཕྱིར། འདོད་ན། འགོག་བདེན་ཐོབ་པར་ཐལ། འདོད་པའི་ཕྱིར། ཁོ་ན་རེ། དེ་ཆོས་ཅན། སྐྱབས་གནས་ལ་ཐེ་ཚོམ་ཟ་བའི་ཐེ་ཚོམ་
གྱི་ས་བོན་ཟད་པར་སྤང་པར་ཐལ། དགེ་འདུན་དཀོན་མཆོག་ཡིན་པའི་ཕྱིར། རྟགས་ཁས། ཁྱབ་སྟེ། རྣམ་བཤད་སྙིང་པོ་རྒྱན་ལས། ཉན་ཐོས་མཐོང་ལམ་པ་རྣམས་དགེ་འདུན་དཀོན་མཆོག་ཏུ་བཞག་ཏུ་མི་རུང་བར་ཐལ། དེས་སྐྱབས་གནས་ལ་ཐེ་ཚོམ་ཟ་བའི་
ཐེ་ཚོམ་གྱི་ས་བོན་ཟད་པར་མ་སྤངས་པའི་ཕྱིར། ཞེས་བཤད་པའི་ཕྱིར། ཞེ་ན་འདིའི་དོན་བཤད་ཟིན་ཏོ། །ཁ་ཅིག་སངས་རྒྱས་འཕགས་པ་དགེ་འདུན་དཀོན་མཆོག་མ་ཡིན་ཞེས་ཟེར་ན། འདུལ་བ་ལུང་ལས། སངས་རྒྱས་ལ་སོགས་པའི་དགེ་སློང་གི་དགེ་འདུན་
ཞེས་བཤད་པ་མི་འཐད་པར་ཐལ། དམ་བཅའ་འདི་འཐད་པའི་ཕྱིར། ཁོ་ན་རེ། སངས་རྒྱས་འཕགས་པ་ཆོས་ཅན། དགེ་འདུན་དཀོན་མཆོག་མ་ཡིན་པར་ཐལ། ཐེག་ཆེན་དགྲ་བཅོམ་པ་ཡིན་པའི་ཕྱིར། འཁྱབ་སྟེ། འགྲེལ་པ་ལས། དགེ་འདུན་ལ་སངས་རྒྱས་དཀོན་མཆོག་
མཆོག་གི་ཁོངས་སུ་གཏོགས་པ་ཉིད་ཀྱིས་དགྲ་བཅོམ་པ་མ་གཏོགས་པ། ཞེས་བཤད་པའི་ཕྱིར་ན། མ་ཁྱབ་སྟེ། ཐེག་ཆེན་དགྲ་བཅོམ་པ་ཡིན་ན་འདིར་བསྟན་གདམས་ཡུལ་གྱི་དགེ་འདུན་དཀོན་མཆོག་མ་ཡིན་པས་ཁྱབ་པ་ལུང་དེའི་དོན་ཡིན་པའི་ཕྱིར། དེ་ལྟར་
མ་ཡིན་ན་མཐར་ཐུག་གི་དཀོན་མཆོག་གསུམ་མེད་པར་ཐལ། ཐེག་ཆེན་དགྲ་བཅོམ་པ་ཡིན་ན་དགེ་འདུན་དཀོན་མཆོག་མ་ཡིན་དགོས་པའི་ཕྱིར། རྟགས་ཁས། འདོད་ན། རྒྱུད་བླ་མ་ལས། དྲི་བཅས་དེ་བཞིན་ཉིད་དང་དྲི་མ་མེད། །དྲི་མེད་སངས་རྒྱས་ཡོན་ཏན་

[093A]༄༅། །རྒྱལ་བའི་མཛོད། །གང་ལས་དཀོན་མཆོག་དགེ་བ་གསུམ་འབྱུང་བ། །དོན་དམ་གཟིགས་པ་རྣམས་ཀྱི་ཡུལ་ཉིད་དོ། །ཞེས་གསུངས་པ་མི་འཐད་པར་ཐལ། འདོད་པའི་ཕྱིར། གཞན་ཡང། དེ་ཉིད་ལས། དཀོན་མཆོག་གསུམ་པོ་འདི་
ཡིས་རིགས། །ཐམས་ཅད་གཟིགས་པ་རྣམས་ཀྱི་ཡུལ། །ཞེས་བཤད་པ་མི་འཐད་པར་ཐལ། འབྲས་དུས་ཀྱི་དཀོན་མཆོག་གསུམ་མེད་པའི་ཕྱིར། རྟགས་ཁས། གཞན་ཡང། རྒྱུད་བླ་མའི་དར་ཊཱིཀ་ལས། འདིར་དངོས་སུ་བསྟན་པའི་དཀོན་མཆོག་ནི་ས་དང་པོ་ཡན་
ཆད་ཀྱི་དབང་དུ་བྱས་ཤིང་ས་དང་པོ་ནས་བཅུ་པའི་བར་གྱི་དཀོན་མཆོག་ནི་མཐར་ཐུག་པའི་དཀོན་མཆོག་གསུམ་བསྒྲུབ་པའི་དབང་དུ་བྱས་པ་ཡིན་པས་ཐེག་པ་ཐུན་མོང་བར་ཐལ་བའི་སྐྱོན་མེད་དེ། ཞེས་བཤད་པ་མི་འཐད་པར་ཐལ། མཐར་ཐུག་གི་དཀོན་མཆོག་གསུམ་མེད་
པའི་ཕྱིར། དེས་ན་རྩ་ཤེས་ཊཱིཀ་ཆེན་དང། རྒྱུད་བླ་མའི་དར་ཊཱིཀ་སོགས་སུ་ཐེག་ཆེན་དགྲ་བཅོམ་དགེ་འདུན་དཀོན་མཆོག་ཏུ་གསལ་བར་བཤད་བཞིན་དུ་དེ་ལས་བཟློག་སྟེ་ཁས་བླང་བར་མི་བྱའོ། །གཞན་ཡང། མཐར་ཐུག་གི་སྐྱབས་གསུམ་མེད་པར་ཐལ། མཐར་ཐུག་གི་
དཀོན་མཆོག་གསུམ་མེད་པའི་ཕྱིར། རྟགས་ཁས། འདོད་ན། སྐྱབས་གསུམ་པོ་དེ་གནས་སྐབས་ཀྱི་སྐྱབས་ཡིན་པར་ཐལ། སྐྱབས་གསུམ་ཡོད་པ་གང་ཞིག་འདོད་པའི་ཕྱིར། འདོད་ན། སྐྱབས་གསུམ་རྒྱུད་ལྡན་གྱི་སློབ་པ་ཡོད་པར་ཐལ། འདོད་པའི་ཕྱིར། ཁོ་ན་
རེ༑ དགེ་འདུན་དཀོན་མཆོག་མཐར་ཐུག་གི་སྐྱབས་ཡིན་པར་ཐལ། སྐྱབས་གསུམ་པོ་མཐར་ཐུག་གི་སྐྱབས་ཡིན་པའི་ཕྱིར། རྟགས་ཁས། འདོད་ན། དེ་ཡིན་ན་མཐའ་ཐུག་གི་སྐྱབས་ཡིན་དགོས་པར་ཐལ། འདོད་པའི་ཕྱིར། འདོད་ན། བྱང་སེམས་མཐོང་ལམ་པ་
ཆོས་ཅན། དེར་ཐལ། དེའི་ཕྱིར། ཟེར་ན། རྩ་བར་མ་ཁྱབ་བོ། ཁོ་ན་རེ། མཁྱེན་གསུམ་རྣམ་མཁྱེན་ཡིན་པར་ཐལ། སྐྱབས་གསུམ་པོ་དེ་མཐར་ཐུག་གི་སྐྱབས་ཡིན་པའི་ཕྱིར་ཟེར་ན། མ་ཁྱབ། དཔྱད་དོ། །གཞན་ཡང། རྩ་བའི་དམ་བཅའ་ལ། སངས་རྒྱས་

[093B] སངས་རྒྱས་དཀོན་མཆོག་དང་དགེ་འདུན་དཀོན་མཆོག་འགལ་བའི་ཕྱིར། རྟགས་ཁས། འདོད་ན། རྣམ་མཁྱེན་ཆོས་ཅན། སངས་རྒྱས་དཀོན་མཆོག་མ་ཡིན་པར་ཐལ། ཆོས་དཀོན་མཆོག་ཡིན་པའི་
ཕྱིར༑ ཁ་ཅིག་སྐྱབས་གསུམ་ཡིན་པ་མེད་ཟེར་ན། དེ་ཡིན་པ་ཡོད་པར་ཐལ། སངས་རྒྱས་འཕགས་པའི་རྒྱུད་ཀྱི་ཡིད་ཀྱི་རྣམ་པར་ཤེས་པ་དེ་སྐྱབས་གསུམ་ག་ཡིན་པའི་ཕྱིར། མ་གྲུབ་ན། དེ་ཆོས་ཅན། དེ་གསུམ་ག་ཡིན་པར་ཐལ། སངས་རྒྱས་དཀོན་མཆོག་ཡིན་པ་
གང་ཞིག་ཕྱི་མ་གཉིས་རེ་རེ་ནས་ཡིན་པའི་ཕྱིར། དང་པོ་གྲུབ་སྟེ། ཡེ་ཤེས་ཆོས་སྐུ་ཡིན་པའི་ཕྱིར། གཉིས་པ་གྲུབ་སྟེ། ལམ་བདེན་ཡིན་པའི་ཕྱིར། གསུམ་པ་གྲུབ་སྟེ། སངས་རྒྱས་འཕགས་པ་ཡིན་པའི་ཕྱིར། དེར་ཐལ། གང་ཟག་ཡིན་པའི་ཕྱིར། དེར་ཐལ་
ཡིད་ཀྱི་རྣམ་པར་ཤེས་པ་གང་ཟག་ཡིན་པའི་ཕྱིར་ཏེ། རྟོག་གི་འབར་པ་ལས། ཁོ་བོ་ཅག་ཐ་སྙད་དུ་ཡིད་ཀྱི་རྣམ་པར་ཤེས་པ་ལ་བདག་གི་སྒྲ་དངོས་སུ་འདོགས་ཏེ་ཡིད་ཀྱི་རྣམ་པར་ཤེས་པ་ནི་ཡང་སྲིད་པར་སྐྱེ་བ་ལེན་པའི་ཕྱིར། བདག་ཡིན་ནོ་ཞེས་པ་དང། ཤེས་རབ་སྒྲོན་མ་
ལས༑ རྣམ་པར་ཤེས་པ་བདག་ཏུ་ཁས་བླངས་ནས་དོན་དམ་པར་བདག་མེད་པར་ཁས་བླངས་པ་ལ་དམ་བཅའ་བའི་སྐྱོན་དུ་མི་གྱུར་པ་དང་ཞེས་གསུངས་པའི་ཕྱིར། གཞན་ཡང། ཡིད་ཀྱི་རྣམ་པར་ཤེས་པ་བདག་ཡིན་པར་ཐལ། དེ་གང་ཟག་ཡིན་པའི་ཕྱིར་ཏེ། དེའི་
རྒྱུན་གང་ཟག་ཡིན་པའི་ཕྱིར། གང་ཟག་གཅིག་མ་གཏོགས་པ་ནི་འདི་ལྟ་སྟེ། ཞེས་པའི་སྐབས་ཀྱི་འགྲེལ་ཆེན་ལས། ངེས་པའི་ཚིག་གི་ཚུལ་གྱིས་ན་རྒྱུན་ཉིད་ཀྱི་གང་ཟག་གཅིག་གི་ཞེས་གསུངས་པའི་ཕྱིར། འདི་རྣམས་ཀྱི་དོགས་གཅོད་ལྷག་མ་སྐབས་བརྒྱད་
པར་འཆད་དོ། །ཁ་ཅིག་ཆོས་དཀོན་མཆོག་ལ་ཀུན་རྫོབ་པའི་ཆོས་དཀོན་མཆོག་དང་དོན་དམ་པའི་ཆོས་དཀོན་མཆོག་གཉིས་སུ་ཡོད་ཟེར་ན། ཀུན་རྫོབ་པའི་ཆོས་དཀོན་མཆོག་ཡིན་ན་ཆོས་དཀོན་མཆོག་ཡིན་དགོས་པར་ཐལ། དམ་བཅའ་འཐད་པའི་ཕྱིར་

[094A]༄༅། །འདོད་ན། གསུང་རབ་ཡན་ལག་བཅུ་གཉིས་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། འགོག་བདེན་དང་ལམ་བདེན་གང་རུང་གིས་བསྡུས་པར་ཐལ། འདོད་པའི་ཕྱིར། འདོད་མི་ནུས་ཏེ། བརྗོད་བྱེད་ཀྱི་ཚིག་ཡིན་པའི་
ཕྱིར༑ ཁོ་ན་རེ། ཀུན་རྫོབ་པའི་ཆོས་དཀོན་མཆོག་ཡིན་ན་ཆོས་དཀོན་མཆོག་ཡིན་དགོས་པར་ཐལ། ཀུན་རྫོབ་པའི་སངས་རྒྱས་དཀོན་མཆོག་ཡིན་ན། སངས་རྒྱས་དཀོན་མཆོག་ཡིན་དགོས་པའི་ཕྱིར། ཟེར་ན། མ་ཁྱབ། ཁ་ཅིག་དོན་དམ་པའི་དགེ་འདུན་
དཀོན་མཆོག་དང། ཀུན་རྫོབ་པའི་དགེ་འདུན་དཀོན་མཆོག་འགལ་ཟེར་ན། བྱང་སེམས་མཐོང་ལམ་པ་ཆོས་ཅན། ཀུན་རྫོབ་པའི་དགེ་འདུན་དཀོན་མཆོག་མ་ཡིན་པར་ཐལ། དོན་དམ་པའི་དགེ་འདུན་དཀོན་མཆོག་ཡིན་པའི་ཕྱིར་ཏེ། དོན་དམ་པའི་བྱང་
ཆུབ་སེམས་དཔའ་ཡིན་པའི་ཕྱིར་ཏེ། དོན་དམ་པའི་སེམས་བསྐྱེད་ཐོབ་པའི་བྱང་ཆུབ་སེམས་དཔའ་ཡིན་པའི་ཕྱིར། ཁྱབ་སྟེ། འཇུག་པ་ལས། དེ་ནས་བཟུང་སྟེ་དེ་ནི་ཐོབ་པར་གྱུར་པ་ཡི། །བྱང་ཆུབ་སེམས་དཔའ་ཞེས་བྱའི་སྒྲ་ཉིད་ཀྱིས་བསྙད་དོ། །ཞེས་
གསུངས་པའི་ཕྱིར། གཞན་ཡང། བྱང་སེམས་མཐོང་ལམ་པའི་རྒྱུད་ཀྱི་ཡིད་ཀྱི་རྣམ་པར་ཤེས་པ་ཆོས་ཅན། ཀུན་རྫོབ་པའི་དགེ་འདུན་དཀོན་མཆོག་མ་ཡིན་པར་ཐལ། དོན་དམ་པའི་དགེ་འདུན་དཀོན་མཆོག་ཡིན་པའི་ཕྱིར། ཁྱབ་པ་ཁས། མ་གྲུབ་ན་
དེར་ཐལ། ལམ་བདེན་ཡིན་པའི་ཕྱིར་ཏེ། འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། འདོད་མི་ནུས་ཏེ། འཕགས་པ་ཡིན་པའི་ཕྱིར། རྟགས་གྲུབ་སྟེ། དེ་གང་ཟག་ཡིན་པའི་ཕྱིར། རྟགས་བསྒྲུབས་ཟིན། ཁོ་ན་རེ། ཀུན་རྫོབ་པའི་དགེ་འདུན་དཀོན་མཆོག་དང་
དོན་དམ་པའི་དགེ་འདུན་དཀོན་མཆོག་འགལ་བར་ཐལ། ཀུན་རྫོབ་པའི་ཆོས་དཀོན་མཆོག་དང་དོན་དམ་པའི་ཆོས་དཀོན་མཆོག་འགལ་བའི་ཕྱིར། ཟེར་ན། མ་ཁྱབ། རྒྱུད་བླ་མ་ལས། སྡུད་ཕྱིར་སླུ་བའི་ཆོས་ཅན་ཕྱིར། །ཞེས་སོགས་ལ། ཁ་ཅིག་གཞུང་

[094B] ཀུན་རྫོབ་པའི་སྐྱབས་དང། དོན་དམ་པའི་སྐྱབས་ཀྱི་ཁྱད་པར་མི་སྟོན་ལ། དེས་ན་གཟུགས་སྐུ་གཉིས་ཀུན་རྫོབ་པའི་སྐྱབས་དང། ཐེག་ཆེན་གྱི་མཐོང་ལམ་
བར་ཆད་མེད་ལམ་དོན་དམ་པའི་སྐྱབས་ཡིན། ཞེས་ཟེར། གཟུགས་སྐུ་གཉིས་ཆོས་ཅན། དངོས་པོའི་གནས་ཚོད་ལ་ལམ་གྱི་བགྲོད་པ་མཐར་མ་ཐུག་པའི་སྐྱབས་ཡིན་པར་ཐལ། ཀུན་རྫོབ་པའི་སྐྱབས་ཡིན་པའི་ཕྱིར། རྟགས་ཁས། གཞན་ཡང། ཐེག་ཆེན་གྱི་
མཐོང་ལམ་ཆོས་ཅན། དངོས་པོའི་གནས་ཚོད་ལ་ལམ་གྱི་བགྲོད་པ་མཐར་ཐུག་པའི་སྐྱབས་ཡིན་པར་ཐལ། དོན་དམ་པའི་སྐྱབས་ཡིན་པའི་ཕྱིར། རྟགས་ཁས། འདོད་མི་ནུས་ཏེ། ཆོས་ཅན་དེའི་ཕྱིར། ཁོ་ན་རེ། གཟུགས་སྐུ་གཉིས་ཆོས་ཅན། ཀུན་རྫོབ་
པའི་སྐྱབས་ཡིན་པར་ཐལ། ཀུན་རྫོབ་པའི་སངས་རྒྱས་དཀོན་མཆོག་ཡིན་པའི་ཕྱིར་ན། མ་ཁྱབ། ཁ་ཅིག་ཐེག་ཆེན་གྱི་མཐོང་ལམ་ཆོས་ཅན། དོན་དམ་པའི་སྐྱབས་ཡིན་པར་ཐལ། དོན་དམ་པའི་ཆོས་དཀོན་མཆོག་ཡིན་པའི་ཕྱིར་ན་མ་ཁྱབ་སྟེ་
བྱང་སེམས་མཐོང་ལམ་པ་ཆོས་ཅན། ཀུན་རྫོབ་པའི་སྐྱབས་མ་ཡིན་པར་ཐལ། དོན་དམ་པའི་སྐྱབས་ཡིན་པའི་ཕྱིར། མ་གྲུབ་ན་སོང། དེར་ཐལ། དོན་དམ་པའི་བྱང་ཆུབ་སེམས་དཔའ་ཡིན་པའི་ཕྱིར། མ་ཁྱབ་ན། མ་ཁྱབ་མཚམས་གཉིས་པ་ལ་ཁྱབ་
པ་ཡོད་པ་བུད། རྩ་བར་འདོད་ན། དེ་ཆོས་ཅན། ཀུན་རྫོབ་པའི་སྐྱབས་ཡིན་པར་ཐལ། ཀུན་རྫོབ་པའི་དགེ་འདུན་དཀོན་མཆོག་ཡིན་པའི་ཕྱིར། མ་ཁྱབ་ན། མ་ཁྱབ་འཚམས་དང་པོ་ལ་ཁྱབ་པ་ཡོད་པ་བུད། གཞན་ཡང། ཐེག་ཆེན་གྱི་མཐོང་ལམ་ཆོས་
ཅན༑ སངས་རྒྱས་དཀོན་མཆོག་ཡིན་པར་ཐལ། དོན་དམ་པའི་སྐྱབས་ཡིན་པའི་ཕྱིར། རྟགས་ཁས། ཁྱབ་སྟེ། རྒྱུད་བླ་མ་ལས། དམ་པའི་དོན་དུ་འགྲོ་བ་ཡི། །སྐྱབས་ནི་སངས་རྒྱས་ཉག་གཅིག་ཡིན། །ཞེས་བཤད་པའི་ཕྱིར།    ༈   

[095A]༄༅། །དོན་དམ་པའི་སྐྱབས་དང་མཐར་ཐུག་གི་སྐྱབས་དོན་གཅིག་ཀུན་རྫོབ་པའི་སྐྱབས་དང་གནས་སྐབས་ཀྱི་སྐྱབས་དོན་གཅིག་བྱས་པ་ལ་ཁོ་ན་རེ། ལོངས་སྐུ་ཆོས་ཅན། དོན་དམ་པའི་སྐུ་ཡིན་པར་ཐལ། དོན་དམ་པའི་སྐྱབས་ཡིན་
པའི་ཕྱིར། རྟགས་ཁས། འདོད་ན། རང་དོན་དོན་དམ་པའི་སྐུ་ཡིན་པར་ཐལ། དོན་དམ་པའི་སྐུ་ཡིན་པའི་ཕྱིར། འདོད་མི་ནུས་ཏེ། གཞན་དོན་ཀུན་རྫོབ་པའི་སྐུ་ཡིན་པའི་ཕྱིར། ཟེར་ན། འདིའི་ལན་ལ་མཁས་པ་ཁ་ཅིག་ཐལ་འགྱུར་གཉིས་པ་ལ་མ་
ཁྱབ་སྟེ། ལོངས་སྐུ་ཆོས་ཅན། རང་དོན་ཆོས་སྐུ་ཡིན་པར་ཐལ། ཆོས་སྐུ་ཡིན་པའི་ཕྱིར། ཞེས་གསུངས། རང་ལུགས་ལ་རྩ་བར་མ་ཁྱབ་བོ། །ཁོ་ན་རེ། ཀུན་རྫོབ་པའི་དགེ་འདུན་དཀོན་མཆོག་དང། དོན་དམ་པའི་དགེ་འདུན་དཀོན་མཆོག་འགལ་
པར་ཐལ། ཀུན་རྫོབ་པའི་སྐྱབས་དང་དོན་དམ་པའི་སྐྱབས་གཉིས་འགལ་བའི་ཕྱིར། ཟེར་ན། མ་ཁྱབ། སྔར་གྱི་ལུང་དོན་ལ་རོང་ཊཱིཀ་པ་ན་རེ། ཐེག་པ་ཆེན་པོའི་ལུང་གི་ཆོས་དཀོན་མཆོག་ཆོས་ཅན། མཐར་ཐུག་གི་སྐྱབས་མ་ཡིན་ཏེ། དོན་མངོན་
པར་རྟོགས་པ་མཐར་ཐུག་པའི་ཚེ་རྫིངས་ལྟར་སྤང་བར་བྱ་བ་ཡིན་པ་ཡི་ཕྱིར། སློབ་པའི་ལམ་བདེན་ཆོས་ཅན། མཐར་ཐུག་གི་སྐྱབས་མ་ཡིན་ཏེ། རྫུན་པ་སླུ་བའི་ཆོས་ཅན་ཡིན་པའི་ཕྱིར། སློབ་པའི་འགོག་བདེན་ཆོས་ཅན། མཐར་ཐུག་གི་སྐྱབས་མ་ཡིན་
ཏེ། མེད་དགག་ཡིན་པའི་ཕྱིར། འཕགས་པ་སློབ་པ་རྣམས་ཆོས་ཅན། མཐར་ཐུག་གི་སྐྱབས་མ་ཡིན་ཏེ། ཤེས་སྒྲིབ་ཀྱི་འཇིགས་པ་དང་བཅས་པའི་ཕྱིར། ཞེས་རྒྱུད་བླ་མའི་དར་ཊཱིཀ་ལས་བཤད་དོ། །དང་མོ་མི་འཐད་དེ། ལུང་གི་ཆོས་དཀོན་མཆོག་
ཡིན་ན་མཐར་ཐུག་གི་སྐྱབས་མ་ཡིན་དགོས་པར་ཐལ། ཐེག་པ་ཆེན་པོའི་ལུང་གི་ཆོས་དཀོན་མཆོག་དེ་དོན་མངོན་པར་རྟོགས་པ་མཐར་ཐུག་པའི་ཚེ་རྫིངས་ལྟར་དུ་སྤང་པར་བྱ་བ་ཡིན་པའི་ཕྱིར། རྟགས་ཁས། འདོད་ན། སངས་རྒྱས་རང་རྒྱུད་ཀྱིས་

[095B] དེར་ཐལ། དེའི་ཕྱིར། འདོད་མི་ནུས་ཏེ། སངས་རྒྱས་དཀོན་མཆོག་ཡིན་པའི་ཕྱིར་ཏེ། སངས་རྒྱས་ཡིན་པའི་ཕྱིར་ཏེ། སངས་རྒྱས་རང་རྒྱུད་ཀྱིས་བསྡུས་པའི་ཡོན་ཏན་ཡིན་པའི་ཕྱིར། གཞན་ཡང། གཟུགས་སྐུ་
གཉིས་ཆོས་ཅན། མཐར་ཐུག་གི་སྐྱབས་མ་ཡིན་པར་ཐལ། རྫུན་པ་སླུ་བའི་ཆོས་ཅན་ཡིན་པའི་ཕྱིར་ཏེ། འདུས་བྱས་ཡིན་པའི་ཕྱིར། རིམ་བཞིན་དངོས། གཞན་ཡང། ཡེ་ཤེས་ཆོས་སྐུ་ཆོས་སྐུ་ཆོས་ཅན། མཐར་ཐུག་གི་སྐྱབས་མ་ཡིན་པར་ཐལ་
རྫུན་པ་སླུ་བའི་ཆོས་ཅན་ཡིན་པའི་ཕྱིར་ཏེ། འདུས་བྱས་ཡིན་པའི་ཕྱིར། གཞན་ཡང། ངོ་བོ་ཉིད་སྐུ་ཆོས་ཅན། མཐར་ཐུག་གི་སྐྱབས་མ་ཡིན་པར་ཐལ། མེད་དགག་ཡིན་པའི་ཕྱིར། ཁྱབ་རྣམས་དངོས། དེ་གསུམ་ལ་འདོད་ན། མཐར་ཐུག་གི་
སྐྱབས་གཞི་མ་གྲུབ་པར་ཐལ། སྐུ་གསུམ་ག་མཐར་ཐུག་གི་སྐྱབས་མ་ཡིན་པའི་ཕྱིར། རྟགས་ཁས། ཁ་ཅིག་འདུས་བྱས་ཡིན་ན་སླུ་པའི་ཆོས་ཅན་ཡིན་པས་མ་ཁྱབ། ཟེར་ན། རྩ་བ་ཤེས་རབ་ལས། འདུས་བྱས་ཐམས་ཅད་བསླུ་བའི་ཆོས། དེས་ན་
དེ་དག་རྫུན་པ་ཡིན། ཞེས་བཤད་པ་མི་འཐད་པར་ཐལ། དམ་བཅའ་དེ་འཐད་པའི་ཕྱིར། ཁོ་ན་རེ། ལས་རྒྱུ་འབྲས་ཆོས་ཅན། སླུ་བའི་ཆོས་ཅན་ཡིན་པར་ཐལ། འདུས་བྱས་ཡིན་པའི་ཕྱིར། འདོད་ན། སླུ་བ་ཡིན་པར་ཐལ། འདོད་པའི་ཕྱིར་
འདོད་མི་ནུས་ཏེ། མི་སླུ་བ་ཡིན་པའི་ཕྱིར་ཏེ། མི་སླུ་བའི་ཕྱིར། ཟེར་ན། མ་ཁྱབ། ཡང་དེ་ཆོས་ཅན། སླུ་བར་ཐལ། སླུ་བ་ཡིན་པའི་ཕྱིར་ན་མ་ཁྱབ། འདི་དག་གི་ལན་ལ། ཁ་ཅིག་ལས་རྒྱུ་འབྲས་སླུ་ཟེར་བ་དང། ཁ་ཅིག་ལས་རྒྱུ་འབྲས་མི་
སླུ་བ་ཡིན་ཟེར་བ་གཉིས་ཀས་མ་གོ་བ་སྟེ། རང་ལེན་ནི་རི་བོང་རྭ་ཆོས་ཅན། མ་འོངས་པ་ཡིན་པར་ཐལ། མ་འོངས་པའི་ཕྱིར། མ་ཁྱབ་ན། མ་ཁྱབ་ན། མ་ཁྱབ་འཚམས་དང་པོ་ལ་ཁྱབ་པ་ཡོད་པ་བུད། མ་གྲུབ་ན། དེ་ཆོས་ཅན། ཡོད་པར་ཐལ། འོངས་པའི་

[096A]༄༅། །ཕྱིར༑ རྟགས་ཁས། གཞན་ཡང། སངས་རྒྱས་ཀྱི་བཀའ་ཆོས་ཅན། བདེན་པ་ཡིན་པར་ཐལ། བདེན་པའི་ཕྱིར། ཁྱབ་པ་ཁས། མ་གྲུབ་ན། སངས་རྒྱས་ཀྱི་བདེན་པར་ཐལ། རྒྱུ་དགེ་བ་བྱས་པ་ལས་འབྲས་བུ་བདེ་བ་འབྱུང་བའི་ཕྱིར་
རྩ་བར་འདོད་མི་ནུས་ཏེ། རྫུན་པ་ཡིན་པའི་ཕྱིར་ཏེ། ཀུན་རྫོབ་བདེན་པ་ཡིན་པའི་ཕྱིར། ཁོ་ན་རེ། ཁྱོད་ཆོས་དེར་ཐལ། ཁྱོད་ཆོས་དེ་ཡིན་པའི་ཕྱིར། ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། དེ་འདྲ་བའི་ཐལ་འགྱུར་ལ་ཁྱབ་པ་ཡོད་པའི་ཕྱིར། མ་གྲུབ་ན། ཆོས་
དེ་ཡིན་ན་ཆོས་དེ་མ་ཡིན་པ་བུད། འདོད་ན། ལས་རྒྱུ་འབྲས་ཆོས་ཅན། སླུ་བར་ཐལ། སླུ་བ་ཡིན་པའི་ཕྱིར། འཁོར་གསུམ། ཟེར་ན། ཁྱོད་ཆོས་དེ་ཡིན་པར་ཐལ། ཁྱོད་ཆོས་དེ་ཡིན་པའི་ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། དེ་འདྲ་བའི་ཐལ་འགྱུར་
ལ་ཁྱབ་པ་ཡོད་པའི་ཕྱིར། མ་གྲུབ་ན། ཆོས་དེ་ཡིན་ན་ཆོས་དེ་མ་ཡིན་པ་བུད། འདོད་ན། རི་བོང་ར་ཆོས་ཅན། མ་འོངས་པ་ཡིན་པར་ཐལ། མ་འོངས་པའི་ཕྱིར། འཁོར་གསུམ། ཁ་ཅིག་ཚད་མ་ཆོས་ཅན། སླུ་བའི་ཆོས་ཅན་ཡིན་པར་ཐལ། འདུས་བྱས་ཡིན་
པའི་ཕྱིར། ཁྱབ་པ་ཁས། འདོད་མི་ནུས་ཏེ། མི་སླུ་བ་ཡིན་པའི་ཕྱིར་ཏེ། མི་སླུ་བའི་རིག་པ་ཡིན་པའི་ཕྱིར། ཟེར་ན། བཀའ་བརྒྱད་སྟོང་པ་ཆོས་ཅན། ངེས་དོན་ཡིན་པར་ཐལ། ངེས་དོན་གྱི་མདོ་ཡིན་པའི་ཕྱིར། ཁྱབ་པ་ཁས། གཞན་ཡང། ཚད་མ་ཆོས་ཅན་
བདེན་པ་ཡིན་པར་ཐལ། མི་སླུ་བ་ཡིན་པའི་ཕྱིར། རྟགས་ཁས། འདོད་མི་ནུས་ཏེ། རྫུན་པ་ཡིན་པའི་ཕྱིར་ཏེ། ཀུན་རྫོབ་བདེན་པ་ཡིན་པའི་ཕྱིར་ཏེ། སླུ་བའི་ཆོས་ཅན་ཡིན་པའི་ཕྱིར། ཞེས་པའི་དོན་ལ་ཁ་ཅིག་བྱང་འཕགས་ཀྱི་རྒྱུད་ཀྱི་བདག་མེད་མངོན་སུམ་དུ་
རྟོགས་པའི་མཁྱེན་པ་ཆོས་ཅན། མཐར་ཐུག་གི་སྐྱབས་མ་ཡིན་ཏེ། རང་གི་གཟིགས་ངོར་རང་ཉིད་དྲི་མ་མཐའ་དག་དང་བྲལ་པར་སྣང་ཡང་རང་ཉིད་དྲི་མ་མཐའ་དག་དང་མ་བྲལ་པའི་རྫུན་པ་སླུ་བའི་ཆོས་ཅན་ཡིན་པའི་ཕྱིར། ཟེར་ན། དེ་ཆོས་ཅན། འཁྲུལ་

[096B] རྟགས་དེའི་ཕྱིར། འདོད་མི་ནུས་ཏེ། མངོན་སུམ་ཡིན་པའི་ཕྱིར།    ༈   བྱང་སེམས་རྒྱུན་མཐའ་པའི་རྒྱུད་ལ་འབྱུང་རུང་གི་རྣམ་མཁྱེན་དེ་བྱང་སེམས་རྒྱུན་མཐའ་བའི་
འབྲས་བུའི་སྐྱབས་ཡིན་ཟེར། འདི་ལ་མཁས་པ་ཁ་ཅིག། བྱང་སེམས་རྒྱུན་མཐའ་པའི་རྒྱུད་ལ་འབྱུང་རུང་གི་རྣམ་མཁྱེན་ཆོས་ཅན། ཁྱོད་བྱང་སེམས་རྒྱུན་མཐའ་པའི་དུས་ན་མེད་པར་ཐལ། ཁྱོད་དེའི་འབྲས་སྐྱབས་ཡིན་པའི་ཕྱིར། འདོད་ན། བྱང་
སེམས་རྒྱུན་མཐའ་པ་ལ་སྐྱེ་བཞིན་པའི་རྣམ་མཁྱེན་དེ་བྱང་སེམས་རྒྱུན་མཐའ་པའི་དུས་ན་མེད་པར་ཐལ། འདོད་པའི་ཕྱིར། འདོད་ན། ས་བོན་ལས་སྐྱེ་བཞིན་པའི་མྱུ་གུ་དེ་ས་བོན་གྱི་དུས་ན་མེད་པར་ཐལ། འདོད་པའི་ཕྱིར། འདོད་མི་ནུས་ཏེ། ས་བོན་ལས་སྐྱེ་
བཞིན་པའི་མྱུ་གུ་ཡོད། དེ་མྱུ་གུའི་དུས་ན་མེད་པའི་ཕྱིར། དང་པོ་གྲུབ་སྟེ། མྱུ་གུ་སྐྱེ་བཞིན་པ་དང་ས་བོན་འགག་བཞིན་པ་དུས་མ་ཉམ་པའི་ཕྱིར། གཉིས་པ་མ་གྲུབ་ན། མྱུ་གུ་དེ་རང་དུས་སུ་ས་བོན་ལས་སྐྱེ་བཞིན་པ་ཡིན་པར་ཐལ། མ་གྲུབ་པ་དེའི་ཕྱིར། འདོད་མི་
ནུས་ཏེ། དེ་རང་དུས་སུ་ས་བོན་ལས་རྫོགས་པར་གྲུབ་ཟིན་པའི་ཕྱིར། ཞེས་གསུངས། དེ་ལ་ལན་འདེབས་པ་ཁ་ཅིག་བྱང་སེམས་རྒྱུན་མཐའ་བ་ལ་སྐྱེ་བཞིན་པའི་རྣམ་མཁྱེན་ཡོད་པ་འོས་མེད་དུ་བྱས་ནས། དེ་རྒྱུན་མཐའི་དུས་ན་ཡོད་ཟེར། ཁ་ཅིག་
རྒྱུན་མཐའ་བ་ལ་སྐྱེ་བཞིན་པའི་རྣམ་མཁྱེན་དེ་རྣམ་མཁྱེན་སྐད་ཅིག་དང་པོའི་དུས་ན་ཡོད། ཅེས་ཟེར། ལན་དང་པོ་མི་འཐད་དེ། བྱང་སེམས་རྒྱུན་མཐའ་བ་ལ་སྐྱེ་བཞིན་པའི་རྣམ་མཁྱེན་ཆོས་ཅན། བྱང་སེམས་རྒྱུན་མཐའི་བའི་དུས་ན་མེད་པར་ཐལ་
དེའི་འབྲས་བུ་ཡིན་པའི་ཕྱིར་ཏེ། དེ་ལས་སྐྱེ་བ་ཡིན་པའི་ཕྱིར་ཏེ། དེ་ལས་སྐྱེ་བཞིན་པ་ཡིན་པའི་ཕྱིར་ཏེ། དེ་ལས་སྐྱེ་བཞིན་པའི་རྣམ་མཁྱེན་ཡིན་པའི་ཕྱིར། མ་གྲུབ་ན་སོང། དེར་ཐལ། དེ་ཡོད་པའི་ཕྱིར། རྟགས་ཁས། ལན་གཉིས་པ་ཡང་

[097A]༄༅། །མི་འཐད་དེ། བྱང་སེམས་རྒྱུན་མཐའ་བ་ཆོས་ཅན། རྣམ་མཁྱེན་སྐད་ཅིག་དང་པོའི་དུས་སུ་ཁྱོད་འགག་བཞིན་པ་ཡོད་པར་ཐལ། དེའི་དུས་ན་ཁྱོད་ལ་སྐྱེ་བཞིན་པ་ཡོད་པའི་ཕྱིར། དེའི་དུས་སུ་ཁྱོད་ལ་སྐྱེ་བཞིན་པའི་རྣམ་མཁྱེན་
ཡོད་པའི་ཕྱིར། རྟགས་ཁས། རྩ་བར་འདོད་ན། དེ་ཆོས་ཅན། དེའི་དུས་སུ་ཁྱོད་ཡོད་པར་ཐལ། འདོད་པའི་ཕྱིར། རང་ལན་ནི། ས་བོན་ལས་སྐྱེ་བཞིན་པའི་མྱུ་གུ་མ་གྲུབ་སྟེ། གལ་ཏེ་གྲུབ་ན། ས་བོན་ལས་སྐྱེ་བཞིན་པའི་མྱུ་གུ་དེ། ས་བོན་ལས་སྐྱེ་
བཞིན་པ་ཡིན་པར་ཐལ། དེ་ཡོད་པའི་ཕྱིར། རྟགས་ཁས། འདོད་ན། དེ་ཆོས་ཅན། དེ་ལས་སྐྱེ་བཞིན་པ་མ་ཡིན་པར་ཐལ། དེ་ལས་སྐྱེས་ཟིན་པའི་ཕྱིར། མ་ཁྱབ་ན། ས་བོན་གྱི་འབྲས་བུ་ཡིན་ན་ས་བོན་ལས་སྐྱེ་བཞིན་པ་ཡིན་དགོས་པར་ཐལ་
མ་ཁྱབ་པ་དེའི་ཕྱིར། འདོད་ན། ཆོས་དེའི་འབྲས་བུ་ཡིན་ན་ཆོས་དེ་ལས་སྐྱེ་བཞིན་པ་ཡིན་དགོས་པར་ཐལ། འདོད་པའི་ཕྱིར། འདོད་ན། དུ་བ་ཆོས་ཅན། བུད་ཤིང་ལས་སྐྱེ་བཞིན་པ་ཡིན་པར་ཐལ། བུད་ཤིང་གི་འབྲས་བུ་ཡིན་པའི་ཕྱིར། ཁྱབ་པ་
ཁས༑ འདོད་ན། བུད་ཤིང་གི་དུས་སུ་དུ་བ་སྐྱེ་བཞིན་པ་ཡིན་པར་ཐལ། འདོད་པའི་ཕྱིར། འདོད་ན། བུད་ཤིང་གི་དུས་སུ་མེ་འགག་བཞིན་པ་ཡིན་པར་ཐལ། འདོད་པ་གང་ཞིག་མེ་འགག་བཞིན་པ་དང་དུ་བ་སྐྱེ་བཞིན་པ་དུས་མཉམ་
པའི་ཕྱིར། ཁོ་ན་རེ། བྱང་སེམས་རྒྱུན་མཐའ་བའི་རྒྱུད་ལ་སྐྱེ་བཞིན་པའི་རྣམ་མཁྱེན་ཡོད་པར་ཐལ། དེའི་རྒྱུད་ལ་འབྱུང་རུང་གི་རྣམ་མཁྱེན་ཡོད་པའི་ཕྱིར་ན། མ་ཁྱབ་བྱས་པ་ལ་ཁོ་ན་རེ། དེའི་རྒྱུད་ལ་འབྱུང་རུང་གི་རྣམ་མཁྱེན་དེ་རྣམ་མཁྱེན་
སྐད་ཅིག་དང་པོའི་དུས་ན་ཡོད་པར་ཐལ། དེ་ཡོད། དེ་རྒྱུན་མཐའི་དུས་ན་མེད་པའི་ཕྱིར། རྟགས་ཕྱི་མ་དོན་གྱི་དངོས། འདོད་ན། རྣམ་མཁྱེན་སྐད་ཅིག་དང་པོའི་དུས་སུ་རྣམ་མཁྱེན་བྱང་སེམས་རྒྱུན་མཐའ་བའི་རྒྱུད་ལ་འབྱུང་རུང་ཡིན་

[097B] འདོད་པའི་ཕྱིར། ཁྱབ་པ་ཡང་དོན་གྱིས་དངོས། འདོད་ན། དེའི་དུས་སུ་བྱང་སེམས་རྒྱུན་མཐའ་བ་སངས་རྒྱས་མ་ཟིན་པར་ཐལ། འདོད་པའི་ཕྱིར། ཟེར་ན། མི་མཚུངས་ཏེ། འོ་ན་བྱང་སེམས་རྒྱུན་མཐའ་བའི་རྒྱུད་ལ་འབྱུང་འགྱུར་གྱི་
རྣམ་མཁྱེན་དང། བྱང་སེམས་རྒྱུན་མཐའ་བ་ལ་འབྱུང་ཟིན་གྱི་རྣམ་མཁྱེན་གྱི་གཞི་འཐུན་ཡོད་པར་ཐལ། ས་བོན་ལས་སྐྱེས་ཟིན་གྱི་མྱུ་གུ་དང། ས་བོན་ལས་སྐྱེ་བཞིན་པའི་མྱུ་གུའི་གཞི་འཐུན་ཡོད་པའི་ཕྱིར། རྟགས་ཁས་སོ། །ཁ་ཅིག་
བྱང་སེམས་ཚོགས་ལམ་པ་དང་རྒྱུད་ཐ་དད་དུ་གྱུར་པའི་གང་ཟག་གཞན་རྒྱུད་ལ་གྲུབ་ཟིན་གྱི་དཀོན་མཆོག་གསུམ་བྱང་སེམས་ཚོགས་ལམ་པའི་རྒྱུའི་སྐྱབས་ཡིན། བྱང་སེམས་ཚོགས་ལམ་པའི་ཐོབ་བྱར་གྱུར་པའི་དཀོན་མཆོག་གསུམ། བྱང་
སེམས་ཚོགས་ལམ་པའི་འབྲས་སྐྱབས་ཡིན། ཟེར་ན། མི་འཐད་དེ། བྱང་སེམས་ཚོགས་ལམ་པ་དང་རྒྱུད་ཐ་དད་དུ་གྱུར་པའི་དཀོན་མཆོག་གསུམ་མེད་པའི་ཕྱིར་ཏེ། དེ་དང་རྒྱུད་ཐ་དད་དུ་གྱུར་པའི་སངས་རྒྱས་འཕགས་པ་མེད་པའི་ཕྱིར། དེར་
ཐལ༑ སངས་རྒྱས་འཕགས་པ་ཡིན་ན་བྱང་སེམས་ཚོགས་ལམ་པ་དང་རྒྱུད་གཅིག་ཡིན་དགོས་པའི་ཕྱིར། དེ་ཡིན་ན་བྱང་སེམས་ཚོགས་ལམ་པའི་རྟོགས་པ་སྔོན་སོང་གི་གང་ཟག་ཡིན་དགོས་པའི་ཕྱིར། གཞན་ཡང། སངས་རྒྱས་འཕགས་
པ་དང་རྒྱུད་ཐ་དད་དུ་གྱུར་པའི་བྱང་སེམས་ཚོགས་ལམ་པ་ཡོད་པར་ཐལ། བྱང་སེམས་ཚོགས་ལམ་པ་དང་རྒྱུད་ཐ་དད་དུ་གྱུར་པའི་སངས་རྒྱས་འཕགས་པ་ཡོད་པའི་ཕྱིར། རྟགས་སོང། འདོད་མི་ནུས་ཏེ། བྱང་ཆུབ་སེམས་དཔའ་ཡིན་ན་སངས་རྒྱས་
འཕགས་པ་དེ་རང་ཉིད་དང་རྒྱུད་གཅིག་ཡིན་དགོས་པའི་ཕྱིར་ཏེ། དེ་ཡིན་ན་སངས་རྒྱས་འཕགས་པ་དེ་རང་ཉིད་ཀྱི་ཐོབ་བྱ་མཐར་ཐུག་ཡིན་དགོས་པའི་ཕྱིར། ཁ་ཅིག་སེམས་ཅན་ཡིན་ན་སངས་རྒྱས་འཕགས་པ་དང་རྒྱུད་གཅིག་ཡིན་དགོས་

[098A]༄༅། །པར་ཐལ། བྱང་ཆུབ་སེམས་དཔའ་ཡིན་ན་དེ་དང་རྒྱུད་གཅིག་ཡིན་དགོས་པའི་ཕྱིར། རྟགས་ཁས། འདོད་ན། སངས་རྒྱས་འཕགས་པ་ཆོས་ཅན། ཁྱོད་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་སངས་རྒྱས་འཕགས་
པ་ཡིན་པར་ཐལ། དེ་དང་རྒྱུད་གཅིག་ཏུ་གྱུར་པའི་སངས་རྒྱས་འཕགས་པ་ཡིན་པའི་ཕྱིར་ན། མ་ཁྱབ་སྟེ། ལྷའི་དབང་པོ་བརྒྱ་བྱིན་ཆོས་ཅན། ཁྱོད་སྟོན་པ་ཤཱཀྱ་ཐུབ་པའི་གོ་འཕང་མངོན་དུ་བྱེད་ངེས་ཀྱི་གང་ཟག་ཡིན་པར་ཐལ། ཁྱོད་དེ་དང་རྒྱུད་གཅིག་ཏུ་
གྱུར་པའི་སེམས་ཅན་ཡིན་པའི་ཕྱིར། ཁྱབ་པ་འགྲིག་མ་གྲུབ་ན། དེར་ཐལ། ཁྱོད་སེམས་ཅན་གང་ཞིག་སྟོན་པ་ཤཱཀྱ་ཐུབ་པ་དེ་ཁྱོད་དང་རྒྱུད་གཅིག་ཡིན་པའི་ཕྱིར་ཏེ། དེ་བརྒྱ་བྱིན་དུ་སྐྱེ་བ་ལེན་མྱོང་བའི་ཕྱིར། རྩ་བར་འདོད་ན། སེམས་ཅན་ཡིན་ན་
སྟོན་པ་ཤཱཀྱ་ཐུབ་པའི་གོ་འཐང་མངོན་དུ་བྱེད་ངེས་ཀྱི་གང་ཟག་ཡིན་དགོས་པར་ཐལ། འདོད་པའི་ཕྱིར། ཁ་ཅིག། །རྫ་མཁན་གྱི་ཁྱེའུ་སྣང་བྱེད་དང་ཁྱེའུ་བླ་མ་དང། རྒྱལ་པོ་ང་ལས་ནུས་སོགས་ད་ལྟར་གྱི་དུས་སུ་སྟོན་པ་ཤཱ་ཀྱང་ཐུབ་པ་ཡིན་ནམ་མ་ཡིན་
ཞེས་ཟེར། དེ་ལ་ཁ་ཅིག་མ་ཡིན་ཟེར་བ་མི་འཐད་དེ། རྒྱལ་པོ་ང་ལས་ནུས་དེ་ད་ལྟར་གྱི་དུས་སུ་སྟོན་པ་ཤཱཀྱ་ཐུབ་པ་ཡིན་པར་ཐལ། དེ་ད་ལྟར་གྱི་དུས་སུ་སྟོན་པ་ཤཱཀྱ་ཐུབ་པར་གྱུར་པ་ཡིན་པའི་ཕྱིར་ཏེ། དེ་སྟོན་པ་ཤཱ་ཀྱང་ཐུབ་པར་གྱུར་པའི་དུས་ཡོང་
པའི་ཕྱིར། དེ་སྟོན་པ་ཤཱཀྱ་ཐུབ་པར་འགྱུར་རུང་གི་གང་ཟག་ཡིན་པའི་ཕྱིར་ཏེ། དེར་འགྱུར་རུང་གི་གང་ཟག་གཅིག་ཡོད་པའི་ཕྱིར། དེར་འགྱུར་རུང་གི་རིགས་ཤིག་ཡོད་པའི་ཕྱིར། ཁོ་ན་རེ། སྟོན་པ་ཤཱཀྱ་ཐུབ་པ་དེ་རྒྱལ་པོ་ད་ལས་ནུས་ཀྱི་དུས་སུ་གྱལ་པོ་ང་
ལས་ནུས་ཡིན་པར་ཐལ། རྒྱལ་པོ་ང་ལས་ནུས་དེ་སྟོན་པ་ཤཱཀྱ་ཐུབ་པའི་དུས་སུ་སྟོན་པ་ཤཱཀྱ་ཐུབ་པ་ཡིན་པའི་ཕྱིར། མ་གྲུབ་ན་སོང། དེར་ཐལ། དེ་ད་ལྟར་གྱི་དུས་སུ་སྟོན་པ་ཤཱཀྱ་ཐུབ་པ་ཡིན་པའི་ཕྱིར། རྩ་བར་འདོད་ན། སྟོན་པ་ཤཱཀྱ་ཐུབ་པ་ཆོས་

[098B] ཁྱོད་རྒྱལ་པོ་ང་ལས་ནུས་ཀྱི་དུས་སུ་སྟོན་པ་ཤཱཀྱ་ཐུབ་པའི་རྒྱུ་ཡིན་པར་ཐལ། དེའི་དུས་སུ་རྒྱལ་པོ་ང་ལས་ནུས་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། ཁྱོད་རྒྱལ་པོ་ང་ལས་ནུས་ཀྱི་དུས་སུ་སྟོན་པ་ཤཱཀྱ་ཐུབ་པའི་རྒྱུ་མ་ཡིན་པར་ཐལ་
དེའི་དུས་སུ་སྟོན་པ་ཤཱཀྱ་ཐུབ་དེ་ཁྱོད་ཀྱི་རྒྱུ་ཡིན་པའི་ཕྱིར་ན། རྟགས་མ་གྲུབ་པོ། གཞན་ཡང། བདག་སྐྱེ་ཡོད་པར་ཐལ། རྒྱལ་པོ་ང་ལས་ནུས་ཀྱི་དུས་སུ་བདག་སྐྱེ་ཡོད་པའི་ཕྱིར། དེའི་དུས་སུ་སྟོན་པ་ཤཱཀྱ་ཐུབ་པ་དེ་རང་དང་བདག་ཉིད་གཅིག་ཏུ་གྱུར་པའི་རྒྱུ་ལས་
སྐྱེ་བའི་ཕྱིར་ཏེ། དེའི་དུས་སུ་སྟོན་པ་ཤཱཀྱ་ཐུབ་པ་དེ་ཁོ་ཁོ་རང་ལས་སྐྱེས་པའི་ཕྱིར་ཏེ། སྟོན་པ་ཤཱཀྱ་ཐུབ་པ་དེ་དེའི་དུས་སུ་སྟོན་པ་ཤཱཀྱ་ཐུབ་པའི་རྒྱུ་ཡིན་པའི་ཕྱིར་ན། མ་གྲུབ་སྟེ། འོ་ན། སྟོན་པ་ཤཱཀྱ་ཐུབ་པ་དེ་སྟོན་པ་ཤཱཀྱ་ཐུབ་པའི་རྒྱུར་གྱུར་པའི་དུས་སྲེད་
པར་ཐལ། དེ་རྒྱལ་པོ་ང་ལས་ནུས་ཀྱི་དུས་སུ་སྟོན་པ་ཤཱཀྱ་ཐུབ་པའི་རྒྱུ་ཡིན་པའི་ཕྱིར། རྟགས་འབུད། འདོད་ན། དེ་ཆོས་ཅན། ཁྱོད་ཁྱོད་ཀྱི་རྒྱུར་གྱུར་པའི་དུས་མི་སྲིད་པར་ཐལ། ཁྱོད་བདག་མེད་ཡིན་པའི་ཕྱིར། ཁ་ཅིག། མདུན་གྱི་སྐྱེས་བུ་ལན་འདེབས་པ་
པོ་དང། རྒྱུད་གཅིག་ཏུ་གྱུར་པའི་སངས་རྒྱས་འཕགས་པ་ཆོས་ཅན། ད་ལྟ་ཡོད་པར་ཐལ། ད་ལྟ་མདུན་གྱི་སྐྱེས་བུ་ལན་འདེབས་པ་པོ་ཡིན་པའི་ཕྱིར། མ་གྲུབ་ན། རྒྱལ་པོ་ང་ལས་ནུས་དེ་ད་ལྟར་གྱི་དུས་སུ་སྟོན་པ་ཤཱཀྱ་ཐུབ་པ་ཡིན་པ་བུད། འདོད་ན་མདུན་གྱི་
སྐྱེས་བུ་ལན་འདེབས་པ་པོ་དེ་ད་ལྟ་སངས་རྒྱས་ཟིན་པར་ཐལ། དེ་དང་རྒྱུད་གཅིག་ཏུ་གྱུར་པའི་སངས་རྒྱས་འཕགས་པ་དེ་ད་ལྟ་གྲུབ་ཟིན་པའི་ཕྱིར། ཟེར་ན། མདུན་གྱི་སྐྱེས་བུ་ལན་འདེབས་པ་བོ་དང་རྒྱུད་གཅིག་ཏུ་གྱུར་པའི་སངས་རྒྱས་འཕགས་པ་ཡིན་
ན་ད་ལྟ་མེད་པས་ཁྱབ་པར་ཐལ། དེ་ད་ལྟ་མེད་པའི་ཕྱིར། རྟགས་ཁས། འདོད་ན། སངས་རྒྱས་འཕགས་པ་ཆོས་ཅན། དེར་ཐལ། དེའི་ཕྱིར། ཁོ་ན་རེ། ལམ་ཤེས་རྒྱུད་ལྡན་གྱི་གང་ཟག་ཡིན་ན་ཐེག་ཆེན་གྱི་ཚོགས་ལམ་གྱི་གནས་སྐབས་ན་མེད་

[099A]༄༅། །པས་ཁྱབ་པར་ཐལ། ཐེག་ཆེན་ཚོགས་ལམ་གྱི་གནས་སྐབས་ན་ལམ་ཤེས་རྒྱུད་ལྡན་གྱི་གང་ཟག་མེད་པའི་ཕྱིར། རྩ་ཁྱབ་ལ་ཁས། ཁ་ཅིག་མདུན་གྱི་སྐྱེས་བུ་ལན་འདེབས་པ་པོ་དང་རྒྱུད་ཅིག་ཏུ་གྱུར་པའི་སངས་རྒྱས་འཕགས་པ་
དེ་ད་ལྟ་མེད་པར་ཐལ། དེ་ད་ལྟ་མ་འོངས་པ་ཡིན་པའི་ཕྱིར་ཏེ། མདུན་གྱི་སྐྱེས་བུ་ལན་འདེབས་པ་པོ་དེ་མ་འོངས་པ་ན་འཚང་རྒྱ་འགྱུར་གྱི་གང་ཟག་ཡིན་པའི་ཕྱིར་ཟེར་ན། བྱང་སེམས་ཚོགས་ལམ་པ་རྒྱུད་གཅིག་ཏུ་གྱུར་པའི་སངས་རྒྱས་འཕགས་པ་དེ་ད་ལྟ་
མེད་པར་ཐལ། དེ་ད་ལྟ་མ་འོངས་པ་ཡིན་པའི་ཕྱིར་ཏེ། བྱང་སེམས་ཚོགས་ལམ་པ་དེ་མ་འོངས་པ་ན་འཚང་རྒྱ་འགྱུར་གྱི་གང་ཟག་ཡིན་པའི་ཕྱིར། ཁྱབ་པ་ཁས། རྩ་བར་འདོད་ན། བྱང་སེམས་ཚོགས་ལམ་པའི་རྟོགས་པ་སྔོན་དུ་སོང་བའི་སངས་རྒྱས་འཕགས་
པ་དེ་ད་ལྟ་མེད་པར་ཐལ། འདོད་པའི་ཕྱིར། འདོད་ན། སངས་རྒྱས་འཕགས་པ་དེ་ད་ལྟ་མེད་པར་ཐལ། འདོད་པའི་ཕྱིར། འདོད་ན། ད་ལྟ་བའི་གང་ཟག་ཡིན་ན་སེམས་ཅན་ཡིན་དགོས་པར་ཐལ། འདོད་པའི་ཕྱིར། ཁོ་ན་རེ། མདུན་གྱི་སྐྱེས་བུ་ལན་འདེབས་
པ་པོ་སངས་རྒྱས་པའི་སངས་རྒྱས་ཀྱི་ཞིང་དེ་ད་ལྟ་ཡོད་པར་ཐལ། དེ་སངས་རྒྱས་པའི་སངས་རྒྱས་ད་ལྟ་ཡོད་པའི་ཕྱིར། དེ་དང་རྒྱུད་གཅིག་ཏུ་གྱུར་པའི་སངས་རྒྱས་ད་ལྟ་ཡོད་པའི་ཕྱིར་ན་མ་ཁྱབ། འདོད་ན། དེ་སངས་རྒྱས་པའི་སངས་རྒྱས་ཀྱི་ཞིང་ད་ལྟ་གྲུབ་
ཟིན་པར་ཐལ། འདོད་པའི་ཕྱིར། འདོད་ན། མདུན་གྱི་སྐྱེས་བུ་ལན་འདེབས་པ་པོ་ད་ལྟ་སངས་རྒྱས་ཟིན་པར་ཐལ། འདོད་པའི་ཕྱིར། ཁ་ཅིག་རྒྱལ་པོ་ང་ལས་ནུས་ཆོས་ཅན། ད་ལྟའི་དུས་སུ་ཡོད་པར་ཐལ། ད་ལྟའི་དུས་སུ་ད་ལྟའི་སྟོན་པ་ཤཱཀྱ་ཐུབ་
པ་ཡིན་པའི་ཕྱིར་ན་མ་ཁྱབ། དེར་ཐལ། དེའི་དུས་སུ་སྟོན་པ་ཤཱཀྱ་ཐུབ་པ་ཡིན་པའི་ཕྱིར། ཡང་ཁོ་ན་རེ། དེ་ཆོས་ཅན། ད་ལྟར་གྱི་དུས་སུ་སྟོན་པ་ཤཱཀྱ་ཐུབ་པའི་རྒྱུད་ལ་ཡོད་པར་ཐལ། དེའི་དུས་སུ་སྟོན་པ་ཤཱཀྱ་ཐུབ་པ་ཡིན་པའི་ཕྱིར། རྟགས་ཁས་

[099B] ད་ལྟར་གྱི་དུས་སུ་ཡོད་པར་ཐལ། འདོད་པའི་ཕྱིར་ན་མ་ཁྱབ་སྟེ། བྱང་སེམས་རྒྱུན་མཐའ་བ་ཆོས་ཅན། རྒྱུན་མཐའ་པ་སངས་རྒྱས་པའི་ཚེ་ན་ཡོད་པར་ཐལ། དེའི་ཚེ་ན་ད་ལྟ་བ་ཡིན་པའི་ཕྱིར། མ་གྲུབ་ན་སོང། དེའི་ཚེ་ན་ད་ལྟ་བའི་སངས་རྒྱས་
འཕགས་པ་ཡིན་པའི་ཕྱིར། ཁྱབ་པ་ཁས། དེར་ཐལ། དེའི་ཚེ་ན་སངས་རྒྱས་འཕགས་པ་ཡིན་པའི་ཕྱིར། ཁྱབ་པ་རྣམས་རིམ་པ་བཞིན་དུ་སོང། གཞན་ཡང། རྒྱུན་མཐའི་བར་ཆད་མེད་ལམ་ཆོས་ཅན། ཁྱོད་རྒྱུན་མཐའ་བ་སངས་རྒྱས་པའི་ཚེ་ན་ཡོད་པར་ཐལ་
དེའི་ཚེ་ན་སངས་རྒྱས་འཕགས་པའི་རྒྱུད་ལ་ཡོད་པའི་ཕྱིར། ཁྱབ་པ་ཁས། དེར་ཐལ། དེའི་ཚེ་རྣམ་མཁྱེན་ཡིན་པའི་ཕྱིར། རྟགས་གྲུབ་སྟེ། དེའི་ཚེ་བྱང་སེམས་རྒྱུན་མཐའ་བ་སངས་རྒྱས་འཕགས་པ་ཡིན་པའི་ཕྱིར། དེས་ན་རྒྱུན་མཐའི་ཡེ་ཤེས་དེ་བྱང་
སེམས་རྒྱུན་མཐའ་བ་སངས་རྒྱས་པའི་ཚེ་སངས་རྒྱས་འཕགས་པའི་རྒྱུད་ལ་ཡོད། དེའི་ཚེ་སངས་རྒྱས་འཕགས་པའི་རྒྱུད་ལ་རྒྱུན་མཐའི་ཡེ་ཤེས་མེད་དོ། །ཁ་ཅིག་རྒྱུའི་སྐྱབས་དང་འབྲས་བུའི་སྐྱབས་གཉིས་འགལ་ཟེར་བ་མི་འཐད་དེ། སྟོན་པ་ཤཱ་
ཀྱ་ཐུབ་པ་དེ་དེ་གཉིས་ཀ་ཡིན་པའི་ཕྱིར་ཏེ། དེ་རྒྱུའི་སྐྱབས་ཡིན་པ་གང་ཞིག། དེ་འབྲས་བུའི་སྐྱབས་ཡིན་པའི་ཕྱིར། དང་པོ་གྲུབ་སྟེ། སངས་རྒྱས་འཕགས་པ་ཡིན་པའི་ཕྱིར། གཉིས་པ་དེར་ཐལ། རྒྱལ་པོ་ད་ལས་ནུས་ཀྱི་འབྲས་སྐྱབས་ཡིན་པའི་
ཕྱིར་ཏེ། དེའི་ཐོབ་བྱ་མཐར་ཐུག་ཡིན་པའི་ཕྱིར། ཁོ་ན་རེ། རྒྱལ་པོ་ང་ལས་ནུས་ཆོས་ཅན། ཁྱོད་ཀྱི་འབྲས་སྐྱབས་མེད་པར་ཐལ། ཁྱོད་སངས་རྒྱས་ཡིན་པའི་ཕྱིར། དེར་ཐལ། སྟོན་པ་ཤཱ་ཀྱ་ཐུབ་པར་སངས་རྒྱས་ཟིན་པའི་ཕྱིར་ཏེ། ཁྱོད་ད་ལྟའི་དུས་སུ་
སྟོན་པ་ཤཱཀྱ་ཐུབ་པར་སངས་རྒྱས་ཟིན་པའི་ཕྱིར། མ་ཁྱབ་བྱས་པ་ལ་ཁོ་ན་རེ། དེ་ཆོས་ཅན། ད་ལྟར་གྱི་དུས་སུ་སེམས་ཅན་ཡིན་པར་ཐལ། སེམས་ཅན་ཡིན་པའི་ཕྱིར་ན་མ་ཁྱབ། ཁོ་ན་རེ། དེ་ལ་ཁྱབ་པ་ཡོད་པར་ཐལ། སངས་རྒྱས་ཡིན་ན་ད་

[100A]༄༅། །ལྟར་གྱི་དུས་སུ་སངས་རྒྱས་ཡིན་དགོས་པའི་ཕྱིར། ཟེར་ན། དེ་ལ་ཁ་ཅིག་ཁྱི་རྒན་རྒྱ་བོ་སངས་རྒྱས་པའི་སངས་རྒྱས་ཆོས་ཅན། ད་ལྟར་གྱི་དུས་སུ་སངས་རྒྱས་པའི་སངས་རྒྱས་ཡིན་པར་ཐལ། སངས་རྒྱས་ཡིན་པའི་
ཕྱིར༑ འདོད་ན། ཁྱི་རྒན་རྒྱ་བོ་ད་ལྟ་སངས་རྒྱས་ཟིན་པར་ཐལ། འདོད་པའི་ཕྱིར། ཟེར་ན། མ་ཁྱབ་བོ། ཁོ་ན་རེ། རྒྱལ་པོ་ང་ལས་ནུས་ཆོས་ཅན། མ་འོངས་པ་ན་སངས་རྒྱ་འགྱུར་གྱི་གང་ཟག་ཡིན་པར་ཐལ། སེམས་ཅན་ཡིན་པའི་ཕྱིར། རྟགས་
ཁས༑ འདོད་ན། དེ་མ་ཡིན་པར་ཐལ། དེ་ད་ལྟ་སངས་རྒྱས་ཟིན་པའི་གང་ཟག་ཡིན་པའི་ཕྱིར་ན་མ་ཁྱབ་བོ། ཁ་ཅིག་གང་ཟག་དེའི་འབྲས་སྐྱབས་ཡིན་ན། གང་ཟག་དེའི་འབྲས་བུ་ཡིན་པས་ཁྱབ་ཟེར་ན། བྱང་སེམས་ཚོགས་ལམ་པའི་
ཐོབ་བྱར་གྱུར་པའི་ངོ་བོ་ཉིད་སྐུ་ཆོས་ཅན། དེའི་འབྲས་བུ་ཡིན་པར་ཐལ། དེའི་འབྲས་སྐྱབས་ཡིན་པའི་ཕྱིར་ཏེ། ཆོས་ཅན་དེའི་ཕྱིར། འདོད་མི་ནུས་ཏེ། དངོས་མེད་ཡིན་པའི་ཕྱིར། ཁ་ཅིག། གང་ཟག་དེའི་འབྲས་སྐྱབས་ཡིན་ན་གང་ཟག་དེའི་དུས་
ན་མེད་པས་ཁྱབ་ཟེར་ན། སངས་རྒྱས་འཕགས་པ་ཆོས་ཅན། སངས་རྒྱས་འཕགས་པ་དང་དུས་མཉམ་དུ་གྱུར་པའི་སེམས་ཅན་གྱི་དུས་ན་མེད་པར་ཐལ། དེའི་འབྲས་སྐྱབས་ཡིན་པའི་ཕྱིར་ཏེ། དེའི་ཐོབ་བྱ་མཐར་ཐུག་ཡིན་པའི་ཕྱིར། མ་གྲུབ་ན་
དེ་ཆོས་ཅན། སངས་རྒྱས་འཕགས་པ་དེ་ཁྱོད་ཀྱི་ཐོབ་བྱ་མཐར་ཐུག་ཡིན་པར་ཐལ། ཁྱོད་སེམས་ཅན་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། དེའི་དུས་ན་ཡོད་པར་ཐལ། དེ་དང་དུས་མཉམ་པའི་ཕྱིར། ཁ་ཅིག་སངས་རྒྱས་
འཕགས་པ་ཆོས་ཅན། བྱང་སེམས་རྒྱུན་མཐའ་བའི་འབྲས་སྐྱབས་མ་ཡིན་པར་ཐལ། སེམས་ཅན་དམྱལ་བ་པའི་འབྲས་སྐྱབས་ཡིན་པའི་ཕྱིར། ཟེར་ན་མ་ཁྱབ། ཁ་ཅིག། བྱང་སེམས་ཚོགས་ལམ་པའི་རྒྱུའི་སྐྱབས་དང་འབྲས་བུའི་སྐྱབས་གང་

[100B] གང་ཟག་གཞན་རྒྱུད་ལ་གྲུབ་ཟིན་གྱི་དགེ་འདུན་དཀོན་མཆོག་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། དེའི་རྒྱུའི་སྐྱབས་ཡིན་པའི་ཕྱིར། འདོད་མི་ནུས་ཏེ། ཆོས་ཅན་དེ་
དང་གཅིག་ཡིན་པའི་ཕྱིར།    ༈    །གཉིས་པ་རང་ལུགས་ནི། ཐེག་ཆེན་ཐུན་མོང་མ་ཡིན་པའི་སྐྱབས་གསུམ་ངོས་བཟུང་བ་དང། དོན་དམ་པའི་སྐྱབས་དང་ཀུན་རྫོབ་པའི་སྐྱབས་ཀྱི་ཁྱད་པར་བཤད་པ་དང། རྒྱུའི་སྐྱབས་དང་འབྲས་བུའི་སྐྱབས་
ངོས་བཟུང་བའོ། །དང་པོ་ནི། དོན་གཉིས་མཐར་ཕྱིན་པའི་སྐྱབས་གནས་མཐར་ཐུག་དེ། སངས་རྒྱས་དཀོན་མཆོག་གི་མཚན་ཉིད། དབྱེ་ན་ཀུན་རྫོབ་པའི་སངས་རྒྱས་དཀོན་མཆོག་དང། དོན་དམ་པའི་སངས་རྒྱས་དཀོན་མཆོག་གཉིས་
དང་པོ་ནི། གཟུགས་སྐུ་གཉིས་ལྟ་བུ། གཉིས་པ་ནི། ངོ་བོ་ཉིད་སྐུ་དང། ཡེ་ཤེས་ཆོས་སྐུ་ལྟ་བུ། འགོག་བདེན་དང་ལམ་བདེན་གང་རུང་གིས་བསྡུས་པའི་འཕགས་རྒྱུད་ཀྱི་རྣམ་བྱང་བདེན་པ་དེ་ཆོས་དཀོན་མཆོག་གི་མཚན་ཉིད། འགོག་
བདེན་དང་ལམ་བདེན་གང་རུང་གིས་བསྡུས་པའི་ཐེག་ཆེན་འཕགས་པའི་རྒྱུད་ཀྱི་རྣམ་བྱང་བདེན་པ་དེ། ཐེག་ཆེན་གྱི་ཆོས་དཀོན་མཆོག་གི་མཚན་ཉིད། ཆོས་དཀོན་མཆོག་ལ་སྒྲས་རྗོད་རིགས་ཀྱི་སྒོ་ནས་དབྱེ་ན། ཀུན་རྫོབ་པའི་ཆོས་དཀོན་མཆོག་དང་
དོན་དམ་པའི་ཆོས་དཀོན་མཆོག་གཉིས། དང་པོ་ནི། གསུང་རབ་ཡན་ལག་བཅུ་གཉིས་ལྟ་བུ། གཉིས་པ་ནི། འགོག་བདེན་དང་ལམ་བདེན་ལྟ་བུ། རིགས་གྲོལ་གྱི་ཡོན་ཏན་བརྒྱད་པོ་གང་རུང་དང་ལྡན་པའི་འཕགས་པ་དེ། དགེ་འདུན་དཀོན་
མཆོག་གི་མཚན་ཉིད། རིགས་གྲོལ་གྱི་ཡོན་ཏན་བརྒྱད་པོ་གང་རུང་དང་ལྡན་པའི་ཐེག་ཆེན་འཕགས་པ་དེ། ཐེག་ཆེན་གྱི་དགེ་འདུན་དཀོན་མཆོག་གི་མཚན་ཉིད། དགེ་འདུན་དཀོན་མཆོག་ལ་སྒྲ་བརྗོད་རིགས་ཀྱི་སྒོ་ནས་དབྱེ་ན། ཀུན་རྫོབ་

[101A]༄༅། །པའི་དགེ་འདུན་དཀོན་མཆོག་དེ་དང་དོན་དམ་པའི་དགེ་འདུན་དཀོན་མཆོག་གཉིས། འཕགས་པའི་གང་ཟག་ཐམས་ཅད་ གཉིས་པ་
ནི༑ དངོས་པོའི་གནས་ཚོད་ལ་ལམ་གྱི་བགྲོད་པ་མཐར་མ་ཐུག་པའི་སྐྱབས་དེ་ཀུན་རྫོབ་པའི་སྐྱབས་ཀྱི་དོན་དང། དངོས་པོའི་གནས་ཚོད་ལ་ལམ་གྱི་བགྲོད་པ་མཐར་ཐུག་པའི་སྐྱབས་དེ། དོན་དམ་པའི་སྐྱབས་ཀྱི་དོན་ཡིན། མཚན་ཉིད་ནི་གོ་སླའོ། །
གསུམ་པ་ནི། གང་ཟག་གཞན་རྒྱུད་ལ་གྲུབ་ཟིན་གྱི་དཀོན་མཆོག་གསུམ་བྱང་སེམས་རྒྱུན་མཐའ་བའི་རྒྱུའི་སྐྱབས་དང། བྱང་སེམས་རྒྱུན་མཐའ་བའི་ཐོབ་བྱང་གྱུར་པའི་དཀོན་མཆོག་གསུམ་བྱང་སེམས་རྒྱུན་མཐའ་བའི་འབྲས་སྐྱབས་ཡིན་ནོ། །རྩོད་
པ་སྤོང་བ་ལ་ཁོ་ན་རེ། སངས་རྒྱས་འཕགས་པ་དང། བྱང་སེམས་མཐོང་ལམ་པ་གཉིས་ཀ་ཆོས་ཅན། ཀུན་རྫོབ་པའི་སྐྱབས་ཡིན་པར་ཐལ། དངོས་པོའི་གནས་ཚོད་ལ་ལམ་གྱི་བགྲོད་པ་མཐར་མ་ཐུག་པའི་སྐྱབས་ཡིན་པའི་ཕྱིར། ཁྱབ་པ་ཁས་
མ་གྲུབ་ན། དེར་ཐལ། དེ་དང་དངོས་བོའི་གནས་ཚོད་ལ་ལམ་གྱི་བགྲོད་པ་མཐར་ཐུག་པའི་སྐྱབས་གང་རུང་གང་ཞིག་ཕྱི་མ་མ་ཡིན་པའི་ཕྱིར། དང་པོ་དེར་ཐལ། སྐྱབས་ཡིན་པའི་ཕྱིར། ཕྱི་མ་མ་གྲུབ་ན། བྱང་སེམས་མཐོང་ལམ་པ་དངོས་པོའི་གནས་
ཚོད་ལ་ལམ་གྱི་བགྲོད་པ་མཐར་ཐུག་པའི་སྐྱབས་ཡིན་བར་ཐལ། དེ་གཉིས་ཀ་དེ་ཡིན་པའི་ཕྱིར། ཟེར་ན། ཕྱིར་མི་འོང་ཆོས་ཅན། འདོད་པར་ཚེ་ཡོངས་སུ་གྱུར་པའི་ཕྱིར་མི་འོང་དང། འདོད་པར་ཆོ་ཡོངས་སུ་མ་གྱུར་པའི་ཕྱིར་མི་འོང་གང་རུང་ཡིན་པར་ཐལ་
ཕྱིར་མི་འོང་ཡིན་པའི་ཕྱིར། ཁྱ་བ་ཁས། གཞན་ཡང། དེ་ཆོས་ཅན། ལུས་མངོན་བྱེད་ཀྱི་ཕྱིར་མི་འོང་དང་ལུས་མངོན་བྱེད་མ་ཡིན་པའི་ཕྱིར་མི་འོང་གང་རུང་ཡིན་པར་ཐལ། ཕྱིར་མི་འོང་ཡིན་པའི་ཕྱིར། ཁྱབ་པ་ཁས། ཡང་ན་སྔར་གྱི་

[101B] ཁྱོད་ཀྱི་ནང་ཚན་དུ་གྱུར་པའི་དོན་དམ་པའི་སྐྱབས་མེད་པ་གང་ཞིག་དངོས་པོའི་གནས་ཚོད་ལ་ལམ་གྱི་བགྲོད་པ་མཐར་མ་ཐུག་པའི་སྐྱབས་དེ། ཀུན་རྫོབ་པའི་སྐྱབས་ཀྱི་མཚན་ཉིད། ཁྱོད་ཡིན་པ་འམ་
ཁྱོད་ཀྱི་ནང་ཚན་དུ་གྱུར་པའི་གནས་སྐབས་ཀྱི་སྐྱབས་མེད་པ་གང་ཞིག་དངོས་པོའི་གནས་ཚོད་ལ་ལམ་གྱི་བགྲོད་པ་མཐར་ཐུག་པའི་སྐྱབས་དེ། གཅིག་ཤོས་ཀྱི་མཚན་ཉིད། ཅེས་བརྗོད་དོ། །ཡང་ཁ་ཅིག་འགོག་བདེན་དང་ལམ་བདེན་
གཉིས་ཆོས་ཅན། འགོག་བདེན་དང་ལམ་བདེན་གང་རུང་གིས་བསྡུས་པའི་འཕགས་པའི་རྒྱུད་ཀྱི་རྣམ་བྱང་བདེན་པ་ཡིན་པར་ཐལ། ཆོས་དཀོན་མཆོག་ཡིན་པའི་ཕྱིར། ཁྱབ་པ་ཁས། འདོད་ན། འགོག་བདེན་གྱིས་བསྡུས་པར་ཐལ། འདོད་པ་གང་
ཞིག་ལམ་བདེན་གྱིས་མ་བསྡུས་པའི་ཕྱིར་ཟེར་ན། མ་ཁྱབ་སྟེ། འགོག་བདེན་ཆོས་ཅན། འགོག་བདེན་གྱི་བྱེ་བྲག་ཡིན་པར་ཐལ། འགོག་བདེན་དང་ལམ་བདེན་གང་རུང་གི་བྱེ་བྲག་གང་ཞིག་ལམ་བདེན་གྱི་བྱེ་བྲག་མ་ཡིན་པའི་ཕྱིར། ཁྱབ་པ་
ཁས༑ རྟགས་སླའོ། །ཁོ་ན་རེ། རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་ཆོས་ཅན། འགོག་ལམ་གང་རུང་གིས་བསྡུས་པའི་འཕགས་རྒྱུད་ཀྱི་རྣ་བྱང་བདེན་པ་ཡིན་པར་ཐལ། ཆོས་དཀོན་མཆོག་ཡིན་པའི་ཕྱིར་ཏེ། ངོ་བོ་ཉིད་སྐུ་ཡིན་པའི་ཕྱིར། ཟེར་ན་མ་ཁྱབ། འདོད་མི་
ནུས་ཏེ། དོན་དམ་བདེན་པ་ཡིན་པའི་ཕྱིར། ཞེས་ཟེར་རོ། །བྱང་ཆུབ་ཀྱི་སེམས་ཀྱི་རབ་ཏུ་དབྱེ་བ་ཞེས་སོགས་ཀྱི་སྐབས་སུ་སྦྱོར་བ་དང། མཐའ་བཅད་པ་གཉིས། དང་པོ་ནི། བྱང་ཆེན་ཡོད་བཞིན་དུ་བྱང་ཆེན་ཡང་དག་པར་རྗེས་སུ་མི་མཐོང་ངོ་
ཞེས་སོགས་ཀྱི་མདོ་ཆོས་ཅན། སྒྲུབ་པ་རང་གི་ངོ་བོ་ལ་གདམས་པ་ཡིན་ཏེ། ཡུལ་བདེན་པ་གཉིས་ཀྱི་རིམ་པ་ལས་མི་འདའ་བར་ཐེག་ཆེན་གྱི་སྒྲུབ་པ་ཉམས་སུ་ལོང་ཞིག་ཅེས་གདམས་པའི་མདོ་ཡིན་པའི་ཕྱིར། འཛམ་བུའི་གླིང་འདི་དགེ་སློང་ཤཱརིའི་བུ་

[102A]༄༅། །བུ་དང། མོའུ་གལ་གྱི་བུ་ཤ་སྟག་གིས་གང་བ་འདི་ལྟ་སྟེ། འདམ་བུའི་ཚལ་ལམ་ཞེས་སོགས་ཀྱི་མདོ་ཆོས་ཅན། སྒྲུབ་པ་རང་གི་ངོ་བོ་ཐུན་མོང་མ་ཡིན་པ་ལ་གདམས་པ་ཡིན་ཏེ། རང་ཉིད་འབའ་ཞིག་གི་དོན་དུ་ཐེག་པ་དམན་པ་ཡིད་
ལ་མི་བྱ་བར་ཐེག་ཆེན་གྱི་སྒྲུབ་པ་ཉམས་སུ་ལོང་ཞིག་ཅེས་གདམས་པའི་མདོ་ཡིན་པའི་ཕྱིར།    ༈    དང་པོ་ནི། ཁ་ཅིག་མཐར་ཐུག་དཔྱོད་པའི་རིགས་ཤེས་ཀྱི་རྙེད་དོན། དོན་དམ་བདེན་པའི་མཚན་ཉིད། ཐ་སྙད་དཔྱོད་པའི་ཚད་
མའི་རྙེད་དོན། ཀུན་རྫོབ་བདེན་པའི་མཚན་ཉིད་ཡིན་ཟེར་ན། བུམ་པ་ཆོས་ཅན། མཚོན་བྱ་དང་པོ་དེར་ཐལ། མཚན་ཉིད་དེའི་ཕྱིར། མ་གྲུབ་ན། དེར་ཐལ། ཇི་ལྟ་བ་མཁྱེན་པའི་རྣམ་མཁྱེན་གྱི་རྙེད་དོན་ཡིན་པའི་ཕྱིར་ཏེ། གཞི་གྲུབ་པའི་
ཕྱིར༑ རྩ་བར་འདོད་མི་ནུས་ཏེ། དངོས་པོ་ཡིན་པའི་ཕྱིར། གཞན་ཡང། བདེན་མེད་ཆོས་ཅན། མཚོན་བྱ་དེར་ཐལ། མཚན་ཉིད་གཉིས་པ་དེའི་ཕྱིར། མ་གྲུབ་ན། དེར་ཐལ། བདེན་འཛིན་ལོག་ཤེས་སུ་རྟོགས་པའི་རྗེས་དཔག་གི་རྙེད་
དོན་ཡིན་པའི་ཕྱིར་ཏེ། བདེན་འཛིན་ལོག་ཤེས་སུ་རྟོགས་པའི་རྗེས་དཔག་དེས་ཁྱོད་རྟོགས་པའི་ཕྱིར། མ་གྲུབ་ན། བདེན་འཛིན་ལོག་ཤེས་སུ་རྟོགས་པའི་རྗེས་དཔག་ཆོས་ཅན། ཁྱོད་ཀྱིས་བདེན་མེད་རྟོགས་པར་ཐལ། ཁྱོད་ཀྱིས་བདེན་འཛིན་གྱི་ཞེན་ཡུལ་
མེད་པར་རྟོགས་པའི་ཕྱིར་ཏེ། ཁྱོད་ཀྱིས་བདེན་འཛིན་ལོག་ཤེས་སུ་རྟོགས་པའི་ཕྱིར། རྩ་བར་འདོད་མི་ནུས་ཏེ། དོན་དམ་བདེན་པ་ཡིན་པའི་ཕྱིར། ཁ་ཅིག་མཐར་ཐུག་དཔྱོད་པའི་རིགས་ཤེས་ཀྱི་དངོས་ཀྱི་རྙེད་དོན། དོན་དམ་བདེན་པའི་མཚན་ཉིད། ཐ་སྙད་
དཔྱོད་པའི་ཚད་མེའི་དངོས་ཀྱི་རྙེད་དོན། ཀུན་རྫོབ་བདེན་པའི་མཚན་ཉིད་ཡིན་ཞེས་ཟེར་ན། མཐར་ཐུག་དཔྱོད་པའི་རིགས་ཤེས་རྗེས་དཔག་གི་གཞལ་བྱ་ཆོས་ཅན། མཚོན་བྱ་དང་པོ་དེར་ཐལ། མཚན་ཉིད་དེའི་ཕྱིར། མ་གྲུབ་ན། དེར་ཐལ་

[102B] མ་གྲུབ་ན། དེར་ཐལ། མཐར་ཐུག་དཔྱོད་པའི་རིགས་ཤེས་རྗེས་དཔག་དེས། ཁྱོད་དངོས་སུ་རྟོགས་པའི་ཕྱིར། མ་གྲུབ་ན། མཐར་ཐུག་དཔྱོད་པའི་རིགས་ཤེས་རྗེས་དཔག་
ཆོས་ཅན། ཁྱོད་ཀྱིས་རང་གི་གཞལ་བྱ་དངོས་སུ་རྟོགས་པར་ཐལ། ཁྱོད་རྟོ་པ་ཚད་མ་ཡིན་པའི་ཕྱིར། རྩ་བར་འདོད་ན། ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་གཞལ་བྱ་དོན་དམ་བདེན་པ་ཡིན་པར་ཐལ། འདོད་པའི་ཕྱིར། འདོད་ན། དེ་མ་ཡིན་
པར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་དེ་དེའི་གཞལ་བྱ་ཡིན་པའི་ཕྱིར། རྟགས་འོག་ཏུ་བསྒྲུབ། གཞན་ཡང། བདེན་མེད་ཀྱི་དོན་སྤྱི་ཆོས་ཅན། མཚོན་བྱ་དང་པོ་དེར་ཐལ། མཚན་ཉིད་དེའི་ཕྱིར། མ་གྲུབ་ན་དེར་ཐལ། བདེན་
མེད་རྟོགས་པའི་རིགས་ཤེས་རྗེས་དཔག་གི་དངོས་ཀྱི་རྙེད་དོན་ཡིན་པའི་ཕྱིར་ཏེ། དེའི་དངོས་ཀྱི་ཡུལ་གང་ཞིག་དེའི་གཞལ་བྱ་ཡིན་པའི་ཕྱིར། ཕྱི་མ་གྲུབ་སྟེ། དེའི་སྣང་ཡུལ་གྱི་གཞལ་བྱ་ཡིན་པའི་ཕྱིར་ཏེ། དེའི་སྣང་ཡུལ་གྱི་གཞལ་བྱ་
ཡོད་པའི་ཕྱིར། བྱས་པ་ལ་ཁོ་ན་རེ། ཐེག་ཆེན་མཐོང་ལམ་བར་ཆད་མེད་ལམ་གྱི་གཞལ་བྱ་དེ་དེའི་དངོས་ཀྱི་གཞལ་བྱ་ཡིན་པར་ཐལ། བདེན་མེད་རྟོགས་པའི་རིགས་ཤེས་རྗེས་དཔག་གི་གཞལ་བྱ་དེ་དེའི་དངོས་ཀྱི་གཞལ་བྱ་ཡིན་པའི་ཕྱིར་
རྟགས་ཁས། འདོད་ན། དེའི་གཞལ་བྱ་ཆོས་ཅན། དོན་དམ་བདེན་པ་ཡིན་པར་ཐལ། འདོད་པའི་ཕྱིར། ཟེར་ན་རྩ་བར་མ་ཁྱབ་པོ། འོ་ན་ཁོ་རང་ལ། ཐེག་ཆེན་མཐོང་ལམ་བར་ཆད་མེད་ལམ་གྱི་དངོས་ཀྱི་གཞལ་བྱ་དེ། དེའི་དངོས་ཀྱི་
གཞལ་བྱ་ཡིན་པར་ཐལ། བདེན་མེད་རྟོགས་པའི་རིགས་ཤེས་རྗེས་དཔག་གི་དངོས་ཀྱི་གཞལ་བྱ་དེ། དེའི་དངོས་ཀྱི་གཞལ་བྱ་ཡིན་པའི་ཕྱིར། ཁྱབ་པ་ཁས། འདོད་ན། དེའི་དངོས་ཀྱི་གཞལ་བྱ་ཆོས་ཅན། དོན་དམ་བདེན་པ་ཡིན་པར་

[103A]༄༅། །ཐལ༑ དེའི་དངོས་ཀྱི་གཞལ་བྱ་ཡིན་པའི་ཕྱིར། འདོད་ན། མེད་དགག་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། མ་ཡིན་དགག་ཡིན་པའི་ཕྱིར་ཏེ། དེ་དགག་པ་གང་ཞིག་རང་ཞེས་རྗོད་པའི་སྒྲས་རང་གི་དགག་བྱ་
བཀག་ཤུལ་དུ་རང་གི་འཕང་བྱར་གྱུར་བའི་ཆོས་གཞན་སྒྲུབ་པ་འཕེན་པའི་ཕྱིར། རྟགས་ཕྱི་མ་གྲུབ་སྟེ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་དངོས་ཀྱི་གཞལ་བྱ་ཞེས་པའི་སྒྲ་དེས་གཞལ་བྱ་འཕེན་པའི་ཕྱིར་ཏེ། དེས་གཞལ་བྱ་རྗོད་པའི་ཕྱིར། བྱས་
པ་ལ་ཁོ་ན་རེ། དོན་དམ་བདེན་པ་དེས། རང་ཞེས་བརྗོད་པའི་སྒྲས་རང་གི་དགག་བྱ་བཀག་བཤུལ་དུ་རང་གི་འཕང་བྱར་གྱུར་པའི་ཆོས་གཞན་སྒྲུབ་པ་འཕེན་པར་ཐལ། དོན་དམ་བདེན་པ་ཞེས་རྗོད་པའི་སྒྲས། རང་གི་འཕང་བྱར་གྱུར་པའི་བདེན་པ་འཕེན་པའི་
ཕྱིར། ཁྱབ་པ་ཁས། འདོད་ན། དོན་དམ་བདེན་པ་ཆོས་ཅན། དེ་མ་ཡིན་པར་ཐལ། མེད་དགག་ཡིན་པའི་ཕྱིར། ཟེར་ན། རྩ་བར་མ་ཁྱབ་སྟེ། བདེན་པ་དེ་སྒྲུབ་པ་མ་ཡིན་པའི་ཕྱིར། མ་གྲུབ་ན། བདེན་པ་ཆོས་ཅན། དེ་མ་ཡིན་པར་ཐལ། མེད་
དགག་ཡིན་པའི་ཕྱིར། དེར་ཐལ། དོན་དམ་བདེན་པ་ཡིན་པའི་ཕྱིར། དེར་ཐལ། བདེན་པ་ཡིན་པའི་ཕྱིར། གཞན་ཡང། ཐེག་ཆེན་མཐོང་ལམ་བར་ཆད་མེད་ལམ་གྱི་དངོས་ཀྱི་གཞལ་བྱར་གྱུར་པའི་གང་ཟག་གི་བདག་མེད་དེ། དེའི་དངོས་ཀྱི་གཞལ་
བྱ་ཡིན་པར་ཐལ། དེ་ཡོད་པ་གང་ཞིག་དེའི་དངོས་ཀྱི་གཞལ་བྱ་དེ། དེའི་དངོས་ཀྱི་གཞལ་བྱ་ཡིན་པའི་ཕྱིར། ཕྱི་མ་ཁས། འདོད་ན། དེ་ཆོས་ཅན། དོན་དམ་བདེན་པ་ཡིན་པར་ཐལ། དེའི་དངོས་ཀྱི་གཞལ་བྱ་ཡིན་པའི་ཕྱིར། འདོད་ན། གང་
ཟག་གི་བདག་མེད་དོན་དམ་བདེན་པ་ཡིན་པར་ཐལ། འདོད་པའི་ཕྱིར། ཁོ་ན་རེ། དེའི་དངོས་ཀྱི་གཞལ་བྱ་དེ། དེའི་དངོས་ཀྱི་གཞལ་བྱ་ཡིན་པར་ཐལ། དེའི་དངོས་ཀྱི་གཞལ་བྱར་གྱུར་པའི་གང་ཟག་གི་བདག་མེད་དེ། དེའི་དངོས་ཀྱི་གཞལ་བྱར་གྱུར་པའི་

[103B] མ་གྲུབ་ན། དེའི་དངོས་ཀྱི་གཞལ་བྱར་གྱུར་པའི་གང་ཟག་གི་བདག་མེད་ཆོས་ཅན། དེའི་དངོས་ཀྱི་གཞལ་བྱར་གྱུར་པའི་གང་ཟག་གི་བདག་མེད་ཡིན་པར་ཐལ། གང་ཟག་གི་བདག་མེད་ཡིན་པའི་ཕྱིར་ཟེར་ན་
རྩ་བར་མ་ཁྱབ་བོ། །ཡང་ཁོ་ན་རེ། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། ཁྱོད་ཀྱིས་རང་གི་གཞལ་བྱ་ཤུགས་ལ་རྟོགས་པར་ཐལ། ཁྱོད་ཀྱིས་དེ་རྟོགས་པ་གང་ཞིག་དེ་དངོས་སུ་མ་རྟོགས་པའི་ཕྱིར། རྟགས་ཕྱི་མ་ཁས་
འདོད་ན། དེའི་གཞལ་བྱ་དེ། དེའི་ཤུགས་གཞལ་ཡིན་པར་ཐལ། འདོད་པའི་ཕྱིར། འདོད་ན། དེའི་གཞལ་བྱ་ཆོས་ཅན། དེའི་ཤུགས་གཞལ་མ་ཡིན་པར་ཐལ། དེའི་དངོས་ཀྱི་ཞལ་བྱ་དེ་ཁྱོད་ཡིན་པའི་ཕྱིར། ཞེས་ཟེར་ན་མ་ཁྱབ་སྟེ། དེའི་
དངོས་ཀྱི་གཞལ་བྱ་དེ་ཡང་དེའི་ཤུགས་ཀྱི་གཞལ་བྱ་ཡིན་པའི་ཕྱིར། ཁོ་ན་རེ། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། ཁྱོད་ཀྱིས་རང་གི་གཞལ་བྱ་དངོས་སུ་རྟོགས་པར་ཐལ། ཁྱོད་ཚད་མ་ཡིན་པའི་ཕྱིར། ཟེར་ན། གཟུགས་འཛིན་དབང་
པའི་མངོན་སུམ་ཆོས་ཅན། དེར་ཐལ། དེའི་ཕྱིར། འདོད་ན། གཟུགས་འཛིན་དབང་པོའི་མངོན་སུམ་གྱི་གཞལ་བྱ་ཆོས་ཅན། ཁྱོད་དངོས་པོ་ཡིན་པར་ཐལ། གཟུགས་འཛིན་དབང་པོའི་མངོན་སུམ་དེས་ཁྱོད་དངོས་སུ་རྟོགས་པའི་ཕྱིར་
འདོད་ན། དེ་ཆོས་ཅན། ཁྱོད་ཀྱི་གཞལ་བྱ་དངོས་པོ་མ་ཡིན་པར་ཐལ། བདག་མེད་ཡིན་པའི་ཕྱིར། ཡང་ཁ་ཅིག་མཐར་ཐུག་དཔྱོད་པའི་རིགས་ཤེས་ཀྱི་རྙེད་དོན་གང་ཞིག་དེ་ཁྱོད་ལ་ལྟོས་ཏེ་མཐར་ཐུག་དཔྱོད་པའི་རིགས་ཤེས་ཚད་མར་
སོང་བ་དེ། དོན་དམ་བདེན་པའི་མཚན་ཉིད། ཐ་སྙད་པའི་ཚད་མའི་རྙེད་དོན་གང་ཞིག་དེ་ཁྱོད་ལ་ལྟོས་ཏེ་ཐ་སྙད་པའི་ཚད་མར་སོང་བ་དེ་ཀུན་རྫོབ་བདེན་པའི་མཚན་ཉིད། ཟེར་ན། བུམ་པ་ཆོས་ཅན། མཚོན་བྱ་དེར་ཐལ། མཚན་ཉིད་

[104A]༄༅། །དང་པོ་དེའི་ཕྱིར། རྟགས་དང་པོ་གྲུབ་སྟེ། ཇི་ལྟ་བ་རྟོགས་པའི་རྣམ་མཁེན་གྱི་རྙེད་དོན་ཡིན་པའི་ཕྱིར། རྟགས་ཕྱི་མ་གྲུབ་སྟེ། བུམ་པ་ལ་ལྟོས་ཏེ་མཐར་ཐུག་དཔྱོད་པའི་རིགས་ཤེས་ཚད་མ་ཡོད་པའི་ཕྱིར་ཏེ། བུམ་པ་ལ་ལྟོས་ཏེ་གནས་
ལུགས་མཐར་ཐུག་ཡོད་པའི་ཕྱིར་ཏེ། བུམ་པའི་གནས་ལུགས་མཐར་ཐུག་ཡོད་པའི་ཕྱིར། ཁ་ཅིག་མཐར་ཐུག་དཔྱོད་པའི་རིགས་ཤེས་ཀྱི་རྙེད་དོན་གང་ཞིག་མཐར་ཐུག་དཔྱོད་པའི་རིགས་ཤེས་དེ་ཁྱོད་ལ་མཐར་ཐུག་དཔྱོད་པའི་རིགས་ཤེས་སུ་
སོང་བ་དེ་དོན་དམ་བདེན་པའི་མཚན་ཉིད། ཐ་སྙད་དཔྱོད་པའི་ཚད་མའི་རྙེད་དོན་གང་ཞིག་ཐ་སྙམ་དཔྱོད་པའི་ཚད་མ་དེ་ཁྱོད་ལ་ཐ་སྙད་དཔྱོད་པའི་ཚད་མར་སོང་བ་དེ། ཀུན་རྫོབ་བདེན་པའི་མཚན་ཉིད་ཟེར་ན། མཚན་ཉིད་དང་པོ་ཆོས་ཅན། དོན་དམ་
བདེན་པ་ཡོད་ན་ཁྱོད་ཡོད་དགོས་པར་ཐལ། ཁྱོད་དེའི་མཚན་ཉིད་ཡིན་པའི་ཕྱིར། འདོད་ན། གང་ཟག་གི་བདག་ཆོས་ཅན། དེར་ཐལ། དེའི་ཕྱིར། གཞན་ཡང། མཚན་ཉིད་དང་པོ་ཆོས་ཅན། ཁྱོད་དོན་དམ་བདེན་པའི་མཚན་ཉིད་མ་ཡིན་ན། དོན་དམ་
བདེན་པའི་མཚན་ཉིད་མེད་དགོས་པར་ཐལ། ཁྱོད་དེའི་མཚན་ཉིད་ཡིན་པའི་ཕྱིར། འདོད་ན། དོན་དམ་བདེན་པ་ཆོས་ཅན། དོན་དམ་བདེན་པའི་མཚན་ཉིད་མེད་པར་ཐལ། མཐར་ཐུག་དཔྱོད་པའི་རིགས་ཤེས་ཀྱི་རྙེད་དོན་གང་ཞིག་མཐར་ཐུག་དཔྱོད་པའི་
རིགས་ཤེས་དེ་ཁྱོད་ལ་ལྟོས་ཏེ་མཐར་ཐུག་དཔྱོད་པའི་རིགས་ཤེས་སུ་སོང་བ། དོན་དམ་བདེན་པའི་མཚན་ཉིད་མ་ཡིན་པའི་ཕྱིར། ཁྱབ་པ་ཁས། རྟགས་དང་པོ་སླ། གཉིས་པ་མ་གྲུབ་ན། གང་ཟག་གི་བདག་མེད་ཆོས་ཅན། དོན་དམ་བདེན་པ་ཡིན་པར་
ཐལ༑ མཐར་ཐུག་དཔྱོད་པའི་རིགས་ཤེས་དེ་དོན་དམ་བདེན་པ་ལ་ལྟོས་ཏེ། མཐར་ཐུག་དཔྱོད་པའི་རིགས་ཤེས་སུ་སོང་བའི་ཕྱིར། ཁྱབ་པ་ཁས། ཁ་ཅིག་རང་མངོན་སུམ་དུ་མཐོང་བའི་མངོན་སུམ་གྱི་ཚད་མས་གཉིས་སྣང་ནུབ་པའི་ཚུལ་གྱིས་རྟོགས་

[104B]སྒྲུབ་པའི་རྣམ་པར་རྟོགས་བྱ་མ་ཡིན་པ་དོན་དམ་བདེན་པའི་མཚན་ཉིད། རང་མངོན་སུམ་དུ་རྟོགས་པའི་མངོན་སུམ་གྱི་ཚད་མས་གཉིས་སྣང་དང་བཅས་པའི་ཚུལ་གྱིས་རྟོགས་པར་བྱ་བའི་རིགས་སུ་གནས་པ། ཀུན་རྫོབ་བདེན་པའི་མཚན་
ཉིད༑ ཟེར་ན། སྔོར་སྣང་དབང་ཤེས་དེ་རང་མངོན་གསུམ་དུ་རྟོགས་པའི་མངོན་སུམ་ཚད་མས་གཉིས་སྣང་ནུབ་བའི་ཚུལ་གྱིས་རྟོག་པར་བྱ་བ་ཡིན་པར་ཐལ། དོན་དམ་བདེན་པའི་མཚན་ཉིད་དང་པོའི་ཟུར་དུ་སྒྲུབ་པའི་རྣམ་པར་རྟོགས་བྱ་མ་ཡིན་པ་ཞེས་སྨོས་
ལ་དགོས་པ་ཡོད་པའི་ཕྱིར། འདོད་ན། སྔོར་སྣང་དབང་ཤེས་མ་ཡིན་པ་ལས་ལོག་པ་དེ་རང་མངོན་སུམ་དུ་རྟོགས་པའི་མངོན་སུམ་གྱི་ཚད་མས་གཉིས་སྣང་ནུབ་པའི་ཚུལ་གྱི་རྟོགས་པར་བྱ་བ་ཡིན་པར་ཐལ། སྔོར་སྣང་དབང་ཤེས་དེ་དེ་ཡིན་པའི་ཕྱིར། འདོད་ན་
དེ་ཆོས་ཅན། དོན་དམ་བདེན་པ་ཡིན་པར་ཐལ། མཚན་ཉིད་དེའི་ཕྱིར། དང་པོ་དངོས། ཕྱི་མ་དེར་ཐལ། དགག་པ་ཡིན་པའི་ཕྱིར། ཁོ་ན་རེ། རྣམ་མཁྱེན་མ་ཡིན་པ་ལས་ལོག་པ་ཆོས་ཅན། སྒྲུབ་པའི་རྣམ་པར་རྟོགས་པར་བྱ་བ་མ་ཡིན་པར་ཐལ། དགག་པ་
ཡིན་པའི་ཕྱིར། འདོད་ན། དེ་ཡིན་པར་ཐལ། སྒྲུབ་པའི་རྣམ་པར་ཚད་མས་རྟོགས་པའི་ཕྱིར། དེར་ཐལ། སྒྲུབ་པའི་རྣམ་པ་ཡིན་པའི་ཕྱིར། ཟེར་ན་མ་ཁྱབ། ཁ་ཅིག་རང་མངོན་སུམ་དུ་རྟོགས་པའི་མངོན་སུམ་ཚད་མས་གཉིས་སྣང་ནུབ་པའི་ཚུལ་
གྱིས་རྟོགས་པར་བྱ་བ། དོན་དམ་བདེན་པའི་མཚན་ཉིད། རང་མངོན་སུམ་དུ་རྟོགས་པའི་མངོན་སུམ་ཚད་མས་གཉིས་སྣང་དང་བཅས་པའི་ཚུལ་གྱིས་རྟོགས་པར་བྱ་བ། ཀུན་རྫོབ་བདེན་པའི་མཚན་ཉིད། ཟེར་ན། རེ་ཤིག་དོན་དམ་བདེན་པ་མངོན་
སུམ་དུ་རྟོགས་པའི་མངོན་སུམ་ཚད་མ་ཆོས་ཅན། ཁྱོད་ཚད་མས་གཉིས་སྣང་ནུབ་པའི་ཚུལ་གྱིས་རྟོགས་པར་བྱ་བ་མ་ཡིན་པར་ཐལ། ཁྱོད་ཚད་མའི་བྱེ་བྲག་ཡིན་པའི་ཕྱིར། འདོད་ན་སོང། དོན་དམ་བདེན་པ་དོན་དམ་བདེན་པ་ཡིན་པར་ཐལ། དོན་དམ་བདེན་པ་

[105A]༄༅། །ཡོད་པའི་ཕྱིར། འདོད་ན་སོང། དོན་དམ་བདེན་པ་ཆོས་ཅན། རང་མངོན་སུམ་དུ་རྟོགས་པའི་མངོན་སུམ་ཚད་མས་གཉིས་སྣང་ནུབ་པའི་ཚུལ་གྱིས་རྟོགས་པར་བྱ་བ་ཡིན་པར་ཐལ། དོན་དམ་བདེན་པ་ཡིན་པའི་ཕྱིར། འཁོར་གསུམ། ཁ་
ཅིག༑ ༑ཇི་ལྟ་བ་མཁྱེན་པའི་རྣམ་མཁྱེན་གྱིས་གཉིས་སྣང་ནུབ་པའི་སྒོ་ནས་རྟོགས་པར་བྱ་བ། དོན་དམ་བདེན་པའི་མཚན་ཉིད། ཇི་སྙེད་པ་མཁྱེན་པའི་རྣམ་མཁྱེན་གྱིས་གཉིས་སྣང་དང་བཅས་པའི་སྒོ་ནས་རྟོགས་པར་བྱ་བ། ཀུན་རྫོབ་བདེན་པའི་མཚན་
ཉིད༑ མངོན་སུམ་ལ་སྣང་བ་ལྟར་དོན་བྱེད་ནུས་པའི་ཀུན་རྫོབ་པར་དམིགས་པ་དེ་ཡང་དག་ཀུན་རྫོབ་ཀྱི་མཚན་ཉིད། མངོན་སུམ་ལ་སྣང་བ་ལྟར་དོན་བྱེད་མི་ནུས་པའི་ཀུན་རྫོབ་པར་དམིགས་པ། ལོག་པའི་ཀུན་རྫོབ་ཀྱི་མཚན་ཉིད། ཟེར་ན། ཇི་སྙེད་
པ་མཁྱེན་པའི་རྣམ་མཁྱེན་ཆོས་ཅན། མཚན་ཉིད་གཉིས་པ་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན། ཁྱོད་ཀྱིས་ཇི་སྙེད་པ་མཁྱེན་པའི་རྣམ་མཁྱེན་པའི་རྣམ་མཁྱེན་དེ། ཁྱོད་རང་ལས་ཐ་དད་པའི་ཚུལ་གྱིས་རྟོགས་པར་ཐལ། འདོད་པའི་ཕྱིར་
འདོད་ན། དེ་ཆོས་ཅན། ཁྱོད་ཇི་སྙེད་པ་མཁྱེན་པའི་རྣམ་མཁྱེན་དང་ཐ་དད་ཡིན་པར་ཐལ། འདོད་པའི་ཕྱིར། ཁོ་ན་རེ། ཇི་སྙེད་པ་མཁྱེན་པའི་རྣམ་མཁྱེན་ཆོས་ཅན། ཁྱོད་ཀྱིས་ཇི་སྙེད་པ་མཁྱེན་པའི་རྣམ་མཁྱེན་དེ་གཉིས་སྣང་དང་བཅས་པའི་སྒོ་ནས་རྟོགས་
པར་ཐལ། ཁྱོད་ཀྱིས་དེ་ཀུན་རྫོབ་པར་རྟོགས་པའི་ཕྱིར། ཟེར་ན། ཇི་སྙེད་པ་མཁྱེན་པའི་རྣམ་མཁྱེན་ཉམས་སུ་མྱོང་བའི་རང་རིག་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། ཁྱོད་སངས་རྒྱས་འཕགས་པའི་རྒྱུད་ཀྱི་ཤེས་པ་ཡིན་པའི་ཕྱིར་
ཏེ༑ ཆོས་ཅན་དེའི་ཕྱིར། རྩ་བར་འདོད་ན། དེ་ཆོས་ཅན། ཁྱོད་ཉམས་སུ་མྱོང་བའི་རང་རིག་དེས། ཁྱོད་གཉིས་སྣང་དང་བཅས་པའི་ཚུལ་གྱིས་མ་རྟོགས་པར་ཐལ། ཁྱོད་ཤེས་པ་ཡིན་པའི་ཕྱིར། གཞན་ཡང། སྐབས་འདིའི་གཉིས་སྣང་

[105B] ཀུན་རྫོབ་ཀྱི་སྣང་བ་ལ་བྱེད་རིགས་པར་ཐལ། མཚན་ཉིད་ཕྱི་མ་དེ་འཐད་པའི་ཕྱིར། འདོད་ན། ཀུན་རྫོབ་བདེན་པར་གྱུར་པའི་ཤེས་པ་ལ་གཉིས་སྣང་ནུབ་པའི་བློ་མེད་པར་ཐལ། འདོད་པའི་ཕྱིར། འདོད་ན། དེ་ཡོད་པར་ཐལ། དེ་ཉམས་སུ་མྱོང་
བའི་རང་རིག་དེ་དེ་ལ་གཉིས་སྣང་ནུབ་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཉམས་སུ་མྱོང་པའི་རང་རིག་དེ་ཁྱོད་ལ་གཉིས་སྣང་ནུབ་པར་ཐལ། ཁྱོད་ཤེས་པ་ཡིན་པའི་ཕྱིར། གཞན་ཡང། དངོས་པོ་ཡིན་ན། མངོན་སུམ་ལ་སྣང་བ་ལྟར་
དོན་བྱེད་ནུས་པ་ཡིན་དགོས་པར་ཐལ། བུམ་པ་དེ་མངོན་སུམ་ལ་སྣང་བ་ལྟར་དོན་བྱེད་ནུས་པ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཡང་དག་ཀུན་རྫོབ་ཡིན་པའི་ཕྱིར། ཁྱབ་པ་ཁས། མ་གྲུབ་ན། ཤེས་བྱ་ཆོས་ཅན། བུམ་
པ་ཡང་དག་ཀུན་རྫོབ་ཡིན་པར་ཐལ། ཤེས་བྱ་དང་གཅིག་གང་ཞིག་ཆུ་དེ་ཡང་དག་ཀུན་རྫོབ་ཡིན་པའི་ཕྱིར། མ་གྲུབ་ན། དེར་ཐལ། ཆུ་ཡོད་པ་གང་ཞིག་བདེན་གཉིས་རང་འགྲེལ་ལས། ཤེས་པ་ལ་གསལ་བའི་རནྨ་པ་ཅན་དུ་འདྲ་ཡང་
ཆུ་ལ་སོགས་པ་དང། སྨིག་རྒྱུ་ལ་སོགས་པ། ཡང་དག་པ་དང་ཡང་དག་པ་མ་ཡིན་པར་རྟོགས་སོ། །ཞེས་གསུངས་པའི་ཕྱིར། རྩ་བར་འདོད་ན། སྨིག་རྒྱུ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། འགྲེལ་ཆེན་ལས། སྨིག་
རྒྱུ་ནི་ཉི་མའི་འོད་ཟེར་ཁྱད་པར་ཅན་ནོ། །ཞེས་གསུངས་པའི་ཕྱིར། འདོད་ན། སྨིག་རྒྱུ་ཆོས་ཅན། ཡང་དག་ཀུན་རྫོབ་ཡིན་པར་ཐལ། མངོན་སུམ་ལ་སྣང་བ་ལྟར་དོན་བྱེད་ནུས་པའི་ཀུན་རྫོབ་ཡིན་པའི་ཕྱིར། རྟགས་ཁྱབ་ཁས། འདོད་
མི་ནུས་ཏེ། ལོག་པའི་ཀུན་རྫོབ་ཡིན་པའི་ཕྱིར་ཏེ། བདེན་གཉིས་རང་འགྲེལ་གྱི་ལུང་དྲངས་མ་ཐག་པའི་དོན་གྲུབ་པའི་ཕྱིར། གཞན་ཡང། གང་ཟག་གི་བདག་མེད་ཆོས་ཅན། མངོན་སུམ་ལ་སྣང་བ་ལྟར་དོན་བྱེད་ནུས་པའི་ཀུན་རྫོབ་

[106A]༄༅། །ཡིན་པར་ཐལ། ཡང་དག་ཀུན་རྫོབ་ཡིན་པའི་ཕྱིར། མ་གྲུབ་ན། དེར་ཐལ། ཀུན་རྫོབ་བདེན་པ་གང་ཞིག་རང་སྣང་ཡུལ་དུ་བྱེད་པའི་བློ་ལ་སྣང་བ་ལྟར་དུ་མ་གྲུབ་པར་འཇིག་རྟེན་རང་ག་བས་རྟོགས་མི་ནུས་པའི་ཕྱིར། ཁ་ཅིག་
ཀུན་རྫོབ་བདེན་པ་གང་ཞིག་རང་གི་མཚན་ཉིད་ཀྱིས་གྲུབ་པ་དེ། ཡང་དག་ཀུན་རྫོབ་ཀྱི་མཚན་ཉིད། དེ་གང་ཞིག་རང་གི་མཚན་ཉིད་ཀྱིས་མ་གྲུབ་པ་དེ། ལོག་པའི་ཀུན་རྫོབ་ཀྱི་མཚན་ཉིད། ཟེར་ན། བྱད་བཞིན་གྱི་གཟུགས་བརྙན་ཆོས་ཅན་
མཚོན་བྱ་དང་པོ་དེར་ཐལ། མཚན་ཉིད་དེའི་ཕྱིར། དང་པོ་གྲུབ་སྟེ། དངོས་པོ་ཡིན་པའི་ཕྱིར། ཕྱི་མ་གྲུབ་སྟེ། རང་མཚན་ཡིན་པའི་ཕྱིར། རྩ་བར་འདོད་མི་ནུས་ཏེ། ལོག་པའི་ཀུན་རྫོབ་ཡིན་པའི་ཕྱིར། མ་གྲུབ་ན། བྱད་བཞིན་གྱི་གཟུགས་བརྙན་
ལོག་པའི་ཀུན་རྫོབ་ཡིན་པར་ཐལ། སྨིག་རྒྱུའི་ཆུ་ལོག་པའི་ཀུན་རྫོབ་ཡིན་པའི་ཕྱིར། རྟགས་བསྒྲུབས་ཟིན། གཞན་ཡང། གང་ཟག་གི་བདག་ཆོས་ཅན། ཀུན་རྫོབ་བདེན་པ་ཡིན་པར་ཐལ། ལོག་པའི་ཀུན་རྫོབ་ཡིན་པའི་ཕྱིར། ཁྱབ་པ་ཁས་
མ་གྲུབ་ན། དེར་ཐལ། གཞི་མ་གྲུབ་པའི་ཕྱིར། རྩ་བར་འདོད་ན། གཞི་གྲུབ་པར་ཐལ། འདོད་པའི་ཕྱིར། ཡང་ཁ་ཅིག་ཀུན་རྫོབ་བདེན་པ་ཡང་ཡིན། བདེན་མེད་མ་རྟོགས་པའི་སྔ་རོལ་དུ་རང་ཉིད་ལ་སྣང་བ་ལྟར་མ་གྲུབ་པར་རྟོགས་མི་ནུས་
པ་ཡང་ཡིན་པའི་གཞི་མཐུན་པ། ཡང་དག་ཀུན་རྫོབ་ཀྱི་མཚན་ཉིད། ཀུན་རྫོབ་བདེན་པ་ཡང་ཡིན། བདེན་མེད་མ་རྟོགས་པའི་སྔ་རོལ་དུ་རང་ཉིད་ལ་སྣང་བ་ལྟར་དུ་མ་གྲུབ་པར་རྟོགས་ནུས་པ་ཡང་ཡིན་པའི་གཞི་མཐུན་པ་དེ་ལོག་པའི་ཀུན་རྫོབ་ཀྱི་
མཚན་ཉིད། ཟེར་ན། གཟུགས་ཆོས་ཅན། བདེན་མེད་མ་རྟོགས་པའི་སྔ་རོལ་དུ་ཁྱོད་སྣང་བ་ལྟར་དུ་མ་གྲུབ་པ་རྟོགས་མི་ནུས་པར་ཐལ། ཡང་དག་ཀུན་རྫོབ་ཡིན་པའི་ཕྱིར། ཁྱབ་པ་ཁས། འདོད་ན། གཟུགས་སྣང་བ་ལྟར་དུ་མ་གྲུབ་པར་

[106B] བདེན་མེད་ཚད་མས་རྟོགས་པའི་གང་ཟག་ཡིན་དགོས་པར་ཐལ། འདོད་པའི་ཕྱིར། འདོད་ན། སྟོང་ཉིད་མ་རྟོགས་པའི་རང་རྒྱལ་དགྲ་བཅོམ་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ་
ཚུར་མཐོང་གི་རྒྱུད་ཀྱི་གཟུགས་འཛིན་དབང་པོའི་མངོན་སུམ་འཁྲུལ་ཤེས་སུ་ཚད་མས་རྟོགས་པའི་གང་ཟག་ཡིན་པའི་ཕྱིར། དེར་ཐལ། གཉིས་སྟོང་མངོན་སུམ་དུ་རྟོགས་པའི་གང་ཟག་ཡིན་པའི་ཕྱིར་ཏེ། རང་རྒྱལ་འཕགས་པ་ཡིན་པའི་ཕྱིར་
གཞན་ཡང། གཟུགས་སྣང་བ་ལྟར་དུ་མ་གྲུབ་པ་གནས་ལུགས་མཐར་ཐུག་ཡིན་པར་ཐལ། བདེན་མེད་མ་རྟོགས་པའི་སྔ་རོལ་དུ་གཟུགས་སྣང་བ་ལྟར་མ་གྲུབ་པར་རྟོགས་མི་ནུས་པའི་ཕྱིར། རྟགས་ཁས། འདོད་ན། དེ་གཟུགས་ཀྱི་གནས་
ལུགས་ཡིན་པར་ཐལ། འདོད་པའི་ཕྱིར། འདོད་ན། བྱང་བཞིན་གྱི་གཟུགས་བརྙན་སྣང་བ་ལྟར་མ་གྲུབ་པ་བྱད་བཞིན་གྱི་གཟུགས་བརྙན་གྱི་གནས་ལུགས་ཡིན་པར་ཐལ། འདོད་པའི་ཕྱིར། འདོད་ན། བདེན་མེད་མ་རྟོགས་པའི་སྔ་རོལ་དུ་བྱད་
བཞིན་གྱི་གཟུགས་བརྙན་སྣང་བ་ལྟར་མ་གྲུབ་པར་རྟོགས་མི་ནུས་པར་ཐལ། འདོད་པའི་ཕྱིར། འདོད་ན། བྱད་བཞིན་གྱི་གཟུགས་བརྙན་ཆོས་ཅན། བདེན་མེད་མ་རྟོགས་པའི་སྔ་རོལ་དུ་ཁྱོད་སྣང་བ་ལྟར་མ་གྲུབ་པར་རྟོགས་ནུས་པར་ཐལ། ལོག་
པའི་ཀུན་རྫོབ་ཡིན་པའི་ཕྱིར། ཁྱབ་པ་དངོས། རྟགས་བསྒྲུབས་ཟིན། ཁོ་ན་རེ། གཟུགས་སྣང་བ་ལྟར་མ་གྲུབ་པ་གཟུགས་ཀྱི་གནས་ལུགས་ཡིན་པར་ཐལ། གཟུགས་སྣང་བ་ལྟར་མེད་པར་ཚད་མས་རེས་ནས། གཟུགས་བདེན་མེད་དུ་ཚད་མས་
མ་ངེས་པའི་གང་ཟག་མེད་པའི་ཕྱིར། མ་གྲུབ་ན། དེ་འདྲའི་གང་ཟག་ཆོས་ཅན། གཟུགས་སྣང་བ་ལྟར་བདེན་མེད་དུ་ཚད་མས་ངེས་པའི་གང་ཟག་ཡིན་པར་ཐལ། གཟུགས་སྣང་བ་ལྟར་མེད་པར་ཚད་མས་ངེས་པའི་གང་ཟག་ཡིན་པའི་ཕྱིར་

[107A]༄༅། །འདོད་ན། གཟུགས་བདེན་མེད་དུ་ཚད་མས་ངེས་པའི་གང་ཟག་ཡིན་པར་ཐལ། འདོད་པའི་ཕྱིར། ཟེར་ན་མ་ཁྱབ་བོ། ཡང་དེ་འདྲའི་གང་ཟག་ཆོས་ཅན། གཟུགས་བདེན་པར་སྣང་བ་ལྟར་མེད་པར་ཚད་མས་ངེས་པའི་གང་ཟག་
ཡིན་པར་ཐལ། གཟུགས་སྣང་བ་ལྟར་མེད་པར་ཚད་མས་ངེས་པའི་གང་ཟག་ཡིན་པའི་ཕྱིར། འདོད་ན། གཟུགས་བདེན་མེད་དུ་ཚད་མས་ངེས་པའི་གང་ཟག་ཡིན་པར་ཐལ། འདོད་པའི་ཕྱིར། ཟེར་ན། ཁ་ཅིག་ཀུན་རྫོབ་བདེན་པ་གང་ཞིག་སྣང་
བ་ལྟར་དོན་བྱེད་ནུས་པ་ཡང་དག་ཀུན་རྫོབ་ཀྱི་མཚན་ཉིད། དེ་གང་ཞིག་སྣང་བ་ལྟར་དོན་བྱེད་མི་ནུས་པ་ལོག་པའི་ཀུན་རྫོབ་ཀྱི་མཚན་ཉིད། ཟེར་ན། གཟུགས་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ཡང་
དག་ཀུན་རྫོབ་ཀྱི་མཚན་གཞི་ཡོད་པའི་ཕྱིར། འདོད་ན། གཟུགས་དེ་ཚུར་མཐོང་གི་རྒྱུད་ཀྱི་གཟུགས་འཛིན་དབང་པོའི་མངོན་སུམ་ལ་སྣང་བ་ལྟར་དུ་གྲུབ་པར་ཐལ། འདོད་པའི་ཕྱིར། འདོད་ན། གཟུགས་ཕྱི་རོལ་དོན་ཡིན་པར་ཐལ། ཚུར་མཐོང་གི་
རྒྱུད་ཀྱི་གཟུགས་འཛིན་དབང་པོའི་མངོན་སུམ་ལ་གཟུགས་ཕྱི་རོལ་གྱི་དོན་དུ་སྣང་བ་གང་ཞིག་འདོད་པའི་ཕྱིར། འདོད་མི་ནུས་ཏེ། ཕྱི་རོལ་གྱི་དོན་མེད་པའི་ཕྱིར། འགྲེལ་པ་ལས། སྔོན་པོ་དང་དེའི་བློ་དག་ལྷན་ཅིག་དམིགས་པས་དེས་པའི་ཕྱིར་འདི་ནི་
སེམས་ཙམ་ཁོ་ན་ཡིན་གྱི། ཕྱི་རོལ་གྱི་དོན་ནི་མེད་དོ། །ཞེས་གསུངས་པའི་ཕྱིར། གཞན་ཡང། འགོག་བདེན་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ཡང་དག་ཀུན་རྫོབ་ཀྱི་མཚན་གཞི་ཡོད་པའི་ཕྱིར། འདོད་ན་
དངོས་པོ་ཡིན་པར་ཐལ། འདོད་པའི་ཕྱིར། ཁ་ཅིག་ཀུན་རྫོབ་བདེན་པ་ཡིན་ན་རྫུན་པ་ཡིན་པས་མ་ཁྱབ་སྟེ། ཤེས་པ་དེ་དེ་ཡིན་པའི་ཕྱིར། མ་གྲུབ་ན། ཤེས་པ་ཆོས་ཅན། བདེན་པ་ཡིན་པར་ཐལ། སྣང་བ་ལྟར་གྲུབ་པའི་ཕྱིར། རྟགས་གྲུབ་སྟེ། ཁྱོད་

[107B] ཁྱོད་ཤེས་པ་ཡིན་པའི་ཕྱིར། ཟེར་ན། དེ་ལ་ཁ་ཅིག་རྣམ་མཁྱེན་ལ་སྣང་བ་ཆོས་ཅན། བདེན་པ་ཡིན་པར་ཐལ། སྣང་བ་ལྟར་གྲུབ་པའི་ཕྱིར། ཁྱབ་པ་ཁས། མ་གྲུབ་ན། རྣམ་མཁྱེན་
ཆོས་ཅན། ཁྱོད་ལ་སྣང་བ་དེ། སྣང་བ་ལྟར་གྲུབ་པར་ཐལ། ཁྱོད་མ་འཁྲུལ་བའི་ཤེས་པ་ཡིན་པའི་ཕྱིར། རྩ་བར་འདོད་ན། གཞི་གྲུབ་ན་བདེན་པ་ཡིན་པས་ཁྱབ་པར་ཐལ། འདོད་པའི་ཕྱིར། འདོད་ན། ཀུན་རྫོབ་བདེན་པ་ཡིན་ན་སླུ་བའི་ཆོས་ཅན་ཡིན་
པས་མ་ཁྱབ་པར་ཐལ། དེ་ཡིན་ན་རྫུན་པ་ཡིན་པས་མ་ཁྱབ་པའི་ཕྱིར། རྟགས་ཁས། འདོད་མི་ནུས་ཏེ། འདུས་བྱས་ཡིན་ན། རྫུན་པ་སླུ་བའི་ཆོས་ཅན་ཡིན་དགོས་པའི་ཕྱིར། དེར་ཐལ། རྩ་བ་ཤེས་རབ་ལས། འདུས་བྱས་ཐམས་ཅད་སླུ་བའི་ཆོས། དེས་
ན་དེ་དག་རྫུན་པ་ཡིན། །ཞེས་གསུངས་པའི་ཕྱིར། གཞན་ཡང། ཤེས་པ་ཆོས་ཅན། རྫུན་པ་ཡིན་པར་ཐལ། ཀུན་རྫོབ་བདེན་པ་ཡིན་པའི་ཕྱིར། དེར་ཐལ། ཡང་དག་ཀུན་རྫོབ་ཡིན་པའི་ཕྱིར། དེར་ཐལ། ཡང་དག་ཀུན་རྫོབ་དང་ལོག་པའི་ཀུན་
རྫོབ་གང་རུང་གང་ཞིག་ལོག་པའི་ཀུན་རྫོབ་མ་ཡིན་པའི་ཕྱིར། དང་པོ་དེར་ཐལ། ཁྱོད་ཀུན་རྫོབ་བདེན་པ་ཡིན་པའི་ཕྱིར། ཕྱི་མ་དེར་ཐལ། ཤེས་པ་ཡིན་པའི་ཕྱིར། ཁྱབ་སྟེ། ལམ་རིམ་ལས། ཤེས་པ་ཡིན་ན་རང་གི་མཚན་ཉིད་ཀྱིས་གྲུབ་དགོས་
པས་ཤེས་པ་ཡིན་པའི་ཡུལ་ཅན་ལ་ཡང་ལོག་གཉིས་སུ་མི་བྱེད་ལ། ཞེས་གསུངས་པའི་ཕྱིར། གཞན་ཡང། ཤེས་པ་ཆོས་ཅན། རྫུན་པ་ཡིན་པར་ཐལ། ཀུན་རྫོབ་ཡིན་པའི་ཕྱིར། དེར་ཐལ། ཀུན་རྫོབ་བདེན་པ་ཡིན་པའི་ཕྱིར། ཁྱབ་སྟེ་
འཇུག་པའི་ཊཱིཀ་ཆེན་ལས། གཞི་དེ་ཀུན་རྫོབ་ཀྱི་བདེན་པར་གྲུབ་པ་ལ། གཞི་དེ་རྫུན་པར་གྲུབ་དགོས་སོ། །ཞེས་གསུངས་པའི་ཕྱིར། ཁོ་ན་རེ། ཤེས་པ་ཆོས་ཅན། སྣང་ཚུལ་དང་གནས་ཚུལ་མཐུན་པར་ཐལ། སྣང་བ་ལྟར་གྲུབ་པའི་ཕྱིར་

[108A]༄༅། །འདོད་ན། བདེན་པ་ཡིན་པར་ཐལ། འདོད་པའི་ཕྱིར། ཟེར་ན། ཁ་ཅིག་རྩ་བར་མ་ཁྱབ་སྟེ། རྣམ་མཁྱེན་ལ་སྣང་བ་ཆོས་ཅན། དེར་ཐལ། དེའི་ཕྱིར། འདོད་ན། བདེན་པ་ཡིན་པར་ཐལ། འདོད་པའི་ཕྱིར། འདོད་ན། གཞི་
གྲུབ་ན་བདེན་པ་ཡིན་པས་ཁྱབ་པར་ཐལ་ལོ་ཟེར། འདུས་བྱས་ཡིན་ན་སླུ་བའི་ཆོས་ཅན་ཡིན་པས་ཁྱབ་བྱས་པ་ལ། ཁ་ཅིག་ལས་རྒྱུ་འབྲས་ཆོས་ཅན། དེར་ཐལ། དེའི་ཕྱིར། འདོད་ན། སླུ་བ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། མི་སླུ་བ་
ཡིན་པའི་ཕྱིར་ཏེ། མི་སླུ་བའི་ཕྱིར་ཟེར་ན་མ་ཁྱབ། འོ་ན། གང་ཟག་གི་བདག་ཆོས་ཅན། མ་འོངས་པ་ཡིན་པར་ཐལ། མ་འོངས་པའི་ཕྱིར། ཁྱབ་པ་ཁས། ཁོ་ན་རེ། ལས་རྒྱུ་འབྲས་ཆོས་ཅན། སླུ་བར་ཐལ། སླུ་བ་ཡིན་པའི་ཕྱིར། རྟགས་བསལ་ཁས་
ཟེར་ན་མ་ཁྱབ་སྟེ། ལས་རྒྱུ་འབྲས་མི་སླུ་ཡང་མི་སླུ་བ་མ་ཡིན། སངས་རྒྱས་ཀྱི་བཀའ་བདེན་ཀྱང་བདེན་པ་མ་ཡིན་པར་ཁས་ལེན་པའི་ཕྱིར། བྱས་པ་ལ་ཁོ་ན་རེ། སངས་རྒྱས་ཀྱི་བཀའ་ཆོས་ཅན། མི་བདེན་པར་ཐལ། མི་བདེན་པ་ཡིན་པའི་ཕྱིར་ན་འདིར་
མ་ཁྱབ། མ་གྲུབ་ན། དེར་ཐལ། རྫུན་པ་ཡིན་པའི་ཕྱིར་ཏེ། ཀུན་རྫོབ་ཡིན་པའི་ཕྱིར། ཀུན་རྫོབ་ཀྱི་བདེན་པ་ཡིན་པའི་ཕྱིར། ཁ་ཅིག་ཡང་དག་ཀུན་རྫོབ་དང་ལོག་པའི་ཀུན་རྫོབ་གང་རུང་གང་ཞིག་རང་སྣང་ཡུལ་དུ་བྱེད་པའི་བློ་ལ་སྣང་བ་ལྟར་མ་གྲུབ་པར་འཇིག་
རྟེན་རང་ག་བས་རྟོགས་མི་ནུས་པ། ཡང་དག་ཀུན་རྫོབ་ཀྱི་མཚན་ཉིད། དེ་གང་ཞིག་རང་སྣང་ཡུལ་དུ་བྱེད་པའི་བློ་ལ་སྣང་བ་ལྟར་མ་གྲུབ་པར་འཇིག་རྟེན་རང་ག་བས་རྟོགས་ནུས་པ་དེ། ལོག་པའི་ཀུན་རྫོབ་ཀྱི་མཚན་ཉིད། ཟེར་ན། བདེན་གྲུབ་ཆོས་ཅན་
མཚན་ཉིད་གཉིས་པའི་ཟུར་ཕྱི་མ་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་ཐལ། གཞི་མ་གྲུབ་པའི་ཕྱིར། རྩ་བར་འདོད་ན། འཇིག་རྟེན་རང་ག་བས་བདེན་མེད་རྟོགས་ནུས་པར་ཐལ། འདོད་པའི་ཕྱིར། གཉིས་པ་རང་གི་ལུགས་ལ་

[108B] དབྱེ་བ། སྒྲ་བཤད་པ་དང་གསུམ། དང་པོ་ནི། རང་མངོན་སུམ་དུ་རྟོགས་པའི་མངོན་སུམ་གྱི་ཚད་མས་གཉིས་སྣང་ནུབ་པའི་ཚུལ་གྱིས་རྟོགས་པར་བྱ་བ་དེ། དོན་དམ་བདེན་པའི་མཚན་ཉིད། རང་མངོན་སུམ་དུ་རྟོགས་པའི་མངོན་སུམ་གྱི་
ཚད་མས་གཉིས་སྣང་དང་བཅས་པའི་ཚུལ་གྱིས་རྟོགས་པར་བྱ་བ་དེ། ཀུན་རྫོབ་བདེན་པའི་མཚན་ཉིད། དབྱེ་ན། དོན་དམ་བདེན་པ་ལ་དགག་གཞིའི་སྒོ་ནས་སྟོང་ཉིད་ཉི་ཤུ་དང་བཅུ་དྲུག་ལ་སོགས་པ་དུ་མ་ཡོད། ཀུན་རྫོབ་བདེན་པ་ལ་སྒྲས་བརྗོད་རིགས་
ཀྱི་སྒོ་ནས་དབྱེ་ན། ཡང་དག་ཀུན་རྫོབ་དང། ལོག་པའི་ཀུན་རྫོབ་གཉིས་ཡོད། ཀུན་རྫོབ་བདེན་པ་ཡང་ཡིན་རང་སྣང་ཡུལ་དུ་བྱེད་པའི་བློ་ལ་སྣང་བ་ལྟར་དུ་མ་གྲུབ་པར་འཇིག་རྟེན་རང་ག་བས་རྟོགས་མི་ནུས་པ་ཡང་ཡིན་པའི་གཞི་མཐུན་པ་དེ། ཡང་
དག་ཀུན་རྫོབ་ཀྱི་མཚན་ཉིད། ཡང་དག་ཀུན་རྫོབ་དང་ལོག་པའི་ཀུན་རྫོབ་གང་རུང་གང་ཞིག་རང་སྣང་ཡུལ་དུ་བྱེད་པའི་བློ་ལ་སྣང་བ་ལྟར་མ་གྲུབ་པར་འཇིག་རྟེན་རང་ག་བས་རྟོགས་ནུས་པ་དང། རང་ཉིད་ཐ་སྙད་དུ་ཡོད་པ་ལ་ཚད་མས་གནོད་པ་
འབབ་པ་གང་རུང་དུ་དམིགས་པ་དེ། ལོག་པའི་ཀུན་རྫོབ་ཀྱི་མཚན་ཉིད། གསུམ་པ་ནི། བུམ་པའི་ཆོས་ཉིད་ཆོས་ཅན། ཁྱོད་ལ་དོན་དམ་བདེན་པ་ཞེས་བརྗོད་པའི་རྒྱུ་མཚན་ཡོད་དེ། ཡུལ་ཅན་ཕྱིན་ཅི་མ་ལོག་པ་དོན་དམ་པར་མ་འཁྲུལ་བའི་འཕགས་
པའི་མཉམ་གཞག་གི་གཟིགས་ངོར་གནས་པས་དེ་ལྟར་རྗོད་པའི་ཕྱིར། བུམ་པ་ཆོས་ཅན། ཁྱོད་ལ་ཀུན་རྫོབ་བདེན་པ་ཞེས་རྗོད་པའི་རྒྱུ་མཚན་ཡོད་དེ། ཡུལ་ཅན་ཕྱིན་ཅི་ལོག་ཐ་སྙད་པའི་བསམ་མདོ་བདེན་གྱི། གནས་ཚོད་ལ་རྫུན་པས་ན་དེ་ལྟར་
རྗོད་པའི་ཕྱིར།    ༈    གང་ཟག་གི་བདག་མེད་ཆོས་ཅན། དོན་དམ་བདེན་པ་ཡིན་པར་ཐལ། མཚན་ཉིད་དེའི་ཕྱིར། མ་གྲུབ་ན། དེར་ཐལ། ཁྱོད་ཉན་ཐོས་ཀྱི་མཐོང་ལམ་བར་ཆད་མེད་ལམ་གྱི་གཉིས་སྣང་ནུབ་པའི་སྒོ་ནས་

[109A]༄༅། །རྟོགས་པར་བྱ་བ་ཡིན་པའི་ཕྱིར། མ་གྲུབ་ན། དེར་ཐལ། དེ་ཁྱོད་ལ་གཉིས་སྣང་ནུབ་པའི་ཕྱིར། མ་གྲུབ་ན། ཉན་ཐོས་ཀྱི་མཐོང་ལམ་བར་ཆད་མེད་ལམ་ཆོས་ཅན། ཁྱོད་གང་ཟག་གི་བདག་མེད་ལ་གཉིས་སྣང་ནུབ་པར་ཐལ། ཁྱོད་
ཆོས་ཅན་དེའི་ཕྱིར། ཟེར་ན་མ་ཁྱབ་སྟེ། ཤེས་བྱ་ཆོས་ཅན། གང་ཟག་རྟག་གཅིག་རང་དབང་ཅན་གྱི་བདག་གི་སྟོང་པ་ལ་གཉིས་སྣང་ནུབ་པའི་བློ་ཡོད་པར་ཐལ། གང་ཟག་གི་བདག་མེད་ལ་གཉིས་སྣང་ནུབ་པའི་བློ་ཡོད་པའི་ཕྱིར། རྟགས་ཁས། འདོད་ན་
གང་ཟག་རྟག་པས་སྟོང་པ་ལ་གཉིས་སྣང་ནུབ་པའི་བློ་ཡོད་པར་ཐལ། འདོད་པའི་ཕྱིར། འདོད་ན། གང་ཟག་མི་རྟག་པ་ལ་གཉིས་སྣང་ནུབ་པའི་བློ་ཡོད་པར་ཐལ། འདོད་པའི་ཕྱིར། བྱས་པ་ལ་ཁོ་ན་རེ། ཀུན་རྫོབ་བདེན་པ་ཡིན་ན་རང་ཉིད་ལ་གཉིས་
སྣང་ནུབ་པའི་བློ་མེད་དགོས་པར་ཐལ། གང་ཟག་གི་བདག་མེད་ལ་གཉིས་སྣང་ནུབ་པའི་བློ་མེད་པའི་ཕྱིར། རྟགས་ཁས། འདོད་ན། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། ཁྱོད་ཉམས་
སུ་མྱོང་བའི་རང་རིག་དེ་ཁྱོད་ལ་གཉིས་སྣང་ནུབ་པའི་བློ་ཡིན་པའི་ཕྱིར། དེར་ཐལ། ཁྱོད་ཤེས་པ་ཡིན་པའི་ཕྱིར། ཟེར་ན། རྩ་བར་མ་ཁྱབ་བོ། །ཡང་ཁོ་ན་རེ། སངས་རྒྱས་ཀྱི་ཡེ་ཤེས་ཆོས་ཅན། དོན་དམ་བདེན་པ་ཡིན་པར་ཐལ། མཚན་ཉིད་དེའི་ཕྱིར་
མ་གྲུབ་ན། དེར་ཐལ། དེ་སངས་རྒྱས་ཀྱི་ཡེ་ཤེས་ཀྱིས་གཉིས་སྣང་ནུབ་པའི་སྒོ་ནས་རྟོགས་པར་བྱ་བ་ཡིན་པའི་ཕྱིར། དེར་ཐལ། སངས་རྒྱས་ཀྱི་ཡེ་ཤེས་ཀྱིས་དངོས་སུ་རྟོགས་པ་གང་ཞིག་དེས་གཉིས་སྣང་དང་བཅས་པའི་ཚུལ་གྱིས་རྟོགས་པར་བྱ་བ་
མ་ཡིན་པའི་ཕྱིར། ཟེར་ན་མ་ཁྱབ། དང་པོ་དེར་ཐལ། དེས་ཁྱོད་རྟོགས་པ་གང་ཞིག་དེས་ཁྱོད་ཤུགས་ལ་མ་རྟོགས་པའི་ཕྱིར། ཟེར་ན། འདིའི་ལན་ལ་སྤྱོད་འཇུག་དར་ཊཱིཀ་ལས། སངས་རྒྱས་ཀྱི་ཡེ་ཤེས་དེས། སངས་རྒྱས་ཀྱི་ཡེ་ཤེས་དེ་ཤུགས་ལ་

[109B] སྟོང་འཐུན་སྐལ་བཟང་མིག་འབྱེད་ལས། སངས་རྒྱས་ཀྱི་ཡེ་ཤེས་དེས། སངས་རྒྱས་ཀྱི་ཡེ་ཤེས་གཉིས་སྣང་ནུབ་པའི་སྒོ་ནས་རྟོགས་པར་གསུངས། འཇུག་པའི་ཊཱིཀ་ཆེན་གྱི་ཚིག་ཟིན་ལ། སངས་རྒྱས་ཀྱི་ཡེ་ཤེས་ཀྱིས་ཤུགས་
ལ་རྟོགས་པའི་ཆོས་མེད་པར་གསུངས། །དེ་རྣམས་ཀྱི་ནང་ནས་སངས་རྒྱས་ཀྱི་ཡེ་ཤེས་ཀྱིས་སངས་རྒྱས་ཀྱི་ཡེ་ཤེས་གཉིས་སྣང་ནུབ་པའི་སྒོ་ནས་རྟོགས་པ་མི་འཐད་དེ། སངས་རྒྱས་ཀྱི་ཡེ་ཤེས་ཆོས་ཅན། ཁྱོད་རང་རིག་ཡིན་པར་ཐལ། ཁྱོད་སངས་རྒྱས་ཀྱི་ཡེ་ཤེས་
ལ་གཉིས་སྣང་ནུབ་པའི་བློ་ཡིན་པའི་ཕྱིར། རྟགས་ཁས། འདོད་ན། སངས་རྒྱས་འཕགས་པའི་རྒྱུད་ལ་གཞན་རིག་གི་ཤེས་པ་མེད་པར་ཐལ། འདོད་པའི་ཕྱིར། སངས་རྒྱས་ཀྱི་ཡེ་ཤེས་ཀྱིས་སངས་རྒྱས་ཀྱི་ཡེ་ཤེས་ཤུགས་ལ་རྟོགས་ཞེས་གསུངས་པ་ལ་
རེ་ཤིག་སངས་རྒྱས་ཀྱི་ཡེ་ཤེས་ཆོས་ཅན། ཁྱོད་ཀྱིས་སངས་རྒྱས་ཀྱི་ཡེ་ཤེས་དངོས་སུ་རྟོགས་པར་ཐལ། དེ་མངོན་སུམ་དུ་རྟོགས་པའི་ཕྱིར། དེར་ཐལ། དེ་གཞི་གྲུབ་པའི་ཕྱིར། གཞན་ཡང། སངས་རྒྱས་ཀྱི་ཡེ་ཤེས་དེས་སངས་རྒྱས་ཀྱི་ཡེ་ཤེས་དངོས་སུ་རྟོགས་
པར་ཐལ། དེས་དེ་དངོས་ཡུལ་དུ་བྱེད་པའི་ཕྱིར། མ་གྲུབ་ན། སངས་རྒྱས་ཀྱི་ཡེ་ཤེས་ཆོས་ཅན། ཁྱོད་ཀྱིས་སངས་རྒྱས་ཀྱི་ཡེ་ཤེས་དེ་དངོས་ཡུལ་དུ་བྱེད་པར་ཐལ། ཁྱོད་སངས་རྒྱས་ཀྱི་ཡེ་ཤེས་ལ་མངོན་སུམ་ཡིན་པའི་ཕྱིར། དེར་ཐལ། ཁྱོད་སངས་རྒྱས་
ཀྱི་ཡེ་ཤེས་མི་རྟག་པ་ལ་མངོན་སུམ་ཡིན་པ་གང་ཞིག་སངས་རྒྱས་ཀྱི་ཡེ་ཤེས་དང་དེ་མི་རྟག་པ་གཉིས་ཡུལ་དུས་རང་བཞིན་གང་ལ་ལྟོས་ཀྱང་གྲུབ་བདེ་རྫས་གཅིག་ཡིན་པའི་ཕྱིར། དང་པོ་མ་གྲུབ་ན། སངས་རྒྱས་ཀྱི་ཡེ་ཤེས་མི་རྟག་པ་ཆོས་ཅན། སངས་རྒྱས་
ཀྱི་ཡེ་ཤེས་དེ་ཁྱོད་ལ་མངོན་སུམ་ཡིན་པར་ཐལ། ཁྱོད་སངས་རྒྱས་ཀྱི་ཡེ་ཤེས་དང་ཐ་དད་ཡིན་པའི་ཕྱིར། གཉིས་པ་རང་ལན་ནི། ཐལ་འགྱུར་གསུམ་པ་ལ་ཁྱབ་མེད་ཀྱི་ལན་འདེབས་དགོས་ཏེ། ཚད་མ་ཆོས་ཅན། ཁྱོད་ཚད་མས་གཉིས་སྣང་ནུབ་པའི་

[110A]༄༅།།སྒོ་ནས་རྟོགས་པར་བྱ་བ་ཡིན་པར་ཐལ། ཁྱོད་ཚད་མས་དངོས་སུ་རྟོགས་པ་གང་ཞིག་ཁྱོད་ཚད་མས་གཉིས་སྣང་དང་བཅས་པའི་ཚུལ་གྱིས་མ་རྟོགས་པའི་ཕྱིར། ཁྱབ་པ་ཁས། དང་པོ་དེར་ཐལ། གཞི་གྲུབ་པའི་ཕྱིར། གཉིས་
པ་མ་གྲུབ་ན། ཚད་མ་ཆོས་ཅན། ཁྱོད་ཚད་མ་དང་ཐ་དད་ཡིན་པར་ཐལ། མ་གྲུབ་པ་དེའི་ཕྱིར། རྩ་བར་འདོད་ན། ཚད་མ་ཆོས་ཅན། ཁྱོད་ཚད་མ་ཉམས་སུ་མྱོང་བའི་རང་རིག་ཡིན་པར་ཐལ། ཁྱོད་ཚད་མ་ལ་གཉིས་སྣང་ནུབ་པའི་བློ་ཡིན་པའི་ཕྱིར་
རྟགས་ཁས། འདོད་ན། ཁྱོད་རང་རིག་ཡིན་པར་ཐལ། འདོད་པའི་ཕྱིར། ཁ་ཅིག་སྔོར་སྣང་དབང་ཤེས་ཆོས་ཅན། ཁྱོད་དོན་དམ་བདེན་པ་ཡིན་པར་ཐལ། མཚན་ཉིད་དེའི་ཕྱིར། མ་གྲུབ་ན། དེར་ཐལ། རང་ཉམས་སུ་མྱོང་བའི་རང་རིག་
མངོན་སུམ་གྱིས་གཉིས་སྣང་ནུབ་པའི་སྒོ་ནས་རྟོགས་པར་བྱ་བ་ཡིན་པའི་ཕྱིར། ཟེར་ན། མ་ཁྱབ་སྟེ། སྔོར་སྣང་དབང་ཤེས་ཆོས་ཅན། །ཁྱོད་མངོན་སུམ་དུ་རྟོགས་པའི་མངོན་སུམ་ཡིན་ན། ཁྱོད་ལ་གཉིས་སྣང་ནུབ་པས་ཁྱབ་པར་ཐལ། ཁྱོད་རང་
མངོན་སུམ་དུ་རྟོགས་པའི་མངོན་སུམ་གྱིས་གཉིས་སྣང་ནུབ་པའི་སྒོ་ནས་རྟོགས་པར་བྱ་བ་ཡིན་པའི་ཕྱིར། རྟགས་ཁྱབ་ཁས། འདོད་ན། རྣམ་མཁྱེན་ཆོས་ཅན། དེར་ཐལ། དེའི་ཕྱིར། རྟགས་བསལ་གཉིས་ཀ་གྲུབ་སྟེ། རྣམ་མཁྱེན་ཡིན་པའི་ཕྱིར་
ཁ་ཅིག་སྟོང་ཉིད་ཆོས་ཅན། རང་མངོན་སུམ་དུ་རྟོགས་པའི་མངོན་སུམ་གྱི་ཚད་མས་གཉིས་སྣང་ནུབ་པའི་སྒོ་ནས་རྟོགས་པར་བྱ་བ་ཡིན་པར་ཐལ། དོན་དམ་བདེན་པ་ཡིན་པའི་ཕྱིར། ཁྱབ་པ་ཁས། འདོད་ན། སྟོང་ཉིད་མངོན་སུམ་དུ་རྟོགས་པའི་
མཁྱེན་པ་ཡིན་ན། སྟོང་ཉིད་ལ་གཉིས་སྣང་ནུབ་པས་ཁྱབ་པར་ཐལ། འདོད་པའི་ཕྱིར། འདོད་ན། རྗེས་ཐོབ་ཡེ་ཤེས་ལ་གནས་པའི་བྱང་སེམས་འཕགས་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་ཆོས་ཅན། དེར་ཐལ། དེའི་ཕྱིར་

[110B] རྗེས་ཐོབ་ཡེ་ཤེས་ལ་གནས་པའི་བྱང་སེམས་འཕགས་པའི་རྒྱུད་ལ་སྟོང་ཉིད་ལ་གཉིས་སྣང་ནུབ་པའི་བློ་ཡོད་པར་ཐལ། འདོད་པའི་ཕྱིར། འདོད་ན། དེའི་རྒྱུད་ལ་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་བཞག་ཡེ་ཤེས་ཡོད་པར་ཐལ་
འདོད་པའི་ཕྱིར་ན་མ་ཁྱབ། འདོད་ན། དེ་ཆོས་ཅན། ཁྱོད་ཀྱི་རྒྱུད་ལ་དེ་མེད་པར་ཐལ། ཁྱོད་རྗེས་ཐོབ་ཡེ་ཤེས་ལ་གནས་པའི་སེམས་དཔའ་ཡིན་པའི་ཕྱིར། ཟེར་ན། འདིའི་ལན་སྐབས་གཉིས་པར་ཤེས་པར་བྱའོ། །ཁ་ཅིག་རང་མངོན་སུམ་དུ་རྟོགས་
པའི་མངོན་སུམ་གྱི་ཚད་མས་གཉིས་སྣང་ནུབ་པའི་སྒོ་ནས་རྟོགས་པར་བྱ་བ་ཆོས་ཅན། ཁྱོད་དོན་དམ་བདེན་པའི་མཚན་ཉིད་མ་ཡིན་ན། དོན་དམ་བདེན་པའི་མཚན་ཉིད་མེད་དགོས་པར་ཐལ། ཁྱོད་དོན་དམ་བདེན་པའི་མཚན་ཉིད་ཡིན་པའི་ཕྱིར། རྟགས་ཁས། འདོད་
ན༑ རི་བོང་རྭ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། རང་མངོན་སུམ་དུ་རྟོགས་པའི་མངོན་སུམ་མེད་པའི་ཕྱིར། མ་གྲུབ་ན། དེ་ཆོས་ཅན། ཁྱོད་མངོན་སུམ་དུ་རྟོགས་པའི་མངོན་སུམ་མེད་པར་ཐལ། ཁྱོད་མེད་པའི་ཕྱིར། འདོད་ན་
དངོས་འགལ། ཟེར་ན་མི་འགྲོ་སྟེ་རྟོགས་པར་སླའོ། །སྡུག་བསྔལ་ལ་གཟུགས་ལ་སོགས་པའི་འབྲས་བུར་གྱུར་པའི་སྟོང་པ་ཉིད། ཅེས་སོགས་ཀྱི་སྐབས་སུ། སྦྱོར་བ་དང། མཐའ་བཅད་པ་གཉིས། །དང་པོ་ནི། ཤར་རིའི་བུ། བྱང་ཆེན་གཟུགས་སྟོང་
པ་ཉིད་ལ་བརྩོན་ན་བརྩོན་ཞེས་བྱའོ། །ཞེས་སོགས་ཀྱི་མདོ་ཆོས་ཅན། སྡུག་བསྔལ་བདེན་པ་ལ་གདམས་པ་ཡིན་ཏེ། སྡུག་བསྔལ་བདེན་པ་ལ་ཤེས་བྱར་བདེན་ཞེན་དགག་པའི་ཆེད་དུ་གདམས་པའི་མདོ་ཡིན་པའི་ཕྱིར། གཉིས་པ་ལ་གསུམ་ལས་
དང་པོ་ནི། །རང་རྒྱུ་ཀུན་འབྱུང་བདེན་པའི་རྣམ་སྨིན་གྱི་འབྲས་བུར་གྱུར་བའི་ཟག་བཅས་དེ། སྡུག་བསྔལ་བདེན་པའི་མཚན་ཉིད། རང་འབྲས་སྡུག་བསྔལ་བདེན་པའི་རྣམ་སྨིན་གྱི་རྒྱུར་གྱུར་པའི་ཟག་བཅས་དེ། ཀུན་འབྱུང་བདེན་པའི་མཚན་ཉིད་

[111A]༄༅། །ཟེར་ན། མ་དག་པའི་སྣོད་ཀྱི་འཇིག་རྟེན་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན། རྣམ་སྨིན་གྱི་འབྲས་བུ་ཡིན་པར་ཐལ། འདོད་པའི་ཕྱིར། འདོད་ན། གང་ཟག་གི་རྒྱུད་ཀྱིས་བསྡུས་
པར་ཐལ། འདོད་པའི་ཕྱིར། ཁྱབ་སྟེ། མཛོད་ལས། སེམས་ཅན་བརྗོད། ཅེས་གསུངས་པའི་ཕྱིར། གཞན་ཡང། མི་དགེ་བའི་ལས་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེ་ཆོས་ཅན། སྡུག་བསྔལ་བདེན་པ་
ཡིན་པར་ཐལ། ཀུན་འབྱུང་བདེན་པ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། རྩ་བར་འདོད་ན། དེ་ཆོས་ཅན། རྣམ་སྨིན་གྱི་འབྲས་བུ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ལུང་མ་བསྟན་ཡིན་པར་ཐལ། འདོད་པའི་ཕྱིར། ཁྱབ་སྟེ་
མཛོད་ལས། རྣམ་སྨིན་ལུང་དུ་མ་བསྟན་ཆོས། །ཞེས་གསུངས་པའི་ཕྱིར། གཞན་ཡང། ཁམས་གོང་མའི་སྐྱེ་བ་འགྲུབ་བྱེད་ཀྱི་ཉོན་མོངས་ཆོས་ཅན། མཚན་ཉིད་གཉིས་པ་དེར་ཐལ། མཚོན་བྱ་དེའི་ཕྱིར་ཏེ། ཆོས་ཅན་དེའི་ཕྱིར། འདོད་མི་ནུས་ཏེ་
ལུང་མ་བསྟན་ཡིན་པའི་ཕྱིར། ཁྱབ་སྟེ། རྣམ་སྨིན་གྱི་རྒྱུ་ལ་མི་དགེ་བ་དང་དགེ་བ་ཟག་བཅས་གཉིས་སུ་གྲང་དེས་པའི་ཕྱིར། དེར་ཐལ། མཛོད་ལས། རྣམ་སྨིན་རྒྱུ་ནི་མི་དགེ་དང། །དགེ་བ་ཟག་བཅས་རྣམས་ཁོ་ན། །ཞེས་གསུངས་པའི་ཕྱིར། གོང་དུ་
མ་གྲུབ་ན། དེར་ཐལ། ཁམས་གོང་མའི་སས་བསྡུས་ཀྱི་ཉོན་མོངས་ཡིན་པའི་ཕྱིར། ཁྱབ་སྟེ། མཛོད་ལས། གོང་མ་ཐམས་ཅད་ལུང་མ་བསྟན། །ཞེས་གསུངས་པའི་ཕྱིར། ཁ་ཅིག་མི་རྟག་སྡུག་བསྔལ། སྟོང་པ། བདག་མེད་བཞིའི་ཚོགས་དོན་དེ་
སྡུག་བསྔལ་བདེན་པའི་མཚན་ཉིད། རྒྱུ་ཀུན་འབྱུང། རབ་སྐྱེ། རྐྱེན་བཞིའི་ཚོགས་དོན་དེ། ཀུན་འབྱུང་བདེན་པའི་མཚན་ཉིད། འགོག་པ། ཞི་བ། གྱ་ནོམ་པ། ངེས་འབྱུང་བཞིའི་ཚོགས་དོན་དེ། འགོག་བདེན་གྱི་མཚན་ཉིད། ལམ། རིག་པ་

[111B] ངེས་འབྱིན་བཞིའི་ཚོགས་དོན་དེ། ལམ་བདེན་གྱི་མཚན་ཉིད། ཟེར་ན། དེ་ལ་སྐྱོན་འཕེན་པ་ལ་ཁ་ཅིག་ཟག་བཅས་ཀྱི་ཕུང་པོ་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར། འདོད་ན། དེ་མ་ཡིན་པར་ཐལ། ཆོས་དང་ཆོས་
ཅན་གྱི་ཚོགས་དོན་མ་ཡིན་པའི་ཕྱིར། དེར་ཐལ། ཆོས་ཅན་ཡན་གར་བ་ཡིན་པའི་ཕྱིར། རྩ་བའི་རྟགས་གྲུབ་སྟེ། ཟག་བཅས་ཀྱི་ཕུང་པོ་ཡིན་པའི་ཕྱིར། ཟེར་ན་མི་འཐད་དེ། མདུན་གྱི་སྐྱེས་བུ་ལན་འདེབས་པ་པོ་ཆོས་ཅན། བེམ་རིག་གཉིས་ཀྱི་ཚོགས་དོན་གྱི་
སྐྱེས་བུ་མ་ཡིན་པར་ཐལ། ཆོས་དང་ཆོས་ཅན་གྱི་ཚོགས་དོན་མ་ཡིན་པའི་ཕྱིར། ཁྱབ་པ་ཁས། དེར་ཐལ། ཆོས་ཅན་ཡན་གར་བ་ཡིན་པའི་ཕྱིར། གསུམ་ག་ཁས། འདོད་ན། བེམ་རིག་གཉིས་ཚོགས་ཀྱི་སྐྱེས་བུ་མེད་པར་ཐལ། འདོད་པའི་ཕྱིར་
འདོད་ན། བེམ་པོ་མེད་པར་ཐལ། འདོད་པའི་ཕྱིར། འདོད་ན། རྡུལ་དུ་གྲུབ་པ་མེད་པར་ཐལ། འདོད་པའི་ཕྱིར། རང་ལུགས་ཀྱི་སྐྱོན་ནི་ཉན་ཐོས་སྒོམ་ལམ་པའི་རྒྱུད་ཀྱི་མི་ཤེས་པ་ཀུན་ཤེས་པའི་དབང་པོར་གྱུར་པའི་ཚོར་བ་སྡུག་བསྔལ་ཆོས་ཅན། སྡུག་
བསྔལ་བདེན་པ་ཡིན་པར་ཐལ། མཚན་ཉིད་དེའི་ཕྱིར། མ་གྲུབ་ན། དེར་ཐལ། ཁྱོད་སྡུག་བསྔལ་ཡིན་པའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར་ཏེ། མི་ཤེས་པ་ཀུན་ཤེས་པའི་དབང་པོར་གྱུར་པའི་ཚོར་བ་སྡུག་བསྔལ་ཡོད་པའི་ཕྱིར་ཏེ། དེར་གྱུར་
པའི་ཚོར་བ་ཡིད་མི་བདེ་ཡོད་པའི་ཕྱིར། དེ་ལྟར་ཀུན་བཏུས་ཀྱི་འགྲེལ་བ་རྒྱལ་སྲས་མ་ལས་གསུངས་པའི་ཕྱིར། རྩ་བར་འདོད་ན། དེ་མ་ཡིན་པར་ཐལ། ལམ་བདེན་ཡིན་པའི་ཕྱིར་ཏེ། འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། ཁ་ཅིག་ཟག་
བཅས་ཀྱི་ཕུང་པོ་ཡིན་ན། སྡུག་བསྔལ་བདེན་པ་ཡིན་པས་ཁྱབ་ཟེར་ན། ཆེས་མི་འཐད། བདེ་བ་ཅན་གྱི་རྟེན་ཅན་གྱི་སོ་སོ་སྐྱེ་བོ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། སོ་སོ་སྐྱེ་བོ་ཡིན་པའི་ཕྱིར། རྩ་བར་འདོད་ཡི་ནུས་ཏེ། བདེ་བ་

[112A]༄༅། །ཅན་གྱི་རྟེན་ཅན་གྱི་གང་ཟག་ཡིན་པའི་ཕྱིར། ཁྱབ་སྟེ། ཀུན་བཏུས་ལས། ཡོངས་སུ་དག་པའི་འཇིག་རྟེན་གྱི་ཁམས་དེ་དག་ནི་སྡུག་བསྔལ་གྱི་བདེན་པ་མ་ཡིན་པར་ལྟ་སྟེ། །དེ་དག་ལས་དང་ཉོན་མོངས་པས་བསྐྱེད་པ་མ་ཡིན། ལས་
དང་ཉོན་མོངས་པའི་དབང་གིས་བྱུང་བ་མ་ཡིན་གྱི། སྨོན་ལམ་དང་དགེ་བའི་རྩ་བའི་དབང་གིས་བྱུང་བ་དག་གོ་ཞེས་གསུངས་པའི་ཕྱིར། ཁ་ཅིག་མི་རྟག་པ་དང། ཁྱབ་པ་འདུ་བྱེད་ཀྱི་སྡུག་བསྔལ་བ་དང། དོན་གཞན་གྱི་བདག་གིས་སྟོང་པ་དང་
རང་གི་ངོ་བོར་གྱུར་པའི་བདག་མེད་པ་བཞིའི་ཚོགས་དོན་དེ། སྡུག་བསྔལ་བདེན་པའི་མཚན་ཉིད་ཟེར་ན། འདོད་པའི་རྟེན་ཅན་གྱི་སོ་སོ་སྐྱེ་བོ་ཐ་མལ་པ་ཆོས་ཅན། རང་གི་ངོ་བོར་གྱུར་པའི་བདག་མེད་པར་ཐལ། སྡུག་བསྔལ་བདེན་པ་ཡིན་པའི་ཕྱིར་ཏེ་
ཆོས་ཅན་དེའི་ཕྱིར། འདོད་ན། དེ་ཆོས་ཅན། ཁྱོད་ཀྱི་ངོ་བོར་གྱུར་བའི་བདག་ཡོད་པར་ཐལ། ཁྱོད་དང་ངོ་བོ་གཅིག་ཏུ་གྱུར་པའི་བདག་ཡོད་པའི་ཕྱིར། དེར་ཐལ། ཁྱོད་བདག་ཡིན་པའི་ཕྱིར་ཏེ། ཁྱོད་གང་ཟག་ཡིན་པའི་ཕྱིར། ཁ་ཅིག་ཀུན་ནས་
ཉོན་མོང་ཕྱོགས་ཀྱི་བདེན་པ་གང་ཞིག་གྲོལ་བ་དོན་གཉེར་གྱི་སྐྱེས་བུས་ནད་ལྟར་དུ་ཤེས་པར་བྱ་བ་དེ། སྡུག་བསྔལ་བདེན་པའི་མཚན་ཉིད། དེ་གང་ཞིག་དེས་ནད་ཀྱི་རྒྱུ་ལྷར་སྤང་བར་བྱ་བ་དེ། ཀུན་འབྱུང་བདེན་པའི་མཚན་ཉིད། རྣམ་བྱང་གི་བདེན་པ་
གང་ཞིག་དེས་སྨན་ལྟར་དུ་བསྟེན་པར་བྱ་བ་དེ་ལམ་བདེན་གྱི་མཚན་ཉིད། དེ་གང་ཞིག་དེས་ནད་དང་བྲལ་བ་ལྟར་མངོན་དུ་བྱ་བ་དེ། འགོག་བདེན་གྱི་མཚན་ཉིད། ཟེར་ན། ཁམས་གོང་མའི་སྐྱེ་བ་འཕེན་བྱེད་ཀྱི་ལས་ཆོས་ཅན། མཚན་ཉིད་གཉིས་
པའི་ཟུར་ཕྱི་མ་དེར་ཐལ། ཀུན་འབྱུང་བདེན་པ་ཡིན་པའི་ཕྱིར། དེར་ཐལ། ཆོས་ཅན་དེའི་ཕྱིར། རྩ་བར་འདོད་ན། དེ་ཆོས་ཅན། སྤང་བྱ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དགེ་བ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། གཞན་

[112B] རྣམ་མཁྱེན་ཆོས་ཅན། འགོག་བདེན་ཡིན་པར་ཐལ། མཚན་ཉིད་ཕྱི་མ་དེའི་ཕྱིར། དེར་ཐལ། གྲོལ་བ་དོན་གཉེར་གྱི་སྐྱེས་བུའི་ཐོབ་བྱ་མཐར་ཐུག་ཡིན་པའི་ཕྱིར། ཁ་ཅིག་ཟག་བཅས་འབྲས་བསྡུས་ཀྱི་ཆར་གྱུར་པ། སྡུག་བསྔལ་བདེན་པའི་
མཚན་ཉིད། ཟག་བཅས་རྒྱུ་བསྡུས་ཀྱི་ཆར་གྱུར་པ། ཀུན་འབྱུང་བདེན་པའི་མཚན་ཉིད། ཟག་མེད་རྒྱུ་བསྡུས་ཀྱི་ཆར་གྱུར་པ། ལམ་བདེན་གྱི་མཚན་ཉིད། ཟག་མེད་འབྲས་བསྡུས་ཀྱི་ཆར་གྱུར་པ། འགོག་བདེན་གྱི་མཚན་ཉིད་ཟེར་ན། ཀུན་འབྱུང་
བདེན་པ་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར་ཏེ། ཆོས་ཅན་དེའི་ཕྱིར། འདོད་ན། སྡུག་བསྔལ་བདེན་པ་ཟག་བཅས་རྒྱུ་བསྡུས་ཀྱི་ཆར་གྱུར་པ་ཡིན་པར་ཐལ། འདོད་པའི་ཕྱིར། འདོད་ན། སྡུག་བསྔལ་བདེན་པ་ཆོས་ཅན་
ཀུན་འབྱུང་བདེན་པ་ཡིན་པར་ཐལ། ཟག་བཅས་རྒྱུ་བསྡུས་ཀྱི་ཆར་གྱུར་པ་ཡིན་པའི་ཕྱིར། རྟགས་ཁས། འདོད་མི་ནུས་ཏེ། མ་དག་པའི་སྣོད་ཀྱི་འཇིག་རྟེན་དེ་ཁྱོད་ཡིན་པའི་ཕྱིར། གཞན་ཡང། ཟག་བཅས་ཡིན་ན་སྡུག་བསྔལ་བདེན་པ་ཡིན་དགོས་
པར་ཐལ། མཚན་ཉིད་དང་པོ་གཉིས་འཐད་པའི་ཕྱིར། འདོད་ན་བཀག་ཟིན། ཁ་ཅིག་སྡུག་བདེན་དང། ལམ་བདེན་མི་འགལ་ཏེ། གསེར་འཕྲེང་ལས། འགོག་བདེན་དང་གཞན་གསུམ་གཅིག་པ་བཀགས་པས་ཐ་དད་ཡིན་ལ། གཞན་གསུམ་ནི་
འཕགས་པའི་མཉམ་བཞག་གི་ལམ་བདེན་དང་སྡུག་ཀུན་གཉིས་རྫས་ཐ་དད་ལས། རྗེས་ཐོབ་ཀྱི་ལམ་བདེན་ནི། སྡུག་བདེན་དང་མི་འགལ་ལོ། སྡུག་ཀུན་གཉིས་ཀྱང་ཀུན་གཉིས་ཀྱང་ཀུན་འབྱུང་ལ་སྡུག་བདེན་གྱིས་ཁྱབ་ལ། སྡུག་བདེན་ལ་དེས་མ་ཁྱབ་སྟེ། དཔེར་ན་
ཀུན་གཞི་དང་སྣོད་ཀྱི་འཇིག་རྟེན་དང། དབང་པོ་ལྔ་དང། གཞན་ཡང་མ་བསྒྲིབས་ལུང་མ་བསྟན་ཟག་བཅས་རྣམས་ལྟ་བུའོ། །ཞེས་གསུངས་པའི་ཕྱིར། ཞེས་གསུང། ཤེས་བྱ་ཆོས་ཅན། ཀུན་ནས་ཉོན་མོངས་ཀྱི་བདེན་པ་དང། རྣམ་

[113A]༄༅། །བྱང་གི་བདེན་པའི་གཞི་མཐུན་ཡོད་པར་ཐལ། སྡུག་བདེན་དང། ལམ་བདེན་གྱི་གཞི་མཐུན་ཡོད་པའི་ཕྱིར། རྟགས་ཁས། འདོད་ན། ཤེས་སྒྲིབ་ཀུན་ནས་ཉོན་མོངས་གཟུང་རྟོག་དང། རྣམ་བྱང་གཟུང་རྟོག་གི་གཞི་མཐུན་ཡོད་
པར་ཐལ། འདོད་པའི་ཕྱིར། འདོད་ན། འགྲེལ་ཆེན་ལས། འདི་གཉིས་ཕན་ཚུན་རྣམ་པར་གཅོད་པའི་ངོ་བོ་ཡིན་པའི་ཕྱིར། ཞེས་གསུངས་པ་མི་འཐད་པར་ཐལ། འདོད་པའི་ཕྱིར། གསེར་འཕྲེང་ལས། དེ་ལྟར་གསུངས་པའི་དོན་ནི། ལམ་བདེན་དང་ཚོར་བ་
སྡུག་བསྔལ་གྱི་གཞི་མཐུན་ཡོད་པ་ལ་དགོངས་པ་འདྲའོ། །མཁས་པ་ཁ་ཅིག་སྡུག་བདེན་དང་འཕགས་པ་འགལ་བར་ཐལ། སྡུག་བདེན་དང་འཕགས་རྒྱུད་ཀྱི་མཁྱེན་པ་འགལ་བའི་ཕྱིར། མ་གྲུབ་ན་སོང། དེར་ཐལ། སྡུག་བདེན་དང་ལམ་བདེན་
འགལ་བའི་ཕྱིར། རྟགས་ཁས། འདོད་ན། ངེས་པའི་རྒྱུན་ཞུགས་སྲིད་པ་ལན་བདུན་པ་བ་ཆོས་ཅན། སྡུག་བདེན་མ་ཡིན་པར་ཐལ། འཕགས་པ་ཡིན་པའི་ཕྱིར། འདོད་ན། སྡུག་བསྔལ་བདེན་པ་ཡིན་པར་ཐལ། ལས་ཉོན་གྱི་གཞན་དབང་དུ་གྱུར་པའི་གང་
ཟག་ཡིན་པའི་ཕྱིར། དེར་ཐལ། ལས་ཉོན་གྱི་དབང་གིས་འཁོར་བར་རིགས་འཐུན་གྱི་སྐྱེ་སྲིད་བདུན་ལེན་པར་ངེས་པའི་གང་ཟག་ཡིན་པའི་ཕྱིར། ཟེར་ན་རྩ་བར་མ་ཁྱབ་བོ། །རང་རེས། ངེས་པའི་རྒྱུན་ཞུགས་སྲིད་པ་ལན་བདུན་པ་བ་སྡུག་བསྔལ་བདེན་པ་ཡིན་
སྡུག་བསྔལ་བདེན་པ་དང། ལམ་བདེན་འགལ་བྱས་པ་ལ། ངེས་པའི་རྒྱུན་བཞུགས་སྲིད་པ་ལན་བདུན་པ་བའ་རྒྱུད་ཀྱི་ཡིད་ཀྱི་རྣམ་པར་ཤེས་པ་ཆོས་ཅན། ལམ་བདེན་མ་ཡིན་པར་ཐལ། སྡུག་བསྔལ་བདེན་པ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ་
ངེས་པའི་རྒྱུན་བཞུགས་སྲིད་པ་ལན་བདུན་པ་བ་ཡིན་པའི་ཕྱིར། མ་ཁྱབ་ན། དེ་ཡིན་ན་སྡུག་བསྔལ་བདེན་པ་ཡིན་དགོས་པར་ཐལ། དེ་སྡུག་བསྔལ་བདེན་པ་ཡིན་པའི་ཕྱིར་ན་མ་ཁྱབ། གོང་དུ་མ་གྲུབ་ན། དེ་དེ་ཡིན་པར་ཐལ། དེ་གང་ཟག་ཡིན་པའི་ཕྱིར་

[113B] དེར་ཐལ། ཡིད་ཀྱི་རྣམ་པར་ཤེས་པ་གང་ཟག་ཡིན་པའི་ཕྱིར། རྟགས་གཞན་དུ་བསྒྲུབས་ཟིན། གཞན་ཡང། ངེས་པའི་རྒྱུན་ཞུགས་སྲིད་པ་ལེན་བདུན་པ་བ་སྡུག་བསྔལ་བདེན་པ་ཡིན་པར་ཐལ། ཉན་ཐོས་ཀྱི་སྦྱོར་ལམ་པ་སྡུག་བསྔལ་བདེན་པ་
ཡིན་པའི་ཕྱིར། མ་གྲུབ་ན། དེ་ཆོས་ཅན། དེ་ཡིན་པར་ཐལ། ཀུན་བཏུས་ལས། སེམས་ཅན་གྱི་འཇིག་རྟེན་གྱི་ཁམས་གང་ཡིན་པ་དང། ཞེས་པའི་སྐབས་ནས་བསྟན་པའི་སེམས་ཅན་གྱི་འཇིག་རྟེན་ཡིན་པའི་ཕྱིར། དེའི་སྐབས་ནས་བསྟན་པའི་
སེམས་ཅན་གྱི་འཇིག་རྟེན་ཅིག་ཡོད་པའི་ཕྱིར། ཉན་ཐོས་སྦྱོར་ལམ་པ་སྡུག་བསྔལ་བདེན་པ་ཡིན་བྱས་པ་ལ། ཁ་ཅིག་དེ་ཆོས་ཅན། སྤང་བྱ་ཡིན་པར་ཐལ། སྡུག་བསྔལ་བདེན་པ་ཡིན་པའི་ཕྱིར། འདོད་ན། ཉན་ཐོས་ཀྱི་སྦྱོར་ལམ་སྤང་བྱ་ཡིན་པར་
ཐལ༑ འདོད་པའི་ཕྱིར། ཟེར་ན། རྩ་བར་མ་ཁྱབ་སྟེ། ཁམས་གོང་མའི་སྐྱེ་བ་འཕེན་བྱེད་ཀྱི་ལ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། འཕེན་བྱེད་ཀྱི་ལས་ཡིན་པའི་ཕྱིར། འདོད་མི་ནུས་ཏེ། དགེ་བ་ཡིན་པའི་ཕྱིར་ཏེ། མི་གཡོ་
བའི་ལས་ཡིན་པའི་ཕྱིར། སྡུག་བདེན་དང་ལམ་བདེན་འགལ་མི་འགལ་དོགས་པ་ཆེ་བར་ཡོད་པས་དོགས་གཅོད་ལྷག་མ་རྣམས་རྟོག་པའི་སྐབས་སུ་འཆད་དོ། །ཡང་ཁ་ཅིག་ལས་དང་ཉོན་མོངས་པ་གང་རུང་ལ་བརྟེན་པའི་ཟག་བཅས་ཀྱི་ཕུང་
པོར་དམིགས་པ། སྡུག་བསྔལ་བདེན་པའི་མཚན་ཉིད། སྡུག་བསྔལ་བདེན་པ་འབྲས་བུ་དང་པོ་གསུམ་པོ་གང་རུང་གི་སྒོ་ནས་འབྱིན་པར་བྱེད་པའི་རིགས་སུ་གནས་པའི་ཟག་བཅས་ཀྱི་ཤེས་པར་དམིགས་པ་ཀུན་འབྱུང་བདེན་པའི་མཚན་ཉིད། ལམ་
བདེན་ལ་བརྟན་པའི་སོ་སོར་བརྟགས་འགོག་འགོག་བདེན་གྱི་མཚན་ཉིད། འགོག་བདེན་འཐོབ་བྱེད་ཀྱི་ལམ་གྱི་རིགས་སུ་གནས་པའི་འཕགས་རྒྱུད་ཀྱི་མཁྱེན་པ། ལམ་བདེན་གྱི་མཚན་ཉིད་ཡིན་ཟེར་ན། དམན་ལམ་སྔོན་དུ་མ་སོང་བའི་

[114A]༄༅། །བྱང་སེམས་འཕགས་པའི་རྒྱུད་ཀྱི་ཉོན་མོངས་ཆོས་ཅན། སྡུག་བསྔལ་བདེན་པ་ཡིན་པར་ཐལ། མཚན་ཉིད་དེའི་ཕྱིར། མ་གྲུབ་ན། དེར་ཐལ། ཉོན་མོངས་གང་ཞིག་ཟག་བཅས་ཀྱི་ཕུང་པོ་ཡིན་པའི་ཕྱིར། དང་པོ་སླ། གཉིས་པ་
དེར་ཐལ། དེ་ཟག་བཅས་ཡིན་པའི་ཕྱིར་ཏེ། ཉོན་མོངས་པའི་ཟག་བཅས་ཡིན་པའི་ཕྱིར་ཏེ། ཉོན་མོངས་ཡིན་པའི་ཕྱིར། རྩ་བར་འདོད་ན། བྱང་སེམས་འཕགས་པའི་རྒྱུད་ལ་སྡུག་བསྔལ་གྱི་བདེན་པ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ་
རྒྱུད་བླ་མ་ལས། འཕགས་པས་རྒ་དང་ན་པ་དང། །འཆི་བའི་སྡུག་བསྔལ་རྩད་ནས་སྤངས། །ཞེས་གསུངས་པའི་ཕྱིར། གཞན་ཡང། སྔར་གྱི་དེ་ཆོས་ཅན། ཀུན་འབྱུང་བདེན་པ་ཡིན་པར་ཐལ། མཚན་ཉིད་དེའི་ཕྱིར། མ་གྲུབ་ན། དེར་ཐལ་
དེའི་རིགས་སུ་གནས་པ་གང་ཞིག་ཟག་བཅས་ཀྱི་ཤེས་པ་ཡིན་པའི་ཕྱིར། དང་པོ་གྲུབ་སྟེ། ཉོན་མོངས་ཡིན་པའི་ཕྱིར། ཁ་ཅིག་རང་གི་ཐོབ་བྱར་གྱུར་པའི་འགོག་བདེན་ཐོབ་བྱེད་ཀྱི་ཐབས་སུ་གྱུར་པའི་འཕགས་རྒྱུད་ཀྱི་མཁྱེན་པ་ལམ་བདེན་གྱི་
མཚན་ཉིད། རང་འཐོབ་བྱེད་ཀྱི་ཐབས་སུ་གྱུར་པའི་ལམ་བདེན་གྱི་སྟོབས་ཀྱིས་ཐོབ་པའི་བྲལ་བ་དེ་འགོག་བདེན་གྱི་མཚན་ཉིད། ཟེར་ན། རྣམ་མཁྱེན་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར། འཕགས་རྒྱུད་ཀྱི་
མཁྱེན་པ་ཡིན་པའི་ཕྱིར། འདོད་ན། ཁྱོད་ཀྱི་ཐོབ་བྱར་གྱུར་པའི་འགོག་བདེན་ཡོད་པར་ཐལ། འདོད་པའི་ཕྱིར། འདོད་ན། ཁྱོད་ཀྱིས་སྤངས་དགོས་ཀྱི་སྒྲིབ་པ་ཡོད་པར་ཐལ། འདོད་པའི་ཕྱིར། ཁ་ཅིག་སྡུག་བསྔལ་བདེན་པ་ཡིན་ན། འཁོར་བ་
ཡིན་པས་ཁྱབ་ཟེར་ན། ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྒྱུད་ཀྱི་གཟུགས་ཀྱི་ཕུང་པོ་ཆོས་ཅན། དེར་ཐལ། དེའི་ཕྱིར། དེར་ཐལ། དེའི་རྒྱུད་ལ་སྡུག་བསྔལ་བདེན་པ་ཡོད་པའི་ཕྱིར་ཏེ། ལྷག་བཅས་མྱང་འདས་དེ་སྡུག་

[114B] མ་གྲུབ་ན། དེ་ཆོས་ཅན། དེ་དང་བཅས་པར་ཐལ། ལྷག་བཅས་མྱང་འདས་ཡིན་པའི་ཕྱིར། ཁོ་ན་རེ། བྱང་འཕགས་ཀྱི་རྒྱུད་ལ་སྡུག་བསྔལ་བདེན་པ་ཡོད་པར་ཐལ། ལྷག་བཅས་མྱང་འདས་ལ་གནས་པའི་
ཉན་ཐོས་དགྲ་བཅོམ་པའི་རྒྱུད་ལ་སྡུག་བསྔལ་བདེན་པ་ཡོད་པའི་ཕྱིར། ཟེར་ན་མ་ཁྱབ། ཁ་ཅིག་སྡུག་བསྔལ་ཡིན་ན། སྡུག་བསྔལ་བདེན་པ་ཡིན་པས་ཁྱབ་ཟེར་བ་མི་འཐད་དེ། འགྲེལ་པ་རྒྱལ་སྲས་མ་དང་འགལ་ཞིང། ལས་ཡིན་ན་གས་ཀྱི་
ཀུན་འབྱུང་ཡིན་དགོས་པར་ཐལ། དམ་བཅའ་འཐད་པའི་ཕྱིར། འདོད་ན། སངས་རྒྱས་འཕགས་པའི་རྒྱུད་ཀྱི་ལས་ཆོས་ཅན། དེར་ཐལ། དེའི་ཕྱིར། དེར་ཐལ། དེའི་རྒྱུད་ལ་ལས་ཡོད་པའི་ཕྱིར། དེར་ཐལ། དེའི་རྒྱུད་ལ་སེམས་བྱུང་སེམས་པ་
ཡོད་པའི་ཕྱིར། གཞན་ཡང། ལམ་ཡིན་ན་ལམ་གྱི་བདེན་པ་ཡིན་དགོས་པར་ཐལ། དམ་བཅའ་དེ་འཐད་པའི་ཕྱིར། འདོད་ན། ཐེག་ཆེན་གྱི་ཚོགས་ལམ་ཆོས་ཅན། དེར་ཐལ། དེའི་ཕྱིར། ཁོ་ན་རེ། སྡུག་བསྔལ་ཡིན་ན། སྡུག་བསྔལ་བདེན་པ་
ཡིན་དགོས་པར་ཐལ། འགོག་པ་ཡིན་ན། འགོག་བདེན་ཡིན་དགོས་པའི་ཕྱིར། ཟེར་ན། མ་ཁྱབ་བྱས་པ་ལ་ཁོ་ན་རེ། བརྡའི་འགོག་པ་ཆོས་ཅན། འགོག་བདེན་ཡིན་པར་ཐལ། འགོག་པ་ཡིན་པའི་ཕྱིར། དེར་ཐལ། བརྡའི་འགོག་པ་ཡིན་པའི་
ཕྱིར༑ ཟེར་ན། མ་ཁྱབ་བོ། ཡང་ཁོ་ན་རེ། སངས་རྒྱས་འཕགས་པའི་རྒྱུད་ལ་ཟག་མེད་ཀྱི་ལས་ཡོད་པར་ཐལ། དེའི་རྒྱུད་ལ་ལས་ཡོད་པའི་ཕྱིར། ཟེར་ན། འདི་ལ་ཁ་ཅིག་སངས་རྒྱས་ཀྱི་ས་ན་ཟག་མེད་ཀྱི་ལས་ཡོད་ཟེར་ན། མི་འཐད་དེ་
སངས་རྒྱས་འཕགས་པ་དེས་ཟག་མེད་ཀྱི་ལས་སྤངས་པའི་ཕྱིར། རྟགས་གྲུབ་སྟེ། དེས་མ་རིག་བག་ཆགས་ཀྱི་ས་དང་ཟག་མེད་ཀྱི་ལས་གཉིས་ཀ་སྤངས་པའི་ཕྱིར་ཏེ། ཊཱི་ཀར། དེ་འདྲ་དུས་གཅིག་ཏུ་ལན་ཅིག་བྱེད་པ་ཡང། འབད་མེད་ལྷུན་གྲུབ་

[115A]༄༅། །ཏུ་འབྱུང་བ་ལ་རག་ལས་ཤིང། མ་རིག་བག་ཆགས་ཀྱི་ས་དང། ཟག་པ་མེད་པའི་ལས་ཀྱང་སྤངས་ནས་སླར་མི་ལྡང་བའི་ཚུལ་གྱིས་ཞི་བའི་དབྱིངས་སུ་སྙོམས་པར་འཇུག་པ་ལ་ལྟོས་པ་ཡིན་ནོ། །ཞེས་གསུངས་པའི་ཕྱིར། བྱས་པ་
ལ༑ ཁ་ཅིག་སངས་རྒྱས་ཀྱི་ས་ན་ཡོད་པར་ཐལ། དེ་ན་རྟོག་དཔྱོད་གཉིས་ཡོད་པའི་ཕྱིར། མ་ཁྱབ་ན། མ་རིག་བག་ཆགས་ཀྱི་ས་དང། ཟག་མེད་ཀྱི་ལས་གཉིས་ཀ་སྤངས་ན། ཟག་མེད་ཀྱི་ལས་སྤངས་པས་ཁྱབ་པ་བུད། མ་གྲུབ་ན། དེར་
ཐལ༑ སངས་རྒྱས་འཕགས་པའི་རྒྱུད་ཀྱི་མིག་གི་རྣམ་པར་ཤེས་པ་དེ་རྟོག་བཅས་དཔྱོད་བཅས་གཉིས་ཀ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། དབང་པོའི་རྣམ་པར་ཤེས་པ་ཡིན་པའི་ཕྱིར། ཁྱབ་སྟེ། མཛོད་ལས། རྟོག་དང་དཔྱོད་
དང་བཅས་པ་ནི། །རྣམ་པར་ཤེས་པའི་ཁམས་ལྔ་ཡིན། །ཞེས་གསུངས་པའི་ཕྱིར། ཞེས་ཟེར་བ་ཆེས་མི་འཐད་དེ། ཉོན་སྒྲིབ་དང་ཤེས་སྒྲིབ་གཉིས་ཀ་སྤངས་ནས་ཤེས་སྒྲིབ་གཉིས་སྤངས་པས་མ་ཁྱབ་པར་ཐལ། མ་རིག་བག་ཆགས་ཀྱི་ས་དང་ཟག་མེད་ཀྱི་པས་
གཉིས་ཀ་སྤངས་ན། ཟག་མེད་ཀྱི་ལས་སྤངས་པས་མ་ཁྱབ་པའི་ཕྱིར། རྟགས་ཁས། འདོད་ན། ཉན་ཐོས་དགྲ་བཅོམ་པས་སྒྲིབ་པ་གཉིས་ཀ་སྤངས་པར་ཐལ། འདོད་པའི་ཕྱིར། འདོད་ན། ཉན་ཐོས་དགྲ་བཅོམ་པ་ཆོས་ཅན། ཐེག་ཆེན་དགྲ་བཅོམ་པ་
ཡིན་པར་ཐལ། སྒྲུབ་གཉིས་ཟད་པར་སྤངས་པའི་གང་ཟག་ཡིན་པའི་ཕྱིར། རྟགས་ཁས། ཁོ་ན་རེ། སངས་རྒྱས་འཕགས་པའི་རྒྱུད་ཀྱི་སེམས་བྱུང་སེམས་པ་ཆོས་ཅན། ཟག་མེད་ཀྱི་ལས་ཡིན་པར་ཐལ། ལས་གང་ཞིག་ཟག་མེད་ཡིན་པའི་
ཕྱིར། ཟེར་ན་ཡང་མ་ཁྱབ། ཁ་ཅིག་སྡུག་བསྔལ་བདེན་པ་དང། ཀུན་འབྱུང་བདེན་པ་འགལ་ཟེར་བ་མི་འཐད་དེ། ཀུན་འབྱུང་བདེན་པ་ཡིན་ན། སྡུག་བསྔལ་བདེན་པ་ཡིན་དགོས་པའི་ཕྱིར། དེར་ཐལ། ཉེར་ལེན་གྱི་ཕུང་པོ་ལྔ་སྡུག་བསྔལ་

[115B] རྣམ་འགྲེལ་ལས། སྡུག་བསྔལ་འཁོར་བ་ཅན་ཕུང་པོ། །ཞེས་གསུངས་པའི་ཕྱིར་དང། མཛོད་ལས། གང་དག་ཟག་བཅས་ཉེར་ལེན་པའི། །ཕུང་པོའང་དེ་དག་འཐབ་བཅས་དང། །སྡུག་བསྔལ་ཀུན་འབྱུང་འཇིག་རྟེན་དང། །
ལྟ་གནས་སྲིད་པའང་དེ་དག་ཡིན། །ཞེས་གསུངས་པའི་ཕྱིར། ཁ་ཅིག་ཀུན་འབྱུང་བདེན་པ་ཡིན་ན་འདུ་བྱེད་ཀྱི་ཕུང་པོ་ཡིན་དགོས་ཟེར་ན། ཀུན་འབྱུང་བདེན་པར་གྱུར་པའི་གཙོ་སེམས་ཆོས་ཅད། དེར་ཐལ། དེའི་ཕྱིར། རྟགས་གྲུབ་སྟེ། ཆོས་ཅན་
དེའི་ཕྱིར། དེར་ཐལ། ཀུན་འབྱུང་བདེན་པར་གྱུར་པའི་སེམས་བྱུང་དང་མཚུངས་ལྡན་གྱི་གཙོ་སེམས་ཡོད་པའི་ཕྱིར། རྩ་བར་འདོད་ན། དེ་འདྲ་བ་དེ། མཚུངས་ལྡན་འདུ་བྱེད་ཀྱི་ཕུང་པོ་ཡིན་པར་ཐལ། འདོད་པ་གང་ཞིག་མཚུངས་ལྡན་མ་ཡིན་
པའི་འདུ་བྱེད་ཀྱི་ཕུང་པོ་མ་ཡིན་པའི་ཕྱིར། ཕྱི་མ་མ་གྲུབ་ན། དེ་ཆོས་ཅན། ལྡན་མིན་འདུ་བྱེད་ཡིན་པར་ཐལ། མ་གྲུབ་པ་དེའི་ཕྱིར། འདོད་མི་ནུས་ཏེ། གཙོ་སེམས་ཡིན་པའི་ཕྱིར། རྩ་བར་འདོད་ན། སེམས་བྱུང་ཡིན་པར་ཐལ། འདོད་པའི་ཕྱིར་
ཁོ་ན་རེ། ཀུན་འབྱུང་བདེན་པ་ཡིན་ན། སེམས་བྱུང་ཡིན་དགོས་པར་ཐལ། ཉོན་མོངས་པའི་ཀུན་འབྱུང་ཡིན་ན། སེམས་བྱུང་ཡིན་དགོས། ལས་ཀྱི་ཀུན་འབྱུང་ཡིན་ན་ཡང། སེམས་བྱུང་ཡིན་དགོས་པའི་ཕྱིར། ཟེར་ན་མ་ཁྱབ། ཁྱབ་པ་ཡོད་
པར་ཐལ། ཀུན་འབྱུང་བདེན་པ་ལ་ཉོན་མོངས་པའི་ཀུན་འབྱུང་བདེན་པ་དང། ལས་ཀྱི་ཀུན་འབྱུང་བདེན་པ་གཉིས་སུ་གྲང་དེས་པའི་ཕྱིར། དེར་ཐལ། ཀུན་བཏུས་ལས། ཀུན་འབྱུང་བདེན་པ་གང་ཞེ་ན། ཉོན་མོངས་པ་དང། ཉོན་མོངས་པའི་དབང་
གིས་བྱུང་བའི་ལས་སོ། །ཞེས་གསུངས་པའི་ཕྱིར། ཟེར་ན་ཡང་མ་ཁྱབ་སྟེ། སྡུག་བསྔལ་བདེན་པ་དེ་ལ་མ་དག་པའི་སྣོད་ཀྱི་འཇིག་རྟེན་དང། བཅུད་ཀྱི་སེམས་ཅན་གཉིས་སུ་གྲངས་ངེས་པར་ཐལ། ཀུན་བཏུས་ལས། སྡུག་བསྔལ་གྱི་བདེན་པ་གང་ཞེ་ན་

[116A]༄༅། །དེ་ནི་སེམས་ཅན་སྐྱེ་བ་དང། སྐྱེ་བའི་གནས་ཀྱིས་ཀྱང་རིག་པར་བྱའོ། །ཞེས་གསུངས་པའི་ཕྱིར། ཁྱབ་པ་ཁས། འདོད་མི་ནུས་ཏེ། ཀུན་འབྱུང་བདེན་པ་ཡིན་ན། སྡུག་བསྔལ་བདེན་པ་ཡིན་དགོས་པའི་ཕྱིར། ཁ་ཅིག། སྡུག་བསྔལ་
བདེན་པ་ཡིན་ན། ཟག་བཅས་ཡིན་པས་མ་ཁྱབ་ཟེར་ན། མི་འཐད་དེ། ཟག་བཅས་ཡིན་ན་སྤང་བྱ་ཡིན་དགོས་པར་ཐལ། སྡུག་བསྔལ་བདེན་པ་ཡིན་ན་ཟག་བཅས་ཡིན་པས་མ་ཁྱབ་པའི་ཕྱིར། རྟགས་ཁས། འདོད་ན། ཉན་ཐོས་ཀྱི་སྦྱོར་ལམ་ཆོས་ཅན་
དེར་ཐལ། དེའི་ཕྱིར། བྱས་པ་ལ་ཁོ་ན་རེ། ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྒྱུད་ཀྱི་གཟུགས་ཀྱི་ཕུང་པོ་ཆོས་ཅན། ཟག་བཅས་ཡིན་པར་ཐལ། སྡུག་བསྔལ་བདེན་པ་ཡིན་པའི་ཕྱིར། འདོད་ན། ཉོན་མོངས་པའི་ཟག་བཅས་
ཡིན་པར་ཐལ། འདོད་པའི་ཕྱིར། ཟེར་ན། འདིར་མ་ཁྱབ། འདོད་ན། དེའི་རྒྱུད་ལ་ཉོན་མོངས་ཡོད་པར་ཐལ། འདོད་པའི་ཕྱིར། ཡང་དེ་ཆོས་ཅན། ཟག་པ་དང་བཅས་པར་ཐལ། ཟག་བཅས་ཡིན་པའི་ཕྱིར། འདོད་ན། ལྷག་བཅས་མྱང་འདས་པའི་རྒྱུད་
ལ་ཟག་པ་ཡོད་པར་ཐལ། དེའི་རྒྱུད་ཀྱི་གཟུགས་ཀྱི་ཕུང་པོ་དེ་ཟག་པ་དང་བཅས་པའི་ཕྱིར་ན། རྩ་བར་མ་ཁྱབ། འདོད་ན། དེ་ཟག་པ་ཟད་པའི་གང་ཟག་མ་ཡིན་པར་ཐལ། འདོད་པའི་ཕྱིར། འདོད་ན། མདོ་ལས། དགྲ་བཅོམ་པ་ཟག་པ་ཟད་པ་ཞེས་
གསུངས་པ་མི་འཐད་པར་ཐལ། འདོད་པའི་ཕྱིར། ཟེར་ན། ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པ་དེས་ཟག་བཅས་ཀྱི་ཕུང་པོ་སྤངས་པར་ཐལ། དེའི་རྒྱུད་ལ་ཟག་བཅས་ཀྱི་ཕུང་པོ་མེད་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་
ལྷག་མེད་མྱང་འདས་ཐོབ་པར་ཐལ། ཁྱོད་ཐེག་དམན་གྱི་གང་ཟག་གང་ཞིག་འདོད་པའི་ཕྱིར། ཁོ་ན་རེ། ལམ་བདེན་ཡིན་ན་ཟག་མེད་ཡིན་དགོས་པར་ཐལ། སྡུག་བསྔལ་བདེན་པ་ཡིན་ན་ཟག་བཅས་ཡིན་དགོས་པའི་ཕྱིར། ཟེར་ན་མ་ཁྱབ། འདོད་ན་

[116B] དེར་ཐལ། དེའི་ཕྱིར། འགོག་བདེན་ལམ་བདེན་གྱི་འབྲས་བུ་ཡིན་ནམ་མ་ཡིན་ཞེ་ན། ཁ་ཅིག་མ་ཡིན་ཟེར་བ་མི་འཐད་དེ། ཀུན་ནས་ཉོན་མོངས་པ་དང་གཅིག་ཤོས་ཀྱི་ཕྱོགས་ལ་བརྟེན་ནས་ཀུན་འབྱུང་པ་དང། ལམ་གྱི་བདེན་བ་
དག་ནི་རྒྱུ་ཡིན་ལ། སྡུག་བསྔལ་དང་འགོག་པའི་བདེན་པ་དག་ནི་འབྲས་བུ་ཡིན་པར་དོན་གྱི་སྒོ་ནས་བསྟན་ཏེ་ཞེས་གསུངས་པ་མི་འཐད་པར་ཐལ། དམ་བཅའ་འཐད་པའི་ཕྱིར། བྱས་པ་ལ་ཁོ་ན་རེ། འགོག་བདེན་ཆོས་ཅན། ལམ་བདེན་ལས་སྐྱེས་པར་ཐལ། ལམ་
བདེན་གྱི་འབྲས་བུ་ཡིན་པའི་ཕྱིར། ཟེར་ན། འགོག་བདེན་ཆོས་ཅན། དགེ་སྦྱོང་གི་ཚུལ་ལས་སྐྱེས་པར་ཐལ། དགེ་སྦྱོང་གི་ཚུལ་གྱི་འབྲས་བུ་ཡིན་པའི་ཕྱིར། འཁོར་གསུམ། གཞན་ཡང། འགོག་བདེན་ཆོས་ཅན། ལམ་བདེན་གྱི་འབྲས་བུ་ཡིན་པར་ཐལ་
ཁྱོད་ཟག་མེད་བར་ཆད་མེད་ལམ་གྱི་འབྲས་བུ་ཡིན་པའི་ཕྱིར། མ་གྲུབ་ན། དེར་ཐལ། ཁྱོད་དགེ་སྦྱོང་ཚུལ་གྱི་འབྲས་བུ་ཡིན་པའི་ཕྱིར། ཁོ་ན་རེ། འགོག་བདེན་ཆོས་ཅན། འབྲས་བུ་ཡིན་པར་ཐལ། ལམ་བདེན་གྱི་འབྲས་བུ་ཡིན་པའི་ཕྱིར། ཟེར་ན་ཡང་མ་ཁྱབ་
སྟེ། དེ་ཆོས་ཅན། འབྲས་བུ་ཡིན་པར་ཐལ། དགེ་སྦྱོང་གི་ཚུལ་གྱི་འབྲས་བུ་ཡིན་པའི་ཕྱིར། འཁོར་གསུམ་ཡོད་དོ། །རྒྱུན་ཞུགས་ཀྱི་རྒྱུད་ཀྱི་འགོག་བདེན་ཆོས་ཅན། རྒྱུན་ཞུགས་ལས་སྐྱེས་པར་ཐལ། རྒྱུན་ཞུགས་ཀྱི་འབྲས་བུ་ཡིན་པའི་ཕྱིར། ཁྱབ་པ་
ཁས༑ རྟགས་གཞན་དུ་བསྒྲུབས་ཟིན། ༑གཉིས་པ་རང་གི་ལུགས་ལ། ཀུན་ནས་ཉོན་མོངས་ཕྱོགས་ཀྱི་བདེན་པ་གང་ཞིག་མི་རྟག་པ་དང་ཁྱབ་པ་འདུ་བྱེད་ཀྱི་སྡུག་བསྔལ་དང་དོན་གཞན་གྱི་བདག་གིས་སྟོང་པ་དང། རང་གི་ངོ་བོར་གྱུར་པའི་གང་ཟག་གི་
བདག་མེད་པའི་ཁྱད་ཆོས་བཞི་དང་ལྡན་པས་རབ་ཏུ་ཕྱེ་བ་དེ། སྡུག་བསྔལ་བདེན་པའི་མཚན་ཉིད། དེ་གང་ཞིག་རྒྱུ་ཀུན་འབྱུང་རབ་སྐྱེ་རྐྱེན་ལ་སོགས་པའི་ཁྱད་ཆོས་བཞི་དང་ལྡན་པས་རབ་ཏུ་ཕྱེ་བ་དེ། ཀུན་འབྱུང་བདེན་པའི་མཚན་ཉིད། རྣམ་བྱང་ཕྱོགས་

[117A]༄༅། །ཀྱི་བདེན་པ་གང་ཞིག་འགོག་པ་ཞི་བ་གྱ་ནོམ་པ་ངེས་འབྱུང་ལ་སོགས་པའི་ཁྱད་ཆོས་བཞི་དང་ལྡན་པས་རབ་ཏུ་ཕྱེ་བ་དེ། འགོག་བདེན་གྱི་མཚན་ཉིད། དེ་གང་ཞིག། ལམ་རིག་པ་སྒྲུབ་པ་ངེས་འབྱིན་ལ་སོགས་པའི་ཁྱད་ཆོས་བཞི་དང་ལྡན་པས་
རབ་ཏུ་ཕྱེ་བ་དེ། ལམ་བདེན་གྱི་མཚན་ཉིད། ༑རྩོད་པ་སྤོང་བ་ལ། མཁས་པ་ཁ་ཅིག་ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྒྱུད་ཀྱི་གཟུགས་ཀྱི་ཕུང་པོ་ཆོས་ཅན། ཀུན་ནས་ཉོན་མོངས་ཕྱོགས་ཀྱི་བདེན་པ་ཡིན་པར་ཐལ། སྡུག་
བསྔལ་བདེན་པ་ཡིན་པའི་ཕྱིར། འདོད་ན། དེའི་རྒྱུད་ལ་ཀུན་ནས་ཉོན་མོངས་ཕྱོགས་ཀྱི་བདེན་པ་ཡོད་པར་ཐལ། འདོད་པའི་ཕྱིར། འདོད་ན། དེའི་རྒྱུད་ལ་ཀུན་ནས་ཉོན་མོངས་ཕྱོགས་ཡོད་པར་ཐལ། འདོད་པའི་ཕྱིར་ན། འདིར་མ་ཁྱབ། འདོད་ན། དེའི་རྒྱུད་ལ་ཉོན་
མོངས་ཡོད་པར་ཐལ། འདོད་པའི་ཕྱིར། ཞེས་གསུངས་ན། མ་ཁྱབ་འཚམས་ལ། གཟུགས་མེད་ཁམས་པའི་གང་ཟག་གི་རྒྱུད་ལ་ཚོར་བ་སྡུག་བསྔལ་ཡོད་པར་ཐལ། གཟུགས་མེད་ཁམས་པའི་གང་ཟག་གི་རྒྱུད་ལ་སྡུག་བསྔལ་གྱི་ཕུང་པོ་ཡོད་པའི་ཕྱིར་
ཁྱབ་པ་ཁས། འདོད་མི་ནུས་ཏེ། གཟུགས་མེད་ཁམས་པའི་གང་ཟག་གི་རྒྱུད་ཀྱི་ཟག་བཅས་ཀྱི་ཚོར་བ་ཡིན་ན། ཚོར་བ་བཏང་སྙོམས་པ་ཡིན་དགོས་པའི་ཕྱིར། རྟགས་འབུད། ཉན་ཐོས་ཀྱི་སྦྱོར་ལམ་མཉམ་གཞག་ཡེ་ཤེས་ཆོས་ཅན། ལམ་བདེན་
ཡིན་པར་ཐལ། མཚན་ཉིད་དེའི་ཕྱིར། དང་པོ་དེར་ཐལ། བྱང་ཕྱོགས་སོ་བདུན་གང་རུང་ཡིན་པའི་ཕྱིར། ཁྱབ་སྟེ། ཕུང་བོ་དང་ཁམས་དང་སྐྱེ་མཆེད་དང། རྟེན་ཅིང་འབྲེལ་བར་འབྱུང་བ་དང། རྣམ་པར་བྱང་བ་དང། མཐོང་བ་དང་སྒོམ་པ་དང་ཞེས་བྱ་
བའི་རྣམ་པར་བྱང་བ་བྱང་ཕྱོགས་སོ་བདུན་ལ་བཤད་པའི་ཕྱིར། ཟེར་ན་མ་ཁྱབ། ཁོ་ན་རེ། ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྒྱུད་ཀྱི་ཀུན་འབྱུང་བདེན་པ་སྐད་ཅིག་ཐ་མ་ཆོས་ཅན། ཀུན་འབྱུང་བདེན་པའི་མཚན་ཉིད་ཀྱི་

[117B] མཚོན་བྱ་དེའི་ཕྱིར། འདོད་ན། དེ་ཆོས་ཅན། རབ་སྐྱེའི་རྣམ་པ་ཡིན་པར་ཐལ། འདོད་པའི་ཕྱིར། འདོད་ན། རང་འབྲས་སྡུག་བསྔལ་ཤུགས་དྲག་སྐྱེད་བྱེད་ཡིན་པར་ཐལ། འདོད་པའི་ཕྱིར་ན་མ་ཁྱབ། འདོད་ན། ལྷག་མེད་མྱང་འདས་ལ་གནས་
བའི་ཉན་ཐོས་དགྲ་བཅོམ་པའི་རྒྱུད་ལ་སྡུག་བསྔལ་ཡོད་པར་ཐལ་ལོ། ཟེར་ན། །ཁོ་རང་ལ་བྱུང་འཕགས་ཀྱི་རྒྱུད་ཀྱི་འདུས་བྱས་མི་རྟག་པར་རྟོགས་པའི་མཁྱེན་པ་ཆོས་ཅན། སེམས་ཀྱི་གནས་ལུགས་ཕྱིན་ཅི་མ་ལོག་པར་རྟོགས་པའི་བློ་ཡིན་པར་ཐལ། ལམ་བདེན་གྱི་སྒྲུབ་
པའི་རྣམ་པ་ཡིན་པའི་ཕྱིར། ཁྱབ་པ་ཁས། དེར་ཐལ། ལམ་བདེན་ཡིན་པའི་ཕྱིར། འདོད་ན། སློབ་ལམ་ན་བློ་གཅིག་གི་བདེན་པ་གཉིས་ག་གཅིག་ཅར་དུ་མངོན་སུམ་དུ་རྟོགས་པར་ཐལ་ལོ།    ༈    །ཀུན་འབྱུང་བ་ལ་སྟོང་པ་ཉིད་ཅེས་པའི་སྐབས་སུ། གཟུགས་སྐྱེ་
བའི་ཆོས་ཅན་ནམ་འགག་པའི་ཆོས་ཅན་དུ་ཡང་དག་བར་རྗེས་སུ་མི་མཐོང་ཞེས་སོགས་ཀྱི་མདོ་ཆོས་ཅན། ཀུན་འབྱུང་བདེན་པ་ལ་གདམས་པ་ཡིན་ཏེ། དེ་ལ་སྤང་བྱར་བདེན་ཞེན་དགག་པའི་ཕྱིར་དུ་གདམས་པའི་ཕྱིར། ཁོ་ན་རེ། ཀུན་འབྱུང་བདེན་པ་ཡིན་ན། སྤང་བྱ་
ཡིན་དགོས་པར་ཐལ། སྦྱོར་བ་དེ་འཐད་པའི་ཕྱིར་ན་མ་ཁྱབ། ཀུན་འབྱུང་བདེན་པར་གྱུར་པའི་གཟུགས་ཕུང་མེད་བྱས་པ་ལ། ཁ་ཅིག་དེ་ཡོད་པར་ཐལ། དེར་གྱུར་པའི་ཕུང་པོ་ལྔ་ཡོད་པའི་ཕྱིར། དེར་ཐལ། ཀུན་འབྱུང་བ་ལ་སྟོང་པ་ཉིད་དང་གཟུགས་ལ་སོགས་པ་
རྒྱུར་གྱུར་པ་དག་ཐ་མི་དད་པ་ཉིད་ཅེས་གསུངས་པའི་ཕྱིར། ཟེར་ན་མ་ཁྱབ་སྟེ། རྣམ་མཁྱེན་གྱི་ཤེས་རྣམ་དུ་གྱུར་པའི་མཐོང་ལམ་ཡོད་པར་ཐལ། སྤོང་བའི་ལམ་ལ་བར་ཆད་མེད་པའི་ལམ་གྱི་རྣམ་པ་བཞིས་བསྡུས་པ་ཀུན་ནས་ཉོན་མོངས་པ་དང་མི་ལྡན་པའི་མཚན་
ཉིད་བཞིའོ། །ཞེས་གསུངས་པའི་ཕྱིར། ཁྱབ་པ་ཁས། གཞན་ཡང། འགོག་བདེན་དུ་གྱུར་པའི་སྟོང་ཉིད་ཡོད་པར་ཐལ། འགོག་པ་ལ་སྟོང་པ་ཉིད་སྐྱེ་བ་དང། ཞེས་གསུངས་པའི་ཕྱིར། ཁྱབ་པ་ཁས། འགོག་པ་ལ་ཞེས་པའི་སྐབས་སུ། ཤཱ་རིའི་བུ། སྟོང་པ་

[118A]༄༅། །ཉིད་མི་སྐྱེ་མི་འགག་གོ་ཀུན་ནས་ཉོན་མོངས་པ་མ་ཡིན་ཞེས་སོགས་ཀྱི་མདོ་ཆོས་ཅན། འགོག་བདེན་ལ་གདམས་པ་ཡིན་ཏེ། དེ་མངོན་དུ་བྱ་བར་བདེན་ཞེན་དགག་པའི་ཕྱིར་དུ་གདམས་པ་ཡིན་པའི་ཕྱིར།    ༈   
པའི་སྐབས་སུ། བྱང་ཆེན་འདི་སྦྱིན་པ་ལ་བརྩོན་ཞེས་བྱའམ། མི་བརྩོན་ཞེས་སོགས་ཀྱི་མདོ་ཆོས་ཅན། ལམ་བདེན་ལ་གདམས་པ་ཡིན་ཏེ། དེ་རྒྱུད་ལ་བསྟེན་བྱར་བདེན་ཞེན་དགག་པའི་ཕྱིར་དུ་གདམས་པའི་མདོ་ཡིན་པའི་ཕྱིར། གཞུང་ཕྱི་མ་གསུམ་གྱི་སྐབས་
སུ་མཐའ་གཅོད་གཞན་རྣམས་སྡུག་བདེན་གྱི་སྐབས་སུ་བཤད་པ་བཞིན་བྱའོ།    ༈    །སངས་རྒྱས་ལ་སངས་རྒྱས་དང་བྱང་ཆུབ་དག་ཅེས་སོགས་ཀྱི་སྐབས་སུ། བྱང་ཆེན་ཤེར་ཕྱིན་ལ་སྤྱོད་པའི་ཚེ། གཟུགས་ལ་རྣམ་པ་ཐམས་ཅད་མཁྱེན་པ་ཉིད་སྦྱོར་བར་མི་བྱེད་དེ་
གཟུགས་ཉིད་ཡང་དག་པར་རྗེས་སུ་མི་མཐོང་ཞེས་སོགས་ཀྱི་མདོ་ཆོས་ཅན། སངས་རྒྱས་དཀོན་མཆོག་ལ་གདམས་པ་ཡིན་ཏེ། དེ་ལ་སྐྱབས་གནས་སུ་བདེན་ཞེན་དགག་པའི་ཕྱིར་དུ་གདམས་པའི་མདོ་ཚིག་ཡིན་པའི་ཕྱིར།    ༈   
ཉིད་གསུམ་གྱི་ཞེས་སོགས་ཀྱི་སྐབས་སུ། གཟུགས་དངོས་པོ་ཡོད་ཅེས་བྱ་བར་མི་སྦྱོར། གཟུགས་དངོས་པོ་མེད་ཅེས་བྱ་བར་མི་སྦྱོར། ཞེས་སོགས་ཀྱི་མདོ་ཆོས་ཅན། ཆོས་དཀོན་མཆོག་ལ་གདམས་པ་ཡིན་ཏེ། དེ་ལ་མངོན་དུ་བྱ་བར་བདེན་ཞེན་དགག་པའི་
ཕྱིར་དུ་གདམས་པའི་མདོ་ཚིག་ཡིན་པའི་ཕྱིར།    ༈    རྩ་བའི་སྦྱོར་བ་གསུམ་པ་འགོད་དགོས་སོ། །   ༈   
སུ༑ སྦྱོར་བ་དང་མཐའ་བཅད་པ་གཉིས། དང་པོ་ནི། ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་ཤའི་མིག་གིས་དཔག་ཚད་བརྒྱ་མཐོང་བ་ཡོད་ཅེས་སོགས་ཀྱི་མདོ་ཆོས་ཅན། སྤྱན་ལྔ་ལ་གདམས་པ་ཡིན་ཏེ། སྤྱན་ལྔའི་ཡུལ་ཡུལ་ཅན་

[118B] གཉིས་པ་ལ་གསུམ་ལས། དང་པོ་ནི། ཁ་ཅིག་སྤྱན་ལྔའི་ནང་ཚན་ཡིན་པ་གང་ཞིག་རང་གི་བདག་རྐྱེན་དུ་གྱུར་པའི་ཤའི་མིག་ལས་བྱུང་ཞིང་སྟོང་གསུམ་ཚུན་ཆད་ཀྱི་གཟུགས་ཕྲ་རགས་
མངོན་སུམ་དུ་མཐོང་བ་དེ། ཤའི་སྤྱན་གྱི་མཚན་ཉིད། དེ་གང་ཞིག་རང་གི་བདག་རྐྱེན་དུ་གྱུར་པའི་ལྷའི་མིག་ལ་བརྟེན་ནས་བྱུང་ཞིང། སེམས་ཅན་ཐམས་ཅད་ཀྱི་འཆི་འཕོ་བ་དང་སྐྱེ་བ་མངོན་སུམ་དུ་རྟོགས་པ་དེ། ལྷའི་སྤྱན་གྱི་མཚན་ཉིད། དེ་གང་ཞིག་ །
བདག་མེད་ཕྲ་རགས་གང་རུང་མངོན་སུམ་དུ་རྟོགས་པ་དེ། ཤེས་རབ་ཀྱི་སྤྱན་ཀྱི་མཚན་ཉིད། དེ་གང་ཞིག་རང་དང་རྒྱུ་ཚོད་མཉམ་པའི་འཕགས་པའི་གང་ཟག་གི་དབང་པོ་རྣོ་རྟུལ་ཇི་ལྟ་བ་བཞིན་དུ་མངོན་སུམ་དུ་རྟོགས་པ་དེ། ཆོས་ཀྱི་སྤྱན་གྱི་མཚན་ཉིད། དེ་གང་
ཞིག་ཆོས་ཐམས་ཅད་མངོན་སུམ་དུ་རྟོགས་པ་མཐར་ཕྱིན་པའི་ཡེ་ཤེས་དེ། སངས་རྒྱས་ཀྱི་སྤྱན་གྱི་མཚན་ཉིད། ཟེར་ན། མདོ་ལས། ཤཱ་རིའི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་ཤའི་མིག་གིས་དཔག་ཚད་བརྒྱ་མཐོང་བ་ཡོད་དེ་ཞེས་
གསུངས་པ་མི་འཐད་པར་ཐལ། དཔག་ཚད་བརྒྱའི་གཟུགས་ཕྲ་རགས་མངོན་སུམ་དུ་མཐོང་ལ། དཔག་ཚད་ཉིས་བརྒྱའི་གཟུགས་ཕྲ་རགས་མངོན་སུམ་དུ་མ་མཐོང་བའི་ཤའི་སྤྱན་མེད་པའི་ཕྱིར། མ་གྲུབ་ན་སོང། དེར་ཐལ། ཤའི་སྤྱན་ཡིན་ན་སྟོང་གསུམ་
ཚུན་ཆད་ཀྱི་གཟུགས་ཕྲ་རགས་མངོན་སུམ་དུ་མཐོང་བས་ཁྱབ་པའི་ཕྱིར། རྟགས་ཁས། གཞན་ཡང། ལྷའི་སྤྱན་ལ་ནུས་མཐུ་ཆེ་ཚུང་གི་ཁྱད་པར་མེད་པར་ཐལ། དེ་ཡིན་ན་སེམས་ཅན་ཐམས་ཅད་ཀྱི་འཆི་འཕོ་བ་དང་སྐྱེ་བ་མངོན་སུམ་དུ་མཐོང་པས་
ཁྱབ་པའི་ཕྱིར། རྟགས་ཁས། མཚན་ཉིད་གསུམ་པ་ལ། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། བདག་མེད་ཕྲ་རགས་གང་རུང་མངོན་སུམ་དུ་རྟོགས་པར་ཐལ། ཤེས་རབ་ཀྱི་སྤྱན་ཡིན་པའི་ཕྱིར། རྟགས་གྲུབ་སྟེ། ཆོས་ཅན་དེའི་

[119A]༄༅། །ཕྱིར༑ འདོད་ན། དེ་གང་རུང་དེའི་དངོས་ཀྱི་གཞལ་བྱ་ཡིན་པར་ཐལ། འདོད་པའི་ཕྱིར། འདོད་ན། དེ་གང་རུང་དོན་དམ་བདེན་པ་ཡིན་པར་ཐལ། འདོད་པའི་ཕྱིར། ཁ་ཅིག།    ༈   
དབང་གཟུགས་ཅན་པ་ལ་བརྟེན་ནས་དཔག་ཚད་བརྒྱ་ཚུན་ཆད་ཀྱི་གཟུགས་ཕྲ་རགས་མངོན་སུམ་དུ་མཐོང་བའི་རིག་པ་དེ། ཤའི་སྤྱན་གྱི་མཚན་ཉིད། རང་གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་བསམ་གཏན་བཞི་པ་ཐོབ་པའི་གང་ཟག་གི་རྒྱུད་ཀྱི་
མིག་དབང་གཟུགས་ཅན་པ་ལ་བརྟེན་ནས་སྟོང་གསུམ་ཚུན་ཆད་ཀྱི་གཟུགས་མངོན་སུམ་དུ་མཐོང་བ་དེ། ལྷའི་སྤྱན་གྱི་མཚན་ཉིད། རང་གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་ཞི་ལྷག་ཟུང་འབྲེལ་གྱི་ཏིང་ངེ་འཛིན་ལ་བརྟེན་ནས། རང་ཡུལ་
བདག་མེད་ཕྲ་རགས་གང་རུང་མངོན་སུམ་དུ་རྟོགས་པའི་འཕགས་རྒྱུད་ཀྱི་མཁྱེན་པ་དེ། ཤེས་རབ་ཀྱི་སྤྱན་གྱི་མཚན་ཉིད། རང་གི་ཐུན་མོང་མ་ཡིན་པའི་བདག་རྐྱེན་ཞི་ལྷག་ཟུང་འབྲེལ་གྱི་ཏིང་ངེ་འཛིན་ལ་བརྟེན་ནས་གཟུགས་ལས་གཞན་པའི་རང་ཡུལ་ཀུན་
རྫོབ་མངོན་སུམ་དུ་རྟོགས་པའི་འཕགས་རྒྱུད་ཀྱི་མཁྱེན་པ་དེ། ཆོས་ཀྱི་སྤྱན་གྱི་མཚན་ཉིད། རང་གི་ཐུན་མོང་མ་ཡིན་པའི་བདག་རྐྱེན་ཞི་ལྷག་ཟུང་འབྲེལ་གྱི་ཏིང་ངེ་འཛིན་ལ་བརྟེན་ནས་བདག་མེད་གཉིས་ཅིག་ཅར་དུ་མངོན་སུམ་དུ་རྟོགས་པའི་མཁྱེན་པ་
དེ༑ སངས་རྒྱས་ཀྱི་སྤྱན་གྱི་མཚན་ཉིད། ཟེར་ན། བྱང་སེམས་སྦྱོར་ལམ་པའི་རྒྱུད་ཀྱི་ལྷའི་སྤྱན་ཆོས་ཅན། མཚན་ཉིད་གཉིས་པ་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན། དབང་ཤེས་ཡིན་པར་ཐལ། འདོད་པའི་ཕྱིར། འདོད་ན་
ལྷའི་མིག་གི་མངོན་ཤེས་དབང་ཤེས་ཡིན་པར་ཐལ། འདོད་པའི་ཕྱིར། འདོད་ན་འོག་ཏུ་འགོག་དང་བྱང་སེམས་སྦྱོར་ལམ་པའི་རྒྱུད་ཀྱི་ཤའི་སྤྱན་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན། དབང་

[119B] འདོད་པའི་ཕྱིར། འདོད་ན། ཚུར་མཐོང་གི་རྒྱུད་ཀྱི་གཟུགས་འཛིན་དབང་པོའི་མངོན་སུམ་དེས། ཕྲ་རགས་ཆོད་བསྐལ་གྱི་གཟུགས་མངོན་སུམ་དུ་མཐོང་བ་སྲིད་པར་ཐལ། འདོད་པའི་ཕྱིར། འདོད་ན། རྣམ་འགྲེལ་ལས། བར་ཆོད་ལ་
སོགས་ཡོད་ན་ཡང། །དབང་ཤེས་བློ་ནི་སྐྱེ་བར་འགྱུར། །ཞེས་གསུངས་པ་མི་འཐད་པར་ཐལ། འདོད་པའི་ཕྱིར། གཞན་ཡང། བྱང་སེམས་ཀྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚན་ཉིད་གསུམ་པ་དེར་ཐལ། མཚོན་བྱ་དེའི་
ཕྱིར། འདོད་ན། དེ་ཆོས་ཅན། དེ་གཉིས་གང་རུང་ཁྱོད་ཀྱིས་དངོས་ཀྱི་གཞལ་བྱ་ཡིན་པར་ཐལ། འདོད་པའི་ཕྱིར། འདོད་ན། དེ་གང་རུང་དོན་དམ་བདེན་པ་ཡིན་པར་ཐལ། འདོད་པའི་ཕྱིར། འདོད་ན། དེ་གང་རུང་མངོན་སུམ་དུ་རྟོགས་པའི་གང་ཟག་ཡིན་
ན༑ དོན་དམ་བདེན་པ་མངོན་སུམ་དུ་རྟོགས་པའི་གང་ཟག་ཡིན་དགོས་པར་ཐལ། འདོད་པའི་ཕྱིར། འདོད་ན། སྟོང་ཉིད་མ་རྟོགས་པའི་ཉན་ཐོས་མཐོང་ལམ་པ་ཆོས་ཅན། དེར་ཐལ། དེའི་ཕྱིར། གཞན་ཡང། རྒྱུན་ཞུགས་ཞུགས་པའི་རྒྱུད་ཀྱི་ཉན་
ཐོས་ཀྱི་མཐོང་ལམ་བར་ཆད་མེད་ལམ་ཆོས་ཅན། ཆོས་ཀྱི་སྤྱན་ཡིན་པར་ཐལ། མཚན་ཉིད་བཞི་པ་དེའི་ཕྱིར། དེར་ཐལ། ཆོས་ཅན་དེའི་ཕྱིར། འདོད་ན། ཆོས་ཀྱི་སྤྱན་ཐོབ་པའི་རྒྱུན་ཞུགས་ཞུགས་པ་ཡོད་པར་ཐལ། འདོད་པའི་ཕྱིར། འདོད་ན་
འཕགས་པའི་གང་ཟག་གི་དབང་པོ་རྣོ་རྟུལ་ཇི་ལྟ་བ་བཞིན་དུ་མངོན་སུམ་དུ་རྟོགས་པའི་རྒྱུན་ཞུགས་ཞུགས་པ་ཡོད་པར་ཐལ། འདོད་པའི་ཕྱིར། འདོད་ན། གཞན་སེམས་ཤེས་པའི་མངོན་ཤེས་ཐོབ་པའི་རྒྱུན་ཞུགས་ཞུགས་པ་ཡོད་པར་ཐལ། འདོད་
པའི་ཕྱིར། འདོད་ན། བསམ་གཏན་གྱི་དངོས་བཞིའི་སྙོམས་འཇུག་ཐོབ་པའི་རྒྱུན་ཞུགས་ཞུགས་པ་ཡོད་པར་ཐལ། འདོད་པའི་ཕྱིར། ལན་གྱིས་བཟློག་པ་མེད་དོ། །ཁ་ཅིག་ཤའི་སྤྱན་གྱི་མ་མཐའི་ས་འཚམས་ཐེག་ཆེན་གྱི་ཚོགས་ལམ་

[120A]༄༅། །ལམ་ནས་འཇོག་ལྷའི་སྤྱན་ཐེག་ཆེན་གྱི་སྦྱོར་ལམ་ནས་དང། ཤེས་རབ་ཀྱི་སྤྱན་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ནས་དང། ཆོས་ཀྱི་སྤྱན་ཐེག་ཆེན་གྱི་མཐོང་ལམ་རྗེས་ཐོབ་ནས་དང། སངས་རྒྱས་ཀྱི་སྤྱན་རྗེས་
སུ་མཐུན་པ་ས་བརྒྱད་པ་ནས་དང། མཚན་ཉིད་པ་སངས་རྒྱས་ཀྱི་ས་ཁོ་ནར་ཐོབ། ཟེར་ན། ས་འཚམས་དེ་མི་འཐད་པར་ཐལ། ལྷའི་སྤྱན་རྒྱུད་ལ་ལྡན་པའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། བསམ་གཏན་བཞི་པའི་རྟེན་ཅན་གྱི་ལམ་མ་ཞུགས་
ཀྱི་གང་ཟག་ཡོད་པའི་ཕྱིར། གཞན་ཡང། ས་འཚམས་དེ་མི་འཐད་པར་ཐལ། ཆོས་ཀྱི་སྤྱན་རྒྱུད་ལྡན་གྱི་ཉན་ཐོས་འཕགས་པ་ཡོད་པའི་ཕྱིར། དེར་ཐལ། འཕགས་པའི་གང་ཟག་གི་དབང་པོ་རྣོ་རྟུལ་ཇི་ལྟ་བ་བཞིན་དུ་མངོན་སུམ་དུ་རྟོགས་པའི་ཉན་ཐོས་
འཕགས་པ་ཡོད་པའི་ཕྱིར་ཏེ། ཉན་ཐོས་འཕགས་པའི་རྒྱུད་ཀྱི་གཞན་སེམས་ཤེས་པའི་མངོན་ཤེས་ཀྱིས་རང་དང་རྒྱུད་ཚོད་མཉམ་པའི་གང་ཟག་གི་དབང་པོ་རྣོ་རྟུལ་ཇི་ལྟ་བ་བཞིན་དུ་རྟོགས་ནུས་པའི་ཕྱིར། དེར་ཐལ། ཉན་ཐོས་འཕགས་པའི་རྒྱུད་ལ་གཞན་
སེམས་ཤེས་པའི་མངོན་ཤེས་ཡོད་པའི་ཕྱིར། རྟགས་ཁས། ཁོ་ན་རེ། སྤྱན་ལྔའི་ས་འཚམས་དེ་ལྟར་འཐད་པར་ཐལ། རྣམ་བཤད་ལས། དེ་ལྟར་བཤད་པའི་ཕྱིར་ན། འདིའི་ལན་ལ་ཁ་ཅིག་དེའི་དོན། ཐེག་ཆེན་གྱི་ཚོགས་ལམ་ནས་ཤའི་སྤྱན་ཐོབ་པ་དང་
ཐེག་ཆེན་གྱི་སྦྱོར་ལམ་ཐོབ་ན་ལྷའི་སྤྱན་ཐོབ་པས་ཁྱབ་པ་དང། ཐེག་ཆེན་གྱི་མཐོང་ལམ་སྐྱེས་ནས་སྤྱན་གསུམ་པ་ཐོབ་པས་ཁྱབ་པ་ལུང་དེའི་དོན་ཡིན། ཟེར་བ་དང། ཤའི་སྤྱན་དང་ལྷའི་སྤྱན་ལ་སོགས་པ་དབང་ཤེས་སུ་འདོད་པ་ནང་འགལ་ཏེ། སྟོང་ཉིད་ལ་རྩེ་
གཅིག་དུ་མཉམ་པར་བཞག་པའི་ཐེག་ཆེན་སྦྱོར་ལམ་པའི་རྒྱུད་ལ་ལྷའི་སྤྱན་ཡོད་པར་ཐལ། ཐེག་ཆེན་གྱི་སྦྱོར་ལམ་ཐོབ་ན་ལྷའི་སྤྱན་ཐོབ་པས་ཁྱབ་པའི་ཕྱིར། རྟགས་ཁས། ཁྱབ་སྟེ། ཐེག་ཆེན་གྱི་སྦྱོར་ལམ་དྲོད་ཀྱི་ཡེ་ཤེས་སྐད་ཅིག་དང་པོ་ལ་

[120B] སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་གང་ཟག་ཡིན་དགོས་པའི་ཕྱིར། འདོད་ན། དེའི་རྒྱུད་ལ་དབང་ཤེས་མངོན་གྱུར་དུ་ཡོད་པར་ཐལ། འདོད་པ་གང་ཞིག་ལྷའི་སྤྱན་ཡིན་ན་དབང་ཤེས་ཡིན་དགོས་པའི་
ཕྱིར༑ རྟགས་ཕྱི་མ་ཁས། འདོད་ན། དེ་ཆོས་ཅན། ཁྱོད་ཀྱི་རྒྱུད་ལ་དབང་ཤེས་མངོན་གྱུར་དུ་མེད་པར་ཐལ། ཁྱོད་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་བཞག་ཡེ་ཤེས་ལ་གནས་པའི་སེམས་དཔའ་ཡིན་པའི་ཕྱིར། གཞན་ཡང་
རྣམ་བཤད་ཀྱི་ལུང་དོན་དེ་ལྟར་དུ་འཆད་པ་དང། ཐེག་ཆེན་མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ལ་ཀུན་རྫོབ་སེམས་བསྐྱེད་མེད་པར་འདོད་པ་ནང་འགལ་ཏེ། མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་
ཀྱི་མཁྱེན་པ་ཡིན་ན། ཐེག་ཆེན་གྱི་མཐོང་ལམ་བར་ཆད་མེད་ལམ་ཡིན་དགོས་པར་ཐལ། དེའི་རྒྱུད་ལ་ཀུན་རྫོབ་སེམས་བསྐྱེད་མེད་པའི་ཕྱིར། རྟགས་ཁས། འདོད་ན། སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་བྱང་སེམས་སྦྱོར་ལམ་
པའི་རྒྱུད་ཀྱི་མཁྱེན་པ་ཡིན་ན་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་བཞག་ཡེ་ཤེས་ཡིན་དགོས་པར་ཐལ། འདོད་པའི་ཕྱིར། འདོད་ན། སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་བྱང་སེམས་སྦྱོར་ལམ་པའི་རྒྱུད་ཀྱི་ལྷའི་སྤྱན་ཆོས་
ཅན༑ དེར་ཐལ། དེའི་ཕྱིར། མ་གྲུབ་ན། དེར་ཐལ། སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་བྱང་སེམས་སྦྱོར་ལམ་པའི་རྒྱུད་ལ་ལྷའི་སྤྱན་ཡོད་པའི་ཕྱིར། མ་གྲུབ་ན། ཐེག་ཆེན་གྱི་ཚོགས་ལམ་གྱི་སྐབས་སུ་ལྷའི་སྤྱན་མ་ཐོབ། ཐེག་ཆེན་གྱི་སྦྱོར་
ལམ་དྲོད་ཐོབ་པ་དང་དུས་མཉམ་དུ་ལྷའི་སྤྱན་ཐོབ་པའི་གང་ཟག་ཡོད་པའི་ཕྱིར། མ་གྲུབ་ན། དེར་ཐལ། རྣམ་བཤད་ཀྱི་ལུང་དོན་དེ་འཐད་པའི་ཕྱིར། རྟགས་ཁས། ཁ་ཅིག། སློབ་པའི་རྗེས་ཐོབ་ཡིན་ན་རྟོག་པ་ཡིན་དགོས་ཟེར་བ་ཡང་ཊཱི་ཀའི་ཕྱོགས་སྔ་

[121A] །མ་ཡིན་ཏེ། བྱང་སེམས་མཐོང་ལམ་པའི་རྒྱུད་ཀྱི་ཆོས་ཀྱི་སྤྱན་དང་རྗེས་ཐོབ་ཀྱི་གཞི་མཐུན་མེད་པར་ཐལ། སློབ་པའི་རྗེས་ཐོབ་ཡིན་ན། རྟོག་པ་ཡིན་དགོས་པའི་ཕྱིར། འདོད་ན། རྣམ་བཤད་ལས། ཆོས་ཀྱི་སྤྱན་མཐོང་ལམ་རྗེས་
ཐོབ་ཡེ་ཤེས་ནས་ཐོབ་ཅེས་གསུངས་པ་མི་འཐད་པར་ཐལ་ལོ། །ཁ་ཅིག་ལྷའི་སྤྱན་ཐོབ་པའི་བྱང་སེམས་ཚོགས་ལམ་པ་མེད་ཟེར་བ་མི་འཐད་དེ། བསམ་གཏན་བཞི་པའི་རྟེན་ཅན་གྱི་བྱང་སེམས་ཚོགས་ལམ་པའི་རྒྱུད་ལ་ལྷའི་སྤྱན་ཡོད་པའི་ཕྱིར། མ་གྲུབ་
ན༑ དེ་ཆོས་ཅན། ཁྱོད་ཀྱི་རྒྱུད་ལ་དེ་ཡོད་པར་ཐལ། ཁྱོད་ཆོས་ཅན་དེ་ཡིན་པའི་ཕྱིར།    ༈    སྤྱན་ལྔའི་ནང་ཚན་ཡིན་པ་གང་ཞིག་རང་གི་བདག་རྐྱེན་དུ་གྱུར་པའི་ཤའི་མིག་ལ་བརྟེན་ནས་བྱུང་བའི་དཔག་ཚད་བརྒྱའི་གཟུགས་ཕྲ་རགས་
རྣམས་མངོན་སུམ་དུ་མཐོང་བ་དེ། ཤའི་སྤྱན་གྱི་མཚན་ཉིད། དེ་གང་ཞིག་རང་གི་བདག་རྐྱེན་དུ་གྱུར་བའི་ལྷའི་མིག་ལ་བརྟེན་ནས་བྱུང་བའི་སེམས་ཅན་གྱི་འཆི་འཕོ་བ་དང་སྐྱེ་བ་མངོན་སུམ་དུ་རྟོགས་པ་དེ། ལྷའི་སྤྱན་གྱི་མཚན་ཉིད། དེ་གང་ཞིག་
མཉམ་བཞག་རྣམ་པར་མི་རྟོག་པའི་ཡེ་ཤེས་སུ་དམིགས་པ་དེ། ཤེས་རབ་ཀྱི་སྤྱན་གྱི་མཚན་ཉིད། དེ་གང་ཞིག་འཕགས་པའི་གང་ཟག་གི་དབང་པོ་རྣོ་རྟུལ་ཇི་ལྟ་བ་བཞིན་དུ་མངོན་སུམ་དུ་རྟོགས་པ་དེ། ཆོས་ཀྱི་སྤྱན་གྱི་མཚན་ཉིད། དེ་གང་ཞིག་
ཆོས་ཐམས་ཅད་མངོན་སུམ་དུ་རྟོགས་པ་མཐར་ཕྱིན་པའི་ཡེ་ཤེས་སངས་རྒྱས་ཀྱི་སྤྱན་གྱི་མཚན་ཉིད། ས་འཚམས་ནི། རྣམ་བཤད་ལས། ཤའི་སྤྱན་ཚོགས་ལམ་ནས་དང། ལྷའི་སྤྱན་སྦྱོར་ལམ་ནས་དང། ཤེས་རབ་ཀྱི་སྤྱན་མཐོང་ལམ་ནས་དང་
ཆོས་ཀྱི་སྤྱན་མཐོང་ལམ་རྗེས་ཐོབ་ནས་དང། སངས་རྒྱས་ཀྱི་སྤྱན་སངས་རྒྱས་ཀྱི་ས་དང་རྗེས་མཐུན་པ་ས་བརྒྱད་པ་ནས་ཡོད་ཅེས་གསུངས། དེའི་དོན་ནི་དམན་ལམ་སྔོན་དུ་མ་སོང་བའི་ཐེག་ཆེན་གྱི་ཚོགས་ལམ་གྱི་གནས་སྐབས་སུ་ཤའི་སྤྱན་ངེས་པར་ཐོབ་

[121B] ཐེག་ཆེན་གྱི་སྦྱོར་ལམ་གྱི་གནས་སྐབས་སུ་ལྟའི་སྤྱན་ངེས་པར་ཐོབ་པས་ཁྱབ་པ་དང། ཐེག་ཆེན་གྱི་མཐོང་ལམ་མཉམ་བཞག་ཡེ་ཤེས་ཐོབ་ན་ཤེས་རབ་ཀྱི་སྤྱན་ཐོབ་པས་ཁྱབ་པ་དང། ཐེག་ཆེན་གྱི་མཐོང་ལམ་རྗེས་ཐོབ་ཐོབ་ན། ཆོས་ཀྱི་སྤྱན་མངོན་
གྱུར་པ་ཐོབ་པས་ཁྱབ་པ་དང། ས་བརྒྱད་པ་ནས་སངས་རྒྱས་ཀྱི་སྤྱན་རྗེས་མཐུན་པ་དང། མཚན་ཉིད་པ་སངས་རྒྱས་ཀྱི་ས་ཁོ་ནར་ཡོད་པར་གསུངས་པའི་དོན་ནོ། །   ༈   རྩོད་པ་སྤོང་བ་ལ། ཁ་ཅིག་ཤའི་སྤྱན་ཡིན་ན་ཤེས་པ་ཡིན་དགོས་པར་ཐལ། ཤའི་སྤྱན་གྱི་
མཚན་ཉིད་དེ་འཐད་པའི་ཕྱིར། འདོད་མི་ནུས་ཏེ། ཤའི་མིག་དེ་ཤའི་སྤྱན་ཡིན་པའི་ཕྱིར། དེར་ཐལ། ཤའི་སྤྱན་གྱི་མཚན་ཉིད་ཅིག་ཡོད་པའི་ཕྱིར། ཞེས་ཟེར་ན། སངས་རྒྱས་ཀྱི་མིག་དེ་སངས་རྒྱས་ཀྱི་སྤྱན་ཡིན་པར་ཐལ། ཤའི་མིག་དེ་
ཤའི་སྦྱན་ཡིན་པའི་ཕྱིར། རྟགས་ཁས། འདོད་ན། སངས་རྒྱས་ཀྱི་མིག་ཆོས་ཅན། ཆོས་ཐམས་ཅད་མངོན་སུམ་དུ་རྟོགས་པ་མཐར་ཕྱིར་པའི་ཡེ་ཤེས་ཡིན་པར་ཐལ། སངས་རྒྱས་ཀྱི་སྤྱན་ཡིན་པའི་ཕྱིར། གཞན་ཡང། ཤའི་མིག་ཆོས་ཅན། དཔག་
ཚད་བརྒྱའི་གཟུགས་ཕྲ་རགས་མངོན་སུམ་དུ་རྟོགས་པར་ཐལ། ཤའི་སྦྱན་ཡིན་པའི་ཕྱིར། འདོད་ན། དེས་གཟུགས་མཐོང་བར་ཐལ། འདོད་པའི་ཕྱིར། འདོད་ན། མིག་གིས་གཟུགས་མཐོང་བར་ཐལ། འདོད་པའི་ཕྱིར། འདོད་ན། མིག་
ཡུལ་ཅན་ཡིན་པར་ཐལ། འདོད་པའི་ཕྱིར། འདོད་ན། མིག་ཆོས་ཅན། ཡུལ་ཅན་མ་ཡིན་པར་ཐལ། བེམ་པོ་ཡིན་པའི་ཕྱིར་བྱས་པ་ལ་ཁོ་ན་རེ། ཤའི་མིག་གིས་གཟུགས་མཐོང་བར་ཐལ། ལྷའི་མིག་གིས་གཟུགས་མཐོང་བའི་ཕྱིར། དེར་ཐལ་
རྣམ་བཤད་སྙིང་པོ་རྒྱན་ལས། ཚེ་འདིར་བསམ་གཏན་བསྒོམས་པའི་མངོན་པར་ཤེས་པ་ལས་བྱུང་བའི་ལྷའི་མིག་གིས་བསྐལ་པ་དང་མ་བསྐལ་པའི་གཟུགས་ཕྲ་རགས་ཐམས་ཅད་མཐོང་བ་བསྒོམས་པ་ལས་བྱུང་བའི་མཉམ་པར་བཞག་པའི་

[122A]༄༅། །སས་བསྡུས་པའི་གཟུགས་ཅན་དང་བ་ཡིན་ལ། མངོན་ཤེས་ནི་དེའི་བདག་རྐྱེན་ལ་བརྟེན་པ་ཆོས་གཉིས་དང་མཚུངས་པར་ལྡན་པའི་ཡིད་ཀྱི་ཤེས་པའོ། །ཞེས་གསུངས་པའི་ཕྱིར་ན། མ་ཁྱབ་སྟེ། ལྷའི་མིག་གི་དབང་
ཤེས་ཀྱིས་བསྐལ་པ་དང་མ་བསྐལ་པའི་གཟུགས་ཕྲ་རགས་ཐམས་ཅད་མངོན་ཤེས་ཀྱིས་མཐོང་བའི་བདག་རྐྱེན་བྱེད་པ་ལུང་དེའི་དོན་ཡིན་པའི་ཕྱིར། སྤྱན་དང་པོ་གཉིས་ཡིད་ཤེས་སུ་ཁས་བླངས་པ་ལ། ཁོ་ན་རེ། སྤྱན་ལྔ་པོ་གང་རུང་ཡིན་ན་ཡིད་ཤེས་ཡིན་དགོས་པར་ཐལ། དམ་བཅའ་འཐད་པའི་ཕྱིར། འདོད་ན། སངས་རྒྱས་འཕགས་པའི་མིག་གི་རྣམ་པར་ཤེས་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། ཆོས་ཉིད་མངོན་སུམ་དུ་རྟོགས་པའི་ཡེ་ཤེས་ཡིན་པའི་
ཕྱིར། མ་གྲུབ་ན། དེར་ཐལ། ཡེ་ཤེས་ཆོས་སྐུ་ཡིན་པའི་ཕྱིར་ཏེ། སྒྲིབ་གཉིས་ཟད་པར་སྤངས་པའི་ཤེས་པ་ཡིན་པའི་ཕྱིར། གཞན་ཡང། ལྷའི་སྤྱན་དེ་དགེ་བ་ཡིན་པར་ཐལ། དེ་ཡིད་ཤེས་ཡིན་པའི་ཕྱིར། འདོད་ན། དེ་ཆོས་ཅན། དགེ་བ་མ་ཡིན་
པར་ཐལ། ལུང་མ་བསྟན་ཡིན་པའི་ཕྱིར་ཏེ། རྣམ་སྨིན་གྱི་འབྲས་བུ་ཡིན་པའི་ཕྱིར། རྟགས་གྲུབ་སྟེ། རྣམ་པར་སྨིན་པ་ལས་བྱུང་བའི་ལྷའི་ཞེས་གསུངས་པའི་ཕྱིར། ཟེར་ན་མ་ཁྱབ། ཡང་ཁ་ཅིག་ཐེག་པ་ཆེན་པོའི་མཐོང་ལམ་བར་ཆད་མེད་ལམ་ཆོས་ཅན་
ཆོས་ཀྱི་སྤྱན་གྱི་མཚན་ཉིད་ཀྱི་ཟུར་ཕྱི་མ་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་ཐལ། དེ་ཆོས་ཀྱི་མིག་ཡིན་པའི་ཕྱིར། མདོ་ལས། འདོད་པ་དང་གཟུགས་ཀྱི་ལྷའི་བུ་བྱེ་བ་ཕྲག་བརྒྱ་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་
བྲལ་བ་རྣམ་པར་དག་པ། ཞེས་གསུངས་པའི་ཆོས་ཀྱི་མིག་དེ་མཐོང་ལམ་ལ་བྱེད་རིགས་པའི་ཕྱིར་ཟེར།། ཁ་ཅིག་ཆོས་ཀྱི་སྤྱན་ཡིན་ན། རྟོགས་པའི་ཆོས་ཀྱི་སྤྱན་ཡིན་དགོས་པར་ཐལ། མཚན་ཉིད་དེ་འཐད་པའི་ཕྱིར། འདོད་ན། ལུང་གི་

[122B] དེར་ཐལ། དེའི་ཕྱིར། རྟགས་གྲུབ་སྟེ། འགྲེལ་ཆེན་ལས། གསུང་རབ་ཡན་ལག་བཅུ་གཉིས་པོ་ཐམས་ཅད་ལ་ཐོགས་མེད་དུ་འཇུག་པ་ནི་ཆོས་ཀྱི་སྦྱན་ནོ། ཞེས་གསུངས་པའི་ཕྱིར། ཟེར་ན། ལུང་གི་ཆོས་དཀོན་མཆོག་ཡིན་ན།ཆོས་
དཀོན་མཆོག་ཡིན་དགོས་པར་ཐལ། ལུང་གི་ཆོས་ཀྱི་སྤྱན་ཡིན་ན། ཆོས་ཀྱི་སྤྱན་ཡིན་དགོས་པའི་ཕྱིར། རྟགས་ཁས། འདོད་ན། ཡུམ་གྱི་མདོ་ཆོས་ཅན། དེར་ཐལ། དེའི་ཕྱིར། ལྷའི་སྤྱན་ཐོབ་ན། བསམ་གཏན་བཞི་པའི་དངོས་གཞིའི་སྙོམས་འཇུག་
ཐོབ་པས་ཁྱབ་བྱས་པ་ལ་ཁ་ཅིག་བསམ་གཏན་གྱི་དངོས་གཞིའི་སྙོམས་འཇུག་མ་ཐོབ་པའི་འདོད་ལྷའི་རྒྱུད་ལ་ལྷའི་སྤྱན་མེད་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། དེའི་རྒྱུད་ལ་ལྷའི་མིག་ཡོད་པའི་ཕྱིར། མ་གྲུབ་ན། དེ་འདྲའི་འདོད་
ལྷ་ཆོས་ཅན། ཁྱོད་ཀྱི་རྒྱུད་ལ་ལྷའི་མིག་ཡོད་པར་ཐལ། ཁྱོད་ཀྱི་རྒྱུད་ལ་མིག་ཡོད་པ་གང་ཞིག་ཁྱོད་ལྷ་ཡིན་པའི་ཕྱིར། །ཟེར་ན་མ་ཁྱབ་ཡང་ཁ་ཅིག་དེའི་རྒྱུད་ལ་ལྷའི་མིག་ཡོད་པར་ཐལ། དེའི་རྒྱུད་ལ་འདོད་པའི་ལྷའི་མིག་ཡོད་པའི་ཕྱིར། ཟེར་
ན་མ་ཁྱབ་བོ། །རྫུ་འཕྲུལ་དང་ལྷའི་རྣ་བཞེས་སོགས་ཀྱི་སྐབས་སུ། སྦྱོར་བ་དང། མཐའ་བཅད་པ་གཉིས། དང་པོ་ནི། བྱང་ཆེན་མངོན་པར་ཤེས་པའི་ཕ་རོལ་ཏུ་ཕྱིན་པ་ཐོབ་སྟེ། རྫུ་འཕྲུལ་གྱི་རྣམ་པ་དུ་མཉམ་སུ་མྱོང་བར་བྱེད་དོ། །ཞེས་སོགས་ཀྱི་མདོ་
ཆོས་ཅན། མངོན་ཤེས་དྲུག་ལ་གདམས་པ་ཡིན་ཏེ། མངོན་ཤེས་དྲུག་ཐ་སྙད་ཙམ་དུ་ཡོད་ཅིང། དོན་དམ་པར་མེད་པར་རྟོགས་པར་གྱིས་ཞིག་ཅེས་གདམས་པའི་མདོ་ཚིག་ཡིན་པའི་ཕྱིར། གཉིས་པ་ལ་གསུམ་ལས། དང་པོ་ནི། ཁ་ཅིག་རང་གི་
བདག་རྐྱེན་དུ་གྱུར་པའི་བསམ་གཏན་གྱི་དངོས་གཞིའི་སེམས་ལ་བརྟེན་ནས་ས་གཡོ་བ་དང། གཅིག་ཏུ་གྱུར་ཅིང་མང་དུ་སྤྲུལ་པ་སོགས་བྱེད་ནུས་པའི་ཏིང་ངེ་འཛིན་ཤེས་རབ་མཚུངས་ལྡན་དང་བཅས་པ། རྫུ་འཕྲུལ་གྱི་མངོན་ཤེས་ཀྱི་མཚན་ཉིད། རང་

[123A]༄༅། །གི་བདག་རྐྱེན་དུ་གྱུར་བའི་བསམ་གཏན་གྱི་དངོས་གཞིའི་སེམས་ལ་བརྟེན་ནས། འཇིག་རྟེན་ཁམས་ཀྱི་སྒྲ་པྲ་རགས་ཐམས་ཅད་མངོན་སུམ་དུ་ཤེས་པའི་ཏིང་ངེ་འཛིན་མཚུངས་ལྡན་དང་བཅས་པ། ལྷའི་རྣ་བའི་མངོན་ཤེས་ཀྱི་
མཚན་ཉིད། རང་གི་བདག་རྐྱེན་དུ་གྱུར་པའི་བསམ་གཏན་གྱི་དངོས་གཞིའི་སེམས་ལ་བརྟེན་ནས་བྱུང་བའི་གཞན་གྱི་སེམས་འདོད་ཆགས་དང་བྲལ་བ་དང་འདོད་ཆགས་དང་བཅས་པ་མངོན་སུམ་དུ་རྟོགས་པའི་ཏིང་ངེས་འཛིན་ཤེས་རབ་མཚུངས་ལྡན་
དང་བཅས་པ་དེ། གཞན་སེམས་ཤེས་པའི་མངོན་ཤེས་ཀྱི་མཚན་ཉིད། ཡང་དེ་ལ་བརྟེན་ནས་རང་གཞན་གྱི་ཚེ་རབས་སྔ་མ་བརྒྱ་སྟོང་སོགས་དུ་མ་དྲན་པའི་ཏིང་ངེ་འཛིན་ཤེས་རབ་མཚུངས་ལྡན་དང་བཅས་པ་དེ། སྔོན་གནས་རྗེས་དྲན་གྱི་མངོན་ཤེས་ཀྱི་མཚན་ཉིད་
ཡང་དེ་ལ་བརྟེན་ནས་འཇིག་རྟེན་གྱི་ཁམས་ཀྱི་གཟུགས་ཕྲ་རགས་མངོན་སུམ་དུ་རྟོགས་པའི་ཏིང་ངེ་འཛིན་ཤེས་རབ་མཚུངས་ལྡན་དང་བཅས་པ་དེ། ལྷའི་མིག་གི་མངོན་ཤེས་ཀྱི་མཚན་ཉིད། དེ་ལ་བརྟེན་ནས་སྒྲིབ་གཉིས་སྤོང་བར་བྱེད་པའི་ཐབས་
དང་སྤངས་པའི་བྲལ་བ་མངོན་སུམ་དུ་རྟོགས་པའི་ཏིང་ངེ་འཛིན་ཤེས་རབ་མཚུངས་ལྡན་དང་བཅས་པ་དེ། ཟག་ཟད་ཀྱི་མངོན་ཤེས་ཀྱི་མཚན་ཉིད། ཟེར་ན། རྫུ་འཕྲུལ་གྱི་མངོན་ཤེས་སུ་གྱུར་པའི་ཤེས་རབ་ཆོས་ཅན། མཚན་ཉིད་དང་པོ་དེར་ཐལ་
མཚོན་བྱ་དེའི་ཕྱིར། རྟགས་གྲུབ་སྟེ། དེ་འདྲ་ཡོད་པའི་ཕྱིར། འདོད་ན། དེ་ཆོས་ཅན། ཁྱོད་དང་མཚུངས་ལྡན་གྱི་ཤེས་རབ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། ཁྱོད་ཤེས་རབ་ཡིན་པའི་ཕྱིར། གཞན་ཡང། ཕྱི་རོལ་པའི་རྒྱུད་
ཀྱི་གཞན་སེམས་ཤེས་པའི་མངོན་ཤེས་ཆོས་ཅན། མཚན་ཉིད་གསུམ་པ་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ཕྱི་རོལ་པའི་རྒྱུད་ལ་གཞན་སེམས་ཤེས་པའི་མངོན་ཤེས་ཡོད་པའི་ཕྱིར། ཀུན་བཏུས་ལས། ཕྱི་རོལ་པའམ་

[123B] བྱང་ཆུབ་སེམས་དཔའ་ཡང་རུང་སྟེ་དག་པའི་བསམ་གཏན་བཞི་ལ་བརྟེན་ནས་ཚད་མེད་པ་རྣམས་མངོན་པར་གྲུབ་བོ། །ཚད་མེད་པ་རྣམས་ཇི་ལྟ་བར་མངོན་པར་ཤེས་པ་ཡང་དེ་བཞིན་ནོ། །ཞེས་གསུངས་པའི་ཕྱིར། འདོད་ན། དེ་ཆོས་
ཅན༑ གཞན་གྱི་སེམས་འདོད་ཆགས་དང་བྲལ་བའི་བྲལ་བ་མངོན་སུམ་དུ་རྟོགས་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། འགོག་བདེན་མངོན་སུམ་དུ་རྟོགས་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། གཞན་
ཡང། ཉན་ཐོས་དགྲ་བཅོམ་པའི་རྒྱུད་ཀྱི་ཟག་ཟད་ཀྱི་མངོན་ཤེས་ཆོས་ཅན། མཚན་ཉིད་དྲུག་པ་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། འདོད་ན། སྒྲིབ་གཉིས་སྤངས་པའི་བྲལ་བ་མངོན་སུམ་དུ་རྟོགས་པར་ཐལ་
འདོད་པའི་ཕྱིར། འདོད་མི་ནུས་ཏེ། སེམས་ཅན་གྱི་རྒྱུད་ཀྱི་ཤེས་པ་ཡིན་པའི་ཕྱིར། ཁོ་ན་རེ། ལྷའི་མིག་གི་མངོན་ཤེས་དང་ལྷའི་རྣ་བའི་མངོན་ཤེས་གཉིས་དབང་ཤེས་ཡིན་ཟེར་ན། ལྷའི་མིག་གི་མངོན་ཤེས་ཆོས་ཅན། དབང་ཤེས་མ་ཡིན་པར་ཐལ་
ཡིད་ཀྱི་ཤེས་པ་ཡིན་པའི་ཕྱིར། དེར་ཐལ། རང་གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་བསམ་གཏན་གྱི་དངོས་གཞིའི་སེམས་ལ་བརྟེན་ནས་སྐྱེས་བའི་ཤེས་པ་ཡིན་པའི་ཕྱིར། དེར་ཐལ། མངོན་ཤེས་དང་པོ་ལྔ་པོ་གང་རུང་ཡིན་པའི་ཕྱིར། ཁྱབ་སྟེ་
ཀུན་བཏུས་ལས། ཕྱི་རོལ་པ་འམ་ཞེས་སོགས་གོང་དུ་དྲངས་ཟིན་པའི་ཕྱིར། ཁོ་ན་རེ། ཚུར་མཐོང་གི་རྒྱུད་ཀྱི་ལྷའི་མིག་གི་མངོན་པར་ཤེས་པ་དེ་དགེ་བ་ཡིན་པར་ཐལ། དེ་ཡིད་ཀྱི་ཤེས་པ་ཡིན་པའི་ཕྱིར། འདོད་མི་ནུས་ཏེ། ལུང་མ་བསྟན་ཡིན་པའི་ཕྱིར་
རྟགས་གྲུབ་སྟེ། མཛོད་ལས། མིག་དང་རྣ་བའི་མངོན་ཤེས་ནི། །ལུང་དུ་མ་བསྟན་ལྷག་རྣམས་དགེ་ཞེས་གསུངས་པའི་ཕྱིར་ན་མ་ཁྱབ། །འདོད་ན། དེ་དགེ་བ་ཡིན་པར་ཐལ། འཇིག་རྟེན་པའི་རྣམ་གྲོལ་ལམ་ཡིན་པའི་ཕྱིར། དེར་ཐལ། མཛོད་

[124A]༄༅། །ལས། མངོན་ཤེས་རྣམ་དྲུག་རྣམ་གྲོལ་བློ། །ཞེས་གསུངས་པའི་ཕྱིར། ཁྱབ་པ་ཁས། ཁོ་ན་རེ། དེ་ཆོས་ཅན། དབང་ཤེས་ཡིན་པར་ཐལ། མིག་ཤེས་ཡིན་པའི་ཕྱིར་ཏེ། མིག་གི་མངོན་པར་ཤེས་པ་ཡིན་པའི་ཕྱིར། ཟེར་ན། འདིར་
མ་ཁྱབ། ཚུར་མཐོང་གི་རྒྱུད་ལ་བསམ་གཏན་བཞི་པའི་སས་བསྡུས་ཀྱི་ལྷའི་མིག་གི་མངོན་ཤེས་མེད་པར་ཐལ། ལྷའི་མིག་གི་མངོན་ཤེས་ཡིན་ན། དབང་ཤེས་ཡིན་པས་ཁྱབ་པ་གང་ཞིག་ཚུར་མཐོང་གི་རྒྱུད་ལ་བསམ་གཏན་གཉིས་པ་ཡན་ཆད་ཀྱི་སྲས་
བསྡུས་ཀྱི་དབང་ཤེས་མེད་པའི་ཕྱིར། རྟགས་དང་པོ་དངོས། གཉིས་པ་གྲུབ་སྟེ། ཚུར་མཐོང་གི་རྒྱུད་ལ་བསམ་གཏན་གཉིས་པའི་སས་བསྡུས་ཀྱི་རྟོགས་དཔྱོད་མེད་པའི་ཕྱིར། གོང་དུ་འདོད་ན། རང་གི་སེམས་བརྟེན་དུ་གྱུར་པའི་བསམ་གཏན་བཞི་པའི་དངོས་
གཞི་ལ་བརྟེན་ནས་སྐྱེས་པའི་མངོན་ཤེས་མེད་པར་ཐལ། འདོད་པའི་ཕྱིར། འདོད་ན། ཀུན་བཏུས་ལས། ཕྱི་རོལ་པ་འམ་ཞེས་སོགས་གསུངས་པ་མི་འཐད་པར་ཐལ་ལོ། །ས་འཚམས་ལ་ཁ་ཅིག་མངོན་ཤེས་དྲུག་པ་དགྲ་བཅོམ་པ་མཐའ་དག་གི་རྒྱུད་ལ་ཡོད་ཟེར་ན་
ཉན་ཐོས་དགྲ་བཅོམ་པ་ཡིན་ན། བསམ་གཏན་གྱི་དངོས་གཞི་ཐོབ་པས་ཁྱབ་པར་ཐལ། དེ་ཡིན་ན་ཟག་ཟད་ཀྱི་མངོན་ཤེས་རྒྱུད་ལ་ལྡན་པས་ཁྱབ་པའི་ཕྱིར། རྟགས་ཁས། ཁ་ཅིག་ཟག་ཟད་ཀྱི་མངོན་ཤེས་དམན་ལམ་སྔོན་དུ་མ་སོང་
བའི་དབང་དུ་བྱས་ན་ཐེག་ཆེན་གྱི་མཐོང་ལམ་ནས་སངས་རྒྱས་ཀྱི་སའི་བར་ན་ཡོད་ཟེར་ན། དམན་ལམ་སྔོན་དུ་མ་སོང་བའི་བྱང་སེམས་ས་དང་པོ་པས་ཉོན་སྒྲིབ་སྤངས་པར་ཐལ། དེའི་རྒྱུད་ལ་ཟག་ཟད་ཀྱི་མངོན་ཤེས་ཡོད་པའི་ཕྱིར། རྟགས་ཁས། གཉིས་པ་
རང་ལུགས་ནི་མངོན་ཤེས་དྲུག་གི་ནང་ཚན་གང་ཞིག་ས་གཡོ་བ་དང། གཅིག་ཏུ་གྱུར་ཅིང་མང་དུ་སྤྲུལ་པ་སོགས་བྱེད་ནུས་པ་དེ། རྫུ་ཕྲུལ་གྱི་མངོན་ཤེས་ཀྱི་མཚན་ཉིད། དེ་གང་ཞིག་རང་གི་བདག་རྐྱེན་དུ་གྱུར་པའི་ལྷའི་རྣ་བ་ལ་བརྟེན་ནས་སྐྱེས་ཤིང། འཇིག་

[124B] ལྷའི་རྣ་བའི་མངོན་ཤེས་ཀྱི་མཚན་ཉིད། དེ་གང་ཞིག་གཞན་གྱི་སེམས་ལ་ཅི་མངོན་ཤེས་པ་དེ། གཞན་སེམས་ཤེས་པའི་མངོན་ཤེས་ཀྱི་མཚན་ཉིད། དེ་གང་ཞིག་རང་གཞན་གྱི་ཚེ་རབས་སྔ་མ་དུ་མ་རྗེས་སུ་དྲན་པ་དེ། སྔོན་གནས་རྗེས་དྲན་གྱི་མངོན་ཤེས་
ཀྱི་མཚན་ཉིད། དེ་གང་ཞིག་རང་གི་བདག་རྐྱེན་དུ་གྱུར་པའི་ལྷའི་མིག་དབང་ལ་བརྟེན་ནས་བྱུང་ཞིང་འཇིག་རྟེན་གྱི་ཁམས་ཀྱི་གཟུགས་ཕྲ་རགས་མངོན་སུམ་དུ་མཐོང་བ་དེ། ལྷའི་མིག་གི་མངོན་ཤེས་ཀྱི་མཚན་ཉིད། དེ་གང་ཞིག་ཉོན་སྒྲིབ་ཟད་པར་སྤང་པ་དེ། ཟག་ཟད་ཀྱི་མངོན་ཤེས་ཀྱི་མཚན་ཉིད། ས་འཚམས་
ནི་མངོན་ཤེས་དང་པོ་ལྔ་ལ་མ་ཞུགས་ན་སངས་རྒྱས་ཀྱི་སའི་བར་ན་ཡོད། ཟག་ཟད་ཀྱི་མངོན་ཤེས་ཐེག་དམན་གྱི་དབང་དུ་བྱས་ན་བསམ་གཏན་གྱི་དངོས་གཞི་ཐོབ་པའི་ཐེག་དམན་དགྲ་བཅོམ་པ་མཐའ་དག་གི་རྒྱུད་ལ་ཡོད། ཐེག་ཆེན་གྱི་དབང་དུ་བྱས་ན་ཟག་ཟད་ཀྱི་མངོན་ཤེས་རྗེས་མཐུན་པ་ས་བརྒྱད་པ་ནས་
ཐོབ་ཅིང། མཚན་ཉིད་པ་སངས་རྒྱས་ཀྱི་ས་ཀྱི་ས་ཁོ་ནར་ཡོད།    ༈   དམིགས་པ་དང་ནི་རྣམ་པ་དང་ཞེས་སོགས་ཀྱི་སྐབས་སུ་སྦྱོར་བ་དང། མཐའ་བཅད་པ་གཉིས། དང་པོ་ནི། ཐེག་ཆེན་གྱི་སྦྱོར་ལམ་ཆོས་ཅན། ཐེག་དམན་གྱི་སྦྱོར་ལམ་ལས་ཁྱད་ཆོས་དྲུག་གི་སྒོ་ནས་ཁྱད་པར་དུ་འཕགས་པ་ཡིན་ཏེ། དེ་ལས་དམིགས་
པ་དང། རྣམ་པ་དང། རྒྱུ་བྱེ་བ་ཚུལ་དང། ཡོངས་སུ་འཛིན་ཚུལ་དང། བདེན་འཛིན་གྱི་རྣམ་རྟོག་སྤང་བྱའི་གཙོ་བོར་ལྡན་ཚུལ་དང། ཆུང་འབྲིང་ཆེན་པོ་སོགས་གྱི་སྒོ་ནས་ཁྱད་པར་དུ་འཕགས་པའི་ཕྱིར། ཁོ་ན་རེ། ཐེག་དམན་གྱི་སྦྱོར་ལམ་ལ་ཆུང་འབྲིང་ཆེན་པོ་གསུམ་གྱི་དབྱེ་བ་མི་འཐད་པར་
ཐལ༑ ཁྱོད་ཀྱི་སྦྱོར་བ་དེ་འཐད་པའི་ཕྱིར། རྟགས་ཁས། འདོད་ན། དེ་ལ་ཆུག་འབྲིང་ཆེན་པོ་ཡོད་པར་ཐལ། ཐེག་དམན་གྱི་སྦྱོར་ལམ་དང་པོ་གསུམ་ལ་ཆུང་འབྲིང་ཆེན་པོ་གསུམ་གྱི་དབྱེ་བ་ཡོད་པའི་ཕྱིར། ཟེར་ན། རྩ་བར་མ་ཁྱབ་སྟེ། ཐེག་ཆེན་གྱི་སྦྱོར་
ལམ་ཆོས་མཆོག་ལ་ཆུང་འབྲིང་ཆེན་པོ་གསུམ་གྱི་དབྱེ་བ་ཡོད་ཅིང། ཐེག་དམན་ལ་དེ་མེད་པས་ཁྱད་པར་དུ་འཕགས་པར་བཞག་པའི་ཕྱིར། ཁོ་ན་རེ། ཐེག་དམན་གྱི་སྦྱོར་ལམ་ཆོས་མཆོག་ལ་ཆུང་འབྲིང་ཆེན་པོ་གསུམ་གྱི་དབྱེ་བ་ཡོད་པར་ཐལ། དེ་

[125A]༄༅། །ལ་རྒྱུད་ཐ་དད་པའི་དབང་དུ་བྱས་པའི་ཆུང་འབྲིང་ཆེན་པོ་གསུམ་གྱི་དབྱེ་བ་ཡོད་པའི་ཕྱིར། ཟེར་ན་མ་ཁྱབ་སྟེ། ཐེག་དམན་གྱི་སྦྱོར་ལམ་ཆོས་མཆོག་ལ་ཆུང་འབྲིང་ཆེན་པོ་གསུམ་གྱི་དབྱེ་བ་མེད་པར་ཐལ། དེ་དུས་མཐའི་སྐད་ཅིག་མ་ཡིན་
པའི་ཕྱིར། མཛོད་ལས། སྐད་ཅིག་དེ་བཞིན་ཆོས་མཆོག་ཅེས་གསུངས་པའི་ཕྱིར་དང། འགྲེལ་ཆེན་ལས། དེ་དུས་མཐའི་སྐད་ཅིག་མར་གསུངས་པའི་ཕྱིར། གཉིས་པ་ལ་གསུམ་ལས། དང་པོ་ནི། རོང་ཊཱིཀ་པ་ན་རེ། ཐེག་ཆེན་གྱི་སྦྱོར་ལམ་དེ་རང་
སྟོབས་ཀྱི་སྒོ་ནས་སྐྱེ་བ་དང། གཞན་སྟོབས་ཀྱི་སྒོ་ནས་སྐྱེ་བ་གཉིས། དང་པོ་ནི། གླིང་གསུམ་གྱི་མི་དང། འདོད་ལྷའི་རྟེན་ལ་ཐེག་ཆེན་གྱི་སྦྱོར་ལམ་དངོས་སུ་གསར་དུ་སྐྱེ་བ་ཡོད་ལ། འགྲོ་བ་གཞན་གྱི་རྟེན་ལ་དེ་གསར་དུ་སྐྱེ་བ་མེད་དེ། ངན་སོང་བ་རྣམས་
རྣམ་སྨིན་གྱི་སྒྲིབ་པ་ཤས་ཆེ་བ་དང། ཁམས་གོང་མའི་སྐྱེ་བོ་རྣམས་སྙོམས་འཇུག་གི་བདེ་བ་ལ་ཆགས་པས་སྐྱོ་བ་ཤས་ཆུང་བའི་ཕྱིར། གཉིས་པ་གཞན་སྟོབས་ཀྱིས་སྐྱེ་བའི་དབང་དུ་བྱས་ནས། ངན་སོང་བ་རྣམས་དང་ཁམས་གོང་མའི་རྟེན་ལ་ཡང་གསར་དུ་
སྐྱེ་བ་ཡོད་དེ། དེ་རྣམས་ཀྱི་རྟེན་ལ་མཐོང་ལམ་གསར་དུ་སྐྱེ་བ་ཡོད་པ་གང་ཞིག་རྒྱུ་མཚན་མཚུང་པའི་ཕྱིར། དང་པོ་གྲུབ་སྟེ། ཟ་མ་ཏོག་བཀོད་པའི་མདོ་ལས། འཕགས་པ་འཇིག་རྟེན་དབང་ཕྱུག་གིས་ཡུལ་ཝ་ར་ཎ་སེར་ཡི་དྭགས་མང་པོ་བདེན་བ་མཐོང་པ་ལ་
བཀོད་པར་གསུངས་པའི་ཕྱིར་དང། ལྷའི་བུ་རབ་གནས་ཀྱིས་ཞུས་བའི་མདོ་ལས། འདོད་གཟུགས་ཀྱི་ལྷ་མང་པོ་ལ་མཐོང་ལམ་སྐྱེ་བར་གསུངས་པའི་ཕྱིར། ཟེར་ན་མི་འཐད་དེ། ངན་སོང་གི་རྟེན་ལ་ཐེག་ཆེན་གྱི་སྦྱོར་ལམ་གཞན་སྟོབས་ཀྱིས་གསར་དུ་སྐྱེ་བ་
མེད་པར་ཐལ། ངན་སོང་བ་རྣམས་རྣམ་སྨིན་གྱི་སྒྲིབ་པ་ཤས་ཆེན་པོ་དང་ལྡན་བའི་ཕྱིར། ཁམས་གོང་མའི་རྟེན་ལ་ཡང་ཐེག་ཆེན་གྱི་སྦྱོར་ལམ་གཞན་སྟོབས་ཀྱིས་གསར་དུ་སྐྱེ་བ་མེད་པར་ཐལ། དེའི་སྐྱེ་བོ་རྣམས་སྙོམས་འཇུག་གི་བདེ་བ་ལ་ཆགས་པས་འཁོར་

[125B] ཁྱབ་པ་རྣམས་དོན་གྱིས་དངོས། གཞན་ཡང། སྦྱོར་ལམ་བཟོད་པ་ལ་གནས་པའི་སེམས་དཔའ་ལས་ཉོན་ཀྱི་དབང་གིས་ངན་སོང་དུ་སྐྱེ་བ་ལེན་པ་ཡོད་པར་ཐལ། ངན་སོང་བའི་རྟེན་ལ། ཐེག་ཆེན་གྱི་མཐོང་ལམ་གསར་
དུ་སྐྱེ་བ་ཡོད་པའི་ཕྱིར། འདོད་མི་ནུས་ཏེ། མཛོད་ལས། བཟོད་ཐོབ་ངན་སོང་ཡོད་མི་ལྟུང། །ཞེས་གསུངས་པའི་ཕྱིར། གཞན་ཡང། ངན་འགྲོའི་མཚོ་ཆེན་པོ་ལས་བཟོད་པས་ན་བཟོད་པ་ཞེས་བཤད་པ་མི་འཐད་པར་ཐལ། འདོད་པའི་ཕྱིར། གཞན་ཡང་
ཀླུའི་རྟེན་ལ་བསྙེན་གནས་ཀྱི་སྡོམ་པ་གསར་དུ་སྐྱེ་བ་ཡོད་པར་ཐལ། འདུལ་བ་ལུང་ལས། ཀླུ་བསྙེན་གནས་ཡན་ལག་བརྒྱད་ལ་གནས་པར་གསུངས་པའི་ཕྱིར། ཁྱབ་པ་ཁས། འདོད་ན། ཀླུའི་རྟེན་ལ་སོ་ཐར་གྱི་སྡོམ་པ་གསར་དུ་སྐྱེ་བ་ཡོད་པར་ཐལ། འདོད་པའི་ཕྱིར་
འདོད་མི་ནུས་ཏེ། མདོ་རྩ་བ་ལས། མི་མ་ཡིན་པའི་འགྲོ་བ་པ་དང། བྱང་གི་སྒྲ་མི་སྙན་པ་རྣམས་ནི་སྡོམ་པའི་ཞིང་མ་ཡིན་ནོ། །ཞེས་གསུངས་པའི་ཕྱིར། ཁོ་ན་རེ། ངན་འགྲོའི་རྟེན་ལ་ཐེག་ཆེན་གྱི་སྦྱོར་ལམ་གསར་དུ་སྐྱེ་བ་ཡོད་པར་ཐལ། དེའི་རྟེན་ལ་ཐེག་ཆེན་
གྱི་ཚོགས་ལམ་གསར་དུ་སྐྱེ་བ་ཡོད་པའི་ཕྱིར། དེར་ཐལ། དྲིན་ལན་བསབ་པའི་མདོ་ལས། བདག་ཅག་གི་སྟོན་པ་སྔོན་དམྱལ་བའི་ཤིང་རྟ་འདྲེན་པའི་གྱད་དུ་འཁྲུངས་བའི་ཚེ་བྱང་ཆུབ་མཆོག་ཏུ་སེམས་བསྐྱེད་པར་གསུངས་པའི་ཕྱིར། ཟེར་ན་རྩ་བར་མ་ཁྱབ། ཡང་
ཁོ་ན་རེ། ཁམས་གོང་མའི་རྟེན་ལ་ཐེག་ཆེན་གྱི་སྦྱོར་ལམ་ཆོས་མཆོག་དངོས་སུ་གསར་དུ་སྐྱེ་བ་ཡོད་པར་ཐལ། དེའི་རྟེན་ལ་ཐེག་ཆེན་གྱི་སྦྱོར་ལམ་དྲོད་དང་རྩེ་མོ་གསར་དུ་སྐྱེ་བ་ཡོད་པའི་ཕྱིར། ཟེར་ན་མ་ཁྱབ། རྣམ་བཤད་ལས། ཆོས་མཆོག་དངོས་སུ་སྐྱེ་བའི་རྟེན་མ་ཡིན་ཡང་
དྲོད་དང་རྩེ་མོ་གཟུགས་ཁམས་པ་འགའ་ཞིག་ལ་ཡང་སྐྱེ་བར་མངོན་ནོ་ཞེས་གསུངས་པའི་ཕྱིར། རྩ་བའི་དམ་བཅའ་ལ་སྐྱོན་འཕེན་པ་ལ། གཞན་ཡང། རང་ཉིད་ཀྱི་ལམ་མ་བསྒོམས་པར་སྦྱོར་ལམ་སྐྱེ་བ་ཡོད་པར་ཐལ། སྦྱོར་ལམ་སྐྱེ་བའི་རྟེན་ལ་རང་

[126A]༄༅། །སྟོབས་དང་གཞན་སྟོབས་ཀྱི་རྟེན་རྣམས་འཐད་པའི་ཕྱིར། རྟགས་ཁས། འདོད་ན། ཚོགས་ལམ་མ་ཐོབ་པར་སྦྱོར་ལམ་སྐྱེ་བ་ཡོད་པར་ཐལ། འདོད་པའི་ཕྱིར། སེམས་རྟེན་ལ་ཁ་ཅིག་སྦྱོར་ལམ་དངོས་སུ་གསར་དུ་སྐྱེ་བའི་སེམས་རྟེན་དེ་ལ། །
ཁམས་གསུམ་ས་དགུ་རྣམས་སུ་ཡོད་ཟེར་ན་མི་འཐད་དེ། དེ་སྐྱེ་བའི་སེམས་རྟེན་ཡིན་ན། བསམ་གཏན་ས་དྲུག་གང་རུང་ཡིན་དགོས་པའི་ཕྱིར། དེར་ཐལ། མཛོད་ལས། བསྒོམས་བྱུང་མི་ལྕོགས་མེད་པ་དང། །ཁྱད་པར་བསམ་གཏན་ས་པའོ། །ཞེས་
གསུངས་པའི་ཕྱིར། བྱས་པ་ལ། མཁས་པའི་དབང་པོ་ཁ་ཅིག་སྦྱོར་ལམ་དེ་ཁམས་གསུམ་ས་དགུ་ལ་བརྟེན་ནས་སྐྱེ་བ་ཡོད་པར་ཐལ། དྲན་པ་ཉེར་བཞག་བཞི། ཡང་དག་སྤོང་བ་རྫུ་འཕྲུལ་གྱི་རྐང་པ་དབང་པོ་སྟོབས་ལ་སོགས་པའི་ལམ་སྡེ་ཚན་དང་པོ་ལྔ་པོ་དེ་
ཁམས་གསུམ་ས་དགུ་ལ་བརྟེན་ནས་གསར་དུ་སྐྱེ་བ་གང་ཞིག་དེ་སྐྱེ་བ་དང་སྦྱོར་ལམ་སྐྱེ་བ་དུས་མཉམ་པའི་ཕྱིར། དང་པོ་དེར་ཐལ། མཛོད་ལས། བྱང་ཆུབ་དང་ནི་ལམ་ཡན་ལག་མ་གཏོགས་འདོད་ཁམས་སྲིད་རྩེ་ན། །ཞེས་གསུངས་པའི་ཕྱིར། ཕྱི་མ་དེར་
ཐལ༑ མཛོད་ལས། སྡེ་ཚན་བདུན་ནི་གོ་རིམས་བཞིན། །ལས་ནི་དང་པོ་པ་དག་དང། །ངེས་འབྱེད་ཆ་འཐུན་རྣམས་དང་ནི། །སྒོམ་དང་མཐོང་ལ་རབ་ཏུ་ཕྱེ། །ཞེས་གསུངས་པའི་ཕྱིར་ན་འདོང་སེམས་དང་སྲིད་རྩེའི་སེམས་ལ་བརྟེན་ནས་སྐྱེས་པའི་བྱང་ཆུབ་
ཡན་ལག་དང། འཕགས་ལམ་ཡན་ལག་མེད་པར་ཐལ། ལུང་དང་པོ་དེ་སྒྲ་ཇི་བཞིན་དུ་ཁས་ལེན་རིགས་པའི་ཕྱིར། རྟགས་ཁས། འདོད་ན། འགྲེལ་ཆེན་ལས། གང་ཡང་འདོད་པ་ཁམས་དང་སྲིད་རྩེ་ན། །བྱང་ཆུབ་ལམ་གྱི་ཡན་ལག་སྤངས་ཞེས་བྱ་བ་ནི་
ཐབས་ལ་མི་མཁས་པ་ཡིན་པའི་ཕྱིར། ཉན་ཐོས་ཀྱི་དབང་དུ་བྱས་པ་ཡིན་པས་ཞེས་གསུངས་པའི་དོན་མ་གྲུབ་པར་ཐལ་ལོ། །ཁ་ཅིག་ཐེག་ཆེན་གྱི་སྦྱོར་ལམ་དངོས་སུ་གསར་དུ་སྐྱེ་བའི་སེམས་རྟེན་དུ་གྱུར་བའི་བསམ་གཏན་ས་དྲུག་ཡོད་ཟེར་བ་མི་འཐད་དེ། ཚོགས་

[126B] དེ་ཡིན་ན་བསམ་གཏན་གྱི་དངོས་གཞིའི་སྙོམས་འཇུག་ཐོབ་ལ་མཉམས་པའི་གང་ཟག་ཡིན་དགོས་པའི་ཕྱིར་ཏེ། དེ་ཡིན་ན་ཆོས་རྒྱུན་གྱི་ཏིང་ངེ་འཛིན་ཐོབ་ལམ་ཉམས་
པའི་གང་ཟག་ཡིན་དགོས་པའི་ཕྱིར། རྟགས་གྲུབ་སྟེ། མདོ་སྡེ་རྒྱན་ལས། དེ་ཚེ་ཆོས་ཀྱི་རྒྱུན་ལས་ནི། །སངས་རྒྱས་རྣམས་ལས་ཞི་གནས་དང། །ཡེ་ཤེས་ཡངས་པ་ཐོབ་བྱའི་ཕྱིར། །གདམ་ངག་རྒྱ་ཆེན་ནོད་པར་འགྱུར། །ཞེས་གསུངས་པའི་ཕྱིར། ཁ་ཅིག་
ཐེག་ཆེན་གྱི་སྦྱོར་ལམ་དེ་བསམ་གཏན་བཞི་པའི་དངོས་གཞི་ལ་བརྟེན་ནས་དངོས་སུ་གསར་དུ་སྐྱེ་ཟེར་ན། ཐེག་ཆེན་གྱི་སྦྱོར་ལམ་དེ་བསམ་གཏན་བཞི་བའི་དངོས་གཞིའི་སྙོམས་འཇུག་ཡིན་པར་ཐལ། དམ་བཅའ་འཐད་པ་ནི་གང་ཞིག་ལམ་དེ་ས་དེ་ལ་བརྟེན་པའི་
དོན་ནི་ལམ་དེས་དེའི་ངོ་བོར་སྐྱེས་བ་ལ་བྱེད་རིགས་པའི་ཕྱིར། འདོད་ན། ཐེག་ཆེན་སྦྱོར་ལམ་པའི་རྒྱུད་ལ་བསམ་གཏན་དང་པོའི་དངོས་གཞིའི་སྙོམས་འཇུག་མེད་པར་ཐལ། འདོད་པའི་ཕྱིར། ངོ་བོ་ལ་ཁ་ཅིག་ཚོགས་ལམ་རྫོགས་རྗེས་སུ་བྱུང་ཞིང་མཐོང་ལམ་མ་
སྐྱེས་གོང་གི་མཁྱེན་པ་དེ་སྦྱོར་ལམ་གྱི་མཚན་ཉིད་དུ་འཇོག་ཟེར་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཀྱི་སྦྱོར་ལམ་ཆོས་ཅན། མཐོང་ལམ་མ་སྐྱེས་གོང་གི་མཁྱེན་པ་ཡིན་པར་ཐལ། སྦྱོར་ལམ་ཡིན་པའི་ཕྱིར། འདོད་མི་ནུས་ཏེ་
མཐོང་ལམ་སྔོན་དུ་སོང་བའི་མཁྱེན་པ་ཡིན་པའི་ཕྱིར། དེར་ཐལ། ཆོས་ཅན་དེའི་ཕྱིར། ཁ་ཅིག་རང་དང་རྒྱུད་གཅིག་ཏུ་གྱུར་བའི་ཚོགས་ལམ་རྫོགས་རྗེས་སུ་བྱུང་ཞིང་རང་དང་རྒྱུད་གཅིག་ཏུ་གྱུར་པའི་མཐོང་ལམ་མ་སྐྱེས་གོང་གི་མཁྱེན་པ་དེ། སྦྱོར་ལམ་གྱི་
མཚན་ཉིད་ཟེར་ན། སྔར་གྱི་དེ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། རང་དང་རྒྱུད་གཅིག་ཏུ་གྱུར་པའི་ཉན་ཐོས་ཀྱི་མཐོང་ལམ་ཐོབ་པའི་མཁྱེན་པ་ཡིན་པའི་ཕྱིར། དེར་ཐལ། ཆོས་ཅན་དེའི་ཕྱིར། ཁ་ཅིག་

[127A]༄༅། །ཐེག་ཆེན་གྱི་ཚོགས་ལམ་རྫོགས་རྗེས་སུ་བྱུང་ཞིང། ཐེག་ཆེན་གྱི་མཐོང་ལམ་མ་སྐྱེས་གོང་གི་མཁྱེན་པ་དེ་ཐེག་ཆེན་གྱི་སྦྱོར་ལམ་གྱི་མཚན་ཉིད། ཟེར་ན། ཐེག་དམན་གྱི་སྦྱོར་ལམ་ཡིན་ན། ཐེག་དམན་གྱི་མཐོང་ལམ་མ་སྐྱེས་གོང་གི་མཁྱེན་
པ་ཡིན་དགོས་པར་ཐལ། མཚན་ཉིད་དེ་འཐད་པའི་ཕྱིར། འདོད་ན། སྤང་བྱ་ཅིག་ཅར་པའི་རྒྱུན་ཞུགས་ཀྱི་རྟོགས་པ་སྔོན་དུ་སོང་བའི་རང་རྒྱལ་གྱི་སྦྱོར་ལམ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། ཐེག་དམན་གྱི་མཐོང་ལམ་སྔོན་དུ་སོང་བའི་མཁྱེན་པ་ཡིན་པའི་
ཕྱིར༑ ཉན་ཐོས་ཀྱི་མཐོང་ལམ་སྔོན་དུ་སོང་བའི་མཁྱེན་པ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། གཞན་ཡང། ཐེག་ཆེན་གྱི་ཚོགས་ལམ་གྱི་རྒྱུར་གྱུར་པའི་ཐེག་ཆེན་གྱི་སྦྱོར་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། ཐེག་ཆེན་གྱི་
ཚོགས་ལམ་གྱི་སྔ་རོལ་དུ་བྱུང་བའི་ཕྱིར། ཁ་ཅིག་ཐེག་ཆེན་གྱི་ཐར་པ་ཆ་འཐུན་རྫོགས་རྗེས་སུ་བྱུང་ཞིང་བདེན་པ་མངོན་པར་རྟོགས་པ་དང་རྗེས་སུ་མཐུན་པའི་འཇིག་རྟེན་པའི་ལམ་དེ། ཐེག་ཆེན་གྱི་སྦྱོར་ལམ་གྱི་མཚན་ཉིད་ཟེར་ན། འདི་ལ་མཁས་པ་ཁ་ཅིག་ །
དམན་ལམ་སྔོན་དུ་མ་སོང་བའི་བྱང་སེམས་སྦྱོར་ལམ་པའི་རྒྱུད་ཀྱི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་བཞག་ཡེ་ཤེས་ཆོས་ཅན། འཇིག་རྟེན་པའི་ལམ་ཡིན་པར་ཐལ། ཐེག་ཆེན་གྱི་སྦྱོར་ལམ་ཡིན་པའི་ཕྱིར། འདོད་ན། དེ་མ་ཡིན་པར་ཐལ་
འཇིག་རྟེན་ལས་འདས་པའི་ལམ་ཡིན་པའི་ཕྱིར། དེར་ཐལ། སྟོང་ཉིད་ཀྱི་རྣམ་པ་ཅན་གྱི་བློ་ཡིན་པའི་ཕྱིར། ན་མ་ཁྱབ། གཞན་ཡང། དེ་འདས་ལམ་ཡིན་པར་ཐལ། དམན་ལམ་སྔོན་དུ་མ་སོང་བའི་བྱང་སེམས་སྦྱོར་ལམ་པའི་རྒྱུད་ལ་འདས་ལམ་ཡོད་པའི་
ཕྱིར། དེར་ཐལ། དམན་ལམ་སྔོན་དུ་མ་སོང་བའི་ཐེག་ཆེན་གྱི་མཐོང་ལམ་བར་ཆད་མེད་ལམ་དེ་རང་འཐོབ་བྱེད་ཀྱི་ཐབས་སུ་གྱུར་པའི་འདས་ལམ་ལ་བརྟེན་ནས་ཐོབ་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། འགོག་པའི་སྙོམས་འཇུག་ཡིན་པའི་

[127B] ཟེར་ན། མི་འཐད་དེ། དེ་ཆོས་ཅན། ལྡན་མིན་འདུ་བྱེད་ཡིན་པར་ཐལ། འགོག་པའི་སྙོམས་འཇུག་ཡིན་པའི་ཕྱིར། འདོད་མི་ནུས་ཏེ། ཐེག་ཆེན་གྱི་མཐོང་ལམ་ཡིན་པའི་ཕྱིར། རྒྱས་པར་འོག་ཏུ་འགོག་རང་ལུགས་ཀྱི་སྐྱོན་ནི། ཉན་ཐོས་དགྲ་བཅོམ་
པའི་རྟོགས་པ་སྔོན་དུ་སོང་བའི་ཐེག་ཆེན་གྱི་སྦྱོར་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། འཇིག་རྟེན་པའི་ལམ་ཡིན་པར་ཐལ་ལོ། །འདོད་མི་ནུས་ཏེ། འཇིག་རྟེན་ལས་འདས་པའི་ལམ་ཡིན་པའི་ཕྱིར། དེར་ཐལ། འཕགས་
རྒྱུད་ཀྱི་མཁྱེན་པ་ཡིན་པའི་ཕྱིར། གཞན་ཡང། ཐེག་ཆེན་གྱི་ཐར་པ་ཆ་མཐུན་གྱི་རྒྱུར་གྱུར་པའི་ཐེག་ཆེན་གྱི་སྦྱོར་ལམ་ཆོས་ཅན། མཚན་ཉིད་ཀྱི་ཟུར་དང་པོ་དེར་ཐལ། མཚོན་བྱ་དེའི་ཕྱིར། རྟགས་སྔར་དང་འདྲ། ཁ་ཅིག་རང་རྒྱུ་ཐེག་ཆེན་གྱི་ཐར་ཆ་
མཐུན་རྫོགས་རྗེས་སུ་བྱུང་བའི་ཐེག་ཆེན་གྱི་དོན་མངོན་རྟོགས་དེ། ཐེག་ཆེན་གྱི་སྦྱོར་ལམ་གྱི་མཚན་ཉིད་ཟེར་ན། ཐེག་ཆེན་གྱི་སྦྱོར་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། ཐེག་ཆེན་གྱི་སྦྱོར་ལམ་གྱི་རྒྱུ་ཆོས་ཅན། ཁྱོད་ཐེག་
ཆེན་གྱི་དོན་མངོན་རྟོགས་ཡིན་པར་ཐལ། ཁྱོད་ཐེག་ཆེན་གྱི་ཐར་པ་ཆ་མཐུན་རྫོགས་རྗེས་སུ་བྱུང་བའི་དོན་མངོན་རྟོགས་ཡིན་པའི་ཕྱིར། རྟགས་ཁས། འདོད་ན། ཐེག་ཆེན་གྱི་སྦྱོར་ལམ་ཆོས་ཅན། ཁྱོད་ཀྱི་རྒྱུ་དེ་མ་ཡིན་པར་ཐལ། ཁྱོད་བདག་མེད་ཡིན་པའི་
ཕྱིར༑ རོང་ཊཱིཀ་པ་ན་རེ། ཐེག་ཆེན་གྱི་ཐར་པ་ཆ་མཐུན་རྫོགས་རྗེས་སུ་བྱུང་བའི་བདེན་པ་མངོན་པར་རྟོགས་པ་དང་རྗེས་སུ་མཐུན་པའི་འཇིག་རྟེན་པའི་སྒོམ་བྱུང་གཙོ་བོར་གྱུར་པའི་མཁྱེན་པ་དེ་ཐེག་ཆེན་གྱི་སྦྱོར་ལམ་གྱི་མཚན་ཉིད། ཐེག་ཆེན་གྱི་ངེས་འབྱེད་ཆ་མཐུན་
དང་པོ་གང་ཞིག་གཟུང་བ་རང་བཞིན་མེད་པའི་དོན་ལ་གསལ་སྣང་དང་པོར་ཐོབ་པ་དེ། ཐེག་ཆེན་གྱི་སྦྱོར་ལམ་དྲོད་ཀྱི་མཚན་ཉིད། ཐེག་ཆེན་གྱི་ངེས་འབྱེད་ཆ་འཐུན་གཉིས་པ་གང་ཞིག་གཟུང་བ་རང་བཞིན་མེད་པའི་དོན་ལ་གསལ་སྣང་འཕེལ་བ་དེ། ཐེག་

[128A]༄༅། །ཆེན་གྱི་སྦྱོར་ལམ་རྩེ་མོའི་མཚན་ཉིད། དེ་གསུམ་པ་གང་ཞིག་འཛིན་པ་རང་བཞིན་མེད་པའི་དོན་ལ་གསལ་སྣང་དང་པོར་ཐོབ་པ་དེ། ཐེག་ཆེན་གྱི་སྦྱོར་ལམ་བཟོད་པའི་མཚན་ཉིད། དེ་བཞི་བ་གང་ཞིག་འཛིན་པ་རང་བཞིན་མེད་པའི་དོན་
ལ་གསལ་སྣང་འཕེལ་བ་དེ། ཐེག་ཆེན་གྱི་སྦྱོར་ལམ་ཆོས་མཆོག་གི་མཚན་ཉིད། ཟེར་ན། བྱང་སེམས་སྦྱོར་ལམ་པའི་རྒྱུད་ཀྱི་ཐོས་བྱུང་གི་ཤེས་རབ་ཆོས་ཅན། འཇིག་རྟེན་པའི་སྒོམ་བྱུང་གཙོ་བོར་གྱུར་པའི་མཁྱེན་པ་ཡིན་པར་ཐལ། ཐེག་ཆེན་གྱི་སྦྱོར་ལམ་
ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། བྱང་སེམས་ཚོགས་ལམ་པའི་རྒྱུད་ཀྱི་ཐོས་བྱུང་གི་ཤེས་རབ་དེ། ཐེག་ཆེན་གྱི་ཚོགས་ལམ་ཡིན་པ་གང་ཞིག་རྒྱུ་མཚན་མཚུང་པའི་ཕྱིར། དང་པོ་གྲུབ་སྟེ། ཀུན་བཏུས་ལས། ཚོགས་ཀྱི་ལམ་གང་
ཞེ་ན། སོ་སོ་སྐྱེ་བོའི་ཚུལ་ཁྲིམས་དང། དབང་པོའི་སྒོ་སྡོམ་པ་དང། ཟས་ཀྱི་ཚོད་རིག་པ་དང། ནམ་གྱི་ཆ་སྟོད་སྨད་ལ་མི་ཉལ་བར་རྣལ་འབྱོར་ལ་བརྩོན་པ་དང། ཡང་རྒྱུར་གྱུར་པའི་དགེ་བ་གཞན་དག་དང། ཐོས་པ་དང་བསམ་པ་དང། སྒོམ་པ་ལས་བྱུང་
བའི་ཤེས་རབ་དག་ཀྱང་རུང་སྟེ། ཞེས་གསུངས་པའི་ཕྱིར། གཉིས་པ་གྲུབ་སྟེ། ཀུན་བཏུས་ལས། ཚོགས་ཀྱི་ལམ་གང་ཡིན་པ་དེ་ནི་སྦྱོར་བའི་ལམ་ཡང་དེ་ཡིན་ནོ་ཞེས་གསུངས་པའི་ཕྱིར། འདོད་མི་ནུས་ཏེ། ཐོས་བསམ་སྒོམ་གསུམ་གྱི་ཤེས་རབ་འགལ་
བའི་ཕྱིར། དེ་བཞིན་དུ་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཀྱི་སྦྱོར་ལམ་ཆོས་ཅན། འཇིག་རྟེན་པའི་སྒོམ་བྱུང་གཙོ་བོར་གྱུར་པ་ཡིན་པར་ཐལ། མཚོན་བྱ་དེ་ཡིན་པའི་ཕྱིར། འདོད་མི་ནུས་ཏེ། འཇིག་རྟེན་ལས་འདས་པའི་ལམ་
ཡིན་པའི་ཕྱིར། གཞན་ཡང། བྱང་སེམས་ཀྱི་སྦྱོར་ལམ་ཡིན་ན། སྟོང་ཉིད་རྟོགས་པའི་མཁྱེན་པ་ཡིན་པས་ཁྱབ་པར་ཐལ། མཚན་ཉིད་ཕྱི་མ་བཞི་འཐད་པའི་ཕྱིར། འདོད་ན། དམན་ལམ་སྔོན་དུ་མ་སོང་བའི་བྱང་སེམས་སྦྱོར་ལམ་པའི་རྒྱུད་ཀྱི་གཞན་

[128B] དེར་ཐལ། དེའི་ཕྱིར། འདོད་ན། དེས་སྟོང་ཉིད་མངོན་སུམ་དུ་རྟོགས་པར་ཐལ། དེས་སྟོང་ཉིད་རྟོགས་པ་གང་ཞིག་དེས་སྟོང་ཉིད་དོན་སྤྱིའི་ཚུལ་གྱིས་མ་རྟོགས་པའི་ཕྱིར། ཕྱི་མ་གྲུབ་སྟེ། མངོན་སུམ་ཡིན་པའི་ཕྱིར་
འདོད་ན། དམན་ལམ་སྔོན་དུ་མ་སོང་བའི་བྱང་སེམས་སྦྱོར་ལམ་པ་དེ་སྟོང་ཉིད་མངོན་སུམ་དུ་རྟོགས་པའི་གང་ཟག་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། འཕགས་པ་ཡིན་པར་ཐལ། འདོད་པའི་ཕྱིར། གཞན་ཡང། གཟུང་འཛིན་
གཉིས་རང་བཞིན་གྱིས་མ་གྲུབ་པར་ཐལ། མཚན་ཉིད་དང་རྣམས་འཐད་པའི་ཕྱིར། འདོད་ན། དེ་ཆོས་ཅན། རང་བཞིན་གྱིས་གྲུབ་པར་ཐལ། གཞི་གྲུབ་པའི་ཕྱིར། ཊཱིཀའི་རྗེས་འབྲང་ཁ་ཅིག་དམན་ལམ་སྔོན་དུ་མ་སོང་བའི་བྱང་སེམས་སྦྱོར་ལམ་
པའི་རྒྱུད་ཀྱི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་དེ་ལ་ཆོས་ཉིད་གསལ་བར་མི་སྣང་ཟེར་ན། དེ་ལ་ཆོས་ཉིད་གསལ་བར་སྣང་བར་ཐལ། ཁྱོད་ལ་ཆོས་ཉིད་ཀྱི་དོན་སྤྱི་གསལ་བར་སྣང་བའི་ཕྱིར། དེར་ཐལ། རྣམ་བཤད་སྙིང་
པོ་རྒྱན་ལས། དེ་ལྟ་བུའི་སྦྱོར་ལམ་མཉམ་གཞག་ནི། སྟོང་ཉིད་རྟོགས་པའི་དཔྱད་ཤེས་ཀྱི་རྒྱུན་གོམས་པར་བྱས་པའི་སྟོབས་ཀྱིས་སྒོམ་བྱུང་དུ་གྱུར་ནས། སྟོང་ཉིད་ཀྱི་དོན་སྤྱི་གསལ་བར་སྣང་བ་དཔྱོད་པའི་ངོ་བོར་གྱུར་པ་ཡིན་ནོ་ཞེས་གསུངས་པའི་ཕྱིར། ཁོ་ན་རེ། དེ་
ཆོས་ཅན། རང་ཡུལ་གསལ་བར་སྣང་བའི་ཤེས་པ་ཡིན་པར་ཐལ། ཁྱོད་ཆོས་ཉིད་ཀྱི་དོན་སྤྱི་གསལ་བར་སྣང་བའི་ཤེས་པ་ཡིན་པའི་ཕྱིར། རྟགས་ཁས། འདོད་ན། རྟོག་མེད་ཀྱི་ཤེས་པ་ཡིན་པར་ཐལ། འདོད་པའི་ཕྱིར། ཁྱབ་སྟེ། རྣམ་འགྲེལ་ལས། གསལ་བར་སྣང་
བ་ཅན་བློ་གང། །དེ་ནི་རྟོག་མེད་ཅེས་ རང་ཡུལ་གསལ་བར་སྣང་བའི་རིག་པ་དེ་རྟོག་མེད་ཀྱི་ཤེས་པའི་མཚན་ཉིད་མ་ཡིན་པའི་ཕྱིར། ཟེར་ན་མ་ཁྱབ། ཊཱིཀཱི་

[129A]༄༅། །བཞེད་པ་ལ། དོན་སྤྱི་དང་མ་འདྲེས་པའི་གསལ་སྣང་ཅན་གྱི་རིག་པ་དེ་རྟོག་མེད་ཀྱི་ཤེས་པའི་མཚན་ཉིད་དུ་འཇོག་པའི་ཕྱིར། བློ་རིག་ལ་དཔྱད་པ་ལ་ཁ་ཅིག་དམན་ལམ་སྔོན་དུ་མ་སོང་བའི་བྱང་སེམས་སྦྱོར་ལམ་པའི་རྒྱུད་ཀྱི་ཆོས་ཉིད་ལ་རྩེ་གཅིག་
ཏུ་མཉམ་པར་བཞག་པའི་མཉམ་གཞག་ཡེ་ཤེས་དེ་ཆོས་ཉིད་ལ་མངོན་སུམ་ཡིན་ཟེར་ན། དེ་ཆོས་ཅན། ཆོས་ཉིད་མངོན་སུམ་དུ་རྟོགས་པར་ཐལ། འདོད་པའི་ཕྱིར། འདོད་ན། དེ་འདྲའི་བྱང་སེམས་སྦྱོར་ལམ་པ་དེ་ཆོས་ཉིད་མངོན་སུམ་དུ་རྟོགས་པའི་གང་ཟག་
ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། དེ་ཆོས་ཅན། འཕགས་པ་ཡིན་པར་ཐལ། འདོད་པའི་ཕྱིར། ཁོ་ན་རེ། དེ་ཆོས་ཉིད་ལ་རྟོག་པ་ཡིན་པར་ཐལ། དེ་ཆོས་ཉིད་ལ་མངོན་སུམ་མ་ཡིན་པའི་ཕྱིར། རྟགས་ཁས། འདོད་ན། དེ་ཆོས་
ཅན༑ ཆོས་ཉིད་ལ་འཁྲུལ་ཤེས་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། རང་གི་ཞེན་ཡུལ་ལ་འཁྲུལ་ཤེས་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ལོག་ཤེས་ཡིན་པར་ཐལ། འདོད་པའི་ཕྱིར། ཟེར་ན། ཐལ་
འགྱུར་གཉིས་པ་ལ་མ་ཁྱབ་བྱས་པ་ལ་ཁོ་ན་རེ། དེ་ཆོས་ཅན། ཆོས་ཉིད་ལ་མངོན་སུམ་ཡིན་པར་ཐལ། ཆོས་ཉིད་ལ་མ་འཁྲུལ་པའི་ཤེས་པ་ཡིན་པའི་ཕྱིར། ཟེར་ན། འདིར་མ་ཁྱབ། རོང་ཊཱིཀ་པ་ན་རེ། དམན་ལམ་སྔོན་དུ་མ་སོང་བའི་བྱང་སེམས་སྦྱོར་ལམ་
པའི་རྒྱུད་ཀྱི་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་དེ། གཅིག་དུ་བྲལ་གྱི་རྟགས་ལ་བརྟེན་པའི་རྗེས་དཔག་ཡིན་ཟེར་ན། དེ་ཆོས་ཅན། བསམ་བྱུང་གི་བློ་ཡིན་པར་ཐལ། རྗེས་དཔག་ཡིན་པའི་ཕྱིར། འདིའི་ཁྱབ་པ་རྣམས་
སྐབས་བཞི་པར་བསྒྲུབ་བོ། །འདོད་མི་ནུས་ཏེ། སྒོམ་བྱུང་གི་བློ་ཡིན་པའི་ཕྱིར། བྱང་སེམས་ཀྱི་སྦྱོར་ལམ་མཉམ་བཞག་ཡེ་ཤེས་ཡིན་པའི་ཕྱིར།    ༈   ཐོས་བྱུང་གི་ཤེས་རབ་ཡིན་ན། མིང་

[129B] བསམ་བྱུང་གི་ཤེས་རབ་ཡིན་ན། མིང་དོན་གཉིས་ཀ་ལ་དམིགས་པས་ཁྱབ་པ་དང། སྒོམ་བྱུང་གི་ཤེས་རབ་ཡིན་ན། དོན་རྐྱང་པ་ལ་དམིགས་པས་ཁྱབ་སྟེ། མཛོད་ལས། མིང་དང་གཉིས་ཀ་དོན་ཡུལ་ཅན། །ཞེས་གསུངས་
པའི་ཕྱིར་ན་མ་ཁྱབ་སྟེ། སངས་རྒྱས་འཕགས་པའི་རྒྱུད་ཀྱི་སྒོམ་བྱུང་གི་ཤེས་རབ་ཆོས་ཅན། དོན་རྐྱང་པ་ལ་དམིགས་པར་ཐལ། སྒོམ་བྱུང་གི་ཤེས་རབ་ཡིན་པའི་ཕྱིར། འདོད་མི་ནུས་ཏེ། ཁྱོད་ཀྱིས་ཤེས་བྱ་ཐམས་ཅད་མངོན་སུམ་དུ་རྟོགས་པའི་ཕྱིར། འོ་ན། མཛོད་
ཀྱི་ལུང་དེའི་དོན་གང་ཞེ་ན། དེ་ནི་བྱེ་བྲག་སྨྲ་བའི་རྟོགས་བཏགས་ཡིན་གྱི། ཐེག་ཆེན་གྱི་སྐབས་འདིར་ཁས་མི་ལེན་པར་གསེར་འཕྲེང་ལས་བཤད་པའི་ཕྱིར། མཁས་པ་ཁ་ཅིག་གཙོ་བོར་མང་དུ་ཐོས་པའི་སྟོབས་ལས་བྱུང་བའི་ཤེས་རབ་དེ་ཐོས་བྱུང་གི་ཤེས་རབ་ཀྱི་མཚན་ཉིད་
གཙོ་བོར་ལུང་དོན་བསམས་པའི་སྟོབས་ལས་བྱུང་བའི་ཤེས་རབ་བསམ་བྱུང་གི་ཤེས་རབ་དང། གཙོ་བོར་ཏིང་ངེ་འཛིན་བསྒོམས་པའི་སྟོབས་ལས་བྱུང་བའི་ཤེས་རབ་དེ། སྒོམ་བྱུང་གི་ཤེས་རབ་ཀྱི་དོན་ཡིན་གསུང། རེ་ཤིག་དཔྱད་པར་བྱ་སྟེ། ཤེས་བྱ་ཆོས་ཅན། ཏིང་
ངེ་འཛིན་ཡིན་ན། སྒོམ་བྱུང་གི་བློ་ཡིན་དགོས་པར་ཐལ། དམ་བཅའ་འཐད་པའི་ཕྱིར། འདོད་ན། འདོད་སེམས་རྩེ་གཅིག་པའི་ཏེང་ངེ་འཛིན་ཆོས་ཅན། དེར་ཐལ། དེའི་ཕྱིར། འདོད་ན། དེ་ཁམས་གོང་མའི་ས་ས་བསྡུས་པར་ཐལ། འདོད་པའི་ཕྱིར། རང་ལུགས་
ནི༑ གཙོ་བོར་གསུང་རབ་ཀྱི་ཚིག་དོན་ཐོས་པའི་སྟོབས་ལས་བྱུང་བའི་ཤེས་རབ་དེ། ཐོས་བྱུང་གི་ཤེས་རབ་ཀྱི་དོན་དང། གཙོ་བོར་གསུང་རབ་ཀྱི་དོན་བསྒོམས་པའི་སྟོབས་ལས་བྱུང་བའི་ཤེས་རབ་དེ། བསམ་བྱུང་གི་ཤེས་རབ་ཀྱི་དོན་དང། གཙོ་བོར་བསམ་གཏན་
དང་པོའི་ཉེར་བསྡོགས་ཡན་ཆད་ཀྱི་ཏིང་ངེ་འཛིན་བསྒོམས་པའི་སྟོབས་ལས་བྱུང་བའི་ཤེས་རབ་དེ། སྒོམ་བྱུང་གི་ཤེས་རབ་ཀྱི་དོན་ཡིན་ནོ། །སྦྱོར་ལམ་གྱི་ཆུང་འབྲིང་ཆེན་པོ་གསུམ་གྱི་ཁྱད་པར་ལ་ཁ་ཅིག་འགྲེལ་པར། ཆུང་ངུ་ལ་སོགས་པ་རིམ་གྱི་སྐྱེ་བས་སམ་བྱང་

[130A]༄༅། །ཆུབ་སེམས་དཔའ་དང་འབྲེལ་པའི་དབང་པོ་རྟུལ་པོ་ལ་སོགས་པའི་བྱེ་བྲག་གི་ཆུང་ངུ་དང་འབྲིང་དང་ཆེན་པོ་ཞེས་པའི་དོན་ལ་ཁ་ཅིག་རྒྱུད་གཅིག་པའི་དབང་དུ་བྱས་ན་དང་པོར་སྐྱེས་བའི་སྦྱོར་ལམ་དེ་སྦྱོར་ལམ་ཆུང་ངུ་དང། བར་དུ་སྐྱེས་པའི་སྦྱོར་ལམ་
དེ་འབྲིང་དང། ཐ་མར་སྐྱེས་པའི་སྦྱོར་ལམ་དེ་སྦྱོར་ལམ་ཆེན་པོར་འཇོག་པ་ཡིན་ལ། རྒྱུད་ཐ་དད་པའི་དབང་དུ་བྱས་ན་དབང་རྟུལ་གྱི་རྒྱུད་ཀྱི་སྦྱོར་ལམ་དེ་སྦྱོར་ལམ་ཆུང་དུ་དང། དབང་འབྲིང་གི་རྒྱུད་ཀྱི་སྦྱོར་ལམ་དེ་འབྲིང་དང། དབང་རྣོན་གྱི་རྒྱུད་ཀྱི་སྦྱོར་ལམ་དེ་ཆེན་པོ་ཡིན་ལ་
རྒྱུད་ཐ་དད་པའི་དབང་དུ་བྱས་པའི་སྦྱོར་ལམ་ཆུང་ངུ་ཡིན་ན། སྦྱོར་ལམ་ཆུང་ངུ་ཡིན་དགོས་ལ། དེ་བཞིན་དུ་རྒྱུད་ཐ་དད་པའི་དབང་དུ་བྱས་པའི་སྦྱོར་ལམ་འབྲིང་དང་ཆེན་པོ་ཡིན་ན་ཡང་གོ་རིམས་བཞིན་དུ་སྦྱོར་ལམ་འབྲིང་དང་ཆེན་པོ་ཡིན་དགོས་ཟེར་ན། བྱང་སེམས་སྦྱོར་ལམ་
པ་དབང་རྣོན་གྱི་རྒྱུད་ཀྱི་དང་པོར་སྐྱེས་པའི་སྦྱོར་ལམ་ཆོས་ཅན། སྦྱོར་ལམ་ཆེན་པོ་ཡིན་པར་ཐལ། དབང་རྣོན་གྱི་རྒྱུད་ཀྱི་སྦྱོར་ལམ་ཡིན་པའི་ཕྱིར། ཁྱབ་པ་ཁས། འདོད་ན། དེ་མ་ཡིན་པར་ཐལ། ཁྱོད་སྦྱོར་ལམ་ཆུང་ངུ་ཡིན་པའི་ཕྱིར། དེར་ཐལ། ཁྱོད་དང་པོར་སྐྱེས་པའི་
སྦྱོར་ལམ་ཡིན་པའི་ཕྱིར། འཁོར་གསུམ། ཁ་ཅིག་རང་རྒྱལ་གྱི་མཐོང་ལམ་ཆོས་ཅན། ཁྱོད་ཐེག་པ་འབྲིང་མ་ཡིན་པར་ཐལ། ཁྱོད་ཐེག་པ་ཆུང་ངུ་ཡིན་པའི་ཕྱིར། ཁྱབ་སྟེ། སྦྱོར་ལམ་ཆུང་ངུ་ཡིན་ན། སྦྱོར་ལམ་ཆེན་པོ་མ་ཡིན་དགོས་པའི་ཕྱིར། དེ་བཞིན་དུ་བྱང་སེམས་
ས་གཉིས་པ་བའི་རྒྱུད་ཀྱི་སྔོ་བ་ཆོས་ཅན། ཁྱོད་སྔོ་པ་ཆེན་པོ་མ་ཡིན་པར་ཐལ། ཁྱོད་སྔོ་བ་ཆུང་ངུ་ཡིན་པའི་ཕྱིར། ཁྱབ་པ་གོང་ལྟར་སོང། རྟགས་གསལ་གཉིས་ཀ་གྲུབ་སྟེ། ཆུང་དང་འབྲིང་དང་ཆེན་པོ་ཡི། །སྔོ་བ་གཞན་ནི་རྣམ་གསུམ་མོ། །ཞེས་པའི་ལུང་དོན་གྲུབ་
པའི་ཕྱིར། ཞེས་ཟེར་བ་མི་འཐད་དེ། ཤེས་བྱ་ཆོས་ཅན། ཐེག་ཆེན་གྱི་སྦྱོར་ལམ་ཆུང་ངུ་མ་ཐོབ་པར་ཐེག་ཆེན་གྱི་སྦྱོར་ལམ་ཆེན་པོ་ཐོབ་པ་ཡོད་པར་ཐལ། དབང་རྣོན་གྱི་རྒྱུད་ཀྱི་སྦྱོར་ལམ་ཡིན་ན། སྦྱོར་ལམ་ཆེན་པོ་ཡིན་དགོས་པའི་ཕྱིར། རྟགས་ཁས། འདོད་ན་

[130B] ཐེག་ཆེན་གྱི་ཚོགས་ལམ་ཆེན་པོ་ཐོབ་པ་ཡོད་པར་ཐལ། འདོད་པའི་ཕྱིར། འདོད་ན། ཐེག་ཆེན་གྱི་ཚོགས་ལམ་ཆེན་པོ་ཐོབ་ན་ཆོས་རྒྱུན་གྱི་ཏིང་ངེ་འཛིན་ཐོབ་མི་དགོས་པར་ཐལ། འདོད་པའི་ཕྱིར། འདོད་ན། དེ་ཚེ་ཆོས་ཀྱི་
རྒྱུན་ལས་ནི་ཞེས་སོགས་ཀྱི་ལུང་དོན་མ་གྲུབ་པར་ཐལ། འདོད་པའི་ཕྱིར། ཁ་ཅིག་སྦྱོར་ལམ་ཆུང་ངུ་མ་ཐོབ་པར་སྦྱོར་ལམ་ཆེན་པོ་ཐོབ་པ་ཡོད་པར་ཐལ། ཐེག་པ་ཆུང་ངུ་མ་ཐོབ་པར་ཐེག་པ་ཆེན་པོ་ཐོབ་པ་ཡོད་པའི་ཕྱིར་ན་མ་ཁྱབ། འོ་ན་ཁོ་རང་ལ། ཐེག་པ་ཆུང་ངུ་དང་
ཐེག་པ་ཆེན་པོའི་གཞི་མཐུན་ཡོད་པར་ཐལ། སྦྱོར་ལམ་ཆུང་ངུ་དང་ཆེན་པོའི་གཞི་མཐུན་ཡོད་པའི་ཕྱིར། རྟགས་ཁས། མ་གྲུབ་ན། དེ་མཚུངས་པ་བུད། གཞན་ཡང། དམ་བཅའ་དེ་མི་འཐད་དེ། ཤེས་བྱ་ཆོས་ཅན། ཐེག་ཆེན་གྱི་སྦྱོར་ལམ་དེ་ཐེག་དམན་གྱི་སྦྱོར་
ལམ་ལས་ཆུང་འབྲིང་ཆེན་པོ་གསུམ་གྱི་སྒོ་ནས་ཁྱད་པར་དུ་འཕགས་པ་མ་ཡིན་པར་ཐལ། ཐེག་དམན་གྱི་སྦྱོར་ལམ་ཆོས་མཆོག་ལ་ཆུང་འབྲིང་ཆེན་པོ་གསུམ་གྱི་དབྱེ་བ་འཐད་པའི་ཕྱིར། མ་གྲུབ་ན། དེར་ཐལ། ཐེག་དམན་གྱི་སྦྱོར་ལམ་ཆོས་མཆོག་ལ་རྒྱུད་ཐ་དད་པའི་
དབང་དུ་བྱས་པའི་ཆུང་འབྲིང་ཆེན་པོ་གསུམ་གྱི་དབྱེ་བ་འཐད་པ་ནི་གང་ཞིག་རྒྱུད་ཐ་དད་པའི་དབང་དུ་བྱས་པའི་སྦྱོར་ལམ་ཆུང་ངུ་ཡིན་ན་སྦྱོར་ལམ་ཆུང་ངུ་ཡིན་དགོས་པའི་ཕྱིར་ཏེ། རྒྱུད་ཐ་དད་པའི་དབང་དུ་བྱས་པའི་སྦྱོར་ལམ་ཆེན་པོ་ཡིན་ན་སྦྱོར་ལམ་ཆེན་པོ་ཡིན་དགོས། དེ་
བཞིན་དུ་འབྲིང་ལ་ཡང་དགོས་པའི་ཕྱིར། རྟགས་ཕྱི་མ་གསུམ་ག་ཁས། །རྩ་བར་འདོད་ན། རྣམ་བཤད་སྙིང་པོ་རྒྱན་དང་འགལ་ལོ། །གཞན་ཡང། ཐེག་ཆེན་གྱི་སྦྱོར་ལམ་ཆུང་ངུ་ལ་གནས་པའི་སེམས་དཔའི་རྒྱུད་ལ་ཚོགས་སྒྲུབ་ཡོད་པར་ཐལ། ཐེག་ཆེན་གྱི་སྦྱོར་ལམ་
ཆུང་ངུ་ལ་གནས་པའི་སེམས་དཔའ་ཡང་ཡིན། ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོ་ལ་གནས་པའི་སེམས་དཔའ་ཡང་ཡིན་པའི་གཞི་མཐུན་པ་ཡོད་པ་ནི་གང་ཞིག་ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོའི་ཡེ་ཤེས་ཡིན་ན་ཚོགས་སྒྲུབ་ཡིན་དགོས་

[131A]༄༅། །པའི་ཕྱིར། ཕྱི་མ་འབུད། དང་པོ་མ་གྲུབ་ན་སོང། དེར་ཐལ། བྱང་སེམས་དབང་རྣོད་གྱི་རྒྱུ་ཀྱི་སྦྱོར་ལམ་ཆོས་མཆོག་ཡིན་ན། ཆོས་མཆོག་ཆེན་པོའི་ཡེ་ཤེས་ཡིན་དགོས་པའི་ཕྱིར། བང་སེམས་དབང་རྟུལ་བྱི་རྒྱུད་ཀྱི་སྦྱོར་ལམ་
ཆོས་མཆོག་ཡིན་ན། ཆོས་མཆོག་ཆུང་ངུའི་ཡེ་ཤེས་ཡིད་དགོས་པའི་ཕྱིར། རྟགས་ཁས། རྩ་བར་འདོད་ན། ཚོགས་སྒྲུབ་ཀྱི་ས་འཚམས་ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོའི་ཡེས་ཤེས་ནས་འཇོག་མི་རིགས་པར་ཐལ་ལོ། །གཞན་ཡང། ཉན་ཐོས་
སྦྱོར་ལམ་པ་དབང་རྣོན་གྱི་རྒྱུད་ཀྱི་དྲོད་ཆེན་པོའི་ཡེ་ཤེས་ཆོས་ཅན། ཁྱོད་དབང་རྣོན་ཀྱི་སྦྱོར་ལམ་ཡིན་པར་ཐལ། ཁྱོད་རྒྱུད་ཐ་དད་པའི་དབང་དུ་བྱས་པའི་སྦྱོར་ལམ་ཆེན་པོ་ཡིན་པའི་ཕྱིར། ཁྱབ་པར་ཁས། མ་གྲུབ་ན། དེར་ཐལ། ཉན་ཐོས་ཀྱི་སྦྱོར་ལམ་དེ་
རྒྱུད་ཐ་དད་པའི་དབང་དུ་བྱས་པའི་ཆུང་བྲིང་ཆེན་པོས་གསུམ་གྱི་དབྱེ་བ་འཐད་པའི་ཕྱིར། རྩ་བར་དོད་ན། དེ་ཆོས་ཅན། དེ་མ་ཡིན་པར་ཐལ། དབང་རྟུལ་གྱི་སྦྱོར་ལམ་ཡིན་པའི་ཕྱིར། དེར་ཐལ། ཉན་ཐོས་ཀྱི་སྦྱོར་ལམ་ཡིན་པའི་ཕྱིར། ཁྱབ་སྟེ། ཉན་ཐོས་
ཡིན་ན་རང་བཞིན་བྱི་དབང་པོ་རྟུལ་པོ་ཡིན་དགོས། རང་རྒྱལ་ཡིན་ན་རང་བཞིན་གྱི་དབང་པོ་འབྲིང་ཡིན་དགོས། བྱང་སེམས་ཡིན་ན་རང་བཞིན་གྱི་དབང་པོ་རྣོན་པོ་ཡིན་དགོས་པའི་ཕྱིར། མ་གྲུབ་ན་འབུད། དེ་ལྟར་འཇུག་པའི་ཊཱིཀ་ཆེན་ལས། ཐེག་པ་ཆེ་
འབྲིང་ཆུང་གསུམ་གྱི་དབང་པོ་རྣོ་འབྲིང་རྟུལ་པོ་ཡིན། ཞེས་གསུངས་པའི་ཕྱིར། ཁོ་ན་རེ། བྱང་སེམས་དཔའ་དང་འབྲེལ་བའི་དབང་པོ་རྟུལ་པོ་ལ་སོགས་པའི་བྱེ་བྲག་གི་ཆུང་གནུ་དང་འབྲིང་དང་ཆེན་པོ་དང་ཞེས་བཤད་པ་མི་འཐད་པར་ཐལ། བྱང་སེམས་དབང་རྟུལ་གྱི་
རྒྱུད་ཀྱི་སྦྱོར་ལམ་ཡིན་ན། ཐེག་ཆེན་གྱི་སྦྱོར་ལམ་ཆུང་ངུ་ཡིན་དགོས། བྱང་སེམས་དབང་རྣོན་གྱི་རྒྱུ་ཀྱི་ཐེག་ཆེན་གྱི་སྦྱོར་ལམ་ཡིན་ན། བྱང་སེམས་ཀྱི་སྦྱོར་ལམ་ཆེན་པོ་ཡིན་མི་དགོས་པའི་ཕིར། ཟེར་ན། མ་ཁྱབ་སྟེ། དེའི་དོན། བྱང་སེམས་དབང་

[131B] རྒྱུད་ཐ་དད་པའི་དབང་དུ་བྱས་པའི་སྦྱོར་ལམ་ཆུང་དུ་ཡིན་དགོས། བྱང་སྨེས་དབང་རྣོན་གྱི་རྒྱུད་ཀྱི་སྦྱོར་ལམ་ཡིན་ན། རྒྱུད་ཐ་དད་པའི་དབང་དུ་བྱས་པའི་བྱང་སེམས་ཀྱི་སྦྱོར་ལམ་ཆེན་པོ་ཡིན་དགོས། རྒྱུད་ཐ་དད་པའི་དབང་དུ་བྱས་པའི་
སྦྱོར་ལམ་ཆུང་ངུ་ཡིན་ན། སྦྱོར་ལམ་ཆུང་ངུ་ཡིན་མི་དགོས། རྒྱུད་ཐ་དད་པའི་དབང་དུ་བྱས་པའི་སྦྱོར་ལམ་ཆེན་པོ་ཡིན་ན། སྦྱོར་ལམ་ཆེན་པོ་ཡིན་མི་དགོས་པའི་ཕྱིར། ཁོ་ན་རེ། དབང་རྣོན་གྱི་རྒྱུད་ཀྱི་སྦྱོར་ལམ་ཡིན་ན། རྒྱུད་ཐ་དད་པའི་དབང་དུ་བྱས་པའི་སྦྱོར་ལམ་ཆེན་པོ་ཡིན་
པས་ཁྱབ་པ་དང། དབང་འབྲིང་གི་རྒྱུད་ཀྱི་སྦྱོར་ལམ་ཡིན་ན། རྒྱུད་ཐ་དད་དུ་བྱས་པའི་སྦྱོར་ལམ་འབྲིང་ཡིན་དགོས་པ་དང། དབང་རྟུལ་ཀྱི་རྒྱུད་ཀྱི་སྦྱོར་ལམ་ཡིན་ན། རྒྱུད་ཐ་དད་པའི་དབང་དུ་བྱས་པའི་སྦྱོར་ལམ་ཆུང་ངུ་ཡིན་དགོས་པར་ཐལ། བྱང་སེམས་
དཔའ་དང་འབྲེལ་པའི་དབང་པོ་རྟུལ་པོ་ལ་སོགས་པའི་བྱེ་བྲག་གི་ཞེས་སོགས་ཀྱི་ལུང་དོན་གྲུབ་པའི་ཕྱིར། འདོད་ན། བྱང་སེམས་དབང་རྟུལ་གྱི་རྒྱུད་ཀྱི་སྦྱོར་ལམ་ཆོས་ཅན། རྒྱུད་ཐ་དད་པའི་དབང་དུ་བྱས་པའི་སྦྱོར་ལམ་ཆེན་པོ་ཡིན་པར་ཐལ། དབང་རྣོན་གྱི་རྒྱུད་ཀྱི་སྦྱོར་
ལམ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། བྱང་སེམས་ཡིན་ན་རང་བཞིན་གྱི་དབང་རྣོན་ཡིན་དགོས་པའི་ཕྱིར། རྟགས་ཁས། འདོད་མི་ནུས་ཏེ། རྒྱུད་ཐ་དད་པའི་དབང་དུ་བྱས་པའི་སྦྱོར་ལམ་ཆུང་ངུ་ཡིན་པའི་ཕྱིར། དེར་ཐལ། ཆོས་ཅན་
དེའི་ཕྱིར། གསུམ་པ་དངོས། དེ་བཞིན་དུ། ཉན་ཐོས་དབང་རྣོན་གྱི་རྒྱུད་ཀྱི་སྦྱོར་ལམ་ཆོས་ཅན། ཁྱོད་རྒྱུད་ཐ་དད་པའི་དབང་དུ་བྱས་པའི་སྦྱོར་ལམ་ཆུང་ངུ་མིམ་པར་ཐལ། ཁྱོད་དབང་རྟུལ་གྱི་རྒྱུད་ཀྱི་སྦྱོར་ལམ་ཆུང་ངུ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེ་ཡིན་པར་ཐལ་
ཉན་ཐོས་ཡིན་ན། རང་བཞིན་གྱི་དབང་རྟུལ་ཡིན་དགོས་པའི་ཕྱིར། རྟགས་དངོས། རྩ་བར་འདོད་མི་ནུས་ཏེ། རྒྱུད་ཐ་དད་པའི་དབང་དུ་བྱས་པའི་སྦྱོར་ལམ་ཆེན་པོ་ཡིན་པའི་ཕྱིར།ཆོས་ཅན་དེའི་ཕྱིར། ཟེར་ན། རྩ་བར་མ་ཁྱབ་ཅིང། ལུང་དོན་བཤད་ཟིན་ཏོ། །

[132A]༄༅། །དྲོད་ཐོབ་པའི་ཚད་ལ་ཁ་ཅིང་སྟོང་ཉིད་ལ་དམིགས་པའི་ཞི་ལྷག་གཟུང་འབྲེལ་གྱི་ཏིང་ངེ་འཛིན་ཐོབ་པ་ན་ཐེག་ཆེན་གྱི་སྦྱོར་ལམ་དྲོད་ཐོབ་པར་འཇོག་ཟེར་ན། སྟོང་ཉིད་མངོན་གསུམ་དུ་རྟོགས་པའི་ཉན་ཐོས་དགྲ་བཅོམ་པ་ཆོས་ཅན་
ཐེག་ཆེན་གྱི་སྦྱོར་ལམ་དྲོད་ཐོབ་པར་ཐལ། སྟོང་ཉིད་ལ་དམིགས་པའི་ཞི་ལྷག་ཟུང་འབྲེལ་གྱི་ཏིང་ངེ་འཛིན་ཐོབ་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། སྟོང་ཉིད་མངོན་སུམ་དུ་རྟོགས་པའི་གང་ཟག་ཡིན་པའི་ཕྱིར། རྩ་བར་འདོད་མི་ནུས་ཏེ། ཐེག་
དམམ་གྱི་གང་ཟག་ཡིན་པའི་ཕྱིར། ཁ་ཅིང། བྱང་སེམས་སྦྱོར་ལམ་པའི་རྟོགས་པ་སྔོན་དུ་སོང་བའི་ཉན་ཐོས་ཚོགས་ལམ་པ་ཆོས་ཅན། ཐེག་ཆེན་གྱི་སྦྱོར་ལམ་མ་ཐོབ་པར་ཐལ། ཐེག་དམན་གྱི་གང་ཟག་ཡིན་པའི་ཕྱིར། རྟགས་གྲུབ་སྟེ། ཆོས་ཅན་དེ་ཡོད་
པའི་ཕྱིར། དེར་ཐལ། བྱང་སེམས་སྦྱོར་ལམ་པ་ཐེག་དམན་ལམ་དུ་འཇུག་པ་ཡོད་པའི་ཕྱིར། དེར་ཐལ། བྱང་སེམས་ཚོགས་ལམ་པ་ཐེག་དམན་ལམ་དུ་འཇུག་པ་ཡོད་པའི་ཕྱིར། ཟེར་ན། འདིར་མ་ཁྱབ། ཁོ་ན་རེ། བྱང་སེམས་ཚོགས་ལམ་པ་ཐེག་དམན་
ལམ་དུ་འཇུག་པ་མེད་པར་ཐལ། ཚོགས་ལམ་ཆེན་པོ་ལ་གནས་པའི་སེམས་དཔའ་ཐེག་དམན་ལམ་དུ་འཇུག་པ་མེད་པའི་ཕྱིར། ཟེར་ན་མ་ཁྱབ། དེར་ཐལ། ཚོགས་ལམ་འབྲིང་ལ་གནས་པའི་སེམས་དཔའ་ཐེག་དམམ་ལམ་དུ་འཇུག་པ་མེད་པའི་ཕྱིར་དེར་ཐལ་
ཚོགས་ལམ་པའི་འབྲིང་ལ་ངས་པའི་སེམས་དཔའི་རྒྱུད་ཀྱི་ཀུན་རྫོབ་སེམས་བསྐྱེད་ལ་ཉམས་པ་མི་སྲིད་པའི་ཕྱིར། དེར་ཐལ། བྱང་ཆུབ་ཀྱི་བར་དུ་རྣམ་པར་གཞན་དུ་མི་འགྱུར་པ་དང། ཞེས་གསུངས་པའི་ཕྱིར། ཁོ་ན་རེ། དམན་ལམ་སྔོན་དུ་མ་སོང་བའི་བྱང་སེམས་
ཚོགས་ལམ་པས་སྟོང་ཉིད་ལ་དམིགས་པའི་ཞི་ལྷག་ཟུང་འབྲེལ་གྱི་ཏིང་ངེ་འཛིན་ཐོབ་པ་ན་ཐེག་ཆེན་བྱི་སྦྱོར་ལམ་འདྲོད་ཐོབ་བདག་གོ། །ཟེར་ན། དམན་ལམ་སྔོན་དུ་མ་སོང་བའི་བྱང་སེམས་ཚོགས་ལམ་པས་ཐེག་ཆེན་གྱི་སྦྱོར་ལམ་འདྲོད་ཐོབ་པར་སྟོང་ཉིད་

[132B] དམ་འཅའ་འཐད་པའི་ཕྱིར། འདིད་མི་ནུས་ཏེ། དེས་དེ་མ་ཐོབ་པར་སྟོང་ཉིད་མངོན་སུམ་དུ་རྟོགས་པ་སྲིད་པའི་ཕྱིར། དེར་ཐལ། སྟོང་ཉིད་རྟོགས་པའི་བྱང་སེམས་ཚོགས་ལམ་པའི་
རྟོགས་པ་སྔོན་དུ་སོང་བའི་སྟོང་ཉིད་མངོན་སུམ་དུ་རྟོགས་པའི་ཉན་ཐོས་མཐོང་ལམ་པ་ཡོད་པའི་ཕྱིར། དེས་ན་རང་ལུགས་ནི། དང་པོ་ནས་ཐེག་པ་ཆེན་པོད་རིགས་ངེ་པའི་བྱང་སེམས་ཚོགས་ལམ་པས་སྟོང་ཉིད་ལ་དམིགས་པའི་ཞི་ལྷག་ཟུང་འབྲེལ་
ཐོབ་ན། དེས་ཐེག་པ་ཆེན་པོའི་སྦྱོར་ལམ་དྲོད་ཐོབ་པར་འཇོག་པ་དེ་བཞིན་དུ། དེ་འདྲའི་གང་ཟག་དེས་སྟོང་ཉིད་ལ་དམིགས་པའི་སྒོམ་བྱུང་ཐོབ་པ་ན། དེས་ཐེག་ཆེན་པ་ཆེན་པོའི་སྦྱོར་ལམ་དྲོད་འཇོག་བྱས་པ་ལ་ཁོ་ན་རེ། དང་པོ་ནས་ཐེག་པ་ཆེན་པོའི་རིགས་
ངེས་པའི་བྱང་སེམས་ཚོགས་ལམ་པ་དེས་སྟོང་ཉིད་ལ་དམིགས་པའི་ཞི་ལྷག་ཟུང་འབྲེལ་གྱི་ཏིང་ངེ་འཛིན་ལ་མཐོབ་པར་ཐལ། དམ་བཅའ་དེ་འཐད་པའི་ཕྱིར། འདོད་མི་ནུས་ཏེ། དེའི་རྒྱུད་ཀྱི་སྟོང་ཉིད་རྟོགས་པའི་བསམ་གཏན་གྱི་དངོས་གཞིའི་སྙོམས་འཇུག་དེ་
སྟོང་ཉིད་ལ་དམིགས་པའི་ཞི་ལྷག་ཟུང་འབྲེལ་ཡིན་པའི་ཕྱིར། དེར་ཐལ། སྟོང་ཉིད་ལ་དམིགས་པའི་བསམ་གཏན་གྱི་དངོས་གཞིའི་སྙོམས་འཇུག་ཡིན་པའི་ཕྱིར། ཁྱབ་སྟེ། བསམ་གཏན་གྱི་དངོས་གཞིའི་སྙོམས་འཇུག་ཡིན་ན། ཞི་ལྷག་ཟུང་
འབྲེལ་ཡིན་དགོས་པའི་ཕྱིར། ཟེར་ན། འདིར་མ་ཁྱབ། ཡང་ཁོ་ན་རེ། དམན་ལམ་སྔོན་དུ་མ་སོང་བའི་ཚོགས་ལམ་ཆེན་པོ་ལ་གནས་པའི་སེམས་དཔའ་དེས་སྟོང་ཉིད་ལ་དམིགས་པའི་ཞི་གནས་ཐོབ་པར་ཐལ། དེས་སྟོང་ཉིད་ལ་དམིགས་པའི་ལྷག་
མཐོང་ཐོབ་པ་དང་ཐེག་པ་ཆེན་པོའི་སྦྱོར་ལམ་དྲོད་ཐོབ་པ་དུས་མཉམ་པ་གང་ཞིག་སྟོང་ཉིད་ལ་དམིགས་པའི་ལྷག་མཐོང་ཐོབ་པ་ལ་སྟོང་ཉིད་ལ་དམིགས་པའི་ཞི་གནས་ཐོབ་པ་སྔོན་དུ་འགྲོད་དགོས་པའི་ཕྱིར། དང་པོ་གྲུབ་སྟེ། དེས་སྟོང་ཉིད་ལ་དམིགས་

[133A]༄༅། །པའི་ཞི་ལྷག་ཟུང་འབྲེལ་ཐོབ་པ་དང། ཐེག་ཆེན་གྱི་སྦྱོར་ལམ་དྲོད་ཐོབ་པ་དུས་མཉམ་པ་གང་ཞིག་སྟོང་ཉིད་ལ་དམིགས་པའི་ལྷག་མཐོང་ཡིན་ན། སྟོང་ཉིད་ལ་དམིགས་པའི་ཞི་ལྷ་གཟུང་འབྲེལ་ཡིན་དགོས་པའི་ཕྱིར། དང་པོ་དངོས། གཉིས་པ་འབུད། རྩ་
བར་འདོད་ན། དེས་སྟོང་ཉིད་ལ་དམིགས་པའི་སྒོམ་བྱུང་གི་བློ་ཐོབ་པར་ཐལ། དེས་སྟོང་ཉིད་ལ་དམིགས་པའི་ཞི་གནས་ཐོབ་པ་གང་ཞིག་ཞིག་གནས་ཡིན་ན། སྒོམ་བྱུང་གི་བློ་ཡིན་དགོས་པའི་ཕྱིར། ཟེར་ན་དྲིར་མ་ཁྱབ། མ་ཁྱབ་འཚམས་དང་པོ་ལ། སྟོང་ཉིད་རྟོགས་
པའི་རྣམ་མཁྱེན་ཆོས་ན། ཉན་ཐོས་ཀྱི་ལམ་ཤེ་པའི་ལམ་ཤེས་ཡིན་པར་ཐལ། ཉན་ཐོས་ཀྱི་ལམ་ཤེས་པའི་རྣམ་མཁྱེན་ཡིན་པའི་ཕྱིར། མ་གྲུབ་ན་སོང། དེ་ལ་ཁྱབ་ཡོར་པར་ཐལ། རྣམ་མཁྱེན་ཡིན་ན་ལམ་ཤེས་ཡིན་དགོས་པའི་ཕྱིར་
འཁོར་གསུམ། གཉིས་པ་ལ། སྟོང་ཉིད་ལ་དམིགས་པ་གང་ཞིག་སྒོམ་བྱུང་གི་བློ་ཡིན་ན་སྟོང་ཉིད་ལ་དམིག་པའི་སྒོམ་བྱུང་གི་བློ་ཉིན་དགོས་པར་ཐལ། སྟོང་ཉིད་དམིགས་པའི་ཞི་གནས་ཡིན་ན་སྟོང་ཉིད་ལ་དམིགས་པའི་སྒོམ་བྱུང་གི་བློ་ཡིན་དགོས་
པའི་ཕྱིར། རྟགས་དོན་གྱི་དངོས། འདོད་ན། སྟོང་ཉིད་ལ་དམིགས་པའི་རྣམ་མཁྱེན་ཆོས་ཅན། ཉན་ཐོས་ཀྱི་ལམ་ཤེས་པའི་ལམ་ཤེས་ཡིན་པར་ཐལ། ཉན་ཐོས་ཀྱི་ལམ་ཤེས་པ་ནི་གང་ཞིག་ལམ་ཤེས་ཡིན་པའི་ཕྱིར། ཁྱབ་པ་འགྲིགས། དེས་ཚོན་
ནས་མཚུངས་པ་གཞན་ལ་ཡང་ཤེས་པར་བྱའོ། ཁ་ཅིག་ཆོས་ཅན་ཀུན་རྫོབ་པ་བདེན་པ་མེད་དུ་རྟོགས་པའི་དམན་ལམ་སྔོན་དུ་མ་སོང་བའི་ཐེག་ཆེན་གྱི་སྦྱོར་ལམ་ཆོས་ཅན་ཀུན་རྫོབ་པ་མི་སྣང་ཟེར་ན། དེ་ལ་སྣང་བར་ཐལ། དམན་ལམ་སྔོན་དུ་མ་སོང་བའི་
བྱང་སེམས་སྦྱོར་ལམ་པའི་རྒྱུད་ཀྱི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་ལ་ཆོས་ཅན་ཀུན་རྫོབ་པ་སྣང་བའི་ཕྱིར། མ་གྲུབ་ན། དེར་ཐལ། དེ་ལ་སྟོང་ཉིད་ཀྱི་དོན་སྤྱི་སྣང་བའི་ཕྱིར། མ་བྲུབ་ན། དེ་ཆོས་ཅན། ཁྱོད་ལ་

[133B] ཁྱོད་སྟོང་ཉིད་དོན་སྤྱིའི་ཚུལ་གྱི་རྟོགས་པའི་བློ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། བྱས་པ་ལ་ཁོ་ན་རེ། དམན་ལམ་མངོན་དུ་མ་སོང་བའི་ཆོས་ཅན་ཀུན་རྫོབ་པ་བདེན་མེད་དུ་རྟོགས་པའི་ཐེག་ཆེན་གྱི་སྦྱོར་ལམ་ཆོས་ཅན། ཁྱོད་
ལ་ཆོས་ཅན་ཀུན་རྫོབ་པ་བདེན་པར་སྣང་བར་ཐལ། ཁྱོད་ལ་ཆོས་ཅན་ཀུན་རྫོབ་པ་སྣང་བ་གང་ཞིག། ཁྱོད་རྟོག་པ་ཡིན་པའི་ཕྱིར། འདོད་མི་ནུས་ཏེ། དེ་བདེན་མེད་དུ་རྟོགས་པའི་བློ་ཡིན་པའི་ཕྱིར། ཟེར་ན། འདིར་མ་ཁྱབ། རྟོག་པ་ཆོས་ཅན། དེར་ཐལ་
དེའི་ཕྱིར། མ་གྲུབ་ན། དེ་ཆོས་ཅན། ཀུན་རྫོབ་བདེན་མེད་དུ་རྟོགས་པར་ཐལ། ཆོས་ཅན་ཀུན་རྫོབ་པ་བདེན་མེད་ཡིན་པ་དེ་ཁྱོད་ཀྱི་གཞལ་བྱ་ཡིན་པའི་ཕྱིར། མ་གྲུབ་ན། དེ་ཆོས་ཅན། རྟོག་པའི་གཞལ་བྱ་ཡིན་པར་ཐལ། གཞི་གྲུབ་པའ་ཕྱིར་
རྩ་བར་འདོད་ན། དེ་ཆོས་ཅན། ཁྱོད་ལ་ཆོས་ཅན་ཀུན་རྫོབ་པ་བདེན་པར་སྣང་པར་ཐལ། ཁྱོད་ལ་ཆོས་ཅན་ཀུན་རྫོབ་པ་སྔ་བ་གང་ཞིག་ཁྱོད་རྟོག་པ་ཡིན་པའི་ཕྱིར། འཁོར་གསུམ། གཞན་ཡང། དམན་ལམ་སྔོན་དུ་མ་སོང་བའི་བྱང་སེམས་སྦྱོར་ལམ་
པའི་རྒྱུད་ཀྱི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་ཆོས་ཅན། ཁྱོད་ལ་སྟོང་ཉིད་བདེན་པར་མི་སྣང་བར་ཐལ། ཁྱོད་སྟོང་ཉིད་བདེན་མེད་དུ་རྟོགས་པའི་བློ་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། ཊཱིཀར་
སྦྱོར་ལམ་བཞི་ལ་གཟུང་བ་རང་བཞིན་མེད་པར། གསལ་སྣང་ཆུང་འབྲིང་ཆེན་པོར་གྱུར་པ་དང། འཛིན་པ་རང་བཞིན་མེད་པ་ལ་གསལ་སྣང་རྫོགས་པའི་སྒོ་ནས་ཁྱད་པར་དབྱེ་བ་ཤིན་ཏུ་དཀའ་སྟེ། མཉམ་བཞག་ཏུ་གཟུང་འཛིན་གྱི་ཆོས་ཐམས་ཅད་ཅིག་ཅར་དུ་
བསྡུས་ནས་དེ་བདེན་པས་སྟོང་པ་ལ་མཉམ་པར་བཞག་ཅིང། དེ་དག་གི་ཆོས་ཉིད་ཀྱོ་དོན་སྤྱི་གསལ་པོར་ཤར་བ་ལ་ཡང་ཁྱད་པར་མེད་པའི་ཕྱིར་རོ་ཞེས་གསུང་ཞིང། དེས་ན། རྒྱལ་མཚབ་ཆོས་རྗེའི་ལུགས་ལ། སྟོང་ཉིད་ལ་རྩེ་གཅིག་ཏུ་མཉམ་པར་

[134A]༄༅། །བཞག་པའི་ཐེག་ཆེན་གྱི་སྦྱོར་ལམ་མཉམ་གཞག་ཡེ་ཤེས་ཡིན་ན། གཟུང་བ་བདེན་མེད་ལ་རྩེ་གཅིག་ཏུ་མཉམ་པར་བཞག་པའི་ཡེ་ཤེས་ཡིན་པས་ཁྱབ། དེ་ཡིན་ན། འཛིན་པ་བདེན་མེད་ལ་རྩེ་གཅིག་ཏུ་མཉམ་པར་བཞག་པའི་ཡེ་
ཤེས་ཡིན་པས་ཁྱབ། དེ་བཞིན་དུ་དེ་ཡིན་ན། སྟོང་ཉིད་ལ་རྩེ་གཅིག་ཏུ་མཉམ་པར་ཞག་པའི་ཡེ་ཤེས་ཡིན་པས་ཁྱབ་པར་སོཌ་བཞེད་མི་བཞེད་མིག་ཕྱེ་ལ་ལྟོས་ཤིག་ཁོ་ན་རེ། སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་སྦྱོར་ལམ་མཉམ་
གཞག་ཡེ་ཤེས་ཡིན་ན། ཀ་བ་བདེན་མེད་ལ་རྩེ་གཅིག་ཏུ་མཉམ་པར་བཞག་པའི་ཡེ་ཤེས་ཡིན་པས་ཁྱབ་པར་ཐལ་དེ་ཡིན་ན་སྟོང་ཉིད་བདེན་མདེ་ལ་རྩེ་གཅིག་ཏུ་མཉམ་པར་བཞག་པའི་ཡེ་ཤེས་ཡིན་དགོས་པའི་ཕྱིར། དོད་ན། ཀ་བ་ཚད་མས་མ་དམིག་པའི་ས་ཕྱོགས་ཀྱི་བྱང་
སེམས་སྦྱོར་ལམ་པའི་རྒྱུད་ཀྱི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤ་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། ཀ་བ་བདེན་མེད་དེ་དོད་དམ་བདེན་པ་ཡིན་པར་ཐལ། ཁྱོད་ཐེག་ཆེན་གྱི་སྦྱོར་ལམ་མཉམ་
བཞག་ཡེ་ཤེས་གང་ཞིག་འདོད་པའི་ཕྱིར། ཟེར་ན། རྩ་བར་མ་ཁྱབ། རྩ་བའི་དྨ་འཅའ་ལ་སྐྱོན་གཞན་ཡང། དམན་ལམ་སྔོན་དུ་མ་སོང་བའི་བྱང་སེམས་སྦྱོར་ལམ་པའི་བདེན་མེད་བདེན་པར་མེད་པ་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་
ཡེ་ཤེས་ཆོས་ཅན། ཁྱོད་ལ་བདེན་མེད་བདེན་པར་མི་སྣང་བར་ཐལ། ཁྱོད་བདེན་མེད་བདེན་མེད་དུ་རྟོགས་པའི་བློ་ཡིན་པའི་ཕྱིར། མ་ཁྱབ་ན། ཆོས་ཅན་ཀུན་རྫོབ་པ་བདེན་མེད་དུ་རྟོགས་པའི་བློ་ཡིན་ན། དེ་ལ་དེ་བདེན་པར་མི་སྣང་བས་ཁྱབ་པ་ཡོད་པ་བུད། འདོད་
ན་དེ་ཆོས་ཅན། ཁྱོད་ལ་བདེན་མེ་བདེན་པར་སྣང་བར་ཐལ། ཁྱོད་ལ་བདེན་མེད་སྣང་བ་གང་ཞིག་ཁྱོད་རྟོག་པ་ཡིན་པའི་ཕྱིར། ཁྱབ་པ་ཁས། དང་པོ་མ་གྲུབ་ན། དེར་ཐལ། ཁྱོད་ཀྱི་བདེན་མེད་དངོས་སུ་རྟོགས་པའི་ཕྱིར། དེར་ཐལ། བདེན་

[134B] ཆོས་ཅན་དེའི་ཕྱིར། བྱས་པ་ལ་ཁོ་ན་རེ། དེ་ལ་བདེན་མེ་བདེན་མེད་དུ་སྣང་ཡང་བདེན་མེ་མི་སྣང་ཟེར་ན། བདེན་མེད་བདེན་མེད་དུ་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་
བར་ཆད་མེད་ལམ་ལ་བདེན་མེད་བདེན་མེད་དུ་སྣང་ཡང་བདེན་མེད་མི་སྣང་བའི་ཁྱད་པར་འཐད་པར་ཐལ། བདེན་མེད་བདེན་མེ་དུ་རྟོགས་པའི་ཐེག་ཆེན་གྱི་སྦྱོར་ལམ་མཉམ་བཞག་ཡེ་ཤེས་ལ་བདེན་མེད་བདེན་མེ་དུ་སང་ཡང། དེ་ལ་བདེན་མེད་མི་སྣང་
བའི་ཁྱད་པར་འཐད་པའི་ཕྱིར། རྟགས་ཁས། འདོད་ན། དེ་འདྲ་བའི་ཐེག་ཆེན་གྱི་ཐོང་ལམ་བར་ཆད་མེད་ལམ་དེས་བདེན་མེད་མེད་དུ་མངོན་སུམ་དུ་རྟོགས་ཤིང་བདེན་མེད་མངོན་སུམ་དུ་མ་རྟོགས་པའི་ཁྱད་པར་འཐད་པར་ཐལ། འདོད་པའི་ཕྱིར་
འདོད་ན། དེ་འདྲ་བའི་ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། ཁྱོད་ཀྱི་བདེན་མེད་མངོན་སུམ་དུ་རོགས་པར་ཐལ། ཁྱོད་ཀྱིས་སྟོང་ཉིད་མངོན་སུམ་དུ་རྟོགས་པའི་ཕྱིར་ཏེ། ཁྱོད་ཐེག་ཆེན་གྱི་མཐོང་ལམ་བ་ཆད་མེད་ལམ་ཡིན་པའི་ཕྱིར་
ཁོ་ན་རེ། བུམ་པ་བདེན་མེད་དུ་རྟོགས་པའི་ཐེག་ཆེན་གྱི་སྦྱོར་ལམ་མཉམ་པར་གཞག་ཡེ་ཤེས་ལ་བུམ་པ་སྣང་བར་ཐལ། བདེན་མེད་བདེན་མེད་དུ་རྟོགས་པའི་ཐེག་ཆེན་གྱི་སྦྱོར་ལམ་མཉམ་གཞག་ཡེ་ཤེས་ལ་བདེན་མེད་སྣང་བའི་ཕྱིར། ཟེར་ན། མ་ཁྱབ་
གཞན་ཡང། གོང་གི་མ་ཁྱབ་འཚམས་ལ། ཁྱོད་ལ་ཡུལ་དེ་བདེན་པར་མི་སྣང་བར་ཐལ། ཁྱོད་ལ་དེ་བདེན་མེད་དུ་སྣང་བའི་ཕྱིར། ཞེས་པའི་ཐལ་འགྱུར་ལ་ཁྱབ་པར་ཡོད་པར་ཐལ། ཆོས་ཅན་ཀུན་རྫོབ་པ་བདེན་མེད་དུ་རྟོགས་པའི་བློ་ཡིན་ན། དེ་བདེན་
པར་མི་སྣང་བས་ཁྱབ་པ་ཡོད་པའི་ཕྱིར། འདོད་ན། ཚུར་མཐོང་ཆོས་ཅན། ཁྱོད་ལ་གཟུགས་བདེན་པར་མི་སྣང་བར་ཐལ། ཁྱོད་ལ་གཟུགས་བདེན་མེ་དུ་སྣང་བའི་ཕྱིར། ཁྱབ་པ་ཁས། དེར་ཐལ། གཟུགས་བདེན་པར་མེད་པ་དེ་ཁྱོད་ཀྱིས་དངོས་ཀྱི་

[135A]༄༅། །གཞལ་བྱ་ཡིན་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཚུར་མཐོང་གི་དངོས་ཀྱི་གཞལ་བྱ་ཡིན་པར་ཐལ། གཞི་གྲུབ་པའི་ཕྱིར། རྩ་བར་འདོད་ན། གཟུགས་བདེན་པར་སྣང་བའི་གང་ཟག་ཞི་མ་གྲུབ་པར་ཐལ་ལོ། །དེ་ན་
ཆོས་ཅན་ཀུན་རྫོབ་པ་བདེན་མེད་དུ་རྟོགས་པའི་ཐེག་ཆེན་གྱི་སྦྱོར་ལམ་ལ། ཆོས་ཅན་ཀུན་རྫོབ་པར་བདེན་པར་ཡང་སྣང། བདེན་མེད་དུ་ཡང་སྣང་ཞེས་ཁས་བླང་ངོ། །ཐེག་ཆེ་གྱི་སྦྱོར་ལམ་དེ་ཐེག་དམན་གྱི་སྦྱོར་ལམ་ལས་ཁྱད་ཆོས་ལྔའི་སྒོ་ནས་
ཁྱད་པར་འཕགས་ཚུལ་གང་ཞེ་ན། འདི་ལ་ཁ་ཅིག་ཐེག་ཆེན་གྱི་སྦྱོར་ལམ་དེ་བདེན་པ་བཞི་ལ་རྣམ་པ་མཐའ་ཡས་པའི་སྒོ་ནས་རིགས་པའི་རྣམ་གྲངས་ཀྱི་འདོགས་གཅོད། དམན་པའི་སྦྱོར་ལམ་གྱིས་དེ་ལྟར་མི་གཅོད་པ་དེ་དམིགས་པའི་སྒོ་ནས་
ཁྱད་པར་དུ་འཕགས་པའི་དོན་ཡིན། ཐེག་ཆེན་གྱི་སྦྱོར་ལམ་དེ། སྟོང་ཉིད་འཛིན་སྟངས་གྱི་ཡུལ་དུ་བྱས་པའི་སྒོ་ནས་རང་གི་སྤང་བྱའི་གཙོ་བོ་ལ་གནོད། དམན་པའི་སྦྱོར་ལམ་གྱི་དེ་ལྟར་མི་གནོད་པ་དེ། རྣམ་པའི་སྒོ་ནས་ཁྱད་པར་དུ་འཕགས་པའི་དོན་ཡིན་
ཐེག་ཆེན་གྱི་སྦྱོར་ལམ་དེས་ཐེག་པ་གསུམ་གྱི་སྤངས་རྟོགས་ཀྱི་རིགས་ཚང་བའི་ཐེག་ཆེན་གྱི་མཐོང་ལམ་ཀྱི་ཉེར་ལེན་བྱེད། དམན་པའི་སྦྱོར་ལམ་གྱི་དེ་ལྟར་མི་བྱེད་པ་དེ། རྒྱུའི་སྒོ་ནས་ཁྱད་པར་དུ་འཕགས་པའི་དོན་ཡིན། མཆོག་གི་སྤྲུལ་སྐུས་རང་
གི་གདུལ་བྱ་བྱང་སེམས་སྦྱོར་ལམ་པ་ལ་ཆོས་རྫོགས་པར་བསྟན་པའི་སྒོ་ནས་ཡོངས་འཛིན་བྱེད། ཉན་ཐོས་སྦྱོར་ལམ་པ་ལ་དེ་ལྟར་མི་བྱེད་པས། ཡོངས་འཛིན་གྱི་སྒོ་ནས་ཁྱད་པར་དུ་འཕགས་པའི་དོན་ཡིན། སྟོང་ཉིད་རྟོགས་པའི་ཐེག་ཆེན་གྱི་སྦྱོར་ལམ་
དྲོད་སོགས་བཞི་པོ་དེས་མཐོང་སྤང་ཤེས་སྒྲིབ་རྟོགས་པ་མངོན་གྱུར་པ་བཞི་པོ་རིམ་ཅན་དུ་མགོ་གནོན་ནུས། ཐེག་དམན་གྱི་སྦྱོར་ལམ་གྱིས་དེ་ལྟར་མི་ནུས་པ་དེ་སྤང་བྱའི་སྒོ་ནས་ཁྱར་པར་དུ་འཕགས་པའི་དོན་ཡིན། ཟེར་ན། མཐོང་ལམ་སྤང་ཤེས་སྒྲིབ་རྟོག་

[135B] སྤང་བྱའི་སྒོ་ནས་ཁྱད་པར་དུ་འཕགས་ཚུལ་དེ་འཐད་པའི་ཕྱིར། འདོད་མི་ནུས་ཏེ། བདེན་འཛིན་མངོན་གྱུར་བ་རེ་ཤིག་སྤངས་པའི་ཐེག་དམན་དགྲ་
བཅོམ་ཡོད་པའི་ཕྱིར། བདེན་མེད་མངོན་སུམ་དུ་རྟོགས་པའི་ཐེག་དམན་དགྲ་བཅོམ་ཡོད་པའི་ཕྱིར། འཇུག་པའི་ཊཱིཀ་ཆེན་གྱི་རང་རྒྱུད་བའི་ཐད་དུ་གསུངས་ཚུལ་རིགས་ཀྱི་སྐབས་སུ་འཆད་པའི་ཕྱིར། གཞན་ཡང། རང་འབྲས་ཐེག་པ་གསུམ་གྱི་
རྟོགས་རིགས་ཚང་བར་ཐོབ་པའི་ཐེག་ཆེན་གྱི་མཐོང་ལམ་གྱི་ཉེར་ལེན་བྱེད་པའི་ཐེག་དམན་གྱི་སྦྱོར་ལམ་མེད་པར་ཐལ། རྒྱུའི་སྒོ་ནས་ཁྱར་པར་དུ་འཕཌ་ཚུལ་འཐད་པའི་ཕྱིར། འདོད་མི་ནུས་ཏེ། རང་གི་ཉེར་ལེན་དུ་གྱུར་པའི་ཐེག་དམན་གྱི་སྦྱོར་ལམ་ལས་
བྱུང་བའི་ཐེག་ཆེན་གྱི་མཐོང་ལམ་ཡོད་པའི་ཕྱིར། ཁོ་ན་རེ། ཐེག་ཆེན་གྱི་སྦྱོར་ལམ་གྱི་ཐེག་པ་གསུམ་གྱི་རྟོགས་རིགས་ཚང་བར་ཐོབ་པའི་ཐེག་ཆེན་གྱི་མཐོང་ལམ་གྱི་ཉེར་ལེན་བྱེད། ཐེག་དམན་གྱི་སྦྱོར་ལམ་གྱིས་དེའི་ཉེར་ལེན་མི་བྱེད་པ་དེ་རྒྱུའི་སྒོ་
ནས་ཁྱད་པར་དུ་འཕགས་པའི་དོན་དུ་འཆད་རིགས་པར་ཐལ། ཐེག་ཆེན་གྱི་སྦྱོར་ལམ་དེས་ཐེག་པ་གསུམ་གྱི་རྟོགས་རིགས་ཚང་བའི་ཐེག་ཆེན་གྱི་མཐོང་ལམ་གྱི་ཉེར་ལེན་བྱེད། ཐེག་དམན་གྱི་སྦྱོར་ལ་གྱིས་ཐེག་ཨཔ་གསུམ་གྱི་རྟོགས་རིགས་ཚང་བའི་
ཐེག་ཆེན་གྱི་མཐོང་ལམ་གྱི་ཉེར་ལེན་མི་བྱེད་པའི་ཕྱིར། ཕྱི་མ་མ་གྲུབ་ན། ཐེག་ཆེན་གྱིས་མཐོང་ལམ་དེ་ཐེག་དམན་གྱི་སྦྱོར་ལམ་གྱི་ཉེར་ལེན་བྱས་པ་ལས་བྱུང་བར་ཐལ། མ་གྲུབ་པ་དེའི་ཕྱིར། འདོད་ན། དེ་དམན་ལམ་སྔོན་དུ་མ་སོང་བའི་མཁྱེན་པ་ཡིན་པར་
ཐལ༑ འདོད་པའི་ཕྱིར། ཟེར་ན། རྩ་བར་མ་ཁྱབ། དེས་ན་དེའི་དོན་ཐེག་ཆེན་གྱི་སྦྱོར་ལམ་གྱིས་བདེན་བཞི་ལ་རྣམ་པ་མཐའ་ཡས་པའི་སྒོ་ནས་དམིག། ཐེག་དམན་གྱི་སྦྱོར་ལམ་གྱིས་བདེན་བཞི་ལ་རྣམ་པ་མཐའ་ཡས་པའི་སྒོ་ནས་དམིགས་པ་དེ་དེ་ལས་དམིགས་

[136A]༄༅། །པའི་སྒོ་ནས་ཁྱད་པར་དུ་འཕགས་པའི་དོན་ཡིན། ཐེག་ཆེན་གྱི་སྦྱོར་ལམ་དེ་རིགས་པའི་རྣམས་གྲངས་མཐའ་ཡས་པའི་སྒོ་ནས་བདེན་བཞི་ལ་བདེན་ཞེན་འགོག་པའི་རྣམ་པ་ཅན་གྱི་བློ་ཡིན། ཐེག་དམན་གྱི་སྦྱོར་ལམ་དེ་འདྲ་བའི་རྣམ་
པ་ཅན་མ་ཡིན་པ་དེ་དེ་ལས་རྣམ་པའི་སྒོ་ནས་ཁྱད་པར་དུ་འཕགས་པའི་དོན་ཡིན། ཐེག་ཆེན་གྱི་སྦྱོར་ལམ་དེས་ཐེག་པ་གསུམ་གྱི་རྟོགས་རིགས་ཚང་བའི་ཐེག་ཆེན་གྱི་མཐོང་ལམ་གྱི་ཉེ་རྒྱུ་བྱེད། ཐེག་དམན་གྱི་སྦྱོར་ལམ་དེས་དེའི་ཉེ་རྒྱུ་མི་བྱེད་པ་དེ་དེ་ལས་རྒྱུའི་
སྒོ་ནས་ཁྱད་པར་དུ་འཕགས་པའི་དོན་ཡིན། མཆོག་གི་སྤྲུལ་སྐུས་རང་གི་གདུལ་བྱ་བྱང་སེམས་སྦྱོར་ལམ་པ་ལ་ཐེག་པ་ཆེན་པོའི་ཆོས་རྫོགས་པར་བསྟན་པའི་སྒོ་ནས་དེའི་ཡོངས་འཛིན་བྱེད། ཉན་ཐོས་སྦྱོར་ལམ་པ་ལ་ཐེག་པ་ཆེན་པོའི་ཆོས་རྫོགས་
པར་སྟོན་པའི་སྒོ་ནས་ཉན་ཐོས་སྦྱོར་ལམ་པའི་ཡོངས་འཛིན་མི་བྱེད་པས་དེ་ལས་ཡོངས་འཛིན་གྱི་སྒོ་ནས་ཁྱད་པར་དུ་འཕགས་པའི་དོན་ཡིན། བྱང་སེམས་ཀྱི་སྦྱོར་ལམ་དྲོད་སོགས་བཞི་ལ་བདེན་འཛིན་སྤང་བྱའི་གཙོ་བོར་ལྡན། ཉན་ཐོས་ཀྱི་སྦྱོར་ལམ་དྲོད་སོགས་
བཞི་ལ་བདེན་འཛིན་གྱི་རྣམ་རྟོག་སྤང་བྱའི་གཙོ་བོར་མི་ལྡན་པ་དེ་དེ་ལས་སྤང་བྱའི་སྒོ་ནས་ཁྱད་པར་དུ་འཕགས་པའི་དོན་ཡིན། ཐེག་ཆེན་གྱི་སྦྱོར་ལམ་ཆོས་མཆོག་ལ་ཆུང་འབྲིང་ཆེན་པོ་གསུམ་གྱི་དབྱེ་བ་ཡོད། ཐེག་དམན་གྱི་སྦྱོར་ལམ་ཆོས་མཆོག་
ལ་ཆུང་འབྲིང་ཆེན་པོ་གསུམ་གྱི་དབྱེ་བ་མེད་པ་དེ་དེ་ལས་ཆུང་འབྲིང་ཆེན་པོ་གསུམ་གྱི་སྒོ་ནས་ཁྱད་པར་དུ་འཕགས་པའི་དོན་ཡིན། བྱས་པ་ལ་ཁོ་ན་རེ། ཆུང་དང་འབྲིང་དང་ཆེན་པོ་རྣམས། །ཞེས་སོགས་སྨོས་མི་རིགས་པར། ཆུང་དང་འབྲིང་དང་
ཆེན་པོ་ཡི། ཞེས་སྣོས་རིགས་པར་ཐལ། དམིགས་པ་དང་ནི་རྣམ་པ་དང། ཞེས་སོགས་ཀྱི་གཞུང་འདི་ཐེག་ཆེན་གྱི་སྦྱོར་ལམ་ཆུང་འབྲིང་ཆེན་པོ་གསུམ་གྱི་སྒོ་ནས་ཁྱད་པར་དུ་འཕགས་པའི་ཕྱིར་ན་མ་ཁྱབ་སྟེ། འགྲེལ་ཆེན་ལས། དེ་བཞིན་དུ་

[136B]
གཉིས་པ་རང་ལུགས་ནི། མཚན་ཉིད། དབྱེ་བ། སྐྱེ་ཚུལ། ཕྱེ་བ་སོ་སོའི་ངོ་བོ། བློ་རིགས་ལ་དཔྱད་པའོ། །དང་པོ་ནི། སྐབས་འདིའི་ཊཱིཀ་ལྟར་བཤད་ན། ཐར་པ་ཆ་འཐུན་རྫོགས་རྗེས་སུ་བྱུང་བའི་མངོན་རྟོགས་ཀྱི་རིགས་སུ་གནས་
ཤིད་བདེན་བ་མངོན་པར་རྟོགས་པ་དང་རྗེས་སུ་མཐུན་པའི་ཐེག་ཆེན་གྱི་འཇིག་རྟེན་པའི་ལམ་དེ། ཐེག་ཆེན་གྱི་སྦྱོར་ལམ་གྱི་མཚན་ཉིད། ལུས་རྣམ་གཞག་གི་ཊཱིཀ་ལྟར་ན་ཐར་པ་ཆ་འཐུན་རྫོགས་རྗེས་སུ་བྱུང་བའི་ལམ་གྱི་རིགས་སུ་གནས་པ་གང་ཞིག་
མོས་སྦྱོད་ཀྱིས་ས་བསྡུས་པའི་ཐེག་ཆེན་གྱི་མངོན་པར་རྟོགས་པ་དེ་ཐེག་ཆེན་གྱི་སྦྱོར་ལམ་གྱི་མཚན་ཉིད། གཉིས་པ་ནི། གནས་སྐབས་ཀྱི་སྒོ་ནས་དབྱེ་ན། ཐེག་ཆེན་གྱི་སྦྱོར་ལམ་ཆུང་འབྲིང་ཆེན་པོ་གསུམ། ངོ་བོའི་སྒོ་ནས་དབྱེ་ན། ཐེག་
ཆེན་གྱི་སྦྱོར་ལམ་དྲོད་རྩེ་མོ་བཟོད་པ་ཆོས་མཆོག་བཞི། གསུམ་པ་ནི། དང་པོ་ནས་ཐེག་པ་ཆེན་པོར་རིགས་ངེས་པའི་བྱང་སེམས་ཚོགས་ལམ་པས་སྟོང་ཉིད་ལ་དམིགས་པའི་ལྷག་མཐོང་ཐོབ་པ་ན་ཐེག་ཆེན་གྱི་སྦྱོར་ལམ་དྲོད་ཐོབ་པར་
འཇོག་བཞི་པ་ནི། ཐེག་ཆེན་གྱི་ངེས་འབྱེད་ཆ་འཐུན་དང་པོ་གང་ཞིག་ཤེས་སྒྲིབ་ཀུན་ནས་ཉོན་མོངས་གཟུངས་རྟོག་མངོན་གྱུར་པ་འཇོམས་པའི་ནུས་པ་ཐོབ་པའི་ལམ་གྱི་རིགས་སུ་གནས་པས་རབ་ཏུ་ཕྱེ་བ་དེ། ཐེག་ཆེན་གྱི་སྦྱོར་ལམ་
དྲོད་ཀྱི་མཚན་ཉིད། ཐེག་ཆེན་གྱི་ངེས་འབྱེད་ཆ་འཐུན་གཉིས་པ་གང་ཞིག་ཤེས་སྒྲིབ་རྣམ་བྱང་གཟུང་རྟོག་མངོན་གྱུར་པ་འཇོམས་པའི་ནུས་པ་ཐོབ་པའི་ལམ་གྱི་རིགས་སུ་གནས་པས་རབ་ཏུ་ཕྱེ་བ་དེ། ཐེག་ཆེན་གྱི་སྦྱོར་ལམ་རྩེ་མོའི་

[137A]༄༅། །མཚན་ཉིད། དེ་གསུམ་པ་གང་ཞིག་ཤེས་སྒྲིབ་རྫས་འཛིན་རྟོག་པ་མངོན་གྱུར་བ་འཇོམས་པའི་ནུས་པ་ཐོབ་པའི་ལམ་གྱིས་རིགས་སུ་གནས་པས་རབ་ཏུ་ཕྱེ་བ་དེ། ཐེག་ཆེན་གྱི་སྦྱོར་ལམ་བཟོད་པའི་མཚན་ཉིད། དེ་
བཞི་བ་གང་ཞིག་ཤེས་སྒྲིབ་བརྟགས་འཛིན་རྟོག་པ་མངོན་གྱུར་པ་འཇོམས་པའི་ནུས་པ་ཐོབ་པའི་ལམ་གྱིས་རིགས་སུ་གནས་པས་རབ་ཏུ་ཕྱེ་བ་དེ། ཐེག་ཆེན་གྱི་སྦྱོར་ལམ་ཆོས་མཆོག་གི་མཚན་ཉིད། ལྔ་པ་ནི། ཐེག་ཆེན་གྱི་སྦྱོར་ལམ་དུ་
གྱུར་པའི་མངོན་སུམ་དང་རྗེས་དཔག་སོགས་དུ་མ་ཡོད་ཀྱང་དམན་ལམ་སྔོན་དུ་མ་སོང་བའི་བྱང་སེམས་སྦྱོར་ལམ་པའི་རྒྱུད་ཀྱི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་དེ་དཔྱད་ཤེས་ཡིན་ཏེ། དེ་བློ་རིགས་བདུན་པོ་
གང་རུང་གང་ཞིག་དེ་མངོན་སུམ། རྗེས་དཔག་ཡིད་དཔྱོད། སྣང་ལ་མ་ངེས་པ། ཐེ་ཚོམ། ལོག་ཤེས་གང་ཡང་མ་ཡིན་པའི་ཕྱིར། རྩོད་པ་སྤོང་པ་ལ་ཁ་ཅིག་གང་ཟག་གི་བདག་མེད་མངོན་སུམ་དུ་རྟོགས་པའི་ཐེག་ཆེན་གྱི་སྦྱོར་ལམ་
ཆོས་ཅན། ཐེག་ཆེན་གྱི་འཇིག་རྟེན་པའི་ལམ་ཡིན་པར་ཐལ། ཐེག་ཆེན་གྱི་སྦྱོར་ལམ་ཡིན་པའི་ཕྱིར། ཁྱབ་པ་ཁས། འདོད་ན། འཇིག་རྟེན་པའི་ལམ་ཡིན་པར་ཐལ། འདོད་པའི་ཕྱིར། །ཟེར་ན་མ་ཁྱབ། སྟོང་ཉིད་མངོན་སུམ་དུ་རྟོགས་
པའི་ཐེག་ཆེན་གྱི་སྦྱོར་ལམ་ཆོས་ཅན། མོས་སྤྱོད་ཀྱི་སས་བསྡུས་པར་ཐལ། ཐེག་ཆེན་གྱི་སྦྱོར་ལམ་ཡིན་པའི་ཕྱིར། ཁྱབ་པ་ཁས། འདོད་ན། ཆོས་ཉིད་ལ་མོས་པ་ཡིད་བྱེད་ཀྱི་བློ་ཡིན་པར་ཐལ། ཆོས་ཉིད་རྟོགས་པའི་བློ་ཡིན་པ་ནི་གང་ཞིག་
འདོད་པའི་ཕྱིར་ན། འདིར་མ་ཁྱབ། འདོད་མི་ནུས་ཏེ། ཆོས་ཉིད་མངོན་སུམ་དུ་རྟོགས་པའི་བློ་ཡིན་པའི་ཕྱིར། ཟེར་ན། མ་ཁྱབ་འཚམས་ཕྱི་མ་ལ་བྱང་སེམས་ཀྱི་མོས་སྤྱོད་ཀྱི་ས་ཡིན་ན། ཆོས་ཉིད་ལ་མོས་པ་ཡིད་བྱེད་ཀྱི་སྒོ་ནས་སྤྱོད་པའི་

[137B] ཐལ་འགྱུར་དེ་ལ་ཁྱབ་འབྲེལ་ཡོད་པའི་ཕྱིར། འདོད་ན། ཉན་ཐོས་ཀྱི་རིགས་ཀྱིས་ཡིན་ན། ཉན་ཐོས་སུ་རིགས་ངེས་པའི་ཉན་ཐོས་སྦྱོར་ལམ་པའི་མངོན་རྟོགས་ཡིན་དགོས་པར་ཐལ། འདོད་པའི་
ཕྱིར༑ འདོད་ན། ཉན་ཐོས་སྦྱོར་ལམ་པ་ཡིན་ན། ཉན་ཐོས་སུ་རིགས་ངེས་པས་ཁྱབ་པར་ཐལ། འདོད་པའི་ཕྱིར། འདོད་ན་སླ། དེས་ན་སྒྲ་བཤད་པ་ལ་ཁྱབ་པ་མ་འཆའ་ཞིག་   ༈    ཞེས་པའི་སྐབས་སུ་
སྦྱོར་བ་དང། མཐའ་བཅད་པ་གཉིས། དང་པོ་ནི། ཤེས་སྒྲིབ་གཟུང་རྟོག་ཆོས་ཅན། ཁྱོད་ལ་གཉིས་ཡོད་དེ། ཁྱོད་ལ་ཤེས་སྒྲིབ་ཀུན་ནས་ཉོན་མོངས་གཟུང་རྟོག་དང་རྣམ་བྱང་གཟུང་རྟོག་གཉིས་ཡོད་པའི་ཕྱིར། ཤེས་སྒྲིབ་ཀུན་
ནས་ཉོན་མོངས་གཟུང་རྟོག་ཆོས་ཅན། ཁྱོད་ལ་དགུ་ཡོད་དེ། ཁྱོད་ལ་ཡུལ་གྱི་དབྱེ་བས་དགུ་ཡོད་པའི་ཕྱིར། ཤེས་སྒྲིབ་རྣམ་བྱང་གཟུང་རྟོག་ཆོས་ཅན། ཁྱོད་ལ་དགུ་ཡོད་དེ། ཁྱོད་ལ་ཡུལ་གྱི་དབྱེ་བས་དགུ་ཡོད་པའི་ཕྱིར། རྫས་དང་
བརྟག་པའི་རྟེན་ཅན་གྱི། ཞེས་སོགས་ལ་ཤེས་སྒྲིབ་འཛིན་རྟོག་ཆོས་ཅན། ཁྱོད་ལ་གཉིས་ཡོད་དེ། ཁྱོད་ལ་ཤེས་སྒྲིབ་རྫས་འཛིན་རྟོག་པ་དང་ཤེས་སྒྲིབ་བརྟགས་འཛིན་རྟོག་པ་གཉིས་ཡོད་པའི་ཕྱིར། ཤེས་སྒྲིབ་རྫས་འཛིན་རྟོག་པ་ཆོས་ཅན་
ཁྱོད་ལ་དགུ་ཡོད་དེ། ཁྱོད་ལ་ཡུལ་གྱི་དབྱེ་བས་དགུ་ཡོད་པའི་ཕྱིར། ཤེས་སྒྲིབ་བརྟགས་འཛིན་རྟོག་པ་ཆོས་ཅན། ཁྱོད་ལ་དགུ་ཡོད་དེ། ཁྱོད་ལ་ཡུལ་གྱི་དབྱེ་བས་དགུ་ཡོད་པའི་ཕྱིར། ཁ་ཅིག་མ་རིག་པ་དེ་ཤེས་སྒྲིབ་ཀུན་ནས་ཉོན་མོངས་
གཟུང་རྟོག་གི་ཡུལ་ཡིན་པར་ཐལ། གཞུང་དང་པོའི་་བ་འཐད་པའི་ཕྱིར། འདོད་མི་ནུས་ཏེ། དེའི་སྣང་ཡུལ་མ་ཡིན། དེའི་ཞེན་ཡུལ་ཡང་མ་ཡིན་པའི་ཕྱིར་ན། འདིར་མ་ཁྱབ། དང་པོ་གྲུབ་སྟེ། དེ་རྟོག་པའི་སྣང་ཡུལ་མ་ཡིན་

[138A]༄༅། །པའི་ཕྱིར། གཉིས་པ་གྲུབ་སྟེ། དེའི་ཞེན་ཡུལ་མེད་པའི་ཕྱིར་ཏེ། དེ་ལོག་ཤེས་ཡིན་པའི་ཕྱིར། ཟེར་ན། སྒྲ་དེ། སྒྲ་མི་རྟག་པར་རྟོགས་པའི་རྗེས་དཔག་གི་ཡུལ་མ་ཡིན་པར་ཐལ། དེའི་སྣང་ཡུལ་ཡང་མ་ཡིན། དེའི་
ཞེན་ཡུལ་ཡང་མ་ཡིན་པའི་ཕྱིར། ཁྱབ་པ་ཁས། རྟགས་བསལ་སླ། གཉིས་པ་ལ། ཁ་ཅིག་རང་ཡུལ་དུ་གྱུར་པའི་གཞི་གྲུབ་ཀྱི་ཆོས་ལ་དམིགས་ནས་བདེན་པར་ཞེན་པའི་བློ་དེ། ཤེས་སྒྲིབ་ཏུ་གྱུར་པའི་ཡུལ་གྱི་རྟོག་པའི་མཚན་ཉིད་ཟེར་
ན༑ གཟུགས་ཕྱི་རོལ་དོན་དུ་འཛིན་པའི་རྟོག་པ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། དེ་ཤེས་སྒྲིབ་ཡིན་པའི་ཕྱིར། སྒྲིབ་པ་ལ་ཤེས་སྒྲིབ་དང་ཉོན་སྒྲིབ་གཉིས་སུ་གྲངས་དེས། དེ་ཉོན་སྒྲིབ་མ་
ཡིན་པའི་ཕྱིར། དང་པོ་གྲུབ་སྟེ། དབུས་མཐའ་ལས། ཉོན་མོངས་པ་ཡི་སྒྲིབ་པ་དང། །ཤེས་བྱའི་སྒྲིབ་པ་ཉིད་དུ་བསྟན། །དེར་ནི་སྒྲིབ་པ་ཐམས་ཅད་དེ། །དེ་ཟད་ནས་ནི་རྣམ་པར་གྲོལ། །ཞེས་གསུངས་པའི་ཕྱིར། གཉིས་པ་གྲུབ་
སྟེ༑ དེ་ཉན་ཐོས་དགྲ་བཅོམ་པས་མ་སྤངས་པའི་ཕྱིར། རྩ་བར་འདོད་ན། དེ་ཆོས་ཅན། བདེན་འཛིན་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་ཞེན་ཡུལ་མེད་པར་ཚད་མས་རྟོགས་པའི་གང་ཟག་ཡིན་
ན་བདེན་འཛིན་གྱི་ཞེན་ཡུལ་མེད་པར་ཚད་མས་རྟོགས་པའི་གང་ཟག་ཡིན་དགོས་པར་ཐལ། འདོད་པའི་ཕྱིར། འདོད་ན། སྟོང་ཉིད་མ་རྟོགས་པའི་རང་རྒྱལ་དགྲ་བཅོམ་པ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་
གྲུབ་སྟེ། རང་རྒྱལ་འཕགས་པ་ཡིན་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། ཁ་ཅིག་རང་གི་དམིགས་ཡུལ་དུ་གྱུར་པའི་གཟུང་བ་ལ་དམིགས་ནས་བདེན་པར་ཞེན་པའི་བློ་དེ། ཤེས་སྒྲིབ་གཟུང་རྟོག་གི་མཚན་ཉིད་

[138B] ཤེས་སྒྲིབ་འཛིན་རྟོག་གི་མཚན་ཉིད། ཟེར་ན། བུམ་འཛིན་རྟོག་པ་ལ་དམིགས་ནས་ལོངས་སྤྱོད་བྱེད་དུ་བདེན་པར་ཞེན་པའི་བློ་ཆོས་ཅན། མཚོན་བྱ་དང་པོ་
དེར་ཐལ། མཚན་ཉིད་དེའི་ཕྱིར། བུམ་འཛིན་རྟོག་པ་ལ་དམིགས་ནས་བདེན་པར་ཞེན་པའི་བློ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། རྩ་བར་འདོད་ན། དེ་ཆོས་ཅན། དེ་མ་ཡིན་པར་ཐལ། ཤེས་སྒྲིབ་འཛིན་རྟོག་ཡིན་པའི་ཕྱིར། དེར་ཐལ། རང་གི་
དམིགས་ཡུལ་དུ་གྱུར་པའི་འཛིན་པ་ལ་དམིགས་ནས་ལོངས་སྤྱོད་བྱེད་དུ་བདེན་པར་ཞེན་པའི་བློ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། མཚན་ཉིད་ཕྱི་མ་ལ་ཉོན་མོངས་ཅན་གྱི་མ་རིག་པ་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་བློ་ཆོས་ཅན་
མཚོན་བྱ་གཉིས་པ་དེར་ཐལ། མཚན་ཉིད་དེའི་ཕྱིར། དེར་ཐལ། ཉོན་མོངས་ཅན་གྱི་མ་རིག་པ་ལ་དམིགས་ནས་བདེན་པར་ཞེན་པའི་བློ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། རྩ་བར་འདོད་མི་ནུས་ཏེ། ཤེས་སྒྲིབ་གཟུང་རྟོག་ཡིན་པའི་ཕྱིར་ཏེ་
ཤེས་སྒྲིབ་ཀུན་ནས་ཉོན་མོངས་གཟུང་རྟོག་ཡིན་པའི་ཕྱིར། རྟགས་གྲུབ་སྟེ། མ་རིག་པ་དང་གཟུགས་ལ་སོགས་པའི་ཕུང་པོ་དང་ཞེས་གསུངས་པའི་ཕྱིར། དེ་བཞིན་དུ་ཐེག་ཆེན་གྱི་མཐོང་ལམ་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་བློ་ཆོས་
ཅན༑ མཚོན་བྱ་གཉིས་པ་དེར་ཐལ། མཚན་ཉིད་དེའི་ཕྱིར། དེར་ཐལ། ཐེག་ཆེན་གྱི་མཐོང་ལམ་ལ་དམིགས་ནས་བདེན་པར་ཞེན་པའི་བློ་ཡིན་པའི་ཕྱིར། ཆོས་ཅན་དེའི་ཕྱིར། རྩ་བར་འདོད་མི་ནུས་ཏེ། ཤེས་སྒྲིབ་རྣམ་བྱང་གཟུང་རྟོག་ཡིན་པའི་
ཕྱིར༑ རྟགས་གྲུབ་སྟེ། མཐོང་བ་དང་སྒོམ་པ་དང། མི་སློབ་པའི་ལམ་ལ་གཟུང་བའི་རྣམ་པར་རྟོག་པ་རྣམས་ཏེ། ཞེས་གསུངས་པའི་ཕྱིར། ཁ་ཅིག་རང་གི་དམིགས་ཡུལ་དུ་གྱུར་པའི་གཟུང་བ་ལ་དམིགས་ནས་གཟུང་བ་བདེན་པར་ཞེན་པས་རབ་ཏུ་ཕྱེ་

[139A]༄༅། །བའི་བདེན་འཛིན་ཏེ། ཤེས་སྒྲིབ་གཟུང་རྟོག་གི་མཚན་ཉིད། རང་གི་དམིགས་ཡུལ་དུ་གྱུར་པའི་ཉོན་མོངས་ཀྱི་ཆོས་ལ་དམིགས་ནས་གཟུང་བར་བདེན་པར་ཞེན་པས་རབ་ཏུ་ཕྱེ་བའི་བདེན་འཛིན་དེ། ཤེས་སྒྲིབ་ཀུན་ནས་ཉོན་མོངས་
གཟུང་རྟོག་གི་མཚན་ཉིད། རང་གི་དམིགས་ཡུལ་དུ་གྱུར་པའི་རྣམ་བྱང་གི་ཆོས་ལ་དམིགས་ནས་གཟུང་བར་བདེན་པར་ཞེན་པས་རབ་ཏུ་ཕྱེ་བའི་བདེན་འཛིན་དེ། ཤེས་སྒྲིབ་རྣམ་བྱང་གཟུང་རྟོག་གི་མཚན་ཉིད། ཟེར་ན། ལྷག་བཅས་མྱང་འདས་
ལ་གནས་པའི་ཉན་ཐོས་དགྲ་བཅོམ་པའི་རྒྱུད་ཀྱི་གཟུགས་ཕུང་ལ་དམིགས་ནས་ལོངས་སྤྱད་བྱང་བདེན་པར་ཞེན་པའི་བདེན་འཛིན་ཆོས་ཅན། མཚན་ཉིད་གཉིས་པ་དེར་ཐལ། མཚོན་བྱ་དེའི་ཕྱིར་ཏེ། རང་གི་དམིགས་ཡུལ་དུ་གྱུར་པའི་ཀུན་ནས་ཉོན་
མོངས་ཕྱོགས་ཀྱི་བདེན་པ་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་བདེན་འཛིན་ཡིན་པའི་ཕྱིར། རྟགས་གྲུབ་སྟེ། དེའི་རྒྱུད་ཀྱི་གཟུགས་ཕུང་དེ་ཀུན་ནས་ཉོན་མོངས་ཕྱོགས་ཀྱི་བདེན་པ་ཡིན་པའི་ཕྱིར། མ་གྲུབ་ན། དེ་ཆོས་ཅན་
དེར་ཐལ། སྡུག་བསྔལ་བདེན་པ་ཡིན་པའི་ཕྱིར། རྩ་བར་འདོད་ན། དེའི་རྒྱུད་ཀྱི་གཟུགས་ཕུང་དེ་ཉོན་མོངས་པའི་ཆོས་ཡིན་པར་ཐལ། འདོད་པའི་ཕྱིར། འདོད་ན། དེའི་རྒྱུད་ལ་ཉོན་མོངས་པའི་ཆོས་ཡོད་པར་ཐལ། འདོད་པའི་ཕྱིར་
འདོད་ན། དེའི་རྒྱུད་ལ་ཉོན་མོངས་ཡོད་པར་ཐལ། འདོད་པའི་ཕྱིར། གཞན་ཡང། སྡུག་བདེན་དུ་གྱུར་པའི་དད་པའི་དབང་པོ་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་བདེན་འཛིན་ཆོས་ཅན། མཚོན་བྱ་གསུམ་པ་དེར་
ཐལ༑ མཚན་ཉིད་དེའི་ཕྱིར། དེར་ཐལ། རང་གི་དམིགས་ཡུལ་དུ་གྱུར་པའི་རྣམ་བྱང་གི་དབང་པོ་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་བདེན་འཛིན་ཡིན་ཡིན་པའི་ཕྱིར། རྟགས་གྲུབ་སྟེ། སྡུག་བདེན་དུ་གྱུར་པའི་དད་པའི་

[139B] མ་གྲུབ་ན། དེ་ཆོས་ཅན། དེར་ཐལ། དད་པའི་དབང་པོ་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། དེ་མ་ཡིན་པར་ཐལ། ཤེས་སྒྲིན་ཀུན་ནས་ཉོན་མོངས་གཟུང་རྟོག་ཡིན་པའི་ཕྱིར་ཏེ་
རང་གི་དམིགས་ཡུལ་དུ་གྱུར་པའི་ཀུན་ནས་ཉོན་མོངས་ཕྱོགས་ཀྱི་བདེན་པར་དམིགས་ནས་ལོངས་སྤྱད་བྱར་བདེན་པར་ཞེན་པའི་རིག་པ་ཡིན་པའི་ཕྱིར། རྟགས་གྲུབ་སྟེ། སྡུག་བདེན་དུ་གྱུར་པའི་དད་པའི་དབང་པོ་དེ་ཀུན་ནས་ཉོན་མོངས་ཕྱོགས་ཀྱི་
བདེན་པ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། སྡུག་བདེན་ཡིན་པའི་ཕྱིར། ཁ་ཅིག་རྫས་ཡོད་དང་རྫས་འཛིན་གང་རུང་ལ་དམིགས་ནས་ལོངས་སྤྱོད་བྱེད་དུ་བདེན་པར་ཞེན་པའི་ཞེན་རིག་ཤེས་སྒྲིབ་རྫས་
འཛིན་རྟོག་པའི་མཚན་ཉིད། བཏགས་ཡོད་དང་བཏགས་འཛིན་གང་རུང་ལ་དམིགས་ནས་ལོངས་སྤྱོད་བྱེད་དུ་བདེན་པར་ཞེན་པའི་ཞེན་རིག་ཤེས་སྒྲིབ་བཏགས་འཛིན་རྟོག་པའི་མཚན་ཉིད། ཟེར་ན། མི་འཐད་དེ། རྫས་ཡོད་ལ་
དམིགས་ནས་ལོངས་སྤྱོད་བྱེད་དུ་བདེན་པར་འཛིན་པའི་བདེན་འཛིན་དེ། ཤེས་སྒྲིབ་རྫས་འཛིན་རྟོག་པ་ཡང་མ་ཡིན། བཏགས་ཡོད་ལ་དམིགས་ནས་ལོངས་སྤྱོད་བྱེད་དུ་བདེན་པར་འཛིན་པའི་ཞེན་རིག་ཤེས་སྒྲིབ་བརྟགས་འཛིན་རྟོག་
པ་ཡང་མ་ཡིན་པའི་ཕྱིར། དང་པོ་གྲུབ་སྟེ། རྫེས་ཡོད་ལོངས་སྤྱོད་པ་པོ་མ་ཡིན་པའི་ཕྱིར་ཏེ། དེ་ཡུལ་ཅན་མ་ཡིན་པའི་ཕྱིར། གཉིས་པ་གྲུབ་སྟེ། བཏགས་ཡོད་ལོངས་སྤྱོད་པ་པོ་མ་ཡིན་པའི་ཕྱིར་ཏེ། དེ་ཡུལ་ཅན་མ་ཡིན་པའི་ཕྱིར་
ཁ་ཅིག་རང་གི་དམིགས་པར་གྱུར་པའི་འཛིན་པ་ལ་དམིགས་ནས་འཛིན་པར་བདེན་པར་ཞེན་པས་རབ་ཏུ་ཕྱེ་བའི་བདེན་འཛིན། ཤེས་སྒྲིབ་འཛིན་རྟོག་གི་མཚན་ཉིད། རང་གི་དམིགས་པར་གྱུར་པའི་རྫས་འཛིན་ལ་དམིགས་ནས་འཛིན་

[140A]༄༅། །པར་བདེན་པར་ཞེན་པས་རབ་ཏུ་ཕྱེ་བའི་བདེན་འཛིན་དེ། ཤེས་སྒྲིབ་རྫས་འཛིན་རྟོག་པའི་མཚན་ཉིད། རང་གི་དམིགས་པར་གྱུར་པའི་བརྟགས་འཛིན་ལ་དམིགས་ནས་འཛིན་པར་བདེན་པར་ཞེན་པས་རབ་ཏུ་ཕྱེ་བའི་བདེན་འཛིན་
དེ༑ ཤེས་སྒྲིབ་བརྟགས་འཛིན་རྟོག་པའི་མཚན་ཉིད། རང་གི་དམིགས་ཡུལ་དུ་གྱུར་བའི་སྐྱེས་བུ་རྫས་ཡོད་དུ་འཛིན་པའི་འཛིན་པ་ལ་དམིགས་ནས་འཛིན་པར་བདེན་པར་ཞེན་པས་རབ་ཏུ་ཕྱེ་བའི་བདེན་འཛིན་དེ། འདིར་དངོས་སུ་བསྟན་པའི་
ཤེས་སྒྲིབ་རྫས་འཛིན་རྟོག་པའི་མཚན་ཉིད། རང་གི་དམིགས་ཡུལ་དུ་གྱུར་པའི་སྐྱེས་བུ་བརྟགས་ཡོད་དུ་འཛིན་པའི་འཛིན་པ་ལ་དམིགས་ནས་འཛིན་པར་བདེན་པར་ཞེན་པས་རབ་ཏུ་ཕྱེ་བའི་བདེན་འཛིན་དེ། འདིར་དངོས་སུ་བསྟན་པའི་
ཤེས་སྒྲིབ་བརྟགས་འཛིན་རྟོག་པའི་མཚན་ཉིད། ཟེར་ན། ཚུར་མཐོང་ལྷས་བྱིན་རྫས་ཡོད་དུ་འཛིན་པའི་འཛིན་པ་ལ་མདིགས་ནས་འཛིན་པར་བདེན་པར་ཞེན་པས་རབ་ཏུ་ཕྱེ་བའི་བདེན་འཛིན་ཆོས་ཅན། རང་གི་དམིགས་ཡུལ་དུ་གྱུར་པའི་
སྐྱེས་བུ་རྫས་ཡོད་དུ་འཛིན་པའི་འཛིན་པ་ལ་དམིགས་ནས་འཛིན་པར་བདེན་པར་ཞེན་པས་རབ་ཏུ་ཕྱེ་བའི་བདེན་འཛིན་ཡིན་པར་ཐལ། སྐབས་འདིར་དངོས་སུ་བསྟན་པའི་ཤེས་སྒྲིབ་རྫས་འཛིན་རྟོག་པ་ཡིན་པའི་ཕྱིར། ཁྱབ་པ་ཁས། རྟགས་
གྲུབ་སྟེ། ཆོས་ཅན་དེའི་ཕྱིར། འདོད་ན། དེ་ཆོས་ཅན། ཁྱོད་ཀྱི་དམིགས་པར་གྱུར་བའི་སྐྱེས་བུ་རྫས་ཡོད་དུ་འཛིན་པའི་འཛིན་པ་ཡོད་པར་ཐལ། འདོད་པའི་ཕྱིར། འདོད་ན། ཚུར་མཐོང་ལྷས་བྱིན་རྫས་ཡོད་དུ་འཛིན་པའི་འཛིན་
པ་དེ་སྐྱེས་བུ་རྫས་ཡོད་དུ་འཛིན་པའི་འཛིན་པ་ཡིན་པར་ཐལ། འདོད་པའི་ཕྱིར། འདོད་ན། ཚུར་མཐོང་ལྷས་བྱིན་དེར་འཛིན་པའི་བློ་དེ་སྐྱེས་བུ་དེར་འཛིན་པའི་བློ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན་

[140B] ཁྱོད་སྐྱེས་བུ་རྫས་ཡོད་དུ་འཛིན་པའི་བློ་ཡིན་པའི་ཕྱིར། རྟགས་ཁས། འདོད་ན། སྐྱེས་བུ་ཆོས་ཅན། ཁྱོད་ཚུར་མཐོང་ལྷས་བྱིན་ཡིན་པར་
ཐལ༑ ཁྱོད་ཚུར་ཐོང་ལྷས་བྱིན་རྫས་ཡོད་དུ་འཛིན་པའི་བློའི་དམིགས་ཡུལ་དང་འཛིན་སྟངས་གཉིས་སུ་ཕྱེ་བའི་དམིགས་ཡུལ་ཡིན་པའི་ཕྱིར། རྟགས་ཁས། དེ་བཞིན་དུ། ཤེས་སྒྲིབ་རྫས་འཛིན་རྟོག་པ་ཆོས་ཅན། མཚན་ཉིད་
དེར་ཐལ། འདིར་དངོས་སུ་བསྟན་པའི་ཤེས་སྒྲིབ་རྫས་འཛིན་རྟོག་པ་ཡིན་པའི་ཕྱིར། ཁྱབ་པ་ཁས། དེར་ཐལ། རྫས་དང་བཏགས་པའི་རྟེན་ཅན་གྱི། །ཞེས་པའི་རྫས་དང་ཞེས་པས་ཤེས་སྒྲིབ་རྫས་འཛིན་རྟོག་པ་དངོས་ཀྱི་བསྟན་
བྱའི་གཙོ་བོར་བྱས་ནས་བསྟན་པའི་ཕྱིར། འདོད་མི་ནུས་ཏེ། གང་ཟག་དོན་བྱེད་ནུས་པར་འཛིན་པའི་འཛིན་པ་ལ་དམིགས་ནས་འཛིན་པ་བདེན་པར་ཞེན་པས་རབ་ཏུ་ཕྱེ་བའི་བདེན་འཛིན་དེ་ཁྱོད་ཡིན་པའི་ཕྱིར། ཁོ་ན་རེ། ཤེས་སྒྲིབ་རྫས་
འཛིན་རྟོག་པ་དང། ཤེས་སྒྲིབ་བཏགས་འཛིན་རྟོག་པ་འགལ་ཟེར་ན། མི་རིགས་ཏེ། རྣམ་མཁྱེན་ལ་དམིགས་ནས་ལོངས་སྤྱོད་བྱེད་དུ་བདེན་པར་འཛིན་པའི་བདེན་འཛིན་དེ། ཤེས་སྒྲིབ་རྫས་འཛིན་རྟོག་པ་ཡང་ཡིན། ཤེས་སྒྲིབ་བཏགས་
འཛིན་རྟོག་པ་ཡང་ཡིན་པའི་ཕྱིར། དང་པོ་མ་གྲུབ་ན། དེ་ཆོས་ཅན། དེར་ཐལ། རང་གི་དམིགས་ཡུལ་དུ་གྱུར་པའི་རྫས་འཛིན་ལ་དམིགས་ནས་ལོངས་སྤྱོད་བྱེད་དུ་བདེན་པར་འཛིན་པའི་བློ་ཡིན་པའི་ཕྱིར། རྟགས་གྲུབ་སྟེ། རྣམ་མཁྱེན་
དེ་རྫས་འཛིན་ཡིན་པའི་ཕྱིར། མ་གྲུབ་ན། དེ་ཆོས་ཅན། རྫས་འཛིན་ཡིན་པར་ཐལ། གང་ཟག་དོན་བྱེད་ནུས་པར་འཛིན་པའི་འཛིན་པ་ཡིན་པའི་ཕྱིར། ཁྱབ་སྟེ། དོན་བྱེད་ནུས་པ་རྫས་ཡོད་ཆོས་གསུམ་ཚང་བ་ཡིན་པའི་ཕྱིར་

[141A]༄༅། །གཉིས་པ་གྲུབ་སྟེ། རང་གི་དམིགས་ཡུལ་དུ་རྒྱུར་པའི་བཏགས་འཛིན་ལ་དམིགས་ནས་ལོངས་སྤྱོད་བྱེད་དུ་བདེན་པར་འཛིན་པའི་བདེན་འཛིན་ཡིན་པའི་ཕྱིར། རྟགས་གྲུབ་སྟེ། རྣམ་མཁྱེན་བཏགས་འཛིན་ཡིན་པའི་
ཕྱིར༑ མ་གྲུབ་ན། རྣམ་མཁྱེན་ཆོས་ཅན། བཏགས་འཛིན་ཡིན་པར་ཐལ། སྐྱེས་བུ་བཏགས་ཡོད་དུ་འཛིན་པའི་འཛིན་པ་ཡིན་པའི་ཕྱིར།    ༈   དི་ནི་འདི་དཔྱད་པར་བྱ་སྟེ། ཉེ་སྣང་ལས། གཟུང་བའི་རྣམ་པར་རྟོག་པ་ཡིན་ལ་
འཛིན་པའི་རྣམ་པར་རྟོག་པ་མ་ཡིན་བ་ཞེས་བྱ་བ་མུ་བཞི་སྟེ། དང་པོ་གཟུགས་ལ་སོགས་པའི་ཡུལ་དྲུག་གོ།    ༈   གཉིས་པ་ནི། སྐད་ཅིག་མ་གཅིག་དང་ལྡན་པའི་རྣམ་པར་རིག་པའོ། །གསུམ་པ་ནི། སྐད་ཅིག་མ་གཞན་
གྱི་དེ་ཉིད་དོ། །བཞི་པ་ནི། རྣམ་པ་དེ་དག་བྲལ་བའི་ཤེས་རབ་ཀྱི་ཕ་རོལ་ཏུ་ཕྱིན་པའོ། །ཞེས་པའི་དོན་དུ་བསམ་ནས། ཁ་ཅིག་གཟུགས་ཕུང་ལ་དམིགས་ནས་བདེན་པར་ཞེན་པའི་བློ་དེ། གཟུང་རྟོག་ཁོ་ན་ཡིན་པའི་མུ་
ཡིན༑ ཤེས་པ་དུས་མཐའི་སྐད་ཅིག་ལ་དམིགས་ནས་བདེན་པར་ཞེན་པའི་བློ་དེ་འཛིན་རྟོག་ཁོ་ན་ཡིན་པའི་མུ་ཡིན། དེ་གཟུང་རྟོག་མ་ཡིན་ཏེ། ཤེས་པ་དུ་མཐའི་སྐད་ཅིག་མ་ཚུར་མཐོང་གི་མདོན་སུམ་དུ་རྟོགས་མི་དུས་བའི་ཕྱིར་
རྒྱུན་དང་ལྡམ་པའི་ཤེས་པ་ལ་དམིགས་ནས་བདེན་པར་ཞེན་པའི་བློ་དེ་གཟུང་རྟོག་དང་འཛིན་རྟོག་གཉིས་ཀ་ཡིན་པའི་ཕྱིར། འབྲས་བུ་ཤེར་ཕྱིན་གཉིས་ཀ་མ་ཡིན་བའི་མུ་ཡིན་ཟེར་ན། འདི་ཉིད་ཤིད་པ་ཡིན་སྲིད་ན་ནའང། སྐབས་
འདིར་ཁས་ལེན་མི་རིགས་ཏེ། སྟོང་ཉིད་ལ་དམིགས་ནས་ལོངས་སྤྱད་བྱར་བདེན་པར་ཞེན་བའི་བློ་དེ་ཤེས་སྒྲིབ་གཟུང་རྟོག་མ་ཡིན་པར་ཐལ། སྟོང་ཉིད་དེ་ཚུར་མཐོང་གི་མངོན་སུམ་དུ་རྟོགས་མི་ནུས་པའི་ཕྱིར། ཁྱབ་པ་ཁས། འདོད་

[141B] སྟོང་པ་ཉིད་ཀྱི་ཕ་རོལ་ཏུ་ཕྱིན་པའི་དོན་ཞེས་བཤད་པ་དེ་མི་འཐད་བར་ཐལ། འདོད་པའི་ཕྱིར། གཞན་ཡང། ཤེས་པ་དུས་མཐའི་སྐད་ཅིག་མ་ཆོས་ཅན། ཁྱོད་ལ་དམིགས་ནས་ལོངས་དཔྱད་བྱར་བདེན་པར་ཞེན་པའི་བདེན་འཛིན་
དེ་ཤེས་སྒྲིབ་གཟུང་རྟོག་ཡིན་པར་ཐལ། ཁྱོད་ལོངས་སྤྱད་བྱ་ཡིན་པའི་ཕྱིར་ཏེ། གཞི་གྲུབ་པའི་ཕྱིར། གསེར་འཕྲེང་ལས། གཟུང་རྟོག་དང་འཛིན་རྟོག་ལ་མུ་བཞི་རྩི་བ་ཡིན་གསུངས་ཏེ། སྤྱི་དོན་དུ་དབྱད་པར་བའོ། །མཁས་
པ་ཁ་ཅིག་གཟུང་རྟོག་དང་འཛིན་རྟོག་ལ་མུ་བཞི་ཡོད་དེ། གཟུགས་ལ་དམིགས་ནས་ལོངས་སྤྱད་བྱར་བདེན་བར་ཞེན་པའི་བདེན་འཛིན་དེ་གཟུང་རྟོགས་ཁོ་ན་ཡིན་པའི་མུ། ཤེས་པ་ལ་དམིགས་ནས་ལོངས་སྤྱོད་བྱེད་དུ་བདེན་པར་
འཛིན་པའི་བདེན་འཛིན་དེ་འཛིན་རྟོག་ཁོ་ན་ཡིན་པའི་མུ། རྣམ་པར་ཤེས་པ་ལ་དམིགས་ནས་ལོངས་སྤྱད་བྱ་སྤྱོད་བྱེད་གཉིས་ཀར་བདེན་པར་ཞེན་པའི་བློ་དེ། གཟུང་རྟོག་དང་འཛིན་རྟོག་གཉིས་ག་ཡིན་པའི་མུ། ལམ་ཤེར་ཕྱིན་དེ་གཉིས་
ཀ་མ་ཡིན་པའི་མུ་ཡིན་གསུངས། བུམ་འཛིན་རྟོག་པ་ལ་དམིགས་ནས་ལོངས་སྤྱད་བྱ་སྤྱོད་བྱེད་གཉིས་ཀར་བདེན་པར་ཞེན་པའི་བློ་ཆོས་ཅན། ཁྱོད་རང་གི་དམིགས་ཡུལ་དུ་གྱུར་པའི་གཟུང་བ་ལ་དམིགས་ནས་ལོངས་སྤྱད་བྱར་བདེན་པར་
ཞེན་པའི་བློ་ཡིན་པར་ཐལ། ཤེས་སྒྲིབ་གཟུང་རྟོག་ཡིན་པའི་ཕྱིར། རྟགས་ཁས། འདོད་ན། བུམ་འཛིན་རྟག་པ་ལ་དམིགས་ནས་ལོངས་སྤྱད་བྱ་དང་སྤྱོད་བྱེད་གཉིས་ཀར་བདེན་པར་ཞེན་པའི་བློ་ཡིན་ན། བུམ་འཛིན་རྟོག་པ་ལ་དམིགས་
ནས་ལོངས་སྤྱད་བྱར་བདེན་པར་ཞེན་པའི་བློ་ཡིན་དགོས་པར་ཐལ། འདོད་པའི་ཕྱིར། འདོད་ནོ། དབུ་མ་འཛིན་རྟོག་པ་ལ་དམིགས་ནས་རྟག་མི་རྟིག་གཉིས་ཀར་བདེན་པར་འཛིན་པའི་བློ་ཡིན་ན། དེ་ལ་དམིགས་ནས་མི་རྟག་པར་བདེན་པར་

[142A]༄༅། །འཛིན་པའི་བློ་ཡིན་དགོས་པར་ཐལ། འདོད་པའི་ཕྱིར། འདོད་ན། བུམ་འཛིན་རྟོག་པ་ལ་དམིགས་ནས་རྟག་མི་རྟག་གཉིས་ཀ་བདེན་པར་འཛིན་པའི་བློ་ཆོས་ཅན། དེར་ཐལ། དེའི་ཕྱིར། འདོད་ན་
དེ་ཆོས་ཅན། བདེན་འཛིན་ཡིན་པར་ཐལ། འདོད་པའི་ཕྱིར། འདོད་ན། བུམ་འཛིན་རྟོག་པ་རྟག་མི་རྟག་གཉིས་ཀ་བདེན་པར་མ་གྲུབ་དེ་དོན་དམ་བདེན་པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། སེམས་
ཙམ་པས། བུམ་འཛིན་རྟོག་པ་མི་རྟག་གཉིས་ཀ་བདེན་པར་མ་གྲུབ་པར་རྟོགས་པའི་ཕྱིར། གཞན་ཡང། གཟུགས་དང་གཟུགས་བདེན་སྟོང་གཉིས་ཀ་ལ་དམིགས་ནས་བདེན་གྲུབ་ཏུ་ཞེན་པའི་བློ་དེ་གཟུགས་བདེན་སྟོང་
བདེན་གྲུབ་ཏུ་ཞེན་པའི་བློ་ཡིན་པར་ཐལ། བུམ་འཛིན་རྟོག་པ་ལ་དམིགས་ནས་ལོངས་སྤྱད་བྱ་དང་ལོངས་སྤྱོད་བྱེད་གཉིས་ཀར་བདེན་པར་ཞེན་པའི་བློ་དེ། བུམ་འཛིན་རྟོག་པ་ལ་དམིགས་ནས་ལོངས་སྤྱད་བྱར་བདེན་པར་འཛིན་པའི་
བློ་ཡིན་པའི་ཕྱིར། རྟགས་ཁས། འདོད་ན། དེ་གཟུགས་བདེན་གྲུབ་ཏུ་ཞེན་པའི་བློ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། སྒྲུབ་རྟོག་མ་ཡིན་པར་ཐལ། དགག་རྟོག་ཡིན་པའི་ཕྱིར། མཁས་པ་ཁ་ཅིག་
འདིར་མ་ཁྱབ་སྟེ། དགག་རྟོག་ཡིན་ན། སྒྲུབ་རྟོག་མ་ཡིན་པས་ཁྱབ་པར་ཐལ། དགག་རྟོག་དང་སྒྲུབ་རྟོག་འགལ་བའི་ཕྱིར། རྟགས་ཁས། འདོད་ན། གཟུང་འཛིན་འགལ་བར་ཐལ། གཟུང་རྟོག་དང་འཛིན་རྟོག་འགལ་

[142B] དེས་ན་གཟུགས་དང་གཟུགས་བདེན་སྟོང་གཉིས་ཀ་ལ་དམིགས་ནས་བདེན་གྲུབ་ཏུ་ཞེན་པའི་བློ་དེ་དགག་རྟོག་ཀྱང་ཡིན་སྒྲུབ་རྟོག་ཀྱང་ཡིན་ཞེས་གསུང། འདི་ཡང་དཔྱད་པར་བྱ་སྟེ། སྡུག་བདེན་དང་
ལམ་བདེན་གཉིས་ཀར་དམིགས་ནས་ལོངས་སྤྱད་བྱར་བདེན་པར་ཞེན་པའི་བློ་དེ། སྡུག་བདེན་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་བློ་ཡང་ཡིན། ལམ་བདེན་ལ་དམིགས་ནས་ལོངས་སྤྱེད་བྱར་བདེན་པར་ཞེན་པའི་བློ་ཡང་
ཡིན་པར་ཐལ། གཟུགས་དང་གཟུགས་བདེན་སྟོང་གཉིས་ཀ་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་བློ་དེ་གཟུགས་ལ་དམིགས་ནས་བདེན་པར་བློ་དང། གཟུགས་བདེན་སྟོང་ལ་དམིགས་
ནས་བདེན་པར་ཞེན་པའི་བློ་གཉིས་ཀ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། ཁྱོད་ཤེས་སྒྲིབ་ཀུན་ནས་ཉོན་མོངས་གཟུང་རྟོག་ཡིན་པར་ཐལ། ཁྱོད་རང་གི་དམིགས་ཡུལ་དུ་གྱུར་པའི་ཀུན་ནས་ཉོན་མོང་སེས་ཕྱོགས་
ཀྱི་བདེན་པ་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་བློ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་རང་གི་དམིགས་པར་གྱུར་པའི་སྡུག་བདེན་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་བློ་ཡིན་པའི་
ཕྱིར༑ རྟག་ཁས། གོད་དུ་འདོད་ན། དེ་ཆོས་ཅན། དེ་མ་ཡིན་པར་ཐལ། ཤེས་སྒྲིབ་རྣམ་བྱང་གཟུང་རྟོག་ཡིན་པའི་ཕྱིར། དེར་ཐལ། ཁྱོད་རང་གི་དམིགས་ཡུལ་དུ་གྱུར་བའི་རྣམ་བྱང་ཕྱོགས་ཀྱི་བདེན་པ་ལ་དམིགས་ནས་
ལོངས་སྤྱད་བྱར་བདེན་པར་ཞེན་པའི་བློ་ཡིན་པའི་ཕྱིར་ཏེ། ལམ་བདེན་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་བློ་ཡིན་པའི་ཕྱིར། རྟགས་ཁས། གཞན་ཡང། བུམ་འཛིན་རྟོག་པ་ལ་དམིགས་ནས་ལོངས་སྤྱོད་

[143A]༄༅། །བྱ་དང་ལོངས་སྤྱོད་བྱེད་གཉིས་ཀར་བདེན་པར་ཞེན་པའི་བདེན་འཛིན་གྱི་ཞེན་ཡུལ་ཡིན་ན། དེ་ལ་དམིགས་ནས་ལོངས་པྱད་བྱར་བདེན་པར་ཞེན་པའི་བདེན་འཛིན་གྱི་ཞེན་ཡུལ་ཡིན་དགོས་པར་ཐལ། དེ་ལ་དམིགས་
ནས་ལོངས་སྤྱད་བྱ་དང་ལོངས་སྤྱོད་བྱེད་གཉིས་ཀར་བདེན་པར་ཞེན་པའི་བློ་ཡིན་ན། དེ་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་བློ་ཡིན་ན་དགོས་པའི་ཕྱིར། རྟགས་ཁས། འདོད་ན། བུམ་འཛིན་རྟོག་པ་ལ་
དམིགས་ནས་ལོངས་སྤྱད་བྱར་བདེན་པའི་བློ་དེ་བུམ་འཛིན་རྟོག་པ་ལ་དམིགས་ནས་ལོངས་སྤྱོད་བྱེད་དུ་བདེན་པར་ཞེན་པའི་བློ་ཡིན་པར་ཐལ། བུམ་འཛིན་རྟོག་པ་ལོངས་སྤྱོད་བྱེད་དུ་བདེན་པར་གྲུབ་པ་དེ་བུམ་འཛིན་རྟོག་པ་ལ་དམིགས་
ནས་ལོངས་སྤྱད་བྱར་བདེན་པར་ཞེན་པའི་བདེན་འཛིན་གྱིས་ཞེན་ཡུལ་ཡིན་པའི་ཕྱིར། མ་གྲུབ་ན་སོང། དེར་ཐལ། དེ་བུམ་འཛིན་རྟོག་པ་ལ་དམིགས་ནས་ལོངས་སྤྱད་བྱ་སྤྱོད་བྱེད་གཉིས་ཀར་བདེན་པར་ཞེན་པའི་བདེན་འཛིན་གྱི་
ཞེན་ཡུལ་ཡིན་པའི་ཕྱིར། ཁྱབ་པ་ཁས། མ་གྲུབ་ན་སོང། དེར་ཐལ། བུམ་འཛིན་རྟོག་པ་ལས་དམིགས་ནས་ལོངས་སྤྱད་བྱ་དང་ལོངས་སྤྱོད་བྱེད་གཉིས་ཀར་བདེན་པར་ཞེན་པའི་བློ་དེ་ལ་དམིགས་ནས་ལོངས་སྤྱོད་བྱེད་དུ་བདེན་
པར་ཞེན་པའི་བློ་ཡིན་པའི་ཕྱིར། རྟགས་ཁས། གཞན་ཡང། བུམ་འཛིན་རྟོག་པ་མི་རྟག་པར་བདེན་པར་འཛིན་པའི་བློ་དེ། བུམ་འཛིན་རྟོག་པ་མི་རྟག་པར་ཞེན་པའི་བློ་ཡིན་ཟེར་ན། དེ་ཆོས་ཅན། བུམ་འཛིན་རྟོག་པ་མི་རྟག་
པ་ཁྱོད་ཀྱི་ཞེན་ཡུལ་ཡིན་པར་ཐལ། ཁྱོད་བུམ་འཛིན་རྟོག་པར་ཞེན་པའི་བློ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། ཁྱོད་ཀྱི་ཞེན་ཡུལ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ལོག་ཤེས་

[143B] གཞན་ཡང། མྱུ་གུ་བདེན་མེད་དུ་བདེན་པར་ཞེན་པའི་བློ་དེ་མྱུ་གུ་བདེན་མེད་དུ་ཞེན་པའི་བློ་ཡིན་པར་ཐལ་བུམ་འཛིན་རྟོག་པ་མི་རྟག་པར་བདེན་པར་འཛིན་པའི་བློ་དེ། བུམ་འཛིན་རྟོག་པ་མི་རྟག་པར་ཞེན་པའི་བློ་
ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། མྱུ་གུ་བདེན་མེད་དུ་ཞེན་པའི་བློ་མ་ཡིན་པར་ཐལ། ཁྱོད་མྱུ་གུ་བདེན་པར་ཞེན་པའི་བློ་ཡིན་པའི་ཕྱིར། དེར་ཐལ། ཁྱོད་མྱུ་གུ་བདེན་མེད་དུ་བདེན་པར་ཞེན་པའི་བློ་
ཡིན་པའི་ཕྱིར། ཡང་ཉི་སྣང་ལས། གཟུང་བའི་རྣམ་པར་རྟོག་པ་དང་པོ་ནི། དངོས་པོ་ཐམས་ཅད་པ་ཁོ་ན་ཡིན་ལ། གཉིས་པ་ནི། རྣམ་པར་བྱང་བའི་དངོས་པོ་ཁོ་ན་ཡིན་ཏེ། འདི་ནི་གཟུང་བའི་རྣམ་པར་རྟོག་པ་འདི་དག་གི་ཁྱད་
པར་ཡིན་ནོ། །དེ་ལྟར་བྱས་ནས་བརྗོད་པ་གཟུང་བའི་རྣམ་པར་རྟོག་པ་དང་པོ་གང་ཡིན་པ་དེ་གཉིས་པ་ཡང་ཡིན་ནོ། །ཞེས་བྱ་བ་ནི་ཚིགས་སྔ་མ་དང་ལྡན་པའོ། །   ༈   རེ་ཤིག་དང་པོ་དེ་གཉིས་པ་ཡིན་པ་ནི། དཔེར་ན། གཟུང་
བའི་རྣམ་པར་རྟོག་པ་དང་པོར་གྱུར་པ་དངོས་པོ་ཐམས་ཅད་པ་བཞིན་ནོ། ། གཉིས་པ་ཁོ་ན་ཡིན་གྱི། དང་པོ་མ་ཡིན་ཕ་ནི། གཟུང་བའི་རྣམ་པར་རྟོག་པ་གཉིས་པ་རྣམ་པར་བྱང་བ་ཙམ་ལ་བརྟེན་པ་བཞིན་ནོ། །ཞེས་པའི་དོན་
གང་ཡིན་ཞེ་ན། འདི་ལ་མཁས་པ་ཁ་ཅིག་གཉིས་སྣང་ལས། དེ་ལྟར་བཤད་པ་འདི་མི་རིགས་ཏེ། འདི་ལ་ནང་འགལ་ཡོད་པའི་ཕྱིར། ཇི་ལྟར་ཡོད་ན། ཤེས་སྒྲིབ་ཀུན་ནས་ཉོན་མོངས་གཟུང་རྟོག་ཆོས་ཅནྐ། ཀུན་ནས་
ཉོན་མོངས་པ་དང། རྣམ་བྱང་གི་ཆོས་ལ་དམིགས་པར་ཐལ། ཁྱོད་ཤེས་སྒྲིབ་ཀུན་ནས་ཉོན་མོངས་གཟུང་རྟོག་ཡིན་པའི་ཕྱིར། མ་ཁྱབ་ན། གཟུང་བའི་རྣམ་པར་རྟོག་པ་དང་པོ་ནི་དངོས་བོ་ཐམས་ཅད་པ་ཁོ་ན་ཡིན་ལ་

[144A]༄༅། །ཞེས་བཤད་པ་དང་འགལ། འདོད་ན། དེ་ཆོས་ཅན། དེ་གཉིས་ལ་ལཾ་དམིགས་པར་ཐལ། ཁྱོད་ཤེས་སྒྲིབ་རྣམ་བྱད་གཟུང་རྟོག་ཡིན་པའི་ཕྱིར། མ་ཁྱབ་ན། གཉིས་པ་ནི། རྣམ་པར་བྱང་བའི་དངོས་པོ་
ཁོ་ན་ཡིན་ཏེ། ཞེས་བཤད་པ་དང་འགལ། མ་གྲུབ་ན། དེ་ཆོས་ཅན། དེ་ཡིན་པར་ཐལ། ཤེས་སྒྲིབ་ཀུན་ནས་ཉོན་མོངས་གཟུང་རྟོག་ཡིན་པའི་ཕྱིར། མ་ཁྱབ་ན། གཟུང་བའི་རྣམ་པར་རྟོག་པ་དང་པོ་གང་ཡིན་པ་དེ་གཉིས་པ་ཡང་
ཡིན་ནོ། །ཞེས་པ་དང་འགལ་བས། འདི་ཉི་སྣང་ལ་འཁོར་གསུམ་ཡིན། ཞེས་ཟེར་བ་མི་འཐད་དེ། གཟུང་བའི་རྣམ་པར་རྟོག་པ་དང་པོ་གང་ཡིན་པ་དེ་གཉིས་པ་ཡང་ཡིན་ནོ། ཞེས་པའི་དོན་ནི། ཀུན་ནས་ཉོན་མོངས་པ་དང་རྣམ་
བྱང་གི་གཟུང་བ་གཉིས་ཀ་ལ་དམིགས་ནས་གཟུང་བྱར་བདེན་པར་ཞེན་པའི་བློ་ཡིན་ཤེས་སྒྲིབ་རྣམ་བྱང་གཟུང་རྟོག་ཡིན་པས་ཁྱབ་པའི་དོན་ཡིན་གྱི། གཟུང་རྟོག་དང་པོ་ཡིན་ན་གཉིས་པ་ཡིན་གསུང་པའི་དོན་མ་ཡིན་པའི་ཕྱིར། ལུང་དེའི་
རྗེས་དེ་མ་ཐག་ཏུ་གཟུང་བའི་རྣམ་པར་རྟོག་པ་དང་པོར་གྱུར་བ་དངོས་པོ་ཐམས་ཅད་པ་བཞིན་ནོ། །ཞེས་གསུངས་པའི་ཕྱིར་རོ། །དེ་ལྟར་ཡང་རྣམ་བཤད་སྙིང་པོ་རྒྱན་ལས། སློབ་དཔོན་འཕགས་པས་གཟུང་བའི་རྣམ་པར་རྟོག་པ་དང་པོ་གང་
ཡིན་གཉིས་པར་བསྟན་པའི་དོན་ནི། ཀུན་ནས་ཉོན་མོངས་པ་དང་རྣམ་བྱང་གི་གཟུང་བ་ཙམ་ལ་དམིགས་ནས། གཟུང་བྱར་བདེན་པར་ཞེན་པ་ཡིན་ན་རྣམ་བྱང་གཟུང་རྟོག་ཡིན་པས་ཁྱབ་བར་སྟོན་པ་ཡིན་གྱི། ཀུན་ནས་ཉོན་མོངས་
ཀྱི་གཟུང་རྟོག་ལ་རྣམ་བྱང་གི་གཟུང་རྟོག་གིས་ཁྱབ་པར་བསྟན་པར་འདོད་པ་ནི་འབྲེལ་མེད་པའོ། །ཞེས་གསུངས། འདི་ཡང། ཉི་སྣང་གི་བཤད་པ་བསྐྱར་བ་ཡིན་གྱི། རྣམ་བཤད་སྙིང་པོ་རྒྱན་གྱི་ལུགས་མ་ཡིན་ནོ། མཁས་

[144B]ཤེས་སྒྲིབ་ཀུན་ནས་ཉོན་མོངས་གཟུང་རྟོག་དང། རྣམ་བྱང་གཟུང་རྟོག་ལ་མུ་བཞི་ཡོད་དེ། ཀུན་ནས་ཉོན་མོངས་ཀྱི་ཆོས་ཁོ་ན་ལ་དམིགས་ནས། ལོངས་སྤྱད་བྱང་བདེན་པར་ཞེན་པའི་རིག་པ་དེ་ཀུན་ནས་ཉོན་མོངས་གཟུང་
རྟོག་ཁོ་ན་ཡིན་པའི་མུ། རྣམ་བྱང་གི་ཆོས་ཁོ་ན་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་རིག་པ་རྣམ་བྱང་གཟུང་རྟོག་ཁོ་ན་ཡིན་པའི་མུ། ཀུན་ནས་ཉོན་མོངས་དང་རྣམ་བྱང་གི་གཟུང་བ་གཉིས་ཀ་ལ་དམིགས་ནས་ལོངས་སྤྱད་
བྱར་བདེན་པར་ཞེན་པའི་རིག་པ་དེ་གཉིས་ཀ་ཡིན་པའི་མུ་ཡིན། ཟག་མེད་ཀྱི་ཡེ་ཤེས་དེ་གཉིས་ཀ་མ་ཡིན་པའི་མུ་ཡིན། ཞེས་གསུངས། འོ་ན། འགྲེལ་ཆེན་ལས། ཀུན་ནས་ཉོན་མོངས་པའི་གཞིལ་བརྟེན་པ་ནི་དང་པོ་ཡིན་
ལ༑ རྣམ་པར་བྱང་བའི་གཞི་ལ་བརྟེན་པ་ནི་གཉིས་པ་ཡིན་པས། འདི་གཉིས་ཕན་ཚུན་རྣམ་པར་བཅད་པའི་རང་བཞིན་ཡིན་པའི་ཕྱིར། འདི་གཉིས་ནི་ཐ་དད་པ་ཞེས་བཤད་པ་མི་འཐད་པར་ཐལ། ཤེས་སྒྲིབ་ཀུན་ནས་ཉོན་མོངས་
གཟུང་རྟོག་དང། རྣམ་བྱང་གཟུང་རྟོག་མི་འགལ་བའི་ཕྱིར། རྟགས་ཁས། ཁོ་ན་རེ། གཟུང་རྟོག་ལ། མུ་བཞི་རྩི་རིགས་པར་ཐལ། དེ་ལྟར་ཉི་སྣང་གི་སྔར་གྱི་ལུང་དོན་འགྲུབ་པའི་ཕྱིར། ཟེར་ན། མ་ཁྱབ་བོ། །
ཡང་ཁོ་ན་རེ། ཤེས་སྒྲིབ་ཀུན་ནས་ཉོན་མོངས་གཟུང་རྟོག་དང། རྣམ་བྱང་གཟུང་རྟོག་གཉིས་ཀ་ཡིན་པ་ཡོད་པར་ཐལ། བདེན་པ་བཞི་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་བློ་དེ། ཤེས་སྒྲིབ་ཀུན་ནས་ཉོན་མོངས་
གཟུང་རྟོག་ཀྱང་ཡིན། དེ་ཤེས་སྒྲིབ་རྣམ་བྱང་གཟུང་རྟོག་ཀྱང་ཡིན་པའི་ཕྱིར། དང་པོ་མ་གྲུབ་ན་སོང། དེ་ཆོས་ཅན། དེར་ཐལ། རང་གི་དམིགས་ཡུལ་དུ་གྱུར་པའི་ཉོན་མོངས་ཕྱོགས་ཀྱི་བདེན་པ་ལ་དམིགས་ནས་ལོངས་

[145A]༄༅། །སྤྱད་བྱར་བདེན་པར་ཞེན་པའི་རིག་པ་ཡིན་པའི་ཕྱིར། དེར་ཐལ། སྡུག་བདེན་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་བློ་ཡིན་ཕྱིར་ཏེ། བདེན་པ་བཞི་ལ་དམིགས་ནས་ལོངས་སྤྱད་བྱར་བདེན་
པར་ཞེན་པའི་བློ་ཡིན་པའི་ཕྱིར། རྩ་པའི་རྟགས་གཉིས་པ་རིགས་འགྲེ་ཟེར་ན་འདིར་མ་ཁྱབ་སྟེ། གཟུགས་དང་གཟུགས་བདེན་སྟོང་གཉིས་ཀ་ལ་དམིགས་ནས་བདེན་པར་འཛིན་པའི་བློ་དེ། གཟུགས་བདེན་གྲུབ་ཏུ་འཛིན་པའི་བློ་དང་
གཟུགས་བདེ་ན་སྟོང་བདེན་གྲུབ་ཏུ་འཛིན་པའི་བློ་གཉིས་ཀ་ཡིན་པར་ཐལ། ཀུན་ནས་ཉོན་མོངས་དང། རྣམ་བྱང་གཉིས་ཀ་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་བློ་དེ། ཀུན་ནས་ཉོན་མོངས་ཀྱི་ཆོས་ལ་དམིགས་
ནས་བདེན་པར་ཞེན་པའི་བློ་དང། རྣམ་བྱང་གི་ཚེས་ལ་དམིགས་ནད་བདེན་པར་ཞེན་པའི་བློ་གཉིས་ཀ་ཡིན་པའི་ཕྱིར། མ་གྲུབ་ན་སོང། དེར་ཐལ། དེ་ཤེས་སྒྲིབ་ཀུན་ནས་ཉོན་མོངས་གཟུང་རྟོག་དང། རྣམ་བྱང་གཟུང་རྟོག་
གཉིས་ཀ་ཡིན་པའི་ཕྱིར། རྟགས་ཁས། འདོད་ན། དེ་བཀགས་ཟིན། གཞན་ཡང། སྒྲ་རྟག་མི་རྟག་གཉིས་ཀར་འཛིན་པའི་རྟོག་པ་དེ། སྒྲ་མི་རྟག་པར་འཛིན་པའི་རྟོག་པ་ཡིན་པར་ཐལ། ཀུན་ནས་ཉོན་མོངས་དང། རྣམ་
བྱང་གི་ཆོས་གཉིས་ཀ་ལ་དམིགས་ནས་བདེན་པར་ཞེན་པའི་བློ་དེ། ཀུན་ནས་ཉོན་མོངས་ཀྱི་ཆོས་ལ་དམིགས་ནས་བདེན་པར་ཞེན་པའི་བློ་ཡིན་པའི་ཕྱིར། རྟགས་ཁས། འདོད་ན། བཀགས་ཟིན། འདི་ཐམས་ཅད་རིགས་པ་
མཚུངས་སོ། །ཁ་ཅིག་སྐབས་འདིར་བསྟན་པའི་ཤེས་སྒྲིབ་རྟོག་པ་ལ། གཟུང་རྟོག་དང་འཛིན་རྟོག་གཉིས་སུ་གྲངས་དེས་ཞེས་ཟེར་བ་མི་འཐད་དེ། ཐེག་ཆེན་གྱི་མཐོང་ལམ་ལ་དམིགས་ནས་བདེན་པར་ཞེན་པའི་བློ་དེ། སྐབས་

[145B] དེ་གཟུང་རྟོག་ཀྱང་མ་ཡིན། འཛིན་རྟོག་ཀྱང་མ་ཡིན་པའི་ཕྱིར། དང་པོ་མ་གྲུབ་ན། དེ་ཆོས་ཅན། སྐབས་འདིར་བསྟན་གྱི་ཤེས་སྒྲིབ་རྟོག་པ་ཡིན་པར་ཐལ། བདེན་འཛིན་ཡིན་པའི་
ཕྱིར༑ གཉིས་པ་མ་གྲུབ་ན། ཐེན་ཆེན་གྱི་མཐོང་ལམ་ལ་དམིགས་ནས་བདེན་པར་ཞེན་པའི་བློ་ཡིན་ན། གཟུང་རྟོག་ཡིན་དགོས་པར་ཐལ། དེ་གཟུང་རྟོག་ཡིན་པའི་ཕྱིར། རྟགས་ཁས། འདོད་ན། ཐེག་ཆེན་གྱི་མཐོང་ལམ་ལ་དམིགས་
ནས་ལོངས་སྤྱོད་བྱེད་དུ་བདེན་པར་ཞེན་པའི་བློ་ཆོས་ཅན། དེར་ཐལ། དེའི་ཕྱིར། གསུམ་པ་མ་གྲུབ་ན། ཐེག་ཆེན་གྱི་མཐོང་ལམ་ལ་དམིགས་ནས་བདེན་པར་ཞེན་པའི་བློ་ཡིན་ན། འཛིན་རྟོག་ཡིན་དགོས་པར་ཐལ། དེ་འཛིན་རྟོག་
ཡིན་པའི་ཕྱིར། རྟགས་ཁས། འདོད་ན། དེ་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་བློ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། ཤེས་སྒྲིབ་གཟུང་རྟོག་ཡིན་པའི་ཕྱིར། རྟགས་གྲུབ་སྟེ། མཐོང་བ་
དང༑ སྣོས་པ་དང། མི་སློབ་པའི་ལམ་ལ་གཟུང་བའི་རྣམ་པར་རྟོག་པ་རྣམ་ཏེ། ཤེས་གསུངས་པའི་ཕྱིར། ཁ་ཅིག་སྐབས་འདིང་བསྟན་གྱི་ཤེས་སྒྲིབ་རྟོག་པ་ཡིན་ན། དགག་རྟོག་ཡིན་དགོས་ཟེར་ན། མི་འཐད་དེ། སྐབས་འདི་
དང་རྩེ་སྦྱོར་གྱི་སྐབས་གཉིས་ཀར་ཤེས་སྒྲིབ་རྟོག་པ་དང་སྒྲུབ་རྟོག་གི་གཞི་མཐུན་བསྟན་པའི་ཕྱིར། སྐབས་འདིར། ཉོན་མོངས་ཅན་གྱི་རིག་པ་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་རིག་པ་དེ་ཤེས་སྒྲིབ་ཀུན་ནས་ཉོན་མོངས་གཟུང་
རྟོག་ཏུ་བསྟན། རྣམ་བྱང་གི་ཕུང་པོ་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་རིག་པ་དེ་ཤེས་སྒྲིབ་རྣམ་བྱང་གཟུང་རྟོག་ཏུ་བསྟན། རྩེ་སྦྱོར་གྱི་སྐབས་སུ། ཐེག་ཆེན་གྱི་ལམ་འབྲས་ལ་དམིགས་ནས་ལོངས་སྤྱད་བྱར་བདེན་པར་ཞེན་

[146A]༄༅། །པའི་རིག་པ་ཤེས་སྒྲིབ་འཇུག་པ་གཟུང་རྟོག་དང། ཉན་ཐོས་ཀྱི་རྒྱུད་ཀྱི་ལམ་འབྲས་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་རིག་པ། ཤེས་སྒྲིབ་ལྡོག་པ་གཟུང་རྟོག་ཏུ་བསྟན་པའི་ཕྱིར། ཁ་ཅིག་སྐབ་འདེར་བསྟན་
གྱི་རྟོག་པ་ཡིན་ན། སྒྲུབ་རྟོག་ཡིན་དགོས་ཟེར་ན། གཟུགས་བདེན་སྟོང་བདེན་གྲུབ་དུ་འཛིན་པའི་བློ་ཆོས་ཅན། དེར་ཐལ། དེའི་ཕྱིར་ཏེ། ཁྱོད་བདེན་འཛིན་ཡིན་པའི་ཕྱིར། རྩ་བར་འདོད་ན། བདེན་སྟོང་ཡོད་པར་ཞེན་པའི་བློད། སྒྲུབ་
རྟོག་ཡིན་པར་ཐལ་ལོ། འདོད་ན། བདེན་སྟོང་ཡོད་པ་སྒྲུབ་པ་ཡིན་པར་ཐལ་ལོ། འདོད་པའི་ཕྱིར།    ༈   རྣམ་བཤད་ལས། གཟུང་བར་རྟོག་པ་དང་འཛིན་པ་རྟོག་པ་ཞེས་བཤད་པ་ནི། ཕྱོགས་ཙམ་མཚོན་པར་བྱེད་པ་ཡིན་གྱི། སྤང་བྱ་རྟོག་པ་ཐམས་
ཅད་འཛིན་སྟངས་དེ་དང་འདྲ་བར་ཟད་པ་མ་ཡིན་ཏེ། ཉན་ཐོས་ཀྱི་ལམ་འབྲས་ལྡོག་བྱར་བདེན་པར་ཞེན་པ་ཡང། འདིར་བསྟན་པའི་སྤང་བྱ་རྟོག་པ་ཡིན་པའི་ཕྱིར་རོ། །ཞེས་པ་དང། དེས་ན་ལོངས་སྤྱད་བྱར་བདེན་པར་ཞེན་པ་དང། ལོངས་
སྤྱོད་བྱེད་དུ་བདེན་པར་ཞེན་པ་ནི། གཟུང་བར་རྟོག་པ་དང་འཛིན་པར་རྟོག་པའི་དོན་ནོ། །ཞེས་བཤད་པའི་དོན་ལ། ཁ་ཅིག་ཊཱི་ཀ་ལས། འདིར་ལྟར་བཤད་པ་ལ་ནང་འགལ་ཡོད་དེ། ཉན་རང་གི་ལམ་འྦྲསླ་ལ་དམིགས་ནས་བྱང་སེམས་ཀྱི་ལཾ་
གྱི་ལྔོག་བྱར་གདེན་པར་ཞེན་བའི་ཞེན་རིག་ཆོས་ཅན། ལོངས་སྤྱད་བྱར་བདེན་པར་ཞེན་པའི་ཞེན་རིག་ཡིན་པར་ཐལ། ཤེས་སྒྲིབ་གཟུང་རྟོག་ཡིན་པའི་ཕྱིར། འཁོར་གསུམ། རྟགས་བསལ། ལུང་དང་པོའི་སྐབས་སུ་ཁས་བླང་ངོ། །ཁྱབ་པ་
ལུང་གཉིས་པའི་སྐབས་སུ་ཁས་བླངས་ཟེར། འདིའི་ལན་ལ་མཁས་པ་ཁ་ཅིག་རྩོད་པ་དེ་རྣམ་བཤད་སྙིང་པོ་རྒྱན་ལ་གནོད་བྱེད་དུ་མི་འཇུག་སྟེ། ལུང་དང་པོས་ཉན་རང་གི་ལམ་འབྲས་ལ་དམིགས་ནས་བྱང་སེམས་ལམ་གྱི་ལྡོག་བྱར་བདེན་པར་ཞེན་

[146B] འདིར་བསྟན་ཤེས་སྒྲིབ་གཟུང་རྟོག་ཏུ་མ་བསྟན་པའི་ཕྱིར། ལུང་དང་པོས་འདིར་ཤེས་སྒྲིབ་གཟུང་རྟོག་ཡིན་ན། ལོངས་སྤྱད་བྱར་བདེན་པར་ཞེན་པའི་རིག་ཡིན་པས་ཁྱབ་བསྟན་པ་གང་ཞིག་ཉན་རང་གི་ལམ་འབྲས་ལ་
དམིགས་ནས་བྱང་སེམས་ལམ་གྱི་ལྡོག་བྱར་བདེན་པར་ཞེན་པའི་ཞེན་རིག་དེ། ལོངས་སྦྱད་བྱར་བདེན་པར་ཞེན་པའི་ཞེན་རིག་མ་ཡིན་བར་ལུང་དང་པོས་བསྟན་པའི་ཕྱིར། དེས་ན་ལུང་དང་པོའི་དོན་ནི། འདིར་བསྟན་ཤེས་སྒྲིབ་རྟོག་པ་ཡིན་ན། གཟུང་
རྟོག་དང། འཛིན་རྟོག་གང་རུང་ཡིན་མི་དགོས་ཏེ། ཉན་རང་གི་ལམ་འབྲས་ལ་དམིགས་ནས་བྱང་སེམས་ལམ་གྱི་ལྡོག་བྱར་བདེན་པར་ཞེན་པའི་ཞེན་རིག་དེ། འདིར་བསྟན་ཤེས་སྒྲིབ་རྟོག་པ་ཡིན་པའི་ཕྱིར། ཞེས་པ་ལུང་དང་བོའི་དོན། ལོངས་
སྤྱད་བྱར་བདེན་པར་ཞེན་པའི་རིག་དེ། ཤེས་སྒྲིབ་གཟུང་རྟོག་གི་མཚན་ཉིད། ལོངས་སྤྱོད་བྱེད་དུ་བདེན་པར་ཞེན་པའི་རིག་དེ། ཤེས་སྒྲིབ་འཛིན་རྟོག་གི་མཚན་ཉིད་ཡིན་པ་ལུང་ཕྱི་མའི་དོན་ཡིན་པས་སྔར་གྱི་རྩོད་པ་དེའི་ཐལ་འགྱུར་ཡིན་ཞེས་
གསུངས༑ འདི་ཉིད་ལན་ལེགས་པོར་སྣང་ཡང། རེ་ཤིག་དཔྱད་ན། ཉན་རང་གི་ལམ་འབྲས་ལ་དམིགས་ནས་བྱང་སེམས་ལམ་གྱི་ལྡོག་བྱར་བདེན་པར་ཞེན་པའི་རིག་ཆོས་ཅན། ལོངས་སྤྱད་བྱར་བདེན་པར་ཞེན་པའི་ཞེན་རིག་ཡིན་པར་ཐལ་
གཟུང་བར་བདེན་པར་ཞེན་པའི་ཞེན་རིག་ཡིན་པའི་ཕྱིར། དེར་ཐལ། ཉན་རང་གི་ལམ་འབྲས་ལ་དམིགས་ནས་གཟུང་བར་བདེན་པར་བཞེན་པའི་བློ་ཡིན་པའི་ཕྱིར་ཏེ། དེ་ལ་དམིགས་ནས་ཡུལ་དུ་བདེན་པར་ཞེན་པའི་བློ་ཡིན་པའི་ཕྱིར་ཏེ། དེ་ལ་དམིགས་ནས་བྱང་
སེམས་ལམ་གྱི་ལྔོག་བྱའི་ཡུལ་དུ་བདེན་པར་ཞེན་པའི་བློ་ཡིན་པའི་ཕྱིར། དེ་ལ་དམིགས་ནས་བྱང་སེམས་ལམ་གྱི་ལྡོག་བྱར་བདེན་པར་ཞེན་པའི་བློ་ཡིན་པའི་ཕྱིར། དེས་ན་ཉན་རང་གི་ལམ་འབྲས་ལ་དམིགས་ནས་བྱང་སེམས་ལམ་གྱི་ལྡོག་བྱར་བདེན་པར་

[147A]༄༅། །ཞེན་པའི་བློ་དེ། ཤེས་སྒྲིབ་གཟུང་རྟོག་ཡིན་པར་ཐལ། ཉན་རང་གི་ལམ་འབྲས་ལ་དམིགས་ནས་བྱང་སེམས་ལམ་གྱི་ལྡོག་བྱའི་ཡུལ་དུ་བདེན་པར་འཛིན་པའི་བློ་དེ། ཤེས་སྒྲིབ་གཟུང་རྟོག་ཡིན་པའི་ཕྱིར། མ་གྲུབ་ན་
དེ་ཆོས་ཅན། ཤེས་སྒྲིབ་གཟུང་རྟོག་ཡིན་པར་ཐལ། ལོངས་སྤྱོད་བྱར་བདེན་པར་ཞེན་པའི་བློ་ཡིན་པའི་ཕྱིར། དེར་ཐལ། གཟུང་བྱར་བདེན་པར་ཞེན་པའི་བློ་ཡིན་པའི་ཕྱིར། ཡུལ་དུ་བདེན་པར་ཞེན་པའི་བློ་ཡིན་པའི་ཕྱིར། དེར་ཐལ། བྱང་སེམས་ལམ་
གྱི་ལྡོག་བྱའི་ཡུལ་དུ་བདེན་པར་ཞེན་པའི་བློ་ཡིན་པའི་ཕྱིར། གཞན་ཡང། ཉན་རང་གི་ལམ་འབྲས་ལ་དམིགས་ནས་བྱང་སེམས་ལམ་གྱི་ལྡོག་བྱར་བདེན་པར་ཞེན་པའི་བློ་ཆོས་ཅན། ཤེས་སྒྲིབ་གཟུང་རྒོག་ཡིན་པར་ཐལ། ཤེས་སྒྲིབ་ལྗོག་པ་གཟུང་རྟོག་ཡིན་པའི་
ཕྱིར༑ རྟས་གྲུབ་སྟེ། རྣམ་བཤད་སྙིང་པོ་རྒྱན་ལས། དེ་ཡང་འདིར་བསྡུས་ནས་བསྟན་བ་ཙམ་ཡིན་ལ་རྩེ་སྦྱོར་གྱི་སྐབས་ནས་བསྟན་པ་དང་དོན་གཅིག་ཏུ་ཤེས་པར་བྱའོ། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ། སྐྱོན་མེད་དེ། ལུང་དེས་
ཉན་རང་གི་ལམ་འབྲས་ལ་དམིགས་ནས་བྱང་སེམ་ལམ་གྱི་ལྡོག་བྱར་བདེན་པར་ཞེན་པའི་རིག་པ་དེ། རྩེ་སྦྱོར་གྱི་སྐབས་སུ་བསྟན་པའི་ཤེས་སྒྲིབ་རྟོག་པར་བསྟན་གྱི། ཤེས་སྒྲིབ་ལྡོག་པ་གཟུང་རྟོག་ཏུ་མ་བསྟན་པའི་ཕྱིར། ཟེར་ན། ཉན་རང་གི་ལམ་འབྲས་
ལ་དམིགས་ནས་བྱང་སེམས་ལམ་གྱི་ལྡོག་བྱར་བདེན་པར་ཞེན་པའི་ཞེན་རིག་ཆོས་ཅན། ཁྱོད་ཤེས་སྒིརྦ་ལྡོག་པ་གཟུང་རྟོག་ཡིན་པར་ཐལ། ཁྱོད་འཇུག་པ་དང་ནི་ལྡོག་པ་ལ། །ཞེས་པའི་གཟུང་གི་ནང་ཚན་དུ་གྱུར་པའི་ལྡོག་པ་ལ། གཟུང་བའི་རྣམ་རྟོག་སོ་སོ་དེ་
ཞེས་པའི་གཞུང་གི་དངོས་ཀྱི་བསྟན་བྱའི་གཙོ་བོར་གྱུར་པའི་ཤེས་སྒྲིབ་རྟོག་པ་ཡིན་པའི་ཕྱིར། རྟགས་གྲུབ་སྟེ། གཞུང་དེའི་འགྲེལ་བར་འཇུག་པ་དང་ལྡོག་པ་མི་དམིགས་པ་དང། དམིགས་པའི་ངོ་བོ་ཉེད་དག་ལ་གོ་རིམས་བཞིན་དུ་བྱང་ཆུབ་སེམས་

[147B] ཉན་ཐོས་ལ་སོགས་པའི་ཆོས་ལེན་པ་དང། འདོར་བའི་སྒོ་ནས་གཟུང་བའོ། ཞེས་པའི་དགོངས་པ་ཕྱིན་ཅི་མ་ལོག་པ་ཡིན་སྙམ་མོ། གཞན་ཡང། ཉན་རང་གི་ལམ་འབྲས་ལ་དམིགས་ནས་བྱང་སེམས་ལམ་གྱི་ལྡོག་བྱར་བདེན་པར་ཞེན་པའི་
ཞེན་རིག་དེ། ཤེས་སྒྲིབ་ལྡོག་པ་གཟུང་རྟོག་ཡིན་པར་ཐལ། དེ་ཤེས་སྒྲིབ་གཟུང་རྟོག་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ལོངས་སྤྱད་བྱར་བདེན་པར་ཞེན་པའི་བློ་ཡིན་པའི་ཕྱིར་ཏེ། བྱང་སེམས་ལམ་གྱི་ལོངས་སྤྱད་བྱར་བདེན་
པར་ཞེན་པའི་བློ་ཡིན་པའི་ཕྱིར། དེར་ཐལ། བྱང་སེམས་ལམ་གྱི་ལྡོག་བྱར་བདེན་པར་ཞེན་པའི་བློ་ཡིན་པའི་ཕྱིར། དེར་ཐལ། ཉན་རང་གི་ལམ་འབྲས་ལ་དམིགས་ནས་བྱང་སེམས་ལམ་གྱི་ལྡོག་བྱར་བདེན་པར་ཞེན་བའི་བློ་དེ། ཤེས་སྒྲིབ་ལྡོག་
པ་གཟུང་རྟོག་ཡིན་པའི་ཕྱིར་ཏེ། འགྲེལ་པ་དོན་གསལ་ལས། ཐེག་པ་ཆེན་པོ་ཐམས་ཅད་བསྡུས་པར་བྱེད་པ་ཉིད་ཀྱི། རྣམ་པ་ཐམས་ཅད་པ་ཉིད་མྱ་ངན་ལས་འདས་པ་ཐམས་ཅད་ཀྱི་མཇུག་ཏུ་འགྲོ་བ་ལ་ཉེས་པ་དང་བཅས་པ་ཉིད་ཀྱིས་གཟུང་བར་བྱ་བ་མ་ཡིན་པ་ཉིད་
དུ་དགོག་པར་བྱའོ། །ཞེས་གཟུང་པར་རྣམ་པར་རྟོག་པ་གཉིས་པ་ལྡོག་པའི་ཕྱོགས་ཀྱི་རྟེན་ཅན་ཞེས་པ་དང། དེའི་ཐད་ཀྱི་ཊཱི་ཀར་དེས་ན་ཉན་ཐོས་ཀྱི་ལམ་འབྲས་ལ་ཉེས་པ་དང་བཅས་པ་ཉིད་ཀྱིས་བྱང་ཆུབ་སེམས་དཔའི་རྒྱུད་ལ་གཟུང་བར་བྱ་བ་མ་ཡིན་པ་ཉིད་དུ་ལྡོག་པར་བྱའོ། །
ཞེས་ཡུལ་གྱི་སྒོ་ནས་ལྡོག་བྱར་ཞེན་པ་དགུའོ། །ཞེས་གསུངས་པའི་ཕྱིར། རྣམ་བཤད་ཀྱི་ལུང་དེའི་དོན་གང་ཡིན་ཞེན་བཤད་པར་བྱ་སྟེ། གཟུང་བར་རྟོག་པ་དང་འཛིན་རྟོག་པ་བཤད་པས་ཞེས་པ་ནི། ཕྱོགས་ཙམ་མཚོན་པར་བྱེད་ཡིན་གྱི་
སྐབས་བས་འདིར་ང་བྱ་རྟོག་པ་ཐམས་ཅད་གཟུང་བ་ཙམ་དུ་བདེན་པར་ཞེན་ན་དང། འཛིན་ཙམ་དུ་བདེན་པར་ཞེན་པར་ཟད་པ་ཡིན་ན། །ཉན་ཐོས་ཀྱི་ལམ་འབྲས་ལ་དམིགས་ནས་ལྡོག་བྱར་བདེན་པར་ཞེན་པ་ཡང། ཤེས་སྒྲིབ་གྯུནྲ་རྟོག་ཡིན་ཀྱང་

[148A]༄༅། །དེ་གཟུང་བ་ཙམ་དུ་བདེན་པར་ཞེན་པ་མ་ཡིན་པའི་ཕྱིར། དེ་ཤེས་སྒྲིབ་གཟུང་རྟོག་ཡིན་ཏེ། རྩེ་སྦྱོར་གྱི་སྐབས་སུ། གཞུང་རྩ་བར། འཇུག་པ་དང་ནི་ལྡོག་པ་ལ། །ཞེས་སོགས་དང། དེའི་འགྲེལ་པར། བྱང་ཆུབ་
སེམད་པའ་དང། ཉན་ཐོ་ལ་སོགས་པའི་ཆོས་ལེན་པ་དང། འདོར་པའི་སྒོ་ནས་བཟུང་བའོ། །ཞེས་གཟུང་བར་རྣམ་པར་རྟོག་པ་ཞེས། དེ་ཤེས་སྒྲིབ་ལྡོག་པ་གཟུང་རྟོག་ཏུ་བསྟན་པའི་ཕྱིར། རྩ་བར་རྟགས་གཉིས་པ་གྲུབ་སྟེ། དེ་
གཟུང་བའི་ཁྱད་པར་བྱང་སེམས་ལམ་གྱི་ལྡོག་བྱར་བདེན་པར་ཞེན་པ་ཡིན་པའི་ཕྱིར། ཞེས་པའི་དོན་ཡིན་ནོ། །   ༈   ། །གཉིས་པ་རང་ལུགས་ནི། རང་ཡུལ་བདེན་གྲུབ་ཏུ་ཞེན་པའི་བློ་དེ། སྐབས་འདིར་བསྟན་གྱི་ཤེས་སྒྲིབ་རྟོག་པའི་མཚན་ཉིད་
དབྱེ་ན། ཤེས་སྒྲིབ་གཟུང་རྟོག་དང། དེའི་འཛིན་རྟོག་གཉིས། རང་གི་དམིགས་ཡུལ་དུ་གྱུར་པའི་གཟུང་བ་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་བློ་དེ་ཤེས་སྒྲིབ་གཟུང་རྟོག་གི་མཚན་ཉིད། རང་གི་དམིགས་ཡུལ་དུ་གྱུར་པའི་
འཛིན་པ་ལ་དམིགས་ནཟ་ལོངས་སྤྱོད་བྱེད་དུ་བདེན་པར་ཞེན་པའི་བློ་དེ། ཤེས་སྒྲིབ་འཛིན་རྟོག་གི་མཚན་ཉིད། ཤེས་སྒྲིབ་གཟུང་རྟོག་ལ་དབྱེ་ན། ཤེས་སྒྲིབ་ཀུན་ནས་ཉོན་མོངས་གཟུང་རྟོག་དང་དེ་རྣམ་བྱང་གཟུང་རྟོག་གཉིས། རང་གི་དམིགས་
ཡུལ་དུ་གྱུར་པའི་ཀུན་ནས་ཉོན་མོངས་ཕྱོགས་ཀྱི་བདེན་པ་ལ་དམིགས་ལོངས་སྤྱར་བྱར་བདེན་པར་ཞེན་པའི་བློ་དེ། དང་པོ་མཚན་ཉིད། དེ་ལ་དབྱེ་ན། ཉོན་མོངས་ཅན་གྱི་མ་རིག་པ་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་ཞེན་
རིག་སོགས་དགུ་ཡོད། རང་གི་དམིགས་ཡུལ་དུ་གྱུར་པའི་རྣམ་བྱང་ཕྱོགས་ཀྱི་བདེན་པ་ལ་དམིགས་ནས་ཡོངས་སྤྱོད་བྱར་བདེན་པར་ཞེན་པའི་ཞེན་རིག་དེ། གཉིས་པའི་མཚན་ཉིད། དེ་ལ་དབྱེ་ན། རྣམ་བྱང་ཕྱོགས་ལ་དམིགས་ནས་ལ་

[148B] ཤེས་སྒྲིབ་འཛིན་རྟོག་ལ་དབྱེ་ན། དེ་རྫས་འཛིན་རྟོག་པ་དང། དེ་བཏགས་འཛིན་རྟོག་པ་གཉིས། རང་གི་དམིགས་ཡུལ་དུ་གྱུར་པའི་རྫས་འཛིན་ལ་དམིགས་ནས་ལོངས་སྤྱོད་བྱེད་དུ་
བདེན་པར་ཞེན་པའི་ཞེན་རིག་དེ། དང་པོའི་མཚན་ཉིད། དེ་ལ་དབྱེ་ན། བདག་རྟག་གཅིག་རང་དབང་ཅན་དུ་འཛིན་པའི་འཛིན་པ་ལ་དམིགས་ནས་ལོངས་སྤྱོད་བྱེད་དུ་བདེན་པར་ཞེན་པའི་ཞེན་རིག་སོག་དགུ་ཡོད། རང་གི་དམིགས་ཡུལ་དུ་
གྱུར་པའི་བཏགས་འཛིན་ལ་དམིགས་ནས་ལོངས་སྤྱོད་བྱེད་དུ་བདེན་པར་ཞེན་པའི་ཞེན་རིག་དེ། གཉིས་པའི་མཚན་ཉིད། དེ་ལ་དབྱེ་ན། ཕུང་སོགས་ཀྱི་ཆོས་ལ་སྐྱེས་བུར་བཏགས་པར་འཛིན་པའི་འཛིན་པ་ལ་དམིགས་ནས་ལོངས་སྤྱོད་བྱེད་དུ་བདེན་
པར་ཞེན་པའི་ཞེན་རིག་སོགས་དགུ་ཡོད།    ༈   རྩོད་པ་སྤོང་བ་ལ། ཁ་ཅིག་རི་བོང་ར་བདེན་གྲུབ་ཏུ་ཞེན་པའི་བློ་ཆོས་ཅན། སྐབས་འདིར་བསྟན་གྱི་ཤེས་སྒྲིབ་རྟོག་པ་ཡིན་པར་ཐལ། རང་ཡུལ་བདེན་གུབ་ཏུ་ཞེན་པའི་བློ་ཡིན་པའི་ཕྱིར་ཏེ་
ཆོས་ཅན་དེའི་ཕྱིར། ན། འདིར་མ་ཁྱབ། དེས་ན། རང་ཡུལ་གཞི་གྲུབ་ཀྱི་ཆོས་ལ་དམིགས་ནས་བདེན་གྲུབ་ཏུ་ཞེན་པའི་བློ་དེ། སྐབས་འདིར་བསྟན་གྱི་ཤེས་སྒྲིབ་རྟོག་པའི་མཚན་ཉིད་ཟེར་ན། མ་ཁྱབ་འཚམས་ལ། རི་བོང་རྭ་བདེན་མེད་དུ་རྟོགས་
པའི་བློ་ཆོས་ཅན། རང་ཡུལ་བདེན་མེ་དུ་རྟོགས་པའི་བློ་ཡིན་ཐལ། རི་བོང་ར་བདེན་མེད་དུ་རྟོགས་པའི་བློ་ཡིན་པའི་ཕྱིར། ཁྱབ་པ་ཁས། འདོད་ན། དེ་ཆོས་ཅན། ཁྱོད་ཀྱི་བདེན་མེད་དུ་རྟོགས་པའི་ཡུལ་ཡོད་པར་ཐལ། ཁྱོད་ཀྱི་ཡུལ་
ཡུད་པ་གང་ཞིག་འདོད་པའི་ཕྱིར། འདོད་ན། རི་བོང་རྭ་བདེན་མེད་དུ་རྟོགས་ན། བདེན་མེད་དུ་རྟོགས་པས་ཁྱབ་པར་ཐལ། འདོད་པའི་ཕྱིར། འདོད་ན། སེམས་ཙམ་པ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། རི་

[149A]༄༅། །བོང་རྭ་མེད་པར་རྟོགས་པའི་ཕྱིར། ཁོ་ན་རེ། མཆན་ཉིད་ལ་ཡང། རི་བོང་ར་བདེན་གྲུབ་ཏུ་ཞེན་པའི་བློ་ཆོས་ཅན། མཚན་ཉིད་དེར་ཐལ། ཁྱོད་ཀྱི་ཡུལ་གཞི་གྲུབ་པ་གང་ཞིག་ཁྱོད་རང་ཡུལ་བདེན་གྲུབ་ཏུ་ཞེན་
པའི་བློ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། ཁྱོད་སྐབས་འདིར་བསྟན་གྱི་ཤེས་སྒྲིབ་རྟོག་པ་ཡིན་པར་ཐལ། འདོད་པའི་ཕྱིར་འཁོར་གསུ། ཡང་ཁོ་ན་རེ། གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་བློ་དེ། ཤེས་
སྒྲིབ་རྫས་རྟོག་པ་ཡིན་པར་ཐལ། ཤེས་སྒྲིབ་རྫས་འཛིན་རྟོག་པ་ཡོད་པའི་ཕྱིར། རྟགས་ཁས། འདོད་ན། དེ་ཆོས་ཅན། རྫས་འཛིན་རྟོག་པ་ཡིན་པར་ཐལ་ལོ། །འདོད་ན། རྫས་འཛིན་ཡིན་པར་ཐལ། འདོད་པའི་ཕྱིར། འདོད་ན་
དེ་ཆོས་ཅན། གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་འཛིན་པ་ཡིན་པར་ཐལ། འདོད་པའི་ཕྱིར། ཁ་ཅིག་ཤེས་སྒྲིབ་འཛིན་རྟོག་ཡོད་ཀྱང། དེ་རྫས་རྟོག་པ་དང། དེ་བཏགས་འཛིན་རྟོག་པ་མེད་ཟེར་ ཁ་ཅིག་
ཐལ་འགྱུར་གོང་མ་དེ་ལ་མ་ཁྱབ། དོན་དམ་སེམས་བསྐྱེད་ཆོས་ཅན། དོན་དམ་དུ་ཐལ། དོན་དམ་སེམས་བསྐྱེད་ཡིན་པའི་ཕྱིར། རྣམ་དག་སྒོམ་ལམ་ཆོས་ཅན། རྣམ་དག་ཏུ་ཐལ། རྣམ་དག་སྒོམ་ལམ་ཡིན་པའི་ཕྱིར། མ་ཁྱབ་ན་
རྫས་འཛིན་རྟོག་པ་ཡིན་ན་རྫས་འཛིན་ཡིན་དགོས་པར་འབུད། ཟེར་ན། རང་ལུགས་ནི། མ་ཁྱབ་འཚམས་ལ། གང་ཟག་དོན་བྱེད་ནུས་འཛིན་པའི་འཛིན་པ་ཆོས་ཅན། གང་ཟག་དང་རང་སྐྱ་ཐུབ་པའི་རྫས་ཡོད་དུ་འཛིན་པའི་འཛིན་པ་
ཡིན་པར་ཐལ། རྫས་འཛིན་ཡིན་པའི་ཕྱིར། ཁྱབ་པ་ཁས། རྫས་འཛིན་རྟོག་པ་ཡིན་ན་རྫས་འཛིན་ཡིན་དགོས་ཟེར་བ་ཡང་མི་འཐད་དེ། བདེན་འཛིན་རྟོག་པ་ཡིན་ན་བདེན་འཛིན་ཡིན་དགོས་པར་ཐལ། དམ་བཅའ་དེ་འཐད་པའི་ཕྱིར་

[149B] བདེན་འཛིན་རྟོག་པ་ཆོས་ཅན། དེར་ཐལ། དེའི་ཕྱིར། འདོད་ན། ལོག་ཤེས་ཡིན་པར་ཐལ་ལོ། །འདོད་ན། བདེན་པ་ཆོས་ཅན། ཁྱོད་འཛིན་རྟོག་པ་ལོག་ཤེས་མ་ཡིན་པར་ཐལ། ཁྱོད་ཡོད་པའི་ཕྱིར།    ༈   
འགོང་པ་ཉིད་ལ་སོགས། །ཞེས་སོགས་ཀྱི་སྐབས་སུ་སྦྱོར་བ་དང། མཐའ་བཅད་པ་གཉིས། དང་པོ་ནི་ཁ་ཅིག་བྱང་སེམས་སྦྱོར་ལམ་པའི་རྒྱུད་ཀྱི་ཐབས་ཤེས་གཉིས་ཆོས་ཅན། བྱང་སེམས་སྦྱོར་ལམ་པའི་ནང་གི་ཡོངས་འཛིན་ཡིན་ཏེ། བྱང་
སེམས་སྦྱོར་ལམ་པ་སྲིད་ཞིའི་མཐར་ལྟུང་བ་འགོག་བྱེད་ཀྱི་བྱང་སེམས་སྦྱོར་ལམ་པའི་མཁྱེན་པ་ཡིན་པའི་ཕྱིར། མཆོག་གི་སྤྲུལ་སྐུ་ཆོས་ཅན། བྱང་སེམས་སྦྱོར་ལམ་པའི་ཕྱིའི་ཡོངས་འཛིན་ཡིན་ཏེ། བྱང་སེམས་སྦྱོར་ལམ་པ་ལ་ཐབས་ཤེས་ཀྱི་ཆོས་རྫོགས་
པར་སྟོན་པའི་བྱང་སེམས་སྦྱོར་ལམ་པའི་བདག་རྐྱེན་དུ་གྱུར་པའི་དགེ་བའི་བཤེས་གཉེན་ཡིན་པའི་ཕྱིར། ཞེས་ཟེར་ན། མཆོག་གི་སྤྲུལ་སྐུ་ཆོས་ཅན། བྱང་སེམས་སྦྱོར་ལམ་པའི་རྒྱུ་ཡིན་པར་ཐལ། དེའི་བདག་རྐྱེན་ཡིན་པའི་ཕྱིར། རྟགས་ཁས། འདོད་མི་
ནུས་ཏེ། ཁྱོད་དེའི་འབྲས་བུ་ཡིན་པའི་ཕྱིར། རྟགས་གྲུབ་སྟེ། སངས་རྒྱས་འཕགས་པ་དེ་བྱང་སེམས་སྦྱོར་ལམ་པའི་འབྲས་བུ་ཡིན་པའི་ཕྱིར་ཏེ། དེ་བྱང་སེམས་སྦྱོར་ལམ་པ་ལས་འཁྲུངས་པའི་ཕྱིར་ཏེ། དེ་བྱང་ཆུབ་སེམས་དཔའ་ལས་འཁྲུངས་
པའི་ཕྱིར། རྟགས་གྲུབ་སྟེ། འཇུག་པ་ལས། སངས་རྒྱས་བྱང་ཆུབ་སེམས་དཔའ་ལས་འཁྲུངས་ཤིང། །ཞེས་གསུངས་པའི་ཕྱིར། ཁ་ཅིག་བྱང་སེམས་སྦྱོར་ལམ་པ་ལ་ཐབས་ཤེས་ཀྱི་ཆོས་རྫོགས་པར་སྟོན་པར་བྱེད་པའི་བདག་རྐེན་དུ་གྱུར་
པའི་དགེ་བའི་བཤེས་གཉེན་དེ། བྱང་སེམས་སྦྱོར་ལམ་པའི་ཡོངས་འཛིན་གྱི་མཚན་ཉིད། ཟེར་ན། བྱང་སེམས་སྦྱོར་ལམ་པའི་ཕྱིའི་ཡོངས་འཛིན་དུ་གྱུར་པའི་སེམས་ཙམ་པ་ཆོས་ཅན། མཚན་ཉིད་དེར་ཐལ། མཚན་བྱ་དེའི་ཕྱིར། རྟགས་གྲུབ་སྟེ་

[150A]༄༅། །ཆོས་ཅན་ཏེ་དེའི་ཕྱིར་ཏེ། དེའི་ཡོངས་འཛིན་དུ་གྱུར་པའི་སེམས་ཙམ་པ་ཡོད་པའི་ཕྱིར་ཏེ། ཐེག་ཆེན་འཕགས་པའི་ཡོངས་འཛིན་དུ་གྱུར་པའི་སེམས་ཙམ་པ་ཡོད་པའི་ཕྱིར་ཏེ། སེམས་ཙམ་རྣམ་བདེན་པའི་ལྟ་བ་ལ་གནས་པའི་
གསེར་གླིང་པ་དེ་ཇོ་བོ་རྗེའི་ཡོངས་འཛིན་ཡིན་པའི་ཕྱིར། རྩ་བར་འདོད་མི་ནུས་ཏེ། སེམས་ཙམ་པ་ཡིན་པའི་ཕྱིར། གཞན་ཡང། བྱང་སེམས་སྦྱོར་ལམ་པའི་ཕྱིའི་ཡོངས་འཛིན་དུ་གྱུར་པའི་བྱེ་བྲག་སྨྲ་བ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་
ཕྱིར༑ རྟགས་གྲུབ་སྟེ། དེ་འདྲ་བ་ཡོད་པའི་ཕྱིར་ཏེ། དེའི་ཡོངས་འཛིན་དུ་གྱུར་པའི་བྱེ་བྲག་སྨྲ་བ་ཡོད་པའི་ཕྱིར་ཏེ། དྷ་རྨའ་རཱ་ཀྵི་ཏ་དེ་ཇོ་བོ་རྗེའི་ཡོངས་འཛིན་ཡིན་པའི་ཕྱིར། རྩ་བར་འདོད་མི་ནུས་ཏེ། བྱེ་བྲག་སྨྲ་བ་ཡིན་པའི་ཕྱིར།    ༈   གཉིས་པ་རང་ལུགས་
ལ་འཕགས་པའི་ལུགས་དང། སློབ་དཔོན་གྱི་ལུགས་གཉིས། དང་པོ་ནི་སེམས་མི་འགོང་པ་ཉིད་ལ་སོགས། །དེ་ཡི་མི་མཐུན་ཕྱོགས་བོང་བ། །རྣམ་པ་ཀུན་ཏུ་ཡོངས་འཛིན་ཡིན། །ཞེས་པས་བྱང་སེམས་སྦྱོར་ལམ་པས་ནང་གི་ཡོངས་འཛིན་དངོས་སུ་
བསྟན༑ ངོ་བོ་མེད་སོགས་སྟོན་བྱེད། །དེ་ཡི་མི་མཐུན་ཕྱོགས་བོར་བ། །རྣམ་པ་ཀུན་ཏུ་ཡོངས་འཛིན་ཡིན། །ཞེས་པས་དེའི་ཕྱིའི་ཡོངས་འཛིན་དངོས་སུ་བསྟན་ཏེ། ཉི་སྣང་ལས། ཐབས་མཁས་པ་དང། དགེ་བའི་བཤེས་གཉེན་ནི་བྱང་ཆུབ་སེམས་
དཔའི་ཡོངས་སུ་འཛིན་པ་ཡིན་ནོ། །ཞེས་གང་གསུངས་པ་དེ་ལ་ཐབས་མཁས་པའི་དབང་དུ་བྱས་ན། སེམས་མི་ཞུམ་པ་ཉིད་དང། ལམ་མང་བ་ཉིད་ལ་སོགས་པའི་རྒྱུད་ལས་བརྩམས་པ་ནི། ཞེས་པ་དང། དགེ་བའི་བཤེས་གཉེན་གྱིས་ཡོངས་སུ་འཛིན་པ་ནི་ཕུང་
པོ་ལ་སོགས་པ་ནས་མ་འདྲེས་པའི་ཆོས་ཀྱི་བར་རྣམས་མ་རིག་བ་ལ་སོགས་པ་རྣམས་སུ་མི་དམིགས་པར་བསྟོན་ཅིང། ཞེས་གསུངས།    ༈   གཉིས་པ་སློབ་དཔོན་གྱི་ལུགས་ནི། སེམས་མི་འགོང་པ་ཉིད་ལ་སོགས། །ཞེས་སོགས་ཤླཽ་ཀ་འདིས། བྱང་

[150B] །རྒང་གི་ཡོངས་འཛིན་དངོས་སུ་མ་བསྟན་ཏེ། རྒྱན་སྣད་ལས། རྣམ་པར་རྟོག་པ་བཞི་དང་ལྡན་པ་བསྟན་ནས། ད་ནི་ཐབས་ལ་མཁས་པའི་དགེ་བའི་བཤེས་གཉེན་གྱི་རང་བཞིན་ཡོངས་སུ་འཛིན་པར་
བསྟན་པར་བྱ་བའི་ཕྱིར། ཤེག་པ་ལ་གསར་དུ་བཞུགས་པའི་ཞེས་སྣེ་བ་ལ་སོགས་པ་གསུངས་པ་ཡིན་ཏེ། ཞེས་པ་དང། དོན་གོས་སལ་ལས། དགེ་བའི་བཤེས་གཉེན་ཡིན་པས་ཡོངས་སུ་འཛིན་པ་ཡིན་ནོ། །ཞེས་གསུངས་པའི་ཕྱིར། དེས་ན་བྱང་སེམས་སྦྱོར་
ལམ་པ་སྲིད་ཞིའི་མཐའ་གང་རུང་དུ་ལྟུང་བ་འགོག་པར་བྱེད་པའི་བྱང་སེམས་སྦྱོར་ལམ་པའི་མངོན་རྟོག་དེ་བྱང་སེམས་སྦྱོར་ལམ་པའི་ནང་གི་ཡོངས་འཛིན་གྱི་མཚན་ཉིད། བྱང་སེམས་སྦྱོར་ལམ་པ་ལ་ཐབས་ཤེས་ཡོངས་སུ་རྫོགས་པ་འདོམས་པར་བྱེད་པའི་
དེའི་བདག་རྐྱེན་དུ་གྱུར་བའི་དགེ་བའི་བཤེས་གཉེན་དེ། སྐབས་འདིར་བསྟན་གྱི་བྱང་སེམས་སྦྱོར་ལམ་པའི་ཕྱེའི་ཡོངས་འཛིན་གྱི་མཚན་ཉིད། སྦྱོར་བ་ནི། བྱང་སེམས་སྦྱོར་ལམ་པའི་རྒྱུད་ཀྱི་ཐབས་ཤེས་ཁྱད་པར་ཅན་གཉིས་ཆོས་ཅན། དེའི་ནང་གི་ཡོངས་སུ་
འཛིན་པ་ཡིན་ཏེ། དེ་སྲིད་ཞིའི་མཐར་ལྟུང་བ་འགོག་བྱེད་ཀྱི་བྱང་སེམས་སྦྱོར་ལམ་པའི་མངོན་རྟོགས་ཡིན་པའི་ཕྱིར། དེའི་ཡོངས་འཛིན་དུ་གྱུར་པའི་མཆོག་གི་སྤྲུལ་སྐུ་ཆོས་ཅན། ཁྱོད་དེའི་ཕྱིའི་ཡོངས་འཛིན་ཡིན་ཏེ། དེ་ལ་ཐབས་ཤེས་རྫོགས་པར་འདོམས་པའི་
བདག་རྐྱེན་དུ་གྱུར་བའི་དགེ་བའི་བཤེས་གཉེན་ཡིན་པའི་ཕྱིར།    ༈    ཁ་ཅིག་གཞུང་འདིས་བྱང་སེམས་བྱོར་ལམ་པའི་ནང་གི་ཡོངས་འཛིན་དངོས་སུ་བསྟན་པར་ཐལ། སྦྱོར་བ་དང་པོ་དེའི་དོན་སྦྱོར་རྣམ་དག་ཡིན་པའི་ཕྱིར། འདོད་ན། དེས་དངོས་
སུ་བསྟན་པར་སློབ་དཔོན་སེང་གེ་བཟང་པོས་བཞེད་པར་ཐལ། འདོད་པའི་ཕྱིར། རྟགས་ཁྱབ་ཁས། ཟེར་ན། རྩ་བར་མ་ཁྱབ། ཁོ་ན་རེ། བྱང་སེམས་སྦྱོར་ལམ་པའི་རྒྱུད་ཀྱི་ཐབས་ཤེས་ཁྱད་པར་ཅན་གཉིས་ཆོས་ཅན། ཁྱོད་བྱངས་སེམས་སྦྱོར་ལམ་པ་སྲིད་

[151A]༄༅། །མཐར་ལྟུང་བ་འགོག་བྱེད་ཡིན་པར་ཐལ། ཁྱོད་སྲིད་ཞིའི་མཐར་ལྟུང་བ་འགོག་བྱེད་ཡིན་པའི་ཕྱིར། རྟགས་ཁས། འདོད་ན། དེའི་རྒྱུད་ཀྱི་ཐབས་ཁྱད་པར་ཅན་དེ་སྲིད་མཐར་ལྟུང་བ་འགོག་བྱེད་ཡིན་པར་ཐལ་ལོ། །འདོད་ན། དེ་
འཁོར་བའི་རྩ་བ་གཅོད་བྱེད་ཡིན་པར་ཐལ་ལོ། ཟེར་ན། ཐལ་འགྱུར་གཉིས་པ་ལ་མ་ཁྱབ་བོ། །རྟོགས་པ་ཡི་ནི་ཆོས་དྲུག་དང། ཞེས་སོགས་ཀྱི་སྐབས་སུ། སྦྱོར་བ་དང་མཐའ་བཅད་པ་གཉིས། དང་པོ་ནི། བྱང་སེམས་ཀྱི་སྒྲུབ་པ་བཅུ་གསུམ་གྱི་ཆོས་ཉིད་
ཆོས་ཅན། ཐེག་ཆེན་སྒྲུབ་པའི་རྟེན་རང་བཞིན་གནས་རིགས་ཡིན་ཏེ། རང་གི་རྟེན་ཆོས་སུ་གྱུར་བའི་ཐེག་ཆེན་སྒྲུབ་པའི་ཆོས་ཉིད་གང་ཞིག་ཁྱོད་ལ་དམིགས་ཏེ་བསྒོམ་པས་ཐེག་ཆེན་གྱི་སྒྲུབ་པ་གོང་ནས་གོང་དུ་འཕེལ་བར་འགྱུར་བའི་ཕྱིར། གཉིས་པ་ལ་
ཁ་ཅིག་རང་གི་རྟེན་ཆོས་སུ་གྱུར་བའི་དྲི་མ་དང་བཅས་པའི་སེམས་ཀྱི་ཆོས་ཉིད། རང་བཞིན་གནས་རིགས་ཀྱི་མཚན་ཉིད། ཟེར་ན། རང་གི་རྟེན་ཆོས་སུ་གྱུར་བའི་དྲི་མ་དང་བཅས་པའི་སེམས་ཀྱི་ཆོས་ཉིད་ཡིན་ན། རང་བཞིན་གནས་རིགས་ཡིན་དགོས་
པར་ཐལ། མཚན་ཉིད་དེ་འཐད་པའི་ཕྱིར། འདོད་ན། བདེན་འཛིན་དུ་གྱུར་བའི་ཡིད་ཀྱི་རྣམ་པར་ཤེས་པའི་ཆོས་ཉིད་ཆོས་ཅན། དེར་ཐལ། དེའི་ཕྱིར། ཆོས་ཅན་དེའི་ཕྱིར། རྩ་བར་འདོད་ན། དེ་ཆོས་ཅན། ངོ་བོ་ཉིད་སྐུར་འགྱུར་རུང་ཡིན་པར་ཐལ་ལོ། །འདོད་ན། བདེན་
འཛིན་དེ་ཡེ་ཤེས་ཆོས་སྐུར་འགྱུར་རུང་བ་ཐལ་ལོ། །འདོད་ན། བདེན་འཛིན་ཆོས་ཅན། ཡེ་ཤེས་ཆོས་སྐུར་འགྱུར་རུང་མ་ཡིན་པར་ཐལ། ཤེས་སྒྲིབ་ཡིན་པའི་ཕྱིར། ཁ་ཅིག་དྲི་མ་དང་བཅས་པའི་སེམས་ཀྱི་ཆོས་ཉིད་གང་ཞིག་གནས་འགྱུར་མཐར་
ཕྱིན་པའི་ཚེ་ན་ངོ་བོ་ཉིད་སྐུར་འགྱུར་རུང་བ་དེ། རང་བཞིན་གནས་རིགས་ཀྱི་མཚན་ཉིད། ཟེར་ན། བྱང་སེམས་རྒྱུན་མཐའ་བའི་རྒྱུད་ཀྱི་རང་བཞིན་གནས་རིགས་ཆོས་ཅན། ཟུར་ཕྱི་མ་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན། དེ་མ་ཡིན་པར་

[151B] གནས་འགྱུར་མཐར་ཕྱིན་པའི་ཚེ་ན་ངོ་བོ་ཉིད་སྐུར་གྱུར་ཟིན་པའི་ཕྱིར། དེར་ཐལ། ཁྱོད་ངོ་བོ་ཉིད་སྐུར་འགྱུར་བའི་དུས་ཡོད་པའི་ཕྱིར་ཏེ། ཁྱོད་རང་བཞིན་གནས་རིགས་ཡིན་པའི་ཕྱིར། ཁ་ཅིག་དྲི་མ་དང་བཅས་པའི་སེམས་ཀྱི་ཆོས་ཉིད་གང་ཞིག་ངོ་བོ་ཉིད་
སྐུར་འགྱུར་དུ་རུང་བ་དེ། རང་བཞིན་གནས་རིགས་ཀྱི་མཚན་ཉིད་ཟེར་ན། ཚུར་མཐོང་ལྷས་བྱིན་གྱི་རྒྱུད་ཀྱི་སེམས་ཀྱི་ཆོས་ཉིད་ཆོས་ཅན། མཚན་ཉིད་ཀྱི་ཟུར་དང་པོ་དེར་ཐལ། མཚོན་བྱ་དེའི་ཕྱིར། དེར་ཐལ། རང་གི་རྟེན་ཆོས་སུ་གྱུར་པའི་དྲི་མ་དང་བཅས་པའི་
སེམས་ཀྱི་ཆོས་ཉིད་གང་ཞིག་ངོ་བོ་ཉིད་སྐུར་འགྱུར་དུ་རུང་བའི་ཕྱིར། རྩ་བར་འདོད་ན། དེ་ཆོས་ཅན། དྲི་མ་དང་བཅས་པའི་སེམས་ཡོད་ན། ཁྱོད་ཡོད་པས་ཁྱབ་པར་ཏཧླ་ལོ། །འདོད་ན། ཚུར་མཐོང་ལྷས་བྱིན་ཚད་མས་མ་དམིགས་པའི་ས་ཕྱོགས་ཆོས་
ཅན༑ དེར་ཐལ། དེའི་ཕྱིར། གཞན་ཡང། བུམ་པའི་ཆོས་ཉིད། དེ། དངོས་པོའི་ཆོས་ཉིད་ཡིན་པར་ཐལ། མཚུར་མཐོང་ལྷས་བྱིན་གྱི་སེམས་ཀྱི་ཆོས་ཉིད་དེ། དྲི་མ་དང་བཅས་པའི་སེམས་ཀྱི་ཆོས་ཉིད་ཡིན་པའི་ཕྱིར། རྟགས་ཁས། འདོད་ན། བུམ་པའི་ཆོས་ཉིད་དེ། ཤེས་
བྱའི་ཆོས་ཉིད་ཡིན་པར་ཐལ་ལོ། །འདོད་ན། ཆོས་ཉིད་ཡིན་ན། ཤེས་བྱའི་ཆོས་ཉིད་ཡིན་དགོས་པར་ཐལ་ལོ། ཁ་ཅིག་སངས་རྒྱས་ཀྱི་རིགས་གང་ཞིག་ངོ་བོ་ཉིད་སྐུར་འགྱུར་དུ་རུང་བ་དེ། རང་བཞིན་གནས་རིགས་ཀྱི་མཚན་ཉིད་ཟེར་ན། བྱང་
སེམས་རྒྱུན་མཐའ་བའི་རྒྱུད་ཀྱི་འགོག་བདེན་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དང་པོ་གྲུབ་སྟེ། བློ་བུར་རྣམ་དག་གི་ཆར་གྱུར་བའི་ངོ་བོ་ཉིད་སྐུར་འགྱུར་རུང་གི་སངས་རྒྱས་ཀྱི་རིགས་ཤིག་གཞི་གྲུབ་པའི་ཕྱིར། གཉིས་པ་མ་གྲུབ་ན་
དེར་ཐལ། བློ་བུར་རྣམ་དག་གི་ཆར་གྱུར་པའི་ངོ་བོ་ཉིད་སྐུར་འགྱུར་རུང་ཡིན་པའི་ཕྱིར། ཏེ། སེམས་ཅན་གྱི་རྒྱུད་ཀྱི་འགོག་བདེན་ཡིན་པའི་ཕྱིར། རྩ་བར་དོད་ན། དེ་ཆོས་ཅན། ཆོས་ཉིད་ཡིན་པར་ཐལ་ལོ། །འདོད་མི་ནུས་ཏེ། ཀུན་རྫོབ་བདེན་པ་ཡིན་པའི་

[152A]༄༅། །ཕྱིར་ཏེ། འགོག་བདེན་ཡིན་པའི་ཕྱིར། ཁ་ཅིག་སངས་རྒྱས་ཀྱི་རིགས་གང་ཞིག་འདུས་མ་བྱས་ཀྱི་སངས་རྒྱས་ཀྱི་སྐུར་འགྱུར་དུ་རུང་བ་དེ། དེའི་མཚན་ཉིད་ཟེར་ན། ཡང་དེ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་
ཕྱིར༑ རྟགས་དང་པོ་བསྒྲུབས་ཟིན། གཉིས་པ་དེར་ཐལ། བློ་བུར་རྣམ་དག་གི་ཆར་གྱུར་བའི་ངོ་བོ་ཉིད་སྐུར་འགྱུར་རུང་ཡིན་པའི་ཕྱིར། རྟགས་གྲུབ་སྟེ། དེར་འགྱུར་རུང་གི་སངས་རྒྱས་ཀྱི་རིགས་ཤིག་ཡོད་པའི་ཕྱིར། རྩ་བར་འདོད་ན། བཀགས་ཟིན་
ཁ་ཅིག་བྱང་ཆུབ་ཏུ་འགྱུར་རུང་གི་དགེ་བ་དེ། རིགས་ཀྱི་མཚན་ཉིད། དབྱེ་ན། ཐེག་ཆེན་གྱི་རིགས་དང། ཐེག་དམན་གྱི་རིགས་གཉིས། མཚན་ཉིད་ཀྱང་རིགས་འགྲེ་ཟེར་ན། རང་བཞིན་གནས་རིགས་ཆོས་ཅན། དགེ་བ་ཡིན་པར་ཐལ་
རིགས་ཡིན་པའི་ཕྱིར། ཁྱབ་པ་ཁས། འདོད་ན། འཁོར་བ་མི་དགེ་བ་ཡིན་པར་ཐལ། རང་བཞིན་གནས་རིགས་དགེ་བ་ཡིན་པའི་ཕྱིར། རྟགས་ཁས། འདོད་ན། ཁམས་གོང་མའི་སས་བསྡུས་ཀྱི་མི་དགེ་བ་ཡོད་པར་ཐལ་ལོ། །ཁམས་གོང་མའི་
སས་བསྡུས་ཀྱི་འཁོར་བ་ཡོད་པ་གང་ཞིག་འདོད་པའི་ཕྱིར། འདོད་ན། མཛོད་ལས། དེ་ལས་འགྱོད་གཉིད་མི་དགེ་རྣམས། །བསམ་གཏན་དང་པོ་དག་ན་མེད། །ཅེས་བཤད་པ་མི་འཐད་པར་ཐལ། འདོད་པའི་ཕྱིར། ཁོ་ན་རེ། དེ་དགེ་བ་
ཡིན་པར་ཐལ། རྒྱུད་བླ་མ་ལས། དགེ་དང་རྣམ་པར་དག་པའི་ཕྱིར། །ཞེས་གསུངས་པའི་ཕྱིར་ན་མ་ཁྱབ་སྟེ། དེ་དགེ་བའི་སེམས་ཀྱི་དམིགས་པ་ཡིན་པས་དགེ་བ་ཞེས་བཏགས་ནས་བཤད་པའི་ཕྱིར། གཞན་ཡང། ཉན་ཐོས་དགྲ་བཅོམ་
པའི་རྒྱུད་ཀྱི་ཡིད་ཀྱི་རྣམ་པར་ཤེས་པ་ཆོས་ཅན། བྱང་ཆུབ་ཏུ་འགྱུར་རུང་ཡིན་པར་ཐལ། རིགས་ཡིན་པའི་ཕྱིར། རྟགས་གྲུབ་སྟེ། ཉན་ཐོས་དགྲ་བཅོམ་པའི་རྒྱུད་ལ་ཡེ་ཤེས་ཆོས་སྐུར་འགྱུར་རུང་གི་རིགས་ཡོད་པའི་ཕྱིར། རྩ་བར་འདོད་ན། དེ་ཆོས་

[152B] བྱང་ཆུབ་ཏུ་འགྱུར་རུང་མ་ཡིན་པར་ཐལ། བྱང་ཆུབ་ཏུ་གྱུར་ཡིན་པའི་ཕྱིར། དེར་ཐལ། ཉན་ཐོས་ཀྱི་བྱང་ཆུབ་ཏུ་གྱུར་ཟིན་པའི་ཕྱིར་ཏེ། ཉན་ཐོས་ཀྱི་བྱང་ཆུབ་ཡིན་པའི་ཕྱིར། ཁོ་ན་རེ། རང་རྒྱལ་དགྲ་བཅོམ་པའི་འབྲས་བུ་མངོན་དུ་བྱེད་པར་
ངེས་པའི་ཉན་ཐོས་དགྲ་བཅོམ་པའི་ཡིད་ཀྱི་རྣམ་པར་ཤེས་པ་ཆོས་ཅན། བྱང་ཆུབ་ཏུ་འགྱུར་རུང་མ་ཡིན་པར་ཐལ། བྱང་ཆུབ་ཏུ་གྱུར་ཟིན་པའི་ཕྱིར། འདོད་མི་ནུས་ཏེ། རང་རྒྱལ་གྱི་བྱང་ཆུབ་ཏུ་འགྱུར་རུང་ཡིན་པའི་ཕྱིར། ཟེར་ན། ཆོས་ཅན་མ་གྲུབ་བོ། ཁ་
ཅིག་རང་གི་ཐོབ་བྱར་གྱུར་བའི་བྱང་ཆུབ་ཏུ་འགྱུར་རུང་བ་གང་ཞིག་སེམས་ཅན་གྱི་རྒྱུད་ཀྱིས་བསྡུས་པ་དེ། རིགས་ཀྱི་མཚན་ཉིད། དབེ་ན། ཐེག་ཆེན་གྱི་རིགས་དང། ཐེག་དམན་གྱི་རིགས་གཉིས། རང་གི་ཐོབ་བྱར་གྱུར་བའི་ཐེག་དམན་གྱི་བྱང་ཆུབ་
ཏུ་འགྱུར་རུང་གང་ཞིག་སེམས་ཅན་གྱི་རྒྱུད་ཀྱིས་བསྡུས་པ་དེ། ཐེག་དམན་གྱི་རིགས་ཀྱི་མཚན་ཉིད། དབྱེ་ན། རྟེན་གྱི་སྒོ་ནས་ཉན་ཐོས་ཀྱི་རིགས་དང་རང་རྒྱལ་གྱི་རིགས་གཉིས། ངོ་བོའི་སྒོ་ནས། ཐེག་དམན་གྱི་ངེས་པའི་རིགས་དང། ཐེག་
དམན་གྱི་མ་ངེས་པའི་རིགས་གཉིས། ཐེག་པ་གཞན་གྱི་བར་མ་ཆོད་པར་རང་གི་ཐོབ་བྱར་གྱུར་པའི་ཐེག་དམན་གྱི་བྱང་ཆུབ་ཏུ་འགྱུར་རུང་གང་ཞིག་སེམས་ཅན་གྱི་རྒྱུད་ཀྱིས་བསྡུས་པ་དང་པོའི་མཚན་ཉིད། རང་གི་ཐོབ་བྱར་གྱུར་བའི་ཐེག་དམན་གྱི་བྱང་ཆུབ་ཏུ་
འགྱུར་རུང་ཡང་ཡིན། ཐེག་པ་གཞན་གྱི་བར་མ་ཆོད་པར་ཐེག་དམན་གྱི་བྱང་ཆུབ་ཏུ་འགྱུར་རུང་མ་ཡིན་པ་ཡང་ཡིན་པའི་གཞི་མཐུན་པ་གང་ཞིག་སེམས་ཅན་གྱི་རྒྱུད་ཀྱིས་བསྡུས་པ་གཉིས་པའི་མཚན་ཉིད། ཐེག་ཆེན་གྱི་བྱང་ཆུབ་ཏུ་འགྱུར་རུང་གང་
ཞིག་སེམས་ཅན་གྱི་རྒྱུད་ཀྱིས་བསྡུས་པ་ཐེག་ཆེན་གྱི་རིགས་ཀྱི་མཚན་ཉིད། དབྱེ་ན། ཐེག་ཆེན་གྱི་རང་བཞིན་གནས་རིགས་དང། ཐེག་ཆེན་གྱི་རྒྱས་འགྱུར་གྱི་རིགས་གཉིས། སེམས་ཅན་གྱི་རྒྱུད་ཀྱིས་བསྡུས་བའི་ཆོས་ཉིད་གང་ཞིག་

[153A]༄༅། །ངོ་བོ་ཉིད་སྐུར་འགྱུར་རུང་བ་དེ་དང་པོའི་མཚན་ཉིད། ཐེག་ཆེན་གྱི་རིགས་གང་ཞིག་ཐེག་ཆེན་གྱི་འདུས་བྱས་ཀྱི་བྱང་ཆུབ་ཏུ་འགྱུར་རུང་དེ། གཉིས་པའི་མཚན་ཉིད། ཟེར་ན། རང་བཞིན་གནས་རིགས་ཆོས་ཅན་
རང་གི་ཐོབ་གྱུར་བའི་བྱང་ཆུབ་ཏུ་འགྱུར་རུང་ཡིན་པར་ཐལ། རིགས་ཡིན་པའི་ཕྱིར། ཁྱབ་པ་ཁས། འདོད་ན། ངོ་བོ་ཉིད་སྐུ་དེ་བྱང་ཆུབ་ཆེན་པོ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཟད་མི་སྐྱེ་ཤེས་པའི་ཡེ་ཤེས་ཡིན་པར་
ཐལ༑ འདོད་པའི་ཕྱིར། ཁྱབ་སྟེ། དྲི་མ་ཟད་དང་མི་སྐྱེ་བའི། །ཡེ་ཤེས་ཞེས་གསུངས་པའི་ཕྱིར་ཟེར། གཞན་ཡང། ཉན་ཐོས་དགྲ་བཅོམ་པའི་འབྲས་བུ་མངོན་དུ་བྱེད་པར་དེས་པའི་གང་ཟག་ཀྱང་ཡིན། ཉན་ཐོས་སུ་རིགས་མ་དེས་པའི་གང་ཟག་
ཀྱང་ཡིན་པའི་གཞི་མཐུན་པ་ཡོད་པར་ཐལ། ཉན་ཐོས་དགྲ་བཅོམ་པའི་འབྲས་བུ་མངོན་དུ་བྱེད་པར་དེས་པའི་གང་ཟག་ཡིན་ན། ཉན་ཐོས་སུ་རིགས་དེས་པའི་གང་ཟག་ཡིན་པས་མ་ཁྱབ་པའི་ཕྱིར། མ་གྲུབ་ན། ཉན་ཐོས་དགྲ་བཅོམ་པའི་འབྲས་བུ་
མངོན་དུ་བྱེད་པར་ངེས་པའི་བྱང་སེམས་ཚོགས་ལམ་པ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། རྩ་བར་འདོད་ན་སོང། ཐེག་པ་གཞན་ཀྱི་ལམ་དུ་མ་ཞུགས་པར་ཉན་ཐོས་དགྲ་བཅོམ་པའི་འབྲས་བུ་མངོན་དུ་བྱེད་པར་ངེས་
པའི་གང་ཟག་ཀྱང་ཡིན། ཉན་ཐོས་སུ་རིགས་མ་ངེས་པའི་གང་ཟག་ཀྱང་ཡིན་པའི་གཞི་མཐུན་པ་ཡོད་པར་ཐལ། འདོད་པའི་ཕྱིར། འདོད་ན། ཐེག་པ་གཞན་གྱི་ལམ་དུ་མ་ཞུགས་པར་ཉན་ཐོས་དགྲ་བཅོམ་པའི་འབྲས་བུ་མངོན་དུ་བྱེད་པར་ངེས་ཤིང། ཉན་
ཐོས་སུ་རིགས་མ་ངེས་པའི་གང་ཟག་གི་རྒྱུད་ཀྱི་ཡིད་ཀྱི་རྣམ་པར་ཤེས་པ་ཆོས་ཅན། ཐེག་དམན་གྱི་ངེས་པའི་རིགས་ཡིན་པར་ཐལ། ཐེག་པ་གཞན་གྱི་བར་མ་ཆོད་པར་རང་གི་ཐོབ་བྱར་གྱུར་པའི་ཐེག་དམན་གྱི་བྱང་ཆུབ་འགྱུར་རུང་གང་ཞིག་སེམས་ཅན་གྱི་

[153B] ཁྱབ་པ་ཁས། ཕྱི་མ་དངོས། དང་པོ་གྲུབ་སྟེ། ཐེག་པ་གཞན་གྱི་བར་མཆོད་པར་རང་གི་ཐོབ་བྱར་གྱུར་བའི་ཐེག་དམན་གྱི་བྱང་ཆུབ་ཏུ་འགྱུར་བའི་ཕྱིར་ཏེ། ཆོས་ཅན་དེ་དང་གཅིག་ཡིན་པའི་ཕྱིར། མ་གྲུབ་ན། ཆོས་
ཅན་དེ་སྲིད་པ་བུད། འདོད་མི་ནུས་ཏེ། ཉན་ཐོས་སུ་རིགས་མ་ངེས་པའི་གང་ཟག་གི་རྒྱུད་ཀྱི་ཡིད་ཀྱི་རྣམ་པར་ཤེས་ཡིན་པའི་ཕྱིར། ཁ་ཅིག་ཆོས་དབྱིངས་གང་ཞིག་ཐེག་ཆེན་སྒྲུབ་པའི་རྟེན་གཞི་བྱེད་པ། ཐེག་ཆེན་སྒྲུབ་པའི་རྟེན་རང་བཞིན་གནས་
རིགས་ཀྱི་མཚན་ཉིད། ཟེར་ན། སངས་རྒྱས་ཀྱི་ཆོས་ཉིད་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། ཕྱི་མ་གྲུབ་སྟེ། ཐེག་ཆེན་གྱི་སྒྲུབ་པའི་བསྒོམ་བྱའི་གཙོ་བོ་ཡིན་པའི་ཕྱིར། འདོད་མི་ནུས་ཏེ། ངོ་བོ་ཉིད་སྐུ་ཡིན་པའི་ཕྱིར་
གཞན་ཡང། བདེན་འཛིན་གྱི་ཆོས་ཉིད་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། ཕྱི་མ་གྲུབ་སྟེ། དེའི་བསྒོམ་བྱའི་གཙོ་བོར་ཡིན་པའི་ཕྱིར། འདོད་ན། དེ་ཆོས་ཅན། ངོ་བོ་ཉིད་སྐུར་འགྱུར་རུང་ཡིན་པར་ཐལ། འདོད་པའི་ཕྱིར། འདོད་ན་
བདེན་འཛིན་དེ་ཡེ་ཤེས་ཆོས་སྐུར་འགྱུར་རུང་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཤེས་སྒྲིབ་ཡིན་པའི་ཕྱིར། དེ་བཞིན་དུ། བུམ་པ་བདེན་སྟོང་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་སྔར་དང་འདྲ། འདོད་ན་
ངོ་བོ་ཉིད་སྐུར་འགྱུར་རུང་ཡིན་པར་ཐལ། འདོད་པའི་ཕྱིར། འདོད་ན། བུམ་པ་ཡེ་ཤེས་ཆོས་སྐུར་འགྱུར་རུང་ཡིན་པར་ཐལ་ལོ། །ཁ་ཅིག་བྱང་སེམས་ཀྱི་སེམས་ཀྱི་ཆོས་ཉིད་གང་ཞིག་ཐེག་ཆེན་གྱི་སྒྲུབ་པའི་རྟེན་གཞི་བྱེད་པ། ཐེག་ཆེན་གྱི་སྒྲུབ་པའི་རྟེན་རང་
བཞིན་གནས་རིགས་ཀྱི་མཚན་ཉིད། ཟེར་ན། བུམ་པའི་ཆོས་ཉིད་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་ཆོས་ཉིད་ཆོས་ཅན། བྱང་སེམས་ཀྱི་སེམས་ཀྱི་ཆོས་ཉིད་ཡིན་པར་ཐལ། མཚན་བྱ་དེའི་ཕྱིར། ཁྱབ་པ་ཁས། རྟགས་གྲུབ་སྟེ་

[154A]༄༅། །ཆོས་ཅན་དེའི་ཕྱིར། འདོད་ན། དེ་ཆོས་ཅན། བྱང་སེམས་ཀྱི་སེམས་ཡོད་ན། ཁྱོད་ཡོད་པས་ཁྱབ་པར་ཐལ་ལོ། །འདོད་ན། དགག་གཞིས་གཤགས། ཁ་ཅིག་བྱང་སེམས་ཀྱི་རྒྱུད་ཀྱི་ཆོས་ཉིད་ཀྱང་ཡིན། ངོ་བོ་ཉིད་སྐུར་འགྱུར་རུང་
ཡང་ཡིན་པའི་གཞི་མཐུན་པར་དམིགས་པ་དེའི་མཚན་ཉིད། ཐེག་ཆེན་གྱི་སྦྱོར་ལམ་ཐེག་མྱོང་གི་སེམས་དཔའི་རྒྱུད་ཀྱི་ཆོས་ཉིད་ཀྱང་ཡིན། ངོ་བོ་ཉིད་སྐུར་འགྱུར་རུང་ཡང་ཡིན་པའི་གཞི་མཐུན་པར་དམིགས་པ། སྐབས་འདིར་དངོས་སུ་བསྟན་པའི་དེའི་མཚན་
ཉིད༑ ཟེར་བ་དང། བྱང་སེམས་དང་རྒྱུད་ཐ་དད་དུ་གྱུར་བའི་བྱང་སེམས་ཡོད་ཟེར་བ་ནང་འགལ་ཏེ། བྱང་ཆུབ་སེམས་དཔའ་དང་རྒྱུད་ཐ་དད་དུ་གྱུར་བའི་བྱང་སེམས་ཀྱི་རྒྱུད་ཀྱི་ཆོས་ཉིད་དེ། བྱང་སེམས་ཀྱི་རྒྱུད་ཀྱི་ཆོས་ཉིད་ཡིན་པར་ཐལ། ཐེག་ཆེན་
སྒྲུབ་པའི་རྟེན་རང་བཞིན་གནས་རིགས་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། ཆོས་ཅན་དེའི་ཕྱིར་ཏེ། དེ་ཡོད་པའི་ཕྱིར། རྟགས་ཁས། རྩ་བར་འདོད་ན། དེ་ཆོས་ཅན། དེ་མ་ཡིན་པར་ཐལ། བྱང་སེམས་དང་རྒྱུད་ཐ་དད་
དུ་གྱུར་པའི་གང་ཟག་གི་རྒྱུད་ཀྱི་ཆོས་ཉིད་ཡིན་པའི་ཕྱིར། མ་གྲུབ་ན། ཆོས་ཅན་དེ་སྲིད་པ་བུད། གཞན་ཡང། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་སྦྱོར་ལམ་པའི་རྒྱུད་ཀྱི་རང་བཞིན་གནས་རིགས་ཆོས་ཅན། མཚོན་
བྱ་གཉིས་པ་དེར་ཐལ། མཚན་ཉིད་དེའི་ཕྱིར། འདོད་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཀྱི་སྦྱོར་ལམ་དེ། སྐབས་འདིར་དངོས་སུ་བསྟན་པའི་ཐེག་ཆེན་གྱི་སྒྲུབ་པ་ཡིན་པར་ཐལ་ལོ། འདོད་མི་ནུས་ཏེ། སྐབས་
འདིར་དངོས་སུ་བསྟན་པའི་ཐེག་ཆེན་གྱི་སྒྲུབ་པ་ཡིན་ན། དང་པོ་ནས་ཐེག་པ་ཆེན་པོར་རིགས་ངེས་པའི་གང་ཟག་གི་རྒྱུད་ཀྱི་སྒྲུབ་པ་ཡིན་དགོས་པའི་ཕྱིར། ཁ་ཅིག་ཐེག་ཆེན་སྒྲུབ་པའི་རྟེན་རང་བཞིན་གནས་རིགས་དང། ཐེག་ཆེན་གྱི་རང་བཞིན་

[154B]ཟེར་ན། དེ་ལ་སྐྱོན་འཕེན་པ་ཁ་ཅིག་ཉན་ཆོས་ཀྱི་ལམ་འཇུག་པར་དེས་པའི་བྱང་སེམས་ཚོགས་ལམ་པའི་རྒྱུད་ཀྱིས་རང་བཞིན་གནས་རིགས་ཆོས་ཅན། ཐེག་ཆེན་གྱི་རང་བཞིན་གནས་རིགས་ཡིན་པར་ཐལ། གཅིག་
ཤོས་དེ་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། ཉན་ཐོས་ཀྱི་རིགས་ཡིན་པའི་ཕྱིར། རྟགས་གྲུབ་སྟེ། ཉན་ཐོས་ཀྱི་ལམ་དུ་འཇུག་ག་མའི་བྱང་སེམས་ཚོགས་ལམ་པའི་རྒྱུད་ལ་ཉན་ཐོས་ཀྱི་རིགས་ཡོད་པའི་ཕྱིར། མ་གྲུབ་ན། དེ་ཆོས་
ཅན༑ ཁྱོད་ཀྱི་རྒྱུད་ལ་ཉན་ཐོས་ཀྱི་རིགས་ཡོད་པར་ཐལ། ཁྱོད་ཉན་ཐོས་ཀྱི་རིགས་ཅན་གྱི་གྱི་གང་ཟག་ཡིན་པའི་ཕྱིར། དེར་ཐལ། ཆོས་ཅན་དེའི་ཕྱིར། ཟེར་ན། འདིར་མ་ཁྱབ་སྟེ། སྐབས་གཞན་དུ་བཤད་ཟིན་ཏོ། བར་
ཁྱབ་རྣམས་ལ་སྐྱོན་འཕེན་ན། ཉན་ཐོས་ཀྱི་རིགས་ཡིན་ན། ཐེག་ཆེན་གྱི་རིགས་མ་ཡིན་དགོས་པར་ཐལ། དེ་ཡིན་ན། ཐེག་ཆེན་གྱི་རང་བཞིན་གནས་རིགས་མ་ཡིན་དགོས་པའི་ཕྱིར། རྟགས་ཁས། འདོད་ན། ཉན་ཐོས་མཐོང་ལམ་
པའི་རྒྱུད་ཀྱི་ཡིད་ཀྱི་རྣམ་པར་ཤེས་པ་ཆོས་ཅན། དེར་ཐལ། དེའི་ཕྱིར། རྟགས་སླ། འདོད་ན། དེ་ཆོས་ཅན། དེ་ཡིན་པར་ཐལ། ཐེག་ཆེན་གྱི་བྱང་ཆུབ་ཏུ་འགྱུར་རུང་གི་རིགས་ཡིན་པའི་ཕྱིར། རྟགས་གྲུབ་སྟེ། དེའི་རྒྱུད་ལ་ཐེག་ཆེན་
གྱི་བྱང་ཆུབ་ཏུ་འགྱུར་རུང་གི་རིགས་ཤིག་ཡོད་པའི་ཕྱིར་ཏེ། དེའི་རྒྱུད་ལ་ཡེ་ཤེས་ཆོས་སྐུར་འགྱུར་རུང་གི་རིགས་ཤིག་ཡོད་པའི་ཕྱིར་ཏེ། དེ་སངས་རྒྱས་པའི་དུས་སྲིད་པའི་ཕྱིར། གཞན་ཡང། དེའི་རྒྱུད་ཀྱི་ཡིད་ཀྱི་རྣམ་པར་ཤེས་པ་དེ། ཐེག་ཆེན་གྱི་རིགས་
ཡིན་པར་ཐལ། དེའི་རྒྱུད་ལ་ཐེག་ཆེན་གྱི་རིགས་ཡོད་པའི་ཕྱིར། མ་གྲུབ་ན། དེའི་རྒྱུད་ལ་ཐེག་པ་ཆེན་པོའི་རིགས་སད་པའི་དུས་མི་སྲིད་པར་ཐལ། མ་གྲུབ་པ་དེའི་ཕྱིར། འདོད་ན། དེ་ཐེག་པ་ཆེན་པོའི་ལམ་དུ་འཇུག་པའི་དུས་མི་སྲིད་པར་ཐལ་ལོ། །

[155A]༄༅། །ཁོ་ན་རེ། དེ་ཆོས་ཅན། ཁྱོད་ཐེག་པ་ཆེན་པོའི་རིགས་ཅན་ཡིན་པར་ཐལ། ཁྱོད་ཀྱི་རྒྱུད་ལ་ཐེག་ཆེན་གྱི་རིགས་ཡོད་པའི་ཕྱིར། ཟེར་ན།  སངས་རྒྱས་འཕགས་པ་ཆོས་ཅན། ཁྱོད་སེམས་ཅན་ཡིན་པར་ཐལ་
ཁྱོད་ཀྱི་རྒྱུད་ལ་སེམས་ཡོད་པའི་ཕྱིར། ཁྱབ་པ་ཁས། པར་ཁྱབ་གཉིས་པ་ལ། ཉན་ཐོས་དགྲ་བཅོམ་པ་ཆོས་ཅན། ཁྱོད་ཀྱི་རྒྱུད་ལ་ཉན་ཐོས་ཀྱི་རིགས་ཡོད་པར་ཐལ། ཁྱོད་ཉན་ཐོས་ཀྱི་རིགས་ཅན་གྱི་གང་ཟག་ཡིན་པའི་ཕྱིར། ཁྱབ་པ་ཁས། མ་གྲུབ་ན་
དེ་གདུལ་བྱ་རིགས་ཅན་གསུམ་པོ་གང་རུང་མ་ཡིན་པར་ཐལ། དེ་ཉན་ཐོས་ཀྱི་རིགས་ཅན་མ་ཡིན་པའི་ཕྱིར། འདོད་ན། དེར་ཐལ། དེ་སེམས་ཅན་ཡིན་པའི་ཕྱིར། གཞན་ཡང། ཉན་ཐོས་ཀྱི་ལམ་དུ་འཇུག་ཀ་མའི་བྱང་སེམས་ཚོགས་
ལམ་པ་ཉན་ཐོས་ཀྱི་རིགས་ཅན་ཡིན་ཟེར་བ་མི་འཐད་དེ། དེ་ཆོས་ཅན། ཁྱོད་ཉན་ཐོས་ཀྱི་རིགས་ཅན་མ་ཡིན་པར་ཐལ། ཁྱོད་ཐེག་ཆེན་གྱི་རིགས་ཅན་ཡིན་པའི་ཕྱིར་ཏེ། ཁྱོད་བྱང་སེམས་ཚོགས་ལམ་པ་ཡིན་པའི་ཕྱིར། གཞན་ཡང་
ཐེག་ཆེན་གྱི་རིགས་ཅན་ཡིན་ན། ཐེག་པ་ཆེན་པོར་རིགས་ངེས་པའི་གང་ཟག་ཡིན་དགོས་པར་ཐལ། ཉན་ཐོས་ལམ་དུ་འཇུག་པར་ངེས་པའི་བྱང་སེམས་ཚོགས་ལམ་པ། ཐེག་ཆེན་གྱི་རིགས་ཅན་མ་ཡིན་པའི་ཕྱིར། རྟགས་ཁས། འདོད་
ན༑ ཐེག་ཆེན་གྱི་མ་ངེས་པའི་རིགས་ཅན་གྱི་བྱང་སེམས་ཚོགས་ལམ་པ་མེད་པར་ཐལ། འདོད་པའི་ཕྱིར། འདོད་ན། ཐེག་ཆེན་གྱི་མ་ངེས་པའི་རིགས་ཅན་མེད་པར་ཐལ་ལོ། །ཁོ་ན་རེ། ཐེག་ཆེན་དགྲ་བཅོམ་ཐེག་ཆེན་གྱི་རིགས་ཅན་ཡིན་པར་
ཐལ༑ ཉན་ཐོས་དགྲ་བཅོམ་ཉན་ཐོས་ཀྱི་རིགས་ཅན་ཡིན་པའི་ཕྱིར། ཟེར་ན། མ་ཁྱབ། གོང་གི་དམ་བཅའ་དེ་ལ།    ༈    ལམ་མ་ཞུགས་ཀྱི་གང་ཟག་གི་རྒྱུད་ཀྱི་རང་བཞིན་གནས་རིགས་ཆོས་ཅན་

[155B] ཐེག་ཆེན་གྱི་རང་བཞིན་གནས་རིགས་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། ཐེག་ཆེན་གྱི་རིགས་གང་ཞིག་རང་བཞིན་གནས་རིགས་ཡིན་པའི་ཕྱིར། དང་པོ་གྲུབ་སྟེ། ཐེག་
ཆེན་གྱི་བྱང་ཆུབ་ཏུ་འགྱུར་རུང་ཡིན་པའི་ཕྱིར་ཏེ། ངོ་བོ་ཉིད་སྐུར་འགྱུར་རུང་ཡིན་པའི་ཕྱིར། དེས་ནས་ཐེག་ཆེན་གྱི་རང་བཞིན་གནས་རིགས་དང། ཐེག་དམན་གྱི་རང་བཞིན་གནས་རིགས་ཀྱང་མི་འགལ་བར་ཁས་ལེན་ནོ། །རྩ་བར་འདོད་མི་ནུས་ཏེ་
ཆོས་ཅན་དེ་ཡིན་པའི་ཕྱིར། ཁོ་ན་རེ། ཐེག་ཆེན་གྱི་རིགས་དང་ཐེག་དམན་གྱི་རིགས་འགལ་བར་ཐལ། ཐེག་ཆེན་གྱི་རིགས་ཅན་དང་ཐེག་དམན་གྱི་རིགས་ཅན་འགལ་བའི་ཕྱིར། ཟེར་ན། མ་ཁྱབ། ཁ་ཅིག་སེམས་ཅན་ཡིན་ན། ཐེག་
པ་ཆེན་པོའི་རིགས་ཅན་ཡིན་པས་ཁྱབ། ཟེར་ན། བཀའ་དང་པོ་བདེན་བཞིན་ཆོས་འཁོར་གྱི་ཆེད་དུ་བྱ་བའི་གདུལ་བྱར་གྱུར་བའི་ཐེག་ཆེན་གྱི་རིགས་ཅན་ཡོད་པར་ཐལ། དམ་བཅའ་དེ་འཐད་པའི་ཕྱིར། འདོད་ན། བཀའ་དང་པོ་བདེན་བཞིའི་
ཆོས་འཁོར་ཆོས་ཅན། ཁྱོད་ཀྱི་ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་མེད་པར་ཐལ། ཁྱོད་ཐེག་དམན་ཐུན་མོང་མ་ཡིན་པའི་མདོ་ཡིན་པའི་ཕྱིར། ལན་གྱིས་བཟློག་ཏུ་མེད་པའི་ཐལ་འགྱུར་རོ། །ཁོ་ན་རེ། སེམས་ཅན་ཡིན་ན། ཐེག་
ཆེན་གྱི་རིགས་ཅན་ཡིན་པས་ཁྱབ་པར་ཐལ། དེ་ཡིན་ན་ཐེག་པ་ཆེན་པོར་རིགས་ངེས་པའི་གང་ཟག་ཡིན་པས་ཁྱབ་པའི་ཕྱིར་ཏེ། དེ་ཡིན་ན། མཐར་ཐུག་ཐེག་པ་ཆེན་པོར་རིགས་ངེས་པའི་གང་ཟག་ཡིན་པས་ཁྱབ་པའི་ཕྱིར་ཏེ། མཐར་ཐུག་ཐེག་
པ་གཅིག་ཏུ་གྲུབ་པའི་ཕྱིར། ཟེར་ན། མི་འཐད་དེ། མདོ་སྡེ་རྒྱན་ལས། རིགས་ནི་ངེས་དང་མ་ངེས་དང། །རྐྱེན་རྣམས་ཀྱིས་ནི་མི་འཕྲོགས་དང། །ཕྲོགས་པ་ཉིད་དེ་མདོར་ན་རིགས། །དབྱེ་བ་འདི་ནི་རྣམ་པ་བཞི། །ཞེས་གསུངས་པ་

[156A]༄༅། །མི་འཐད་པར་ཐལ། ཐེག་ཆེན་གྱི་མ་ངེས་པའི་རིགས་མེད་པའི་ཕྱིར། དེར་ཐལ། ཐེག་ཆེན་གྱི་མ་ངེས་པའི་རིགས་ལ་གནས་པའི་གང་ཟག་མེད་པའི་ཕྱིར། དེར་ཐལ། ཐེག་ཆེན་གྱི་རིགས་ལ་གནས་པའི་གང་ཟག་ཡིན་
ན༑ ཐེག་ཆེན་གྱི་ངེས་པའི་རིགས་ལ་གནས་པའི་གང་ཟག་ཡིན་དགོས་པའི་ཕྱིར། མ་གྲུབ་ན་སོང། དེར་ཐལ། ཐེག་ཆེན་གྱི་རིགས་ལ། གནས་པའི་གང་ཟག་ཡིན་ན། ཐེག་པ་ཆེན་པོར་རིགས་ངེས་པའི་གང་ཟག་ཡིན་དགོས་པའི་
ཕྱིར༑ དེར་ཐལ། སེམས་ཅན་ཡིན་ན་ཐེག་པ་ཆེན་པོར་རིགས་ངེས་པའི་གང་ཟག་ཡིན་དགོས་པའི་ཕྱིར། རྟགས་ཁས། གཞན་ཡང། མཐར་ཐུག་ཐེག་པ་ཆེན་པོར་རིགས་ངེས་པའི་གང་ཟག་ཡོད་པར་ཐལ། སེམས་ཅན་ཡིན་ན། དེ་
ཡིན་དགོས་པའི་ཕྱིར། རྟགས་ཁས། འདོད་ན། མཐར་ཐུག་སེམས་ཅན་ཡོད་པར་ཐལ། འདོད་པའི་ཕྱིར། འདོད་ན། མཐར་ཐུག་ཉན་ཐོས་ཡོད་པར་ཐལ་ལོ། །འདོད་ན། མཐར་ཐུག་ཉན་ཐོས་ཀྱི་ཐེག་པ་ཡོད་པར་ཐལ། །འདོད་
པའི་ཕྱིར། འདོད་ན། མྟཧྲ་ཐུག་ཐེག་པ་གསུམ་དུ་གྲུབ་པར་ཐལ་ལོ། །གོང་གི་ཐལ་འགྱུར་དེའི་ལན་ལ་ཁ་ཅིག་ཐེག་པ་གཅིག་ཏུ་གྱུར་པར་ཐལ། མཐར་ཐུག་ཐེག་པ་གཅིག་ཏུ་སྒྲུབ་པའི་ཕྱིར། མ་ཁྱབ་ན། སེམས་ཅན་ཡིན་ན་
མཐར་ཐུག་ཐེག་པ་ཆེན་པོར་རིགས་ངེས་པའི་གང་ཟག་ཡིན་པས་ཁྱབ་ན། སེམས་ཅན་ཡིན་ན། ཐེག་པ་ཆེན་པོར་རིགས་ངེས་པའི་གང་ཟག་ཡིན་དགོས་པ་བུད་ཟེར་བ་མི་འཐད་དེ། བུམ་པ་གཅིག་ཏུ་མ་གྲུབ་པར་ཐལ། ཐེག་པ་གཅིག་ཏུ་མ་གྲུབ་པའི་
ཕྱིར༑ འདོད་ན། ཤེས་བྱ་ཆོས་ཅན། གཅིག་ཏུ་གྲུབ་པའི་ཆོས་མེད་པར་ཐལ། ཤེས་བྱ་དང་གཅིག་གང་ཞིག་འདོད་པའི་ཕྱིར། འདོད་ན། ཧ་ཅང་ཐལ་ལོ། གཞན་ཡང། ལུགས་དང་པོ་མི་འཐད་དེ། གནས་སྐབས་ཐེག་

[156B] གནས་སྐབས་ཐེག་ཆེན་དུ་རིགས་ངེས་པའི་གང་ཟག་ཡིན་དགོས་པར་ཐལ། ཐེག་དམན་དུ་རིགས་ངེས་པའི་གང་ཟག་ཡིན་ན། ཐེག་ཆེན་དུ་རིགས་ངེས་པའི་གང་ཟག་ཡིན་དགོས་པའི་ཕྱིར། མ་གྲུབ་ན་སོང་
དེར་ཐལ། སེམས་ཅན་ཡིན་ན། ཐེག་པ་ཆེན་པོར་རིགས་ངེས་པའི་གང་ཟག་ཡིན་དགོས་པའི་ཕྱིར། རྟགས་ཁས། ཁོ་ན་རེ། སེམས་ཅན་ཡིན་ན། ཐེག་པ་ཆེན་པོའི་རིགས་ཅན་ཡིན་པས་ཁྱབ་པར་ཐལ། འགྲེལ་ཆེན་ལས། མཐར་ཐུག་ལ་
བལྟོས་ནས་སེམས་ཅན་ཐམས་ཅད་སངས་རྒྱས་ཀྱི་རིགས་ཅན་དུ་ཤེས་པར་བྱའོ། ཞེས་གསུངས་པའི་ཕྱིར། ཟེར་ན། མ་ཁྱབ་བོ། །ཡང་ཁ་ཅིག་སེམས་ཅན་ཡིན་ན། ཐེག་པ་ཆེན་པོའི་རིགས་ཅན་ཡིན་པས་ཁྱབ་པར་ཐལ། སེམས་ཅན་ཡིན་
ན༑ སངས་རྒྱས་ཀྱི་རིགས་ཅན་ཡིན་པས་ཁྱབ་པའི་ཕྱིར། ཟེར་ན། མ་ཁྱབ་བོ། །བཀའ་ཡིན་ན། ཐེག་ཆེན་གྱི་བཀའ་ཡིན་དགོས་པར་ཐལ། དེ་ཡིན་ན། སངས་རྒྱས་ཀྱི་བཀའ་ཡིན་དགོས་པའི་ཕྱིར། ཁྱབ་པ་ཁས། ཁོ་ན་རེ་
སངས་རྒྱས་ཀྱི་རིགས་ཅན་ཡིན་ན། ཐེག་ཆེན་གྱི་རིགས་ཅན་ཡིན་དགོས་པར་ཐལ། སངས་རྒྱས་ཀྱི་རིགས་ཡིན་ན། ཏེཧྒ་ཆེན་གྱི་རིགས་ཡིན་དགོས་པའི་ཕྱིར། ཟེར་ན། རྣམ་པར་ཤེས་རྒྱུད་ལྡན་གྱི་གང་ཟག་ཡིན་ན། སེམས་ཅན་ཡིན་
དགོས་པར་ཐལ། རྣམ་པར་ཤེས་པ་ཡིན་ན། སེམས་ཡིན་དགོས་པའི་ཕྱིར། ཁྱབ་བ་འགྲིག་གོ་རོང་ཊཱིཀ་པ་ན་རེ། དྲི་བཅས་ཀྱི་སེམས་གསལ་རིག་དེ་རང་བཞིན་གནས་རིགས་ཡིན་ཏེ། དེ་སངས་རྒྱས་ཀྱི་ཡེ་ཤེས་ཀྱི་ཉེར་ལེན་ཡིན་པའི་ཕྱིར་
ཏེ༑ རྒྱུད་བླ་མ་ལས། རིགས་ཁམས་སྦྲང་རྩི་དང་འདྲ་དེ་གཟིགས་ནས། ཞེས་པ་དང། རྒྱས་བཤད་དུ། ལུས་ཅན་ལ་ཡོད་ཟག་པ་མེད་པའི་ཤེས་སྦྲང་མའི་རྩི་དང་འདྲ། །ཞེས་པ་དང། བསྟོད་ཚོགས་ལས། བདེ་གཤེགས་སེམས་

[157A]༄༅། །ལས་སངས་རྒྱས་འབྱུང། །རང་སེམས་དེ་ལ་ཕྱག་འཚལ་ལོ། །ཉོན་མོངས་ནང་ནས་སངས་རྒྱས་ཀྱང། །དེ་བཞིན་དྲི་མ་མེད་པར་གནས། །ཞེས་གསུངས་པའི་ཕྱིར། སེམས་ཙམ་པས་འདོད་པའི་ཟག་མེད་ཡེ་ཤེས་ཀྱི་
ས་བོན་ཆོས་ཅན། རང་བཞིན་གནས་རིགས་མ་ཡིན་ཏེ། དེ་སེམས་ཅན་ཐམས་ཅད་ལ་མེད་པའི་ཕྱིར་ཏེ། དེ་དང་མི་ལྡན་པའི་སེམས་ཅན་ཡོད་པའི་ཕྱིར། ཟེར་བ་མི་འཐད་དེ། དྲི་བཅས་ཀྱི་སེམས་གསལ་རིག་ཆོས་ཅན། ཁྱོད་རང་བཞིན་གནས་
རིགས་མ་ཡིན་པར་ཐལ། ཁྱོད་ལ་རང་བཞིན་དུ་གནས་པའི་དོན་མ་ཚང་བའི་ཕྱིར། དེར་ཐལ། ཁྱོད་རང་གི་རྒྱུ་རྐྱེན་གྱིས་གསར་དུ་བཅོས་པའི་ཕྱིར། མ་ཁྱབ་ན། ཉི་སྣང་ལས། དེ་དག་གིས་ནི་རང་བཞིན་དུ་གནས་པའི་རིགས་ལ་རང་བཞིན་དུ་བརྗོད་
པའི་དོན་བརྗོད་དགོས་སོ། །རྒྱུའི་རྣམ་གྲངས་ཡིན་ནོ། ཞེ་ན། རྐྱེན་གྱིས་ཡང་དག་པར་བླངས་པ་ཡང་དེ་ཡིན་པ་དེས་ན་དོན་གྱི་ཁྱད་པར་ཅི་ཡོད་ཅེས་བཤད་པ་མི་འཐད་པར་ཐལ། ཐལ་འགྱུར་དེ་ལ་ཁྱབ་མེད་ཀྱི་ལན་འདེབས་རིགས་པའི་ཕྱིར། གཞན་
ཡང༑ དྲི་བཅས་ཀྱི་སེམས་གསལ་རིག་རང་བཞིན་གནས་རིགས་མ་ཡིན་པར་ཐལ། རང་བཞིན་གནས་རིགས་ཡིན་ན། ཆོས་ཉིད་ཡིན་དགོས་པའི་ཕྱིར། དེར་ཐལ། ཉི་སྣང་ལས། ཆོས་ཉིད་ཀྱི་རྣམ་གྲངས་ཡིན་པ་ལ། ཉེས་པ་འདི་མེད་དེ་
ཞེས་བཤད་པའི་ཕྱིར། གཞན་ཡང། དེ་ཆོས་ཅན། ཆོས་ཉིད་ཡིན་པར་ཐལ། རང་བཞིན་གནས་རིགས་ཡིན་པའི་ཕྱིར། ཁྱབ་སྟེ། འགྲེལ་པ་དོན་གསལ་ལས། ཆོས་ཀྱི་དབྱིངས་ཀྱི་ངོ་བོ་ཉིད་ཁོ་ན་ལ་རིགས་ཞེས་བསྟན་ཏོ། །ཞེས་གསུངས་
པའི་ཕྱིར་དང། འཕགས་པའི་ཆོས་རྟོགས་པར་བྱ་བའི་ཕྱིར། ཆོས་ཀྱི་དབྱིངས་རྒྱུའི་ངོ་བོར་རྣམ་པར་འཇོག་པའི་སྒོ་ནས་རིགས་ཉིད་དུ་ཐ་སྙད་འདོགས་སོ། །ཞེས་པ་དང། འགྲེལ་ཆེན་ལས་ཀྱང། ཆོས་ཀྱི་དབྱིངས་རྒྱུའི་ངོ་བོར་རྣམ་པར་

[157B] །ཞེས་བྱ་བ་ནི་ལན་ཡིན་ནོ། །ཞེས་པ་དང། ངེས་པའི་ཚིག་གི་ཡོན་ཏན་སྒྲོལ་བའི་དོན་གྱིས་ན། ཆོས་ཀྱི་དབྱིངས་ལ་རིགས་ཞེས་བྱ་སྟེ། ཞེས་གསུངས་པའི་ཕྱིར། གཞན་ཡང། དྲི་བཅས་ཀྱི་སེམས་གསལ་རིགས་
ཆོས་ཅན། གནས་གྱུར་པ་ན་ངོ་བོ་ཉིད་སྐུར་འགྱུར་རུང་ཡིན་པར་ཐལ། རང་བཞིན་གནས་རིགས་ཡིན་པའི་ཕྱིར། ཁྱབ་སྟེ། རྒྱུད་བླ་མ་ལས། རིགས་འདི་གཉིས་ལས་སངས་རྒྱས་ཀྱི། །སྐུ་གསུམ་ཐོབ་པར་འདོད་པ་ཡིན། །དང་པོའི་སྐུ་ནི་དང་པོ་སྟེ་
གཉིས་པ་ཡིས་ནི་ཕྱི་མ་གཉིས། །ཞེས་གསུངས་པའི་ཕྱིར། འདོད་ན། སངས་རྒྱས་ཀྱི་སེམས་གསལ་རིག་དེ། ངོ་བོ་ཉིད་སྐུ་ཡིན་པར་ཐལ་ལོ། །འདོད་ན། སངས་མི་རྒྱ་པའི་སེམས་ཅན་ཡོད་པར་ཐལ། ཟག་མེད་ཡེ་ཤེས་ཀྱི་ས་བོན་རྒྱུད་ལ་མི་ལྡན་པའི་
སེམས་ཅན་ཡོད་པའི་ཕྱིར། རྟགས་ཁས། གཞན་ཡང། རྒྱུན་མཐའི་བར་ཆད་མེད་ལམ་དེ་རང་བཞིན་གནས་རིགས་ཡིན་པར་ཐལ། དེ་སངས་རྒྱས་ཀྱི་ཡེ་ཤེས་ཀྱི་ཉེར་ལེན་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། དེ་སེམས་ཅན་
ཐམས་ཅད་ལ་མེད་པའི་ཕྱིར་དང། དེ་དང་མི་ལྡན་པའི་སེམས་ཅན་སྲིད་པའི་ཕྱིར། གསུམ་ག་རིམས་ཅན་དུ་ཁས་བླངས་སོ། །ཁོ་ན་རེ། དེ་རང་བཞིན་གནས་རིགས་ཡིན་པར་ཐལ། རིགས་ཁམས་སྦྲང་རྩི་དང་འདྲ་དེ་གཟིགས་ནས། །ཞེས་
པ་དང། ལུས་ཅན་ལ་ཡོད་ཟག་པ་མེད་པའི་ཤེས་པ་སྦྲང་མའི་རྩི་དང་འདྲ། །ཞེས་བཤད་པའི་ཕྱིར། ཟེར་ན། སྐྱོན་མེད་དེ། གཞུང་དེ་རྣམས་རང་བཞིན་གནས་རིགས་ཀྱི་རྟེན་ངོས་འཛིན་པའི་གཞུང་ཡིན་པའི་ཕྱིར། ཉི་སྣང་ལས་གསུངས་པའི་
དེ་དག་གིས་ནི་རང་བཞིན་དུ་གནས་པའི་རིགས་ལ་རང་བཞིན་དུ་བརྗོད་པའི་དོན་བརྗོད་དགོས་སོ། །ཞེས་སོགས་ཀྱི་དོན་ལ་དཔྱད་ན། སེམས་ཙམ་པས་ཟག་མེད་ཡེ་ཤེས་ཀྱི་ས་བོན་རང་བཞིན་གནས་རིགས་སུ་ཁས་ལེན་བྱས་པ་ལ། ཁོ་ན་རེ། དེས་སངས་

[158A]༄༅། །རྒྱས་ཀྱི་ས་ན་རང་བཞིན་གནས་རིགས་ཡོད་པར་ཁས་ལེན་པར་ཐལ། དེས་ཟག་མེད་ཡེ་ཤེས་ཀྱི་ས་བོན་རང་བཞིན་གནས་རིགས་སུ་ཁས་ལེན་པ་གང་ཞིག་དེས་སངས་རྒྱས་ཀྱི་ས་ན་ཟག་མེད་ཡེ་ཤེས་ཀྱི་ས་བོན་ཡོད་པར་ཁས་ལེན་པའི་
ཕྱིར༑ ཕྱི་མ་དེར་ཐལ། སངས་རྒྱས་ཀྱི་ས་ན་ཟག་མེད་ཡེ་ཤེས་ཡོད་པར་ཁས་ལེན་པའི་ཕྱིར། ཟེར་ན། རྟགས་ཕྱི་མ་ཁས་ལེན་ཅིང། དེའི་སྐྱོན་མེད་དོ། །འདོད་ན་སླ། དེས་ན་སེམས་ཙམ་པས། སེམས་ཅན་གྱི་རྒྱུད་ཀྱི་ཟག་མེད་ཡེ་ཤེས་ཀྱི་ས་བོན་
རང་བཞིན་གནས་རིགས་སུ་ཁས་ལེན་ཅེས་བྱའོ། །ཁ་ཅིག་སེམས་ཙམ་པའི་ལུགས་གཞིར་བྱས་པ་ལ། ཐོས་པའི་རྐྱེན་གྱིས་གསོས་མ་བཏབ་པའི་རིགས་དེ་རང་བཞིན་གནས་རིགས་ཀྱི་དོན་དང། དེ་ལྟར་བཏབ་པའི་རིགས་དེ་རྒྱས་འགྱུར་གྱི་རིགས་ཀྱི་
དོན་དུ་ཁས་ལེན། ཟེར་ན། སེམས་ཙམ་པས་ལམ་བཞུགས་གང་ཟག་གི་རྒྱུད་ལ། ཟག་མེད་ཡེ་ཤེས་ཀྱི་ས་བོན་མེད་པར་ཁས་ལེན་པར་ཐལ། དེས་ཐོས་པའི་རྐྱེན་གྱིས་གསོས་མ་བཏབ་པའི་རིགས་དེ། རང་བཞིན་གནས་རིགས་ཀྱི་དོན་དུ་ཁས་ལེན་པ་
གང་ཞིག་ལམ་ཞུགས་གང་ཟག་གི་རྒྱུད་ལ། ཐོས་པའི་རྐྱེན་གྱིས་གསོས་མ་བཏབ་པའི་རིགས་མེད་པར་སེམས་ཙམ་པས་ཁས་ལེན་པའི་ཕྱིར། དང་པོ་ཁས། ཕྱི་མ་གྲུབ་སྟེ། ལམ་ཞུགས་ཀྱི་གང་ཟག་གི་རྒྱུད་ལ་དེ་འདྲ་མེད་པའི་ཕྱིར། རྩ་
བར་འདོད་ན། སེམས་ཙམ་པས། ལམ་ཞུགས་ཀྱི་གང་ཟག་གི་རྒྱུད་ལ། ཟག་མེད་ཡེ་ཤེས་མེད་པར་ཁས་ལེན་པར་ཐལ། འདོད་པའི་ཕྱིར། གཞན་ཡང། སེམས་ཙམ་པས། ལམ་ཞུགས་ཀྱི་གང་ཟག་གི་རྒྱུད་ཀྱི་རང་བཞིན་གནས་རིགས་
རྒྱས་འགྱུར་གྱི་རིགས་སུ་ཁས་མི་ལེན་པར་ཐལ། སེམས་ཙམ་པའི་ལུགས་ཀྱི། སྔར་གྱི་མཚན་ཉིད་དེ་འཐད་པའི་ཕྱིར། རྟགས་ཁས། འདོད་ན། གསེར་འཕྲེང་ལས། རྫས་ལ་བསམ་ན་ལམ་དུ་ཞུགས་ནས་གཉིས་ཀ་ཡིན་ཏེ། ཞེས་བཤད་

[158B] འདོད་པའི་ཕྱིར། ཁོ་ན་རེ། སེམས་ཙམ་པས། རང་བཞིན་གནས་རིགས་དང་རྒྱས་འགྱུར་གྱི་རིགས་གཉིས་འགལ་བར་ཁས་ལེན་པར་ཐལ། སེམས་ཙམ་པས། རང་བཞིན་གནས་རིགས་དེ་རྒྱུར་ཡོད། འབྲས་བུར་མེད། རྒྱས་
འགྱུར་གྱི་རིགས་དེ། འབྲས་བུར་ཡོད་པར་ཁས་ལེན་པའི་ཕྱིར། མདོ་སྡེ་རྒྱན་ལས། དེ་ནི་རྟེན་དང་བརྟེན་པ་དང། །ཡོད་མེད་ཉིད་དང་ཞེས་བཤད་པའི་ཕྱིར། ཞེས་ཟེར་ན། མ་ཁྱབ་སྟེ། དེ་ནི་དེ་གཉིས་ལྡོག་པ་འགལ་བ་ཡིན་གྱི་རྫས་འགལ་བའི་དོན་
མ་ཡིན་པའི་ཕྱིར། ཞེས་གསེར་འཕྲེང་ལས་བཤད་དོ། ཁོ་ན་རེ། རྒྱས་འགྱུར་གྱི་རིགས་ཆོས་ཅན། རང་བཞིན་གནས་རིགས་ཡིན་པར་ཐལ། འཕགས་པའི་རྟོགས་པ་རྣམས་ཀྱི་རྒྱུ་བྱེད་པའི་ཕྱིར། ཞེས་པའི་ཐལ་འགྱུར་འདི་སེམས་ཙམ་པ་ལ་མི་འདོད་
པ་ཐལ་བར་འཕེན་པའི་ཐལ་འགྱུར་མ་ཡིན་པར་ཐལ། སེམས་ཙམ་པས། ལམ་བཞུགས་ཀྱི་གང་ཟག་གི་རྒྱུད་ཀྱི་རྒྱས་འགྱུར་གྱི་རིགས་དེ། རང་བཞིན་གནས་རིགས་སུ་ཁས་ལེན་པའི་ཕྱིར། འདོད་ན། ཉི་སྣང་ལས། རྒྱུའི་རྣམ་གྲང་ཡིན་ནོ། ཞེ་ན། ཞེས་
སོགས་དང་འགལ་ཟེར་ན། རྩ་བར་མ་ཁྱབ་སྟེ། སེམས་ཙམ་པས། ལམ་ཞུགས་ཀྱི་གང་ཟག་གི་རྒྱུད་ཀྱི་རྒྱས་འགྱུར་གྱི་རིགས་རང་བཞིན་གནས་རིགས་སུ་ཁས་ལེན་ཀྱང། དེས་རྒྱས་འགྱུར་གྱི་རིགས་ཡིན་ན། རང་བཞིན་གནས་རིགས་ཡིན་པས་ཁྱབ་པ་
ཁས་མི་ལེན་པའི་ཕྱིར། ཁ་ཅིག་རིགས་གང་ཞིག་ཐོས་པའི་རྐྱེན་གྱི་གསོས་མ་བཏབ་པའི་རིགས་སུ་གནས་པ་དང་པོའི་དོན་དང། དེ་གང་ཞིག་ཐོས་པའི་རྐྱེན་གྱི་གསོས་བཏབ་པའི་རིགས་སུ་གནས་པ་གཉིས་པའི་དོན་དུ། སེམས་ཙམ་པས་འདོད་ཟེར་
ན༑ ལམ་ཞུགས་ཀྱི་གང་ཟག་གི་རྒྱུད་ཀྱི་རྒྱས་འགྱུར་གྱི་རིགས་ཆོས་ཅན། ཆོས་པའི་རྐྱེན་གྱིས་གསོས་བཏབ་པའི་རིགས་སུ་མི་གནས་པར་ཐལ། དེའི་རྐྱེན་གྱིས་གསོས་མ་བཏབ་པའི་རིགས་སུ་གནས་པའི་ཕྱིར། དེར་ཐལ། རང་བཞིན་གནས་རིགས་ཡིན་པའི་ཕྱིར་

[159A]༄༅། །འདོད་མི་ནུས་ཏེ། རྒྱས་འགྱུར་གྱི་རིགས་ཡིན་པའི་ཕྱིར། ཁྱབ་གཉིས་ཀ་ཁས། གཉིས་པ་རང་ལུགས་ནི། རང་གི་རྟེན་ཆོས་སུ་གྱུར་བའི་དྲི་མ་དང་བཅས་པའི་ཆོས་ཉིད་གང་ཞིག་ངོ་བོ་ཉིད་སྐུར་འགྱུར་དུ་རུང་བ་དེ། རང་བཞིན་གནས་
རིགས་ཀྱི་མཚན་ཉིད། སངས་རྒྱས་ཀྱི་རིགས་གང་ཞིག་འདུས་བྱས་ཀྱི་སངས་རྒྱས་ཀྱི་སྐུར་འགྱུར་དུ་རུང་བ་དེ་རྒྱས་འགྱུར་གྱི་རིགས་ཀྱི་མཚན་ཉིད། རང་བཞིན་གནས་རིགས་ལ་དབྱེ་ན། སྒྲུབ་པའི་རྟེན་དུ་མ་གྲུབ་པའི་རང་བཞིན་གནས་རིགས་དང། སྒྲུབ་པའི་རྟེན་
དུ་གྱུར་པའི་རང་བཞིན་གནས་རིགས་གཉིས། དང་པོ་ནི། ལམ་མ་ཞུགས་ཀྱི་གང་ཟག་གི་རྒྱུད་ཀྱི་རང་བཞིན་གནས་རིགས་ལྟ་བུ། གཉིས་པ་ལ། ཉན་ཐོས་ཀྱི་སྒྲུབ་པའི་རྟེན་རང་བཞིན་གནས་རིགས་དང། རང་རྒྱལ་གྱི་དེ་དང། ཐེག་ཆེན་གྱི་དེ་དང་གསུམ་
དང་པོ་ནི། ཉན་ཐོས་སློབ་པའི་སེམས་ཀྱི་ཆོས་ཉིད་ལྟ་བུ། གཉིས་པ་ནི། རང་རྒྱལ་སློབ་པའི་དེ་ལྟ་བུ། གསུམ་པ་ལ། སྐབས་འདིར་དངོས་སུ་མ་བསྟན་པའི་ཐེག་ཆེན་གྱི་སྒྲུབ་པའི་རྟེན་རང་བཞིན་གནས་རིགས་དང། སྐབས་འདིར་དངོས་སུ་བསྟན་པའི་དེ་
འདྲ་བ་གཉིས། དང་པོ་ནི། བྱང་སེམས་ཚོགས་ལམ་པའི་རྒྱུད་ཀྱི་རང་བཞིན་གནས་རིགས་ལྟ་བུ། གཉིས་པ་ལ། མཚན་ཉིད། དབྱེ་བ་གཉིས། དང་པོ་ནི། དམན་ལམ་སྔོན་དུ་མ་སོང་བའི་ཐེག་ཆེན་གྱི་སྦྱོར་ལམ་ཐོབ་མྱོང་གི་སེམས་དཔའི་རྒྱུད་ཀྱི་
རང་བཞིན་གནས་རིགས་གང་ཞིག་ཐེག་ཆེན་སྒྲུབ་པའི་རྟེན་གཞི་བྱེད་པ་དེ། སྐབས་འདིར་དངོས་སུ་བསྟན་པའི་ཐེག་ཆེན་སྒྲུབ་པའི་རྟེན་རང་བཞིན་གནས་རིགས་ཀྱི་མཚན་ཉིད། དབྱེ་ན། ཐེག་ཆེན་གྱི་རྟོགས་པའི་ཆོས་དྲུག་གི་རྟེན་རང་བཞིན་གནས་རིགས་དང་
དེ་བཞིན་དུ་གཉེན་པོའི་སྒྲུབ་པ། སྤོང་བའི་སྒྲུབ་བ། དེ་དག་ཡོངས་སུ་གཏུགས་པའི་སྒྲུབ་པ། ཤེས་རབ་སྙིང་བརྩེར་བཅས་པའི་སྒྲུབ་པ། སློབ་མ་ཉན་ཐོས་སོགས་དང། ཐུན་མོང་མ་ཡིན་པའི་སྒྲུབ་པ། གཞན་དོན་གོ་རིམས་སུ་བྱེད་པའི་སྒྲུབ་པ། ཡེ་ཤེས་

[159B] ཐེག་ཆེན་གྱི་སྒྲུབ་པའི་རྟེན་རང་བཞིན་གནས་རིགས་ཀྱི་ས་འཚམས། ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་ན་ཡོད་
སྐབས་འདིར་དངོས་སུ་བསྟན་པའི་ཐེག་ཆེན་སྒྲུབ་པའི་རྟེན་རང་བཞིན་གནས་རིགས་ཀྱི་ས་འཚམས། ཐེག་ཆེན་གྱི་སྦྱོར་ལམ་དྲོད་ནས་རྒྱུན་མཐའི་བར་ན་ཡོད།    ༈   རྒྱུན་མཐའི་བར་ཆད་མེད་
ལམ་ལ་གནས་པའི་སེམས་དཔའི་རྒྱུད་ཀྱི་རང་བཞིན་གནས་རིགས་ཆོས་ཅན། མཚན་ཉིད་དང་པོ་ཟུར་དང་པོ་དེར་ཐལ། མཚོན་བྱ་དེའི་ཕྱིར། ཁྱབ་པ་ཁས། འདོད་ན། རྒྱུན་མཐའི་བར་ཆད་མེད་ལམ་དེ་དྲི་མ་དང་བཅས་པར་
ཐལ། འདོད་པའི་ཕྱིར། འདོད་ན། རྒྱུན་མཐའི་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ལ་སྒྲིབ་པ་ཡོད་པར་ཐལ་ལོ། ཟེར་ན། ཁ་ཅིག་འདིར་མ་ཁྱབ་སྟེ། ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་
རྒྱུད་ལ་ཟག་པ་ཡོད་པར་ཐལ། དེའི་གཟུགས་ཕུང་དེ་ཟག་པ་དང་བཅས་པའི་ཕྱིར། ཁྱབ་པ་ཁས། མ་གྲུབ་ན། དེའི་གཟུགས་ཕུང་ཆོས་ཅན། ཟག་པ་དང་བཅས་པར་ཐལ། ཟག་བཅས་ཡིན་པའི་ཕྱིར་ཏེ། སྡུག་བསྔལ་བདེན་པ་ཡིན་པའི་ཕྱིར་
རྩ་བར་འདོད་ན། དེ་ཟག་པ་ཟད་པའི་གང་ཟག་མ་ཡིན་པར་ཐལ་ལོ། །འདོད་མི་ནུས་ཏེ། དགྲ་བཅོམ་པ་ཡིན་པའི་ཕྱིར། རང་རེས་རྒྱུན་མཐའི་བར་ཅད་མེད་ལམ་དེ་བློ་བུར་གྱི་དྲི་མ་དང་འབྲལ་བར་ཐལ། དེ་བློ་བུར་གྱི་དྲི་མ་དང་བཅས་པ་མ་ཡིན་པའི་
ཕྱིར༑ རྟགས་ཁས། འདོད་ན། རྒྱུན་མཐའི་བར་ཆད་མེད་ལམ་པའི་རྒྱུད་ཀྱི་ཆོས་ཉིད་དེ་བློ་བུར་དྲི་བྲལ་གྱི་ཆོས་ཉིད་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། བློ་བུར་དྲི་བྲལ་གྱི་ཆོས་ཉིད་མངོན་དུ་བྱས་པའི་གང་ཟག་ཡིན་ན། ཆོས་སྐུ་

[160A]༄༅། །མངོན་དུ་བྱས་པའི་གང་ཟག་ཡིན་དགོས་པའི་ཕྱིར། རྣམ་བཤད་སྙིང་པོ་རྒྱན་ལས། ཆོས་ཉིད་དྲི་བྲལ་གྱི་འགོག་པ་ཡང་དག་པའི་མཐར་བྱས་ནས། དེ་ཐོབ་པ་ལ། དེ་མངོན་དུ་བྱེད་པར་བཞེད་པ་རྣམས་ནི། སངས་རྒྱས་
མ་ཐོབ་པར་དུ་སངས་རྒྱས་མངོན་དུ་མི་བྱའོ། །ཞེས་པའི་དོན་དུ་འགྱུར་བས་འཐད་པར་དཀའོ། །ཞེས་གསུངས་པའི་ཕྱིར། གཞན་ཡང། རྒྱུན་མཐའི་བར་ཆད་མེད་ལམ་དེ་བློ་བུར་གྱི་དྲི་མ་དང་བྲལ་བ་མ་ཡིན་པར་ཐལ། དེ་རང་གི་གཟིགས་ངོར་
དྲི་མ་མཐའ་དག་དང་བྲལ་བ་ལྟར་སྣང་ཡང། རང་ཉིད་དྲི་མ་མཐའ་དག་དང་མ་བྲལ་བའི་རྫུན་པ་བསླུ་བའི་ཆོས་ཅན། ཡིན་པའི་ཕྱིར་ཏེ། བྱང་སེམས་འཕགས་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་ཡིན་པའི་ཕྱིར། ཁྱབ་
སྟེ༑ ཊཱིཀར། བྱང་སེམས་འཕགས་པའི་རྒྱུད་ཀྱི་བདག་མེད་མངོན་སུམ་དུ་རྟོགས་པའི་ཤེས་རབ་ནི། གཟིགས་ངོར་དྲི་མ་མཐའ་དག་དང་བྲལ་བར་སྣང་ཡང། དྲི་མ་མཐའ་དག་མ་ཟད་པ་དང། ངོ་བོ་ལ་དྲི་མའི་སླད་པ་མ་ཞུགས་
ཀྱང༑ ངོ་བོ་ལ་དྲི་མ་མཐའ་དག་མ་ཟད་པས། དེར་སྣང་དང། དེས་སྟོང་ཉིས་ཚོགས་པ་རྫུན་པ་སླུ་བའི་ཆོས་ཅན་ཡིན་པས་དོན་དམ་པའི་སྐྱབས་མ་ཡིན་པར་བསྟན་གྱི། ཞེས་གསུངས་པའི་ཕྱིར། ཁོ་ན་རེ། རྒྱུན་མཐའི་བར་
ཆད་མེད་ལམ་དེ་བློ་བུར་གྱི་དྲི་མ་དང་བྲལ་བར་ཐལ། དེ་བདེན་འཛིན་དང་བྲལ་བའི་ཕྱིར། མ་གྲུབ་ན། དེར་ཐལ། དེ་བདེན་པར་འཛིན་པའི་རྟོག་པ་དང་བྲལ་བའི་ཕྱིར། མ་གྲུབ་ན། དེ་ཆོས་ཅན། དེ་དང་བྲལ་བར་ཐལ། རྟོག་
པ་དང་བྲལ་བའི་ཕྱིར་ན། མ་ཁྱབ་སྟེ། རྟོག་མེད་ཀྱི་ཤེས་པ་ཡིན་པའི་ཕྱིར། ཡང་ཁོ་ན་རེ། རྒྱུན་མཐའི་བར་ཆད་མེད་ལམ་དེ། བདེན་འཛིན་དང་བྲལ་བར་ཐལ། རྣམ་པར་སྨིན་པའི་སྐད་ཅིག་མའི་སྦྱོར་བ་དེ་བདེན་འཛིན་དང་

[160B] དེར་ཐལ། གང་གི་ཚེ་བྱང་ཆུབ་སེམས་དཔའི་གཉེན་པོར་བསྒོམས་པས་མི་མཐུན་པའི་ཕྱོགས་ཐམས་ཅད་དང་བྲལ་བ་ན། རྣམ་པར་བྱང་བའི་ཕྱོགས་རྣམ་པར་སྨིན་པའི་ཆོས་ཉིད་ཀྱི་གནས་སྐབས་དྲི་མ་དང་
བྲལ་བས་སྟོན་ཀའི་ཟླ་བའི་འོད་བཞིན་དུ་དཀར་བའི་ངོ་བོ་ཉིད་སྐྱེས་པ་དེའི་ཚེ། ཞེས་བཤད་པའི་ཕྱིར། ཟེར་ན། མ་ཁྱབ་སྟེ། དེའི་རྒྱུད་ལ་བདེན་འཛིན་མེད་པ་ལུང་དེའི་དོན་ཡིན་པའི་ཕྱིར།    ༈   
སྟོབས་ཀྱིས་རྐུན་པོ་བྱུང་བ་དང་ཞེས་སོགས་ཀྱི་སྐབས་སུ། སྦྱོར་བ་དང། མཐའ་བཅད་པ་གཉིས། དང་པོ་ནི། ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེ་བ་ལ་མངོན་དུ་ཕྱོགས་པ་དང། མཐོང་སྤང་རྟོག་པའི་ས་བོན་འགག་
པ་ལ་མངོན་དུ་ཕྱོགས་པ་དུས་མཉམ་སྟེ། ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེས་པ་དང། མཐོང་སྤང་རྟོག་པའི་ས་བོན་འགག་པ་དུས་མཉམ་པའི་ཕྱིར།    ༈    ཁ་ཅིག་ཐེག་ཆེན་གྱི་མཐོང་
ལམ་བར་ཆད་མེད་ལམ་སྐྱེས་ན། མཐོང་སྤང་རྟོག་པའི་ས་བོན་འགགས་པས་ཁྱབ་པར་ཐལ། དེ་སྐྱེས་པ་དང། གཅིག་ཤོས་འགག་པ་དུས་མཉམ་པའི་ཕྱིར། འདོད་ན། ཤེས་བྱ་ཆོས་ཅན། དེར་ཐལ། དེའི་ཕྱིར། ཟེར་ན། མི་
འཐད་དེ། དུ་བ་སྐྱེས་ན། མེ་འགགས་པས་ཁྱབ་པར་ཐལ། མེ་འགགས་པ་དང། དུ་བ་སྐྱེས་པ་དུས་མཉམ་པའི་ཕྱིར། ཁྱབ་པ་ཁས། རྟགས་གྲུབ་སྟེ། མི་དུ་བའི་དངོས་རྒྱུ་ཡིན་པའི་ཕྱིར། རྩ་བར་འདོད་ན། ཤེས་བྱ་ཆོས་ཅན་
དེར་ཐལ། དེའི་ཕྱིར། གསུམ་པ་དངོས། གཞན་ཡང། དུས་མཉམ་དུ་གཉེར་པོ་དང་མི་མཐུན་པའི་ཕྱོགས་སྐྱེ་བ་དང་འགག་པ་དག་གོ་ཞེས་གསུངས་པ་མི་འཐད་པར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེ་བ་ལ་

[161A]༄༅། །མངོན་དུ་ཕྱོགས་པ་དང། མཐོང་སྤང་རྟོག་པའི་ས་བོན་འགག་པ་ལ་མངོན་དུ་ཕྱོགས་པ་དུས་མི་མཉམ་པའི་ཕྱིར། མ་གྲུབ་ན་སོང། དེར་ཐལ། དེ་སྐྱེས་པ་དང་གཅིག་ཤོས་འགགས་པ་དུས་མི་མཉམ་པའི་ཕྱིར་
རྟགས་ཁས། ཁོ་ན་རེ། སྐྱོན་མེད་དེ། ལུང་དེའི་དོན། གང་ཟག་དེའི་རྒྱུད་ལ་ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེ་བ་ལ་མངོན་དུ་ཕྱོགས་པ་དང། གང་ཟག་དེའི་རྒྱུད་ལ་ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་ངོ་སྐལ་གྱི་སྤང་
བྱར་གྱུར་པའི་སྒྲིབ་པ་འགག་པ་ལ་མངོན་དུ་ཕྱོགས་པ་དུས་མཉམ་པའི་ཕྱིར་ཏེ། གང་ཟག་དེའི་རྒྱུད་ལ་ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེས་པ་དང། དེའི་རྒྱུད་ལ་དེའི་ངོ་སྐལ་གྱི་སྤང་བྱར་གྱུར་པའི་སྒྲིབ་པ་འགགས་པ་དུས་མཉམ་པའི་
དོན་ཡིན་པའི་ཕྱིར། ཟེར། གཞུང་འདིའི་སྦྱོར་བ་ཡང། གང་ཟག་དེའི་རྒྱུད་ལ་ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེས་པ་ལ་མངོན་དུ་ཕྱོགས་པ་དང། གང་ཟག་དེའི་རྒྱུད་ལ་དེའི་ངོ་སྐལ་གྱི་སྤང་བྱར་གྱུར་པའི་སྒྲིབ་པ་འགག་པ་ལ་མངོན་དུ་ཕྱོགས་པ་
དུས་མཉམ་ཏེ། གང་ཟག་དེའི་རྒྱུད་ལ་ཐེག་ཆེན་གྱི་བར་ཆད་མེད་ལམ་སྐྱེས་པ་དང། གང་ཟག་དེའི་རྒྱུད་ལ་དེའི་ངོ་སྐལ་གྱི་སྤང་བྱར་གྱུར་པའི་སྒྲིབ་པ་འགགས་པ་གཉིས་དུས་མཉམ་པའི་ཕྱིར། ཞེས་པ་འདི་ཡིན་ཟེར་ན། མི་འཐད་དེ། ཐེག་ཆེན་མཐོང་
ལམ་བར་ཆད་མེད་ལམ་པའི་རྒྱུད་ལ། ཐེག་ཆེན་གྱི་བར་ཆད་མེད་ལམ་སྐྱེ་བ་ལ་མངོན་དུ་ཕྱོགས་པ་དང། དེའི་རྒྱུད་ལ་ཐེག་ཆེན་གྱི་བར་ཆད་མེད་ལམ་གྱི་ངོ་སྐལ་གྱི་སྤང་བྱར་གྱུར་པའི་སྒྲིབ་པ་འགག་པ་ལ་མངོན་དུ་ཕྱོགས་པ་དུས་མཉམ་པར་ཐལ་
ཐེག་ཆེན་གྱི་མཐོང་ལམ་བར་ཆད་མེད་ལམ་པའི་རྒྱུད་ལ་ཐེག་ཆེན་གྱི་བར་ཆད་མེད་ལམ་སྐྱེས་པ་དང། དེའི་རྒྱུད་ལ་ཐེག་ཆེན་གྱི་བར་ཆད་མེད་ལམ་གྱི་ངོ་སྐལ་གྱི་སྤང་བྱར་གྱུར་པའི་སྒྲིབ་པ་འགགས་པ་དུས་མཉམ་པའི་ཕྱིར། ཁྱབ་པ་ཁས། མ་

[161B] དེར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་པའི་རྒྱུད་ལ། ཐེག་ཆེན་གྱི་བར་ཆད་མེད་ལམ་གྱི་ངོ་སྐལ་གྱི་སྤང་བྱར་གྱུར་བའི་སྒྲིབ་པ་འགགས་པ་གང་ཞིག་གང་ཟག་དེའི་རྒྱུད་ལ་ཐེག་ཆེན་གྱི་བར་ཆད་མེད་ལམ་སྐྱེས་པ་དང་
གང་ཟག་དེའི་རྒྱུད་ལ་ཐེག་ཆེན་གྱི་བར་ཆད་མེད་ལམ་གྱི་ངོ་སྐལ་གྱི་སྤང་བྱར་གྱུར་པའི་སྒྲིབ་པ་འགགས་པ་དུས་མཉམ་པའི་ཕྱིར། རྟགས་ཕྱི་མ་ཁས། དང་པོ་མ་གྲུབ་ན། དེར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་པའི་རྒྱུད་ལ་ཐེག་ཆེན་གྱི་
བར་ཆད་མེད་ལམ་སྐྱེས་པའི་ཕྱིར། མ་ཁྱབ་ན། གང་ཟག་དེའི་རྒྱུད་ལ་ཐེག་ཆེན་གྱི་བར་ཆད་མེད་ལམ་སྐྱེས་ན། གང་ཟག་དེའི་རྒྱུད་ལ་ཐེག་ཆེན་གྱི་བར་ཆད་མེད་ལམ་གྱི་ངོ་སྐལ་གྱི་སྤང་བྱར་གྱུར་པའི་སྒྲིབ་པ་འགགས་པས་ཁྱབ་པར་ཐལ། གང་ཟག་དེའི་
རྒྱུད་ལ་ཐེག་ཆེན་གྱི་བར་ཆད་མེད་ལམ་སྐྱེས་པ་དང། གང་ཟག་དེའི་རྒྱུད་ལ་ཐེག་ཆེན་གྱི་བར་ཆད་མེད་ལམ་གྱི་ངོ་སྐལ་གྱི་སྤང་བྱར་གྱུར་བའི་སྒྲིབ་པ་འགགས་པ་དུས་མཉམ་པའི་ཕྱིར། གསུམ་ག་ཁས། རྩ་བར་འདོད་ན། ཐེག་ཆེན་གྱི་མཐོང་ལམ་བར་ཆད་
མེད་ལམ་པའི་རྒྱུད་ལ། ཐེག་ཆེན་གྱི་བར་ཆད་མེད་ལམ་སྐྱེ་བ་ལ་མངོན་དུ་ཕྱོགས་པ་ཡོད་པར་ཐལ་ལོ། །འདོད་ན། ཐེག་ཆེན་མཐོང་ལམ་བར་ཆད་མེད་ལམ་པའི་རྒྱུད་ལ། ཐེག་ཆེན་གྱི་བར་ཆད་མེད་ལམ་སྐྱེ་བཞིན་པ་ཡོད་པར་ཐལ། དེའི་རྒྱུད་ལ་ཐེག་
ཆེན་གྱི་བར་ཆད་མེད་ལམ་སྐྱེ་བ་ལ་མངོན་དུ་ཕྱོགས་པ་ཡོད་པའི་ཕྱིར། རྟགས་ཁས། འདོད་མི་ནུས་ཏེ། དེའི་རྒྱུད་ལ་ཐེག་ཆེན་གྱི་བར་ཆད་མེད་ལམ་སྐྱེས་ཟིན་པའི་ཕྱིར་ཏེ། དེའི་རྒྱུད་ལ་ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེས་པའི་ཕྱིར། གཞན་
ཡང༑ རྒྱུན་མཐའི་བར་ཆད་མེད་ལམ་པའི་རྒྱུད་ལ་ཐེག་ཆེན་གྱི་བར་ཆད་མེད་ལམ་སྐྱེས་པ་དང། དེའི་རྒྱུད་ལ་ཐེག་ཆེན་གྱི་བར་ཆད་མེད་ལམ་གྱི་ངོ་སྐལ་གྱི་སྤང་བྱར་གྱུར་པའི་སྒྲིབ་པ་འགགས་པ་དུས་མཉམ་པར་ཐལ། རྒྱུན་མཐའི་བར་ཆད་མེད་

[162A]༄༅། །ལམ་པའི་རྒྱུད་ལ་ཐེག་ཆེན་གྱི་བར་ཆད་མེད་ལམ་གྱི་ངོ་སྐལ་གྱི་སྤང་བྱར་གྱུར་པའི་སྒྲིབ་པ་ཡང་འགགས། དེའི་རྒྱུད་ལ་ཐེག་ཆེན་གྱི་བར་ཆད་མེད་ལམ་སྐྱེས་པ་གང་ཞིག། གང་ཟག་དེའི་རྒྱུད་ལ་ཐེག་ཆེན་གྱི་བར་ཆད་མེད་ལམ་
སྐྱེས་པ་དང། གང་ཟག་དེའི་རྒྱུད་ལ་ཐེག་ཆེན་གྱི་བར་ཆད་མེད་ལམ་གྱི་ངོ་སྐལ་གྱི་སྤང་བྱར་གྱུར་པའི་སྒྲིབ་པ་འགགས་པ་དུས་མཉམ་པའི་ཕྱིར། རྟགས་ཕྱི་མ་ཁས། དང་པོ་མ་གྲུབ་ན། དེར་ཐལ། རྒྱུན་མཐའི་བར་ཆད་མེད་ལམ་པའི་རྒྱུད་ལ་ཐེག་ཆེན་
གྱི་བར་ཆད་མེད་ལམ་སྐྱེས་པའི་ཕྱིར། མ་ཁྱབ་ན། གང་ཟག་དེའི་རྒྱུད་ལ་ཐེག་ཆེན་གྱི་བར་ཆད་མེད་ལམ་སྐྱེས་ན། གང་ཟག་དེའི་རྒྱུད་ལ་ཐེག་ཆེན་གྱི་བར་ཆད་མེད་ལམ་གྱི་ངོ་སྐལ་གྱི་སྤང་བྱར་གྱུར་པའི་སྒྲིབ་པ་འགགས་པས་ཁྱབ་པར་ཐལ། གང་ཟག་དེའི་
རྒྱུད་ལ་ཐེག་ཆེན་གྱི་བར་ཆད་མེད་ལམ་སྐྱེས་པ་དང། གང་ཟག་དེའི་རྒྱུད་ལ་ཐེག་ཆེན་གྱི་བར་ཆད་མེད་ལམ་གྱི་ངོ་སྐལ་གྱི་སྤང་བྱར་གྱུར་པའི་སྒྲིབ་པ་འགགས་པ་དུས་མཉམ་པའི་ཕྱིར། གསུམ་ག་ཁས། རྩ་བར་འདོད་ན། རྒྱུན་མཐའི་བར་ཆད་མེད་ལམ་པའི་
རྒྱུད་ལ་ཐེག་ཆེན་གྱི་བར་ཆད་མེད་ལམ་སྐྱེ་བ་ལ་མངོན་དུ་ཕྱོགས་པ་དང། དེའི་རྒྱུད་ལ་དེའི་ངོ་སྐལ་གྱི་སྤང་བྱར་གྱུར་པའི་སྒྲིབ་པ་འགག་པ་ལ་མངོན་དུ་ཕྱོགས་པ་དུས་མཉམ་པར་ཐལ། དེའི་རྒྱུད་ལ་ཐེག་ཆེན་གྱི་བར་ཆད་མེད་ལམ་སྐྱེས་པ་དང། དེའི་རྒྱུད་
ལ་དེ་འདྲ་བའི་དེར་གྱུར་པའི་སྒྲིབ་པ་འགགས་པ་དུས་མཉམ་པའི་ཕྱིར། ཁྱབ་པ་སྦྱོར་བ་ལ་དངོས། རྟགས་དང་པོ་འགལ། འདོད་ན། དེའི་རྒྱུད་ལ་ཐེག་ཆེན་གྱི་བར་ཆད་མེད་ལམ་གྱི་ངོ་སྐལ་གྱི་སྤང་བྱར་གྱུར་པའི་སྒྲིབ་པ་འགག་པ་ལ་མངོན་དུ་ཕྱོགས་པ་
ཡོད་པར་ཐལ་ལོ། །འདོད་ན། དེའི་རྒྱུད་ལ་ཐེག་ཆེན་གྱི་བར་ཆད་མེད་ལམ་གྱི་ངོ་སྐལ་གྱི་སྤང་བྱར་གྱུར་པའི་སྒྲིབ་པ་ཡོད་པར་ཐལ་ལོ། །དེས་ན་དེའི་རྒྱུད་ལ་ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེ་བ་ལ་མངོན་དུ་ཕྱོགས་པ་དང། དེའི་རྒྱུད་

[162B] དེའི་རྒྱུད་ལ་ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེས་པ་དང། དེའི་རྒྱུད་ལ་ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་ངོ་སྐལ་གྱི་སྤང་
བྱར་གྱུར་པའི་སྒྲིབ་པ་འགགས་པ་དུས་མཉམ་པའི་ཕྱིར། ཞེས་སྨྲས་ན་ཁྱབ་པ་དངོས་འགལ་ཡིན་ཅིང། རྟགས་བསལ་ལ་ལན་ཐེབས་མི་ཐེབས་ལེགས་པར་སོམས་ཤིག་གཞན་ཡང། དུས་དེར་མེ་འགགས་པ་དང། དུས་དེར་དུ་བ་སྐྱེས་པ་དུས་
མཉམ་ལ། མེ་འགགས་པ་དང། དུ་བ་སྐྱེས་པ་དུས་མི་མཉམ་པའི་ཁྱད་པར་འཐད་པར་ཐལ། གང་ཟག་དེའི་རྒྱུད་ལ་ཐེག་ཆེན་མཐོང་ལམ་བར་ཆད་མེད་ལམ་སྐྱེས་པ་དང། གང་ཟག་དེའི་རྒྱུད་ལ་ཐེག་ཆེན་གྱི་མཐོང་ལམ་གྱི་ངོ་སྐལ་གྱི་སྤང་བྱར་
གྱུར་པའི་སྒྲིབ་པ་འགགས་པ་དུས་མཉམ་ལ། ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེས་བ་དང། དེའི་ངོ་སྐལ་གྱི་སྤང་བྱར་གྱུར་བའི་སྒྲིབ་པ་འགགས་པ་དུས་མི་མཉམ་པའི་ཁྱད་པར་འཐད་པའི་ཕྱིར། འདོད་ན། དུས་དེར་དུ་བ་སྐྱེས་ན་
དུས་དེར་མེ་འགགས་པས་ཁྱབ་པར་ཐལ། དུས་དེར་དུ་བ་སྐྱེས་པ་དང། དུས་དེར་མེ་འགགས་པ་དུས་མཉམ་པའི་ཕྱིར། ཁྱབ་པ་ཁྱོད་རང་གི་ལུགས་ལ་དངོས། འདོད་ན། དེ་རིང་གི་དུས་སུ་མེ་འགགས་པར་ཐལ། དེ་རིང་གི་དུས་སུ་དུ་བ་སྐྱེས་པའི་
ཕྱིར༑ ཁྱབ་པ་ཁས། མ་གྲུབ་ན། དེར་ཐལ། དེ་རིང་གི་དུས་སུ་དུ་བ་ཡོད་པའི་ཕྱིར། འདོད་ན། དེ་རིང་གི་དུས་སུ་མེ་མེད་པར་ཐལ་ལོ། །འདོད་ན་སླ། གཞན་ཡང། གང་ཟག་དེའི་རྒྱུད་ལ་ཉན་ཐོས་ཀྱི་མཐོང་ལམ་བར་ཆད་མེད་ལམ་
སྐྱེས་པ་དང། གང་ཟག་དེའི་རྒྱུད་ལ་ཉན་ཐོས་ཀྱི་མཐོང་ལམ་བར་ཆད་མེད་ལམ་གྱི་ངོ་སྐལ་གྱི་སྤང་བྱར་གྱུར་པའི་སྒྲིབ་པ་འགགས་པ་དུས་མཉམ་པར་ཐལ། གང་ཟག་དེའི་རྒྱུད་ལ་ཐེག་ཆེན་གྱི་བར་ཆད་མེད་ལམ་སྐྱེས་པ་དང། དེའི་རྒྱུད་ལ་

[163A]༄༅། །དེ་འདྲ་བའི་སྒྲིབ་པ་འགགས་པ་དུས་མཉམ་པའི་ཕྱིར། རྟགས་ཁས། འདོད་ན། གང་ཟག་དེའི་རྒྱུད་ལ་ཉན་ཐོས་ཀྱི་མཐོང་ལམ་བར་ཆད་མེད་ལམ་གྱི་ངོ་སྐལ་གྱི་སྤང་བྱར་གྱུར་པའི་སྒྲིབ་པ་འགགས་ན། གང་ཟག་དེའི་རྒྱུད་ལ་ཉན་
ཐོས་ཀྱི་མཐོང་ལམ་བར་ཆད་མེད་ལམ་སྐྱེས་པས་ཁྱབ་པར་ཐལ། འདོད་པའི་ཕྱིར། ཁྱབ་པ་སྔར་ལྟར་སོང། འདོད་ན། དམན་ལམ་སྔོན་དུ་མ་སོང་བའི་སངས་རྒྱས་འཕགས་པའི་རྒྱུད་ལ་ཉན་ཐོས་ཀྱི་མཐོང་ལམ་བར་ཆད་མེད་ལམ་སྐྱེས་པར་ཐལ་
དེའི་རྒྱུད་ལ་དེ་འདྲ་བའི་སྒྲིབ་པ་འགགས་པའི་ཕྱིར། ཁྱབ་པ་ཁས། རྟགས་གྲུབ་སྟེ། དེའི་རྒྱུད་ལ་མཐོང་སྤང་གི་སྒྲིབ་པ་མཐའ་དག་འགགས་པའི་ཕྱིར། འདོད་མི་ནུས་ཏེ། དམན་ལམ་སྔོན་དུ་མ་སོང་བའི་གང་ཟག་ཡིན་པའི་ཕྱིར། རོང་ཊཱིཀ་པ་ན་རེ། ཐེག་
ཆེན་གྱི་མཐོང་ལམ་བར་ཆད་མེད་ལམ་དེ་མཐོང་སྤང་རྟོག་པའི་དངོས་གཉེན་མ་ཡིན་ཏེ། མཐོང་སྤང་རྟོག་པ་འདས་པ་རྣམས་ནི་དེའི་དུས་སུ་འགགས། མཐོང་སྤང་རྟོག་པ་མ་འོངས་པ་རྣམས་ནི་དེའི་དུས་སུ་མ་སྐྱེས། མཐོང་སྤང་རྟོག་པ་ད་ལྟ་བ་རྣམས་ནི་དེ་དང་དུས་
མཉམ་དུ་མི་འཇུག་པས་དངོས་སུ་གནོད་བྱར་མེད་པའི་ཕྱིར། མཐོང་སྤང་རྟོག་པའི་ས་བོན་ལ་མི་མཚུངས་ཏེ། དེ་དམིགས་རྣམ་མི་འཛིན་པའི་ལམ་ད་ལྟ་བ་དང་མཉམ་དུ་འཇུག་པའི་ཕྱིར། དེས་ན་ཐེག་ཆེན་གྱི་མཐོང་ལམ་བར་ཆད་མེད་ལམ་དེ། མཐོང་སྤང་
རྟོག་པའི་དངོས་གཉེན་མ་ཡིན། ཟེར་ན། ཤེས་བྱ་ཆོས་ཅན། ཉི་འོད་ཀྱིས་ཁྱབ་པར་ནོན་པའི་ས་གཞིན། དེའི་གསལ་བྱར་གྱུར་པའི་མུན་པ་ཡོད་པར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ལ། བར་ཆད་མེད་ལམ་
དེའི་ངོ་སྐལ་གྱི་སྤང་བྱར་གྱུར་པའི་མཐོང་སྤང་རྟོག་པའི་ས་བོན་ཡོད་པའི་ཕྱིར། རྟགས་ཁས། འདོད་ན། མདོ་ལས། ཉི་མའི་དཀྱིལ་འཁོར་མངོན་པར་འཆར་བའི་ཚེ། མུན་པའི་གནས་མེད་ཅིང་གོ་སྐབས་མེད་དོ། །ཞེས་བཤད་པ་མི་འཐད་པར་

[163B] འདོད་པའི་ཕྱིར། གཞན་ཡང། ཐེག་ཆེན་གྱི་མཐོང་ལམ་བར་ཆད་མེད་ལམ་དང། དེའི་ངོ་སྐལ་གྱི་སྤང་བྱ་གཉིས། ལྷན་གཅིག་མི་གནས་འགལ་མ་ཡིན་པར་ཐལ། མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ལ་དེའི་ངོ་སྐལ་
གྱི་སྤང་བྱ་ཡོད་པའི་ཕྱིར། རྟགས་ཁས། འདོད་ན། ཀུན་བཏུས་ལས། གཉེན་པོའི་རྣམ་པ་དེ་བྱུང་བ་དང། གནས་ངན་ལེན་གྱི་རྣམ་པ་དེ་འགག་པ་ནི་མཉམ་པས་མཉམ་སྟེ། སྣང་བ་དང་མུན་པ་བྱུང་བ་དང་འགག་པ་བཞིན་ནོ། །ཞེས་གསུངས་པ་
མི་འཐད་པར་ཐལ། འདོད་པའི་ཕྱིར། ཁོ་ན་རེ། ཐེག་ཆེན་གྱི་མཐོང་ལམ་བར་ཆད་མེད་ལམ་དང། མཐོང་སྤང་རྟོག་པའི་ས་བོན་གཉིས་དངོས་སུ་ཕྲད་པ་མི་སྲིད་པར་ཐལ། དེ་གཉིས་དུས་མི་མཉམ་པའི་ཕྱིར། རྟགས་སོང། འདོད་ན། དེ་
གཉིས་དངོས་སུ་གནོད་བྱ་གནོད་བྱེད་མ་ཡིན་པར་ཐལ། འདོད་པའི་ཕྱིར། ཟེར་ན། འདིར་མ་ཁྱབ་སྟེ། ས་མྱུག་གཉིས་དངོས་སུ་ཕྲད་པར་ཐལ། དེ་གཉིས་དངོས་རྒྱུ་དངོས་འབྲས་ཡིན་པའི་ཕྱིར། ཁྱབ་པ་ཁས། འདོད་ན། དེ་གཉིས་དུས་མཉམ་ཡིན་
པར་ཐལ། དེ་གཉིས་དངོས་སུ་ཕྲད་པའི་ཕྱིར། འཁོར་གསུམ། གཞན་ཡང། མཐོང་སྤང་རྟོག་པའི་དངོས་གཉེན་མེད་པར་ཐལ། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེ་དེའི་དངོས་གཉེན་མ་ཡིན། ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོ་
དེ་ཡང་དེའི་དངོས་གཉེན་མ་ཡིན་པའི་ཕྱིར། དང་པོ་དངོས། དང་པོ་དངོས། ཕྱི་མ་མ་གྲུབ་ན། མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའ་དེས་མཐོང་སྤང་རྟོག་པ་སྤངས་པར་ཐལ། མ་གྲུབ་པ་དེའི་ཕྱིར། འདོད་ན། མཐོང་སྤང་རྟོག་པ་དེ་མཐོང་སྤང་མ་ཡིན་པར་ཐལ་
ལོ༑ ༑གཞན་ཡང། ལམ་མ་ཞུགས་ཀྱི་གང་ཟག་གི་རྒྱུད་ཀྱི་ཤེས་སྒྲིབ་ཀྱི་དངོས་གཉེན་བར་ཆད་མེད་ལམ་ཆོས་ཅན། ལམ་མ་ཞུགས་ཀྱི་གང་ཟག་གི་རྒྱུད་ཀྱི་ཤེས་སྒྲིབ་དང་དངོས་སུ་ཕྲད་པར་ཐལ། དེ་ལ་དངོས་སུ་གནོད་བྱེད་ཡིན་པའི་ཕྱིར། ཁྱབ་པ་ཁས་

[164A]༄༅། །རྟགས་གྲུབ་སྟེ། ཆོས་ཅན་དེ་ཡིན་པའི་ཕྱིར། དེར་ཐལ། ལམ་མ་ཞུགས་གང་ཟག་གི་རྒྱུད་ཀྱི་ཤེས་སྒྲིབ་སྤངས་པའི་རྣམ་གྲོལ་ལམ་ཡོད་པའི་ཕྱིར་ཏེ། དེ་སྤངས་པའི་གང་ཟག་ཡོད་པའི་ཕྱིར་ཏེ། དེ་སྤང་བྱ་ཡིན་པའི་ཕྱིར། རྩ་བར་འདོད་
ན༑ ལམ་མ་ཞུགས་གང་ཟག་གི་རྒྱུད་ལ་བར་ཆད་མེད་ལམ་ཡོད་པ་ཐལ། འདོད་པའི་ཕྱིར། གཞན་ཡང། དུས་མཉམ་དུ་གཉེན་པོ་དང་མི་མཐུན་པའི་ཕྱོགས་སྐྱེས་བ་དང་འགག་པ་དག་གོ། །ཞེས་བཤད་པ་དང། ཀུན་བཏུས་ལས། གཉེན་པོའི་རྣམ་པ་
དེ་བྱུང་བ་དང་གནས་ངན་ལེན་གྱི་རྣམ་པ་དེ་འགག་པ་ནི་མཉམ་པས་མཉམ་སྟེ། ཞེས་གསུངས་པ་མི་འཐད་པར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེ་བ་ལ་མངོན་དུ་ཕྱོགས་པ་དང། མཐོང་སྤང་གི་ས་བོན་འགག་པ་ལ་མངོན་དུ་ཕྱོགས་པ་དུས་མི་མཉམ་པའི་
ཕྱིར༑ མ་གྲུབ་ན། ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེས་པ་དང། མཐོང་སྤང་གི་ས་བོན་འགགས་པ་དུས་མཉམ་པར་ཐལ། མ་གྲུབ་པ་དེའི་ཕྱིར། འདོད་ན་སོང། ཐེག་ཆེན་མཐོང་ལམ་བར་ཆད་མེད་ལམ་པའི་རྒྱུད་ལ་མཐོང་སྤང་གི་ས་བོན་མེད་པར་ཐལ་
འདོད་པའི་ཕྱིར། འདོད་ན་འགལ། ཁོ་ན་རེ། ཐེག་ཆེན་མཐོང་ལམ་བར་ཆད་མེད་ལམ་ལ་གནས་པའི་སེམས་དཔའ་དེས། མཐོང་སྤང་སྤངས་པར་ཐལ། དེའི་རྒྱུད་ལ་མཐོང་སྤང་མེད་པའི་ཕྱིར། རྟགས་ཁས། ཟེར་ན། འོ་ན། དེས་མཐོང་སྤང་རྟོག་པ་སྤངས་པར་ཐལ་
དེའི་རྒྱུད་ལ་མཐོང་སྤང་རྟོག་པ་མེད་པའི་ཕྱིར། གསུམ་ག་ཁས། གཞན་ཡང། དེས་ཉོན་ཡིད་སྤངས་པར་ཐལ། དེའི་རྒྱུད་ལ་ཉོན་ཡིད་མེད་པའི་ཕྱིར། གསུམ་ག་ཁས། ཁ་ཅིག་ཐེག་ཆེན་མཐོང་ལམ་བར་ཆད་མེད་ལམ་གྱི་དུས་ན་ལ་མཐོང་སྤང་གི་ས་བོན་
མེད༑ རྒྱུན་མཐའི་བར་ཆད་མེད་ལམ་གྱི་དུས་ན་གནས་ངན་ལེན་གྱི་དྲི་མ་ཡོད། ཟེར་ན། འདི་འགོག་པ་ལ། རྣམ་བཤད་སྙིང་པོ་རྒྱན་ལས། མཐོང་ལམ་བར་ཆད་མེད་ལམ་གྱི་དུས་ན་དངོས་ཀྱི་གནོད་བྱ་མེད་པར་ཁས་བློངས་ནས། རྒྱུན་མཐའི་བར་ཆད་མེད་ལམ་གྱི་

[164B] འགག་འགྱུར་གྱི་སྤོང་པའི་གུབ་མཐའ་ཕྱོགས་གཅིག་ཏུ་བསྡུས་པ་ཡིན་ལ། ཞེས་གསུངས། དེའི་དོན། བར་ཆད་མེད་ལམ་སྐྱེ་བཞིན་བས། རང་གི་ངོ་སྐལ་གྱི་སྤང་བྱ་འགག་
བཞིན་པ་སྤོང་པར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེ་བཞིན་བ་དང། དེའི་ངོ་སྐལ་གྱི་སྤང་བྱ་འགག་བཞིན་པ་དུས་མཉམ་པའི་ཕྱིར། དེར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་དུས་ན་དེའི་ངོ་སྐལ་གྱི་སྤང་བྱ་མེད་པའི་
ཕྱིར༑ རྟགས་ཁས། རྩ་བར་འདོད་ན་སོང། གཞན་ཡང། བར་ཆད་མེད་ལམ་སྐྱེ་འགྱུར་གྱི་རང་གི་ངོ་སྐལ་གྱི་སྤང་བྱ་འགག་འགྱུར་སྤོང་པར་ཐལ། འདོད་པའི་ཕྱིར། འདོད་ན་སོང། དེ་མ་ཡིན་པར་ཐལ། བར་ཆད་མེད་ལམ་འགག་འགྱུར་གྱི་རང་གི་ངོ་སྐལ་
གྱི་སྤང་བྱ་འགག་འགྱུར་སྤོང་པའི་ཕྱིར། དེར་ཐལ། རྒྱུན་མཐའི་བར་ཆད་མེད་ལམ་འགག་འགྱུར་གྱིས་གནས་ངན་ལེན་གྱི་དྲི་མ་རང་དུས་ན་འགག་འགྱུར་སྤོང་པའི་ཕྱིར། མ་གྲུབ་ན་རིམས་བཞིན་སོང། དེར་ཐལ། རྒྱུན་མཐའི་བར་ཆད་མེད་ལམ་འགག་
བཞིན་པས་གནས་ངན་ལེན་གྱི་དྲི་མ་རང་དུས་ན་འགག་བཞིན་པ་སྤོང་བའི་ཕྱིར། མ་གྲུབ་ན་སོང། དེར་ཐལ། རྒྱུན་མཐའི་བར་ཆད་མེད་ལམ་དེ་རིང་གི་དུས་ན་གནས་ངན་ལེན་གྱི་དྲི་མ་འགག་བཞིན་པའི་དངོས་གཉིན་ཡིན་པའི་ཕྱིར། རྟགས་ཁས། ཁ་ཅིག་
རྒྱུན་མཐའི་བར་ཆད་མེད་ལམ་འགག་བཞིན་པས་གནས་ངན་ལེན་གྱི་དྲི་མ་འགག་བཞིན་པ་མི་སྤོང་ཟེར་ན། དེ་སྤོང་བར་ཐལ། རྒྱུན་མཐའི་བར་ཆད་མེད་ལམ་གྱིས་གནས་ངན་ལེན་གྱི་དྲི་མ་འགག་བཞིན་པ་སྤོང་པའི་ཕྱིར། མ་གྲུབ་ན། དེར་ཐལ། རྒྱུན་མཐའི་
བར་ཆད་མེད་ལམ་དེ་གནས་ངན་ལེན་གྱི་དྲི་མ་འགག་བཞིན་པའི་དངོས་གཉེན་ཡིན་པའི་ཕྱིར། མ་གྲུབ་ན། དེར་ཐལ། དེའི་དངོས་གཉེན་ཡོད་པའི་ཕྱིར། ཁ་ཅིག། །སྤང་བྱའི་དངོས་གཉེན་བར་ཆད་མེད་ལམ་ཡིན་ན། རང་ཉིད་སྐྱེ་བ་ལ་མངོན་དུ་ཕྱོགས་པ་དང་

[165A]༄༅། །སྤང་བྱ་དེ་འགག་པ་ལ་མངོན་དུ་ཕྱོགས་པ་དུས་མཉམ་པས་ཁྱབ་ཟེར་ན། རྒྱུན་མཐའི་བར་ཆད་མེད་ལམ་སྐད་ཅིག་གཉིས་པ་ཆོས་ཅན། རང་ཉིད་སྐྱེ་བ་ལ་མངོན་དུ་ཕྱོགས་པ་དང། གནས་ངན་ལེན་གྱི་དྲི་མ་འགག་པ་ལ་མངོན་དུ་
ཕྱོགས་པ་དུས་མཉམ་པར་ཐལ། གནས་ངན་ལེན་གྱི་དྲི་མའི་དངོས་གཉེན་བར་ཆད་མེད་ལམ་ཡིན་པའི་ཕྱིར། ཁྱབ་པ་ཁས། འདོད་ན། རྒྱུན་མཐའི་བར་ཆད་མེད་ལམ་སྐད་ཅིག་དང་པོ་ལ་གནས་པའི་སེམས་དཔའི་རྒྱུད་ལ་གནས་ངན་ལེན་གྱི་དྲི་མ་ཡོད་
བར་ཐལ། འདོད་པའི་ཕྱིར། གཞན་ཡང། ཐེག་ཆེན་མཐོང་ལམ་བར་ཆད་མེད་ལམ་ཆོས་ཅན། ཁྱོད་སྐྱེ་བ་ལ་མངོན་དུ་ཕྱོགས་པ་དང། མཐོང་སྤང་རྟོག་པ་འགག་པ་ལ་མངོན་དུ་ཕྱོགས་པ་དུས་མཉམ་པར་ཐལ། ཁྱོད་མཐོང་སྤང་རྟོག་པའི་དངོས་གཉེན་
བར་ཆད་མེད་ལམ་ཡིན་པའི་ཕྱིར། ཁྱབ་པ་ཁས། འདོད་ན། ཆོས་མཆོག་སྐད་ཅིག་མཐའ་མ་ལ་གནས་པའི་སེམས་དཔའི་རྒྱུད་ལ་མཐོང་སྤང་རྟོག་པ་ཡོད་པར་ཐལ། འདོད་པའི་ཕྱིར། འདོད་ན། སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་ཆོས་
མཆོག་འབྲིང་ལ་གནས་པའི་སེམས་དཔའི་རྒྱུད་ལ་མཐོང་སྤང་རྟོག་པ་ཡོད་པར་ཐལ། འདོད་པའི་ཕྱིར། འདོད་ན། འགྲེལ་པ་ལས། རྣམ་པ་ནི་རྣམ་པར་རྟོག་པ་ཐམས་ཅད་མི་འཐད་པས་ཞེས་བཤད་པ་མི་འཐད་པར་ཐལ་ལོ། །ཁ་ཅིག་མཐོང་ལམ་
བར་ཆད་མེད་ལམ་དེ་མཐོང་སྤང་རྟོག་པའི་དངོས་གཉེན་བར་ཆད་མེད་ལམ་ཡིན་ཟེར་ན། མཐོང་ལམ་རྣམ་གྲོལ་ལམ་དེས་མཐོང་སྤང་རྟོག་པ་སྤངས་པར་ཐལ། དམ་བཅའ་དེའི་ཕྱིར། འདོད་ན། མཐོང་ལམ་རྣམ་གྲོལ་ལམ་ཡིན་ན། མཐོང་སྤང་རྟོག་པ་སྤངས་པས་ཁྱབ་པར་
ཐལ་ལོ། །འདོད་ན། ཉན་ཐོས་ཀྱི་མཐོང་ལམ་རྣམ་གྲོལ་ལམ་ཆོས་ཅན། དེར་ཐལ། དེའི་ཕྱིར། རྟགས་བསལ་གཉིས་ཀ་ཆོས་ཅན་གྱི་འགྲུབ་བོ། །གཉིས་པ་རང་ལུགས་ནི། ཀུན་བཏུས་ལས། གང་ཞིག་གང་ལ་སྤོང་ཞེ་ན། འདས་པ་ནི་འགག་

[165B] མ་འོངས་པ་ནི་མ་བྱུང་བའི་ཕྱི་མ་ཡིན་ནོ། །ད་ལྟར་བྱུང་བ་ནི་ལམ་དང་མཉམ་དུ་མི་འཇུག་པའི་ཕྱིར་མ་ཡིན་ནོ། །འོན་ཀྱང་ཉོན་མོངས་པའི་གནས་ངན་ལེན་གང་ཡིན་པ་དེ་ལས་སྤོང་བའོ། །གནས་ངན་ལེན་གྱི་རྣམ་པ་གང་གི་གཉེན་པོའི་རྣམ་
པ་དེ་བྱུང་བ་དང། གནས་ངན་ལེན་གྱི་རྣམ་པ་དེ་འགག་པ་ནི་མཉམ་པས་མཉམ་སྟེ། སྣང་བ་དང་མུན་པ་བྱུང་བ་དང་འགག་པ་བཞིན་ནོ། །ཞེས་གསུངས། དེའི་དོན། ཐེག་ཆེན་གྱི་མཐོང་ལམ་བར་ཆད་མེད་ལམ་རང་དུས་ན། འདས་པའི་མཐོང་སྤང་རྟོག་
པ༑ བུམ་པ་ཐོབ་བས་བཅོམ་པའི་ཚུལ་གྱི་སྤོང་བ་མ་ཡིན་ཏེ། དེ་གཉིས་དངོས་སུ་ཕྲད་པ་མི་སྲིད་པའི་ཕྱིར། དེས་རང་དུས་ན་མ་འོངས་བའི་མཐོང་སྤང་རྟོག་བ་རྣམས་མདུན་ནས་ཕུལ་པའི་ཚུལ་གྱི་སྤོང་བ་མ་ཡིན་ཏེ། དེ་གཉིས་དངོས་སུ་ཕྲད་པ་མི་སྲིད་པའི་ཕྱིར་
དེས་རང་དང་དུས་མཉམ་པའི་མཐོང་སྤང་རྟོག་པ་ད་ལྟ་བ་རྣམས་མཛོ་སྦྲེལ་གཡང་ལ་ལྷུང་བ་ལྟར་སྤོང་པ་མ་ཡིན་ཏེ། དེ་གཉིས་དངོས་སུ་ཕྲད་པ་མི་སྲིད་པའི་ཕྱིར། འོ་ན་ཇི་ལྟར་སྤོང་ཞེ་ན། ཐེག་ཆེན་གྱི་མཐོང་ལམ་བར་ཆད་མེད་ལམ་དེས། མཐོང་སྤང་རྟོག་
པའི་ས་བོན་སྤོང་བའི་སྒོ་ནས། དེས་མཐོང་སྤང་རྟོག་པ་སྤོང་བ་ཡིན་ཏེ། ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེ་བ་ལ་མངོན་དུ་ཕྱོགས་པ་དང། མཐོང་སྤང་རྟོག་པའི་ས་བོན་གྱི་རིགས་འདྲ་ཕྱི་མ་འགག་པ་ལ་མངོན་དུ་ཕྱོགས་པ་དུས་མཉམ་ཤིང། ཐེག་ཆེན་
གྱི་མཐོང་ལམ་བར་ཆད་མེད་ལམ་སྐྱེས་པ་དང། མཐོང་སྤང་རྟོག་པའི་ས་བོན་གྱི་རིགས་འདྲ་ཐ་མ་འགག་པ་དུས་མཉམ་པའི་ཚུལ་གྱིས་སྤོང་པའི་ཕྱིར། མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའ་དེས་མཐོང་སྤང་རྟོག་པ་སྤོང་བའི་ཚད་
བཞག་ཏུ་ཡོད་དེ། དེས་མཐོང་སྤང་རྟོག་པ་མི་སྐྱེ་བའི་ཆོས་ཅན་དུ་བྱས་པའི་ཚེ། དེས་མཐོང་སྤང་རྟོག་པ་སྤོང་པའི་ཕྱིར། དེ་ལྟར་ཡང་རྣམ་བཤད་སྙིང་པོ་རྒྱན་ལས། འོ་ན། ཅི་ཞེ་ན། སྔར་གཉེན་པོའི་ཕྱོགས་གོམས་པ་ལ་རྟེན་ནས་གཉེན་པོ་དེ་སྐྱེ་བ་ལ་

[166A]༄༅། །མངོན་དུ་ཕྱོགས་པ་དང་སྤང་བྱའི་ས་བོན་གྱི་རིགས་འདྲ་ཐ་མ་འགག་པ་ལ་མངོན་དུ་ཕྱོགས་པ་དུས་མཉམ་ཞིང། གཉེན་པོ་སྐྱེས་པ་དང་དེ་འགགས་པ་དུས་མཉམ་པའི་སྒོ་ནས་སྤང་བྱ་སྐྱེ་མི་རུང་བའི་ཆོས་ཅན་དུ་སོང་བ་གནོད་པ་བྱས་པའི་དོན་
ནོ༑ ༑ཞེས་དང། ཀུན་བཏུས་ལས། མ་འོངས་པ་ན། ཉོན་མོངས་པ་མི་སྐྱེ་བའི་ཆོས་ཅན་དུ་གནས་པ་དེ་ནི་སྤོང་ངོ། །ཞེས་གསུངས་པའི་ཕྱིར།    ༈    ཁ་ཅིག་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེས། མཐོང་སྤང་རྟོག་པ་
སྤངས་པར་ཐལ། དེས་མཐོང་སྤང་རྟོག་པ་མི་སྐྱེ་བའི་ཆོས་ཅན་དུ་བྱས་པའི་ཕྱིར། དེར་ཐལ། ཊཱིཀར། བར་ཆད་མེད་ལམ་གྱི་དུས་ན་ངོ་སྐལ་གྱི་སྤང་བྱ་དེ་མེད་ཅིང་སྐྱེར་མི་རུང་བའི་ཆོས་ཅན་ཡང་ཡིན་ལ། ཞེས་གསུངས་པའི་ཕྱིར། ཟེར་ན། མ་ཁྱབ་སྟེ། བར་ཆད་
མེད་ལམ་གྱི་དུས་ན་ངོ་སྐལ་གྱི་སྤང་བྱ་མི་སྐྱེ་བ་ལུང་དེའི་དོན་ཡིན་པའི་ཕྱིར། ཁོ་ན་རེ། ཐེག་ཆེན་གྱི་མཐོང་ལམ་རྣམ་གྲོལ་ལམ་དེས་སྤངས་པའི་མཐོང་སྤང་རྟོག་པ་དེ་མི་སྐྱེ་བའི་ཆོས་ཅན་ཡིན་པར་ཐལ། ཐེག་ཆེན་གྱི་མཐོང་ལམ་རྣམ་གྲོལ་ལམ་དེས། མཐོང་སྤང་རྟོག་
པ་མི་སྐྱེ་བའི་ཆོས་ཅན་དུ་བྱས་པའི་ཕྱིར། རྟགས་ཁས། འདོད་ན། དེ་མི་སྐྱེ་བར་ཐལ། འདོད་པའི་ཕྱིར། ཟེར་ན། རྩ་བར་མ་ཁྱབ་སྟེ། ཤེས་བྱ་ཆོས་ཅན། སེམས་ཅན་སྨིན་པ་ཡིན་པར་ཐལ། སྟོན་པ་ཤཱཀྱ་ཐུབ་པ་དེས་སེམས་ཅན་སྨིན་པར་བྱས་པའི་ཕྱིར། ཁྱབ་པ་
ཁས༑ ཁ་ཅིག་ཐེག་ཆེན་གྱི་མཐོང་ལམ་བར་ཆད་མེད་ལམ་གྱིས་མཐོང་སྤང་རྟོག་པ་སླར་མི་སྐྱེ་བའི་ཆོས་ཅན་དུ་བྱས་པ་དེ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱིས་མཐོང་སྤང་རྟོག་པ་ལ་གནོད་པ་བྱས་པའི་དོན་ཡིན་ཟེར་ན། མཐོང་སྤང་རྟོག་པ་དེ་རང་དུས་སུ་སླར་
མི་སྐྱེ་བའི་ཆོས་ཅན་མ་ཡིན་པར་ཐལ། དམ་བཅའ་དེ་འཐད་པའི་ཕྱིར། འདོད་མི་ནུས་ཏེ། མཐོང་སྤང་རྟོག་པ་སླར་མི་སྐྱེ་བའི་ཆོས་ཅན་ཡིན་པའི་ཕྱིར། དེར་ཐལ། དེ་སླར་མི་སྐྱེ་བ་ཡིན་པའི་ཕྱིར་ཏེ། སླར་ཡང་སྐྱེ་བ་གཞི་མ་གྲུབ་པའི་ཕྱིར། གཞན་ཡང་

[166B] དེ་དེའི་རྒྱུ་མ་ཡིན་པར་ཐལ། མཐོང་སྤང་རྟོག་པའི་ས་བོན་འགགས་པའི་སྔ་རོལ་ཏུ་མཐོང་སྤང་རྟོག་པ་འགགས་པའི་ཕྱིར། དེར་ཐལ། ཐེག་ཆེན་གྱི་
སྦྱོར་ལམ་ཆོས་མཆོག་སྐད་ཅིག་ཐ་མའི་དུས་སུ་མཐོང་སྤང་རྟོག་པ་འགགས་ཟིན་པ་གང་ཞིག་མཐོང་སྤང་རྟོག་པའི་ས་བོན་འགགས་པ་དང། ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེས་བ་དུས་མཉམ་པའི་ཕྱིར། དང་པོ་གྲུབ་སྟེ། ཆོས་མཆོག་སྐད་ཅིག་
ཐ་མ་ལ་གནས་པའི་སེམས་དཔའི་རྒྱུད་ལ་མཐོང་སྤང་རྟོག་པ་མེད་པའི་ཕྱིར། རྟགས་བསྒྲུབ་ཟིན། ཁོ་ན་རེ། མཐོང་སྤང་རྟོག་པའི་ས་བོན་མཐོང་སྤང་རྟོག་པའི་རྒྱུ་ཡིན་པར་ཐལ། ནས་མྱུག་གི་ས་བོན་དེ། ནས་མྱུག་གི་རྒྱུ་ཡིན་པའི་ཕྱིར། ཟེར་ན། མ་ཁྱབ། ཁ་ཅིག་
ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེས་བ་དང། མཐོང་སྤང་རྟོག་པའི་ས་བོན་འགགས་པ་དུས་མི་མཉམ་པར་ཐལ། དེ་སྐྱེས་པ་དང། མཐོང་སྤང་རྟོག་པ་འགགས་པ་དུས་མཉམ་པའི་ཕྱིར། ཟེར་ན། མཐོང་སྤང་རྟོག་པ་འགགས་པ་དང། མཐོང་སྤང་རྟོག་
པའི་ས་བོན་འགགས་པ་དུས་མཉམ་པར་ཐལ། དམ་བཅའ་དེ་གཉིས་འཐད་པའི་ཕྱིར། འདོད་ན། མཐོང་སྤང་རྟོག་པ་དང། མཐོང་སྤང་རྟོག་པའི་ས་བོན་དུས་མཉམ་པར་ཐལ་ལོ། །འདོད་མི་ནུས་ཏེ། བདག་མེད་ཡིན་པའི་ཕྱིར། ཁོ་ན་རེ། མཐོང་སྤང་རྟོག་
པའི་ས་བོན་འགགས་པ་དང། མཐོང་སྤང་རྟོག་པའི་ས་བོན་གྱི་རིགས་འདྲ་ཐ་མ་འགགས་པ་དུས་མཉམ་པར་ཐལ། ཐེག་ཆེན་གྱི་མཐོང་ལམ་སྐྱེས་པ་དང་ལམ་སྐྱེས་པ་དང། མཐོང་སྤང་རྟོག་པའི་ས་བོན་འགགས་པ་དུས་མཉམ་པ་གང་ཞིག་དེ་སྐྱེས་པ་
དང། མཐོང་སྤང་རྟོག་པའི་ས་བོན་གྱི་རིགས་འདྲ་ཐ་མ་འགགས་པ་དུས་མཉམ་པའི་ཕྱིར། རྟགས་རྣམས་ཁས། འདོད་ན། མཐོང་སྤང་རྟོག་པའི་ས་བོན་དེ་ལ་རང་གི་རིགས་འདྲ་ཕྱི་མའི་རྒྱུ་མ་ཡིན་པར་ཐལ་ལོ། །འདོད་ན། དེའི་རིགས་འདྲ་ཕྱི་མའི་རྒྱུ་མེད་པར་

[167A]༄༅། །ཐལ༑ འདོད་པའི་ཕྱིར། ཟེར་ན། སྐྱོན་མེད་དེ། གོང་དུ་ཊཱིཀའི་ཚིག་ཟིན་དང་མཐུན་པར་དེ་ལྟར་བཤད་ཀྱང། མཐོང་སྤང་རྟོག་པའི་ས་བོན་གྱི་རིགས་འདྲ་ཕྱི་མ་ཞེས་པ་མཐོང་སྤང་རྟོག་པའི་ས་བོན་གྱི་སྐད་ཅིག་ཐ་མ་ལ་འཆད་དགོས་པའི་ཕྱིར་
   ༈    སྦྱོར་བ་དང། མཐའ་བཅད་པ་གཉིས། དང་པོ་ནི། བྱང་སེམས་ས་བཅུ་པ་ཆོས་ཅན། གཞན་དོན་གོ་རིམས་བཞིན་དུ་བྱེད་པའི་གྲུབ་པ་ཐོབ་སྟེ་
རྗེས་ཐོབ་ཏུ་དྲང་ངེས་ཀྱི་ཆོས་བསྟན་པའི་སྒོ་ནས་གཞན་དོན་བྱེད་ཚུལ་སངས་རྒྱས་དང་མཉམ་པ་རྗེས་སུ་མཐུན་པ་ཐོབ་པའི་བྱང་སེམས་ས་བཅུ་པ་པ་ཡིན་པའི་ཕྱིར། གཉིས་པ་ལ། ཁ་ཅིག་སྒྲ་ཇི་བཞིན་དུ་ཁས་བླངས་དུ་རུང་བའི་མདོ། ངེས་དོན་གྱི་མདོའི་མཚན་ཉིད། དེ་
ལྟར་མི་རུང་བའི་མདོ། དྲང་དོན་གྱི་མདོའི་མཚན་ཉིད། ཟེར་བ་མི་འཐད་དེ། འདུས་བྱས་མི་རྟག་པར་བསྟོན་པའི་མདོ། དྲང་དོན་གྱི་མདོ་ཡིན་པའི་ཕྱིར། ཁ་ཅིག་དོན་དམ་བདེན་པ་བསྟན་བྱའི་གཙོ་བོར་བྱས་ནས་བསྟན་པའི་མདོ། དེས་དོན་གྱི་མདོའི་མཚན་ཉིད། ཀུན་
རྫོབ་བདེན་པ་བསྟན་བྱའི་གཙོ་བོར་བྱས་ནས་སྟོན་པའི་མདོ། དྲང་དོན་གྱི་མདོའི་མཚན་ཉིད། ཟེར་བ་མི་འཐད་དེ། ཡུམ་རྒྱས་འབྲིང་བསྡུས་གསུམ་པོ་དེ་དོན་དམ་བདེན་པ་བསྟན་བྱའི་གཙོ་བོར་བྱས་པའི་མདོ་ཡང་ཡིན། དེ་གཅིག་ཤོས་དེ་ལྟར་སྟོན་པའི་མདོ་ཡང་ཡིན་པའི་ཕྱིར་
དང་པོ་གྲུབ་སྟེ། དེ་ངེས་དོན་གྱི་མདོ་ཡིན་པའི་ཕྱིར། གཉིས་པ་གྲུབ་སྟེ། དེས་སྦས་དོན་མངོན་རྟོགས་ཀྱི་རིམས་པ་བསྟན་བྱའི་གཙོ་བོར་བྱེད་པའི་ཕྱིར། ཁ་ཅིག་དོན་དམ་བདེན་པ་དངོས་ཀྱི་བརྗོད་བྱའི་གཙོ་བོར་བྱས་ནས་སྟོན་པའི་མདོ་དེ། དང་པོའི་མཚན་ཉིད་
ཀུན་རྫོབ་བདེན་པ་དངོས་ཀྱི་བརྗོད་བྱའི་གཙོ་བོར་བྱས་ནས་སྟོན་པའི་མདོ། གཉིས་པའི་མཚན་ཉིད་ཟེར་ན། ཤེས་རབ་སྙིང་པོ་ཆོས་ཅན། མཚོན་བྱ་དང་པོ་དེར་ཐལ། མཚན་ཉིད་དེའི་ཕྱིར་ཏེ། འཁོར་ལོ་བར་པ་ཡིན་པའི་ཕྱིར། ཁྱབ་སྟེ། སྟོང་པ་ཉིད་སྨོས་པའི་

[167B] འདོད་ན། སྒྲ་ཇི་བཞིན་དུ་ཁས་བླང་དུ་རུང་བར་ཐལ་ལོ། །གཞན་ཡང། དེ་ཆོས་ཅན། མཚན་ཉིད་གཉིས་པ་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། དོན་དམ་བདེན་པ་དངོས་ཀྱི་བརྗོད་བྱའི་གཙོ་བོར་བྱེད་པའི་
མདོ་ཡིན་པའི་ཕྱིར། ཁ་ཅིག་དྲང་དོན་གྱི་མདོ་ཡིན་ན། དྲང་དོན་དགོངས་པ་ཅན་གྱི་མདོ་ཡིན་པས་ཁྱབ་བོ། །ཟེར་ན། འདུས་བྱས་མི་རྟག་པར་སྟོན་པའི་མདོ་ཆོས་ཅན། དེར་ཐལ། དེའི་ཕྱིར། ཡང་ཁོ་ན་རེ། དགོངས་པ་ཅན་གྱི་མདོ་དང། ལྡེ་མ་དགོངས་ཀྱི་
མདོ་འགལ་ཟེར་ན། དེ་གཉིས་མི་འགལ་ཏེ། དགོངས་གཞི་གཙོ་བོར་གྱུར་པའི་མདོ་དང་དགོངས་པ་གཙོ་བོར་གྱུར་པའི་མདོ་མི་འགལ་བའི་ཕྱིར་ཏེ། དེ་གཉིས་ཡིན་ཁྱབ་མཉམ་ཡིན་པའི་ཕྱིར་ཏེ། དགོངས་པ་ཅན་གྱི་མདོ་ཡིན་ན། ལྡེམ་དགོངས་ཀྱི་མདོ་ཡིན་
དགོས༑ ཕྱི་མ་ཡིན་ན་སྔ་མ་ཡིན་དགོས་པའི་ཕྱིར། དང་པོ་གྲུབ་སྟེ། དེ་ཡིན་ན། གཉེན་པོ་ལ་ལྡེམ་དགོངས་ཀྱི་མདོ་ཡིན་དགོས་པའི་ཕྱིར།    ༈   རང་ལུགས་ནི། སྒྲ་ཇི་བཞིན་དུ་ཁས་བླང་དུ་མི་རུང་བའི་མདོ་གང་ཞིག་དགོངས་གཞི་གཙོ་བོར་གྱུར་པ། དགོངས་
པ་ཅན་གྱི་མདོའི་མཚན་ཉིད། དེ་གང་ཞིག་དགོངས་པ་གཙོ་བོར་གྱུར་པ་ལྡེམ་དགོངས་ཀྱི་མདོའི་མཚན་ཉིད། དེ་གཉིས་ཡིན་ཁྱབ་མཉམ་ཡིན་ནོ། །    ༈    འཕག་པའི་ཆོས་
རྟོགས་པར་བྱ་བའི་ཕྱིར། ཞེས་སོགས་ཀྱི་སྐབས་སུ། སྦྱོར་བ་དང། མཐའ་བཅད་པ་གཉིས། དང་པོ་ནི། རྟོགས་པ་ཡི་ནི་ཆོས་དྲུག་དང། །ཞེས་སོགས་ཀྱི་སྐབས་སུ། བྱང་སེམས་བཅུ་གསུམ་གྱི་རྒྱུད་ཀྱི་སེམས་ཀྱི་ཆོས་ཉིད་ཐེག་ཆེན་སྒྲུབ་པའི་རྟེན་རང་བཞིན་གནས་
རིགས་སུ་བསྟན་པ་ལ། ཁོ་ན་རེ། རིགས་ཅན་གསུམ་གའི་གང་ཟག་རྣམས་ཐེག་པ་ཆེན་པོའི་ལམ་གྱི་གནས་སྐབས་ཀྱི་རིགས་ལ་གནས་པར་ཐལ། དམ་བཅའ་འཐད་པ་གང་ཞིག་སེམས་བདེན་སྟོད་དེ་རིགས་ཅན་གསུམ་གའི་གང་ཟག་ལ་སྤྱིར་གནས་པའི་ཕྱིར་

[168A]༄༅། །འདོད་ན། བྱང་ཆུབ་སེམས་དཔའ་ཁོ་ན་ཐེག་པ་ཆེན་པོའི་ལམ་གྱི་གནས་སྐབས་ཀྱི་རིགས་ལ་གནས་པ་མ་ཡིན་པར་ཐལ། འདོད་པའི་ཕྱིར། ཟེར་ན། རྩ་བར་མ་ཁྱབ་སྟེ། བྱང་སེམས་བཅུ་གསུམ་གྱི་རྒྱུད་ཀྱི་སེམས་ཀྱི་ཆོས་ཉིད། ཐེག་ཆེན་སྒྲུབ་པའི་རྟེན་
རང་བཞིན་གནས་རིགས་ཡིན་ཅིང། སེམས་བདེན་སྟོང་རིགས་ཅན་གསུམ་གའི་གང་ཟག་ལ་སྤྱིར་གནས་ཀྱང། ཉན་ཐོས་སློབ་པའི་སེམས་ཀྱི་ཆོས་ཉིད། ཉན་ཐོས་ཀྱི་སྒྲུབ་པའི་རྟེན་རང་བཞིན་གནས་རིགས་དང། རང་རྒྱལ་སློབ་པའི་སེམས་ཀྱི་ཆོས་ཉིད། རང་རྒྱལ་གྱི་སྒྲུབ་པའི་རྟེན་རང་བཞིན་གནས་རིག་དང། བྱང་སེམས་ཀྱི་སེམས་ཀྱི་ཆོས་ཉིད། ཐེག་ཆེན་སྒྲུབ་པའི་རྟེན་རང་བཞིན་གནས་རིགས་ཡིན་པའི་ཁྱད་པར་འཐད་པའི་ཕྱིར། གཉིས་པ་ནི། ཁ་ཅིག་གཞུང་འདི་དབུ་མ་ཐལ་འགྱུར་བའི་གཞུང་ཡིན་ཟེར་ན། སློབ་དཔོན་སེངྒེ་བཟང་པོ་
དེ་དབུ་མ་ཐལ་འགྱུར་བ་ཡིན་པར་ཐལ། དམ་བཅའ་དེ་འཐད་པའི་ཕྱིར། འདོད་ན། །ཞི་འཚེ་ཡབ་སྲས་དབུ་མ་ཐལ་འགྱུར་བ་ཡིན་པར་ཐལ། འདོད་པའི་ཕྱིར། འདོད་ན། རྣལ་འབྱོར་སྤྱོད་པའི་དབུ་མ་རང་རྒྱུད་པ་གཞི་མ་གྲུབ་པར་ཐལ། འདོད་པའི་ཕྱིར། གཞན་ཡང། ཉན་
རང་ལ་ཆོས་ཀྱི་བདག་མེད་རྟོགས་པ་ཡོད་པར་བཞེད་པའི་དབུ་མ་པ་ཡིན་ན། དབུ་མ་ཐལ་འགྱུར་བ་ཡིན་དགོས་པར་ཐལ། འཕགས་སེང་གཉིས་དབུ་མ་ཐལ་འགྱུར་བ་ཡིན་པའི་ཕྱིར། འདོད་མི་ནུས་ཏེ། དེ་ལྟར་འདོད་པའི་དབུ་མ་རང་རྒྱུད་པ་ཡོད་པའི་ཕྱིར་ཏེ། ཊཱིཀ་
ཆེན་དགོངས་པ་རབ་གསལ་ལས་རང་རྒྱུད་པ་དེ་དག་གིས་ཉན་རང་ལམ་དེ་ལྟར་སྒོམ་པ་ལ། ཆོས་ཀྱི་བདག་འཛིན་མངོན་གྱུར་རེ་ཞིག་སྤངས་པ་འོང་ཡང། ཚོགས་མཐའ་ཡས་པ་བསགས་པའི་གྲོགས་མེད་པར་ཆོས་ཀྱི་བདག་འཛིན་གཉིས་པོ་གང་གི་ཡང་ས་
བོན་སྤངས་པ་མི་འོང་ཞེས་བཞེད་དགོས་པས། ཤེས་སྒྲིབ་མངོན་གྱུར་པ་རེ་ཤིག་སྤངས་པ་ཉན་རང་ལ་སྲིད་ཀྱང་ས་བོན་སྤངས་པ་མི་སྲིད་པར་སྨྲ་དགོས་སོ། །ཞེས་པ་དང། རྣམ་བཤད་སྙིང་པོ་རྒྱན་ལས། ཉན་ཐོས་འཕགས་པས་ཀྱང་སྟོང་པ་ཉིད་ཀྱི་དོན་

[168B] །ཞེས་གསུངས་པའི་ཕྱིར། གཞན་ཡང།    ༈    འཕགས་པ་ཡིན་ན་སྟོང་ཉིད་མངོན་སུམ་དུ་རྟོགས་པས་ཁྱབ་པའི་ཕྱིར་ཏེ། སློབ་
དཔོན་སེང་གེ་བཟང་པོ་དེས་འཕགས་པ་ཡིན་ན། སྟོང་ཉིད་མངོན་སུམ་དུ་རྟོགས་པས་ཁྱབ་པ་ཁས་ལེན་པའི་ཕྱིར་ཏེ། དེ་དབུ་མ་ཐལ་འགྱུར་བ་ཡིན་པའི་ཕྱིར། རྟགས་རིམས་བཞིན་ཁས། རྩ་བར་འདོད་ན། ཐབས་མ་ཡིན་པས་རིང་བ་སྟེ། །ཞེས་པའི་གཞུང་གི་
བསྟན་དོན་མ་གྲུབ་པར་ཐལ། འདོད་པའི་ཕྱིར། གཞན་ཡང། སློབ་དཔོན་སེངྒེ་བཟང་པོ་དེས། ཤེས་སྒྲིབ་གཟུང་འཛིན་གྱི་རྟོག་པ་མེད་པར་ཁས་ལེན་པར་ཐལ། དེ་དབུ་མ་ཐལ་འགྱུར་བ་ཡིན་པའི་ཕྱིར། རྟགས་ཁས། འདོད་ན། དེས། གཞི་དང་དེ་ཡི་གཉེན་པོ་
ཡི༑ ༑ཞེས་སོགས་ཀྱི་གཞུང་སྒྲ་ཇི་བཞིན་དུ་ཁས་མི་ལེན་པར་ཐལ། འདོད་པའི་ཕྱིར། གཞན་ཡང། རྒྱུན་མཐའི་བར་ཆད་མེད་ལམ་དེ། བདེན་འཛིན་ཆུང་ངུའི་དངོས་གཉེན་མ་ཡིན་པར་ཐལ། དེ་དེའི་དངོས་གཉེན་མ་ཡིན་པར་སློབ་དཔོན་སེང་གེ་བཟང་པོ་དེས་ཁས་
ལེན་པའི་ཕྱིར། མ་གྲུབ་ན་སོང། དེར་ཐལ། སློབ་དཔོན་སེངྒེ་བཟང་པོ་དེ་དབུ་མ་ཐལ་འགྱུར་བ་ཡིན་པའི་ཕྱིར། རྟགས་ཁས། རྩ་བར་འདོད་ན། ས་དགུ་ལ་ནི་ཆེན་པོ་ཡི། །ཞེས་སོགས་ཀྱི་དོན་མ་གྲུབ་པར་ཐལ། འདོད་པའི་ཕྱིར། གཞན་ཡང། གཟུང་འཛིན་
རྫས་གཞན་གྱིས་སྟོང་པའི་སྟོང་ཉིད་དེ་དོན་དམ་བདེན་པ་ཡིན་པར་ཐལ། གང་ཟག་གི་བདག་མེད་དེ་དོན་དམ་བདེན་པ་ཡིན་པའི་ཕྱིར། མ་གྲུབ་ན་སོང། དེར་ཐལ། དེ་དོན་དམ་བདེན་པར་སློབ་དཔོན་སེངྒེ་བཟང་པོས་ཁས་ལེན་པའི་ཕྱིར་ཏེ། དེ་དབུ་མ་ཐལ་འགྱུར་
པ་ཡིན་པའི་ཕྱིར། རྟགས་ཁས། གཞན་ཡང། འཛིན་པ་མི་སྤོང་ཕྱིར་དང་ནི། །ཞེས་སོགས་ཀྱི་སྐབས་ནས་དངོས་སུ་བསྟན་པའི་རང་རྒྱལ་འཕགས་པ་ཆོས་ཅན། ཁྱོད་ཀྱིས་སྟོང་ཉིད་མངོན་སུམ་དུ་རྟོགས་པར་ཐལ། ཁྱོད་འཕགས་པ་ཡིན་པའི་ཕྱིར། ཁྱབ་

[169A]༄༅། །པ་ཁས། རྟགས་གྲུབ་སྟེ། དེའི་སྐབས་ནས་དངོས་སུ་བསྟན་པའི་རང་རྒྱལ་འཕགས་པ་ཡོད་པའི་ཕྱིར། རྩ་བར་འདོད་ན། རྣམ་བཤད་སྙིང་པོ་རྒྱན་ལས། འཛིན་པ་མི་སྤོང་བ་ནི་དབང་ཤེས་ལ་སོགས་པའི་ཤེས་པ་ཙམ་བདེན་སྟོང་དུ་མ་རྟོགས་པ་ཙམ་དུ་མ་
ཟད༑ ཐེག་པ་འབྲིང་པོའི་དགྲ་བཅོམ་པ་ཐོབ་པར་བྱེད་པ་ལ། རྟོགས་པ་དེ་སྒོམ་པ་ངེས་པར་མི་དགོས་པའི་དོན་ནོ། །ཞེས་བཤད་པ་མི་འཐད་པར་ཐལ། འདོད་པའི་ཕྱིར། གཞན་ཡང། གཟུང་དོན་རྟོག་པ་སྤོང་ཕྱིར་དང། །ཞེས་སོགས་ཀྱི་སྐབས་ཀྱི་རྣམ་བཤད་སྙིང་པོ་
རྒྱན་ལས། རང་སངས་རྒྱས་ལ་སྟོང་ཉིད་ཕྲ་མོ་རྟོགས་པ་སྲིད་པར་བཞེད་པ་ཡང་སྔར་བཤད་ཟིན་ནོ། །ཞེས་བཤད་པ་མི་འཐད་པར་ཐལ། གཟུང་དོན་རྟོག་པ་སྤོང་ཕྱིར་དང། །ཞེས་པའི་གཞུང་དབུ་མ་རང་རྒྱུད་པའི་གཞུང་ཡིན་པ་གང་ཞིག་བརྟེན་པའི་ཆོས་ཀྱི་བྱེ་
བྲག་གི་ཞེས་པའི་གཞུང་དབུ་མ་ཐལ་འགྱུར་བའི་གཞུང་ཡིན་པའི་ཕྱིར། དང་པོ་གྲུབ་སྟེ། དབུ་མ་རང་རྒྱུད་པའི་གཞུང་ཡོད་པའི་ཕྱིར། གཉིས་པ་མ་གྲུབ་ན་སོང། དེར་ཐལ། ཇི་ལྟར་ཉན་ཐོས་ཀྱི་ཐེག་པ་ཞེས་སོགས་ཀྱི་གཞུང་འདི་དབུ་མ་ཐལ་འགྱུར་བའི་གཞུང་ཡིན་
པའི་ཕྱིར། ཁོ་ན་རེ། སློབ་དཔོན་སེངྒེ་བཟང་པོ་ཐལ་འགྱུར་བ་ཡིན་པར་ཐལ། དེས་བདེན་འཛིན་ཉོན་སྒྲིབ་ཏུ་ཁས་ལེན་པའི་ཕྱིར་ཏེ། བདེན་འཛིན་ཉོན་སྒྲིབ་ཡིན་པའི་ཕྱིར། དེར་ཐལ། བདེན་འཛིན་སྤངས་པའི་རང་རྒྱལ་དགྲ་བཅོམ་པ་ཡོད་པའི་ཕྱིར། དེར་ཐལ། རྣམ་
བཤད་སྙིང་པོ་རྒྱན་ལས། དེ་ལྟར་བྱས་ན་རང་རྒྱལ་ལ་དེ་ཁོ་ན་ཉིད་ཀྱི་དོན་རྟོགས་པ་གཅིག་ཀྱང་ཡོད་པས། རང་རྒྱལ་ལ་ཤེས་པ་ལ་བདེན་ཞེན་སྤང་མི་ནུས་པས་མ་ཁྱབ་བོ། །ཞེས་གསུངས་པའི་ཕྱིར། ཟེར་ན། དེའི་ལན་ལ་མཁས་པ་ཁ་ཅིག་རང་རྒྱལ་འཕགས་པ་ཡིན་ན། ཤེས་
པ་བདེན་པར་འཛིན་པའི་བདེན་འཛིན་གྱི་ཞེན་ཡུལ་སུན་འབྱིན་མི་ནུས་པས་མ་ཁྱབ་པ་ལུང་དེའི་དོན་ཡིན་གསུངས།    ༈    བདེན་འཛིན་མངོན་གྱུར་བ་རེ་ཤིག་སྤངས་པའི་རང་རྒྱལ་དགྲ་བཅོམ་ཡོད་པ་ལུང་དེའི་དོན་ཡིན་ཏེ། བདེན་འཛིན་མངོན་གྱུར་བ་རེ་

[169B] ཊཱིཀ་ཆེན་དགོངས་པ་རབ་གསལ་ལས། རང་རྒྱུད་པ་དེ་དག་གིས་ཉན་རང་ལམ་དེ་ལྟར་སྒོམ་པ་ལ། ཆོས་ཀྱི་བདག་འཛིན་མངོན་གྱུར་རེ་ཤིག་སྤངས་པ་འོང་ཡང། ཞེས་སོགས་གོང་དུ་དྲངས་པ་ལས་གསལ་བ་ཡིན་པའི་ཕྱིར་
གཞན་ཡང། ཉན་ཐོས་འཕགས་པ་ཡིན་ན། སྟོང་ཉིད་མངོན་སུམ་དུ་རྟོགས་པས་མ་ཁྱབ་པར་ཐལ། སྟོང་ཉིད་མངོན་སུམ་དུ་མ་རྟོགས་པའི་ཉན་ཐོས་འཕགས་པ་ཡོད་པའི་ཕྱིར། དེར་ཐལ། རྣམ་བཤད་སྙིང་པོ་རྒྱན་ལས། ཉན་ཐོས་ལ་ཡང་དེ་ཁོ་ན་ཉིད་རྟོགས་
མ་རྟོགས་གཉིས་སུ་དབྱེ་དགོས་པའི་ཕྱིར། ཞེས་གསུངས་པའི་ཕྱིར། ཁོ་ན་རེ། བདེན་འཛིན་ཉོན་སྒྲིབ་ཡིན་པར་ཐལ། ཉན་ཐོས་དགྲ་བཅོམ་པས་བདེན་འཛིན་སྤངས་པའི་ཕྱིར། དེར་ཐལ། ཉན་ཐོས་སློབ་པ་འཕགས་པས་བདེན་འཛིན་སྤང་བྱའི་གཙོ་བོར་བྱས་ནས་
སྤོང་པའི་ཕྱིར་ཏེ། དེས་བདེན་མེད་སྒོམ་བྱའི་གཙོ་བོར་བྱས་ནས་སྒོམ་པའི་ཕྱིར། དེར་ཐལ། ཉན་ཐོས་ཀྱི་སྒྲུབ་པ་དེས་རང་རྒྱུད་ཀྱི་རང་བཞིན་གནས་རིགས་བསྒོམ་བྱའི་གཙོ་བོར་བྱེད་པའི་ཕྱིར། དེར་ཐལ། ཉི་སྣང་ལས། ཇི་ལྟར་དམིགས་པ་ན་འཕགས་པའི་ཆོས་
རྣམས་ཀྱི་རྒྱུར་འགྱུར་བ་དེ་ལྟར་ཡིན་པར་བརྗོད་པ་དེ་ནི་ཧ་ཅང་ཐལ་བ་ཅི་སྟེ་འཚོལ་བར་བྱེད། ཅེས་པ་དང། འགྲེལ་བ་དོན་གསལ་ལས། ཇི་ལྟར་ཉན་ཐོས་ཀྱི་ཐེག་པ་ལ་སོགས་པ་རྟོགས་པའི་རིམ་གྱིས་དམིགས་པ་ཞེས་གསུངས་པའི་ཕྱིར། ཟེར་ན། མ་ཁྱབ་སྟེ། །
ལུང་དེ་རྣམས་ཀྱི་ཉན་ཐོས་ཀྱི་སྒྲུབ་པ་དེ་རང་རྒྱུད་ཀྱི་རང་བཞིན་གནས་རིགས་ལ་དམིགས་ནས་བསྒོམ་པར་བསྟན་ཀྱང། དེ་སྒོམ་བྱའི་གཙོ་བོར་བྱེད་པར་མ་བསྟན་པའི་ཕྱིར། ཁོ་ན་རེ། སྟོང་ཉིད་བསྒོམ་བྱའི་གཙོ་བོར་བྱེད་པའི་ཉན་ཐོས་འཕགས་པ་ཡོད་པར་ཐལ་
སྟོང་ཉིད་མངོན་སུམ་དུ་རྟོགས་པའི་ཉན་ཐོས་འཕགས་པ་ཡོད་པའི་ཕྱིར། ཟེར་ན། གང་ཟག་གི་བདག་མེད་བསྒོམ་བྱའི་གཙོ་བོར་བྱེད་པའི་བྱང་འཕགས་ཡོད་པར་ཐལ། དེ་མངོན་སུམ་དུ་རྟོགས་པའི་བྱང་འཕགས་ཡོད་པའི་ཕྱིར། ཁྱབ་པ་ཁས། ཡང་ཁ་ཅིག་

[170A]༄༅། །བདེན་འཛིན་ཉོན་སྒྲིབ་ཡིན་པར་ཐལ། འཕགས་པ་ཡིན་ན། སྟོང་ཉིད་མངོན་སུམ་དུ་རྟོགས་པས་ཁྱབ་པའི་ཕྱིར། ཉི་ཁྲི་སྣང་བ་དང་འགྲེལ་ཆེན་གཉིས་ཀར། ཆོས་དབྱིངས་ཐེག་པ་གསུམ་གའི་རིགས་སུ་འཇོག་པའི་ཤེས་བྱེད་དུ། འཕགས་པའི་
གང་ཟག་རྣམས་ནི་འདུས་མ་བྱས་ཀྱིས་རབ་ཏུ་ཕྱེ་བའི་སླད་དུའོ། །ཞེས་རྡོ་རྗེ་གཅོད་པའི་ལུང་དྲངས་པའི་ཕྱིར། ཟེར་ན་མ་ཁྱབ་སྟེ། ཐེག་པ་གསུམ་གའི་འཕགས་པས་སྟོང་ཉིད་མངོན་སུམ་དུ་རྟོགས་པ་ལུང་དེའི་དོན་ཡིན་ཏེ། ཐེག་པ་གསུམ་གའི་འཕགས་པའི་གང་ཟག་
གིས་སྟོང་ཉིད་མངོན་གསུམ་དུ་རྟོགས་པའི་ཕྱིར། དེར་ཐལ། ཉན་ཐོས་འཕགས་པས་ཀྱང་སྟོང་ཉིད་མངོན་སུམ་དུ་རྟོགས། རང་རྒྱལ་འཕགས་པས་ཀྱང་སྟོང་ཉིད་མངོན་སུམ་དུ་རྟོགས། བྱང་སེམས་འཕགས་པས་ཀྱང་སྟོང་ཉིད་མངོན་སུམ་དུ་རྟོགས་པའི་ཕྱིར། དང་
པོ་གྲུབ་སྟེ། སྟོང་ཉིད་མངོན་སུམ་དུ་རྟོགས་པའི་ཉན་ཐོས་འཕགས་པ་ཡོད་པའི་ཕྱིར། གཉིས་པ་ཡང་དེས་རིགས་འགྲེ། གསུམ་པ་སླ། ཁོ་ན་རེ། འཕགས་པ་ཡིན་ན། སྟོང་ཉིད་མངོན་སུམ་དུ་རྟོགས་པས་ཁྱབ་པར་ཐལ། འཕགས་པ་ཐམས་ཅད་ཀྱི་སྟོང་ཉིད་མངོན་
སུམ་དུ་རྟོགས་པའི་ཕྱིར་ཏེ། འཕགས་པའི་གང་ཟག་རྣམས་ནི་འདུས་མ་བྱས་ཀྱིས་རབ་ཏུ་ཕྱེ་བའི་སླད་དུའོ། །ཞེས་པ་དང། རྣམ་བཤད་སྙིང་པོ་རྒྱན་ལས། ཐེག་པ་ཆེ་ཆུང་གི་འཕགས་པའི་གང་ཟག་ཐམས་ཅད་ནི་ཆོས་རྣམས་ལ་དེ་ཁོ་ནར་མ་གྲུབ་པའི་དོན་དམ་པར་
འདུས་མ་བྱས་མངོན་དུ་བྱས་ནས་བཞག་པའི་ཕྱིར་ཞེས་པའོ། །ཞེས་གསུངས་པའི་ཕྱིར། ཟེར་ན། འཕགས་པ་ཡིན་ན་བསམ་གཏན་བཞི་ཐོབ་པས་ཁྱབ་པར་ཐལ། འཕགས་པ་ཐམས་ཅད་ཀྱི་རྒྱུད་ལ་བསམ་གཏན་བཞི་ཡོད་པའི་ཕྱིར། མ་གྲུབ་ན། དེར་ཐལ་
འཕགས་པའི་སྐྱེ་བོ་ཐམས་ཅད་ཀྱི་རྒྱུད་ལ་བསམ་གཏན་བཞི་དང། ཞེས་བཤད་པའི་ཕྱིར། གསུམ་ག་ཁས། ཁ་ཅིག་དེའི་དོན་ཉན་ཐོས་འཕགས་པའི་རྒྱུད་ལ་ཡང་བསམ་གཏན་བཞི་ཡོད། རང་རྒྱལ་འཕགས་པའི་རྒྱུད་ལ་ཡང་བསམ་གཏན་བཞི་ཡོད། ཐེག་

[170B] འཕགས་པའི་གང་ཟག་རྣམས་ནི་འདུས་མ་བྱས་ཀྱི་རབ་ཏུ་ཕྱེ་བའི་སླད་དུའོ། །ཞེས་སོགས་ཀྱི་དོན་ཡང་སྔར་བཤད་པ་ལྟར་འཆད་རིགས་སོ། །གཞན་ཡང། རེ་ཤིག་སེམས་ཅན་ཡིན་ན། སྒྲིབ་པ་
རྒྱུད་ལྡན་གྱི་གང་ཟག་ཡིན་དགོས་པར་ཐལ། སེམས་ཅན་ཐམས་ཅད་ཀྱི་རྒྱུད་ལ་སྒྲིབ་པ་ཡོད་པའི་ཕྱིར། མ་ཁྱབ་ན། འཕགས་པ་ཐམས་ཅད་ཀྱིས་སྟོང་ཉིད་མངོན་སུམ་དུ་རྟོགས་ན། འཕགས་པ་ཡིན་ན། སྟོང་ཉིད་མངོན་སུམ་དུ་རྟོགས་པའི་ཁྱབ་པ་ཡོད་པ་བུད། རྟགས་
གྲུབ་སྟེ། སེམས་ཅན་ཐམས་ཅད་ཀྱི་རྒྱུད་ཀྱི་སྒྲིབ་པ་དེ་གཉེན་བོས་སྤང་དུ་རུང་བའི་ཕྱིར་ཏེ། མཐར་ཐུག་ཐེག་པ་གཅིག་ཏུ་གྲུབ་པའི་ཕྱིར། རྩ་བར་འདོད་ན། རྒྱུན་མཐའི་བར་ཆད་མེད་ལམ་ལ་གནས་པའི་སེམས་དཔའ་ཆོས་ཅན། དེར་ཐལ། དེའི་ཕྱིར། གཞན་ཡང། སངས་རྒྱས་
འཕགས་པའི་རྒྱུད་ཀྱི་སྙིང་རྗེ་ཆེན་པོ་དེ་ལྷག་མེད་མྱང་འདས་ལ་གནས་པའི་ཉན་ཐོས་དགྲ་བཅོམ་པ་སྡུག་བསྔལ་ལས་བྲལ་བར་འདོད་པའི་རྣམ་པ་ཅན་གྱི་བློ་ཡིན་པར་ཐལ། དེ་སེམས་ཅན་ཐམས་ཅད་སྡུག་བསྔལ་ལས་བྲལ་བར་འདོད་པའི་རྣམ་པ་ཅན་གྱི་བློ་ཡིན་པའི་ཕྱིར་
ཁྱབ་པ་ཁས། རྟགས་གྲུབ་སྟེ། ཆོས་ཅན་དེའི་ཕྱིར། འདོད་ན། ལྷག་མེད་མྱང་འདས་པའི་རྒྱུད་ལ་སྡུག་བསྔལ་གྱི་ཕུང་པོ་ཡོད་པར་ཐལ། འདོད་པའི་ཕྱིར། ཁ་ཅིག་རིགས་ཀྱི་གཞུང་འདི་རྣམས་དབུ་མ་ཐལ་འགྱུར་བའི་གཞུང་ཡིན། དབུ་མ་རང་རྒྱུད་པས་ཐེག་དམན་
འཕགས་པ་ཡིན་ན། སྟོང་ཉིད་མངོན་སུམ་དུ་མ་རྟོགས་པས་ཁྱབ་པ་ཁས་ལེན། ཞེས་ཟེར་བ་མི་འཐད་དེ། དམ་བཅའ་དང་པོ་བགགས་ཟིན། ཕྱི་མ་ནི། ཊཱིཀ་ཆེན་དགོངས་པ་རབ་གསལ་གྱི་རྒྱུས་མེད་པས་ནོངས་པ་ཡིན་ཏེ། ཊཱིཀ་ཆེན་ལས། འོ་ན་དང་པོར་ཐེག་ཆེན་དུ་ཞུགས་
པའི་དེ་ཁོ་ན་ཉིད་ཀྱི་ལྟ་བ་ལེགས་པར་གཏན་ལ་ཕབས་པ་ཅིག་དང། ཉན་རང་དུ་ལྷུང་བ་གཉིས་གཞི་མཐུན་སྲིད་པ་ནི་དབུ་མ་པ་གཉིས་ཀས་ཀྱང་འདོད་དགོས་ལ། དེ་ལྟ་ན་དེ་འདྲ་བ་དེས་ཆོས་ཀྱི་བདག་མེད་བསྒོམས་པས་མངོན་སུམ་དུ་འགྱུར་བ་དང། དེ་ལྟར་མཐོང་ཟིན་

[171A]༄༅། །གོམས་པར་བྱེད་པ་ཞིག་ཀྱང་འདོད་དགོས་སོ། དེ་ལྟ་ན་ལམ་དེས་ཆོས་ཀྱི་བདག་འཛིན་ཀུན་བཏགས་མཐོང་ལམ་ནས་སྤོང་བ་དང། བདག་འཛིན་ལྷན་སྐྱེས་དེ། དེའི་སྒོམ་ལམ་ནས་ཀྱང་སྤོང་བར་འདོད་དགོས་པས། དངོས་པོ་རང་གི་མཚན་ཉིད་ཀྱིས་
གྲུབ་པར་འཛིན་པའི་དབུ་མ་པའི་ལུགས་ལ་ཡང་ཆོས་ཀྱི་བདག་འཛིན་ལ་ཉོན་མོངས་ཅན་ཡིན་མིན་གཉིས་འདོད་དམ་སྙམ་ན་འདི་ལ་གསལ་བར་བཤད་པ་མི་སྣང་ཡང། རང་རྒྱུད་པ་དེ་དག་གིས་ཉན་རང་ལམ་དེ་ལྟར་སྒོམ་པ་ལ། ཆོས་ཀྱི་བདག་འཛིན་མངོན་གྱུར་རེ་ཤིག་སྤངས་
པ་འོང་ཡང། ཚོགས་མཐའ་ཡས་བ་བསགས་པའི་གྲོགས་མེད་པར་ཆོས་ཀྱི་བདག་འཛིན་གཉིས་པོ་གང་གི་ཡང་ས་བོན་སྤངས་པ་མི་འོང་ཞེས་བཞེད་དགོས་པས། ཤེས་སྒྲིབ་མངོན་གྱུར་བ་རེ་ཤིག་ལ་སྤངས་པ་ཉན་རང་ལ་སྲིད་ཀྱང། ས་བོན་སྤངས་པ་མི་སྲིད་པར་སྨྲ་
དགོས་སོ། །ཞེས་གསུངས་པ་མི་འཐད་པར་ཐལ། སྟོང་ཉིད་མངོན་སུམ་དུ་རྟོགས་པའི་ཉན་ཐོས་འཕགས་པ་མེད་པའི་ཕྱིར། དེར་ཐལ། རང་རྒྱུད་པས་དེ་ལྟར་ཁས་ལེན་པའི་ཕྱིར། དོན་བསྡུ་ན། རང་རྒྱུད་པའི་ལུགས་གཞིར་ཞོག་སྟོང་ཉིད་མངོན་སུམ་དུ་རྟོགས་
པའི་ཐེག་དམན་འཕགས་པ་ཡོད་པར་ཐལ། སྟོང་ཉིད་རྟོགས་པའི་ཐེག་དམན་འཕགས་པ་ཡོད་པའི་ཕྱིར་ཏེ། སྟོང་ཉིད་རྟོགས་པའི་བྱང་སེམས་ཚོགས་ལམ་པ་ཐེག་དམན་ལམ་དུ་འཇུག་པ་ཡོད་པའི་ཕྱིར་ཏེ། བྱང་སེམས་ཚོགས་ལམ་པ་ཐེག་དམན་ལམ་དུ་འཇུག་
པ་ཡོད་པའི་ཕྱིར། ཁ་ཅིག་དང་པོ་ཉིད་ནས་ཐེག་དམན་དུ་རིགས་ངེས་པའི་ཐེག་དམན་འཕགས་པ་ཡིན་ན། སྟོང་ཉིད་མ་རྟོགས་པས་ཁྱབ་ཟེར་ན། རྣམ་བཤད་སྙིང་པོ་རྒྱན་ལས། ཐེག་པ་དམན་པར་རིགས་ངེས་པ་ཡིན་ན་ཡང་རིམ་པ་དང་པོས་རྒྱུད་སྨིན་པར་བྱས་ནས་རིམ་
པ་གཉིས་པས་སྲིད་པ་ལས་གྲོལ་བར་མཛད་དེ་རིམ་པ་གསུམ་པའི་སྒོ་ནས་ཐེག་པ་ཆེན་པོའི་ལམ་དུ་བཀྲི་བར་མཛད་ལ། ཞེས་བཤད་པ་མི་འཐད་པར་ཐལ། ཐེག་དམན་དུ་རིགས་ངེས་པའི་འཕགས་པ་ཡིན་ན། སྟོང་ཉིད་མངོན་སུམ་དུ་མ་རྟོགས་པས་ཁྱབ་པའི་ཕྱིར། །མཁས་

[171B]རིགས་ཀྱི་གཞུང་འདི་རྣམས་དབུ་མ་རང་རྒྱུད་པའི་གཞུང་ཡིན། རང་རྒྱུད་པས་འཕགས་པ་ཡིན་ན། སྟོང་ཉིད་མངོན་སུམ་དུ་རྟོགས་པས་ཁྱབ་པ་ཁས་ལེན་ཞེས་གསུང་པ་མི་འཐད་དེ། དབུ་མ་རང་རྒྱུད་པ་དེས། དེ་ནི་མཚན་མར་དམིགས་སྒོ་ནས། ཞེས་སོགས་དང་
གཟུང་དོན་རྟོག་པ་སྤོང་ཕྱིར་དང། །ཞེས་སོགས་ཀྱི་གཞུང་སྒྲ་ཇི་བཞིན་དུ་ཁས་མི་ལེན་པར་ཐལ། དེས་འཕགས་པ་ཡིན་ན། སྟོང་ཉིད་མངོན་སུམ་དུ་རྟོགས་པས་ཁྱབ་པ་ཁས་ལེན་པའི་ཕྱིར། འདོད་ན། གཞུང་དེ་རྣམས་སྒྲ་ཇི་བཞིན་དུ་ཁས་ལེན་པའི་རང་སྡེ་མེད་པར་
ཐལ༑ འདོད་པའི་ཕྱིར། གཞན་ཡང། གང་ཟག་གི་བདག་མེད་མངོན་སུམ་དུ་རྟོགས་ན་ཆོས་ཀྱི་བདག་མེད་མངོན་སུམ་དུ་རྟོགས་པས་ཁྱབ་པར་ཐལ། གང་ཟག་གི་བདག་མེད་མངོན་སུམ་དུ་རྟོགས་པའི་གང་ཟག་ཡིན་ན། ཆོས་ཀྱི་བདག་མེད་མངོན་སུམ་དུ་རྟོགས་པའི་
གང་ཟག་ཡིན་པས་ཁྱབ་པའི་ཕྱིར། མ་གྲུབ་ན་སོང། དེར་ཐལ། གང་ཟག་གི་བདག་མེད་མངོན་སུམ་དུ་རྟོགས་པའི་གང་ཟག་ཡིན་ན། འཕགས་པ་ཡིན་པས་ཁྱབ། འཕགས་པ་ཡིན་ན་ཆོས་ཀྱི་བདག་མེད་མངོན་སུམ་དུ་རྟོགས་པས་ཁྱབ་པའི་ཕྱིར། རྟགས་དང་པོ་འབུད་
གཉིས་པ་སོང། འདོད་ན། ཉན་ཐོས་ཀྱི་མཐོང་ལམ་བར་ཆད་མེད་ལམ་ཆོས་ཅན། དེར་ཐལ། དེའི་ཕྱིར། རོང་ཊཱིཀ་པ་ན་རེ། ཉན་ཐོས་སློབ་པའི་སེམས་གང་ཟག་གི་བདག་གིས་སྟོང་པའི་སྟོང་ཉིད་དེ། ཉན་ཐོས་ཀྱི་སྒྲུབ་པའི་རྟེན་རང་བཞིན་གནས་རིགས་དང། རང་
རྒྱལ་སློབ་པའི་སེམས་གཟུང་འཛིན་རྫས་གཞན་གྱིས་སྟོང་པའི་སྟོང་ཉིད་དེ་རང་རྒྱལ་གྱི་སྒྲུབ་པའི་རྟེན་རང་བཞིན་གནས་རིགས་དང། བྱང་སེམས་ཀྱི་སེམས་བདེན་པས་སྟོང་པའི་སྟོང་ཉིད་དེ་ཐེག་ཆེན་གྱི་སྒྲུབ་པའི་རྟེན་རང་བཞིན་གནས་རིགས་ཡིན། ཞེས་ཟེར་བ་མི་འཐད་
དེ༑ གོང་དུ་རང་བཞིན་གནས་རིགས་ཡིན་ན། ཆོས་ཉིད་ཡིན་དགོས་པར་བསྒྲུབས་ཟིན་ཅིང། ཆོས་ཀྱི་དབྱིངས་ལ་དབྱེར་མེད་ཕྱིར། །ཞེས་པ་དང། བརྟེན་པའི་ཆོས་ཀྱི་བྱེ་བྲག་གི་ཞེས་སོགས་ཀྱི་རྩོད་ལེན་འབྲེལ་མེད་དུ་ཐལ་བ་སོགས་གནོད་བྱེད་མཐའ་ཡས་བ་དག་ལས་

[172A]༄༅། །ཤེས་པར་བྱའོ། །ཁ་ཅིག་ཉན་ཐོས་སློབ་པའི་སེམས་བདེན་སྟོང། ཉན་ཐོས་ཀྱི་སྒྲུབ་པའི་རྟེན་རང་བཞིན་གནས་རིགས་ཡིན། རང་རྒྱལ་སློབ་པའི་སེམས་བདེན་སྟོང། རང་རྒྱལ་གྱི་སྒྲུབ་པའི་རྟེན་རང་བཞིན་གནས་རིགས་ཡིན། བྱང་སེམས་
ལའང་དེས་རིགས་འགྲེ་ཟེར་ན། རེ་ཤིག་བྱང་སེམས་ཀྱི་སེམས་བདེན་སྟོང་ཆོས་ཅན། སངས་རྒྱས་འཕགས་པའི་རྒྱུད་ལ་ཁྱོད་མེད་པར་ཐལ། ཁྱོད་རང་བཞིན་གནས་རིགས་ཡིན་པའི་ཕྱིར། རྟགས་ཁས། འདོད་མི་ནུས་ཏེ། དེའི་རྒྱུད་ལ་བྱང་སེམས་བདེན་པར་མེད་པ་ཡོད་
པའི་ཕྱིར། རྟགས་སླའོ།།    ༈    །ཞེས་སོགས་ཀྱི་སྐབས་སུ། སྦྱོར་བ་དང། མཐའ་བཅད་པ་གཉིས། དང་པོ་ནི། ཆོས་ཐམས་ཅད་ཆོས་ཅན། ཐེག་ཆེན་སྒྲུབ་པའི་དམིགས་པ་ཡིན་ཏེ། དེའི་སྒྲོ་འདོགས་གཅོད་པར་བྱ་བའི་གཞི་ཡིན་
པའི་ཕྱིར། གཉིས་པ་ནི། ཁ་ཅིག་ལུང་དུ་བསྟན་པ་གང་ཞིག་རང་འབྲས་རྣམ་སྨིན་བདེ་བ་འབྱིན་བྱེད་དེ་དགེ་བའི་མཚན་ཉིད། དེ་གང་ཞིག་རང་འབྲས་རྣམ་སྨིན་སྡུག་བསྔལ་འབྱིན་བྱེད་དེ་མི་དགེ་བའི་མཚན་ཉིད། བླང་དོར་བཏང་སྙོམས་སུ་གཞག་པར་བྱ་བའི་ཆོས། ལུང་
མ་བསྟན་གྱི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། ཟག་མེད་ཡིན་པའི་ཕྱིར། ཁྱབ་སྟེ། རྣམ་སྨིན་གྱི་རྒྱུ་ལ་མི་དགེ་བ་དང་དགེ་བ་ཟག་བཅས་གཉིས་སུ་གྲངས་ངེས་པའི་
ཕྱིར༑ དེར་ཐལ། མཛོད་ལས། རྣམ་སྨིན་རྒྱུ་ནི་མི་དགེ་དང། །དགེ་བ་ཟག་བཅས་རྣམས་ཁོ་ན། ཞེས་གསུངས་པའི་ཕྱིར། སྲོག་གཅོད་ཀྱི་ལས་བྱས་མ་ཐག་ཏུ་གཉེན་པོ་སྟོབས་བཞི་ཚད་པའི་བཤགས་པས་འདགས་པར་བྱེད་པའི་སྲོག་གཅོད་ཀྱི་ལས་ཆོས་ཅན། མཚན་ཉིད་
དེར་ཐལ། མི་དགེ་བ་ཡིན་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། གཞན་ཡང། འཇིག་ལྟ་ཆོས་ཅན། མཚན་ཉིད་གསུམ་པ་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ཁམས་གོང་མའི་སས་བསྡུས་ཀྱི་འཇིག་ལྟ་ཡང་ལུང་མ་བསྟན་ཡིན། འདོད་པའི་

[172B] དང་པོ་གྲུབ་སྟེ། མཛོད་ལས། །གོང་མ་ཐམས་ཅད་ལུང་མ་བསྟན། ཅེས་གསུངས་པའི་ཕྱིར། གཉིས་པ་གྲུབ་སྟེ། མཛོད་ལས། འདོད་ན་འཇིག་ཚོགས་ལྟ་བ་དང། །མཐར་འཛིན་ལྷན་ཅིག་མ་རིག་པ། །ལྷག་མ་རྣམས་
འདིར་མི་དགེ་བའོ། །ཞེས་གསུངས་པའི་ཕྱིར། འདོད་མི་ནུས་ཏེ། དོར་བྱ་ཡིན་པའི་ཕྱིར་ཏེ། སྒྲིབ་པ་ཡིན་པའི་ཕྱིར། བསམ་གཏན་བཞི་པའི་སྐྱེ་བ་འཕེན་བྱེད་ཀྱི་ལས་ཆོས་ཅན། མཚན་ཉིད་དང་པོ་དེར་ཐལ། དགེ་བ་ཡིན་པའི་ཕྱིར། འདོད་ན། བསམ་གཏན་བཞི་པའི་སས་བསྡུས་
ཀྱི་རྣམ་སྨིན་གྱི་བདེ་བ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། དེའི་སས་བསྡུས་ཀྱི་རྣམ་སྨིན་གྱི་ཚོར་བ་ཡིན་ན། ཚོར་བ་བཏང་སྙོམས་ཡིན་དགོས་པའི་ཕྱིར། ཁ་ཅིག་སྐྱེས་བུ་དམ་པས་བླང་བྱར་འོས་པ་དེ་དགེ་བའི་མཚན་ཉིད། སྐྱེས་བུ་དམ་པས་དོར་བྱར་འོས་པ་མི་དགེ་
བའི་མཚན་ཉིད། ཅེས་ཟེར་ན། ཁམས་གོང་མའི་སས་བསྡུས་ཀྱི་ཉོན་མོངས་ཆོས་ཅན། །མི་དགེ་བ་ཡིན་པར་ཐལ། མཚན་ཉིད་དེའི་ཕྱིར། མ་གྲུབ་ན། དེར་ཐལ། ཉོན་སྒྲིབ་ཡིན་པའི་ཕྱིར། འདོད་མི་ནུས་ཏེ། ལུང་མ་བསྟན་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། ཁྱབ་སྟེ། གོང་མ་
ཐམས་ཅད་ལུང་མ་བསྟན། ཅེས་གསུངས་པའི་ཕྱིར། ཁ་ཅིག་ལུང་དུ་བསྟན་པ་གང་ཞིག་སྐྱེས་བུ་དམ་པས་བླང་བྱར་འོས་པ་དེ་དགེ་བའི་མཚན་ཉིད། དེ་གང་ཞིག་སྐྱེས་བུ་དམ་པས་དོར་བྱར་འོས་པ་དེ་མི་དགེ་བའི་མཚན་ཉིད། ཟེར་ན། རྣམ་སྨིན་ཕྱུངས་ཟིན་པའི་དགེ་བའི་ལས་ཆོས་
ཅན༑ ཟུར་ཕྱི་མ་དེར་ཐལ། དགེ་བ་ཡིན་པའི་ཕྱིར། རྟགས་བསལ་སླ། རང་དུས་སྐད་ཅིག་གཉིས་པར་ཁོང་ཁྲོས་འཇོམས་པའི་དགེ་བ་ཆོས་ཅན། མཚན་ཉིད་དང་པོའི་ཟུར་ཕྱི་མ་དེར་ཐལ། དགེ་བ་ཡིན་པའི་ཕྱིར། རྟགས་ཆོས་ཅན་གྱིས་འགྲུབ། ཁ་ཅིག་ལས་འབྲས་བདེན་
པར་འཛིན་པའི་སེམས་བྱུང་དད་པ་ཆོས་ཅན། མཚན་ཉིད་དང་པོའི་ཟུར་གཉིས་པ་དེར་ཐལ། དགེ་བ་ཡིན་པའི་ཕྱིར། དེར་ཐལ། དད་པ་ཡིན་པའི་ཕྱིར། རྩ་བར་འདོད་མི་ནུས་ཏེ། སྤང་བྱ་ཡིན་པའི་ཕྱིར་ཏེ། བདེན་འཛིན་ཡིན་པའི་ཕྱིར། དེ་བཞིན་དུ་ཟག་བཅས་སུ་གྱུར་པའི་དགེ་བ་ཆོས་ཅན་

[173A]༄༅། །མི་དགེ་བ་ཡིན་པར་ཐལ། མཚན་ཉིད་དེའི་ཕྱིར། ཕྱི་མ་དེར་ཐལ། སྤང་བྱ་ཡིན་པའི་ཕྱིར་ཏེ། ཟག་བཅས་ཡིན་པའི་ཕྱིར། ཞེས་ཟེར་ན། མ་ཁྱབ། ཡང་ཁ་ཅིག་སྐྱེས་བུ་དམ་པས་བླང་བྱར་འོས་པ་དང། སྐྱེས་བུ་དམ་པས་དོར་བྱར་འོས་པ་གཉིས་
འགལ་བར་ཐལ། མཚན་ཉིད་དེ་གཉིས་འཐད་པའི་ཕྱིར། འདོད་ན། འཁོར་བའི་སྐྱེ་བ་ཆོས་ཅན། སྐྱེས་བུ་དམ་པས་བླང་བྱར་འོས་པ་མ་ཡིན་པར་ཐལ། དེ་ས་དོར་བྱར་འོས་པ་ཡིན་པའི་ཕྱིར་ཏེ། ཁྱོད་སྐྱེས་བུ་དམ་པས་སྤང་བྱ་ཡིན་པའི་ཕྱིར། རྟགས་གྲུབ་སྟེ། འཁོར་བ་སྤང་བྱ་
ཡིན་པའི་ཕྱིར། འདོད་ན། དེ་ཡིན་པར་ཐལ། བྱང་སེམས་འཕགས་པ་གཞན་དོན་དུ་འཁོར་བར་སྐྱེ་བ་ལེན་པའི་ཕྱིར་ན། མ་ཁྱབ། ལུགས་དང་པོ་ཡང་མི་རིགས་ཏེ། ལས་འབྲས་བདེན་པར་འཛིན་པའི་སེམས་བྱུང་དད་པ་གཞི་མ་གྲུབ་པའི་ཕྱིར་ཏེ། བདེན་འཛིན་དུ་གྱུར་པའི་
དད་པ་གཞི་མ་གྲུབ་པའི་ཕྱིར་ཏེ། དད་པ་ཡིན་ན། དགེ་བ་ཡིན་དགོས། ཤེས་སྒྲིབ་ཡིན་ན་དགེ་བ་མ་ཡིན་དགོས་པའི་ཕྱིར། རྟགས་དང་པོ་འབུད། གཉིས་པ་དེར་ཐལ། ཉོན་སྒྲིབ་ཡིན་ན་དགེ་བ་མ་ཡིན་དགོས་པའི་ཕྱིར། ཁོ་ན་རེ། བྱང་འཕགས་ཀྱི་རྒྱུད་ཀྱི་གཞན་དོན་སྒྲུབ་པའི་ཐབས་
རྣམ་དག་ཏུ་གྱུར་པའི་ཉོན་མོངས་ཆོས་ཅན། དགེ་བ་མ་ཡིན་པར་ཐལ། ཉོན་སྒྲིབ་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། ལུང་དུ་བསྟན་པ་གང་ཞིག་རང་འབྲས་རྣམ་སྨིན་ཡིད་འོང་འབྱིན་པ་ཡིན་པའི་ཕྱིར། གོང་གི་ལུགས་གཉིས་པ་ལ་སྤང་བྱ་ལ་མཐོང་སླང་
དང་སྒོམ་སྤང་གཉིས་སུ་གྲངས་མ་ངེས་པར་ཐལ། ཟག་བཅས་སུ་གྱུར་པའི་དགེ་བ་སྤང་བྱ་ཡིན་པའི་ཕྱིར། རྟགས་ཁས། ཁ་ཅིག་སྦྱོར་བ་བཞི་རྣམ་སྨིན་གྱི་རྒྱུ་ཡིན་ཟེར་བ་མི་འཐད་དེ། རྣམ་སྨིན་གྱི་རྒྱུ་ལ་མི་དགེ་བ་དང་དགེ་བ་ཟག་བཅས་གཉིས་སུ་གྲངས་ངེས་པའི་ཕྱིར་ཏེ་
མཛོད་ལས། རྣམ་སྨིན་རྒྱུ་ནི་མི་དགེ་དང། ཞེས་གསུངས་པའི་ཕྱིར། ཁོ་ན་རེ། སྦྱོར་བ་བཞི་རྣམ་སྨིན་གྱི་རྒྱུ་ཡིན་པར་ཐལ། ཡེ་ཤེས་ཆོས་སྐུ་དེ་རྣམ་སྨིན་གྱི་འབྲས་བུ་ཡིན་པའི་ཕྱིར། དེར་ཐལ། དེ་ལས་དེའི་འབྲས་བུ་ཡིན་པས་ཆོས་ཀྱི་སྐུ་མཛད་པ་དང་བཅས་པ་ནི་ཐམས་ཅད་མཁྱེན་པ་ཉིད་གསུམ་གྱི་རྣམ་པར་སྨིན་

[173B] །ཞེས་གསུངས་པའི་ཕྱིར། ཟེར་ན། མ་ཁྱབ། ཡེ་ཤེས་ཆོས་སྐུ་རྣམ་སྨིན་གྱི་འབྲས་བུ་ཡིན་པར་ཐལ། སངས་རྒྱས་ཀྱི་གསུངས་དབྱངས་ཡན་ལག་དྲུག་ཅུ་རྣམ་སྨིན་གྱི་འབྲས་བུ་ཡིན་པའི་ཕྱིར་ཏེ། རྒྱུད་བླ་མ་ལས། བྲལ་དང་རྣམ་པར་སྨིན་པའི་འབྲས་བུ་ནི། །ཡོན་ཏན་
དབྱེ་བ་དྲུག་ཅུ་བཞི་འདི་དག་ཅེས་གསུངས་པའི་ཕྱིར། ཞེས་ཟེར་ཞིང། རྣམ་སྨིན་རྒྱུ་ནི་ཞེས་སོགས་ཀྱི་དོན་ནི། འཁོར་བའི་རྣམ་སྨིན་གྱི་རྒྱུ་ལ་གཉིས་པོ་དེར་གྲངས་ངེས་པའི་དོན་ཡིན་ཞེས་ཟེར་ན་ཆོས་མངོན་པའི་གཞུང་དང་མི་མཐུན་པས་དོར་བར་བྱའོ། །   ༈    ལུང་
དུ་བསྟན་པ་གང་ཞིག་རྣམ་སྨིན་དཀར་བའི་རིགས་སུ་གནས་པས་རབ་ཏུ་ཕྱེ་བ་དེ། དགེ་བའི་མཚན་ཉིད། དེ་གང་ཞིག་རྣམ་སྨིན་ནག་པའི་རིགས་སུ་གནས་པས་རབ་ཏུ་ཕྱེ་བ་ནི། མི་དགེ་བའི་མཚན་ཉིད། ཆོས་གང་ཞིག་དགེ་མི་དགེ་གང་དུ་འང་ལུང་བསྟན་དུ་མེད་
པས་རབ་ཏུ་ཕྱེ་བ་དེ། ལུང་མ་བསྟན་གྱི་མཚན་ཉིད།    ༈    །ཞེས་སོགས་ཀྱི་སྐབས་སུ། སྦྱོར་བ་དང། མཐའ་བཅད་པ་གཉིས། དང་པོ་ནི། ཐེག་ཆེན་སྒྲུབ་པའི་ཆེད་དུ་བྱ་བ་ལ་གསུམ་ཡོད་དེ། སེམས་དཔའ་ཆེན་པོ། སྤོང་བ་ཆེན་པོ་
རྟོགས་པ་ཆེན་པོ་དང་གསུམ་ཡོད་པའི་ཕྱིར། གཉིས་པ་ལ། རང་ལུགས་དང། རྩོད་པ་སྤོང་བ་གཉིས། དང་པོ་ནི། གང་གིས་ཆེད་དུ་སྒྲུབ་པ་ལ་འཇུག་པའི་འབྲས་བུ་མཐར་ཐུག་དེ། ཐེག་ཆེན་སྒྲུབ་པའི་ཆེད་དུ་བྱ་བའི་མཚན་ཉིད། དབྱེ་ན་གསུམ་ཡོད། ས་འཚམས་སངས་རྒྱས་ཀྱི་ས་ཁོ་ནར་
ཡོད༑ གཉིས་པ་ནི། ཁ་ཅིག་ངོ་བོ་ཉིད་སྐུ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། འབྲས་བུ་མཐར་ཐུག་ཡིན་པར་ཐལ། འདོད་པའི་ཕྱིར། འདོད་ན། འབྲས་བུ་ཡིན་པར་ཐལ། འདོད་པའི་ཕྱིར། ཟེར་ན། མ་ཁྱབ། ཁོ་ན་རེ། ཐེག་ཆེན་སྒྲུབ་པའི་ཆེད་དུ་བྱ་བ་
ཡིན་ན། གང་གི་ཆེད་དུ་བྱང་སེམས་ཀྱི་སྒྲུབ་པ་ལ་འཇུག་པའི་ཐོབ་བྱ་མཐར་ཐུག་ཡིན་དགོས་པར་ཐལ། མཚན་ཉིད་དེ་འཐད་པའི་ཕྱིར། འདོད་ན། དེ་ཡིན་ན་བྱང་སེམས་ཀྱི་ཐོབ་བྱ་མཐར་ཐུག་ཡིན་དགོས་པར་ཐལ་ལོ། །འདོད་ན། བྱང་ཆུབ་སེམས་དཔའ་དང་རྒྱུད་ཐ་དད་དུ་

[174A]༄༅། །གྱུར་པའི་རྣམ་མཁྱེན་ཆོས་ཅན། དེར་ཐལ། དེའི་ཕྱིར། ཞེས་ཟེར་བ་མི་འཐད་དེ། བྱང་ཆུབ་སེམས་དཔའ་དང་རྒྱུད་ཐ་དད་དུ་གྱུར་པའི་རྣམ་མཁྱེན་མེད་པའི་ཕྱིར། དེ་དང་རྒྱུད་ཐ་དད་དུ་གྱུར་པའི་སངས་རྒྱས་འཕགས་པ་མེད་པའི་ཕྱིར། སངས་རྒྱས་འཕགས་
པ་ཡིན་ན་བྱང་ཆུབ་སེམས་དཔའ་དང་རྒྱུད་གཅིག་ཡིན་དགོས་པའི་ཕྱིར་ཏེ། དེ་ཡིན་ན་བྱང་ཆུབ་སེམས་དཔའི་རྟོགས་པ་སྔོན་དུ་སོང་པས་ཁྱབ་པའི་ཕྱིར།    ༈    ཞེས་སོགས་ཀྱི་སྐབས་སུ། སྦྱོར་བ་
དང༑ མཐའ་བཅད་པ་གཉིས། དང་པོ་ནི། ཐེག་ཆེན་གྱི་སྒྲུབ་ལ་སྟོན་ཚུལ་གྱི་སྒོ་ནས་གཉིས་ཡོད་དེ། མཁྱེན་པ་ཡུལ་གྱི་སྒྲུབ་པ་དང། སྦྱོར་བ་བྱེ་བྲག་གི་སྒྲུབ་པ་གཉིས་ཡོད་པའི་ཕྱིར། གཉིས་པ་ལ། རོང་ཊཱིཀ་པ་ན་རེ། མཁྱེན་པ་ཡུལ་དུ་བྱས་ནས་ཐོས་བསམ་གཙོ་བོར་གྱུར་པའི་སྒྲུབ་
པ་དེ་མཁྱེན་པ་ཡུལ་གྱི་སྒྲུབ་པའི་མཚན་ཉིད། སྦྱིན་སོགས་ལ་གཙོ་བོར་སྤྱོད་པའི་སྒྲུབ་པ་དེ་སྦྱོར་བ་བྱེ་བྲག་གི་སྒྲུབ་པའི་མཚན་ཉིད། ཅེས་ཟེར་ཞིང། མཁྱེན་གསུམ་ཉམས་ལེན་གྱི་བྱ་བ་ལྟ་བའི་ཉམས་ལེན་དང། སྦྱོར་བཞིའི་ཉམས་ལེན་གྱི་བྱ་བ་སྤྱོད་པའི་ཉམས་ལེན་ཞེས་ཟེར་
ཐོས་བསམ་གཙོ་བོར་གྱུར་པའི་དོན་དེ་གང་ལ་བྱེད། སྦྱིན་སོགས་སྦྱོར་བ་ཉམས་སུ་མི་ལེན་པར་ཤེས་བྱ་གཏན་ལ་འབེབས་པའི་གནས་སྐབས་གཙོ་བོར་གྱུར་པ་ལ་བྱེད་དམ། གཏན་ལ་ཕེབས་པའི་སྦྱིན་སོགས་ལ་བསམ་པས་ཡང་དང་ཡང་དུ་འདྲིས་པར་བྱེད་པའི་གནས་སྐབས་
ལ་བྱེད། དང་པོ་ལྟར་ན། མཁྱེན་པ་ཡུལ་གྱི་སྒྲུབ་པ་ཆོས་ཅན། ལམ་མ་ཞུགས་ཀྱི་གནས་སྐབས་ཀྱི་སྒྲུབ་པ་ཡིན་པར་ཐལ། སྦྱིན་སོགས་སྦྱོར་བས་ཉམས་སུ་མི་ལེན་པར་ཤེས་བྱ་གཏན་ལ་འབེབས་པའི་གནས་སྐབས་གཙོ་བོར་གྱུར་པའི་སྒྲུབ་པ་ཡིན་པའི་ཕྱིར། འདོད་ན། རང་
གི་ངོ་བོ་གང་ཡིན་ཞེ་ན། ཐམས་ཅད་མཁྱེན་པ་ཉིད་གསུམ་གྱི་ཡུལ་ཞེས་གསུངས་པ་དང་འགལ། གཉིས་པ་ལྟར་ན། དེ་ཆོས་ཅན། སྦྱིན་སོགས་ལ་གཙོ་བོར་སྤྱོད་པའི་སྒྲུབ་པ་ཡིན་པར་ཐལ། གཏན་ལ་ཕབས་པའི་སྦྱིན་སོགས་ལ་བསམ་པས་ཡང་དང་ཡང་དུ་འདྲིས་པར་བྱེད་པའི་

[174B] འདོད་ན་སོང། དེ་ཆོས་ཅན། སྦྱོར་བ་བྱེ་བྲག་གི་སྒྲུབ་པ་ཡིན་པར་ཐལ། འདོད་པའི་ཕྱིར། གསུམ་ག་སོང། རོང་ཊཱིཀ་པ། མཁྱེན་གསུམ་ཉམས་ལེན་གྱི་བྱ་བ་ལ་ལྟ་བའི་ཉམས་ལེན་དང། སྦྱོར་བཞི་ཉམས་ལེན་ལ་སྤྱོད་པའི་ཉམས་ལེན་དུ་
འཇོག་ཟེར་པ་མི་འཐད་དེ། དེ་གཉིས་ལ་ལྟ་སྤྱོད་གཙོ་བོར་གྱུར་མ་གྱུར་གྱི་ཤེས་བྱེད་མེད་པའི་ཕྱིར་དང། སྦྱོར་བཞི་གང་རུང་མ་ཡིན་པའི་མཁྱེན་གསུམ་ཡུལ་དུ་བྱེད་པའི་སེམས་དཔའི་རྣལ་འབྱོར་བཞིའི་ཉམས་ལེན་ལ་ལྟ་བའི་ཉམས་ལེན་དང། མཁྱེན་གསུམ་ཉམས་ལེན་ལ་སྤྱོད་
པའི་ཉམས་ལེན་ཡིན་ཞེས་སྨྲས་ནའང་གནོད་བྱེད་བསྟན་རྒྱུ་མེད་པའི་ཕྱིར་དང། རྒྱུན་གྱི་དོན་དྲུག་ཏུ་བསྡུས་པའི་སྐབས་སུ་ཡང། མཁྱེན་གསུམ་ཉམས་ལེན་ལ་དྲུག་ཏུ་ཕྱེ་བ་མི་འཐད་པར་ཐལ་པའི་སྐྱོན་ཡོད་པའི་ཕྱིར། ཞེས་རྣམ་བཤད་སྙིང་པོ་རྒྱན་ལས་བཤད་དོ། །ཡང་
སྔོན་གྱི་མཁས་པ་ཁ་ཅིག་སྦྱིན་སོགས་ཕར་ཕྱིན་དྲུག་གི་མགོ་དམིགས་མ་དོད་པའི་སེམས་དཔའི་རྣལ་འབྱོར་མཁྱེན་པ་ཡུལ་གྱི་སྒྲུབ་པའི་མཚན་ཉིད། སྦྱིན་སོགས་ཕར་ཕྱིན་དྲུག་གི་མགོ་དམིགས་དོད་པའི་སེམས་དཔའི་རྣལ་འབྱོར་དེ་སྦྱོར་བ་བྱེ་བྲག་གི་སྒྲུབ་པའི་མཚན་ཉིད་
ཅེས་ཟེར། ཡང་ཁ་ཅིག་ཕར་ཕྱིན་དྲུག་སོ་སོར་ངེས་པའི་མཚན་ཉིད་ཀྱིས་མ་ཟིན་པའི་སེམས་པའི་རྣལ་འབྱོར། མཁྱེན་པ་ཡུལ་གྱི་སྒྲུབ་པའི་མཚན་ཉིད། ཕར་ཕྱིན་དྲུག་སོ་སོར་ངེས་པའི་མཚན་ཉིད་ཀྱིས་ཟིན་པའི་སེམས་དཔའི་རྣལ་འབྱོར་སྦྱོར་བ་བྱེ་བྲག་གི་སྒྲུབ་པའི་མཚན་ཉིད་
ཅེས་གསུངས། སྦྱིན་སོགས་ཕར་ཕྱིན་དྲུག་གི་མགོ་དམིགས་དོད་མ་དོད་གང་ལ་བྱེད། ཕྱིན་དྲུག་ཉམས་སུ་ལེན་པར་འདོད་པའི་བསམ་པའི་བྱ་བས་ཟིན་མ་ཟིན་ལ་བྱེད་དམ། ཕྱིན་དྲུག་ཐོབ་མ་ཐོབ་ལ་བྱེད། དང་པོ་ལྟར་ན། མཁྱེན་པ་ཡུལ་གྱི་སྒྲུབ་པ་དེ་ཐེག་ཆེན་གྱི་ཚོགས་ལམ་
དུ་མ་ཞུགས་གོང་གི་སྒྲུབ་པ་ཡིན་པར་ཐལ། དེ་ཕྱིན་དྲུག་ཉམས་སུ་ལེན་པར་འདོད་པའི་བསམ་པའི་བྱ་བས་མ་ཟིན་བའི་སེམས་དཔའི་རྣལ་འབྱོར་གང་ཞིག་ཐེག་ཆེན་གྱི་ཚོགས་ལམ་ཐོབ་ན་གོ་སྒྲུབ་ཐོབ་དགོས། གོ་སྒྲུབ་ཡིན་ན་ཕྱིན་དྲུག་ཉམས་སུ་ལེན་པར་འདོད་པའི་

[175A]༄༅། །བསམ་པའི་བྱ་བས་ཟིན་པས་ཁྱབ་པའི་ཕྱིར། འདོད་ན། དེའི་རང་གི་ངོ་བོ་གང་ཡིན་ཞེ་ན། ཐམས་ཅད་མཁྱེན་པ་ཉིད་གསུམ་གྱི་ཡུལ་ལ་སྤྱིར་དགེ་བའི་ཆོས་ཀྱི་རྟེན་ཅན་ཞེས་བཤད་པ་དང་འགལ་ལོ། །གཉིས་པ་ལྟར་ན། སྦྱོར་བཞི་སྦྱོར་བ་བྱེ་བྲག་གི་སྒྲུབ་པ་མ་ཡིན་
པར་ཐལ། ཐེག་ཆེན་གྱི་ཚོགས་ལམ་ནས་རྣམ་རྫོགས་སྦྱོར་བ་ཐོབ་དགོས། བྱང་སེམས་ཚོགས་ལམ་པས་ཕྱིན་དྲུག་མ་ཐོབ་པའི་ཕྱིར། མཁས་པ་ཁ་ཅིག་གོ་སྒྲུབ་ཡིན་ན་ཕྱིན་དྲུག་ཉམས་ལེན་གྱི་བྱ་བས་ཟིན་པས་ཁྱབ་པ་ལུང་དེའི་དོན་དུ་འཆད་པ་འོག་ཏུ་དཔྱད་པར་བྱའོ། །
གཞན་ཡང། མཁྱེན་པ་ཡུལ་གྱི་སྒྲུབ་པ་དང། སྦྱོར་བ་བྱེ་བྲག་གི་སྒྲུབ་པ་འགལ་བར་ཐལ། མཚན་ཉིད་དེ་རྣམས་འཐད་པའི་ཕྱིར། འདོད་མི་ནུས་ཏེ། དེ་གཉིས་ཡིན་ཁྱབ་མཉམ་ཡིན་པའི་ཕྱིར། དེར་ཐལ། སྒྲུབ་པ་བཞི་པོ་གང་རུང་ཡིན་ན། མཁྱེན་པ་ཡུལ་གྱི་སྒྲུབ་པ་ཡིན་དགོས་
སྦྱོར་བ་བཞི་པོ་གང་རུང་ཡིན་ན། སྦྱོར་བ་བྱེ་བྲག་གི་སྒྲུབ་པ་ཡིན་དགོས། སྦྱོར་བ་བཞི་པོ་གང་རུང་ཡིན་ན། སྒྲུབ་པ་བཞི་པོ་གང་རུང་ཡིན་དགོས་པའི་ཕྱིར། དང་པོ་གྲུབ་སྟེ། དེ་ཡིན་ན་སྐབས་དང་པོས་དངོས་སུ་བསྟན་པའི་ཐེག་ཆེན་གྱི་སྒྲུབ་པ་ཡིན་དགོས་པའི་ཕྱིར། གཉིས་པ་གྲུབ་སྟེ། དེ་
ཡིན་ན་སྦྱོར་བ་བཞིའི་སྐབས་ནས་དངོས་སུ་བསྟན་པའི་ཐེག་ཆེན་གྱི་སྒྲུབ་པ་ཡིན་དགོས་པའི་ཕྱིར། ཁོ་ན་རེ། བྱང་སེམས་ཀྱི་ཚོགས་ལམ་ཆོས་ཅན། ཕྱིན་དྲུག་ཉམས་ལེན་གྱི་ལྡོག་ཆ་ནས་དངོས་སུ་མ་བསྟན་པར་ཐལ། མཁྱེན་པ་ཡུལ་གྱི་སྒྲུབ་པ་ཡིན་པའི་ཕྱིར། འདོད་ན། དེ་
བསྟན་པར་ཐལ། སྦྱོར་བ་བྱེ་བྲག་གི་སྒྲུབ་པ་ཡིན་པའི་ཕྱིར། ཐལ་འགྱུར་དེ་གཉིས་ལ་ཁྱབ་པ་ཡོད་དེ། མཁྱེན་པ་ཡུལ་གྱི་སྒྲུབ་པ་དེ་གཙོ་བོར་ཕྱིན་དྲུག་ཉམས་ལེན་གྱི་ལྡོག་ཆ་ནས་དངོས་སུ་མ་བསྟན། སྦྱོར་བ་བྱེ་བྲག་གི་སྒྲུབ་པ་དེ་གཙོ་བོར་ཕྱིན་དྲུག་ཉམས་ལེན་གྱི་
ལྡོག་ཆ་ནས་དངོས་སུ་བསྟན་པའི་ཕྱིར། ཞེ་ན། མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་བྱང་སེམས་ཀྱི་མཐོང་ལམ་ཆོས་ཅན། སྐབས་གཉིས་པའི་གཞུང་གི་གཙོ་བོར་དངོས་སུ་མ་བསྟན་པར་ཐལ། གཞི་ཤེས་ཡིན་པའི་ཕྱིར། འདོད་ན། བསྟན་པར་ཐལ་

[175B] ཐལ་འགྱུར་དེ་གཉིས་ལ་ཁྱབ་པ་ཡོད་པར་ཐལ། སྐབས་གཉིས་པའི་གཞུང་གིས་གཞི་ཤེས་གཙོ་བོར་དངོས་སུ་མ་བསྟན། ལམ་ཤེས་དེ་གཙོ་བོར་དངོས་སུ་བསྟན་པའི་ཕྱིར། གསུམ་ག་སོང། དེ་བཞིན་དུ་བྱང་སེམས་ཀྱི་མཐོང་ལམ་ཆོས་ཅན་
སྐབས་བཞི་པའི་གཞུང་གི་གཙོ་བོར་དངོས་སུ་མ་བསྟན་པར་ཐལ། ལམ་ཤེས་ཡིན་པའི་ཕྱིར། འདོད་ན། བསྟན་པར་ཐལ། རྣམ་རྫོགས་སྦྱོར་བ་ཡིན་པའི་ཕྱིར། ཐལ་འགྱུར་དེ་གཉིས་ལ་ཁྱབ་པ་ཡོད་པར་ཐལ། སྐབས་བཞི་པས་རྣམ་རྫོགས་སྦྱོར་བ་དངོས་སུ་བསྟན་བྱའི་གཙོ་བོར་བྱས་
ནས་བསྟན། དེས་ལམ་ཤེས་དངོས་སུ་བསྟན་བྱའི་གཙོ་བོར་བྱས་ནས་མ་བསྟན་པའི་ཕྱིར། གསུམ་ག་སོང། དེ་ལྟར་ཡང་རྣམ་བཤད་སྙིང་པོ་རྒྱན་ལས། དེས་ན་ཕལ་ཆེར་གྱིས་སྒྲའི་རྗོད་ཚུལ་འགལ་བ་ལ་དངོས་པོའི་གནས་ཚོད་འགལ་བར་བཟུང་ནས་འགྲེལ་བའི་དོན་ཕྱིན་
ཅི་ལོག་ཏུ་རྣམ་གཞག་བྱས་སོ། །ཞེས་གསུངས། ཁ་ཅིག་མཁྱེན་གསུམ་གྱི་རྣམ་པ་ཡུལ་དུ་བྱས་ནས་སྒོམ་པའི་སེམས་དཔའི་རྣལ་འབྱོར། མཁྱེན་པ་ཡུལ་གྱི་སྒྲུབ་པའི་མཚན་ཉིད། ཕར་ཕྱིན་དྲུག་ལྡན་དུ་ཉམས་སུ་ལེན་པའི་སེམས་དཔའི་རྣལ་འབྱོར། སྦྱོར་བ་བྱེ་
བྲག་གི་སྒྲུབ་པའི་མཚན་ཉིད། ཟེར་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར། འདོད་ན། གཞི་ཤེས་ཀྱི་རྣམ་པ་སྒོམ་པའི་སེམས་དཔའི་རྣལ་འབྱོར་ཡིན་པར་ཐལ། འདོད་པའི་ཕྱིར། འདོད་མི་
ནུས་ཏེ། ཆོས་ཅན་དེའི་ཕྱིར། མཚན་ཉིད་ཕྱི་མ་འོག་ཏུ་བཀག་པ་ལས་ཤེས་པར་བྱའོ།།    ༈    མཁྱེན་གསུམ་གང་རུང་གི་རྣམ་པ་ཡུལ་དུ་བྱས་ནས་སྒོམ་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར། མཁྱེན་པ་ཡུལ་གྱི་སྒྲུབ་པའི་མཚན་
ཉིད༑ ཕར་ཕྱིན་དྲུག་ལྡན་དུ་བསམ་སྦྱོར་ཅི་རིགས་པས་ཟིན་པའི་སེམས་དཔའི་རྣལ་འབྱོར། སྦྱོར་བ་བྱེ་བྲག་གི་སྒྲུབ་པའི་མཚན་ཉིད་དུ་འཇོག་   ༈    །ཞེས་སོགས་ཀྱི་སྐབས་སུ། སྦྱོར་བ་དང། མཐའ་བཅད་པ་གཉིས། དང་པོ་ནི་

[176A]༄༅། །གོ་སྒྲུབ་ལ་སུམ་ཅུ་རྩ་དྲུག་ཡོད་དེ། སྦྱིན་པའི་སྦྱིན་པའི་གོ་སྒྲུབ་ནས། ཤེས་རབ་ཀྱི་ཤེས་རབ་ཀྱི་གོ་སྒྲུབ་ཀྱི་བར་རྣམས་སུ་ཡོད་པའི་ཕྱིར། གཉིས་པ་ནི། ཁ་ཅིག་སྦྱིན་སོགས་ཕར་ཕྱིན་དྲུག་ལྡན་དུ་ཉམས་སུ་ལེན་པར་འདོད་པའི་བསམ་པའི་བརྩོན་
འགྲུས་སུ་གྱུར་པའི་སེམས་དཔའི་རྣལ་འབྱོར་དེ་གོ་སྒྲུབ་ཀྱི་མཚན་ཉིད། ཟེར་ན། སྦྱིན་སོགས་ཕར་ཕྱིན་དྲུག་ལྡན་དུ་ཉམས་སུ་ལེན་པའི་སྦྱོར་བའི་བརྩོན་འགྲུས་གཙོ་བོར་གྱུར་པའི་བྱང་སེམས་ཀྱི་སྦྱོར་བ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ཐེག་ཆེན་གྱི་
སྦྱོར་བ་ཡིན་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། ཁ་ཅིག་ཕར་ཕྱིན་རེ་རེའི་ནང་དུ་དྲུག་དྲུག་བསྡུས་ནས་ཉམས་སུ་ལེན་པའི་སེམས་དཔའི་རྣལ་འབྱོར་དེ་གོ་སྒྲུབ་ཀྱི་མཚན་ཉིད། ཟེར་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚན་ཉིད་དེར་
ཐལ༑ མཚོན་བྱ་དེའི་ཕྱིར་ཏེ། ཐེག་ཆེན་གྱི་མཐོང་ལམ་ཡིན་པའི་ཕྱིར། འདོད་ན། དེ་ཆོས་ཅན། ཕྱིན་དྲུག་དངོས་ཡུལ་དུ་བྱེད་པའི་སེམས་དཔའི་རྣལ་འབྱོར་ཡིན་པར་ཐལ། འདོད་པའི་ཕྱིར། མཁས་པ་ཁ་ཅིག་སྦྱིན་སོགས་ཕར་ཕྱིན་རེ་རེའི་ནང་དུ་དྲུག་དྲུག་ཚང་བར་བསྡུས་
ནས་ཉམས་སུ་ལེན་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་གོ་སྒྲུབ་ཀྱི་མཚན་ཉིད་ཟེར་ན། སྟོང་ཉིད་རྟོགས་མ་མྱོང་བའི་བྱང་སེམས་ཚོགས་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། བྱང་
སེམས་ཀྱི་སྒྲུབ་པ་ཡིན་པའི་ཕྱིར། འདོད་ན། དེ་ཆོས་ཅན། ཤེར་ཕྱིན་ཉམས་ལེན་གྱི་བྱ་བས་ཟིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། སྟོང་ཉིད་རྟོགས་པའི་ཤེས་རབ་ཀྱིས་ཟིན་པར་ཐལ། འདོད་པའི་ཕྱིར། རང་ལུགས་ནི། སྦྱིན་སོགས་ཕར་ཕྱིན་རེ་རེའི་ནང་
དུ་དྲུག་དྲུག་ཚང་བར་བསྡུས་ནས་ཉམས་སུ་ལེན་པར་འདོད་པའི་བསམ་པའི་བྱ་བ་རྒྱ་ཆེན་པོས་ཟིན་པའི་སེམས་དཔའི་རྣལ་འབྱོར་གོ་སྒྲུབ་ཀྱི་མཚན་ཉིད། དབྱེ་ན་སུམ་ཅུ་རྩ་དྲུག་ས་འཚམས། ཐེག་ཆེན་གྱི་ཚོགས་ལམ་ན་ས་རྒྱུན་མཐའི་བར་ན་ཡོད།    ༈   

[176B] །ཞེས་སོགས་ཀྱི་སྐབས་སུ། སྦྱོར་བ་དང། མཐའ་བཅད་པ་གཉིས། དང་པོ་ནི། འཇུག་སྒྲུབ་ལ་དགུ་ཡོད་དེ། བསམ་གཏན་གཟུགས་མེད་ལ་འཇུག་པའི་འཇུག་སྒྲུབ་ནས། རྣམ་མཁྱེན་ལ་འཇུག་པའི་འཇུག་སྒྲུབ་ཀྱི་བར་དགུ་ཡོད་པའི་ཕྱིར། གཉིས་པ་ནི་
ཁ་ཅིག་ཐེག་པ་ཆེན་པོའི་རྒྱུ་འབྲས་ཀྱི་ཆོས་ཅི་རིགས་པ་ཉམས་སུ་ལེན་པའི་སེམས་དཔའི་རྣལ་འབྱོར་འཇུག་སྒྲུབ་ཀྱི་མཚན་ཉིད། ཟེར་ན། སྟོང་ཉིད་མངོན་སུམ་དུ་རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་ཚོགས་ལམ་ཆོས་ཅན། མཚོན་
བྱ་དེར་ཐལ། མཚན་ཉིད་དེའི་ཕྱིར་ཏེ། ཆོས་ཅན་དེའི་ཕྱིར། འདོད་མི་ནུས་ཏེ། ཐེག་ཆེན་གྱི་ཚོགས་ལམ་ཡིན་པའི་ཕྱིར། རང་ལུགས་ལ། ཐེག་པ་ཆེན་པོའི་རྒྱུ་འབྲས་ཀྱི་ཆོས་ཅི་རིགས་པ་སྦྱོར་བ་གཙོ་བོར་གྱུར་པའི་སྒོ་ནས་ཉམས་སུ་ལེན་པའི་སེམས་དཔའི་རྣལ་འབྱོར། འཇུག་སྒྲུབ་ཀྱི་
མཚན་ཉིད། དབྱེ་ན་དགུ་ཡོད། ས་འཚམས། ཐེག་ཆེན་གྱི་སྦྱོར་ལམ་དྲོད་ནས་རྒྱུན་མཐའི་བར་ན་ཡོད། རྩོད་པ་སྤོང་བ་ལ། མཁས་པ་ཁ་ཅིག་ཐེག་ཆེན་གྱི་ཚོགས་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། མ་གྲུབ་ན། དེར་ཐལ། ཐེག་པ་ཆེན་པོའི་རྒྱུ་འབྲས་ཀྱི་ཆོས་ཅི་
རིགས་ལ་རྣམ་རྫོགས་སྦྱོར་བ་གཙོ་བོར་གྱུར་བའི་སྒོ་ནས་ཉམས་སུ་ལེན་པའི་སེམས་དཔའི་རྣལ་འབྱོར་ཡིན་པའི་ཕྱིར་ན་མ་ཁྱབ། འདོད་མི་ནུས་ཏེ། ཚོགས་ལམ་ཡིན་པའི་ཕྱིར། ཞེས་བཀགས་ནས། ཐེག་པ་ཆེན་པོའི་རྒྱུ་འབྲས་ཀྱི་ཆོས་ཅི་རིགས་པ་རྩེ་སྦྱོར་གཙོ་བོར་གྱུར་པའི་སྒོ་ནས་
ཉམས་སུ་ལེན་པའི་སེམས་དཔའི་རྣལ་འབྱོར་འཇུག་སྒྲུབ་ཀྱི་མཚན་ཉིད། ཅེས་གསུངས། སེམས་དཔའི་རྣལ་འབྱོར་ཡིན་ན་སྦྱོར་བ་གཙོ་བོར་གྱུར་པའི་ལམ་ཡིན་དགོས་པར་ཐལ། མ་ཁྱབ་འཚམས་ལ་ཁྱབ་པ་ཡོད་པའི་ཕྱིར། ཡང་མཁས་པ་ཁ་ཅིག་ཐེག་ཆེན་གྱི་མཐོང་ལམ་སྡུག་
བསྔལ་ཆོས་བཟོད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར་ཏེ། བྱང་འཕགས་ཀྱི་མཁྱེན་པ་ཡིན་པའི་ཕྱིར། འདོད་ན། དེ་ཆོས་ཅན། ཐེག་པ་ཆེན་པོའི་རྒྱུ་འབྲས་ཀྱི་ཆོས་ཅི་རིགས་པ་དངོས་ཡུལ་དུ་བྱེད་པའི་མཁྱེན་པ་ཡིན་པར་ཐལ། འདོད་པའི་ཕྱིར། དེས་ན་ཐེག་པ་

[177A]༄༅། །ཆེན་པོའི་རྒྱུ་འབྲས་ཀྱི་ཆོས་ཅི་རིགས་པ་རྩེ་སྦྱོར་གཙོ་བོར་གྱུར་པའི་སྒོ་ནས་ཉམས་སུ་ལེན་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་དེ་འཇུག་སྒྲུབ་ཀྱི་མཚན་ཉིད་ཡིན་གསུང། དེ་ལ་ཡང་རེ་ཤིག་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་
ཆོས་ཅན། ཤེར་ཕྱིན་དངོས་ཡུལ་དུ་བྱེད་པར་ཐལ། ཤེར་ཕྱིན་ཉམས་སུ་ལེན་པའི་སེམས་དཔའི་རྣལ་འབྱོར་ཡིན་པའི་ཕྱིར། ཁྱབ་པ་སོང། རྟགས་གྲུབ་སྟེ། མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའི་རྒྱུད་ལ་ཤེར་ཕྱིན་ཉམས་ལེན་གྱི་བྱ་བ་མངོན་གྱུར་དུ་ཡོད་
པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཀྱི་རྒྱུད་ལ་དེ་ཡོད་པར་ཐལ། ཆོས་ཅན་དེའི་ཕྱིར། རྩ་བར་འདོད་མི་ནུས་ཏེ། དེའི་དངོས་ཡུལ་ཡིན་ན། དོན་དམ་བདེན་པ་ཡིན་དགོས་པའི་ཕྱིར།    ༈   ཅེས་སོགས་ཀྱི་སྐབས་སུ། སྦྱོར་བ་དང། མཐའ་
བཅད་པ་གཉིས། དང་པོ་ནི། ཚོགས་སྒྲུབ་ལ་བཅུ་བདུན་ཡོད་དེ། སྙིང་རྗེ་ཆེན་པོའི་ཚོགས་སྒྲུབ་ནས། གཉེན་པོའི་ཚོགས་ཀྱི་བར་བཅུ་བདུན་ཡོད་པའི་ཕྱིར། གཉིས་པ་ནི། ཁ་ཅིག་རང་འབྲས་བྱང་ཆེན་འབྱིན་པའི་སེམས་དཔའི་རྣལ་འབྱོར་དེ་ཚོགས་སྒྲུབ་ཀྱི་མཚན་ཉིད་
ཟེར་ན། ཐེག་པ་ཆེན་པོའི་ཚོགས་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། རྟགས་བསལ་གཉིས་ཀ་གྲུབ་སྟེ། ཆོས་ཅན་དེའི་ཕྱིར། ཁ་ཅིག་རང་འབྲས་བྱང་ཆེན་དངོས་སུ་འབྱིན་པར་བྱེད་པའི་སེམས་དཔའི་རྣལ་འབྱོར། ཚོགས་སྒྲུབ་ཀྱི་མཚན་
ཉིད༑ ཟེར་ན། ཐེག་པ་ཆེན་པོའི་སྦྱོར་ལམ་ཆོས་མཆོག་ཆེན་པོ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། ཐེག་ཆེན་གྱི་མཐོང་ལམ་དེ་བྱང་ཆེན་མ་ཡིན་པའི་ཕྱིར། ཁ་ཅིག་རང་འབྲས་གནས་སྐབས་ཀྱི་བྱང་ཆེན་དངོས་སུ་འབྱིན་པ་འམ་རང་འབྲས་
མཐར་ཐུག་གི་བྱང་ཆེན་དངོས་སུ་འབྱིན་པ་གང་རུང་དུ་གྱུར་པའི་སེམས་དཔའི་རྣལ་འབྱོར་ཚོགས་སྒྲུབ་ཀྱི་མཚན་ཉིད། ཟེར་ན། ཐེག་ཆེན་གྱི་སྦྱོར་ལམ་ཆོས་མཆོག་སྐད་ཅིག་དང་པོ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་

[177B] རང་འབྲས་གནས་སྐབས་ཀྱི་བྱང་ཆེན་དངོས་སུ་འབྱིན་པར་ཐལ། འདོད་པ་གང་ཞིག་རང་འབྲས་མཐར་ཐུག་གི་བྱང་ཆེན་དངོས་སུ་འབྱིན་པ་མ་ཡིན་པའི་ཕྱིར། འདོད་མི་ནུས་ཏེ། ཐེག་ཆེན་གྱི་སྦྱོར་ལམ་ཆོས་མཆོག་སྐད་ཅིག་དང་པོ་དང། དེའི་འབྲས་བུར་
གྱུར་པའི་གནས་སྐབས་ཀྱི་བྱང་ཆེན་གཉིས་ཀྱི་བར་དུ་ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོའི་སྐད་ཅིག་གཉིས་པས་ཆོད་པའི་ཕྱིར།    ༈    ཚོགས་གཉིས་རྒྱ་ཆེན་པོས་ཟིན་པའི་སྒོ་ནས། ཐེག་ཆེན་གྱི་སྦྱོར་ལམ་ཆོས་མཆོག་འབྲིང་མན་ཆད་ལས་ཁྱད་པར་
དུ་འཕགས་ཤིང་རང་འབྲས་བྱང་ཆེན་འབྱིན་པའི་སེམས་དཔའི་རྣལ་འབྱོར། ཚོགས་སྒྲུབ་ཀྱི་མཚན་ཉིད། དབྱེ་ན་བཅུ་བདུན་ཡོད། ས་འཚམས། ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོའི་ཡེ་ཤེས་ནས་རྒྱུན་མཐའི་བར་དུ་ཡོད།    ༈    ཁ་
ཅིག་གནས་སྐབས་ཀྱི་བྱང་ཆེན་ཡོད་པར་ཐལ། མཚན་ཉིད་དེ་འཐད་པའི་ཕྱིར། འདོད་ན། ཐེག་ཆེན་གྱི་མཐོང་ལམ་དེ་གནས་སྐབས་ཀྱི་བྱང་ཆེན་ཡིན་པར་ཐལ། འདོད་པའི་ཕྱིར། ཞེས་ཟེར་བ་འོག་ཏུ་དགག་གོ་ཆེད་དུ་བྱ་དང་མཉམ་ཉིད་དང། །ཞེས་
སོགས་ཀྱི་སྐབས་སུ། སྦྱོར་བ་དང། མཐའ་བཅད་པ་གཉིས། དང་པོ་ནི། ངེས་འབྱུང་སྒྲུབ་པ་ལ་བརྒྱད་ཡོད་དེ། ངེས་པར་འབྱུང་བ་ལ་བརྒྱད་ཡོད་པའི་ཕྱིར། གཉིས་པ་ནི། ཁ་ཅིག་རྣམ་མཁྱེན་དུ་གདོན་མི་ཟ་བར་ངེས་པར་འབྱིན་པའི་སེམས་དཔའི་
རྣལ་འབྱོར་ངེས་འབྱུང་སྒྲུབ་པའི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་སླ།    ༈    རྣམ་མཁྱེན་དུ་གདོན་མི་ཟ་བར་ངེས་པར་འབྱིན་པའི་དག་སའི་རྣལ་འབྱོར་ངེས་འབྱུང་
སྒྲུབ་པའི་མཚན་ཉིད། དབྱེ་ན། བརྒྱད་ཡོད། ས་འཚམས། དག་པ་ས་གསུམ་ན་ཡོད། རྗེ་བཙུན་ཆོས་ཀྱི་རྒྱལ་མཚན་གྱི་གསུང་ཟིན་བྲིས་སུ་བཀོད་པ་ལེགས་བཤད་གསེར་གྱི་ཕྲེང་བ་ཞེས་བྱ་བ་ལས། སྐབས་དང་པོའི་མཐའ་གཅོད་བཤད་

[178A]༄༅། །ཟིན་ཏོ། །ཤེར་ཕྱིན་མན་ངག་སྙིང་པོའི་དཀའ་བའི་གནད། །ལུང་རིགས་ལམ་ནས་དྲངས་ཏེ་མ་ནོར་བར། །གསལ་མཛད་ཆོས་ཀྱི་རྒྱལ་མཚན་དེའི་བཞེད་སྲོལ། །བརྒྱུད་འཛིན་དང་བཅས་བསྐལ་བརྒྱར་དར་རྒྱས་ཤོག། །།ཅེས་རྗེ་བཙུན་ཆོས་ཀྱི་
རྒྱལ་མཚན་དཔལ་བཟང་པོའི་གསུང་རྒྱུན། མངོན་རྟོགས་རྒྱན་སྐབས་དང་པོའི་མཐའ་དཔྱོད་ཀྱི་པར་ཤིང་འདི་བཞིན། དེ་སྔོན་ནས་མི་རྗེ་སྐུ་ཞབས་ཞིག་གིས་པར་བརྐོ་རྒྱུའི་མཐུན་རྐྱེན་ཧིན་སྒོར་ཆིག་སྟོང་ལྔ་བརྒྱ་ཐམ་པ་གནང་སོན་བྱུང་བའི་ཤུགས་རྐྱེན་གྱིས། བོད་རྒྱལ་ལོ་་ཕྱི་ལོ་་
ལོར་ལེགས་པར་བསྒྲུབས་ཟིན་ཞིང། འདི་ལ་པར་ཤིང་གྲངས་བརྒྱ་དང་དོན་བརྒྱད་ཡོད། པར་ཤིང་གྲངས་གོ་གསུམ་ལ་བརྐོ་གླ་སྒོར་ང་གཉིས་རེ་དང། དེ་ནས་རིམ་འཕར་གྱི་གྲངས་གྱ་ལྔ་ལ་བརྐོ་གླ་སྒོར་དྲུག་ཅུ་རེ་བྱས་བརྐོ་གླ་བསྡོམས་སྒོར་དགུ་སྟོང་དགུ་བརྒྱ་སོ་དྲུག་དང། པར་ཤིང་རེའི་པར་རྩ་བྲིས་
གླ་སྒོར་དྲུག་རེ་དང། པར་ཤིང་རེར་ཤིང་རིན་དང་བཟོ་གླ་སྒོར་དྲུག་རེ་བྱས་བསྡོམས་སྒོར་ཉིས་སྟོང་བརྒྱ་དང་སོ་དྲུག་དང། པར་རྩ་ཞུ་དག་ཐེང་གསུམ་དང། པར་ཤིང་ཞུ་དག་ཐེང་གསུམ་བཅས་བྱེད་དུས་པར་ཁང་ལས་བྱེད་པས་མ་ལྕོགས་པའི་སྐབས་སུ་ཞུ་དག་བྱ་མཁན་གཞན་བཅོལ་བའི་ལས་ཆད་དང་གླ་
སོགས་དང། དགོན་པར་པར་བརྐོ་ལ་ཡོང་སྐབས་ཀྱི་པར་པའི་ལྟོ་དོད་བཅས་ལ་སྒོར་ལྔ་བརྒྱ་དྲུག་ཅུ། པར་རྩའི་ཤོག་རིན་དང་པར་ཤིང་ཞུ་དག་བྱ་སྐབས་ཀྱི་ཤོག་རིན་དང། པར་ཤིང་ལ་བྱུགས་རྒྱུའི་སྣུ་མ་རིན་བཅས་ལ་སྒོར་དོན་ལྔ་དང་པད་བདུན་ཅུ་བཅས་ཁྱོན་བསྡོམས་ཧིན་སྒོར་ཆིག་ཁྲི་ཉིས་སྟོང་བདུན་
བརྒྱ་བཅུ་མེད་བདུན་དང་པད་བདུན་ཅུ་འགྲོ་གྲོན་བྱས་པའི་གོང་གི་མཐུན་རྐྱེན་བྱུང་ལྷག་རྣམས་པར་ཁང་ལས་བྱེད་པའི་ཁོང་ནས་བཏང་བའི་དགེ་བ་འདི་ཡིས་སྐྱེ་བོ་ཀུན། །བསོད་ནམས་ཡེ་ཤེས་ཚོགས་རྫོགས་ཤིང། །བསོད་ནམས་ཡེ་ཤེས་ལས་བྱུང་བའི། །དམ་པ་སྐུ་གཉིས་ཐོབ་པར་ཤོག། །



﻿༄༅། །རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོས་མཛད་པའི་གསུང་ཟིན་བྲིས་སུ་བཀོད་པ་ལེགས་བཤད་གསེར་གྱི་ཕྲེང་བ་ཞེས་བྱ་བ་ལས། སྐབས་བརྒྱད་པའི་མཐའ་དཔྱོད་བཞུགས་སོ། །

[001A] །སྐད་ཅིག་མ་གཅིག་པའི་མངོན་པར་རྫོགས་པ་བྱང་ཆུབ་པ་རྣམ་པར་བསྒོམ་པའི་སྐད་ཅིག་མ་གཉིས་པ་ལ་ཆོས་ཀྱི་སྐུར་མངོན་པར་རྫོགས་པར་བྱང་ཆུབ་པ་ཡིན་ཏེ། དེ་ཡང་ངོ་བོ་ཉིད་ཀྱི་སྐུ་ལ་སོགས་པའི་དབྱེ་བས་རྣམ་
པ་བཞི་ཡིན་པས། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་བ་གཉིས། དང་པོ་ནི། སྐད་ཅིག་མའི་སྦྱོར་བ་བཤད་པའི་རྗེས་སུ་འབྲས་བུ་ཆོས་སྐུ་འཆད་པའི་རྒྱུ་མཚན་ཡོད་དེ། འབྲས་བུ་ཆོས་སྐུ་དེ་སྐད་ཅིག་མའི་སྦྱོར་བ་
བསྒོམ་སྟོབས་ཀྱིས་ཐོབ་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། འབྲས་བུ་ཆོས་སྐུ་ཆོས་ཅན། ཁྱོད་ལ་དབྱེ་ན་བཞི་ཡོད་དེ། ངོ་བོ་ཉིད་སྐུ། ཡེ་ཤེས་ཆོས་སྐུ། ལོངས་སྐུ། སྤྲུལ་སྐུ་དང་བཞི་ཡོད་པའི་ཕྱིར། གཉིས་པ་ནི། ཁ་ཅིག་སྐད་
ཅིག་མའི་སྦྱོར་བ་བཤད་པའི་རྗེས་སུ་ཆོས་སྐུ་འཆད་པའི་རྒྱུ་མཚན་ཡོད་དེ། ཆོས་སྐུ་དེ་དེ་བསྒོམ་སྟོབས་ཀྱིས་ཐོབ་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། ཆོས་སྐུ་ཆོས་ཅན། ཁྱོད་ལ་དབྱེ་ན་བཞི་ཡོད་དེ། ངོ་བོ་ཉིད་སྐུ། ཡེ་ཤེས་
ཆོས་སྐུ། ལོངས་སྐུ། སྤྲུལ་སྐུ་དང་བཞི་ཡོད་པའི་ཕྱིར་ཟེར་ན། གཟུགས་སྐུ་གཉིས་པ་དེ་ཆོས་སྐུ་ཡིན་པར་ཐལ། སྦྱོར་བ་འཐད་པའི་ཕྱིར། འདོད་ན། དེ་ཆོས་ཅན། གཙོ་བོར་ཡེ་ཤེས་ཀྱི་ཚོགས་བསྒོམ་སྟོབས་ཀྱིས་ཐོབ་པར་ཐལ་ལོ། ཁྱབ་
སྟེ༑ རིན་ཆེན་ཕྲེང་བ་ལས། ཆོས་ཀྱི་སྐུ་སྟེ་མདོར་བསྡུ་ན། །རྒྱལ་པོ་ཡེ་ཤེས་ཚོགས་ལས་འཁྲུངས། །ཞེས་བཤད་པའི་ཕྱིར། རྩ་བར་འདོད་མི་ནུས་ཏེ། གཙོ་བོར་བསོད་ནམས་ཀྱི་ཚོགས་བསྒོམ་སྟོབས་ཀྱིས་ཐོབ་པའི་ཕྱིར། ཁྱབ་

[002A]༄༅། །སྟེ༑ རིན་ཆེན་ཕྲེང་བ་ལས། སངས་རྒྱས་རྣམས་ཀྱི་གཟུགས་སྐུ་ནི། །བསོད་ནམས་ཚོགས་ལས་བྱུང་བ་སྟེ། །ཞེས་བཤད་པའི་ཕྱིར། བྱས་པ་ལ། ཁོ་ན་རེ། དེ་གཉིས་ཆོས་ཅན། གཙོ་བོར་ཡེ་ཤེས་ཀྱི་ཚོགས་བསྒོམས་སྟོབས་ཀྱིས་ཐོབ་པར་ཐལ་
གཙོ་བོར་ཕར་ཕྱིན་དྲུག་བསྒོམས་སྟོབས་ཀྱིས་མཐོང་བའི་ཕྱིར་ཏེ། གཙོ་བོར་ཕར་ཕྱིན་དྲུག་ཉམས་སུ་བླངས་པ་ལ་བརྟེན་ནས་ཐོབ་པའི་ཕྱིར་ན་མ་ཁྱབ། ཁ་ཅིག་སློབ་ལམ་ན་རྣམ་མཁྱེན་སྒོམ་པ་ཡོད་པར་ཐལ། དེ་ན་ཕར་ཕྱིར་དྲུག་སྒོམ་པ་
ཡོད་པའི་ཕྱིར་ཏེ། དེ་ན་ཕར་ཕྱིན་དྲུག་ཉམས་སུ་ལེན་པ་ཡོད་པའི་ཕྱིར་ན་མ་ཁྱབ། རྩ་བར་འདོད་ན། རྣམ་མཁྱེན་གྱི་ངོ་བོར་སྐྱེས་པའི་རྣམ་རྫོགས་སྦྱོར་བ་ཡོད་པར་ཐལ། རྣམ་མཁྱེན་སྒོམ་པའི་རྣམ་རྫོགས་སྦྱོར་བ་ཡོད་པའི་ཕྱིར། རྟགས་ཁས། ཁྱབ་
སྟེ༑ རྣམ་བཤད་ལས། བློ་སྙིང་རྗེའི་ངོ་བོར་བསྐྱེད་པ་ལ་སྙིང་རྗེ་སྒོམ་ཞེས་པ་ལྟར། མཁྱེན་གསུམ་གྱི་རྣམ་པ་སྦྱོར་བའི་ངོ་བོར་བསྐྱེད་ནས་བསྒོམ་པ་ཡིན་གྱི། མིག་ཤེས་ཀྱིས་གཟུགས་ལ་བལྟ་བ་བཞིན་དུ་མ་ཡིན་ནོ། །ཞེས་བཤད་པའི་ཕྱིར། ཁོ་ན་
རེ། ཤེར་ཕྱིན་གྱི་ངོ་བོར་སྐྱེས་པའི་རྣམ་རྫོགས་སྦྱོར་བ་ཡོད་པར་ཐལ། དེ་སྒོམ་པའི་རྣམ་རྫོགས་སྦྱོར་བ་ཡོད་པའི་ཕྱིར་ཏེ། དེ་ཉམས་སུ་ལེན་པའི་དེ་ཡོད་པའི་ཕྱིར་ན་མ་ཁྱབ། ཡང་ཁོ་ན་རེ། སློབ་ལམ་ན་རྣམ་མཁྱེན་སྒོམ་པ་ཡོད་པར་ཐལ། །
དེ་ན་རྣམ་མཁྱེན་ཉམས་ལེན་གྱི་བྱ་བ་ཡོད་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། དེ་ན་མཁྱེན་གསུམ་ཉམས་ལེན་གྱི་བྱ་བ་ཡོད་པའི་ཕྱིར། ཡང་ཁོ་ན་རེ། སློབ་ལམ་ན་རྣམ་མཁྱེན་སྒོམ་པ་ཡོད་པར་ཐལ། ལམ་མ་ཞུགས་ན་ལམ་

[002B] དེ་ན་ཐེག་ཆེན་སེམས་བསྐྱེད་སྒོམ་པ་ཡོད་པའི་ཕྱིར་ན་མ་ཁྱབ། གཉིས་པ་མཐའ་དཔྱད་པ་ལ། འབྲས་བུ་འགྲུབ་བའི་དུས་འཚམས་དང་སྐུའི་རྣམ་བཞག་ལ་དཔྱད་པ་དང། དེ་ལ་གཞན་གྱི་ལོག་རྟོག་དགག་པའོ། །དང་པོ་
ལ༑ དགག་གཞག་སྤང་གསུམ་ལས། དང་པོ་ནི། ཁ་ཅིག་རྒྱུན་མཐའི་བར་ཆད་མེད་ལམ་པས་ཆོས་ཉིད་ལ་རྩ་གཅིག་ཏུ་མཉམ་པར་བཞག་པའི་ཚེ་ཆོས་ཅན། ཇི་སྙེད་པ་ཅུང་ཟད་མི་སྣང་ཞིང། དེའི་སྐད་ཅིག་གཉིས་པར་ཆོས་ཅན་ཇི་སྙེད་པ་ལག་མཐིལ་
དུ་སྐྱུ་རུ་ར་བཞག་པ་ལྟར་མངོན་སུམ་དུ་གཟིགས་པའི་ཚེ་དེས་རྣམ་མཁྱེན་སྐད་ཅིག་དང་པོ་མངོན་དུ་བྱས་པ་དང། ལོངས་སྐུ་མངོན་དུ་བྱས་པ་དང། མངོན་པར་རྫོགས་པར་སངས་རྒྱས་བ་ཞེས་བརྗོད་དོ་ཟེར་ན། རྒྱུན་མཐའི་བར་ཆད་མེད་ལམ་པས་ཆོས་
ཅན་ཇི་སྙེད་པ་མངོན་སུམ་དུ་མ་རྟོགས་པར་ཐལ། དམ་བཅའ་འཐད་པའི་ཕྱིར། འདོད་ན། དེས་ཆོས་ཅན་ཇི་སྙེད་པ་མངོན་སུམ་དུ་རྟོགས་པར་ཐལ། དེས་རྒྱུན་མཐའི་བར་ཆད་མེད་ལམ་མངོན་སུམ་དུ་རྟོགས་པའི་ཕྱིར་ཏེ། དེའི་རྒྱུད་ལ་དེ་མངོན་སུམ་དུ་རྟོགས་
པའི་བློ་ཡོད་པའི་ཕྱིར་ཏེ། དེའི་རྒྱུད་ལ་དེ་ཉམས་སུ་མྱོང་བའི་རང་རིག་ཡོད་པའི་ཕྱིར། རྣམ་བཤད་ལས། དེ་ནས་སྐད་ཅིག་གཉིས་པ་ལ་རྣམ་གྲོལ་ལམ་སྐྱེས་པའི་ཚེ་ཤེས་བྱ་ཇི་ལྟ་བ་ལ་གཉིས་སྣང་ནུབ་ནས་ཚུལ་ཆུ་བཞག་ཏུ་སོང་བ་དེའི་གཟིགས་ངོར་ཤེས་
བྱ་ཇི་སྙེད་པ་ཐམས་ཅད་ལག་མཐིལ་དུ་སྐྱུ་རུ་ར་བཞག་པ་ལྟར་མངོན་སུམ་དུ་གཟིགས་པ་དེའི་ཚེ་ཤེས་སྒྲིབ་ཟད་པར་སྤངས་པ་དང། ཡང་དག་མཐའ་མངོན་དུ་བྱས་པ་དང། ཆོས་སྐུ་མངོན་དུ་བྱས་པ་དང། ཆོས་ཐམས་ཅད་རྣམ་པ་ཐམས་ཅད་དུ་མངོན་པར་
རྫོགས་པ་བྱང་ཆུབ་པ་ཞེས་བྱའོ། །ཞེས་གསུངས། ལུང་དེའི་དོན་ལ་ཁ་ཅིག་རྒྱུན་མཐའི་བར་ཆད་མེད་ལམ་པས་ཆོས་ཉིད་མངོན་སུམ་དུ་རྟོགས་པའི་གཟིགས་ངོར་ཤེས་བྱ་ཇི་སྙེད་པ་ལག་མཐིལ་དུ་སྐྱུ་རུ་ར་བཞག་པ་ལྟར་མངོན་སུམ་དུ་གཟིགས་པ་ན་

[003A]༄༅། །དེས་ཆོས་སྐུ་མངོན་དུ་བྱས་པའི་དོན་ཡིན་ལ། ལུང་འདིས་ཇི་ལྟ་བ་རྟོགས་པའི་རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་ངོར་ཤེས་བྱ་ཇི་སྙེད་པ་ཡོད་པར་བསྟན་ཟེར་ན། དེ་མི་འཐད་པར་ཐལ། དེས་དེ་གཟིགས་པའི་གཟིགས་ངོར་
འདུས་བྱས་མེད་པའི་ཕྱིར་ཏེ། འཇུག་པའི་རང་འགྲེལ་ལས། དངོས་པོ་བྱས་པ་ཅན་ལམ་རེག་པར་རང་བཞིན་འབའ་ཞིག་མངོན་དུ་མཛད་པས་དེ་ཉིད་ཐུགས་སུ་ཆུད་པའི་ཕྱིར་སངས་རྒྱས་ཞེས་བརྗོད་དོ། །ཞེས་བཤད་པའི་ཕྱིར། བྱས་པ་ལ་ཁོ་ན་རེ། ཁྱོད་
དོན་དམ་བདེན་པ་ཡིན་པར་ཐལ། ཇི་ལྟ་བ་རྟོགས་པའི་རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་ངོར་ཁྱོད་ཡོད་པའི་ཕྱིར། ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། དམ་བཅའ་འཐད་པའི་ཕྱིར་ན་མ་ཁྱབ། འདོད་ན། ཡོད་པ་ཆོས་ཅན་
དེར་ཐལ། དེའི་ཕྱིར། ཁ་ཅིག་རྣམ་བཤད་ལས། སངས་རྒྱས་ནི་རྟག་ཏུ་དེ་བཞིན་ཉིད་ལ་མཉམ་པར་བཞག་པ་ཡིན་ལ། དེའི་གཟིགས་པའི་ངོར་མ་གྲུབ་པའི་དོན་ཡིན་ནོ་ཞེ་ན། དེ་ཡང་མི་འཐད་པར་སྔར་བཤད་ཟིན་ཏོ། །ཞེས་
བཤད་པ་མི་འཐད་པར་ཐལ། ཇི་ལྟ་བ་རྟོགས་པའི་རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་ངོར་སངས་རྒྱས་ཀྱི་གཟུགས་སྐུ་མེད་པའི་ཕྱིར་ན་མ་ཁྱབ་སྟེ། དེའི་དོན་ནི་ཇི་ལྟ་རྟོགས་པའི་རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་ངོར་
སངས་རྒྱས་ཀྱི་ཆོས་ཉིད་ཡོད་ཅེས་པའི་དོན་ཡིན་པའི་ཕྱིར། ཁ་ཅིག་བྱང་སེམས་རྒྱུན་མཐའ་བས་དང་པོར་ཡེ་ཤེས་ཆོས་སྐུ་མངོན་དུ་བྱེད། དེ་རྗེས་ལོངས་སྐུ། དེ་རྗེས་སྤྲུལ་སྐུ་མངོན་དུ་བྱེད་པ་ཡིན་ཟེར་ན། འོ་ན། ཡེ་ཤེས་ཀྱི་
ཚོགས་མཐར་ཕྱིན་པའི་གང་ཟག་ཀྱང་ཡིན། བསོད་རྣམས་ཀྱི་ཚོགས་མཐར་མ་ཕྱིན་པའི་གང་ཟག་ཀྱང་ཡིན་པའི་གཞི་མཐུན་པ་གཅིག་ཡོད་པར་ཐལ། དམ་བཅའ་འཐད་པའི་ཕྱིར། ཁྱབ་པ་གྲུབ་སྟེ། ཡེ་ཤེས་ཀྱི་ཚོགས་མཐར་ཕྱིན་པ་

[003B] ཡེ་ཤེས་ཆོས་སྐུ་མངོན་དུ་བྱས་པ་དུས་མཉམ། བསོད་ནམས་ཀྱི་ཚོགས་མཐར་ཕྱིན་པ་དང། ལོངས་སྐུ་མངོན་དུ་བྱས་པ་དུས་མཉམ་པའི་ཕྱིར། རྩ་བར་འདོད་ན། ཚོགས་གཉིས་ཡོངས་སུ་རྫོགས་པར་མ་བྱས་པའི་སངས་རྒྱས་འཕགས་པ་ཡོད་པར་ཐལ་ལོ། བྱས་པ་
ལ་ཁོ་ན་རེ། དམ་བཅའ་འཐད་པར་ཐལ། བྱང་ཆུབ་ཇི་ལྟ་དེ་བཞིན་དུ། །ཞེས་པའི་ཐད་ཀྱིས་རྣམ་བཤད་ལས། སོགས་སྒྲས་ཡེ་ཤེས་ཆོས་སྐུ་ལོངས་སྐུའི་བདག་རྐྱེན་དང། ལོངས་སྐུ་སྤྲུལ་སྐུའི་བདག་རྐྱེན་བྱེད་པ་སྡུད་དོ། །ཞེས་བཤད་པའི་ཕྱིར་ན་མ་ཁྱབ་སྟེ། ལུང་དེའི་
དོན་ནི། ཡེ་ཤེས་ཆོས་སྐུས་རང་གི་འབྲས་བུར་གྱུར་པའི་ལོངས་སྐུའི་བདག་རྐྱེན་དང། ལོངས་སྐུས་རང་གི་འབྲས་བུར་གྱུར་པའི་སྤྲུལ་སྐུའི་བདག་རྐྱེན་བྱེད་ཅེས་པའི་དོན་ཡིན་པའི་ཕྱིར། ཁ་ཅིག་འགྲེལ་པ་གཞན་དག་ན་རེ་དེ་དག་གི་ལྟར་ན་རྣལ་འབྱོར་པའི་ཀུན་
རྫོབ་ཏུ་དོན་ཁྱད་པར་ཅན་སྣང་བ་བསྐྱེད་པའི་སྒོ་ནས་ཞེས་བཤད་པ་མི་འཐད་དེ་པར་ཐལ། ཡེ་ཤེས་ཆོས་སྐུ་དེ་ལོངས་སྐུའི་བདག་རྐྱེན་མ་ཡིན་པའི་ཕྱིར་ན་མ་ཁྱབ་སྟེ། ལུང་དེས་ཡེ་ཤེས་ཆོས་སྐུ། རང་རྒྱུད་ལྡན་གྱི་གང་ཟག་ལོངས་སྐུར་སངས་རྒྱ་ཚུལ་དང། སྤྲུལ་
སྐུར་སངས་རྒྱ་ཚུལ་དཔག་ཏུ་མེད་པ་སྟོན་ཞེས་པའི་དོན་ཡིན་པའི་ཕྱིར། དེ་ལྟར་མ་ཡིན་ན་ཁྱོད་ཀྱི་རྩ་བའི་དམ་བཅའ་མི་འཐད་པར་ཐལ། བྱང་སེམས་རྒྱུན་མཐའ་བས་ལོངས་སྐུ་དང་སྤྲུལ་སྐུ་ཅིག་ཅར་དུ་མངོན་དུ་བྱེད་པའི་ཕྱིར་ཏེ། རྣམ་བཤད་ལས། ལོངས་སྐུས་
བདག་རྐྱེན་བྱས་ནས་མཛད་པ་བཅུ་གཉིས་ཀྱི་སྒོ་ནས་གདུལ་བྱ་རྗེས་སུ་འཛིན་པའི་མཆོག་གི་སྤྲུལ་པའི་སྐུ་དེའི་ཚེ་ཚོགས་པ་གཅིག་ཏུ་མེད་ཀྱང། སངས་རྒྱས་ཀྱི་སྤྲུལ་པའི་སྐུའི་བྱེ་བྲག་འགའ་ཞིག་ལོངས་སྤྱོད་རྫོགས་པའི་སྐུ་དང་དངོས་རྒྱུ་ཚོགས་པ་ཚར་གཅིག་
ལ་རག་ལས་ཀྱི་འབྲེལ་པ་གྲུབ་པའི་ཚུལ་དུ་ཐོབ་པར་ཤེས་པར་བྱའོ། །ཞེས་བཤད་པའི་ཕྱིར། བྱས་པ་ལ་ཁོ་ན་རེ། ལོངས་སྐུ་དང་དངོས་རྒྱུ་ཚོགས་པ་ཚར་གཅིག་ལ་རག་ལས་པའི་འབྲེལ་པ་གྲུབ་པའི་སྤྲུལ་སྐུ་ཆོས་ཅན། ཁྱོད་སྤྲུལ་པ་པོའི་སངས་རྒྱས་ཡོད་པར་

[004A]༄༅། །ཐལ། ཁྱོད་སངས་རྒྱས་ཀྱི་སྤྲུལ་སྐུ་ཡིན་པའི་ཕྱིར་ན་མ་ཁྱབ། འོ་ན། དེ་འདྲའི་ཁྱབ་པ་བྱེ་བྲག་སྨྲ་བས་ཁས་ལེན་པར་ཐལ། དེ་རང་རྒྱུད་པས་ཀྱང་ཁས་ལེན་པའི་ཕྱིར། རྟགས་ཁས། འདོད་ན། དེས་སྟོན་པ་ཤཱཀྱ་ཐུབ་པ་སྤྲུལ་པ་པོའི་
སངས་རྒྱས་ཡོད་པར་ཁས་ལེན་པར་ཐལ་ལོ། །འདོད་ན། དེས་དེ་རྒྱལ་པོ་གཞོན་ནུ་དོན་གྲུབ་ཀྱི་རྟེན་ལ་གསར་དུ་སངས་རྒྱས་པར་ཁས་མི་ལེན་པར་ཐལ་ལོ། །གཞན་ཡང་ལོང་སྐུ་དང་དངོས་རྒྱུ་ཚོགས་པ་ཚར་གཅིག་ལ་རག་ལས་ཀྱི་འབྲེལ་པ་གྲུབ་པའི་སྤྲུལ་སྐུ་ཡོད་པར་ཐལ་
བྱང་སེམས་རྒྱུན་མཐའ་བ་སངས་རྒྱས་པའི་ཚེ། དེའི་སྤྲུལ་པ་ཁམས་འོག་མ་ན་ཡོད་པ་རྣམས་དེ་དང་དུས་མཉམ་དུ་སངས་རྒྱས་པའི་ཕྱིར་ཏེ། དེ་སངས་རྒྱས་པའི་དུས་སྲིད་པའི་ཕྱིར། ཁ་ཅིག་འདོད་པའི་རྟེན་ལ་གསར་དུ་སངས་རྒྱས་པ་ཡོད་ཟེར་ན། དེ་མི་འཐད་པར་ཐལ་
ཕར་ཕྱིན་ཐེག་པའི་སྤྱི་སྐད་དང་འགལ་བའི་ཕྱིར། དེས་ན་བྱང་སེམས་རྒྱུན་མཐའ་བ་སངས་རྒྱས་པའི་ཚེ། དེའི་སྤྲུལ་པ་ཁམས་འོག་མ་ན་ཡོད་པ་རྣམས་འོག་མིན་གྱི་རྟེན་ལ་སངས་རྒྱས་པ་ཡིན་ནོ། །གཉིས་པ་རང་ལུགས་ལ། ས་བཅུ་པའི་རྒྱུན་མཐའི་བར་ཆད་མེད་ལམ་
གྱི་གཟིགས་ངོར་ཆོས་ཅན་ཀུན་རྫོབ་པའི་སྣང་བ་ཅུང་ཟད་ཀྱང་མི་འཆར་ཏེ། དེའི་ཚེ་དེས་བདེན་པ་གཉིས་ངོ་བོ་ཐ་དད་དུ་འཛིན་པའི་དྲི་མ་ཟད་པར་མ་སྤངས་པའི་ཕྱིར། དེས་རང་གི་སྐད་ཅིག་གཉིས་པར་ཤེས་བྱ་ཇི་སྙེད་པ་ལག་མཐིལ་དུ་སྐྱུ་རུ་ར་བཞག་པ་ལྟར་མངོན་སུམ་
དུ་རྟོགས་པའི་ཚེ། བྱང་སེམས་རྒྱུན་མཐའ་བས་ཤེས་སྒྲིབ་ཟད་པར་སྤངས་པ་དང། ཡང་དག་མཐའ་མངོན་དུ་བྱས་པ་དང། ཆོས་སྐུ་མངོན་དུ་བྱས་པ་དང། ཆོས་ཐམས་ཅད་རྣམ་པ་ཐམས་ཅད་དུ་མངོན་པར་རྫོགས་པར་བྱང་ཆུབ་པ་ཞེས་བྱ་བ་ཡིན་ཏེ། དེའི་ཚེ་དེས་བདེན་
པ་གཉིས་ངོ་བོ་ཐ་དད་དུ་འཛིན་པའི་དྲི་མ་ཟད་པར་སྤངས་པའི་ཕྱིར། ཁ་ཅིག་བྱང་སེམས་རྒྱུན་མཐའ་བས་ཡང་དག་མཐའ་མངོན་དུ་མ་བྱས་པར་ཐལ། དེས་དེ་མངོན་དུ་བྱས་པ་དང། ཆོས་སྐུ་མངོན་དུ་བྱས་པ་དུས་མཉམ་པའི་ཕྱིར། འདོད་ན། དེས་དེ་མངོན་དུ་

[004B] དེས་ཆོས་ཉིད་དེ་བཞིན་ཉིད་མངོན་དུ་བྱས་པའི་ཕྱིར་ཏེ། དེས་དེ་ལ་སླར་མི་ལྡང་བའི་ཚུལ་གྱིས་མཉམ་པར་བཞག་པའི་ཕྱིར་ཏེ། དེས་དེ་ལ་སླར་ལྡང་མི་སྲིད་པའི་ཚུལ་གྱིས་མ་ཉམ་པར་བཞག་པའི་ཕྱིར་ཏེ། དེ་མཉམ་བཞག་དེ་ལས་སླར་ལྡང་མི་སྲིད་པ་གང་
ཞིག་དེས་དེ་ལ་མཉམ་པར་བཞག་པའི་ཚེ་དེ་ལས་སླར་ལྡང་བར་བྱའོ་སྙམ་པའི་འཕེན་པ་ཅུང་ཟད་ཀྱང་མ་བཏང་བའི་ཕྱིར་ཟེར་ན་མ་ཁྱབ། ཁ་ཅིག་བྱང་སེམས་རྒྱུན་མཐའ་བས་ཡང་དག་མཐའ་མངོན་དུ་བྱས་པ་ཡིན་ཟེར་ན། དེ་མི་འཐད་པར་ཐལ། རྣམ་བཤད་ལས། ཡང་
དག་པའི་མཐའ་དེ་བཞིན་ཉིད་ཙམ་ལ་བྱས་ནས། དེ་མངོན་དུ་བྱས་པའི་དོན་དེ་ལ་སླར་མི་ལྡང་བའི་ཚུལ་དུ་མཉམ་པར་བཞག་པ་ལ་བྱེད་བ་དང། ཆོས་ཉིད་དྲི་བྲལ་གྱི་འགོག་པ་ཡང་དག་པའི་མཐར་བྱས་ནས། དེ་ཐོབ་པ་ལ་མངོན་དུ་བྱས་པར་བཞག་པ་རྣམས་ནི་
སངས་རྒྱས་མ་ཐོབ་པར་དུ་སངས་རྒྱས་མངོན་དུ་མི་བྱའོ། །ཞེས་པའི་དོན་དུ་འགྱུར་བས་འཐད་པར་དཀའོ། །ཞེས་བཤད་པ་དང་འགལ་བའི་ཕྱིར། གཉིས་པ་སྐུའི་རྣམ་གཞག་དཔྱད་པ་ལ། སྐུ་གསུམ་སོ་སོའི་མཚན་ཉིད་དབྱེ་བ་རང་རང་གི་སྐབས་སུ་བཤད་ལ། འབྲས་བུ་
ཆོས་སྐུ་སྤྱིའི་དབང་དུ་བྱས་ན། ཁ་ཅིག་སྦྱོར་བཞི་པ་སྒོམས་སྟོབས་ཀྱིས་ཐོབ་པའི་འབྲས་བུ་མཐར་ཐུག་འབྲས་བུ་ཆོས་སྐུའི་མཚན་ཉིད་དང། ཁ་ཅིག་མཁྱེན་གསུམ་གྱི་རྣམ་པ་བསྒོམས་སྟོབས་ཀྱིས་ཐོབ་པའི་འབྲས་བུ་མཐར་ཐུག་དེ་དེའི་མཚན་ཉིད་ཟེར་ན། དེ་མི་
འཐད་དེ། སྦྱོར་བཞི་སྒོམ་པའི་སྔོན་དུ་བྱུང་བའི་རྣམ་མཁྱེན་དང། མཁྱེན་གསུམ་གྱི་རྣམ་པ་སྒོམ་པའི་སྔོན་དུ་བྱུང་བའི་རྣམ་མཁྱེན་རྣམས་རིམ་པ་བཞིན་དུ་སྐྱོན་དུ་འཇུག་པའི་ཕྱིར། རང་ལུགས་ལ། རང་འཐོབ་བྱེད་ཀྱི་ཐབས་སུ་གྱུར་པའི་མཁྱེན་གསུམ་གྱི་རྣམ་པ་
བསྒོམས་སྟོབས་ཀྱིས་ཐོབ་པའི་འབྲས་བུ་མཐར་ཐུག་འབྲས་བུ་ཆོས་སྐུའི་མཚན་ཉིད། སྦྱོར་བཞི་བསྒོམས་སྟོབས་ཀྱིས་ཐོབ་པའི་འབྲས་བུ་མཐར་ཐུག་དེ་དེའི་མཚན་ཉིད་དུ་འཇོག་པ་མི་འཐད་དེ། འབྲས་བུ་ཆོས་སྐུ་དེ། སྦྱོར་བཞིས་མཁྱེན་གསུམ་གྱི་རྣམ་པ་

[005A]༄༅། །བསྒོམས་སྟོབས་ཀྱིས་ཐོབ་པའི་ཕྱིར། འབྲས་བུ་ཆོས་སྐུ་དེ་ལ་དབྱེ་ན། རང་དོན་དོན་དམ་པའི་སྐུ། གཞན་དོན་ཀུན་རྫོབ་པའི་སྐུ་དང་གཉིས་སུ་ཡོད། ཡང་དེ་ལ་དབྱེ་ན། ངོ་བོ་ཉིད་སྐུ། ལོངས་སྐུ། སྤྲུལ་སྐུ་དང་གསུམ་ཡོད། ཡང་
དེ་ལ་ངོ་བོ་ཉིད་སྐུ། ཡེ་ཤེས་ཆོས་སྐུ། ལོངས་སྐུ། སྤྲུལ་སྐུ་དང་བཞིར་ཡོད། ཡང་དེ་ལ་དབྱེ་ན། ངོ་བོ་ཉིད་སྐུ། ཆོས་སྐུ། ཡེ་ཤེས་ཆོས་སྐུ། ལོངས་སྐུ་སྤྲུལ་སྐུ་དང་ལྔར་སློབ་དཔོན་འཇམ་དཔལ་གྲགས་པས་མཚན་བརྗོད་ཀྱི་འགྲེལ་པར་བཤད། ཡང་དེ་ལ་
དབྱེ་ན། ངོ་བོ་ཉིད་སྐུ། ལོངས་སྐུ། སྤྲུལ་སྐུ། རྣམ་སྨིན་གྱི་སྐུ། ཡེ་ཤེས་ཆོས་སྐུ་དང་ལྔར་སློབ་དཔོན་སྒེག་པའི་རྡོ་རྗེས་མཚན་བརྗོད་ཀྱི་འགྲེལ་པར་བཤད་པའི་ཕྱིར། གསུམ་པ་རྩོད་པ་སྤོང་བ་ལ། ཁ་ཅིག་ངོ་བོ་ཉིད་སྐུ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་
ཕྱིར༑ འདོད་ན། དེ་ཆོས་ཅན། འབྲས་བུ་མཐར་ཐུག་ཡིན་པར་ཐལ་ལོ། །འདོད་ན། འབྲས་བུ་ཡིན་པར་ཐལ་ལོ། །ཟེར་ན་མ་ཁྱབ་སྟེ། དེ་ཆོས་ཅན། འབྲས་བུ་ཡིན་པར་ཐལ། འབྲས་བུ་ཆོས་སྐུ་ཡིན་པའི་ཕྱིར། ཁྱབ་པ་འགྲིག་ཡང་ཁ་ཅིག་ལོང་སྐུའི་སེན་མོ་ཟངས་
མདོག་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། སངས་རྒྱས་ཡིན་པར་ཐལ་ལོ། །འདོད་ན། སྐུ་བཞི་པོ་གང་རུང་ཡིན་པར་ཐལ་ལོ། །འདོད་མི་ནུས་ཏེ། གཟུགས་ཀྱི་སྐྱེ་མཆེད་ཡིན་པའི་ཕྱིར་ཏེ། ཁ་དོག་ཡིན་པའི་ཕྱིར་ཟེར་ན། ལོང་སྐུའི་
དབུ་སྐྲ་བུང་བ་ལྟར་གནག་དེ་ནག་པོ་ཡིན་པར་ཐལ་ལོ། །དེའི་སེན་མོ་ཟངས་མདོག་དམར་པོ་ཡིན་པའི་ཕྱིར་ཏེ། དེ་ཁ་དོག་ཡིན་པའི་ཕྱིར། འདོད་ན། དེ་ཆོས་ཅན། ནག་པོ་མེད་ན་ཁྱོད་མེད་དགོས་པར་ཐལ། ཁྱོད་ནག་པོ་ཡིན་པའི་ཕྱིར། འདོད་ན། ནག་པོ་
ཚད་མས་མ་དམིགས་པའི་ས་ཕྱོགས་ཆོས་ཅན། དེར་ཐལ། དེའི་ཕྱིར། གཞན་ཡང། པགས་པ་གསེར་མདོག་དེ་སེར་པོ་ཡིན་པར་ཐལ། དེའི་སེན་མོ་ཟངས་མདོག་དེ་དམར་པོ་ཡིན་པའི་ཕྱིར། འདོད་ན། རྒྱལ་བ་སྨན་པའི་རྒྱལ་པོ་ལ་པགས་པ་གསེར་མདོག་

[005B] །འདོད་ན། དེ་ལ་མཚན་བཟང་པོ་སུམ་ཅུ་རྩ་གཉིས་མེད་པར་ཐལ་ལོ། །དེས་ན་པགས་པ་གསེར་མདོག་ཅེས་པ་པགས་པའི་མདོག་ལེགས་པའི་དོན་ཡིན་གྱི། སེར་པོ་མ་ཡིན་པར་གསེར་འཕྲེང་ལས་བཤད་པའི་ཕྱིར། གཞན་ཡང། བ་ལང་ཁྲ་བོ་དེ་ཁྲ་བོ་
ཡིན་པར་ཐལ། ལོང་སྐུའི་སེན་མོ་ཟངས་མདོག་དེ་དམར་པོ་ཡིན་པའི་ཕྱིར། འདོད་ན། གང་ཟག་དང་ཁ་དོག་གི་གཞི་མཐུན་ཡོད་པར་ཐལ་ལོ། །ཐུབ་པའི་ངོ་བོ་ཉིད་སྐུ་ནི། །ཞེས་སོགས་ཀྱི་སྐབས་སུ་གཉིས་ལས། དང་པོ་ནི། ངོ་བོ་ཉིད་སྐུ་ཆོས་ཅན། ཁྱད་པར་གསུམ་དང་ལྡན་
པ་ཡིན་ཏེ། ལྡན་པའི་ཁྱད་པར། བྲལ་བའི་ཁྱད་པར། ངོ་བོའི་ཁྱད་པར་དང་ལྡན་པའི་ཕྱིར། དང་པོ་གྲུབ་སྟེ། ཟག་མེད་ཡེ་ཤེས་སྡེ་ཚན་ཉེར་གཅིག་དང་ལྡན་པའི་ཕྱིར། གཉིས་པ་གྲུབ་སྟེ། སྒྲིབ་གཉིས་ཟད་པར་སྤངས་པའི་ཕྱིར། གསུམ་པ་གྲུབ་སྟེ། བདེན་གྲུབ་ཀྱིས་
སྟོང་པའི་ཆོས་དབྱིངས་ཡིན་པའི་ཕྱིར། བྱས་པ་ལ་ཁོ་ན་རེ། ཟག་པ་མེད་པའི་ཆོས་གང་དག་ཅེས་པའི་གཞུང་འདིས། ངོ་བོ་ཉིད་སྐུ་དེ། ཟག་མེད་ཡེ་ཤེས་སྡེ་ཚན་ཉེར་གཅིག་དང་ལྡན་པར་དངོས་སུ་བཤད་པར་ཐལ། སྦྱོར་བ་འཐད་པའི་ཕྱིར། འདོད་ན། དེས་ངོ་
བོ་ཉིད་སྐུ་དངོས་སུ་བཤད་པར་ཐལ་ལོ། །ཟེར་ན་མ་ཁྱབ། འདོད་ན། ཟག་པ་མེད་པའི་ཆོས་གང་དག་ཅེས་པའི་གཞུང་འདི། བྱང་ཆུབ་ཕྱོགས་མཐུན་ཚད་མེད་དང། ཞེས་པའི་གཞུང་དང། མདོར་བསྟན་རྒྱས་བཤད་ཀྱི་གཞུང་ཡིན་པར་ཐལ་ལོ། །ཁྱབ་སྟེ། རྣམ་
བཤད་ལས། ཚིགས་བཅད་སྔ་ཕྱི། མདོར་བསྟན་རྒྱས་བཤད་དུ་མི་འདོད་པ་དེས་ཀྱང་ཟག་པ་མེད་པའི་ཆོས་གང་དག་ཞེས་པའི་ཚིགས་བཅད་སྒྲ་ཇི་བཞིན་དུ་ཁས་བླངས་པ་མ་ཡིན་ནམ་ཞེ་ན་མ་ཡིན་ཏེ། ཆོས་ཀྱི་དབྱིངས་ཀྱི་ངོ་བོ་ཉིད་ཀྱིས་ཟག་པ་མེད་པ། ཞེས་
བཤད་པའི་ཕྱིར།    ༈    ཁ་ཅིག་དབྱིངས་རང་བཞིན་རྣམ་པར་དག་པ་ལ་དགག་བྱ་གློ་བུར་གྱི་དྲི་མ་མཐའ་དག་དང་བྲལ་བས་རབ་ཏུ་ཕྱི་བའི་དེ་བཞིན་ཉིད། ངོ་བོ་ཉིད་སྐུའི་མཚན་ཉིད་ཟེར་ན། སངས་རྒྱས་འཕགས་པའི་རྒྱུད་ཀྱི་འགོག་བདེན་ཆོས་

[006A]༄༅། །ཅན༑ མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་བཞིན་ཉིད་ཡིན་པར་ཐལ་ལོ། །འདོད་ན། དོན་དམ་བདེན་པ་ཡིན་པར་ཐལ་ལོ། །འདོད་མི་ནུས་ཏེ། འགོག་བདེན་ཡིན་པའི་ཕྱིར། ཁ་ཅིག་འགོག་བདེན་དོན་དམ་བདེན་པ་ཡིན་
ཟེར་ན། དེ་ཆོས་ཅན། ཁྱོད་མངོན་སུམ་དུ་རྟོགས་ན། དོན་དམ་བདེན་པ་མངོན་སུམ་དུ་རྟོགས་པས་ཁྱབ་པར་ཐལ། ཁྱོད་འགོག་བདེན་དང་གཅིག་གང་ཞིག་ཁྱོད་དོན་དམ་བདེན་པ་ཡིན་པའི་ཕྱིར། འདོད་ན། སྟོང་ཉིད་མ་རྟོགས་པའི་ཉན་ཐོས་དགྲ་བཅོམ་པ་
ཆོས་ཅན། དེར་ཐལ། དེའི་ཕྱིར། དགྲ་བཅོམ་པ་ཡིན་པའི་ཕྱིར། ཁ་ཅིག་བུམ་པ་བདེན་མེད་ཆོས་ཅན། ཁྱོད་མངོན་སུམ་དུ་རྟོགས་ན་དོན་དམ་བདེན་པ་མངོན་སུམ་དུ་རྟོགས་པས་ཁྱབ་པར་ཐལ། ཁྱོད་དོན་དམ་བདེན་པ་ཡིན་པའི་ཕྱིར་ན་མ་ཁྱབ། འདོད་ན་
དགག་གཞི་གཤགས། ཁ་ཅིག་བུམ་པ་ཆོས་ཅན། ཁྱོད་མངོན་སུམ་དུ་རྟོགས་ན། གང་ཟག་གི་བདག་མེད་མངོན་སུམ་དུ་རྟོགས་པས་ཁྱབ་པར་ཐལ། ཁྱོད་གང་ཟག་གི་བདག་མེད་ཡིན་པའི་ཕྱིར། ཁྱབ་པ་འགྲིག་ཟེར་ན། མི་མཚུངས་སོ། ཁ་ཅིག་རྒྱུན་མཐའ་
བར་ཆད་མེད་ལམ་པའི་རྒྱུད་ཀྱི་ཆོས་ཉིད་ཆོས་ཅན། ངོ་བོ་ཉིད་སྐུ་ཡིན་པར་ཐལ། མཚན་ཉིད་དེ་འཐད་པའི་ཕྱིར་ཏེ། རྒྱུན་མཐའི་བར་ཆད་མེད་ལམ་དེ། གློ་བུར་གྱི་དྲི་མ་མཐའ་དག་དང་བྲལ་བའི་ཕྱིར་ཏེ། དེ་བདེན་འཛིན་དང་བྲལ་བའི་ཕྱིར་ཏེ། དེ་བདེན་འཛིན་གྱི་
རྟོགས་པ་དང་བྲལ་བའི་ཕྱིར་ཟེར་ན་མ་ཁྱབ། མ་གྲུབ་ན་དེ་ཆོས་ཅན། རྟོག་བྲལ་ཡིན་པར་ཐལ། མངོན་སུམ་ཡིན་པའི་ཕྱིར་ཟེར་ན། རྒྱུན་མཐའ་བས་ཆོས་ཉིད་དྲི་བྲལ་གྱི་འགོག་པ་ཐོབ་པར་ཐལ། དེའི་རྒྱུད་ཀྱི་ཆོས་ཉིད་དེ་གློ་བུར་གྱི་དྲི་མ་མཐའ་དག་དང་བྲལ་
པའི་ཕྱིར། རྟགས་ཁས་འདོད་ན། རྣམ་བཤད་ལས། ཆོས་ཉིད་དྲི་བྲལ་གྱི་འགོག་པ་ཡང་དག་པའི་མཐར་བྱས་ནས། དེ་ཐོབ་པ་ལ་མངོན་དུ་བྱས་པར་བཞེད་པ་རྣམས་ནི། སངས་རྒྱས་མཐོབ་བར་དུ་སངས་རྒྱས་མངོན་དུ་མི་བྱའོ། །ཞེས་པའི་དོན་དུ་འགྱུར་

[006B] །ཞེས་བཤད་པ་མི་འཐད་པར་ཐལ་ལོ། །བྱས་པ་ལ་ཁོ་ན་རེ། བདེན་འཛིན་དང་བྲལ་ན་དེ་དང་བྲལ་བའི་བྲལ་བ་ཐོབ་དགོས་པར་ཐལ། རྒྱུན་མཐའི་བར་ཆད་མེད་ལམ་དེ། བདེན་འཛིན་དང་མ་བྲལ་བའི་ཕྱིར། འདོད་ན། རྒྱུན་མཐའི་བར་ཆད་
མེད་ལམ་ཆོས་ཅན། རྟོག་པ་དང་བྲལ་བའི་བྲལ་བ་ཐོབ་པར་ཐལ། དེ་དང་བྲལ་བའི་ཕྱིར། ཁྱབ་པ་འགྲིག་ཟེར་ན། མི་མཚུངས་སོ། །ཁ་ཅིག་དག་པ་གཉིས་ལྡན་གྱི་འགོག་བདེན་མཐར་ཐུག་དེ། ངོ་བོ་ཉིད་སྐུའི་མཚན་ཉིད་ཟེར་ན། སངས་རྒྱས་འཕགས་པའི་རྒྱུད་ཀྱི་
ཆོས་ཉིད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་ཐལ། ཆོས་ཅན་དེ་དང་གཅིག་ཡིན་པའི་ཕྱིར། འདོད་ན། དེ་ཆོས་ཅན། འགོག་བདེན་ཡིན་པར་ཐལ་ལོ། །འདོད་ན། ཀུན་རྫོབ་བདེན་པ་ཡིན་པར་ཐལ་ལོ། །བྱས་པ་ལ་ཁོ་ན་རེ། སངས་རྒྱས་
འཕགས་པ་ཆོས་ཅན། འགོག་བདེན་ཡིན་པར་ཐལ། འགོག་བདེན་མཐར་ཐུག་ཡིན་པའི་ཕྱིར་ཏེ། སྤངས་པ་མཐར་ཐུག་ཡིན་པའི་ཕྱིར་ཏེ། སྤངས་པ་མཐར་ཕྱིན་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། སྤངས་རྟོགས་མཐར་ཕྱིན་པའི་ཕྱིར་ཏེ། དེ་མཐར་ཕྱིན་
པའི་གང་ཟག་ཡིན་པའི་ཕྱིར་ན་མ་ཁྱབ་འཚམས་ལ། བུམ་པའི་ཆོས་ཉིད་ཆོས་ཅན། ཆོས་ཉིད་མཐར་ཕྱིན་ཡིན་པར་ཐལ། ཆོས་ཉིད་མཐར་ཐུག་ཡིན་པའི་ཕྱིར། ཁྱབ་པ་ཁས། དེར་ཐལ། གནས་ལུགས་མཐར་ཐུག་ཡིན་པའི་ཕྱིར། ཁ་ཅིག་དག་པ་གཉིས་
ལྡན་གྱི་ཆོས་ཉིད་ཀྱི་སྐུ་དེ། དེའི་མཚན་ཉིད་ཟེར་ན། སངས་རྒྱས་འཕགས་པའི་རྒྱུད་ཀྱི་འགོག་བདེན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། ཆོས་ཉིད་ཡིན་པར་ཐལ་ལོ། །བྱས་པ་ལ་ཁོ་ན་རེ། ཡེ་ཤེས་ཆོས་སྐུ་ཆོས་ཅན། དོན་དམ་པ་
ཡིན་པར་ཐལ༑ དོན་དམ་པའི་སྐུ་ཡིན་པའི་ཕྱིར་ན་མི་མཚུངས་ཏེ། ཆོས་ཉིད་ཀྱི་སྐུ་ཡིན་ན། ཆོས་ཉིད་ཡིན་དགོས་པར་ཐལ། ཡེ་ཤེས་ཆོས་སྐུ་ཡིན་ན། ཡེ་ཤེས་ཡིན་དགོས་པའི་ཕྱིར། ཁ་ཅིག་དག་པ་གཉིས་ལྡན་གྱི་ཆོས་དབྱིངས་མཐར་ཐུག་དེ། དེའི་མཚན་

[007A]༄༅། །ཉིད་ཟེར་ན། སངས་རྒྱས་འཕགས་པའི་རྒྱུད་ཀྱི་འགོག་བདེན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། ཆོས་དབྱིངས་ཡིན་པར་ཐལ་ལོ། །བྱས་པ་ལ་ཁོ་ན་རེ། ངོ་བོ་ཉིད་སྐུ་ཡིན་ན། ཆོས་ཉིད་ཡིན་དགོས་
པར་ཐལ། དེ་ཡིན་ན་མཐར་ཐུག་དཔྱོད་བྱེད་ཀྱི་རིག་ཤེས་རང་ཉིད་ལ་མཐར་ཐུག་དཔྱོད་བྱེད་ཀྱི་རིག་ཤེས་སུ་སོང་བ་ཡིན་དགོས་པའི་ཕྱིར་ཏེ། བདེན་གཉིས་རང་འགྲེལ་ལས། རིག་པའི་རྗེས་འབྲང་ངོ་བོའི་ཕྱིར། ཞེས་བཤད་པའི་ཕྱིར་ན། མ་ཁྱབ་སྟེ། དེ་
རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་ལ་དགོངས་པའི་ཕྱིར། ཡང་ཁོ་ན་རེ། སངས་རྒྱས་འཕགས་པའི་རྒྱུད་ཀྱི་འགོག་བདེན་ཆོས་ཅན། ཆོས་ཉིད་ཡིན་པར་ཐལ། ཆོས་ཉིད་ཀྱི་སྐུ་ཡིན་པའི་ཕྱིར་ཏེ། ངོ་བོ་ཉིད་སྐུ་ཡིན་པའི་ཕྱིར། ཁྱབ་སྟེ། འགྲེལ་
པར༑ སྐུ་ལྷག་མ་གསུམ་པོ་དོན་དམ་པར་ཆོས་ཉིད་ཀྱི་ངོ་བོ་ཞེས་བཤད་པའི་ཕྱིར་ན། མ་ཁྱབ་སྟེ། དེ་རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་ལ་དགོངས་པའི་ཕྱིར། ཁ་ཅིག་སྟོན་པ་ཤཱཀྱ་ཐུབ་པ་ཆོས་ཅན། གཟུགས་ཡིན་པར་ཐལ། གཟུགས་
སྐུ་ཡིན་པའི་ཕྱིར། ཁྱབ་པ་ཁས། ཟེར་ན་མི་མཚུངས་སོ། །ཁ་ཅིག་སྒྲིབ་གཉིས་མ་ལུས་པར་ཟད་པར་སྤངས་པའི་འདུས་མ་བྱས་ཀྱི་སྐུ་དེ། དེའི་མཚན་ཉིད་ཟེར་ན། འབྲས་བུ་ཆོས་སྐུ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་མི་ནུས་
ཏེ། ཡེ་ཤེས་ཆོས་སྐུ་དང་གཟུགས་སྐུ་གཉིས་པོ་ཁྱོད་ཡིན་པའི་ཕྱིར། ཁ་ཅིག་དག་པ་གཉིས་ལྡན་གྱི་འདུས་མ་བྱས་དེ། དེའི་མཚན་ཉིད་ཟེར་ན། འབྲས་བུ་ཆོས་སྐུ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གསལ་གཉིས་ཀ་
གྲུབ་སྟེ། ཆོས་ཅན་དེ་དང་གཅིག་ཡིན་པའི་ཕྱིར། རང་ལུགས་ལ་དག་པ་གཉིས་ལྡན་གྱི་དབྱིངས་མཐར་ཐུག་དེ། ངོ་བོ་ཉིད་སྐུའི་མཚན་ཉིད། དེ་ལ་དབྱེ་ན། རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་དང། བློ་བུར་རྣམ་དག་གི་ཆར་གྱུར་པའི་ངོ་

[007B] དང་པོ་ནི། སངས་རྒྱས་འཕགས་པའི་རྒྱུད་ཀྱི་ཆོས་ཉིད་ལྟ་བུ་ལ་བྱེད། གཉིས་པ་ནི། དེའི་རྒྱུད་ཀྱི་འགོག་བདེན་ལྟ་བུ་ལ་བྱེད། བྱས་པ་ལ་ཁོ་ན་རེ། སངས་རྒྱས་འཕགས་པའི་རྒྱུད་ཀྱི་འགོག་བདེན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་
ཕྱིར༑ འདོད་ན། དེ་ཆོས་ཅན། ཆོས་དབྱིངས་ཡིན་པར་ཐལ་ལོ་ཟེར་ན་མ་ཁྱབ་སྟེ། ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་དབྱིངས་དེ། ཆོས་དབྱིངས་མ་ཡིན་པའི་ཕྱིར་ཏེ། དེ་དོན་དམ་བདེན་པ་མ་ཡིན་པའི་ཕྱིར་ཏེ། ཞི་པའི་དབྱིངས་ལ་སྙོམས་པར་
འཇུག་པའི་སྟོང་ཉིད་མ་རྟོགས་པའི་ཉན་ཐོས་དགྲ་བཅོམ་པ་ཡོད་པའི་ཕྱིར། ཁོ་ན་རེ། སངས་རྒྱས་འཕགས་པའི་རྒྱུད་ཀྱི་ཆོས་ཉིད་ཆོས་ཅན། སངས་རྒྱས་འཕགས་པ་ཁོ་ནའི་མངོན་སུམ་གྱི་སྤྱོད་ཡུལ་ཡིན་པར་ཐལ། ངོ་བོ་ཉིད་སྐུ་ཡིན་པའི་ཕྱིར། ཁྱབ་སྟེ། རྒྱུད་བླ་མ་
ལས༑ འབའ་ཞིག་བག་ཆགས་བཅས་སྤངས་ཕྱིར། །ཞེས་བཤད་པའི་ཕྱིར། འདོད་མི་ནུས་ཏེ། དེ་མངོན་སུམ་དུ་རྟོགས་པའི་བྱང་འཕགས་ཡོད་པའི་ཕྱིར་ཟེར་ན་སྐྱོན་མེད་དེ། དེའི་དོན། ངོ་བོ་ཉིད་སྐུ་དེ་སངས་རྒྱས་འཕགས་པ་ཁོ་ནའི་རྒྱུད་ལ་ཡོང་ཅེས་པའི་དོན་ཡིན་པའི་ཕྱིར་
དེ་ལྟར་ཡང་རྒྱུད་བླ་མའི་དར་ཊཱིཀ་དང། གསེར་འཕྲེང་ལས་བཤད་པའི་ཕྱིར། དེ་མ་ཡིན་ན་ངོ་བོ་ཉིད་སྐུ་ཡིན་ན་སངས་རྒྱས་འཕགས་པ་ཁོ་ནའི་མངོན་སུམ་གྱི་སྤྱོད་ཡུལ་ཡིན་པས་མ་ཁྱབ་པར་ཐལ། རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ། མངོན་སུམ་དུ་སྟོགས་
པའི་བྱང་འཕགས་ཡོད་པའི་ཕྱིར་ཏེ། ལམ་ཊཱིག་ལས། ཉན་ཐོས་ལ་ཆོས་ཀྱི་བདག་མེད་རྟོགས་པ་ཡོད་པར་འདོད་པ་ལྟར་ན། ཉན་ཐོས་འཕགས་པས་ཀྱང་སངས་རྒྱས་ཀྱི་དོན་དམ་པའི་ཆོས་ཀྱི་སྐུ་མངོན་སུམ་དུ་རྟོགས་པ་ཡིན་ཏེ། ཞེས་སྟོང་ཉིད་བདེན་མེད་མངོན་
སུམ་དུ་རྟོགས་པའི་གང་ཟག་ཡིན་ན། རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་མངོན་སུམ་དུ་རྟོགས་དགོས་པར་གསུངས་ཤིང། རྒྱུད་བླ་མའི་དར་ཊཱིཀ་ལས། དེ་དང་མཐུན་པར་བཤད་པའི་ཕྱིར། བྱས་པ་ལ་ཁོ་ན་རེ། སངས་རྒྱས་ཀྱི་ཆོས་ཉིད་ཡིན་ན་ངོ་

[008A]༄༅། །བོ་ཉིད་སྐུ་ཡིན་དགོས་པར་ཐལ། དེ་ངོ་བོ་ཉིད་སྐུ་ཡིན་པའི་ཕྱིར་ན་མ་ཁྱབ། འདོད་ན། སངས་རྒྱས་བདེན་པས་སྟོང་པ་ཆོས་ཅན། དེར་ཐལ། དེའི་ཕྱིར། མ་ཁྱབ་མཚམས་ལ། སངས་རྒྱས་ཀྱི་ཆོས་ཉིད་ཡིན་ན་སེམས་ཅན་གྱི་རྒྱུད་ལ་མེད་པས་
ཁྱབ་པར་ཐལ། དེ་སེམས་ཅན་གྱི་རྒྱུད་ལ་མེད་པའི་ཕྱིར། ཁྱབ་པ་ཁས། མ་གྲུབ་ན། སེམས་ཅན་གྱི་རྒྱུད་ལ་སངས་རྒྱས་ཀྱི་ཡོན་ཏན་ཡོད་པར་ཐལ། མ་གྲུབ་པ་དེའི་ཕྱིར། རྩ་བར་འདོད་ན། སངས་རྒྱས་བདེན་པས་སྟོང་པ་ཆོས་ཅན། དེར་ཐལ། དེའི་ཕྱིར། ཁ་ཅིག་
སངས་རྒྱས་ཀྱི་ཆོས་ཉིད་ངོ་བོ་ཉིད་སྐུ་མ་ཡིན་ཟེར་ན། དེ་དེ་ཡིན་པར་ཐལ། དེ་སངས་རྒྱས་ཡིན་པའི་ཕྱིར་ཏེ། དེ་མཐར་ཐུག་གི་ཡོན་ཏན་ཡིན་པའི་ཕྱིར། མ་གྲུབ་ན། དེ་ཡོན་ཏན་མ་ཡིན་པར་ཐལ། དེ་མཐར་ཐུག་གི་ཡོན་ཏན་ཡང་མ་ཡིན། དེ་གནས་སྐབས་ཀྱི་ཡོན་
ཏན་ཡང་མ་ཡིན་པའི་ཕྱིར། ཕྱི་མ་མ་གྲུབ་ན། དེ་ཆོས་ཅན། སེམས་ཅན་གྱི་རྒྱུད་ལ་ཡོད་པར་ཐལ། མ་གྲུབ་པ་དེའི་ཕྱིར། ཁ་ཅིག་སངས་རྒྱས་ཀྱི་ཆོས་ཉིད་ཡིན་ན། སེམས་ཅན་གྱི་རྒྱུད་ལ་མེད་པས་ཁྱབ་ཟེར་ན། སངས་རྒྱས་བདེན་པས་སྟོང་པ་ཆོས་ཅན། དེར་
ཐལ༑ དེའི་ཕྱིར། འདོད་ན། དེའི་རྒྱུད་ལ་དེ་ཡོད་པར་ཐལ། དེའི་རྒྱུད་ལ་སངས་རྒྱས་བདེན་པར་མེད་པ་ཡོད་པའི་ཕྱིར་ཏེ། དེའི་རྒྱུད་ལ་དེ་མེད་པ་ཡོད་པའི་ཕྱིར། ཁ་ཅིག་ངོ་བོ་ཉིད་སྐུ་ཡིན་ན། སེམས་ཅན་གྱི་རྒྱུད་ལ་མེད་པས་མ་ཁྱབ་ཟེར་ན། དེ་ཁྱབ་པར་ཐལ་
དེ་ཡིན་ན་སངས་རྒྱས་འཕགས་པ་ཁོ་ནའི་རྒྱུད་ལ་ཡོད་པས་ཁྱབ་པའི་ཕྱིར་ཏེ། རྒྱུད་བླ་མ་ལས། འབའ་ཞིག་བག་ཆགས་བཅས་སྤངས་ཕྱིར། ཞེས་བཤད་པའི་ཕྱིར། ཁ་ཅིག་སངས་རྒྱས་བདེན་པས་སྟོང་པ་དེ། ངོ་བོ་ཉིད་སྐུ་ཡིན་པར་ཐལ། སེམས་ཅན་
གྱི་རྒྱུད་ཀྱི་སེམས་བདེན་པས་སྟོང་པ་དེ། རང་བཞིན་གནས་རིགས་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རང་གི་རྟེན་ཆོས་སུ་གྱུར་པའི་དྲི་མ་དང་བཅས་པའི་སེམས་ཀྱི་ཆོས་ཉིད་གང་ཞིག་གནས་གྱུར་བ་ན་ངོ་བོ་ཉིད་སྐུར་འགྱུར་རུང་ཡིན་

[008B] ཕྱི་མ་གྲུབ་སྟེ། རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུར་འགྱུར་རུང་ཡིན་པའི་ཕྱིར་ཏེ། དེར་འགྱུར་རུང་གི་རིགས་ཤིག་ཡོད་པའི་ཕྱིར་ན་མ་ཁྱབ་པོ། །སྐུ་ལྷག་མ་གསུམ་དོན་དམ་པར་ཆོས་ཉིད་ཀྱི་ངོ་བོ་ཞེས་སོགས་ཀྱི་སྐབས་སུ་སྦྱོར་བ་ནི། དེ་ཡང་
ངོ་བོ་ཉིད་ཀྱི་སྐུ་ལ་སོགས་པའི་དབྱེ་བས་བཞི་ཡིན་པས་ཞེས་པའི་སྐབས་སུ། ཆོས་ཅན་གྱི་སྐུ་གསུམ་ཆོས་ཉིད་ཀྱི་སྐུ་ལས་ཐ་དད་དུ་བསྟན་པ་ལས། འཕྲོས་ཤིང་འཕྲོས་ཚུལ་ནི། ཆོས་ཅན་གྱི་སྐུ་གསུམ་ཆོས་ཉིད་ཀྱི་སྐུ་དང་ངོ་བོ་ཐ་དད་ཡིན། ངོ་བོ་གཅིག་ཡིན་དང་པོ་
ལྟར་ན། དེ་གཉིས་ཆོས་དང་ཆོས་ཅན་མ་ཡིན་པར་འགྱུར་ལ། གཉིས་པ་ལྟར་ན། ཆོས་ཅན་གྱི་སྐུ་གསུམ་ཆོས་ཉིད་ཀྱི་སྐུ་དང་ཐ་དད་དུ་བསྟན་པ་མི་འཐད་པར་ཐལ། དེ་གཉིས་ངོ་བོ་གཅིག་ཡིན་པའི་ཕྱིར་ན། དེའི་ལན་སྟོན་པ་ལ། སྐུ་ལྷག་མ་གསུམ་ཞེས་སོགས་
ཀྱི་གཞུང་འདི་གསུངས། གཞུང་འདིའི་དོན་ནི། ཆོས་ཅན་གྱི་སྐུ་གསུམ་ཆོས་ཉིད་ཀྱི་སྐུ་དང་ངོ་བོ་ཐ་དད་མ་ཡིན་ཏེ། དེ་གསུམ་ཆོས་ཉིད་ཀྱི་སྐུའི་ངོ་བོ་ཡིན་པའི་ཕྱིར། དེ་གསུམ་དེ་དང་ངོ་བོ་ཐ་དད་མ་ཡིན་ཀྱང། དེ་གསུམ་དེ་དང་ཐ་དད་དུ་སྟོན་པའི་རྒྱུ་མཚན་ཡོད་དེ་
གདུལ་བྱའི་བསམ་པའི་དབང་གིས་དེ་ལྟར་བསྟན་པའི་ཕྱིར། དེ་ལྟར་བསྟན་པ་ལ་དགོས་པ་ཡོད་དེ། ཡེ་ཤེས་ཆོས་སྐུ་དེ་སངས་རྒྱས་འཕགས་པ་ཁོ་ནའི་མངོན་སུམ་གྱི་སྤྱོད་ཡུལ་དང། ལོངས་སྐུ་དེ་བྱང་སེམས་ས་དང་པོ་བ་ཡན་ཆད་ཀྱི་སྤྱོད་ཡུལ་དང་མཆོག་གི་སྤྲུལ་སྐུ་
དེ་སོ་སོ་སྐྱེ་བོ་ལས་དག་ཡན་ཆད་ཀྱི་མངོན་སུམ་གྱི་སྤྱོད་ཡུལ་དུ་ཤེས་པར་བྱ་བའི་ཆེད་ཡིན་པའི་ཕྱིར། དེ་དེ་དང་ངོ་བོ་ཐ་དད་མ་ཡིན་པར་སྟོན་པའི་གཞུང་ཡོད་དེ། ཤིང་རྟ་ཆེན་པོ་ཀླུ་སྒྲུབ་ཀྱི་ལུགས་ལ། གང་ཕྱིར་དབེན་པས་དབེན་གྱུར་ལས། །ཐ་མི་དད་པ་ཉིད་
དུ་འདོད། །ཅེས་བཤད་པའི་ཕྱིར། བྱས་པ་ལ་ཁོ་ན་རེ། ཡེ་ཤེས་ཆོས་སྐུ་དེ་སངས་རྒྱས་ཀྱི་ཡུལ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། སངས་རྒྱས་ཀྱི་ཡུལ་ཡོད་པར་ཐལ་ལོ། །འདོད་མི་ནུས་ཏེ། སངས་རྒྱས་རྟག་པ་ཡིན་པའི་ཕྱིར་ན་མ་

[009A]༄༅། །ཁྱབ་སྟེ། སངས་རྒྱས་ཀྱི་གསུང་མེད་པར་ཐལ། དེ་རྟག་པ་ཡིན་པའི་ཕྱིར། ཁྱབ་པ་ཁས། འདོད་ན། སངས་རྒྱས་ཀྱི་བཀའ་མེད་པར་ཐལ་ལོ། །ཁོ་ན་རེ། ཡེ་ཤེས་ཆོས་སྐུ་དེ་སངས་རྒྱས་ལས་གཞན་པའི་གང་ཟག་གི་མངོན་སུམ་གྱི་
སྤྱོད་ཡུལ་མ་ཡིན་པར་ཐལ། དེ་སངས་རྒྱས་ཁོ་ནའི་མངོན་སུམ་གྱི་སྤྱོད་ཡུལ་ཡིན་པའི་ཕྱིར། འདོད་མི་ནུས་ཏེ། གཟུགས་སྐུ་གཉིས་ཀྱི་མངོན་སུམ་གྱི་སྤྱོད་ཡུལ་ཡིན་པ་གང་ཞིག་དེ་གཉིས་པོ་སངས་རྒྱས་ལས་གཞན་ཡིན་པའི་ཕྱིར། གཉིས་པ་གྲུབ་སྟེ། དེ་
སངས་རྒྱས་ལས་ཐ་དད་ཡིན་པའི་ཕྱིར་ཟེར་ན་མ་ཁྱབ། ཁ་ཅིག་ཡེ་ཤེས་ཆོས་སྐུ་དེ་སངས་རྒྱས་ཁོ་ནའི་མངོན་སུམ་གྱི་སྤྱོད་ཡུལ་ཡིན་པར་ཐལ། དེ་དེ་ཡིན་པའི་ཕྱིར། འདོད་ན། དེ་དེ་ལོ་ནའི་ཡུལ་ཡིན་པར་ཐལ་ལོ། །ཟེར་ན་མ་ཁྱབ་སྟེ། གང་ཟག་གི་བདག་མེད་
ཆོས་ཅན། འཕགས་པ་ཁོ་ནས་རྟོགས་པར་ཐལ། དེ་ཁོ་ནས་མངོན་སུམ་དུ་རྟོགས་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། དེ་མངོན་སུམ་དུ་རྟོགས་པའི་གང་ཟག་ཡིན་ན་འཕགས་པ་ཡིན་དགོས་པའི་ཕྱིར། རྩ་བར་འདོད་མི་ནུས་ཏེ། དེ་རྟོགས་
པའི་སོ་སྐྱེ་ཡོད་པའི་ཕྱིར། མ་གྲུབ་ན། དེ་ཆོས་ཅན། ཁྱོད་རྟོགས་པའི་སོ་སྐྱེ་ཡོད་པར་ཐལ། ཁྱོད་གཞི་གྲུབ་པའི་ཕྱིར། དེས་ན། ཡེ་ཤེས་ཆོས་སྐུ་ཆོས་ཅན། སངས་རྒྱས་ཁོ་ནའི་མངོན་སུམ་གྱི་སྤྱོད་ཡུལ་མ་ཡིན་ཏེ། དེ་ཁོ་ནའི་མངོན་སུམ་གྱི་གཞལ་
བྱ་ཡིན་པའི་ཕྱིར། ཁོ་ན་རེ། དེ་སངས་རྒྱས་ཁོ་ནའི་མངོན་སུམ་གྱི་སྤྱོད་ཡུལ་མ་ཡིན་ཏེ། བྱང་སེམས་འཕགས་པའི་མངོན་སུམ་གྱི་སྤྱོད་ཡུལ་ཡིན་པའི་ཕྱིར་ཏེ། དེའི་རྒྱུད་ཀྱི་ཡེ་ཤེས་ཆོས་སྐུ་མི་རྟག་པར་མངོན་སུམ་དུ་རྟོགས་པའི་མཁྱེན་
པ་ལ་ཡེ་ཤེས་ཆོས་སྐུ་སྣང་བའི་ཕྱིར། དེ་ཡེ་ཤེས་ཆོས་སྐུ་ལ་སྒྲུབ་འཇུག་ཡིན་པའི་ཕྱིར། དེ་དེ་མི་རྟག་པ་ལ་སྒྲུབ་འཇུག་ཡིན་པ་གང་ཞིག་ཡེ་ཤེས་ཆོས་སྐུ་དང་ཡེ་ཤེས་ཆོས་སྐུའི་མི་རྟག་པ་གཉིས་པོ་དེ་ཡུལ་དུས་རང་བཞིན་གང་ལ་ལྟོས་

[009B] གྲུབ་བདེ་རྫས་གཅིག་ཡིན་པའི་ཕྱིར། དང་པོ་གྲུབ་སྟེ། དེའི་རྒྱུད་ལ་ཡེ་ཤེས་ཆོས་སྐུ་མི་རྟག་པར་མངོན་སུམ་དུ་རྟོགས་པའི་བློ་ཡོད་པའི་ཕྱིར་ཏེ། དེའི་རྒྱུད་ལ་འདུས་བྱས་ཐམས་ཅད་མི་རྟག་པར་མངོན་སུམ་དུ་རྟོགས་པའི་མཁྱེན་
པ་ཡོད་པའི་ཕྱིར་ན། མ་ཁྱབ། འོ་ན། དེའི་རྒྱུད་ཀྱི་ཡེ་ཤེས་ཆོས་སྐུ་མི་རྟག་པར་མངོན་སུམ་དུ་རྟོགས་པའི་མཁྱེན་པ་དེ་སྣང་ལ་མ་ངེས་པའི་བློ་ཡིན་པར་ཐལ། དེ་ལ་ཡེ་ཤེས་ཆོས་སྐུ་མངོན་སུམ་དུ་སྣང་བ་གང་ཞིག་དེས་དེ་མངོན་
སུམ་དུ་མ་རྟོགས་པའི་ཕྱིར། འདོད་ན། འཕགས་པའི་རྒྱུད་ལ་སྣང་ལ་མ་ངེས་པའི་བློ་ཡོད་པར་ཐལ་ལོ། །འདོད་མི་ནུས་ཏེ། རྣམ་འགྲེལ་ལས། བློ་གྲོས་ཆེན་པོས་མཐོང་ཉིད་ལས། །རྣམ་པ་ཐམས་ཅད་ངེས་པར་བྱེད། །ཅེས་བཤད་པའི་ཕྱིར་
ཡང་ཁོ་ན་རེ། བྱང་འཕགས་ཀྱི་རྒྱུད་ལ་དེ་མི་རྟག་པར་མངོན་སུམ་དུ་རྟོགས་པའི་མཁྱེན་པ་ཡོད་པར་ཐལ། དེའི་རྒྱུད་ལ་དེ་རྟག་སྟོང་དུ་མངོན་སུམ་དུ་རྟོགས་པའི་མཁྱེན་པ་ཡོད་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། དེའི་རྒྱུད་
ལ་དེ་རྟག་གཅིག་རང་དབང་ཅན་གྱིས་སྟོང་པར་མངོན་སུམ་དུ་རྟོགས་པའི་མཁྱེན་པ་ཡོད་པའི་ཕྱིར་ཏེ། དེའི་རྒྱུད་ལ་དེ་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཡོད་པའི་ཕྱིར། བྱང་ཆུབ་ཕྱོགས་མཐུན་ཚད་མེད་དང། །
ཞེས་སོགས་ཀྱི་སྐབས་སུ། གཉིས་ལས། དང་པོ་ནི། སངས་རྒྱས་ཀྱི་སའི་ཟག་མེད་ཡེ་ཤེས་སྡེ་ཚན་ཉེར་གཅིག་པོ་ཆོས་ཅན། ཡེ་ཤེས་ཆོས་སྐུ་ཡིན་ཏེ། ཇི་ལྟ་བ་དང་ཇི་སྙེད་པ་ལ་ལྟོས་ནས། གཟིགས་པ་མཐར་ཐུག་པའི་ཡེ་ཤེས་ཡིན་
པའི་ཕྱིར། གཉིས་པ་མཐའ་དཔྱད་པ་ལ། ཇི་ལྟ་བ་དང་ཇི་སྙེད་པ་ལ་ལྟོས་ནས་གཟིགས་པ་མཐར་ཐུག་པའི་ཡེ་ཤེས་དེ་ཡེ་ཤེས་ཆོས་སྐུའི་མཚན་ཉིད་ཡིན། བྱས་པ་ལ་ཁོ་ན་རེ། སངས་རྒྱས་འཕགས་པའི་རྒྱུད་ཀྱི་མིག་གི་རྣམ་པར་ཤེས་པ་

[010A]༄༅། །ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། རྣལ་འབྱོར་མངོན་སུམ་ཡིན་པར་ཐལ་ལོ། །ཟེར་ན་མ་ཁྱབ། ཁ་ཅིག་སངས་རྒྱས་འཕགས་པའི་རྒྱུད་ཀྱི་དབང་ཤེས་ཆོས་ཅན། མཚོན་བྱ་དེར་ཐལ། མཚན་
ཉིད་དེའི་ཕྱིར། འདོད་ན། ཡིད་ཤེས་ཡིན་པར་ཐལ་ལོ་ན་མ་ཁྱབ། ཡང་ཁོ་ན་རེ། སངས་རྒྱས་འཕགས་པའི་རྒྱུད་ཀྱི་རང་རིག་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། རྣལ་འབྱོར་མངོན་སུམ་ཡིན་པར་ཐལ་ལོ། ན་མ་
ཁྱབ༑ འདོད་ན། གཞན་རིག་གི་ཤེས་པ་ཡིན་པར་ཐལ་ལོ། འདོད་ན། ཁ་ཕྱིར་ལྟས་ཀྱི་ཤེས་པ་ཡིན་པར་ཐལ་ལོ། །འདོད་ན། མ་ཡིན་པར་ཐལ། ཁ་ནང་ལྟས་ཀྱི་ཤེས་པ་ཡིན་པའི་ཕྱིར་ཏེ། རང་རིག་ཡིན་པའི་ཕྱིར། ཁ་ཅིག་སངས་རྒྱས་
འཕགས་པའི་རྒྱུད་ཀྱི་མཐར་གནས་སྙོམས་འཇུག་དགུ་པོ་དེ། ཡེ་ཤེས་ཆོས་སྐུ་ཡིན་ཟེར་ན། འོ་ན། དེའི་རྒྱུད་ཀྱི་འགོག་སྙོམས་ཡེ་ཤེས་ཆོས་སྐུ་ཡིན་པར་ཐལ་ལོ། །འདོད་མི་ནུས་ཏེ། དེ་ཤེས་པ་མ་ཡིན་པའི་ཕྱིར། བྱས་པ་ལ་ཁོ་ན་རེ། དེ་ཡེ་
ཤེས་ཆོས་སྐུ་ཡིན་པར་ཐལ། མཐར་གྱིས་ནི། སྙོམས་འཇུག་དགུ་ཡི་བདག་ཉིས་ལ། །ཆོས་ཀྱི་སྐུ་ཞེས་བརྗོད་པ་ཡིན། ཞེས་བཤད་པའི་ཕྱིར། ཟེར་ན། དེའི་དོན་ལ་ཁ་ཅིག་སངས་རྒྱས་འཕགས་པའི་རྒྱུད་ཀྱི་མཐར་གནས་སྙོམས་འཇུག་དགུ་
ལ་སྙོམས་པར་འཇུག་པའི་ཡེ་ཤེས་དེ། ཡེ་ཤེས་ཆོས་སྐུ་ཡིན་པ་ལུང་དེའི་དོན་ཡིན་ཟེར་ན། འོ་ན། དེའི་རྒྱུད་ལ་མཐར་གནས་སྙོམས་འཇུག་དགུ་ཡོད་པར་ཐལ་ལོ། །འདོད་ན། དེའི་རྒྱུད་ལ་འགོག་སྙོམས་ཡོད་པར་ཐལ་ལོ། །འདོད་ན། དེ་རྒྱུད་
ལྡན་གྱི་སངས་རྒྱས་འཕགས་པ་ཡོད་པར་ཐལ་ལོ། །འདོད་ན། ཡིད་ཀྱི་རྣམ་ཤེས་རགས་པ་རྒྱུད་ལ་མི་ལྡན་པའི་སངས་རྒྱས་འཕགས་པ་ཡོད་པར་ཐལ་ལོ། །འདོད་མི་ནུས་ཏེ། དེ་ཡིན་ན། ཡིད་ཀྱི་རྣམ་ཤེས་རགས་པ་རྒྱུད་ལྡན་གྱི་གང་ཟག་

[010B] དེ་ཡིན་ན་ཤེས་བྱ་ཐམས་ཅད་མངོན་སུམ་དུ་རྟོགས་པའི་གང་ཟག་ཡིན་དགོས་པའི་ཕྱིར། དེས་ན་རང་ལུགས་ལ། མཐར་གནས་སྙོམས་འཇུག་དགུ་ལ་སྙོམས་པར་འཇུག་ནུས་པའི་ནུས་པ་ཐོབ་པའི་སངས་རྒྱས་ཀྱི་ཡེ་
ཤེས་དེ་ཡེ་ཤེས་ཆོས་སྐུ་ཡིན་པ་ལུང་དེའི་དོན་ཡིན་པའི་ཕྱིར། དེ་ལྟར་གསེར་འཕྲེང་ལས་བཤད་པའི་ཕྱིར། དེས་ན་ཡེ་ཤེ་ཆོས་སྐུ་དང། སངས་རྒྱས་ཀྱི་ཡེ་ཤེས་གཉིས་དོན་གཅིག་ཡིན་ནོ། །གཞན་དག་ན་རེ། དེ་དག་གི་ལྟར་ན། ཞེས་
སོགས་ཀྱི་སྐབས་སུ། སྦྱོར་བ་ལ་ཁ་ཅིག་ཁྱད་པར་གསུམ་ལྡན་གྱི་སངས་རྒྱས་ཀྱི་ཡེ་ཤེས་ཆོས། སངས་རྒྱས་ཀྱི་སྐུ་མ་ཡིན་ཏེ། ངོ་བོ་ཉིད་སྐུ། ལོངས་སྐུ། སྤྲུལ་སྐུ་གསུམ་པོ་གང་རུང་མ་ཡིན་པའི་ཕྱིར། ཁྱབ་པ། འཕགས་པ་གྲོལ་
སྡེས་སངས་རྒྱས་ཀྱི་སྐུ་ལ་དེ་གསུམ་དུ་གྲངས་ངེས་པར་ཁས་བླངས་པའི་སྟེང་དུ་སོང། དེས་ན་འཕགས་པ་གྲོལ་སྡེས་ཡེ་ཤེས་ཆོས་སྐུ་ཁས་མི་ལེན་ནོ། །ཟེར་ན། དེས་དེ་ཁས་ལེན་པར་ཐལ། དེས་ཁྱད་པར་གསུམ་ལྡན་གྱི་སངས་རྒྱས་ཀྱི་ཡེ་ཤེས་
དེ༑ ཡེ་ཤེས་ཆོས་སྐུར་ཁས་ལེན་པའི་ཕྱིར་ཏེ། དེས་དེ་སངས་རྒྱས་ཀྱི་སྐུར་ཁས་ལེན་པའི་ཕྱིར། མ་གྲུབ་ན། ཁྱད་པར་གསུམ་ལྡན་གྱི་སངས་རྒྱས་ཀྱི་ཡེ་ཤེས་ཆོས་ཅན། སངས་རྒྱས་ཀྱི་སྐུ་མ་ཡིན་པར་ཐལ། ངོ་བོ་ཉིད་སྐུ། ལོངས་སྐུ། སྤྲུལ་སྐུ་
གསུམ་པོ་གང་རུང་མ་ཡིན་པའི་ཕྱིར། ཞེས་པའི་ཐལ་འགྱུར་འདིས། འཕགས་པ་གྲོལ་སྡེ་ལ་གནོད་བྱེད་ཡང་དག་ཏུ་མི་འཇུག་པར་ཐལ། དེ་དེ་ལ་མི་འདོད་པ་ཐལ་བར་འཕངས་པ་མ་ཡིན་པའི་ཕྱིར་ཏེ། འཕགས་པ་གྲོལ་སྡེས་ཐལ་འགྱུར་དེ་ལ་
འདོད་ལན་འདེབས་པའི་ཕྱིར། དེས་ཁྱད་པར་གསུམ་ལྡན་གྱི་སངས་རྒྱས་ཀྱི་ཡེ་ཤེས་དེ། སངས་རྒྱས་ཀྱི་སྐུར་ཁས་མི་ལེན་པ་ཡིན་པའི་ཕྱིར། རྟགས་ཁས། གཞན་ཡང། འཕགས་པ་གྲོལ་སྡེས་ཡེ་ཤེས་ཆོས་སྐུ་ཁས་ལན་པར་ཐལ། སྟོང་

[011A]༄༅། །ཕྲག་བརྒྱ་པའི་མདོ་ལས། གཟུགས་ཀྱི་སྐུ་དང་ཆོས་ཀྱི་སྐུ་དང་ཡེ་ཤེས་ཀྱི་སྐུ་མཐོང་པར་འཚལ་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ། །ཞེས་པའི་ལུང་འདི་སྒྲ་ཇི་བཞིན་དུ་ཁས་ལེན་པའི་ཕྱིར་ཏེ། དེས་སྟོང་
ཕྲག་བརྒྱ་པ་སྒྲ་ཇི་བཞིན་དུ་ཁས་ལེན་པའི་ཕྱིར། གཞན་ཡང། དེས་དེ་ཁས་ལེན་པར་ཐལ། ཉི་སྣང་ལས། ཡང་གང་རྣམ་པ་ཐམས་ཅད་དུ་རྣམ་པར་དག་པའི་ངོ་བོ་ཉིད་ཀྱི་ཆོས་ཀྱི་སྐུ་ཡིན་པའི་ཟག་པ་མེད་པའི་ཆོས་དེ་རྣམས་ཀྱང་གང་ཞིག་ཡིན་ཞེ་ན་
བྱང་ཆུབ་ཕྱོགས་མཐུན་ཚད་མེད་དང། །ཞེས་དང། ཉི་ཁྲི་རྣམ་འགྲེལ་ལས། གང་ཡང་རྣམ་པ་ཐམས་ཅད་དུ་རྣམ་པར་དག་པའི་ངོ་བོ་ཉིད་ཀྱི་ཆོས་ཀྱི་སྐུ་ཟག་པ་མེད་པའི་ཆོས་རྣམས་གང་ཞེ་ན། ཞེས་བཤད་པའི་ཕྱིར། གཞན་ཡང། དེས་ཡེ་ཤེས་
ཆོས་སྐུ་ཁས་ལེན་པར་ཐལ། རྒྱན་སྣང་ལས། རྟེན་ཅིང་འབྲེལ་པར་འབྱུང་བ་གང། །དེ་ཉིད་ཁྱོད་ཀྱིས་སྟོང་པར་བཞེད། །ཅེས་བྱ་པའི་ཚུལ་གྱིས་གཉིས་སུ་མེད་པའི་ཡེ་ཤེས་ཀྱི་བདག་ཉིད་ཅན་གྱི་སྐུ་བསྟན་པ་ཡིན་ནོ། །ཞེ་ན། དེ་ཉིད་རིགས་
པ་མཚུངས་པ་ཉིད་ཀྱིས་ལོངས་སྤྱོད་རྫོགས་པའི་སྐུ་དང་སྤྲུལ་པའི་སྐུ་ལང་ལོགས་ཤིག་ཏུ་བསྟན་པར་བྱ་བ་མ་ཡིན་པར་འགྱུར་རོ། །ཞེས་འཕགས་པ་གྲོལ་སྡེའི་འདོད་པ་བསྐྱར་ནས་དེ་ལ་གནོད་བྱེད་འཕེན་པའི་གཞུང་ཡིན་པའི་ཕྱིར། དེས་ན་གཞུང་
འདིས་འཕགས་པ་གྲོལ་སྡེས་ཡེ་ཤེས་ཆོས་སྐུ་བཞེད་པར་གསལ་བར་བསྟན་པ་ཡིན་ནོ། །དེ་ལྟར་མ་ཡིན་ན་འཕགས་པ་གྲོལ་སྡེ་ཆོས་ཅན། ཐེག་ཆེན་འཕགས་པ་མ་ཡིན་པར་ཐལ། སྐྱབས་གནས་ཡང་དག་ལ་ཐེ་ཚོམ་ཟ་བའི་ལོག་ལྟ་
མངོན་གྱུར་པ་རྒྱུད་ལྡན་གྱི་གང་ཟག་ཡིན་པའི་ཕྱིར། ཡེ་ཤེས་ཆོས་སྐུ་སྐྱབས་གནས་ཡང་དག་མ་ཡིན་པར་འཛིན་པའི་ལོག་ལྟ་མངོན་གྱུར་བ་རྒྱུད་ལྡན་གྱི་གང་ཟག་ཡིན་པའི་ཕྱིར་ཏེ། དེས་ཡེ་ཤེས་ཆོས་སྐུ་སྐྱབས་གནས་ཡང་དག་ཏུ་ཁས་མི་ལེན་

[011B] རྟགས་ཁས། ཁ་ཅིག་འཕགས་པ་གྲོལ་སྡེས། ཡེ་ཤེས་ཆོས་སྐུ་ཁས་མི་ལེན་པར་ཐལ། དེས་མངོན་པར་རྟོགས་པ་བརྒྱད་ཀྱི་རྣམ་གཞག་ཁས་མི་ལེན་པའི་ཕྱིར་ཏེ། ཉི་ཁྲིའི་རྣམ་འགྲེལ་ལས། མངོན་རྟོགས་བདག་ཉིད་བདུན་ཡིན་ཕྱིར།།
ཤེས་རབ་ཕ་རོལ་ཕྱིན་ཅེས་བྱ། །ཤེས་བཤད་པའི་ཕྱིར་ན་མ་ཁྱབ་སྟེ། དེའི་དོན་ནི། འཕགས་པ་གྲོལ་སྡེས་མངོན་རྟོགས་རྒྱན་གྱི། བསྟན་བྱའི་གཙོ་བོར་གྱུར་པའི་མངོན་རྟོགས་དེ་ལ་མཁྱེན་པ་གསུམ་དང་སྦྱོར་བ་བཞི་སྟེ་བདུན་དུ་གྲངས་ངེས་ཤིང་སྐབས་
བརྒྱད་པའི་བསྟན་བྱའི་གཙོ་བོར་གྱུར་པའི་མངོན་རྟོགས་མེད་པར་ཞལ་གྱིས་ཞེས་པའི་དོན་ཡིན་པའི་ཕྱིར། གཞུང་འདིའི་དོན་ལ་མཁས་པ་ཁ་ཅིག་ཁྱད་པར་གསུམ་ལྡན་གྱི་སངས་རྒྱས་ཀྱི་ཡེ་ཤེས་ཆོས་ཅན། སྐབས་བརྒྱད་པའི་བསྟན་བྱའི་
གཙོ་བོར་གྱུར་པའི་སངས་རྒྱས་ཀྱི་སྐུས་མ་བསྡུས་པར་ཐལ། དེ་འདྲའི་སངས་རྒྱས་ཀྱི་སྐུ་དེ་ལ་ངོ་བོ་ཉིད་སྐུ། ལོངས་སྐུ། སྤྲུལ་སྐུ་གསུམ་དུ་གྲངས་ངེས་པ་གང་ཞིག་དེ་ངོ་བོ་ཉིད་སྐུས་ཀྱང་མ་བསྡུས། གཞན་གཉིས་རེ་རེ་ནས་ཀྱང་མ་བསྡུས་
པའི་ཕྱིར། ཞེས་པའི་དོན་ཡིན་ཞིང། དེས་ན་འཕགས་སེང་གཉིས་ཀས་གྲངས་ངེས་ལ་རྩོད་པ་ཡིན་ཏེ། འཕགས་པས་སྐབས་བརྒྱད་པའི་བསྟན་བྱའི་གཙོ་བོར་གྱུར་པའི་སངས་རྒྱས་ཀྱི་སྐུ་དེ་ལ། དེ་གསུམ་དུ་གྲངས་ངེས་པར་བཞེད། སློབ་
དཔོན་གྱིས་དེ་ལྟར་མི་བཞེད་པའི་ཕྱིར། འཕགས་སེང་གཉིས་སངས་རྒྱས་ཀྱི་སྐུ་ལ་གསུམ་དུ་གྲངས་ངེས་མི་ངེས་མི་རྩོད་དེ། །དེ་གཉིས་ཀྱིས་སངས་རྒྱས་ཀྱི་སྐུ་ལ་དེ་གསུམ་དུ་གྲངས་མ་ངེས་པར་བཞེད་པའི་ཕྱིར་ཏེ། འཕགས་པས་དེ་ལྟར་
བཞེད་པ་གང་ཞིག་སློབ་དཔོན་གྱིས་དེ་ལྟར་བཞེད་པའི་ཕྱིར། དང་པོ་གྲུབ་སྟེ། འཕགས་པས་ཡེ་ཤེས་ཆོས་སྐུ་ཞལ་གྱིས་བཞེས་པའི་ཕྱིར་ཞེས་གསུངས་ན། འོ་ན། ཁྱད་པར་གསུམ་ལྡན་གྱི་སངས་རྒྱས་ཀྱི་ཡེ་ཤེས་ཆོས་ཅན། སྐབས་བརྒྱད་

[012A]༄༅། །པའི་བསྟན་བྱའི་གཙོ་བོར་གྱུར་པའི་སངས་རྒྱས་ཀྱི་སྐུས་མ་བསྡུས་པར་ཐལ། དེ་ལ་ངོ་བོ་ཉིད་སྐུ། ལོངས་སྐུ། སྤྲུལ་སྐུ་གསུམ་དུ་གྲངས་ངེས་པ་གང་ཞིག་དེ་དེ་གསུམ་པོ་གང་རུང་གི་ས་མ་བསྡུས་པའི་ཕྱིར་ཞེས་པའི་ཐལ་འགྱུར་
འདི་ལ་འཕགས་པ་གྲོལ་སྡེས་ལན་དོན་མཐུན་ཞིག་མི་ཐེབས་པར་ཐལ། ཐལ་འགྱུར་འདི་གཞུང་འདིའི་སྐབས་ནས་བསྟན་པའི་ཐལ་འགྱུར་གང་ཞིག་འཕགས་པ་གྲོལ་སྡེ་གཞུང་འདིའི་ཕྱོགས་སྔ་སྨྲ་བ་པོ་ཡིན་པའི་ཕྱིར། འདོད་ན་
དེས་དེ་ཐེབས་པར་ཐལ། དེས་དེ་ལ་རྟགས་མ་གྲུབ་ཀྱི་ལན་དོན་མཐུན་ཞིག་ཐེབས་པའི་ཕྱིར་ཏེ། ཁྱད་པར་གསུམ་ལྡན་གྱི་སངས་རྒྱས་ཀྱི་ཡེ་ཤེས་དེ། ངོ་བོ་ཉིད་སྐུས་བསྡུས་པ་གང་ཞིག་འཕགས་པ་གྲེལ་སྡེས་དེ་ལྟར་བསྡུས་པར་ཞལ་
གྱིས་བཞེས་པའི་ཕྱིར། དང་པོ་གྲུབ་སྟེ། སངས་རྒྱས་ཀྱི་སྐུ་ཐམས་ཅད་སྐུ་གསུམ་དུ་འདུ་བའི་ཕྱིར་ཏེ། དེ་ལྟར་ཡང་རྣམ་བཤད་ལས་བཤད་པའི་ཕྱིར། རང་ལུགས་ལ། གཞུང་འདིའི་ཕྱོགས་སྔ་སྨྲ་བ་པོ་འཕགས་པ་གྲོལ་སྡེ་དང་དེའི་རྗེས་འབྲང་
རྣམས་ཀྱིས་སངས་རྒྱས་ཀྱི་སྐུ་ལ། ངོ་བོ་ཉིད་སྐུ། ལོངས་སྐུ། སྤྲུལ་སྐུ་གསུམ་དུ་གྲངས་ངེས་པར་བཞེད། དེ་འགོག་པར་བྱེད་པ་ལ་གཞུང་འདི་གསུངས། གཞུང་འདིའི་དོན་ནི། ཁྱད་པར་གསུམ་ལྡན་གྱི་སངས་རྒྱས་ཀྱི་ཡེ་ཤེས་དེ་སངས་རྒྱས་
ཀྱི་སྐུ་མ་ཡིན་པར་ཐལ། སངས་རྒྱས་ཀྱི་སྐུ་ལ། ངོ་བོ་ཉིད་སྐུ། ལོངས་སྐུ། སྤྲུལ་སྐུ་གསུམ་དུ་གྲངས་ངེས་པ་གང་ཞིག་དེ་དེ་གསུམ་པོ་གང་རུང་མ་ཡིན་པའི་ཕྱིར། ཞེས་པའི་དོན་ཡིན་ཞིང། དེས་ན་འཕགས་སེང་གཉིས་ཀས་གྲངས་ངེས་
ལ་རྩོད་པ་ཡིན་ཏེ། འཕགས་པ་གྲོལ་སྡེས་སངས་རྒྱས་ཀྱི་སྐུ་ལ། ངོ་བོ་ཉིད་སྐུ། ལོངས་སྐུ། སྤྲུལ་སྐུ་གསུམ་དུ་གྲངས་ངེས་པར་བཞེད། སློབ་དཔོན་གྱིས་དེ་ལྟར་མི་བཞེད་པའི་ཕྱིར། དང་པོ་གྲུབ་སྟེ། ཉི་སྣང་ལས། དེ་ནི་ཆོས་ཀྱི་སྐུ་བརྗོད་

[012B] དེ་ཡང་རྣམ་པ་གསུམ་དུ་རིག་པར་བྱ་སྟེ། ངོ་བོ་ཉིད་ཀྱི་སྐུ་ལོངས་སྤྱོད་རྫོགས་པའི་སྐུ། སྤྲུལ་པའི་སྐུའོ། །ཞེས་བཤད་པའི་ཕྱིར། གཉིས་པ་གྲུབ་སྟེ། འགྲེལ་པར། དེ་ཡང་ངོ་བོ་ཉིད་ཀྱི་སྐུ་ལ་སོགས་པའི་དབྱེ་བས་རྣམ་པ་
བཞི་ཡིན་པས། ཞེས་བཤད་པའི་ཕྱིར། བྱས་པ་ལ་ཁོ་ན་རེ། འཕགས་སེང་གཉིས་ཀས་གྲངས་ངེས་ལ་མི་རྩོད་པར་ཐལ། འཕགས་པས་སངས་རྒྱས་ཀྱི་སྐུ་ལ། ངོ་བོ་ཉིད་ཀྱི་སྐུ། ལོངས་སྐུ། སྤྲུལ་སྐུ་གསུམ་དུ་གྲངས་ངེས་པར་
བཞེད་པ་གང་ཞིག་སློབ་དཔོན་གྱིས་དེ་ལྟར་བཞེད་པར་བཤད་པའི་ཕྱིར། གཉིས་པ་གྲུབ་སྟེ། རྒྱུད་བླ་མ་ལས། དེ་དབྱེ་ཟབ་དང་རྒྱ་ཆེ་དང། །བདག་ཉིད་ཆེན་པོ་ཡོན་ཏན་གྱི། །ཆོས་ཀྱི་རབ་དབྱེ་རང་བཞིན་ལ། །སོགས་པའི་སྐུ་གསུམ་
དག་གིས་འཇུག་ཅེས་དང། མདོ་སྡེ་རྒྱན་ལས། སྐུ་གསུམ་དག་གིས་སངས་རྒྱས་ཀྱི། །སྐུ་བསྡུས་པར་ནི་ཤེས་བྱ་སྟེ། །ཞེས་བཤད་པ་སློབ་དཔོན་སེང་གེ་བཟང་པོས་སྒྲ་ཇི་བཞིན་དུ་ཁས་ལེན་པའི་ཕྱིར་དང། རྒྱན་སྣང་ལས། རྣམ་པ་
ཀུན་གྱི་མཆོག་ཏུ་གྱུར་པའི་སྐུ་ནི་གསུམ་པོ་ངེས་པར་ཐོབ་པར་ཤོག་ཅེས་བཤད་པའི་ཕྱིར་ན་མ་ཁྱབ་སྟེ། ལུང་དང་པོ་གཉིས་ཀྱི་དོན་སངས་རྒྱས་ཀྱི་སྐུ་གསུམ་དུ་འདུས། ཞེས་པའི་དོན་ཡིན་ཞིང། ལུང་ཕྱི་མའི་དོན་སངས་རྒྱས་ཀྱི་སྐུ་ཐམས་
ཅད་སྐུ་གསུམ་དུ་འདུས་པར་སློབ་དཔོན་སེང་བཟང་གིས་ཞལ་གྱིས་བཞེས་པའི་དོན་ཡིན་པའི་ཕྱིར་ཏེ། རྣམ་བཤད་ལས། ཟག་པ་མེད་པའི་ཡེ་ཤེས་སྟེ་ཚན་ཉི་ཤུ་རྩ་གཅིག་གིས་བསྡུས་པའི་ཡེ་ཤེས་ཆོས་ཀྱི་སྐུ་ནི། སྔགས་ཀྱི་ཕྱོགས་
ནས་ཀྱང་སྐུ་བཞིར་གསུངས་ལ། རྒྱལ་བའི་སྲས་པོ་སེང་གི་བཟང་པོས་ཀྱང་སྐུ་བཞི་པར་མཛད་པ་ནི་དབྱེ་བ་སྡུ་ཙམ་ཡིན་གྱི། སྐུ་གསུམ་དུ་མ་འདུས་པར་བཞེད་པ་ནི་མ་ཡིན་ནོ། །ཞེས་བཤད་པའི་ཕྱིར། བྱས་པ་ལ་ཁོ་ན་རེ། སངས་རྒྱས་ཀྱི་

[013A]༄༅། །སྐུ་ཐམས་ཅད་སྐུ་གསུམ་དུ་མ་འདུས་པར་ཐལ། ཡེ་ཤེས་ཆོས་སྐུ་དེ་སངས་རྒྱས་ཀྱི་སྐུ་གང་ཞིག་དེ་སྐུ་དེ་གསུམ་པོ་གང་རུང་མ་ཡིན་པའི་ཕྱིར་ན་མ་ཁྱབ་སྟེ། འོ་ན། སངས་རྒྱས་ཀྱི་སྐུ་ཐམས་ཅད་སྐུ་བཞིར་མ་འདུས་པར་ཐལ་
ལོངས་སྐུའི་སེན་མོ་ཟངས་མདོག་དེ་སངས་རྒྱས་ཀྱི་སྐུ་གང་ཞིག་དེ་སྐུ་བཞི་པོ་གང་རུང་མ་ཡིན་པའི་ཕྱིར། ཁྱབ་པ་འགྲིག་ཡང་ཁོ་ན་རེ། འཕགས་པ་གྲོལ་སྡེའི་རྒྱུད་ཀྱི་སངས་རྒྱས་ཀྱི་སྐུ་ལ་གསུམ་དུ་གྲངས་ངེས་པར་འཛིན་པའི་བློ་ལོག་ཤེས་
ཡིན་པར་ཐལ། འཕགས་པས་དེ་ལྟར་བཞེད་པ་གང་ཞིག་སངས་རྒྱས་ཀྱི་སྐུ་ལ་དེ་གསུམ་དུ་གྲངས་མ་ངེས་པའི་ཕྱིར་ཟེར་ན་མ་ཁྱབ། འདོད་ན། དེ་སྤང་བྱ་ཀུན་བཏགས་ཡིན་པར་ཐལ་ལོ། །འདོད་ན། དེའི་རྒྱུད་ལ་མཐོང་སྤང་ཡོད་པར་ཐལ་ལོ། །
འདོད་མི་ནུས་ཏེ། དེས་མཐོང་སྤང་སྤངས་པའི་ཕྱིར་ཏེ། དེས་ཐེག་ཆེན་གྱི་མཐོང་ལམ་རྣམ་གྲོལ་ལམ་ཐོབ་པའི་ཕྱིར་ཏེ། དེས་མཐོང་ལམ་ཐོབ་པ་གང་ཞིག་དེས་དེ་ཐོབ་ན། དེས་དེ་ཐོབ་དགོས་པའི་ཕྱིར། དང་པོ་གྲུབ་སྟེ། དེ་འཕགས་པ་ཡིན་པའི་
ཕྱིར༑ འཕགས་པའི་ཁོངས་སུ་གཏོགས་པ་ཡི། རྣམ་པར་གྲོལ་བ་ཞེས་བྱས་ཀྱང། །ཞེས་བཤད་པའི་ཕྱིར། མ་ཁྱབ་འཚམས་ལ། སེམས་མི་འགོད་པ་ཉིད་ལ་སོགས། ཞེས་སོགས་ཀྱི་གཞུང་འདིས་ཕྱི་ནང་གི་ཡོངས་འཛིན་གཉིས་ཀ་
དངོས་སུ་བསྟན་པར་འཛིན་པའི་འཕགས་པ་གྲོལ་སྡེའི་རྒྱུད་ཀྱི་བློ་དེ་ལོག་ཤེས་ཡིན་པར་ཐལ། འཕགས་པས་དེ་ལྟར་བཞེས་པ་གང་ཞིག་གཞུང་འདིས་དེ་ལྟར་མ་བསྟན་པའི་ཕྱིར། ཁྱབ་པ་ཁས། བྱང་སེམས་ཚོགས་ལམ་པའི་རྒྱུད་ཀྱི་རང་ཉིད་
དང་སེམས་ཅན་ཐམས་ཅད་དུས་མཉམ་དུ་སངས་རྒྱ་བར་འདོད་པའི་བློ་དེ་ལོག་ཤེས་ཡིན་པར་ཐལ། དེའི་རྒྱུད་ལ་དེ་འདྲའི་བློ་ཡོད་པ་གང་ཞིག་དེ་དང་སེམས་ཅན་ཐམས་ཅད་དུས་མཉམ་དུ་སངས་རྒྱ་བ་མ་ཡིན་པའི་ཕྱིར། ཁྱབ་པ་འགྲིག་དང་པོ་གྲུབ་

[013B] དེའི་རྒྱུད་ལ་མཉན་པ་ལྟ་བུའི་སེམས་བསྐྱེད་ཡོད་པའི་ཕྱིར། འདོད་ན། དེའི་རྒྱུད་ཀྱི་དེ་འདྲའི་སེམས་བསྐྱེད་དེ་ལོག་ཤེས་ཡིན་པར་ཐལ་ལོ། །འདོད་མི་ནུས་ཏེ། ཐར་ལམ་ཡིན་པའི་ཕྱིར། རོང་ཌཱིཀ་པ་ན་རེ། སློབ་དཔོན་གྱིས་སངས་རྒྱས་ཀྱི་སྐུ་ལ་བཞིར་
གྲངས་ངེས་པར་འཤད་པ་ནི་མཁན་པོ་ཡང་དག་རྣམ་སྣད་མཛད་ཀྱི་བཞེད་པ་བསྐྱར་བ་ཡིན་གྱི་སློབ་དཔོན་གྱི་བཞེད་པ་ནི་མ་ཡིན་ནོ། །ཟེར་ན། འགྲེལ་པར་དེ་ཡང་ངོ་བོ་ཉིད་ཀྱི་སྐུ་ལ་སོགས་པའི་དབྱེ་བས་རྣམ་པ་བཞི་ཡིན་པས་ཞེས་དང། དེ་ལྟར་
སྐུ་དང་པོ་བསྟན་ནས་གཉིས་པ། ཆོས་ཀྱི་སྐུ་སྤྲོས་པ་མེད་པའི་བདག་ཉིད། ཅེས་དང། དེ་ལྟར་སྐུ་གཉིས་པ་བསྟན་ནས་གསུམ་པ་ལོངས་སྤྱོད་རྫོགས་པའི་སྐུ། ཞེས་དང། དེ་ལྟ་སྐུ་གསུམ་པ་བསྟན་ནས་བཞི་པ་སྤྲུལ་པའི་སྐུ་ཞེས་པའི་གཞུང་འདི་
སློབ་དཔོན་གྱི་རང་གཞུང་མ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། སྐབས་བརྒྱད་པའི་འགྲེལ་པ་སློབ་དཔོན་གྱི་རང་གཞུང་མ་ཡིན་པར་ཐལ་ལོ། །འདོད་ན། འགྲེལ་པ་དོན་གསལ་སློབ་དཔོན་གྱི་རང་གཞུང་མ་ཡིན་པར་ཐལ་ལོ། །ཁ་ཅིག་
གཞན་དག་ན་རེ། ཞེས་སོགས་ཀྱི་སྐབས་ནས་བསྟན་པའི་ཐལ་འགྱུར་དེ་འཕགས་པ་གྲོལ་སྡེ་ལ་གནོད་བྱེད་ཡང་དག་ཏུ་འཇུག་པར་ཐལ། འཕགས་པ་གྲོལ་སྡེ་གཞུང་དེའི་ཕྱོགས་སྔ་སྨྲ་བ་པོ་ཡིན་པ་གང་ཞིག་གཞུང་དེས་ཐལ་འགྱུར་ཡང་དག་ཅིག་
བསྟན་པའི་ཕྱིར། འདོད་ན། དེ་ལ་གནོད་བྱེ་ཡང་དག་ཏུ་འཇུག་པའི་ཐལ་འགྱུར་ཡང་དག་ཡོད་པར་ཐལ་ལོ། །འདོད་མི་ནུས་ཏེ། དེ་ཆོས་མཐུན་གྱི་རྒོལ་བས་ཚར་གཅོད་མི་ནུས་པའི་ཕྱིར་ཏེ། དེ་ཐེག་ཆེན་འཕགས་པ་ཡིན་པའི་ཕྱིར། ཟེར་ན་ཐལ་
འགྱུར་དེ་འཕགས་པ་གྲོལ་སྡེ་རྗེས་འབྲང་རྣམས་ལ་ཐལ་འགྱུར་ཡང་དག་ཏུ་སོང་བར་ཁས་བླང་དགོས་བསམ་སྙམ་མོ།།    ༈    །།མཚན་ནི་སུམ་ཅུ་རྩ་གཉིས་དང། །ཞེས་སོགས་ཀྱི་སྐབས་སུ་གཉིས་ལས། དང་པོ་ནི། ངེས་པ་ལྔ་ལྡན་གྱི་གཟུགས་སྐུ་

[014A]༄༅། །མཐར་ཐུག་ཆོས་ཅན། ལོངས་སྐུའི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར། གཉིས་པ་ལ་དགག་གཞག་སྤོང་གསུམ་ལས། དང་པོ་ནི། ཁ་ཅིག། ངེས་པ་ལྡན་ལྡན་གྱི་གཟུགས་སྐུ་ལོངས་སྐུའི་མཚན་ཉིད། དེ་དང་མི་ལྡན་པའི་
གཟུགས་སྐུ་སྤྲུལ་སྐུའི་མཏན་ཉིད་ཟེར་ན། ལོངས་སྤྲུལ་གཉིས་ཀ་ཆོས་ཅན། ལོངས་སྐུ་ཡིན་པར་ཐལ། མཏན་ཉིད་དེའི་ཕྱིར། དེར་ཐལ། ངེས་པ་ལྔ་དང་ལྡན་པ་གང་ཞིག། གཟུགས་སྐུ་ཡིན་པའི་ཕྱིར། དང་པོ་མ་གྲུབ་ན། དེ་ཆོས་ཅན། སྤྲུལ་སྐུ་ཡིན་
པར་ཐལ། མཚན་ཉིད་གཉིས་པ་དེའི་ཕྱིར་ཏེ། དེ་དང་མི་ལྡན་པ་གང་ཞིག་གཟུགས་སྐུ་ཡིན་པའི་ཕྱིར། རང་ལུགས་ལ། ངེས་པ་ལྔ་ལྡན་གྱི་གཟུགས་སྐུ་མཐར་ཐུག་ལོངས་སྐུའི་མཚན་ཉིད། ངེས་པ་ལྔ་ཡང་ཡོད་དེ། གནས་ངེས་པ་
འོག་མིན་སྟུག་པོ་བཀོད་པ་ཁོ་ནར་བཞུགས་པ། ཆོས་ངེས་པ་ཐེག་པ་ཆེན་པོའི་ཆོས་འབའ་ཞིག་གསུང་པ། འཁོར་ངེས་པ་བྱང་སེམས་འཕགས་པ་ཤ་སྟག་གིས་བསྐོར་བ། སྐུ་ངེས་པ་མཚན་དཔེ་གསལ་རྫོགས་ཀྱིས་སྤྲས་པ། དུས་ངེས་པ་
ཇི་སྲིད་འཁོར་བ་མ་སྟོང་གི་བར་དུ་བཞུགས་པ་ཡིན་པའི་ཕྱིར། རྩོད་པ་སྤོང་བ་ལ་ཁོ་ན་རེ། ལོངས་སྐུའི་ཡིད་ཀྱི་རྣམ་པར་ཤེས་པ་ཆོས་ཅན། མཚན་ཉིད་དེར་ཐལ། ལོངས་སྐུ་ཡིན་པའི་ཕྱིར་ཏེ། དེའི་ང་ཡིན་པའི་ཕྱིར་ན་མ་ཁྱབ། མ་གྲུབ་ན། དེར་ཐལ་
དེ་ལོངས་སྐུའི་མཚན་གཞི་ཡིན་པའི་ཕྱིར་ཏེ། གང་ཟག་གི་ཡིད་ཀྱི་རྣམ་པར་ཤེས་པ་གང་ཟག་ཡིན་པའི་ཕྱིར་ཏེ། རྟོག་གེ་འབར་བ་ལས། ཁོ་བོ་ཅག་རྣམ་པར་ཤེས་པ་ལ་ཐ་སྙད་དུ་བདག་གི་སྒྲས་དངོས་སུ་འདོགས་ཏེ་འདི་ལྟར་རྣམ་པར་ཤེས་
པ་ནི་ཡང་སྲིད་པར་སྐྱེ་བ་ལེན་པའི་ཕྱིར་བདག་ཡིན་ནོ། །ཞེས་བཤད་པའི་ཕྱིར། རྩ་བར་འདོད་ན། དེ་ཆོས་ཅན། ཁྱོད་ཀྱི་འཁོར་དུ་གྱུར་པའི་བྱང་འཕགས་ཡོད་པར་ཐལ་ལོ། །འདོད་ན། དེ་ཆོས་ཅན། ཁྱོད་མངོན་སུམ་དུ་རྟོགས་

[014B] །འདོད་མི་ནུས་ཏེ། ཁྱོད་སངས་རྒྱས་འཕགས་པ་ནང་ཕན་ཚུན་ཁོ་ནའི་མངོན་སུམ་གྱི་སྦྱོད་ཡུལ་ཡིན་པའི་ཕྱིར་ཏེ། ཡེ་ཤེས་ཆོས་སྐུ་ཡིན་པའི་ཕྱིར། ཡང་ཁ་ཅིག། གང་ཟག་གི་བདག་མེད་ཆོས་ཅན། །
ལོངས་སྐུ་ཡིན་པར་ཐལ། ངེས་པ་ལྔ་ལྡན་གྱི་གཟུགས་སྐུ་མཐར་ཐུག་ཡིན་པའི་ཕྱིར། མ་གྲུབ་ན། ངེས་པ་ལྔ་ལྡན་གྱི་གཟུགས་སྐུ་ཆོས་ཅན། མཐར་ཐུག་ཡིན་པར་ཐལ། སྦྱོར་བཞི་བསྒོམས་སྟོབས་ཀྱིས་ཐོབ་པའི་འབྲས་བུ་མཐར་ཐུག་
ཡིན་པའི་ཕྱིར་ན་ཆོས་ཅན་སྐྱོན་ཅན་གྱིས་ལན་ཐོབ་སོ། །མ་གྲུབ་ན། དེར་ཐལ། འབྲུས་བུ་ཆོས་སྐུ་ཡིན་པའི་ཕྱིར། ཁ་ཅིག་སེམས་ཅན་ཐམས་ཅད་སངས་རྒྱས་པའི་དུས་ཀྱི་ལོངས་སྐུ་ཆོས་ཅན། མཚན་ཉིད་དེར་ཐལ། ལོངས་སྐུ་
ཡིན་པའི་ཕྱིར། འདོད་ན། དེ་ཆོས་ཅན། འཁོར་ངེས་པ་བྱང་སེམས་འཕགས་པ་ཤ་སྟག་གིས་བསྐོར་བར་ཐལ་ལོ། །འདོད་ན། དེའི་དུས་སུ་སེམས་ཅན་ཡོད་པར་ཐལ། དེའི་དུས་སུ་བྱང་སེམས་འཕགས་པ་ཡོད་པའི་ཕྱིར་ཏེ། དེའི་དུས་
སུ་ལོངས་སྐུའི་འཁོར་དུ་བྱུང་བའི་བྱང་སེམས་འཕགས་པ་ཡོད་པའི་ཕྱིར་ན་མ་ཁྱབ། ཁ་ཅིག་དེ་རིང་གི་དུས་ཀྱི་ལོངས་སྐུ་ཆོས་ཅན། དུས་ངེས་པ་ཇི་སྲིད་འཁོར་བ་མ་སྟོང་གི་བར་དུ་བཞུགས་པར་ཐལ། ལོངས་སྐུ་ཡིན་པའི་ཕྱིར། འདོད་ན། དེ་ཆོས་
ཅན༑ སང་གི་དུས་སུ་བཞུགས་པར་ཐལ་ལོ་ཟེར་ན་མ་ཁྱབ། ཁ་ཅིག་ལོངས་སྐུ་བཞུགས་པའི་གནས་འོག་མིན་དེ། གནས་གཙང་ལྔའི་ནང་ཚན་གྱི་འོག་མིན་ཡིན་ཟེར་ན། དེ་མ་ཡིན་པར་ཐལ། དེའི་ནང་ཚན་དུ་གྱུར་པའི་འོག་མིན་གྱི་
རྟེན་ཅན་གྱི་ཕྱིར་མི་འོང་ཡོད་པ་གང་ཞིག། གཅིག་ཤོས་ན་ཐེག་དམན་གང་ཟག་མེད་པའི་ཕྱིར། དེས་ན་ལོངས་སྐུ་བཞུགས་པའི་གནས་འོག་མིན་སྟག་པོ་བཀོད་པ་དེ་གནས་གཙང་ལྔའི་ནང་ཚན་གྱི་འོག་མིན་གྱི་སྟེང་དུ་གྲོང་ལས་

[015A]༄༅། །དགོན་པའི་ཚུལ་དུ་ཡོད་པར་བཤད་དོ། །གང་གིས་སྲིད་པ་ཇི་སྲིད་པར། །ཞེས་སོགས་ཀྱིས་སྐབས་སུ་གཉིས་ལས། དང་པོ་ནི། སྤྲུལ་སྐུའི་རྒྱུན་ཆད་པའི་དུས་མི་སྲིད་དེ། འཁོར་བ་ཇི་སྲིད་གནས་ཀྱི་བར་དུ་མཛད་པ་བཅུ་གཉིས་
ཀྱི་ཚུལ་བསྟན་པའི་སྤྲུལ་སྐུ་རྒྱུན་མི་འཆད་དུ་འབྱུང་བ་ཡིན་པའི་ཕྱིར། གཉིས་པ་ལ། ངེས་པ་ལྔ་དང་མི་ལྡན་པས་རབ་ཏུ་བྱེ་བའི་མཐར་ཐུག་གི་གཟུགས་སྐུ་སྤྲུལ་སྐུའི་མཚན་ཉིད། དེ་ལ་དབྱེ་ན། བཟོ་པོ་སྤྲུལ་སྐུ། སྐྱེ་བ་སྤྲུལ་སྐུ། བྱང་ཆུབ་ཆེན་
པོའི་སྤྲུལ་སྐུ་དང་གསུམ་ལས། དང་པོ་ནི། སྟོན་པས་བཟོ་བོ་བིཤ་ཀ་རྨར་སྤྲུལ་པའི་སྤྲུལ་སྐུ་ལྟ་བུ། གཉིས་པ་ནི། སྟོན་པ་རི་དྭགས་རུ་རུར་སྤྲུལ་པའི་སྤྲུལ་སྐུ་ལྟ་བུ། གསུམ་པ་ནི། བདག་ཅག་གི་སྟོན་པ་ཤཱ་ཀྱ་ཐུབ་པ་ལྟ་བུ། དེ་ཡང་ཡིན་ཏེ་
མདོ་སྡེ་རྒྱན་ལས། བཟོ་དང་སྐྱེ་བ་བྱང་ཆུབ་ཆེ། །མྱ་ངན་འདའ་པར་རྟག་སྟོན་པ། །སངས་རྒྱས་སྤྲུལ་པའི་སྐུ་དེ་ནི། །རྣམ་པར་གྲོལ་བའི་ཐབས་ཆེན་པོ། །ཞེས་བཤད་པའི་ཕྱིར། རྩོད་པ་སྤོང་བ་ལ། ཁོ་ན་རེ། བྱང་སེམས་རྒྱུན་མཐའ་བས་སྤྲུལ་པའི་
སྤྲུལ་སྐུ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེ་ཡོད་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། འཇུག་པ་ལས། བ་སྤུའི་ཁུང་བུར་བྱང་ཆུབ་སེམས་རྣམས་དང། །ལྷན་ཅིག་རྫོགས་སངས་རྒྱས་སྐུ་བགྲང་འདས་དང། །དེ་བཞིན་ལྷ་དང་
ལྷ་མིན་མི་དག་ཀྱང། །སྐད་ཅིག་སྐད་ཅིག་ལ་ནི་སྟོན་པར་ནུས། །ཞེས་བཤད་པའི་ཕྱིར། ཁ་ཅིག་ སྟོན་པ་རི་བོང་དུ་སྤྲུལ་པའ་རི་བོང་དེ་རི་བོང་ཡིན་ཟེར་ན། དེའི་གཟུགས་དེ་རི་བོང་གི་གཟུགས་ཡིན་པར་ཐལ། དམ་བཅའ་འཐད་པའི་ཕྱིར་
འདོད་མི་ནུས་ཏེ། སངས་རྒྱས་ཀྱི་སྐུ་ཡིན་པའི་ཕྱིར། བྱས་པ་ལ་ཁོ་ན་རེ། དེ་རི་བོང་ཡིན་པར་ཐལ། དེ་མིར་སྤྲུལ་པའི་མི་དེ་མི་ཡིན་པའི་ཕྱིར་ན་མ་ཁྱབ་སྟེ། འོ་ན། རི་བོང་དང་སངས་རྒྱས་ཀྱི་གཞི་མཐུན་ཡོད་པར་ཐལ། མི་དང་སངས་རྒྱས་ཀྱི་

[015B] ཁྱབ་པ་འགྲིག་གཞན་ཡང། སྟོན་པ་ཆུར་སྤྲུལ་པའི་ཆུ་དེ་ཆུ་ཡིན་པར་ཐལ། དེས་རི་བོང་དུ་སྤྲུལ་པའི་རི་བོང་དེ་རི་བོང་ཡིན་པའི་ཕྱིར། རྟགས་ཁས། ཁ་ཅིག་སྤྲུལ་སྐུ་སངས་རྒྱས་མ་ཡིན་ཏེ། རྡོ་རྗེ་གཅོད་པའི་མདོ་ལས་
གང་དག་ང་ལ་གཟུགས་སུ་མཐོང། །གང་དག་ང་ལ་སྒྲར་ཤེས་བ། །ལོག་པའི་ལམ་དུ་ཞུགས་པ་ཡི། །སྐྱེ་བོ་དེ་དག་ང་མི་མཐོང། །ཞེས་བཤད་པའི་ཕྱིར། ཟེར་ན་མི་འཐད་དེ། དེ་ལྟར་ཁས་ལེན་ན། མདོ་དེ་གསུང་བ་པོ་སངས་རྒྱས་མ་ཡིན་པར་ཁས་
ལེན་དགོས་པའི་ཕྱིར། ཁ་ཅིག་སྤྲུལ་སྐུ་སངས་རྒྱས་མ་ཡིན་པར་ཐལ། དེ་སངས་རྒྱས་ཀྱི་གཟུགས་བརྙན་ཡིན་པའི་ཕྱིར་ཏེ། བེ་ཌཱུརྱའི་ས་གཞི་གཙང་མ་ལ། །བརྒྱ་བྱིན་གྱི་ལུས་ཀྱི་གཟུགས་བརྙན་ཤར་བ་དེ། བརྒྱ་བྱིན་གྱི་གཟུགས་བརྙན་ཡིན་པ་
བཞིན་དུ་སྤྲུལ་སྐུ་སངས་རྒྱས་ཀྱི་གཟུགས་བརྙན་ཡིན་པའི་ཕྱིར་ཏེ། རྒྱུད་བ་མ་ལས། ཇི་ལྟར་བཻཌཱུརྱའི་ས་གཞི་གཙང་མ་ལ། །ལྷ་དབང་ལུས་ཀྱི་གཟུགས་བརྙན་འཆར་བ་ལྟར། །དེ་བཞིན་འགྲོ་སེམས་ས་གཞི་གཙང་མ་ལ། །ཐུབ་པའི་དབང་པོའི་སྐུ་ཡི་
གཟུགས་བརྙན་འཆར། །ཞེས་བཤད་པའི་ཕྱིར་ན། མ་ཁྱབ་སྟེ། ལུང་དེའི་དོན་བཻ་ཌཱུརྱའི་ས་གཞི་གཙང་མ་ལ་བརྒྱ་བྱིན་གྱི་ལུས་ཀྱི་གཟུགས་བརྙན་འཆར་བ་བཞིན་དུ་ག་དུལ་བྱ་ལས་དག་པའི་ངོར་སངས་རྒྱས་ཀྱི་སྤྲུལ་སྐུ་སྣང་ཞེས་པའི་དོན་ཡིན་
པའི་ཕྱིར། ཡང་ཁོ་ན་རེ། མཆོག་གི་སྤྲུལ་སྐུའི་སྐུ་དངོས་ཀྱི་གདུལ་བྱ་ཡིན་ན། གདུལ་བྱ་ལས་དག་པ་ཡིན་དགོས་པར་ཐལ། མཆོག་གི་སྤྲུལ་སྐུ་དེ་སོ་སོའི་སྐྱེ་བོ་ལས་དག་ཡན་ཆད་ཀྱི་མངོན་སུམ་གྱི་སྤྱོད་ཡུལ་ཡིན་པའི་ཕྱིར། འདོད་ན། དགེ་སློང་ལྷས་
བྱིན་ཆོས་ཅན། དེར་ཐལ། དེའི་ཕྱིར། འདོད་ན། ལས་མ་དག་པའི་གདུལ་བྱ་མེད་པར་ཐལ། འདོད་པའི་ཕྱིར་ན་མ་ཁྱབ། །དེ་བཞིན་འཁོར་བ་ཇི་སྲིད་འདིའི། །ཞེས་སོགས་ཀྱི་སྐབས་སུ། །མཐའ་དཔྱད་པ་ལ་ཁ་ཅིག་ཡེ་ཤེས་ཆོས་སྐུས་བདག་རྐྱེན་

[016A]༄༅། །བྱས་པ་ལ་བརྟེན་ནས་བྱུང་བའི་རྣམ་དཀར་གྱི་ཡོན་ཏན་དེ། ཡེ་ཤེས་ཆོས་སྐུའི་ཕྲིན་ལས་ཀྱི་མཚན་ཉིད་ཟེར་ན། རྣམ་མཁྱེན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། དེ་དང་དུས་མཉམ་ཡིན་པའི་ཕྱིར། ཁ་
ཅིག་རང་རྒྱུ་ཡེ་ཤེས་ཆོས་སྐུས་བདག་རྐྱེན་བྱས་པ་ལ་བརྟེན་ནས་བྱུང་བའི་རྣམ་དཀར་གྱི་ཡོན་ཏན་དེ་དེའི་མཚན་ཉིད་ཟེར་ན། རྣམ་མཁྱེན་ཆོས་ཅན། ཁྱོད་ཀྱི་རྒྱུ་ཡེ་ཤེས་ཆོས་སྐུས་བདག་རྐྱེན་བྱས་པ་ལ་བརྟེན་ནས་བྱུང་བའི་རྣམ་དཀར་གྱི་ཡོན་ཏན་མ་
ཡིན་པར་ཐལ། ཁྱོད་ཀྱི་རྒྱུར་གྱུར་པའི་ལུང་མ་བསྟན་ཡོད་པའི་ཕྱིར། འདོད་ན། དེ་ཆོས་ཅན། རང་རྒྱུ་ཡེ་ཤེས་ཆོས་སྐུས་བདག་རྐྱེན་བྱས་པ་ལ་བརྟེན་ནས་བྱུང་བའི་རྣམ་དཀར་གྱི་ཡོན་ཏན་ཡིན་པར་ཐལ། ཡེ་ཤེས་ཆོས་སྐུའི་ཕྲིན་ལས་ཡིན་པའི་ཕྱིར་
ཁྱབ་པ་ཁས། རང་ལུགས་ལ། རང་གི་རྒྱུར་གྱུར་པའི་ཡེ་ཤེས་ཆོས་སྐུས་བདག་རྐྱེན་བྱས་པ་ལ་བརྟེན་ནས་བྱུང་བའི་རྣམ་དཀར་གྱི་ཡོན་ཏན་དེ། ཡེ་ཤེས་ཆོས་སྐུའི་ཕྲིན་ལས་ཀྱི་མཚན་ཉིད། དེ་ལ་དབྱེ་ན། བྱ་བ་ཡུལ་ལ་ཡོད་པའི་ཕྲིན་ལས་དང་ཁྱེད་
པ་པོ་ལ་ཡོད་པའི་ཕྲིན་ལས་གཉིས་ལས། དང་པོ་ནི། གདུལ་བྱའི་རྒྱུད་ཀྱི་དགེ་བ་ལྟ་བུ་ལ་བྱེད། གཉིས་པ་ནི། སངས་རྒྱས་འཕགས་པའི་རྒྱུད་ཀྱི་དགེ་བ་ལྟ་བུ་ལ་བྱེད། །དེ་ལ་རྒྱས་པར་དབྱེ་ན་ཉེར་བདུན་ཡོད་དེ། གདུལ་བྱ་ལམ་གྱི་རྟེན་ལ་འགོད་
པའི་ཕྲིན་ལས་ནས། དེ་ལམ་གྱི་འབྲས་བུ་ལ་འགོད་པའི་ཕྲིན་ལས་ཀྱི་བར་ཉེར་བདུན་ཡོད་པའི་ཕྱིར། བྱས་པ་ལ་ཁོ་ན་རེ། སངས་རྒྱས་འཕགས་པའི་རྒྱུད་ཀྱི་འགོག་བདེན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། བྱེད་པ་
པོ་ལ་ཡོད་པའི་ཕྲིན་ལས་ཡིན་པའི་ཕྱིར་ཏེ། སངས་རྒྱས་འཕགས་པ་རང་རྒྱུད་ཀྱིས་བསྡུས་པའི་འགོག་ལམ་གང་རུང་ཡིན་པའི་ཕྱིར་ན་མ་ཁྱབ། འདོད་ན། དགེ་བ་ཡིན་པར་ཐལ། རྣམ་དཀར་གྱི་ཡོན་ཏན་ཡིན་པའི་ཕྱིར། འདོད་ན། འདུས་

[016B] དགེ་བ་ཡིན་པའི་ཕྱིར། ཁ་ཅིག་ཉན་ཐོས་དགྲ་བཅོམ་པའི་རྒྱུད་ཀྱི་འགོག་བདེན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་ཐལ། བྱ་བ་ཡུལ་ལ་ཡོད་པའི་ཕྲིན་ལས་ཡིན་པའི་ཕྱིར། དེར་ཐལ་
གདུལ་བྱའི་རྒྱུད་ཀྱིས་བསྡུས་པའི་འགོགས་ལམ་གང་རུང་ཡིན་པའི་ཕྱིར་ན་མ་ཁྱབ། ཡང་ཁ་ཅིག་སངས་རྒྱས་ཆོས་ཅན། སངས་རྒྱས་ཀྱི་ཕྲིན་ལས་ཡིན་པར་ཐལ། ཡེ་ཤེས་ཆོས་སྐུའི་ཕྲིན་ལས་ཡིན་པའི་ཕྱིར་ཏེ། མཚན་ཉིད་དེའི་ཕྱིར། དགེ་
བ་ཡིན་པའི་ཕྱིར་ཏེ། དོན་དམ་པའི་དགེ་བ་ཡིན་པའི་ཕྱིར་ན་མ་ཁྱབ། འདོད་ན། སངས་རྒྱས་ཆོས་ཅན། སངས་རྒྱས་དང་ཐ་དད་ཡིན་པར་ཐལ། སངས་རྒྱས་ཀྱི་ཕྲིན་ལས་ཡིན་པའི་ཕྱིར། བྱས་པ་ལ་ཁོ་ན་རེ། ཡེ་ཤེས་ཆོས་སྐུའི་ཕྲིན་
ལས་ཡིན་ན། ཡེ་ཤེས་ཆོས་སྐུ་དང་ཐ་དད་ཡིན་དགོས་པར་ཐལ། སངས་རྒྱས་ལ་དེའི་ཕྱིར་ན་མ་ཁྱབ། འདོད་ན། ཡེ་ཤེས་ཆོས་སྐུ་ཆོས་ཅན། དེར་ཐལ། དེའི་ཕྱིར། སྦྱོར་བ་འགོད་པ་ལ། འཕགས་པས་བཞེད་པ་ལྟར་ན། སྤྲུལ་སྐུའི་
ཕྲིན་ལས་རྒྱུན་འཆད་པའི་དུས་མི་སྲིད་དེ། སྤྲུལ་སྐུ་རྒྱུན་ཆད་པའི་དུས་མི་སྲིད་པའི་ཕྱིར། སློབ་དཔོན་གྱི་བཞེད་པ་ལྟར་ན། ཡེ་ཤེས་ཆོས་སྐུའི་ཕྲིན་ལས་རྒྱུན་འཆད་པའི་དུས་མི་སྲིད་དེ། ཡེ་ཤེས་ཆོས་སྐུ་རྒྱུན་འཆད་པའི་
དུས་མི་སྲིད་པའི་ཕྱིར། རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོའི་གསུང་ཟིན་བྲིས་སུ་བཀོད་པ་ལེགས་བཤད་གསེར་གྱི་ཕྲེང་བ་ཞེས་བྱ་བ་ལས། སྐབས་བརྒྱད་པའི་མཐའ་དཔྱོད་བཤད་ཟིན་ཏོ།། །།
ཤེར་ཕྱིན་མན་ངག་སྙིང་པོའི་དཀའ་བའི་གནད། །ལུང་རིགས་ལམ་ནས་དྲངས་ཏེ་མ་ནོར་བར། །གསལ་མཛད་ཆོས་ཀྱི་རྒྱལ་མཚན་དེའི་བཞེད་སྲོལ། །བརྒྱུད་འཛིན་དང་བཅས་བསྐལ་བརྒྱར་དང་རྒྱས་ཤོག་

[017A]༄༅། །རྣམ་གྲོལ་ཞི་བའི་རྒྱ་མཚོར་རོ་གཅིག་ཏུ། །གཞོལ་བའི་མཐའ་ཡས་ཆོས་ཚུལ་ལ་འབབ་ཀླུང། །ཚིག་གི་གཟེགས་མ་རེས་ཀྱང་དུག་གསུམ་གྱི། །དྲི་མ་ཡོངས་འཁྲུད་ལེགས་བཤད་བདུད་རྩི་
འདི། ༑དཔར་དུ་བསྐྲུན་པའི་རྣམ་དཀར་ཕུང་པོའི་མཐུས། །ཡང་དག་ཆོས་ཀྱི་སྒོ་མོ་སྟོང་ཕྲག་བརྒྱ། །གདངས་ཏེ་རྒྱུད་ལྔའི་འགྲོ་བ་མ་ལུས་པ། །ངེས་ལེགས་ནོར་བུའི་མཛོད་ལ་དབང་འབྱོར་ཤོག། བོད་རྒྱལ་ལོ་་
རབ་བྱུང་བཅུ་བདུན་པའི་ས་འབྲུག་ལོར་སེར་བྱེས་དཔེ་མཛོད་ཁང་ནས་འགྲོ་གྲོན་གཏང་སྟེ་དཔར་དུ་བསྐྲུན་པའོ། །ཤཱཀྱའི་དགེ་སྦྱོང་ཆོས་སྨྲ་བ་ངག་དབང་བློ་བཟང་བསྟན་འཛིན་རྒྱ་མཚོས་སྦྱར་བའོ།། །།དཔར་འདི་སེར་བྱེས་གྲྭ་ཚང་
དུ་བཞུགས་



﻿
[000]༄༅ །རྗེ་བཙུན་ཆོས་ཀྱི་རྒྱལ་མཚན་གྱི་གསུང་ཟིན་བྲིས་སུ་བཀོད་པ་ལེགས་བཤད་གསེར་གྱི་ཕྲེང་བ་ཞེས་བྱ་བ་ལས། སྐབས་གསུམ་པའི་མཐའ་དཔྱོད་བཞུགས་སོ། །

[001A]༄༅། །གཞི་ཐམས་ཅད་ཡོངས་སུ་ཤེས་པ་མེད་པར་ལམ་ལེགས་པར་ཡོངས་སུ་ཤེས་པ་མེད་པས་ཐམས་ཅད་ཤེས་པ་ཉིད། ཅེས་སོགས་ཀྱི་སྐབས་སུ། སྦྱོར་བ་དང། མཐའ་བཅད་པ་གཉིས། དང་པོ་
ནི་ལམ་ཤེས་ཀྱི་རྗེས་སུ་གཞི་ཤེས་འཆད་པའི་རྒྱུ་མཚན་ཡོད་དེ། སྐྱེས་བུ་འབྲིང་དང་ཐུན་མོང་བའི་ལམ་གྱི་རིམ་པས་བསྡུས་པའི་བདེན་གཞི་མི་རྟག་སོགས་བཅུ་དྲུག་རྟོགས་པའི་ལམ་མ་ཐོབ་པར་སྐྱེས་བུ་ཆེན་པོའི་ལམ་རིམ་
གྱིས་བསྡུས་པའི་ལམ་ཤེས་མི་འཐོབ་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། གཉིས་པ་ལ་གསུམ་ལས། དང་པོ་ནི། ཁ་ཅིག་གཞི་གང་ཟག་གི་བདག་མེད་པར་མངོན་སུམ་དུ་རྟོགས་པའི་ཉི་ཚེ་བའི་མཁྱེན་པ། གཞི་
ཤེས་ཀྱི་མཚན་ཉིད་ཅེས་གསུང་བ་མི་འཐད་དེ། སངས་རྒྱས་འཕགས་པའི་རྒྱུད་ལ་གཞི་ཤེས་ཡོད་པའི་ཕྱིར། རྟགས་བསྒྲུབ་ཟིན། རོང་ཊཱིཀ་པ་ན་རེ། གཞི་གང་ཟག་གི་བདག་མེད་པར་མངོན་སུམ་དུ་རྟོགས་པའི་མཁྱེན་
པ་གཞི་ཤེས་ཀྱི་མཚན་ཉིད། ཟེར་ན། ཉན་ཐོས་འཕགས་པའི་རྒྱུད་ཀྱི་འདུས་བྱས་མི་རྟག་པར་མངོན་སུམ་དུ་རྟོགས་པའི་མཁྱེན་པ་ཆོས་ཅན། མཚན་ཉིད་དེར་ཐལ། མཚན་བྱ་དེའི་ཕྱིར། འདོད་ན། ཉན་ཐོས་འཕགས་
པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེས། འདུས་བྱས་མི་རྟག་པར་མངོན་སུམ་དུ་རྟོགས་པར་ཐལ། འདོད་པའི་ཕྱིར། འདོད་ན། ཉན་ཐོས་ཀྱི་མཐོང་ལམ་བར་ཆད་མེད་ལམ་
དེས༑ འདུས་བྱས་མི་རྟག་པར་མངོན་སུམ་དུ་རྟོགས་པར་ཐལ། འདོད་པའི་ཕྱིར། འདོད་ན། ཉན་ཐོས་ཀྱི་མཐོང་ལམ་བར་ཆད་མེད་ལམ་ཆོས་ཅན། ཁྱོད་ཀྱིས་དེ་མངོན་སུམ་དུ་མ་རྟོགས་པར་ཐལ། ཁྱོད་བར་ཆད་

[002A]༄༅། །མེད་ལམ་ཡིན་པའི་ཕྱིར། གཞན་ཡང། རང་རྒྱལ་གྱི་མཐོང་ལམ་བར་ཆད་མེད་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། ཆོས་ཅན་
དེ་ཡིན་པའི་ཕྱིར། གཞན་ཡང། བྱང་འཕགས་ཀྱི་རྒྱུད་ཀྱི་གང་ཟག་གི་བདག་མེད་དོན་སྤྱིའི་ཚུལ་གྱིས་རྟོགས་པའི་བློ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་བསལ་སླ། མཁས་པ་ཁ་
ཅིག་རང་རྒྱུད་ལྡན་གྱི་གང་ཟག་གི་རྒྱུད་ཀྱི་བདག་མེད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཡེ་ཤེས་གང་ཞིག་ཉན་ཐོས་ཀྱི་རྟོགས་རིགས་སུ་གནས་པ། གཞི་ཤེས་ཀྱི་མཚན་ཉིད། ཟེར་ན་
རང་རྒྱལ་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། ཟུར་ཕྱི་མ་དེར་ཐལ། མཚོན་བྱ་དེའི་ཕྱིར། དེར་ཐལ། རང་རྒྱལ་གྱི་མཐོང་ལམ་བར་ཆད་མེད་ལམ་ཡིན་པའི་ཕྱིར། རྩ་བར་འདོད་ན། ཉན་ཐོས་
སློབ་པ་འཕགས་པས་གཉིས་སྟོང་བསྒོམ་བྱའི་གཙོ་བོར་བྱེད་པར་ཐལ། འདོད་པའི་ཕྱིར། འདོད་ན། དེས་གཟུང་འཛིན་རྫས་གཞན་དུ་འཛིན་པའི་རྟོག་པ་སྤང་བྱའི་གཙོ་བོར་བྱེད་པར་ཐལ། འདོད་པའི་ཕྱིར་
འདོད་ན། ཉན་ཐོས་དགྲ་བཅོམ་པས་གཟུང་འཛིན་རྫས་གཞན་དུ་འཛིན་པའི་རྟོག་པ་སྤངས་པར་ཐལ། འདོད་པའི་ཕྱིར། འདོད་ན། རྣམ་པར་ཐར་པ་ཅུང་ཟད་ཙམ་ཞིག་གིས་ལྷག་པ་ཞེས་སོགས་ཀྱི་དོན་མ་
གྲུབ་པར་ཐལ། འདོད་པའི་ཕྱིར། ཁ་ཅིག་ཐེག་དམན་གྱི་རིགས་ཅན་རྗེས་སུ་གཟུང་བའི་ཕྱིར་དུ་གཙོ་བོར་སྒོམ་པར་བྱེད་པའི་འཕགས་རྒྱུད་ཀྱི་མཁྱེན་པ། གཞི་ཤེས་ཀྱི་མཚན་ཉིད་ཟེར་ན། གང་ཟག་གི་བདག་

[002B] མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་སླ། འདོད་ན། དེ་བྱང་སེམས་མཐོང་ལམ་པས་ཐེག་དམན་གྱི་རིགས་ཅན་རྗེས་སུ་
གཟུང་བའི་ཕྱིར་དུ་གཙོ་བོར་སྒོམ་པར་ཐལ། འདོད་པའི་ཕྱིར། འདོད་ན། དེ་བྱང་སེམས་མཐོང་ལམ་པས་གཙོ་བོར་སྒོམ་པར་ཐལ། འདོད་པའི་ཕྱིར། འདོད་ན། བྱང་སེམས་མཐོང་ལམ་པས་གཞི་
བདག་མེད་བསྒོམ་བྱའི་གཙོ་བོར་བྱེད་པར་ཐལ། འདོད་པའི་ཕྱིར། འདོད་ན། དེས་གང་ཟག་གི་བདག་འཛིན་སྤང་བྱའི་གཙོ་བོར་བྱེད་པར་ཐལ། འདོད་པའི་ཕྱིར། ཁོ་ན་རེ། བྱང་སེམས་མཐོང་
ལམ་པས་ཐེག་དམན་གྱི་རིགས་ཅན་རྗེས་སུ་གཟུང་བའི་ཕྱིར་དུ་གང་ཟག་གི་བདག་མེད་གཙོ་བོར་སྒོམ་པར་ཐལ། དེས་ཐེག་དམན་གྱི་རིགས་ཅན་རྗེས་སུ་གཟུང་བའི་ཕྱིར་དུ་གཙོ་བོར་བསྒོམ་པར་བྱ་བ་
གཅིག་གཞི་གྲུབ་པའི་ཕྱིར། ཟེར་ན། མ་ཁྱབ་སྟེ། དེས་ཐེག་དམན་གྱི་རིགས་ཅན་རྗེས་སུ་གཟུང་བའི་ཕྱིར་དུ་གང་ཟག་གི་བདག་འཛིན་སྤང་བྱའི་གཙོ་བོར་བྱེད་པར་ཐལ། དེས་དེའི་ཕྱིར་དུ་གང་ཟག་གི་
བདག་མེད་གཙོ་བོར་སྒོམ་པའི་ཕྱིར། འདོད་ན། དེས་ཐེག་དམན་གྱི་རིགས་ཅན་རྗེས་སུ་གཟུང་བའི་ཕྱིར་དུ་འཁོར་བ་སྤང་བྱའི་གཙོ་བོར་བྱེད་པར་ཐལ། འདོད་པའི་ཕྱིར། འདོད་ན། དེས་ཐེག་དམན་
གྱི་རིགས་ཅན་རྗེས་སུ་གཟུང་བའི་ཕྱིར་དུ་འཁོར་བར་སྐྱེ་བ་མི་ལེན་པར་ཐལ། འདོད་པའི་ཕྱིར། འདོད་ན། དེས་གཞན་དོན་དུ་སྐྱེ་བ་ལེན་པ་དེ་ཐེག་ཆེན་གྱི་རིགས་ཅན་ཁོ་ན་རྗེས་སུ་གཟུང་བའི་ཕྱིར་དུ་སྐྱེ་བ་

[003A]༄༅། །ལེན་པར་ཐལ། འདོད་པའི་ཕྱིར། འདོད་ན། དེ་ལས་ངོ་མཚར་ཆེ་བ་ཅི་ཡོད། གཞན་ཡང། བྱང་སེམས་མཐོང་ལམ་པས་ཐེག་དམན་གྱི་རིགས་ཅན་རྗེས་སུ་གཟུང་བའི་ཕྱིར་དུ་སྟོང་
ཉིད་བསྒོམ་བྱའི་གཙོ་བོར་མི་བྱེད་པར་ཐལ། དེས་ཐེག་དམན་གྱི་རིགས་ཅན་རྗེས་སུ་གཟུང་བའི་ཕྱིར་དུ་གང་ཟག་གི་བདག་མེད་གཙོ་བོར་སྒོམ་པའི་ཕྱིར། རྟགས་ཁས། འདོད་ན། དེས་ཐེག་དམན་གྱི་རིགས་
ཅན་རྗེས་སུ་གཟུང་བའི་ཕྱིར་དུ་བདེན་འཛིན་སྤང་བྱའི་གཙོ་བོར་མི་བྱེད་པར་ཐལ། འདོད་པའི་ཕྱིར། འདོད་ན། དེས་ཐེག་དམན་གྱི་རིགས་ཅན་རྗེས་སུ་གཟུང་བའི་ཕྱིར་དུ་ཤེས་སྒྲིབ་སྤང་བྱའི་གཙོ་བོར་མི་བྱེད་པར་
ཐལ༑ འདོད་པའི་ཕྱིར། འདོད་ན། དེས་དེའི་ཕྱིར་དུ་རྫོགས་པའི་བྱང་ཆུབ་འཐོབ་བྱའི་གཙོ་བོར་མི་བྱེད་པར་ཐལ། འདོད་པའི་ཕྱིར། གཞན་ཡང། གཞི་ཤེས་ཡིན་ན་གཞན་དོན་དུ་གཙོ་བོར་བསྒོམ་པར་བྱ་བའི་ལམ་
ཡིན་པས་ཁྱབ་པར་ཐལ། མཚན་ཉིད་དེ་འཐད་པའི་ཕྱིར། འདོད་ན། འཕགས་པ་ཡིན་ན་གཞན་དོན་གཙོ་བོར་དོན་དུ་གཉེར་བའི་གང་ཟག་ཡིན་དགོས་པར་ཐལ། འདོད་པའི་ཕྱིར། འདོད་ན། ཉན་ཐོས་མཐོང་ལམ་
པ་ཆོས་ཅན། དེར་ཐལ། དེའི་ཕྱིར། གཞན་ཡང། མཚན་ཉིད་དེ་ལྟར་འཇོག་པ་དང། ཐེག་དམན་འཕགས་པའི་མཁྱེན་པ་ཡིན་ན་གཞི་ཤེས་ཡིན་པས་ཁྱབ་ཟེར་བ་ནང་འགལ་ཏེ། སྟོང་ཉིད་མངོན་སུམ་དུ་རྟོགས་པའི་
ཉན་ཐོས་ཀྱི་མཐོང་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན་སོང། དེར་ཐལ། ཐེག་དམན་འཕགས་པའི་མཁྱེན་པ་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། ཉན་ཐོས་འཕགས་

[003B] དེར་ཐལ། སྟོང་ཉིད་རྟོགས་པའི་ཉན་ཐོས་འཕགས་པ་ཡོད་པའི་ཕྱིར་ཏེ། སྟོང་ཉིད་རྟོགས་པའི་བྱང་སེམས་ཚོགས་ལམ་པ་ཐེག་དམན་
ལམ་དུ་འཇུག་པ་ཡོད་པའི་ཕྱིར། རྩ་བར་འདོད་ན། དེ་ཆོས་ཅན། ཁྱོད་ཉན་ཐོས་མཐོང་ལམ་པས་གཙོ་བོར་སྒོམ་པར་ཐལ། འདོད་པ་གང་ཞིག་ཁྱོད་ཉན་ཐོས་མཐོང་ལམ་པའི་མཁྱེན་པ་ཡིན་པའི་ཕྱིར། འདོད་ན་
ཉན་ཐོས་མཐོང་ལམ་པས་གཙོ་བོར་སྟོང་ཉིད་སྒོམ་པར་ཐལ། འདོད་པའི་ཕྱིར། ཁོ་ན་རེ། དེ་ཆོས་ཅན། ཐེག་དམན་གྱི་རིགས་ཅན་རྗེས་སུ་གཟུང་བའི་ཕྱིར་དུ་གཙོ་བོར་སྒོམ་པའི་འཕགས་རྒྱུད་ཀྱི་མཁྱེན་པ་ཡིན་
པར་ཐལ། ཁྱོད་སྟོང་ཉིད་རྟོགས་པའི་ཉན་ཐོས་མཐོང་ལམ་པ་རྗེས་སུ་གཟུང་བའི་ཕྱིར་དུ་གཙོ་བོར་བསྒོམ་པར་བྱ་བའི་འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། མ་གྲུབ་ན། སྟོང་ཉིད་རྟོགས་པའི་ཉན་ཐོས་ཀྱི་
མཐོང་ལམ་དེ། སྟོང་ཉིད་རྟོགས་པའི་ཉན་ཐོས་མཐོང་ལམ་པ་རྗེས་སུ་གཟུང་བའི་ཕྱིར་དུ་གཙོ་བོར་བསྒོམ་པར་བྱ་བའི་འཕགས་རྒྱུད་ཀྱི་མཁྱེན་པ་ཡིན་པར་ཐལ། སྟོང་ཉིད་རྟོགས་པའི་ཉན་ཐོས་མཐོང་ལམ་པ་
དེས་གཙོ་བོར་རང་དོན་དུ་སྟོང་ཉིད་སྒོམ་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཀྱིས་གཙོ་བོར་རང་དོན་དུ་སྟོང་ཉིད་སྒོམ་པར་ཐལ། ཆོས་ཅན་དེའི་ཕྱིར། དེས་ན། སྟོང་ཉིད་རྟོགས་པའི་ཉན་ཐོས་མཐོང་ལམ་པ་
དེས་གཙོ་བོར་རང་དོན་དུ་སྟོང་ཉིད་སྒོམ། རང་དོན་དུ་གཙོ་བོར་སྟོང་ཉིད་མི་སྒོམ་ཞེས་ཟེར་བ་ལ་ནང་འགལ་ཡོད་དེ། སྟོང་ཉིད་རྟོགས་པའི་ཉན་ཐོས་མཐོང་ལམ་པ་དེས་རང་དོན་དུ་གཙོ་བོར་སྟོང་ཉིད་སྒོམ་པར་ཐལ། དེས་

[004A]༄༅། །ཁོ་རང་རྗེས་སུ་གཟུང་བའི་ཕྱིར་དུ་གཙོ་བོར་སྟོང་ཉིད་སྒོམ་པའི་ཕྱིར། མ་གྲུབ་ན་སོང། དེར་ཐལ། སྟོང་ཉིད་རྟོགས་པའི་ཉན་ཐོས་ཀྱི་མཐོང་ལམ་དེ། སྟོང་ཉིད་རྟོགས་པའི་རྟོགས་པའི་ཉན་ཐོས་མཐོང་ལམ་
པ་རྗེས་སུ་གཟུང་བའི་ཕྱིར་དུ་གཙོ་བོར་བསྒོམ་པར་བྱ་བའི་འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། འཁོར་གསུམ་གྱི་ཕྲེང་བ་ཡིན་ནོ། །ཁ་ཅིག་ཐེག་དམན་གྱི་རྟོགས་རིགས་སུ་གནས་པའི་འཕགས་རྒྱུད་ཀྱི་མཁྱེན་
པ་དང། ཐེག་དམན་འཕགས་པའི་མཁྱེན་པ་གང་རུང། གཞི་ཤེས་ཀྱི་མཚན་ཉིད་ཟེར་ན། ཉན་ཐོས་འཕགས་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་
ཕྱིར༑ མ་གྲུབ་ན། དེར་ཐལ། ཐེག་དམན་འཕགས་པའི་མཁྱེན་པ་ཡིན་པའི་ཕྱིར། རྟགས་གྲུབ་སྟེ། དེ་འདྲ་བ་ཡོད་པའི་ཕྱིར། རྩ་བར་འདོད་ན། དེ་མི་འཐུན་ཕྱོགས་ཀྱི་གཞི་ཤེས་ཡིན་པར་ཐལ། དེ་གཞི་ཤེས་ཡིན་
པའི་ཕྱིར། འདོད་ན། བྱང་སེམས་འཕགས་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་བ་དེ་གཉེན་པོ་ཕྱོགས་ཀྱི་གཞི་ཤེས་ཡིན་པར་ཐལ། འདོད་པའི་ཕྱིར། གཞན་ཡང། སྟོང་ཉིད་མངོན་སུམ་དུ་རྟོགས་
པའི་ཉན་ཐོས་ཀྱི་མཐོང་ལམ་དང་སངས་འཕགས་ཀྱི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་གཉིས་ཀ་ཆོས་ཅན། མཚན་ཉིད་དེར་ཐལ། གཞི་ཤེས་ཡིན་པའི་ཕྱིར། ཁྱབ་པ་ཁས་
མ་གྲུབ་ན་སོང། དེར་ཐལ། སྔ་མ་དེ་ཡང་གཞི་ཤེས་ཡིན། ཕྱི་མ་དེ་ཡང་གཞི་ཤེས་ཡིན་པའི་ཕྱིར། དང་པོ་མ་གྲུབ་ན། དེ་ཆོས་ཅན། གཞི་ཤེས་ཡིན་པར་ཐལ། མཚན་ཉིད་དེའི་ཕྱིར། ཁྱབ་པ་ཁས། རྩ་བར་

[004B] དེ་ཆོས་ཅན། ཐེག་དམན་གྱི་རྟོགས་རིགས་སུ་གནས་པའི་འཕགས་རྒྱད་ཀྱི་མཁྱེན་པ་ཡིན་པར་ཐལ། འདོད་པ་གང་ཞིག་ཕྱི་མ་མ་ཡིན་པའི་ཕྱིར། འདོད་ན། སྔ་མ་དེ་ཐེག་དམན་གྱི་རྟོགས་རིགས་སུ་
གནས་པར་ཐལ་ལོ། ཁོ་ན་རེ། ཐེག་དམན་འཕགས་པའི་མཁྱེན་པ་ཡིན་ན་གཞི་ཤེས་ཡིན་པས་ཁྱབ་པར་ཐལ། །ཐེག་ཆེན་འཕགས་པའི་མཁྱེན་པ་ཡིན་ན། ལ་ཤེས་ཡིན་པས་ཁྱབ་པའི་ཕྱིར། ཟེར་ན། ཐེག་དམན་འཕགས་བའི་མཁྱེན་པ་ཡིན་ན་བདེན་འཛིན་གྱིས་བཅིངས་པས་
ཁྱབ་པར་ཐལ། ཐེག་ཆེན་འཕགས་པའི་མཁྱེན་པ་ཡིན་ན་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པས་ཁྱབ་པའི་ཕྱིར། ཁྱབ་པ་འགྲིག་འདོད་ན། ཉན་ཐོས་འཕགས་པའི་རྒྱུད་ཀྱི་ཏོང་ཉིད་མངོན་སུམ་
དུ་རྟོགས་པའི་མཁྱེན་པ་ཆོས་ཅན། དེར་ཐལ། དེའི་ཕྱིར། གཞན་ཡང། ཐེག་དམན་འཕགས་པའི་མཁྱེན་པ་ཡིན་ན། མི་འཐུན་ཕྱོགས་ཀྱི་གཞི་ཤེས་ཡིན་པས་ཁྱབ་པར་ཐལ། དེ་ཡིན་ན་གཞི་ཤེས་ཡིན་པས་
ཁྱབ་པའི་ཕྱིར། རྟགས་ཁས། འདོད་ན། ཐེག་ཆེན་འཕགས་པའི་མཁྱེན་པ་ཡིན་ན། གཉེན་པོ་ཕྱོགས་ཀྱི་གཞི་ཤེས་ཡིན་དགོས་པར་ཐལ། འདོད་པའི་ཕྱིར། འདོད་ན། བྱང་སེམས་མཐོང་ལམ་པའི་རྒྱུད་ཀྱི་ཀུན་
རྫོབ་སེམས་བསྐྱེད་ཆོས་ཅན། དེར་ཐལ། དེའི་ཕྱིར། རྟགས་སླ། ཁོ་ན་རེ། ཐེག་དམན་འཕགས་པའི་མཁྱེན་པ་ཡིན་ན། གཞི་ཤེས་ཡིན་པས་ཁྱབ་པར་ཐལ། ཐེག་དམན་འཕགས་པའི་མཁྱེན་པ་ཡིན་ན། ཐེག་
དམན་གྱི་རྟོགས་རིགས་སུ་གནས་པས་ཁྱབ་པའི་ཕྱིར། མ་གྲུབ་ན། ཐེག་དམན་སློབ་པ་འཕགས་པ་ཡིན་ན་ཐེག་དམན་གྱི་རིགས་ཅན་ཡིན་པས་མ་ཁྱབ་པར་ཐལ། ཐེག་དམན་འཕགས་པའི་མཁྱེན་

[005A]༄༅། །པ་ཡིན་ན་ཐེག་དམན་གྱི་རྟོགས་རིགས་སུ་གནས་པས་མ་ཁྱབ་པའི་ཕྱིར། ཞེས་ཟེར་ན། འཕགས་རྒྱུད་ཀྱི་མཁྱེན་པ་ཡིན་ན་མཁྱེན་གསུམ་གང་རུང་ཡིན་དགོས་པར་ཐལ། ཐེག་དམན་འཕགས་པའི་མཁྱེན་པ་ཡོན་ན་བཞི་ཤེས་
ཡིན་དགོས་པའི་ཕྱིར། རྟགས་ཁས། འདོད་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། དེར་ཐལ། དེའི་ཕྱིར། འདོད་
མི་ནུས་ཏེ། གཞི་ཤེས་ཀྱང་མ་ཡིན། ལམ་ཤེས་ཀྱང་མ་ཡིན། རྣམ་མཁྱེན་ཡང་མ་ཡིན་པའི་ཕྱིར། དང་པོ་གྲུབ་སྟེ། ཐེག་དམན་གྱི་རྟོགས་རིགས་སུ་མི་གནས་པའི་ཕྱིར་ཏེ། ཐེག་ཆེན་ཀུན་རྫོབ་སེམས་བསྐྱེད་
ཡིན་པའི་ཕྱིར། ཕྱི་མ་རྣམས་སླ། ཁ་ཅིག་གཞི་ཤེས་ལ་དབྱེ་ན། གཉེན་པོ་ཕྱོགས་ཀྱི་གཞི་ཤེས་དང། མི་འཐུན་ཕྱོགས་ཀྱི་གཞི་ཤེས་གཉིས་སུ་ཡོད་ཟེར་ན། མི་འཐུན་གཉེན་པོའི་ཕྱོགས་དག་དང། །ཞེས་ཕྱོགས་
ཀྱི་སྒྲ་སྨོས་པ་ལ་དགོས་པ་མེད་པར་ཐལ། དམ་བཅའ་དེ་འཐད་པའི་ཕྱིར། གཞན་ཡང། བྱང་འཕགས་ཀྱི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་གཞི་ཤེས་ཡིན་པར་ཐལ། གཞི་ཤེས་ལ་
གཉེན་པོ་ཕྱོགས་ཀྱི་གཞི་ཤེས་དང། མི་འཐུན་ཕྱོགས་ཀྱི་གཞི་ཤེས་གཉིས་སུ་འབྱེད་རིགས་པའི་ཕྱིར། ཁྱབ་སྟེ། གཉེན་པོ་ཕྱོགས་ཀྱི་གཞི་ཤེས་ཞེས་བའི་གཉེན་པོ་དེ་སྟོང་ཉིད་མངོན་སུམ་དུ་རྟོགས་པའི་ཡེ་
ཤེས་ལ་བྱེད་རིགས་པའི་ཕྱིར་ཏེ། མི་འཐུན་ཕྱོགས་ཀྱི་གཞི་ཤེས་ཞེས་པའི་མི་འཐུན་པ་དེ་བདེན་འཛིན་ལ་བྱེད་རིགས་པའི་ཕྱིར། གཞན་ཡང། མཚན་འཛིན་གྱི་གཞི་ཤེས་ཡོད་པར་ཐལ། གཉེན་པོའི་གཞི་

[005B] རྟགས་ཁས། འདོད་ན། མི་འཐུན་ཕྱོགས་ཀྱི་གཞི་ཤེས་དེ་མཚན་འཛིན་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། སྤང་བྱ་ཡིན་པར་ཐལ། འདོད་པའི་ཕྱིར། མཁས་པ་
ཁ་ཅིག། །ཐེག་དམན་འཕགས་པའི་རྒྱུད་ཀྱི་གཞི་ཤེས་ཡིན་ན་མི་འཐུན་ཕྱོགས་ཀྱི་གཞི་ཤེས་ཡིན་པས་ཁྱབ། མི་འཐུན་ཕྱོགས་ཀྱི་གཞི་ཤེས་ཡིན་ན་བདེན་འཛིན་གྱིས་བཅིངས་པའི་གཞི་ཤེས་ཡིན་པས་
ཁྱབ་ཅེས་གསུང། སྟོང་ཉིད་མངོན་སུམ་དུ་རྟོགས་པའི་ཉན་ཐོས་འཕགས་པའི་རྒྱུད་ཀྱི་གཞི་ཤེས་ཆོས་ཅན། མི་འཐུན་ཕྱོགས་ཀྱི་གཞི་ཤེས་ཡིན་པར་ཐལ། ཐེག་དམན་འཕགས་པའི་རྒྱུད་ཀྱི་གཞི་ཤེས་ཡིན་
པའི་ཕྱིར། ཁྱབ་པ་ཁས། འདོད་ན། དེ་ཆོས་ཅན། བདེན་འཛིན་གྱིས་བཅིངས་པའི་གཞི་ཤེས་ཡིན་པར་ཐལ། འདོད་པའི་ཕྱིར། རྟགས་ཁྱབ་ཁས། འདོད་ན། དེ་ཆོས་ཅན། ཁྱོད་གཞི་ལམ་བདེན་གྲུབ་ཏུ་བདེན་ཞེན་
གྱིས་འདོད་པའི་གང་ཟག་གི་རྒྱུད་ཀྱི་གཞི་ཤེས་ཡིན་པར་ཐལ། འདོད་པའི་ཕྱིར། ཁྱབ་སྟེ། རྣམ་བཤད་སྙིང་པོ་རྒྱན་ལས། བདེན་འཛིན་གྱིས་བཅིངས་པའི་དོན་ཡང། གཞི་དང་ལམ་བདེན་པར་གྲུབ་མ་གྲུབ་བརྟགས་
པ་ན་བདེན་པར་ཞེན་པ་ལས་མི་འདའ་བའི་དོན་ཏེ། སྔར་ཆོས་ཀྱི་གནས་ལུགས་ཐོས་བསམ་གྱིས་ཀྱང་གཏན་ལ་མ་ཕབ་པའི་དབང་དུ་བྱས་པའོ། །ཞེས་གསུངས་པའི་ཕྱིར། གོང་དུ་འདོད་མི་ནུས་ཏེ། ཆོས་ཅན་
དེའི་ཕྱིར། ཁོ་ན་རེ། སྟོང་ཉིད་མངོན་སུམ་དུ་རྟོགས་པའི་ཉན་ཐོས་དགྲ་བཅོམ་པའི་རྒྱུད་ཀྱི་གཞི་ཤེས་དེ་མི་འཐུན་ཕྱོགས་ཀྱི་གཞི་ཤེས་ཡིན་པར་ཐལ། དེ་ཡོད་པ་གང་ཞིག་དེ་གཉེན་པོ་ཕྱོགས་ཀྱི་གཞི་ཤེས་མ་

[006A]༄༅། །ཡིན་པའི་ཕྱིར། ཞེས་ཟེར་ན། འདིའི་ལན་འོག་ཏུ་བཤད་པར་བྱའོ། །ཁ་ཅིག་མི་འཐུན་ཕྱོགས་ཀྱི་གཞི་ཤེས་དེ་སྐབས་གསུམ་པའི་དངོས་ཀྱི་བསྟན་བྱའི་གཙོ་བོར་གྱུར་པའི་གཞི་ཤེས་ཡིན་
ཟེར་ན། སྐབས་གསུམ་པའི་མཆེད་དུ་བྱ་བའི་གདུལ་བྱར་གྱུར་པའི་ཐེག་དམན་གྱི་རིགས་ཅན་ཡོད་པར་ཐལ། དམ་བཅའ་འཐད་པའི་ཕྱིར། འདོད་ན། བསྟན་བཅོས་མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱར་
གྱུར་པའི་ཐེག་དམན་གྱི་རིགས་ཅན་ཡོད་པར་ཐལ། འདོད་པའི་ཕྱིར། ཁོ་ན་རེ། རྩ་བའི་དམ་བཅའ་འཐད་དེ། སྐབས་གསུམ་པས་མི་འཐུན་ཕྱོགས་ཀྱི་གཞི་ཤེས་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པའི་
ཕྱིར༑ དེར་ཐལ། སྐབས་གསུམ་པས་གཞི་ཤེས་མཚོན་བྱེད་ཀྱི་ཆོས་དགུ་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པའི་ཕྱིར་ན། མ་ཁྱབ། དེར་ཐལ། སྐབས་གསུམ་པའི་དངོས་ཀྱི་བསྟན་བྱའི་གཙོ་བོ་ཡོད་
པའི་ཕྱིར། ཁ་ཅིག་སྐབས་གསུམ་པའི་དངོས་ཀྱི་བསྟན་བྱའི་གཙོ་བོར་གྱུར་པའི་གཞི་ཤེས་ཡིན་ན། གཉེན་པོ་ཕྱོགས་ཀྱི་གཞི་ཤེས་ཡིན་པས་ཁྱབ་ཟེར་ན། གཞི་ཤེས་ཆོས་ཅན། དེར་ཐལ། དེའི་ཕྱིར། དེར་ཐལ།།
སྐབས་གསུམ་པས་གཞི་ཤེས་དངོས་ཀྱིས་བསྟན་བྱའི་གཙོ་བོར་བྱས་ནས་བསྟན་པ་ཡིན་པའི་ཕྱིར། དེར་ཐལ། བསྟན་བཅོས་མངོན་རྟོགས་རྒྱན་གྱིས་མངོན་པར་རྟོགས་པ་བརྒྱད་པོ་དངོས་ཀྱིས་བསྟན་
བྱའི་གཙོ་བོར་བྱས་ནས་བསྟན་པའི་ཕྱིར། ཁ་ཅིག་དམན་ལམ་སྔོན་དུ་མ་སོང་བའི་བྱང་སེམས་སྒོམ་ལམ་པའི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་མཁྱེན་པ་དེ། སྐབས་

[006B] མི་རྟག་སོགས་བཅུ་དྲུག་གོམས་པ་ལྷུན་ལེན་གྱི་ཚུལ་གྱིས་སྒོམ་པར་བྱེད་པའི་བྱང་སེམས་སྒོམ་ལམ་པ་ཡོད་པར་ཐལ་
དམ་བཅའ་དེ་འཐད་པའི་ཕྱིར། འདོད་ན། ཉན་ཐོས་ཀྱི་ལམ་ནི་བྱང་ཆུབ་སེམས་དཔས་ཡོངས་སུ་ཤེས་པར་བྱ་བ་ཡིན་གྱི་མངོན་དུ་བྱ་བ་ནི་མ་ཡིན་པས། སྒོམ་པའི་ལམ་ནི་མ་བསྟན་ཏེ། ཞེས་
གསུངས་པ་མི་འཐད་པར་ཐལ། འདོད་པའི་ཕྱིར། འདོད་ན། མི་རྟག་སོགས་བཅུ་དྲུག་གོམས་པ་ལྷུར་ལེན་གྱིས་སྒོམ་པར་བྱེད་པའི་བྱང་སེམས་སྒོམ་ལམ་པ་ཡོད་པར་ཐལ་ལོ། །   ༈   རང་ལུགས་ནི། དམན་
ལམ་སྔོན་དུ་མ་སོང་བའི་བྱང་སེམས་མཐོང་ལམ་པའི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་མཁྱེན་པ་དེ་སྐབས་གསུམ་པའི་དངོས་ཀྱི་བསྟན་བྱའི་གཙོ་བོར་གྱུར་པའི་གཞི་ཤེས་
ཡིན་བྱས་པ་ལ། ཁོ་ན་རེ། མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་ཚུལ་གྱིས་སྒོམ་པར་བྱེད་པའི་བྱང་སེམས་མཐོང་ལམ་པ་ཡོད་པར་ཐལ། འདོད་པའི་ཕྱིར། ཟེར་ན། འདིའི་ལན་མཁས་པ་
ཁ་ཅིག་ཐལ་འགྱུར་ཕྱི་མ་ལ་མ་ཁྱབ་སྟེ། རྣམ་བཤད་སྙིང་པོ་རྒྱན་ལས། ཕྱི་མ་མཐོང་ལམ་ལ་དམིགས་ཀྱིས་བཀར་བའོ། །ཞེས་གསུངས། དེ་ཡང་མི་འཐད་དེ། ལམ་སྒྲོན་གྱི་ཊཱིཀྐ་ལས། ཐེག་ཆེན་གྱི་མཐོང་
ལམ་མན་ཆད་དུ་མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་ཚུལ་གྱིས་སྒོམ་ཡང་ཐེག་ཆེན་གྱི་མཐོང་ལམ་ནས་གོམས་པ་ལྷུར་ལེན་གྱི་ཚུལ་གྱིས་མི་སྒོམ་པར་གསུངས་པའི་ཕྱིར། དེར་ཐལ། ལམ་ཊཱིཀྐ་

[007A]༄༅། །ལས༑ དེ་ཡང་མཐོང་ལམ་མན་ཆད་དུ་གོམས་པ་ལྷུར་ལེན་གྱིས་ཀྱང་བསྒོམ་པར་བྱ་སྟེ། ལས་དང་ཉོན་མོངས་པའི་དབང་གིས་འཁོར་བའི་སྡུག་བསྔལ་རང་མཚན་པ་ཉམས་སུ་མྱོང་
ན་གཞན་དོན་ལྟ་ཞོག་རང་དོན་གྱི་ཡང་མི་ནུས་པས་ཉོན་མོངས་པའི་དཔལ་ལེགས་པར་གཞོམ་དགོས་པའི་ཕྱིར་ཏེ། བྱང་ས་ལས། འཁོར་བའི་སྡུག་བསྔལ་ལ་བྱང་ཆུབ་སེམས་དཔའ་རྣམས་ཀྱིས། ཉན་ཐོས་
ལས་འབུམ་འགྱུར་གྱིས་ཀྱང་སྐྱོ་བར་བྱ་དགོས་པར་གསུངས་སོ། །ཞེས་ལམ་ཊཱིཀ་ཏུ་བཤད་པའི་ཕྱིར།    ༈   རང་ལུགས་ནི། རྩ་བར་མ་ཁྱབ་ཅིང། ཕྱི་མ་མཐོང་ལམ་ལ་དམིགས་ཀྱིས་བཀར་བའོ། །ཞེས་གསུངས་པའི་
དོན་ནི། གཞི་ཤེས་ཀྱི་སྐབས་འདིར་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་བསྟན་ཀྱང་མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་ཚུལ་གྱིས་སྒོམ་པར་བྱེད་པའི་ཐེག་
ཆེན་གྱི་སྒོམ་ལམ་མ་བསྟན་པ་ལུང་དེའི་དོན་ཡིན། དམན་ལམ་སྔོན་དུ་མ་སོང་བའི་བྱང་སེམས་ཚོགས་སྦྱོར་བ་རྣམས་ཀྱིས་མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་སྒོ་ནས་སྒོམ་ལ། བྱང་སེམས་ཀྱི་
མཐོང་ལམ་ཐོབ་ནས་མི་རྟག་སོགས་བཅུ་དྲུག་གོམས་པ་ལྷུར་ལེན་གྱིས་མི་སྒོམ། བྱས་པ་ལ་ཁོ་ན་རེ། བྱང་སེམས་སྦྱོར་ལམ་པས་མི་རྟག་སོགས་བཅུ་དྲུག་བསྒོམ་བྱའི་གཙོ་བོར་བྱས་ནས་སྒོམ་པར་ཐལ། དེས་
མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་ཚུལ་གྱིས་སྒོམ་པའི་ཕྱིར། རྟགས་ཁས། འདོད་ན། དེས་གང་ཟག་གི་བདག་མེད་བསྒོམ་བྱའི་གཙོ་བོར་བྱས་ནས་སྒོམ་པར་ཐལ། འདོད་པའི་ཕྱིར། འདོད་ན། དེས་

[007B] འདོད་པའི་ཕྱིར། ཟེར་ན། རྩ་བར་མ་ཁྱབ་སྟེ། ལམ་དེ་གོམས་པ་ལྷུར་ལེན་གྱི་ཚུལ་གྱིས་སྒོམ་ཞེས་པའི་དོན། ལམ་དེ་འབད་རྩོལ་ཆེན་པོས་སྒོམ་ཞེས་པའི་དོན་
ཡིན་ལ། ལམ་དེ་འབད་རྩོལ་ཆེན་པོས་སྒོམ་ན་ལམ་དེ་བསྒོམ་བྱའི་གཙོ་བོར་བྱས་ནས་སྒོམ་མི་དགོས་པའི་ཕྱིར། ཁ་ཅིག་བཤད་མ་ཐག་པའི་ལམ་ཊཱི་ཀ་གི་དོན་མ་གོ་བ་ལ་བརྟེན་ནས། བྱང་སེམས་ཚོགས་སྦྱོར་
བས་ཉོན་སྒྲིབ་སྤང་བྱའི་གཙོ་བོར་བྱེད། ཅེས་ཟེར། འོ་ན། དམན་ལམ་སྔོན་དུ་མ་སོང་པའི་བྱང་སེམས་ཚོགས་ལམ་པ་དེ་ཉན་ཐོས་ཚོགས་ལམ་པ་ལས་དབང་པོ་རྟུལ་བར་ཐལ། དེས་ཚོགས་སྦྱོར་གྱི་གནས་
སྐབས་སུ་བསྐལ་ཆེན་གྲངས་མེད་དུ་མར་ཉོན་སྒྲིབ་སྤང་བྱའི་གཙོ་བོར་བྱས་ནས་སྤོང་བ་ལ་འབད་ཀྱང། མཐོང་ལམ་གྱི་གནས་སྐབས་སུ་ཉོན་སྒྲིབ་ཟད་པར་མ་སྤངས། བརྩོན་འགྲུས་ཤིན་ཏུ་འབར་པའི་ཉན་
ཐོས་ཚོགས་ལམ་པས་ཚེ་གསུམ་ལ་ཉོན་སྒྲིབ་ཟད་པར་སྤངས་པའི་མྱང་འདས་མངོན་དུ་བྱེད་པའི་ཕྱིར། ལན་གྱིས་བཟློག་པར་མི་ནུས་པའི་ཐལ་འགྱུར་རོ། །རང་ལུགས་ནི། རང་རྒྱུད་ལྡན་གྱི་གང་ཟག་གི་རྒྱུད་ཀྱི་
གང་ཟག་གི་བདག་མེད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཡེ་ཤེས་གང་ཞིག་ཐེག་དམན་གྱི་རྟོགས་རིགས་སུ་གནས་པ་དེ་གཞི་ཤེས་ཀྱི་མཚན་ཉིད། དོན་བསྡུ་ན། ཐེག་དམན་གྱི་རྟོགས་རིགས་
སུ་གནས་པའི་འཕགས་རྒྱུད་ཀྱི་མཁྱེན་པ། གཞི་ཤེས་ཀྱི་མཚན་ཉིད། དེ་ལ་དབྱེ་ན། གཉེན་པོ་ཕྱོགས་ཀྱི་གཞི་ཤེས་དང། མི་འཐུན་ཕྱོགས་ཀྱི་གཞི་ཤེས་གཉིས། ས་མཚམས་ནི། འཕགས་པའི་གང་ཟག་མཐའ་དག་

[008A]༄༅། །གི་རྒྱུད་ལ་ཡོད། རྩོད་པ་སྤོང་བ་ལ་ཁོ་ན་རེ། ཐེག་དམན་གྱི་རྟོགས་རིགས་སུ་གནས་པའི་འཕགས་པ་མེད་པར་ཐལ། འཕགས་པ་ཡིན་ན་ཐེག་དམན་གྱི་རྟོགས་རིགས་སུ་མི་གནས་དགོས་པའི་ཕྱིར། རྟགས་འབུད། འདོད་ན། ཐེག་དམན་གྱི་རྟོགས་རིགས་སུ་
གནས་པའི་འཕགས་པ་ཆོས་ཅན། ཁྱོད་ཡོད་པར་ཐལ། ཁྱོད་ཀྱི་མཁྱེན་པ་ཡོད་པའི་ཕྱིར། མ་གྲུབ་ན། དེའི་རྒྱུད་ཀྱི་མཁྱེན་པ་ཆོས་ཅན། ཁྱོད་ཡོད་པར་ཐལ། ཁྱོད་གཞི་ཤེས་ཀྱི་མཚན་ཉིད་ཡིན་པའི་ཕྱིར། ཞེས་ཟེར་ན། ཆོས་ཅན་སྐྱོན་ཅན་ནོ། །   ༈   
རོལ་མཐའ་ལ་མིན། །ཞེས་སོགས་ཀྱི་སྐབས་སུ། སྦྱོར་བ་དང། མཐའ་བཅད་པ་གཉིས། དང་པོ་ནི། མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་ཆོས་ཅན། སྲིད་མཐའ་ལ་མི་གནས་ཏེ། སྲིད་མཐའ་འགོག་པར་ནུས་པའི་ཤེས་རབ་ཀྱིས་ཟིན་
པའི་ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། དེ་ཆོས་ཅན། ཞི་མཐའ་ལ་མི་གནས་ཏེ། ཞི་མཐའ་འགོག་པར་ནུས་པའི་སྙིང་རྗེས་ཟིན་པའི་ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། སྲིད་ཞི་གཉིས་ཀྱི་བར་ན་དོན་དམ་པར་མི་གནས་ཏེ། སྲིད་ཞིག་
བདེན་སྟོང་དུ་མངོན་སུམ་དུ་རྟོགས་པའི་ཤེས་རབ་ཀྱི་ཟིན་པའི་ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། དེ་ཆོས་ཅན། སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་རྒྱུད་ལ་ཉེ་བ་ཡིན་ཏེ། དུས་གསུམ་བདེན་སྟོང་དུ་མངོན་སུམ་དུ་རྟོགས་པའི་ཤེ་རབ་ཀྱིས་ཟིན་པའི་ཐེག་ཆེན་འཕགས་པའི་མཁྱེན་པ་ཡིན་པའི་
ཕྱིར། ཁ་ཅིག་འདིའི་སྦྱོར་བ་ལ། གཉེན་པོ་ཕྱོགས་ཀྱི་གཞི་ཤེས་ཆོས་ཅན། སྲིད་མཐའ་ལ་མི་གནས་ཏེ། སྲིད་མཐའ་འགོག་པར་ནུས་པའི་ཤེས་རབ་ཀྱིས་ཟིན་པའི་ཕྱིར། དེ་ཆོས་ཅན། ཞི་མཐའ་ལ་མི་གནས་ཏེ། ཞི་
མཐའ་འགོག་པར་ནུས་པའི་སྙིང་རྗེས་ཟིན་པའི་ཕྱིར། སྲིད་ཞི་གཉིས་ཀྱི་བར་ན་མི་གནས་ཏེ། སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་ཕྱིར། དེ་ཆོས་ཅན། སངས་རྒྱས་དང་བྱང་

[008B] དུས་གསུམ་བདེན་སྟོང་དུ་མངོན་སུམ་དུ་རྟོགས་པའི་ཡེ་ཤེས་ཡིན་པའི་ཕྱིར། ཟེར་ན། འདི་ལ་ཁ་ཅིག་ངེས་པའི་རྒྱུན་ཞུགས་སྲིད་པ་ལན་བདུན་པ་པའི་རྒྱུད་
ཀྱི་ཡིད་ཀྱི་རྣམ་པར་ཤེས་པ་ཆོས་ཅན། སྲིད་མཐའ་ལ་མི་གནས་པར་ཐལ། སྲིད་མཐའ་འགོག་པར་ནུས་པའི་ཤེས་རབ་ཀྱིས་ཟིན་པའི་ཕྱིར། ཁྱབ་པ་ཁས། དེར་ཐལ། གང་ཟག་གི་བདག་མེད་མངོན་སུམ་དུ་རྟོགས་
པའི་ཤེས་རབ་ཀྱིས་ཟིན་པའི་ཕྱིར། དེར་ཐལ། འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། དེར་ཐལ། འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། སྲིད་མཐའ་ལ་གནས་པར་ཐལ། ངེས་པའི་རྒྱུན་ཞུགས་སྲིད་པ་ལན་བདུན་པ་བ་སྲིད་
མཐའ་ལ་གནས་པའི་ཕྱིར། མ་གྲུབ་ན། དེ་ཆོས་ཅན། དེ་ལ་གནས་པར་ཐལ། འདོད་པར་ལས་ཉོན་གྱི་དབང་གིས་རིགས་མཐུན་གྱི་སྐྱེ་སྲིད་བདུན་ལེན་པར་ངེས་པའི་གང་ཟག་ཡིན་པའི་ཕྱིར། ཞེས་ཟེར་
རང་ལུགས་ཀྱི་སྐྱོན་ནི། བྱང་འཕགས་ཀྱི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་དེ་གཞི་ཤེས་ཡིན་པར་ཐལ། གཉེན་པོ་ཕྱོགས་ཀྱི་གཞི་ཤེས་དེས་སྲིད་ཞི་བདེན་སྟོང་དུ་མངོན་སུམ་དུ་རྟོགས་
པའི་ཕྱིར། རྟགས་ཁས། འདོད་ན། དེ་ཆོས་ཅན། ཐེག་དམན་གྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། གཞན་ཡང། བྱང་འཕགས་ཀྱི་རྒྱུད་ཀྱི་གཉེན་པོ་ཕྱོགས་ཀྱི་གཞི་ཤེས་དེས་སྲིད་ཞི་བདེན་
སྟོང་དུ་མངོན་སུམ་དུ་རྟོགས་པར་ཐལ། གཉེན་པོ་ཕྱོགས་ཀྱི་གཞི་ཤེས་དེས་སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་ཕྱིར། རྟགས་ཁས། འདོད་ན། སློབ་ལམ་ན་བློ་གཅིག་གིས་བདེན་གཉིས་གཅིག་ཅར་

[009A]༄༅། །དུ་མངོན་སུམ་དུ་རྟོགས་པ་ཡོད་པར་ཐལ། འདོད་པའི་ཕྱིར། གཞན་ཡང། གཉེན་པོ་ཕྱོགས་ཀྱི་གཞི་ཤེས་ཆོས་ཅན། སྲིད་ཞི་གཉིས་ཀྱི་བར་ན་གནས་པར་ཐལ། སྲིད་ཞི་གཉིས་ཀྱི་དབུས་
ན་གནས་པའི་ཕྱིར། དེར་ཐལ། ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། དེར་ཐལ། ཆོས་ཅན་དེའི་ཕྱིར། གཞན་ཡང། གཉེན་པོ་ཕྱོགས་ཀྱི་གཞི་ཤེས་ཆོས་ཅན། མངོན་སུམ་ཡིན་པར་ཐལ། སྲིད་ཞི་
བདེན་སྟོང་དུ་མངོན་སུམ་དུ་རྟོགས་པའི་ཡེ་ཤེས་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། དེ་མ་ཡིན་པར་ཐལ། བྱང་འཕགས་ཀྱི་རྒྱུད་ཀྱི་གང་ཟག་གི་བདག་མེད་དོན་སྦྱིའི་ཚུལ་གྱིས་རྟོགས་
པའི་བློ་དེ་ཁྱོད་ཡིན་པའི་ཕྱིར། གཞན་ཡང། ཉན་ཐོས་འཕག་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་ཆོས་ཅན། སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་རྒྱུད་ལ་ཉེ་བ་ཡིན་
པར་ཐལ། དུས་གསུམ་བདེན་སྟོང་དུ་མངོན་སུམ་དུ་རྟོགས་པའི་ཡེ་ཤེས་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། དེ་འདྲ་བ་ཡོད་པའི་ཕྱིར། འདོད་མི་ནུས་ཏེ། ཉན་ཐོས་འཕགས་པའི་མཁྱེན་པ་
ཡིན་པའི་ཕྱིར། མཁས་པ་ཁ་ཅིག་ཁྱད་པར་གསུམ་ལྡན་གྱི་གཞི་ཤེས་པའི་ཤེར་ཕྱིན་ཆོས་ཅན། སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་རྒྱུད་ལ་ཉེ་བ་ཡིན་ཏེ། དུས་གསུམ་བདེན་སྟོང་དུ་མངོན་
སུམ་དུ་རྟོགས་པ་མཐར་ཕྱིན་པའི་ཡེ་ཤེས་ཡིན་པའི་ཕྱིར། གཞི་ཤེས་པའི་ཤེར་ཕྱིན་ཆོས་ཅན། ཁྱད་པར་གསུམ་དང་ལྡན་ཏེ། སྲིད་མཐའ་ལ་མི་གནས། ཞི་མཐའ་ལ་མི་གནས། སྲིད་ཞི་གཉིས་ཀྱི་བར་ན་

[009B] དེ་ཆོས་ཅན། སྲིད་མཐའ་ལ་མི་གནས་ཏེ། སྲིད་མཐའ་འགོག་བྱེད་ཀྱི་ཡེ་ཤེས་ཡིན་པའི་ཕྱིར། དེ་ཆོས་ཅན། ཞི་མཐའ་ལ་མི་གནས་ཏེ། ཞི་མཐའ་འགོག་བྱེད་
ཀྱི་ཡེ་ཤེས་ཡིན་པའི་ཕྱིར། དེ་ཆོས་ཅན། སྲིད་ཞི་གཉིས་ཀྱི་བར་ན་དོན་དམ་པར་མི་གནས་ཏེ། སྲིད་ཞི་བདེན་མེད་དུ་མངོན་སུམ་དུ་རྟོགས་པའི་ཡེ་ཤེས་ཡིན་པའི་ཕྱིར། ཞེས་གསུང། རེ་ཤིག་དཔྱད་ན། ཤེས་རབ་
ཕ་རོལ་ཕྱིན་པར་འདོད། །ཅེས་པའི་སྐབས་ནས་དངོས་སུ་བསྟན་པའི་ཤེར་ཕྱིན་དེ་འབྲས་བུ་ཤེར་ཕྱིན་ལ་བྱེད་རིགས་པར་ཐལ། སྦྱོར་བ་དེ་འཐད་པའི་ཕྱིར། འདོད་ན། དུས་གསུམ་པའི་ཆོས་རྣམས་སྐྱེ་བ་མེད་པའི་
ཆོས་མཉམ་པ་ཉིད་དུ་རྟོགས་པས་སངས་རྒྱས་དང་བྱང་ཆུབ་སེམས་དཔའ་རྣམས་ལ་ཉེ་བར་གྱུར་བར་འདོད་པའི་ཤེས་རབ་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི། ཞེས་པའི་སྐབས་ནས་དངོས་སུ་བསྟན་
པའི་ཤེར་ཕྱིན་དེ་འབྲས་བུ་ཤེར་ཕྱིན་ལ་བྱེད་རིགས་པར་ཐལ། འདོད་པའི་ཕྱིར། འདོད་ན། རྣམ་བཤད་སྙིང་པོ་རྒྱན་ལས། ལམ་ཤེར་ཕྱིན་འདི་ལ། མི་རྟག་སོགས་རྟོགས་པའི་ཤེས་རབ་དང་སྙིང་རྗེ་ཆེན་པོ་དང་
སྟོང་ཉིད་རྟོགས་པ་སོགས་དུ་མ་ཡོད་པའི་ལག་རྗེས་མི་འདྲ་བ་སོ་སོར་བཞག་ན། ཞེས་སོགས་བཤད་པ་མི་འཐད་པར་ཐལ། འདོད་པའི་ཕྱིར། གཞན་ཡང། སྐབས་གསུམ་པའི་དངོས་ཀྱི་བསྟན་བྱའི་གཙོ་བོར་
གྱུར་པའི་གཞི་ཤེས་ཀྱང་ཡིན། འབྲས་བུ་ཤེར་ཕྱིན་ཡང་ཡིན་པའི་གཞི་མཐུན་ཡོད་པར་ཐལ། སྦྱོར་བ་དེ་འཐད་པའི་ཕྱིར། འདོད་ན། བྱང་སེམས་མཐོང་ལམ་པའི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་

[010A]༄༅། །དུ་རྟོགས་པའི་ཡེ་ཤེས་དེ་སྐབས་གསུམ་པའི་དངོས་ཀྱི་བསྟན་བྱའི་གཙོ་བོར་གྱུར་པའི་གཞི་ཤེས་ཡིན་ལ། བྱང་སེམས་སྒོམ་ལམ་པའི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་
རྟོགས་པའི་ཡེ་ཤེས་དེ་སྐབས་གསུམ་པའི་བསྟན་བྱའི་གཙོ་བོར་གྱུར་པའི་གཞི་ཤེས་མ་ཡིན་པའི་ཁྱད་པར་བཤད་པ་མི་འཐད་པར་ཐལ། འདོད་པའི་ཕྱིར། གཉིས་པ་ལ་མཁས་པ་ཁ་ཅིག་ལམ་ཤེས་གང་
ཞིག་འདིར་བསྟན་སྲིད་མཐའ་འགོག་པར་ནུས་པའི་ཤེས་རབ་ཀྱིས་ཟིན་པ་དེ་ཤེས་པས་སྲིད་ལ་མི་གནས་པའི་ལམ་ཤེས་ཀྱི་མཚན་ཉིད། ལམ་ཤེས་གང་ཞིག་འདིར་བསྟན་ཞིག་མཐའ་འགོག་པར་
ནུས་པའི་སྙིང་རྗེས་ཟིན་པ་དེ། སྙིང་རྗེས་ཞི་ལ་མི་གནས་པའི་ལམ་ཤེས་ཀྱི་མཚན་ཉིད། ཅེས་གསུང། བྱང་སེམས་མཐོང་ལམ་པའི་ཀུན་རྫོབ་སེམས་བསྐྱེད་ཆོས་ཅན། མཚོན་བྱ་དང་པོ་དེར་ཐལ། མཚན་
ཉིད་དེའི་ཕྱིར། འདོད་ན། དེ་ཆོས་ཅན། གཞི་ཀུན་རྫོབ་ལ་ལྟོས་པའི་སྲིད་མཐའ་འགོག་བྱེད་ཀྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་ན། ཐེག་དམན་གྱི་རྟོགས་རིགས་སུ་
གནས་པར་ཐལ་འདོད་པའི་ཕྱིར། གཉིས་པ་ལ་ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། མཚོན་བྱ་གཉིས་པ་དེར་ཐལ། མཚན་ཉིད་དེའི་ཕྱིར། འདོད་ན། དེ་ཆོས་ཅན། གཞི་ཀུན་རྫོབ་
ལ་ལྟོས་པའི་ཞི་མཐའ་འགོག་བྱེད་ཀྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་ན། ཐབས་ཁྱད་པར་ཅན་གྱི་རྟོགས་རིགས་སུ་གནས་པར་ཐལ་ལོ། །འདོད་མི་ནུས་ཏེ། བར་ཆད་མེད་

[010B] ཁ་ཅིག་ཐེག་དམན་གྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་དེ། ཤེས་པས་སྲིད་ལ་མི་གནས་པའི་ལམ་ཤེས་ཀྱི་མཚན་ཉིད། ཐེག་ཆེན་གྱི་རྟོགས་རིགས་སུ་
གནས་པའི་ཐེག་ཆེན་འཕགས་པའི་མཁྱེན་པ་དེ། སྙིང་རྗེས་ཞི་ལ་མི་གནས་པའི་ལམ་ཤེས་ཀྱི་མཚན་ཉིད་ཟེར་ན། བྱང་འཕགས་གྱི་རྒྱུད་ཀྱི་གཉིས་སྟོང་མངོན་སུམ་དུ་རྟོགས་པའི་མཁྱེན་པ་ཆོས་ཅན་
མཚོན་བྱ་དང་པོ་དེར་ཐལ། མཚན་ཉིད་དེའི་ཕྱིར། མ་གྲུབ་ན། དེར་ཐལ། ཐེག་དམན་གྱི་རྟོགས་རིགས་སུ་གནས་པ་གང་ཞིག་ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། དང་པོ་གྲུབ་སྟེ། རང་
རྒྱལ་གྱི་རྟོགས་རིགས་སུ་གནས་པའི་ཕྱིར། ཙ་བར་འདོད་ན། ཉན་ཐོས་ཀྱི་རྟོགས་རིགས་སུ་གནས་པར་ཐལ་ལོ། །གཉིས་པ་ལ། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། མཚོན་བྱ་དེར་
ཐལ༑ མཚན་ཉིད་དེའི་ཕྱིར། རྟགས་སླ། འདོད་ན། དེ་ཆོས་ཅན། ཐབས་ཁྱད་པར་ཅན་གྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་མི་ནུས་ཏེ། བར་ཆད་མེད་ལམ་ཡིན་པའི་ཕྱིར་
ཁ་ཅིག་གཞི་ཤེས་ལ་ཤེས་པས་སྲིད་ལ་མི་གནས་པའི་གཞི་ཤེས་དང། སྙིང་རྗེས་ཞི་ལ་མི་གནས་པའི་གཞི་ཤེས་གཉིས་ཡོད་ཅེས་ཟེར། བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེས་ཆེན་པོ་དེ་
གཞི་ཤེས་ཡིན་པར་ཐལ། སྙིང་རྗེས་ཞི་ལ་མི་གནས་པའི་གཞི་ཤེས་ཡོད་པའི་ཕྱིར། རྟགས་ཁས། འདོད་ན། དེ་ཆོས་ཅན། ཐེག་དམན་གྱི་རྟོགས་རིགས་སུ་གནས་པར་ཐལ་ལོ། །འདོད་མི་ནུས་ཏེ། ཐེག་

[011A]༄༅། །ཆེན་གྱི་རྟོགས་རིགས་སུ་གནས་པའི་ཕྱིར་ཏེ། སྙིང་རྗེ་ཆེན་པོ་ཡིན་པའི་ཕྱིར། ཁོ་ན་རེ། སྙིང་རྗེས་ཞི་ལ་མི་གནས་པའི་གཞི་ཤེས་ཡོད་པར་ཐལ། བྱང་སེམས་མཐོང་ལམ་པའི་རྒྱུད་ཀྱི་
སྙིང་རྗེ་ཆེན་པོ་དེ་དེ་ཡིན་པའི་ཕྱིར་ཏེ། དེའི་རྒྱུད་ཀྱི་སྙིང་རྗེ་ཚད་མེད་དེ་དེ་ཡིན་པའི་ཕྱིར་ཏེ། དེ་ཐེག་དམན་གྱི་རྟོགས་རིགས་སུ་གནས་པའི་ཕྱིར་ཏེ། སྙིང་རྗེ་ཚད་མེད་བསྒོམ་བྱའི་གཙོ་བོར་བྱེད་པའི་ཐེག་དམན་
འཕགས་པ་ཡོད་པའི་ཕྱིར། དེར་ཐལ། སྙིང་རྗེ་ཚད་མེད་རྒྱུད་ལྡན་གྱི་ཐེག་དམན་གྱི་འཕགས་པ་ཡོད་པའི་ཕྱིར། ཟེར་ན། འདིར་མ་ཁྱབ། ཁོ་ན་རེ། སྙིང་རྗེས་ཞི་ལ་མི་གནས་པའི་གཞི་ཤེས་ཡོད་པར་ཐལ་
ཤེས་པས་སྲིད་ལ་མི་གནས་པའི་གཞི་ཤེས་ཡོད་པའི་ཕྱིར་ཏེ། བྱང་འཕགས་ཀྱི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་མཁྱེན་པ་དེ་དེ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེ་
ཡིན་པར་ཐལ། གཞི་ཤེས་གང་ཞིག་གཞི་ཀུན་རྫོབ་ལ་ལྟོས་པའི་སྲིད་མཐའ་འགོག་བྱེད་ཀྱི་རྟོགས་རིགས་སུ་གནས་པའི་ཕྱིར་ན་མ་ཁྱབ་སྟེ། ཤེས་བྱ་ཆོས་ཅན། གཉེན་པོ་ཕྱོགས་ཀྱི་ལམ་ཤེས་ཡོད་པར་
ཐལ༑ ཤེས་པས་སྲིད་ལ་མི་གནས་པའི་གཞི་ཤེས་ཡོད་པའི་ཕྱིར། རྟགས་ཁས། འདོད་མི་ནུས་ཏེ། གཉེན་པོ་ཕྱོགས་ཀྱི་ལམ་ཤེས་ཞེས་པའི་ཐ་སྙད་བྱམས་པའི་གསུང་རབ་ལས་མ་བྱུང་བའི་ཕྱིར། གཞན་
ཡང༑ མི་འཐུན་ཕྱོགས་ཀྱི་ལམ་ཤེས་ཡོད་པར་ཐལ། གཉེན་པོ་ཕྱོགས་ཀྱི་ལམ་ཤེས་ཡོད་པའི་ཕྱིར། རྟགས་ཁས། ཁོ་ན་རེ། གཉེན་པོ་ཕྱོགས་ཀྱི་ལམ་ཤེས་ཡོད་པར་ཐལ། ཐེག་ཆེན་གྱི་མཐོང་ལམ་དེ་

[011B] མ་གྲུབ་ན། དེ་ཆོས་ཅན། དེར་ཐལ། ལམ་ཤེས་གང་ཞིག་གཉེན་པོ་ཕྱོགས་ཀྱི་ཤེས་རྣམ་ཡིན་པའི་ཕྱིར། ཟེར་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། བར་
ཆད་མེད་པའི་རྩེ་སྦྱོར་ཡིན་པར་ཐལ། རྩེ་སྦྱོར་གང་ཞིག་བར་ཆད་མེད་ལམ་ཡིན་པའི་ཕྱིར། ཁྱབ་པ་ཁས། གཞན་ཡང། ཤེས་པས་སྲིད་ལ་མི་གནས་ཤིང། ཞེས་པའི་གཞུང་འདིས་ཤེས་པས་སྲིད་ལ་མི་གནས་པའི་
གཞི་ཤེས་བསྟན་བྱའི་གཙོ་བོར་བྱས་ནས་བསྟན་པར་ཐལ། ཤེས་པས་སྲིད་ལ་མི་གནས་པའི་གཞི་ཤེས་ཡོད་པའི་ཕྱིར། རྟགས་ཁས། འདོད་ན། སྙིང་རྗེས་ཞི་ལ་མི་གནས་དང། །ཞེས་པའི་གཞུང་འདིས་སྙིང་རྗེས་
ཞི་ལ་མི་གནས་པའི་གཞི་ཤེས་དེ་ལྟར་བསྟན་པར་ཐལ་ལོ། །འདོད་ན། དེ་ཡོད་པར་ཐལ། འདོད་པའི་ཕྱིར། འདོད་ན། བཀག་ཟིན། གཞན་ཡང། ཤེས་པས་སྲིད་ལ་མི་གནས་ཤིང། །ཞེས་པའི་གཞུང་འདིས་ཤེས་པས་
སྲིད་ལ་མི་གནས་པའི་གཞི་ཤེས་བསྟན་བྱའི་གཙོ་བོར་བྱས་ནས་མ་བསྟན་པར་ཐལ། དེས་ཤེས་པས་སྲིད་ལ་མི་གནས་པའི་ལམ་ཤེས་བསྟན་བྱའི་གཙོ་བོར་བྱས་ནས་བསྟན་པའི་ཕྱིར་ཏེ། དེ་ལམ་ཤེས་ལ་
དོགས་པ་གཅོད་པའི་གཞུང་ཡིན་པའི་ཕྱིར། གཞན་ཡང། གཉེན་པོ་ཕྱོགས་དང་ལམ་ཤེས་ཀྱི་གཞི་མཐུན་ཡིན་ན། གཉེན་པོ་ཕྱོགས་ཀྱི་ལམ་ཤེས་ཡིན་དགོས་པར་ཐལ། གཉེན་པོ་ཕྱོགས་ཀྱི་ལམ་ཤེས་ཡོད་པའི་
ཕྱིར༑ རྟགས་ཁས། འདོད་ན། གཉེན་པོ་ཕྱོགས་དང་གཞི་ཤེས་ཀྱི་གཞི་མཐུན་ཡིན་ན། གཉེན་པོ་ཕྱོགས་ཀྱི་གཞི་ཤེས་ཡིན་དགོས་པར་ཐལ། གཉེན་པོ་ཕྱོགས་ཀྱི་གཞི་ཤེས་ཡོད་པའི་ཕྱིར། འདོད་ན། ཉན་ཐོས་ཀྱི་

[012A]༄༅། །མཐོང་ལམ་བར་ཆད་མེད་ལམ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། འདོད་ན། ཐེག་ཆེན་འཕགས་པའི་མཁྱེན་པ་ཡིན་པར་ཐལ་ལོ། །འོ་ན། སྲིད་ཞིའི་མཐའ་དེ་གང་ཞེ་ན། སྲིད་
མཐའ་ཞེས་པའི་སྒྲ་འཇུག་པའི་གཞི་དེ་ལ་དུ་མ་ཡོད་དེ། ལས་ཉོན་གྱིས་སྲིད་པར་སྐྱེ་བ་ལེན་པའི་ཆ་དེ་ཀུན་རྫོབ་ལ་ལྟོས་པའི་སྲིད་མཐའ། དེ་ནི་ཤེས་རབ་ཀྱི་ཚུ་རོལ་གྱི་མཐའ་འཁོར་བ་དང་ཞེས་པའི་དོན་ཡིན་ནོ།།
ལས་ཉོན་གྱི་དབང་གིས་འཁོར་བར་སྐྱེ་བ་ལེན་པའི་ཆ་བདེན་གྲུབ་དེ། དོན་དམ་ལ་ལྟོས་པའི་སྲིད་མཐའ་དང། ལས་ཉོན་གྱི་དབང་གིས་འཁོར་བར་སྐྱེ་བ་ལ་མཐའ་གཅིག་ཏུ་དོར་བྱར་བྱེད་པའི་ཆ་དེ་
བྱང་སེམས་ལམ་ལ་ལྟོས་པའི་སྲིད་མཐའ་ཡིན། དེ་ནི་དངོས་པོར་དམིགས་པ་ཉིད་ཀྱིས་ཞེས་སོགས་ཀྱི་དོན་ཡིན། ཞི་མཐའ་ཞེས་པའི་སྒྲ་འཇུག་པའི་གཞི་དེ་ལ་དུ་མ་ཡོད་དེ། ལས་ཉོན་གྱི་དབང་གིས་འཁོར་བར་སྐྱེ་
བ་ལེན་པ་ཆད་ཙམ་གྱིས་ཐོབ་པའི་མྱང་འདས་དེ་ཀུན་རྫོབ་ལ་ལྟོས་པའི་ཞི་མཐའ་དང། དེ་ནི་སྙིང་རྗེས་ཕ་རོལ་ཀྱི་མཐའ་མྱ་ངན་ལས་འདས་པ་ཞེས་པའི་དོན་ཡིན། ལས་ཉོན་གྱི་དབང་གིས་འཁོར་བར་སྐྱེ་བ་ལེན་པ་
ཆད་ཙམ་གྱིས་ཐོབ་པའི་མྱང་འདས་བདེན་གྲུབ་དེ། དོན་དམ་ལ་ལྟོས་པའི་ཞི་མཐའ་དང། ལས་ཉོན་གྱི་དབང་གིས་འཁོར་བར་སྐྱེ་བ་ལེན་པ་ཆད་ཙམ་གྱིས་ཐོབ་པའི་མྱང་འདས་ལ་མཐའ་གཅིག་ཏུ་བླང་བྱར་བྱེད་པའི་
ཆ་དེ། བྱང་སེམས་ལམ་ལ་ལྟོས་པའི་ཞི་མཐའ་ཡིན་པའི་ཕྱིར། དེ་ནི་དངོས་པོར་དམིགས་པ་ཉིད་ཀྱིས་ཞེས་སོགས་ཀྱི་དོན་ཡིན་ཞེས་ཟེར། འདི་ཆེས་མི་འཐད་དེ། ཤེས་བྱ་ཆོས་ཅན། ལས་ཉོན་གྱི་དབང་གིས་འཁོར་

[012B] བྱང་སེམས་ལམ་ལ་ལྟོས་པའི་སྲིད་མཐའ་ལ་གནས་པས་ཁྱབ་པར་ཐལ། དེ་ལྟར་དོར་བྱར་བྱེད་པའི་ཆ་དེ་བྱང་སེམས་ལམ་ལ་ལྟོས་པའི་སྲིད་མཐའ་ཡིན་པའི་
ཕྱིར༑ རྟགས་ཁས། འདོད་ན། བྱང་སེམས་སྦྱོར་ལམ་པ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། ལམ་ཊཱིཀ་ལས། མཐོང་ལམ་མན་ཆད་དུ་གོམས་པ་ལྷུར་ལེན་གྱིས་ཀྱང་བསྒོམ་པར་བྱ་སྟེ། ལས་དང་ཉོན་མོངས་
པའི་དབང་གིས་འཁོར་བའི་སྡུག་བསྔལ་རང་མཚན་པ་ཉམས་སུ་མྱོང་ན་གཞན་དོན་ལྟ་ཞོག་རང་དོན་ཡང་ཇི་ལྟ་བ་བཞིན་དུ་མི་ནུས་པས། སྐབས་འདིར་ཉོན་མོངས་པའི་དཔལ་ལེགས་པར་གཞོམ་དགོས་པའི་ཕྱིར། ཞེས་
དང༑ བྱང་ས་ལས། ཉན་ཐོས་རྣམས་ལས་བྱང་ཆུབ་སེམས་དཔས་འབུམ་འགྱུར་གྱིས་ཀྱང་སྐྱོ་བར་བྱ་དགོས་པར་གསུངས་པ་ཡིན་ནོ། །ཞེས་གསུངས་པའི་ཕྱིར། རྩ་བར་འདོད་ན། གསལ་པ་སོང། ཉན་ཐོས་ལ་སོགས་
པ་ལ་དུས་གསུམ་མཉམ་པ་ཉིད་དུ་ཤེས་པ་མེད་པའི་ཕྱིར། ཞེས་སྨོས་པ་ལ་དགོས་པ་མེད་པར་ཐལ། དངོས་པོ་དང་དངོས་པོ་མེད་པར་དམིགས་པ་ཉིད་ཀྱིས་འཁོར་བ་དང་མྱ་ངན་ལས་འདས་པ་ལ་གནས་པ་ཡིན་པར་ཤེས་
པར་བྱའོ། །ཞེས་པའི་སྐབས་ཀྱི་སྲིད་མཐའ་དེ་བྱང་སེམས་ལམ་ལ་ལྟོས་པའི་སྲིད་མཐའ་དང། དེའི་སྐབས་ཀྱི་ཞི་མཐའ་དེ་བྱང་སེམས་ལམ་ལ་ལྟོས་པའི་ཞི་མཐའ་ལ་བྱེད་རིགས་པ་གང་ཞིག་བྱང་སེམས་སྦྱོར་ལམ་པ་
བྱང་སེམས་ལམ་ལ་ལྟོས་པའི་སྲིད་མཐའ་ལ་གནས་པའི་ཕྱིར། ལན་གྱིས་བཟློག་པར་མི་ནུས་སོ། །གཞན་ཡང། སྟོང་ཉིད་རྟོགས་པའི་ཉན་ཐོས་དགྲ་བཅོམ་པ་བྱང་སེམས་ལམ་ལ་ལྟོས་པའི་སྲིད་མཐའ་ལ་གནས་

[013A]༄༅། །པར་ཐལ། ལས་ཉོན་གྱི་དབང་གིས་འཁོར་བར་སྐྱེ་བ་ལ་མཐའ་གཅིག་ཏུ་དོར་བྱར་བྱེད་པའི་ཆ་དེ། བྱང་སེམས་ལམ་ལ་ལྟོས་པའི་སྲིད་མཐའ་ཡིན་པའི་ཕྱིར། རྟགས་ཁས། འདོད་ན། ཉན་ཐོས་དགྲ་
བཅོམ་པ་ཆོས་ཅན། དངོས་པོར་དམིགས་པ་ཉིད་ཀྱིས་འཁོར་བ་ལ་གནས་པ་ཡིན་པར་ཤེས་པར་བྱའོ། །ཞེས་པའི་སྐབས་ནས་དངོས་སུ་བསྟན་པའི་འཁོར་བའི་མཐའ་ལ་གནས་པར་ཐལ། འདོད་པ་གང་ཞིག་དེའི་སྐབས་
ནས་བསྟན་པའི་སྲིད་མཐའ་དེ་བྱང་སེམས་ལམ་ལ་ལྟོས་པའི་སྲིད་མཐའ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། ཁྱོད་ཀྱིས་སྟོང་ཉིད་མངོན་སུམ་དུ་མ་རྟོགས་པར་ཐལ་ལོ། །ཁྱབ་སྟེ། ཉན་ཐོས་འཕགས་པ་ལ་
སོགས་པ་དུས་སུམ་མཉམ་པ་ཉིད་དུ་ཤེས་པ་མེད་པས། ཞེས་གསུངས་པའི་ཕྱིར། བློ་གཟུ་བོར་ཞོག་ལ་ལྟོས་ཤིག་ཕྱོགས་སྔ་སྨྲ་བ་པོ་འདིས། ཀུན་རྫོབ་ལ་ལྟོས་པའི་སྲིད་མཐའ་ལ་གནས་ན། ལས་ཉོན་གྱི་དབང་གིས་འཁོར་
བར་སྐྱེ་བ་ལེན་པས་ཁྱབ་པར་སྨྲ་བ་ཡང་མི་འཐད་དེ། སྲིད་པ་ཐ་མ་པའི་ཉན་ཐོས་སྒོམ་ལམ་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། ཀུན་རྫོབ་ལ་ལྟོས་པའི་སྲིད་ཞི་གང་རུང་གི་མཐའ་ལ་གནས་པ་གང་
ཞིག་ཀུན་རྫོབ་ལ་ལྟོས་པའི་ཞི་མཐའ་ལ་མི་གནས་པའི་ཕྱིར། དང་པོ་གྲུབ་སྟེ། ཐེག་དམན་གང་ཟག་ཡིན་པའི་ཕྱིར། ཁྱབ་སྟེ། སྲིད་དང་ཞི་བར་ལྷུང་བའི་ཕྱིར། ཞེས་བཤད་པའི་ཕྱིར། འདིའི་ཐད་ཀྱི་ཊཱིཀྐ་ལ་གཟིགས་ཤིག་ཕྱི་
མ་གྲུབ་སྟེ། ཐེག་དམན་སློབ་པ་ཡིན་པའི་ཕྱིར། རྩ་བར་འདོད་མི་ནུས་ཏེ། ཚེ་དེ་ལ་ཉན་ཐོས་དགྲ་བཅོམ་པའི་འབྲས་བུ་མངོན་དུ་བྱེད་པའི་གང་ཟག་ཡིན་པའི་ཕྱིར། ལས་ཉོན་གྱིས་འཕངས་པའི་འཁོར་བ་དེ་ཀུན་རྫོབ་ལ་

[013B] དེ་ལ་གནས་པ་དེ། ཀུན་རྫོབ་ལ་ལྟོས་པའི་སྲིད་མཐའ་ལ་གནས་པའི་དོན་ཡིན་བྱས་པ་ལ་ཁོ་ན་རེ། བདེ་བ་ཅན་གྱི་རྟེན་ཅན་གྱི་ཉན་ཐོས་ཚོགས་ལམ་པ་ཆོས་ཅན། ལས་ཉོན་གྱིས་འཕངས་པའི་འཁོར་
བ་ལ་གནས་པར་ཐལ། ཀུན་རྫོབ་ལ་ལྟོས་པའི་སྲིད་མཐའ་ལ་གནས་པའི་ཕྱིར། ཁྱབ་པ་ཁས། རྟགས་དེར་ཐལ། ཀུན་རྫོབ་ལ་ལྟོས་པའི་སྲིད་ཞི་གང་རུང་གི་མཐའ་ལ་གནས་པ་གང་ཞིག་ཀུན་རྫོབ་ལ་ལྟོས་པའི་ཞི་མཐའ་ལ་
མ་གནས་པའི་ཕྱིར། དང་པོ་དེར་ཐལ། ཐེག་དམན་གང་ཟག་ཡིན་པའི་ཕྱིར། རྟགས་གྲུབ་སྟེ། ཆོས་ཅན་དེ་ཡོད་པའི་ཕྱིར་ཏེ། བདེ་བ་ཅན་གྱི་རྟེན་ཅན་གྱི་ཉན་ཐོས་སློབ་པ་ཡོད་པའི་ཕྱིར་ཏེ། དེའི་རྟེན་ཅན་གྱི་ཉན་ཐོས་
དགྲ་བཅོམ་པ་ཡོད་པའི་ཕྱིར་ཟེར་ན། མ་ཁྱབ། འདོད་མི་ནུས་ཏེ། ཆོས་ཅན་དེའི་ཕྱིར། ཁ་ཅིག་འཁོར་བ་བདེན་པར་འཛིན་པའི་བདེན་འཛིན་དེ། དོན་དམ་ལ་ལྟོས་པའི་སྲིད་མཐའ་དང། མྱང་འདས་བདེན་པར་
འཛིན་པའི་བདེན་འཛིན་དེ། དོན་དམ་ལ་ལྟོས་པའི་ཞི་མཐའ་ཡིན་ཟེར་ན། འོ་ན། དོན་དམ་ལ་ལྟོས་པའི་སྲིད་མཐའ་ཡོད་པར་ཐལ། དམ་བཅའ་འཐད་པའི་ཕྱིར། འདོད་ན། འཁོར་བ་བདེན་གྲུབ་དང། མྱང་
འདས་བདེན་གྲུབ་ཡོད་པར་ཐལ། འདོད་པའི་ཕྱིར། རང་ལུགས་ནི། འཁོར་བ་བདེན་གྲུབ་དོན་དམ་ལ་ལྟོས་པའི་སྲིད་མཐའ་དང། མྱང་འདས་བདེན་གྲུབ་དོན་དམ་ལ་ལྟོས་པའི་ཞི་མཐའ་ཡིན་བྱས་
པ་ལ་ཁ་ཅིག་འཁོར་བ་བདེན་གྲུབ་ཆོས་ཅན། དོན་དམ་ལ་ལྟོས་པའི་སྲིད་མཐའ་མ་ཡིན་པར་ཐལ། འཁོར་བ་བདེན་གྲུབ་མ་ཡིན་པའི་ཕྱིར། དེ་བཞིན་དུ་གཅིག་ཤོས་ལ་རིགས་འགྲེ་ཞེས་གསུང། དེ་ཡང་

[014A]༄༅། །མི་འཐད་དེ། འཁོར་བ་བདེན་གྲུབ་ཏུ་ཞེན་པའི་བློ་རྟག་མཐའ་མ་ཡིན་པར་ཐལ། འཁོར་བ་བདེན་གྲུབ་ཡོད་མཐའ་མ་ཡིན་པའི་ཕྱིར། མ་གྲུབ་ན། དེ་མ་ཡིན་པར་ཐལ། འཁོར་བ་བདེན་གྲུབ་
དོན་དམ་ལ་ལྟོས་པའི་སྲིད་མཐའ་མ་ཡིན་པའི་ཕྱིར། རྟགས་ཁས། ཁོ་ན་རེ། དོན་དམ་ལ་ལྟོས་པའི་སྲིད་མཐའ་ལ་གནས་པའི་གང་ཟག་མེད་པར་ཐལ། དོན་དམ་ལ་ལྟོས་པའི་སྲིད་མཐའ་མེད་པའི་ཕྱིར། དེར་ཐལ་
འཁོར་བ་བདེན་གྲུབ་དོན་དམ་ལ་ལྟོས་པའི་སྲིད་མཐའ་དང། མྱང་འདས་བདེན་གྲུབ་དོན་དམ་ལ་ལྟོས་པའི་ཞི་མཐའ་ཡིན་པའི་ཕྱིར། ཟེར་ན། རྩ་བར་མ་ཁྱབ། རྟག་ཆད་ཀྱི་མཐའ་ལ་གནས་པའི་གང་ཟག་མེད་པར་
ཐལ༑ རྟག་ཆད་ཀྱི་མཐའ་མེད་པའི་ཕྱིར། ཁྱབ་པ་ཁས། ཁོ་ན་རེ། སེམས་ཙམ་པ་དེ། དོན་དམ་ལ་ལྟོས་པའི་སྲིད་མཐའ་ལ་གནས་པར་ཐལ། དོན་དམ་ལ་ལྟོས་པའི་སྲིད་ཞིའི་མཐའ་ལ་གནས་པའི་གང་ཟག་ཡོད་
པའི་ཕྱིར། འདོད་ན། དེ་ཆོས་ཅན། སྲིད་པ་བདེན་གྲུབ་ལ་གནས་པར་ཐལ་ལོ། །ཁྱབ་སྟེ། འཁོར་བ་བདེན་གྲུབ་དོན་དམ་ལ་ལྟོས་པའི་སྲིད་མཐའ་དང། མྱང་འདས་བདེན་གྲུབ་དོན་དམ་ལ་ལྟོས་པའི་ཞི་མཐའ་ཡིན་
པའི་ཕྱིར། ཟེར་ན། མ་ཁྱབ་སྟེ། བྱང་འཕགས་ཀྱི་རྒྱུད་ཀྱི་དམིགས་མེད་ལ་དམིགས་པའི་སྙིང་རྗེ་ཆོས་ཅན། བདེན་མེད་ལ་དམིགས་པར་ཐལ། བདེན་མེད་ལ་དམིགས་པའི་སྙིང་རྗེ་ཡིན་པའི་ཕྱིར། ཁྱབ་སྟེ། དམིགས་
མེད་ལ་དམིགས་པའི་སྙིང་རྗེ་ཞེས་པའི་དམིགས་མེད་དེ་བདེན་མེད་ལ་བྱེད་རིགས་པའི་ཕྱིར། མ་གྲུབ་ན་དེར་ཐལ། ཊཱིཀ་ཆེན་དགོངས་པ་རབ་གསལ་ལས། དམིགས་པ་མེད་པ་ནི་མཚན་འཛིན་གྱིས་གཟུང་བ་
[000]

[014B] །ཞེས་གསུངས་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། མཁས་པ་ཁ་ཅིག་སངས་རྒྱས་འཕགས་པ་སྲིད་མཐའ་ལ་གནས་ཀྱང། སྐབས་འདིར་བསྟན་གྱི་སྲིད་མཐའ་
ལ་མི་གནས། ཞེས་གསུང། ཤེས་བྱ་ཆོས་ཅན། སངས་རྒྱས་འཕགས་པའི་རྒྱུད་ལ་སྲིད་མཐའ་ཡོད་པར་ཐལ། དམ་བཅའ་འཐད་པའི་ཕྱིར། འདོད་ན། དེའི་རྒྱུད་ལ་གཞི་ཀུན་རྫོབ་ལ་ལྟོས་པའི་སྲིད་མཐའ་ཡོད་པར་
ཐལ༑ འདོད་པའི་ཕྱིར། འདོད་ན། གཞི་ཀུན་རྫོབ་ལ་ལྟོས་པའི་སྲིད་མཐའ་འགོག་བྱེད་ཀྱི་ཤེས་རབ་མེད་པར་ཐལ་ལོ། །འདོད་ན། དེ་ཡོད་པར་ཐལ། དེ་འགོག་བྱེད་ཀྱི་རྟོགས་རིགས་སུ་གནས་པའི་ཐེག་ཆེན་འཕགས་
པའི་མཁྱེན་པ་དེ་ཤེས་པས་སྲིད་ལ་མི་གནས་པའི་ལམ་ཤེས་ཀྱི་མཚན་ཉིད་ཡིན་པའི་ཕྱིར། དེར་ཐལ། གཞི་ཀུན་རྫོབ་ལ་ལྟོས་པའི་ཞི་མཐའ་འགོག་བྱེད་ཀྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་
མངོན་རྟོགས་སྙིང་རྗེས་ཞི་ལ་མི་གནས་པའི་ལམ་ཤེས་ཀྱི་མཚན་ཉིད་དུ་འཇོག་པའི་ཕྱིར། དེར་ཐལ། སྙིང་པོ་རྒྱན་ལས་བཤད་པའི་ཕྱིར། གཞན་ཡང། །མྱང་འདས་དེ་སྲིད་མཐའ་ཡིན་པར་ཐལ། སངས་རྒྱས་འཕགས་
པ་སྲིད་མཐའ་ལ་གནས་པའི་ཕྱིར། རྟགས་ཁས། འདོད་ན། ཐེག་དམན་གྱི་མྱང་འདས་སྲིད་མཐའ་ཡིན་པར་ཐལ་ལོ། །འདོད་ན། ཐེག་དམན་གྱི་མྱང་འདས་ཆོས་ཅན། དེ་མ་ཡིན་པར་ཐལ། ཞི་མཐའ་ཡིན་པའི་ཕྱིར་
ཏེ། ཞི་མཐའི་མཚན་གཞི་གཅིག་ཡོད་པའི་ཕྱིར། གལ་ཏེ། སངས་རྒྱས་འཕགས་པ་ཆོས་ཅན། སྲིད་མཐའ་ལ་གནས་པར་ཐལ། འཁོར་བའི་མཐའ་ལ་གནས་པའི་ཕྱིར་ཏེ། འཁོར་བའི་ཕྱི་མཐའ་ལ་གནས་པ་གང་

[015A]༄༅། །ཞིག་དེ་འཁོར་བའི་མཐའ་ཡིན་པའི་ཕྱིར། དང་པོ་གྲུབ་སྟེ། འཁོར་བའི་ཕྱི་མཐའ་མངོན་དུ་བྱས་པའི་གང་ཟག་ཡིན་པའི་ཕྱིར། ཕྱི་མ་མ་གྲུབ་ན། འཁོར་བ་ལ་མཐའ་མེད་པར་ཐལ། མ་
གྲུབ་པ་དེའི་ཕྱིར། ཟེར་ན་འདིར་མ་ཁྱབ། ཚིག་ཙམ་ལ་རྩོད་ན། སངས་རྒྱས་འཕགས་པ་ཆོས་ཅན། སྐབས་འདིར་བསྟན་གྱི་སྲིད་མཐའ་ལ་གནས་པར་ཐལ། སྐབས་འདིར་བསྟན་གྱི་འཁོར་བའི་མཐའ་ལ་གནས་
པའི་ཕྱིར། དེར་ཐལ། སྐབས་འདིར་བསྟན་གྱི་འཁོར་བའི་ཕྱི་མཐའ་ལ་གནས་པ་གང་ཞིག་སྐབས་འདིར་བསྟན་གྱི་འཁོར་བའི་ཕྱི་མཐའ་དེ་སྐབས་འདིར་བསྟན་གྱི་འཁོར་བའི་མཐའ་ཡིན་པའི་ཕྱིར། དང་པོ་གྲུབ་
སྟེ༑ དེ་མངོན་དུ་བྱས་པའི་གང་ཟག་ཡིན་པའི་ཕྱིར། གཉིས་པ་མ་གྲུབ་ན། སྐབས་འདིར་བསྟན་གྱི་འཁོར་བ་ལ་མཐའ་མེད་པར་ཐལ། མ་གྲུབ་པ་དེའི་ཕྱིར། ཞེས་སོགས་མཚུངས་པ་ཇི་ལྟ་བ་བཞིན་དུ་བྱའོ། །ཁ་ཅིག་
འཁོར་བ་དེ་འཁོར་བའི་མཐའ་ཡིན་པར་ཐལ། འཁོར་བའི་མཐའ་ཡོད་པ་གང་ཞིག་མྱང་འདས་འཁོར་བའི་མཐའ་མ་ཡིན་པའི་ཕྱིར། རྟགས་ཕྱི་མ་ཁས། འདོད་ན། མྱང་འདས་དེ་མྱང་འདས་ཀྱི་མཐའ་ཡིན་
པར་ཐལ་ལོ། །ཟེར་ན་མ་ཁྱབ། འདོད་ན། སངས་རྒྱས་འཕགས་པ་མྱང་འདས་ཀྱི་མཐའ་ལ་གནས་པར་ཐལ་ལོ། །ཞེས་ཟེར་ན། འཁོར་བ་ཡིན་ན་འཁོར་བའི་མཐའ་མ་ཡིན་དགོས་པར་ཐལ། འཁོར་བའི་མཐའ་ལ་
གནས་པའི་གང་ཟག་ཡིན་ན། མྱང་འདས་ཐོབ་པའི་ཁྱབ་པའི་ཕྱིར། རྟགས་ཁས། འདོད་ན། མྱང་འདས་ཡིན་ན་མྱང་འདས་ཀྱི་མཐའ་མ་ཡིན་དགོས་པར་ཐལ། འདོད་པའི་ཕྱིར། འདོད་ན། ཐེག་དམན་གྱི་མྱང་འདས་

[015B] དེར་ཐལ། དེའི་ཕྱིར། མཁས་པ་ཁ་ཅིག་ལས་དང་ཉོན་མོངས་པའི་དབང་གིས་རྒྱུན་རིང་པོར་ཉིང་མཚམས་སྦྱོར་བ་དེ། སྐབས་འདིར་བསྟན་གྱི་སྲིད་མཐའ་ཡིན། དེ་ཡང་འགྲེལ་པར། ཤེས་རབ་ཀྱིས་ཚུ་རོལ་
གྱི་མཐའ་འཁོར་བ་དང། ཞེས་པས་བསྟན། སྲིད་པར་སྐྱེ་བ་ལ་མཐའ་གཅིག་ཏུ་དོར་བྱར་ཞེན་པ་ཡང་སྐབས་འདིར་བསྟན་གྱི་སྲིད་མཐའ་ཡིན། དེ་ནི་འགྲེལ་པར། དངོས་པོར་དམིགས་པ་ཉིད་ཀྱིས་འཁོར་བ་ལ་གནས་པ་ཡིན་
པར་ཤེས་པར་བྱའོ། །ཞེས་པས་བསྟན། སྲིད་པར་སྐྱེ་བ་ཆད་ཙམ་གྱིས་ཐོབ་པའི་མྱང་འདས་དེ་སྐབས་འདིར་བསྟན་གྱི་ཞི་མཐའ་ཡིན། དེ་ནི་འགྲེལ་པར། སྙིང་རྗེས་ཕ་རོལ་གྱི་མཐའ་མྱ་ངན་ལས་འདས་
པ་སྟེ། ཞེས་པས་བསྟན། སྲིད་པར་སྐྱེ་བ་ཆད་ཙམ་གྱི་མྱང་འདས་ལ་མཐའ་གཅིག་ཏུ་བླང་བྱར་བདེན་པར་ཞེན་པ་དེ་ཡང་སྐབས་འདིར་བསྟན་གྱི་ཞི་མཐའ་ཡིན། དེ་ནི་འགྲེལ་པར། དངོས་པོ་མེད་པར་དམིགས་པ་ཉིད་
ཀྱིས་མྱ་ངན་ལས་འདས་པ་ལ་གནས་པ་ཡིན་པར་ཤེས་པར་བྱའོ། །ཞེས་པས་བསྟན། ཞེས་གསུངས། དེ་རྣམས་ལ་དཔྱད་ན། ཉན་ཐོས་དགྲ་བཅོམ་སྐབས་འདིར་བསྟན་གྱི་སྲིད་མཐའ་ལ་གནས་པར་ཐལ། སྲིད་

[016A]༄༅། །པར་སྐྱེ་བ་ལ་མཐའ་གཅིག་ཏུ་དོར་བྱར་ཞེན་པ་སྐབས་འདིར་བསྟན་གྱི་སྲིད་མཐའ་ཡིན་པའི་ཕྱིར། རྟགས་ཁས། འདོད་ན། ཉན་ཐོས་དགྲ་བཅོམ་ཆོས་ཅན། སྐབས་འདིར་བསྟན་གྱི་ཚུ་རོལ་
གྱི་མཐའ་ལ་གནས་པར་ཐལ་ལོ། །འདོད་ན། འཁོར་བ་སྤངས་པའི་གང་ཟག་གི་རྒྱུད་ལ་སྐབས་འདིར་བསྟན་གྱི་ཚུ་རོལ་གྱི་མཐའ་ཡོད་པར་ཐལ། འདོད་པའི་ཕྱིར། འདོད་ན། རྣམ་བཤད་སྙིང་པོ་རྒྱན་ལས། ཚུ་རོལ་ནི་
སོ་སོ་སྐྱེ་བོ་ལ་ལྟོས་ཏེ། ཚུར་ངོས་ན་ཡོད་ཀྱི་འཁོར་བ་ཆད་པའི་ཕར་ངོས་ན་མེད་པའི་དོན་ནོ། །ཞེས་གསུངས་པ་མི་འཐད་པར་ཐལ་ལོ། །གཞན་ཡང། ཉན་ཐོས་དགྲ་བཅོམ་སྐབས་འདིར་བསྟན་གྱི་ཚུ་རོལ་གྱི་མཐའ་
ལ་གནས་པར་ཐལ། དེས་འཁོར་བའི་མཐའ་ལ་གནས་པའི་ཕྱིར། རྟགས་ཁས། འདོད་ན། དེ་ཆོས་ཅན། སྐབས་འདིར་བསྟན་གྱི་ཕ་རོལ་གྱི་མཐའ་ལ་མི་གནས་པར་ཐལ་ལོ། །གཞན་ཡང། ལས་དང་ཉོན་མོངས་པའི་དབང་
གིས་རྒྱུན་རིང་པོར་ཉིང་མཚམས་སྦྱོར་བ་ཆོས་ཅན། ཁྱོད་སྐབས་འདིར་བསྟན་གྱི་སྲིད་མཐའ་མ་ཡིན་པར་ཐལ། ཚུ་རོལ་ཐ་མལ་པ་དེ་ཁྱོད་ཡིན་པའི་ཕྱིར། སྲིད་པར་སྐྱེ་བ་ལ་མཐའ་གཅིག་ཏུ་དོར་བྱར་ཞེན་པ་ཆོས་ཅན། ཁྱོད་
སྐབས་འདིར་བསྟན་གྱི་སྲིད་མཐའ་མ་ཡིན་པར་ཐལ། ཉན་ཐོས་དགྲ་བཅོམ་པ་དེ་ཁྱོད་ཡིན་པའི་ཕྱིར། མ་གྲུབ་ན། ཉན་ཐོས་དགྲ་བཅོམ་པ་ཆོས་ཅན། ཁྱོད་དེ་ཡིན་པར་ཐལ། ཁྱོད་དེ་ལྟར་ཞེན་པའི་གང་ཟག་ཡིན་པའི་ཕྱིར་
གཞན་ཡང། ཉན་ཐོས་དགྲ་བཅོམ་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་ཤེས་རབ་དེ་རང་ལམ་དུ་སྲིད་མཐའ་འགོག་པར་ནུས་པའི་ཤེས་རབ་ཡིན་པར་ཐལ། དེ་སྲིད་མཐའ་འགོག་ནུས་ཀྱི་

[016B] ཉན་ཐོས་མཐོང་ལམ་པའི་རྒྱུད་ལ་སྲིད་མཐའ་འགོག་ནུས་ཀྱི་ཤེས་རབ་ཡོད་པའི་ཕྱིར། དེའི་རྒྱུད་ལ་འཁོར་བའི་རྩ་བ་གཅོད་ནུས་པའི་ཤེས་རབ་ཡོད་པའི་ཕྱིར། རྩ་བར་འདོད་ན། ཉན་
ཐོས་དགྲ་བཅོམ་པའི་རྒྱུད་ལ་སྲིད་མཐའ་མེད་པར་ཐལ། འདོད་པའི་ཕྱིར། གཞན་ཡང། སྲིད་མཐའ་སྤང་བྱའི་གཙོ་བོར་བྱེད་པའི་གང་ཟག་མེད་པར་ཐལ། ཉན་ཐོས་སློབ་པ་འཕགས་པས་ཀྱང་དེ་སྤང་བྱའི་གཙོ་བོར་
མི་བྱེད། བྱང་སེམས་འཕགས་པས་ཀྱང་དེ་དེ་ལྟར་མི་བྱེད་པའི་ཕྱིར། དང་པོ་མ་གྲུབ་ན། ཉན་ཐོས་དགྲ་བཅོམ་པས་སྲིད་མཐའ་སྤངས་པར་ཐལ། མ་གྲུབ་པ་དེའི་ཕྱིར། འདོད་ན། དེ་སྲིད་མཐའ་ལ་མ་གནས་པར་ཐལ་ལོ་
རྩ་བའི་རྟགས་གཉིས་པ་མ་གྲུབ་ན། བྱང་འཕགས་ཆོས་ཅན། ཁྱོད་ཀྱིས་འཁོར་བ་སྤང་བྱའི་གཙོ་བོར་བྱེད་པར་ཐལ། ཁྱོད་ཀྱིས་སྲིད་མཐའ་སྤང་བྱའི་གཙོ་བོར་བྱེད་བའི་ཕྱིར། རྟགས་ཁས། འདོད་མི་ནུས་སོ། །རང་ལུགས་
ནི༑ གཞི་ཀུན་རྫོབ་ལ་ལྟོས་པའི་སྲིད་མཐའ་འགོག་བྱེད་ཀྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མངོན་རྟོགས་དེ་ཤེས་པས་སྲིད་མཐའ་ལ་མི་གནས་པའི་ལམ་ཤེས་ཀྱི་མཚན་ཉིད། དཔེར་ན། གང་ཟག་གི་
བདག་མེད་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་ལྟ་བུ། གཞི་ཀུན་རྫོབ་ལ་ལྟོས་པའི་ཞི་མཐའ་འགོག་བྱེད་ཀྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མངོན་རྟོགས་དེ། སྙིང་རྗེས་ཞི་མཐའ་
ལ་མི་གནས་པའི་ལམ་ཤེས་ཀྱི་མཚན་ཉིད། དཔེར་ན། བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་ཆེན་པོ་ལྟ་བུ། ལས་ཉོན་གྱིས་འཕངས་པའི་འཁོར་བ་དེ། འདིར་བསྟན་ཀུན་རྫོབ་ལ་ལྟོས་པའི་སྲིད་མཐའ་

[017A]༄༅། །ཡིན༑ དེས་འཕངས་པའི་འཁོར་བ་ལ་གནས་པ་དེ། སྐབས་འདིར་བསྟན་ཀུན་རྫོབ་ལ་ལྟོས་པའི་སྲིད་མཐའ་ལ་གནས་པའི་དོན་ཡིན། དེ་ནི་ཤེས་རབ་ཀྱིས་ཚུ་རོལ་གྱི་མཐའ་འཁོར་བ་
རྟག་པའི་མཚན་ཉིད། ཅེས་པས་བསྟན། དམན་པའི་མྱང་འདས་འདིར་བསྟན་ཀུན་རྫོབ་ལ་ལྟོས་པའི་ཞི་མཐའ་ཡིན། དེ་ལ་གནས་པ་དེ་སྐབས་འདིར་བསྟན་ཀུན་རྫོབ་ལ་ལྟོས་པའི་ཞི་མཐའ་ལ་གནས་པའི་དོན་ཡིན་
ནོ༑ ༑དེ་ནི་སྙིང་རྗེས་ཕ་རོལ་གྱི་མཐའ་མྱ་ངན་ལས་འདས་པ་ཆད་པའི་མྱང་འདས་ཀྱི་མཚན་ཉིད། ཅེས་པས་བསྟན། འཁོར་བ་བདེན་པར་གྲུབ་པ། དོན་དམ་ལ་ལྟོས་པའི་སྲིད་མཐའ་ཡིན། འཁོར་བ་ལ་དོར་བྱར་
བདེན་པར་ཞེན་པ་སྐབས་འདིར་བསྟན་དོན་དམ་ལ་ལྟོས་པའི་སྲིད་མཐའ་ལ་གནས་པའི་དོན་ཡིན། དེ་ནི་དངོས་པོར་དམིགས་པ་ཉིད་ཀྱིས་འཁོར་བ་ལ་གནས་པ་ཡིན་པར་ཤེས་པར་བྱའོ། །ཞེས་པས་བསྟན་
དམན་པའི་མྱང་འདས་ལ་མཐའ་གཅིག་ཏུ་བླང་བྱར་བདེན་པར་གྲུབ་པ་དེ། སྐབས་འདིར་བསྟན་དོན་དམ་ལ་ལྟོས་པའི་ཞི་མཐའ་ཡིན། དམན་པའི་མྱང་འདས་ལ་མཐའ་གཅིག་ཏུ་བླང་བྱར་བདེན་པར་ཞེན་པ་དེ་
སྐབས་འདིར་བསྟན་དོན་དམ་ལ་ལྟོས་པའི་ཞི་མཐའ་ལ་གནས་པའི་དོན་ཡིན། དེ་ལྟར་ཡང་ལམ་ཊཱིཀ་ལས། སྲིད་ཞིའི་མཐའ་ལ་ཀུན་རྫོབ་ལ་ལྟོས་པ་དང་དོན་དམ་ལ་ལྟོས་པའི་དེ་གཉིས་ལས། དང་པོ་ནི། ལས་ཉོན་
གྱི་དབང་གིས་སྲིད་པར་ཉིང་འཚམས་སྦྱར་བ་དེ། སྲིད་པའི་མཐར་ལྟུང་བ་ཞེས་བྱ་ལ། སྲིད་པར་སྐྱེ་བ་ཆད་ཙམ་ལས་ཐོབ་པའི་མྱང་འདས་ཞི་མཐའ་དང། དེ་ཐོབ་པ་ཞི་བའི་མཐར་ལྟུང་བ་ཞེས་བྱའོ། །

[017B] ཞི་མཐའ་དེ་ཉིད་ནི་བྱང་ཆུབ་སེམས་དཔའ་འབའ་ཞིག་གིས་སྤོང་སྟེ། སྲིད་མཐའ་སྔ་མ་བཀག་ནས་སྙིང་རྗེ་དང་སྨོན་ལམ་གྱི་དབང་གིས་སྐྱེ་བ་བླང་སྟེ་མྱང་
འདས་སྒྲུབ་པར་བྱེད་པའི་ཕྱིར། དོན་དམ་ལ་ལྟོས་པའི་སྲིད་ཞིའི་མཐར་ལྟུང་བ་ན། སྲིད་ཞིའི་དོར་བྱ་དང་བླང་བྱར་བདེན་པར་ཞེན་པ་ཡིན་ལ། དེ་བྱང་ཆུབ་སེམས་དཔའི་སྟོང་ཉིད་རྟོགས་པའི་ཤེས་རབ་ཀྱིས་སྤོང་བ་ཡིན་
ལ༑ ཉན་རང་ལ་ཆོས་ཀྱི་བདག་མེད་རྟོགས་པ་ཡོད་པར་འདོད་པ་ལྟར་ན་དོན་དམ་ལ་ལྟོས་པའི་སྲིད་མཐར་མ་ལྷུངས་ཀྱང་ཀུན་རྫོབ་ལ་ལྟོས་པའི་སྲིད་མཐར་ལྷུང་པ་ཞེས་བྱའོ། །ཞེས་གསུངས། རྩོད་པ་སྤོང་བ་ལ་
ཁོ་ན་རེ། གང་ཟག་གི་བདག་མེད་མངོན་སུམ་དུ་རྟོགས་པའི་ཤེས་རབ་དེ། གཞི་ཀུན་རྫོབ་ལ་ལྟོས་པའི་སྲིད་མཐའ་འགོག་བྱེད་ཡིན་པར་ཐལ། མཚན་ཉིད་དང་པོ་འཐད་པའི་ཕྱིར། འདོད་ན། གཞི་ཀུན་རྫོབ་ལ་ལྟོས་པའི་
སྲིད་མཐའ་འགོག་བྱེད་ཀྱི་ཚད་མ་ཡོད་པར་ཐལ་ལོ། །འདོད་ན། གཞི་ཀུན་རྫོབ་ལ་ལྟོས་པའི་སྲིད་མཐའ་མེད་པར་ཐལ། དེ་འགོག་བྱེད་ཀྱི་ཚད་མ་ཡོད་པའི་ཕྱིར། ཟེར་ན་མ་ཁྱབ་སྟེ། གང་ཟག་གི་བདག་འཛིན་མེད་
པར་ཐལ། དེ་འགོག་བྱེད་ཀྱི་ཚད་མ་ཡོད་པའི་ཕྱིར། ཁྱབ་པ་ཁས། རྟགས་གྲུབ་སྟེ། དེ་མེད་པར་བྱེད་པའི་ཚད་མ་ཡོད་པའི་ཕྱིར་ཏེ། རྣམ་མཁྱེན་དེས་དེ་མེད་པར་བྱས་པའི་ཕྱིར་ཏེ། དེས་དེ་སླར་ཡང་མི་སྐྱེ་པའི་
ཆོས་ཅན་དུ་བྱས་པའི་ཕྱིར། མ་གྲུབ་ན། རྣམ་མཁྱེན་ཆོས་ཅན། ཁྱོད་ཀྱིས་དེ་དེ་ལྟར་བྱས་པར་ཐལ། ཁྱོད་གང་ཟག་གི་བདག་འཛིན་སྤངས་པའི་རྣམ་གྲོལ་ལམ་ཡིན་པའི་ཕྱིར། གཞན་ཡང། གང་ཟག་གི་བདག་འཛིན་

[018A]༄༅། །འགོག་བྱེད་ཀྱི་ཚད་མ་ཡོད་པར་ཐལ། དེ་ལ་གནོད་བྱེད་ཀྱི་ཚད་མ་ཡོད་པའི་ཕྱིར་ཏེ། གང་ཟག་གི་བདག་མེད་མངོན་སུམ་དུ་རྟོགས་པའི་ཤེས་རབ་ཀྱིས་དེ་ལ་གནོད་པའི་ཕྱིར། རྣམ་འགྲེལ་
ལས༑ དེ་ཡི་གནོད་བྱེད་ནི། བདག་མེད་མཐོང་བས་འགག་པ་ཡིན། །ཞེས་གསུངས་པའི་ཕྱིར། ཁོ་ན་རེ། བདེ་བ་ཅན་གྱི་རྟེན་ཅན་གྱི་ཉན་ཐོས་ཚོགས་ལམ་པ་ཆོས་ཅན། ལས་ཉོན་གྱིས་འཕངས་པའི་འཁོར་བ་ལ་གནས་
པར་ཐལ། སྐབས་འདིར་བསྟན་ཀུན་རྫོབ་ལ་ལྟོས་པའི་སྲིད་མཐའ་ལ་གནས་པའི་ཕྱིར། ཁྱབ་པ་ཁས། མ་གྲུབ་ན་དེར་ཐལ། སྐབས་འདིར་བསྟན་གྱི་ཀུན་རྫོབ་ལ་ལྟོས་པའི་སྲིད་ཞིའི་མཐའ་གང་རུང་ལ་གནས་པ་གང་ཞིག་
ཀུན་རྫོབ་ལ་ལྟོས་པའི་ཞི་མཐའ་ལ་མི་གནས་པའི་ཕྱིར། དང་པོ་དེར་ཐལ། ཐེག་དམན་གང་ཟག་ཡིན་པའི་ཕྱིར། རྟགས་གྲུབ་སྟེ། བདེ་བ་ཅན་གྱི་རྟེན་ཅན་གྱི་ཉན་ཐོས་སློབ་པ་ཡོད་པའི་ཕྱིར་ཏེ། དེའི་རྟེན་ཅན་གྱི་ལྷག་བཅས་
མྱང་འདས་ལ་གནས་པའི་ཉན་ཐོས་དགྲ་བཅོམ་པ་ཡོད་པའི་ཕྱིར་ཏེ། དེའི་རྟེན་ཅན་གྱི་ལྷག་མེད་པ་ཡོད་པའི་ཕྱིར། ཟེར་ན་མ་ཁྱབ། ཡང་ཁོ་ན་རེ། རང་རྒྱལ་དགྲ་བཅོམ་ཆོས་ཅན། ཞི་མཐའ་ལ་གནས་པར་ཐལ། དམན་པའི་
མྱང་འདས་ལ་གནས་པའི་ཕྱིར། ཁྱབ་པ་ཁས། འདོད་ན། སྲིད་པར་སྐྱེ་བ་ཆད་ཙམ་གྱིས་ཐོབ་པའི་མྱང་འདས་ལ་གནས་པར་ཐལ་ལོ། །འདོད་མི་ནུས་ཏེ། གཟུགས་ཕྱི་རོལ་དོན་དུ་འཛིན་པའི་རྟོག་པ་སྤངས་པའི་གང་ཟག་ཡིན་
པའི་ཕྱིར་ཟེར་ན་མ་ཁྱབ། དེས་ན་ཆད་པའི་མྱང་འདས་ཀུན་རྫོབ་ལ་ལྟོས་པའི་ཞི་མཐའ་ཡིན་ཀྱང། དམན་པའི་མྱང་འདས་ཀུན་རྫོབ་ལ་ལྟོས་པའི་ཞི་མཐའ་མིན་ཟེར་ན། རང་རྒྱལ་དགྲ་བཅོམ་དེ་ཆད་པའི་མྱང་འདས་

[018B] དེ་ལས་ཉོན་གྱི་དབང་གིས་སྐྱེ་བ་དང་སྙིང་རྗེ་དང་སྨོན་ལམ་གྱི་དབང་གིས་འཁོར་བར་སྐྱེ་བ་གཉིས་ཀ་རྒྱུན་ཆད་པའི་གང་ཟག་ཡིན་པའི་ཕྱིར། ཁྱབ་སྟེ། ཊཱིཀྐ་ལས། ཆད་མཐའ་ཡང་ལས་ཉོན་གྱི་དབང་
གིས་སྐྱེ་བ་ཆད་པར་མ་ཟད་སྙིང་རྗེ་དང་སྨོན་ལམ་གྱི་དབང་གིས་སྐྱེ་བ་ཆད་པས་ཐོབ་པའི་མྱང་འདས་སོ། །ཞེས་གསུངས་པར་ལྟོས་ཤིག་ཁོ་ན་རེ། སྲིད་པ་ཐ་མ་པའི་ཉན་ཐོས་སྒོམ་ལམ་པ་ཆོས་ཅན། སྐབས་འདིར་བསྟན་
གྱི་སྲིད་མཐའ་ལ་གནས་པར་ཐལ། ལས་ཉོན་གྱིས་འཕངས་པའི་འཁོར་བ་ལ་གནས་པའི་ཕྱིར། ཁྱབ་པ་ཁས། འདོད་ན། སྐབས་འདིར་བསྟན་གྱི་རྟག་མཐའ་ལ་གནས་པར་ཐལ། འདོད་པའི་ཕྱིར། འདོད་ན། ལས་ཉོན་
གྱི་དབང་གིས་འཁོར་བར་སྐྱེ་བ་ལེན་བར་ཐལ། འདོད་པའི་ཕྱིར། ཁྱབ་སྟེ། ཊཱིཀྐ་ལས། རྟག་མཐའ་ཡང་ལས་ཉོན་གྱི་དབང་གིས་རྒྱུན་རིང་པོར་ཉིང་འཚམས་སྦྱར་ནས་འཇུག་པའི་དོན་ཡིན་གྱི་རྟག་དངོས་ཀྱི་མཐའ་ནི་མ་
ཡིན་ནོ། །ཞེས་གསུངས་པའི་ཕྱིར། ཟེར་ན་མ་ཁྱབ་སྟེ། དེ་རྟག་མཐའི་སྒྲ་བཤད་ཙམ་སྟོན་པའི་ལུང་ཡིན་པའི་ཕྱིར། ཁོ་ན་རེ། འཁོར་བ་བདེན་གྲུབ་ཆོས་ཅན། དོན་དམ་ལ་ལྟོས་པའི་སྲིད་མཐའ་མ་ཡིན་པར་ཐལ། མེད་
པའི་ཕྱིར། མྱང་འདས་པ་བདེན་གྲུབ་ཆོས་ཅན། དོན་དམ་ལ་ལྟོས་པའི་ཞི་མཐའ་མ་ཡིན་པར་ཐལ། མེད་པའི་ཕྱིར། ཟེར་ན། འཁོར་བ་བདེན་གྲུབ་ཆོས་ཅན། ཡོད་མཐའ་མ་ཡིན་པར་ཐལ། མེད་པའི་ཕྱིར། ཁྱབ་པ་ཁས། འདོད་
ན༑ འཁོར་བ་བདེན་གྲུབ་ཏུ་འཛིན་པའི་བློ་དེ་ཡོད་པའི་མཐར་འཛིན་མ་ཡིན་པར་ཐལ། འདོད་པའི་ཕྱིར། འདོད་ན། ཡོད་པའི་མཐར་འཛིན་མེད་པར་ཐལ། འདོད་པའི་ཕྱིར། ཡང་ཁོ་ན་རེ། དོན་དམ་ལ་ལྟོས་པའི་སྲིད་

[019A]༄༅། །ཞིའི་མཐའ་ལ་གནས་པའི་གང་ཟག་མེད་པར་ཐལ། དོན་དམ་ལ་ལྟོས་པའི་སྲིད་ཞིའི་མཐའ་མེད་པའི་ཕྱིར། དེར་ཐལ། འཁོར་བ་བདེན་གྲུབ་དོན་དམ་ལ་ལྟོས་པའི་སྲིད་མཐའ་དང། མྱང་འདས་
བདེན་གྲུབ་དོན་དམ་ལ་ལྟོས་པའི་ཞི་མཐའ་ཡིན་པའི་ཕྱིར། ཟེར་ན་རྩ་བར་མ་ཁྱབ་སྟེ། རྟག་ཆད་ཀྱི་མཐའ་ལ་གནས་པའི་གང་ཟག་མེད་པར་ཐལ། རྟག་ཆད་ཀྱི་མཐའ་མེད་པའི་ཕྱིར། ཁྱབ་པ་ཁས། དེ་ནི་མཚན་མར་
དམིགས་སྒོམ་ནས། ཞེས་སོགས་ཀྱི་སྐབས་སུ་སྦྱོར་བ་དང། མཐའ་དཔྱད་པ་གཉིས། དང་པོ་ནི། སྟོང་ཉིད་རྟོགས་མ་མྱོང་བའི་ཉན་ཐོས་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་
ཆོས་ཅན། འབྲས་ཡུམ་ལ་རིང་བའི་གཞི་ཤེས་ཡིན་ཏེ། གཞི་ཤེས་གང་ཞིག་སྙིང་རྗེ་ཆེན་པོ་དང་བྲལ་ཞིང་བདེན་འཛིན་གྱིས་བཅིངས་པའི་ཕྱིར། བྱང་སེམས་མཐོང་ལམ་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་
རྟོགས་པའི་མཁྱེན་པ་ཆོས་ཅན། འབྲས་ཡུམ་ལ་ཉེ་བའི་གཞི་ཤེས་ཡིན་ཏེ། ཐེག་དམན་གྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་གང་ཞིག་སྙིང་རྗེ་ཆེན་པོ་དང་སྟོང་ཉིད་མངོན་སུམ་དུ་རྟོགས་པའི་ཤེས་
རབ་ཀྱིས་ཟིན་པའི་ཕྱིར། གཉིས་པ་ནི། ཁ་ཅིག་མི་རྟག་སོགས་མངོན་སུམ་དུ་རྟོགས་པའི་ཡེ་ཤེས་གང་ཞིག་སྙིང་རྗེ་ཆེན་པོ་དང་བྲལ་ཞིང་བདེན་འཛིན་གྱིས་བཅིངས་པ་དེ། འབྲས་ཡུམ་ལ་རིང་བའི་གཞི་ཤེས་ཀྱི་མཚན་ཉིད་
དེ་གང་ཞིག་སྙིང་རྗེ་ཆེན་པོ་དང། སྟོང་ཉིད་རྟོགས་པའི་ཤེས་རབ་ཀྱིས་ཟིན་པ་དེ། འབྲས་ཡུམ་ལ་ཉེ་བའི་གཞི་ཤེས་ཀྱི་མཚན་ཉིད་ཟེར་ན། སྟོང་ཉིད་རྟོགས་མ་མྱོང་བའི་ཉན་ཐོས་འཕགས་པའི་རྒྱུད་ཀྱི་མི་རྟག་སོགས་

[019B] ཟུར་དང་པོ་དེར་ཐལ། མཚོན་བྱ་དེའི་ཕྱིར། མ་གྲུབ་ན་དེར་ཐལ། སྟོང་ཉིད་རྟོགས་མ་མྱོང་པའི་ཉན་ཐོས་འཕགས་པའི་རྒྱུད་ཀྱི་གཞི་ཤེས་ཡིན་པའི་ཕྱིར་ཏེ། ཆོས་ཅན་དེ་དང་གཅིག་
ཡིན་པའི་ཕྱིར། འདོད་མི་ནུས་ཏེ། མི་རྟག་སོགས་དོན་སྤྱིའི་ཚུལ་གྱིས་རྟོགས་པའི་བློ་ཡིན་པའི་ཕྱིར། སྟོང་ཉིད་རྟོགས་པའི་ཤེས་རབ་ཀྱིས་མ་ཟིན་པའི་ཉན་ཐོས་ཀྱི་མཐོང་ལམ་བར་ཆད་མེད་ལམ་ཆོས་ཅན། ཟེར་དང་པོ་དེར་
ཐལ༑ མཚོན་བྱ་དེའི་ཕྱིར། དེར་ཐལ། ཆོས་ཅན་དེའི་ཕྱིར། འདོད་མི་ནུས་ཏེ། བར་ཆད་མེད་ལམ་ཡིན་པའི་ཕྱིར། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་སྦྱོར་ལམ་པའི་རྒྱུད་ཀྱི་མི་རྟག་སོགས་མངོན་
སུམ་དུ་རྟོགས་པའི་ཡེ་ཤེས་ཆོས་ཅན། མཚོན་བྱ་གཉིས་པ་དེར་ཐལ། མཚན་ཉིད་དེའི་ཕྱིར། དང་པོ་སླ། གཉིས་པ་གྲུབ་སྟེ། བྱང་སེམས་སྦྱོར་ལམ་པའི་མཁྱེན་པ་ཡིན་པའི་ཕྱིར། ཁ་ཅིག་ གཞི་ཤེས་གང་ཞིག་འབྲས་ཡུམ་
སྒྲུབ་པའི་ཐབས་མཁས་མ་ཡིན་པ་ལ་ཞུགས་པ་དེ། འབྲས་ཡུམ་ལ་རིང་བའི་གཞི་ཤེས་ཀྱི་མཚན་ཉིད། དེ་གང་ཞིག་འབྲས་ཡུམ་སྒྲུབ་པའི་ཐབས་མཁས་ལ་ཞུགས་བ་དེ། འབྲས་ཡུམ་ལ་ཉེ་པའི་གཞི་ཤེས་ཀྱི་མཚན་
ཉིད༑ ཟེར་ན་ཤེས་བྱ་ཆོས་ཅན། ཉན་ཐོས་ཀྱི་ཐེག་པ་དེ་འབྲས་ཡུམ་ལ་ཐབས་མཁས་མ་ཡིན་པར་ཐལ། མཚན་ཉིད་དང་པོ་འཐད་པའི་ཕྱིར། འདོད་ན། དམ་ཆོས་པད་དཀར་ལས། དྲང་སྲོང་ཆེན་པོས་ཐེག་པ་གསུམ་བསྟན་པ་
རྣམ་འདྲེན་རྣམས་ཀྱི་ཐབས་ལ་མཁས་པ་སྟེ། ཞེས་བཤད་པ་མི་འཐད་པར་ཐལ། འདོད་པའི་ཕྱིར། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་གཞི་ཤེས་ཆོས་ཅན། མཚོན་བྱ་

[020A]༄༅། །གཉིས་པ་དེར་ཐལ། མཚན་ཉིད་དེའི་ཕྱིར། དང་བོ་སླ། གཉིས་པ་གྲུབ་སྟེ། ཐེག་ཆེན་གྱི་ཚོགས་ལམ་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། ཐེག་ཆེན་འཕགས་པའི་མཁྱེན་པ་ཡིན་པར་ཐལ། འདོད་
པའི་ཕྱིར། ཁ་ཅིག་གཞི་ཤེས་གང་ཞིག། སྙིང་རྗེ་ཆེན་པོ་དང་བྲལ་ཞིང་བདེན་འཛིན་གྱིས་བཅིངས་པ་དེ། འབྲས་ཡུམ་ལ་རིང་བའི་གཞི་ཤེས་ཀྱི་མཚན་ཉིད། གཞི་ཤེས་གང་ཞིག། སྙིང་རྗེ་ཆེན་པོ་དང་སྟོང་ཉིད་མངོན་སུམ་དུ་རྟོགས་པའི་
ཤེས་རབ་ཀྱིས་ཟིན་པ་དེ། འབྲས་ཡུམ་ལ་ཉེ་བའི་གཞི་ཤེས་ཀྱི་མཚན་ཉིད་ཟེར་ན། མཚན་ཉིད་གཉིས་པ་མི་འཐད་དེ། སྟོང་ཉིད་མངོན་སུམ་དུ་རྟོགས་པའི་ཉན་ཐོས་དགྲ་བཅོམ་ཐེག་ཆེན་ལམ་དུ་འཇུག་ཁ་མའི་གང་ཟག་གི་རྒྱུད་ཀྱི་གཞི་
ཤེས་ཆོས་ཅན། མཚོན་བྱ་གཉིས་པ་དེར་ཐལ། མཚན་ཉིད་དེའི་ཕྱིར། དང་པོ་སླ། གཉིས་པ་མ་གྲུབ་ན། དེར་ཐལ། དེའི་རྒྱུད་ལ་སྙིང་རྗེ་ཆེན་པོ་ཡང་ཡོད། སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱང་ཡོད་པའི་ཕྱིར། དང་པོ་གྲུབ་
སྟེ༑ དེ་ཐེག་ཆེན་ལམ་དུ་འཇུག་ཁ་མའི་གང་ཟག་ཡིན་པའི་ཕྱིར། གཉིས་བ་སླ། རྩ་བར་འདོད་ན། དེ་ཆོས་ཅན། ཐེག་ཆེན་འཕགས་པའི་མཁྱེན་པ་ཡིན་པར་ཐལ་ལོ། །གཞན་ཡང། སྟོང་ཉིད་མངོན་སུམ་དུ་རྟོགས་པའི་ཉན་ཐོས་དགྲ་
བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཆོས་ཅན། མཚོན་བྱ་ཕྱི་མ་དེར་ཐལ། མཚན་ཉིད་དེའི་ཕྱིར། རང་ལུགས་ནི། གཞི་ཤེས་
གང་ཞིག། སྙིང་རྗེ་ཆེན་པོ་དང་བྲལ་ཞིང་བདེན་འཛིན་གྱིས་བཅིངས་པ་དེ། འབྲས་ཡུམ་ལ་རིང་བའི་གཞི་ཤེས་ཀྱི་མཚན་ཉིད། ཐེག་དམན་གྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་གང་ཞིག། སྙིང་རྗེ་ཆེན་

[020B] འབྲས་ཡུམ་ལ་ཉེ་བའི་གཞི་ཤེས་ཀྱི་མཚན་ཉིད། དང་པོའི་ས་འཚམས། ཐེག་དམན་གྱི་མཐོང་ལམ་ནས་ཐེག་དམན་གྱི་མི་སློབ་ལམ་གྱི་བར་ན་ཡོད། གཉིས་
པའི་ས་འཚམས། ཐེག་ཆེན་གྱི་མཐོང་ལམ་ནས་སངས་རྒྱས་ཀྱི་སའི་བར་ན་ཡོད། དང་པོ་དང་མི་འཐུན་ཕྱོགས་ཀྱི་གཞི་ཤེས་དོན་གཅིག། གཉིས་པ་དང་གཉེན་པོ་ཕྱོགས་ཀྱི་གཞི་ཤེས་དོན་གཅིག་རྩོད་པ་སྤོང་བ་ལ་མཁས་པ་ཁ་ཅིག་
ཐེག་ཆེན་ལམ་དུ་འཇུག་ཁ་མའི་ཉན་ཐོས་དགྲ་བཅོམ་པའི་རྒྱུད་ཀྱི་གཞི་ཤེས་ཆོས་ཅན། སྙིང་རྗེ་ཆེན་པོ་དང་བྲལ་བར་ཐལ། དེ་གཞི་ཤེས་གང་ཞིག། འབྲས་ཡུམ་ལ་རིང་བའི་གཞི་ཤེས་ཡིན་པའི་ཕྱིར། དང་པོ་གྲུབ་སྟེ། ཆོས་ཅན་དེ་ཡོད་
པའི་ཕྱིར། ཐེག་ཆེན་ལམ་དུ་འཇུག་ཁ་མའི་ཉན་ཐོས་དགྲ་བཅོམ་ཡོད་པའི་ཕྱིར་ཏེ། ཉན་ཐོས་དགྲ་བཅོམ་ཐེག་ཆེན་ལམ་དུ་འཇུག་ཁ་མ་ཡོད་པའི་ཕྱིར་ན། འདིར་མ་ཁྱབ། རྩ་བར་འདོད་མི་ནུས་ཏེ། ཁྱོད་ཐེག་ཆེན་སེམས་བསྐྱེད་རང་
རྒྱུད་ལ་སྐྱེ་ཁ་མའི་གང་ཟག་ཡིན་པའི་ཕྱིར། ཞེས་གསུངས། ཐེག་ཆེན་ལམ་དུ་ཞུགས་པའི་ཉན་ཐོས་དགྲ་བཅོམ་ཡོད་པར་ཐལ། ཉན་ཐོས་དགྲ་བཅོམ་ཐེག་ཆེན་ལམ་དུ་ཞུགས་པ་ཡོད་པའི་ཕྱིར། མ་ཁྱབ་ན་མ་ཁྱབ་འཚམས་ལ་ཁྱབ་པ་
ཡོད་པ་བུད། ཁོ་ན་རེ། ཐེག་ཆེན་ལམ་དུ་ཞུགས་པའི་ཉན་ཐོས་དགྲ་བཅོམ་ཡོད་པར་ཐལ། ཐེག་ཆེན་གྱི་ཚོགས་ལམ་དུ་ཞུགས་པའི་ཉན་ཐོས་དགྲ་བཅོམ་ཡོད་པའི་ཕྱིར་ཞེས་ཟེར་ན། ཐེག་ཆེན་ལམ་དུ་ཞུགས་པའི་ཉན་ཐོས་
དགྲ་བཅོམ་ཆོས་ཅན། ཁྱོད་ལམ་ཞུགས་ཀྱི་གང་ཟག་ཡིན་པར་ཐལ། ཁྱོད་ཐེག་ཆེན་ལམ་དུ་ཞུགས་པའི་ཉན་ཐོས་དགྲ་བཅོམ་ཡིན་པའི་ཕྱིར། མ་གྲུབ་ན། དེ་ཡོད་པ་འབུད། འདོད་ན། དེ་ཆོས་ཅན། ཁྱོད་ཐེག་ཆེན་གང་ཟ་

[021A]༄༅། །ཡིན་པར་ཐལ། འདོད་པའི་ཕྱིར། གཟུགས་སོགས་ཕུང་པོ་སྟོང་ཉིད་དང། །ཞེ་སོགས་ཀྱི་སྐབས་སུ། །སྦྱོར་བ་དང། མཐའ་དཔྱད་པ་གཉིས། དང་པོ་ནི། སྟོང་ཉིད་རྟོགས་མ་མྱོང་བའི་ཉན་ཐོས་འཕགས་
པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཆོས་ཅན། མི་མཐུན་ཕྱོགས་ཀྱི་གཞི་ཤེས་ཡིན་ཏེ། གཞི་ཤེས་གང་ཞིག་ཐབས་ཤེས་ཁྱད་པར་ཅན་དང་བྲལ་བའི་ཕྱིར། གཉིས་པ་ནི། ཁ་ཅིག་གཞི་ཤེས་
གང་ཞིག་མཚན་འཛིན་གྱིས་བཅིངས་པ། མི་འཐུན་ཕྱོགས་ཀྱི་གཞི་ཤེས་ཀྱི་མཚན་ཉིད། དེ་གང་ཞིག་མཚན་འཛིན་གྱི་གཉེན་པོ་བྱེད་པ། གཉེན་པོ་ཕྱོགས་ཀྱི་གཞི་ཤེས་ཀྱི་མཚན་ཉིད་ཟེར་ན། སྟོང་ཉིད་མ་རྟོགས་པའི་ཉན་ཐོས་
དགྲ་བཅོམ་ཐེག་ཆེན་ལམ་དུ་འཇུག་ཁ་མའི་གང་ཟག་གི་རྒྱུད་ཀྱི་གཞི་ཤེས་ཆོས་ཅན། མཚོན་བྱ་དང་པོ་དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། འདོད་ན། དེ་ཆོས་ཅན། སྙིང་རྗེ་ཆེན་པོ་དང་བྲལ་
བར་ཐལ། འདོད་པའི་ཕྱིར། མཚན་ཉིད་གཉིས་པ་ལ། གཉེན་པོ་ཕྱོགས་ཀྱི་གཞི་ཤེས་ཡིན་ན་སྟོང་ཉིད་མངོན་སུམ་དུ་རྟོགས་པས་ཁྱབ་པར་ཐལ། མཚན་ཉིད་འཐད་པའི་ཕྱིར། འདོད་ན། བྱང་འཕགས་ཀྱི་རྒྱུད་ཀྱི་མི་རྟག་སོགས་
བཅུ་དྲུག་མངོན་སུམ་དུ་རྟོགས་པའི་ཡེ་ཤེས་ཆོས་ཅན། དེར་ཐལ། དེའི་ཕྱིར། ཁ་ཅིག་གཞི་ཤེས་གང་ཞིག་ཐབས་ཤེས་ཁྱད་པར་ཅན་དང་བྲལ་བ། མི་འཐུན་ཕྱོགས་ཀྱི་གཞི་ཤེས་ཀྱི་མཚན་ཉིད། དེ་གང་ཞིག་ཐབས་ཤེས་ཁྱད་
པར་ཅན་གྱིས་ཟིན་པ། གཉེན་པོ་ཕྱོགས་ཀྱི་གཞི་ཤེས་ཀྱི་མཚན་ཉིད་ཟེར་ན། སྟོང་ཉིད་མངོན་སུམ་དུ་རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་གཞི་ཤེས་ཆོས་

[021B] མཚོན་བྱ་གཉིས་པ་དེར་ཐལ། མཚན་ཉིད་དེའི་ཕྱིར། རྟགས་སླ། འདོད་ན། དེ་ཆོས་ཅན། ཐེག་ཆེན་གྱི་གཞི་ཤེས་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཐེག་ཆེན་གྱི་ལམ་བདེན་ཡིན་པར་ཐལ་
འདོད་པའི་ཕྱིར། འདོད་ན། སྟོང་ཉིད་མངོན་སུམ་དུ་རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་དེས་ཐེག་ཆེན་གྱི་ལམ་བདེན་ཐོབ་པར་ཐལ་ལོ། །འདོད་ན། དེ་ཆོས་ཅན་
ཁྱོད་ཀྱིས་དེ་མ་ཐོབ་པར་ཐལ། ཁྱོད་ཐེག་ཆེན་སོ་སྐྱེ་ཡིན་པའི་ཕྱིར། གཞན་ཡང། ཐེག་ཆེན་གང་ཟག་གི་རྒྱུད་ཀྱི་གཞི་ཤེས་ཡིན་ན། ཐེག་ཆེན་གྱི་གཞི་ཤེས་ཡིན་དགོས་པར་ཐལ། དེ་ཐེག་ཆེན་གྱི་གཞི་ཤེས་ཡིན་པའི་
ཕྱིར། འདོད་ན། དེ་འདྲའི་ཚོགས་ལམ་པའི་རྒྱུད་ཀྱི་འགོག་བདེན་ཆོས་ཅན། ཐེག་ཆེན་གྱི་འགོག་བདེན་ཡིན་པར་ཐལ། ཐེག་ཆེན་གང་ཟག་གི་རྒྱུད་ཀྱི་འགོག་བདེན་ཡིན་པའི་ཕྱིར། ཁྱབ་པ་ཁས། འདོད་ན། དེ་ཆོས་ཅན། རང་འཐོབ་
བྱེད་ཀྱི་ཐབས་སུ་གྱུར་པའི་ཐེག་ཆེན་གྱི་ལམ་བདེན་ལ་བརྟེན་ནས་ཐོབ་པར་ཐལ། འདོད་པའི་ཕྱིར། གཞན་ཡང། སྟོང་ཉིད་མངོན་སུམ་དུ་རྟོགས་པའི་ཉན་ཐོས་དགྲ་བཅོམ་ཐེག་ཆེན་ལམ་དུ་འཇུག་ཀ་མའི་གང་ཟག་གི་རྒྱུད་ཀྱི་གཞི་
ཤེས་ཆོས་ཅན། མཚོན་བྱ་གཉིས་པ་དེར་ཐལ། མཚན་ཉིད་དེའི་ཕྱིར། དང་པོ་སླ། གཉིས་པ་གྲུབ་སྟེ། དེའི་རྒྱུད་ལ་ཐབས་ཤེས་ཁྱད་པར་ཅན་ཡོད་པའི་ཕྱིར། འདོད་ན། དེ་ཆོས་ཅན། འབྲས་ཡུམ་ལ་ཉེ་བའི་གཞི་ཤེས་ཡིན་པར་ཐལ་
ལོ༑ ༑འདོད་ན། ཐེག་ཆེན་འཕགས་པའི་མཁྱེན་པ་ཡིན་པར་ཐལ། འདོད་པའི་ཕྱིར། ཁྱབ་སྟེ། བྱང་ཆུབ་ལ་ཉེ་བའི་སྦྱོར་བ་ཡིན་ན་ཐེག་ཆེན་འཕགས་པའི་མཁྱེན་པ་ཡིན་དགོས་པའི་ཕྱིར། ཁ་ཅིག་གཞི་ཤེས་གང་ཞིག་བྱང་ཆུབ་ཀྱི་

[022A]༄༅། །སེམས་དང་བྲལ་ཞིང་བདེན་འཛིན་གྱིས་བཅིངས་པ་དེ། མི་འཐུན་ཕྱོགས་ཀྱི་གཞི་ཤེས་ཀྱི་མཚན་ཉིད། དེ་གང་ཞིག་བྱང་ཆུབ་ཀྱི་སེམས་དང་སྟོང་ཉིད་རྟོགས་པའི་ཤེས་རབ་ཀྱིས་ཟིན་པ་དེ། གཉེན་
པོ་ཕྱོགས་ཀྱི་གཞི་ཤེས་ཀྱི་མཚན་ཉིད་ཟེར་ན། ཕྱི་མ་གོང་དུ་བཀག་ཟིན། དང་པོ་མི་འཐད་དེ། སྟོང་ཉིད་རྟོགས་མ་མྱོང་བའི་ཉན་ཐོས་དགྲ་བཅོམ་པ་ཐེག་ཆེན་ལམ་དུ་འཇུག་ཁ་མའི་གང་ཟག་གི་རྒྱུད་ཀྱི་དོན་ཤེས་ཆོས་ཅན། མཚོན་
བྱ་དང་པོ་དེར་ཐལ། མཚན་ཉིད་དེའི་ཕྱིར། རྟགས་རྣམས་གྲུབ་སྟེ། ཆོས་ཅན་དེའི་ཕྱིར། འདོད་ན། ཐེག་དམན་འཕགས་པའི་མཁྱེན་པ་ཡིན་པར་ཐལ། འདོད་པའི་ཕྱིར། རང་ལུགས་ནི། གཞི་ཤེས་གང་ཞིག་ཐབས་ཤེས་ཁྱད་པར་ཅན་
དང་བྲལ་བ་དེ། མི་འཐུན་ཕྱོགས་ཀྱི་གཞི་ཤེས་ཀྱི་མཚན་ཉིད། ཐེག་དམན་གྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མངོན་རྟོགས་གང་ཞིག་ཐབས་ཤེས་ཁྱད་པར་ཅན་གྱིས་ཟིན་པ་དེ། གཉེན་པོ་ཕྱོགས་
ཀྱི་གཞི་ཤེས་ཀྱི་མཚན་ཉིད། རྩོད་པ་སྤོང་པ་ལ་ཁོ་ན་རེ། སྟོང་ཉིད་མ་རྟོགས་པའི་ཉན་ཐོས་དགྲ་བཅོམ་པ་ཐེག་ཆེན་ལམ་དུ་འཇུག་ཁ་མའི་གང་ཟག་གི་རྒྱུད་ཀྱི་གཞི་ཤེས་ཆོས་ཅན། མི་འཐུན་ཕྱོགས་ཀྱི་གཞི་ཤེས་ཡིན་པར་ཐལ་
མཚན་ཉིད་དེའི་ཕྱིར། དང་པོ་སླ། གཉིས་པ་གྲུབ་སྟེ། དེ་འདྲའི་གང་ཟག་གི་རྒྱུད་ལ་ཐབས་ཤེས་ཁྱད་པར་ཅན་མེད་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། དེའི་རྒྱུད་ལ་ཤེས་རབ་ཁྱད་པར་ཅན་མེད་པའི་ཕྱིར། རྩ་བར་
འདོད་ན། ཐེག་དམན་འཕགས་པའི་མཁྱེན་པ་ཡིན་པར་ཐལ། འདོད་པའི་ཕྱིར། སྐྱོན་དེ་སྤོང་དཀའ་བ། གཞི་ཤེས་གང་ཞིག་ཐབས་ཤེས་ཁྱད་པར་ཅན་དང་བྲལ་ཞིང་བདེན་འཛིན་གྱིས་བཅིངས་པ། མི་འཐུན་ཕྱོགས་ཀྱི་གཞི་

[022B] གཅིག་ཤོས་དེ་སྔར་ལྟར་འཇོག་སྦྱིན་ལ་སོགས་ལ་ངར་འཛིན་མེད། ཅེས་སོགས་ཀྱི་སྐབས་སུ། སྦྱོར་བ་ནི། བྱང་སེམས་མཐོང་ལམ་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་
ཆོས་ཅན། གཉེན་པོ་ཕྱོགས་ཀྱི་གཞི་ཤེས་ཡིན་ཏེ། ཐེག་དམན་གྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་གང་ཞིག་ཐབས་ཤེས་ཁྱད་པར་ཅན་གྱིས་ཟིན་པའི་ཕྱིར། མཐའ་དཔྱོད་ནི་གཟུགས་སོགས་ཕུང་པོ་
སྟོང་ཉིད་དང། ཞེས་པའི་སྐབས་སུ་བཤད་པ་བཞིན་ཤེས་པར་བྱའོ། །གཟུགས་སོགས་དེ་མི་རྟག་སོགས་དང། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས། དང་པོ་ནི། གཞི་ཤེས་ཀྱི་སྐབས་སུ་བསྟན་པའི་བྱང་སེམས་
ཀྱི་སྦྱོར་བ་ལ་བཅུ་ཡོད་དེ། གཟུགས་སོགས་བདེན་མེད་དུ་རྟོགས་པའི་བྱང་སེམས་ཀྱི་སྦྱོར་བ་སོགས་བཅུ་ཡོད་པའི་ཕྱིར། གཉིས་པ་ལ། ཁ་ཅིག་གཞི་ཀུན་རྫོབ་པའི་སྡོད་ལུགས་ཀྱི་ངོ་བོ་དང་ཁྱད་པ་ལ་ཕྱིན་ཅི་ལོག་ཏུ་ཞེན་པ་དང་
དོན་དམ་པའི་སྔོན་ལུགས་ཀྱི་ངོ་བོ་ལ་ཕྱིན་ཅི་ལོག་ཏུ་ཞེན་པའི་གཉེན་པོར་སྒོམ་པའི་སེམས་དཔའི་རྣལ་འབྱོར་དེ། གཞི་ཤེས་ཀྱི་སྦྱོར་བའི་མཚན་ཉིད་ཟེར་ན། གང་ཟག་གི་བདག་མེད་རྟོགས་པའི་ཉན་ཐོས་ཀྱི་སྦྱོར་ལམ་ཆོས་ཅན་
སེམས་དཔའི་རྣལ་འབྱོར་ཡིན་པར་ཐལ། གཞི་ཤེས་ཀྱི་སྦྱོར་བ་ཡིན་པའི་ཕྱིར། ཁྱབ་པ་ཁྱས། རྟགས་གྲུབ་སྟེ། གང་ཟག་གི་བདག་མེད་རྟོགས་པའི་ཉན་ཐོས་ཀྱི་མཐོང་ལམ་དེ་གཞི་ཤེས་ཡིན་པའི་ཕྱིར། ཁ་ཅིག་དེ་སེམས་དཔའི་རྒྱུད་
ཀྱི་གཞི་ཤེས་ཀྱི་སྦྱོར་བའི་མཚན་ཉིད་ཟེར་ན། གང་ཟག་གི་བདག་མེད་རྟོགས་པའི་ཐེག་ཆེན་གྱི་སྦྱོར་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། གང་ཟག་གི་བདག་མེད་རྟོགས་པའི་ཐེག་ཆེན་གྱི་

[023A]༄༅། །མཐོང་ལམ་དེ་གཞི་ཤེས་ཡིན་པའི་ཕྱིར། འདོད་ན། དེ་ཆོས་ཅན། དོན་དམ་པའི་སྔོན་ལུགས་ལ་ཕྱིན་ཅི་ལོག་ཏུ་ཞེན་པའི་གཉེན་པོར་སྒོམ་པའི་སེམས་དཔའི་རྣལ་འབྱོར་ཡིན་པར་ཐལ། འདོད་ན། དེ་ཆོས་ཅན་
སྟོམ་ཉིད་སྒོམ་པའི་སེམས་དཔའི་རྣལ་འབྱོར་ཡིན་པར་ཐལ་ལོ། །ཁ་ཅིག་གཞི་ཀུན་རྫོབ་པའི་སྡོད་ལུགས་ཀྱི་ངོ་བོ་དང་ཁྱད་པར་ལ་ཕྱིན་ཅི་ལོག་ཏུ་ཞེན་པ་དང། དོན་དམ་པའི་སྡོད་ལུགས་ལ་ཕྱིན་ཅི་ལོག་ཏུ་ཞེན་པ་གང་རུང་གི་
གཉེན་པོར་སྒོམ་པའི་སེམས་དཔའི་རྣལ་འབྱོར་དེ། སེམས་དཔའི་རྒྱུད་ཀྱི་གཞི་ཤེས་སྦྱོར་བའི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། མ་གྲུབ་ན། དེར་
ཐལ༑ དོན་དམ་པའི་སྡོད་ལུགས་ལ་ཕྱིན་ཅི་ལོག་ཏུ་ཞེན་པའི་གཉེན་པོར་སྒོམ་པའི་སེམས་དཔའི་རྣལ་འབྱོར་ཡིན་པའི་ཕྱིར་ཏེ། ཆོས་ཅན་དེའི་ཕྱིར། འདོད་ན། དེ་ཆོས་ཅན། ཐེག་དམན་གྱི་རྟོགས་རིགས་སུ་གནས་པར་ཐལ། འདོད་
པའི་ཕྱིར། ཁྱབ་སྟེ། རྣམ་བཤད་སྙིང་པོ་རྒྱན་ལས། སྐབས་འདིར་སྟོང་པ་ཉིད་ཀྱི་རྣམ་པ་ཅན་བཤད་པ་ནི། གང་གིས་ཟིན་པའི་ལམ་དེ་ཉིད་བསྟན་པ་ཡིན་གྱི། གཞི་ཤེས་སྦྱོར་བའི་མཚོན་བྱེད་ནི་གཞི་ཤེས་ཀྱི་རྣམ་པ་ཅན་དུ་ཤེས་པར་
བྱའོ། །ཞེས་གསུངས། ཁ་ཅིག་གཞི་ཀུན་རྫོབ་པའི་སྡོད་ལུགས་ཀྱི་ངོ་བོ་དང་ཁྱད་པར་ལ་ཕྱིན་ཅི་ལོག་ཏུ་ཞེན་པ་དང། དོན་དམ་པའི་སྡོད་ལུགས་ལ་ཕྱིན་ཅི་ལོག་ཏུ་ཞེན་པ་གང་རུང་གི་གཉེན་པོར་སྒོམ་པའི་སེམས་དཔའི་རྣལ་འབྱོར་
དེ༑ སྐབས་འདིར་དངོས་སུ་བསྟན་པའི་གཞི་ཤེས་སྦྱོར་བའི་མཚན་ཉིད་ཟེར་ན། གང་ཟག་གི་བདག་མེད་རྟོགས་པའི་ཐེག་ཆེན་གྱི་སྦྱོར་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། མ་གྲུབ་ན། དེར་ཐལ། གཞི་ཀུན་རྫོབ་

[023B] ཆོས་ཅན་དེའི་ཕྱིར། འདོད་ན། དེ་ཆོས་ཅན། ཐེག་ཆེན་གྱི་རྟོགས་རིགས་སུ་གནས་པ་ཡིན་པར་ཐལ་
འདོད་པའི་ཕྱིར། རང་ལུགས་ནི། གཞི་ཀུན་རྫོབ་པའི་སྡོད་ལུགས་ཀྱི་ངོ་བོ་དང་ཁྱད་པར་ལ་ཕྱིན་ཅི་ལོག་ཏུ་ཞེན་པ་དང། དོན་དམ་པའི་སྡོད་ལུགས་ལ་ཕྱིན་ཅི་ལོག་ཏུ་ཞེན་པ་གང་རུང་གི་གཉེན་པོར་སྒོམ་པའི་སེམས་དཔའི་རྣལ་འབྱོར་དེ་
གཞི་ཤེས་ཀྱི་སྐབས་སུ་བསྟན་པའི་བྱང་སེམས་ཀྱི་སྦྱོར་བའི་མཚན་ཉིད། དབྱེ་ན་བཅུ་ཡོད། ས་འཚམས་ཐེག་ཆེན་གྱི་ཚོགས་ལམ་ནས་ས་བཅུ་རྒྱུན་མཐའི་བར་ན་ཡོད། གཞུང་འདིའི་སྐབས་ནས་དངོས་སུ་བསྟན་པའི་བྱང་སེམས་ཀྱི་སྦྱོར་བ་
ཡིན་ན་ཐེག་ཆེན་གྱི་རྟོགས་རིགས་སུ་གནས་པས་ཁྱབ་སྟེ། དཔེར་ན་སྟོང་ཉིད་དོན་སྦྱིའི་ཚུལ་གྱིས་རྟོགས་པའི་བྱང་སེམས་ཀྱི་སྦྱོར་བ་བཞིན། གཞུང་འདིའི་བསྟན་བྱའི་གཙོ་བོར་གྱུར་པའི་བྱང་སེམས་ཀྱི་སྦྱོར་བ་ཡིན་ན། ཐེག་དམན་
གྱི་རྟོགས་རིགས་སུ་གནས་པས་ཁྱབ། དཔེར་ན་མི་རྟག་སོགས་བཅུ་དྲུག་དོན་སྤྱིའི་ཚུལ་གྱིས་རྟོགས་པའི་ཐེག་ཆེན་གྱི་སྦྱོར་ལམ་བཞིན། གཞུང་འདིའི་བསྟན་བྱའི་གཙོ་བོར་གྱུར་པའི་ཐེག་ཆེན་གྱི་སྦྱོར་བ་ཡིན་ན་
གཞུང་འདིའི་ཤུགས་བསྟན་གྱི་སྦྱོར་བ་ཡིན་དགོས། གཞུང་དེའི་ཤུགས་བསྟན་གྱི་སྦྱོར་བ་ཡིན་ན་གཞུང་འདིའི་བསྟན་བྱའི་གཙོ་བོར་གྱུར་པའི་སྦྱོར་བ་ཡིན་མི་དགོས་ཏེ། བདེན་འཛིན་གྱིས་བཅིངས་པའི་ཉན་ཐོས་ཀྱི་སྦྱོར་ལམ་དེ་གཞུང་
འདིའི་ཤུགས་བསྟན་གྱི་སྦྱོར་བ་ཡིན་པའི་ཕྱིར། རྩོད་པ་སྤོང་བ་ལ། ཁོ་ན་རེ། བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་ཆེན་པོ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་ཐལ། བྱང་སེམས་ཀྱི་སྦྱོར་བ་

[024A]༄༅། །ཡིན་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་གཞལ་བྱར་གྱུར་པའི་ཀུན་རྫོབ་བདེན་པ་དང། དོན་དམ་བདེན་པ་གང་རུང་ཡོད་པར་ཐལ་ལོ། །འདོད་ན། སེམས་ཅན་དེ་དེའི་གཞལ་བྱ་ཡིན་པར་ཐལ་ལོ། །འདོད་ན། སེམས་
ཅན་དེ་སེམས་ཅན་བདེན་སྟོང་དུ་རྟོགས་པའི་ཐེག་ཆེན་གྱི་མཐོང་ལམ་བར་ཆད་མིང་ དེ་དེའི་རྒྱུད་ཀྱི་སེམས་ཅན་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་བློ་དེའི་གཞལ་བྱ་ཡིན་པའི་ཕྱིར་
རྟགས་ཁས། ཟེར་ན་མ་ཁྱབ་སྟེ། སེམས་ཅན་དེ་བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་ཆེན་པོའི་གཞལ་བྱ་ཡིན་པར་ཐལ། དེ་དེའི་ཡུལ་ཡིན་པའི་ཕྱིར། རྫོགས་པའི་བྱང་ཆུབ་དེ་བྱང་སེམས་མཐོང་ལམ་པའི་རྒྱུད་ཀྱི་ཀུན་རྫོབ་
སེམས་བསྐྱེད་ཀྱི་ཡུལ་ཡིན་པའི་ཕྱིར། མ་གྲུབ་ན། དེའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། དེ་ཁྱོད་ཀྱི་ཡུལ་ཡིན་པར་ཐལ། ཁྱོད་རྫོགས་པའི་བྱང་ཆུབ་དོན་གཉེར་གྱི་བློ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། ཁོ་ན་རེ། དེའི་
རྒྱུད་ཀྱི་ཀུན་རྫོབ་སེམས་བསྐྱེད་དེས་རྫོགས་པའི་བྱང་ཆུབ་རྟོགས་པར་ཐལ། དེ་དེའི་ཡུལ་ཡིན་པའི་ཕྱིར། རྟགས་ཁས། འདོད་ན། དེས་ཡེ་ཤེས་ཆོས་སྐུ་རྟོགས་པར་ཐལ། འདོད་པའི་ཕྱིར། འདོད་ན། དེ་ཡེ་ཤེས་ཆོས་སྐུ་འཇལ་བྱེད་ཀྱི་
ཚད་མ་ཡིན་པར་ཐལ། འདོད་པའི་ཕྱིར་ན་མ་ཁྱབ། འདོད་ན། དེ་ཆོས་ཅན། ཁྱོད་རྗེས་དཔག་ཚད་མ་ཡིན་པར་ཐལ། ཁྱོད་བྱང་སེམས་མཐོང་ལམ་པའི་རྒྱུད་ཀྱི་ཡེ་ཤེས་ཆོས་སྐུ་འཇལ་བྱེད་ཀྱི་ཚད་མ་ཡིན་པའི་ཕྱིར། ཟེར་ན། བྱང་སེམས་
མཐོང་ལམ་པའི་རྒྱུད་ཀྱི་ཚད་མ་ཆོས་ཅན། དེར་ཐལ། དེའི་ཕྱིར། དེ་མ་རྫོགས་དང་རབ་རྫོགས་དང། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས། དང་པོ་ནི། རྣམ་བཤད་སྙིང་པོ་རྒྱན་ལས། གཞན་དབང་བདེན་པར་ཞེན་པ་

[024B] ཡོན་ཏན་སྐྱེ་བའི་གེགས་བྱེད་པའི་ཕྱིར། གཞན་དབང་བདེན་མེད་དུ་རྟོགས་པའི་བློ་ཆོས་ཅན། ཁྱོད་ལ་ཡོན་ཏན་གྱི་རྟེན་དུ་རྫོགས་པ་ཞེས་བྱ་སྟེ། ཁྱོད་ལ་བརྟེན་ནས་མི་འཐུན་ཕྱོགས་སྤོང་ནུས་ཤིང་
ཡོན་ཏན་གོང་ནས་གོང་དུ་འཕེལ་བར་འགྱུར་བའི་ཕྱིར། གསེར་འཕྲེང་ལྟར་ན། གང་ཟག་དང་ཆོས་ཀྱི་བདག་གཉིས་ཆོས་ཅན། མ་རྫོགས་པ་ཞེས་བྱ་སྟེ། ཚད་མས་མ་གྲུབ་པའི་ཕྱིར། བདག་མེད་གཉིས་ཆོས་ཅན། རྫོགས་པ་ཞེས་བྱ་
སྟེ༑ ཚད་མས་གྲུབ་པའི་ཕྱིར། འདིར་མཚན་ཉིད་གསུམ་གྱི་རྣམ་གཞག་འབྱེད་ན། ཡོངས་གྲུབ་མ་ཡིན་པ་གང་ཞིག་དངོས་མེད་དུ་དམིགས་པ་ཀུན་བཏགས་ཀྱི་མཚན་ཉིད། དབྱེ་ན། མཚན་ཉིད་ཡོངས་སུ་ཆད་པའི་ཀུན་བཏགས། རྣམ་
གྲངས་པའི་ཀུན་བཏགས་གཉིས། དང་པོ་ནི། བདག་གཉིས་ལྟ་བུ། གཉིས་པ་ནི། ཤེས་བྱ་དང་གཞལ་བྱ་ལྟ་བུ། རང་གི་རྒྱུ་རྐྱེན་ལ་སྐྱེས་པ། གཞན་དབང་གི་མཚན་ཉིད། དབྱེ་ན་དག་པའི་གཞན་དབང་དང། མ་དག་པའི་གཞན་དབང་གཉིས་
མཚན་ཉིད་གོ་སླ། རྣམ་དག་གི་དམིགས་པ་མཐར་ཐུག་ཡོངས་གྲུབ་ཀྱི་མཚན་ཉིད། སྒྲས་བརྗོད་རིགས་ཀྱི་སྒོ་ནས། འགྱུར་མེད་ཡོངས་གྲུབ་དང། ཕྱིན་ཅི་མ་ལོག་པའི་ཡོངས་གྲུབ་གཉིས། དང་པོ་ནི། ཆོས་ཉིད་ལྟ་བུ། གཉིས་པ་ནི། ཆོས་
ཉིད་ལ་མཉམ་པར་བཞག་པའི་མཉམ་གཞག་ཡེ་ཤེས་ལྟ་བུ། ཁོ་ན་རེ། གང་ཟག་གི་བདག་མེད་ཆོས་ཅན། ཡོངས་གྲུབ་ཡིན་པར་ཐལ། རྣམ་དག་གི་དམིགས་པ་མཐར་ཐུག་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། ཉོན་སྒྲིབ་
རྣམ་པར་དག་བྱེད་ཀྱི་བར་ཆད་མེད་ལམ་གྱི་དམིགས་པ་མཐར་ཐུག་ཡིན་པའི་ཕྱིར། དེར་ཐལ། ཉན་ཐོས་ཀྱི་མཐོང་ལམ་བར་ཆད་མེད་ལམ་གྱི་དམིགས་པ་མཐར་ཐུག་ཡིན་པའི་ཕྱིར། ཟེར་ན་མ་ཁྱབ། རྩ་བར་འདོད་ན། དེ་ཆོས་ཅན་

[025A]༄༅། །དོན་དམ་བདེན་པ་ཡིན་པར་ཐལ། འདོད་པའི་ཕྱིར། ཟེར་ན། གང་ཟག་གི་བདག་མེད་ཆོས་ཅན། ཁྱོད་རྣམ་དག་གི་དམིགས་པ་མཐར་ཐུག་མ་ཡིན་པར་ཐལ། ཁྱོད་ལས་རྟོགས་དཀའི་རྣམ་དག་གི་དམིགས་པ་མཐར་
ཐུག་ཡོད་པའི་ཕྱིར་ཏེ། ཆོས་ཀྱི་བདག་མེད་དེ་དེ་ཡིན་པའི་ཕྱིར། ཉན་ཐོས་དགྲ་བཅོམ་པའི་རྒྱུད་ཀྱི་འགོག་བདེན་ཆོས་ཅན། སྤངས་པ་མཐར་ཐུག་ཡིན་པར་ཐལ། ཉན་ཐོས་ཀྱི་སྤངས་པ་མཐར་ཐུག་ཡིན་པའི་ཕྱིར། ཁྱབ་པ་ཐལ་འགྱུར་ཕྱི་
མ་ལ་ཁས། ཁོ་ན་རེ། རྣམ་དག་གི་དམིགས་པ་མཐར་ཐུག་ཡོངས་གྲུབ་ཀྱི་མཚན་ཉིད་མ་ཡིན་པར་ཐལ། དེ་མེད་པའི་ཕྱིར་ཏེ། རྣམ་དག་གི་དམིགས་པ་མེད་པའི་ཕྱིར། དེར་ཐལ། རང་བཞིན་རྣམ་དག་གི་དམིགས་པ་ཡང་མེད། བློ་བུར་རྣམ་
དག་གི་དམིགས་པ་ཡང་མེད་པའི་ཕྱིར། ཟེར་ན་མ་ཁྱབ་སྟེ། རྣམ་དག་སྒོམ་ལམ་ཡིན་པ་མེད་པར་ཐལ། རང་བཞིན་རྣམ་དག་སྒོམ་ལམ་ཡིན་པ་ཡང་མེད། བློ་བུར་རྣམ་དག་སྒོམ་ལམ་ཡིན་པ་ཡང་མེད་པའི་ཕྱིར། འཁོར་གསུམ་
ཐལ་འགྱུར་དང་པོ་མི་འཐད་དེ། རྫས་སུ་ཡོད་པ་མེད་པར་ཐལ། ལུང་དེའི་ཕྱིར།    ༈   གཟུགས་ལ་སོགས་ལ་རློ་མ་མེད་པ། །ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས། དང་པོ་ནི། གཞི་ཤེས་ཀྱི་སྐབས་སུ་བསྟན་པའི་བྱང་
སེམས་ཀྱི་སྦྱོར་བའི་མཉམ་ཉིད་ལ་བཞི་ཡོད་དེ། གཟུགས་སོགས་བདེན་མེད་དུ་རྟོགས་པའི་བྱང་སེམས་ཀྱི་སྦྱོར་བའི་མཉམ་ཉིད་སོགས་བཞི་ཡོད་པའི་ཕྱིར། གཉིས་པ་ལ་ཁ་ཅིག་གཞིའི་དབྱེ་བ། མཚན་མཚོན་དང་ཡུལ་ཡུལ་
ཅན་ལ་བདེན་ཞེན་འགོག་པའི་སེམས་དཔའི་རྣལ་འབྱོར། གཞི་ཤེས་ཀྱི་སྦྱོར་བའི་མཉམ་ཉིད་ཀྱི་མཚན་ཉིད། ཅེས་ཟེར་ན། གང་ཟག་གི་བདག་མེད་རྟོགས་པའི་ཉན་ཐོས་ཀྱི་སྦྱོར་ལམ་ཆོས་ཅན། སེམས་དཔའི་རྣལ་འབྱོར་ཡིན་

[025B] གཞི་ཤེས་སྦྱོར་བའི་མཉམ་ཉིད་ཡིན་པའི་ཕྱིར་ཏེ། གཞི་ཤེས་སྦྱོར་བའི་འཛིན་སྟངས་ཡིན་པའི་ཕྱིར། ཁ་ཅིག་མཚན་ཉིད་དེ། སེམས་དཔའི་རྒྱུད་ཀྱི་གཞི་ཤེས་སྦྱོར་བའི་མཉམ་ཉིད་གྱི་མཚན་ཉིད་ཟེར་ན། ཐེག་ཆེན་གྱི་
མཐོང་ལམ་བར་ཆད་མེད་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། འདོད་ན། སེམས་དཔའི་རྒྱུད་ཀྱི་གཞི་ཤེས་སྦྱོར་བའི་འཛིན་སྟངས་ཡིན་པར་ཐལ་ལོ། །འདོད་ན། སེམས་དཔའི་
རྒྱུད་ཀྱི་གཞི་ཤེས་ཀྱི་སྦྱོར་བ་ཡིན་པར་ཐལ། འདོད་པའི་ཕྱིར། འདོད་ན། ཐེག་དམན་གྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། ཁ་ཅིག་གཞིའི་ངོ་བོ་དང་དབྱེ་བ་དང་མཚན་མཚོན་དང་ཡུལ་ཡུལ་ཅན་ལ་བདེན་ཞེན་
འགོག་པའི་སྦྱོར་བའི་འཛིན་སྟངས་དེ། སྦྱོར་བའི་མཉམ་ཉིད་ཀྱི་མཚན་ཉིད་ཟེར་ན། བདེན་འཛིན་གྱིས་བཅིངས་པའི་ཉན་ཐོས་ཀྱི་སྦྱོར་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ཉན་ཐོས་ཀྱི་སྦྱོར་
བའི་མཉམ་ཉིད་ཡིན་པའི་ཕྱིར་ཏེ། ཉན་ཐོས་ཀྱི་སྦྱོར་བ་ཡིན་པའི་ཕྱིར། རང་ལུགས་ནི། གཞིའི་དབྱེ་བ་མཚན་མཚོན་དང་ཡུལ་ཡུལ་ཅན་ལ་བདེན་ཞེན་འགོག་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་དེ། གཞི་
ཤེས་ཀྱི་སྐབས་སུ་བསྟན་པའི་བྱང་སེམས་ཀྱི་སྦྱོར་བའི་མཉམ་ཉིད་ཀྱི་མཚན་ཉིད། དབྱེ་ན་བཞི་ཡོད། ས་འཚམས་ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་ན་ཡོད། རྩོད་པ་སྤོང་བ་ལ། ཁ་ཅིག་སྟོང་ཉིད་རྟོགས་མ་མྱོང་བའི་
བྱང་སེམས་ཚོགས་ལམ་པའི་རྒྱུད་ཀྱི་གང་ཟག་གི་བདག་མེད་དོན་སྤྱིའི་ཚུལ་གྱིས་རྟོགས་པའི་བློ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། བྱང་སེམས་ཀྱི་སྦྱོར་བ་ཡིན་པའི་ཕྱིར། ཞེས་ཟེར་རོ། སྡུག་

[026A]༄༅། །བསྔལ་ལ་སོགས་བདེན་པ་ལ། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས། དང་པོ་ནི། ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་ཆོས་ཅན། སྐབས་འདིར་དངོས་སུ་བསྟན་
པའི་ཐེག་ཆེན་གྱི་མཐོང་ལམ་ཡིན་ཏེ། སྐབས་འདིར་དངོས་སུ་བསྟན་པའི་ཐེག་ཆེན་གྱི་བདེན་པ་མངོན་རྟོགས་ཡིན་པའི་ཕྱིར། ཁ་ཅིག་སྤྲོལ་བྲལ་མངོན་སུམ་དུ་རྟོགས་པའི་ཐེག་ཆེན་གྱི་བདེན་པ་མངོན་རྟོགས་དེ། སྐབས་འདིར་
དངོས་སུ་བསྟན་པའི་ཐེག་ཆེན་གྱི་མཐོང་ལམ་གྱི་མཚན་ཉིད་ཟེར་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚོན་བྱ་དེར་ཐལ། མཚན་ཉིད་དེའི་
ཕྱིར༑ གཞན་ཡང། ཐེག་ཆེན་གྱི་མཐོང་ལམ་རྣམ་གྲོལ་ལམ་ལས་ལངས་པའི་རྗེས་ཐོབ་ཀྱི་རྗེས་སུ་སླར་ཡང་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ཆོས་ཅན། མཚོན་བྱ་དེར་
ཐལ༑ མཚན་ཉིད་དེའི་ཕྱིར། རྟགས་སླ། འདོད་ན། སྐབས་འདིར་དངོས་སུ་བསྟན་པའི་ཐེག་ཆེན་གྱི་མཐོང་ལམ་དེ་ལ་ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་ཏུ་གྲངས་མ་ངེས་པར་ཐལ། འདོད་པའི་ཕྱིར། རང་ལུགས་
ནི༑ སྤྲོས་བྲལ་མངོན་སུམ་དུ་རྟོགས་པའི་སྐབས་འདིར་དངོས་སུ་བསྟན་པའི་ཐེག་ཆེན་གྱི་བདེན་པ་མངོན་རྟོགས་དེ། སྐབས་འདིར་དངོས་སུ་བསྟན་པའི་ཐེག་ཆེན་གྱི་མཐོང་ལམ་གྱི་མཚན་ཉིད། ཡང་ན། འདའ་བྱའི་མཐོང་ལམ་
ཤུགས་ལ་འཕེན་པར་བྱེད་པའི་སྐབས་འདིར་དངོས་སུ་བསྟན་པའི་འདའ་བྱེད་ཀྱི་ཐེག་ཆེན་གྱི་བདེན་པ་མངོན་རྟོགས་དེ། སྐབས་འདིར་དངོས་སུ་བསྟན་པའི་ཐེག་ཆེན་གྱི་མཐོང་ལམ་གྱི་མཚན་ཉིད། དབྱེ་ན། བཅུ་དྲུག་ཡོད་

[026B] ཁོ་ན་རེ། ཐེག་ཆེན་གྱི་མཐོང་ལམ་ཆོས་ཅན། མཚན་ཉིད་སྔ་མ་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་ཐལ། སྐབས་འདིར་དངོས་སུ་བསྟན་པ་གང་ཞིག་ཐེག་ཆེན་གྱི་མཐོང་ལམ་ཡིན་པའི་ཕྱིར། ཟེར་ན་མ་
ཁྱབ༑ འདོད་མི་ནུས་ཏེ། མངོན་སུམ་མ་ཡིན་པའི་ཕྱིར་ཏེ། ཁྱོད་དང་རྟོག་པའི་གཞི་འཐུན་ཡོད་པའི་ཕྱིར། ཡང་ཁ་ཅིག་ཐེག་ཆེན་གྱི་མཐོང་ལམ་སྡུགས་སྔལ་ཆོས་བཟོད་ཆོས་ཅན། མཚན་ཉིད་སྔ་མ་དེར་ཐལ། མཚོན་བྱ་དེའི་ཕྱིར་
རྟགས་གྲུབ་སྟེ། ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་སྐབས་འདིར་དངོས་སུ་བསྟན་པའི་ཐེག་ཆེན་གྱི་མཐོང་ལམ་ཡིན་པའི་ཕྱིར། རྩ་བར་འདོད་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཀྱི་ཤུགས་ཀྱི་
གཞལ་བྱར་གྱུར་པའི་མ་ཡིན་དགག་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། དེའི་གཞལ་བྱ་ཡིན་ན་དོན་དམ་བདེན་པ་ཡིན་དགོས་པའི་ཕྱིར། རྟགས་འབུད། ཡང་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་
དེ་འདའ་བྱའི་མཐོང་ལམ་མ་ཡིན་པར་ཐལ། མཚན་ཉིད་ཕྱི་མ་འཐད་པའི་ཕྱིར། འདོད་ན། དེ་འདའ་བྱའི་ས་མ་ཡིན་པར་ཐལ་ལོ། །འདོད་ན། འདའ་བྱའི་ས་དགུ་མེད་པར་ཐལ། འདོད་པའི་ཕྱིར། ཟེར་ན། ཐེག་ཆེན་གྱི་མཐོང་ལམ་
སྡུག་བསྔལ་ཆོས་བཟོད་ཆོས་ཅན། འདའ་བྱའི་མཐོང་ལམ་མ་ཡིན་པར་ཐལ། འདའ་བྱེད་ཀྱི་མཐོང་ལམ་ཡིན་པའི་ཕྱིར། རྟགས་གྲུབ་སྟེ། འདའ་བྱེད་ཀྱི་མཐོང་ལམ་ཡོད་པའི་ཕྱིར། ཉན་ཐོས་ཀྱི་ལམ་ནི་བྱང་ཆུབ་སེམས་དཔས་ཡོངས་སུ་
ཤེས་པར་བྱ་བ་ཡིན་གྱི། ཞེས་སོགས་ཀྱི་སྐབས་སུ། གཞན་ལུགས་དགག་པ་དང། རང་ལུགས་བཞག་པ་གཉིས། དང་པོ་ནི། ཁ་ཅིག་གཞུང་འདི་ཉན་ཐོས་རང་རྒྱུད་ཀྱི་སྒོམ་ལམ་མི་སྟོན་པའི་རྒྱུ་མཚན་འཆད་བྱེད་ཀྱི་གཞུང་ཡིན་

[027A]༄༅། །ཟེར་བ་མི་འཐད་དེ། མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་ཚུལ་གྱིས་སྒོམ་པར་བྱེད་པའི་ཉན་ཐོས་ཀྱི་སྒོམ་ལམ་མེད་པར་ཐལ། གཞུང་འདིའི་མི་རྟག་སོགས་བཅུ་དྲུག་གོམས་
པ་ལྷུར་ལེན་གྱི་ཚུལ་གྱིས་སྒོམ་པའི་ཉན་ཐོས་ཀྱི་སྒོམ་ལམ་སྐབས་འདིར་མི་སྟོན་པའི་རྒྱུ་མཚན་འཆད་བྱེད་ཀྱི་གཞུང་ཡིན་པའི་ཕྱིར། ཁྱབ་སྟེ། ཉི་སྣང་ལས། ཐམས་ཅད་ཤེས་པ་ཉིད་ལ་སྒོམ་པའི་ལམ་ལོགས་ཤིག་ནི་མེད་
ཅེ་ན། ཞེས་བཤད་པའི་ཕྱིར། རྩ་རྟགས་མ་གྲུབ་ན། དམ་བཅའ་དང་འགལ་ལོ། །གཞན་ཡང། གཞུང་འདིའི་ཤུགས་ཀྱི་བསྟན་བྱའི་གཙོ་བོར་གྱུར་པའི་མཐོང་ལམ་དེ་ཉན་ཐོས་རང་རྒྱུད་ཀྱི་མཐོང་ལམ་ལ་བྱེད་རིགས་པར་ཐལ། སྐབས་འདིར་
དངོས་སུ་མི་སྟོན་རྒྱུའི་སྒོམ་ལམ་དེ་ཉན་ཐོས་རང་རྒྱུད་ཀྱི་སྒོམ་ལམ་ལ་བྱེད་རིགས་པའི་ཕྱིར། རྟགས་ཁས། འདོད་ན། གཞུང་འདིའི་ཤུགས་ཀྱི་བསྟན་བྱའི་གཙོ་བོར་གྱུར་པའི་མཐོང་ལམ་ཆོས་ཅན། ཁྱོད་བྱང་སེམས་མཐོང་ལམ་པའི་ཤེས་
མཐོང་གིས་བལྟས་ནས་འདའ་བར་བྱ་བའི་མངོན་རྟོགས་མ་ཡིན་པར་ཐལ། ཁྱོད་ཉན་ཐོས་ཀྱི་མཐོང་ལམ་ཡིན་པའི་ཕྱིར། འདོད་ན། ཉན་ཐོས་ཀྱི་ལམ་ནི་བྱང་ཆུབ་སེམས་དཔས་ཡོངས་སུ་ཤེས་པར་བྱ་བ་ཡིན་གྱི། ཞེས་བཤད་པ་
མི་འཐད་པར་ཐལ། འདོད་པའི་ཕྱིར། ཁ་ཅིག་གཞུང་འདི་སྤྲོས་བྲལ་མངོན་སུམ་དུ་རྟོགས་པའི་བྱང་སེམས་ཀྱི་སྒོམ་ལམ་དངོས་སུ་མི་བསྟོན་པའི་རྒྱུ་མཚན་འཆད་བྱེད་ཀྱི་གཞུང་ཡིན་ཟེར་བ་མི་འཐད་དེ། སྤྲོས་བྲལ་མངོན་སུམ་དུ་
རྟོགས་པའི་ཐེག་ཆེན་གྱི་སྒོམ་ལམ་དེ་བྱང་སེམས་སྒོམ་ལམ་པས་མངོན་དུ་བྱ་བའི་མངོན་རྟོགས་མ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། མངོན་དུ་བྱ་བ་ནི་མ་ཡིན་པས་སྒོམ་པའི་ལམ་ནི་མ་བསྟན་ཏོ། །

[027B] འདོད་ན། དེས་མངོན་དུ་བྱ་བའི་མངོན་རྟོགས་ཀྱི་སྒོམ་ལམ་གཞི་མ་གྲུབ་པར་ཐལ། འདོད་པའི་ཕྱིར། བདག་གི་བླ་མ་མཁས་པའི་དབང་པོ་ཁ་ཅིག་གཞུང་འདི་ཉན་ཐོས་རང་རྒྱུད་ཀྱི་སྒོམ་ལམ་དངོས་སུ་མི་
སྟོན་པའི་ཤེས་བྱེད་དུ་བྱེད་པ་དང་སྤྲོས་བྲལ་མངོན་སུམ་དུ་རྟོགས་པའི་བྱང་སེམས་ཀྱི་སྒོམ་ལམ་དངོས་སུ་མི་སྟོན་པའི་ཤེས་བྱེད་དུ་བྱེད་པ་མི་རིགས་ཏེ། དེ་ལྟར་བྱེད་པ་རྣམ་བཤད་སྙིང་པོ་རྒྱན་དང་འགལ་བའི་ཕྱིར། དེ་ལྟར་
ཡིན་ཀྱང་ཉན་ཐོས་རང་རྒྱུད་ཀྱི་སྒོམ་ལམ་དེ་སྐབས་འདིར་དངོས་སུ་མི་སྟོན་རྒྱུའི་སྒོམ་ལམ་ཡིན་ཏེ། དེ་སྐབས་འདིར་དངོས་སུ་མ་བསྟན་པའི་སྒོམ་ལམ་ཡིན་པའི་ཕྱིར། དེས་ན་སྒོམ་ལམ་ཡིན་ན། སྐབས་འདིར་དངོས་སུ་མི་སྟོན་རྒྱུའི་སྒོམ་
ལམ་ཡིན་པས་ཁྱབ་སྟེ། སྒོམ་ལམ་ཡིན་ན་སྐབས་འདིར་དངོས་སུ་མ་བསྟན་པའི་སྒོམ་ལམ་ཡིན་དགོས་པའི་ཕྱིར་ཏེ། དེ་ཡིན་ན་སྐབས་འདིར་དངོས་སུ་མ་བསྟན་དགོས་པའི་ཕྱིར། དེ་བཞིན་དུ་སྒོམ་ལམ་ཡིན་ན། སྐབས་འདིར་སྟོན་རྒྱུའི་སྒོམ་
ལམ་ཡིན་པས་ཁྱབ་སྟེ། དེ་ཡིན་ན་སྐབས་འདིར་ཤུགས་ལ་བསྟན་པས་ཁྱབ་པའི་ཕྱིར། དོན་དེ་ལ་དགོངས་ནས། རྣམ་བཤད་སྙིང་པོ་རྒྱན་ལས། གཞི་ཤེས་ཀྱི་སྐབས་སུ་དོན་གྱིས་འཕངས་པའི་སྒོམ་ལམ་མོ། །ཞེས་དང། མངོན་རྟོགས་དྲུག་གི་གོ་
རིམ་ལ་ལོག་རྟོག་འགོག་པའི་སྐབས་སུ་སྐབས་དང་པོ་དྲུག་ཀར་སྦྱོར་ལམ་མཐོང་ལམ་སྒོམ་ལམ་གསུམ་ག་བསྟན་པར་གསུངས་པའི་ཕྱིར། དེས་ན་སྐབས་འདིར་དངོས་སུ་མི་སྟོན་རྒྱུའི་སྒོམ་ལམ་ཡོད། སྐབས་འདིར་མི་སྟོན་རྒྱུའི་
སྒོམ་ལམ་མེད། ཅེས་གསུངས་པས། རྣམ་བཤད་སྙིང་པོ་རྒྱན་དང་མི་འགལ་ཞིང། གྲུབ་མཐའ་ཤིན་ཏུ་སྐྱོང་བདེ་བའི་ལེགས་པར་བཤད་པ་ཡིན་ཀྱང། རེ་ཤིག་སྒྲུབ་བྱེད་ལ་དཔྱད་ན། ཡང་དག་མཐའ་དེ་འདིར་བསྟན་ཡང་

[028A]༄༅། །དག་མཐའ་ཡིན་པར་ཐལ། ཡང་དག་མཐའ་དེ་སྐབས་འདིར་བསྟན་པའི་ཕྱིར། མ་ཁྱབ་ན། ཉན་ཐོས་ཀྱི་སྒོམ་ལམ་སྐབས་འདིར་དངོས་སུ་མ་བསྟན་ན། དེ་སྐབས་འདིར་དངོས་སུ་མི་སྟོན་རྒྱུའི་སྒོམ་ལམ་ཡིན་
དགོས་པ་འབུད། དེ་བཞིན་དུ་སྟོང་ཉིད་དེ་མངོན་པ་གཉིས་ནས་བཤད་པའི་སྟོང་ཉིད་ཡིན་པར་ཐལ། སྟོང་ཉིད་དེ་མངོན་པ་གཉིས་ནས་བཤད་པའི་ཕྱིར། མ་ཁྱབ་ན། སྔར་བཞིན་འགྲིག་གཞན་ཡང། མི་རྟག་སོགས་བཅུ་དྲུག་
མངོན་སུམ་དུ་རྟོགས་པའི་ཡེ་ཤེས་ཆོས་ཅན། བྱང་སེམས་འཕགས་པས་མངོན་དུ་བྱ་བའི་མངོན་རྟོགས་ཡིན་པར་ཐལ། བྱང་འཕགས་ཀྱིས་མངོན་དུ་བྱས་པའི་མངོན་རྟོགས་ཡིན་པའི་ཕྱིར། མ་གྲུབ་ན། དེར་ཐལ། བྱང་འཕགས་
ཀྱིས་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་མངོན་དུ་བྱས་པའི་ཕྱིར། ཁྱབ་པ་རྣམས་རིམ་བཞིན་སོང། རྟགས་གྲུབ་སྟེ། སངས་འཕགས་ཀྱིས་དེ་མངོན་དུ་བྱས་པའི་ཕྱིར། རྩ་བར་འདོད་ན། མངོན་དུ་བྱ་བ་ནི་
མ་ཡིན་པས་ཞེས་བཤད་པ་དང་འགལ་ལོ། །གལ་ཏེ། ཉན་ཐོས་ཀྱི་སྒོམ་ལམ་ཆོས་ཅན། སྐབས་འདིར་དངོས་སུ་མི་སྟོན་རྒྱུའི་སྒོམ་ལམ་ཡིན་པར་ཐལ། སྐབས་འདིར་དངོས་སུ་མ་བསྟན་པའི་སྒོམ་ལམ་ཡིན་པའི་ཕྱིར། མ་ཁྱབ་ན་
འགྲེལ་པ་དོན་གསལ་ལས་འདིར་སྒོམ་པའི་ལམ་ནི་མ་བསྟན་ཏོ། །ཞེས་འབྱུང་མི་རིགས་པར། སྒོམ་པའི་ལམ་ནི་མི་སྟོན་ནོ། །ཞེས་འབྱུང་རིགས་པར་ཐལ། མ་ཁྱབ་པ་དེའི་ཕྱིར། རྩ་རྟགས་མ་གྲུབ་ན། དེར་ཐལ། ཉན་ཐོས་ཀྱི་སྒོམ་
ལམ་དེ་སྐབས་འདིར་དངོས་སུ་མ་བསྟན་པའི་ཕྱིར། ཡང་ཉན་ཐོས་ཀྱི་སྒོམ་ལམ་ཆོས་ཅན། སྐབས་འདིར་དངོས་སུ་མི་སྟོན་རྒྱུའི་སྒོམ་ལམ་ཡིན་པར་ཐལ། སྐབས་འདིའི་འགྲེལ་ཆེན་ལས། ཉན་ཐོས་ལ་སོགས་པ་ལ་ཡང་ཇི་ལྟར་

[028B] །ཞེས་པའི་སྐབས་ནས་དངོས་སུ་མི་སྟོན་རྒྱུའི་སྒོམ་ལམ་ཡིན་པའི་ཕྱིར། ཟེར་ན་མ་ཁྱབ་སྟེ། སྐབས་འདིར་
ཞེས་པ་དེ་ལྟར་ཀུན་ཤེས་ཉིད་ལུགས་ལ། །ཞེས་པ་ནས། དེ་ལྟར་འདི་དང་ཡང་འདི་དང། ཞེས་པའི་བར་ལ་འཆད་དགོས་པའི་ཕྱིར། ཡང་ཉན་ཐོས་ཀྱི་སྒོམ་ལམ་དེ་སྐབས་འདིར་དངོས་སུ་མི་སྟོན་རྒྱུའི་སྒོམ་ལམ་ཡིན་པར་
ཐལ༑ སྐབས་འདིར་ཉན་ཐོས་ཀྱི་སྒོམ་ལམ་དངོས་སུ་མི་སྟོན་པའི་རྒྱུ་མཚན་ཅིག་འཆད་རིགས་པའི་ཕྱིར་ཏེ། སྐབས་འདིའི་འགྲེལ་པ་ལས། ཉན་ཐོས་རྣམས་ཀྱིས་དེ་ལས་བཟློག་པ་མི་རྟག་པ་ལ་སོགས་པའི་རྣམ་པ་དག་ཏུ་
བསྒོམ་པར་བྱ་བ་ནི་ཀུན་ཤེས་པ་ཉིད་ལ་མཐོང་བའི་ལམ་ཡིན་ནོ། །ཞེས་སོགས་གསུངས་པའི་ཕྱིར་ན་ཡང་མ་ཁྱབ་བོ། །ཡང་སྒོམ་ལམ་ཡིན་ན་སྐབས་འདིར་སྟོན་རྒྱུའི་སྒོམ་ལམ་ཡིན་དགོས་གསུང་བ་མི་འཐད་དེ། །བྱང་སེམས་
ཀྱི་སྒོམ་ལམ་ཆོས་ཅན། དེ་ལྟར་ཀུན་ཤེས་ཉིད་ལུགས་ལ། །ཞེས་པ་ནས། དེ་ལྟར་འདི་དང་ཡང་འདི་དང། །ཞེས་པའི་བར་འདིར་མི་སྟོན་རྒྱུའི་སྒོམ་ལམ་མ་ཡིན་པར་ཐལ། སྐབས་འདིར་སྟོན་རྒྱུའི་སྒོམ་ལམ་ཡིན་པའི་ཕྱིར་
རྟགས་ཁས། འདོད་ན། དེའི་བར་དེར་བསྟན་པའི་སྒོམ་ལམ་ཡིན་པར་ཐལ་ལོ། །འདོད་ན། དེ་ལྟར་ཀུན་ཤེས་ཉིད་ལུགས་ལ། །ཞེས་པ་ནས། དེ་ལྟར་འདི་དང་ཡང་འདི་དང། །ཞེས་པའི་བར་འདིར་སྒོམ་ལམ་སྟོན་བྱེད་ཀྱི་མངོན་རྟོགས་
རྒྱན་གྱི་གཞུང་ཚིག་ཡོད་པར་ཐལ། འདོད་པའི་ཕྱིར། ཁ་ཅིག་མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་ཚུལ་གྱིས་སྒོམ་པའི་བྱང་སེམས་ཀྱི་སྒོམ་ལམ་དེ་སྐབས་འདིར་དངོས་སུ་མི་སྟོན་རྒྱུའི་སྒོམ་ལམ་ཡིན་ཟེར་ན། དེ་

[029A]༄༅། །ཆོས་ཅན། ཡོད་པར་ཐལ། སྐབས་འདིར་དངོས་སུ་མི་སྟོན་རྒྱུའི་སྒོམ་ལམ་ཡིན་པའི་ཕྱིར། འདོད་ན། མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་ཚུལ་གྱིས་སྒོམ་པར་བྱེད་པའི་བྱང་སེམས་ཀྱི་སྒོམ་
ལམ་ཅིག་སྐབས་འདིར་དངོས་སུ་སྟོན་རིགས་པར་ཐལ། འདོད་པའི་ཕྱིར། ཁ་ཅིག་སྐབས་འདིར་དངོས་སུ་མི་སྟོན་རྒྱུའི་སྒོམ་ལམ་ཡིན་ན་མེད་པས་ཁྱབ་ཟེར་ན། མི་རྟག་སོགས་བཅུ་དྲུག་སྒོམ་པར་བྱེད་པའི་བྱང་སེམས་ཀྱི་སྒོམ་ལམ་
ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། གཟུགས་རྟག་མ་ཡིན་མི་རྟག་མིན། །ཞེས་སོགས་ཀྱི་མི་རྟག་སོགས་བཅུ་དྲུག་རྟོགས་པའི་བྱང་སེམས་ཀྱི་མཐོང་ལམ་ཤུགས་ལ་བསྟན་པ་ལ་སྐབས་འདིར་མི་རྟག་སོགས་བཅུ་དྲུག་
སྒོམ་པའི་བྱང་སེམས་ཀྱི་སྒོམ་ལམ་ཅིག་སྟོན་རིགས་སྙམ་པའི་དོགས་པ་གཅད་པའི་ཕྱིར་དུ་གཞུང་འདི་གསུངས་པའི་ཕྱིར་ཏེ། གཞུང་འདིའི་དོན་གྲུབ་པའི་ཕྱིར། རྩ་བར་འདོད་ན་སླའོ། །སྐབས་འདིར་རྣམ་བཤད་སྙིང་པོ་རྒྱན་ལས་
ནི༑ ཕྱི་མ་མཐོང་ལམ་ལ་དམིགས་ཀྱིས་བཀར་བའོ། །ཞེས་སོགས་ཀྱི་དོན་ནི་གོང་དུ་བཤད་ཟིན་ཏོ། །གཉིས་པ་རང་གི་ལུགས་ལ། རྩོད་པ་དང་ལན་གཉིས། དང་པོ་ནི། ཁོ་ན་རེ། སྐབས་འདིར་མི་རྟག་སོགས་བཅུ་དྲུག་གོམས་
པ་ལྷུར་ལེན་གྱི་ཚུལ་གྱིས་སྒོམ་པར་བྱེད་པའི་བྱང་སེམས་ཀྱི་སྒོམ་ལམ་སྟོན་རིགས་པར་ཐལ། སྐབས་འདིར་མི་རྟག་སོགས་བཅུ་དྲུག་རྟོགས་པའི་བྱང་སེམས་ཀྱི་མཐོང་ལམ་བསྟན་པའི་ཕྱིར། དཔེར་ན། སྐབས་གཉིས་
པར་བྱང་ཆུབ་སེམས་དཔས་མངོན་དུ་བྱ་བའི་མཐོང་ལམ་བསྟན་ནས། དེའི་རྗེས་སུ་བྱང་ཆུབ་སེམས་དཔས་མངོན་དུ་བྱ་བའི་སྒོམ་ལམ་བསྟན་པ་བཞིན་བཞེས་ཟེར། སྐབས་འདིར་མི་རྟག་སོགས་བཅུ་དྲུག་གོམས་པ་ལྷུར་ལེན་

[029B] བྱང་སེམས་འཕགས་པས་མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་ཚུལ་གྱིས་མི་སྒོམ་པའི་ཕྱིར། མི་རྟག་སོགས་
བཅུ་དྲུག་མངོན་སུམ་དུ་རྟོགས་པའི་ཡེ་ཤེས་དེ་བྱང་སེམས་འཕགས་པའི་ཤེས་མཐོང་གིས་བལྟས་ནས་འདའ་བར་བྱ་བའི་མངོན་རྟོགས་ཡིན་གྱི། བྱང་སེམས་འཕགས་པས་མངོན་དུ་བྱ་བའི་མངོན་རྟོགས་མ་ཡིན་པའི་
ཕྱིར༑ རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོའི་གསུང་ཟིན་བྲིས་སུ་བཀོད་པ་ལེགས་བཤད་གསེར་གྱི་ཕྲེང་བ་ཞེས་བྱ་ལས། སྐབས་གསུམ་པའི་མཐའ་དཔྱོད་བཤད་ཟིན་ཏོ།། །།རྣམ་གྲོལ་ཞི་བའི་རྒྱ་མཚོར་རོ་གཅིག་
ཏུ༑ ༑གཞོལ་བའི་མཐའ་ཡས་ཆོས་ཚུལ་དར་འབབ་ཀླུང། །ཚིག་གི་གཟིགས་མ་རེས་ཀྱང་དུག་གསུམ་གྱི། །དྲི་མ་ཡོངས་འཁྲུད་ལེགས་བཤད་བདུད་རྩི་འདི། །དཔར་དུ་བསྐྲུན་པའི་རྣམ་དཀར་ཕུང་པོའི་མཐུས། །ཡང་དག་ཆོས་ཀྱི་སྒོ་མོ་
སྟོང་ཕྲག་བརྒྱ། །གདངས་ཏེ་རྒྱུད་ལྔའི་འགྲོ་བ་མ་ལུས་པ། །ངེས་ལེགས་ནོར་བུའི་མཛོད་ལ་དབང་འབྱོར་ཤོག་བོད་རྒྱལ་ལོ་་ཕྱི་ལོ་་རབ་བྱུང་ས་འབྲུག་ལོའི་སེར་བྱེས་དཔེ་མཛོད་ཁང་ནས་འགྲོ་མགྲོན་གཏང་
སྟེ་དཔར་དུ་བསྐྲུན་པའོ།། །།ཤཱ་ཀྱིའི་དགེ་སྦྱོང་ཆོས་སྨྲ་བ་ངག་དབང་བློ་བཟང་བསྟན་འཛིན་རྒྱ་མཚོའི་སྦྱར་བའོ། །དཔར་འདི་སེར་བྱེས་གྲྭ་ཚང་དུ་བཞུགས་



﻿
[001A]༄༅། །སྐབས་གསུམ་པའི་མཐའ་དཔྱོད་རྗེ་བཙུན་ཆོས་ཀྱི་རྒྱལ་མཚན་གྱི་གསུང་རྒྱུན་བཞུགས་སོ་

[001A]༄༅། །གཞི་ཐམས་ཅད་ཡོངས་སུ་ཤེས་པ་མེད་པར་ལམ་ལེགས་པར་ཡོངས་སུ་ཤེས་པ་མེད་པས་ཐམས་ཅད་ཤེས་པ་ཉིད། ཅེས་པའི་སྐབས་སུ། སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི་
ལམ་ཤེས་ཀྱི་རྗེས་སུ་གཞི་ཤེས་འཆད་པའི་རྒྱུ་མཚན་ཡོད་དེ། སྐྱེས་བུ་འབྲིང་དང་ཐུན་མོང་བའི་ལམ་གྱི་རིམ་པས་བསྡུས་པའི་མི་རྟག་སོགས་བཅུ་དྲུག་རྟོགས་པའི་ལམ་མ་ཐོབ་པར། སྐྱེ་བུ་ཆེན་པོའི་ལམ་རིམ་གྱིས་
བསྡུས་པའི་ལམ་མི་ཐོབ་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། གཉིས་པ་ལ། གསུམ་ལས། དང་པོ་ལ། མཁས་པ་ཁ་ཅིག། གཞི་གང་ཟག་གི་བདག་མེད་མངོན་སུམ་དུ་རྟོགས་པའི་ཉི་ཚེ་པའི་མཁྱེན་པ་དེ། གཞི་
ཤེས་ཀྱི་མཚན་ཉིད། ཅེས་གསུངས་པ་མི་འཐད་དེ། སངས་རྒྱས་འཕགས་པའི་རྒྱུད་ཀྱི་གཞི་ཤེས་ཡོད་པའི་ཕྱིར། ཡང་གཞི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེ། གཞི་ཤེས་ཀྱི་མཚན་ཉིད་

[002A]༄༅། །ཟེར་ན། ཉན་ཐོས་འཕགས་པའི་རྒྱུད་ཀྱི་འདུས་བྱས་མི་རྟག་པར་མངོན་སུམ་དུ་རྟོགས་པའི་མཁྱེན་པ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། ཉན་ཐོས་འཕགས་པའི་
རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེས། འདུས་བྱས་མི་རྟག་པར་མངོན་སུམ་དུ་རྟོགས་པར་ཐལ། འདོད་པའི་ཕྱིར། འདོད་ན། ཉན་ཐོས་ཀྱི་མཐོང་ལམ་བར་ཆད་མེད་ལམ་དེས་འདུས་
བྱས་མི་རྟག་པར་མངོན་སུམ་དུ་རྟོགས་པར་ཐལ། འདོད་པའི་ཕྱིར། འདོད་ན། ཉན་ཐོས་ཀྱི་མཐོང་ལམ་བར་ཆད་མེད་ལམ་ཆོས་ཅན། ཁྱོད་ཀྱིས་དེ་མངོན་སུམ་དུ་མ་རྟོགས་པར་ཐལ། ཁྱོད་བར་ཆད་མེད་ལམ་ཡིན་པའི་
ཕྱིར། གཞན་ཡང། རང་རྒྱལ་གྱི་མཐོང་ལམ་བར་ཆད་མེད་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། གཞན་ཡང། བྱང་འཕགས་ཀྱི་རྒྱུད་ཀྱི་གང་ཟག་གི་

[002B] མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གསལ་སླ། མཁས་པ་ཁ་ཅིག། རང་རྒྱུད་ལྡན་གྱི་གང་ཟག་གི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་ཤེས་རབ་གྱིས་ཟིན་པའི་ཡེ་
ཤེས་གང་ཞིག། ཉན་ཐོས་ཀྱི་རྟོགས་རིགས་སུ་གནས་པ་དེ། གཞི་ཤེས་ཀྱི་མཚན་ཉིད་ཟེར་ན། རང་རྒྱལ་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚན་ཉིད་ཀྱི་ཟུར་ཕྱི་མ་དེར་ཐལ། མཚོན་བྱ་དེའི་ཕྱིར། འདོད་ན། ཉན་ཐོས་སློབ་པ་
འཕགས་པས་གཉིས་སྟོང་བསྒོམ་བྱའི་གཙོ་བོར་བྱེད་པར་ཐལ། འདོད་པའི་ཕྱིར། འདོད་ན། དེས་གཟུང་འཛིན་རྫས་གཞན་དུ་འཛིན་པའི་རྟོག་པ་སྤང་བྱའི་གཙོ་བོར་བྱེད་པར་ཐལ། འདོད་པའི་ཕྱིར། འདོད་ན། ཉན་ཐོས་དགྲ་བཅོམ་པས་གཟུང་འཛིན་
རྫས་གཞན་དུ་འཛིན་པའི་རྟོག་པ་སྤངས་བར་ཐལ་ལོ། །འདོད་ན། རྣམ་པར་ཐར་བཅུང་ཟད་ཙམ་ཞིག་གིས་ལྷག་པ། ཞེས་སོགས་ཀྱི་དོན་མ་གྲུབ་པར་ཐལ། འདོད་པའི་ཕྱིར། ཁ་ཅིག། ཐེག་དམན་གྱི་རིགས་ཅན་རྗེས་སུ་བཟུང་པའི་ཕྱིར། དུ་གཙོ་བོར་
སྒོམ་པར་བྱེད་པའི་འཕགས་རྒྱུད་ཀྱི་མཁྱེན་པ། གཞི་ཤེས་ཀྱི་མཚན་ཉིད། ཅེས་ཟེར་ན། གང་ཟག་གི་བདག་མེད་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་སླ། འདོད་ན། དེ་བྱང་
སེམས་མཐོང་ལམ་པས་ཐེག་དམན་གྱི་རིགས་ཅན་རྗེས་སུ་བཟུང་པའི་ཕྱིར་དུ་གཙོ་བོར་སྒོམ་པར་ཐལ། འདོད་པའི་ཕྱིར། འདོད་ན། བྱང་སེམས་མཐོང་ལམ་པས་གང་ཟག་གི་བདག་མེད་གཙོ་བོར་སྒོམ་པར་ཐལ། འདོད་པའི་ཕྱིར། འདོད་ན། དེས་གང་ཟག་

[003A]༄༅། །གི་བདག་འཛིན་སྤང་བྱའི་གཙོ་བོར་བྱེད་པར་ཐལ། འདོད་པའི་ཕྱིར། ཁོ་ན་རེ། བྱང་སེམས་མཐོང་ལམ་པས་ཐེག་དམན་གྱི་རིགས་ཅན་རྗེས་སུ་བཟུང་བའི་ཕྱིར་དུ་གང་ཟག་གི་བདག་མེད་བསྒོམ་བྱའི་གཙོ་བོར་བྱེད་པར་ཐལ། དེས་ཐེག་
དམན་གྱི་རིགས་ཅན་རྗེས་སུ་བཟུང་བའི་ཕྱིར་དུ་གཙོ་བོར་བསྒོམ་བྱ་ཞིག་གཞི་གྲུབ་པའི་ཕྱིར། ཟེར་ན། མ་ཁྱབ་སྟེ། དེས་ཐེག་དམན་གྱི་རིགས་ཅན་རྗེས་སུ་བཟུང་བའི་ཕྱིར་དུ་གང་ཟག་གི་བདག་འཛིན་སྤང་བྱའི་གཙོ་བོར་བྱེད་པར་ཐལ། དེས་དེའི་ཕྱིར་
དུ་གང་ཟག་གི་བདག་མེད་གཙོ་བོར་སྒོམ་པའི་ཕྱིར། འདོད་ན། དེས་ཐེག་དམན་གྱི་རིགས་ཅན་རྗེས་སུ་བཟུང་པའི་ཕྱིར་དུ་འཁོར་པ་སྤང་བྱའི་གཙོ་བོར་བྱེད་པར་ཐལ། འདོད་པའི་ཕྱིར། འདོད་ན། དེས་དེའི་ཕྱིར་དུ་འཁོར་བར་སྐྱེ་བ་མ་ཡིན་པར་ཐལ་
འདོད་པའི་ཕྱིར། འདོད་ན། དེས་གཞན་དོན་དུ་འཁོར་བར་སྐྱེ་བ་ལེན་པ་དེ་ཐེག་ཆེན་གྱི་རིགས་ཅན་ཁོ་ན་རྗེས་སུ་བཟུང་པའི་ཕྱིར་དུ་ཡིན་པར་ཐལ། འདོད་པའི་ཕྱིར། འདོད་ན། དེ་ལས་ངོ་མཚར་ཆེ་བ་ཅི་ཞིག་ཡོད། གཞན་ཡང། བྱང་སེམས་མཐོང་ལམ་པས་
ཐེག་དམན་གྱི་རིགས་ཅན་རྗེས་སུ་བཟུང་བའི་ཕྱིར་དུ་སྟོང་ཉིད་བསྒོམ་བྱའི་གཙོ་བོར་མི་བྱེད་པར་ཐལ། དེས་དེའི་ཕྱིར་དུ་གང་ཟག་གི་བདག་མེད་གཙོ་བོར་སྒོམ་པའི་ཕྱིར། རྟགས་ཁས། འདོད་ན། དེས་དེའི་ཕྱིར་དུ་བདེན་འཛིན་སྤང་བྱའི་གཙོ་བོར་མི་བྱེད་པར་
ཐལ། འདོད་པའི་ཕྱིར། འདོད་ན། དེས་དེའི་ཕྱིར་དུ་ཤེས་སྒྲིབ་སྤང་བྱའི་གཙོ་བོར་མི་བྱེད་པར་ཐལ། འདོད་པའི་ཕྱིར། འདོད་ན། དེས་དེའི་ཕྱིར་དུ་རྫོགས་པའི་བྱང་ཆུབ་ཐོབ་བྱའི་གཙོ་བོར་མི་བྱེད་པར་ཐལ། འདོད་པའི་ཕྱིར། གཞན་ཡང། གཞི་ཤེས་

[003B] མཚན་ཉིད་འཐད་པའི་ཕྱིར། འདོད་ན། འཕགས་པ་ཡིན་ན་གཞན་དོན་གཙོ་བོར་དོན་དུ་གཉེར་བའི་གང་ཟག་ཡིན་དགོས་པར་ཐལ། འདོད་པའི་ཕྱིར། འདོད་ན། ཉན་ཐོས་མཐོང་ལམ་པ་
ཆོས་ཅན། དེར་ཐལ། དེའི་ཕྱིར། གཞན་ཡང། མཚན་ཉིད་དེ་ལྟར་འཇོག་པ་དང། ཐེག་དམན་འཕགས་པའི་མཁྱེན་པ་ཡིན་ན་གཞི་ཤེས་ཡིན་པས་ཁྱབ་ཟེར་བ་ནང་འགལ་ཏེ། སྟོང་ཉིད་མངོན་སུམ་དུ་རྟོགས་པའི་ཉན་ཐོས་ཀྱི་མཐོང་ལམ་ཆོས་ཅན། མཚན་
ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན་སོང། དེར་ཐལ། ཐེག་དམན་འཕགས་པའི་མཁྱེན་པ་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། ཉན་ཐོས་འཕགས་པའི་རྒྱུད་ལ་སྟོང་ཉིད་མངོན་སུམ་དུ་རྟོགས་པའི་མཁྱེན་པ་ཡོད་པའི་ཕྱིར་ཏེ། སྟོང་ཉིད་རྟོགས་
པའི་ཉན་ཐོས་འཕགས་པ་ཡོད་པའི་ཕྱིར་ཏེ། སྟོང་ཉིད་རྟོགས་པའི་བྱང་སེམས་ཚོགས་ལམ་པ་ཐེག་དམན་ལམ་དུ་འཇུག་པ་ཡོད་པའི་ཕྱིར། རྩ་བར་འདོད་ན། དེ་ཆོས་ཅན། ཁྱོད་ཉན་ཐོས་མཐོང་ལམ་པས་གཙོ་བོར་སྒོམ་པར་ཐལ། འདོད་པ་གང་ཞིག། ཉན་ཐོས་མཐོང་
ལམ་པའི་མཁྱེན་པ་ཡིན་པའི་ཕྱིར། འདོད་ན། ཉན་ཐོས་མཐོང་ལམ་པས་གཙོ་བོར་སྟོང་ཉིད་སྒོམ་པར་ཐལ། འདོད་པའི་ཕྱིར། ཁོ་ན་རེ། དེ་ཆོས་ཅན། ཐེག་དམན་གྱི་རིགས་ཅན་རྗེས་སུ་བཟུང་བའི་ཕྱིར་དུ་གཙོ་བོར་སྒོམ་པར་བྱེད་པའི་འཕགས་རྒྱུད་ཀྱི་མཁྱེན་
པ་ཡིན་པར་ཐལ། ཁྱོད་སྟོང་ཉིད་རྟོགས་པའི་ཉན་ཐོས་མཐོང་ལམ་པ་རྗེས་སུ་བཟུང་བའི་ཕྱིར་དུ་གཙོ་བོར་སྒོམ་པར་བྱེད་པའི་འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། མ་གྲུབ་ན། སྟོང་ཉིད་རྟོགས་པའི་ཉན་ཐོས་ཀྱི་མཐོང་ལམ་དེ་སྟོང་ཉིད་རྟོགས་པའི་ཉན་

[004A]༄༅། །ཐོས་མཐོང་ལམ་པ་རྗེས་སུ་བཟུང་བའི་ཕྱིར་དུ་གཙོ་བོར་སྒོམ་པར་བྱེད་པའི་འཕགས་རྒྱུད་ཀྱི་མཁྱེན་པ་ཡིན་པར་ཐལ། སྟོང་ཉིད་རྟོགས་པའི་ཉན་ཐོས་མཐོང་ལམ་པ་དེས་གཙོ་བོར་རང་དོན་དུ་སྟོང་ཉིད་སྒོམ་པའི་ཕྱིར། མ་གྲུབ་ན། དེ་ཆོས་ཅན། ཁྱོད་
ཀྱི་གཙོ་བོར་རང་དོན་དུ་སྟོང་ཉིད་སྒོམ་པར་ཐལ། ཆོས་ཅན་དེའི་ཕྱིར། དེས་ན་སྟོང་ཉིད་རྟོགས་པའི་ཉན་ཐོས་མཐོང་ལམ་པ་དེས་གཙོ་བོར་རང་དོན་དུ་སྟོང་ཉིད་སྒོམ། རང་དོན་དུ་གཙོ་བོར་སྒོམ་པཟེར་བ་ནང་འགལ་ཏེ། སྟོང་ཉིད་རྟོགས་པའི་ཉན་ཐོ་མཐོང་
ལམ་པ་དེས་རང་དོན་དུ་གཙོ་བོར་སྟོང་ཉིད་སྒོམ་པར་ཐལ། དེས་ཁོ་རང་རྗེས་སུ་བཟུང་པའི་ཕྱིར་དུ་གཙོ་བོར་སྟོང་ཉིད་སྒོམ་པའི་ཕྱིར། མ་གྲུབ་ན་སོང། དེར་ཐལ། སྟོང་ཉིད་རྟོགས་པའི་ཉན་ཐོས་ཀྱི་མཐོང་ལམ་དེ་སྟོང་ཉིད་རྟོགས་པའི་ཉན་ཐོས་མཐོང་ལམ་པ་
རྗེས་སུ་བཟུང་བའི་ཕྱིར་དུ་གཙོ་བོར་སྒོམ་པར་བྱེད་པའི་འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། འཁོར་གསུམ་གྱི་ཕྲེང་བ་ཡིན་ནོ། །ཁ་ཅིག། ཐེག་དམན་གྱི་རྟོགས་རིགས་སུ་གནས་པའི་འཕགས་རྒྱུད་ཀྱི་མཁྱེན་པ་དང། ཐེག་དམན་འཕགས་པའི་
མཁྱེན་པ་གང་རུང་དེ་གཞི་ཤེས་ཀྱི་མཚན་ཉིད་ཟེར་ན། ཉན་ཐོས་འཕགས་པའི་རྒྱུད་ཀྱི་སྟོང་ཉིད་མངོན་སུམ་རྟོགས་པའི་མཁྱེན་པ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། མ་གྲུབ་ན། དེར་ཐལ། ཐེག་དམན་འཕགས་པའི་མཁྱེན་པ་ཡིན་པའི་
ཕྱིར། རྟགས་གྲུབ་སྟེ། དེ་འདྲ་ཡོད་པའི་ཕྱིར། རྩ་བར་འདོད་ན། དེ་མི་མཐུན་ཕྱོགས་ཀྱི་གཞི་ཤེས་ཡིན་པར་ཐལ། དེ་གཞི་ཤེས་ཡིན་པའི་ཕྱིར། འདོད་ན། བྱང་སེམས་འཕགས་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་དེ་གཉེན་པོ་

[004B] འདོད་པའི་ཕྱིར། གཞན་ཡང། སྟོང་ཉིད་མངོན་སུམ་དུ་རྟོགས་པའི་ཉན་ཐོས་ཀྱི་མཐོང་ལམ་དང་སངས་རྒྱས་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་གཉིས་ཀ་ཆོས་ཅན། མཚན་
ཉིད་དེར་ཐལ། གཞི་ཤེས་ཡིན་པའི་ཕྱིར། མ་གྲུབ་ན་སོང། དེར་ཐལ། སྔ་མ་དེ་ཡང་གཞི་ཤེས་ཡིན། ཕྱི་མ་དེ་ཡང། གཞི་ཤེས་ཡིན་པའི་ཕྱིར། དང་པོ་མ་གྲུབ་ན། དེ་ཆོས་ཅན། གཞི་ཤེས་ཡིན་པར་ཐལ། མཚན་ཉིད་དེའི་ཕྱིར། ཁྱབ་པ་ཁས། རྩ་བར་འདོད་
ན། དེས་ཆོས་ཅན། ཐེག་དམན་གྱི་རྟོགས་རིགས་སུ་གནས་པའི་འཕགས་རྒྱུད་ཀྱི་མཁྱེན་པ་ཡིན་པར་ཐལ། འདོད་པ་གང་ཞིག། ཕྱི་མ་མ་ཡིན་པའི་ཕྱིར། འདོད་ན། སྔ་མ་དེ་ཐེག་དམན་གྱི་རྟོགས་རིགས་སུ་གནས་པར་ཐལ་ལོ། །ཁོ་ན་རེ། ཐེག་དམན་འཕགས་
པའི་མཁྱེན་པ་ཡིན་ན་གཞི་ཤེས་ཡིན་དགོས་པར་ཐལ། ཐེག་ཆེན་འཕགས་པའི་མཁྱེན་པ་ཡིན་ན་ལམ་ཤེས་ཡིན་དགོས་པའི་ཕྱིར། ཟེར་ན། ཐེག་དམན་འཕགས་པའི་མཁྱེན་པ་ཡིན་ན་བདེན་འཛིན་གྱིས་བཅིངས་པས་ཁྱབ་པར་ཐལ། ཐེག་ཆེན་འཕགས་པའི་མཁྱེན་
པ་ཡིན་ན་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པས་ཁྱབ་པའི་ཕྱིར། ཁྱབ་པ་འགྲིག། འདོད་ན། ཉན་ཐོས་འཕགས་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་ཆོས་ཅན། དེར་ཐལ། དེའི་ཕྱིར། གཞན་ཡང། ཐེག་དམན་
འཕགས་པའི་མཁྱེན་པ་ཡིན་ན། མི་མཐུན་ཕྱོགས་ཀྱི་གཞི་ཤེས་ཡིན་པས་ཁྱབ་པར་ཐལ། དེ་ཡིན་ན་གཞི་ཤེས་ཡིན་པས་ཁྱབ་པའི་ཕྱིར། རྟགས་ཁས། འདོད་ན། ཐེག་ཆེན་འཕགས་པའི་མཁྱེན་པ་ཡིན་ན་གཉེན་པོ་ཕྱོགས་ཀྱི་གཞི་ཤེས་ཡིན་དགོས་པར་ཐལ་

[005A]༄༅། །འདོད་པའི་ཕྱིར། འདོད་ན། བྱང་སེམས་མཐོང་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། དེར་ཐལ། དེའི་ཕྱིར། རྟགས་ཁས། ཁོ་ན་རེ། ཐེག་དམན་འཕགས་པའི་མཁྱེན་པ་ཡིན་ན་གཞི་ཤེས་ཡིན་དགོས་པར་ཐལ། དེ་ཡིན་ན་
ཐེག་དམན་གྱི་རྟོགས་རིགས་སུ་གནས་པས་ཁྱབ་པའི་ཕྱིར། མ་གྲུབ་ན། ཐེག་དམན་སློབ་པ་ཡིན་ན་ཐེག་དམན་གྱི་རིགས་ཅན་ཡིན་པས་མ་ཁྱབ་པར་ཐལ། མ་གྲུབ་པ་དེའི་ཕྱིར། ཟེར་ན། འཕགས་རྒྱུད་ཀྱི་མཁྱེན་པ་ཡིན་ན་མཁྱེན་གསུམ་གང་རུང་
ཡིན་དགོས་པར་ཐལ། ཐེག་དམན་འཕགས་པའི་མཁྱེན་པ་ཡིན་ན་གཞི་ཤེས་ཡིན་དགོས་པའི་ཕྱིར། རྟགས་ཁས། འདོད་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་
ཆོས་ཅན། དེར་ཐལ། དེའི་ཕྱིར། འདོད་ན། དེ་མ་ཡིན་པར་ཐལ། གཞི་ཤེས་ཀྱང་མ་ཡིན། ལམ་ཤེས་ཀྱང་མ་ཡིན། རྣམ་མཁྱེན་ཡང་མ་ཡིན་པའི་ཕྱིར། དང་པོ་གྲུབ་སྟེ། ཐེག་དམན་གྱི་རྟོགས་རིགས་སུ་མི་གནས་པའི་ཕྱིར། ཐེག་ཆེན་ཀུན་རྫོབ་སེམས་
བསྐྱེད་ཡིན་པའི་ཕྱིར། ཕྱི་མ་རྣམས། ཁ་ཅིག། གཞི་ཤེས་ལ་གཉེན་པོ་གཞི་ཤེས་དང། མི་མཐུན་པའི་གཞི་ཤེས་གཉིས་སུ་ཡོད་ཟེར་ན། མི་མཐུན་གཉེན་པོའི་ཕྱོགས་དག་དང། ཞེས་སོགས་ཕྱོགས་སྒྲ་སྨྲས་པ་ལ་དགོས་ས་མེད་པར་ཐལ། དམ་བཅའ་དེ་འཐད་པའི་
ཕྱིར། གཞན་ཡང། བྱང་འཕགས་ཀྱི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་དེ་གཞི་ཤེས་ཡིན་པར་ཐལ། གཞི་ཤེས་དེ་ལ་དེ་གཉིས་སུ་འཕྱེད་རིགས་པའི་ཕྱིར། ཁྱབ་སྟེ། གཉེན་པོ་ཕྱོགས་ཀྱི་གཞི་ཤེས། ཞེས་པའི་གཉེན་པོ་དེ་སྟོང་

[005B] གཞན་ཡང། མཚན་འཛིན་གྱི་གཞི་ཤེས་ཡོད་པར་ཐལ། གཉེན་པོ་གཞི་ཤེས་ཡོད་པའི་ཕྱིར། རྟགས་ཁས། འདོད་
ན། མི་མཐུན་ཕྱོགས་ཀྱི་གཞི་ཤེས་དེ། མཚན་འཛིན་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། སྒང་བྱ་ཡིན་པར་ཐལ། འདོད་པའི་ཕྱིར། མཁས་པ་ཁ་ཅིག། ཐེག་དམན་འཕགས་པའི་རྒྱུད་ཀྱི་གཞི་ཤེས་ཡིན་ན་མི་མཐུན་ཕྱོགས་ཀྱི་གཞི་ཤེས་ཡིན་
པས་ཁྱབ། མི་མཐུན་ཕྱོགས་ཀྱི་གཞི་ཤེས་ཡིན་ན། བདེན་འཛིན་གྱིས་བཅིངས་པའི་གཞི་ཤེས་ཡིན་པས་ཁྱབ། ཅེས་གསུངས། སྟོང་ཉིད་མངོན་སུམ་དུ་རྟོགས་པའི་ཉན་ཐོས་འཕགས་པའི་རྒྱུད་ཀྱི་གཞི་ཤེས་ཆོས་ཅན། ཁྱབ་པ་སྡམ་ལ་དེར་ཐལ། དེའི་ཕྱིར་
ཁྱབ་པ་ཁས། འདོད་ན། དེ་ཆོས་ཅན། བདེན་འཛིན་གྱིས་བཅིངས་པའི་གཞི་ཤེས་ཡིན་པར་ཐལ། འདོད་པའི་ཕྱིར། ཁྱབ་པ་ཁས། འདོད་ན། དེ་ཆོས་ཅན། གཞི་ལམ་བདེན་གྲུབ་ཏུ་བདེན་ཞེན་གྱིས་འདོད་པའི་གང་ཟག་གི་རྒྱུད་ཀྱི་གཞི་ཤེས་ཡིན་པར་
ཐལ། འདོད་པའི་ཕྱིར། ཁྱབ་སྟེ། རྣམ་བཤད་སྙིང་པོ་རྒྱན་ལས། བདེན་འཛིན་གྱིས་བཅིངས་པའི་དོན་ནི། གཞི་དང་ལམ་བདེན་པར་གྲུབ་མ་གྲུབ་བརྟགས་པ་ན་བདེན་པར་ཞེན་པ་ལས་མི་འདའ་བའི་དོན་ཏེ། སྔར་ཆོས་ཀྱི་གནས་ལུགས་ཐོས་བསམ་གྱིས་ཀྱང་
བསྟན་པ་མ་ཕབས་པའི་དབང་དུ་བྱས་པའོ། །ཞེས་གསུངས་པའི་ཕྱིར། གོང་དུ་འདོད་མི་ནུས་ཏེ། ཆོས་ཅན། དེའི་ཕྱིར། ཁོ་ན་རེ། སྟོང་ཉིད་མངོན་སུམ་དུ་རྟོགས་པའི་དགྲ་བཅོམ་པའི་རྒྱུད་ཀྱི་གཞི་ཤེས་དེ། མི་མཐུན་ཕྱོགས་ཀྱི་གཞི་ཤེས་ཡིན་པར་

[006A]༄༅། །ཐལ། དེ་ཡོད་པ་གང། ཞིག། དེ་གཉེན་པོ་ཕྱོགས་ཀྱི་གཞི་ཤེས་མ་ཡིན་པའི་ཕྱིར། ཞེས་ཟེར་འདིའི་ལན་འོག་ཏུ་འཆད། ཁ་ཅིག། མི་མཐུན་ཕྱོགས་ཀྱི་གཞི་ཤེས་དེ་སྐབས་གསུམ་པའི་བསྟན་བྱའི་གཙོ་བོར་གྱུར་པའི་གཞི་ཤེས་ཡིན་ཟེར་ན། སྐབས་
གསུམ་པའི་ཆེད་དུ་བྱ་བའི་གདུལ་བྱར་གྱུར་པའི་ཐེག་དམན་གྱི་རིགས་ཅན་ཡོད་པར་ཐལ། དམ་བཅའ་འཐད་པའི་ཕྱིར། འདོད་ན། བསྟན་བཅོས་མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱར་གྱུར་པའི་ཐེག་དམན་གྱི་རིགས་ཅན་ཡོད་པར་ཐལ་
འདོད་པའི་ཕྱིར། ཁོ་ན་རེ། རྩ་བའི་དམ་བཅའ་དེ་མི་འཐད་པར་ཐལ། སྐབས་གསུམ་པས་མི་མཐུན་ཕྱོགས་ཀྱི་གཞི་ཤེས་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། དེར་ཐལ། སྐབས་གསུམ་པས་གཞི་ཤེས་མཚོན་བྱེད་ཀྱི་ཆོས་དགུ་
དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པའི་ཕྱིར་ན། མ་གྲུབ་ན། དེར་ཐལ། སྐབས་གསུམ་པའི་དངོས་ཀྱི་བསྟན་བྱའི་གཙོ་བོར་ཡོད་པའི་ཕྱིར། ཁ་ཅིག། སྐབས་གསུམ་པའི་བསྟན་བྱའི་གཙོ་བོར་གྱུར་པའི་གཞི་ཤེས་ཡིན་ན། གཉེན་པོ་
ཕྱོགས་ཀྱི་གཞི་ཤེས་ཡིན་པས་ཁྱབ་ཅེས་ཟེར། གཞི་ཤེས་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། སྐབས་གསུམ་པས་གཞི་ཤེས་བསྟན་བྱའི་གཙོ་བོར་བྱས་ནས་བསྟན་པའི་ཕྱིར་ཏེ། བསྟན་བཅོས་མངོན་རྟོགས་རྒྱན་གྱིས་
མངོན་པར་རྟོགས་པར་བརྒྱད་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། ཁ་ཅིག། དམན་ལམ་སྔོན་དུ་མ་སོང་བའི་བྱང་སེམས་སྒོམ་ལམ་པའི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་མཁྱེན་པ་དེ། སྐབས་

[006B] མི་རྟག་སོགས་བཅུ་དྲུག་གོམས་པ་ལྷུར་ལེན་ཕྱི་ཚུལ་གྱིས་སྒོམ་པར་བྱེད་པའི་བྱང་སེམས་སྒོམ་ལམ་པ་ཡོད་པར་ཐལ། དམ་བཅའ་དེ་འཐད་པའི་ཕྱིར། འདོད་ན། ཉན་ཐོས་ཀྱི་
ལམ་ནི་བྱང་ཆུབ་སེམས་དཔས་ཡོངས་སུ་ཤེས་པར་བྱ་བ་ཡིན་གྱི་མངོན་དུ་བྱ་བ་ནི་མ་ཡིན་པས་སྒོམ་པའི་ལམ་ནི་མ་བསྟན་ཏོ། །ཞེས་གསུངས་པ་མི་འཐད་པར་ཐལ། འདོད་པའི་ཕྱིར། རང་ལུགས་ནི། དམན་ལམ་སྔོན་དུ་མ་སོང་པའི་བྱང་སེམས་མཐོང་ལམ་
པའི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་མཁྱེན་པ་དེ། སྐབས་གསུམ་པའི་དངོས་ཀྱི་བསྟན་བྱའི་གཙོ་བོར་གྱུར་པའི་གཞི་ཤེས་ཡིན་བྱས་པ་ལ་ཁོ་ན་རེ། མི་རྟག་སོགས་བཅུ་དྲུག་གོམས་པ་ལྷུར་ལེན་གྱིས་སྒོམ་པར་བྱེད་པའི་བྱང་སེམས་
མཐོང་ལམ་པ་ཡོད་པར་ཐལ། དམ་བཅའ་དེ་འཐད་པའི་ཕྱིར། འདོད་ན། མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་ཚུལ་གྱིས་སྒོམ་པར་བྱེད་པའི་བྱང་སེམས་སྒོམ་ལམ་པ་ཡོད་པར་ཐལ། འདོད་པའི་ཕྱིར། ཟེར་ན། འདིའི་ལན་ལམ་མཁས་པ་ཁ་ཅིག་
ཐལ་འགྱུར་ཕྱི་མ་ལམ་ཁྱབ་སྟེ། རྣམ་བཤད་སྙིང་པོ་རྒྱན་ལས། ཕྱི་མ་མཐོང་ལམ་ལ་དམིགས་ཀྱིས་བཀར་པའོ། །ཞེས་གསུངས་པའི་ཕྱིར། ཞེས་གསུངས། དེ་མི་འཐད་དེ། ལམ་བསྒྲིགས་ལས། ཐེག་ཆེན་གྱི་མཐོང་ལམ་མན་ཆད་དུ་མི་རྟགས་སོགས་བཅུ་དྲུག་
གོམས་པ་ལྷུར་ལེན་གྱི་ཚུལ་གྱིས་སྒོམ་ཡང། ཐེག་ཆེན་གྱི་མཐོང་ལམ་ནས་གོམས་པ་ལྷུར་ལེན་གྱི་ཚུལ་གྱིས་མི་སྒོམ་པར་གསུངས་པའི་ཕྱིར། དེར་ཐལ། ལམ་བསྒྲིབས་ལས། དེ་ཡང་མཐོང་ལམ་མན་ཆད་དུ་གོམས་པ་ལྷུར་ལེན་གྱིས་ཀྱང་སྒོམ་པ་དེ་བྱ་སྟེ། ལས་དང་

[007A]༄༅། །ཉོན་མོངས་པའི་དབང་གིས་འཁོར་པའི་སྡུག་བསྔལ་རང་མཚན་པ་ཉམས་སུ་མྱོང་ན། གཞན་དོན་ལྟ་ཞོག། རང་དོན་ཡང་བྱ་བར་མི་ནུས་པས་ཉོན་མོངས་པའི་དཔལ་ལེགས་པར་གཞོམ་དགོས་པའི་ཕྱིར། བྱང་ས་ལས། འཁོར་བའི་སྡུག་
བསྔལ་ལ་བྱང་ཆུབ་སེམས་དཔའ་རྣམས་ཀྱིས་ཉན་ཐོས་ལས་འབུམ་འགྱུར་གྱིས་ཀྱང་སྐྱོ་བར་བྱ་དགོས་སོ། །ཞེས་ལམ་བསྒྲིགས་ལས་བཤད་པའི་ཕྱིར་རང་ལུགས་ནི། རྩ་བར་མ་ཁྱབ་ཅིང། རྣམ་བཤད་སྙིང་པོ་རྒྱན་ལས་ནི་ཕྱི་མ་མཐོང་ལམ་ལ་དམིགས་
ཀྱིས་བཀར་བའོ། ཞེས་གསུངས་པའི་དོན་ནི། གཞི་ཤེས་ཀྱི་སྐབས་འདིར་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་བསྟན་ཀྱང། མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་སྒོམ་པར་བྱེད་པའི་ཐེག་ཆེན་གྱི་སྒོམ་ལམ་མ་བསྟན་པ་
ལུང་དེའི་དོན་ཡིན། དམན་ལམ་སྔོན་དུ་མ་སོང་བའི་བྱངས་སེམས་ཚོགས་སྦྱོར་བ་རྣམས་ཀྱིས་མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་སྒོ་ནས་སྒོམ་ལ། བྱང་སེམས་ཀྱི་མཐོང་ལམ་ཐོབ་ནས་མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་ཚུལ་གྱིས་མི་སྒོམ་བྱས་པ་
ལ་ཁོ་ན་རེ། བྱང་སེམས་སྦྱོར་ལམ་པས་མི་རྟག་སོགས་བཅུ་དྲུག་བསྒོམ་བྱའི་གཙོ་བོར་བྱས་ནས་སྒོམ་པར་ཐལ། དེས་མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་ཚུལ་གྱིས་སྒོམ་པའི་ཕྱིར། རྟགས་ཁས། འདོད་ན། དེས་གང་ཟག་གི་བདག་མེད་སྒོམ་བྱའི་གཙོ་བོར་
བྱས་ནས་སྒོམ་པར་ཐལ། འདོད་པའི་ཕྱིར། འདོད་ན། དེས་ཉོན་སྒྲིབ་སྤང་བྱའི་གཙོ་བོར་བྱས་ནས་སྤོང་པར་ཐལ། འདོད་པའི་ཕྱིར། ཞེས་ཟེར་ན། རྩ་བར་མ་ཁྱབ་སྟེ། ལམ་དེ་གོམས་པ་ལྷུར་ལེན་གྱི་ཚུལ་གྱིས་སྒོམ་ཞེས་པའི་དོན། །ལམ་དེ་འབད་རྩོ་ལ་ཆེན་པོས་

[007B] ལམ་དེ་འབད་རྩོལ་ཆེན་པོས་སྒོམ་ན་ལམ་དེ་བསྒོམ་བྱའི་གཙོ་བོར་བྱས་ནས་སྒོམ་མི་དགོས་པའི་ཕྱིར། ཁ་ཅིག། བཤད་མ་ཐད་པའི་ལམ་བསྒྲིགས་ཀྱི་དོན་མ་གོ་པ་ལ་བརྟེན་ནས། བྱང་སེམས་ཚོགས་སྦྱོར་པས་ཉོན་སྒྲིབ་སྤང་བྱའི་གཙོ་བོར་
བྱེད་ཟེར་ན། དམན་ལམ་སྔོན་དུ་མ་སོང་པའི་བྱང་སེམས་ཚོགས་ལམ་པ་དེ། ཉན་ཐོས་ཚོགས་ལམ་པ་ལས་དབང་པོ་རྟུལ་བར་ཐལ། དེས་ཚོགས་སྦྱོར་གྱི་གནས་སྐབས་སུ་བསྐལ་ཆེན་གྲངས་མེད་དུ་མར་ཉོན་སྒྲིབ་སྤང་བྱའི་གཙོ་བོར་བྱས་ནས་སྤོང་བ་ལ་འབད་ཀྱང་
མཐོང་ལམ་གྱི་གནས་སྐབས་སུ་ཉོན་སྒྲིབ་ཟད་པར་མ་སྤངས། བརྩོན་འགྲུབ་ཤིན་ཏུ་འབར་པའི་ཉན་ཐོས་ཚོགས་ལམ་པས་ཚོ་གསུམ་ལ་ཉོན་སྒྲིབ་ཟད་པར་སྤངས་པའི་མྱང་འདས་མངོན་དུ་བྱེད་པའི་ཕྱིར། ལན་གྱིས་ཟློག་པར་མི་ནུས་པའི་ཐལ་འགྱུར་རོ། རང་ལུགས་
ནི། རང་རྒྱུད་ལྡན་གྱི་གང་ཟག་གི་རྒྱུད་ཀྱང་གང་ཟག་གི་བདག་མེད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཡེ་ཤེས་གང་ཞིག། ཐེག་དམན་གྱི་རྟོགས་རིགས་སུ་གནས་པ་དེ། གཞི་ཤེས་ཀྱི་མཚན་ཉིད། དོན་བསྡུ་ན། ཐེག་དམན་གྱི་རྟོགས་རིགས་སུ་གནས་པའི་
འཕགས་རྒྱུད་ཀྱི་མཁྱེན་པ་དེ། གཞི་ཤེས་ཀྱི་མཚན་ཉིད། དབྱེ་ན། གཉེན་པོ་ཕྱོགས་ཀྱི་གཞི་ཤེས་མི་མཐུན་ཕྱོགས་ཀྱི་གཞི་ཤེས་གཉིས། ས་མཚམས་ནི་འཕགས་པའི་གང་ཟག་མཐའ་དག་གི་རྒྱུད་ལ་ཡོད། རྩོད་པ་སྤོང་བ་ལ་ཁོ་ན་རེ། ཐེག་དམན་གྱི་རྟོགས་རིགས་སུ་
གནས་པའི་འཕགས་པ་མེད་པར་ཐལ། འཕགས་པ་ཡིན་ན་ཐེག་དམན་གྱི་རྟོག་རིགས་སུ་མི་གནས་དགོས་པའི་ཕྱིར། རྟགས་འདུད། འདོད་ན། ཐེག་དམན་གྱི་རྟོགས་རིགས་སུ་གནས་པའི་འཕགས་པ་ཆོས་ཅན། ཁྱོད་ཡོད་པར་ཐལ། ཁྱོད་ཀྱི་མཁྱེན་པ་ཡོད་པའི་

[008A]༄༅། །ཕྱིར། མ་གྲུབ་ན། དེའི་རྒྱུད་ཀྱི་མཁྱེན་པ་ཆོས་ཅན། ཁྱོད་ཡོད་པར་ཐལ། ཁྱོད་གཞི་ཤེས་ཀྱི་མཚན་ཉིད་ཡིན་པའི་ཕྱིར། ཟེར་ན་ཆོས་ཅན་སྐྱོན་ཅན་ཡིན་ནོ། །ཚུར་རོལ་ཕ་རོལ་མཐའ་ལ་མིན་ཞེས་སོགས་ཀྱི་སྐབས་སུ། སྦྱོར་བ་དང། མཐའ་
དཔྱད་པ་གཉིས། དང་པོ་ནི། མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་གྱི་མཐོང་ལམ་ཆོས་ཅན། སྲིད་མཐའ་ལ་མི་གནས་ཏེ། སྲིད་མཐའ་འགོག་པར་ནུས་པའི་ཤེས་རབ་ཀྱིས་ཟིན་པའི་ཐེག་ཆེན་འཕགས་པའི་མཁྱེན་པ་
ཡིན་པའི་ཕྱིར། དེ་ཆོས་ཅན། ཞི་མཐའ་ལ་མི་གནས་ཏེ། ཞི་མཐའ་འགོག་པར་ནུས་པའི་སྙིང་རྗེས་ཟིན་པའི་ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། སྲིད་ཞི་གཉིས་ཀྱི་བར་ན་དོན་དམ་པར་མི་གནས་ཏེ། སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་ཐེག་
ཆེན་འཕགས་པའི་མཁྱེན་པ་ཡིན་པའི་ཕྱིར། དེ་ཆོས་ཅན། སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་རྒྱུད་ལ་ཉེ་བ་ཡིན་དེ། དུས་གསུམ་བདེན་སྟོང་དུ་མངོན་སུམ་དུ་རྟོགས་པའི་ཤེས་རབ་ཀྱི་ཟིན་པའི་ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར་
ཁ་ཅིག། འདིའི་སྦྱོར་བ་ལ་གཉེན་ཕྱོགས་གཞི་ཤེས་ཆོས་ཅན། སྲིད་མཐའ་ལ་མི་གནས་ཏེ། སྲིད་མཐའ་འགོག་པར་ནུས་པའི་ཤེས་རབ་ཀྱིས་ཟིན་པའི་ཕྱིར། དེ་ཆོས་ཅན། ཞི་མཐའ་ལ་མི་གནས་ཏེ། ཞི་མཐའ་འགོག་པར་ནུས་པའི་སྙིང་རྗེས་ཟིན་པའི་ཕྱིར། དེ་
ཆོས་ཅན། སྲིད་ཞི་གཉིས་ཀྱི་བར་ན་མི་གནས་ཏེ། སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་ཕྱིར། དེ་ཆོས་ཅན། སངས་རྒྱས་དང་བྱང་ཆུབ་སེམས་དཔའི་རྣམས་ཀྱི་རྒྱུད་ལ་ཉེ་བ་ཡིན་ཏེ། དུས་གསུམ་བདེན་སྟོང་དུ་མངོན་སུམ་དུ་རྟོགས་པའི་ཕྱིར། ཟེར་ན་

[008B] སྲིད་ཞིའི་མཐའ་ལ་མི་གནས་པར་ཐལ། སྲིད་མཐའ་འགོག་པར་ནུས་པའི་ཤེས་རབ་ཀྱིས་ཟིན་པའི་ཕྱིར། ཁྱབ་པ་ཁས། དེར་ཐལ། གང་ཟག་གི་བདག་མེད་མངོན་སུམ་དུ་རྟོགས་
པའི་ཤེས་རབ་ཀྱིས་ཟིན་པའི་ཕྱིར་ཏེ། འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། རྩ་བར་འདོད་ན། དེ་སྲིད་མཐའ་ལ་གནས་པར་ཐལ། ངེས་པའི་རྒྱུན་ཞུགས་སྲིད་པ་ལན་བདུན་མཐའ་ལ་གནས་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། འདོད་
པར་ལས་ཉོན་གྱི་དབང་གིས་རིགས་མཐུན་གྱི་སྐྱེ་སྲིད་བདུན་ལེན་པར་ངེས་པའི་གང་ཟག་ཡིན་པའི་ཕྱིར། རང་ལུགས་ཀྱི་སྐྱོན་ནི། བྱང་འཕགས་ཀྱི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་དེ་གཞི་ཤེས་ཡིན་པར་ཐལ། གཉེན་པོ་ཕྱོགས་ཀྱི་གཞི་ཤེས་
དེས་སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་ཕྱིར། རྟགས་ཁས། འདོད་ན། དེ་ཆོས་ཅན། ཐེག་དམན་གྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། གཞན་ཡང། བྱང་སེམས་འཕགས་པའི་རྒྱུད་ཀྱི་གཉེན་པོ་ཕྱོགས་ཀྱི་གཞི་ཤེས་དེས་
སྲིད་ཞི་བདེན་སྟོང་དུ་མངོན་སུམ་དུ་རྟོགས་པར་ཐལ། གཉེན་པོ་ཕྱོགས་ཀྱི་གཞི་ཤེས་དེས་སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་ཕྱིར། རྟགས་ཁས། འདོད་ན། སློབ་ལམ་ན་བློ་གཅིག་གིས་བདེན་གཉིས་ཅིག་ཅིར་དུ་མངོན་སུམ་དུ་རྟོགས་པ་ཡོད་པར་ཐལ་
འདོད་པའི་ཕྱིར། གཞན་ཡང། གཉེན་པོ་ཕྱོགས་ཀྱི་གཞི་ཤེས་ཆོས་ཅན། སྲིད་ཞི་གཉིས་ཀྱི་བར་ན་གནས་པར་ཐལ། སྲིད་ཞི་གཉིས་ཀྱི་དབུས་ན་གནས་པའི་ཕྱིར་ཏེ། ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། ཆོས་ཅན་དེའི་ཕྱིར། གཞན་ཡང། དེ་ཆོས་ཅན། མངོན་

[009A]༄༅། །སུམ་ཡིན་པར་ཐལ། སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་ཕྱིར། རྟགས་ཁས། འདོད་ན། དེ་ཆོས་ཅན། མངོན་སུམ་མ་ཡིན་པར་ཐལ། བྱང་འཕགས་ཀྱི་རྒྱུད་ཀྱི་གང་ཟག་གི་བདག་མེད་དོན་སྤྱིའི་ཚུལ་གྱིས་རྟོགས་པའི་ཡེ་ཤེས་དེ་ཁྱོད་
ཡིན་པའི་ཕྱིར། གཞན་ཡང། ཉན་ཐོས་འཕགས་པའི་རྒྱུད་ཀྱི་སྟོང་ཉིད་མངོས་སུམ་དུ་རྟོས་པའི་མཁྱེན་པ་ཆོས་ཅན། སངས་རྒྱས་དང་བྱང་ཆུབ་སེམས་དཔའི་རྣམས་ཀྱི་རྒྱུད་ལ་ཉེ་བ་ཡིན་པར་ཐལ། དུས་གསུམ་བདེན་སྟོང་དུ་མངོན་སུམ་དུ་རྟོགས་པའི་ཡེ་
ཤེས་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། དེ་འདྲ་ཡོད་པའི་ཕྱིར། འདོད་མི་ནུས་ཏེ། ཉན་ཐོས་འཕགས་པའི་མཁྱེན་པ་ཡིན་པའི་ཕྱིར། མཁས་པ་ཁ་ཅིག། ཁྱད་པར་གསུམ་ལྡན་གྱི་གཞི་ཤེས་པའི་ཤེར་ཕྱིན་ཆོས་ཅན། སངས་རྒྱས་དང་བྱང་ཆུབ་སེམས་
དཔའ་རྣམས་ཀྱི་རྒྱུད་ལ་ཉེ་བ་ཡིན་ཏེ། དུས་གསུམ་བདེན་སྟོང་དུ་མངོན་སུམ་དུ་རྟོགས་པ་མཐར་ཕྱིན་པའི་ཡེ་ཤེས་ཡིན་པའི་ཕྱིར། གཞི་ཤེས་པའི་ཤེར་ཕྱིན་ཆོས་ཅན། ཁྱད་པར་གསུམ་དང་ལྡན་ཏེ། སྲིད་མཐའ་ལ་མི་གནས། ཞི་མཐའ་ལ་མི་གནས། སྲིད་
ཞི་གཉིས་ཀྱི་བར་དོན་དམ་པར་མི་གནས་པའི་ཡེ་ཤེས་ཡིན་པའི་ཕྱིར། སྲིད་མཐའ་ལ་མི་གནས་ཏེ། སྲིད་མཐའ་འགོག་བྱེད་ཀྱི་ཡེ་ཤེས་ཡིན་པའི་ཕྱིར། ཞི་མཐའ་ལ་མི་གནས་ཏེ། ཞི་མཐའ་འགོག་བྱེད་ཀྱི་ཡེ་ཤེས་ཡིན་པའི་ཕྱིར། སྲིད་ཞི་གཉིས་ཀྱི་བར་
ན་དོན་དམ་པར་མི་གནས་ཏེ། སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་ཡེ་ཤེས་ཡིན་པའི་ཕྱིར། ཞེས་གསུངས། རེ་ཞིག་དཔྱད་ན། ཤེས་རབ་ཕ་རོལ་ཕྱིན་པར་འདོད། ཅེས་པའི་སྐབས་ནས་དངོས་སུ་བསྟན་པའི་ཤེར་ཕྱིན་དེ་འབྲས་བུ་ཤེར་

[009B] སྦྱོར་བ་དེ་འཐད་པའི་ཕྱིར། འདོད་ན། དུས་གསུམ་པའི་ཆོས་རྣམས་སྐྱེ་པ་མེད་པའི་རྣམ་པར་མཉམ་པ་ཉིད་དུ་རྟོགས་པས་སངས་རྒྱས་དང་བྱང་ཆུབ་སེམས་དཔའ་རྣམས་ལ་ཉེ་བར་གྱུར་པར་འདོད་པའི་ཤེས་རབ་ཀྱི་ཕ་
རོལ་ཏུ་ཕྱིན་པ་གང་ཡིན་པ་དེ་ནི། ཞེས་པའི་སྐབས་ནས་དངོས་སུ་བསྟན་པའི་ཤེར་ཕྱིན་དེ་འབྲས་བུ་ཤེར་ཕྱིན་ལ་བྱེད་རིགས་པར་ཐལ། འདོད་པའི་ཕྱིར། འདོད་ན། རྣམ་བཤད་སྙིང་པོ་རྒྱན་ལས། ལམ་ཤེར་ཕྱིན་ལ་མི་རྟག་སོགས་རྟོགས་པའི་ཤེས་རབ་
དང། སྙིང་རྗེ་ཆེན་པོ་དང་སྟོང་ཉིད་རྟོགས་པ་སོགས་དུ་མ་ཡོད་པའི་ནང་ནས། ལག་རྗེས་མི་འདྲ་བ་སོ་སོར་བཞག་ན། ཞེས་སོགས་བཤད་པ་མི་འཐད་པར་ཐལ། འདོད་པའི་ཕྱིར། གཞན་ཡང། སྐབས་གསུམ་པའི་དངོས་ཀྱི་བསྟན་བྱའི་གཙོ་བོར་གྱུར་
པའི་གཞི་ཤེས་ཀྱང་ཡིན། འབྲས་བུ་ཤེར་ཕྱིན་ཀྱང་ཡིན་པའི་གཞི་མཐུན་ཡོད་པར་ཐལ། སྦྱོར་བ་འཐད་པའི་ཕྱིར། འདོད་ན། བྱང་སེམས་མཐོང་ལམ་པའི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་དེ་སྐབས་གསུམ་པའི་དངོས་
ཀྱི་བསྟན་བྱའི་གཙོ་བོར་གྱུར་བའི་གཞི་ཤེས་ཡིན་ལ། བྱང་སེམས་སྒོམ་ལམ་པའི་རྒྱུད་གྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་དེ་སྐབས་གསུམ་པའི་བསྟན་བྱའི་གཙོ་བོར་གྱུར་བའི་གཞི་ཤེས་མ་ཡིན་པའི་ཁྱད་པར་མི་འཐད་
པར་ཐལ། འདོད་པའི་ཕྱིར། གཉིས་པ་ལ་མཁས་པ་ཁ་ཅིག། ལམ་ཤེས་གང་ཞིག། འདིར་བསྟན་སྲིད་མཐའ་འགོག་པར་ནུས་པའི་ཤེས་རབ་ཀྱིས་ཟིན་པ་དེ། ཤེས་པས་སྲིད་ལ་མི་གནས་པའི་ལམ་ཤེས་ཀྱི་མཚན་ཉིད། ལམ་ཤེས་གང་ཞིག། འདིར་

[010A]༄༅། །བསྟན་ཞི་མཐའ་འགོག་པར་ནུས་པའི་སྙིང་རྗེས་ཟིན་པ། སྙིང་རྗེས་ཞི་ལ་མི་གནས་པའི་ལམ་ཤེས་ཀྱི་མཚན་ཉིད། ཅེས་གསུངས། བྱང་སེམས་མཐོང་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། མཚོན་བྱ་དང་པོ་དེར་ཐལ། མཚན་
ཉིད་དེའི་ཕྱིར། འདོད་ན། དེ་ཆོས་ཅན། གཞི་ཀུན་རྫོབ་ལ་ལྟོས་ཏེ། སྲིད་མཐའ་འགོག་བྱེད་ཀྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། གཉིས་པ་ལ། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་
ཕྱིར། འདོད་ན། དེ་ཆོས་ཅན། གཞི་ཀུན་རྫོབ་ལ་ལྟོས་པའི་ཞི་མཐའ་འགོག་བྱེད་ཀྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཐབས་ཁྱད་པར་ཅན་གྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་མི་
ནུས་ཏེ། བར་ཆད་མེད་ལམ་ཡིན་པའི་ཕྱིར། ཁ་ཅིག། ཐེག་དམན་གྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ། ཤེས་པས་སྲིད་ལ་མི་གནས་པའི་ལམ་ཤེས་ཀྱི་མཚན་ཉིད། ཐེག་ཆེན་གྱི་རྟོགས་རིགས་སུ་གནས་པའི་ཐེག་
ཅན་འཕགས་པའི་མཁྱེན་པ་དེ། སྙིང་རྗེས་ཞི་ལ་མི་གནས་པའི་ལམ་ཤེས་ཀྱི་མཚན་ཉིད། ཟེར་ན། བྱང་འཕགས་ཀྱི་རྒྱུད་ཀྱི་གཉིས་སྟོང་མངོན་སུམ་དུ་རྟོགས་པའི་མཁྱེན་པ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། མ་གྲུབ་ན། དེར་ཐལ་
ཐེག་དམན་གྱི་རྟོགས་རིགས་སུ་གནས་པ་གང་ཞིག། ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། དང་པོ་གྲུབ་སྟེ། རང་རྒྱལ་གྱི་རྟོགས་རིགས་སུ་གནས་པའི་ཕྱིར། རྩ་བར་འདོད་ན། ཉན་ཐོས་ཀྱི་རྟོགས་རིགས་སུ་གནས་པར་ཐལ། འདོད་པའི་

[010B] ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་སླ། འདོད་ན། དེ་ཆོས་ཅན། ཐབས་ཁྱད་པར་ཅན་གྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་མི་ནུས་ཏེ་
བར་ཆད་མེད་ལམ་ཡིན་པའི་ཕྱིར། ཁ་ཅིག། གཞི་ཤེས་ལ་ཤེས་པས་སྲིད་མཐའ་ལ་མི་གནས་པའི་གཞི་ཤེས་དང། སྙིང་རྗེས་ཞི་མཐའ་ལ་མི་གནས་པའི་གཞི་ཤེས་གཉིས་སུ་ཡོད། ཅེས་ཟེར། བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་ཆེན་པོ་དེ་གཞི་ཤེས་
ཡིན་པར་ཐལ། སྙིང་རྗེས་ཞི་མཐའ་ལ་མི་གནས་པའི་གཞི་ཤེས་ཡོད་པའི་ཕྱིར། རྟགས་ཁས། འདོད་ན། དེ་ཆོས་ཅན། ཐེག་དམན་གྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་མི་ནུས་ཏེ། ཐེག་ཆེན་གྱི་རྟོགས་རིགས་སུ་གནས་པའི་ཕྱིར་
ཏེ། སྙིང་རྗེས་ཆེན་པོ་ཡིན་པའི་ཕྱིར། ཁོ་ན་རེ། སྙིང་རྗེས་ཞི་མཐའ་ལ་མི་གནས་པའི་གཞི་ཤེས་ཡོད་པར་ཐལ། བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་ཚད་མེད་དེ་དེ་ཡིན་པའི་ཕྱིར། དེར་ཐལ། དེའི་རྒྱུད་ཀྱི་སྙིང་རྗེས་ཚད་མེད་དེ་གཞི་ཤེས་ཡིན་པའི་ཕྱིར་ཏེ། དེ་
ཐེག་དམན་གྱི་རྟོགས་རིགས་སུ་གནས་པའི་ཕྱིར། དེར་ཐལ། སྙིང་རྗེས་ཚད་མེད་དེ་ཐེག་དམན་གྱི་རྟོགས་རིགས་སུ་གནས་པའི་ཕྱིར། དེར་ཐལ། སྙིང་རྗེ་ཚད་མེད་བསྒོམ་བྱའི་གཙོ་བོར་བྱེད་
པའི་ཐེག་དམན་འཕགས་པ་ཡོད་པའི་ཕྱིར་ཏེ། དེ་རྒྱུད་ལྡན་གྱི་ཐེག་དམན་འཕགས་པ་ཡོད་པའི་ཕྱིར། ཟེར་ན། འདིར་མ་ཁྱབ། ཁོ་ན་རེ། ཤེས་བྱ་ཆོས་ཅན། སྙིང་རྗེས་ཞི་མཐའ་ལ་མི་གནས་པའི་གཞི་ཤེས་ཡོད་པར་ཐལ། ཤེས་པས་སྲིད་མཐའ་ལ་མི་གནས་པའ་

[011A]༄༅། །གཞི་ཤེས་ཡོད་པའི་ཕྱིར། དེར་ཐལ། བྱང་སེམས་འཕགས་པའི་རྒྱུད་ཀྱི་མི་རྟག་སོང། ས་བཅུ་དྲུག་མངོན་སུམ་དུ་རྟོགས་པའི་མཁྱེན་པ་དེ་ཤེས་པས་སྲིད་མཐའ་ལ་མི་གནས་པའི་གཞི་ཤེས་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་
ཐལ། གཞི་ཤེས་གང་ཞིག། གཞི་ཀུན་རྫོབ་ལ་ལྟོས་ཏེ། སྲིད་མཐའ་འགོག་བྱེད་ཀྱི་རྟོགས་རིགས་སུ་གནས་པའི་ཕྱིར། ཟེར་ན། མ་ཁྱབ་སྟེ། ཤེས་བྱ་ཆོས་ཅན། གཉེན་པོ་ཕྱོགས་ཀྱི་ལམ་ཤེས་ཡོད་པར་ཐལ། ཤེས་པས་སྲིད་མཐའ་ལ་མི་གནས་
པའི་གཞི་ཤེས་ཡོད་པའི་ཕྱིར། རྟགས་ཁས། འདོད་མི་ནུས་ཏེ། གཉེན་པོ་ཕྱོགས་ཀྱི་ལམ་ཤེས་ཞེས་པའི་ཐ་སྙད་བྱམས་པའི་གསུང་རབ་ལས་མི་འབྱུང་བའི་ཕྱིར། གཞན་ཡང། མི་མཐུན་ཕྱོགས་ཀྱི་ལམ་ཤེས་ཡོད་པར་ཐལ། གཉེན་པོ་ཕྱོགས་ཀྱི་ལམ་ཤེས་
ཡོད་པའི་ཕྱིར། རྟགས་ཁས། ཁོ་ན་རེ། གཉེན་པོ་ཕྱོགས་ཀྱི་ལམ་ཤེས་ཡོད་པར་ཐལ། ཐེག་ཆེན་གྱི་མཐོང་ལམ་དེ་དེ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ལམ་ཤེས་གང་ཞིག། གཉེན་པོ་ཕྱོགས་ཀྱི་ཤེས་རྣམ་ཡིན་པའི་ཕྱིར། ཟེར་ན། ཐེག་ཆེན་གྱི་
མཐོང་ལམ་སྡུག་བསྔལ་ཆོས་བཟོད་ཆོས་ཅན། བར་ཆད་མེད་པའི་རྩེ་སྦྱོར་ཡིན་པར་ཐལ། བར་ཆད་མེད་ལམ་གང་ཞིག་རྩེ་སྦྱོར་ཡིན་པའི་ཕྱིར། ཁྱབ་པ་ཁས། གཞན་ཡང། ཤེས་པས་སྲིད་ལ་མི་གནས་ཤིང། ཞེས་པའི་གཞུང་འདིས་ཤེས་པས་སྲིད་
མཐའ་ལ་མི་གནས་པའི་གཞི་ཤེས་བསྟན་བྱའི་གཙོ་བོར་བྱས་ནས་བསྟན་པར་ཐལ། ཤེས་པས་སྲིད་མཐའ་ལ་མི་གནས་པའི་གཞི་ཤེས་ཡོད་པའི་ཕྱིར། རྟགས་ཁས། འདོད་ན། སྙིང་རྗེས་ཞི་ལ་མི་གནས་ཞེས་པའི་གཞུང་འདིས་སྙིང་རྗེས་ཞི་

[011B] འདོད་པའི་ཕྱིར། འདོད་ན། དེ་ཡོད་པར་ཐལ། འདོད་པའི་ཕྱིར། འདོད་ན་བཀག་ཟིན། གཞན་ཡང། ཤེས་པས་སྲིད་ལ་མི་གནས་ཤིང་ཞེས་པའི་གཞུང་འདིས་ཤེས་
པས་སྲིད་མཐའ་ལ་མི་གནས་པའི་གཞི་ཤེས་བསྟན་བྱའི་གཙོ་བོར་བྱས་ནས་མ་བསྟན་པར་ཐལ། དེས་ཤེས་པས་སྲིད་མཐའ་ལ་མི་གནས་པའི་ལམ་ཤེས་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། དེ་ལམ་ཤེས་ཀྱི་སྐབས་ལ་དོགས་པ་
གཅོད་པའི་གཞུང་ཡིན་པའི་ཕྱིར། གཞན་ཡང། གཉེན་པོ་ཕྱོགས་དང་ལམ་ཤེས་ཀྱི་གཞི་མཐུན་ཡིན་ན་གཉེན་པོ་ཕྱོགས་ཀྱི་ལམ་ཤེས་ཡིན་དགོས་པར་ཐལ། གཉེན་པོ་ཕྱོགས་ཀྱི་ལམ་ཤེས་ཡོད་པའི་ཕྱིར། རྟགས་ཁས། རྩ་བར་འདོད་ན། ཉན་ཐོས་ཀྱི་
མཐོང་ལམ་བར་ཆད་མེད་ལམ་ཆོས་ཅན། གཉེན་པོ་ཕྱོགས་ཀྱི་གཞི་ཤེས་ཡིན་པར་ཐལ། གཉེན་པོ་ཕྱོགས་དང་གཞི་ཤེས་ཀྱི་གཞི་མཐུན་ཡིན་པའི་ཕྱིར། ཁྱབ་པ་ཁས། འདོད་ན། ཐེག་ཆེན་འཕགས་པའི་མཁྱེན་པ་ཡིན་པར་ཐལ། འདོ་པའི་ཕྱིར། སྲིད་
ཞིའི་མཐའ་གང་ཞེ་ན། ཁ་ཅིག་སྲིད་མཐའ་ཞེས་པའི་སྒྲ་འཇུག་པའི་གཞི་དེ་ལ་དུ་མ་ཡོད་དེ། ལས་ཉོན་གྱི་དབང་གིས་སྲིད་པར་སྐྱེ་བ་ལེན་པའི་ཆ་དེ། ཀུན་རྫོབ་ལ་ལྟོས་པའི་སྲིད་མཐའ་ཡིན། དེ་ནི་ཤེས་རབ་ཀྱི་ཚུལ་རོལ་གྱི་མཐའ་འཁོར་བ་དང་ཞེས་
པའི་དོན་ཡིན། ལས་ཉོན་གྱི་དབང་གིས་སྲིད་པར་སྐྱེ་བ་ལེན་པའི་ཆ་བདེན་གྲུབ་དེ། དོན་དམ་ལ་ལྟོས་པའི་སྲིད་མཐའ་དང། ལས་ཉོན་གྱི་དབང་གིས་སྲིད་པར་སྐྱེ་བ་ལ་མཐའ་གཅིག་ཏུ་དོར་བྱར་བྱེད་པའི་ཆ་དེ། བྱང་སེམས་ལ་ལྟོས་པའི་སྲིད་མཐའ་ཡིན་

[012A]༄༅། །དེ་ནི་དངོས་པོ་དམིགས་པ་ཉིད་ཀྱི་ཞེས་སོགས་ཀྱི་དོན་ཡིན། ཞི་མཐའ་ཞེས་པའི་སྒྲ་འཇུག་པའི་གཞི་ལ་དུ་མ་ཡོད་དེ། ལས་ཉོན་གྱི་དས་གིས་འཁོར་བར་སྐྱེ་བ་ལེན་པ་ཆད་ཙམ་གྱིས་ཐོབ་པའི་མྱང་འདས་དེ། ཀུན་རྫོབ་ལ་ལྟོས་པའི་ཞི་མཐའ་
དང། དེ་ནི་སྙིང་རྗེས་ཕ་རོལ་གྱི་མཐའ་མྱ་ངན་ལས་འདས་པ་ཞེས་པའི་དོན་ཡིན། དེ་འདྲའི་མྱང་འདས་བདེན་གྲུབ་དེ། དོན་དམ་ལ་ལྟོས་པའི་ཞི་མཐའ་དང། ལས་ཉོན་གྱི་དབང་གིས་འཁོར་བར་སྐྱེ་བ་ལེན་པ་ཆར་ཙམ་གྱིས་ཐོབ་པའི་མྱང་འདས་ལ་མཐའ་
གཅིག་ཏུ་བླང་བྱར་བྱེད་པའི་ཆ་དེ་བྱང་སེམས་ལ་ལྟོས་པའི་ཞི་མཐའ་ཡིན། དེ་ནི་དངོས་པོ་མེད་པར་དམིགས་པ་ཉིད་ཀྱི་ཞེས་སོགས་ཀྱི་དོན་ཡིན། ཞེས་ཟེར། འདི་ཆེས་མི་འཐད་དེ། ཤེས་བྱ་ཆོས་ཅན། ལས་ཉོན་གྱི་དབང་གིས་སྲིད་པར་སྐྱེ་བ་ལ་མཐའ་གཅིག་
ཏུ་དོར་བྱར་བྱེད་པའི་གང་ཟག་ཡིན་ན། བྱང་སེམས་ལ་ལྟོས་པའི་སྲིད་མཐའ་ལ་གནས་པས་ཁྱབ་པར་ཐལ། དེ་བྱང་སེམས་ལ་ལྟོས་པའི་སྲིད་མཐའ་ཡིན་པའི་ཕྱིར། རྟགས་ཁས། འདོད་ན། བྱང་སེམས་སྦྱོར་ལམ་པ་ཆོས་ཅན། དེར་ཐལ། དེའི་ཕྱིར། རྟགས་
གྲུབ་སྟེ། ལམ་བསྒྲགས་ལས། མཐོང་ལམ་མན་ཆད་དུ་གོམས་པ་ལྷུར་ལེན་གྱིས་ཀྱང་བསྒོམ་པར་བྱ་སྟེ། ཞེས་གསུངས་པའི་ཕྱིར། རྩ་བར་འདོད་ན། གསལ་བ་སོང། ཉན་ཐོས་ལ་སོགས་པ་ལ་དུས་གསུམ་མཉམ་པ་ཉིད་དུ་ཤེས་པ་མེད་པའི་ཕྱིར། ཞེས་ཉན་
ཐོས་ལ་སོགས་པ་ཞེས་སྨྲས་པ་ལ་དགོས་པ་མེད་པར་ཐལ། དངོས་པོ་དང་དངོས་པོ་མེད་པར་དམིགས་པ་གཉིས་ཀྱིས་འཁོར་བ་དང་མྱང་འདས་ལ་གནས་པ་ཡིན་པར་ཤེས་པར་བྱའོ། །ཞེས་པའི་སྲིད་མཐའ་དེ། བྱང་སེམས་ལ་ལྟོས་པའི་སྲིད་མཐའ་

[012B] དེའི་སྐབས་ཀྱི་ཞི་མཐའ་དེ། བྱང་སེམས་ལ་ལྟོས་པའི་ཞི་མཐའ་ལ་བྱེད་རིགས་པ་གང་ཞིག། བྱང་སེམས་སྦྱོར་ལམ་པ་བྱང་སེམས་ལ་ལྟོས་པའི་སྲིད་མཐའ་ལ་གནས་པའི་ཕྱིར། ལན་གྱིས་བཟློག་དུ་མེད་དོ། །གཞན་ཡང། སྟོང་ཉིད་མངོན་སུམ་དུ་རྟོགས་
པའི་ཉན་ཐོས་དགྲ་བཅོམ་བྱང་སེམས་ལ་ལྟོས་པའི་སྲིད་མཐའ་ལ་གནས་པར་ཐལ། ལས་ཉོན་གྱི་དབང་གིས་སྲིད་པར་སྐྱེ་བ་ལ་མཐའ་གཅིག་ཏུ་དོར་བྱར་བྱེད་པའི་ཆ་དེ། བྱང་སེམས་ལ་ལྟོས་པའི་སྲིད་མཐའ་ཡིན་པའི་ཕྱིར། རྟགས་ཁས། འདོད་ན། དེ་ཆོས་
ཅན། དངོས་པོར་དམིགས་པ་ཉིད་ཀྱིས་འཁོར་བ་གནས་པ་ཡིན་པར་ཤེས་པར་བྱའོ། །ཞེས་པའི་སྐབས་ནས་དངོས་སུ་བསྟན་པའི་འཁོར་བའི་མཐའ་ལ་གནས་པར་ཐལ། འདོད་པ་གང་ཞིག་དེའི་སྐབས་ཀྱི་སྲིད་མཐའ་དེ་བྱང་སེམས་ལ་ལྟོས་པའི་
སྲིད་མཐའ་ལ་བྱེད་རིགས་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་སྟོང་ཉིད་མངོན་སུམ་དུ་མ་རྟོགས་པ་ཐལ། འདོད་པའི་ཕྱིར། ཁྱབ་སྟེ། ཉན་ཐོས་ལ་སོགས་པ་ལ་དུས་གསུམ་མཉམ་པ་ཉིད་ཤེས་པ་མེད་པའི་ཕྱིར། ཞེས་བཤད་པའི་ཕྱིར། བློ་གཟུ་བོར་ཞོག་
ལ་ལྟོས་ཤིག། ཡང་ཕྱོགས་སྔ་སྨྲ་བ་པོ་འདིས་ཀུན་རྫོབ་ལ་ལྟོས་པའི་སྲིད་མཐའ་ལ་གནས་ན་ལས་ཉོན་གྱི་དབང་གིས་འཁོར་བར་སྐྱེ་བ་ལེན་པས་ཁྱབ་པར་སྨྲ་བ་ཡང་མི་འཐད་དེ། སྲིད་པ་ཐ་མའི་ཉན་ཐོས་མཐོང་ལམ་པ་ཆོས་ཅན། དེར་ཐལ། དེའི་ཕྱིར། མ་
གྲུབ་ན། དེར་ཐལ། ཀུན་རྫོབ་ལ་ལྟོས་པའི་སྲིད་ཞིའི་མཐའ་གང་རུང་ལ་གནས་པའི་གང་ཟག་གང་ཞིག། ཀུན་རྫོབ་ལ་ལྟོས་པའི་ཞི་མཐའ་ལ་མི་གནས་པའི་ཕྱིར། དང་པོ་གྲུབ་སྟེ། ཐེག་དམན་གྱི་གང་ཟག་ཡིན་པའི་ཕྱིར། ཁྱབ་སྟེ། སྲིད་དང་ཞི་བར་ལྟུང་བའི་

[013A]༄༅། །ཕྱིར། ཞེས་དང་དེའི་ཐད་ཀྱི་ཊིག་ཀར་གཟིགས་ཤིག། ཕྱི་མ་གྲུབ་སྟེ། ཐེག་དམན་སློབ་པ་ཡིན་པའི་ཕྱིར། རྩ་བར་འདོད་མི་ནུས་ཏེ། ཚེ་དེ་ལ་ཉན་ཐོས་དགྲ་བཅོམ་པའི་འབྲས་བུ་མངོན་དུ་བྱེད་པའི་གང་ཟག་ཡིན་པའི་ཕྱིར། རང་རེས་ལས་ཉོན་
གྱིས་འཕངས་པའི་འཁོར་བ་ཀུན་རྫོབ་ལ་ལྟོས་པའི་སྲིད་མཐའ་ཡིན། དེ་ལ་གནས་པ་ཀུན་རྫོབ་ལ་ལྟོས་པའི་སྲིད་མཐའ་ལ་གནས་པའི་དོན་ཡིན་བྱས་པ་ལ། ཁོ་ན་རེ། བདེ་བ་ཅན་གྱི་རྟེན་ཅན་གྱི་ཉན་ཐོས་ཚོགས་ལམ་པ་ཆོས་ཅན། ལས་ཉོན་གྱིས་འཕངས་
པའི་འཁོར་བ་ལ་གནས་པར་ཐལ། ཀུན་རྫོབ་ལ་ལྟོས་པའི་སྲིད་མཐའ་ལ་གནས་པའི་ཕྱིར། ཁྱབ་པ་ཁས། རྟགས་དེར་ཐལ། ཀུན་རྫོབ་ལ་ལྟོས་པའི་སྲིད་ཞིའི་མཐའ་གང་རུང་ལ་གནས་པ་གང་ཞིག་དེ་ལ་ལྟོས་པའི་ཞི་མཐའ་ལ་མི་གནས་པའི་ཕྱིར། དང་
པོ་དེར་ཐལ། ཐེག་དམན་གྱི་གང་ཟག་ཡིན་པའི་ཕྱིར་ཏེ། ཆོས་ཅན་དེ་ཡོད་པའི་ཕྱིར་ཏེ། བདེ་བ་ཅན་གྱི་རྟེན་ཅན་གྱི་ཉན་ཐོས་སློབ་པ་ཡོད་པའི་ཕྱིར་ཏེ། དེའི་རྟེན་ཅན་གྱི་ཉན་ཐོས་དགྲ་བཅོམ་པ་ཡོད་པའི་ཕྱིར་ཟེར་ན་མ་ཁྱབ། རྩ་བར་འདོད་མི་ནུས་ཏེ། ཆོས་ཅན་དེ་
ཡིན་པའི་ཕྱིར། ཟེར་ན། ཁ་ཅིག། འཁོར་བ་བདེན་པར་འཛིན་པའི་བདེན་འཛིན་དོན་དམ་ལ་ལྟོས་པའི་སྲིད་མཐའ་དང། མྱང་འདས་བདེན་པར་འཛིན་པའི་བདེན་འཛིན་དེ་དོན་དམ་ལ་ལྟོས་པའི་ཞི་མཐའ་ཡིན་ཟེར་ན། དོན་དམ་ལ་ལྟོས་པའི་སྲིད་ཞིའི་མཐའ་
ཡོད་པར་ཐལ། དམ་བཅའ་དེ་འཐེད་པའི་ཕྱིར། འདོད་ན། འཁོར་བ་བདེན་གྲུབ་དང་མྱང་འདས་བདེན་གྲུབ་ཡོད་པར་ཐལ། འདོད་པའི་ཕྱིར། རང་ལུགས་ནི། འཁོར་བ་བདེན་གྲུབ་དོན་དམ་ལ་ལྟོས་པའི་སྲིད་མཐའ་དང། མྱང་འདས་བདེན་གྲུབ་དོན་དམ་ལ་

[013B] འཁོར་བ་བདེན་གྲུབ་ཆོས་ཅན། དོན་དམ་ལ་ལྟོས་པའི་སྲིད་མཐའ་མི་ཡིན་པར། །བདེ་བདེན་གྲུབ་མ་ཡིན་པའི་ཕྱིར། དེ་བཞིན་དུ་གཅིག་ཤོས་ལ་ཡང་ཤེས་པར་བྱའོ། །ཞེས་གསུངས། དེ་ཡང་མི་འཐད་དོ། འཁོར་
བ་བདེན་གྲུབ་ཏུ་ཞེས་བའི་བློ་རྟག་མཐའ་མ་ཡིན་པར་ཐལ། འཁོར་བ་བདེན་གྲུབ་ཡོད་མོད་མཐའ་མ་ཡིན་པའི་ཕྱིར། མ་གྲུབ་པར་ཐལ། འཁོར་བ་བདེན་གྲུབ་དོན་དམ་ལ་ལྟོས་པའི་སྲིད་མཐའ་མ་ཡིན་པའི་ཕྱིར། རྟགས་ཁས། ཁོ་ན་རེ། དོན་དམ་ལ་ལྟོས་
པའི་སྲིད་ཞིའི་མཐའ་ལ་གནས་པའི་གང་ཟག་མེད་པར་ཐལ། དོན་དམ་ལ་ལྟོས་པའི་སྲིད་མཐའ་མེད་པའི་ཕྱིར། འཁོར་བ་བདེན་གྲུབ་དོན་དམ་ལ་ལྟོས་པའི་སྲིད་མཐའ་དང། མྱང་འདས་བདེན་གྲུབ་དོན་དམ་ལ་ལྟོས་པའི་ཞི་མཐའ་ཡིན་ཟེར་ན། རྩ་བར་མ་
ཁྱབ་རྟག་ཆད་གྱི་མཐའ་ལ་གནས་པའི་གང་ཟག་མེད་པར་ཐལ། རྟག་ཆད་གྱི་མཐའ་མེད་པའི་ཕྱིར། ཁྱབ་ན། ཁོ་ན་རེ། སེམས་ཙམ་པ་དེ་དོན་དམ་ལ་ལྟོས་པའི་སྲིད་ཞིའི་མཐའ་ལ་གནས་པར་ཐལ། དེ་ལ་གནས་པའི་གང་ཟག་ཡོད་པའི་
ཕྱིར། འདོད་ན་དེ་ཆོས་ཅན། སྲིད་ཞི་བདེན་གྲུབ་ལ་གནས་པར་ཐལ། འདོད་པའི་ཕྱིར། ཁྱབ་སྟེ། འཁོར་བ་བདེན་གྲུབ་དོན་དམ་ལ་ལྟོས་པའི་སྲིད་མཐའ་དང། མྱང་འདས་བདེན་གྲུབ་དོན་དམ་ལ་ལྟོས་པའི་ཞེ་མཐའ་ཡིན་པའི་ཕྱིར་ཟེར་ན། མ་ཁྱབ་
སྟེ། བྱང་འཕགས་ཀྱི་རྒྱུད་ཀྱི་དམིགས་མེད་ལ་དམིགས་པའི་ཉིང་རྗེ་ཆོས་ཅན། བདེན་མེད་ལ་དམིགས་པའི་སྙིང་རྗེས་ཡིན་པར་ཐལ། དམིགས་མེད་ལ་དམིགས་པའི་སྙིང་རྗེ་ཡིན་པའི་ཕྱིར། ཁྱབ་སྟེ། དམིགས་མེད་ལ་དམིགས་པའི་སྙིང་རྗེ་ཞེས་པའི་

[014A]༄༅། །དམིགས་པ་མེད་པ་དེ་བདེན་མེད་ལ་བྱེད་རིགས་པའི་ཕྱིར། འཁྲོ་གསུམ། འོན་ཀྱང། རྟགས་མ་གྲུབ་ན། དེར་ཐལ། འཇུག་པའི་ཊིཀ་ཆེན་ལས། དམིགས་པ་མེད་པ་ནི་མཆན་འཛིན་གྱིས་གཟུང་བ་ལྟར་གྱི་ཞེ་ན་ཡུལ་མེད་པར་བདེན་མེད་དོ། །ཞེས་གསུངས་
པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། མཁས་པ་ཁ་ཅིག་སངས་རྒྱས་འཕགས་པ་སྲིད་མཐའ་ལ་གནས། སྐབས་འདིར་བསྟན་གྱི་སྲིད་མཐའ་ལ་མི་གནས། ཞེས་གསུངས། ཤེས་བྱ་ཆོས་ཅན། སངས་རྒྱས་འཕགས་པའི་རྒྱུད་ལ་སྲིད་མཐའ་ཡོད་
པར་ཐལ། དམ་བཅའ་འཐད་པའི་ཕྱིར། འདོད་ན། དེའི་རྒྱུད་ལ་གཞི་ཀུན་རྫོབ་པ་ལ་ལྟོས་པའི་སྲིད་མཐའ་ཡོད་པར་ཐལ། འདོད་པའི་ཕྱིར། འདོད་ན། གཞི་ཀུན་རྫོབ་པ་ལ་ལྟོས་པའི་སྲིད་མཐའ་འགོག་ཕྱེད་ཀྱི་ཤེས་རབ་མེད་པར་ཐལ། འདོད་པའི་ཕྱིར། འདོད་ན་
དེ་ཡོད་པར་ཐལ། གཞི་ཀུན་རྫོབ་པ་ལ་ལྟོས་པའི་སྲིད་མཐའ་འགོག་བྱེད་ཀྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མངོན་རྟོགས་དེ། ཤེས་པས་སྲིད་ལ་མི་གནས་པའི་ལམ་ཤེས་ཀྱི་མཚན་ཉིད་ཡིན། གཞི་ཀུན་རྫོབ་པ་ལ་ལྟོས་པའི་ཞི་མཐའ་
འགོག་བྱེད་ཀྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མངོན་རྟོགས་དེ་སྙིང་རྗེས་ཞི་ལ་མི་གནས་པའི་ལམ་ཤེས་ཀྱི་མཚན་ཉིད་དུ་འཇོག་རིགས་པའི་ཕྱིར། དེ་ལྟར་དུ་ཊིཀ་ཀར་བཤད་པའི་ཕྱིར། གཞན་ཡང། མྱང་འདས་དེ་སྲིད་མཐའ་ཡིན་པར་
ཐལ། སངས་རྒྱས་འཕགས་པ་སྲིད་མཐའ་ལ་གནས་པའི་ཕྱིར། རྟགས་ཁས། འདོད་ན། ཐེག་དམན་གྱི་མྱང་འདས་དེ་སྲིད་མཐའ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། སྲིད་མཐའ་མ་ཡིན་པར་ཐལ། ཞི་མཐའ་ཡིན་པའི་ཕྱིར། རྟགས་

[014B] དེའི་མཚན་གཞི་ཡོད་པའི་ཕྱིར། གལ་ཏེ་སངས་རྒྱས་འཕགས་པ་ཆོས་ཅན། སྲིད་མཐའ་ལ་གནས་པར་ཐལ། འཁོར་བའི་མཐའ་ལ་གནས་པའི་ཕྱིར་ཏེ། འཁོར་བའི་ཕྱི་མཐའ་ལ་གནས་པ་གནག་ཞིག་འཁོར་བའི་ཕྱིར་མཐའ་འཁྲོ་བའི་མཐའ་
ཡིན་པའི་ཕྱིར། དང་པོ་གྲུབ་སྟེ། འཁོར་བའི་ཕྱི་མཐའ་མངོན་སུམ་དུ་བྱས་པས་གང་ཟག་ཡིན་པའི་ཕྱིར། ཕྱི་མ་མ་གྲུབ་ན། འཁོར་བ་ལ་མཐའ་མེད་པར་ཐལ། མ་གྲུབ་པ་དེའི་ཕྱིར། ཟེར་ན། འདིར་མ་ཁྱབ་སྟེ། ཚིག་ཙམ་ལ་རྩོད་ན། སངས་རྒྱས་འཕགས་པ་
ཆོས་ཅན། སྐབས་འདིར་བསྟན་གྱི་སྲིད་མཐའ་ཁས་ལེན་པར་ཐལ། སྐབས་འདིར་བསྟན་གྱི་འཁོར་བའི་མཐའ་ལ་གནས་པའི་ཕྱིར། དེར་ཐལ། སྐབས་འདིར་བསྟན་གྱི་འཁོར་བའི་ཕྱི་མཐའ་ལ་གནས་པ་གང་ཞིག། སྐབས་འདིར་བསྟན་གྱི་འཁོར་
བའི་ཕྱི་མཐའ་དེ་སྐབས་འདིར་བསྟན་གྱི་འཁོར་བའི་མཐའ་ཡིན་པའི་ཕྱིར། དང་པོ་གྲུབ་སྟེ། དེ་མངོན་དུ་བྱས་པའི་གང་ཟག་ཡིན་པའི་ཕྱིར། གཉིས་པ་མ་གྲུབ་ན། དེ་ལ་མཐའ་མེད་པར་ཐལ། མ་གྲུབ་པ་དེའི་ཕྱིར་ཞེས་མཚུངས་པ་ཇི་ལྟ་བ་བཞིན་བྱའོ། །ཁ་ཅིག་
འཁོར་བ་དེ་འཁོར་བའི་མཐའ་ཡིན་པར་ཐལ། འཁོར་བའི་མཐའ་ཡོད་པ་གང་ཞིག། མྱང་འདས་འཁོར་བའི་མཐད་མ་ཡིན་པའི་ཕྱིར། །ཕྱི་མ་ཁས། འདོད་ན། མྱང་འདས་དེ་མྱང་འདས་ཀྱི་མཐའ་ཡིན་པར་ཐལ། འདོད་པའི་ཕྱིར། ཟེར་ན། མ་ཁྱབ། འདོད་ན། སངས་
རྒྱས་འཕགས་པ་མྱང་འདས་ཀྱི་མཐའ་ལ་གནས་པར་ཐལ། འདོད་པའི་ཕྱིར། འདོད་ན། སངས་རྒྱས་འཕགས་བཞི་མཐའ་ལ་གནས་པར་ཐལ། འདོད་པའི་ཕྱིར། ཞེས་ཟེར་ན། འཁོར་བ་ཡིན་ན་འཁོར་བའི་མཐའ་མ་ཡིན་དགོས་པར་ཐལ། འཁོར་བའི་

[015A]༄༅། །མཐའ་ལ་གནས་པའི་གང་ཟག་ཡིན་ན། མྱང་འདས་ཐོབ་པས་ཁྱབ་པའི་ཕྱིར། རྟགས་སོང། འདོད་ན། མྱང་འདས་ཡིན་ན་མྱང་འདས་ཀྱི་མཐའ་མ་ཡིན་པས་ཁྱབ་པར་ཐལ། འདོད་པའི་ཕྱིར། འདོད་ན། ཐེག་དམན་གྱི་མྱང་འདས་ཆོས་ཅན། དེར་ཐལ་
དེའི་ཕྱིར། མཁས་པ། ཁ་ཅིག་ལས་དང་ཉོན་མོངས་པའི་དབང་གིས་རྒྱུན་རིང་བོར་ཉེད་མཚམས་སྦྱོར་བ་དེ། སྐབས་འདིར་བསྟན་གྱི་སྲིད་མཐའ་ཡིན། དེ་ཡང་འགྲེལ་བར། ཤེས་རབ་ཀྱི་ཚུལ་རོལ་གྱི་མཐའ་འཁོར་བ་རྟག་པའི་མཚན་ཉིད། ཅེས་པས་
བསྟན། སྲིད་པར་སྐྱེ་བ་ལ་མཐའ་གཅིག་ཏུ་དོར་བྱར་ཞེན་པ་སྐབས་འདིར་བསྟན་གྱི་སྲིད་མཐའ་ཡིན། དེ་ནི་འགྲེལ་བར། དངོས་བོར་དམིགས་པ་ཉིད་ཀྱིས་འཁོར་བ་ལ་གནས་པ་ཡིན་པར་ཤེས་པ་བྱའོ། །ཞེས་པས་བསྟན། སྲིད་པར་སྐྱེ་བ་ཆད་ཙམ་གྱིས་
ཐོབ་པའི་མྱང་འདས་སྐབས་འདིར་བསྟན་གྱི་ཞི་མཐའ་ཡིན། དེ་ནི་འགྲེལ་བར། སྙིང་རྗེས་ཕ་རོལ་གྱི་མཐའ་མྱ་ངན་ལས་འདས་པ་ཆད་པའི་མཚན་ཉིད། ཅེས་པས་བསྟན། སྲིད་པར་སྐྱེ་བ་ཆད་ཙམ་གྱིས་ཐོབ་པའི་མྱང་འདས་མཐའ་གཅིག་ཏུ་བླངས་བྱར་
ཞེན་པ་དེ་ཡང་སྐབས་འདིར་བསྟན་གྱི་ཞ་མཐའ་ཡིན། དེ་ནི་འགྲེལ་བར། དངོས་པོ་མེད་པར་དམིགས་པ་ཉིད་ཀྱིས་མྱ་ཉན་ལས་འདས་པ་ལ་གནས་པ་ཡིན་པར་ཤེས་པར་བྱའོ། །ཞེས་པས་བསྟན་ཅེས་གསུངས། དེ་རྣམས་ལ་དཔྱད་ན། ཉན་ཐོས་དགྲ་
བཅོམ་པ་སྐབས་འདིར་བསྟན་གྱི་སྲིད་མཐའ་ལ་གནས་པར་ཐལ། སྲིད་པར་སྐྱེ་བ་ལ་མཐའ་གཅིག་ཏུ་དོན་བྱར་ཞེན་པ་སྐབས་འདིར་བསྡན་གྱི་སྲིད་མཐའ་ཡིན་པའི་ཕྱིར། རྟགས་ཁས། འདོད་ན། ཉན་ཐོས་དགྲ་བཅོམ་པ་ཆོས་ཅན། སྐབས་འདིར་བསྟན་

[015B] འདོད་པའི་ཕྱིར། འདོད་ན། འཁོར་བ་སྤངས་པའི་གྣ་ཟག་གི་རྒྱུད་ལ་སྐབས་འདིར་བསྟན་གྱི་ཚུལ་རོལ་གྱི་མཐའ་ཡོད་པར་ཐལ། འདོད་པའི་ཕྱིར། འདོད་ན། རྣམ་བཤད་སྙིང་པོ་རྒྱན་ལས་ཚུལ་རོལ་ནི་སོ་སོ་སྐྱེ་བོ་
ལ་ལྟོས་པ་སྟེ། ཚུར་ངོས་ན་ཡོད་ཀྱི་འཁོར་བ་ཆད་པའི་ཕར་ངོས་ན་མེད་པའི་དོན། ཞེས་གསུངས་པ་མི་འཐད་པར་ཐལ། འདོད་པའི་ཕྱིར། གཞན་ཡང། ཉན་ཐོས་དགྲ་བཅོམ་པ་སྐབས་འདིར་བསྟན་གྱི་ཚུལ་རོལ་གྱི་མཐའ་ལ་གནས་པར་ཐལ། ཉན་ཐོས་
དགྲ་བཅོམ་པ་འཁོར་བའི་མཐའ་ལ་གནས་པའི་ཕྱིར། རྟགས་ཁས། འདོད་ན། དེ་ཆོས་ཅན། སྐབས་འདིར་བསྟན་གྱི་ཕ་རོལ་གྱི་མཐའ་ལ་མི་གནས་པར་ཐལ། འདོད་པའི་ཕྱིར། གཞན་ཡང། ལས་དང་ཉོན་མོངས་པའི་དབང་གྱིས་རྒྱུན་རིང་བོར་ཉིད་མཚམས་
སྦྱོར་བ་ཆོས་ཅན། ཁྱོད་སྐབས་འདིར་བསྟན་གྱི་སྲིད་མཐའ་མ་ཡིན་པར་ཐལ། ཚུར་མཐོང་ཐ་མལ་བ་ཁྱོད་ཡིན་པའི་ཕྱིར། སྲིད་པར་སྐྱེ་བ་ལ་མཐའ་གཅིག་ཏུ་དོར་བྱར་ཞེན་པ་ཆོས་ཅན། ཁྱོད་སྐབས་འདིར་བསྟན་གྱི་སྲིད་མཐའ་མ་ཡིན་པར་ཐལ། ཉན་ཐོས་དགྲ་
བཅོམ་པ་ཁྱོད་ཡིན་པའི་ཕྱིར། མ་གྲུབ་ན། ཉན་ཐོས་དགྲ་བཅོམ་པ་ཆོས་ཅན། ཁྱོད་དེར་ཐལ། ཁྱོད་དིར་ཞེན་པའི་གང་ཟག་ཡིན་པའི་ཕྱིར། གཞན་ཡང། ཉན་ཐོས་མཐོང་ལམ་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་ཤེས་རབ་དེ་
རང་ལམ་དུ་སྲིད་མཐའ་འགོག་པར་ནུས་པའི་ཤེས་རབ་ཡིན་པར་ཐལ། དེ་སྲིད་མཐའ་འགོག་ནུས་ཀྱི་ཤེས་རབ་ཡིན་པའི་ཕྱིར་ཏེ། ཉན་ཐོས་མཐོང་ལམ་པའི་རྒྱུད་ལ་སྲིད་མཐའ་འགོག་རུས་ཀྱི་ཤེས་རབ་ཡོད་པའི་ཕྱིར། རྟ་བར་འདོད་ན། ཉན་ཐོས་དགྲ་



﻿
[001A]༄༅། །སྐབས་གཉིས་པའི་མཐའ་དཔྱོད་རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོའི་གསུང་རྒྱུན་བཞུགས་སོ། །

[001A]༄༅། །ན་མོ་གུ་རུ་མྙྫུ་གཧོ་ཥ་ཡ། རྣམ་པ་ཐམས་ཅད་མཁྱེན་པ་ཉིད་རྟོགས་པ་ནི་ལམ་ཤེས་པ་ཉིད་ཡོངས་སུ་ཤེས་པ་མེད་ན་མེད་པས་ལམ་ཤེས་པ་ཉིད། ཅེས་པའི་སྐབས་སུ། སྦྱོར་བ་དང་མཐའ་
དཔྱད་པ་གཉིས་ལས། དང་པོ་ནི་རྣམ་མཁྱེན་བཤད་པའི་རྗེས་སུ་ལམ་ཤེས་འཆད་པའི་རྒྱུ་མཚན་ཡོད་དེ། ཐེག་པ་གསུམ་གྱི་རྟོགས་རིགས་རྫོགས་པར་སྒོམ་པའི་ལམ་ཤེས་མ་ཐོབ་པར་རྣམ་མཁྱེན་མི་ཐོབ་པའི་
རྒྱུ་མཚན་གྱིས་དེ་ལྟར་བཤད་པའི་ཕྱིར། གཉིས་པ་ལ། དགག་བཞག་སྤང་གསུམ་ལས། དང་པོ་ལ། རོང་ཊིཀ་པ་ན་རེ། ལམ་གསུམ་བདེན་སྟོང་དུ་མངོན་སུམ་དུ་རྟོགས་པའི་ཡེ་ཤེས་དེ། ལམ་ཤེས་ཀྱི་
མཚན་ཉིད་ཟེར་ན། བྱང་སེམས་འཕགས་པའི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་མཁྱེན་པ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར་ཏེ། ཐེག་ཆེན་འཕགས་རྒྱུད་ཀྱི་མཁྱེན་

[002A]༄༅། །པ་ཡིན་པའི་ཕྱིར། འདོད་ན། སློབ་ལམ་ན་བློ་གཅིག་གིས་བདེན་གཉིས་གཅིག་ཅར་ཏུ་མངོན་སུམ་དུ་རྟོགས་པ་ཅིག་ཡོད་པར་ཐལ་འདོད་པའི་ཕྱིར། འདོད་ན། བདེན་གཉིས་ངོ་བོ་ཐ་དད་དུ་འཛིན་པའི་
དྲི་མ་ཟད་པར་སྤངས་པའི་སློབ་པ་ཅིག་ཡོད་པར་ཐལ། འདོད་པའི་ཕྱིར། གཞན་ཡང། སློབ་པའི་རྒྱུད་ལ་མཉམ་གཞག་ཡེ་ཤེས་དང་རྗེས་ཐོབ་ཡེ་ཤེས་ཀྱི་གཞི་མཐུན་ཡོད་པར་ཐལ། བྱང་འཕགས་ཀྱི་རྒྱུད་ཀྱི་ཆོས་
ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་ཀྱི་གཟིགས་ངོར་ཀུན་རྫོབ་བདེན་པ་ཡོད་པའི་ཕྱིར་ཏེ། བྱང་འཕགས་ཀྱི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་མཁྱེན་པ་
དེ། ཆོས་ཉིད་མངོན་སུམ་དུ་རྟོགས་པའི་མཁྱེན་པ་ཡིན་པའི་ཕྱིར་ཏེ། དེ་ལམ་གསུམ་བདེན་སྟོང་དུ་མངོན་སུམ་དུ་རྟོགས་པའི་མཁྱེན་པ་ཡིན་པའི་ཕྱིར་ཏེ། ལམ་ཤེས་ཡིན་པའི་ཕྱིར། ཁྱབ་པ་སོང། གཞན་ཡང། བྱང་

[002B]ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ་ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། ལམ་གསུམ་བདེན་པར་འཛིན་པའི་བདེན་འཛིན་དང་
འཛིན་སྟང་དངོས་སུ་འགལ་བར་ཐལ། འདོད་པའི་ཕྱིར། འདོད་མི་ནུས་ཏེ། རྣམ་འགྲེལ་ལས། བྱམས་སོགས་རྨོངས་དང་འགལ་མེད་ཕྱིར། །ཤིན་ཏུ་ཉེས་པ་ཚར་གཅོད་མིན། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ། དེ་སྟོང་ཉིད་མངོན་སུམ་དུ་རྟོགས་
པའི་མཁྱེན་པ་ཡིན་པར་ཐལ། དེས་སྟོང་ཉིད་མངོན་སུམ་དུ་རྟོགས་པའི་ཕྱིར་ཏེ། དེས་སྟོང་ཉིད་རྟོགས་པའི་ཕྱིར་ཏེ། དེས་བདེན་མེད་རྟོགས་པའི་ཕྱིར་ཏེ། དེས་བདེན་མེད་ལ་དམིགས་པའི་ཕྱིར་ཏེ། དེས་དམིགས་མེད་ལ་དམིགས་པའི་ཕྱིར། མ་གྲུབ་ན། དེ་ཆོས་ཅན་
ཁྱོད་ཀྱིས་དམིགས་མེད་ལ་དམིགས་པར་ཐལ། ཁྱོད་དེ་ལ་དམིགས་པའི་སྙིང་རྗེ་ཡིན་པའི་ཕྱིར་ན་མ་ཁྱབ། འོ་ན་བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་ཆེན་པོ་དེ་ལ་འཛིན་སྟངས་མི་མཐུན་པ་གཉིས་ཡོད་པར་ཐལ། དེ་སེམས་ཅན་བདེན་སྟོང་གི་རྣམ་པ་
ཅན་གྱི་བློ་གང་ཞིག། སེམས་ཅན་སྡུག་བསྔལ་དང་འབྲལ་འདོད་ཀྱི་རྣམ་པ་ཅན་གྱི་བློ་ཡིན་པའི་ཕྱིར། དང་པོ་གྲུབ་སྟེ། དེས་སེམས་ཅན་བདེན་སྟོང་དུ་མངོན་སུམ་དུ་རྟོགས་པའི་ཕྱིར་ཏེ། དེས་སྟོང་ཉིད་མངོན་སུམ་དུ་རྟོགས་པའི་ཕྱིར། རྟགས་ཁས། རྩ་བར་འདོད་
ན། དེ་ཆོས་ཅན། ཁྱོད་ལ་འཛིན་སྟངས་མི་མཐུན་པ་གཉིས་མེད་པར་ཐལ། ཁྱོད་སློབ་པའི་རྒྱུད་ཀྱི་སྙིང་རྗེ་ཡིན་པའི་ཕྱིར། ཡང་རྣམ་བཤད་ལས། སློབ་ལམ་ན་མཉམ་རྗེས་ངོ་བོ་གཅིག་ཏུ་ཡོད་པར་ཐལ་བ་དང་ཞེས་གསུངས་པའི་དོན་ལ། མཁས་པ་ཁ་ཅིག། བྱང་

[003A]༄༅། །འཕགས་ཀྱི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་མཁྱེན་པ་དེ། རྗེས་ཐོབ་ཡེ་ཤེས་ཡིན་པ་ལུང་དེའི་དོན་ཡིན་ཟེར་ན། འོ་ན། རང་ཡུལ་དུ་གྱུར་པའི་ཀུན་རྫོབ་བདེན་པ་མངོན་སུམ་དུ་རྟོགས་པའི་མཁྱེན་པ་ཡིན་ན་རྗེས་ཐོབ་
ཡེ་ཤེས་ཡིན་དགོས་པར་ཐལ། ཁྱོད་ཀྱི་དྨ་བཅའ་འཐད་པའི་ཕྱིར་འདོད་ན། ཉན་ཐོས་ཀྱི་མཐོང་ལམ་བར་ཆད་མེད་ལམ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་ཆོས་ཅན། དེར་ཐལ། གང་ཟག་གི་བདག་མེད་མངོན་སུམ་དུ་རྟོགས་པའི་
མཁྱེན་པ་ཡིན་པའི་ཕྱིར། འདོད་མི་ནུས་ཏེ། བར་ཆད་མེད་ལམ་ཡིན་པའི་ཕྱིར། རྩ་བར་མ་ཁྱབ་ཟེར་ན། ཀུན་རྫོབ་དངོས་ཡུལ་དུ་བྱེད་པའི་སེམས་དཔའི་རྣལ་འབྱོར་ཡིན་ན། རྗེས་ཐོབ་ཡེ་ཤེས་ཡིན་དགོས་པར་ཐལ། ཁྱོད་ཀྱི་དྨ་བཅའ་འཐད་པའི་ཕྱིར་
འདོད་ན། དམན་ལམ་སྔོན་དུ་མ་སོང་བའི་བྱང་སེམས་སྦྱོར་ལམ་པའི་རྒྱུད་ཀྱི་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་ཆོས་ཅན། དེར་ཐལ། དེའི་ཕྱིར། མ་གྲུབ་ན་དེ་ཆོས་ཅན། དེར་ཐལ། སྟོང་ཉིད་ཀྱི་དོན་སྤྱི་དངོས་
སུལ་དུ་བྱེད་པའི་སེམས་དཔའི་རྣལ་འབྱོར་ཡིན་པའི་ཕྱིར། དེར་ཐལ་སྟོང་ཉིད་དོན་སྤྱིའི་ཚུལ་དུ་རྟོགས་པའི་སེམས་དཔའི་རྣལ་འབྱོར་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། རྩ་བར་འདོད་ན་མཉམ་གཞག་ཡེ་ཤེས་ཡིན་ན་རྗེས་ཐོབ་ཡེ་ཤེས་
ཡིན་དགོས་པར་ཐལ། འདོད་པའི་ཕྱིར། བྱས་པ་ལ་ཁོ་ན་རེ། བྱང་སེམས་འཕགས་པའི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་མཁྱེན་པ་དེ་རྗེས་ཐོབ་ཡེ་ཤེས་ཡིན་པར་ཐལ། བྱང་སེམས་མཐོང་ལམ་པའི་རྒྱུད་ཀྱི་མི་རྟག་སོགས་

[003B]ཤེས་ཡིན་པའི་ཕྱིར་ཏེ། དེ་ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ཡིན་པའི་ཕྱིར་ཏེ། ཐེག་ཆེན་གྱི་མཐོང་ལམ་དེ་ལ། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་དང། ཐེག་ཆེན་གྱི་མཐོང་ལམ་མཉམ་
གཞག་ཡེ་ཤེས་གཉིས་སུ་གྲངས་ངེས་པ་གང་ཞིག། དེ་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་མ་ཡིན་པའི་ཕྱིར། དང་པོ་གྲུབ་སྟེ། ཐེག་ཆེན་གྱི་མཐོང་ལམ་དེ་ལ་ཀུན་རྫོབ་དངོས་ཡུལ་དུ་བྱེད་པའི་ཐེག་ཆེན་གྱི་མཐོང་ལམ་དང། དོན་དམ་དངོས་ཡུལ་དུ་བྱེད་པའི་
ཐེག་ཆེན་གྱི་མཐོང་ལམ་གཉིས་སུ་གྲངས་ངེས་པའི་ཕྱིར་ན་མ་ཁྱབ། གཞན་ཡང། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེ་རྗེས་ཐོབ་ཡེ་ཤེས་ཡིན་པར་
ཐལ། དེ་ཡོད་པ་གང་ཞིག། བྱང་འཕགས་ཀྱི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་མཁྱེན་པ་དེ་རྗེས་ཐོབ་ཡེ་ཤེས་ཡིན་པའི་ཕྱིར། རྟགས་ཕྱི་མ་དངོས། འདོད་ན། དེའི་རྒྱུད་ལ་རྗེས་ཐོབ་ཡེ་ཤེས་ཡོད་པར་ཐལ། འདོད་པའི་ཕྱིར། འདོད་ན། དེ་རྗེ་
ཐོབ་ཡེ་ཤེས་ལ་གནས་པའི་གང་ཟག་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། གཞན་ཡང་ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ལ་གནས་པའི་སེམས་དཔའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་
དེ་མཉམ་གཞག་ཡེ་ཤེས་ཡིན་པར་ཐལ། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེ། རྗེས་ཐོབ་ཡེ་ཤེས་ཡིན་པའི་ཕྱིར། རྟགས་ཁས། འདོད་ན་

[004A]༄༅། །དེའི་རྒྱུད་ལ་མཉན་གཞག་ཡེ་ཤེས་ཡོད་པར་ཐལ། འདོད་པའི་ཕྱིར། འདོད་ན། དེ་མཉམ་གཞག་ཡེ་ཤེས་ལ་གནས་པའི་གང་ཟག་ཡིན་པར་ཐལ། འདོད་པའི་ཕྱིར། མ་ཁྱབ་ན། དེ་ཆོས་ཅན་ཁྱོད་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ལས་
ལངས་པའི་གང་ཟག་མ་ཡིན་པར་ཐལ། ཁྱོད་ཀྱི་རྒྱུད་ལ་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ཡོད་པའི་ཕྱིར། འདོད་ན་དེ་ཆོས་ཅན། དེ་ལས་ལངས་པའི་གང་ཟག་ཡིན་པར་ཐལ། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ལ་གནས་པའི་གང་
ཟག་ཡིན་པའི་ཕྱིར། བྱས་པ་ལ་ཁོ་ན་རེ། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ཡིན་ན། རང་གི་ཉེར་ལེན་དུ་གྱུར་པའི་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ལས་བྱུང་བས་ཁྱབ་པར་ཐལ། འདོད་པའི་ཕྱིར། འདོད་ན། རྗེ་ཐོབ་ཡེ་ཤེས་
ཡིན་ན། རང་གི་ཉེར་ལེན་དུ་གྱུར་པའི་མཉམ་གཞག་ཡེ་ཤེས་ལས་བྱུང་བས་ཁྱབ་པར་ཐལ། འདོད་པའི་ཕྱིར་ན་མ་ཁྱབ། འདོད་ན་དམན་ལམ་སྔོན་དུ་མ་སོགས་པའི་ཐེག་ཆེན་གྱི་ཚོགས་ལམ་སྐད་ཅིག་དང་པོ་ལ་གནས་པའི་སེམས་དཔའི་རྒྱུད་ཀྱི་ཀུན་
རྫོབ་སེམས་བསྐྱེད་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། ཀུན་རྫོབ་སེམས་བསྐྱེད་མངོན་གྱུར་པ་ཡིན་པའི་ཕྱིར། འདོད་ན། ལམ་མ་ཞུགས་ཀྱི་གང་ཟག་གི་རྒྱུད་ལ་མཉམ་གཞག་ཡེ་ཤེས་ཡོད་པར་ཐལ། འདོད་པའི་ཕྱིར། ཡང་ཁོ་ན་རེ། ཐེག་
ཆེན་གྱི་མཐོང་ལམ་རྗེས་ཐོབ་ཡེ་ཤེས་ལ་གནས་པའི་སེམས་དཔའི་རྒྱུད་ལ་མཉམ་གཞག་ཡེ་ཤེས་ཡོད་པར་ཐལ། དེའི་རྒྱུད་ལ་མཉམ་གཞག་ཡོད་པའི་ཕྱིར་ན་མ་ཁྱབ། མ་གྲུབ་ན་དེར་ཐལ། དེའི་རྒྱུད་ལ་ཞི་གནས་ཡོད་པའི་ཕྱིར། ཁྱབ་སྟེ། ཞི་གནས་

[004B] ཕྱི་རོལ་བའི་རྒྱུད་ལ་ཞི་གནས་ཡོད་པའི་ཕྱིར་ཏེ། དེའི་རྒྱུད་ལ་ཞི་ལྷག་ཟུང་འབྲེལ་གྱི་ཏིང་ངེ་འཛིན་ཡོད་པའི་ཕྱིར་ཏེ། དེའི་རྒྱུད་ལ་བསམ་གཏན་གྱི་དངོས་གཞི་སྙོམས་འཇུག་ཡོད་པའི་ཕྱིར། གོང་དུ་མ་གྲུབ་ན། དེའི་
རྒྱུད་ལ་ཞི་གནས་ཡོད་པར་ཐལ། དེའི་རྒྱུད་ལ་ཞི་ལྷག་ཟུང་འབྲེལ་གྱི་ཏིང་ངེ་འཛིན་ཡོད་པའི་ཕྱིར་ཏེ། དེའི་རྒྱུད་ལ་བསམ་གཏན་གྱི་དངོས་གཞི་སྙོམས་འཇུག་ཡོད་པའི་ཕྱིར། ཁ་ཅིག། སློབ་ལམ་ན་བློ་གཅིག་གིས་བདེན་གཉིས་གཅིག་ཅར་དུ་དངོས་ཡུལ་དུ་ཕྱེད་
པ་མེད་ཟེར་ན། དེ་ཡོད་པར་ཐལ། དམན་ལམ་སྔོན་དུ་མ་སོང་བའི་ཐེག་ཆེན་གྱི་སྦྱོར་ལམ་མཉམ་གཞག་ཡེ་ཤེས་ལ་གནས་པའི་སེམས་དཔའི་རྒྱུད་ཀྱི་ཆོས་ཉིད་ལ་རྩེ་གཅིག་དུ་མཉམ་པར་གཞག་པའི་མཉམ་གཞག་ཡེ་ཤེས་དེས། བདེན་གཉིས་གཅིག་ཅར་
དུ་དངོས་ཡུལ་དུ་བྱེད་པའི་ཕྱིར་ཏེ། དེས་སྟོང་ཉིད་དང་སྟོང་ཉིད་ཀྱི་དོན་སྤྱི་གཉིས་གཅིག་ཅར་དུ་དངོས་ཡུལ་དུ་བྱེད་པའི་ཕྱིར་ཏེ། དེ་སྟོང་ཉིད་དང་སྟོང་ཉིད་ཀྱི་དོན་སྤྱི་གཉིས་གཅིག་ཅར་རྟོགས་པའི་བློ་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར་ཁ་ཅིག། སློབ་
པའི་རྒྱུད་ལ་མཉམ་གཞག་ཡེ་ཤེས་དང་རྗེས་ཐོབ་ཡེ་ཤེས་ཀྱི་གཞི་མཐུན་ཡོད་ཟེར་ན། རྣམ་བཤད་ལས། སློབ་ལམ་ན་མཉམ་རྗེས་ངོ་བོཇ་གཅིག་ཏུ་ཡོད་པར་ཐལ་བ་དང་ཞེས་གསུངས་པ་མི་འཐད་པར་ཐལ་ལོ། །བྱས་པ་ལ་ཁོ་ན་རེ། སྐྱོན་མེད་དེ། སློབ་
པའི་རྒྱུད་ཀྱི་ཆོས་ཉིད་ལ་རྩེ་གཅིག་ཏུ་མཉམ་པར་གཞག་པའི་མཉམ་གཞག་ཡེ་ཤེས་དང་རྗེས་ཐོབ་ཡེ་ཤེས་འགལ་ཞེས་པ་ལུང་དེའི་དོན་ཡིན་པའི་ཕྱིར། དེ་ལྟར་མ་ཡིན་ན། བྱང་འཕགས་ཀྱི་རྒྱུད་ཀྱི་གང་ཟག་གི་བདག་མེད་ལ་རྩེ་གཅིག་ཏུ་མཉམ་

[005A]༄༅། །པར་བཞག་པའི་མཉམ་གཞག་ཡེ་ཤེས་ཆོས་ཅན། སློབ་པའི་རྒྱུད་ཀྱི་མཉམ་གཞག་ཡེ་ཤེས་མ་ཡིན་པར་ཐལ། རྗེས་ཐོབ་ཡེ་ཤེས་ཡིན་པའི་ཕྱིར། མ་གྲུབ་ན། དེ་ཆོས་ཅན། རྗེས་ཐོབ་ཡེ་ཤེས་ཡིན་པར་ཐལ། རང་གི་འཛིན་སྟངས་ཀྱི་ཡུལ་
དུ་གྱུར་པའི་ཀུན་རྫོབ་བདེན་པ་མངོན་སུམ་དུ་རྟོགས་པའི་མཁྱེན་པ་ཡིན་པའི་ཕྱིར་ཟེར་ན། མ་ཁྱབ། རྟགས་གྲུབ་སྟེ། ཆོས་ཅན་དེ་ཡིན་པའི་ཕྱིར། འདོད་ན། དེར་ཐལ། ཆོས་ཅན་དེ་ཡིན་པའི་ཕྱིར། ཟེར་ཞིང། ཁོ་རང་གི་ལུགས་ལ། ཐེག་ཆེན་འཕགས་པའི་རྒྱུད་
ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཡིན་ན། རྗེས་ཐོབ་ཡེ་ཤེས་དང། མཉམ་གཞག་ཡེ་ཤེས་གཉིས་ཀ་ཡིན་པས་ཁྱབ། ཐེག་དམན་འཕགས་པའི་རྒྱུད་ཀྱི་གང་ཟག་གི་བདག་མེད་མངོནས་སུམ་དུ་རྟོགས་པའི་མཁྱེན་པ་ཡིན་
ན། མཉམ་གཞག་ཡེ་ཤེས་ཡིན་པས་ཁྱབ། ཟེར་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཆོས་ཅན། མཉམ་གཞག་ཡེ་ཤེས་ཡིན་པར་ཐལ། ཐེག་ཆེན་
འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ་ཆོས་ཅན་དེ་ཡིན་པའི་ཕྱིར། འདོད་ན། དེ་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའི་
རྒྱུད་ཀྱི་མཉམ་གཞག་ཡེ་ཤེས་ཡིན་པར་ཐལ། དེ་མཉམ་གཞག་ཡེ་ཤེས་ཡིན་པའི་ཕྱིར། འདོད་ན། དེ་ཆོས་ཅན། ཐེག་ཆེན་གྱི་མཐོང་ལམ་བར་ཆད་མེད་ལམ་ཡིན་པར་ཐལ་ལོ། །གཞན་ཡང། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ལ་

[005B] གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་བཞག་པའི་གང་ཟག་ཡིན་པར་ཐལ། དེའི་རྒྱུད་ལ་གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་ཡོད་པའི་ཕྱིར། འདོད་མི་ནུས་ཏེ་
ཆོས་ཀྱི་བདག་མེད་ལ་རྩེ་གཅིག་ཏུ་མཉམ་པར་བཞག་པའི་གང་ཟག་ཡིན་པའི་ཕྱིར། ཁ་ཅིག། བྱང་འཕགས་ཀྱི་རྒྱུད་ཀྱི་གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་ཡིན་ན། མཉམ་གཞག་ཡེ་ཤེས་མ་ཡིན་
པས་ཁྱབ་པར་ཐལ། འདོད་པའི་ཕྱིར། འདོད་ན། ཐེག་ཆེན་འཕགས་རྒྱུད་ཀྱི་གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་ཡིན་ན། མཉམ་གཞག་ཡེ་ཤེས་མ་ཡིན་དགོས་པར་ཐལ། ཁྱོད་ཀྱི་དམ་བཅའ་འཐད་པའི་
ཕྱིར། འདོད་ན། རྣམ་མཁྱེན་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། སངས་རྒྱས་འཕགས་པ་དེ་གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་བཞག་པའི་གང་ཟག་ཡིན་པའི་ཕྱིར་ཏེ་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་
ཉེར་ཞི་ལ་རྩེ་གཅིག་ཏུ་མཉམ་པར་བཞག་པའི་གང་ཟག་ཡིན་པའི་ཕྱིར་ཏེ། འདིར་བསྟན་ཡང་དག་མཐའ་མངོན་དུ་བྱས་པའི་གང་ཟག་ཡིན་པའི་ཕྱིར། བྱས་པ་ལ་ཁོ་ན་རེ། གང་ཟག་གི་བདག་གིས་སྟོང་པའི་སྟོང་ཉིད་ཡིན་ན། སྟོང་ཉིད་ཡིན་དགོས་པར་
ཐལ། གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་ཡིན་ན། མཉམ་གཞག་ཡེ་ཤེས་ཡིན་དགོས་པའི་ཕྱིར་ན་མ་ཁྱབ་སྟེ། ཁོ་རང་ལ། གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་བཞག་པའི་

[006A]༄༅། །ཡེ་ཤེས་ཡིན་ན། མཉམ་གཞག་ཡེ་ཤེས་མ་ཡིན་དགོས་པར་ཐལ། གང་ཟག་གི་བདག་གིས་སྟོང་པའི་སྟོང་ཉིད་ཡིན་ན། སྟོང་ཉིད་མ་ཡིན་དགོས་པའི་ཕྱིར། རྟགས་ཁྱབ་ཁས། འདོད་ན། ཉན་ཐོས་ཀྱི་མཐོང་ལམ་བར་ཆད་མེད་ལམ་
ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། །ཆོས་ཅན་དེའི་ཕྱིར། དེས་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དང། ཐེག་ཆེན་གྱི་མཐོང་ལམ་
རྗེས་ཐོབ་ཡེ་ཤེས་ལ་གནས་པའི་སེམས་དཔའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་རྣམས་ནི། རྗེས་ཐོབ་ཡེ་ཤེས་དང། མཉམ་གཞག་ཡེ་ཤེས་གང་ཡང་མ་ཡིན་པའི་ཕྱིར་ཏེ། དེ་རྣམས། བློ་མངོན་གྱུར་བ་མ་ཡིན་པའི་ཕྱིར། གཞན་
ཡང། ཉན་ཐོས་འཕགས་པའི་རྒྱུད་ཀྱི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་དེ། མཉམ་གཞག་ཡེ་ཤེས་མ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་
ཡེ་ཤེས་ཡིན་པའི་ཕྱིར། ཁ་ཅིག། རང་རྒྱུད་ལྡན་གྱི་གང་ཟག་གི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་གྱི་གང་ཟག་གི་རྒྱུད་ཀྱི་མངོན་པར་རྟོགས་པ་དེ་ལམ་ཤེས་ཀྱི་མཚན་ཉིད། ཟེར་ན། སྟོང་ཉིད་མངོན་སུམ་དུ་རྟོགས་
པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་པའི་ཐེག་ཆེན་གྱི་ཚོགས་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། དེ་ཆོས་ཅན། རང་གི་ཉེར་ལེན་དུ་གྱུར་པའི་ཐེག་ཆེན་གྱི་སྦྱོར་ལམ་དྲོད་སོགས་བཞི་ལས་བྱུང་བར་ཐལ་

[006B] ཁྱབ་སྟེ། ཉན་ཐོས་ཀྱི་ལམ་ཤེས་པའི་ལམ་ཤེས་ཡིན་ན། དེ་ལས་བྱུང་བས་ཁྱབ། རང་རྒྱལ་གྱི་ལམ་ཤེས་པའི་ལམ་ཤེས་ཡིན་ན། ཡང་དེ་ལས་བྱུང་བས་ཁྱབ་པའི་ཕྱིར། དང་པོ་གྲུབ་སྟེ། འགྲེལ་པ་ལས། བདེན་པ་བཞི་ཡོངས་
སུ་ཤེས་པ་ནི། ངེས་པར་འབྱེད་པའི་ཆ་དང་མཐུན་པ་རྟོགས་པ་སྔོན་དུ་འགྲོ་བ་ཅན་ཡིན་པས་ལམ་བརྗོད་ནས་ངེས་པར་འབྱེད་པའི་ཆ་དང་མཐུན་པ་ཞེས་བཤད་པའི་ཕྱིར། གཉིས་པ་གྲུབ་སྟེ། དེ་ཉིད་ལས། ངེས་པར་འབྱེད་པའི་ཆ་དང་མཐུན་པོ་ཐོབ་ན་ཇི་སྐད་བཤད་པའི་
ལམ་སྐྱེ་པས་ཞེས་གསུངས་པའི་ཕྱིར། རང་ལུགས་ལ། རང་རྒྱུད་ལྡན་གྱི་གང་ཟག་གི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་འཕགས་རྒྱུད་ཀྱི་མཁྱེན་པ་དེ་ལམ་ཤེས་ཀྱི་མཚན་ཉིད་ཡིན། དེ་ལ་དབྱེ་ན། ཉན་ཐོས་ཀྱི་ལམ་ཤེས་
པའི་ལམ་ཤེས་སོགས་གསུམ་ཡོད། ས་མཚམས་ཐེག་ཆེན་གྱི་མཐོང་ལམ་ནས་སངས་རྒྱས་ཀྱི་སའི་བར་ན་ཡོད། གསུམ་པ་ལ་ཁོ་ན་རེ་ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་ལ་གནས་
པའི་སེམས་དཔའི་རྒྱུད་ལ་སྟོང་ཉིད་མངོན་སུམ་དུ་རྟོགས་པའི་མཁྱེན་པ་ཡོད་པར་ཐལ། འདོད་པའི་ཕྱིར། འདོད་ན། དེའི་རྒྱུད་ལ་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་ཡོད་པར་ཐལ། འདོད་པའི་ཕྱིར་ན། མ་ཁྱབ། འོ་ན་ཁྱོད་རང་
ལ། དེས་སྟོང་ཉིད་མངོན་སུམ་དུ་རྟོགས་པར་ཐལ། འདོད་པའི་ཕྱིར། རྟགས་དངོས། འདོད་ན། ཁྱོད་ཀྱིས་སྟོང་ཉིད་མ་རྟོགས་པར་ཐལ། ཁྱོད་འཕགས་པ་གང་ཞིག། ཁྱོད་ཀྱིས་ཆོས་ཉིད་མངོན་སུམ་དུ་མ་རྟོགས་པའི་ཕྱིར། འདོད་ན། དེས་ཆོས་ཐམས་ཅད་བདེན་

[007A]༄༅། །མེད་དུ་མ་རྟོགས་པར་ཐལ། འདོད་པའི་ཕྱིར། འདོད་ན་དེས་ཆོས་ཐམས་ཅད་བདེན་མེད་དུ་དམ་བཅས་པའི་དམ་བཅའ་དེ་རང་གི་ཞེན་དོན་རང་སྨྲ་བ་པོའི་གང་ཟག་གི་ཚད་མས་གྲུབ་པའི་དམ་བཅའ་མ་ཡིན་པར་ཐལ། འདོད་པའི་ཕྱིར། འདོད་ན། དེ་
དམ་བཅའ་ཡང་དག་མ་ཡིན་པར་ཐལ། འདོད་པའི་ཕྱིར། ལྷ་རྣམས་རུང་བར་བྱ་བའི་ཕྱིར། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། དེ་བཞིན་གཤེགས་པའི་རང་བཞིན་གྱི་འོད་ཀྱིས་ལམ་ཤེས་ཀྱི་མདོ་འཆད་པའི་
འཁོར་དུ་ལྷགས་པའི་འདོད་གཟུགས་ཀྱི་ལྷ་རྣམས་ཀྱི་འདོད་མོག་མོག་པོར་མཛད་པ་ལ་ཆོས་ཅན། དགོས་པ་ཡོད་དེ། ལམ་ཤེས་ཀྱི་མདོ་འཆད་པའི་འཁོར་དུ་ལྷགས་པའི་འདོད་གཟུགས་ཀྱི་ལྷ་རྣམས་ཐེག་ཆེན་སེམས་བསྐྱེད་དང་ལམ་ཤེས་
སྐྱེ་པའི་སྣོད་རུང་དུ་སྒྲུབ་པར་བྱ་བའི་ཆེད་ཡིན་པའི་ཕྱིར་ལམ་ཤེས་ཆོས་ཅན། ཁྱོད་དངོས་སུ་སྐྱེ་པའི་ཡུལ་སོ་སོར་ངེས་པ་ཡིན་ཏེ། ཁྱོད་དངོས་སུ་གསར་དུ་སྐྱེ་བའི་རྟེན་གྱི་གང་ཟག་ཡིན་ན། བྱང་ཆུབ་མཆོག་ཏུ་སེམས་བསྐྱེད་པའི་གང་ཟག་
ཡིན་དགོས་པའི་ཕྱིར། དམན་ལམ་སྔོན་དུ་མ་སོང་བའི་བྱང་སེམས་འཕགས་པ་ཆོས་ཅན། ཁྱོད་ཀྱི་རྒྱུད་ཀྱི་ལམ་ཤེས་དེ་ཉན་ཐོས་ཀྱི་ལམ་ལས་རང་བཞིན་གྱིས་ཁྱད་པར་དུ་འཕགས་པ་ཡིན་པའི་ཕྱིར་ཏེ། ཁྱོད་རང་རྒྱུད་ཀྱི་འདོད་པ་དང། སྲིད་པའི་
ཟག་པ་གཞན་དོན་བྱེད་པའི་ཡན་ལག་ཏུ་བསྒྱུར་བ་ལ་མཁས་པའི་རྒྱལ་སྲས་འཕགས་པ་ཡིན་པའི་ཕྱིར། དེ་ཆོས་ཅན། ཁྱོད་ཀྱི་རྒྱུད་ཀྱི་ལམ་ཤེས་དེ་ཉན་ཐོས་ཀྱི་ལམ་ལས་བྱེད་ལས་ཁྱད་པར་དུ་འཕགས་པ་ཡིན་ཏེ། ཁྱོད་ཀྱི་རྒྱུད་ཀྱི་ལམ་ཤེས་

[007B] སེམས་ཅན་ཐམས་ཅད་སྨིན་གྲོལ་གྱི་ལམ་ལ་འགོད་པར་བྱེད་པའི་ཕྱིར། །མཐའ་དཔྱད་པ་ལ་ཁ་ཅིག་ལམ་ཤེས་ཀྱི་རྒྱུ་ངོ་བོ་འབྲས་བུ་གསུམ་པོ་གང་རུང་གིས་བསྡུས་པའི་སེམས་དཔའི་ཡོན་ཏན། ལམ་ཤེས་ཀྱི་ཡན་ལག་གི་མཚན་ཉིད་ཟེར་ན་
རྣམ་མཁྱེན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན་དེར་ཐལ། སངས་རྒྱས་ཀྱིས་ན་ལམ་ཤེས་ཀྱི་ཡན་ལག་ཡོད་པའི་ཕྱིར་ཏེ། དེ་ན་ཡན་ལག་ཅན་གྱི་ལམ་ཤེས་ཡོད་པའི་ཕྱིར། རྩ་བར་འདོད་མི་ནུས་ཏེ། རྣམ་མཁྱེན་ཡིན་པའི་ཕྱིར་
གཞན་ཡང། ལམ་མ་ཞུགས་ན་ལམ་ཤེས་ཀྱི་ཡན་ལག་མེད་པར་ཐལ་ཁྱོད་ཀྱི་མཚན་ཉིད་འཐད་པའི་ཕྱིར། འདོད་མི་ནུས་ཏེ། ཁྱབ་པ་དང་ཞེས་པའི་ལུང་དོན་གྲུབ་པའི་ཕྱིར། རང་ལུགས་ལ། ལམ་ཤེས་ཀྱི་རྒྱུ་ངོ་བོ་འབྲས་བུ་གསུམ་པོ་གང་རུང་གིས་
བསྡུས་པའི་སྙིང་རྗེ་ཆེན་པོས་ཟིན་པའི་ཡོན་ཏན་ཁྱབ་པར་ཅན་དེ། ལམ་ཤེས་ཀྱི་ཡན་ལག་གི་མཚན་ཉིད་ཡིན། དེ་ལ་དབྱེ་ན་ལྔ་ཡོད། ས་མཚམས་ནི། ཐེག་པ་ཆེན་པོའི་རིགས་སད་པ་ནས་སངས་རྒྱས་ཀྱི་སའི་བར་དུ་ཡོད། བྱས་པ་ལ་ཁོ་ན་རེ། ལམ་
ཤེས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། ཁྱོད་ཁྱོད་ཀྱི་ཡན་ལག་མ་ཡིན་པར་ཐལ། ཁྱོད་གང་ཟག་གི་བདག་མེད་ཡིན་པའི་ཕྱིར་ཞེས་བཀག་ནས། ཁོ་རང་གི་ལུགས་ལ་ལམ་ཤེས་རྫོགས་བྱེད་ཀྱི་ཆ་ཤེས་སུ་གྱུར་པའི་ཡོན་ཏན་
ཁྱད་པར་ཅན་དེ། འདིར་བསྟན་ལམ་ཤེས་ཀྱི་ཡན་ལག་གི་མཚན་ཉིད་ཟེར་ན། འདིར་བསྟན་ལམ་ཤེས་ཡིན་ན། མཚན་ཉིད་དེ་ཡིན་དགོས་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་ན་འདིར་བསྟན་ལམ་ཤེས་ཆོས་ཅན། མཚན་ཉིད་དེར་ཐལ། འདིར་

[008A]༄༅། །བསྟན་ལམ་ཤེས་ཡིན་པའི་ཕྱིར། འདོད་ན། དེ་ཆོས་ཅན་འདིར་བསྟན་ལམ་ཤེས་ཀྱི་ཡན་ལག་ཡིན་པར་ཐལ། འདོད་པའི་ཕྱིར་རྟགས་ཁྱབ་གཉིས་དངོས། འདོད་ན། དེ་ཆོས་ཅན། ཁྱོད་ཁྱོད་ཀྱི་ཡན་ལག་མ་ཡིན་པར་ཐལ། ཁྱོད་གང་ཟག་
གི་བདག་མེད་ཡིན་པའི་ཕྱིར། འཁོར་གསུམ། གཞན་ཡང། འཕགས་ལམ་ཆོས་ཅན། ཁྱོད་ཁྱོད་ཀྱི་ཡན་ལག་མ་ཡིན་པར་ཐལ། ཁྱོད་གང་ཟག་གི་བདག་མེད་ཡིན་པའི་ཕྱིར། ཁྱབ་པ་དངོས། འདོད་ན། དེ་ཆོས་ཅན། དེར་ཐལ། འཕགས་ལམ་ཡན་ལག་ཡིན་
པའི་ཕྱིར། ཁྱབ་སྟེ། བྱང་ཆུབ་ཡན་ལག་ཡིན་ན། བྱང་ཆུབ་ཀྱི་ཡན་ལག་ཡིན་དགོས་པའི་ཕྱིར། གཞན་ཡང། ཐེག་ཆེན་གྱི་སྦྱོར་བ་ཆོས་ཅན། ཁྱོད་ཁྱོད་ཀྱི་ཡོན་ཏན་མ་ཡིན་པར་ཐལ་ཁྱོད་གང་ཟག་གི་བདག་མེད་ཡིན་པའི་ཕྱིར། ཁྱབ་པ་ཁས། འདོད་ན་
དེ་ཆོས་ཅན། དེར་ཐལ། སེམས་དཔའི་རྣལ་འབྱོར་ཡིན་པའི་ཕྱིར་དེ་ཡང་བྱང་ཆུབ་ཏུ་སེམས་བསྐྱེད་པ་ཁོ་ན་ཡིན་པས། ཡུལ་སོ་སོར་ངེས་པ་ཡིན་ནོ། །ཞེས་པའི་སྐབས་སུ། ཁོ་ན་རེ། ལམ་ཤེས་ཆོས་ཅན། ཁྱོད་དངོས་སུ་སྐྱེ་བའི་ཡུལ་སོ་སོར་ངེས་པ་ཡིན་ཏེ་ཁྱོད་བྱང་
ཆུབ་མཆོག་ཏུ་སེམས་བསྐྱེད་པའི་གང་ཟག་ཁོ་ནའི་རྒྱུད་ལ་གསར་དུ་སྐྱེ་བ་ཡིན་པའི་ཕྱིར། ཟེར་ན། སངས་རྒྱས་འཕགས་པའི་རྒྱུད་ལ་རྣམ་མཁྱེན་སྐྱེ་བར་ཐལ། རྣམ་མཁྱེན་རྒྱུད་ལྡན་གྱི་གང་ཟག་ཡིན་ན་རང་རྒྱུད་ལ་རྣམ་མཁྱེན་གསར་དུ་མི་སྐྱེ་བས་མ་ཁྱབ་པའི་ཕྱིར། མ་གྲུབ་
ན་དེར་ཐལ། ལམ་ཤེས་རྒྱུད་ལྡན་གྱི་གང་ཟག་ཡིན་ན། རང་རྒྱུད་ལ་ལམ་ཤེས་གསར་དུ་མི་སྐྱེ་བས་མ་ཁྱབ་པའི་ཕྱིར། མ་གྲུབ་ན། བྱང་ཆུབ་མཆོག་ཏུ་སེམས་བསྐྱེད་པའི་གང་ཟག་ཆོས་ཅན། དེར་ཐལ། དེའི་ཕྱིར་ཏེ། ཁྱོད་གང་ཟག་གང་ཞིག་ལམ་ཤེས་དེ་ཁྱོད་ཀྱི་རྒྱུད་ཀྱི་

[008B] རྟགས་ཕྱི་མ་མ་གྲུབ་ན། དེ་ཆོས་ཅན། དེར་ཐལ། ཐེག་ཆེན་འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། རྩ་བར་འདོད་ན། སངས་རྒྱས་འཕགས་པ་དེ་སངས་རྒྱས་དགོས་ཀྱི་གང་ཟག་ཡིན་པར་ཐལ། འདོད་པའི་ཕྱིར། དེས་ན་ལམ་ཤེས་གསར་དུ་སྐྱེ་བའི་རྟེན་
གྱི་གང་ཟག་ཡིན་ན་བྱང་ཆུབ་མཆོག་ཏུ་སེམས་བསྐྱེད་པའི་གང་ཟག་ཡིན་པས་ཁྱབ། བྱས་པ་ལ་ཁོ་ན་རེ། ལམ་ཤེས་དེ་ཁམས་གསུམ་པོ་གང་རུང་གི་རྟེན་ལ་གསར་དུ་མི་སྐྱེ་བར་ཐལ། དེ་འདོད་པའི་རྟེན་ལ་གསར་དུ་མི་སྐྱེ། གཟུགས་ཁམས་དང་གཟུགས་མེད་ཁམས་པའི་རྟེན་
ལ་ཡང་གསར་དུ་མི་སྐྱེ་པའི་ཕྱིར། དང་པོ་མ་གྲུབ་ན། འདོད་ཁམས་པ་དེ་ལམ་ཤེས་གསར་དུ་སྐྱེ་པའི་གང་ཟག་ཡིན་པར་ཐལ་འདོད་པའི་ཕྱིར། འདོད་ན། དེ་ཆོས་ཅན། བྱང་ཆུབ་མཆོག་ཏུ་སེམས་བསྐྱེད་པའི་གང་ཟག་ཡིན་པར་ཐལ། འདོད་པའི་ཕྱིར། ཁྱབ་
པ་ཁས། རྩ་བར་འདོད་ན། ལམ་ཤེས་དེ། ཁམས་གསུམ་པོ་གང་རུང་གི་རྟེན་ལ་གསར་དུ་སྐྱེ་པར་ཐལ། ཁམས་གསུམ་པོ་གང་རུང་གི་རྟེན་ལ་ལམ་ཤེས་གསར་དུ་སྐྱེ་བ་ཡོད་པའི་ཕྱིར་ན་མ་ཁྱབ། ཐེག་པ་གསུམ་རྣམ་པར་བཞག་པ་ནི་དགོངས་པ་ཅན་ཡིན་གྱི་མཚན་ཉིད་པ་ནི་མ་
ཡིན་ནོ། །ཞེས་ལུགས་ལས་འགྱུར་བས། ཞེས་སོགས་ཀྱི་སྐབས་སུ་སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི་ཁམས་གསུམ་ལ་འདོད་ཆགས་དང་བྲལ་པའི་ཉན་རང་དགྲ་བཅོམ་པ་རྣམས་དང། དེ་ལ་འདོད་ཆགས་དང་མ་བྲལ་པའི་རྣལ་འབྱོར་པ་རྣམས་ཆོས་ཅན་
ཁྱོད་ལ་སངས་རྒྱས་ཀྱི་རིགས་ཀྱིས་ཁྱབ་པ་ཡིན་ཏེ། ཁྱོད་ཀྱིས་སངས་རྒྱས་ཐོབ་ཕྱིར་དུ་ལམ་ཤེས་སྒོམ་དགོས་པའི་ཕྱིར། སེམས་ཅན་ཐམས་ཅད་ལ་སངས་རྒྱས་ཀྱི་རིགས་ཀྱིས་ཁྱབ་པ་ཡིན་ཏེ་མཐར་ཐུག་ཐེག་པ་གཅིག་ཏུ་གྲུབ་པ་ཡིན་པའི་ཕྱིར། མཐར་ཐུག་ཐེག་པ་གཅིག་ཏུ་

[009A]༄༅། །གྲུབ་པ་ལ། མཐར་ཐུག་ཐེག་པ་གསུམ་དུ་གྲུབ་པར་སྙོན་པའི་ལུང་གིས་མི་གནོད་དེ། མཐར་ཐུག་ཐེག་པ་གསུམ་དུ་གྲུབ་པར་སྟོན་པའི་ལུང་དེ་དྲང་དོན་དགོངས་པ་ཅན་ཡིན་གྱི་ངེས་དོན་མཚན་ཉིད་པ་ནི་མ་ཡིན་ནོ། །ཞེས་ཤིང་རྟ་ཆེན་པོ་ཀླུ་གྲུབ་དང་ཐོགས་མེད་ཀྱི་ལུགས་
ལས་འབྱུང་བ་ཡིན་པའི་ཕྱིར། བྱས་པ་ལ་ཁོ་ན་རེ། ཚུར་མཐོང་ལྷས་སྦྱིན་ཚད་མས་མ་དམིགས་པའི་ས་ཕྱོགས་ཆོས་ཅན་སེམས་ཅན་ཐམས་ཅད་སངས་རྒྱས་པའི་དུས་སྲིད་པར་ཐལ། མཐར་ཐུག་ཐེག་པ་གཅིག་ཏུ་གྲུབ་པ་ཡིན་པའི་ཕྱིར། འདོད་ན། དེ་ཆོས་ཅན། སེམས་
ཅན་ཐམས་ཅད་ཡོད་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཚུར་མཐོང་ལྷས་སྦྱིན་ཡོད་པར་ཐལ། འདོད་པའི་ཕྱིར་ན་མ་ཁྱབ། ཁོ་ན་རེ། ཚུར་མཐོང་ལྷས་སྦྱིན་ཆོས་ཅན། སེམས་ཅན་ཐམས་ཅད་ཡོད་ན། ཁྱོད་ཡོད་པས་ཁྱབ་པར་ཐལ། ཁྱོད་སེམས་ཅན་ཐམས་ཅད་
ཀྱི་ཁོངས་སུ་གཏོགས་པ་ཡིན་པའི་ཕྱིར། ཟེར་ན། ཡང་མ་ཁྱབ་ཤེས་བྱ་ཆོས་ཅན། ཆོས་དེ་དང་ཕན་ཚུན་ཐ་དད་དུ་གྱུར་བའི་ཚུར་མཐོང་ལྷས་སྦྱིན་སེམས་ཅན་ཐམས་ཅད་ཀྱི་ཁོངས་སུ་འདུས་པར་ཐལ། ཤེས་བྱ་དང་གཅིག་གང་ཞིག། ཆོས་དེ་མ་ཡིན་པ་དང་ཕན་ཚུན་ཐ་དད་དུ་གྱུར་པའི་ཚུར་
མཐོང་ལྷས་སྦྱིན་སེམས་ཅན་ཐམས་ཅད་ཀྱི་ཁོངས་སུ་མ་གཏོགས་པ་ཡིན་པའི་ཕྱིར། ཕྱི་མ་མ་གྲུབ་ན། ཆོས་དེ་མ་ཡིན་པ་དང་ཕན་ཚུན་ཐ་དད་དུ་གྱུར་བའི་ཚུར་མཐོང་ལྷས་སྦྱིན་ཆོས་ཅན། སེམས་ཅན་ཐམས་ཅད་ཡོད་ན། ཁྱོད་ཡོད་པས་ཁྱབ་པར་ཐལ་ཁྱོད་སེམས་ཅན་ཐམས་ཅད་ཀྱི་
ཁོངས་སུ་འདུས་པ་ཡིན་པའི་ཕྱིར། ཁྱབ་པ་སོང། འདོད་ན། ཤེས་བྱ་ཆོས་ཅན། ཤེས་བྱ་མ་ཡིན་པ་དང་ཕན་ཚུན་ཐ་དད་དུ་གྱུར་བའི་ཚུར་མཐོང་ལྷས་སྦྱིན་ཡོད་པར་ཐལ། སེམས་ཅན་ཐམས་ཅད་ཡོད་པའི་ཕྱིར། འཁོར་གསུམ། རྩ་བར་འདོད་ན། བུམ་པ་དང་ཕན་ཚུན་ཐ་དད་དུ་གྱུར་པའི་

[009B] སེམས་ཅན་ཐམས་ཅད་ཡོད་ན་ཁྱོད་ཡོད་པས་ཁྱབ་པར་ཐལ། ཁྱོད་སེམས་ཅན་ཐམས་ཅད་ཀྱི་ཁོངས་སུ་འདུས་པ་ཡིན་པའི་ཕྱིར། ཁྱབ་པ་སོང། འདོད་ན། བུམ་པའི་དགག་གཞི་ཆོས་ཅན། བུམ་པ་དང་ཕན་ཚུན་ཐ་དད་དུ་གྱུར་བའི་ཚུར་མཐོང་
ལྷས་སྦྱིན་ཡོད་པར་ཐལ། སེམས་ཅན་ཐམས་ཅད་ཡོད་པའི་ཕྱིར་ཁྱབ་པ་རྣམས་རིམ་པ་བཞིན་དུ་དངོས། གཞན་ཡང། སྒྲིབ་པ་ཐམས་ཅད་ཡོད་ན་ཁྱོད་ཡོད་པས་ཁྱབ་པར་ཐལ། ཁྱོད་སྒྲིབ་པ་ཐམས་ཅད་ཀྱི་ཁོངས་སུ་འདུས་པའི་ཕྱིར། ཞེས་པའི་ཐལ་འགྱུར་ལ་ཁྱབ་པ་ཡོད་
པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་ན། སྒྲིབ་པ་ཐམས་ཅད་སྤངས་ན། ཁྱོད་སྤངས་པས་ཁྱབ་པར་ཐལ། ཁྱོད་སྒྲིབ་པ་ཐམས་ཅད་ཀྱི་ཁོངས་སུ་འདུས་པའི་ཕྱིར། ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། འདོད་པའི་ཕྱིར། འདོད་ན་རང་རྒྱུད་ཀྱི་
སྒྲིབ་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན་དེར་ཐལ་རང་རྒྱུད་ཀྱི་སྒྲིབ་པ་ཡོད་པའི་ཕྱིར་ཏེ། རང་རྒྱུད་ཀྱི་སྒྲིབ་པ་སྤོང་དགོས་ཀྱི་གང་ཟག་ཡོད་པའི་ཕྱིར། རྩ་བར་འདོད་ན། སངས་རྒྱས་འཕགས་པ་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། རང་རྒྱུད་ཀྱི་སྒྲིབ་
པ་སྤང་བྱ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ་རང་རྒྱུད་ཀྱི་སྒྲིབ་པ་མེད་ངེས་ཡིན་པའི་ཕྱིར། གཞན་ཡང་ཚུར་མཐོང་ལྷས་སྦྱིན་ཚད་མས་མ་དམིགས་པའི་ས་ཕྱོགས་ཆོས་ཅན། སེམས་ཅན་ཐམས་ཅད་ཡོད་པར་ཐལ། སངས་རྒྱས་འཕགས་པའི་
རྒྱུད་ལ་སེམས་ཅན་ཐམས་ཅད་ལ། དམིགས་པའི་སྙིང་རྗེ་ཡོད་པའི་ཕྱིར། དེར་ཐལ། དེའི་རྒྱུད་ལ་སྙིང་རྗེ་ཆེན་པོ་ཡོད་པའི་ཕྱིར། གཞན་ཡང། དེ་ཆོས་ཅན། སེམས་ཅན་ཐམས་ཅད་ཡོད་པར་ཐལ། ཤེས་བྱ་ཐམས་ཅད་ཡོད་པའི་ཕྱིར་ཏེ། ཤེས་བྱ་ཐམས་ཅད་

[010A]༄༅། །མཁྱེན་པའི་ཡེ་ཤེས་ཡོད་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་ཤེས་བྱ་ཐམས་ཅད་མཁྱེན་པའི་ཡེ་ཤེས་ཀྱིས་གཟིགས་པ་ཡིན་པའི་ཕྱིར། མ་གྲུབ་ན། དེ་ཆོས་ཅན་ཁྱོད་མེད་པར་ཐལ། ཁྱོད་ཤེས་བྱ་ཐམས་ཅད་མཁྱེན་པའི་ཡེ་ཤེས་ཀྱི་
མ་གཟིགས་པ་ཡིན་པའི་ཕྱིར། ཁྱབ་སྟེ། ཚད་མ་རྣམ་ངེས་ལས་ཐམས་ཅད་མཁྱེན་པའི་ཡེ་ཤེས་ཀྱིས་གཟིགས་པ་ལས་ལོག་པ་ནི་རྣམ་པ་ཐམས་ཅད་དུ་མེད་པ་ཁོ་ནར་གོ་བར་བྱའོ། །ཞེས་བཤད་པའི་ཕྱིར། གཉིས་པ་ལ། དགག་བཞག་སྤངས་གསུམ་
ལས། དང་པོ་ལ་ཁ་ཅིག་སེམས་ཅན་ཐམས་ཅད་སངས་རྒྱས་པའི་དུས་མི་སྲིད་དེ་འཁོར་བ་ལ་མཐའ་མེད་དོ། །ཞེས་ཟེར་ན། སེམས་ཅན་ཐམས་ཅད་སངས་རྒྱས་པའི་དུས་སྲིད་པར་ཐལ། བྱང་ཆུབ་སེམས་དཔའ་ཐམས་ཅད་སངས་རྒྱས་པའི་དུས་སྲིད་པའི་
ཕྱིར་ཏེ། བྱང་སེམས་འཕགས་པ་ཐམས་ཅད་སངས་རྒྱས་པའི་དུས་སྲིད་པའི་ཕྱིར་ཏེ། བྱང་སེམས་རྒྱུན་མཐའ་བ་ཐམས་ཅད་སངས་རྒྱས་པའི་དུས་སྲིད་པའི་ཕྱིར། མ་གྲུབ་ན། དེ་ཆོས་ཅན། ཁྱོད་དེར་ཐལ། ཁྱོད་རང་དུས་སྐད་ཅིག་གཉིས་པར་རྣམ་མཁྱེན་མངོན་དུ་བྱེད་
པར་ངེས་པའི་གང་ཟག་ཡིན་པའི་ཕྱིར་ཏེ། བྱང་སེམས་རྒྱུན་མཐའ་བ་ཡིན་པའི་ཕྱིར། བྱས་པ་ལ་ཁོ་ན་རེ། སེམས་ཅན་ཐམས་ཅད་སངས་རྒྱས་པའི་དུས་ཀྱི་ལོངས་སྐུ་ཡོད་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་ན། དེ་ཁྱོ་ཁོ་རང་ཡིན་པར་ཐལ་
འདོད་པའི་ཕྱིར། འདོད་ན། དེའི་དུས་ཀྱི་ལོངས་སྐུ་ཆོས་ཅན་ངེས་པ་ལྔ་ལྡན་གྱི་གཟུགས་སྐུ་མཐར་ཐུག་ཡིན་པར་ཐལ་ལོ་།འདོད་ན། དེ་ཆོས་ཅན། འཁོར་ངེས་པ་བྱང་སེམས་འཕགས་པ་ཤ་སྟག་གིས་བསྐོད་པར་ཐལ་ལོ། འདོད་ན། སེམས་ཅན་ཐམས་ཅད་

[010B]སེམས་ཅན་ཡོད་པར་ཐལ། འདོད་པའི་ཕྱིར། འདོད་ན། སེམས་ཅན་ཐམས་ཅད་སངས་རྒྱས་པའི་དུས་ན་ལོངས་སྐུའི་འཁོར་དུ་བྱུང་བའི་སེམས་ཅན་ཡོད་པར་ཐལ། འདོད་པའི་ཕྱིར་ན་མ་ཁྱབ་བྱས་པ་ལ། ཁོ་ན་
རེ། སེམས་ཅན་ཐམས་ཅད་སངས་རྒྱས་པའི་ཚེ་སེམས་ཅན་ཐམས་ཅད་སངས་རྒྱས་ཟིན་པར་ཐལ། དེ་ཐམས་ཅད་སངས་རྒྱས་པའི་དུས་སྲིད་པའི་ཕྱིར། འདོད་ན། སེམས་ཅན་ཐམས་ཅད་སངས་རྒྱས་པའི་ཚེ་སངས་མ་རྒྱས་པའི་སེམས་ཅན་མེད་པར་ཐལ། འདོད་པའི་ཕྱིར་
འདོད་ན། དེ་ཡོད་པར་ཐལ། སེམས་ཅན་ཐམས་ཅད་སངས་རྒྱས་པའི་ཚེ། དེ་ཐམས་ཅད་སངས་རྒྱས་པའི་ལོངས་སྐུའི་འཁོར་དུ་འབྱུང་བའི་སེམས་ཅན་ཡོད་པའི་ཕྱིར་ཟེར་ན། འདིར་མ་ཁྱབ། མ་གྲུབ་ན་དེར་ཐལ། དེ་ཐམས་ཅད་སངས་རྒྱས་པའི་ཚེ་དེ་ཐམས་ཅད་སངས་

རྒྱས་པའི་ལོངས་སྐུ་དེ་ལོངས་སྐུ་ཡིན་པའི་ཕྱིར། མ་ཀྱབ་མཚམས་དེ་ལ། སེམས་ཅན་སངས་རྒྱས་པའི་ཚེས་སངས་མ་རྒྱས་པའི་སེམས་ཅན་ཡོད་པར་ཐལ། སེམས་ཅན་སངས་རྒྱས་པའི་ཚེ་སེམས་ཅན་སངས་རྒྱས་པའི་སངས་རྒྱས་འཕགས་པའི་འཁོར་དུ་བྱུང་བའི་སངས་མ་
རྒྱས་བའི་སེམས་ཅན་ཡོད་པའི་ཕྱིར། རྟགས་སོང། འདོད་ན། སེམས་ཅན་སངས་རྒྱས་པའི་ཚེ་སེམས་ཅན་ཡོད་པར་ཐལ། དེ་སངས་རྒྱས་པའི་ཚེ་ན་སངས་མ་རྒྱས་པའི་སེམས་ཅན་ཡོད་པ་གང་ཞིག་སེམས་ཅན་དང་སངས་མ་རྒྱས་པའི་སེམས་ཅན་གཉིས། ཡུལ་དུས་རང་
བཞིན་གང་ལ་ལྟོས་ཏེ་གྲུབ་བདེ་རྫས་གཅིག་ཡིན་པའི་ཕྱིར། དང་པོ་དངོས། ཕྱི་མ་མ་གྲུབ་ན་དེར་ཐལ། དེ་གཉིས་དོན་གཅིག་མིང་གི་རྣམ་གྲངས་ཡིན་པའི་ཕྱིར། རྩ་བར་འདོད་ན། དེ་ཆོས་ཅན་ཁྱོད་སངས་རྒྱས་པའི་ཚེ་ན་ཁྱོད་མེད་པར་ཐལ། ཁྱོད་སེམས་ཅན་ཡིན་པའི་ཕྱིར་

[011A]༄༅། །གཞན་ཡང། ཁྱོད་ལྟར་ན། དུས་དེར་སངས་མ་རྒྱས་པའི་སེམས་ཅན་ཡོད་པར་ཐལ། དུས་དེར་ལོངས་སྐུའི་འཁོར་དུ་བྱུང་བའི་སེམས་ཅན་ཡོད་པའི་ཕྱིར། ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། འདོད་པའི་ཕྱིར། རྟགས་སོང། འདོད་ན། སངས་མ་རྒྱས་
པའི་སེམས་ཅན་སངས་རྒྱས་པའི་ཚེ་ན། སངས་མ་རྒྱས་པའི་སེམས་ཅན་ཡོད་པར་ཐལ། སངས་མ་རྒྱས་པའི་སེམས་ཅན་སངས་རྒྱས་པའི་ཚེ། དེ་སངས་རྒྱས་པའི་ལོངས་སྐུའི་འཁོར་དུ་བྱུང་པའི་སེམས་ཅན་ཡོད་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་
སངས་རྒྱས་འགྱུར་གྱི་གང་ཟག་ཡིན་པའི་ཕྱིར། རྩ་བར་འདོད་མི་ནུས་ཏེ། སེམས་ཅན་ཡིན་པའི་ཕྱིར། ཁོ་ན་རེ། སེམས་ཅན་ཐམས་ཅད་སངས་རྒྱས་པའི་ཚེ་ན་སེམས་ཅན་སངས་རྒྱས་འཕགས་པ་ཡིན་པར་ཐལ། འདོད་པའི་ཕྱིར། འདོད་ན། སེམས་ཅན་ཐམས་ཅད་སངས་
རྒྱས་པའི་ཚེ་ན་དེ་འཕགས་པ་ཡིན་པར་ཐལ། འདོད་པའི་ཕྱིར་འདོད་ན། དེ་སངས་རྒྱས་པའི་ཚེ་ན་དེ་གང་ཟག་ཡིན་པར་ཐལ་འདོད་པའི་ཕྱིར་ན་མ་ཁྱབ། ཁོ་ན་རེ། སེམས་ཅན་ཐམས་ཅད་སངས་རྒྱས་པའི་ཚེ་ན་དེ་ཐམས་ཅད་སངས་རྒྱས་ཀྱང། དེའི་ཚེ་ན་སེམས་ཅན་
ཐམས་ཅད་སངས་རྒྱས་འཕགས་པ་མ་ཡིན་ནོ། །ཟེར་ན། དེ་ཡིན་པར་ཐལ། སེམས་ཅན་ཐམས་ཅད་སངས་རྒྱས་འཕགས་པར་གྱུར་པའི་དུས་ན། སེམས་ཅན་ཐམས་ཅད་སངས་རྒྱས་འཕགས་པ་ཡིན་ཕྱིར། སེམས་ཅན་ཐམས་ཅད་སངས་རྒྱས་འཕགས་པ་གྱུར་བའི་
དུས་སྲིད་པའི་ཕྱིར་ཏེ། སེམས་ཅན་སངས་རྒྱས་འཕགས་པར་འགྱུར་རུང་གི་གང་ཟག་ཡིན་པའི་ཕྱིར་ཏེ། སངས་རྒྱས་འཕགས་པར་འགྱུར་རུང་གི་གང་ཟག་གཅིག་ཡོད་པའི་ཕྱིར། ཁ་ཅིག། སེམས་ཅན་ཐམས་ཅད་སངས་རྒྱས་པའི་ཚེ་ན་སེམས་ཅན་ཐམས་ཅད་སངས་

[011B] དེའི་ཚེ་དེ་ཐམས་ཅད་སངས་རྒྱས་འཕགས་པ་མ་ཡིན། ཟེར་ན། དེ་ཡིན་པར་ཐལ། སེམས་ཅན་ཐམས་ཅད་སངས་རྒྱས་པའི་དུས་ཀྱི་སེམས་ཅན་ཐམས་ཅད་དང་རྒྱུད་གཅིག་ཏུ་གྱུར་པའི་སངས་རྒྱས་འཕགས་པར་གྱུར་པའི་གང་ཟག་དེ་
སངས་རྒྱས་འཕགས་པ་ཡིན་པའི་ཕྱིར། མ་གྲུབ་ན། དེ་ཆོས་ཅན་སངས་རྒྱས་འཕགས་པ་ཡིན་པར་ཐལ། སངས་རྒྱས་འཕགས་པར་གྱུར་པའི་གང་ཟག་ཡིན་པའི་ཕྱིར། བྱས་པ་ལ་ཁོ་ན་རེ། སེམས་ཅན་ཐམས་ཅད་སངས་རྒྱས་པའི་ཚེ་དེ་ཐམས་ཅད་མི་རྟག་པར་གྱུར་
པའི་སངས་རྒྱས་འཕགས་པ་ཡིན་པར་ཐལ། དེའི་ཚེ་དེ་ཐམས་ཅད་སངས་རྒྱས་འཕགས་པ་ཡིན་པ་གང་ཞིག། དེའི་ཚེ་དེ་ཐམས་ཅད་མ་འགགས་པར་གྱུར་བའི་སངས་རྒྱས་འཕགས་པ་ཡིན་པའི་ཕྱིར། འདོད་ན། དེའི་ཚེ་དེ་ཐམས་ཅད་མི་རྟག་པ་ཡིན་པར་ཐལ། འདོད་
པའི་ཕྱིར་ན་མ་ཁྱབ། འདོད་ན། སེམས་ཅན་ཐམས་ཅད་སངས་རྒྱས་པའི་ཚེ་ན་སེམས་ཅན་ཐམས་ཅད་མ་འཕགས་པ་ཡིན་པར་ཐལ། དེའི་ཚེ་དེ་ཐམས་ཅད་མ་འགགས་པར་གྱུར་པར་འགྱུར་བའི་སངས་རྒྱས་འཕགས་པ་ཡིན་པའི་ཕྱིར། ཁྱབ་པ་སོང། མ་གྲུབ་ན་དེར་ཐལ་སེམས་
ཅན་ཐམས་ཅད་མ་འགགས་པར་གྱུར་བའི་སངས་རྒྱས་འཕགས་པར་གྱུར་བའི་དུས་གཅིག་སྲིད་པའི་ཕྱིར། ཁ་ཅིག། སེམས་ཅན་ཐམས་ཅད་སངས་རྒྱས་པའི་ཚེ་ན་བྱང་སེམས་ཚོགས་ལམ་པ་སངས་རྒྱས་ཟིན་པར་ཐལ། སེམས་ཅན་ཐམས་ཅད་སངས་རྒྱས་པའི་དུས་
སྲིད་པའི་ཕྱིར། འདོད་ན། སེམས་ཅན་ཐམས་ཅད་སངས་རྒྱས་པའི་ཚེ་ན་བྱང་སེམས་ཚོགས་ལམ་པ་མེད་པར་ཐལ། འདོད་པའི་ཕྱིར་འདོད་ན། དེ་ཡོད་པར་ཐལ། སེམས་ཅན་ཐམས་ཅད་སངས་རྒྱས་པའི་དུས་ན་དེ་ཐམས་ཅད་སངས་རྒྱས་པའི་སངས་རྒྱས་འཕགས་པའི་

[012A]༄༅། །འཁོར་དུ་བྱུང་བའི་བྱང་སེམས་ཚོགས་ལམ་པ་ཡོད་པའི་ཕྱིར་ན་མ་ཁྱབ། ཁ་ཅིག། རྩ་བར་མ་ཁྱབ་ཏེ། སེམས་ཅན་ཐམས་ཅད་ཀྱི་འབྲས་བུའི་དུས་ན་བྱང་སེམས་ཚོགས་ལམ་པ་ཞིག་ཟིན་པར་ཐལ། དེའི་དུས་ན་སེམས་ཅན་ཐམས་ཅད་ཞིག་ཟིན་པའི་ཕྱིར་
ཁྱབ་པ་འགྲིག། འདོད་ན། བྱང་སེམས་ཚོགས་ལམ་པ་དེ་སེམས་ཅན་ཐམས་ཅད་ཀྱི་འབྲས་བུའི་རྒྱུ་ཡིན་པར་ཐལ། འདོད་པའི་ཕྱིར་འདོད་ན། བུམ་པ་དེ་དངོས་པོ་ཐམས་ཅད་ཀྱི་འབྲས་བུའི་རྒྱུ་ཡིན་པར་ཐལ། འདོད་པའི་ཕྱིར་ཟེར་ན། དེ་མི་འཐད་དེ། སེམས་ཅན་སངས་
རྒྱས་པའི་ཚེ་ན། བྱང་སེམས་ཚོགས་ལམ་པ་སངས་རྒྱས་ཟིན་པའི་ཕྱིར་ཏེ། ལམ་མ་ཞུགས་ཀྱི་སེམས་ཅན་ཐམས་ཅད་སངས་རྒྱས་པའི་ཚེ་ནས་བྱང་སེམས་ཚོགས་ལམ་པ་སངས་རྒྱས་ཟིན་པའི་ཕྱིར་ཏེ་བྱང་སེམས་ཐམས་ཅད་ས་བྱས་པའི་ཚེ་ན་བྱང་སེམས་ཚོགས་
ལམ་པ་སངས་རྒྱས་ཟིན་པའི་ཕྱིར་ཏེ། བྱང་སེམས་ཚོགས་སྦྱོར་བ་རྣམས་སངས་རྒྱས་པའི་ཚེ་ན་བྱང་སེམས་ཚོགས་ལམ་པ་སངས་རྒྱས་ཟིན་པའི་ཕྱིར་ཏེ། དེ་སངས་རྒྱས་པའི་དུས་སྲིད་པའི་ཕྱིར། རོང་ཊིཀ་པ་ན་རེ། འཁོར་བ་ལ་ཕྱི་མཐའ་མེད་དོ་ཟེར་ན་དེ་མི་འཐད་
དེ། རང་གིས་ཚད་མར་ཁས་ལེན་པའི་ལུང་དང་འགལ་པའི་ཕྱིར་ཏེ། རིགས་གཏེར་ལས། ས་བོན་ཐོག་མཐའ་ཡོད་མིན་ཡང། མེས་བསྲེགས་པས་ན་ཕྱི་མཐའ་མཐོང། དེ་བཞིན་འཁོར་བ་ཐོག་མེད་ཀྱང། བདག་མེད་མཐོང་བས་ཕྱི་མཐའ་མཐོང། ཞེས་གསུངས་པའི་
ཕྱིར། བྱས་པ་ལ་ཁོ་ན་རེ། འཁོར་བའི་ཕྱི་མ་ཉམ་མེད་བར་ཐལ། དེ་ཐོག་མ་དང་མཐའ་མ་མེད་པའི་སྟོང་པ་ཉིད་ཀྱི་སྟོང་གཞི་ཆོས་ཅན་ཡིན་པའི་ཕྱིར་ན་མ་ཁྱབ་སྟེ། དུས་གསུམ་མི་དམིགས་པ་ཡིན་པར་ཐལ། དུས་གསུམ་མི་དམིགས་པའི་སྟོང་པ་ཉིད་ཀྱི་སྟོང་གཞི་

[012B] ཁྱབ་པ་སོང། འདོད་མི་ནུས་ཏེ་དུས་གསུམ་དམིགས་པ་ཡིན་པའི་ཕྱིར་ཏེ། དེ་ཚད་མས་དམིགས་པ་ཡིན་པའི་ཕྱིར། རོང་ཊིཀ་པ་འགོག་པར་འདོད་པ་ཁ་ཅིག་ན་རེ། འཁོར་བའི་མཐའ་ཡོད་པར་ཐལ། སྲིད་པའི་མཐའ་ཡོད་པའི་ཕྱིར། སྲིད་པ་ཐ་
མ་པའི་བྱང་སེམས་ཀྱི་རྒྱུད་ཀྱི་འཁོར་བ་དེ་སྲིད་པའི་མཐའ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་སྲིད་པ་ཐ་མ་པའི་བྱམྒ་སེམས་ཡིན་ཕྱིར་ཟེར་ན། འོ་ན། དེ་འཁོར་བ་པ་ཡིན་པར་ཐལ། འདོད་པའི་ཕྱིར། འདོད་ན། བྱང་སེམས་ས་གཉིས་པ་བ་དེ་འཁོར་བ་པ་
ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། འཇུག་པ་ལས་རྒྱལ་སྲས་ཟླ་བ་ལས་བྱུང་སྲིད་མིན་སྲིད་པ་ཡིན། དཔལ་གྱུར་དྲི་མ་དང་བྲལ་དྲི་མ་འདི་ཡང། ཞེས་གསུངས་པའི་ཕྱིར། གཞན་ཡང། སྲིད་པ་ཐ་མའི་བྱང་སེམས་ཡིན་ན། རང་རྒྱུད་ལ་འཁོར་བ་ཡོད་པས་ཁྱབ་
པར་ཐལ། སྲིད་པ་ཐ་མ་པའི་བྱང་སེམས་ཀྱི་རྒྱུད་ལ་འཁོར་བ་ཡོད་པའི་ཕྱིར། རྟགས་སོང། འདོད་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་པའི་བྱང་སེམས་རྒྱུན་མཐའ་བ་ཆོས་ཅན་དེར་ཐལ། དེའི་ཕྱིར། རྟགས་གསལ་གཉིས་ཀ་གྲུབ་སྟེ། ཆོས་ཅན་དེའི་ཕྱིར་
ཉན་རང་དགྲ་བཅོམ་པ་ཐེག་ཆེན་ལམ་དུ་འཇུག་པ་ནི་ལམ་གང་ནས་འཇུག་དཔྱད་པ་ལ། ཁོ་ན་རེ། ས་བརྒྱད་པ་ནས་འཇུག་ཟེར་ན། མྱུར་དུ་སངས་རྒྱས་ཐོབ་བར་འདོད་པས། དང་པོ་ཉན་ཐོས་ཀྱི་ལམ་ནས་འཇུག་རིགས་པར་ཐལ། བརྩོན་འབྲུས་ཤིན་ཏུ་འབར་པའི་ཉན་ཐོས་ཚོགས་
ལམ་བས། ཚེ་གསུམ་གྱིས་ཉན་ཐོས་དགྲ་བཅོམ་པའི་འབྲས་བུ་མངོན་དུ་བྱེད་ནུས་པ་གང་ཞིག། སངས་རྒྱས་ཐོབ་པར་བྱེད་པ་ལ། ཐེག་ཆེན་གྱི་ཚོགས་སྦྱོར་གྱི་གནས་སྐབས་སུ། གྲངས་མེད་གཅིག་མ་དག་ས་བདུན་གྱི་གནས་སྐབས་སུ་གྲངས་མེད་གཅིག། དག་

[013A]༄༅། །པ་ས་གསུམ་གྱི་གནས་སྐབས་སུ། གྲངས་མེད་གཅིག་སྟེ་གྲངས་མེད་གསུམ་གྱི་ཚོགས་བསགས་དགོས་པའི་ཕྱིར་ཏེ། ཁྱོད་ཀྱི་དམ་བཅའ་འཐད་པའི་ཕྱིར། དང་པོ་གྲུབ་སྟེ། མཛོད་ལས། མྱུར་པ་སྲིད་པ་གསུམ་གྱི་མཐར། ཞེས་གསུངས་པའི་ཕྱིར། གཉིས་
པ་གྲུབ་སྟེ། མཛོད་ལས། དེ་གྲངས་མེད་གསུམ་ལ་སངས་རྒྱས་ཞེས་གསུངས་པའི་ཕྱིར། རྩ་བར་འདོད་ན། མདོ་སྡེ་རྒྱན་ལས། དེ་ཉིད་ཡང་དང་ཡང་དུ་ནི། རང་སེམས་ཀུན་ཏུ་འཇུག་ལྡན་པས། མྱ་ངན་འདས་ལ་མདོན་དགའི་ཕྱིར། རྟོགས་པ་བུལ་པ་ཡིན་པར་འདོད་
ཅེས་བཤད་པ་མི་འཐད་པར་ཐལ། འདོད་པའི་ཕྱིར། ཁ་ཅིག། ས་དང་པོ་ནས་འཇུག་ཟེར་ན། དེ་མི་འཐད་པར་ཐལ། རིགས་པ་སྡམས་ཁེགས་པ་ཡིན་པའི་ཕྱིར། ཁ་ཅིག། ཉན་ཐོས་དགྲ་བཅོམ་གྱི་རྟོགས་པ་སྔོན་དུ་སོང་པའི་བྱང་སེམས་ཚོགས་ལམ་པ་དེ། སོ་
སོ་སྐྱེ་བོ་ཡིན་ཟེར་ན། དེ་ཆོས་ཅན། ལམ་བདེན་མ་ཐོབ་པར་ཐལ་སོ་སོ་སྐྱེ་པོ་ཡིན་པའི་ཕྱིར། ཁྱབ་སྟེ། མཛོད་ལས། ལམ་མ་ཐོབ་པ་སོ་སོ་ཡིན། སྐྱེ་བོར་འདོད། ཅེས་གསུངས་པའི་ཕྱིར། ཁ་ཅིག། དེ་ཐེག་ཆེན་འཕགས་པ་ཡིན་ཟེར་ན། དེ་ཆོས་ཅན། ཐེག་ཆེན་འཕགས་
པ་མ་ཡིན་པར་ཐལ། ཐེག་ཆེན་སོ་སྐྱེ་ཡིན་པའི་ཕྱིར་ཏེ། ཐེག་ཆེན་ཚོགས་ལམ་པ་ཡིན་པའི་ཕྱིར། བྱས་པ་ལ་ཁོ་ན་རེ། ཐེག་དམན་ཚོགས་ལམ་པ་ཡིན་ན། ཐེག་དམན་འཕགས་པ་མ་ཡིན་དགོས་པར་ཐལ། ཐེག་ཆེན་ཚོགས་ལམ་ཡིན་ན། ཐེག་ཆེན་འཕགས་པ་
མ་ཡིན་དགོས་པའི་ཕྱིར། ཟེར་ན་མ་ཁྱབ། འདོད་ན། སྤང་བྱ་གཅིག་ཆར་བའི་རྒྱུན་ཞུགས་ཀྱི་རྟོགས་པ་སྔོན་དུ་སོང་པའི་རང་རྒྱལ་ཚོགས་ལམ་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རང་རྒྱལ་ཚོགས་ལམ་པ་ཡིན་པའི་ཕྱིར་ཏེ། དེ་ཡོད་


[013B] དེ་རང་རྒྱལ་ལམ་དུ་འཇུག་པ་ཡོད་པའི་ཕྱིར་ཏེ། ཀུན་འདུས་ལས། སངས་རྒྱས་འབྱུང་བ་མེད་ན་རང་རྒྱལ་བར་འགྱུར་རོ། །ཞེས་གསུངས་པའི་ཕྱིར། རྩ་བར་འདོད་ན། དེ་ཆོས་ཅན། ཐེག་དམན་འཕགས་པ་ཡིན་པར་ཐལ། ཐེག་དམན་འཕགས་པའི་རྟོགས་པ་
སྔོན་དུ་སོང་བའི་ཐེག་དམན་གྱི་གང་ཟག་ཡིན་པའི་ཕྱིར། ཁོ་ན་རེ། ཐེག་དམན་གྱི་ཚོགས་ལམ་ཡིན་ན། ཐེག་དམན་གྱི་མི་སློབ་འམ་མ་ཡིན་དགོས་པར་ཐལ། ཐེག་ཆེན་གྱི་ཚོགས་ལམ་ཡིན་ན། ཐེག་ཆེན་གྱི་མི་སློབ་ལམ་མ་ཡིན་དགོས་པའི་ཕྱིར། འདོད་ན། ཉན་ཐོས་དགྲ་བཅོམ་
པའི་རྟོགས་པ་སྔོན་དུ་སོང་བའི་རང་རྒྱལ་གྱི་ཚོགས་ལམ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། རང་རྒྱལ་གྱི་ཚོགས་ལམ་ཡིན་པའི་ཕྱིར་ཏེ། སྤང་བྱ་གཅིག་ཆར་བའི་རྒྱུན་ཞུགས་ཀྱི་རྟོགས་པ་སྔོན་དུ་སོང་བའི་རང་རྒྱལ་གྱི་ཚོགས་ལམ་ཡོད་པའི་ཕྱིར་ན་མ་
ཁྱབ། ཁ་ཅིག། ཐེག་དམན་གྱི་ཚོགས་ལམ་ཡིན་ན་ཐེག་དམན་གྱི་འཕགས་ལམ་མ་ཡིན་དགོས་པར་ཐལ། ཐེག་ཆེན་གྱི་ཚོགས་ལམ་ཡིན་ན་ཐེག་ཆེན་གྱི་འཕགས་ལམ་མ་ཡིན་དགོས་པའི་ཕྱིར་ན་མ་ཁྱབ་འདོད་ན། སྤང་བྱ་གཅིག་ཆར་བའི་རྒྱུན་ཞུགས་ཀྱི་རྟོགས་
པ་སྔོན་དུ་སོང་པའི་རང་རྒྱལ་གྱི་ཚོགས་ལམ་ཆོས་ཅན། དེར་ཐལ། དེའི་ཕྱིར། རྟགས་གསལ་གཉིས་ཀ་གྲུབ་སྟེ། ཆོས་ཅན། དེའི་ཕྱིར། ཁོ་ན་རེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་ཆོས་ཅན། ཐེག་ཆེན་འཕགས་པ་ཡིན་པར་
ཐལ། ཐེག་ཆེན་སེམས་བསྐྱེད་ཐོབ་པའི་འཕགས་པ་ཡིན་པའི་ཕྱིར་ན་མ་ཁྱབ། བྱས་པ་ལ་ཁོ་ན་རེ། ཐེག་ཆེན་སེམས་བསྐྱེད་ཐོབ་པའི་སོ་སྐྱེ་ཡིན་ན། ཐེག་ཆེན་སོ་སྐྱེ་ཡིན་པས་མ་ཁྱབ་པར་ཐལ། འདོད་པའི་ཕྱིར། འདོད་ན། འབུད་ཅེས་ཟེར་ན། བྱང་སེམས་ཚོགས་ལམ་

[014A]༄༅། །པའི་རྟོགས་པ་སྔོན་དུ་སོང་བའི་ཉན་ཐོས་མཐོང་ལམ་པ་ཆོས་ཅན། ཐེག་ཆེན་འཕགས་པ་ཡིན་པར་ཐལ། ཐེག་ཆེན་སེམས་བསྐྱེད་ཐོབ་པའི་འཕགས་པ་ཡིན་པའི་ཕྱིར་ཏེ། འཕགས་པ་གང་ཞིག། ཐེག་ཆེན་སེམས་བསྐྱེད་ཐོབ་པའི་ཕྱིར། རྟགས་ཕྱི་མ་མ་
གྲུབ་ན། དེར་ཐལ། བྱང་སེམས་ཚོགས་ལམ་པའི་རྟོགས་པ་སྔོན་དུ་སོང་པའི་གང་ཟག་ཡིན་པའི་ཕྱིར། གཞན་ཡང། བྱང་སེམས་ཚོགས་ལམ་པའི་རྟོགས་པ་སྔོན་དུ་སོང་བའི་ཉན་ཐོས་ཚོགས་པ་ཆོས་ཅན། ཐེག་ཆེན་སོ་སྐྱེ་ཡིན་པར་ཐལ། ཐེག་ཆེན་སེམས་
བསྐྱེད་ཐོབ་པའི་སོ་སྐྱེ་ཡིན་པའི་ཕྱིར། བྱས་པ་ལ་ཁོ་ན་རེ་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་ཆོས་ཅན། ཐེག་ཆེན་འཕགས་པ་ཡིན་པར་ཐལ། ཐེག་ཆེན་སེམས་བསྐྱེད་ཐོབ་ལ་མཉམ་པའི་འཕགས་པ་ཡིན་
པའི་ཕྱིར། ཟེར་ན། དེ་ཆོས་ཅན། ཐེག་ཆེན་དགྲ་བཅོམ་པ་ཡིན་པར་ཐལ། ཐེག་ཆེན་སེམས་བསྐྱེད་ཐོབ་ལ་མཉམ་པའི་དགྲ་བཅོམ་པ་ཡིན་པའི་ཕྱིར། ཁྱབ་པ་ཁས། འདོད་ན། དེ་ཆོས་ཅན། སངས་རྒྱས་འཕགས་པ་ཡིན་པར་ཐལ། འདོད་པའི་ཕྱིར་
བྱས་པ་ཁོ་ན་རེ། ཐེག་ཆེན་གྱི་ལམ་རྒྱུད་ལ་ལྡན་པའི་འཕགས་པ་ཡིན་ན། ཐེག་ཆེན་འཕགས་པ་ཡིན་པས་ཁྱབ་ན། ཐེག་ཆེན་ལམ་རྒྱུད་ལྡན་གྱི་དགྲ་བཅོམ་པ་ཡིན་ན། ཐེག་ཆེན་དགྲ་བཅོམ་པ་ཡིན་པས་ཁྱབ་པར་ཐལ། ཁྱོད་ཀྱི་གོང་གི་ཁྱབ་པ་དེ་ལ་ཁྱབ་འབྲེལ་
ཅིག་ཡོད་པའི་ཕྱིར། འདོད་ན། ཐེག་ཆེན་གྱི་མཐོང་ལམ་རྒྱུད་ལྡན་གྱི་དགྲ་བཅོམ་པ་ཡིན་ན། ཐེག་ཆེན་དགྲ་བཅོམ་པ་ཡིན་པས་ཁྱབ་པར་ཐལ། ཐེག་ཆེན་གྱི་མཐོང་ལམ་རྒྱུད་ལྡན་གྱི་འཕགས་པ་ཡིན་ན། ཐེག་ཆེན་འཕགས་པ་ཡིན་དགོས་པའི་ཕྱིར་རྟགས་

[014B] གང་ཟག་གི་བདག་མེད་ཡིན་པའི་ཕྱིར་ཟེར་ན་འཕགས་པ་ཆོས་ཅན། ཐེག་ཆེན་གྱི་མཐོང་ལམ་རྒྱུད་ལྡན་གྱི་འཕགས་པ་ཡིན་པའི་ཕྱིར་ཏེ། ཐེག་ཆེན་གྱི་མཐོང་ལམ་དེ་འཕགས་རྒྱུད་ཀྱི་མཁྱེན་པ་ཡིན་པའི་ཕྱིར་ཏེ། ལམ་
བདེན་ཡིན་པའི་ཕྱིར། གཞན་ཡང། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་པའི་བྱང་སེམས་ཚོགས་ལམ་པ་དེ། བྱང་སེམས་འཕགས་པ་ཡིན་པར་ཐལ། དེ་ཐེག་ཆེན་འཕགས་པ་ཡིན་པའི་ཕྱིར་འདོད་ན། དེ་ཆོས་ཅན། དོན་དམ་སེམས་བསྐྱེད་ཐོབ་པའི་
སེམས་དཔའ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། བྱང་སེམས་ཚོགས་ལམ་པ་ཡིན་པའི་ཕྱིར། བྱས་པ་ལ་ཁོ་ན་རེ། དེ་ཐེག་ཆེན་འཕགས་པ་ཡིན་པར་ཐལ། དེའི་རྟོགས་པ་སྔོན་དུ་སོང་བའི་ཐེག་ཆེན་གྱི་ཚོགས་ལམ་དེ། ལམ་ཤེས་ཡིན་པའི་ཕྱིར་ཟེར་ན་སྟོང་
ཉིད་མངོན་སུམ་དུ་རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་མ་སོང་ཞིག། སྟོང་ཉིད་མ་རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་ཚོགས་ལམ་ཆོས་ཅན། རང་རྒྱུད་ལྡན་གྱི་གང་ཟག་གི་རྒྱུད་ཀྱི་སྟོང་ཉིད་མངོན་སུམ་དུ་
རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་གང་ཟག་གི་རྒྱུད་ཀྱི་མངོན་པར་རྟོགས་པ་ཡིན་པར་ཐལ། ལམ་ཤེས་ཡིན་པའི་ཕྱིར་ཏེ་ཐེག་ཆེན་འཕགས་རྒྱུད་ཀྱི་མཁྱེན་པ་ཡིན་པའི་ཕྱིར་ཏེ། དེ་ལྟ་བུའི་བྱང་སེམས་ཚོགས་ལམ་པ་དེ་ཐེག་ཆེན་འཕགས་པ་ཡིན་པའི་
ཕྱིར། རྟགས་ཁས། འདོད་ན། དེ་འདྲའི་བྱང་སེམས་ཚོགས་ལམ་པ་དེས་སྟོང་ཉིད་མངོན་སུམ་དུ་རྟོགས་པར་ཐལ་ལོ། །གཞན་ཡང་སྟོང་ཉིད་མངོན་སུམ་དུ་རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་ལམ་དུ་འཇུག་ཁ་མའི་གང་ཟག་དེ། ལམ་

[015A]༄༅། །ཤེས་གསར་དུ་སྐྱེ་པའི་རྟེན་གྱི་གང་ཟག་ཡིན་པར་ཐལ་དེའི་རྟོགས་པ་སྔོན་དུ་སོང་བའི་ཐེག་ཆེན་ཚོགས་ལམ་སྐད་ཅིག་དང་པོ་ལམ་ཤེས་ཡིན་པའི་ཕྱིར། རྟགས་སོང། འདོད་ན། དེ་ཆོས་ཅན། བྱང་ཆུབ་ཏུ་སེམས་བསྐེད་པའི་གང་ཟག་ཡིན་པར་ཐལ་
ལོ། །ཁྱབ་པ་ཁས། འགྲེལ་བ་ལས། དེ་ཡང་བྱང་ཆུབ་ཏུ་སེམས་བསྐེད་པ་ཁོ་ན་ཡིན་པས། ཡུལ་སོ་སོར་ངེས་པ་ཡིན་ནོ། །ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། ཐེག་ཆེན་ལམ་དུ་འཇུག་ཁ་མའི་གང་ཟག་ཡིན་པའི་ཕྱིར། གཞན་ཡང། རྣམ་བཤད་ལས་
མཚན་གཞི། ཉན་ཐོས་ཀྱི་ལམ་ཤེས་པའི་ལམ་ཤེས་སོགས། སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་འཕགས་པའི་མངོན་པར་རྟོགས་པ་མཐའ་དག་གོ། ཞེས་བཤད་པ་མི་འཐད་པར་ཐལ། བྱང་སེམས་ཚོགས་ལམ་པའི་རྒྱུད་
ལ་ལམ་ཤེས་ཡོད་པའི་ཕྱིར། གཞན་ཡང། རྣམ་བཤད་ལས་ས་མཚམས་ནི། ཐེག་པ་ཆེན་པོའི་མཐོང་ལམ་ནས་སངས་རྒྱས་ཀྱིས་སའི་བར་དོ། །ཞེས་གསུངས་པ་མི་འཐད་པར་ཐལ། བྱང་སེམས་ཚོགས་ལམ་པའི་རྒྱུད་ལ་ལམ་ཤེས་ཡོད་པའི་ཕྱིར། བྱས་པ་ལ་
ཁོ་ན་རེ། སྐྱོན་མེད་དེ། རྣམ་བཤད་ལས། དེ་ལྟར་བཤད་པ་དེ་དམན་ལམ་སྔོན་དུ་མ་སོང་པའི་དབང་དུ་མཛད་ནས་བཤད་པའི་ཕྱིར། ཟེར་ན། རྣམ་བཤད་ལས། མཚན་ཉིད་ནི་ཞེས་སོགས་བཤད་ན་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་པའི་ཐེག་ཆེན་
གྱི་ཚོགས་ལམ་ཡིན་ན། ལམ་ཤེས་ཡིན་མི་དགོས་པར་ཐལ། དེ་ཡང་དམན་ལམ་སྔོན་དུ་མ་སོང་བའི་དབང་དུ་མཛད་ནས་བཤད་པའི་ཕྱིར། ཁྱབ་པ་འགྲིག། ཁོ་ན་རེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ལ་

[015B] དེ་མི་འཐད་པར་ཐལ། རྣམ་བཤད་ལས། དེ་ནི་མཐོང་ལམ་ཡང་ཆད་ལ་ཡོད་ཀྱི་སོ་སོ་སྐྱེ་བོ་ལ་ནི་མེད་དོ། །ཞེས་གསུངས་པའི་ཕྱིར། གཞན་ཡང། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་པའི་ཐེག་ཆེན་གྱི་ཚོགས་ལམ་སྐད་ཅིག་དང་
པོ་ལ་གནས་པའི་སེམས་དཔའ་ཆོས་ཅན། ཐེག་ཆེན་གྱི་ལམ་བདེན་ཐོབ་པར་ཐལ། ཐེག་ཆེན་འཕགས་པ་ཡིན་པའི་ཕྱིར། འདོད་ན། དེའི་རྒྱུད་ཀྱི་ལམ་བདེན་དེ་ཐེག་ཆེན་གྱི་ལམ་བདེན་ཡིན་པར་ཐལ། འདོད་པའི་ཕྱིར། འདོད་ན། དེའི་རྒྱུད་ཀྱི་འགོག་བདེན་ཐེག་ཆེན་
གྱི་འགོག་བདེན་ཡིན་པར་ཐལ། དེའི་རྒྱུད་ལ་དེ་ཡོད་པ་གང་ཞིག་འདོད་པའི་ཕྱིར། འདོད་ན། དེའི་རྒྱུད་ཀྱི་འགོག་བདེན་ཆོས་ཅན་རང་ཐོབ་བྱེད་ཀྱི་ཐབས་སུ་གྱུར་པའི་ཐེག་ཆེན་གྱི་ལམ་བདེན་ལ་བརྟེན་ནས་ཐོབ་པར་ཐལ། འདོད་པའི་ཕྱིར། འདོད་ན། ཐེག་ཆེན་ལམ་དུ་
འཇུག་ཁ་མའི་གང་ཟག་གི་རྒྱུད་ལ་ཐེག་ཆེན་གྱི་ལམ་བདེན་ཡོད་པར་ཐལ་ལོ། །བྱས་པ་ལ་ཁོ་ན་རེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་ཆོས་ཅན་ཐེག་ཆེན་འཕགས་པ་ཡིན་པར་ཐལ། བྱང་སེམས་འཕགས་
པ་ཡིན་པའི་ཕྱིར་ཏེ། བྱང་སེམས་དགྲ་བཅོམ་པ་ཡིན་པའི་ཕྱིར་བྱང་སེམས་དང་དགྲ་བཅོམ་པའི་གཞི་མཐུན་ཡིན་པའི་ཕྱིར་ན་མ་ཁྱབ། དེ་ཆོས་ཅན། ཐེག་ཆེན་དགྲ་བཅོམ་ཡིན་ཡིན་པར་ཐལ། ཐེག་ཆེན་གྱི་གང་ཟག་དང་དགྲ་བཅོམ་གྱི་གཞི་མཐུན་ཡིན་པའི་
ཕྱིར། ཁྱབ་པ་ཁས། འདོད་ན། དེ་ཆོས་ཅན། སངས་རྒྱས་འཕགས་པ་ཡིན་པར་ཐལ། འདོད་པའི་ཕྱིར། ཁ་ཅིག། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་པའི་བྱང་སེམས་ཚོགས་ལམ་པ་དེ་ཐེག་ཆེན་སོ་སྐྱེ་ཡང་མིན། ཐེག་ཆེན་འཕགས་པ་ཡ་

[016A]༄༅། །མིན་ཟེར་ན་གང་ཟག་དེ་ལ་སྐྱེ་འཕགས་གཉིས་སུ་གྲངས་མ་ངེས་པར་ཐལ། ཐེག་ཆེན་གྱི་གང་ཟག་དེ་ལ། ཐེག་ཆེན་གྱི་སྐྱེ་འཕགས་གཉིས་སུ་གྲངས་མ་ངེས་པའི་ཕྱིར་ཏེ་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་པའི་བྱང་སེམས་
ཚོགས་ལམ་པ་དེ། ཐེག་ཆེན་གྱི་གང་ཟག་གང་ཞིག། དེ་ཐེག་ཆེན་སོ་སྐྱེ་ཡང་མ་ཡིན། ཐེག་ཆེན་འཕགས་པ་ཡང་མ་ཡིན་པའི་ཕྱིར། རྟགས་ཁས། ཁ་ཅིག། དེ་འཕགས་པ་ཕུང་སུམ་པ་ཡིན་ཟེར་ན། དེ་དགྲ་བཅོམ་ཕུང་སུམ་པ་ཡིན་པར་ཐལ་
འདོད་པའི་ཕྱིར། འདོད་ན། དགྲ་བཅོམ་ཕུང་གསུམ་པ་ཡིན་ན་འཕགས་པ་ཕུང་སུམ་པ་ཡིན་དགོས་པར་ཐལ། དགྲ་བཅོམ་ཕུང་སུམ་པ་ཡོད་པའི་ཕྱིར། འདོད་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་མཐོང་ལམ་པ་དེ་
དགྲ་བཅོམ་ཕུང་སུམ་པ་ཡིན་པར་ཐལ། དེའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་དེ། དགྲ་བཅོམ་ཕུང་སུམ་པ་ཡིན་པའི་ཕྱིར། རྟགས་ཁས། འདོད་ན། དེ་འཕགས་པ་ཕུང་སུམ་པ་ཡིན་པར་ཐལ། འདོད་པའི་ཕྱིར། ཁྱབ་པ་ཁས་
འདོད་ན། དེ་ཐེག་ཆེན་འཕགས་པ་མ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། བྱང་སེམས་མཐོང་ལམ་པ་ཡིན་པའི་ཕྱིར། གཞན་ཡང། སྤང་བྱ་གཅིག་ཆར་བའི་རྒྱུན་ཞུགས་ཀྱི་རྟོགས་པ་སྔོན་དུ་སོང་བའི་རང་རྒྱལ་ཚོགས་ལམ་པ་དེ། འཕགས་པ་
ཕུང་སུམ་པ་ཡིན་པར་ཐལ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་དེ་འཕགས་པ་ཕུང་སུམ་པ་ཡིན་པའི་ཕྱིར། རྟགས་ཁས། འདོད་ན། དེ་ཐེག་དམན་འཕགས་པ་ཕུང་སུམ་པ་ཡིན་པར་ཐལ། འདོད་

[016B] འདོད་ན། དེ་ཆོས་ཅན། ཐེག་དམན་འཕགས་པ་མ་ཡིན་པར་ཐལ། འདོད་པའི་ཕྱིར། གཞན་ཡང། སྤང་བྱ་གཅིག་ཆར་བའི་རྒྱུན་བཞུགས་ཀྱི་རྟོགས་པ་སྔོན་དུ་སོང་བའི་རང་རྒྱལ་ཚོགས་ལམ་པ་ཆོས་ཅན། ཐེག་དམན་འཕགས་པ་ཕུང་སུམ་པ་མ་ཡིན་པར་ཐལ་
ཐེག་དམན་ཚོགས་ལམ་པ་ཡིན་པའི་ཕྱིར་ཏེ། རང་རྒྱལ་ཚོགས་ལམ་པ་ཡིན་པའི་ཕྱིར། གཞན་ཡང། ཐེག་ཆེན་འཕགས་པ་ཕུང་སུམ་པ་ཡོད་པར་ཐལ། ཐེག་དམན་འཕགས་པ་ཕུང་སུམ་པ་ཡོད་པའི་ཕྱིར། ཁ་ཅིག། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་
པའི་བྱང་སེམས་ཚོགས་ལམ་པ་དེ་དགྲ་བཅོམ་པ་མ་ཡིན་ཟེར་ན། དེ་ཆོས་ཅན། དགྲ་བཅོམ་པ་ཡིན་པར་ཐལ། སྲིད་ཉོན་དགུ་པ་ཟད་པར་སྤངས་པའི་གང་ཟག་ཡིན་པའི་ཕྱིར། ཁྱབ་སྟེ། མཛོད་ལས། དགུ་པའི་བར་ཆད་མེད་ལམ་ཡང། དེ་ནི་རྡོ་རྗེ་ལྟ་བུ་ཡིན། དེ་ཟད་ཐོབ་དང་ཟད་པ་ཤེས་
དེ་ཆེ་དེ་མི་སློབ་དགྲ་བཅོམ། ཞེས་གསུངས་པའི་ཕྱིར། བྱས་པ་ལ་ཁོ་ན་རེ། དགྲ་བཅོམ་པའི་སྤངས་རྟོགས་ཐོབ་ལམ་ཉམས་པའི་གང་ཟག་ཡིན་ན་དགྲ་བཅོམ་པ་ཡིན་དགོས་པར་ཐལ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་དེ། དགྲ་
བཅོམ་པ་ཡིན་པའི་ཕྱིར། འདོད་ན། དེ་ཆོས་ཅན། དགྲ་བཅོམ་འབྲས་གནས་ཡིན་པར་ཐལ། དགྲ་བཅོམ་འབྲས་གནས་ཀྱི་སྤངས་རྟོགས་ཐོབ་ལམ་ཉམས་པའི་གང་ཟག་ཡིན་པའི་ཕྱིར། ཁྱབ་པ་འགྲིག་ཟེར་ན་མི་མཚུངས་སོ། །ཁ་ཅིག། ཉན་ཐོས་དགྲ་བཅོམ་པའི་རྟོགས་
པ་སྔོན་དུ་སོང་བའི་བྱང་སེམས་ཚོགས་ལམ་པ་དེ། དགྲ་བཅོམ་པ་ཡིན་ཀྱང་མི་སློབ་པ་མ་ཡིན་ཟེར་ན། འཕགས་པའི་སྤངས་རྟོགས་ཐོབ་ལམ་ཉམས་པ་ཅིག་སྲིད་པར་ཐལ། མི་སློབ་པ་སློབ་པར་འགྱུར་པ་སྲིད་པའི་ཕྱིར་ཏེ། ཉན་ཐོས་དགྲ་བཅོམ་པ་དེ་མི་སྤོབ་པ་ཡིན་པ་གང་

[017A]༄༅། །ཞིག། དེའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་སློབ་པ་ཡིན་པའི་ཕྱིར། ཕྱིར་དངོས། དང་པོ་གྲུབ་སྟེ། དེ་ཉན་ཐོས་མི་སློབ་པ་ཡིན་པའི་ཕྱིར་ཏེ། ཉན་ཐོས་མི་སློབ་པ་ཡོད་པའི་ཕྱིར། གཞན་ཡང། ཉན་ཐོས་དགྲ་བཅོམ་མི་སློབ་པ་ཡིན་པར་ཐལ། དེའི་རྒྱུད་ཀྱི་
མཁྱེན་པ་མི་སློབ་ལམ་ཡིན་པའི་ཕྱིར་ཏེ། དེ་ཉན་ཐོས་ཀྱི་མི་སློབ་ལམ་ཡིན་པའི་ཕྱིར་ཏེ། ཉན་ཐོས་ཀྱི་མི་སློབ་ལམ་ཡོད་པའི་ཕྱིར་ཏེ། དེའི་ལམ་ལྔ་ཡོད་པའི་ཕྱིར། བྱས་པ་ལ་ཁོ་ན་རེ་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་ཆོས་ཅན། ཐེག་
པ་རང་ལུགས་ཀྱི་བསླབ་བྱ་མཐར་ཕྱིན་པའི་གང་ཟག་ཡིན་པར་ཐལ། མི་སློབ་པ་ཡིན་པའི་ཕྱིར། ན་མ་ཁྱབ། འདོད་ན། དེ་ཆོས་ཅན། ཐེག་ཆེན་དགྲ་བཅོམ་པ་ཡིན་པར་ཐལ། ཐེག་ཆེན་གང་ཟག་གང་ཞིག། ཐེག་པ་རང་ལུགས་ཀྱི་བསླབ་བྱ་མཐར་ཕྱིན་པའི་གང་ཟག་ཡིན་
པའི་ཕྱིར། འདོད་ན། དེ་ཆོས་ཅན། སངས་རྒྱས་འཕགས་པ་ཡིན་པར་ཐལ་ལོ། གཞན་ཡང། ཉན་ཐོས་དགྲ་བཅོམ་པའི་རྒྱུད་ལ་ཐེག་དམན་གྱི་ཐར་ལམ་མེད་པར་ཐལ། དེའི་རྒྱུད་ལ་ཐེག་དམན་གྱི་ལམ་ལྔ་པོ་གང་རུང་མེད་པའི་ཕྱིར། མ་གྲུབ་ན་དེར་ཐལ་དེའི་རྒྱུད་ལ་ཐེག་
དམན་གྱི་ཚོགས་ལམ་ཡང་མེད། སྦྱོར་ལམ་འང་མེད། མཐོང་ལམ་ཡང་མེད། སྒོམ་ལམ་ཡང་མེད། མི་སློབ་ལམ་ཡང་མེད་པའི་ཕྱིར་དང་པོ་བཞི་རེ་རེ་ནས་གྲུབ་སྟེ། དགྲ་བཅོམ་ཡིན་པའི་ཕྱིར་ཕྱི་མ་གྲུབ་སྟེ། སློབ་པ་ཡིན་པའི་ཕྱིར། གཞན་ཡང། མི་སློབ་པའི་ལྔ་ཕྲུགས་
དང། ཕུན་ཚོགས་འོག་མའི་ལྔ་ཕྲུགས་གཉིས་ལ་ཟློས་སྐྱོན་ཡོད་པར་ཐལ། མི་སློབ་པའི་རྣམ་གྲོལ་ལམ་ཡིན་ན། མི་སློབ་པའི་རྣམ་གྲོལ་ལམ་ཕུན་སུམ་ཚོགས་པ་ཡིན་དགོས་པའི་ཕྱིར་ཏེ། ཉན་ཐོས་དགྲ་བཅོམ་པ་མི་སློབ་པ་མ་ཡིན་པའི་ཕྱིར། རྟགས་ཁས་

[017B] མདོ་ལས། གང་ཟག་གཅིག་མ་གཏོགས་པ་ནི་འདི་ལྟ་སྟེ། སློབ་པ་རྒྱུན་དུ་ཞུགས་པ་ཀུན་དགའ་བོའོ། །ཞེས་པ་མི་འཐད་པར་ཐལ། མདོའི་གླེང་གཞིའི་འཁོར་གྱི་གདུལ་བྱར་གྱུར་པའི་མི་སློབ་པ་མེད་པའི་ཕྱིར་ཏེ། མི་སློབ་པ་ཡིན་ན་སངས་རྒྱས་འཕགས་པ་ཡིན་
དགོས་པའི་ཕྱིར།། །གཉིས་པ་རང་ལུགས་བཞག་པ་ལ། མཐར་ཐུག་ཐེག་པ་གཅིག་ཏུ་སྒྲུབ་པ་དང། མཐར་ཐུག་ཐེག་པ་གསུམ་དུ་གྲུབ་པར་འདོད་པའི་ལུགས་བཤད་པ་དང། འཁོར་བ་ལ་མཐའ་ཡོད་མེད་དཔྱད་པ་དང། ཉན་རང་དགྲ་བཅོམ་པ་རྣམས་ཐེག་ཆེན་ལམ་དུ་
འཇུག་པ་ན་ལམ་གང་ནས་འཇུག་དཔྱད་པ་དང་བཞི་ལས། དང་པོ་ནི། མཐར་ཐུག་ཐེག་པ་གཅིག་ཏུ་གྲུབ་པ་ཡིན་པའི་ཕྱིར་ཏེ། དེ་ལྟར་ལུང་གིས་ཀྱང་འགྲུབ། རིགས་པས་ཀྱང་འགྲུབ་པའི་ཕྱིར་དང་པོ་གྲུབ་སྟེ། དམ་ཆོས་པད་དཀར་དང། ལང་ཀར་གཤེགས་པའི་མདོ་དང། འཕགས་པ་
དཔལ་ཕྲེང་གི་མདོ་དང། བདེན་པ་པོའི་ལེའུ་སོགས་ལས་བཤད་པའི་ཕྱིར། གཉིས་པ་གྲུབ་སྟེ། དམ་ཆོས་པད་དཀར་ལས་དྲང་སོང་ཆེན་པོས་ཐེག་པ་གསུམ་བསྟན་པ། །རྣམ་འདྲེན་རྣམས་ཀྱི་ཐབས་ལ་མཁས་པ་སྟེ། ཐེག་པ་གཅིག་སྟེ་གཉིས་སུ་ཡོང་མ་ཡིན། །དཀྲི་བའི་དོན་དུ་
ཐེག་པ་གསུམ་བསྟན་ཏོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། སེམས་ཅན་ཐམས་ཅད་སངས་རྒྱས་རུང་ཡིན་པའི་ཕྱིར་ཏེ་སེམས་ཅན་ཐམས་ཅད་ཀྱི་རྒྱུད་ཀྱི་སྒྲིབ་པ་དེ་གཉེན་པོས་འབྲལ་རུང་ཡིན་པའི་ཕྱིར་ཏེ། སེམས་ཅན་ཐམས་ཅད་ཀྱི་རྒྱུད་ཀྱི་བདེན་འཛིན་དེ་སེམས་རྒྱུད་ལ་
འབྲལ་རུང་གློ་བུར་བ་ཡིན་པའི་ཕྱིར་ཏེ། སེམས་ཅན་གྱི་སེམས་བདེན་སྟོང་གང་ཞིག། བདེན་སྟོང་ལ་ངོ་བོ་མི་འདྲ་བའི་ཁྱད་པར་མེད་པའི་ཕྱིར། གཉིས་པ་ནི་རྣམ་རིག་པ་ན་རེ། མཐར་ཐུག་པ་གནུམ་དུ་གྲུབ་པར་ལུང་གིས་འགྲུབ་པར་ལུང་གིས་འགྲུབ་པ་ཡིན་ཏེ། །མདོ་སྡེ་དགོངས་འགྲེལ་ལས་དེ་ལྟར་

[018A]༄༅། །བཤད་པའི་ཕྱིར། མཐར་ཐུག་ཐེག་པ་གསུམ་དུ་གྲུབ་པར་རིགས་པས་གྲུབ་སྟེ། སེམས་ཅན་གྱི་རྒྱུད་ཀྱི་ཐེག་པ་སོ་སོའི་ལམ་དུ་དཀྲི་བར་རུང་བའི་བྲག་མེད་ཡེ་ཤེས་ཀྱི་ས་བོན་དེ་དོན་དམ་པར་རིགས་སོ་སོར་ངེས་པ་ཡིན་པའི་ཕྱིར་ཏེ། གཞན་དབང་དང་ཡོངས་
གྲུབ་གཉིས་བདེན་པར་གྲུབ་པ་ཡིན་པའི་ཕྱིར། ཐེག་པ་གཅིག་ཏུ་གྲུབ་པར་སྟོན་པའི་མདོ་དེ། དྲང་དོན་དགོངས་པ་ཅན་གྱི་མདོ་ཡིན་པའི་ཕྱིར་ཏེ། དེ་ལ་དགོངས་གཞི། དགོས་པ། དངོས་ལ་གནོད་བྱེད་དང་གསུམ་ཡོད་པའི་ཕྱིར། དང་པོ་ཡོད་དེ། ཐེག་པ་གསུམ་གྱི་ཆོས་དབྱིངས་ནམ་
མཁའ་ལྟར་ངོ་བོ་ཐ་མི་དད་པ་སོགས་དགོངས་གཞི་བདུན་ལ་དགོངས་ནས་གསུངས་པའི་ཕྱིར། གཉིས་པ་ཡོད་དེ། ཉན་ཐོས་སུ་རིགས་མ་ངེས་པ་རྣམས། ཐེག་ཆེན་ལམ་དུ་ཁ་དྲངས་པ་དང་ཐེག་ཆེན་དུ་རིགས་ངེས་པ་རྣམས་ཐེག་པ་གཞན་དུ་མི་ལྟུང་བར་རྗེས་སུ་བཟུང་
པའི་ཆེད་ཡིན་པའི་ཕྱིར། གསུམ་པ་ཡོད་དེ་གཞན་དབང་ཡོངས་གྲུབ་གཉིས་བདེན་པར་གྲུབ་གཉིས་བདེན་པར་གྲུབ་པ་ཡིན་པའི་ཕྱིར། ཞེས་ཟེར། གསུམ་པ་ནི། འཁོར་བ་ལ་ཐོག་མའི་མཐའ་མེད་ཀྱང། དེ་ལ་ཕྱི་མའི་མཐའ་ཡོད་པ་ཡིན་པའི་ཕྱིར་ཏེ། འགྲེལ་ཆེན་ལས། གང་གཉེན་པའི་ཕྱོགས་
དང་ཕྲད་པ་ན། འགྲིབ་པའི་ཆོས་ཅན་དུ་སྣང་བ་དེ་ནི། གཉེན་པོའི་ཕྱོགས་ཤིན་ཏུ་འཕེལ་བ་ན། ཤིན་ཏུ་འགྲིབ་པར་འགྱུར་བ་སྲིད་པ་ཡིན་པའི་ཕྱིར་ཏེ། དཔེར་ན། གསེར་གྱི་དྲི་མ་ལ་སོགས་པ་བཞིན་ནོ། །འཁོར་བ་ན་ཡང་བདག་མེད་པའི་མཚན་ཉིད་ཀྱི་གཉེན་པའི་ཕྱོགས་མངོན་དུ་
གྱུར་པ་ན། འགྲིབ་པའི་ཆོས་ཅན་ཡིན་ནོ། །ཞེས་བྱའི་རང་བཞིན་གྱི་གཏན་ཚིགས་ཀྱིས་འཁོར་བ་རྒྱུན་འཆད་པ་ཡིན་ནོ། །ཞེས་གསུངས་པའི་ཕྱིར། བཞི་པ་ནི། ཉན་ཐོས་དགྲ་བཅོམ་པ་རྣམས་ཐེག་ཆེན་ལམ་དུ་འཇུག་པ་ན། དང་པོར་ཐེག་ཆེན་གྱི་ཚོགས་ལམ་ནས་འཇུག་པ་

[018B] སངས་རྒྱས་པ་ལ་ཐེག་ཆེན་ཚོགས་སྦྱོར་གྱི་གནས་སུ་གྲངས་མེད་གཅིག། མདག་ས་བདུན་གྱི་གནས་སྐབས་སུ་གྲངས་མེད་གཅིག་དག་པས་གསུམ་གྱི་གནས་སྐབས་སུ་གྲངས་མེད་གཅིག་སྟེ་གྲངས་མེད་གསུམ་གྱི་ཚོགས་པ་སོགས་དགོས་པ་ཡིན་པའི་ཕྱིར། གསུམ་
བརྩོད་པ་སྤོང་བ་ལ་ཁོ་ན་རེ། སེམས་ཅན་ཐམས་ཅད་ཀྱི་རྒྱུད་ལ་སྒྲིབ་པ་ཡོད་པར་ཐལ། སེམས་ཅན་ཐམས་ཅད་ཀྱི་རྒྱུད་ཀྱི་སྒྲིབ་པ་དེ་གཉེན་པོས་སྤོང་རུང་ཡིན་པའི་ཕྱིར། འདོད་ན་བྱང་སེམས་རྒྱུན་མཐའ་བའི་རྒྱུད་ལ་སྒྲིབ་པ་ཡོད་པར་ཐལ་འདོད་པའི་ཕྱིར་ན་མ་ཁྱབ་སྟེ། འོ་ན། ལྷག་
མེད་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྒྱུད་ལ་སྡུག་བསྔལ་ཡོད་པར་ཐལ། སེམས་ཅན་ཐམས་ཅད་ཀྱི་རྒྱུད་ལ་སྡུག་བསྔལ་ཡོད་པའི་ཕྱིར། དེར་ཐལ། སངས་རྒྱས་འཕགས་པའི་རྒྱུད་ཀྱི་སྙིང་རྗེ་ཆེན་པོ་དེ། སེམས་ཅན་ཐམས་ཅད་སྡུག་བསྔལ་དང་བྲལ་
འདོད་ཀྱིས་རྣམས་ཅན་གྱི་བློ་ཡིན་པའི་ཕྱིར། བྱས་པ་ལ་ཁོ་ན་རེ། མཐར་ཐུག་ཐེག་པ་གསུམ་དུ་མ་གྲུབ་པར་ཐལ། མཐར་ཐུག་ཐེག་པ་གསུམ་དུ་གྲུབ་པར་སྟོན་པའི་ཡོད་དེ། དྲང་དོན་དགོངས་པ་ཅན་གྱི་མདོ་ཡིན་པའི་ཕྱིར། འདོད་མི་ནུས་ཏེ། མཐར་ཐུག་ཐེག་པ་དུ་
མ་གྲུབ་པའི་ཕྱིར་ཏེ། མཐར་ཐུག་གི་ཐེག་པ་དུ་མ་གྲུབ་པའི་ཕྱིར་ན་མ་ཁྱབ། མ་གྲུབ་ན་དེར་ཐལ། རྣམ་མཁྱེན་དུ་མ་གྲུབ་པ་གང་ཞིག། རྣམ་མཁྱེན་ཡིན་ན་མཐར་ཐུག་གི་ཐེག་པ་ཡིན་དགོས་པའི་ཕྱིར། ཡང་ཁོ་ན་རེ། མཐར་ཐུག་ཐེག་པ་དུ་མ་གྲུབ་པར་ཐལ་
མཐར་ཐུག་ཐེག་ཆེན་གྱི་ཐེག་པ་དུ་མ་གྲུབ་པའི་ཕྱིར་ན་མ་ཁྱབ་སྟེ། སློབ་ལམ་ན་མཁྱེན་གསུམ་ཡོད་པར་ཐལ། དེ་ན་ཉན་ཐོས་ཀྱི་མཁྱེན་པ་རང་རྒྱལ་ཀྱི་མཁྱེན་པ། བྱང་སེམས་ཀྱི་མཁྱེན་པ་གསུམ་ཡོད་པའི་ཕྱིར། ཁྱབ་པ་ཁས།།།བྱང་ཆུབ་སེམས་དཔའ་

[019A]༄༅། །འཁོར་བ་ཇི་སྲིད་བར་འགྲོ་བའི་དོན་བྱེད་པ་ཉིད་ཀྱི་ཞེས་སོགས་ཀྱི་སྐབས་སུ་སྦྱོར་བ་དང། མཐའ་དཔྱད་པ་གཉིས་ལས། དམན་ལམ་སྔོན་དུ་མ་སོང་བའི་བྱང་སེམས་འཕགས་པ་ཆོས་ཅན། ཁྱོད་ཀྱི་རྒྱུད་ཀྱི་ལམ་ཤེས་དེ། བྱན་ཐོས་ཀྱི་ལམ་
ལས་རང་བཞིན་གྱིས་སྒོ་ནས་ཁྱད་པར་དུ་འཕགས་པ་ཡིན་ཏེ་ཁྱོད་རང་རྒྱུད་ཀྱི་འདོད་པའི་ཟག་པ་དང་སྲིད་པའི་ཟག་པ་གཞན་དོས་བྱེད་པའི་ཡན་ལག་དུ་བསྒྱུར་བ་ལ་མཁས་པའི་རྒྱལ་སྲས་འཕགས་པ་ཡིན་པའི་ཕྱིར། བྱས་པ་ལ་ཁོ་ན་རེ། དེའི་རྒྱུད་ལ་འདོད་
པའི་སས་བསྡུས་ཀྱི་འདོད་ཆགས་ཡོད་པར་ཐལ་ལོ། འདོད་མི་ནུས་ཏེ་དེ་འདོད་པ་ལ་འདོད་ཆགས་དང་བྲལ་བའི་གང་ཟག་ཡིན་པའི་ཕྱིར་ཏེ། བསམ་གཏན་གྱི་དངོས་གཞི་སྙོམས་འཇུག་ཐོབ་ལ་མཉམས་པའི་གང་ཟག་ཡིན་ཕྱི་ཟེར་ན་མ་ཁྱབ། གཉིས་པ་ལ་
ཅིག། བྱང་སེམས་འཕགས་པའི་རྒྱུད་ཀྱི་སྙིང་རྗེ་དང་སྨོན་ལམ་རྣམས་སྐབས་འདིར་བསྟན་པའི་བྱང་སེམས་འཕགས་པས་ཆེད་དུ་གཉེར་ནས་མི་སྤོང་རྒྱུའི་ཉོན་མོངས་ཡིན་ཟེར་ན། དེ་ཆོས་ཅན་ཉན་ཐོས་སློབ་པའི་འཕགས་པས་སྤང་བྱ་ལ་གཙོ་བོར་
བྱས་ནས་སྤོང་བའི་ཉོན་མོངས་ཡིན་པར་ཐལ། འདོད་པའི་ཕྱིར་དེ་ལ་ཁྱབ་པ་ཡོད་དེ། ཉན་ཐོས་སློབ་པ་འཕགས་པས་སྐབས་འདོའི་ཉོན་མོངས་སྤང་བྱའི་གཙོ་བོར་བྱས་ནས་སྤོང། བྱང་སེམས་འཕགས་པས་སྐབས་འདིར་བསྟན་པའི་ཉོན་མོངས་སྤང་
བྱའི་གཙོ་བོར་བྱས་ནས་མི་སྤོང་བའི་རྒྱུ་མཚན་གྱིས་བྱང་སེམས་འཕགས་པའི་རྒྱུད་ཀྱི་ཉན་ཐོས་ཀྱི་ལམ་ཤེས་པའི་ལམ་ཤེས་དེ་ཉན་ཐོས་ཀྱི་ལམ་ལས་རང་བཞིན་གྱིས་ཁྱད་པར་དུ་འཕགས་པ་ཡིན་པའི་ཕྱིར། མ་གྲུབ་ན་དེར་ཐལ། ཉི་ཁྲི་སྣང་བ་ལས། རང་

[019B]འབྲས་བུ་དང། ལམ་གྱི་རྟོགས་པ་སོ་སོར་ངེས་པ་དེ་ལྟར་བྱང་ཆུབ་སེམས་དཔའི་ལམ་ཤེས་པ་ཉིད་ནི་མ་ཡིན་ཏེ། ཉོན་མོངས་པ་རྣམ་པ་ཐམས་ཅད་དུ་སྤོང་བ་མ་ཡིན་པའི་ཕྱིར། ཞེས་རང་གི་ངོ་བོ་ཁྱད་
པར་དུ་འཕགས་པ་གང་གསུངས་པ་ཡིན་ནོ། །ཞེས་གསུངས་པའི་ཕྱིར། མཁས་པ་ཁ་ཅིག། སྲིད་པའི་སྐྱེ་པ་དེ། བྱང་སེམས་འཕགས་པས་ཆེད་དུ་གཉེར་ནས་མི་སྤོང་རྒྱུའི་སྐབས་འདིར་བསྟན་གྱི་ཉོན་མོངས་ཡིན་ཟེར་ན། བྱང་སེམས་འཕགས་པས་ཆེད་དུ་གཉེར་ནས་
མི་སྤོང་རྒྱུའི་ཉོན་མོངས་དེ་ཉོན་མོངས་མཚན་ཉིད་པ་མ་ཡིན་པར་ཐལ། སྲིད་པའི་སྐྱེ་བ་དེ་དེ་ཡིན་པའི་ཕྱིར། འདོད་ན་ཉན་ཐོས་སློབ་པ་འཕགས་པས་སྤང་བྱའི་གཙོ་བོར་བྱས་ནས་སྤོང་བའི་ཉོན་མོངས་དེ་ཉོན་མོངས་མཚན་ཉིད་པ་མ་ཡིན་པར་ཐལ། འདོད་པའི་ཕྱིར། ཁྱབ་
སྟེ། ཉན་ཐོས་སློབ་པ་འཕགས་པས་སྐབས་འདིར་བསྟན་གྱི་ཉོན་མོངས་སྤང་བྱའི་གཙོ་བོར་བྱས་ནས་སྤོང། བྱང་སེམས་འཕགས་པས་སྐབས་འདིར་བསྟན་གྱི་ཉོན་མོངས་སྤང་བྱའི་གཙོ་བོར་བྱས་ནས་མི་སྤོང་བའི་ཁྱད་པར་འཐད་པའི་ཕྱིར། རོང་ཊིཀ་པ་ན་རེ། བག་
ལ་ཉལ་གྱི་ཉོན་སྒྲིབ་དེ། བྱང་སེམས་འཕགས་པས་ཆེད་དུ་གཉེར་ནས་མི་སྤོང་སྐབས་འདོར་བསྟན་གྱི་ཉོན་མོངས་ཡིན། མ་རིག་བག་ཆགས་ཀྱིས་དེ་བག་ལ་ཉལ་གྱི་ཉོན་སྒྲིབ་ཡིན་ཟེར་ན། མ་རིག་བག་ཆགས་ཀྱིས་དེ། བྱང་སེམས་འཕགས་པས་སྤང་
བྱའི་གཙོ་བོར་བྱས་ནས་མི་སྤོང་བར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་ན། བྱང་སེམས་འཕགས་པ་ཆོས་ཅན་་སྒྲིབ་ཡོད་པའི་ཕྱི་་




















































ག་ཀྱིས་སྤང་བྱའི་གཟོ་བོར་བྱས་ནས་སྤོང་བར་ཐལ། ཁྱོད་ཀྱི་ཤེས་སྒྲིབ་སྤང་བྱའི་གཙོ་བོར་བྱས་ནས་སྤོང་པའི་

[020A]༄༅། །ཕྱིར། གཞན་ཡང། དེ་ཆོས་ཅན། ཉན་ཐོས་སློབ་པ་འཕགས་པས་སྤང་བྱའི་གཙོ་བོར་གྱུར་པའི་ཉོན་མོངས་ཡིན་པར་ཐལ། བྱང་སེམས་འཕགས་པས་ཆེད་དུ་གཉེར་ནས་མི་སྤོང་རྒྱུའི་སྐབས་འདིར་བསྟན་གྱི་ཉོན་མོངས་ཡིན་པའི་ཕྱིར། འདོད་ན། ཉན་
ཐོས་སློབ་པ་འཕགས་པས་དེ་སྤང་བྱའི་གཙོ་བོར་བྱས་ནས་སྤོང་བར་ཐལ། འདོད་པའི་ཕྱིར། འདོད་ན། ཉན་ཐོས་སློབ་པ་འཕགས་པས་ཤེས་སྒྲིབ་སྤང་བྱའི་གཙོ་བོར་བྱས་ནས་སྤོང་བར་ཐལ་འདོད་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་ཤེས་སྒྲིབ་སྤང་བྱའི་
གཙོ་བོར་བྱས་ནས་མི་སྤོང་བར་ཐལ། ཁྱོད་ཐེག་དམན་གྱི་གང་ཟག་ཡིན་པའི་ཕྱིར། གཞན་ཡང། དེ་ཆོས་ཅན། ཉན་ཐོས་སློབ་པ་འཕགས་པས་སྤང་བྱའི་གཙོ་བོར་བྱས་ནས་སྤོང་བའི་ཉོན་མོངས་ཡིན་པར་ཐལ། བྱང་སེམས་འཕགས་པས་ཆེད་དུང། ཉེར་ནས་མི་
སྤོང་རྒྱུའི་སྐབས་འདིར་བསྟན་གྱི་ཉོན་མོངས་ཡིན་པའི་ཕྱིར་འདོད་ན། ཉན་ཐོས་སློབ་པ་འཕགས་པས་དེ་སྤང་བྱའི་གཙོ་བོར་བྱས་ནས་སྤོང་བར་ཐལ། འདོད་པའི་ཕྱིར། འདོད་ན། ཉན་ཐོས་སློབ་པ་འཕགས་པས་ཤེས་སྒྲིབ་སྤང་བྱའི་གཙོ་བོར་བྱས་ནས་སྤོང་
བར་ཐལ། འདོད་པའི་ཕྱིར། རྣམ་བཤད་ཀྱི་རྗེས་འབྲང་ཁ་ཅིག་ཉོན་མོངས་པའི་བག་ཆགས་དེ་བག་ལ་ཉལ་ཀྱི་ཉོན་སྒྲིབ་ཡིན་ཟེར་ན། དེ་ཆོས་ཅན། ཉོན་སྒྲིབ་ཡིན་པར་ཐལ། འདོད་པའི་ཕྱིར་འདོད་ན་དེ་ཆོས་ཅན། ཉན་ཐོས་དགྲ་བཅོམ་པས་ཁྱོད་སྤངས་པར་
ཐལ། འདོད་པའི་ཕྱིར། འདོད་ན། དེས་ཤེས་སྒྲིབ་སྤངས་བར་ཐལ། འདོད་པའི་ཕྱིར། ཡང་ཁ་ཅིག། བྱང་སེམས་འཕགས་པ་འཁོར་བར་སྐྱེ་པ་ལེན་པའི་རྒྱུར་གྱུར་པའི་ཉོན་མོངས་ཡོད་ཟེར་ན། འོ་ན། ལས་ཉོན་གྱི་དབང་གིས་འཁོར་བ་སྐྱེ་བ་ལེན་པའི་བྱང་

[020B] ཁྱོད་ཀྱི་དམ་བཅའ་འཐད་པའི་ཕྱིར། འདོད་མི་ནུས་ཏེ། རྒྱུད་བླ་མ་ལས། འཕགས་པས་ན་དང་རྒ་པ་དང། འཆི་བའི་སྡུག་བསྔལ་རྩད་ནས་སྡངས། ལས་དང་ཉོན་མོངས་དབང་གིས་སྐྱེ། དེ་ལ་དེ་མེད་ཕྱིར་དེ་མེད། ཅེས་བཤད་པའི་
ཕྱིར། ཁོ་ན་རེ། བྱང་སེམས་འཕགས་པ་འཁོར་བར་སྐྱེ་བ་ལེན་པའི་རྒྱུར་གྱུར་པའི་ཉོན་མོངས་ཡོད་པར་ཐལ། དེར་གྱུར་པའི་ཉོན་སྒྲིབ་ཡོད་པའི་ཕྱིར་ཏེ། དེར་གྱུར་བའི་ཤེས་སྒྲིབ་ཡོད་པའི་ཕྱིར་ཟེར་ན་མ་ཁྱབ། མ་གྲུབ་ན་དེར་ཐལ། བྱང་སེམས་འཕགས་པ་དེ་མ་རིག་
བག་ཆགས་ཀྱིས་དང་ཟག་མེད་ཀྱི་ལས་ལ་བརྟེན་ནས་འཁོར་བར་སྐྱེ་བ་ལེན་པའི་ཕྱིར་ཞེས་ཟེར། དེས་ན་ཁ་ཅིག། བྱང་སེམས་འཕགས་པ་འཁོར་བར་སྐྱེ་བ་ལེན་པའི་རྒྱུར་གྱུར་པའི་ཉོན་མོངས་ཡོད་ཀྱང། དེས་ལས་ཉོན་གྱི་དབང་གིས་འཁོར་བར་སྐྱེ་བ་མི་ལེན་ནོ། །ཟེར་
ན། དེ་མི་འཐད་པར་ཐལ། བྱང་སེམས་འཕགས་པས་ལས་ཉོན་གྱི་དབང་གིས་འཁོར་བར་སྐྱེ་བ་ལེན་པའི་ཕྱིར་ཏེ། དེ་ཉོན་སྒྲིབ་ཀྱི་དབང་གིས་འཁོར་བར་སྐྱེ་བ་ལེན་པའི་ཕྱིར་ཏེ། དེས་ཤེས་སྒྲིབ་ཀྱི་དབང་གི་འཁོར་བར་སྐྱེ་བ་ལེན་པའི་ཕྱིར། ཁྱབ་པ་སོང། མ་གྲུབ་ན་དེར་ཐལ། དེས་
མ་རིག་བག་ཆགས་ཀྱིས་དང། ཟག་མེད་ཀྱི་ལས་ལ་བརྟེན་ནས་འཁོར་བར་སྐྱེ་བ་ལེན་པའི་ཕྱིར། རྟགས་ཁྱབ་རྣམས་རིམ་པ་བཞིན་དུ་སོང། དེས་ན། བྱང་སེམས་འཕགས་པ་ལས་ཉོན་གྱི། དབང་གིས་འཁོར་བར་སྐྱེ་བ་མི་ལེན། བྱས་པ་ལ་ཁོ་ན་རེ། ལས་ཉོན་གྱི་དབང་གིས་བྱུང་
བའི་བྱང་སེམས་འཕགས་པའི་སྐྱེ་བ་མེད་བར་ཐལ། ཁྱོད་ཀྱི་དམ་བཅའ་འཐད་པའི་ཕྱིར་ན་མ་ཁྱབ། འདོད་ན། དེ་ཡོད་པར་ཐལ། ཨྦྱང་སེམས་སྦྱོར་ལམ་པས་ཚེ་དེ་ལ་ཐེག་ཆེན་གྱི་མཐོང་ལམ་ཐོབ་པའི་བྱང་སེམས་མཐོང་ལམ་པའི་སྐྱེ་བ་དེ། དེ་ཡིན་པའི་ཕྱིར་ཏེ། བྱང་

[021A]༄༅། །སེམས་སྦྱོར་ལམ་པའི་སྐྱེ་བ་དེ་ལས་ཉོན་གྱི་དབང་གིས་བྱུང་བའི་སྐྱེ་པ་ཡིན་པ་གང་ཞིག། བྱང་སེམས་སྦྱོར་ལམ་པ་ཚེ་དེ་ལ་ཐེག་ཆེན་གྱི་མཐོང་ལམ་ཐོབ་པའི་བྱང་སེམས་མཐོང་ལམ་པའི་སྐྱེ་བ་དེ་གཉིས་པོ་ལུས་རྟེན་གཅིག་གིས་བསྡུས་པའི་སྐྱེ་བ་
ཡིན་པའི་ཕྱིར། ཁོ་ན་རེ། ལས་དབང་གིས་འཁོར་བར་སྐྱེ་བ་ལེན་པའི་བྱང་སེམས་འཕགས་པ་ཡོད་པར་ཐལ། བྱང་སེམས་འཕགས་པ་འཁོར་བར་སྐྱེ་བ་ལེན་པའི་རྒྱུར་གྱུར་པའི་ལས་ཡོད་པའི་ཕྱིར་ན་མ་ཁྱབ། བྱས་པ་ལ་ཁོ་ན་རེ། དེ་འཁོར་བར་སྐྱེ་བ་ལེན་པའི་
རྒྱུར་གྱུར་པའི་ཉོན་མོངས་ཡོད་ན། དེ་ཉོན་མོངས་ཀྱི་དབང་གིས་འཁོར་བར་སྐྱེ་བ་ལེན་པས་ཁྱབ་པའི་ཕྱིར། ན་མ་ཁྱབ། ཁོ་ན་རེ། ལས་དབང་གིས་འཁོར་བར་སྐྱེ་བ་ལེན་པའི་བྱང་སེམས་འཕགས་པ་ཡོད་པར་ཐལ། ཟག་མེད་ཀྱི་ལས་དབང་གིས་འཁོར་བར་
སྐྱེ་བ་ལེན་པའི་བྱང་སེམས་འཕགས་པ་ཡོད་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། བྱང་སེམས་འཕགས་པ་དེ་མ་རིག་བག་ཆགས་ཀྱིས་དང། ཟག་མེད་ཀྱི་ལས་ལ་བརྟེན་ནས་འཁོར་བར་སྐྱེ་བ་ལེན་པའི་ཕྱིར། མ་ཁྱབ་མཚམས་ལ། རྟོག་པ་སྤང་བྱའི་
གཙོ་བོར་བྱས་ནས་སྤོང་པའི་བྱང་སེམས་འཕགས་པ་ཡོད་པར་ཐལ་བདེན་འཛིན་རྟོག་པ་སྤང་བྱའི་གཙོ་བོར་བྱས་ནས་སྤོང་བའི་བྱང་སེམས་འཕགས་པ་ཡོད་པའི་ཕྱིར། ཁྱབ་པ་འགྲིག། འདོད་ན་རྟོག་པ་སྤང་བྱ་ཡིན་པར་ཐལ། འདོད་པའི་ཕྱིར། འདོད་ན་
དེ་ཡིན་ན་སྤང་བྱ་ཡིན་དགོས་པར་ཐལ་ལོ། །འདོད་ན་བྱང་སེམས་འཕགས་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། དེར་ཐལ་དེའི་ཕྱིར། མ་གྲུབ་ན། དེར་ཐལ། སློབ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཡིན་པའི་ཕྱིར། རང་ལུགས་ལ་འདོད་པའི་སས་

[021B] གཟུགས་ཀྱི་སས་བསྡུས་ཀྱི་འདོད་ཆགས་གཉིས་པོ་བྱང་སེམས་འཕགས་པས་ཆེད་དུ་གཉེར་ནས་མི་སྤོང་རྒྱུའི་ཉོན་མོངས་ཡིན་ཏེ། བག་ལ་ཉལ་ཀུན་འཇོམས་པ་དང། ཞེས་པའི་འཐད་ཀྱི། འགྲེལ་ཆེན་ལས། མ་རིག་པ་དང། ལྟ་བས་
བསྡུས་པའི་བག་ལ་ཉལ་སྤོང་གི། འདོད་པ་དང། སྲིད་པའི་ཟག་པ་ནི་མ་ཡིན་ཏེ། བསམ་བཞིན་དུ་འཁོར་བར་སྐྱེ་བ་ལེན་པའི་ཕྱིར་ཞེས་བཤད་པའི་ཕྱིར། བྱས་པ་ལ་ཁོ་ན་རེ། འདོད་པའི་སས་བསྡུས་ཀྱི་འདོད་ཆགས་དང་མཚུངས་ལྡན་དུ་བྱུང་པའི་མ་རིག་པ་དེ་བྱང་སེམས་
འཕགས་པས་ཆེད་དུ་གཉེར་ནས་མི་སྤོང་རྒྱུའི་སྐབས་འདིར་བསྟན་གྱི་ཉོན་མོངས་ཡིན་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་ན། མ་རིག་པ་དང་ལྟ་བས་བསྡུས་པའི་བག་ལ་ཉལ་སྤོང་གི་ཞེས་པ་དེ་མི་འཐད་པར་ཐལ། འདོད་པའི་ཕྱིར་ན་མ་ཁྱབ། ལུང་དེའི་དོན་
བདེན་འཛིན་གྱི་མ་རིག་པ་དང། འཇིག་ལྟའི་བག་ལ་ཉལ་གཉིས་པོ་དེ། བྱང་སེམས་འཕགས་པས་ཆེད་དུ་གཉེར་ནས་སྤོང། ཞེས་པའི་དོན་ཡིན་པའི་ཕྱིར། ལམ་ཤེས་ཉིད་ཀྱི་ཚུལ་ལ་ནི། ཞེས་པའི་སྐབས་སུ། སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། བྱང་སེམས་
འཕགས་པས་སེམས་བསྐྱེད་བསྔོ་བ་སྟོང་ཉིད་རྟོགས་པའི་ཤེས་རབ་གསུམ་གྱིས་ཟིན་པའི་སྒོ་ནས་ཉན་ཐོས་ཀྱི་ལམ་ཤེས་པའི་ལམ་ཤེས་སྒོམ་པ་ལ་ཆོས་ཅན། དགོས་པ་ཡོད་དེ། གདུལ་བྱ་ཉན་ཐོས་ཀྱི་རིགས་ཅན་རྗེས་སུ་བཟུང་བར་བྱ་བའི་ཆེད་ཡིན་པའི་ཕྱིར། གཉིས་པ་
ལ་གསུམ་ལས། དང་པོ་ལ་ཁ་ཅིག། ཐེག་ཆེན་གྱི་རྣལ་འབྱོར་མངོན་སུམ་ཡིན་པ་གང་ཞིག། ཉན་ཐོས་ཀྱི་རྟོགས་རིགས་སུ་གནས་པ་དེ་ཉན་ཐོས་ཀྱི་ལམ་ཤེས་པའི་ལ། ཤེས་ཀྱི་མཚན་ཉིད་ཟེར་ན་བྱང་སེམས་འཕགས་པའི་རྒྱུད་ཀྱི་གང་ཟག་གི་བདག་མེད་དོན་སྤྱིའི་

[022A]༄༅། །ཚུལ་དུ་རྟོགས་པའི་བློ་ཆོས་ཅན། ཟུར་དང་པོ་དེར་ཐལ་མཚོན་བྱ་དེའི་ཕྱིར། མ་གྲུབ་ན་དེར་ཐལ། ལམ་ཤེས་གང་ཞིག་གདུལ་བྱ་ཉན་ཐོས་ཀྱི་རིགས་ཅན་རྗེས་སུ་གཟུང་བའི་ཕྱིར་དུ་ཤེས་པར་བྱ་བའི་མངོན་རྟོགས་ཀྱི་རིགས་སུ་གནས་པ་ཡིན་པའི་ཕྱིར་རྟགས་གཉིས་
པ་གྲུབ་སྟེ། ཆོས་ཅན་དེའི་ཕྱིར་ཏེ། དེ་ཡོད་པའི་ཕྱིར་ཏེ། བྱང་སེམས་འཕགས་པའི་རྒྱུད་ལ་གཉིས་སྟོང་དོན་སྤྱིའི་ཚུལ་གྱིས་རྟོགས་པའི་བློ་ཡོད་པའི་ཕྱིར་ཏེ། དེའི་རྒྱུད་ལ་གཉིས་སྟོང་རྟོགས་པའི་ཟག་བཅས་སྒོམ་ལམ་ཡོད་པའི་ཕྱིར། རྟགས་གྲུབ་སྟེ། འགྲེལ་ཆེན་ལས་
དེ་དག་གི་ཤེས་བྱའི་སྒྲིབ་པའི་གཉེན་པོ་ཉིད་དུ་སྒོམ་པའི་ལམ་ཟག་པ་དང་བཅས་པ་དང་ཟག་པ་མེད་པ་གཉིས་ཡིན་པས། ལམ་རྣམ་པ་གསུམ་མོ། །ཞེས་གསུངས་པའི་ཕྱིར།རྩ་བར་འདོད་ན། དེ་ཆོས་ཅན། རྣལ་འབྱོར་མངོན་སུམ་ཡིན་པར་ཐལ། འདོད་པའི་ཕྱིར། འདོད་མི་
ནུས་ཏེ། རྟོག་པ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། ཁ་ཅིག་།ཁྱད་ཆོས་གསུམ་གྱིས་ཟིན་པའི་སྒོ་ནས། མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་ཡིན་པ་གང་ཞི་གདུལ་བྱ་ཉན་ཐོས་ཀྱི་རིགས་ཅན་རྗེས་སུ་གཟུང་པའི་ཕྱིར་དུ་ཤེས་བར་བྱ་བའི་མངོན་
རྟོགས་ཀྱི་རིགས་སུ་གནས་པ་དེ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་མཚན་ཉིད། ཟེར་ན། བྱང་སེམས་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་བློ་ཆོས་ཅན། མཚན་ཉིད་ཀྱི་ཟུར་དང་པོ་དེར་ཐལ། མཚོན་བྱ་དེའི་ཕྱིར། འདོད་ན་ཉན་ཐོས་
མཐོང་ལམ་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེ་དེ་ཡིན་པར་ཐལ། འདོད་པའི་ཕྱིར། འདོད་ན། ཉན་ཐོས་ཀྱི་མཐོང་ལམ་བར་ཆད་མེད་ལམ་དེ་ཡིན་པར་ཐལ་འདོད་པའི་ཕྱིར། འདོད་ན། མི་རྟག་པ་དེ་ཉན་ཐོས་ཀྱི་མཐོང་ལམ་བར་ཆད་མེད་

[022B] འདོད་པའི་ཕྱིར། འདོད་ན་ཉན་ཐོས་ཀྱི་མཐོང་ལམ་བར་ཆད་མེད་ལམ་གྱི་དངོས་ཡུལ་དུ་གྱུར་པའི་དངོས་པོ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་བར་ཆད་མེད་ལམ་ཡིན་པའི་ཕྱིར། ཁ་ཅིག་ཉན་ཐོས་ཀྱི་རྟོགས་རིགས་
སུ་གནས་པའི་ཐེག་ཆེན་འཕགས་རྒྱུད་ཀྱི་མཁྱེན་པ་དེ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་མཚན་ཉིད་ཟེར་ན། དེ་ལ་སྐྱོན་འཕེན་པ་ཁ་ཅིག། ཉོན་སྒྲིབ་སྤངས་པའི་སྤངས་པ་དོན་གཉེར་གྱི་ཐེག་ཆེན་གྱི་མཐོང་ལམ་ཆོས་ཅན། མཚོན་བྱ་དེར་ཐལ། འདོད་
པའི་ཕྱིར། འདོད་ན། དེ་ཆོས་ཅན། ཉན་ཐོས་ཀྱི་ཤེས་རབ་ཀྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་མི་ནུས་ཏེ་ཉན་ཐོས་ཀྱི་ཐབས་ཀྱི་རྟོགས་རིགས་སུ་གནས་པའི་ཕྱིར། ཟེར་ན་རང་ལུགས་ལ་འདིར་མ་ཁྱབ། མ་གྲུབ་ན། དེར་ཐལ། བྱང་སེམས་འཕགས་
པའི་རྒྱུད་ཀྱི་ཐར་པ་དོན་གཉེར་གྱི་བློ་དེ། ཉན་ཐོས་ཀྱི་ཐབས་ཀྱི་རྟོགས་རིགས་སུ་གནས་པ་ཡིན་པའི་ཕྱིར། ཉན་ཐོས་མཐོང་ལམ་པའི་རྒྱུད་ཀྱི་ཐར་པ་དོན་གཉེར་གྱི་བློ་དེ། ཉན་ཐོས་ཀྱི་ཐབས་ཡིན་པའི་ཕྱིར། ཞེས་བཀག་ནས། ཁོ་རང་གི་ལུགས་ལ། ཉན་ཐོས་ཀྱི་ཤེས་རབ་ཀྱི་
རྟོགས་རིགས་སུ་གནས་པའི་ཐེག་ཆེན་འཕགས་རྒྱུད་ཀྱི་མཁྱེན་པ་དེ་ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་མཚན་ཉིད། རང་རྒྱལ་གྱི་ཤེས་རབ་ཀྱི་རྟོགས་རིགས་སུ་གནས་པའི་ཐེག་ཆེན་འཕགས་རྒྱུད་ཀྱི་མཁྱེན་པ་དེ། རང་རྒྱལ་གྱི་དེའི་མཚན་ཉིད། བྱང་སེམས་ཀྱི་ཤེས་
རབ་ཀྱི་རྟོགས་རིགས་སུ་གནས་པའི་ཐེག་ཆེན་འཕགས་རྒྱུད་ཀྱི་མཁྱེན་པ་དེ། བྱང་སེམས་ཀྱི་ལམ་ཤེས་པའི་ལམ་ཤེས་ཀྱི་མཚན་ཉིད་ཟེར་ན། ཐེག་ཆེན་གྱི་ཐབས་ཡིན་ན། ཐེག་ཆེན་གྱི་ཐབས་ཡིན་ན། ཐེག་ཆེན་གྱི་ཤེས་རབ་མ་ཡིན་དགོས་པར་ཐལ། ཐེག་ཆེན་གྱི་ཐབས་ཀྱི་རྟོགས་རིགས་སུ་གནས་

[023A]༄༅ ། །ན། ཐེག་དམན་གྱི་ཤེས་རབ་ཀྱི་རྟོགས་རིགས་སུ་མི་གནས་དགོས་པའི་ཕྱིར། རྟགས་ཁས། འདོད་ན། ཐེག་ཆེན་གྱི་ཐབས་ཡིན་ན། ཐེག་ཆེན་གྱི་ཤེས་རབ་མ་ཡིན་དགོས་པར་ཐལ། འདོད་པའི་ཕྱིར། འདོད་ན་ཐེག་ཆེན་ཀུན་རྫོབ་སེམས་བསྐྱེད་ཀྱི་འཁོར་
དུ་བྱུང་བའི་ཤེས་རབ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཐེག་ཆེན་ཀུན་རྫོབ་སེམས་བསྐྱེད་དང་མཚུངས་ལྡན་རྣམ་པ་ལྔ་མཚུངས་ཡིན་པའི་ཕྱིར་ཏེ། དེ་ཡོད་པའི་ཕྱིར། མ་གྲུབ་ན། ཐེག་ཆེན་ཀུན་རྫོབ་སེམས་བསྐྱེད་ཆོས་ཅན། དེར་ཐལ། ཁྱོད་ཡིད་སྔོན་
སོང་གི་གཙོ་སེམས་ཡིན་པའི་ཕྱིར། རྩ་བར་འདོད་ན། དེ་ཆོས་ཅན་དེར་ཐལ། དེའི་འཁོར་དུ་བྱུང་པའི་ཤེས་རབ་ཡིན་པའི་ཕྱིར། ཁ་ཅིག། ཉན་ཐོས་ཀྱི་ལམ་ཤེས་པའི་ལམ་ཤེས་དང་རང་རྒྱལ་གྱི་ལམ་ཤེས་པའི་ལམ་ཤེས་གཉིས་འགལ་ཟེར་ན། བྱང་སེམས་འཕགས་
པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཆོས་ཅན། ཉན་ཐོས་ཀྱི་ལམ་ཤེས་པའི་ལམ་ཤེས་མ་ཡིན་པར་ཐལ། རང་རྒྱལ་གྱི་ལམ་ཤེས་པའི་ལམ་ཤེས་ཡིན་པའི་ཕྱིར་ཏེ། ལམ་ཤེས་གང་ཞིག། རང་རྒྱལ་གྱི་རྟོགས་རིགས་སུ་གནས་པ་
ཡིན་པའི་ཕྱིར། རྟགས་ཕྱི་མ་མ་གྲུབ་ན། དེར་ཐལ། གང་ཟག་གི་བདག་མེད་དེ་རང་རྒྱལ་སློབ་པ་འཕགས་པའི་བསྒོམ་བྱའི་གཙོ་བོར་ཡིན་པའི་ཕྱིར་ཏེ། གང་ཟག་གི་བདག་འཛིན་དེ་དེའི་སྤང་བྱའི་གཙོ་བོ་ཡིན་པའི་ཕྱིར་ཏེ། ཐར་པ་དེ་དེའི་ཐོབ་བྱའི་གཙོ་བོར་ཡིན་པའི་ཕྱིར། མ་གྲུབ་
ན། རང་རྒྱལ་སློབ་པ་འཕགས་པ་ཆོས་ཅན། ཐར་པ་དེ་ཁྱོད་ཀྱི་ཐོབ་བྱའི་གཙོ་བོར་ཡིན་པར་ཐལ། ཁྱོད་ཐེག་དམན་སློབ་པ་འཕགས་པ་ཡིན་པའི་ཕྱིར། གྩ་བར་འདོད་མི་ནུས་ཏེ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་མཚན་གཞི་ཅིག་ཡོད་པའི་ཕྱིར། དེས་ན་རང་

[023B] བྱང་སེམས་ཀྱི་ལམ་ཤེས་པའི་ལམ་ཤེས་དང། ཐེག་དམན་གྱི་ལམ་ཤེས་པའི་ལམ་ཤེས་གཉིས་འགལ་ཀྱང། ཉན་ཐོས་ཀྱི་ལམ་ཤེས་པའི་ལམ་ཤེས་དང། རང་རྒྱལ་གྱི་ལམ་ཤེས་པའི་ལམ་ཤེས་གཉིས་མི་འགལ། བྱས་པ་ལ་ཁོ་ན་རེ། ཉན་ཐོས་ཀྱི་རྟོགས་རིགས་
དང་བྱང་སེམས་ཀྱི་རྟོགས་རིགས་གཉིས་འགལ་བར་ཐལ། འདོད་པའི་ཕྱིར། འདོད་ན། དེ་གཉིས་ཀྱི་བསྒོམ་བྱའི་གཙོ་བོར་འགལ་བ་ཡིན་པར་ཐལ། འདོད་པའི་ཕྱིར། འདོད་ན། བདག་མེད་ཆོས་ཅན། ཉན་ཐོས་སློབ་པ་འཕགས་པའི་བསྒོམ་བྱའི་གཙོ་བོ་མ་ཡིན་པར་ཐལ་
བྱང་སེམས་འཕགས་པའི་བསྒོམ་བྱའི་གཙོ་བོར་ཡིན་པའི་ཕྱིར་ཏེ་བྱང་སེམས་འཕགས་པས་བདག་མེད་བསྒོམ་བྱའི་གཙོ་བོར་བྱེད་པ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་ཀྱི་ཆོས་ཀྱི་བདག་མེད་བསྒོམ་བྱའི་གཙོ་བོར་བྱེད་པ་ཡིན་པའི་ཕྱིར་ན་མ་ཁྱབ་སྟེ། ཐེག་
ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། ཁྱོད་ཀྱི་བདག་མེད་མངོན་སུམ་དུ་རྟོགས་པར་ཐལ། ཁྱོད་ཀྱི་ཆོས་ཀྱི་བདག་མེད་མངོན་སུམ་དུ་རྟོགས་པ་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། སྟོང་ཉིད་མངོན་སུམ་དུ་རྟོགས་པ་ཡིན་པའི་ཕྱིར། འདོད་ན་བདག་མེད་ཆོས་ཅན་
ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་དངོས་གཞལ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། དོན་དམ་བདེན་པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཀུན་རྫོབ་བདེན་པ་ཡིན་པའི་ཕྱིར་ཏེ། ཉན་ཐོས་ཀྱི་མཐོང་ལམ་བར་ཆད་མེད་ལམ་གྱི་དངོས་གཞལ་ཡིན་
པའི་ཕྱིར་ཏེ། དེས་དེ་མངོན་སུམ་དུ་རྟོགས་པ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། གང་ཟག་གི་བདག་མེད་མངོན་སུམ་དུ་རྟོགས་པའི་ཕྱིར། བྱས་པ་ལ་ཁོ་ན་རེ། ཉན་ཐོས་སློབ་པ་འཕགས་པ་དང། བྱང་སེམས་འཕགས་པ་གཉིས་ཀྱི་ཐོབ་བྱའི་གཙོ་བོ་འགལ་བར་ཐལ། འདོད་

[024A]༄༅། །པའི་ཕྱིར། འདོད་ན། བྱང་ཆུབ་གསུམ་པོ་གང་རུང་ཆོས་ཅན། ཉན་ཐོས་སློབ་པ་འཕགས་པའི་ཐོབ་བྱའི་གཙོ་བོ་མ་ཡིན་པར་ཐལ། བྱང་སེམས་འཕགས་པའི་ཐོབ་བྱའི་གཙོ་བོ་ཡིན་པའི་ཕྱིར་དེར་ཐལ། བྱང་སེམས་འཕགས་པས་དེ་ཐོབ་བྱའི་གཙོ་བོར་
བྱེད་པའི་ཕྱིར། དེས་ཐེག་ཆེན་གྱི་བྱང་ཆུབ་ཐོབ་བྱའི་གཙོ་བོར་བྱེད་པའི་ཕྱིར་ན་མ་ཁྱབ་སྟེ། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། བདག་མེད་གཉིས་པོ་གང་རུང་མངོན་སུམ་དུ་རྟོགས་པར་ཐལ། ཆོས་ཀྱི་བདག་མེད་མངོན་སུམ་དུ་རྟོགས་པའི་ཕྱིར། ཁྱབ་
པ་སོང། འདོད་ན། དེ་གཉིས་པོ་གང་རུང་དེ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་དངོས་གཞལ་ཡིན་པར་ཐལ་ལོ། །འདོད་ན་དེ་ཆོས་ཅན། དོན་དམ་བདེན་པ་ཡིན་པར་ཐལ། འདོད་པའི་པའི་ཕྱིར་ཁྱབ་པ་ཁས། ཁོ་ན་རེ། ཉན་ཐོས་ཀྱི་མཐོང་ལམ་བར་ཆད་མེད་ལམ་གྱི་དངོས་གཞལ་ཡིན་པར་ཐལ། དེས་དེ་མངོན་སུམ་དུ་རྟོགས་པ་ཡིན་པའི་ཕྱིར། མ་གྲུབ་ན་དེ་ཆོས་ཅན། དེར་ཐལ། གང་ཟག་གི་བདག་མེད་མངོན་སུམ་དུ་རྟོགས་པའི་ཕྱིར། ཁྱབ་པ་ཁས། ཁོ་ན་རེ་
ཐར་པ་ཆོས་ཅན། ཉན་ཐོས་སློབ་པ་འཕགས་པའི་ཐོབ་པའི་གཙོ་བོར་མ་ཡིན་པར་ཐལ། བྱང་སེམས་འཕགས་པའི་ཐོབ་བྱའི་གཙོ་བོ་ཡིན་པའི་ཕྱིར། མ་གྲུབ་ན་དེར་ཐལ། བྱང་སེམས་འཕགས་པའི་ཐོབ་བྱའི་གཙོ་བོར་གྱུར་བའི་ཐར་པ་ཡོད་པའི་ཕྱིར་
ན་མ་ཁྱབ། མ་གྲུབ་ན། དེར་ཐལ། མི་གནས་པའི་མྱངས་འདས་དེ་དེ་ཡིན་པའི་ཕྱིར་ཏེ། དེའི་ཐོབ་བྱའི་གཙོ་བོ་ཡིན་པ་གང་ཞིག་ཐར་པ་ཡིན་པའི་ཕྱིར། མ་གྲུབ་ན་དེ་ཆོས་ཅན། དེར་ཐལ། ཁྱོད་ཐེག་ཆེན་སློབ་པ་འཕགས་པ་ཡིན་པའི་ཕྱིར། མ་ཁྱབ་

[024B] སྐབས་དང་པོས་ལམ་ཤེས་བསྟན་བྱའི་གཙོ་བོར་བྱས་ནས་བསྟན་པར་ཐལ། དེའི་བསྟན་བྱའི་གཙོ་བོར་གྱུར་པའི་ལམ་ཤེས་ཡོད་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། རྣམ་མཁྱེན་དེ་དེ་ཡིན་པའི་ཕྱིར། མ་གྲུབ་ན། དེར་ཐལ། རྣམ་མཁྱེན་
དེ་སྐབས་དང་པོའི་བསྟན་བྱའི་གཙོ་བོ་གང་ཞིག། ལམ་ཤེས་ཡིན་པའི་ཕྱིར། འདོད་ན། སྐབས་དང་པོ་དང་གཉིས་པ་ལ་ཟློས་སྐྱོན་ཡོད་པར་ཐལ། འདོད་པའི་ཕྱིར། ཡང་ཁོ་ན་རེ། རང་གི་ཐོབ་བྱའི་གཙོ་བོར་གྱུར་པའི་ཐར་པ་ཆོས་ཅན། ཉན་ཐོས་སློབ་པ་འཕགས་
པའི་ཐོབ་བྱའི་གཙོ་བོ་མ་ཡིན་པར་ཐལ། བྱང་སེམས་འཕགས་པའི་ཐོབ་བྱའི་གཙོ་བོ་ཡིན་པའི་ཕྱིར། མ་གྲུབ་ན། དེར་ཐལ། བྱང་སེམས་འཕགས་པས་དེ་ཐོབ་བྱའི་གཙོ་བོར་བྱེད་པ་ཡིན་པའི་ཕྱིར་མ་གྲུབ་ན། དེ་ཆོས་ཅན། དེར་ཐལ། ཁྱོད་ཀྱི་ཐོབ་
བྱའི་གཙོ་བོར་གྱུར་པའི་ཐར་པ་ཡོད་པའི་ཕྱིར་ཟེར་ན། འོ་ན་རང་གི་གཞལ་བྱ་ཆོས་ཅན། ཉན་ཐོས་མཐོང་ལམ་བར་ཆད་མེད་ལམ་གྱི་དངོས་གཞལ་མ་ཡིན་པར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་དངོས་གཞལ་ཡིན་པའི་ཕྱིར་ཏེ། དེས་
དེ་མངོན་སུམ་དུ་རྟོགས་པ་ཡིན་པའི་ཕྱིར། མ་གྲུབ་ན། དེ་ཆོས་ཅན། རང་གི་གཞལ་བྱ་དངོས་སུ་རྟོགས་པར་ཐལ། རང་གི་གཞལ་བྱ་ཡོད་པའི་ཕྱིར། ཁྱབ་པ་གསལ་བ་ཁོ་རང་ལ་དངོས། ཁོ་ན་རེ། རྣམ་མཁྱེན་ཆོས་ཅན། ཉན་ཐོས་སློབ་པ་འཕགས་
པའི་ཐོབ་བྱའི་གཙོ་བོ་མ་ཡིན་པར་ཐལ། བྱང་སེམས་འཕགས་པའི་ཐོབ་བྱའི་གཙོ་བོ་ཡིན་པའི་ཕྱིར། མ་གྲུབ་ན། དེར་ཐལ། བྱང་སེམས་འཕགས་པས་དེ་ཐོབ་བྱའི་གཙོ་བོར་བྱེད་པའི་ཕྱིར། མ་གྲུབ་ན། བྱང་སེམས་འཕགས་པ་ཆོས་ཅན། དེར་

[025A]༄༅། །ཐལ། ཁྱོད་ཐེག་ཆེན་སློབ་པ་འཕགས་པ་ཡིན་པའི་ཕྱིར། རྩ་བར་འདོད་ན། རྣམ་མཁྱེན་ཆོས་ཅན། དེར་ཐལ། དེའི་ཐོབ་བྱ་ཡིན་པ་གང་ཞིག། དེའི་ཐོབ་བྱ་ཕལ་པ་མ་ཡིན་པའི་ཕྱིར་ན་མ་ཁྱབ། དང་པོ་མ་གྲུབ་ན། དེ་ཆོས་ཅན། དེར་ཐལ་ཁྱོད་
སེམས་ཅན་ཡིན་པའི་ཕྱིར། གཉིས་པ་གྲུབ་སྟེ། རྣམ་མཁྱེན་དེ་དེར་ཐལ། དེ་ཉན་ཐོས་སློབ་པ་འཕགས་པའི་ཐོབ་བྱ་མཐར་ཐུག་ཡིན་པའི་ཕྱིར། ཡང་ཁོ་ན་རེ། དེ་གཉིས་ཀྱི་སྤང་བྱའི་གཙོ་བོ་འགལ་བར་ཐལ། དེ་གཉིས་ཀྱི་ཐོབ་བྱའི་གཙོ་བོ་
འགལ་པའི་ཕྱིར། འདོད་ན། བདེན་འཛིན་ཆོས་ཅན། ཉན་ཐོས་སློབ་པ་འཕགས་པའི་སྤང་བྱའི་གཙོ་བོ་མ་ཡིན་པར་ཐལ། བྱང་སེམས་འཕགས་པའི་སྤང་བྱའི་གཙོ་བོ་ཡིན་པའི་ཕྱིར། འདོད་ན། བདེན་འཛིན་དེའི་སྤང་བྱའི་གཙོ་བོ་ཡིན་པར་
ཐལ། དེའི་སྤང་བྱ་གང་ཞིག། དེའི་སྤང་བྱ་ཕལ་པ་མ་ཡིན་པའི་ཕྱིར་ན་མ་ཁྱབ། དང་པོ་མ་གྲུབ་ན། ཉན་ཐོས་སློབ་པ་འཕགས་པ་ཆོས་ཅན། དེར་ཐལ། ཁྱོད་སེམས་ཅན་ཡིན་པའི་ཕྱིར། ཟེར་ན། འོ་ན། གཉིས་ཀྱི་སྤང་བྱའི་གཙོ་བོ་ལ་སྤང་
དཀའ་སླའི་ཁྱད་པར་མེད་པར་ཐལ། བདེན་འཛིན་དེ། གཉིས་ཀའི་སྤང་བྱའི་གཙོ་བོ་ཡིན་པའི་ཕྱིར། འདོད་ན། དེ་གཉིས་ཀྱི་ཐོབ་བྱའི་བྱང་ཆུབ་ལ་ཐོབ་དཀའ་སླའི་ཁྱད་པར་མེད་པར་ཐལ། འདོད་པའི་ཕྱིར། འདོད་ན། ཐེག་པ་ཆེ་ཆུང་གི་བྱང་ཆུབ་
ལ་ཐོབ་དཀའ་སླའི་ཁྱད་པར་མེད་པར་ཐལ། འདོད་པའི་ཕྱིར་མཁས་པ་ཁ་ཅིག། གང་ཟག་གི་བདག་མེད་མངོན་སུམ་དུ་རྟོགས་པའི་ཀུན་རྫོབ་སེམས་བསྐྱེད་ཆོས་ཅན། ཐེག་དམན་གྱི་རྟོགས་རིགས་སུ་མི་གནས་པར་ཐལ། ཐེག་ཆེན་གྱི་རྟོགས་

[025B] རྟགས་གྲུབ་སྟེ། ཐེག་ཆེན་ཀུན་རྫོབ་སེམས་བསྐྱེད་ཡིན་པའི་ཕྱིར། རྩ་བར་འདོད་ན། དེ་ཐེག་དམན་གྱི་རྟོགས་རིགས་སུ་གནས་པར་ཐལ། དེ་ཡོད་པ་གང་ཞིག། གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེ་
ཐེག་དམན་གྱི་རྟོགས་རིགས་སུ་གནས་པའི་ཕྱིར་ན་མ་ཁྱབ་སྟེ་ཐེག་ཆེན་ཀུན་རྫོབ་སེམས་བསྐྱེད་ཡིན་ན། ཐེག་ཆེན་གྱི་རྟོགས་རིགས་སུ་གནས་པས་ཁྱབ་པར་ཐལ། སངས་རྒྱས་འཕགས་པའི་རྒྱུད་ཀྱི་ཀུན་རྫོབ་སེམས་བསྐྱེད་ཡིན་ན། ཐེག་ཆེན་གྱི་
རྟོགས་རིགས་སུ་གནས་པས་ཁྱབ་པའི་ཕྱིར། མ་གྲུབ་ན། ཐེག་ཆེན་གྱི་རྟོགས་རིགས་སུ་མི་གནས་པའི་སངས་རྒྱས་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་ཀུན་རྫོབ་སེམས་བསྐྱེད་ཡོད་པར་ཐལ། མ་གྲུབ་པ་དེའི་ཕྱིར་
འདོད་ན། དེ་ལྟ་བུའི་ཀུན་རྫོབ་སེམས་བསྐྱེད། ཐེག་དམན་གྱི་རྟོགས་རིགས་སུ་གནས་པར་ཐལ། དེ་ཡོད་པ་གང་ཞིག། གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེ། ཐེག་དམན་གྱི་རྟོགས་རིགས་སུ་གནས་པའི་ཕྱིར། ཁྱབ་པ་ཁས། ཡང་ཁོ་ན་རེ་
སངས་རྒྱས་འཕགས་པའི་རྒྱུད་ཀྱི་རྣམ་ཐར་སྒོ་གསུམ་ཤེས་པའི་མཁྱེན་པ་དེ་ཆོས་ཅན། ཐེག་དམན་གྱི་རྟོགས་རིགས་སུ་མི་གནས་པར་ཐལ། བྱང་སེམས་ཀྱི་རྟོགས་རིགས་སུ་གནས་པ་ཡིན་པའི་ཕྱིར། མ་གྲུབ་ན་དེ་ཆོས་ཅན། དེར་ཐལ། བྱང་སེམས་ལ་ཡོད་པ་དང་རྗེས་
སུ་མཐུན་པའི་རྣམ་མཁྱེན་གྱི་རྣམ་པ་ཡིན་པའི་ཕྱིར་ན་མ་ཁྱབ། མ་གྲུབ་ན་དེར་ཐལ། སངས་རྒྱས་འཕགས་པའི་རྒྱུད་ཀྱི་ལམ་ཤེས་ཀྱི་རྣམ་པ་སོ་བཞིའི་ནང་ཚན་ཡིན་པའི་ཕྱིར་ཟེར་ན་སངས་རྒྱས་འཕགས་པའི་རྒྱུད་ཀྱི་བདེན་བཞི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་མཁྱེན་པ་དེ་

[026A]༄༅། །ཐེག་དམན་གྱི་རྟོགས་རིགས་སུ་གནས་པར་ཐལ། དེའི་རྒྱུད་ཀྱི་རྣམ་ཐར་སྒོ་གསུམ་ཤེས་པའི་མཁྱེན་པ་དེ། ཐེག་དམན་གྱི་རྟོགས་རིགས་སུ་གནས་པའི་ཕྱིར། རྟགས་ཁས། རང་ལུགས་ལ། སེམས་བསྐྱེད་བསྔོ་བ་སྟོང་ཉིད་རྟོགས་པའི་ཤེས་
རབ་གསུམ་གྱིས་ཟིན་པའི་སྒོ་ནས་གདུལ་བྱ་ཉན་ཐོས་ཀྱི་རིགས་ཅན་རྗེས་སུ་བཟུང་བའི་ཆེད་དུ་ཤེས་བར་བྱ་བའི་མངོན་རྟོགས་གྱི་རིགས་སུ་གནས་པའི་ཐེག་ཆེན་འཕགས་རྒྱུད་ཀྱི་མཁྱེན་པ་དེ། ཉན་ཐོས་ཀྱི་ལམ་ཤེས་པའི་ལམ་ཤེས་སྐྱི་མཚན་ཉིད། མཚན་གཞི་ནི་བྱང་
སེམས་མཐོང་ལམ་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ལྟ་བུ་ལ་བྱེད། དེ་ལ་དབྱེ་ན་གཉིས་ཡོད། ས་མཚམས། ཐེག་ཆེན་གྱི་མཐོང་ལམ་ནས་སངས་རྒྱས་ཀྱི་སའི་བར་ན་ཡོད། གསུམ་པ་ལ་ཁ་ཅིག། ཁྱོད་མངོན་སུམ་
དུ་རྟོགས་པའི་མཁྱེན་པ་ཡོད་ན། ཁྱོད་ཡོད་པས་ཁྱབ་པར་ཐལ་ཁྱོད་བདག་མེད་ཡིན་པའི་ཕྱིར། འདོད་ན། སངས་རྒྱས་འཕགས་པའི་རྒྱུད་ཀྱི་བདེན་བཞི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་མཁྱེན་པ་དེ། ཉན་ཐོས་ཀྱི་ལམ་ཤེས་པའི་ལམ་
ཤེས་ཡིན་པར་ཐལ། བྱང་སེམས་འཕགས་པའི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་མཁྱེན་པ་དེ། དེ་ཡིན་པའི་ཕྱིར། འདོད་ན། སངས་རྒྱས་འཕགས་པའི་རྒྱུད་ལ་སྡུག་བསྔལ་ཡོད་པར་ཐལ། སངས་རྒྱས་འཕགས་པའི་རྒྱུད་ཀྱི་
བདེན་བཞི་མི་རྟག་སོགས་བཅུ་དྲུག་ཡོད་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་མངོན་སུམ་དུ་རྟོགས་པའི་མཁྱེན་པ་ཡོད་པའི་ཕྱིར་ཟེར་ན་ཆོས་ཅན་སྐྱོན་ཅན་ཡིན། བྱས་པ་ལ་ཁོ་ན་རེ་བྱང་སེམས་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་

[026B] དེའི་རྒྱུད་ཀྱི་མཁྱེན་པ་ཡིན་པར་ཐལ། དེ་ཉན་ཐོས་ཀྱི་ལམ་ཤེས་པའི་ལམ་ཤེས་ཡིན་པའི་ཕྱིར། འདོད་ན། བྱང་སེམས་འཕགས་པའི་རྒྱུད་ཀྱི་ཆོས་ཉིད་མངོན་སུམ་དུ་རྟོགས་པའི་མཁྱེན་པ་དེ། དེའི་རྒྱུད་ཀྱི་མཁྱེན་པ་ཡིན་པར་ཐལ་
འདོད་པའི་ཕྱིར། འདོད་ན། དེའི་རྒྱུད་ཀྱི་ཆོས་ཉིད་མངོན་སུམ་དུ་རྟོགས་པའི་མཁྱེན་པ་ཆོས་ཅན། དེ་མ་ཡིན་པར་ཐལ། རྣམ་མཁྱེན་ཁྱོད་ཡིན་པའི་ཕྱིར། མ་གྲུབ་ན། རྣམ་མཁྱེན་ཆོས་ཅན། དེར་ཐལ། ཆོས་ཐམས་ཅད་མངོན་སུམ་དུ་རྟོགས་པའི་མཁྱེན་པ་ཡིན་པའི་
ཕྱིར། ཟེར་ན་མ་ཁྱབ། ཡང་ཁོ་ན་རེ། སེམས་ཅན་དམྱལ་བ་པའི་རྒྱུད་ཀྱི་རང་བཞིན་གནས་རིགས་མངོན་སུམ་དུ་རྟོགས་པའི་ཤེས་པ་དེ། དེའི་རྒྱུད་ཀྱི་ཤེས་པ་ཡིན་པར་ཐལ། དེ་ཡོད་པའི་ཕྱིར། འདོད་མི་ནུས་ཏེ། རྣམ་མཁྱེན་ཁྱོད་ཡིན་པའི་ཕྱིར། མ་གྲུབ་ན་
དེར་ཐལ། ཁྱོད་རྣམ་མཁྱེན་གང་ཞིག། དེའི་རྒྱུད་ཀྱི་རང་བཞིན་གནས་རིགས་དེ། ཁྱོད་ཀྱི་དངོས་གཞལ་ཡིན་པའི་ཕྱིར་ཟེར་ན། འདིར་མ་ཁྱབ། བྱང་སེམས་འཕགས་པའི་རྒྱུད་ཀྱི་ཉན་ཐོས་ཀྱི་ལམ་ཆོས་ཅན། ཁྱོད་ཡོད་པར་ཐལ། ཁྱོད་ཤེས་པའི་ལམ་ཤེས་
ཡོད་པའི་ཕྱིར་ཟེར་ན། འདིའི་ལན་གོང་དུ་བཤད་ཟིན་རོ། །བྱང་སེམས་འཕགས་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་དེ་དེའི་རྒྱུད་ཀྱི་མཁྱེན་པ་ཡིན་པར་ཐལ། སེམས་ཅན་དམྱལ་བ་པའི་རྒྱུད་ཀྱི་རང་བཞིན་གནས་རིགས་མངོན་སུམ་དུ་རྟོགས་
པའི་ཤེས་པ་དེ། དེའི་རྒྱུད་ཀྱི་ཤེས་པ་ཡིན་པའི་ཕྱིར་ཏེ། དེ་ཡོད་པའི་ཕྱིར། འདོད་མི་ནུས་ཏེ། རྣམ་མཁྱེན་ཁྱོད་ཡིན་པའི་ཕྱིར། མ་གྲུབ་ན། རྣམ་མཁྱེན་ཆོས་ཅན། དེར་ཐལ། ཁྱོད་རྣམ་མཁྱེན་གང་ཞིག། དེའི་རྒྱུད་ཀྱི་སྟོང་ཉིད་དེ་ཁྱོད་ཀྱི་དངོས་གཞལ་ཡིན་པའི་ཕྱིར་

[027A]༄༅། །ཟེར་ན། ཁ་ཅིག། བྱང་འཕགས་ཀྱི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་ཆོས་ཅན། ཁྱོད་ཉན་ཐོས་ཀྱི་ལམ་ཤེས་པའི་ལམ་ཤེས་ཡིན་པར་ཐལ། སེམས་བསྐྱེད་བསྔོ་པ་སྟོང་ཉིད་རྟོགས་པའི་ཤེས་རབ་གསུམ་གྱི་ཟིན་པའི་སྒོ་ནས་
གདུལ་བྱ་ཉན་ཐོས་ཀྱི་རིགས་ཅན་རྗེས་སུ་གཟུང་པའི་ཕྱིར་དུ་ཤེས་བར་བྱ་བའི་མངོན་རྟོགས་ཀྱི་རིགས་སུ་གནས་པའི་ཐེག་ཆེན་འཕགས་རྒྱུད་ཀྱི་མཁྱེན་པ་ཡིན་པའི་ཕྱིར་ཏེ། ཉན་ཐོས་ཀྱི་རིགས་ཅན་རྗེས་སུ་བཟུང་པའི་ཕྱིར་དུ་ཤེས་པར་བྱའི་མངོན་རྟོགས་
ཀྱི་རིགས་སུ་གནས་པའི་ཕྱིར་ཏེ། གདུལ་བྱ་རིགས་ཅན་གསུམ་ག་རྗེས་སུ་བཟུང་བའི་ཕྱིར་དུ་ཤེས་བར་བྱ་བའི་མངོན་རྟོགས་ཀྱི་རིགས་སུ་གནས་པའི་ཡིན་པའི་ཕྱིར་ན་མ་ཁྱབ། འཕགས་པ་ཉན་ཐོས་ལམ་ལ་ནི། ཞེས་པའི་སྐབས་སུ། སྦྱོར་བ་དང་
མཐའ་དཔྱད་པ་གཉིས་ལས། དང་པོ་ནི། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུད་དེས་འབྱེད་ཆ་མཐུན་ཆོས་ཅན། ཁྱོད་ལ་དབྱེ་ན་བཞི་ཡོད་དེ། ཁྱོད་ལ་ཉན་ཐོས་ཀྱི་རྟོགས་རིགས་སུ་གནས་པའི་ཐེག་ཆེན་ཀྱི་སྦྱོར་ལམ་དྲོད་སོགས་བཞི་ཡོད་པའི་ཕྱིར་གཉིས་
པ་ལ་ཁ་ཅིག། ཉན་ཐོས་ཀྱི་རྟོགས་རིགས་སུ་གནས་པའི་ཐེག་ཆེན་ཀྱི་དོན་མངོན་རྟོགས་དེ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུད་ངེས་འབྱེད་ཆ་མཐུན་ཀྱི་མཚན་ཉིད་ཟེར་ན། དེ་ལ་སྐྱོན་འཕེན་བ་ཁ་ཅིག། ཉོན་སྒྲིབ་སྤང་པ་དོན་གཉེར་གྱི་
ཐེག་ཆེན་གྱི་སོར་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་པའི་ཕྱིར། འདོད་ན། དེ་ཆོས་ཅན། ཉན་ཐོས་ཀྱི་ཤེས་རབ་ཀྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་ན་ནུས་ཏེ། ཉན་ཐོས་ཀྱི་ཐབས་ཀྱི་རྟོགས་རིགས་སུ་གནས་པ་ཡིན་

[027B] ཞེས་པ་ཀགས་ནས། ཁོ་རང་གི་ལུགས་ལ། ཉན་ཐོས་ཀྱི་ཤེས་རབ་ཀྱི་རྟོགས་རིགས་སུ་གནས་པའི་ཐེག་ཆེན་གྱི་དོན་མངོན་རྟོགས་དེ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་གྱི་མཚན་ཉིད་ཟེར་ན། བྱང་སེམས་སྦྱོར་ལམ་པའི་
རྒྱུད་ཀྱི་འཁོར་པ་མཐའ་དག་སྡུག་བསྔལ་ཀྱི་རང་བཞིན་དུ་སྒོམ་པའི་གློ་ཆོས་ཅན། ཉན་ཐོས་ཀྱི་ཐབས་ཀྱི་རྟོགས་རིགས་སུ་མི་གནས་པར་ཐལ། ཉན་ཐོས་ཀྱི་ཤེས་རབ་ཀྱི་རྟོགས་རིགས་སུ་གནས་པའི་ཕྱིར། ཁྱབ་བ་སོང། རྟགས་སོང། དེའི་རྒྱུད་ཀྱི་གང་ཟག་གི་བདག་
མེད་སྒོམ་པའི་བློ་དེ། དེའི་ཤེས་རབ་ཀྱི་རྟོགས་རིགས་སུ་གནས་པ་ཡིན་པའི་ཕྱིར་ཏེམ། དེའི་རྒྱུད་ཀྱི་གང་ཟག་གི་བདག་མེད་རྟོགས་པའི་མཁྱེན་པ་དེ། ཉན་ཐོས་ཀྱི་ཤེས་རབ་ཀྱི་རྟོགས་རིགས་སུ་གནས་པ་ཡིན་པའི་ཕྱིར། རྩ་བར་འདོད་མི་ནུས་ཏེ། བྱང་སེམས་སྦྱོར་ལམ་
པའི་རྒྱུད་ཀྱི་ཐར་བདོན་གཉེར་གྱི་བློ་དེ། ཉན་ཐོས་ཀྱི་ཐབས་པས་ཀྱི་རྟོགས་རིགས་སུ་གནས་པ་ཡིན་པའི་ཕྱིར། ཁ་ཅིག། བྱང་སེམས་སྦྱོར་ལམ་པའི་རྒྱུད་ཀྱི་སྟོང་ཉིད་དོན་སྤྱིའི་ཚུལ་གྱི་རྟོགས་པའི་མཁྱེན་པ་དེ། ཉན་ཐོས་ཀྱི་ལམ་ཤེས་པའི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་
ཆ་མཐུན་ཡིན་ཟེར་མ། དེ་ཆོས་ཅན། ཉན་ཐོས་ཀྱི་རྟོགས་རིག་སུ་གནས་པར་ཐལ། འདོད་པའི་ཕྱིར། འདོད་མི་ནུས་ཏེ། ཐེག་ཆེན་གྱི་རྟོགས་རིགས་སུ་གནས་པ་ཡིན་པའི་ཕྱིར། བྱས་པ་ལ་ཁོ་ན་རེ། དེ་ཆོས་ཅན། དེ་ཡིན་པར་ཐལ། ཉན་ཐོས་ཀྱི་ལམ་ཤེས་པའི་
ལམ་ཤེས་ཀྱི་རྒྱུ་གང་ཞིག། ངེས་འབྱེད་ཆ་མཐུན་ཡིན་པའི་ཕྱིར་ན་མ་ཁྱབ། འོ་ན་རྣམ་མཁྱེན་ཆོས་ཅན། ལམ་ཤེར་ཕྱིན་ཡིན་པར་ཐལ། ལམ་གང་ཞིག་ཤེར་ཕྱིན་ཡིན་པའི་ཕྱིར། ཁྱབ་པ་ཁས་གཞན་ཡང་རྣམ་མཁྱེན་ཆོས་ཅན། རྒྱུ་ལམ་ཤེས་ཡིན་པར་ཐལ་རྒྱུ་གང་

[028A]༄༅། །ཞིག། ལམ་ཤེས་ཡིན་པའི་ཕྱིར། ཁྱབ་པ་འགྲིག། ཡང་ཁོ་ན་རེ་ཆོས་ཅན་དེ་ཡིན་པར་ཐལ། འཕགས་པ་ཉན་ཐོས་ལམ་ལ་ནི། ཞེས་པའི་གཞུང་འདིས་བསྟན་བྱའི་གཙོ་བོར་བྱས་ནས་བསྟན་པའི་ཐེག་ཆེན་གྱི་ངེས་འབྱེ་ཆ་མཐུན་ཡིན་པའི་
ཕྱིར། ཟེར་ན། ཡང་མ་ཁྱབ། བྱས་པ་ལ་ཁོ་ན་རེ། ཁྱབ་སྟེ་འདིས་ཉན་ཐོས་ཀྱི་ལམ་ཤེས་ཀྱི་རྒྱུ་ངེས་བྱེད་ཆ་མཐུན་བསྟན་བྱའི་གཙོ་པོར་བྱས་ནས་བསྟན་པའི་ཕྱིར། ནམ་ཁྱབ། བྱས་པ་ལ་ཁོ་ན་རེ། རང་བྱུང་བདག་ཉིད་རྟོགས་
པའི་ཕྱིར། ཞེས་པའི་སྐབས་ནས་དངོས་སུ་བསྟན་པའི་ཐེག་ཆེན་གྱི་ངེས་འབྱེད་ཆ་མཐུན་ཡིན་ན། རང་རྒྱལ་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆས་མཐུན་ཡིན་དགོས་པའི་ཕྱིར། མ་གྲུབ་ན་དེར་ཐལ། རྣམ་བཤད་ལས། གཞུང་འདིའི་དངོས་
བསྟན་རང་རྒྱལ་གྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་དང་སྦྱར་ནས་བཤད་པའི་ཕྱིར་ན་མ་ཁྱབ། ཁ་ཅིག་ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་འབྲས་བུར་བྱུར་བའི་གང་ཟག་གི་བདག་མེད་དོན་སྤྱིའི་ཚུལ་གྱིས་རྟོགས་པའི་
ཐེག་ཆེན་གྱི་སྦྱོར་ལམ་དེ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་མ་ཡིན་ཟེར་ན། དགེ་སྦྱོང་ཚུལ་གྱི་རྒྱུར་གྱུར་པའི་རྣམ་མཁྱེན་དེ། དགེ་སྦྱོང་ཚུལ་གྱི་འབྲས་བུ་མ་ཡིན་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་ན་
དེ་ཆོས་ཅན། དེར་ཐལ། རྣམ་གྲོལ་ལམ་ཡིན་པའི་ཕྱིར་ཏེ། རྣམ་མཁྱེན་ཡིན་པའི་ཕྱིར། ཁ་ཅིག། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་འབྲས་བུར་གྱུར་པའི་གང་ཟག་གི་བདག་མེད་དོན་སྤྱིའི་ཚུལ་གྱི་རྟོགས་པའི་ཐེག་ཆེན་གྱི་སྦྱོར་ལམ་ཆོས་

[028B] ཉན་ཐོས་ཀྱི་ལམ་ཤེས་པའི་ལམ་ཤེས་གྱི་རྒྱུ་ཡིན་པར་ཐལ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་ཡིན་པའི་ཕྱིར་ན་མ་ཁྱབ་སྟེ། ས་གཉིས་པའི་སྒོམ་ལམ་བར་ཆད་མེད་ལམ་ཆོས་ཅན། རྣམ་དག་ཡིན་པར་ཐལ། རྣམ་དག་སྒོམ་ལམ་
ཡིན་པའི་ཕྱིར། ཁྱབ་པ་ཁས། འདོད་ན། འགོག་བདེན་ཡིན་པར་ཐལ་འདོད་པའི་ཕྱིར། གཞན་ཡང། ཉན་ཐོས་ཀྱི་མཐོང་ལམ་ཆོས་ཅན་མི་མཐུན་ཕྱོགས་ཡིན་པར་ཐལ། མི་མཐུན་ཕྱོགས་ཀྱི་གཞི་ཤེས་ཡིན་པའི་ཕྱིར། ཁྱབ་པ་སོང། འདོད་མི་ནུས་ཏེ། གཉེན་
ཕྱོགས་ཤེས་རྣམ་ཡིན་པའི་ཕྱིར་ཏེ། འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། གཞན་ཡང། བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་ཆེན་པོ་ཆོས་ཅན། དམིགས་མེད་ལ་དམིགས་པར་ཐལ། དེ་ལ་དམིགས་པའི་སྙིང་རྗེ་ཡིན་པའི་ཕྱིར། ཁྱབ་པ་ཁས།། རང་
ཕྱུང་བདག་ཉིད་རྟོགས་པའི་ཕྱིར། ཞེས་པའི་སྐབས་སུ། སྦྱོར་བ་དང། མཐད་དཔྱད་པ་གཉིས་ལས། དང་པོ་ནི། བསེར་རུ་ལྟ་བུའི་རང་རྒྱལ་དགྲ་བཅོམ་པ་ཆོས་ཅན། ཉན་ཐོས་ལས་ལམ་བགྲོད་ཚུལ་གྱི་སྒོ་ནས་ཁྱད་པར་དུ་འཕགས་པ་ཡིན་ཏེ། སྲིད་པ་ཐ་
མའི་ཚེ་སློབ་དཔོན་གཞན་གྱི་གདམས་ངག་ལ་མི་ལྟོས་པར་འདོད་པའི་རྟེན་ལ་རང་གི་བྱང་ཆུབ་མངོན་དུ་བྱེད་པའི་གང་ཟག་ཡིན་པའི་ཕྱིར། དེ་ཆོས་ཅན། ཉན་ཐོས་ལས་ཆོས་སྟོན་ཚུལ་གྱིས་སྒོ་ནས་ཁྱད་པར་དུ་འཕགས་པ་ཡིན་ཏེ། །རང་གི་གདུལ་བྱ་ལ་གཙོ་བོར་
སྒྲ་མེད་ལུས་ཀྱི་རྣམ་འགྱུར་གྱི་སྒོ་ནས་ཆོས་སྟོན་པའི་ཕྱིར་བྱས་པ་ལ་ཁོ་ན་རེ། ཚེ་ཕྱི་མ་དེ་ཉིད་ལ་རང་རྒྱལ་དགྲ་བཅོམ་པའི་འབྲས་བུ་མངོན་དུ་བྱེད་པར་ངེས་པའི་སྤང་བྱ་གཅིག་ཆར་པའི་རྒྱུན་ཞུགས་ཆོས་ཅན། ཉན་ཐོས་ལས་ལམ་བགྲོད་ཚུལ་གྱི་སྒོ་ནས་ཁྱད་པར་དུ་

[029A]༄༅། །འཕགས་པ་ཡིན་པར་ཐལ། སྲིད་པ་ཐ་མ་པའི་ཚེ་སློབ་དཔོན་གཞན་གྱི་གདམས་ངག་ལ་མི་ལྟོས་པར་འདོད་པའི་རྟེན་ལ་རང་གི་བྱང་ཆུབ་མངོན་དུ་བྱེད་པའི་ཕྱིར། མ་གྲུབ་ན། དེར་ཐལ་སྲིད་པ་ཐ་མ་པའི་ཚེ་སློབ་དཔོན་གཞན་གྱི་གདམས་ངག་ལ་མི་ལྟོས་
པར་བདོད་པའི་རྟེན་ལ་ཐེག་དམན་གྱི་བྱང་ཆུབ་མངོན་དུ་བྱེད་པ་གང་ཞིག། ཐེག་དམན་གྱི་གང་ཟག་ཡིན་པའི་ཕྱིར་ན་མ་ཁྱབ་རྩ་བར་འདོད་མི་ནུས་ཏེ། ཉན་ཐོས་ཡིན་པའི་ཕྱིར། ཁ་ཅིག། བསེར་རུ་ལྟ་བུའི་རང་རྒྱལ་དགྲ་བཅོམ་བ་ཆོས་ཅན། ཉན་ཐོས་ལས་ལམ་བགྲོད་
ཚུལ་གྱི་སྒོ་ནས་ཁྱད་པར་དུ་འཕགས་པ་ཡིན་ཏེ། སྲིད་པ་ཐ་མའི་ཚེ་སོབ་དཔོན་གཞན་གྱི་གདམས་ངག་ལ་མི་ལྟོས་པར་རང་གི་བྱང་ཆུབ་མངོན་དུ་བྱེད་པའི་གང་ཟག་ཡིན་པའི་ཕྱིར། དེ་ཆོས་ཅན་ཉན་ཐོས་ལས་ཆོས་སྟོན་ཚུལ་གྱི་སྒོ་ནས་ཁྱད་པར་དུ་འཕགས་
པ་ཡིན་ཏེ། རང་གི་གདུལ་བྱ་ལ་གཙོ་བོར་སྒྲ་མེད་ལུས་ཀྱི་རྣམ་འགྱུར་གྱི་སྒོ་ནས་ཆོས་སྟོན་པ་ཡིན་པའི་ཕྱིར་ཟེར་ན། གཟུགས་མེད་ཁམས་པའི་རྟེན་ཅན་གྱི་ཕྱར་མི་འོང་ཆོས་ཅན། ཉན་ཐོས་ལས་ལམ་བགྲོད་ཚུལ་གྱི་སྒོ་ནས་ཁྱད་པར་དུ་འཕགས་པ་ཡིན་
པར་ཐལ། སྲིད་བ་ཐ་མའི་ཚེ་སློབ་དཔོན་གཞན་གྱི་གདམས་ངག་ལ་མི་ལྟོས་པར་རང་གི་བྱང་ཆུབ་མངོན་དུ་བྱེད་པའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། རྩ་བར་འདོད་མི་ནུས་ཏེ། ཉན་ཐོས་ཡིན་པའི་ཕྱིར། ཁོ་ན་རེ། བསེར་རུ་ལྟ་བུའི་རང་རྒྱལ་
དགྲ་བཅོམ་པ་ཆོས་ཅན། ཉན་ཐོས་ལས་ལམ་མ་བགྲོད་ཚུལ་གྱི་སྒོ་ནས་ཁྱད་པར་དུ་འཕགས་པ་ཡིན་ཏེ། སྲིད་པ་ཐ་མའི་ཚེ་སློབ་དཔོན་གཞན་གྱི་གདམས་ངག་ལ་མི་ལྟོས་པར་འདོད་པའི་རྟེན་ལ་རང་གྱི་བྱང་ཆུབ་མངོན་དུ་བྱས་པའི་ཕྱིར་ཟེར་ན། འོ་ན། དེ་སྲིད་

[029B] འདོད་པའི་ཕྱིར། འདོད་ན། དེའི་ཚེད་རང་རྒྱལ་དགྲ་བཅོམ་པ་ཡིན་པར་ཐལ་འདོད་པའི་ཕྱིར། འདོད་མི་ནུས་ཏེ། རང་རྒྱལ་དགྲ་བཅོམ་པ་ཡིན་ན་སྲིད་པ་ཐ་མའི་གང་ཟག་མ་ཡིན་དགོས་པའི་ཕྱིར། ཁ་ཅིག། སྲིད་པ་ཐ་མའི་
གང་ཟག་ཡིན་ན། དགྲ་བཅོམ་མ་ཡིན་པས་ཁྱབ་ཟེར་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་རྒྱུན་མཐའ་བ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། གསུམ་བ་ལ་ཁ་ཅིག། རང་རྒྱལ་
སློབ་པ་མེད་ཟེར་ན། རང་སངས་རྒྱས་ཀྱང་སྟེ་མྱ་ངན་ལས་འདས་བར་འདོད་པ་རྣམས་ཞེས་བཤད་པ་མི་འཐད་པར་ཐལ། རང་དོན་དུ་ཐོག་དམན་གྱི་མྱང་འདས་དོན་དུ་གཉེར་པའི་རང་རྒྱལ་མེད་པའི་ཕྱིར་ཏེ། རང་རྒྱལ་སློབ་བ་མེད་པའི་ཕྱིར། གཞན་ཡང་
ཉན་ཐོས་བསེ་རུ་ལྟ་བུ་དང། །བཅས་པ་དག་ལས་ཁྱད་པ་འཕགས་ཞེས་བཤད་པ་དེ་མི་འཐད་པར་ཐལ། བྱང་སེམས་ཀྱི་སྦྱོར་ལམ་དེ་ཉན་ཐོས་དང། རང་རྒྱལ་གྱི་སྦྱོར་ལམ་ལས་ཁྱད་པར་དུ་འཕགས་པ་མ་ཡིན་པའི་ཕྱིར་ཏེ། རང་རྒྱལ་གྱི་སྦྱོར་ལམ་
མེད་པའི་ཕྱིར་ཏེ། རང་རྒྱལ་སློབ་པ་མེད་པའི་ཕྱིར། གཞན་ཡང་རྟེན་པའི་ཆོས་ཀྱི་བྱེ་བྲག་གིས། དེ་ཡི་དབྱེ་བ་ཡོངས་སུ་བརྗོད་ཅེས་བཤད་པ་དེ་མི་འཐད་པར་ཐལ། རང་རྒྱལ་ལྡན་གྱི་གང་ཟག་གི་རྒྱུད་ཀྱི་རང་རྒྱལ་གྱི་རང་བཞེན་གནས་རིགས་ལ་དམིགས་
པའི་རང་རྒྱལ་གྱི་སྒྲུབ་པ་མེད་པའི་ཕྱིར་ཏེ། རང་རྒྱལ་སློབ་དཔོན་པ་མེད་པའི་ཕྱིར། བྱས་པ་ལ་ཁོ་ན་རེ། རང་རྒྱལ་སློབ་པ་མེད་ཀྱང། རང་རྒྱལ་གྱི་སློབ་ལམ་ཡོད་ཟེར་ན། རང་རྒྱལ་གྱི་སློབ་ལམ་ཆོས་ཅན། རང་རྒྱལ་རང་རྒྱུད་ཀྱིས་བསྡུས་པར་ཐལ་རང་

[030A]༄༅། །རྒྱལ་གྱི་སློབ་ལམ་ཡིན་པའི་ཕྱིར། ཁྱབ་པ་ཁས། འདོད་ན། རང་རྒྱལ་གྱི་སློབ་ལམ་རྒྱུད་ལྡན་གྱི་རང་རྒྱལ་ཡོད་པར་ཐལ། འདོད་པའི་ཕྱིར། གཞན་ཡང། གཟུགས་ཕྱི་རོལ་དོན་འཛིན་གྱི་རྟོག་པའི་དངོས་གཉེན་དུ་གྱུར་པའི་ཉན་ཐོས་ཀྱི་བར་
ཆད་མེད་ལམ་ཅིག་ཡོད་པར་ཐལ། དེའི་དངོས་གཉེན་དུ་གྱུར་པའི་བར་ཆད་མེད་ལམ་ཡོད་པ་གང་ཞིག་དེའི་དངོས་གཉེན་དུ་གྱུར་བའི་རང་རྒྱལ་གྱི་བར་ཆད་མེད་ལམ་མེད་པའི་ཕྱིར། རྟགས་ཕྱི་མ་གྲུབ་སྟེ། རང་རྒྱལ་སློབ་བ་མེད་པའི་ཕྱིར། རྟགས་དངོས་
རྩ་བར་འདོད་ན། གཟུགས་ཕྱི་རོལ་དོན་འཛིན་གྱི་རྟོག་པ་སྤངས་པའི་ཉན་ཐོས་ཡོད་པར་ཐལ། འདོད་པའི་ཕྱིར། འདོད་ན། རང་རྒྱལ་དགྲ་བཅོམ་པ་དེ་ཉན་ཐོས་ལས་སྤངས་རྟོགས་ཀྱི་སྒོ་ནས་ཁྱད་པར་དུ་འཕགས་པ་མ་ཡིན་པར་ཐལ། འདོད་པའི་ཕྱིར། འདོད་
ན། རྣམ་པར་ཐར་བཅུང་ཟད་ཙམ་ཞིག་གིས་ལྷག་པ་ཞེས་བཤད་པ་མི་འཐད་པར་ཐལ། འདོད་པའི་ཕྱིར། གཞན་ཡང། བསེ་རུ་ལྟ་བུའི་རང་རྒྱལ་དགྲ་བཅོམ་པ་ཆོས་ཅན། ཉན་ཐོས་ལས་ལམ་བགྲོད་ཚུལ་གྱི་སྒོ་ནས་ཁྱད་པར་དུ་འཕགས་པ་མ་ཡིན་
པར་ཐལ། རང་རྒྱལ་དགྲ་བཅོམ་པའི་འབྲས་བུ་མངོས་དུ་བྱེད་པར་ངེས་བའི་གང་ཟག་ཡིན་ན། ཉན་ཐོས་ཡིན་དགོས་པའི་ཕྱིར་ཏེ་རང་རྒྱལ་སློབ་པ་མེད་པའི་ཕྱིར། རྩ་བར་འདོད་ན། རང་བྱུང་བདག་ཉིད་རྟོགས་པའི་ཕྱིར། གཞན་གྱིས་བསྟན་ཡང་མི་དགོས་
ལ། ཞེས་བཤད་པ་མི་འཐད་པར་ཐལ། འདོད་པའི་ཕྱིར། ཁ་ཅིག་རང་རྒྱལ་ཡིན་ན། དགེ་སློང་རྣམ་དག་ཡིན་པས་ཁྱབ་ཟེར་ན། བར་དོའི་རྟེན་ཅན་གྱི་རང་རྒྱལ་ཆོས་ཅན། དེར་ཐལ། དེའི་ཕྱིར་རྟགས་གསལ་གཉིས་ཀ་གྲུབ་སྟེ། ཆོས་ཅན་དེ་ཡིན་པའི་ཕྱིར་

[030B] རང་རྒྱལ་ཡིན་ན་འདོད་པའི་རྟེན་ཅན་གྱི་རང་རྒྱལ་ཡིན་པས་ཁྱབ་ཟེར་ན། ལྷག་མེད་མྱང་འདས་ལ་གནས་པའི་རང་རྒྱལ་དགྲ་བཅོམ་པ་ཆོས་ཅན། དེར་ཐལ། དེའི་ཕྱིར། ཁ་ཅིག་དགེ་སློང་དུ་གྱུར་བའི་རང་རྒྱལ་ཡིན་ན། རང་རྒྱལ་དགྲ་བཅོམ་པ་ཡིན་
པས་ཁྱབ་ཟེར་ན། དེ་མི་འཐད་པར་ཐལ། རང་རྒྱལ་གྱི་རིགས་ཅན་རྣམས་ཀྱི་ཁྱིམ་ནས་ཁྱིམ་མེད་པར་རབ་ཏུ་བྱུང་ནས་དུར་ཁྲོད་དུ་སོང་ནས། རུས་པ་འདི་དག་རྒྱུ་ཅི་ལས་བྱུང་སྙམ་དུ་བསམས་པ་ན་མ་རིགས་པ་ལས་བྱུང་བར་ཤེས་ནས་རྟེན་འབྲེལ་བ་ན་ལག་བཅུ་
གཉིས་ལུགས་འབྱུང་ལུགས་ཟློག་གིས་སྒོམ་པ་ལ་བརྟེན་ནས་རང་གིས་བྱང་ཆུབ་མངོན་དུ་བྱེད་པར་ཚད་ལྡན་རྣམས་ཀྱི་བཤད་པ་ཡིན་པའི་ཕྱིར། ཚོགས་ཀྱི་ཁྱད་པར་ལ། །སྔར་བས་པ་ཁ་ཅིག། བསེ་རུ་ལྟ་བུའི་རང་རྒྱལ་གྱིས་བསྐལ་བ་བརྒྱའི་ཚོགས་
བསོགས། ཚོགས་སྦྱོད་ཆེན་པོའི་རང་རྒྱལ་གྱི་བསྐལ་པ་བརྒྱའི་སུམ་གཉིས་དང། ཚོགས་སྦྱོད་ཆུང་དུའི་རང་རྒྱལ་གྱིས་བསྐལ་པ་བརྒྱའི་སུམ་ཆར་ཚོགས་བསོགས་པ་ཡིན་ཞེས་ཟེར་ན། གསེར་ཕྲེང་ལས་དེ་བཀག་ནས། རང་རྒྱལ་གསུམ་གིས་བསྐལ་
ཆེན་བརྒྱར་ཚོགས་བསོགས་པ་མཉམ། ཞེས་གསུང། ལུགས་དང་པོ་ལ་སྤང་བྱ་གཅིག་ཆར་པའི་རྒྱུན་ཞུགས་ཀྱི་ཚེ་ཕྱི་མ་དེ་ཉིད་ལ་ཚོགས་སྦྱོད་ཀྱི་རང་རྒྱལ་དགྲ་བཅོམ་བའི་འབྲས་བུ་ཐོབ་པ་གཅིག་མི་སྲིད་པར་ཐལ། ཚོགས་སྦྱོད་ཀྱི་རང་རྒྱལ་དགྲ་
བཅོམ་པའི་འབྲས་བུ་ཐོབ་པ་ལ། བསྐལ་པ་བརྒྱའི་སུམ་གཉིས་དང་སུམ་ཆ་གང་རུང་དུ་ཚོགས་བསོགས་དགོས་པའི་ཕྱིར། འདོད་ན། ཀུན་བཏུས་ལས་སངས་རྒྱས་འབྱུང་བ་མེད་ན་རང་རྒྱལ་བར་འགྱུར་རོ་།ཞེས་བཤད་པ་མི་འཐད་པར་ཐལ། འདོད་པའི་ཕྱིར་

[031A]༄༅། །གཉིས་པ་ལ་རེ་ཞིག། སྤང་བྱ་གཅིག་ཆར་པའི་རྒྱུན་ཞུགས་ཚེ་ཕྱི་མ་དེ་ཉིད་ལ། རང་རྒྱལ་དགྲ་བཅོམ་པའི་འབྲས་བུ་ཐོབ་པ་གཅིག་མི་སྲིད་པར་ཐལ། རང་རྒྱལ་གསུམ་གསབ་སྐལ་ཆེན་བརྒྱའི་ཚོགས་བསོགས་དགོས་པ་མ་མཉམ་པ་
ཡིན་པའི་ཕྱིར། རྩ་བར་འདོད་ན། ཀུན་བཏུས་ཀྱི་ལུང་དྲངས་མ་ཐག་པ་དང་འགལ། ཁ་ཅིག། ཉན་ཐོས་དགྲ་བཅོམ་པ་རང་རྒྱལ་ལམ་དུ་འཇུག་པ་ཡོད་ཟེར་ན། འདོད་པའི་རྟེན་ཅན་གྱི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་པའི་རང་རྒྱལ་
ཚོགས་ལམ་པ་ཆོས་ཅན། སྲིད་པ་ཐ་མ་པའི་ཚེ་སློ་དཔོན་གཞན་གྱི་གདམས་ངག་ལ་མི་ལྟོས་པར་འདོད་པའི་རྟེན་ལ་ཐེག་དམན་གྱི་བྱང་ཆུབ་དངོན་དུ་བྱེད་པར་ངེས་པའི་གང་ཟག་ཡིན་པར་ཐལ་།རང་རྒྱལ་དགྲ་བཅོམ་པའི་འབྲས་བུ་མངོན་དུ་བྱེད་པར་ངེས་པའི་
གང་ཟག་ཡིན་པའི་ཕྱིར། གཞན་ཡང། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་པའི་རང་རྒྱལ་ཚོགས་ལམ་པ་ཆོས་ཅན་ཁྱོད་ཀྱི་རྒྱུད་ལ་ཐེག་དམན་གྱི་རིགས་མེད་པར་ཐལ། ཁྱོད་ཐེག་དམན་དགྲ་བཅོམ་པ་ཡིན་པའི་ཕྱིར། འདོད་
མི་ནུས་ཏེ། དེའི་རྒྱུད་ལ་རང་རྒྱལ་གྱི་རིགས་ཡོད་པའི་ཕྱིར་ཏེ་རང་རྒྱལ་ཚོགས་ལམ་པ་ཡིན་པའི་ཕྱིར། གཞན་ཡང། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་རང་རྒྱལ་ཚོགས་ལམ་པ་ཆོས་ཅན། ཐེག་དམན་ཚོགས་ལམ་པ་ཡིན་པར་
ཐལ། རང་རྒྱལ་ཚོགས་ལམ་པ་ཡིན་པའི་ཕྱིར། འདོད་ན། ཐེག་དམན་སློབ་པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཐེག་དམན་མི་སློབ་པ་ཡིན་པའི་ཕྱིར་ཏེ། ཉོན་སྒྲིབ་སྤངས་པའི་ཐེག་དམན་གྱི་གང་ཟག་ཡིན་པའི་ཕྱིར། གཞན་ཡང་རྩ་ཤེས་

[031B] རྫོགས་སངས་རྒྱས་རྣམས་མ་བྱུང་ཞིང། ཉན་ཐོས་རྣམས་ཀྱང་ཟད་པ་ནས། རང་སངས་རྒྱས་ཀྱི་ཡེ་ཤེས་ནི། རྟེན་པ་མེད་ལ་རབ་ཏུ་སྐྱེ། ཞེས་བཤད་པ་མི་འཐད་པར་ཐལ། ཉན་ཐོས་དགྲ་བཅོམ་པ་ཚེ་དེ་ལ་རང་རྒྱལ་ལམ་དུ་འཇུག་པ་ཡོད་པའི་ཕྱིར་ཏེ། ཉན་ཐོས་
དགྲ་བཅོམ་པ་རང་རྒྱལ་ལམ་དུ་འཇུག་པ་ཡོད་པ་གང་ཞིག་དེ་ཚེ་འཕོས་ནས་རང་རྒྱལ་ལམ་དུ་འཇུག་བ་མེད་པའི་ཕྱིར། རྟགས་དང་པོ་དངོས། ཕྱི་མ་མ་གྲུབ་ན། འདོད་པར་ལས་ཉོན་གྱི་དབང་གིས་སྐྱེ་པ་ལེན་པའི་ཉན་ཐོས་དགྲ་བཅོམ་པ་ཡོད་པར་ཐལ། ཉན་ཐོས་
དགྲ་བཅོམ་པ་ཚེ་འཕོས་ནས་རང་རྒྱལ་ལམ་དུ་འཇུག་པ་ཡོད་པ་གང་ཞིག་ལྷག་བཅས་མྱང་འདས་ལ་གནས་པའི་རང་རྒྱལ་དགྲ་བཅོམ་པ་ཡིན་ན། འདོད་པའི་རྟེན་ཅན་ཡིན་དགོས་པའི་ཕྱིར། ཁ་ཅིག། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བ་རེ་རུ་ལྟ་བུའི་
རང་རྒྱལ་དགྲ་བཅོམ་པ་ཡོད། ཟེར་ན། དེ་ཆོས་ཅན། ཚོགས་སྤྱོད་ཀྱི་རང་རྒྱལ་ཡིན་པར་ཐལ། ཉན་ཐོས་ཀྱི་རྟོགས་པ་སྔོན་དུ་སོང་བའི་རང་རྒྱལ་ཡིན་པའི་ཕྱིར། ཁྱབ་སྟེ། མཛོད་འགྲེལ་ལས་རང་སངས་རྒྱས་ནི་རྣམ་པ་གཉིས་ཏེ། ཚོགས་ཤིང་སྤྱོད་པ་དང་བསེ་རུ་ལྟ་
བུའོ། །དེ་ལ་ཚོགས་ཤིང་སྤྱོད་པ་ནི་ཉན་ཐོས་ཀྱི་རིགས་སུ་གྱུར་པ་སྔོན་དུ་འགྲོ་བའི་རང་རྒྱལ་བ་རྣམས་སོ། །ཞེས་བཤད་པའི་ཕྱིར། རྩ་བར་འདོད་མི་ནུས་ཏེ། བསེ་རུ་ལྟ་བུའི་རང་རྒྱལ་ཡིན་པའི་ཕྱིར། གཞན་ཡང། ཕྱིར་མི་འོང་རང་རྒྱལ་ལམ་དུ་འཇུག་པ་
ཡོད་པར་ཐལ། ཉན་ཐོས་དགྲ་བཅོམ་པ་དེར་འཇུག་པ་ཡོད་པའི་ཕྱིར་འདོད་ན། འདོད་པའི་ལས་ཉོན་གྱི་དབང་གིས་སྐྱེ་པ་ལེན་པའི་ཕྱིར་མི་འོང་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། ཕྱིར་མི་འོང་ཡིན་ན། འདོད་ཉོན་སྤངས་པའི་གང་ཟག་

[032A]༄༅། །ཡིན་དགོས་པའི་ཕྱིར། ཁ་ཅིག་གིས། རྣམ་བཤད་ལས་ཐེག་པ་གསུམ་ལ་རིམ་གྱིས་འཇུག་པའི་གདུལ་བྱ་ཡོད་པར་བཤད་པ་མི་འཐད་པར་ཐལ། ཉན་ཐོས་དགྲ་བཅོམ་པར་རང་རྒྱལ་ལམ་དུ་འཇུག་པ་མེད་པའི་ཕྱིར་ན་མ་ཁྱབ་སྟེ། སྤང་བྱ་གཅིག་ཆར་པའི་
རྒྱུན་ཞུགས་རང་རྒྱལ་ལམ་དུ་འཇུག་པ་ཡོད་པར་དེས་ཀྱང་ཁས་ལེན་པས། ཐེག་པ་གསུམ་ལ་རིམ་གྱི་འཇུག་པའི་གདུལ་བྱ་ཤིན་ཏུ་མང་བ་ཡིན་པའི་ཕྱིར། གཟུང་དོན་རྟོག་པ་སྤོང་ཕྱིར་དང། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་
གཉིས་ལས། དང་པོ་ནི། བྱང་སེམས་འཕགས་པ་ཆོས་ཅན། རང་རྒྱལ་གྱི་ལམ་ཤེས་བར་བྱ་བའི་ཚུལ་ཡོད་དེ། སེམས་བསྐྱེད་བསྔོ་པ་སྟོང་ཉིད་རྟོགས་པའི་ཤེས་རབ་གསུམ་གྱིས་ཟིན་པའི་སྒོ་ནས། རང་རྒྱལ་གྱི་ལམ་ཤེས་པར་བྱེད་པའི་ཕྱིར། བསེ་རུ་ལྟ་བུའི་
རང་རྒྱལ་གྱི་སྒོམ་ལམ་ཆོས་ཅན། ཁྱད་ཆོས་གསུམ་དང་ལྡན་ཏེ་རང་ལམ་དུ་གཟུགས་ཕྱི་རོལ་དོན་འཛིན་གྱི་རྟོག་པ་ཟད་པར་སྤོང་ནུས། རང་ལམ་དུ་ཤེས་པ་བདེན་པར་འཛིན་པའི་བདེན་པར་འཛིན་པའི་བདེན་འཛིན་ཟད་པར་སྤོང་མི་ནུས། རང་རྒྱལ་གྱི་རིགས་ལ་བརྟེན་པའི་ཁྱད་ཆོས་གསུམ་དང་
ལྡན་པ་ཡིན་པའི་ཕྱིར། བྱས་པ་ལ་ཁོ་ན་རེ། བསེ་རུ་ལྟ་བུའི་རང་རྒྱལ་གྱི་སྒོམ་ལམ་དེས་རང་རྒྱལ་གྱི་རང་བཞིན་གནས་རིགས་ལ་དམིགས་པར་ཐལ། དེ་དེ་ལ་བརྟེན་པའི་ཕྱིར་ན་མ་ཁྱབ་སྟེ་བྱས་པ་ལ་ཁོ་ན་རེ། ཁྱབ་སྟེ། སྐབས་འདིའི་རྟེན་ཚུལ་དེ་དམིགས་རྟེན་ལ་བྱེད་
པའི་ཕྱིར་ཏེ། རྟེན་པའི་ཆོས་ཀྱི་བྱེ་བྲག་གིས། ཞེས་པའི་སྐབས་ཀྱི་རྟེན་དེ། དམིགས་རྟེན་ལ་བྱེད་རིགས་པའི་ཕྱིར་ཟེར་ན་མ་ཁྱབ་པོ། །བསེ་རུ་ལྟ་བུའི་རང་རྒྱལ་གྱི་སྒོམ་ལམ་དེ། རང་རྒྱལ་གྱི་རང་བཞིན་གནས་རིགས་ལ་རྟེན་ཚུལ་དེ། མཁར་ལ་རླུང་བརྟེན་དེ་ལ་ཆུའི་ཕུང་

[032B] དེ་ལས་ཆེན་པོ་འདི་བརྟེན། དེ་ལ་འགྲོ་བ་འདི་དག་བརྟེན། ཞེས་པའི་སྐབས་ཀྱི་བརྟེན་ཚུལ་ལ་བྱེད་རིགས་པའི་ཕྱིར་གཟུང་བ་བདེན་མེད་དུ་མངོན་གསུམ་དུ་རྟོགས་པའི་ཡེ་ཤེས་དེ་ཉིད་ལ། རང་སངས་རྒྱས་ཀྱི་ལམ་ཞེས་བྱ་ལ། དེ་རང་སངས་རྒྱས་ཀྱི་རྒྱུད་ལ་
ཡོད་པ་ནི། དེ་སྐྱེ་མཆེད་དྲུག་གི་ཆོས་ཉིད་ལ་བརྟེན། དེ་བྱང་ཆུབ་སེམས་དཔའི་རྒྱུད་ལ་ཡོད་པ་ནི། དེ་རང་བཞིན་གནས་རིགས་ལ་བརྟེན་པའོ། །ཞེས་བཤད་པའི་ཕྱིར། ཁྱབ་སྟེ། རང་རྒྱལ་འཕགས་པའི་རྒྱུད་ཀྱི་གཉིས་སྟོང་མངོན་གསུམ་དུ་རྟོགས་པའི་མཁྱེན་པ་དེ་
རང་རྒྱལ་གྱི་སྐྱེ་མཆེད་དྲུག་གི་ཆོས་ཉིད་ལ་བརྟེན་པའི་ཚུལ་དེ། དམིགས་རྟེན་ལ་བྱེད་མི་རིགས་པའི་ཕྱིར། མ་གྲུབ་ན། རང་རྒྱལ་འཕགས་པའི་རྒྱུད་ཀྱི་གཉིས་སྟོང་མངོན་གསུམ་དུ་རྟོགས་པའི་མཁྱེན་པ་དེས། རང་རྒྱལ་གྱི་རང་བཞིན་གནས་རིགས་ལ་དམིགས་པར་
ཐལ། དེ་དེ་ལ་བརྟེན་ཚུལ་དེ་དམིགས་བརྟེན་ལ་བྱེད་རིགས་པའི་ཕྱིར། འདོད་ན། དེས་དེའི་སྐྱེ་མཆེད་དྲུག་གི་ཆོས་ཉིད་མངོན་གསུམ་དུ་རྟོགས་པ་ཐལ། འདོད་པའི་ཕྱིར། འདོད་ན། སློབ་ལམ་ན་བློ་གཅིག་གིས་བདེན་གཉིས་གཅིག་ཆར་དུ་མངོན་གསུམ་དུ་རྟོགས་པ་ཡོད་
པར་ཐལ། འདོད་པའི་ཕྱིར། བྱས་པ་ལ་ཁོ་ན་རེ། གཟུང་དོན་རྟོག་པ་སྤོང་ཕྱིར་དང། ཞེས་པའི་གཞུང་འདིས་རང་རྒྱལ་རང་རྒྱུད་ཀྱིས་བསྡུས་པའི་ལམ་བསྟན་བྱའི་གཙོ་བོར་བྱས་ནས་བསྟན་པར་ཐལ། ཁྱོད་ཀྱི་སྦྱོར་བ་འཐད་པའི་ཕྱིར་ཟེར་ན། མ་ཁྱབ། འདོད་ན། འཕགས་པའི་
བདེན་པ་བཞི་དག་གི་ཞེས་པའི་གཞུང་འདིས། ཉན་ཐོས་རང་རྒྱུད་ཀྱིས་བསྡུས་པའི་ལམ་བསྟན་བྱའི་གཙོ་བོར་བྱས་ནས་བསྟན་པར་ཐལ། འདོད་པའི་ཕྱིར། འདོད་མི་ནུས་ཏེ། གཞུང་འདིས་ཉན་ཐོས་རང་རྒྱུད་ཀྱིས་བསྡུས་པའི་ལམ་དངོས་སུ་བསྟན་ན། དེ་ཤེས་པའི་ལམ་ཤེས་

[033A]༄༅། །བསྟན་བྱའི་གཙོ་བོར་བྱས་ནས་བསྟན་པའི་ཕྱིར། དེར་ཐལ། གཟུང་དོན་རྟོག་པ་སྤོང་ཕྱིར་དང། ཞེས་པའི་གཞུང་འདིས་རང་རྒྱལ་རང་རྒྱུད་ཀྱིས་བསྡུས་པའི་ལམ་དངོས་སུ་བསྟན་ནས། དེ་ཤེས་པའི་ལམ་ཤེས་གཙོ་བོར་བྱས་ནས་བསྟན་པའི་ཕྱིར་ཏེ། གསེར་
ཕྲེང་ལས། སྐབས་འདིར་མདོ་ལས་བསྟན་པའི་ཁྱད་པར་གྱི་ཆོས་གསུམ་ནི། ཐེག་པ་དམན་པའི་གང་ཟག་གི་རྒྱུད་ལ་བསྐྱེད་པར་བྱ་བ་དང། བྱང་ཆུབ་སེམས་དཔའི་རྒྱུད་ལ་བསྐྱེད་པར་བྱ་བ་གཉིས་ཀ་བསྟན་ཅིང། དེ་ལྟར་བསྟན་བཅོས་འདིར་ཡང་ཤེས་པར་བྱའོ། །
ཞེས་པ་དང། རྣམ་བཤད་ལས། གཞུང་འདིས་རང་རྒྱལ་གྱི་ལམ་མསན་ཉིད་པ་དངོས་སུ་བསྟན་ནས། དེ་མི་དམིགས་པར་རྟོགས་པའི་ལམ་ཤེས་ཤུགས་ལ་བསྟན་པ་ཡིན་ནོ། །ཞེས་བཤད་པའི་ཕྱིར། ཁ་ཅིག་བསེ་རུ་ལྟ་བུའི་རང་རྒྱལ་གྱི་སྒོམ་ལམ་ཆོས་ཅན། ཁྱད་
ཆོས་གསུམ་དང་ལྡན་པ་ཡིན་ཏེ། རང་ལམ་དུ་ཤེས་སྒྲིབ་གཟུང་རྟོག་ཟད་པར་སྤོང་ནུས། རང་ལམ་དུ་ཤེས་སྒྲིབ་འཛིན་རྟོག་ཟད་པར་སྤོང་མི་ནུས། རང་རྒྱལ་གྱི་རིགས་ལ་བརྟེན་པའི་ཁྱད་ཆོས་དང་ལྡན་པའི་ཕྱིར། ཟེར་ན། འོ་ན། རང་རྒྱལ་དགྲ་བཅོམ་པས་ཤེས་སྒྲིབ་གཟུང་
རྟོག་སྤངས་པར་ཐལ། ཁྱོད་ཀྱི་དྨ་བཅའ་འཐད་པའི་ཕྱིར། འདོད་ན། དེ་བདེན་འཛིན་སྤངས་པར་ཐལ། འདོད་པའི་ཕྱིར་འདོད་མི་ནུས་ཏེ། སེམས་ཅན་ཡིན་པའི་ཕྱིར། ཁ་ཅིག། བསེ་རུ་ལྟ་བུའི་རང་རྒྱལ་དགྲ་བཅོམ་པའི་མཁྱེན་པ་ཆོས་ཅན། ཁྱོད་ཆོས་གསུམ་དང་ལྡན་ཏེ་
རང་ལམ་དུ་ཤེས་སྒྲིབ་གཟུང་རྟོག་ཟད་པར་སྤོང་ནུས། རང་ལམ་དུ་ཤེས་སྒྲིབ་འཛིན་རྟོག་ཟད་པར་སྤོང་མེ་ནུས། རང་རྒྱལ་གྱི་རིགས་ལ་བརྟེན་པའི་ཁྱད་ཆོས་གསུམ་དང་ལྡན་པ་ཡིན་པའི་ཕྱིར། ཟེར་ན། རང་རྒྱལ་དགྲ་བཅོམ་པའི་རྒྱུད་ལ་རང་རྒྱལ་གྱི་རིགས་ཡོད་པར་ཐལ་

[033B] འདོད་མི་ནུས་ཏེ། དེ་རང་རྒྱལ་མི་སློབ་པའི་ཡིན་པའི་ཕྱིར། རྣམ་བཤད་ལས། རང་སངས་རྒྱས་ཀྱིས་ཉན་ཐོས་ཀྱི་སྡེ་སྣོད་ལ་དམིགས་ཀྱང། དབང་པོའི་ཁྱད་པར་ཀྱི་ཆོས་ཀྱི་བདག་མེད་རྟོགས་པའོ། །ཞེས་པའི་དོན་ལ་མཁས་པ་ཁ་ཅིག། རང་
རྒྱལ་འཕགས་པ་ཡིན་ན། གཟུང་བ་ཆོས་ཀྱི་བདག་མེད་ཚད་མས་རྟོགས་པའི་ཁྱབ་ཅེས་པ་ལུང་དེའི་དོན་ཡིན་ལ། རྣམ་བཤད་ཀྱི་ཚིག་ཟུར་ལ་གཟུང་བ་ཞེས་པ་བྲིས་མཁན་གྱིས་ཆད་པ་ཡིན་ཟེར་ན་རང་རྒྱལ་དགྲ་བཅོམ་པ་ཡིན་ན་གཟུང་བ་ཆོས་ཀྱི་བདེན་འཛིན་སྤངས་པས་
ཁྱབ་པར་ཐལ། འདོད་པའི་ཕྱིར། འདོད་ན། རང་རྒྱལ་དགྲ་བཅོམ་པ་ཆོས་ཅན། དེར་ཐལ་དེའི་ཕྱིར། འདོད་ན། དེས་གཟུགས་བདེན་གྲུབ་ཏུ་འཛིན་པའི་རྟོག་པ་སྤངས་པར་ཐལ། གཟུང་བ་ཆོས་ཀྱི་བདེན་འཛིན་སྤངས་བ་གང་ཞིག། གཟུགས་བདེན་གྲུབ་ཏུ་འཛིན་
པའི་རྟོག་པ་དེ། གཟུང་བ་ཆོས་ཀྱི་བདེན་འཛིན་ཡིན་པའི་ཕྱིར་རྟགས་ཕྱི་མ་མ་གྲུབ་ན་དེར་ཐལ། གཟུགས་ལ་དམིགས་ནས་ལོངས་སྤྱོད་བྱར་བདེན་པར་ཞེན་རིགས་དེ་དེ་ཡིན་པའི་ཕྱིར། དེ་ཤེས་སྒྲིབ་གཟུང་རྟོག་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ་
རང་གི་དམིགས་ཡུལ་དུ་གྱུར་པའི་གཟུང་བ་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་ཞེན་རིགས་ཡིན་པའི་ཕྱིར། ཁ་ཅིག། རང་སངས་རྒྱས་དང་སེམས་ཙམ་པ་གཉིས་ཀྱི་ལྟ་བ་མི་མཚུངས་ཟེར་ན། དེ་མི་འཐད་པར་ཐལ། གཟུགས་དང་གཟུགས་འཛིན་པའི་ཆད་མ་
རྫས་གཞན་གྱིས་སྟོང་པའི་སྟོང་ཉིད་དེ། དེ་གཉིས་ཀྱི་བསྒོམ་བྱའི་གཙོ་བོ་ཡིན་པའི་ཕྱིར་ཏེ། དེ་ཤེས་སྒྲིབ་གཟུང་རྟོག་ཡིན་པའི་ཕྱིར། དང་པོ་གྲུབ་སྟེ། རང་རྒྱལ་སློབ་པ་འཕགས་པ་དང་ཉན་ཐོས་ཀྱི་

[034A]༄༅། །སློབ་པ་འཕགས་གཉིས་ཀྱིས་སྒོམ་བྱའི་གཙོ་བོ་ལ་མཐོང་དམན་གྱི་ཁྱད་པར་གཅིག་ཡོད་པའི་ཕྱིར། ཕྱི་མ་གྲུབ་སྟེ། སེམས་ཙམ་པའི་བསྒོམ་བྱའི་གཙོ་བོ་ཅིག་ཡོད་པའི་ཕྱིར། རང་ལུགས་ལ་སེམས་བསྐྱེད་བསྔོ་བ་སྟོང་ཉིད་རྟོགས་པའི་ཤེས་རབ་གསུམ་
གྱིས་ཟིན་པའི་སྒོ་ནས་གདུལ་བྱ་རང་རྒྱལ་གྱི་རིགས་ཅན་རྗེས་སུ་བཟུང་བའི་ཕྱིར་དུ་ཤེས་བར་བྱའི་མངོན་རྟོགས་ཀྱི་རིགས་སུ་གནས་པའི་ཐེག་ཆེན་འཕགས་རྒྱུད་ཀྱི་མཁྱེན་པ་དེ། རང་རྒྱལ་གྱི་ལམ་ཤེས་པའི་ལམ་ཤེས་ཀྱི་མཚན་ཉིད་ཡིན། དེ་ལ་དབྱེ་ན་བྱང་སེམས་
འཕགས་པའི་རྒྱུད་ཀྱི་དེ་དང། སངས་རྒྱས་འཕགས་པའི་རྒྱུད་ཀྱི་དེ་གཉིས་སུ་ཡོད། ས་མཚམས་ཐེག་པ་ཆེན་པོའི་མཐོང་ལམ་ནས་སངས་རྒྱས་ཀྱི་སའི་བར་དུ་ཡོད། གསུམ་པ་ལ་ཁོ་ན་རེ། གཉིས་སྟོང་མངོན་གསུམ་དུ་རྟོགས་པའི་ཐེག་ཆེན་འཕགས་
རྒྱུད་ཀྱི་མཁྱེན་པ་མཐའ་དག། རང་རྒྱལ་གྱི་ལམ་ཤེས་པའི་ལམ་ཤེས་ཡིན་པར་ཐལ། སངས་རྒྱས་འཕགས་པའི་རྒྱུད་ཀྱི་གཉིས་སྟོང་མངོན་གསུམ་དུ་རྟོགས་པའི་མཁྱེན་པ་དེ། དེ་ཡིན་པའི་ཕྱིར་མ་གྲུབ་ན་དེར་ཐལ། སེམས་བསྐྱེད་བསྔོ་པ་སྟོང་ཉིད་རྟོགས་
པའི་ཤེས་རབ་གསུམ་གྱིས་ཟིན་པའི་སྒོ་ནས་གདུལ་བྱ་རང་རྒྱལ་གྱི་རིགས་ཅན་རྗེས་སུ་བཟུང་བའི་ཕྱིར་དུ་ཤེས་པར་བྱ་བའི་མངོན་རྟོགས་ཀྱི་རིགས་སུ་གནས་པ་ཡིན་པའི་ཕྱིར། རྩ་བར་འདོད་ན་གཉིས་སྟོང་མངོན་གསུམ་དུ་རྟོགས་པའི་ཐེག་ཆེན་འཕགས་
རྒྱུད་ཀྱི་མཁྱེན་པ་ཡིན་ན། དེ་ཡིན་དགོས་པར་ཐལ། འདོད་པའི་ཕྱིར་ན་མ་ཁྱབ། འདོད་ན། སངས་རྒྱས་འཕགས་པའི་རྒྱུད་ཀྱི་སྟོང་ཉིད་མངོན་གསུམ་དུ་རྟོགས་པའི་མཁྱེན་པ་ཆོས་ཅན། དེར་ཐལ། དེའི་ཕྱིར། རྟགས་གསལ་གཉིས་ཀ་གྲུབ་སྟེ། ཆོས་ཅན་དེ་ཡིན་

[034B] བདེན་དང་བདེན་ལ་བཟོད་པ་དང། ཞེས་སོགས་ཀྱི་སྐབས་སུ་སྦྱོར་བ་དང། མཐའ་དཔྱད་པ་གཉིས་ལས་དང་པོ་ནི་ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་པོར་ཆོས་ཅན། སྐབས་འདིར་དངོས་སུ་བསྟན་པའི་ཐེག་ཆེན་གྱི་མཐོང་ལམ་ཡིན་ཏེ་
སྐབས་འདིར་དངོས་སུ་བསྟན་པའི་ཐེག་ཆེན་གྱི་བདེན་པ་མངོན་རྟོགས་ཡིན་པའི་ཕྱིར། གཉིས་པ་ལ། དགག་བཞག་གཉིས་ལས། དང་པོ་ལ་རོང་ཊི་ཀ་པ་ན་རེ། ཐེག་ཆེན་གྱི་མཐོང་ལམ་གསར་དུ་སྐྱེ་པའི་རྟེན་ལ། རང་སྟོབས་ཀྱིས་སྐྱེ་པའི་རྟེན་དང། གཞན་སྟོབས་ཀྱིས་སྐྱེ་པའི་
རྟེན་གཉིས་ཡོད་དེ། དང་པོའི་དབང་དུ་བྱས་ན། གླིང་གསུམ་གྱི་མི་དང་འདོད་ལྷ་རིགས་དྲུག་གི་རྟེན་ལ་མཐོང་ལམ་གསར་དུ་སྐྱེ་བ་ཡོད་པའི་ཕྱིར། ཕྱི་མའི་དབང་དུ་བྱས་ན། ངན་སོང་གསུམ་དང་ཁམས་གོང་གི་རྟེན་ལ་མཐོང་ལམ་གསར་དུ་སྐྱེ་པ་ཡོད་པའི་ཕྱིར་ཏེ། ཟ་མ་རྟོག་བཀོད་
པའི་མདོ་ལས། ཡུལ་ཝ་ར་ཎ་སེར་འཕགས་པ་འཇིག་རྟེན་དབང་ཕྱུག་གིས་ཡི་དགས་མང་པོ་བདེན་པ་མཐོང་བ་ལ་བཀོད་པར། གསུངས་པའི་ཕྱིར་དང། ལྷའི་བུ་རབ་གནས་ཀྱིས་ཞུགས་པའི་མདོ་ལས། འདོད་པ་དང་གཟུགས་ཀྱི་ལྷའི་བུ་བྱེ་བ་ཕྱག་བརྒྱས། ཆོས་རྣམས་ལ་ཆོས་ཀྱི་མིག་
རྡུལ་མེད་ཅིང། དྲི་མ་དང་བྲལ་བ་རྣམ་པར་དག་པ་ཐོབ་པོ་ཞེས་བཤད་པའི་ཕྱིར། ཟེར་ན། འོ་ན། གཏན་ལ་དབབ་པ་བསྡུ་བ་ལས་གཟུངས་དང་གཟུགས་མེད་པའི་ཁམས་གོང་མར་སྐྱེས་པས་ཀྱང། དང་པོར། བདེན་པ་རྣམ་མངོན་པར་མི་རྟོགས་ཏེ། ཞེས་པ་དང། མཛོད་ལས། གོང་ན་མཐོང་
ལམ་མེད། །མི་སྐྱོ་ལུང་ལས་འདིར་རྩོམ་ཞིང། དེ་མཐར་ཕྱིན་ཅེས་འབྱུང་ཕྱིར་རོ་ཞེས་བཤད་དེ་མི་འཐད་པར་ཐལ། ཁམས་གོང་གི་རྟེན་ལ་མཐོང་ལམ་གསར་དུ་སྐྱེས་པ་ཡོད་པའི་ཕྱིར། རྟགས་ཁས་གཞན་ཡང། མཛོད་ལས། འདོད་པར་གསུམ་ཐོབ་ཐམ་ནི། གསུམ་དུའོ་།ཞེས་བཤད་པ་མི་

[035A]༄༅། །འཐད་པར་ཐལ། ཁམས་གོང་གི་རྟེན་ལ་ཕྱི་མི་འོང་གི་འབྲས་བུ་གསར་དུ་ཐོབ་པ་ཡོད་པའི་ཕྱིར། ཏེ། དེའི་རྟེན་ལ་ཉན་ཐོས་ཀྱི་ལམ་རྗེས་ཤེས་ཐོབ་པ་ཡོད་པ་གང་ཞིག། དེའི་རྟེན་ལ་ཕྱིར་འོང་དང་རྒྱུན་ཞུགས་གང་རུང་གི་འབྲས་བུ་གསར་དུ་ཐོབ་པ་མི་སྲིད་པའི་ཕྱིར། དང་
པ་གྲུབ་སྟེ། དེའི་རྟེན་ལ་མཐོང་ལམ་གསར་དུ་སྐྱེ་པ་ཡོད་པའི་ཕྱིར། རྣམ་བཤད་ཀྱི་རྗེས་འབྲང་ཁ་ཅིག། ཁམས་གོང་གི་རྟེན་ལ་ཐེག་ཆེན་མཐོང་ལམ་གསར་དུ་ཐོབ་པ་ཡོད་ཟེར་ན། རྣམ་བཤད་ལས་སྒྲ་མི་སྙན་པ་དང་ཟ་མ་དང་མ་ནིང་མ་གཏོགས་པའི་མི་དང་འདོད་
ལྷའི་རྟེན་ལ་སྐྱེ་ཡི། གོང་མའི་རྟེན་ལ་མ་ཡིན་ཏེ། ཁམས་གསུམ་ལས་སྐྱོ་པ་ཤས་ཆུང་བའི་ཕྱིར། ཞེས་དང། ལམ་རིམ་ལས། སྔོན་མིའི་རྟེན་ལ་ལམ་ལ་བློ་སྦྱངས་པའི་བག་ཆགས་འཐུག་པའི་འདོད་ལྷ་ཁ་ཅིག་དང་པོ་བདེན་པ་མཐོང་བའི་རྟེན་དུ་རུང་ཡང། ཁམས་གོང་
གི་རྟེན་དང་པོར་འཕགས་ལམ་ཐོབ་པ་མི་སྲིད་ཅིང། ཞེས་བཤད་པ་མི་འཐད་པར་ཐལ། དེའི་རྟེན་ལ་ཏེཧྒ་ཆེན་མཐོང་ལམ་གསར་དུ་སྐྱེས་པ་ཡོད་པའི་ཕྱིར། བྱས་པ་ལ་ཁོ་ན་རེ། ཁམས་གོང་གི་རྟེན་ཐེག་ཆེན་གྱི་མཐོང་ལམ་དུ་སྐྱེས་པ་ཡོད་པར་ཐལ། ལམ་ཤེས་
ཀྱི་མདོ་འཆང་པའི་འཁོར་དུ་ལྷགས་པའི་འདོད་གཟུགས་ཀྱི་ལྷ་རྣམས། ལམ་ཤེས་དངོས་སུ་སྐྱེ་པའི་སྣོང་རུང་དུ་བསྒྲུབ་པའི་ཕྱིར་དུ། དེ་བཞིན་གཤེགས་པའི་རང་བཞིན་གྱི་འོད་ཀྱི་ལམ་ཤེས་ཀྱི་མདོ་འཆད་པའི་འཁོར་དུ་ལྷགས་པའི་འདོད་གཟུགས་ཀྱི་ལྷ་རྣམས་ཀྱི་
འོད་མོག་མོག་པོར་མཛད་པ་ཡིན་པའི་ཕྱིར། ལྷ་རྣམས་རུང་བར་བྱ་པའི་ཕྱིར། འདོད་ཀྱི་མོག་མོག་པའི་མཛད་དང། ཞེས་གསུངས་པའི་ཕྱིར་ན་མ་ཁྱབ་སྟེ། ལུང་དེའི་དོན་ནི། ལམ་ཤེས་ཀྱི་མདོ་འཆད་པའི་འཁོར་དུ་ལྷགས་པའི་འདོད་གཟུགས་ཀྱི་ལྷ་རྣམས་ལམ་ཤེས་རྒྱུད་

[035B] དེ་བཞིན་གཤེགས་པའི་རང་བཞིན་འོག་ཀྱིས་ལམ་ཤེས་ཀྱི་མདོད་འཆད་པའི་འཁོར་དུ་ལྷགས་པའི་འདོད་གཟུགས་ཀྱི་ལྷ་རྣམས་ཀྱི་འོད་མོག་མོག་པོར་མཛད་ཅེས་པའི་དོན་ཡིན་པའི་ཕྱིར། དེ་ལྟར་མ་ཡིན་ན་ལམ་ཤེས་ཀྱི་མདོ་
འཆད་པའི་འཁོར་དུ་ལྷགས་པའི་འདོད་གཟུགས་གང་རུང་ག་ལྷ་ཡིན་ན། ལམ་ཤེས་དངོས་སུ་སྐྱེ་པའི་རྟེན་གྱི་གང་ཟག་ཡིན་དགོས་པར་ཐལ། འདོད་པའི་ཕྱིར། འདོད་ན། དེ་ཡིན་ན། བྱང་ཆུབ་མཆོག་ཏུ་སེམས་བསྐྱེད་པའི་གང་ཟག་ཡིན་དགོས་པར་ཐལ། འདོད་པའི་ཕྱིར་འདོད་
མི་ནུས་ཏེ། ལམ་ཤེས་ཀྱི་མདོ་ལས། ལྷའི་བུ་གང་དག་གིས་བླ་མ་མེད་པ་ཞེས་སོགས་བཤད་པའི་ཕྱིར། སེམས་རྟེན་ལ་ཁ་ཅིག། བསམ་གཏན་ས་དྲུག་ལ་བརྟེན་ནས། ཐེག་ཆེན་གྱི་མཐོང་ལམ་གསར་དུ་ཐོབ་པ་ཡོད་ཟེར་ན། དེ་མི་འཐད་པར་ཐལ། ཐེག་ཆེན་གྱི་མཐོང་ལམ་དངོས་
སུ་སྐྱེས་པའི་སེམས་རྟེན་དུ་གྱུར་པའི་བསམ་གཏན་དང་པོའི་ཉེར་བསྔོགས་མེད་པའི་ཕྱིར། དེར་ཐལ། ཐེག་ཆེན་གྱི་མཐོང་ལམ་དངོས་སུ་གསར་དུ་སྐྱེས་པའི་ལུས་རྟེན་ཅན་གྱི་གང་ཟག་ཡིན་ན། བསམ་གཏན་གྱི་དྔྣོས་གཞི་སྙོམས་འཇུག་ཐོབ་པས་ཁྱབ་པ་གང་ཞིག་ལམ་སློབ་
བསམ་གཏན་གྱི་དངོས་གཞི་སྙོམས་འཇུག་པོར་ནས། ལམ་དཀའ་པ་བསམ་གཏན་གྱི་ཉེར་བསྔོགས་ལ་བརྟེན་པ་ལ་དགོས་པ་མེད་པའི་ཕྱིར། ཁ་ཅིག། འདོད་སེམས་དང། སྲིད་རྩེའི་སེམ་སླ་བརྟེན་ནས་ཐེག་ཆེན་གྱི་མཐོང་ལམ་གསར་དུ་སྐྱེས་པ་ཡོད་ཟེར་ན། དེ་མི་འཐད་པར་
ཐལ། རྣམ་བཤད་ལས། འགྲེལ་ཆེན་དུ་སྒོམ་ལམ་འདོད་སེམས་དང་སྲིད་རྩེའི་སེམས་ལ་བརྟེན་པར་བཤད་ཀྱང། དེས་མཐོང་ལམ་ལ་མཚོན་མི་ནུས་སམ་སྙམ་མོ། །ཞེས་བཤད་པའི་ཕྱིར། བྱས་པ་ལ་ཁོ་ན་རེ་དེ་ཡོད་པར་ཐལ། དེ་ལ་བརྟེན་ནས། ཐེག་ཆེན་གྱི་བྱང་

[036A]༄༅། །ཆུབ་ཡན་ལག་གསར་དུ་ཐོབ་པ་ཡོད་པ་གང་ཞིག། ཐེག་ཆེན་གྱི་བྱང་ཆུབ་ཡན་ལག་ཐོབ་པ་དང། ཐེག་ཆེན་གྱི་མཐོང་ལམ་ཐོབ་པ་དུས་མཉམ་པའི་ཕྱིར། དང་པོ་གྲུབ་སྟེ། འགྲེལ་ཆེན་ལས། གང་ཡང་འདོད་པའི་ཁབས་དང། སྲིད་རྩེ་ན་བྱང་ཆུབ་ལམ་གྱི་ཡན་ལག་
སྤངས་ཞེས་བྱ་བ་ནི། ཐབས་ལ་མི་མཁས་པའི་ཕྱིར། ཉན་ཐོས་ཀྱི་དབང་དུ་བྱས་པ་ཡིན་གྱི། དེ་དང་འདི་ལ་འགལ་བ་མེད་དོ་ཞེས་བྱ་བ་ནི་ཁ་ཅིག་གིའོ། །ཞེས་བཤད་པའི་ཕྱིར་ན་མ་ཁྱབ་གཉིས་པ་གྲུབ་སྟེ། མདོ་སྡེ་རྒྱན་ལས། རྒྱལ་སྲས་བྱང་ཆུབ་ཕྱོགས་
མཐུན་པ། རྣམ་པ་སྣ་ཚོགས་ཐམས་ཅད་ནི། རྟག་ཏུ་མཐོང་པའི་ལམ་དེ་དང། ལྷན་གཅིག་ཏུ་ནི་ཐོབ་པར་འདོད། །ཅེས་བཤད་པའི་ཕྱིར། ངོ་བོ་ལ་ཁ་ཅིག། ཐེག་ཆེན་གྱི་སྦྱོར་ལམ་ཆོས་མཆོག་གི་མཇུག་ཐོགས་དེ་མ་ཐག་ཏུ་བདེན་བཞིའི་རྣམ་པ་མི་རྟག་སོགས་བཅུ་
དྲུག་ལ་དམིགས་ནས་སྟོང་ཉིད་སྤྲོས་བྲལ་དུ་མངོན་སུམ་དུ་གསར་དུ་རྟོགས་པའི་ཏིང་ངེ་འཛིན་ཤེས་རབ་མཚུངས་ལྡན་དང་བཅས་པ་གང་ཞིག། སྦྱིན་སོགས་སྤྱོད་པའི་རིགས་མཐའ་དག་གིས་ཟིན་པ་དེ་ཐེག་ཆེན་གྱི་མཐོང་ལམ་གྱི་མཚན་ཉིད་ཟེར་ན། གང་ཟག་གི་བདག་མེད་
མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་ཆོས་ཅན། མཚན་ཉིད་ཀྱི་ཟུར་དང་པོ་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། འདོད་ན། སློབ་ལམ་ན་བློ་གཅིག་གིས་བདེན་གཉིས་གཅིག་ཆར་དུ་མངོན་སུམ་དུ་རྟོགས་པ་ཡོད་པར་
ཐལ། འདོད་པའི་ཕྱིར། ཁ་ཅིག། མཚན་ཉིད་དེ་ཐེག་ཆེན་ཐུན་མོང་མ་ཡིན་པའི་མཐོང་ལམ་གྱི་མཚན་ཉིད་ཟེར་ན། བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེས་ཆོས་ཅན། མཚན་ཉིད་ཀྱི་ཟུར་དང་པོ་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ཐེག་ཆེན་གྱི་

[036B]ཕྱིར། རྩ་བར་འདོད་ན། དེ་ཆོས་ཅན། མངོན་སུམ་ཡིན་པར་ཐལ་འདོད་པའི་ཕྱིར། འདོད་མི་ནུས་ཏེ། རྟོག་པ་ཡིན་པའི་ཕྱིར་ཏེ། སློབ་པའི་རྒྱུད་ཀྱི་སྙིང་རྗེས་ཡིན་པའི་ཕྱིར། ཁ་ཅིག། མཚན་ཉིད་དེ་སྐབས་འདིར་
དངོས་སུ་བསྟན་པའི་ཐེག་ཆེན་གྱི་མཐོང་ལམ་གྱི་མཚན་ཉིད་ཟེར་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། མ་གྲུབ་ན་དེར་ཐལ། ཐེག་ཆེན་གྱི་མཐོང་ལམ་
སྡུག་བསྔལ་ཆོས་བཟོད་ཡིན་པའི་ཕྱིར། རྩ་བར་འདོད་མི་ནུས་ཏེ་དམན་ལམ་སྔོན་དུ་སོང་བའི་ཐེག་ཆེན་གྱི་མཐོང་ལམ་ཡིན་པའི་ཕྱིར། ཁ་ཅིག། སྤྲོས་བྲལ་མངོན་སུམ་དུ་རྟོགས་པའི་ཐེག་ཆེན་གྱི་བདེན་པ་མངོན་རྟོགས་དེ། སྐབས་འདིར་དངོས་སུ་བསྟན་པའི་ཐེག་ཆེན་གྱི་
མཐོང་ལམ་གྱི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་རྣམ་གྲོལ་ལམ་ལས་ལངས་པའི་རྗེས་ཐོབ་ཀྱི་རྗེས་སུ་སླར་ཡང་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར་
འདོད་ན། དེ་ཆོས་ཅན། དེ་མ་ཡིན་པར་ཐལ། ཐེག་ཆེན་གྱི་མཐོང་ལམ་ཤེས་པ་བརྒྱད་པོ་གང་རུང་མ་ཡིན་པ་གང་ཞིག། ཐེག་ཆེན་གྱི་མཐོང་ལམ་བཟོད་པ་བརྒྱད་པོ་གང་རུང་མ་ཡིན་པའི་ཕྱིར་ཁྱབ་སྟེ། སྐབས་འདིར་དངོས་སུ་བསྟན་པའི་ཐེག་ཆེན་གྱི་མཐོང་ལམ་དེ་ལ་
ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་ཏུ་གྲངས་ངེས་པ་ཡིན་པའི་ཕྱིར། ཁ་ཅིག། སྲིད་ཞི་གཉིས་ཀྱི་མཐའ་འགོག་བྱེད་ཀྱི་ཐེག་ཆེན་གྱི་བདེན་པ་མངོན་རྟོགས་དེ། ཐེག་ཆེན་གྱི་མཐོང་ལམ་གྱི་མཚན་ཉིད་ཟེར་ན། བྱང་སེམས་མཐོང་ལམ་པའི་རྒྱུད་ཀྱི་སྙིང་

[037A]༄༅། །རྗེ་ཆེན་པོ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན། དོན་དམ་ལ་ལྟོས་པའི་སྲིད་ཞི་གཉིས་ཀྱི་མཐའ་འགོག་བྱེད་ཡིན་པར་ཐལ། འདོད་པ་གང་ཞིག། ཀུན་རྫོབ་ལ་ལྟོས་པའི་སྲིད་ཞི་གཉིས་ཀྱི་མཐའ་འགོག་བྱེད་ཀྱི་མཁྱེན་པ་
མ་ཡིན་པའི་ཕྱིར། རྟགས་ཕྱི་མ་མ་གྲུབ་ན་དེར་ཐལ། ཀུན་རྫོབ་ལ་ལྟོས་པའི་སྲིད་ཞིའི་མཐའ་འགོག་བྱེད་ཀྱི་མཁྱེན་པ་མ་ཡིན་པའི་ཕྱིར་ཏེ། བདག་མེད་ཕྲ་རགས་གང་རུང་གཅིག་རྟོགས་པའི་མཁྱེན་པ་མ་ཡིན་པའི་ཕྱིར། རྩ་བར་འདོད་མི་ནུས་ཏེ། སྲིད་ཞི་བདེན་སྟོང་དུ་རྟོགས་
པའི་མཁྱེན་པ་མ་ཡིན་པའི་ཕྱིར། ཁ་ཅིག། སྲིད་ཞིའི་མཐའ་འགོག་བྱེད་ཀྱི་རྟོགས་རིགས་སུ་གནས་པའི་ཐེག་ཆེན་གྱི་བདོན་པ་མངོན་རྟོགས་དེ། ཐེག་ཆེན་གྱི་མཐོང་ལམ་གྱི་མཚན་ཉིད་ཟེར་ན། བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་ཆེན་པོ་ཆོས་ཅན་མཚན་
ཉིད་དེར་ཐལ། མཚོན་བྱ་དེའི་ཕྱིར། འདོད་ན། སྲིད་མཐའ་འགོག་བྱེད་ཀྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་ན་ཐེག་དམན་གྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་མི་ནུས་ཏེ། ཐེག་ཆེན་གྱི་རྟོགས་རིགས་སུ་གནས་པ་ཡིན་
པའི་ཕྱིར། ཁ་ཅིག། ཐེག་ཆེན་གྱི་སྦྱོར་ལམ་རྫོགས་རྗེས་སུ་བྱུང་ཞིང། ཐེག་ཆེན་གྱི་སྒོམ་ལམ་མ་སྐྱེས་གོང་གི་མཁྱེན་པ་དེ། དེའི་མཚན་ཉིད་ཟེར་ན། ཐེག་ཆེན་གྱི་སྦྱོར་ལམ་གྱི་རྒྱུར་གྱུར་པའི་ཐེག་ཆེན་གྱི་མཐོང་ལམ་ཆོས་ཅན། ཐེག་ཆེན་གྱི་སྦྱོར་ལམ་རྫོགས་རྗེས་སུ་
བྱུང་བར་ཐལ། ཐེག་ཆེན་གྱི་མཐོང་ལམ་ཡིན་པའི་ཕྱིར་ཏེ། དེ་ཡོད་པའི་ཕྱིར། རྩ་བར་འདོད་མི་ནུས་ཏེ། དེའི་སྔ་ལོགས་སུ་བྱུང་བ་ཡིན་པའི་ཕྱིར་ཏེ། དེའི་རྒྱུ་ཡིན་པའི་ཕྱིར། གཞན་ཡང། ཐེག་ཆེན་གྱི་སྒོམ་ལམ་གྱི་འབྲས་བུར་གྱུར་པའི་ཐེག་ཆེན་གྱི་མཐོང་ལམ་ཆོས་ཅན་

[037B]ཐལ། ཐེག་ཆེན་གྱི་མཐོང་ལམ་ཡིན་པའི་ཕྱིར། ཁྱབ་པ་སོང་འདོད་མི་ནུས་ཏེ། དེའི་རྗེས་སུ་བྱུང་བ་ཡིན་པའི་ཕྱིར་ཏེ། དེའི་འབྲས་བུ་ཡིན་པའི་ཕྱིར། བྱས་པ་ལ་ཁོ་ན་རེ། ཐེག་ཆེན་གྱི་སྒོམ་ལམ་གྱི་འབྲས་བུ་ཡིན་
ན། ཐེག་ཆེན་གྱི་སྒོམ་ལམ་སྔོན་དུ་སོང་བས། ཁྱབ་པར་ཐལ་དེའི་འབྲས་བུ་ཡིན་ན། དེའི་རྗེས་སུ་བྱུང་བས་ཁྱབ་པའི་ཕྱིར་འདོད་ན། དམན་ལམ་གྱི་འབྲས་བུ་ཡིན་ན། དམན་ལམ་སྔོན་དུ་སོང་བས་ཁྱབ་པར་ཐལ། འདོད་པའི་ཕྱིར། འདོད་ན། དམན་ལམ་གྱི་འབྲས་
བུར་གྱུར་པའི་ལམ་མ་ཞུགས་ཀྱི་གང་ཟག་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། ལམ་ཞུགས་ཀྱི་གང་ཟག་ཡིན་པར་ཐལ། འདོད་པའི་ཕྱིར་ན་མ་ཁྱབ། ཁོ་ན་རེ། རྣམ་མཁྱེན་གྱི་འབྲས་བུར་གྱུར་པའི་ཉན་ཐོས་དགྲ་བཅོམ་པ་ཆོས་ཅན། རྣམ་མཁྱེན་སྔོན་དུ་སོང་
བར་ཐལ། རྣམ་མཁྱེན་གྱི་འབྲས་བུ་ཡིན་པའི་ཕྱིར། འདོད་ན། དེ་ཆོས་ཅན། ཐེག་ཆེན་དགྲ་བཅོམ་པའི་རྟོགས་པ་སྔོན་དུ་སོང་བར་ཐལ། འདོད་པའི་ཕྱིར་ན་མ་ཁྱབ། འདོད་མི་ནུས་ཏེ། ཐེག་ཆེན་དགྲ་བཅོམ་པའི་རྟོགས་པ་སྔོན་དུ་སོང་པའི་ཐེག་དམན་དགྲ་བཅོམ་པ་མེད་པའི་ཕྱིར་
ཁོ་ན་རེ། རྒྱུན་ཞུགས་ཀྱི་འབྲས་བུ་ཡིན་ན། རྒྱུན་ཞུགས་ཀྱི་སྔོན་དུ་སོང་བས་ཁྱབ་པར་ཐལ། སྒོམ་ལམ་ལ་དེའི་ཕྱིར་ཟེར་ན་མ་ཁྱབ། འདོད་ན་རྒྱུན་ཞུགས་ཀྱི་རྒྱུད་ཀྱི་རྣམ་གྲོལ་ལམ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། རྒྱུན་ཞུགས་དང་དུས་མཉམ་ཡིན་པའི་ཕྱིར། གཞན་
ཡང། སྔར་གྱི་མཚན་ཉིད་ལ། ཐེག་དམན་གྱི་མཐོང་ལམ་ཡིན་ན་ཐེག་དམན་གྱི་སྒོམ་ལམ་མ་སྐྱེས་གོང་གི་མཁྱེན་པ་ཡིན་དགོས་པར་ཐལ། ཐེག་ཆེན་གྱི་མཐོང་ལམ་ལ་དེའི་ཕྱིར། འདོད་ན། ཉན་ཐོས་སྒོམ་ལམ་པའི་རྟོགས་པ་སྔོན་དུ་སོང་བའི་རང་རྒྱལ་གྱི་མཐོང་ལམ་ཆོས་

[038A]༄༅། །ཅན། དེར་ཐལ། དེའི་ཕྱིར། འདོད་མི་ནུས་ཏེ། ཐེག་དམན་གྱི་སྒོམ་ལམ་སྔོན་དུ་སོང་བའི་མཁྱེན་པ་ཡིན་པའི་ཕྱིར། ཁ་ཅིག། ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་བདེན་པ་མངོན་རྟོགས་དེ། ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་
ཀྱི་མཚན་ཉིད་ཟེར་ན། བྱང་སེམས་མཐོང་ལམ་པའི་རྒྱུད་ཀྱི་གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར་རྟགས་གསལ་གཉིས་ཀ་གྲུབ་སྟེ། ཆོས་ཅན་དེའི་ཕྱིར། ཁ་ཅིག་
ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ཡིན་པ་གང་ཞིག་བདེན་འཛིན་ཀུན་བཏགས་ཀྱི་དངོས་གཉེན་བྱེད་པ་དེ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་མཚན་ཉིད་ཟེར་ན། བདེན་འཛིན་ཀུན་བཏགས་ཀྱི་རྒྱུར་གྱུར་པའི་ཐེག་ཆེན་གྱི་མཐོང་ལམ་བར་ཆད་
མེད་ལམ་ཡོད་པར་ཐལ། དེའི་རྒྱུར་གྱུར་པའི་རྣམ་མཁྱེན་ཡོད་པའི་ཕྱིར་ཏེ། དེའི་རྒྱུར་གྱུར་པའི་སངས་རྒྱས་འཕགས་པ་ཡོད་པའི་ཕྱིར། རྩ་བར་འདོད་ན། དེའི་རྒྱུར་གྱུར་པའི་ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། བདེན་འཛིན་ཀུན་བཏགས་ལ་ཕན་འདོགས་
བྱེད་ཡིན་པར་ཐལ། དེའི་རྒྱུ་ཡིན་པའི་ཕྱིར། འདོད་མི་ནུས་ཏེ། དེ་དེ་ལ་གནོད་བྱེད་ཡིན་པའི་ཕྱིར་ཏེ། དེ་དེའི་དངོས་གཉེན་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་ཡིན་པའི་ཕྱིར། ཁྱབ་པ་ཁས། ཁ་ཅིག་ཐེག་ཆེན་གྱི་མཐོང་ལམ་མཉམ་
གཞག་ཡེ་ཤེས་ཡིན་པ་གང་ཞིག། བདེན་འཛིན་ཀུན་བཏགས་སྤངས་པ་དེ་ཐེག་ཆེན་གྱི་མཐོང་ལམ་རྣམ་གྲོལ་ལམ་གྱི་མཚན་ཉིད་ཟེར་ན་ཐེག་ཆེན་གྱི་མཐོང་ལམ་རྣམ་གྲོལ་ལམ་ལས་ལངས་པའི་རྗེས་ཐོབ་ཀྱི་རྗེས་སུ་སླར་ཡང་ཆོས་ཉིད་ལ་རྩེ་གཅིག་ཏུ་མཉམ་པར་

[038B] མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། རྩ་བར་འདོད་ན། དེ་ཆོས་ཅན། ཁྱོད་དང་མཉམ་གཞག་ཐུན་གཅིག་ལས་སྐྱེས་པའི་ཐེག་ཆེན་གྱི་མཐོང་ལམ་བར་ཆད་མེད་ལམ་ཡོད་པར་ཐལ་
ཁྱོད་ཐེག་ཆེན་གྱི་མཐོང་ལམ་རྣམ་གྲོལ་ལམ་ཡིན་པའི་ཕྱིར་འདོད་མི་ནུས་ཏེ། ཆོས་ཅན་དེའི་ཕྱིར། ཁ་ཅིག། མཐོང་སྤང་སྤངས་པའི་ཐེག་ཆེན་གྱི་བདེན་པ་མངོན་རྟོགས་དེ། དེའི་མཚན་ཉིད་ཟེར་ན། ཐེག་ཆེན་མཐོང་ལམ་རྗེས་ཐོབ་ཡེ་ཤེས་ཆོས་ཅན་མཚོན་བྱ་དེར་ཐལ་
མཚན་ཉིད་དེའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། རྩ་བར་འདོད་ན། དེ་ཆོས་ཅན། ཐེག་ཆེན་གྱི་མཐོང་ལམ་ཤེས་པ་བརྒྱད་པོ་གང་རུང་ཡིན་པར་ཐལ། འདོད་པའི་ཕྱིར། ཁྱབ་སྟེ་ཐེག་ཆེན་གྱི་མཐོང་ལམ་བར་ཆད་མེད་ལམ་ཡིན་ན། ཐེག་ཆེན་གྱི་མཐོང་ལམ་
བཟོད་པ་བརྒྱད་པོ་གང་རུང་ཡིན་དགོས་པའི་ཕྱིར། བྱས་པ་ལ་ཁོ་ན་རེ། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་དེ། རྣམ་གྲོལ་ལམ་ཡིན་པར་ཐལ། དེ་ལ་གནས་པའི་སེམས་དཔའི་རྒྱུད་ལ་རྣམ་གྲོལ་ལམ་ཡོད་པའི་ཕྱིར་ཏེ། རྗེས་ཐོབ་ཡེ་ཤེས་ལ་གནས་པའི་ཕྱིར་མི་འོང་གི་
རྒྱུད་ལ་རྣམ་གྲོལ་ལམ་ཡོད་པའི་ཕྱིར་ཏེ། དེའི་རྒྱུད་ལ་འདུས་བྱས་སུ་གྱུར་པའི་དགེ་སྦྱོང་ཚུལ་གྱི་འབྲས་བུ་ཡོད་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། དེ་དགེ་སྦྱོང་ཚུལ་གྱི་འབྲས་བུ་ལ་གནས་པའི་གང་ཟག་ཡིན་པའི་ཕྱིར། གཞན་ཡང། རྩ་བའི་མཚན་ཉིད་ལ། ཐེག་ཆེན་
གྱི་མཐོང་ལམ་རྣམ་གྲོལ་ལམ་ལ་གནས་པའི་སེམས་དཔའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། དེའི་རྒྱུད་ཀྱི་མཁྱེན་པ་ཡིན་ན། ཐེག་ཆེན་གྱི་མཐོང་ལམ་རྣམ་གྲོལ་ལམ་ཡིན་དགོས་པར་ཐལ། འདོད་པའི་

[039A]༄༅། །ཕྱིར། འདོད་ན། ཐེག་ཆེན་གྱི་མཐོང་ལམ་བར་ཆད་མེད་ལམ་པའི་རྒྱུད་ཀྱི་མཁྱེན་པ་ཡིན་ན། ཐེག་ཆེན་གྱི་མཐོང་ལམ་བར་ཆད་མེད་ལམ་ཡིན་དགོས་པར་ཐལ། འདོད་པའི་ཕྱིར། འདོད་ན་དེའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། དེར་ཐལ། དེའི་ཕྱིར། ཁ་ཅིག་
ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེ། རྣམ་གྲོལ་ལམ་ཡིན་ཟེར་ན། འོ་ན། དེ་ཐེག་ཆེན་གྱི་མཐོང་ལམ་རྣམ་གྲོལ་ལམ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཐེག་ཆེན་གྱི་མཐོང་ལམ་རྣམ་
གྲོལ་ལམ་མ་ཡིན་པར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་ཡིན་པའི་ཕྱིར། བྱས་པ་ལ་ཁོ་ན་རེ། དེ་ཆོས་ཅན། རྣམ་གྲོལ་ལམ་ཡིན་པར་ཐལ། ཉོན་སྒྲིབ་སྤངས་པའི་མཉམ་གཞག་ཡེ་ཤེས་ཡིན་པའི་ཕྱིར་ན་མ་ཁྱབ། དེ་ལ་ཁྱབ་པ་ཡོད་དེ། ཤེས་སྒྲིབ་སྤངས་པའི་ཉམ་
གཞག་ཡེ་ཤེས་ཡིན་ན། རྣམ་གྲོལ་ལམ་ཡིན་དགོས་པའི་ཕྱིར་ན་ཡང་མ་ཁྱབ། འོ་ན་ཁྱོད་རང་ལ། ཉོན་སྒྲིབ་སྤངས་པའི་མཉམ་གཞག་ཡེ་ཤེས་ཡིན་ན། རང་དང་མཉམ་གཞག་མཐུན་གཅིག་ལ་སྐྱེས་པའི་བར་ཆད་མེད་ལམ་ཡོད་པས་ཁྱབ་པར་ཐལ། ཤེས་སྒྲིབ་སྤངས་པའི་
མཉམ་གཞག་ཡེ་ཤེས་ཡིན་ན། དེ་ཡོད་དགོས་པའི་ཕྱིར། ཁྱབ་པ་ཁས། འདོད་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་སྦྱོར་ལམ་མཉམ་གཞག་ཡེ་ཤེས་ཆོས་ཅན། དེར་ཐལ། དེའི་ཕྱིར། འདོད་ན། བྱང་སེམས་སྦྱོར་ལམ་པའི་རྒྱུད་ལ་བར་ཆད་མེད་
ཡོད་པར་ཐལ། འདོད་པའི་ཕྱིར། བྱས་པ་ལ་ཁོ་ན་རེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེ། རྣམ་གྲོལ་ལམ་ཡིན་པར་ཐལ། དེ་ལ་གནས་པའི་སེམས་དཔའི་རྒྱུད་ལ་རྣམ་གྲོལ་ལམ་ཡོད་པའི་ཕྱིར་ཏེ་དེའི་རྒྱུད་ལ་

[039B]པའི་ཕྱིར་ཟེར་ན་མ་ཁྱབ། མ་གྲུབ་ན། དེར་ཐལ། དེ་དགེ་སྦྱོང་ཚུལ་གྱི་འབྲས་བུ་ལ་གནས་པའི་གང་ཟག་ཡིན་པའི་ཕྱིར་ཟེར་ན་གོང་གི་མ་ཁྱབ་མཚམས་ལ་མ་གྲུབ་ན་ཉན་ཐོས་དགྲ་བཅོམ་པའི་རྟོགས་པ་
སྔོན་དུ་སོང་བའི་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེ་དགེ་སྦྱོང་ཚུལ་གྱི་འབྲས་བུ་ཡིན་པའི་ཕྱིར། བྱས་པ་ལ་ཁོ་ན་རེ། དེ་ཆོས་ཅན། དགེ་སྦྱོང་ཚུལ་གྱི་འབྲས་བུ་མ་ཡིན་པར་ཐལ། དགེ་སྦྱོང་ཚུལ་ཡིན་པའི་ཕྱིར་ན་མ་ཁྱབ། དངོས་པོའི་འབྲས་བུ་ཆོས་
ཅན། དངོས་པོའི་འབྲས་བུ་མ་ཡིན་པར་ཐལ། དངོས་པོ་ཡིན་པའི་ཕྱིར། ཁྱབ་པ་སོང། ཁ་ཅིག། ཐེག་ཆེན་གྱི་མཐོང་ལམ་རྣམ་གྲོལ་ལམ་ལས་ལངས་པའི་སྒྲ་དོན་འདྲེས་རུང་དུ་འཛིན་པའི་ཞེན་རིག་ཏུ་གྱུར་པའི་ཐེག་ཆེན་གྱི་བདེན་པ་མངོན་རྟོགས་གང་ཞིག་རང་རྒྱུད་ལྡན་གྱི་གང་
ཟག་གི་རྒྱུད་ལ་མངོན་གྱུར་དུ་འབྱུང་བ་དེ། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ཀྱི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ལ་གནས་པའི་སེམས་དཔའི་རྒྱུད་ཀྱི་གཟུགས་བདེན་སྟོང་སྒྱུ་མ་ལྟ་བུར་གསལ་བར་སྣང་བའི་ཡེ་ཤེས་ཆོས་
ཅན། མཚན་ཉིད་ཀྱི་ཟུར་དང་པོ་དེར་ཐལ། མཚོན་བྱ་དེའི་ཕྱིར་མ་གྲུབ་ན། དེར་ཐལ། དེའི་མཚན་གཞི་ཅིག་ཡོད་པའི་ཕྱིར། རྩ་བར་འདོད་ན། དེ་ཆོས་ཅན། རྟག་པ་ཡིན་པར་ཐལ། འདོད་པའི་ཕྱིར་འདོད་མི་ནུས་ཏེ། རྟོག་མེད་ཀྱི་ཤེས་པ་ཡིན་པའི་ཕྱིར། གཞན་ཡང་སློབ་
པའི་རྒྱུད་ཀྱི་རྗེས་ཐོབ་ཡེ་ཤེས་ཡིན་ན། རྟོག་པ་ཡིན་དགོས་པར་ཐལ། འདོད་པའི་ཕྱིར། འདོད་ན། ལམ་སྒྲིགས་ལས། སྒྲུབ་པ་སྒོམ་ལམ་རྗེས་ཐོབ་ཀྱི་གནས་སྐབས་སུ་འབྱུང་ཡང། རྟེན་འབྲེལ་སྒྱུ་མ་ལྟ་བུར་གསལ་བར་སྣང་བའི་བློ་སྒྲ་དོན་འདྲེས་རུང་དུ་འཛིན་

[040A]༄༅། །པའི་རྟོག་བྲལ་ལོ། །ཞེས་བཤད་པ་མི་འཐད་པར་ཐལ་སློབ་པའི་རྒྱུད་ཀྱི་རྗེས་ཐོབ་ཡེ་ཤེས་ཡིན་ན། རྟོག་པ་ཡིན་དགོས་པའི་ཕྱིར། ཁ་ཅིག། ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་པོ་དེ། དུས་མཐའི་སྐད་ཅིག་མ་ཡིན་ཟེར་ན་
དེ་བཅུ་དྲུག་པོ་གཅིག་ཆར་དུ་སྐྱེ་བར་ཐལ། དམ་བཅའ་འཐད་པའི་ཕྱིར། འདོད་ན། ཐེག་ཆེན་གྱི་མཐོང་ལམ་བར་ཆད་མེད་ལམ་དང་ཐེག་ཆེན་གྱི་མཐོང་ལམ་རྣམ་གྲོལ་ལམ་གཉིས་གཅིག་ཆར་དུ་སྐྱེ་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་གཉིས་རིམ་ཅན་དུ་
སྐྱེ་བ་ཡིན་པའི་ཕྱིར། བྱས་པ་ལ་ཁོ་ན་རེ། འགྲེལ་ཆེན་ལས་སྡུག་བསྔལ་ལ་ཆོས་ཤེས་པའི་རྗེས་ཐོག་ལ། སྡུག་བསྔལ་ལ་ཆོས་ཤེས་པའི་བཟོད་པ་དང། སྡུག་བསྔལ་ལ་ཆོས་ཤེས་པ་འདི་ནི་འཕགས་པའི་ཆོས་རྣམས་ཀྱི་རྒྱུའོ། །ཞེས་སོ་སོར་རང་ལ་མངོན་
གྱུར་བའི་གང་ཟག་མེད་པའི་ཤེས་པ་གང་ཡིན་པ་དེ་ནི། སྡུག་བསྔལ་ལ་རྗེས་སུ་ཤེས་པའི་བཟོད་པ་ཞེས་བྱའོ། །ཞེས་བཤད་པ་མི་འཐད་པར་ཐལ། ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་གཅིག་ཆར་དུ་མི་སྐྱེ་པའི་ཕྱིར་ན་མ་ཁྱབ་སྟེ། དེ་ལྟར་
གསུངས་པ་བཤད་པའི་གོ་རིམ་ཙམ་ཡིན་པའི་ཕྱིར། ཁ་ཅིག། ཐེག་གྱི་མཐོང་ལམ་ཤེས་པ་བརྒྱད་རིམ་ཅན་དུ་སྐྱེ་ཞིང། ཐེག་ཆེན་གྱི་མཐོང་ལམ་བཟོད་པ་བརྒྱད་པོ་རིམ་ཅན་དུ་སྐྱེ་བ་ཡིན་ཟེར་ན་དེ་མི་འཐད་པར་ཐལ། ཐེག་ཆེན་གྱི་མཐོང་ལམ་བཟོད་པ་བརྒྱད་
པོ་གཅིག་ཆར་དུ་སྐྱེ་བ་ཡིན་པའི་ཕྱིར་ཏེ། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེ། ཐེག་ཆེན་གྱི་མཐོང་ལམ་བཟོད་པ་བརྒྱད་ཀ་ཡིན་པའི་ཕྱིར་ཏེ། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཡིན་ན། ཐེག་ཆེན་གྱི་མཐོང་ལམ་ཀུན་འབྱུང་ཆོས་བཟོད་ཡིན་

[040B] སྡུག་བསྔལ་བདེན་པའི་ཆོས་ཉིད་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་བར་ཆད་མེད་ལམ་ཡིན་ན། ཀུན་འབྱུང་བདེན་པའི་ཆོས་ཉིད་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་བར་ཆད་མེད་ལམ་ཡིན་དགོས་པའི་ཕྱིར་ཏེ་སྡུག་བསྔལ་
བདེན་པའི་ཆོས་ཉིད་མངོན་སུམ་དུ་རྟོགས་པའི་གང་ཟག་ཡིན་ན། ཀུན་འབྱུང་བདེན་པའི་ཆོས་ཉིད་མངོན་སུམ་དུ་རྟོགས་པའི་གང་ཟག་ཡིན་དགོས་པའི་ཕྱིར་ཏེ། མཉན་བྱ་མི་རྟག་པར་མངོན་སུམ་དུ་རྟོགས་པའི་གང་ཟག་ཡིན་ན། སྒྲ་མི་རྟག་པར་མངོན་སུམ་དུ་རྟོགས་པའི་གང་ཟག་ཡིན་
དགོས་པའི་ཕྱིར་ཏེ། མཉན་བྱ་མི་རྟག་པར་མངོན་སུམ་དུ་རྟོགས་ན་མཉན་བྱ་སྒྲ་མི་རྟག་པར་སྒྲུབ་པ་ལ་ཕྱོགས་ཆོས་ཅན། དུ་སོང་བའི་གང་ཟག་མེད་པའི་ཕྱིར། མ་གྲུབ་ན། མཉན་བྱ་སྒྲ་མི་རྟག་པར་སྒྲུབ་པར་བྱེད་པའི་རྟགས་ཡང་དག་ཡིན་པར་ཐལ། འདོད་པའི་ཕྱིར། དེ་ན་རང་ལུགས་
ལ་ཐེག་ཆེན་གྱི་མཐོང་ལམ་བཟོད་པ་བརྒྱད་ཀ་གཅིག་ཆར་དུ་སྐྱེ་ཞིང། ཐེག་ཆེན་གྱི་མཐོང་ལམ་ཤེས་པ་བརྒྱད་ཀ་གཅིག་ཆར་དུ་སྐྱེ་ལ། ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་རིམ་ཅན་དུ་སྐྱེ་བ་ཡིན། བྱས་པ་ལ་ཁོ་ན་རེ། ཐེག་ཆེན་གྱི་མཐོང་ལམ་བཟོད་པ་བརྒྱད་ཀ་རིམ་
ཅན་དུ་སྐྱེ་བ་ཡིན་པར་ཐལ། ཐེག་ཆེན་གྱི་མཐོང་ལམ་ཤེས་བཟོད་སྐད་ཅིམ་མ་བཅུ་དྲུག་རིམ་ཅན་དུ་སྐྱེ་བ་ཡིན་པའི་ཕྱིར་ན་མ་ཁྱབ། ཐེག་ཆེན་གྱི་མཐོང་ལམ་བཟོད་པ་བརྒྱད་པོ་རྫས་ཐ་དད་ཡིན་པར་ཐལ། ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་པོ་རྫད་ཐ་དད་ཡིན་
པའི་ཕྱིར། ཁྱབ་པ་ཁས། མ་གྲུབ་ན་དེར་ཐལ། དེ་བཅུ་དྲུག་རྫས་སུ་གྲུབ་པ་གང་ཞིག། དེ་རྫས་གཅིག་མ་ཡིན་པའི་ཕྱིར་རྟགས་ཕྱི་མ་མ་གྲུབ་ན། ཐེག་ཆེན་གྱི་མཐོང་ལམ་བར་ཆད་མེད་ལམ་དང། ཐེག་ཆེན་གྱི་མཐོང་ལམ་རྣམ་གྲོལ་ལམ་གཉིས་རྫས་གཅིག་ཡིན་པར་ཐལ། འདོད་

[041A]༄༅། །པའི་ཕྱིར། ཁ་ཅིག། ཐེག་ཆེན་གྱི་མཐོང་ལམ་དེ་ལ་ཤེས་བཟོད་སྐད་ཅིག་མ་བཅུ་དྲུག་ཏུ་གྲངས་ངེས་ཟེར་ན། ཐེག་ཆེན་གྱི་མཐོང་ལམ་ཡིན་ན། ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ཡིན་དགོས་པར་ཐལ། དམ་བཅའ་འཐད་པའི་ཕྱིར། འདོད་ན། ཐེག་ཆེན་གྱི་
མཐོང་ལམ་རྗེས་ཐོབ་ཡེ་ཤེས་གཞི་མ་གྲུབ་པར་ཐལ། འདོད་པའི་ཕྱིར། འདོད་ན། རྗེས་ཐོབ་ལུས་ངག་གི་བྱ་བ་ཁྱད་པར་ཅན་ལ་གནས་པའི་བྱང་སེམས་མཐོང་ལམ་པ་མེད་པར་ཐལ། འདོད་པའི་ཕྱིར། འདོད་ན། ཕྱིར་མི་ལྡོག་པའི་རྟགས་ཐོབ་པའི་བྱང་སེམས་མཐོང་ལམ་པ་མེད་
པར་ཐལ། འདོད་པའི་ཕྱིར། འདོད་མི་ནུས་ཏེ། ངེས་འབྱེད་ཡན་ལག་གནས་གཟུང་སྟེ། མཐོང་དང་སྒོམ་པའི་ལམ་དག་ལ། ཞེས་སོགས་བཤད་པའི་ཕྱིར། རོང་ཊྀ་པ་ན་རེ། མཐོང་ལམ་རྗེས་ཐོབ་ཡེ་ཤེས་མེད་ཟེར་ན། ངེས་པའི་རྒྱུན་ཞུགས་སྲིད་པ་ལན་བདུན་པ་བ་ཡིན་ན་
མཉམ་གཞག་པ་ཡིན་དགོས་པར་ཐལ། དེ་ཡིན་ན་མཐོང་ལམ་པ་ཡིན་དགོས་པ་གང་ཞིག། མཐོང་ལམ་རྗེས་ཐོབ་ཡེ་ཤེས་མེད་པའི་ཕྱིར་ཕྱི་མ་དངོས། དང་པོ་གྲུབ་སྟེ། སྒོམ་ལམ་བར་ཆད་མེད་ལམ་ལ་གནས་པའི་དེ་མེད་པའི་ཕྱིར། མ་གྲུབ་ན། དེར་ཐལ། དེ་ཡིན་ན་རྒྱུན་ཞུགས་
འབྲས་གནས་ཙམ་པོ་བ་ཡིན་དགོས་པའི་ཕྱིར། རྩ་བར་འདོད་ན་མཉམ་གཞག་ལ་གནས་བཞིན་པའི་ངང་ནས་འཆི་འཕོ་བ་གཅིག་ཡོད་པར་ཐལ། འདོད་པའི་ཕྱིར། ཁ་ཅིག། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེས། བདེན་བཞིའི་ཆོས་ཉིད་མངོན་སུམ་
དུ་རྟོགས་པའི་ཆ་ནས། ཆོས་བཟོད་བཞིན་བཞག་པ་ཡིན་ལ། ལྷག་མ་རྣམས་ལ་རིགས་འགྲེ་ཟེར་ན། བདེན་བཞིའི་ཆོས་ཉིད་མངོན་སུམ་དུ་རྟོགས་པའི་ཡེ་ཤེས་ཡིན་ན། ཐེག་ཆེན་གྱི་མཐོང་ལམ་བཟོད་པ་བརྒྱད་ཀ་ཡིན་དགོས་པར་ཐལ། དམ་བཅའ་འཐད་པའི་ཕྱིར་

[041B] དེར་ཐལ་དེའི་ཕྱིར། ཁ་ཅིག། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེས། བདེན་བཞིའི་ཆོས་ཉིད་མངོན་སུམ་དུ་རྟོགས་ཤིང། མཐོང་སྤང་རྟོག་པའི་དངོས་གཉེན་བྱེད་པའི་ཆ་ནས། ཆོས་བཟོད་བཞིར་བཞག་པ་ཡིན་ལ་
ཐེག་ཆེན་གྱི་མཐོང་ལམ་སྡུག་བསྔལ་རྗེས་བཟོད་དེ། ཆོས་བཟོད་བཞིའི་ཆོས་ཉིད་མངོན་སུམ་དུ་རྟོགས་ཤིང། མཐོང་སྤང་རྟོག་པའི་དངོས་གཉེན་བྱེད་པའི་ཆ་ནས། རྗེས་བཟོད་བཞིར་བཞག། ཐེག་ཆེན་གྱི་མཐོང་ལམ་སྡུག་བསྔལ་ཆོས་ཤེས་དེས། བདེན་བཞིའི་
ཆོས་ཉིད་མངོན་སུམ་དུ་རྟོགས་པའི་མཐོང་སྤང་རྟོག་པ་ལས་དངོས་སུ་གྲོལ་པའི་ཆ་ནས། ཆོས་ཤེས་བཞིར་བཞག། ཐེག་ཆེན་གྱི་མཐོང་ལམ་སྡུག་བསྔལ་རྗེས་ཤེས་དེས། ཆོས་ཤེས་བཞིའི་ཆོས་ཉིད་མངོན་སུམ་དུ་རྟོགས་ཤིང། མཐོང་སྤང་རྟོག་པ་ལས་དངོས་སུ་
གྲོལ་པའི་ཆ་ནས། ཐེག་ཆེན་གྱི་མཐོང་ལམ་རྗེས་ཤེས་བཞིར་བཞག་པ་ཡིན། དེས་ན་ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་ཁོ་རང་ཤུགས་ལ་མ་རྟོགས་སོ། །ཟེར་ན། འོ་ན། འགྲེལ་ཆེན་ལས། ཆོས་ཤེས་པའི་བཟོད་པ་དང། ཆོས་ཤེས་པས་ནི་གཟུང་
བརྟོགས་ལ། རྗེས་སུ་ཤེས་པའི་བཟོད་པ་དང་རྗེས་སུ་ཤེས་པས་ནི་འཛིན་པ་རྟོགས་སོ། །ཞེས་བཤད་པ་མི་འཐད་པར་ཐལ། འདོད་པའི་ཕྱིར། གཞན་ཡང། དྲང་ངེས་རྣམ་འབྱེད་ལས། ལུགས་འདིས་ཡེ་ཤེས་རང་རིག་ཏུ་བཞེད་པས། ཡེ་ཤེས་ཀྱང་ཡུལ་
དུ་འགྱུར་རོ་སྙམ་ན། ཡུལ་གང་ལ་ལྟོས་ནས། དེ་ཁོ་ན་ཉིད་རྟོགས་པའི་ཡུལ་དེ་ལ་དགོངས་པས་སྐྱོན་མེད་དེ། ཞེས་བཤད་པ་མི་འཐད་པར་ཐལ། དམ་བཅའ་འཐད་པའི་ཕྱིར། གཞན་ཡང། ལམ་ཤེས་ཉིད་ཀྱི་ཚུལ་ལ་ནི། ཞེས་པའི་གཞུང་འདིས། བྱང་སེམས་

[042A]༄༅། །འཕགས་པའི་རྒྱུད་ཀྱི་ཉན་ཐོས་ཀྱི་ལམ་ཤེས་པའི་ལམ་ཤེས་དེ། སེམས་བསྐྱེད་བསྔོ་བ་སྟོང་ཉིད་རྟོགས་པའི་ཤེས་རབ་གསུམ་གྱིས་ཟིན་པའི་སྒོ་ནས། ཉན་ཐོས་ཀྱི་ལམ་ཤེས་བསྟན་བྱའི་གཙོ་བོར་བྱས་ནས་བསྟན་པར་ཐལ། གཞུང་འདིའི་
བསྟན་དོན་གྲུབ་པའི་ཕྱིར། འདོད་ན། དེས་ཉན་ཐོས་ཀྱི་ལམ་ཤེས་པར་ཐལ། འདོད་པའི་ཕྱིར། འདོད་ན། བྱང་སེམས་འཕགས་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་དེ། སེམས་བསྐྱེད་བསྔོ་བ་སྟོང་ཉིད་རྟོགས་པའི་ཤེས་རབ་གསུམ་གྱི་
ཟིན་པའི་སྒོ་ནས། བྱང་སེམས་ཀྱི་ལམ་ཤེས་པར་ཐལ། འདོད་པའི་ཕྱིར། འདོད་ན། ཐེག་ཆེན་གྱི་མཐོང་ལམ་བར་ཆད་མེད་ལམ་དེས་ཐེག་ཆེན་གྱི་མཐོང་ལམ་བར་ཆད་མེད་ལམ་རྟོགས་པར་ཐལ། འདོད་པའི་ཕྱིར། བྱས་པ་ལ་ཁོ་ན་རེ། ཐེག་ཆེན་གྱི་
མཐོང་ལམ་བར་ཆད་མེད་ལམ་གྱི་གཞལ་བྱ་དོན་དམ་བདེན་པ་མ་ཡིན་པར་ཐལ། དེས་ཁོ་རང་ཤུགས་ལ་རྟོགས་པའི་ཕྱིར། འདོད་ན། དེའི་གཞལ་བྱ་ཆོས་ཅན། དོན་དམ་བདེན་པ་ཡིན་པར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་དངོས་ཀྱི་གཞལ་བྱ་
ཡིན་པའི་ཕྱིར། མ་གྲུབ་ན། དེར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱིས་ཁོ་རང་གི་གཞལ་བྱ་དངོས་སུ་རྟོགས་པའི་ཕྱིར། མ་གྲུབ་ན། དེ་ཆོས་ཅན། རང་གི་གཞལ་བྱ་དངོས་སུ་རྟོགས་པར་ཐལ། ཚད་མ་ཡིན་པའི་ཕྱིར་ན་མ་ཁྱབ། འོ་ན། གཟུགས་འཛིན་
དབང་པོའི་མངོན་སུམ་ཆོས་ཅན། རང་གི་གཞལ་བྱ་དངོས་སུ་རྟོགས་པར་ཐལ། ཚད་མ་ཡིན་པའི་ཕྱིར། ཁྱབ་པ་སོང། འདོད་ན། དེའི་གཞལ་བྱ་ཆོས་ཅན། དངོས་པོ་ཡིན་པར་ཐལ། གཟུགས་འཛིན་དབང་པོའི་མངོན་སུམ་གྱི་དངོས་ཀྱི་གཞལ་བྱ་ཡིན་པའི་ཕྱིར། ཡང་ཁོ་ན་རེ། ཐེག་

[042B] ཐ་སྙད་དཔྱོད་བྱེད་ཀྱི་ཚད་མ་ཡིན་པར་ཐལ། དེས་དེ་ཤུགས་ལ་རྟོགས་པ་ཡིན་པའི་ཕྱིར་ན་མ་ཁྱབ། འདོད་མི་ནུས་ཏེ། དེ་དོན་དམ་དཔྱོད་བྱེད་ཀྱི་ཚད་མ་ཡིན་པའི་ཕྱིར། ཁ་ཅིག། ཐེག་ཆེན་གྱི་མཐོང་ལམ་བར་ཆད་མེད་ལམ་
གྱི་གཞལ་བྱ་དེ། མ་ཡིན་དགག་ཡིན་པར་ཐལ། དེས་ཆོས་ཉིད་མངོན་སུམ་དུ་རྟོགས་པའི་ཤུགས་ལ་ཁོ་རང་རྟོགས་པ་ཡིན་པའི་ཕྱིར་ན་ཡང་མ་ཁྱབ། གཞན་ཡང། ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་ཁོ་རང་རྟོགས་པར་ཐལ། བྱང་སེམས་
འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེས། ཁོ་རང་རྟོགས་པའི་ཕྱིར། མ་གྲུབ་ན། དེར་ཐལ། ལམ་བསྒྲིགས་ལས། ཉན་ཐོས་ཀྱི་ལམ་གྱི་དམིགས་པ་ལ་སྒྲོ་འདོགས་ཆོད་པས་དེའི་དམིགས་པ་ལ་སྒྲོ་འདོགས་
ཆོད་པ་ཡིན་ནོ། །ཞེས་བཤད་པའི་ཕྱིར། ཁ་ཅིག། ཉན་ཐོས་ཀྱི་མཐོང་ལམ་བཟོད་པ་བརྒྱད་པོ་རིམ་ཅན་དུ་སྐྱེ་ཞིང། ཉན་ཐོས་ཀྱི་མཐོང་ལམ་ཤེས་པ་བརྒྱད་པོ་རིམ་ཅན་དུ་སྐྱེ་བ་ཡིན་ཟེར་ན་དེ་མི་འཐད་པར་ཐལ། ཉན་ཐོས་ཀྱི་མཐོང་ལམ་སྡུག་བསྔལ་ཆོས་བཟོད་
དེ་ཁམས་གསུམ་གའི་མཐོང་སྤང་ཉོན་མོངས་ཀྱི་དངོས་གཉེན་ཡིན་པའི་ཕྱིར། དེར་ཐལ། གསེར་ཕྲེང་ལས། ཆོས་བཟོད་ཁམས་གསུམ་གའི་མཐོང་སྤང་གི་གཉེན་པོར་གསུངས་པའི་རྗེས་སུ་བཟང་པོའི་ཞབས་ལ་སོགས་པའི་མཁས་པ་དུ་མ་ཞིག་འབྲང་ངོ། །
ཞེས་པ་དང། རྣམ་བཤད་ལས། སྐད་ཅིག་མ་དང་པོ་བཅོ་ལྔ་ལ་གནས་པ་ལ་ཞུགས་པ་དང། བཅུ་དྲུག་ལ་གནས་པ་འབྲས་གནས་སུ་འདོད་པ་ཕྱེ་བྲག་སྨྲ་བ་སོགས་ཀྱི་འདོད་པ་ཡིན་གྱི། ཞེས་བཤད་པའི་ཕྱིར། བྱས་པ་ལ་ཁོ་ན་རེ། ཀུན་བཏུས་ལས་རྒྱུན་ཏུ་ཞུགས་

[043A]༄༅། །པའི་འབྲས་བུ་ལ་འཇུག་པ་གང་ཞེ་ན། གང་ངེས་པར་འབྱེད་པའི་ཆ་དང་མཐུན་པ་ལ། མཐོང་བའི་ལམ་གྱི་སེམས་ཀྱི་སྐད་ཅིག་མ་བཅོ་ལྔ་ལ་གནས་པའི་གང་ཟག་གོ། །ཞེས་བཤད་པ་མི་འཐད་པར་ཐལ། མཐོང་ལམ་སྐད་ཅིག་མ་བཅོ་ལྔ་ལ་
གནས་པའི་རྒྱུན་ཞུགས་མེད་པའི་ཕྱིར་ན་མ་ཁྱབ་སྟེ། ལུང་དེ་དངོས་སྨྲ་བའི་ལུགས་ཡིན་གྱི། སྐབས་འདིར་ཁས་ལེན་མི་རིགས་པའི་ཕྱིར། བྱས་པ་ལ་ཁོ་ན་རེ། འདོད་པའི་སས་བསྡུས་ཀྱི་མཐོང་སྤང་ཉོན་མོངས་སྤངས་པའི་གང་ཟག་ཡིན་ན། ཁམས་གོང་གི་སས་
བསྡུས་ཀྱི་མཐོང་སྤང་ཉོན་མོངས་སྤངས་པའི་གང་ཟག་ཡིན་དགོས་པར་ཐལ། ཉན་ཐོས་ཀྱི་མཐོང་ལམ་སྡུག་བསྔལ་ཆོས་བཟོད་དེ་ཁམས་གསུམ་ཀའི་མཐོང་སྤང་ཉོན་མོངས་ཀྱི་དངོས་གཉེན་ཡིན་པའི་ཕྱིར། འདོད་ན། འདོད་པའི་སས་བསྡུས་ཀྱི་སྒོམ་
སྤང་ཉོན་མོངས་སྤངས་པའི་གང་ཟག་ཡིན་ན། ཁམས་གོང་གི་སས་བསྡུས་ཀྱི་སྒོམ་སྤང་ཉོན་མོངས་སྤངས་པའི་གང་ཟག་ཡིན་དགོས་པར་ཐལ། འདོད་པའི་ཕྱིར་ན་མ་ཁྱབ། འདོད་ན། ཕྱིར་མི་འོང་ཆོས་ཅན། དེར་ཐལ། དེའི་ཕྱིར། མ་གྲུབ་ན་དེར་ཐལ། འདོད་
ཉོན་མ་ལུས་པར་སྤངས་པའི་གང་ཟག་ཡིན་པའི་ཕྱིར། བྱས་པ་ལ་ཁོ་ན་རེ། རྣམ་བཤད་ལས། རྣལ་འབྱོར་པའི་རྒྱུད་ལ་བདེན་པ་བཞི་ལ་དམིགས་པའི་མཐོང་ལམ་སྐྱེ་བ་ན་རིམ་པ་དེ་དང་མཐུན་པར་སྐྱེ་བ་ཡིན་ནོ། ། ཞེས་བཤད་པ་མི་འཐད་པར་ཐལ་
ཉན་ཐོས་ཀྱི་མཐོང་ལམ་བཟོད་པ་བརྒྱད་པོ་རིམ་ཅན་དུ་སྐྱེ་པ་མ་ཡིན་པའི་ཕྱིར་ན་མ་ཁྱབ། ཐེག་དམན་གྱི་མཐོང་ལམ་བཟོད་པ་བརྒྱད་རིམ་ཅན་དུ་སྐྱེ་པ་གཅིག་ཡོད་པ་ལུང་དེའི་དོན་ཡིན་པའི་ཕྱིར། ཁ་ཅིག། འདའ་བྱའི་ཐེག་ཆེན་གྱི་མཐོང་ལམ་དང། འདའ་བྱེད་

[043B]ཡིན་ཟེར་ན། དེ་མི་འཐད་པར་ཐལ། དེ་གཉིས་པོ་གཅིག་ཆར་དུ་སྐྱེ་པ་ཡིན་པའི་ཕྱིར། མ་གྲུབ་ན་དེར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་པའི་རྒྱུད་ལ་འདའ་བྱའི་ཐེག་ཆེན་གྱི་མཐོང་ལམ་ཡོད་པའི་
ཕྱིར་ཏེ། དེའི་རྒྱུད་ལ་གང་ཟག་གི་བདག་མེད་པ་མངོན་སུམ་དུ་རྟོགས་པའི་མཁྱེན་པ་ཡོད་པའི་ཕྱིར་ཏེ། རང་རྒྱལ་མཐོང་ལམ་བར་ཆད་མེད་ལམ་པའི་རྒྱུད་ལ་དེ་ཡོད་པའི་ཕྱིར་ཏེ། རང་རྒྱལ་གྱི་མཐོང་ལམ་བར་ཆད་མེད་ལམ་དེ། རང་རྒྱུད་ལྡན་གྱི་གང་ཟག་གི་རྒྱུད་ཀྱི་
བདག་མེད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཕྱིར་ཏེ་དེ་གཞི་ཤེས་ཡིན་པའི་ཕྱིར། གཞན་ཡང། གང་ཟག་གི་བདག་འཛིན་ལྷན་སྐྱེས་སྤངས་པའི་གང་ཟག་ཡིན་ན། དེའི་ཞེན་ཡུལ་མེད་པར་མངོན་སུམ་དུ་རྟོགས་པའི་གང་ཟག་ཡིན་པས་མ་ཁྱབ་པར་
ཐལ། གང་ཟག་གི་བདག་འཛིན་ཀུན་བཏགས་སྤངས་པའི་གང་ཟག་ཡིན་ན། དེའི་ཞེན་ཡུལ་མེད་པར་མངོན་སུམ་དུ་རྟོགས་པའི་གང་ཟག་ཡིན་པས་མ་ཁྱབ་པའི་ཕྱིར། མ་གྲུབ་ན། ཐེག་ཆེན་གྱི་མཐོང་ལམ་རྣམ་གྲོལ་ལམ་ལ་གནས་པའི་སེམས་དཔའ་
ཆོས་ཅན། གང་ཟག་གི་བདག་འཛིན་ཀུན་བཏགས་ཀྱི་ཞེན་ཡུལ་མེད་པར་མངོན་སུམ་དུ་རྟོགས་པར་ཐལ། གང་ཟག་གི་བདག་འཛིན་ཀུན་བཏགས་སྤངས་པ་ཡིན་པའི་ཕྱིར་ཏེ། མཐོང་སྤང་རྟོག་པ་སྤངས་པ་ཡིན་པའི་ཕྱིར། རྩ་བར་འདོད་ན། དེའི་རྒྱུད་
ལ་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཡོད་པར་ཐལ། དེ་གང་ཟག་གི་བདག་འཛིན་ཀུན་བཏགས་ཀྱི་ཞེན་ཡུལ་མེད་པར་མངོན་སུམ་དུ་རྟོགས་པའི་བྱང་སེམས་འཕགས་པ་ཡིན་པའི་ཕྱིར་རང་ལུགས་ལ། འདའ་བྱའི་ཐེག་ཆེན་གྱི་

[044A]༄༅། །མཐོང་ལམ་དང། འདའ་བྱེད་ཀྱི་ཐེག་ཆེན་གྱི་མཐོང་ལམ་གཉིས་གཅིག་ཆར་དུ་སྐྱེ་ཞིང། དེ་གཉིས་མངོན་གྱུར་ཏུ་རིམ་ཅན་དུ་སྐྱེ་བ་ཡིན་ནོ། བྱས་པ་ལ་ཁོ་ན་རེ། འདའ་བྱའི་ཐེག་ཆེན་གྱི་མཐོང་ལམ་ཆོས་ཅན། འདའ་བྱེད་ཀྱི་ཐེག་
ཆེན་གྱི་མཐོང་ལམ་གྱི་རྗེས་སུ་སྐྱེས་པར་ཐལ། དེའི་རྗེས་སུ་མངོན་གྱུར་ཏུ་སྐྱེས་པ་ཡིན་པའི་ཕྱིར་ན་མ་ཁྱབ། འོ་ན། འདའ་བྱའི་ཐེག་ཆེན་གྱི་མཐོང་ལམ་དང། འདའ་བྱེད་ཀྱི་ཐེག་ཆེན་གྱི་མཐོང་ལམ་གཉིས་མངོན་གྱུར་ཏུ་གཅིག་ཆར་དུ་སྐྱེས་པར་ཐལ་
དེ་གཉིས་མངོན་གྱུར་ཏུ་རིམ་ཅན་དུ་མི་སྐྱེས་པའི་ཕྱིར། རྟགས་ཁས། འདོད་ན། ཐེག་ཆེན་གྱི་མཐོང་ལམ་བར་ཆད་མེད་ལམ་པའི་རྒྱུད་ལ་འདའ་བྱའི་ཐེག་ཆེན་གྱི་མཐོང་ལམ་མངོན་གྱུར་ཏུ་ཡོད་པར་ཐལ། འདོད་པའི་ཕྱིར། འདོད་ན། དེའི་རྒྱུད་ལ་ཐེག་ཆེན་
གྱི་ཀུན་རྫོབ་སེམས་བསྐྱེད་མངོན་གྱུར་ཏུ་ཡོད་པར་ཐལ། འདོད་པའི་ཕྱིར། འདོད་ན། རྣམ་བཤད་ལས། སྟོང་པ་ཉིད་ལ་མཉམ་པར་བཞག་བཞིན་པའི་དུས་ཉིད་ན། གང་ཟག་དེའི་རྒྱུད་ལ་ཐེག་ཆེན་སེམས་བསྐྱེད་ཀྱང་ཡོད་མོད་ཀྱི་སེམས་ཅན་གྱི་
དོན་དུ་སངས་རྒྱས་ཐོབ་པར་བྱའོ། །སྙམ་པའི་བློ་མངོན་གྱུར་ཏུ་ཡོད་པ་ག་ལ་དགོས། ཞེས་བཤད་པ་མི་འཐད་པར་ཐལ། འདོད་པའི་ཕྱིར། བྱས་པ་ལ་ཁོ་ན་རེ། སྐྱོན་མེད་དེ་ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་དུས་སུ་ཐེག་ཆེན་སེམས་
བསྐྱེད་མེད་ཅེས་པ་ལུང་དེའི་དོན་ཡིན་ཟེར་ན། ཐེག་ཆེན་གྱི་སེམས་བསྐྱེད་དེ་ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་རྒྱུ་ཡིན་པར་ཐལ། དེའི་དུས་ན་དེ་མེད་པ་ལ་རྒྱུ་མཚན་གཅིག་ཡོད་པའི་ཕྱིར། འདོད་ན། དེ་རྣམ་མཁྱེན་གྱི་རྒྱུ་ཡིན་པར་ཐལ་

[044B] འདོད་ན། དེ་རྣམ་མཁྱེན་སྐད་ཅིག་དང་པོའི་རྒྱུ་ཡིན་པར་ཐལ་ལོ། །འདོད་ན། དེ་དེའི་ཉེར་ལེན་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། སེམས་ཅན་གྱི་རྒྱུད་ཀྱི་ཤེས་པ་ཡིན་པར་ཐལ། འདོད་པའི་ཕྱིར། གཞན་ཡང་
རྩ་བའི་ཐལ་འགྱུར་དེ་གནོད་བྱེད་དུ་མི་འཇུག་སྟེ། བྱང་སེམས་རྒྱུན་མཐའ་པ་ཆོས་ཅན། རང་གི་དུས་སྐད་ཅིག་གཉིས་པར་སྐྱེས་པར་ཐལ། རང་དུས་སྐད་ཅིག་གཉིས་པར་སངས་རྒྱས་འཕགས་པར་སྐྱེས་པ་ཡིན་པའི་ཕྱིར། ཁྱབ་པ་སོང། གཞན་ཡང། ས་བོན་
ཆོས་ཅན། རང་གི་དངོས་འབྲས་ཁོ་ན་སྐྱེད་བྱེད་ཡིན་པར་ཐལ་རང་གི་དངོས་འབྲས་ཁོ་ན་དངོས་སུ་སྐྱེད་བྱེད་ཡིན་པའི་ཕྱིར་འདོད་ན། དེ་ཆོས་ཅན། རང་གི་བརྒྱུད་འབྲས་སྐྱེད་བྱེད་མ་ཡིན་པར་ཐལ། རང་གི་དངོས་འབྲས་ཁོ་ན་སྐྱེད་བྱེད་ཡིན་པའི་ཕྱིར་
བྱས་པ་ལ་ཁོ་ན་རེ། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ཀྱི་དུས་སུ་འདའ་བྱའི་ཐེག་ཆེན་གྱི་མཐོང་ལམ་ཡོད་པར་ཐལ་དེའི་དུས་སུ་འདའ་བྱའི་ཐེག་ཆེན་གྱི་མཐོང་ལམ་མངོན་གྱུར་ཏུ་ཡོད་པའི་ཕྱིར་ཏེ། དེ་ལ་གནས་པའི་སེམས་དཔའི་རྒྱུད་ལ་
འདའ་བྱའི་ཐེག་ཆེན་གྱི་མཐོང་ལམ་མངོན་གྱུར་ཏུ་ཡོད་པའི་ཕྱིར་ན་མ་ཁྱབ། མ་གྲུབ་ན་དེར་ཐལ། དེའི་རྒྱུད་ལ་འདུས་བྱས་མི་རྟག་པར་མངོན་སུམ་དུ་རྟོགས་པའི་མཁྱེན་པ་ཡོད་པའི་ཕྱིར། མ་ཁྱབ་མཚམས་ལ། དུ་བའི་དུས་སུ་མེ་ཡོད་པར་ཐལ། དུ་ལྡན་
གྱི་ལ་ལ་མེ་ཡོད་པའི་ཕྱིར། ཁྱབ་པ་འགྲིག། ཁ་ཅིག། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེ། འདའ་བྱའི་ཐེག་ཆེན་གྱི་མཐོང་ལམ་ཡིན་ཟེར་ན། དེ་ཆོས་ཅན། འདའ་བྱའི་ཐེག་ཆེན་གྱི་མཐོང་ལམ་མ་ཡིན་པར་ཐལ། འདའ་བྱེད་ཀྱི་

[045A]༄༅། །ཐེག་ཆེན་གྱི་མཐོང་ལམ་ཡིན་པའི་ཕྱིར་ཏེ། འདའ་བྱེད་ཀྱི་ཐེག་ཆེན་གྱི་མཐོང་ལམ་ཡོད་པའི་ཕྱིར། བྱས་པ་ལ་ཁོ་ན་རེ། དེ་ཆོས་ཅན། འདའ་བྱའི་ཐེག་ཆེན་གྱི་མཐོང་ལམ་ཡིན་པར་ཐལ། ཐེག་ཆེན་གྱི་མཐོང་ལམ་གང་ཞིག། འདའ་བྱའི་ས་
ཡིན་པའི་ཕྱིར་ན་མ་ཁྱབ། མ་གྲུབ་ན་དེར་ཐལ། འདའ་བྱའི་ས་དགུ་གཞི་གྲུབ་པའི་ཕྱིར་ཟེར་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། བར་ཆད་མེད་པའི་རྩེ་སྦྱོར་ཡིན་པར་ཐལ། བར་ཆད་མེད་པ་གང་ཞིག་རྩེ་སྦྱོར་ཡིན་པའི་ཕྱིར། ཁྱབ་པ་
སོང། གཞན་ཡང། དེ་ཆོས་ཅན། སྦྱོར་བའི་ལམ་ཡིན་པར་ཐལ། ལམ་གང་ཞིག། སྦྱོར་བ་ཡིན་པའི་ཕྱིར། ཁྱབ་པ་འགྲིག། ཡང་ཁ་ཅིག། ཐེག་ཆེན་གྱི་མཐོང་ལམ་བར་ཆད་མེད་ལམ་པའི་རྒྱུད་ལ་འདའ་བྱའི་ཐེག་ཆེན་གྱི་མཐོང་ལམ་མངོན་དུ་གྱུར་ཏུ་ཡོད་
ཟེར་ན། འདའ་བྱའི་ཐེག་ཆེན་གྱི་མཐོང་ལམ་དང། འདའ་བྱེད་ཀྱི་ཐེག་ཆེན་གྱི་མཐོང་ལམ་གཉིས་མངོན་གྱུར་ཏུ་གཅིག་ཆར་དུ་སྐྱེ་བར་ཐལ། འདོད་པའི་ཕྱིར། འདོད་མི་ནུས་ཏེ། འདའ་བྱའི་ཐེག་ཆེན་གྱི་མཐོང་ལམ། འདའ་བྱེད་ཀྱི་ཐེག་ཆེན་གྱི་མཐོང་
ལམ་གྱི་རྗེས་སུ་མངོན་གྱུར་ཏུ་སྐྱེས་པའི་ཕྱིར། དེར་ཐལ། རྣམ་བཤད་ལས། དེ་ཉིད་ཀྱིས་སྒྲིབ་པ་གཉིས་ཀུན་བཏགས་ཀྱི་ས་བོན་ཟད་པར་བཅོམ་ན་ལ། དེའི་རྗེས་སུ་རྣམ་པ་བཅུ་དྲུག་མངོན་སུམ་དུ་རྟོགས་པའི་འདའ་བྱའི་མཐོང་ལམ་མངོན་གྱུར་ཏུ་སྐྱེ་བ་ཡིན་ནོ།།
ཞེས་བཤད་པའི་ཕྱིར། ཁ་ཅིག། ཐེག་ཆེན་གྱི་མཐོང་ལམ་བར་ཆད་མེད་ལམ་པའི་རྒྱུད་ལ། ཐེག་ཆེན་གྱི་སེམས་བསྐྱེད་མེད། ཟེར་ན། རྣམ་བཤད་ལས། སྟོང་པ་ཉིད་ལ་རྩེ་གཅིག་ཏུ་མཉམ་པར་བཞག་བཞིན་པའི་དུས་ན་གང་ཟག་དེའི་རྒྱུད་ལ་ཐེག་ཆེན་སེམས་

[045B]འདོད་པའི་ཕྱིར། བྱས་པ་ལ་ཁོ་ན་རེ། སྐྱོན་མེད་དེ། ཐེག་ཆེན་གྱི་མཐོང་ལམ་བར་ཆད་མེད་ལམ་པའི་རྒྱུད་ལ་ཐེག་ཆེན་སེམས་བསྐྱེད། དབང་ལྡན་གྱི་ཚུལ་གྱིས་ཡོད་ཅེས་པ་ལུང་དེའི་དོན་ཡིན་པའི་ཕྱིར་
ཟེར་ན། འོ་ན། བྱང་སེམས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་གྱི་དངོས་ཀྱི་ཉེར་ལེན་བྱས་པ་ལ་བརྟེན་ནས་བྱུང་བའི་བྱང་སེམས་ཀྱི་ལམ་ཤེས་པའི་ལམ་ཤེས་ཅིག་མེད་པར་ཐལ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་
གྱིས་དངོས་ཀྱི་ཉེར་ལེན་བྱས་པ་ལ་བརྟེན་ནས་བྱུང་བའི་ཉན་ཐོས་ཀྱི་ལམ་ཤེས་པའི་ལམ་ཤེས་མེད་པའི་ཕྱིར། མ་གྲུབ་ན། ཐེག་ཆེན་གྱི་མཐོང་ལམ་བར་ཆད་མེད་ལམ་པའི་རྒྱུད་ལ། ཉན་ཐོས་ཀྱི་ལམ་ཤེས་པའི་ལམ་ཤེས་ཡོད་པར་ཐལ། མ་གྲུབ་པ་དེའི་
ཕྱིར། འདོད་མི་ནུས་ཏེ། དེའི་རྒྱུད་ཀྱི་མཁྱེན་པ་ཡིན་ན། ཐེག་ཆེན་གྱི་མཐོང་ལམ་བར་ཆད་མེད་ལམ་ཡིན་དགོས་པའི་ཕྱིར་ཏེ་དེའི་རྒྱུད་ལ་ཐེག་ཆེན་སེམས་བསྐྱེད་མེད་པའི་ཕྱིར། གཞན་ཡང་དེའི་རྒྱུད་ལ་ཐེག་ཆེན་སེམས་བསྐྱེད་ཡོད་པར་ཐལ། ཐེག་
ཆེན་གྱི་མཐོང་ལམ་བར་ཆད་མེད་ལམ་དེ། དེའི་རྒྱུད་ཀྱི་ཐེག་ཆེན་སེམས་བསྐྱེད་ཀྱིས་ཞིན་པའི་ཕྱིར་ཏེ། དེ་ཐེག་ཆེན་སེམས་བསྐྱེད་ཀྱིས་ཟིན་པ་གང་ཞིག། དེ་བྱང་སེམས་མཐོང་ལམ་པ་དང་རྒྱུད་ཐ་དད་དུ་གྱུར་པའི་གང་ཟག་གི་རྒྱུད་ཀྱི་ཐེག་ཆེན་སེམས་
བསྐྱེད་ཀྱིས་མ་ཟིན་པའི་ཕྱིར། དང་པོ་གྲུབ་སྟེ། ཐེག་ཆེན་འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། གཞན་ཡང། ཐེག་པ་གསུམ་ཆར་འཐོབ་པའི་རྒྱུ། ཞེས་བཤད་པ་མི་འཐད་པར་ཐལ། ཐེག་ཆེན་གྱི་སྦྱོར་ལམ་དེས་ཐེག་པ་གསུམ་གྱི་

[046A]༄༅། །རྟོགས་རིགས་ཚང་བར་ཐོབ་པའི་ཐེག་ཆེན་གྱི་མཐོང་ལམ་གྱི་ཉེ་རྒྱུ་བྱེད་པའི་ཆ་ནས། ཉན་ཐོས་ཀྱི་སྦྱོར་ལམ་ལས་ཁྱད་པར་དུ་འཕགས་པ་མ་ཡིན་པའི་ཕྱིར་ཏེ། ཐེག་པ་གསུམ་གྱི་རྟོགས་རིགས་ཚང་བར་ཐོབ་པའི་ཐེག་ཆེན་གྱི་མཐོང་ལམ་
མེད་པའི་ཕྱིར་ཏེ། ཐེག་ཆེན་གྱི་མཐོང་ལམ་བར་ཆད་མེད་ལམ་དེ་དེ་མ་ཡིན་པའི་ཕྱིར་ཏེ། ཐེག་ཆེན་གྱི་མཐོང་ལམ་བར་ཆད་མེད་ལམ་པའི་རྒྱུད་ལ་དེ་མེད་པའི་ཕྱིར་ཏེ། དེའི་རྒྱུད་ཀྱི་མཁྱེན་པ་ཡིན་ན། ཐེག་ཆེན་གྱི་མཐོང་ལམ་བར་ཆད་མེད་ལམ་ཡིན་
དགོས་པའི་ཕྱིར་ཏེ། དེའི་རྒྱུད་ལ་ཐེག་ཆེན་སེམས་བསྐྱེད་མེད་པའི་ཕྱིར། བྱས་པ་ལ་ཁོ་ན་རེ། གང་ཟག་གཅིག་གི་རྒྱུད་ལ། ཡིད་ཀྱི་རྣམ་པར་ཤེས་པ་རྫས་ཐ་དད་པ་གཉིས་གཅིག་ཆར་དུ་འབྱུང་བ་སྲིད་པར་ཐལ། ཐེག་ཆེན་གྱི་མཐོང་ལམ་
བར་ཆད་མེད་ལམ་པའི་རྒྱུད་ལ་ཐེག་ཆེན་སེམས་བསྐྱེད་ཡོད་པའི་ཕྱིར། འདོད་ན། མདོ་ལས། སེམས་ཅན་རྣམས་ནི། རྣམ་པར་ཤེས་པའི་རྒྱུད་རེ་རེ་བའོ། །ཞེས་བཤད་པ་མི་འཐད་པར་ཐལ། འདོད་པའི་ཕྱིར་ན་མ་ཁྱབ། གང་ཟག་གཅིག་གི་
རྒྱུད་ལ་རྟོག་པ་རིགས་མཐུན་རྫས་ཐ་དད་པ་གཉིས་མངོན་གྱུར་ཏུ་གཅིག་ཆར་དུ་མི་འབྱུང་ཞེས་པའི་དོན་ཡིན་པའི་ཕྱིར། ཁ་ཅིག་སྟོང་ཉིད་མངོན་སུམ་དུ་རྟོགས་པའི་བྱང་སེམས་འཕགས་པའི་རྒྱུད་ཀྱི་མཁྱེན་པས། སྟོང་ཉིད་མངོན་སུམ་དུ་རྟོགས་
པར་ཐལ། དེའི་རྒྱུད་ཀྱི་མཁྱེན་པ་ཡོད་པའི་ཕྱིར་ན། མ་ཁྱབ་འདོད་ན། དེའི་རྒྱུད་ཀྱི་མཁྱེན་པ་ཡིན་ན། སྟོང་ཉིད་མངོན་སུམ་དུ་རྟོགས་པས་ཁྱབ་པར་ཐལ། འདོད་པའི་ཕྱིར། འདོད་ན། སྟོང་ཉིད་མངོན་སུམ་དུ་རྟོགས་པའི་བྱང་སེམས་

[046B] ཁྱོད་ཀྱི་རྒྱུད་ཀྱི་ཐེག་ཆེན་ཀུན་རྫོབ་སེམས་བསྐྱེད་དེ། ཁྱོད་ཀྱི་རྒྱུད་ཀྱི་མཁྱེན་པ་ཡིན་པར་ཐལ། ཁྱོད་ཀྱི་རྒྱུད་ཀྱི་དེ་ཡོད་པའི་ཕྱིར། འདོད་ན། དེའི་རྒྱུད་ཀྱི་ཐེག་ཆེན་ཀུན་རྫོབ་སེམས་བསྐྱེད་ཆོས་ཅན། སྟོང་ཉིད་མངོན་སུམ་
དུ་རྟོགས་པར་ཐལ། དེའི་རྒྱུད་ཀྱི་མཁྱེན་པ་ཡིན་པའི་ཕྱིར་ཁྱབ་པ་སོང། འདོད་མི་ནུས་ཏེ། སློབ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཡིན་པའི་ཕྱིར། ཟེར་ན། མ་ཁྱབ། མཚམས་ལ། སྟོང་ཉིད་མངོན་སུམ་དུ་རྟོགས་པའི་བྱང་སེམས་
འཕགས་པའི་རྒྱུད་ཀྱི་ཤེས་པས་སྟོང་ཉིད་མངོན་སུམ་དུ་རྟོགས་པར་ཐལ། དེའི་རྒྱུད་ཀྱི་ཤེས་པ་ཡོད་པའི་ཕྱིར། ཁྱབ་པ་ཁས། འདོད་ན། དེའི་རྒྱུད་ཀྱི་ཤེས་པ་ཡིན་ན། སྟོང་ཉིད་མངོན་སུམ་དུ་རྟོགས་པའི་ཁྱབ་པར་ཐལ། འདོད་པའི་ཕྱིར་
འདོད་ན། དེ་ཆོས་ཅན། ཁྱོད་ཀྱི་རྒྱུད་ཀྱི་རང་རིག་དེ། ཁྱོད་ཀྱི་རྒྱུད་ཀྱི་ཤེས་པ་ཡིན་པར་ཐལ། ཁྱོད་ཀྱི་རྒྱུད་ཀྱི་རང་རིག་ཡོད་པའི་ཕྱིར། འདོད་ན། དེའི་རྒྱུད་ཀྱི་རང་རིག་ཆོས་ཅན། སྟོང་ཉིད་མངོན་སུམ་དུ་རྟོགས་པར་ཐལ། དེའི་རྒྱུད་ཀྱི་ཤེས་པ་
ཡིན་པའི་ཕྱིར། འདོད་མི་ནུས་ཏེ། སེམས་ཅན་གྱི་རྒྱུད་ཀྱི་རང་རིག་ཡིན་པའི་ཕྱིར། གཉིས་པ་རང་ལུགས་ལ། ཐེག་ཆེན་གྱི་མཐོང་ལམ་གྱི་རྟེན་བཤད་པ་དང། བརྟེན་པ་ཐེག་ཆེན་གྱི་མཐོང་ལམ་བཤད་པ་དང་གཉིས་ལས། དང་པོ་ལ་གཉིས་ལས་
དང་པོ་ནི། གླིང་གསུམ་གྱི་མི་དང། འདོད་ལྷའི་རྟེན་ལ་ཐེག་ཆེན་གྱི་མཐོང་ལམ་གསར་དུ་སྐྱེ་བ་ཡོད་དེ། དེ་རྣམས་ཀྱི་རྟེན་ལ་ཐེག་ཆེན་གྱི་མཐོང་ལམ་སྐྱེ་བའི་འགལ་རྐྱེན་དང་བྲལ་ཞིང། མཐུན་རྐྱེན་ཚང་བ་ཡོད་པའི་ཕྱིར། གཉིས་པ་ནི་ཐེག་ཆེན་གྱི་མཐོང་

[047A]༄༅། །ལམ་དེ། བསམ་གཏན་གྱི་དངོས་གཞི་སྙོམས་འཇུག་ལ་བརྟེན་ནས་གསར་དུ་སྐྱེ་བ་ཡིན་ཏེ། དེ་གསར་དུ་སྐྱེ་བའི་སེམས་རྟེན་ཡོད་པ་གང་ཞིག། དེར་གྱུར་བའི་བསམ་གཏན་གྱི་ཉེར་བསྡོགས་ཀྱང་མེད་གཟུགས་མེད་ཀྱི་སྙོམས་འཇུག་ཀྱང་
མེད། འདོད་སེམས་ཀྱང་མེད་པའི་ཕྱིར། གཉིས་པ་ལ། མཚན་ཉིད་དབྱེ་བ། སྐྱེ་ཚུལ་དང། གསུམ་ལས། དང་པོ་ནི། རང་རྒྱུད་ལྡན་གྱི་གང་ཟག་གི་རྒྱུད་ཀྱི་སྟོང་ཉིད་མངོན་སུམ་རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་གྱི་བདེན་པ་མངོན་རྟོགས་
དེ། ཐེག་ཆེན་གྱི་མཐོང་ལམ་གྱི་མཚན་ཉིད། དབྱེ་ན། ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་དང། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་དང། དེ་གཉིས་གང་རུང་མ་ཡིན་པའི་ཐེག་ཆེན་གྱི་མཐོང་ལམ་དང་གསུམ། རང་ཡུལ་དུ་གྱུར་པའི་
བདག་མེད་ཕྲ་རགས་གང་རུང་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་བདེན་པ་མངོན་རྟོགས་དེ། ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ཀྱི་མཚན་ཉིད། དབྱེ་ན། ཐེག་ཆེན་གྱི་མཐོང་ལམ་བར་ཆད་མེད་ལམ་དང། ཐེག་ཆེན་གྱི་མཐོང་
ལམ་རྣམ་གྲོལ་ལམ་དང། དེ་གཉིས་གང་རུང་མ་ཡིན་པའི་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་དང་གསུམ། ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་བདེན་པ་མངོན་རྟོགས་ཡིན་པ་གང་ཞིག། རང་གི་ངོས་སྐལ་
གྱི་སྤང་བྱར་གྱུར་པའི་བདེན་འཛིན་ཀུན་བཏགས་ཀྱི་ས་བོན་གྱི་དངོས་གཉེན་བྱེད་པ་དེ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་མཚན་ཉིད། དེ་ལ་དབྱེ་ན། ཐེག་ཆེན་གྱི་མཐོང་ལམ་བཟོད་པ་བརྒྱད་ཡོད། རང་དང་མཉམ་གཞག་ཐུན་གཅིག་ལ་

[047B]ངོས་སྐལ་གྱི་སྤང་བྱ་སྤངས་པའི་ཐེག་ཆེན་གྱི་བདེན་པ་མངོན་རྟོགས་དེ། ཐེག་ཆེན་གྱི་མཐོང་ལམ་རྣམ་གྲོལ་ལམ་གྱི་མཚན་ཉིད་དེ་ལ་དབྱེ་ན། ཐེག་ཆེན་གྱི་མཐོང་ལམ་ཤེས་པ་བརྒྱད་ཡོད། གསུམ་པ་ནི་
ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ལས་ལངས་པའི་རྗེས་ཐོབ་ཀྱི་རྗེས་སུ་སླར་ཡང་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་མཐོང་ལམ་མཉམ་གཞག་ཡེ་ཤེས་དང། གང་ཟག་གི་བདག་
མེད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ལྟ་བུ་ལ་བྱེད། ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ལས་ལངས་པའི་ཐེག་ཆེན་གྱི་བདེན་པ་མངོན་རྟོགས་ཡིན་པ་གང་ཞིག། རང་རྒྱུད་
ལྡན་གྱི་གང་ཟག་གི་རྒྱུད་ལ་མངོན་གྱུར་ཏུ་འབྱུང་བ་དེ། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ཀྱི་མཚན་ཉིད། གསུམ་པ་ནི། ཐེག་ཆེན་གྱི་མཐོང་ལམ་བར་ཆད་མེད་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་དང། ཐེག་ཆེན་གྱི་མཐོང་ལམ་རྗེས་ཐོབ་ཡེ་
ཤེས་ལ་གནས་པའི་སེམས་དཔའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་ལྟ་བུ་ལ་བྱེད། གསུམ་པ་ནི། དང་པོར་ཐེག་ཆེན་གྱི་མཐོང་ལམ་བཟོད་པ་བརྒྱད་པོ་ཅིག་ཆར་དུ་སྐྱེ། དེའི་རྗེས་སུ་ཐེག་ཆེན་གྱི་མཐོང་ལམ་ཤེས་པ་བརྒྱད་པོ་གཅིག་
ཆར་དུ་སྐྱེ། དེའི་རྗེས་སུ་དེ་གང་རུང་མ་ཡིན་པའི་ཐེག་ཆེན་གྱི་མཐོང་ལམ་སྐྱེ། འདའ་བྱའི་ཐེག་ཆེན་གྱི་མཐོང་ལམ་དང་འདའ་བྱེད་ཀྱི་ཐེག་ཆེན་གྱི་མཐོང་ལམ་གཉིས་ཅིག་ཆར་དུ་སྐྱེ་ཞིང། དེ་གཉིས་མངོན་གྱུར་ཏུ་རིམ་ཅན་དུ་སྐྱེ་བ་ཡིན་ནོ། ཀུན་ནས་ཞི་

[048A]༄༅། །དང་ཐམས་ཅད་ལ། ཞེས་སོགས་ཀྱི་སྐབས་སུ་སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། ཐེག་ཆེན་གྱི་སྒོམ་ལམ་གྱི་བྱེད་པ་ཆོས་ཅན། ཁྱོད་ལ་དབྱེ་ན་དྲུག་ཡོད་དེ། ཐེག་ཆེན་གྱི་སྒོམ་ལམ་བསྒོམ་སྟོབས་ཀྱིས་ཐོབ་པའི་སེམས་ལ་རང་དབང་
བྱེད་པ་སོགས་དྲུག་ཡོད་པའི་ཕྱིར། གཉིས་པ་ལ་ཁ་ཅིག། ཐེག་ཆེན་གྱི་སྒོམ་ལམ་བསྒོམ་སྟོབས་ཀྱིས་ཐོབ་པའི་ཕན་ཡོན་དེ། དེའི་མཚན་ཉིད། ས་མཚམས། ས་གཉིས་པའི་སྐད་ཅིག་གཉིས་པ་ནས་སངས་རྒྱས་ཀྱི་སའི་བར་དུ་ཡོད། ཟེར་ན། བྱང་
སེམས་ས་དང་པོ་པའི་རྒྱུད་ལ་ཐེག་ཆེན་གྱི་སྒོམ་ལམ་གྱི་བྱེད་པ་མེད་པར་ཐལ། ཁྱོད་ཀྱི་ས་མཚམས་འཐད་པའི་ཕྱིར། འདོད་ན། དེ་ཡོད་པར་ཐལ། ས་དང་པོའི་སྒོམ་ལམ་ཡོད་པའི་ཕྱིར་ཏེ། ཀུན་བཏུས་ལས་བྱང་ཆུབ་སེམས་དཔའ་རྣམས་ཀྱི་
ས་བཅུ་རྣམས་སུ་སྒོམ་པའི་ལམ་ལ་ཤེས་བྱའི་སྒྲིབ་པའི་གཉེན་པོའི་ལམ་བསྒོམ་གྱི་ཞེས་བཤད་པའི་ཕྱིར། གཞན་ཡང། ཐེག་ཆེན་གྱི་སྒོམ་ལམ་གྱི་རྒྱུར་གྱུར་པའི་རྣམ་མཁྱེན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། རྣམ་
མཁྱེན་ཡིན་པའི་ཕྱིར། འདོད་ན། དེ་ཆོས་ཅན། ཐེག་ཆེན་གྱི་སྒོམ་ལམ་གྱི་རྗེས་སུ་བྱུང་བར་ཐལ། འདོད་པའི་ཕྱིར། འདོད་མི་ནུས་ཏེ་དེའི་སྔ་ལོགས་སུ་བྱུང་བ་ཡིན་པའི་ཕྱིར་ཏེ། དེའི་རྒྱུ་ཡིན་པའི་ཕྱིར། ཁ་ཅིག། རང་ཐོབ་བྱེད་ཀྱི་ཐབས་སུ་གྱུར་
པའི་ཐེག་ཆེན་གྱི་སྒོམ་ལམ་བསྒོམ་སྟོབས་ཀྱིས་ཐོབ་པའི་རྣམ་དཀར་གྱི་ཡོན་ཏན་དེ། ཐེག་ཆེན་གྱི་སྒོམ་ལམ་གྱི་བྱེད་པའི་མཚན་ཉིད་ས་མཚམས་ལམ་མ་ཞུགས་ནས་སངས་རྒྱས་ཀྱི་སའི་བར་དུ་ཡོད། ཟེར་ན། ལོངས་སྐུའི་སེན་མོ་ཟངས་མདོག་ཆོས་ཅན། མཚན་

[048B] མཚོན་བྱ་དེའི་ཕྱིར། མ་གྲུབ་ན་དེར་ཐལ་ཐེག་ཆེན་གྱི་སྒོམ་ལམ་སྒོམ་སྟོབས་ཀྱིས་ཐོབ་པའི་ཕན་ཡོན་ཡིན་པའི་ཕྱིར་ཏེ། ཆོས་ཅན་དེའི་ཕྱིར། རྩ་བར་འདོད་ན། དེ་ཆོས་ཅན། རྣམ་དཀར་གྱི་ཡོན་ཏན་ཡིན་པར་ཐལ། འདོད་པའི་ཕྱིར་
འདོད་ན། དེ་ཆོས་ཅན། དགེ་བ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ལུང་མ་བསྟན་ཡིན་པའི་ཕྱིར་ཏེ། རྣམ་སྨིན་གྱི་འབྲས་བུ་ཡིན་པའི་ཕྱིར། ཁྱབ་སྟེ། མཛོད་ལས། རྣམ་སྨིན་ལུང་དུ་མ་བསྟན་ཆོས། ཞེས་བཤད་པའི་ཕྱིར་
གཞན་ཡང། ཐེག་ཆེན་གྱི་སྒོམ་ལམ་གྱི་ཕན་ཡོན་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པར་ཐལ། དེའི་བྱེད་པ་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་གཅིག་ཡོད་པའི་ཕྱིར། འདོད་ན། ཐེག་ཆེན་གྱི་སྦྱོར་བའི་ཕན་ཡོན་རྒྱུད་ལྡན་གྱི་ལམ་མ་
ཞུགས་གྱི་གང་ཟག་གཅིག་ཡོད་པར་ཐལ། འདོད་པའི་ཕྱིར། འདོད་ན་ཐེག་ཆེན་གྱི་སྦྱོར་བ་ཐོབ་པའི་ལམ་མ་ཞུགས་ཀྱི་གང་ཟག་གཅིག་ཡོད་པར་ཐལ། འདོད་པའི་ཕྱིར། བྱས་པ་ལ་ཁོ་ན་རེ། ཐེག་ཆེན་གྱི་སྒོམ་ལམ་གྱི་ཕན་ཡོན་རྒྱུད་ལྡན་གྱི་ལམ་མ་ཞུགས་
ཀྱི་གང་ཟག་ཡོད་པར་ཐལ། དེའི་བྱེད་ལས་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་ན་མ་ཁྱབ། མ་གྲུབ་ན་དེར་ཐལ། ཡེ་ཤེས་ཆོས་སྐུའི་བྱེད་ལས་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་ཏེ། དེའི་འཕྲིན་ལས་རྒྱུད་
ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་ཏེ། ལམ་མ་ཞུགས་ན་ཡེ་ཤེས་ཆོས་སྐུའི་ཕྲིན་ལས་ཡོད་པའི་ཕྱིར། གཉིས་པ་རང་ལུགས་ལ། རང་ཐོབ་བྱེད་ཀྱི་ཐབས་སུ་གྱུར་པའི་ཐེག་ཆེན་གྱི་སྒོམ་ལམ་བསྒོམ་སྟོབས་ཀྱིས་ཐོབ་པའི་ཕན་

[049A]༄༅། །ཡོན་དེ། དེའི་བྱེད་པའི་མཚན་ཉིད། དེ་ལ་དབྱེ་ན་དྲུག་ཡོད། ས་མཚམས་ཐེག་ཆེན་གྱི་སྒོམ་ལམ་བསྒོམ་པའི་སྐད་ཅིག་གཉིས་པ་ནས་སངས་རྒྱས་ཀྱི་སའི་བར་དུ་ཡོད། གསུམ་པ་ལ་ཁ་ཅིག། ཐེག་ཆེན་གྱི་སྒོམ་ལམ་གྱི་བྱེད་པ་
རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པར་ཐལ། མཚན་ཉིད་དེ་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་ཏེ། ཐེག་ཆེན་གྱི་སྒོམ་ལམ་བསྒོམ་པའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་ཏེ། རྣམ་མཁྱེན་བསྒོམ་པའི་ལམ་མ་ཞུགས་
ཀྱི་གང་ཟག་ཡོད་པའི་ཕྱིར་ཏེ། རྣམ་མཁྱེན་བསྒོམ་པའི་སེམས་ཅན་ཡོད་པའི་ཕྱིར་ཏེ། འགྲེལ་པ་ལས་རྣམ་པ་དང་ལམ་དང་གཞི་རྣམ་པར་བསྒོམ་པའི་རྣམ་པར་དབྱེ་བས། ཞེས་བཤད་པའི་ཕྱིར་ན་མ་ཁྱབ་སྟེ། ལུང་དེའི་དོན་ནི། རྣམ་མཁྱེན་གྱི་རྣམ་པ་
བསྒོམ་པའི་སེམས་ཅན་ཡོད་ཅེས་པའི་དོན་ཡིན་པའི་ཕྱིར། བྱས་པ་ལ་ཡང་ཁོ་ན་རེ། རྣམ་མཁྱེན་བསྒོམ་པའི་སེམས་ཅན་ཡོད་པར་ཐལ་སངས་རྒྱས་བསྒོམ་པའི་སེམས་ཅན་ཡོད་པའི་ཕྱིར་ན་མ་ཁྱབ་སྟེ་རྣམ་མཁྱེན་མངོན་སུམ་དུ་རྟོགས་པའི་
སེམས་ཅན་ཡོད་པར་ཐལ། སངས་རྒྱས་མངོན་སུམ་དུ་རྟོགས་པའི་སེམས་ཅན་ཡོད་པའི་ཕྱིར་ཁྱབ་པ་སོང། མ་གྲུབ་ན། དེར་ཐལ། ལོངས་སྐུ་མངོན་སུམ་དུ་རྟོགས་པའི་སེམས་ཅན་ཡོད་པའི་ཕྱིར་ཏེ། དེ་མངོན་སུམ་དུ་རྟོགས་པའི་བྱང་
སེམས་འཕགས་པ་ཡོད་པའི་ཕྱིར་ཏེ། ལོངས་སྐུ་དེ་བྱང་སེམས་འཕགས་པ་ཡན་ཆད་ཀྱི་མངོན་སུམ་གྱི་སྤྱོད་ཡུལ་ཡིན་པའི་ཕྱིར། རྩ་བར་འདོད་ན། ཡེ་ཤེས་ཆོས་སྐུ་མངོན་སུམ་དུ་རྟོགས་པའི་སེམས་ཅན་ཡོད་པར་ཐལ། འདོད་པའི་

[049B] འདོད་མི་ནུས་ཏེ། ཡེ་ཤེས་ཆོས་སྐུ་དེ་སངས་རྒྱས་འཕགས་པ་ནང་ཕན་ཚུན་ཁོ་ནའི་མངོན་སུམ་གྱི་སྤྱོད་ཡུལ་ཡིན་པའི་ཕྱིར། བྱས་པ་ལ་ཁོ་ན་རེ། ཐེག་ཆེན་གྱི་སྒོམ་ལམ་ཆོས་ཅན། ཐེག་ཆེན་གྱི་སྒོམ་ལམ་གྱི་བྱེད་པ་ཡིན་པར་ཐལ། རང་ཐོབ་
བྱེད་ཀྱི་ཐབས་སུ་གྱུར་པའི་ཐེག་ཆེན་གྱི་སྒོམ་ལམ་བསྒོམ་སྟོབས་ཀྱིས་ཐོབ་པའི་ཕན་ཡོན་ཡིན་པའི་ཕྱིར་ཏེ། ཐེག་ཆེན་གྱི་སྒོམ་ལམ་ཐོབ་བྱེད་ཀྱི་ཐབས་སུ་གྱུར་པའི་ཐེག་ཆེན་གྱི་སྒོམ་ལམ་ཡོད་པའི་ཕྱིར་ཏེ། དེའི་རྒྱུར་གྱུར་པའི་ཐེག་ཆེན་གྱི་སྒོམ་ལམ་
ཡོད་པའི་ཕྱིར་ན་མ་ཁྱབ། ཡང་ཁོ་ན་རེ། ཚོགས་ལམ་ཡིན་ན་སྒོམ་ལམ་གྱི་བྱེད་པ་མིན་དགོས་པར་ཐལ། བྱང་སེམས་ཚོགས་ལམ་པའི་རྒྱུད་ལ་ཐེག་ཆེན་གྱི་སྒོམ་ལམ་གྱི་བྱེད་པ་མེད་པའི་ཕྱིར་འདོད་ན། ཉན་ཐོས་དགྲ་བཅོམ་པའི་རྟོགས་
པ་སྔོན་དུ་སོང་པའི་ཐེག་ཆེན་གྱི་ཚོགས་ལམ་ཆོས་ཅན། དེར་ཐལ། དེའི་ཕྱིར། འདོད་ན། དེ་ཡིན་པར་ཐལ། ཉན་ཐོས་ཀྱི་སྒོམ་ལམ་གྱི་བྱེད་པ་ཡིན་པའི་ཕྱིར་ཏེ། དེ་བསྒོམ་སྟོབས་ཀྱིས་ཐོབ་པའི་ཕན་ཡོན་ཡིན་པའི་ཕྱིར། ཆོས་ཅན་དེ་ཡིན་པའི་
ཕྱིར་ན་མ་ཁྱབ། བྱེད་པའི་འོག་དུ་སྒོམ་པའི་ལམ་སྟེ། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། ཐེག་ཆེན་གྱི་སྒོམ་ལམ་གྱི་བྱེད་པ་བཤད་པའི་རྗེས་སུ་ཐེག་ཆེན་གྱི་སྒོམ་ལམ་འཆད་པའི་རྒྱུ་མཚན་ཡོད་དེ་
ཐེག་ཆེན་གྱི་སྒོམ་ལམ་གྱི་བྱེད་པ་སྟོན་པའི་གཞུང་ལས། ཐེག་ཆེན་གྱི་སྒོམ་ལམ་སྟོན་པའི་གཞུང་བརྗོད་བྱ་མང་བའི་རྒྱུ་མཚན་གྱིས་དེ་ལྟར་བཤད་པ་ཡིན་པའི་ཕྱིར། དེ་ཆོས་ཅན། ཁྱོད་ལ་དབྱེ་ན། གཉིས་ཡོད་དེ། ཐེག་ཆེན་གྱི་ཟག་བཅས་

[050A]༄༅། །སྒོམ་ལམ་དང་ཐེག་ཆེན་གྱི་ཟག་མེད་སྒོམ་ལམ་གཉིས་སུ་ཡོད་པའི་ཕྱིར། གཉིས་པ་ལ་གསུམ་ལས། དང་པོ་ལ་ཁ་ཅིག། ཁམས་གོང་གི་རྟེན་ལ། ཐེག་ཆེན་གྱི་སྒོམ་ལམ་གསར་དུ་སྐྱེ་བ་ཡོད་ཟེར་ན། ཁམས་གོང་གི་རྟེན་ཅན་གྱི་བྱང་སེམས་
མཐོང་ལམ་པ་ཡོད་པར་ཐལ་ལོ། །འདོད་མི་ནུས་ཏེ། མཛོད་ལས། གོང་ན་མཐོང་ལམ་མེད། ཞེས་བཤད་པའི་ཕྱིར། ཁ་ཅིག། ཐེག་ཆེན་གྱི་སྒོམ་ལམ་གསར་དུ་སྐྱེ་བའི་སེམས་རྟེན་ལ་ཟག་མེད་ས་དགུར་གྲངས་ངེས་ཟེར་ན། དེ་མི་འཐད་པར་
ཐལ། དེར་གྱུར་པའི་འདོད་པའི་སེམས་དང། སྲིད་རྩེའི་སེམས་ཡོད་པའི་ཕྱིར་ཏེ། འགྲེལ་ཆེན་ལས། འདོད་པའི་ཁམས་དང་གཟུགས་ཀྱི་ཁམས་ཞེས་མེད་པའི་ཁམས་ཞེས་སྨོས་པས་ནི། འདོད་པ་ལ་སོགས་པའི་ས་དགུའི་
སྒོམ་པའི་ལམ་གཟུང་བར་བྱའོ། །གང་ཡང་འདོད་པའི་ཁམས་དང་སྲིད་རྩེ་ན་བྱང་ཆུབ་ལམ་གྱི་ཡན་ལག་སྤངས་ཞེས་བྱ་བ་ནི་ཐབས་ལ་མི་མཁས་པ་ཡིན་པའི་ཕྱིར། ཉན་ཐོས་ཀྱི་དབང་དུ་བྱས་པ་ཡིན་གྱིས། དེ་དང་འདི་ལ་འགལ་བ་མེད་དོ། །ཞེས་
བྱ་བ་ནི་ཁ་ཅིག་གོ། །ཞེས་གསུངས་པའི་ཕྱིར། རོང་ཊྀ་པ་ན་རེ། བདག་མེད་མངོན་སུམ་དུ་མཐོང་ཟིན་སྒོམ་པར་བྱེད་པའི་ཏིང་ངེ་འཛིན་ཤེས་རབ་མཚུངས་ལྡན་དང་བཅས་པ་དེ། ཐེག་ཆེན་གྱི་སྒོམ་ལམ་གྱི་མཚན་ཉིད་ཟེར་ན། བྱང་སེམས་
སྒོམ་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན། མངོན་སུམ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། རྟོག་པ་ཡིན་པའི་ཕྱིར་ཏེ། སློབ་པའི་

[050B] གཞན་ཡང། མོས་པ་སྒོམ་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན། མངོན་སུམ་ཡིན་པར་ཐལ་ལོ་།འདོད་མི་ནུས་ཏེ། རྟོག་པ་ཡིན་པའི་ཕྱིར་ཏེ། ཟག་བཅས་
སྒོམ་ལམ་ཡིན་པའི་ཕྱིར། གཞན་ཡང། ཁྱོད་ཀྱི་མཚན་ཉིད་དེ་མི་འཐད་པར་ཐལ། ཐེག་ཆེན་གྱི་སྒོམ་ལམ་དང་རྟོག་པའི་གཞི་མཐུན་ཡོད་པའི་ཕྱིར་ཏེ། ཡང་དང་ཡང་དུ་སེམས་པ་དང། འཇལ་དང་ངེས་རྟོག་སྒོམ་པའི་ལམ། ཞེས་བཤད་པའི་ཕྱིར། ཁ་ཅིག་
ཐེག་ཆེན་གྱི་མཐོང་ལམ་རྫོགས་རྗེས་སུ་བྱུང་ཞིང། ཐེག་ཆེན་གྱི་མི་སློབ་ལམ་མ་སྐྱེས་གོང་གི་མཁྱེན་པ་དེ། ཐེག་ཆེན་གྱི་སྒོམ་ལམ་གྱི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་གྱི་རྒྱུར་གྱུར་པའི་ཐེག་ཆེན་གྱི་སྒོམ་ལམ་ཆོས་ཅན། ཐེག་ཆེན་གྱི་མཐོང་ལམ་
རྫོགས་རྗེས་སུ་བྱུང་བར་ཐལ། ཐེག་ཆེན་གྱི་སྒོམ་ལམ་ཡིན་པའི་ཕྱིར། འདོད་མི་ནུས་ཏེ། དེའི་སྔ་ལོགས་སུ་བྱུང་བ་ཡིན་པའི་ཕྱིར་ཏེ། དེའི་རྒྱུ་ཡིན་པའི་ཕྱིར། གཞན་ཡང། ཐེག་ཆེན་གྱི་མི་སློབ་ལམ་གྱི་འབྲས་བུར་གྱུར་པའི་ཐེག་ཆེན་གྱི་སྒོམ་ལམ་ཆོས་
ཅན། ཐེག་ཆེན་གྱི་མི་སློབ་ལམ་མ་སྐྱེས་གོང་གི་མཁྱེན་པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དེའི་རྗེས་སུ་བྱུང་བ་ཡིན་པའི་ཕྱིར་ཏེ། དེའི་འབྲས་བུ་ཡིན་པའི་ཕྱིར། ཁ་ཅིག། ཐེག་ཆེན་གྱི་སྒོམ་ལམ་གང་ཞིག་མཉམ་བཞག་ཡེ་ཤེས་
སུ་གྱུར་པ་དེ། ཐེག་ཆེན་གྱི་ཟག་མེད་སྒོམ་ལམ་གྱི་མཚན་ཉིད། དེ་གང་ཞིག་རྗེས་ཐོབ་ཡེ་ཤེས་སུ་གྱུར་བ་དེ། ཐེག་ཆེན་གྱི་ཟག་བཅས་སྒོམ་ལམ་གྱི་མཚན་ཉིད་ཟེར་ན། གཟུགས་བདེན་སྟོང་སྒྱུ་མ་ལྟ་བུ་གསལ་བར་སྣང་པའི་ས་གཉིས་པའི་ཡེ་ཤེས་

[051A]༄༅། །ཆོས་ཅན། མཚན་ཉིད་དང་པོའི་ཟུར་ཕྱི་མ་དེར་ཐལ་མཚོན་བྱ་དེའི་ཕྱིར་ཏེ། སྒྲ་དོན་འདྲེས་རུང་དུ་འཛིན་པའི་རྟོག་པ་དང་བྲལ་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར། ཁྱབ་སྟེ། ཚིག་གསལ་ལས། ཟག་པ་དང་བཅས་པ་དང་
ཟག་པ་མེད་པའི་བྱེ་བྲག་ནི། རྣམ་པར་རྟོག་པ་དང་བཅས་པ་དང་དེ་དང་བྲལ་བ་གཙོ་བོར་གྱུར་པའོ། །ཞེས་བཤད་པ་དེ་ཁས་ལེན་པའི་ཕྱིར། རྩ་བར་འདོད་མི་ནུས་ཏེ། ཆོས་ཅན་དེའི་ཕྱིར། ཁ་ཅིག། །སྒོམ་སྤང་རྟོག་པའི་དངོས་གཉེན་བྱེད་པའི་
ཐེག་ཆེན་གྱི་རྗེས་ལ་མངོན་རྟོགས་དེ། ཐེག་ཆེན་གྱི་སྒོམ་ལམ་གྱི་མཚན་ཉིད་
སྒྲ་དོན་འདྲེས་རུང་དུ་འཛིན་པའི་རྟོག་པར་གྱུར་པའི་ཐེག་ཆེན་གྱི་རྗེས་ལ་མངོན་རྟོགས་དེ། ཐེག་ཆེན་གྱི་ཆག་བཅས་སྒོམ་ལམ་གྱི་མཚན་ཉིད། སྒྲ་དོན་
འདྲེས་རུང་དུ་འཛིན་པའི་རྟོག་པ་མ་ཡིན་པར་གྱུར་བའི་ཐེག་ཆེན་གྱི་རྗེས་ལ་མངོན་རྟོགས་དེ། ཐེག་ཆེན་གྱི་ཟག་མེད་སྒོམ་ལམ་གྱི་མཚན་ཉིད་ཟེར་ན། སྒོམ་སྤང་རྟོག་པའི་རྒྱུར་གྱུར་པའི་ཐེག་ཆེན་གྱི་སྒོམ་ལམ་ཡོད་པར་ཐལ། བདེན་

[051B]ཕྱིར་ཏེ། ཐེག་ཆེན་གྱི་སྒོམ་ལམ་ལ་དམིགས་ནས་བདེན་འཛིན་སྐྱེས་པ་ཡོད་པའི་ཕྱིར། རྩ་བར་འདོད་ན། སྒོམ་སྤང་རྟོག་པའི་རྒྱུར་གྱུར་པའི་ཐེག་ཆེན་གྱི་སྒོམ་ལམ་ཆོས་ཅན་
སྒོམ་སྤང་རྟོག་པའི་དངོས་གཉེན་ཡིན་པར་ཐལ། ཐེག་ཆེན་གྱི་སྒོམ་ལམ་ཡིན་པའི་ཕྱིར། ཁྱབ་པ་སོང། འདོད་ན། དེ་ཆོས་ཅན། དེ་ལ་གནོད་བྱེད་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་ལ་ཕན་འདོགས་བྱེད་ཡིན་
པའི་ཕྱིར་ཏེ། དེའི་རྒྱུ་ཡིན་པའི་ཕྱིར། གཞན་ཡང། ཐེག་ཆེན་གྱི་སྒོམ་ལམ་ཆོས་ཅན། ཐེག་ཆེན་གྱི་ཟག་བཅས་སྒོམ་ལམ་ཡིན་པར་ཐལ། སྒྲ་དོན་འདྲེས་རུང་དུ་འཛིན་པའི་རྟོག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་
ཡིན་པའི་ཕྱིར་ཏེ། དེ་དང་དེ་མ་ཡིན་པར་གྱུར་པའི་ཐེག་ཆེན་གྱི་རྗེས་ལ་མངོན་རྟོགས་གང་རུང་གང་ཞིག། །ཕྱི་མ་མ་ཡིན་པའི་ཕྱིར། དང་པོ་གྲུབ་སྟེ། ཐེག་ཆེན་གྱི་སྒོམ་ལམ་ཡིན་པའི་ཕྱིར་གཉིས་པ་མ་གྲུབ་ན། དེ་ཆོས་ཅན། ཐེག་ཆེན་གྱི་ཟག་
མེད་སྒོམ་ལམ་ཡིན་པར་ཐལ། མ་གྲུབ་པ་དེའི་ཕྱིར། འདོད་མི་ནུས་ཏེ། ཐེག་ཆེན་གྱི་ཟག་བཅས་སྒོམ་ལམ་ཁྱོད་ཡིན་པའི་ཕྱིར། རྩ་བར་འདོད་མི་ནུས་ཏེ། ཐེག་ཆེན་གྱི་ཟག་མེད་སྒོམ་ལམ་ཁྱོད་ཡིན་པའི་ཕྱིར། ཁ་ཅིག། སྒྲ་དོན་འདྲེས་རུང་
དུ་འཛིན་པའི་རྟོག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཏེ། ཟག་བཅས་སྒོམ་ལམ་གྱི་མཚན་ཉིད། སྒྲ་དོན་འདྲེས་རུང་འཛིན་པའི་རྟོག་པ་དང་བྲལ་པའི་ཐེག་ཆེན་གྱི་རྗེས་ལ་མངོན་རྟོག་དེ། ཟག་མེད་སྒོམ་ལམ་གྱི་མཚན་ཉིད་ཟེར་ན་

[052A]༄༅། །ཉན་ཐོས་སྒོམ་ལམ་པའི་རྒྱུད་ཀྱི་ཐར་པ་དོན་གཉེར་གྱི་བློ་ཆོས་ཅན། ཐེག་ཆེན་གྱི་རྗེས་ལ་མངོན་རྟོགས་ཡིན་པར་ཐལ། ཟག་བཅས་སྒོམ་ལམ་ཡིན་པའི་ཕྱིར་ཏེ། སྒྲ་དོན་འདྲེས་རུང་དུ་འཛིན་པའི་རྟོག་པ་དང་བཅས་པའི་རྗེས་ལ་
མངོན་རྟོགས་ཡིན་པའི་ཕྱིར་ཏེ། ཆོས་ཅན་དེའི་ཕྱིར། རྩ་བར་འདོད་མི་ནུས་ཏེ། ཐེག་དམན་གྱི་སྒོམ་ལམ་ཡིན་པའི་ཕྱིར། མཚན་ཉིད་གཉིས་པ་ལ། ཉན་ཐོས་ཀྱི་སྒོམ་ལམ་བར་ཆད་མེད་ལམ་ཆོས་ཅན། ཐེག་ཆེན་གྱི་རྗེས་ལ་མངོན་རྟོགས་
ཡིན་པར་ཐལ། ཟག་མེད་སྒོམ་ལམ་ཡིན་པའི་ཕྱིར་ཏེ། སྒྲ་དོན་འདྲེས་རུང་དུ་འཛིན་པའི་རྟོག་པ་དང་བྲལ་པའི་རྗེས་ལ་མངོན་རྟོགས་ཡིན་པའི་ཕྱིར་ཏེ། ཆོས་ཅན་དེའི་ཕྱིར། རྩ་བར་འདོད་མི་ནུས་ཏེ་ཐེག་དམན་གྱི་སྒོམ་ལམ་ཡིན་པའི་ཕྱིར་
གཉིས་པ་རང་ལུགས་ལ། ཐེག་ཆེན་གྱི་སྒོམ་ལམ་གྱི་རྟེན་བཤད་པ་དང། བརྟེན་པ་ཐེག་ཆེན་གྱི་སྒོམ་ལམ་བཤད་པ་གཉིས་ལས། དང་པོ་ལ། ལུས་རྟེན་བཤད་པ། སེམས་རྟེན་བཤད་པ་གཉིས་པས། དང་པོ་ནི། གླིང་གསུམ་
གྱི་མི་དང་འདོད་ལྷ་རིགས་དྲུག་གི་རྟེན་ལ་ཐེག་ཆེན་གྱི་སྒོམ་ལམ་གསར་དུ་སྐྱེ་བ་ཡོད་དེ། དེ་རྣམས་ཀྱི་རྟེན་ལ་དེ་གསར་དུ་སྐྱེ་བའི་འགལ་རྐྱེན་དང་བྲལ་ཞིང་མཐུན་རྐྱེན་ཚང་བ་ཡོད་པའི་ཕྱིར། གཟུགས་ཁམས་པའི་རྟེན་ལ་ཐེག་ཆེན་གྱི་སྒོམ་ལམ་
གསར་དུ་སྐྱེ་བ་མེད་དེ། གཟུགས་ཁམས་པའི་རྟེན་ཅན་གྱི་བྱང་སེམས་མཐོང་ལམ་པ་མེད་པའི་ཕྱིར། སྐྱེས་ཟིན་གནས་པའི་དབང་དུ་བྱས་ན། གཟུགས་ཁམས་པའི་རྟེན་ལ་ཐེག་ཆེན་གྱི་སྒོམ་ལམ་སྐྱེས་ཟིན་གནས་པ་ཡོད་དེ། དེའི་རྟེན་

[052B] གཟུགས་མེད་ཁམས་པའི་རྟེན་ལ་སྐྱེས་ཟིན་གནས་པ་ཡང་མེད་དེ། དེའི་རྟེན་ཅན་གྱི་བྱང་སེམས་འཕགས་པ་མེད་པའི་ཕྱིར་ཏེ། མདོ་བསྡུད་པ་ལས་བྱང་ཆུབ་ཡོན་ཏན་བརྒྱ་ཕྲག་ཉམས་པར་
འགྱུར་འོངས་ཞེས། གཟུགས་མེད་ཁམས་སུ་སྐྱེ་བ་དོན་དུ་གཉེར་མི་བྱེད། ཅེས་བཤད་པའི་ཕྱིར། གཉིས་པ་ནི། ཐེག་ཆེན་གྱི་སྒོམ་ལམ་གསར་དུ་སྐྱེ་པའི་སེམས་རྟེན་ལ། ཁམས་གསུམ་ས་དགུ་ཡོད་དེ། དགྲེལ་ཆེན་ལས་འདོད་པའི་
ཁམས་དང། གཟུགས་ཀྱི་ཁམས་དང། གཟུགས་མེད་པའི་ཁམས་ཞེས་སྨོས་པ་ནི། འདོད་པ་ལ་སོགས་པའི་ས་དགུའི་སྒོམ་པའི་ལམ་གཟུང་བར་བྱའོ། །ཞེས་བཤད་པའི་ཕྱིར། གཉིས་པ་བརྟེན་པ་ཐེག་ཆེན་གྱི་སྒོམ་ལམ་བཤད་པ་
ལ། མཚན་ཉིད། དབྱེ་བ། ས་མཚམས་དང་གསུམ་ལས། དང་པོ་ནི་ཐེག་ཆེན་གྱི་རྗེས་ལ་མངོན་རྟོགས། ཐེག་ཆེན་གྱི་སྒོམ་ལམ་གྱི་མཚན་ཉིད་དེ་ལ་དབྱེ་ན། ཐེག་ཆེན་གྱི་ཟག་བཅས་སྒོམ་ལམ་དང་ཐེག་ཆེན་གྱི་ཟག་མེད་སྒོམ་ལམ་
གཉིས་སུ་ཡོད། སྒྲ་དོན་འདྲེས་རུང་དུ་འཛིན་པའི་རྟོག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས། ཐེག་ཆེན་གྱི་ཟག་བཅས་སྒོམ་ལམ་གྱི་མཚན་ཉིད་ཡིན། སྒྲ་དོན་འདྲེས་རུང་དུ་འཛིན་པའི་རྟོགས་བྲལ་པའི་ཐེག་ཆེན་གྱི་རྗེས་ལ་མངོན་
རྟོགས། ཐེག་ཆེན་གྱི་ཟག་མེད་སྒོམ་ལམ་གྱི་མཚན་ཉིད། གསུམ་པ་ས་མཚམས། ས་དང་པོ་ནས་ས་བཅུ་པའི་བར་དུ་ཡོད། གསུམ་པ་ལ་ཁོ་ན་རེ། ས་གཉིས་པའི་ཡེ་ཤེས་ཆོས་ཅན། མཚོན་བྱ་གཉིས་པ་དེར་ཐལ། སྒྲ་དོན་འདྲེས་

[053A]༄༅། །རུང་དུ་འཛིན་པའི་རྟོག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར་ཏེ། དེ་རྟོག་པ་དང་བཅས་པ་ཡིན་པའི་ཕྱིར་ཏེ། དེ་བདེན་འཛིན་དང་བཅས་པ་ཡིན་པའི་ཕྱིར་ན་མ་ཁྱབ། མ་གྲུབ་ན་དེར་ཐལ། དེ་ཤེས་སྒྲིབ་
དང་བཅས་པ་ཡིན་པའི་ཕྱིར། རྩ་བར་འདོད་མི་ནུས་ཏེ། ས་གཉིས་པའི་བར་ཆད་མེད་ལམ་ཁྱོད་ཡིན་པའི་ཕྱིར། ཡང་ཁོ་ན་རེ། ས་གཉིས་པའི་བར་ཆད་མེད་ལམ་དེ། སྒྲ་འདོན་འདྲེས་རུང་དུ་འཛིན་པའི་རྟོག་པ་དང་བཅས་པ་ཡིན་པར་ཐལ། དེ་
རྟོག་པ་དང་བཅས་པ་ཡིན་པའི་ཕྱིར་ཏེ། དེ་ཐེག་ཆེན་སེམས་བསྐྱེད་དང་བཅས་པ་ཡིན་པའི་ཕྱིར་ན་མ་ཁྱབ། མ་གྲུབ་ན། དེར་ཐལ་ས་གཉིས་པའི་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ལ་ཐེག་ཆེན་སེམས་བསྐྱེད་ཡོད་པའི་ཕྱིར་
ཡང་ཁོ་ན་རེ། ས་གཉིས་པའི་བར་ཆད་མེད་ལམ་དེ། བདེན་འཛིན་གྱི་རྩོག་པ་དང་བཅས་པ་ཡིན་པར་ཐལ། དེ་བདེན་འཛིན་དང་བཅས་པ་ཡིན་པའི་ཕྱིར། འདོད་ན། དེ་ཆོས་ཅན། རྟོག་པ་དང་བཅས་པ་ཡིན་པར་ཐལ། འདོད་པའི་ཕྱིར་ན་མ་
ཁྱབ། ཁོ་ན་རེ། གཟུགས་བདེན་སྟོང་སྒྱུ་མ་ལྟ་བུར་གསལ་བར་སྣང་བའི་ས་གཉིས་པའི་ཡེ་ཤེས་དེ། ཉོན་མོངས་དང་བཅས་པ་ཡིན་པར་ཐལ། དེ་བདེན་འཛིན་དང་བཅས་པ་གང་ཞིག། མཚུངས་པའི་ཕྱིར། འདོད་ན། དེ་ཆོས་ཅན། ཟག་
པ་དང་བཅས་པ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཟག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པར་ཐལ། ཟག་པ་དང་བཅས་པ་གང་ཞིག། ཐེག་ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར། འདོད་

[053B] དེ་ཆོས་ཅན། ཐེག་ཆེན་གྱི་ཟག་བཅས་སྒོམ་ལམ་ཡིན་པར་ཐལ། འདོད་པའི་ཕྱིར་ན་མ་ཁྱབ། ཡང་ཁོ་ན་རེ། ཐེག་ཆེན་གྱི་སྒོམ་ལམ་ཆོས་ཅན། ཐེག་ཆེན་གྱི་ཟག་བཅས་སྒོམ་ལམ་ཡིན་པར་ཐལ་སྒྲ་དོན་འདྲེས་རུང་དུ་འཛིན་པའི་རྟོག་པ་
དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར་ཏེ། དེ་དང་བཅས་པའི་དེ་དང། དེ་དང་བྲལ་པའི་ཐེག་ཆེན་གྱི་རྗེས་ལ་མངོན་རྟོགས་གང་རུང་ཡིན། ཕྱི་མ་མ་ཡིན་པའི་ཕྱིར་དང་པོ་གྲུབ་སྟེ། ཐེག་ཆེན་གྱི་སྒོམ་ལམ་ཡིན་པའི་ཕྱིར་ན་
མ་ཁྱབ། རྩ་བར་འདོད་མི་ནུས་ཏེ། ཐེག་ཆེན་གྱི་ཟག་བཅས་སྒོམ་ལམ་ཁྱོད་ཡིན་པའི་ཕྱིར། ཡང་ཁོ་ན་རེ། སྒྲ་དོན་འདྲེས་རུང་དུ་འཛིན་པའི་རྟོག་པ་ཡིན་ན། ཟག་བཅས་ཡིན་དགོས་པར་ཐལ་ལོ། །སྒྲ་དོན་འདྲེས་རུང་དུ་འཛིན་པའི་རྟོག་པ་དང་
བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཐེག་ཆེན་གྱི་ཟག་བཅས་སྒོམ་ལམ་གྱི་མཚན་ཉིད་ཡིན་པའི་ཕྱིར། འདོད་ན། མོས་པ་སྒོམ་ལམ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། ཟག་མེད་ཡིན་པའི་ཕྱིར་ཏེ། ལམ་བདེན་ཡིན་པའི་
ཕྱིར། ཁྱབ་སྟེ། མཛོད་ལས། ཟག་མེད་པ་མ་གྱི་བདེན་པ་དང་ཞེས་བཤད་པའི་ཕྱིར་ན་ཡང་མ་ཁྱབ་སྟེ། འོ་ན། ལམ་བདེན་ལས་གཞན་པའི་འདུས་བྱས་ཡིན་ན། ཟག་བཅས་ཡིན་དགོས་པར་ཐལ། མཛོད་ལས། ལམ་མ་གཏོགས་པའི་འདུས་
བྱས་རྣམས། ཟག་བཅས་ཞེས་གསུངས་པའི་ཕྱིར། ཁྱབ་པ་སོང། འདོད་ན། སངས་རྒྱས་འཕགས་པ་ཆོས་ཅན། དེར་ཐལ་དེའི་ཕྱིར། ཡང་ཁོ་ན་རེ། ཟག་བཅས་སྒོམ་ལམ་ཡིན་ན། ཟག་བཅས་ཡིན་དགོས་པར་ཐལ་མོས་པ་སྒོམ་ལམ་ཟག་

[054A]༄༅། །བཅས་ཡིན་པའི་ཕྱིར། འདོད་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་མོས་པ་སྒོམ་ལམ་ཆོས་ཅན། དེར་ཐལ་དེའི་ཕྱིར། འདོད་ན། དེ་ཆོས་ཅན། ཟག་པ་དང་བཅས་པར་ཐལ་འདོད་པའི་ཕྱིར་ན་མ་ཁྱབ། འདོད་མི་
ནུས་ཏེ། དེ་ཟག་པ་དང་བྲལ་བ་ཡིན་པའི་ཕྱིར་ཏེ། ཉན་ཐོས་དགྲ་བཅོམ་པ་དེ། ཟག་པ་དང་བྲལ་བ་ཡིན་པའི་ཕྱིར་ཏེ། དེ་དགྲ་བཅོམ་པ་ཡིན་པའི་ཕྱིར། ཁྱབ་སྟེ། མདོ་ལས། ཐམས་ཅད་ཀྱང་དགྲ་བཅོམ་པ་ཟག་པ་ཟད་པ་ཞེས་བཤད་པའི་ཕྱིར། ཡང་
ཁོ་ན་རེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་པའི་མོས་པ་སྒོམ་ལམ་ཆོས་ཅན། ཟག་བཅས་མ་ཡིན་པར་ཐལ། ཟག་པ་དང་བྲལ་བ་ཡིན་པའི་ཕྱིར་ན་མ་ཁྱབ་སྟེ། རྟགས་གྲུབ་སྟེ། དགྲ་བཅོམ་པའི་རྒྱུད་ཀྱི་མཁྱེན་པ་ཡིན་པའི་ཕྱིར། གཞན་
ཡང། རྣམ་བཤད་ལས། འདི་དག་ཟག་བཅས་སུ་བཞག་པ་ནི། སྒྲ་དོན་འདྲེས་རུང་དུ་འཛིན་པའི་རྟོག་པ་དང་བཅས་པ་ལ་ཟག་བཅས་སུ་བཞག་པ་ཡིན་གྱི། སྤང་བྱས་བསྡུས་པའི་ཟག་བཅས་ནི་མ་ཡིན་ཏེ་ཞེས་པ་དང། ཀུན་བཏུས་ལས། ཟག་
བཅས་ལ་སྤང་བྱས་ཁྱབ་པར་བཤད་བཤད་བཤེས་བྱེད་དུ་འདྲེན་པ་ནི་འབྲེལ་བ་མེད་དེ། དེ་ནི་ཉོན་མོངས་པའི་ཟག་བཅས་ཡིན་པས་སོ་།ཞེས་བཤད་པ་མི་འཐད་པར་ཐལ། ཟག་བཅས་སྒོམ་ལམ་ཡིན་ན། ཟག་བཅས་ཡིན་པས་མ་ཁྱབ་པའི་ཕྱིར། གཞན་
ཡང། ས་གཉིས་པའི་བར་ཆད་མེད་ལམ་དེ། བདེན་འཛིན་དང་བྲལ་བ་ཡིན་པར་ཐལ། དེ་བདེན་འཛིན་རྟོག་པ་དང་བཅས་པ་མ་ཡིན་པའི་ཕྱིར། རྟགས་ཁས། དེ་ཆོས་ཅན། བློ་བུར་གྱི་དྲི་མ་དང་བྲལ་བར་ཐལ། འདོད་པའི་ཕྱིར། འདོད་མི་ནུས་ཏེ་

[054B]ལྟར་སྣང་ཡང། དེ་དང་མ་བྲལ་བའི་བརྫུན་པ་བསླུ་བའི་ཆོས་ཅན་ཡིན་པའི་ཕྱིར་ཏེ། བྱང་སེམས་འཕགས་པའི་རྒྱུད་ཀྱི་བདེན་མེད་མངོན་སུམ་དུ་རྟོགས་པའི་མཁྱེན་པ་ཡིན་པའི་ཕྱིར། དེས་ན་ཉོན་མོངས་
པའི་ཟག་བཅས་ཡིན་ན། སྤང་བྱ་ཡིན་པས་ཁྱབ། བྱས་པ་ལ་ཁོ་ན་རེ། ས་གཉིས་པའི་ཡེ་ཤེས་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། ཉོན་མོངས་པའི་ཟག་དང་བཅས་པ་ཡིན་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། ཉོན་མོངས་
དང་བཅས་པ་ཡིན་པའི་ཕྱིར། ཟེར་ན། ཟག་བཅས་ཡིན་ན་སྤང་བྱ་ཡིན་དགོས་པར་ཐལ། ཟག་བཅས་སྒོམ་ལམ་ཡིན་ན། ཟག་བཅས་ཡིན་པས་མ་ཁྱབ་པ་ལ་རྒྱུ་མཚན་ཡོད་པའི་ཕྱིར། འདོད་ན། ཉན་ཐོས་ཀྱི་སྦྱོར་ལམ་ཆོས་ཅན། དེར་ཐལ། དེའི་ཕྱིར་
རྟགས་གྲུབ་སྟེ། ཉན་ཐོས་སྦྱོར་ལམ་པ་དེ། ཟག་བཅས་ཡིན་པའི་ཕྱིར་ཏེ། དེ་སོ་སྐྱེ་ཡིན་པའི་ཕྱིར། རྩ་བར་འདོད་མི་ནུས་ཏེ་ཐར་ལམ་ཡིན་པའི་ཕྱིར། ཡང་ཁོ་ན་རེ། ཟག་པ་དང་བཅས་པ་ཡིན་ན། རྟོག་པ་དང་བཅས་པས་ཁྱབ་པར་
ཐལ། ཁྱོད་ཀྱི་ཐེག་ཆེན་གྱི་ཟག་བཅས་སྒོམ་ལམ་གྱི་མཚན་ཉིད་དེ་འཐད་པའི་ཕྱིར་ན་མ་ཁྱབ། འདོད་ན། ཉོན་མོངས་འཁོར་དུ་ལྡན་པའི་མིག་གི་རྣམ་པར་ཤེས་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། ཉོན་མོངས་དང་
བཅས་པ་ཡིན་པའི་ཕྱིར་ཏེ། དེ་ཡོད་པའི་ཕྱིར་ཏེ། ཀུན་བཏུས་ལས་འདོད་ཆགས་ནི་འདོད་པའི་ཁམས་ན་རྣམ་པར་ཤེས་པའི་ཚོགས་དྲུག་དང་མཚུང་པར་ལྡན་པ་རིག་པར་བྱའོ། །འདོད་ཆགས་ཇི་ལྟ་བ་བཞིན་དུ། ཁོང་ཕྲོ་དང་མ་རིག་པ་ཡང་དེ་

[055A]༄༅། །བཞིན་དུ། ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། རྟོག་པ་དང་བྲལ་བ་ཡིན་པའི་ཕྱིར་ཏེ། རྟོག་མེད་ཀྱི་ཤེས་པ་ཡིན་པའི་ཕྱིར། ཡང་ཁོ་ན་རེ། སྐབས་འདིར་བསྟན་པའི་ཟག་པ་དང་བཅས་མ་བཅས་ཀྱི་དོན་དེ་
སྒྲ་དོན་འདྲེས་རུང་དུ་འཛིན་པའི་རྟོག་པ་ཡིན་མིན་ལ་བྱེད་རིགས་པར་ཐལ། ཁྱོད་ཀྱི་མཚན་ཉིད་ཕྱི་མ་གཉིས་འཐད་པ་ཡིན་པའི་ཕྱིར། འདོད་ན། མོས་པ་སྒོམ་ལམ་ལ་གནས་པའི་བྱང་སེམས་འཕགས་པ་ཆོས་ཅན། སྒྲ་དོན་འདྲེས་རུང་དུ་
འཛིན་པའི་རྟོག་པ་ཡིན་པར་ཐལ། སྐབས་འདིར་བསྟན་པའི་སྒྲ་དོན་འདྲེས་རུང་དུ་འཛིན་པའི་རྟོག་པ་དང་བཅས་པའི་ཕྱིར་ཏེ། མོས་པ་སྒོམ་ལམ་དང་བཅས་པའི་ཕྱིར་ན་མ་ཁྱབ། ཡང་ཁོ་ན་རེ། མོས་པ་སྒོམ་ལམ་ཆོས་ཅན། ཁྱོད་དང་
བཅས་ན། སྐབས་འདིར་བསྟན་པའི་སྒྲ་དོན་འདྲེས་རུང་དུ་འཛིན་པའི་རྟོག་པ་དང་བཅས་པས་ཁྱབ་པར་ཐལ། ཁྱོད་སྐབས་འདིར་བསྟན་པའི་སྒྲ་དོན་འདྲེས་རུང་དུ་འཛིན་པའི་རྟོག་པ་ཡིན་པའི་ཕྱིར་ན་ཡང་མ་ཁྱབ། ཡང་ཁོ་ན་རེ། ཁྱོད་
ཀྱི་མཚན་ཉིད་གཉིས་པ་དེ་མི་འཐད་པར་ཐལ། སྒྲ་དོན་འདྲེས་རུང་དུ་འཛིན་པའི་རྟོག་པ་དང་བཅས་པའི་ཐེག་ཆེན་གྱི་ཟག་མེད་སྒོམ་ལམ་ཡོད་པའི་ཕྱིར་ཏེ། སྒྲ་དོན་འདྲེས་རུང་དུ་འཛིན་པའི་རྟོག་པ་དང་བཅས་པའི་བྱང་སེམས་འཕགས་
པའི་རྒྱུད་ཀྱི་རྣལ་འབྱོར་མངོན་སུམ་ཡོད་པའི་ཕྱིར། མ་གྲུབ་ན་དེ་དང་བཅས་པའི་བྱང་སེམས་འཕགས་པ་ཆོས་ཅན། ཁྱོད་ཀྱི་རྒྱུད་ཀྱི་རྣལ་འབྱོར་མངོན་སུམ་ཡོད་པར་ཐལ། ཁྱོད་བྱང་སེམས་འཕགས་པ་ཡིན་པའི་ཕྱིར་

[055B] ཆོས་ཅན་སྐྱོན་ཅན་ཡིན་ནོ། ། ། །མོས་པ་རང་གི་དོན་དང་ནི། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། མོས་པ་སྒོམ་ལམ་ཆོས་ཅན། ཁྱོད་ལ་དབྱེ་ན། ཉི་ཤུ་རྩ་བདུན་ཡོད་དེ། རང་དོན་མོས་པ་སྒོམ་ལམ་དགུ་།གཞན་དོན་མོས་པ་སྒོམ་ལམ་དགུ། །གཉིས་དོན་མོས་པ་སྒོམ་ལམ་དགུ་རྣམས་སུ་ཡོད་པའི་ཕྱིར། གཉིས་པ་ལ་གསུམ་ལས། དང་པོ་ལ་ཁ་ཅིག། ཡུམ་དོན་གསུམ་གྱི་འབྱུང་གནས་སུ་ཡིད་ཆེས་པའི་ཟག་པ་དང་བཅས་
པའི་ཐེག་ཆེན་གྱི་རྗེས་ལ་མངོན་རྟོགས་དེ། མོས་པ་སྒོམ་ལམ་གྱི་མཚན་ཉིད། རང་དོན་མོས་པ་སྒོམ་ལམ་དང། གཞན་དོན་མོས་པ་སྒོམ་ལམ་གཉིས་འགལ་ཟེར་ན། འོ་ན། ཡུམ་རང་དོན་གྱི་འབྱུང་གནས་སུ་ཡིད་ཆེས་པའི་ཐེག་ཆེན་གྱི་རྗེས་ལ་མངོན་རྟོགས་
དང། ཡུམ་གཞན་དོན་གྱི་འབྱུང་གནས་སུ་ཡིད་ཆེས་པའི་ཐེག་ཆེན་གྱི་རྗེས་ལ་མངོན་རྟོགས་གཉིས་འགལ་བར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་ན། ཡུམ་དོན་གསུམ་གྱི་འབྱུང་གནས་སུ་ཡིད་ཆེས་པའི་ཐེག་ཆེན་གྱི་རྗེས་ལ་མངོན་རྟོགས་ཆོས་
ཅན། ཡུམ་རང་དོན་གྱི་འབྱུང་གནས་སུ་ཡིད་ཆེས་པའི་ཐེག་ཆེན་གྱི་རྗེས་ལ་མངོན་རྟོགས་མ་ཡིན་པར་ཐལ། ཡུམ་གཞན་དོན་གྱི་འབྱུང་གནས་སུ་ཡིད་ཆེས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། ཡུམ་དོན་གསུམ་
གྱི་འབྱུང་གནས་སུ་ཡིད་ཆེས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར། རྩ་བར་འདོད་མི་ནུས་ཏེ། ཡུམ་དོན་གསུམ་གྱི་འབྱུང་གནས་སུ་ཡིད་ཆེས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར། ཁ་ཅིག་ཡུམ་དོན་གསུམ་པོ་གང་རུང་གི་འབྱུང་

[056A]༄༅། །གནས་སུ་ཡིད་ཆེས་པའི་ཟག་པ་དང་བཅས་པའི་ཐེག་ཆེན་གྱི་རྗེས་ལམ་མངོན་རྟོགས་དེ། མོས་པ་སྒོམ་ལམ་གྱི་མཚན་ཉིད། ཟེར་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་པའི་མོས་པ་སྒོམ་ལམ་ཆོས་ཅན། མཚན་ཉིད་དེར་ཐལ་
མཚོན་བྱ་དེའི་ཕྱིར། འདོད་མི་ནུས་ཏེ། ཟག་པ་དང་བྲལ་བ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། གཉིས་པ་རང་གི་ལུགས་ལ་ཡུམ་དོན་གསུམ་པོ་གང་རུང་གི་འབྱུང་གནས་སུ་ཡིད་ཆེས་པའི་སྒྲ་དོན་འདྲེས་རུང་དུ་འཛིན་པའི་རྟོགས་པ་དང་བཅས་པའི་ཐེག་
ཆེན་གྱི་རྗེས་ལ་མངོན་རྟོགས་དེ། མོས་པ་སྒོམ་ལམ་གྱི་མཚན་ཉིད་དེ་ལ་རྩ་པའི་སྒོ་ནས་དབྱེ་ན། གསུམ། ཡན་ལག་གི་སྒོ་ནས་དབྱེ་ན་དགུ། ཉིང་ལག་གི་སྒོ་ནས་དབྱེ་ན་ཉི་ཤུ་རྩ་བདུན་ཡོད། ས་མཚམས་ས་དང་པོ་ནས་ས་བཅུ་པའི་བར་ན་
ཡོད། གསུམ་པ་ལ་ཁོ་ན་རེ། ཐེག་དམན་གྱི་མོས་པ་སྒོམ་ལམ་མེད་པར་ཐལ། ཁྱོད་ཀྱི་མཚན་ཉིད་འཐད་པའི་ཕྱིར། འདོད་ན། དེ་ཡོད་པར་ཐལ། ཐེག་དམན་གྱི་མོས་པས་བསྡུས་པའི་སྒོམ་ལམ་ཡོད་པའི་ཕྱིར་ན་མ་ཁྱབ། འདོད་ན། ཐེག་དམན་གྱི་
གཞན་དོན་མོས་པ་སྒོམ་ལམ་ཡོད་པར་ཐལ། ཐེག་དམན་གྱི་མོས་པ་སྒོམ་ལམ་ཡོད་པའི་ཕྱིར། འདོད་ན། གཞན་དོན་གཙོ་བོར་དོན་དུ་གཉེར་བའི་ཐེག་དམན་གྱི་སྒོམ་ལམ་ཡོད་པར་ཐལ། འདོད་པའི་ཕྱིར་མ་ཁྱབ་མཚམས་ལ། ཐེག་དམན་གྱི་སྒྲུབ་པ་སྒོམ་
ལམ་ཡོད་པར་ཐལ། ཐེག་དམན་གྱི་སྒྲུབ་པས་བསྡུས་པའི་སྒོམ་ལམ་ཡོད་པའི་ཕྱིར། ཁྱབ་པ་ཁས། བྱས་པ་ལ་ཁོ་ན་རེ། ཐེག་དམན་གྱི་མོས་པ་སྒོམ་ལམ་ཡོད་པར་ཐལ། ཐེག་དམན་གྱི་ཟག་བཅས་སྒོམ་ལམ་ཡོད་པའི་ཕྱིར་ན་མ་ཁྱབ། ཐེག་དམན་

[056B] ཐེག་དམན་གྱི་ཟག་མེད་སྒོམ་ལམ་ཡོད་པའི་ཕྱིར། ཁྱབ་པ་ཁས། འདོད་ན། བདེན་འཛིན་རྣམ་པར་དག་བྱེད་ཀྱི་ཐབས་སུ་གྱུར་བའི་ཐེག་དམན་གྱི་སྒོམ་ལམ་ཡོད་པར་ཐལ། འདོད་པའི་ཕྱིར། འདོད་ན། ཤེས་སྒྲིབ་རྣམ་པར་
དག་བྱེད་ཀྱི་ཐབས་སུ་གྱུར་པའི་ཐེག་དམན་གྱི་སྒོམ་ལམ་ཡོད་པར་ཐལ། འདོད་པའི་ཕྱིར། ཡང་ཁོ་ན་རེ། ཡུམ་དོན་གསུམ་པོ་གང་རུང་གི་འབྱུང་གནས་ཡིན་པར་ཐལ། ཁྱོད་ཀྱི་མཚན་ཉིད་དེ་འཐད་པའི་ཕྱིར། འདོད་ན། ཡུམ་དོན་གསུམ་པོ་གང་རུང་གི་རྒྱུ་ཡིན་པར་ཐལ་
འདོད་པའི་ཕྱིར་ན་མ་ཁྱབ། འདོད་ན། དོན་གསུམ་པོ་གང་རུང་གི་རྒྱུ་ཡོད་པར་ཐལ་ལོ། །འདོད་མི་ནུས་ཏེ། དོན་གསུམ་པོ་གང་རུང་རྟག་པ་ཡིན་པའི་ཕྱིར། མ་ཁྱབ་མཚམས་ལ། ཤེས་བྱ་ཆོས་ཅན་རང་གི་ཆ་ཤས་ལ་ལྟོས་ནས་སྐྱེ་པར་ཐལ། རང་གི་ཆ་ཤས་ལ་
ལྟོས་ནས་འབྱུང་བ་ཡིན་པའི་ཕྱིར། ཁྱབ་པ་ཁས། མ་གྲུབ་ན་དེར་ཐལ། རྟེན་ཅིང་འབྲེལ་བར་འབྱུང་བ་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། རང་གི་ཆ་ཤས་ཀྱི་འབྲས་བུ་ཡིན་པར་ཐལ། འདོད་པའི་ཕྱིར། བྱས་པ་ལ་ཁོ་ན་རེ། རང་དོན་མོས་པ་སྒོམ་
ལམ་དང། གཞན་དོན་མོས་པ་སྒོམ་ལམ་གཉིས་འགལ་པར་ཐལ། ཡུམ་གཙོ་བོར་རང་དོན་གྱི་འབྱུང་གནས་སུ་ཡིད་ཆེས་པའི་རྗེས་ལ་མངོན་རྟོགས་དང། ཡུམ་གཙོ་བོར་གཞན་དོན་གྱི་འབྱུང་གནས་སུ་ཡིད་ཆེས་པའི་རྗེས་ལ་མངོན་རྟོགས་གཉིས་འགལ་པ་ཡིན་
ཕྱིར་ན་མ་ཁྱབ། འོ་ན། ཡུམ་གཙོ་བོར་རང་དོན་གྱི་འབྱུང་གནས་སུ་ཡིད་ཆེས་པའི་བྱང་སེམས་ཀྱི་སྒོམ་ལམ་གཅིག་ཡོད་པར་ཐལ་ཁྱོད་ཀྱི་ཐལ་འགྱུར་དེ་ལ་ཁྱབ་འབྲེལ་ཅིག་ཡོད་པའི་ཕྱིར། འདོད་ན། རང་དོན་གཙོ་བོར་དོན་དུ་གཉེར་པའི་བྱང་སེམས་སྒོམ་ལམ་པ་ཡོད་

[057A]༄༅། །པར་ཐལ། འདོད་པའི་ཕྱིར། བྱས་པ་ལ་ཁོ་ན་རེ། རང་དོན་མོས་པ་སྒོམ་ལམ་དང། གཞན་དོན་མོས་པ་སྒོམ་ལམ་གཉིས་འགལ་བར་ཐལ། རང་དོན་ཆོས་སྐུ་དང་གཞན་དོན་གཟུགས་སྐུ་གཉིས་འགལ་བའི་ཕྱིར་ན་མ་ཁྱབ། ཤེས་རབ་ཕ་རོལ་
ཕྱིན་པ་ལ། ཞེས་སོགས་ཀྱི་སྐབས་སུ་སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། མོས་པ་སྒོམ་ལམ་གྱི་ཕན་ཡོན་ཆོས་ཅན་ཁྱོད་ལ་དབྱེ་ན་ཉི་ཤུ་རྩ་བདུན་ཡོད་དེ། བསྟོད་པ་དགུ། བཀུར་བ་དགུ། བསྔགས་པ་དགུ་རྣམས་སུ་ཡོད་པའི་ཕྱིར། བྱས་
པ་ལ་ཁོ་ན་རེ། མོས་པ་སྒོམ་ལམ་གྱི་ཕན་ཡོན་རྒྱུད་ལྡན་ཀྱི་ལམ་མ་ཞུགས་ཀྱི་གང་ཟག་ཡོད་པར་ཐལ། མོས་པ་སྒོམ་ལམ་བསྒོམ་སྟོབས་ཀྱིས་ཐོབ་པའི་ཕན་ཡོན་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་ཟེར་ན། འདིའི་ལན་འོག་ཏུ་
འཆད། ཡོངས་སུ་བསྔོ་བ་ཁྱད་པར་ཅན། ཞེས་སོགས་ཀྱི་སྐབས་སུ་སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། བྱང་སེམས་གཉིས་པ་པའི་རྒྱུད་ཀྱི་བསྔོ་བ་ཆོས་ཅན། ཉན་རང་གི་བསྔོ་བ་ལས་ཁྱད་པར་དུ་འཕགས་པ་
ཕྱིར་ཏེ། རང་གཞན་གྱི་དགེ་རྩ་རྫོགས་བྱང་གི་ཡན་ལག་ཏུ་བསྒྱུར་པའི་བསྔོ་བ་ཡིན་པའི་ཕྱིར། གཉིས་པ་ལ་གསུམ་ལས་དང་པོ་ལ། ཁ་ཅིག། རང་གཞན་གྱི་དགེ་རྩ་རྫོགས་བྱང་གི་རྒྱུར་བསྒྱུར་པའི་ཟག་པ་དང་བཅས་པའི་ཐེག་ཆེན་གྱི་རྗེས་ལ་
མངོན་རྟོགས། བསྔོ་བ་སྒོམ་ལམ་གྱི་མཚན་ཉིད་ཟེར་ན། རྫོགས་བྱང་གི་རྒྱུ་ཡོད་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར་འདོད་མི་ནུས་ཏེ། རྫོགས་བྱང་རྟག་པ་ཡིན་པའི་ཕྱིར་ཏེ། ངོ་བོ་ཉིད་སྐུ་དེ་རྫོགས་པའི་བྱང་ཆུབ་ཡིན་པའི་

[057B] ཡང་ཁ་ཅིག། རང་གཞན་གྱི་དགེ་རྩ་རྫོགས་བྱང་གི་ཡན་ལག་ཏུ་བསྒྱུར་པའི་ཟག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས། བསྔོ་བ་སྒོམ་ལམ་གྱི་མཚན་ཉིད་ཟེར་ན་ཉན་ཐོས་དགྲ་བཅོམ་པའི་རྟོགས་པ་སྔོན་དུ་ཡོང་བའི་
བསྔོ་བ་སྒོམ་ལམ་ཆོས་ཅན། ཟག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པར་ཐལ། བསྔོ་བ་སྒོམ་ལམ་ཡིན་པའི་ཕྱིར། འདོད་མི་ནུས་ཏེ། ཟག་པ་དང་བྲལ་པའི་མཁྱེན་པ་ཡིན་པའི་ཕྱིར། རང་ལུགས་ལ། རང་གཞན་གང་
རུང་གི་དགེ་རྩ་རྫོགས་བྱང་གི་ཡན་ལག་ཏུ་བསྒྱུར་པའི་སྒྲ་དོན་འདྲེས་རུང་དུ་འཛིན་པའི་རྟོགས་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས། བསྔོ་བ་སྒོམ་ལམ་གྱི་མཚན་ཉིད། དེ་ལ་དབྱེ་ན་བཅུ་གཉིས་ཡོད། ས་མཚམས་ས་དང་པོ་ནས་ས་
བཅུའི་བར་དུ་ཡོད། གསུམ་པ་རྩོད་པ་སྤོང་བ་ལ་ཁོ་ན་རེ། རང་གཞན་གྱི་དགེ་རྩ་རྫོགས་བྱང་གི་ཡན་ལག་ཏུ་བསྒྱུར་པའི་ཐེག་ཆེན་ཀྱི་སྒོམ་ལམ་ཡོད་པར་ཐལ། ཁྱོད་ཀྱི་མཚན་ཉིད་འཐད་པའི་ཕྱིར། འདོད་ན། དེ་ཁོ་ཁོར་རང་ཡིན་པར་ཐལ་
ཁོ་ཡོད་པའི་ཕྱིར། འདོད་ན། རང་གཞན་དགེ་རྩ་རྫོགས་བྱང་གི་ཡན་ལག་ཡིན་པར་ཐལ། འདོད་པའི་ཕྱིར་མ་ཁྱབ། འདོད་ན། དགེ་རྩ་ཡིན་ན་རྫོགས་བྱང་གི་ཡན་ལག་དགོས་པར་ཐལ། འདོད་པའི་ཕྱིར་འདོད་མི་ནུས་ཏེ། རྫོགས་བྱང་དུ་མ་
བསྔོས་པའི་དགེ་རྩ་ཡོད་པའི་ཕྱིར། གཞན་ཡང། ཉན་ཐོས་སྒོམ་ལམ་པའི་དགེ་རྩ་རྫོགས་བྱང་གི་ཡན་ལག་ཏུ་བསྒྱུར་པའི་བྱང་སེམས་ཀྱི་སྒོམ་ལམ་ཡོད་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། ཉན་ཐོས་སྒོམ་ལམ་པ་དང། བྱང་སེམས་

[058A]༄༅། །སྒོམ་ལམ་པ་གཉིས་རྒྱུད་ཐ་དད་ཡིན་པའི་ཕྱིར། ཟེར་ཞིང། ཁོ་རང་གི་ལུགས་ལ། རང་རྒྱུད་ཀྱི་དགེ་རྩ་རྫོགས་བྱང་གི་ཡན་ལག་དུ་བསྒྱུར་བའི་ཐེག་ཆེན་གྱི་རྗེས་ལ་མངོན་རྟོགས་བསྔོ་བ་སྒོམ་ལམ་གྱི་མཚན་ཉིད་ཟེར་ན། བྱང་སེམས་
ས་གཉིས་པའི་རྒྱུད་ཀྱི་བསྔོ་བ་སྒོམ་ལམ་ཆོས་ཅན། མཚན་ཉིས་དེར་ཐལ། མཚོས་བྱ་དེའི་ཕྱིར། འདོད་ན། དེའི་རྒྱུད་ཀྱི་དགེ་རྩ་རྫོགས་བྱང་གི་ཡན་ལག་ཡིན་པར་ཐལ། འདོད་པའི་ཕྱིར། འདོད་ན་དེའི་རྒྱུད་ཀྱི་དགེ་རྩ་ཡིན་ན་རྫོགས་བྱང་གི་ཡན་ལག་
ཡིན་དགོས་པར་ཐལ། འདོད་པའི་ཕྱིར། འདོད་ན། དེའི་རྒྱུད་ཀྱི་གཞུང་ཤེར་ཕྱིན་ཆོས་ཅན། དེར་ཐལ། དེའི་ཕྱིར། ཁྱབ་པ་རྣམ་རིམ་པ་བཞེན་སོང། མ་གྲུབ་ན་དེར་ཐལ། དེའི་རྒྱུད་ཀྱི་རྣམ་དཀར་གྱི་ཡོན་ཏན་ཡིན་པའི་ཕྱིར། རྩ་བར་འདོད་ན། དེ་
ཆོས་ཅན། བྱང་ཆུབ་ཀྱི་ཡན་ལག་ཡིན་པར་ཐལ། འདོད་པའི་ཕྱིར་འདོད་མི་ནུས་ཏེ། རྗོད་བྱེད་ཀྱི་ཚིག་ཡིན་པའི་ཕྱིར། གཞན་ཡང་ཉན་ཐོས་སྒོམ་ལམ་པ་ཟས་ཕུལ་པའི་དགེ་རྩ་རྫོགས་བྱང་གི་ཡན་ལག་ཏུ་བསྔོས་པའི་བྱང་སེམས་ས་གཉིས་
པའི་རྒྱུད་ཀྱི་བསྔོ་བ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། ཐབས་དང་མི་དམིགས་པ་དག་གི། ཞེས་སོགས་ཀྱི་སྐབས་སུ་སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། བྱང་སེམས་གཉིས་པའི་རྒྱུད་ཀྱི་རང་གཞན་གྱི་དགེ་རྩ་ལ་
དགའ་བ་བསྒོམ་པའི་ཡེ་ཤེས་ཆོས་ཅན། རྗེས་སུ་ཡིད་རངས་སྒོམ་ལམ་ཡིན་ཏེ། རང་གཞན་གྱི་དགེར་རྩ་ལ་དགའ་བ་བསྒོམ་པའི་སྒྲ་དོན་འདྲེས་རུང་དུ་འཛིན་པའི་རྟོགས་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར། གཉིས་པ་ལ་ཁ་ཅིག། རང་

[058B]པའི་ཐེག་ཆེན་གྱི་རྗེས་ལ་མངོན་རྟོགས་རྗེས་སུ་ཡི་རངས་སྒོམ་ལམ་གྱི་མཚན་ཉིད་ཟེར་ན། རང་གི་དགེ་རྩ་ལ་དགའ་བ་བསྒོམ་པའི་རྗེས་སུ་ཡི་རང་བསྒོམ་ལམ་ཆོས་ཅན། མཚན་ཉིད་དེར་ཐལ་
མཚོན་བྱ་དེའི་ཕྱིར། འདོད་ན། དེ་ཆོས་ཅན། གཞན་གྱི་དགེ་རྩ་ལ་དགའ་བ་བསྒོམ་པའི་ཟག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པར་ཐལ། འདོད་པའི་ཕྱིར། འདོད་ན། རང་གི་དགེ་རྩ་གཞན་གྱི་དགེ་རྩ་ཡིན་པར་ཐལ། འདོད་པའི་
ཕྱིར། ཁ་ཅིག། རང་གཞན་གྱི་དགེ་རྩ་ལ་དགའ་བ་བསྒོམ་པའི་རབ་ཏུ་ཕྱེ་བའི་ཐེག་ཆེན་གྱི་རྗེས་ལ་མངོན་རྟོགས་དེ། དེའི་མཚན་ཉིད། ཐེག་ཆེན་གྱི་སྒོམ་ལམ་ཡིན་ན། མོས་པ་སྒོམ་ལམ་དང་བསྔོ་བ་སྒོམ་ལམ། རྗེས་སུ་ཡི་རངས་སྒོམ་ལམ་གསུམ་
ཀ་ཡིན་པས་ཁྱབ་ཟེར་ན། གང་ཟག་གི་བདག་མེད་དོན་སྤྱིའི་ཚུལ་གྱི་རྟོགས་པའི་ཐེག་ཆེན་གྱི་སྒོམ་ལམ་ཆོས་ཅན། མཚན་ཉིད་དེར་ཐལ། རྗེས་སུ་ཡི་རངས་སྒོམ་ལམ་ཡིན་པའི་ཕྱིར་ཏེ། ཐེག་ཆེན་གྱི་ཟག་བཅས་སྒོམ་ལམ་ཡིན་པའི་ཕྱིར། ཁྱབ་
པ་ཁས། རྩ་བར་འདོད་ན། དེ་ཆོས་ཅན། ཁྱོད་ཀྱི་ཡུལ་དུ་གྱུར་བའི་དགེ་རྩ་ཡོད་པར་ཐལ། འདོད་པའི་ཕྱིར། འདོད་ན། གང་ཟག་གི་བདག་མེད་དགེ་རྩ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། འདུས་བྱས་ཡིན་པར་
ཐལ། འདོད་པའི་ཕྱིར། གཞན་ཡང། མོས་བསྔོ་རྗེས་སུ་ཡི་རངས་སྒོམ་ལམ་གསུམ་ལ། བྱེད་ལས་མི་འདྲ་བའི་ཁྱད་པར་མེད་པ་ཐལ་དེ་གསུམ་ཡིན་ཁྱབ་མཉམ་ཡིན་པའི་ཕྱིར་ཏེ། ཐེག་ཆེན་གྱི་ཟག་བཅས་སྒོམ་ལམ་ཡིན་ན། དེ་གསུམ་

[059A]༄༅། །ཀ་ཡིན་དགོས་པའི་ཕྱིར། རྟགས་ཁས། རང་ལུགས་ལ། རང་གཞན་གང་རུང་གི་དགེ་རྩ་ལ་དགའ་བ་སྒོམ་པའི་སྒྲ་དོན་འདྲེས་རུང་དུ་འཛིན་པའི་རྟོགས་པ་དང་བཅས་པའི་ཐེག་ཆེན་གྱི་རྗེས་ལམ་མངོན་རྟོགས། རྗེས་ཡི་རངས་སྒོམ་ལམ་གྱི་
མཚན་ཉིད་ཡིན། དེ་ལ་དབྱེ་ན་གཉིས་ཡོད། ས་མཚམས་ས་དང་པོ་ནས་ས་བཅུའི་བར་ན་ཡོད། རྩོད་པ་སྤོང་པ་ལ་ཁོ་ན་རེ། བསམ་གཏན་གསུམ་པའི་རྟེན་ཅན་གྱི་བྱང་སེམས་སྒོམ་ལམ་པའི་རྒྱུད་ཀྱི་རྗེས་སུ་ཡི་རངས་སྒོམ་ལམ་ཆོས་ཅན། མཚན་ཉིད་དེར་ཐལ་
མཚོན་བྱ་དེའི་ཕྱིར། འདོད་ན། དེ་ཆོས་ཅན། དགའ་བ་དང་བཅས་པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དགའ་བར་ལ་འདོད་ཆགས་དང་བྲལ་པ་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར་ན་མ་ཁྱབ། ཟག་པ་དང་བཅས་པའི་འོག་ཏུ། ཟག་པ་
མེད་པའི་སྒོམ་པའི་ལམ་སྟེ། ཞེས་པའི་སྐབས་སུ་སྦྱོར་བ་དང་མཐའ་དཔྱད་པ་གཉིས་ལས། དང་པོ་ནི། ཐེག་ཆེན་གྱི་ཟག་མེད་སྒོམ་ལམ་ཆོས་ཅན། ཁྱོད་ལ་དབྱེ་ན་གཉིས་ཡོད་དེ། སྒྲུབ་པ་སྒོམ་ལམ་དང་རྣམ་དག་སྒོམ་ལམ་གཉིས་ཡོད་པའི་ཕྱིར། གཉིས་
བ་མཐའ་དཔྱད་པ་ལ། ཁ་ཅིག། ཐེག་ཆེན་གྱི་ཟག་མེད་སྒོམ་ལམ་གང་ཞིག། བར་ཆད་མེད་ལམ་གྱི་ངོ་བོར་གྱུར་པ་དེ། སྒྲུབ་པ་སྒོམ་ལམ་གྱི་མཚན་ཉིད། དེ་གང་ཞིག། རྣམ་གྲོལ་ལམ་གྱི་ངོ་བོར་འགྱུར་པ་དེ། རྣམ་དག་སྒོམ་ལམ་གྱི་མཚན་ཉིད། ཟེར་ན། ཐེག་ཆེན་
གྱི་ཟག་མེད་སྒོམ་ལམ་ཆོས་ཅན། སྒྲུབ་པ་སྒོམ་ལམ་ཡིན་པར་ཐལ་མཚན་ཉིད་དེའི་ཕྱིར། མ་གྲུབ་ན། དེ་ཆོས་ཅན། རྣམ་གྲོལ་ལམ་གྱི་ངོ་བོར་གྱུར་པ་ཡིན་པར་ཐལ། རྣམ་དག་སྒོམ་ལམ་ཡིན་པའི་ཕྱིར། མ་གྲུབ་ན། དེར་ཐལ། ཐེག་ཆེན་གྱི་ཟག་མེད་སྒོམ་

[059B] སྒྲུབ་པ་སྒོམ་ལམ་མ་ཡིན་པའི་ཕྱིར། རྟགས་ཕྱི་མ་དངོས། ཁ་ཅིག། ཐེག་ཆེན་གྱི་ཟག་མེད་སྒོམ་ལམ་གང་ཞིག་རྟོགས་པ་མཐར་ཐུག་གི་རྒྱུར་གྱུར་པ་དེ། སྒྲུབ་པ་སྒོམ་ལམ་གྱི་མཚན་ཉིད། དེ་གང་ཞིག། སྤངས་པ་མཐར་ཐུག་གི་རྒྱུར་
གྱུར་པ་དེ། རྣམ་དག་སྒོམ་ལམ་གྱི་མཚན་ཉིད་ཟེར་ན། རྟོགས་པ་མཐར་ཐུག་གི་རྗེས་སུ་བྱུང་པའི་སྒྲུབ་པ་སྒོམ་ལམ་ཆོས་ཅན་རྟོགས་པ་མཐར་ཐུག་གི་རྒྱུ་ཡིན་པར་ཐལ། མཚོན་བྱ་དེའི་ཕྱིར་འདོད་ན། དེའི་སྔ་ལོགས་སུ་བྱུང་བར་ཐལ། འདོད་པའི་ཕྱིར་
འདོད་མི་ནུས་ཏེ། དེའི་རྗེས་སུ་བྱུང་པ་ཡིན་པའི་ཕྱིར། གཞན་ཡང། སྤངས་པ་མཐའ་ཐུག་གི་རྒྱུ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་རྟག་པ་ཡིན་པའི་ཕྱིར། ཁ་ཅིག། ཐེག་ཆེན་གྱི་སྒོམ་ལམ་གང་ཞིག། རྟོགས་པ་མཐར་ཐུག་གི་ལག་
རྗེས་འཇོག་བྱེད་དེ། སྒྲུབ་པ་སྒོམ་ལམ་གྱི་མཚན་ཉིད་དེ་གང་ཞིག། སྤངས་པ་མཐར་ཐུག་གི་ལག་རྗེས་འཇོག་བྱེད་དེ། རྣམ་དག་སྒོམ་ལམ་གྱི་མཚན་ཉིད། རྟོགས་པ་མཐར་ཐུག་གྱི་རྗེས་སུ་འབྱུང་པའི་སྒྲུབ་པ་སྒོམ་ལམ་ཆོས་ཅན། རྟོགས་པ་མཐར་
ཐུག་གྱི་ལག་རྗེས་འཇོག་བྱེད་ཡིན་པར་ཐལ་ལོ། འདོད་ན། དེའི་སྔ་ལོགས་སུ་བྱུང་བར་ཐལ། འདོད་པའི་ཕྱིར། འདོད་མི་ནུས་ཏེ། དེའི་རྗེས་སུ་བྱུང་པ་ཡིན་པའི་ཕྱིར། གཉིས་པ་རང་ལུགས་ལ། ཟག་མེད་ཀྱི་ཐེག་ཆེན་གྱི་རྗེས་ལ་མངོན་
རྟོགས་གང་ཞིག། རང་གི་ཐོབ་བྱར་གྱུར་པའི་རྟོགས་པ་མཐར་ཐུག་གྱི་ལག་རྗེས་འཇོག་བྱེད་དེ། སྒྲུབ་པ་སྒོམ་ལམ་གྱི་མཚན་ཉིད། དེ་གང་ཞིག། རང་གི་ཐོབ་བྱར་གྱུར་པའི་སྤངས་པ་མཐར་ཐུག་གྱི་ལག་རྗེས་འཇོག་བྱེད་དེ། རྣམ་དག་སྒོམ་ལམ་གྱི་

[060A]༄༅། །མཚན་ཉིད་ཡིན། དེ་གཉིས་དོན་གཅིག་པ་ཡིན་པའི་ཕྱིར་ཏེ། གསེར་ཕྲེང་ལས། མཉམ་བཞག་ཐག་མེད་གཅིག་ཉིད་ཀྱི་ཡུལ་རྟོགས་ཚུལ་གྱི་སྒོ་ནས་ཐོབ་བྱ་འགྲུབ་པར་བྱེད་པ་དང། སྤང་བྱ་འཇོམས་ཚུལ་གྱི་སྒོ་ནས་དྲི་མ་སེལ་བར་བྱེད་པ་
གཉིས་ཀྱི་ལྡོག་བ་ནས་བསྟན་པས་འདེ་གཉིས་ངོ་བོ་ཐ་དད་པར་མི་བསམ་མོ། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ། དེ་གཉིས་དོན་གཅིག་མ་ཡིན་པར་ཐལ། སྒྲུབ་པ་སྒོམ་ལམ་ཡིན་ན། རྗེས་ཐོབ་ཡེ་ཤེས་ཡིན་དགོས། རྣམ་དག་
སྒོམ་ལམ་ཡིན་ན། མཉམ་གཞག་ཡེ་ཤེས་ཡིན་དགོས་པའི་ཕྱིར། དང་པོ་གྲུབ་སྟེ། རྒྱུད་བླ་མ་ལས། རྣམ་པ་ཀུན་གྱི་མཆོག་ལྡན་པའི་།སངས་རྒྱས་སྐུ་ནི་དེས་ཐོབ་པ། དེ་ནི་རྗེས་ལས་ཐོབ་པ་ཡི། ཡེ་ཤེས་འབྲས་བུ་ཡིན་པར་སྟོན། །ཞེས་པ་
དང། མདོ་སྡེ་རྒྱན་ལས། ཐུབ་བས་གསུངས་པའི་དམ་ཆོས་ལེགས་བཞག་པ། རྩ་བ་ཆོས་ཀྱི་དབྱིངས་ལ་བློ་གྲོས་བཞག། དྲན་རྒྱུ་རྟོག་པ་རྩ་མ་རིགས་བསྟན་པ་དག། མྱུར་དུ་ཡོན་ཏན་རྒྱ་མཚོའི་ཕ་རོལ་འགྲོ། ཞེས་བཤད་པའི་ཕྱིར། གཉིས་
བགྲུབ་སྟེ། རྒྱུད་བླ་མ་ལས། ཆུ་མཚོ་སོགས་བཞིན་འདོད་ཆགས་སོགས། བློ་བུར་ཉོན་མོངས་དག་བ་ནི། མདོར་ན་མི་རྟོགས་ཡེ་ཤེས་ཀྱི། །ལས་གྱི་འབྲས་བུ་རྟབ་ཏུ་བརྗོད། ཅེས་དང། མདོ་སྡེ་རྒྱན་ལས། བློ་དང་ལྡན་པའི་མི་རྟོག་ཡེ་
ཤེས་སྟོབས། རྟག་ཏུ་ཀུན་ནས་མཉམ་པར་སོང་པ་ཡིས། །དེ་ལ་བརྟེན་པའི་ཉེས་ཚོགས་ཚང་ཚིང་དག། དུག་སྨན་ཆེན་པོས་དུག་བཞན་སེལ་བར་བྱེད། ཅེས་གསུངས་པའི་ཕྱིར། ན་མ་ཁྱབ་སྟེ། ལུང་དེ་རྣམ་ཀྱི་དོན་ནི། རྗེས་ཐོབ་གྱི་

[060B] རྟོགས་མཐར་ཐུག་གྱི་ལག་རྗེས་འཇོག་བྱེད་དང། མཉམ་གཞག་གྱི་རྣམ་དག་སྒོམ་ལམ་དེ། སྤངས་པ་མཐར་ཐུག་གི་ལག་རྗེས་འཇོག་བྱེད་ཡིན་ཞེས་པའི་དོན་ཡིན་པའི་ཕྱིར་ཡང་ཁོ་ན་རེ། སྒྲུབ་པ་སྒོམ་ལམ་དང། རྣམ་
དག་སྒོམ་ལམ་གཉིས་འགལ་པ་ཡིན་པར་ཐལ། གཙོ་བོར་སྤངས་པ་མཐར་ཐུག་ཐོབ་བྱེད་ཀྱི་རྟོགས་རིགས་དང། གཙོ་བོར་རྟོགས་པ་མཐར་ཐུག་ཐོབ་བྱེད་ཀྱི་རྟོགས་རིགས་གཉིས་འགལ་པའི་ཕྱིར། མ་གྲུབ་ན། དེར་ཐལ། དང་པོ་དེ་ཡིན་ན། ཤེས་བྱ་
ཇི་ལྟ་བ་ལ་དམིགས་པའི་ཡེ་ཤེས་ཡིན་དགོས་པ་གང་ཞིག། གཉིས་པ་ཡིན་ན། ཤེས་བྱ་ཇི་སྙེད་པ་ལ་དམིགས་པའི་ཡེ་ཤེས་ཡིན་དགོས་པའི་ཕྱིར། ཟེར་ན། ས་གཉིས་པའི་བར་ཆད་མེད་ལམ་ཆོས་ཅན། གཙོ་བོར་རྟོགས་པ་མཐར་ཐུག་ཐོབ་བྱེད་ཀྱི་རྟོགས་
རིགས་མ་ཡིན་པར་ཐལ། གཙོ་བོར་སྤངས་པ་མཐར་ཐུག་ཐོབ་བྱེད་ཀྱི་རྟོགས་རིགས་ཡིན་པའི་ཕྱིར། ཁྱབ་པ་སོང། མ་གྲུབ་ན། དེར་ཐལ། གཙོ་བོར་མི་གནས་པའི་མྱང་འདས་ཐོབ་བྱེད་ཀྱི་རྟོགས་རིགས་ཡིན་པའི་ཕྱིར་ཏེ། ཐེག་ཆེན་གྱི་རྟོགས་རིགས་སུ་གནས་
པའི་ཐེག་ཆེན་འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། རྩ་བར་འདོད་མི་ནུས་ཏེ། གཙོ་བོར་ཐམས་ཅད་མཁྱེན་པ་ཐོབ་བྱེད་ཀྱི་རྟོགས་རིགས་ཡིན་པའི་ཕྱིར། དེ་ཡི་ངོ་བོ་ཉིད་མཆོག་ཉིད། ཅེས་སོགས་ཀྱི་སྐབས་སུ་སྦྱོར་བ་འདོད་པ་ནི། སྒྲུབ་བསྒོམ་
ལམ་ཆོས་ཅན། ཁྱད་པར་ལྡ་དང་ལྡན་པ་ཡིན་ཏེ། ངོ་བོའི་ཁྱད་པར། འབྲས་བུའི་ཁྱད་པར། བྱེད་ལས་ཀྱི་ཁྱད་པར། གནས་སྐབས་ཀྱི་ཡོན་ཏན་དང་འབྲེལ་པའི་ཁྱད་པར་མཐར་ཐུག་གྱི་ཡོན་ཏན་དང་འབྲེལ་པའི་ཁྱད་པར་ཏེ། །ཁྱད་པར་ལྡ་དང་ལྡན་པའི་ཕྱིར།།

[061A]༄༅། །འབྲས་བུ་དག་པ་གཟུགས་ལ་སོགས། ཞེས་སོགས་ཀྱི་སྐབས་སུ་ཁ་ཅིག། འབྲས་བུ་རྣམ་གྲོལ་ལམ་ཆོས་ཅན། །ཁྱོད་དྲི་མས་དག་པ་ན། །ཁྱོད་ཀྱི་ཡུལ་གཟུགས་སོགས་ཀྱང་དྲི་མས་དག་པ་ཡིན་ཏེ། ཁྱོད་དྲི་མས་དག་པའི་དག་
པ་དང། ཁྱོད་ཀྱི་ཡུལ་གཟུགས་སོགས་དྲི་མས་དག་པའི་དག་པ་གཉིས་།རང་མཚན་ལ་རྫས་ཐ་དད་མ་ཡིན་ཞིང། སྤྱི་མཚན་ལ་ལྡོག་པ་སོ་སོར་བཅད་དུ་མེད་པའི་ཕྱིར། ཟེར་ན། རྣམ་མཁྱེན་དྲི་མས་དག་པ་ན། རྣམ་མཁྱེན་གྱི་ཡུལ་གཟུགས་སོགས། དྲི་མས་
དག་པར་ཐལ། ཁྱོད་ཀྱི་སྦྱོར་བ་འཐད་པའི་ཕྱིར། འདོད་ན། རྣམ་མཁྱེན་དྲི་མས་དག་པ་ན། རྣམ་མཁྱེན་གྱི་ཡུལ་སོ་སོ་སྐྱེ་པོ་ཡང་དྲི་མས་དག་པར་ཐལ། འདོད་པའི་ཕྱིར། འདོད་ན། སེམས་ཅན་འབད་མེད་ལྷུན་གྲུབ་ཏུ་གྲོལ་བར་ཐལ། འདོད་པའི་ཕྱིར། རོང་
ཊྀ་པ་ན་རེ། འབྲས་བུ་རྣམ་གྲོལ་ལམ་ཆོས་ཅན། ཁྱོད་རང་རྒྱུ་བར་ཆད་མེད་ལམ་ཀྱི་ངོས་སྐལ་གྱི་དྲི་མས་དག་པ་ན། ཁྱོད་ཀྱི་ཡུལ་གཟུགས་སོགས་ཀྱང། རང་རྒྱུ་བར་ཆད་མེད་ལམ་གྱི་ངོས་སྐལ་གྱི་དྲི་མས་དག་པ་ཡིན་ཏེ། ཁྱོད་དེའི་དྲི་མས་དག་པའི་དག་
པ་དང། ཁྱོད་ཀྱི་ཡུལ་གཟུགས་སོགས་དེས་དག་པའི་དག་པ་གཉིས། ངོ་བོ་ཐ་དད་མ་ཡིན་ཞིང་ལྡོག་པ་སོ་སོ་བཅད་དུ་མེད་པའི་ཕྱིར་ཟེར་ན། རྣམ་མཁྱེན་རྣམ་མཁྱེན་གྱི་རྒྱུའི་བར་ཆད་མེད་ལམ་གྱི་ངོས་སྐལ་གྱི་དྲི་མས་དག་པ་ན། རྣམ་མཁྱེན་གྱི་ཡུལ་གཟུགས་
སོགས་ཀྱང། །དེའི་ངོས་སྐལ་གྱི་དྲི་མས་དག་པར་ཐལ། ཁྱོད་སྦྱོར་བ་འཐད་པའི་ཕྱིར། འདོད་ན། རྣམ་མཁྱེན་དེའི་ངོས་སྐལ་གྱི་དྲི་མས་དག་པ་ན། རྣམ་མཁྱེན་གྱི་ཡུལ་སོ་སོ་སྐྱེ་པོ་ཡང་དེའི་ངོས་སྐལ་གྱི་དྲི་མས་དག་པར་ཐལ། འདོད་པའི་ཕྱིར། འདོད་ན་

[061B] དེ་ཡང་ཤེས་སྒྲིབ་ཀྱིས་དག་པར་ཐལ། འདོད་པའི་ཕྱིར། འདོད་ན་སླ། གཞན་ཡང་རྣམ་མཁྱེན་རྣམ་མཁྱེན་གྱི་རྒྱུའི་བར་ཆད་མེད་ལམ་གྱི་ངོས་སྐལ་གྱི་དྲི་མས་དག་པའི་དག་པ་དང། རྣམ་མཁྱེན་གྱི་ཡུལ་གཟུགས་
སོགས་དེའི་ངོས་སྐལ་གྱི་དྲི་མས་དག་པའི་དག་པ་གཉིས་ཆོས་ཅན་ཁྱོད་ལྡོག་པ་སོ་སོར་དུ་ཡོད་པར་ཐལ། ཁྱོད་ལྡོག་པ་སོ་སོ་བ་ཡིན་པའི་ཕྱིར། མ་གྲུབ་ན། དེར་ཐལ། དེ་གཉིས་ལྡོག་པ་ཐ་དད་ཡིན་པའི་ཕྱིར་ཏེ། དེ་གཉིས་ཀ་ཡོད་པའི་ཕྱིར་
རྟགས་ཁྱོད་རང་གི་ལུགས་ལ་དངོས། མཁས་པ་ཁ་ཅིག། ས་གཉིས་པའི་རྣམ་གྲོལ་ལམ་ཆོས་ཅན། ཁྱོད་རང་རྒྱུ་བར་ཆད་མེད་ལམ་གྱི་ངོས་སྐལ་གྱི་དྲི་མས་དག་པ་ན། ཁྱོད་རྒྱུད་ལྡན་གྱི་གང་ཟག་གི་རྒྱུད་ཀྱི་གཟུགས་སོགས་ཀྱང་རང་རྒྱུ་བར་ཆད་མེད་
ལམ་གྱི་ངོས་སྐལ་གྱི་དྲི་མས་དག་པ་ཡིན་ཏེ། ཁྱོད་རང་རྒྱུ་བར་ཆད་མེད་ལམ་གྱི་ངོས་སྐལ་གྱི་དྲི་མས་དག་པའི་དག་པ་དང་ཁྱོད་རྒྱུད་ལྡན་གྱི་གང་ཟག་གི་རྒྱུད་ཀྱི་གཟུགས་སོགས་རང་རྒྱུ་བར་ཆད་མེད་ལམ་གྱི་ངོས་སྐལ་གྱི་དྲི་མས་དག་པ་གཉིས་པོ་
དེ་དག་བྱ་གཅིག་གིས་དབེན་པའི་དག་པ་རིགས་མཚུངས་ཡིན་པའི་ཕྱིར། ཟེར་ན། འབྲས་བུ་དག་པ་གཟུགས་ལ་སོགས། ཞེས་པའི་སྐབས་ནས་བསྟན་པའི་གཟུགས་དེ་གང་ཟག་གི་རྒྱུད་ཀྱི་གཟུགས་ཁོ་ན་ལ་བྱེད་རིགས་པར་ཐལ་
ཁྱོད་ཀྱི་སྦྱོར་བ་འཐད་པའི་ཕྱིར། འདོད་ན། འབྲས་བུ་རྣམ་པར་དག་པ་གང་ཡིན་པ་དེ་ནི་གཟུགས་རྣམ་པར་དག་པའོ། །ཞེས་པའི་སྐབས་ནས་བསྟན་པའི་གཟུགས་དེ་ཡང་གང་ཟག་གི་རྒྱུད་ཀྱི་གཟུགས་ཁོ་ན་ལ་བྱེད་རིགས་པར་ཐལ། འདོད་

[062A]༄༅། །པའི་ཕྱིར། འདོད་ན། ཕྱིའི་སྣོད་ཀྱི་འཇིག་རྟེན་དེ་གཟུགས་ནས་རྣམ་མཁྱེན་གྱི་བར་གྱི་ཆོས་རྣམས་ཀྱི་ནང་དུ་མི་འདུ་བར་ཐལ། འདོད་པའི་ཕྱིར། གཞན་ཡང། རྣམ་གྲོལ་ལམ་ཡིན་ན་རང་རྒྱུ་བར་ཆད་མེད་ལམ་ཀྱི་ངོས་སྐལ་
གྱི་དྲི་མས་དག་པས་ཁྱབ་པར་ཐལ། ཁྱོད་ཀྱི་སྦྱོར་བ་འཐད་པའི་ཕྱིར། འདོད་ན། ཉན་ཐོས་ཀྱི་སྒོམ་ལམ་རྣམ་གྲོལ་ལམ་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། རང་རྒྱུ་རྒྱུན་མཐའི་བར་ཆད་མེད་ལམ་གྱི་ངོས་སྐལ་གྱི་དྲི་མས་དག་པར་
ཐལ། ཁྱོད་ཀྱི་རྒྱུ་གྱུར་པའི་རྒྱུན་མཐའི་བར་ཆད་མེད་ལམ་ཡོད་པ་གང་ཞིག། ཁྱོད་རང་རྒྱུ་བར་ཆད་མེད་ལམ་གྱི་ངོས་སྐལ་གྱི་དྲི་མས་དག་པའི་དག་པ་ཡིན་པའི་ཕྱིར། དང་པོ་གྲུབ་སྟེ། དེའི་རྒྱུར་གྱུར་པའི་རྣམ་མཁྱེན་ཡོད་པའི་ཕྱིར། གཉིས་པ་དང་
ལུགས་ལ། རྣམ་མཁྱེན་ཆོས་ཅན། ཁྱོད་རང་རྒྱུད་ལྡན་གྱི་གང་ཟག་གི་རྒྱུད་ཀྱི་དྲི་མས་དག་པ་ན། ཁྱོད་ཀྱི་ཡུལ་གཟུགས་སོགས་ཀྱང་ཁྱོད་རྒྱུད་ལྡན་གྱི་གང་ཟག་གི་རྒྱུད་ཀྱི་དྲི་མས་དག་པ་ཡིན་པའི་ཕྱིར་ཏེ། ཁྱོད་དེའི་དྲི་མས་དག་པའི་དག་པ་དང་ཁྱོད་
ཀྱི་ཡུལ་གཟུགས་སོགས་དེའི་དྲི་མས་དག་པའི་དག་པ་གཉིས་པོ་དེ། ངོ་བོ་ཐ་དད་མ་ཡིན་ཞིང། རིགས་གཅིག་ཡིན་པའི་ཕྱིར། རྩོད་པ་སྤོང་པ་ལ་ཁོ་ན་རེ། རྣམ་མཁྱེན་རྒྱུད་ལྡན་གྱི་གང་ཟག་གི་རྒྱུད་ཀྱི་དྲི་མ་མེད་པར་ཐལ། ཁྱོད་ཀྱི་སྦྱོར་པ་འཐད་
པའི་ཕྱིར་ན་མ་ཁྱབ། འདོད་ན། རྣམ་མཁྱེན་རྒྱུད་ལྡན་གྱི་གང་ཟག་དེ་སངས་རྒྱས་འཕགས་པ་ཡིན་པར་ཐལ། འདོད་པའི་ཕྱིར། དེ་ཆོས་ཅན། ཁྱོད་ཡིན་ན་སངས་རྒྱས་འཕགས་པ་ཡིན་པས་ཁྱབ་པར་ཐལ། ཁྱོད་ཡིན་ན་ཡོད་པས་ཁྱབ་པ་གང་ཞིག་ན་

[062B] འདོད་ན། གང་ཟག་ཆོས་ཅན། དེར་ཐལ། དེའི་ཕྱིར། ཡང་ཁོ་ན་རེ། རྣམ་མཁྱེན་རང་རྒྱུད་ལྡན་གྱི་གང་ཟག་གི་རྒྱུད་ཀྱི་དྲི་མས་དག་པ་དེ། བློ་བུར་རྣམ་དག་ཡིན་པར་ཐལ། ཁྱོད་ཀྱི་སྦྱོར་བ་འཐད་པའི་ཕྱིར་ན་མ་ཁྱབ་
འདོད་ན། སངས་རྒྱས་འཕགས་པའི་རྒྱུད་ཀྱི་དྲི་མ་སྤང་བྱ་ཡིན་པར་ཐལ། འདོད་པའི་ཕྱིར། ཁ་ཅིག། རྣམ་གྲོལ་ལམ་ཡིན་ན། རང་གི་ངོས་སྐལ་གྱི་དྲི་མ་སྤངས་པ་ཁྱབ་ཟེར་ན། རྣམ་མཁྱེན་ཆོས་ཅན། དེར་ཐལ། དེའི་ཕྱིར། འདོད་ན། རྣམ་མཁྱེན་གྱི་ངོས་
སྐལ་གྱི་དྲི་མ་ཡིན་པར་ཐལ། འདོད་པའི་ཕྱིར། ཉོན་མོངས་ཤེས་བྱ་ལམ་གསུམ་གྱི། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། ཉན་ཐོས་དགྲ་བཅོམ་པའི་རྒྱུད་ཀྱི་འགོག་བདེན་ཆོས་ཅན། ཉན་ཐོས་ཀྱི་རྣམ་དག་ཡིན་ཏེ། ཉོན་
སྒྲིབ་སྤངས་པའི་ཉན་ཐོས་ཀྱི་བྲལ་བ་ཡིན་པའི་ཕྱིར། རང་རྒྱལ་དགྲ་བཅོམ་པའི་རྒྱུད་ཀྱི་འགོག་བདེན་ཆོས་ཅན། རང་རྒྱལ་གྱི་རྣམ་དག་ཡིན་ཏེ། གཟུགས་ཕྱི་རོལ་དོན་འཛིན་གྱི་རྟོག་པ་སྤངས་པའི་རང་རྒྱལ་གྱི་བྲལ་བ་ཡིན་པའི་ཕྱིར། བྱང་སེམས་སྒོམ་ལམ་པའི་རྒྱུད་
ཀྱི་འགོག་བདེན་ཆོས་ཅན། བྱང་སེམས་ཀྱི་རྣམ་དག་ཡིན་ཏེ། མཐོང་སྤང་སྤངས་པའི་བྱང་སེམས་ཀྱི་བྲལ་བ་ཡིན་པའི་ཕྱིར། སངས་རྒྱས་འཕགས་པའི་རྒྱུད་ཀྱི་འགོག་བདེན་ཆོས་ཅན། སངས་རྒྱས་ཀྱི་རྣམ་དག་ཤིན་ཏུ་པ་ཡིན་ཏེ། སྒྲིབ་གཉིས་སྤངས་པའི་
སངས་རྒྱས་ཀྱི་བྲལ་བ་ཡིན་པའི་ཕྱིར། གཉིས་པ་ལ་ཁ་ཅིག་ཉོན་སྒྲིབ་སྤངས་པའི་ཉན་ཐོས་ཀྱི་བྲལ་བ་དེ། ཉན་ཐོས་ཀྱི་རྣམ་དག་གི་མཚན་ཉིད། གཟུགས་ཕྱི་རོལ་དོན་འཛིན་གྱི་རྟོག་པ་སྤངས་པའི་རང་རྒྱལ་གྱི་བྲལ་བ་དེ། རང་རྒྱལ་གྱི་རྣམ་དག་གི་མཚན་ཉིད་

[063A]༄༅། །ལམ་གསུམ་གྱི་སྒྲིབ་པ་ཅི་རིགས་པ་སྤངས་པའི་བྱང་སེམས་ཀྱི་བྲལ་བ་དེ། བྱང་སེམས་ཀྱི་རྣམ་དག་གི་མཚན་ཉིད་ཟེར་ན། ཐེག་ཆེན་གྱི་རྣམ་དག་ཡིན་ན། ཐེག་ཆེན་གྱི་མྱང་འདས་ཡིན་དགོས་པར་ཐལ། ཐེག་དམན་གྱི་རྣམ་དག་ཡིན་ན་
ཐེག་དམན་གྱི་མྱང་འདས་ཡིན་དགོས་པའི་ཕྱིར་ཏེ། ཉན་ཐོས་ཀྱི་རྣམ་དག་ཡིན་ན། ཉན་ཐོས་ཀྱི་མྱང་འདས་ཡིན་དགོས། རང་རྒྱལ་གྱི་རྣམ་དག་ཡིན་ན། རང་རྒྱལ་གྱི་མྱང་འདས་ཡིན་དགོས་པའི་ཕྱིར། རྟགས་གཉིས་ཀ་གྲུབ་སྟེ། ཁྱོད་ཀྱི་མཚན་
ཉིད་དང་པོ་གཉིས་ཀ་འཐད་པའི་ཕྱིར། རྩ་བར་འདོད་ན། བྱང་སེམས་སྒོམ་ལམ་པའི་རྒྱུད་ཀྱི་འགོག་བདེན་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། བྱང་སེམས་ཀྱི་རྣམ་དག་ཡིན་པའི་ཕྱིར། འདོད་ན། དེ་ཆོས་ཅན། མི་གནས་
པའི་མྱང་འདས་ཡིན་པར་ཐལ། འདོད་པའི་ཕྱིར། འདོད་ན། སངས་རྒྱས་འཕགས་པའི་རྒྱུད་ཀྱི་འགོག་བདེན་ཡིན་པར་ཐལ། འདོད་པའི་ཕྱིར། གཞན་ཡང། བྱང་སེམས་སྒོམ་ལམ་པའི་རྒྱུད་ཀྱི་འགོག་བདེན་ཆོས་ཅན། མཚན་ཉིད་ཕྱི་མ་དེར་
ཐལ། མཚོན་བྱ་དེའི་ཕྱིར། འདོད་ན། ལམ་གསུམ་གྱི་སྒྲིབ་པ་ཅི་རིགས་པ་རྒྱུད་ལ་ལྡན་པའི་བྱང་སེམས་སྒོམ་ལམ་པ་ཅིག་མེད་པར་ཐལ། འདོད་པའི་ཕྱིར། འདོད་མི་ནུས་ཏེ། ཉོན་སྒྲིབ་སྤངས་པའི་བྱང་སེམས་སྒོམ་ལམ་པ་ཡོད་པའི་ཕྱིར། རོང་ཊི་པ་ན་རེ། ཉོན་
སྒྲིབ་མ་ལུས་པ་སྤངས་པའི་ཉན་ཐོས་ཀྱི་རྣམ་གྲོལ་ལམ་དེ་ཉན་ཐོས་ཀྱི་རྣམ་དག་གི་མཚན་ཉིད། གཟུང་བ་ཆོས་ཀྱི་བདག་འཛིན་སྤངས་པའི་རང་རྒྱལ་གྱི་རྣམ་གྲོལ་ལམ། རང་རྒྱལ་གྱི་རྣམ་དག་གི་མཚན་ཉིད། ཤེས་སྒྲིབ་སྤངས་པའི་ཐེག་ཆེན་གྱི་རྣམ་

[063B] སངས་རྒྱས་ཀྱི་རྣམ་དག་གི་མཚན་ཉིད་ཟེར་ན་ཐེག་ཆེན་གྱི་རྣམ་དག་ཡིན་ན། ཤེས་སྒྲིབ་སྤངས་པའི་རྣམ་གྲོལ་ལམ་ཡིན་དགོས་པར་ཐལ། ཐེག་དམན་གྱི་རྣམ་དག་ཡིན་ན། ཉོན་སྒྲིབ་སྤངས་པའི་རྣམ་གྲོལ་ལམ་ཡིན་དགོས་
པའི་ཕྱིར། མ་གྲུབ་ན། དེར་ཐལ། ཉན་ཐོས་ཀྱི་རྣམ་དག་ཡིན་ན་ཡང་དེ་ལྟར་ཡིན་དགོས། རང་རྒྱལ་གྱི་རྣམ་དག་ཡིན་ན་དེ་ལྟར་ཡིན་དགོས་པའི་ཕྱིར། རྟགས་གཉིས་ཀ་གྲུབ་སྟེ། ཁྱོད་ཀྱི་མཚན་ཉིད་དང་པོ་གཉིས་འཐད་པའི་ཕྱིར། རྩ་བར་
འདོད་ན། བྱང་སེམས་སྒོམ་ལམ་པའི་རྒྱུད་ཀྱི་འགོག་བདེན་ཆོས་ཅན་དེར་ཐལ། དེའི་ཕྱིར། མ་གྲུབ་ན་དེར་ཐལ། བྱང་སེམས་ཀྱི་རྣམ་དག་ཡིན་པའི་ཕྱིར། གཞན་ཡང། སངས་རྒྱས་འཕགས་པའི་རྒྱུད་ཀྱི་འགོག་བདེན་ཆོས་ཅན། མཚན་ཉིད་ཕྱི་
མ་དེར་ཐལ། མཚོན་བྱ་དེའི་ཕྱིར། མ་གྲུབ་ན་དེ་ཆོས་ཅན། སངས་རྒྱས་འཕགས་པའི་རྣམ་དག་ཡིན་པར་ཐལ། སངས་རྒྱས་འཕགས་པའི་རྒྱུད་ཀྱི་གློ་བུར་རྣམ་དག་ཡིན་པའི་ཕྱིར་ཏེ། སངས་རྒྱས་འཕགས་པའི་རྒྱུད་ཀྱི་འགོག་བདེན་ཡིན་པའི་ཕྱིར། བྱས་པ་ལ་ཁོ་ན་རེ་བྱང་སེམས་ཀྱི་རྣམ་དག་དང། ཤེས་པའི་གཞི་མཐུན་མེད་
པར་ཐལ། བྱང་སེམས་ཀྱི་རྣམ་དག་དང། རྣམ་གྲོལ་ལམ་གྱི་གཞིན་མཐུན་མེད་པའི་ཕྱིར། འདོད་མི་ནུས་ཏེ། བྱང་སེམས་ཀྱི་རྣམ་དག་སྒོམ་ལམ་ཡོད་པའི་ཕྱིར་ན་མ་ཁྱབ་སྟེ། འདོད་ན། རྣམ་དག་སྒོམ་ལམ་ཡིན་ན། རྣམ་དག་ཡིན་དགོས་པར་ཐལ། ཁྱོད་ཀྱི་
མ་ཁྱབ་མཚམས་ལ་ཁྱབ་འབྲེལ་ཅིག་ཡོད་པའི་ཕྱིར། འདོད་ན་སྒྲུབ་པ་སྒོམ་ལམ་ཡིན་ན། སྒྲུབ་པ་ཡིན་དགོས་པར་ཐལ། འདོད་པའི་ཕྱིར། འདོད་ན། ས་གཉིས་པའི་བར་ཆད་མེད་ལམ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། དགག་པ་ཡིན་

[064A]༄༅། །པའི་ཕྱིར། དེས་ན་རྣམ་དག་ཡིན་ན་འགོག་བདེན་ཡིན་པས་ཁྱབ། བྱས་པ་ལ་ཁོ་ན་རེ། བུམ་པའི་ཆོས་ཉིད་ཆོས་ཅན། འགོག་བདེན་ཡིན་པར་ཐལ། རྣམ་དག་ཡིན་པའི་ཕྱིར་ཏེ། རང་བཞིན་རྣམ་དག་ཡིན་པའི་ཕྱིར་ན་མ་ཁྱབ། འོ་ན་
བུམ་པའི་ཆོས་ཉིད་ཆོས་ཅན། མྱང་འདས་ཡིན་པར་ཐལ། རང་བཞིན་གྱི་མྱང་འདས་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། ཆོས་ཉིད་ཡིན་པའི་ཕྱིར། གཞན་ཡང། ལྟ་བ་རྣམ་དག་ཡིན་ན། རྣམ་དག་ཡིན་དགོས་པར་ཐལ། རང་བཞིན་
རྣམ་དག་ཡིན་ན། རྣམ་དག་ཡིན་དགོས་པའི་ཕྱིར། འདོད་ན། ཐེག་ཆེན་གྱི་རྣམ་དག་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པར་ཐལ། ཐེག་ཆེན་གྱི་ལྟ་བ་རྣམ་དག་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་ཏེ། སྟོང་ཉིད་རྟོགས་པའི་ལྟ་བ་རྒྱུད་
ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་ཏེ། སྟོང་ཉིད་རྟོགས་པའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། གཉིས་པ་རང་ལུགས་ལ། རང་ཐོབ་བྱེད་ཀྱི་ཐབས་སུ་གྱུར་པའི་བར་ཆད་མེད་ལམ་ཀྱི་ངོས་སྐལ་གྱི་སྒྲིབ་པ་སྤངས་པའི་ཉན་ཐོས་
ཀྱི་བྲལ་བ་དེ། ཉན་ཐོས་ཀྱི་རྣམ་དག་གི་མཚན་ཉིད། དེ་དང་ཉན་ཐོས་ཀྱི་འགོག་བདེན་དོན་གཅིག། རང་ཐོབ་བྱེད་ཀྱི་ཐབས་སུ་གྱུར་པའི་བར་ཆད་མེད་ལམ་གྱི་ངོས་སྐལ་གྱི་སྒྲིབ་པ་སྤངས་པའི་རང་རྒྱལ་གྱི་བྲལ་བ་དེ། རང་རྒྱལ་གྱི་རྣམ་དག་གི་མཚན་ཉིད་
དེ་དང་རང་རྒྱལ་གྱི་འགོག་བདེན་གཉིས་དོན་གཅིག། རང་ཐོབ་བྱེད་ཀྱི་ཐབས་སུ་གྱུར་པའི་བར་ཆད་མེད་ལམ་གྱི་ངོས་སྐལ་གྱི་སྒྲིབ་པ་སྤངས་པའི་བྱང་སེམས་ཀྱི་བྲལ་བ་དེ། བྱང་སེམས་ཀྱི་རྣམ་དག་གི་མཚན་ཉིད། དེ་དང་བྱང་སེམས་ཀྱི་འགོག་བདེན་

[064B] སྒྲིབ་གཉིས་མ་ལུས་པར་སྤངས་པའི་སངས་རྒྱས་ཀྱི་བྲལ་བ་དེ། སངས་རྒྱས་ཀྱི་རྣམ་དག་གི་མཚན་ཉིད། དེ་དང་སངས་རྒྱས་འཕགས་པའི་རྒྱུད་ཀྱི་འགོག་བདེན་གཉིས་དོན་གཅིག་ས་དགུ་ལ་ནི་ཆེན་པོ་ཡི། ཞེས་སོགས་ཀྱི་སྐབས་
སུ་སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། སངས་རྒྱས་ཀྱི་རྣམ་དག་ཤིན་ཏུ་བ་དང། ཉན་རང་གི་རྣམ་དག་ཤིན་ཏུ་བ་མ་ཡིན་པའི་ཁྱད་པར་འཐད་པ་ཡིན་ཏེ། ཐེག་ཆེན་གྱི་སྒོམ་ལམ་བར་ཆད་མེད་ལམ་ཆེན་
པོའི་ཆེན་པོ་སོགས་དགུ་པོ་དེ། རང་གི་ངོས་སྐལ་གྱི་སྤང་བྱར་གྱུར་པའི་སྒྲིབ་གཉིས་ཀྱི་དངོས་གཉེན་བར་ཆད་མེད་ལམ་གང་ཞིག། ཉན་ཐོས་ཀྱི་སྒོམ་ལམ་བར་ཆད་མེད་ལམ་ཆེན་པོའི་ཆེན་པོ་དགུ་པོ་དེ། རང་གི་ངོས་སྐལ་གྱི་
སྤང་བྱར་གྱུར་པའི་སྒྲིབ་གཉིས་ཀྱི་དངོས་གཉེན་བར་ཆད་མེད་ལམ་མ་ཡིན་པའི་ཕྱིར། གཉིས་པ་ལ་ཁ་ཅིག། ས་གཉིས་པའི་སྒོམ་ལམ་བར་ཆད་མེད་ལམ་དེ། བདེན་འཛིན་ཆེན་པོའི་ཆེན་པོའི་དངོས་གཉེན་བར་
ཆད་མེད་ལམ་ཡིན་པ་ནས་ས་བཅུ་པའི་བར་ཆད་མེད་ལམ་དེ། བདེན་འཛིན་ཆུང་ངུའི་ཆུང་ངུའི་དངོས་གཉེན་བར་ཆད་མེད་ལམ་ཡིན་ནོ། །ཟེར་ན། རང་གི་ངོས་སྐལ་གྱི་སྤང་བྱར་གྱུར་པའི་བདེན་འཛིན་
ཆེན་པོའི་ཆེན་པོའི་དངོས་གཉེན་བར་ཆད་མེད་ལམ་ཡིན་ན། བདེན་འཛིན་ཆེན་པོའི་ཆེན་པོའི་དངོས་གཉེན་ཡིན་དགོས་པར་ཐལ། ཁྱོད་ཀྱི་དམ་བཅའ་འཐད་པའི་

[065A]༄༅། །ཕྱིར། འདོད་ན། ས་དང་པོའི་སྒོམ་ལམ་བར་ཆད་མེད་ལམ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་གསལ་གཉིས་ཀ་གྲུབ་སྟེ། ཆོས་
ཅན་དེ་ཡིན་པའི་ཕྱིར། གཞན་ཡང་ས་བཅུ་པའི་ཡེ་ཤེས་ཡིན་ན་རྒྱུན་མཐའི་ཡེ་ཤེས་ཡིན་དགོས་པར་ཐལ། ས་བཅུ་པའི་བར་ཆད་མེད་ལམ་ཡིན་ན། རྒྱུན་མཐའི་བར་ཆད་མེད་ལམ་ཡིན་
དགོས་པའི་ཕྱིར། མ་གྲུབ་ན། དེར་ཐལ། ས་བཅུ་པའི་བར་ཆད་མེད་ལམ་དེ། རྒྱུན་མཐའི་བར་ཆད་མེད་ལམ་དེ། རྒྱུན་མཐའ་བར་ཆད་མེད་ལམ་ཡིན་པའི་ཕྱིར་
མ་གྲུབ་ན། དེ་ཆོས་ཅན། དེར་ཐལ། དེ་བདེན་འཛིན་ཆུང་ངུའི་དངོས་གཉེན་བར་ཆད་མེད་ལམ་ཡིན་པའི་ཕྱིར། རྟགས་ཁས། སྐབས་གཉིས་པའི་མཐའ་དཔྱོད་
བཤད་ཟིན་ཏོ།། །། དཔེ་མཛོད་ལས་འཁུར་དང། གཉིས་ཀྱིས་ཕྱི་ལོ་ ་  ལོར་དགའ་བྱང་དཔེ་མཛོད་ནས་པར་ཐེངས་
གཉིས་པར་པོད་གྲངས་ ་  ཐམ་པ་དཔར་བསྐྲུན་ཞུས་པ་འདིར་ཀྱང། མ་གྱུར་འགྲོ་བའི་གལ་རྐྱེན་ཀུན་ཞི་ནས། མཐུན་རྐྱེན་དགེ་ཚོགས་མཐའ་དག་འགྲུབ་པ་དང། མ་རྣམས་དོན་དུ་རྫོགས་པའི་སངས་རྒྱས་ཀྱི། གོ་འཕང་
དམ་པ་མྱུར་དུ་འཐོབ་གྱུར་ཅིག། །དགེའོ། སརྦ་མང་ལམ་