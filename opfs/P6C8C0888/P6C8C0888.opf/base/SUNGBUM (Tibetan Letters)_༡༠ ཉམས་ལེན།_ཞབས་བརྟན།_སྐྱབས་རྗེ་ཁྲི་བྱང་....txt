༄༅། །ཞབས་བརྟན་གསོལ་འདེབས་དང་མྱུར་བྱོན་སྨོན་ཚིག་གི་སྐོར་ཕྱོགས་གཅིག་ཏུ་བཀོད་པ་བཞུགས་སོ། །

[001A]༄༅། །ཨོཾ་སྭ་སྟི། གང་གི་མཚན་ཙམ་རྣ་བར་ལྷུང་བའི་མོད། །མཐར་བྱེད་གཡུལ་ངོ་འཇོམས་པའི་དགེ་མཚན་ཅན། །བླ་མ་ཚེ་དང་ཡེ་ཤེས་དཔག་མེད་
ལྷས། །དེང་འདིར་འཆི་མེད་ཚེ་ཡི་དངོས་གྲུབ་སྩོལ། །རྒྱ་ཆེན་ཕ་མཐའ་མི་མངོན་བློ་གྲོས་མཁར། །བཟང་པོའི་ཐུགས་བསྐྱེད་ཉི་མ་སྟོང་འབར་བས། །འགྲོ་བའི་མི་ཤེས་རྨོངས་མུན་
རབ་སེལ་བའི། །རྗེ་བཙུན་བླ་མ་བསྐལ་བརྒྱར་ཞབས་བརྟན་ཤོག་བློ་ཆེན་རྒྱལ་བའི་གཤེགས་ཤུལ་ལམ་བཟང་གནད། །ལེགས་པར་གསལ་ནས་མཐའ་ཡས་གདུལ་བྱ་རྣམས། །
ཀུན་ཤེས་མཆོག་རབ་ཞི་བའི་གྲོང་ཁྱེར་དུ། །ཁྲིད་པའི་ས་མཁན་ཆེན་པོ་ཞབས་བརྟན་ཤོག་མགོན་ཁྱོད་བདག་སོགས་གདུལ་བྱའི་དཔུང་གཉེན་དུ། །ཞབས་ཟུང་མི་འགྱུར་གཡུང་

[002A]༄༅། །དྲུང་ངོ་བོར་བརྟན། །ཟབ་དང་རྒྱ་ཆེའི་ཆོས་ཀྱི་བདུད་རྩིའི་ཆར། །ཆད་མེད་འབེབས་པའི་དགའ་སྟོན་རྒྱས་གྱུར་ཅིག་བསླུ་མེད་མཆོག་གསུམ་བདེན་
པའི་བྱིན་རླབས་དང། །སྣང་སྟོང་འགལ་མེད་གྲོགས་སུ་འཐད་པ་དང། །བདག་ཅག་ལྷག་བསམ་དག་པའི་བདེན་ཚིག་གིས། །སྨོན་པའི་དོན་ཀུན་ཡིད་བཞིན་འགྲུབ་གྱུར་ཅིག་ །།
 ཅེས་མདོ་སྔགས་བསྟན་པའི་གསལ་བྱེད་གངས་གླིང་སྐུ་ཞབས་བློ་བཟང་ཤེས་རབ་དཔལ་བཟང་པོའི་ཞབས་བརྟན་གསོལ་འདེབས་འདི་ཡང་ཞབས་གྲས་རྣམས་ནས་བསྐུལ་ངོར། དགའ་ཤར་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོས་སྦྱར་བའོ།། །།།
   ༈    །བཤད་སྒྲུབ་ཆོས་ཀྱི་རྒྱལ་མཚན་འཛིན་མཁས་པའི། །དཔལ་ལྡན་བླ་མ་འགྲོ་བའི་མིག་གཅིག་པུ། །མི་མངོན་དབྱིངས་ནས་བུ་ལ་

[002B] །སྐལ་བཟང་ཡིད་ཀྱི་པད་ཚལ་བཞད་པའི་གཉེན། །ཁྱོད་ཀྱི་གསང་གསུམ་ཉིན་མོར་བྱེད་པའི་དཔལ། །ཆོས་དབྱིངས་ནུབ་རིའི་ཕག་ཏུ་གཞོལ་གྱུར་ན། །བདག་ཅག་མུན་སེལ་འོད་
སྣང་སུ་ལ་རེ། །སྙིགས་དུས་སྐྱེ་བོས་བརླང་པོར་སྤྱོད་དོ་ཞེས། །རང་ཉིད་གཅིག་པུར་ཞི་བདེར་ཞུགས་མཛད་ན། །གྲངས་མེད་རྒྱལ་བའི་མདུན་སར་མཐའ་ཡས་འགྲོ། །སྒྲོལ་བའི་དམ་བཅའི་ཚིག་དེ་གང་
དུ་ཐལ། །སླར་ཡང་བདག་ཅག་གདུལ་བྱའི་ཀུན་དའི་ཚལ། །རྒྱས་ཕྱིར་དམིགས་མེད་ཐུགས་རྗེའི་ནམ་མཁའ་ལས། །དྲི་བྲལ་སྤྲུལ་སྐུའི་ཟླ་བ་གཞོན་ནུའི་འཛུམ། །མྱུར་བར་ཚེས་པའི་དགའ་སྟོན་སྩལ་དུ་
གསོལ། །མུ་མེད་རབ་འབྱམས་ཞིང་ན་བཞུགས་པ་ཡི། །རྒྱལ་དང་དེ་སྲས་སྲུང་མར་བཅས་པས་ཀྱང། །ཇི་ལྟར་སྨོན་པའི་དོན་རྣམས་མ་ལུས་པ། །མངོན་དུ་འགྱུར་བའི་བཀྲ་ཤིས་དམ་པ་སྩོལ།། །།
 ཅེས་པ་འདི་ནི་རྒྱལ་ཐང་བཀའ་འགྱུར་མཆོག་སྤྲུལ་རིན་པོ་ཆེ་དགོངས་པ་གཞན་དོན་དུ་གཤེགས་པར་མྱུར་བྱོན་གསོལ་འདེབས་འདི་འདྲ་ཞིག་དགོས་ཞེས་མཛོད་པ་ནས་བསྐུལ་ངོར་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོས་བྲིས་པའོ།།  །།
   ༈    མཚན་དཔེའི་འོད་སྣང་སྟོང་འབར་མཛེས་སྡུག་སྐུ། །དྲན་པའི་མོད་ལ་ཚེ་དང་ཡེ་ཤེས་ཀྱི། །དངོས་གྲུབ་འདོད་པ་འཇོ་བའི་དབང་གི་རྒྱལ། །བདེ་ལྡན་ཞིང་གི་མགོན་པོས་དགེ་ལེགས་

[003A]༄༅། །སྩོལ། །ངག་གི་དབང་ཕྱུག་བློ་བཟང་དགོངས་པའི་མཛོད། །ཕན་བདེའི་དཔྱིད་དུ་ཕྱེ་བའི་གྲགས་པ་དཀར། །རྒྱལ་སྲས་བྱེ་བའི་དབུས་ན་རབ་མཛེས་པ། །མཚན་ལྡན་རྗེ་
བཙུན་བླ་མ་ཞབས་བརྟན་ཤོག་ངག་དབང་བློ་ཆེན་རྒྱལ་བའི་ལུང་རྟོགས་ཀྱི། །བསྟན་པའི་ཁང་བཟང་མཐོན་པོའི་བ་གམ་རྩེར། །སྙན་པར་གྲགས་པའི་རྒྱལ་མཚན་འཛིན་པ་ལ། །ཟླ་མེད་དཔལ་ལྡན་བླ་མ་ཞབས་བརྟན་
ཤོག་སྐུ་ཚེ་འགྱུར་མེད་རྡོ་རྗེའི་གཤིས་སུ་བརྟན། །ཐོས་བསམ་སྒོམ་པའི་ཉམས་པ་ཞེས་མཐའ་རུ་སོན། །རྣམ་གསུམ་མཁས་པའི་བྱ་བས་བློ་བཟང་བསྟན། །རིས་མེད་གདུལ་བྱའི་དཔལ་དུ་གསལ་བྱེད་ཤོག་གང་ཞིག་
བརྟེན་ན་བསླུ་བ་མེད་པའི་སྐྱབས། །དཀོན་མཆོག་གསུམ་གྱི་བདེན་པའི་བྱིན་རླབས་དང། །བདག་ཅག་ལྷག་བསམ་དག་པའི་བདེན་ཚིག་གིས། །སྨོན་པའི་དོན་རྣམས་ཡིད་བཞིན་འགྲུབ་གྱུར་ཅིག་དཔལ་ལྡན་བླ་
མའི་རྣམ་པར་ཐར་པ་ལ། །སྐད་ཅིག་་་་སྐྱེ་བ་ཀུན་་་་ ཅེས་རྒྱལ་ཐང་བཀའ་འགྱུར་མཆོག་སྤྲུལ་རིན་པོ་ཆེ་ངག་དབང་བློ་བཟང་གྲགས་པ་རྒྱལ་མཚན་དཔལ་བཟང་པོའི་ཞབས་བརྟན་སྨོན་ཚིག་འདི་འདྲ་ཞིག་དགོས་ཞེས་ཕྱག་མཛོད་བློ་བཟང་ནས་བསྐུལ་ངོར་
ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོས་གཡར་ཕྲལ་ཙམ་དུ་རྒྱལ་ཐང་སུམ་རྩེན་གླིང་གི་གཙུག་ལག་ཁང་ཐོག་ཏུ་སྦྱར་བའོ།།  །།    ༈    བློ་ལྡན་སྐལ་བཟང་གདུལ་བྱའི་མཁའ་དབྱིངས་སུ། །འཕྲིན་ལས་ཉིན་བྱེད་འོད་བརྒྱ་

[003B] །རྣམ་མང་རྒྱལ་བའི་མཛད་པ་ཅིག་ཅར་དུ། །སྒྲུབ་མཁས་དཔལ་ལྡན་བླ་མར་གསོལ་བ་འདེབས། །ལུང་རྟོགས་ཡལ་ག་འབུམ་ཕྲག་གྲོལ་བའི་རྩེར། །ཀུན་ཕན་འབྲས་བུའི་ཁུར་གྱིས་རབ་དུད་ཅིང། །
བསྟན་འགྲོའི་ནགས་མཐའ་མཛེས་པའི་རྒྱན་གཅིག་པུ། །རྗེ་བཙུན་དཔག་བསམ་ལྗོན་པ་གང་དུ་ཐལ། །ཤེད་མ་བྱེ་བའི་བྱིས་པ་ཆུང་ངུ་དག་མྱ་ངམ་ཐང་དུ་མ་ཡིས་བོར་བ་བཞིན། །བདག་མར་རྩེ་གཅིག་མོས་པའི་བུ་སློབ་རྣམས། །
ཁྱོད་ཐུགས་སྙིང་རྗེའི་ཕྱག་གིས་འདོར་ཕོད་དམ། །དེས་ན་བདག་སོགས་སྐལ་ལྡན་བུང་བའི་ཁྱུ། །དམ་ཆོས་སྦྲང་རྩིའི་རོ་ཡིས་ཚིམ་པའི་སླད། །རྗེས་ཆགས་གསེར་གྱི་རྭ་བ་ཡངས་པོ་ནས། །མཆོག་སྤྲུལ་པད་དཀར་
གཞོན་ནུ་མྱུར་དུ་འཛུམ། །གང་ཞིག་བརྟེན་ན་བསླུ་བ་མེད་པའི་སྐྱབས། །རྒྱལ་སྲས་སྲུང་མར་བཅས་པའི་ཐུགས་རྗེ་དང། །རྟེན་ཅིང་འབྲེལ་འབྱུང་བདེན་པའི་ནུས་མཐུ་ཡིས། །སྨོན་པའི་དོན་ཀུན་གེགས་མེད་འགྲུབ་
གྱུར་ཅིག་ །། ཅེས་པ་འདི་ནི་ཡང་སྟེང་རྫེ་སྨད་རིན་པོ་ཆེ་རྗེ་བཙུན་བློ་བཟང་འཕྲིན་ལས་རྣམ་རྒྱལ་དཔལ་བཟང་པོ་དགོངས་པ་གཞན་དོན་དུ་གཤེགས་པར་བརྟེན། རྒྱར་མཆོག་སྤྲུལ་གྱིས་གཙོས་བུ་སློབ་ཐུན་མོང་ནས་མྱུར་བྱོན་གསོལ་འདེབས་འདི་འདྲ་ཞིག་དགོས་ཞེས་བསྐུལ་ངོར། ཁྲི་བྱང་སྤྲུལ་མིང་པ་བློ་བཟང་
ཡེ་ཤེས་བསྟན་འཛིན་རྒྱ་མཚོས་སུག་བྲིས་སུ་བགྱིས་པའོ།།  །།    ༈    རབ་མཛེས་མཐོང་ན་གྲོལ་བ་མཚན་དཔེའི་སྐུ། །ཟབ་དང་རྒྱ་ཆེའི་ཆོས་ཚུལ་འདོམས་པའི་གསུང། །ཇི་ལྟ་ཇི་སྙེད་གནས་ཀུན་གཟིགས་

[004A]༄༅། །པའི་ཐུགས། །ཚེ་མཐའ་ཡས་པའི་དཔལ་དེས་ཤིས་བརྩོལ། །བདག་ཅག་རྣམས་ཀྱི་ལེགས་བྱས་གསེར་གྱི་གཞིར། །དམིགས་མེད་ཐུགས་རྗེའི་རྩ་བ་རབ་བརྟན་ཅིང། །ལུང་
རྟོགས་འབྲས་བུའི་ཁུར་གྱིས་མཛེས་པ་ཡིས། །རྗེ་བཙུན་དཔག་བསམ་ལྗོན་པ་འཁྲུངས་འདི་རྨད། །ཚོགས་གཉིས་ནམ་མཁའ་དག་པའི་ཀློང་ཡངས་ནས། །བྱམས་བརྩེའི་ཆ་རྫོགས་མཛད་པ་བསིལ་བའི་ཟེར། །འབུམ་
ཕྲག་ལྷུང་བའི་སྐལ་ལྡན་ས་མོས་ཚལ། །དགེ་བའི་འཛུམ་པ་འཕེལ་བྱེད་ཞབས་བརྟན་ཤོག་གང་གི་ཐུགས་བསྐྱེད་ཟླ་བའི་མ་མ་ཆེའི། །འཕྲིན་ལས་རླབས་ཀྱི་ཕྲེང་བ་གཡོ་བའི་དབུས། །བདག་ཅག་སློབ་བུ་དྲ་བའི་རྐང་ལྡན་
རྣམས། །དགའ་བའི་མགྲིན་རྔ་བརྡུང་ཞིང་རྩེན་གྱུར་ཅིག་བླ་མ་ཡི་དམ་རྣམས་ཀྱི་བྱིན་རླབས་དང། །དམ་ཅན་ཆོས་སྐྱོང་སྲུང་མའི་འཕྲིན་ལས་ཀྱིས། །ཡིད་ལ་བརྣག་པའི་རེ་བའི་འབྲས་བུ་ཀུན། །འབད་པ་
མེད་པར་ལྷུན་གྱིས་འགྲུབ་གྱུར་ཅིག་ །། ཅེས་པ་འདི་ནི་དགེ་སློང་བློ་བཟང་འཕེལ་རྒྱས་ནས་རྟེན་བཅས་བསྐུལ་ངོར། ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོས་སྦྱར་བ། འདོད་དོན་ཡིད་བཞིན་འགྲུབ་པའི་རྒྱུར་གྱུར་ཅིག་འདི་རང་ལོ་བཅོ་ལྔའི་སྐབས་སུ་བརྩམས་གཤིས་
ལེགས་རྒྱུ་ཆེར་མི་འདུག་  །།    ༈    །ཨོཾ་སྭ་སྟི། རྒྱ་མཚོའི་རྡུལ་རྙེད་མཁའ་ཁྱབ་ཞིང་གི་དཔལ། །སྟོབས་བཅུ་མངའ་བ་

[004B] །ཐམས་ཅད་སྨོན་པའི་དབང་པོར་ཉེར་གསོལ་ན། །དོན་མཐུན་བདེན་པའི་དབྱངས་ཀྱིས་སྐྱོང་གྱུར་ཅིག་རྒྱ་ཆེན་བློ་གྲོས་དཀྱིལ་འཁོར་ཡོངས་རྫོགས་ཤིང། །མཁས་བཙུན་བཟང་པོའི་འོད་
དཀར་ཕྲེང་བ་ཅན། །ཀུན་མཁྱེན་ལམ་བཟང་རབ་གསལ་ཆོས་ཀྱི་རྗེ། །མཚུངས་མེད་སྨྲ་བའི་ཟླ་བ་ཁྱོད་ལ་འདུད། །ཁྱོད་ཀྱི་གཟུགས་སྐུ་མཚན་དཔེའི་དབང་པོའི་གཞུ། །ཆོས་དབྱིངས་ཀུན་གསལ་དབྱིངས་སུ་ཉེར་བསྡུས་
ཀྱང། །ད་དུང་སྔོན་གྱི་ཞལ་བཞེས་མ་བསྙེལ་བར། །མཆོག་སྤྲུལ་བདུད་རྩིའི་ལང་ཚོ་མྱུར་བར་སྟོན། །མདོ་སྔགས་གཞུང་བརྒྱར་མཁས་པའི་སྡོང་བུ་ལ། །སྡོམ་གསུམ་ཁྲིམས་ཀྱིས་བཙུན་པའི་འདབ་སྟོང་གྲོལ། །
བཟང་པོའི་ལྷག་བསམ་སྦྲང་རྩིའི་ཟིལ་མངར་ཅན། །མཆོག་སྤྲུལ་པད་དཀར་འཛུམ་ཞལ་མྱུར་དུ་ཕྱེས། །བཅུ་ཕྲག་རིག་གནས་མང་ཐོས་མཁའ་དབྱིངས་སུ། །བསམ་སྒོམ་ཤེས་རབ་ཆུ་ཡི་ལྕིད་ཀྱིས་ནོན། །འཆད་
རྩོད་རྩོམ་པའི་སྒྲ་བརྒྱ་དགོད་པ་ཡི། །ངོ་མཚར་སྤྲུལ་སྐུའི་ཆར་སྤྲིན་མྱུར་བར་དཀྲིགས། །སྐུ་ཚེ་མི་འགྱུར་རྡོ་རྗེའི་གཤིས་སུ་བརྟན། །རླབས་ཆེན་མཛད་འཕྲིན་གོང་མའི་རྗེས་སུ་བསྙེགས། །བདག་ཅག་པུ་སློབ་དམ་
ཚིག་གཙང་མ་ཡིས། །ཁྱོད་མཉེས་བགྱིད་པའི་སྐལ་བཟང་མྱུར་ཐོབ་ཤོག་རབ་འབྱམས་སྲས་བཅས་རྒྱལ་བའི་བྱིན་མཐུ་དང། །ཆོས་ཉིད་རྟེན་ཅིང་འབྲེལ་འབྱུང་མི་བསླུའི་སྟོབས། །དམ་ཅན་ཆོས་སྐྱོང་སྲུང་མའི་

[005A]༄༅། །འཕྲིན་ལས་ཀྱིས། །སྨོན་པའི་དོན་ཀུན་ཡིད་བཞིན་འགྲུབ་གྱུར་ཅིག་ །། ཅེས་པ་འདི་ཡང་འབྲོག་རི་པོ་ཆེ་དགའ་ལྡན་རྣམ་པར་རྒྱལ་བའི་གླིང་གི་ཤར་རྩེའི་མཁན་ཁྲིར་ལན་གཉིས་སུ་ཕེབས་ཤིང། སྐུ་ཚེའི་སྨད་དུ་
རྩེ་གཅིག་སྒྲུབ་ལ་གཞོལ་ཏེ་ཐུན་བཞིའི་རྣལ་འབྱོར་ཆག་མེད་དུ་བསྐྱངས་པ་སོགས་ཐོས་བསམ་སྒོམ་གསུམ་ལ་མ་བྲལ་བའི་རྣམ་ཐར་ཅན་ཕུ་ཁང་མཁན་ཟུར་རིན་པོ་ཆེ་བློ་བཟང་མཁྱེན་རབ་དཔལ་བཟང་པོའི་ཞལ་སྔ་ནས་ལྕགས་སྦྲུལ་ཟླ་་ཚེས་་ཉིན་དགོངས་པ་ཆོས་དབྱིངས་སུ་ཐིམ་སྐབས། གང་གི་ཞབས་འབྲིང་པ་ཉག་སྡེ་ལས་
འཛིན་བློ་བཟང་དངོས་གྲུབ་ནས་མྱུར་བྱོན་གསོལ་འདེབས་ཤིག་དགོས་ཞེས་བསྐུལ་བའི་ངོར། ཁྲི་བྱང་སྤྲུལ་མིང་པས་ཟླ་་ཚེས་་རྗེ་བཙུན་བླ་མ་དམ་པ་དེ་ཉིད་འོད་གསལ་ཆོས་སྐུའི་ཐུགས་དམ་ལས་བཞེངས་པའི་ཉིན་སྦྱར་བ་སྨོན་པ་ཡིད་བཞིན་འགྲུབ་པར་གྱུར་ཅིག་  །།
   ༈    བྱིན་རླབས་བདུད་རྩིའི་ཟེགས་མ་ཕྲ་མོས་ཀྱང། །མཐར་བྱེད་ཚ་གདུང་སེལ་བའི་འོད་དཀར་ཅན། །ཚེ་སྦྱིན་ཡིད་འཕྲོག་སྟོན་ཀའི་རི་དྭགས་འཛིན། །འཆི་མེད་གྲུབ་པའི་ལང་ཚོས་སྲིད་འདི་སྲུངས། །
ལུང་རྟོགས་བསྟན་པ་འཛིན་ལ་ངག་གི་དབང། །བློ་ལྡན་སྐལ་བཟང་དགའ་བསྐྱེད་ལེགས་བཤད་གཏེར། །རྒྱལ་བའི་གདུང་འཚོ་བ་མཚན་ལྡན་སྤྲུལ་པའི་གར། །བསྟན་དང་འགྲོ་བའི་ཉེར་འཚོར་ཞབས་བརྟན་ཤོག་ཟབ་
དོན་འཆད་པས་བསྟན་པའི་སྙིང་པོ་འཛིན། །རྩོད་ངག་རིག་པའི་དབང་ཕྱུག་ཆོས་གྲགས་བཞིན། །བློ་གྲོས་སྤྲིན་བཟང་རྩོམ་པའི་གྲུ་ཆར་འབེབས། །རྒྱལ་སྲས་མཚན་དཔེའི་ངོ་མཚར་ཞབས་བརྟན་ཤོག་དྲི་བྲལ་རྣམ་

[005B] །གཞུང་ལུགས་མང་ཐོས་འདབ་སྟོང་གེ་སར་ངོམས། །འཆད་རྩོད་རྩོམ་པའི་སྦྲང་རྩིའི་ཟིལ་མངར་ཅན། །སྐལ་བཟང་བུང་བའི་གསོས་སུ་བརྟན་གྱུར་ཅིག་ཐུགས་བསྐྱེད་མ་ལ་ཡ་ཡི་སྐྱེད་
ཚལ་ལས། །གསང་གསུམ་དཔལ་གྱི་དུམ་བུའི་འཁྲི་ཤིང་གི་རླབས་ཆེན་མཛད་པའི་ཡལ་ག་འབུམ་དཀྲིགས་པས། །དགེ་ལེགས་གྲིབ་བསིལ་རྟག་ཏུ་འབེབས་གྱུར་ཅིག་སླུ་མེད་བླ་མ་ཡི་དམ་མཆོག་གསུམ་དང། །
དམ་ཅན་ཆོས་སྐྱོང་སྲུང་མའི་འཕྲིན་ལས་ཀྱིས། །བདག་གི་སྨོན་པའི་དོན་ཀུན་བདེ་བླག་ཏུ། །མྱུར་འགྲུབ་བཀྲ་ཤིས་སྣང་བས་ཁྱབ་གྱུར་ཅིག་ །། ཅེས་པ་འདི་ཡང་བསྟན་པའི་གསལ་བྱེད་ཨ་ཙ་སྤྲུལ་སྐུ་བསྟན་འཛིན་ངག་དབང་བློ་བཟང་རྒྱལ་མཚན་
གྱི་གྱི་ཞབས་བརྟན་གསོལ་འདེབས་འདི་འདྲ་ཞིག་དགོས་ཞེས་གང་གི་མཛོད་པ་ལས་བྱེད་མགྲིན་གཅིག་ནས་ལྷ་རེག་རིན་ཆེན་གཉིས་པའི་ཚམ་བུ་བཅས་བསྐུལ་ངོར་སྐྱབས་མགོན་སྲིད་སྐྱོང་ཡོངས་འཛིན་སྟག་བྲག་རིན་པོ་ཆེ་ནས་རྩལ་གྱུར་བྲིས།།  །།    ༈   
ཀུན་གྱི་རྩ་བ་བླ་མ་དང། །ཡབ་གཅིག་སྨྲ་བའི་ཁྱུ་མཆོག་ཙོང་ཁ་པ། །སྲས་དང་སློབ་མར་བཅས་པའི་ཞབས་སེན་ལ། །རྟག་ཏུ་དྭང་བའི་སེམས་ཀྱིས་ཕྱག་འཚལ་ལོ། །དངོས་སུ་བཤམས་དང་ཡིད་ཀྱི་སྤྲུལ་པའི་རྫས།།
བསམ་ཡས་མཆོད་པའི་སྤྲིན་གྱི་ཕུང་པོ་དང། །ཁྱད་པར་གསེར་ཞུན་ལུང་དང་རྟོགས་པ་ལ། །ཐོས་བསམ་སྒོམ་དང་འཆད་པས་དགྱེས་པ་བསྐྱེད། །ཐོག་མ་མེད་ནས་གཞི་ལམ་འབྲས་བུ་དང། །ཕ་མ་རིགས་དྲུག་

[006A]༄༅། །ནམ་མཁའི་མཐའ་མཉམ་ལས། །སྒྲིབ་པར་གྱུར་པའི་དངོས་པོ་ཅི་བསགས་པ། །སྙིང་གི་ཁོང་ནས་འཆགས་ཤིང་སྡོམ་སེམས་ནོད། །སངས་རྒྱས་ཀུན་དངོས་འཇམ་
མགོན་ཆོས་ཀྱི་རྗེ། །བློ་བཟང་རྒྱལ་བ་རྒྱལ་སྲས་བྱེ་བའི་དཔལ། །དགེ་ལྡན་བཀའ་བརྒྱུད་གསེར་རིའི་ཕྲེང་བ་དང། །དམ་པ་རྣམས་ཀྱི་མཛད་ལ་ཡི་རང་ངོ། །གང་ཞིག་འབར་བས་རྨོངས་པའི་མུན་འཇོམས་ཤིང། །ཕན་དང་
བདེ་བའི་ཆུ་གཏེར་འཕེལ་འགྱུར་བ། །ལེགས་གསུང་ཟླ་བ་སྲིད་པའི་སྒྲོན་མེ་ཡི། །འོད་སྣང་མཛོད་ཅེས་འགྲོ་བའི་མགོན་ལ་བསྐུལ། །རྐང་གཉིས་གཙོ་བོ་སྟོན་པ་ལྷ་ཡི་ལྷ། །ཕྱོགས་བཅུར་བཞུགས་པའི་བདེར་གཤེགས་
སྲས་དང་བཅས། །འཁོར་བའི་དུག་མཚོ་མ་བཅིལ་དེ་སྲིད་དུ། །མཚན་དཔེའི་མཛེས་སྡུག་བསྡུ་བ་མེད་པར་གསོལ། །དེ་ལས་ཐོབ་པའི་དགེ་བ་དྲི་མ་མེད། །གངས་རིའི་ཏོག་དང་དུང་གི་འཕྲོས་འདྲ་བས། །མུ་
མཐའ་བྲལ་བའི་མ་རྣམས་བདེ་ཞིང་སྐྱིད། །ཕན་མཛད་དམ་པའི་བཞེད་དགོངས་འགྲུབ་གྱུར་ཅིག་བདག་ཀྱང་ཡང་སྲིད་ཀུན་ཏུ་དལ་བའི་རྟེན། །རིགས་རུས་གཟུགས་དང་དབང་ཕྱུག་ཚིག་བཙན་སོགས། །མཐོ་
རིས་འབྱོར་པ་མ་ཚང་མེད་པ་ཅན། །གཅིག་ནས་གཅིག་ཏུ་རྒྱུད་པས་མཛེས་གྱུར་ཅིག་དེ་དག་ཏུ་ཡང་བློ་བཟང་རྒྱལ་བའི་བསྟན། །ལེགས་པར་བཤད་པའི་འོ་མཚོ་འདིར་ཞུགས་ནས། །རྒྱལ་ཀུན་དགོངས་པ་མ་

[006B] །མཐའ་ཡས་འགྲོ་བའི་རེ་སྐོང་ཉིད་གྱུར་ཅིག་དེ་ལས་བདུད་རྣམས་ཟུག་རྔུ་ལྡང་བྱེད་པ། །རྨད་བྱུང་ཐེག་པ་མཆོག་གི་བཞོན་པ་ཡིས། །རིང་པོར་མི་ཐོགས་ཀུན་ཏུ་འོད་ཀྱིས། །མཁའ་ལ་ལྡིང་
བའི་འཕྲུལ་གྱིས་གནོན་གྱུར་ཅིག་ཁྱད་པར་གངས་རིའི་མགོན་པོ་མིག་མི་འཛུམ། །ཐུབ་བསྟན་རྒྱ་མཚོ་བསྐལ་བརྒྱར་མི་གཡོ་ཞིང། །ཡིད་འཕྲོག་མཛད་པའི་ཆ་ཤས་གཅིག་གིས་ཀྱང། །འཇིག་རྟེན་མ་ལུས་དགེ་བའི་
རྒྱུར་གྱུར་ཅིག་ །། ཅེས་ཡང་དག་པའི་དོན་ལ་སྨོན་པ་ངེས་ལེགས་གྲོང་དུ་བསུ་བའི་ཤིང་རྟ་ཞེས་བྱ་བ་འདི་ནི། རིགས་པ་སྨྲ་བ་རྡོ་བསམ་དགེ་བཤེས་བློ་བཟང་ཡེ་ཤེས་ནས་བསྐུལ་ངོར། ས་གསུམ་ན་འགྲན་པའི་ཟླ་ཐམས་ཅད་དང་བྲལ་བའི་སྨྲ་བའི་ཁྱུ་མཆོག་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་སློབ་བརྒྱུད་
དུ་སྐྱེས་པའི་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོས་གཡར་ཕྲལ་དུ་སྦྱར་བའི་དུས་ནི་རང་ལོ་བཅོ་བརྒྱད་པ་ས་རྟ་ལོའི་ཆོ་འཕྲུལ་ཟླ་བའི་ཚེས་དགེ་བ་ལའོ།།  །།    ༈   
ཚིག་ཅེས་བྱ་བ་བཞུགས་སོ།། ལྷུན་གྲུབ་འོག་མིན་ཆོས་ཀྱི་ཕོ་བྲང་ནས། །མཁའ་ཁྱབ་དག་པ་རབ་འབྱམས་འཁོར་ལོའི་སྤྲིན། །སྤྲོ་ཞིང་བསྡུ་མཛད་བདེ་མཆོག་རྡོ་རྗེ་ཆོས། །བཀའ་དྲིན་གསུམ་ལྡན་རྩ་བའི་
བླ་མ་ལ། །ཤུགས་དྲག་སྙིང་ནས་གུས་པས་གསོལ་འདེབས་ན། །བློ་བཟང་རིང་ལུགས་ཕྱོགས་མཐར་སྤེལ་བའི་གཉེན། །འཁོར་ལོའི་མགོན་པོ་ངག་དབང་སྐལ་བཟང་གི་སྐུ་ཚེའི་བར་ཆད་བཟློག་པར་བྱིན་

[007A]༄༅། །གྱིས་རློབས། །རྣམ་ཀུན་མཆོག་ལྡན་ཨེ་དབྱིངས་ཕྱག་རྒྱ་ཆེ། །འཇོ་སྒེག་མཚན་དཔེར་རྫོགས་པའི་རྣལ་འབྱོར་མ། །གྲུབ་པའི་དབང་ཕྱུག་ནཱ་རོ་ཏ་པའི་ཞབས། །
མཆོག་གི་སར་གཤེགས་ཕམ་མཐིང་སྐུ་མཆེད་ལ། །ཤུགས་དྲག་་བློ་བཟང་རིང་ལུགས་་འཁོར་ལོའི་མགོན་པོ་་སྐུ་ཚེའི་བར་ཆད་་ཀློག་སྐྱ་ཤེས་རབ་བརྩེགས་དང་བློ་གྲོས་གྲགས་
ས་ཆེན་ཀུན་སྙིང་རྗེ་བཙུན་བསོད་ནམས་རྩེ། །གྲགས་པ་རྒྱལ་མཚན་ས་པཎ་ཀུན་དགའི་མཚན། །འགྲོ་བའི་མགོན་པོ་ཆོས་རྒྱལ་འཕགས་པ་ལ། །ཤུགས་དྲག་་བློ་བཟང་རིང་ལུགས་་འཁོར་ལོའི་མགོན་
པོ་་སྐུ་ཚེའི་བར་ཆད་་ཞང་སྟོན་དཀོན་དཔལ་ན་བཟའ་བྲག་ཕུག་པ། །བསོད་ནམས་རྒྱལ་མཚན་ཆོས་རྗེ་ཡར་ཀླུང་པ། །མཁན་ཆེན་རྒྱལ་མཆོག་འཇམ་དབྱངས་ནམ་མཁའ་དང། །བདག་ཆེན་བློ་གྲོས་
རྒྱལ་མཚན་དཔལ་བཟང་ལ། །ཤུགས་དྲག་་བློ་བཟང་་འཁོར་ལོའི་་སྐུ་ཚེའི་་རྡོ་རིང་ཀུན་བཟང་ཆོ་ཀྱི་ཉི་མ་དང། །ཚར་ཆེན་བློ་གསལ་འཇམ་དབྱངས་མཁྱེན་བརྩེའི་དབང། །བསླབ་
གསུམ་རྒྱལ་མཚན་དབང་ཕྱུག་རབ་བརྟན་དཔལ། །བསོད་ནམས་མཆོག་ལྡན་མཁན་ཆེན་ཞྭ་ལུ་བར། །ཤུགས་དྲག་་བློ་བཟང་་འཁོར་ལོའི་་སྐུ་ཚེའི་་མཁྱེན་རབ་བྱམས་པ་ངག་དབང་ལྷུན་

[007B] །རྨོར་ཆེན་ཆོས་རྗེ་གནས་གསར་ཀུན་དགའ་ལེགས། །བློ་གསལ་ཕུན་ཚོགས་བསྟན་འཛིན་འཕྲིན་ལས་ཞབས། །བཀའ་འགྱུར་བླ་མ་དགའ་ལྡན་བསྟན་འཛིན་ལ། །ཤུགས་དྲག་་བློ་བཟང་་འཁོར་ལོ་་
སྐུ་ཚེའི་་འགྲོ་བའི་འདྲེན་མཆོག་དགའ་ལྡན་དར་རྒྱས་དང། །མཁས་གྲུབ་ཆེན་པོ་དྷརྨ་བྷ་དྲའི་ཞབས། །ཟབ་གསང་མཛོད་འཛིན་བློ་བཟང་ཆོས་འཕེལ་དཔལ། །རྣལ་འབྱོར་དབང་ཕྱུག་བློ་བཟང་བཟོད་པ་ལ། །
ཤུགས་དྲག་་བློ་བཟང་་འཁོར་ལོའི་་སྐུ་ཚེའི་་ཐོག་མཐའ་དབུས་མེད་ཀུན་ཁྱབ་བརྗོད་བྲལ་དང། །རོ་མཉམ་ལྷན་སྐྱེས་འོད་གསལ་རྡོ་རྗེའི་ཁམས། །ངོ་མཚར་མཛེས་སྡུག་མཆོག་གི་དགའ་མའི་
གཟུགས། །ལྷག་པའི་ལྷ་མཆོག་རྡོ་རྗེའི་རྣལ་འབྱོར་མར། །ཤུགས་དྲག་་བློ་བཟང་་འཁོར་ལོའི་་སྐུ་ཚེའི་་ས་གསུམ་འདི་ན་གང་གི་མཚན་ཙམ་ཡང། །བགྲང་ཡས་བསྐལ་པར་རྙེད་དཀའི་རྒྱུད་
སྡེའི་བཅུད། །སངས་རྒྱས་ལས་ཀྱང་དཀོན་པའི་གདམས་པ་མཆོག་རྡོ་རྗེ་བཙུན་མོའི་ལུང་གི་དམ་ཆོས་ལ། །ཤུགས་དྲག་་བློ་བཟང་་འཁོར་ལོའི་་སྐུ་ཚེའི་་ཆོས་ཀྱི་འཁོར་ལོའི་བདེ་བའི་བཅུད་ཆགས་
པའི༑ ༑རིགས་བཞིའི་ཌཱ་ཀི་སུམ་ཅུ་རྩ་གཉིས་སོགས། །མྱུར་བའི་ཤུགས་ཀྱིས་སྒྲུབ་ལ་མཆོག་རྩོལ་བའི། །གྲངས་མེད་དཔའ་བོ་མཁའ་འགྲོའི་ཚོགས་རྣམས་ལ། །ཤུགས་དྲག་་བློ་བཟང་་འཁོར་

[008A]༄༅། །ལོའི་་སྐུ་ཚེའི་་དྲན་པའི་མོད་ལ་ཕྱི་ནང་བར་གཅོད་ཀུན། །དབྱིངས་སུ་བཟློག་མཛད་མཐུ་སྟོབས་རྫུ་འཕྲུལ་ཅན། །བཀའ་ཉན་གུར་ཞལ་ཞིང་སྐྱོང་ཡབ་ཡུམ་སོགས། །
དམ་ཅན་རྡོ་རྗེའི་ཆོས་སྲུང་ཚོགས་རྣམས་ལ། །ཤུགས་དྲག་་བློ་བཟང་་འཁོར་ལོའི་་སྐུ་ཚེའི་་ཕྱོགས་བཅུའི་ཞིང་ན་རྡོ་རྗེ་ཅིང་ཅིང་
མོས་པས་རིམ་གཉིས་བཟླས་བརྗོད་ལ། །གུས་བརྩོན་ཚིག་ཙམ་འཛིན་པ་ཡན་ཆད་ལ། །ཤུགས་དྲག་་བློ་བཟང་་འཁོར་ལོའི་་སྐུ་ཚེའི་་གང་ཐུགས་བདེ་ཆེན་གཅིག་པུའི་རྣམ་རོལ་ལས། །ཡོངས་ཤར་
བྱང་ཆུབ་ཕྱོགས་ཀྱི་བཀོད་པ་ནི། །ངོ་མཚར་རྡུལ་རྙེད་རྒྱ་མཚོར་འབྱམས་ཀླས་པའི། །རྟེན་དང་བརྟེན་པར་ཤར་བའི་དཀྱིལ་འཁོར་ལ། །ཤུགས་དྲག་སྙིང་ནས་གུས་པས་གསོལ་འདེབས་ན། །བློ་བཟང་རིང་ལུགས་
ཕྱོགས་མཐར་སྤེལ་བའི་གཉེན། །འཁོར་ལོའི་མགོན་པོ་ངག་དབང་སྐལ་བཟང་གི་སྐུ་ཚེའི་བར་ཆད་བཟློག་པར་བྱིན་གྱིས་རློབས། །དེ་ལྟར་རྒྱལ་བ་ཀུན་ཡུམ་རྣལ་འབྱོར་མའི། །རྩ་བརྒྱུད་བླ་མ་ཡི་དམ་ཆོས་སྲུང་སོགས་
ཕུལ་བྱུང་སྐྱབས་ཀྱི་དམ་པ་མཆོག་རྣམས་ལ། །ཟོལ་མེད་སྙིང་ནས་གུས་པས་གསོལ་འདེབས་ན། །འཁྲུལ་བྲལ་བློ་བཟང་རྒྱལ་བསྟན་དུས་མཐའ་འདིར། །ལྷག་པར་སྤེལ་བའི་སྙིང་སྟོབས་དམ་བཅའི་ཁུར། །འདེགས་

[008B] །འགྲོ་བའི་བླ་མ་ཆེན་པོ་ཞབས་བརྟན་ཤོག་ཆོས་སྐུའི་ཀློང་དུ་སྐྱེ་འཆི་ཀུན་བཅོམ་པའི། །གསང་གསུམ་འགག་མེད་རྡོ་རྗེའི་སྙིང་པོའི་རླབས། །སྲིད་ཞིའི་མཆོད་སྡོང་གཅིག་པུར་ལྷུན་ཆགས་
པའི༑ ༑ངོ་མཚར་ཀུན་ཁྱབ་རྒྱུན་ཆད་མེད་པར་ཤོག་རིང་ནས་ཡིད་ལ་བརྣག་པའི་རེ་བའི་དོན། །འདི་དང་བར་དོ་སྐྱེ་བའི་ཕྲེང་བ་རུ། །བདེ་ལེགས་རྩ་བ་དམ་པའི་མགོན་པོ་ཡིས། །ནམ་ཡང་འབྲལ་མེད་རྗེས་སུ་འཛིན་
པར་ཤོག་མི་ཤེས་བག་མེད་ཉོན་མོངས་དབང་གྱུར་པས། །སྒོ་གསུམ་སྡིག་ལྟུང་སྤྱི་དང་ཁྱད་པར་དུ། །བཤེས་ལ་ལོག་པར་སྒྲུབ་པའི་ལས་ངན་ཀུན། །མྱུར་སྦྱངས་དམ་པའི་སྣོད་དུ་རུང་བར་ཤོག་སྣང་གྲགས་དྲན་
རིག་ཕྱི་ནང་བླ་མ་ཡི། །གསང་གསུམ་རྡོ་རྗེའི་རོལ་པར་ལེགས་ཤར་ནས། །བྱིན་རླབས་སྲོག་གི་རྩ་བ་བརྟན་པ་ལས། །སྐུ་གསུམ་རང་ཞལ་མི་རིང་མཇལ་བར་ཤོག་མདོར་ན་འདིས་མཚོན་ལེགས་བྱས་བསྡོམས་པའི་
མཐུས། །ཁྱབ་བདག་བླ་མ་མཆོག་གི་གསང་བ་གསུམ། །འགྱུར་མེད་རྡོ་རྗེའི་ཆོས་སུ་བརྟན་པ་སོགས། །སྨོན་པའི་དོན་ཀུན་ཡིད་བཞིན་འགྲུབ་པར་ཤོག་ །། ཅེས་འཇམ་མགོན་རྒྱལ་བ་གཉིས་པའི་བསྟན་པ་རིན་པོ་ཆེ་སྙིགས་མའི་དུས་འདིར་ཕྱོགས་
དང་ཕྱོགས་སུ་སྤེལ་བ་ལ་རླབས་པོ་ཆེའི་ཐུགས་བསྐྱེད་ཀྱི་མཐུ་དུས་སུ་སྨིན་པའི་གསུམ་ལྡན་རྡོ་རྗེ་འཛིན་པ་ཆེན་པོ་གྲོ་མོ་བླ་མ་རིན་པོ་ཆེ་ངག་དབང་སྐལ་བཟང་དཔལ་བཟང་པོའི་ཞལ་སྔ་ནས་ཀྱི་ཚུལ་བསྟན་སྐུ་ཚེའི་བར་ཆད་ཞི་ཞིང་ཞབས་པད་བརྟན་པའི་སླད་རྗེ་བཙུན་རྡོ་རྗེ་རྣལ་འབྱོར་མའི་རྩ་བརྒྱུད་ཀྱི་བླ་མ་ཡི་དམ་སོགས་སྐྱབས་ཡུལ་

[009A]༄༅། །རྣམས་ལ་གསོལ་བ་འདེབས་པའི་ཚིགས་སུ་བཅད་པ་འདི་འདྲ་ཞིག་དགོས་ཞེས་དད་བརྩོན་ལྷག་བསམ་མ་སྨད་པ་གྲོ་ཆོས་བློ་བཟང་མགོན་པོ་ལགས་ནས་ལྷ་རེག་རིན་ཆེན་གཉིས་པའི་ཚོམ་བུ་བཅས་ནན་ཆེར་བསྐུལ་བ་དོན་ཡོད་པར་བྱ་བའི་ཕྱིར་དང། རང་ཉིད་ཀྱང་མགོན་
པོ་གང་ལ་མཆོག་ཏུ་དད་པས་མཚམས་སྦྱར་ཏེ། ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོར་འབོད་པས། ཆུ་སྤྲེལ་ཐ་སྐར་ཟླ་བའི་ཚེས་བཅུ་ཉིན་རྫོགས་པར་སྦྱར་བ་རྗེ་བཙུན་བླ་མའི་ཞབས་པད་སྲིད་མཐར་བརྟན་པའི་རྒྱུར་གྱུར་ཅིག་  །།
   ༈   ། ཨོཾ་སྭ་སྟི། རིགས་གསུམ་མཚན་དཔེའི་སྒྱུ་འཕྲུལ་ཙོང་ཁ་པ། །དབྱིངས་ཀྱི་ཡུམ་ཆེན་རྡོ་རྗེ་ཕག་མོ་སོགས། །སྐྱབས་ཡུལ་རབ་འབྱམས་ཞིང་
གི་རྡུལ་སྙེད་ཀྱིས། །བདག་སོགས་ཡིད་ཀྱི་རེ་བ་འགྲུབ་པར་མཛོད། །ངག་གི་འདོད་འཇོ་འཇམ་མགོན་རྒྱལ་བའི་དབང། །མཐའ་ཡས་གདུལ་བྱའི་སྐལ་བར་མཚམས་པའི་སྐུར། །ཡོངས་བཞེངས་མཁས་བཙུན་
བཟང་པོའི་རྣམ་ཐར་ཅན། །རྗེ་བཙུན་བླ་མའི་ཞབས་ལ་གསོལ་བ་འདེབས། །མང་ཐོས་གདམས་པར་ཤར་བའི་མན་ངག་ལ། །དབང་འབྱོར་ལེགས་བཤད་དྲི་ཟའི་རྒྱུད་ཀྱི་གླུས། །སྐལ་བཟང་ཐེག་མཆོག་ཀུན་
དགའི་དུས་སྟོན་ཆེར། །འགོད་མཁས་རྗེ་བཙུན་བླ་མར་གསོལ་བ་འདེབས། །ཕན་བདེ་བདུད་རྩིའི་ཐེགས་འཕྲེང་འབུམ་འཛག་པའི། །མཚུངས་མེད་བཤེས་གཉེན་སྨྲ་བའི་ཟླ་བ་ཁྱོད། །ཞི་བདེ་ཆུ་འཛིན་ཕག་ཏུ་

[009B] །ཐུབ་བསྟན་ཀུ་མུད་དགའ་ཚལ་སུ་ཡིས་སྐྱོང། །བློ་བཟང་བསྟན་པའི་རྒྱལ་མཚན་སུ་ཞིག་འཛིན། །མཐའ་ཁོབ་མུན་སེལ་སྣང་བ་སུ་ཡིས་སྦྱིན། །ཐར་འདོད་སྐྱེ་བོའི་ས་མཁན་སུ་ལ་རེ། །ཉམ་ཐག་
བདག་ཅག་བློ་གཏད་སུ་ལ་འཆའ། །སྔོན་ཚེ་བགྲང་ཡས་རྒྱལ་དང་དེ་སྲས་རྣམས། །དབང་དུ་གསོལ་ནས་སེམས་ཅན་གཅིག་ཙམ་གྱི། །དོན་སླད་བསྐལ་པའི་ཕྱི་མཐར་གནས་དགོས་ཀྱང། །སྐྱོ་མེད་བརྩོན་པར་
དམ་བཅའི་དོན་དགོངས་ལ། །ཚོགས་གཉིས་རྣམ་པར་ཡངས་པའི་རྒྱ་མཚོ་ལས། །བསྐྱེད་བསྲིངས་གཟུགས་སྐུ་པད་དཀར་འདབ་བརྒྱའི་ལྗོན། །དགེ་ལེགས་སྦྲང་རྩིའི་ཟིལ་མངར་རྟག་འཇོ་བ། །སྐལ་བཟང་བུང་བའི་
གསོས་སུ་མྱུར་བར་འཛུམ། །མང་ཐོས་ལུང་གི་ལུས་སྟོབས་རབ་རྒྱས་ཤིང། །ཉམས་དང་རྟོགས་པའི་མྱོས་བུམ་མངོན་པར་མཐོ། །དོན་ལྡན་འཕྲིན་ལས་རབ་དཀར་མཆེ་བས་བརྗིད། །ཡང་སྤྲུལ་སྤོས་ཀྱི་གླང་པོ་མྱུར་
བྱོན་ཤོག་རྨད་བྱུང་ཐོས་བསམ་སྒོམ་པའི་རྩ་བ་བརྟན། །འཆད་རྩོད་རྩོམ་པའི་མེ་ཏོག་འབུམ་དུ་དཀྲིགས། །ཀུན་ཕན་ཡལ་འདབ་ཕྱོགས་ཀྱི་བླ་རེ་བྲེས། །མཆོག་སྤྲུལ་ཡོངས་འདུའི་འཁྲི་ཤིང་མྱུར་བྱོན་ཤོག་
གསང་གསུམ་འཛད་མེད་ངོ་མཚར་འཁོར་ལོའི་སྤྲིན། །རྣམ་རོལ་མཚན་དཔེ་རྒྱ་མཚོའི་སྐུར་བཞེངས་པའི། །དགེ་མཚན་ཀུན་ཁྱབ་འགྲོ་བའི་ཉེར་མཚོའི་དཔྱིད། །བློ་བཟང་བསྟན་པའི་དཔལ་དུ་སྨིན་གྱུར་ཅིག་

[010A]༄༅། །དཔོན་སློབ་འདུས་པའི་ཚོམ་བུ་ཆབས་ཅིག་པར། །མི་འབྲལ་དམ་ཚིག་གཙང་མའི་བརྟུལ་ཞུགས་ཀྱིས། །བསྟན་འགྲོའི་ཕན་བདེ་རླབས་ཆེན་སྐྱོང་བ་ཡི། །སྐལ་བཟང་ནམ་
ཡང་མི་ནུབ་རྒྱས་གྱུར་ཅིག་བླ་མ་ཡི་དམ་དམ་ཅན་རྒྱ་མཚོ་དང། །ཀུན་ཁྱབ་ཆོས་དབྱིངས་སྤྲོས་བྲལ་ཟབ་མོའི་མཐུ། །བདག་ཅག་དད་དམ་གཙང་མའི་བདེན་མཐུ་ཡིས། །སྨོན་པའི་དོན་ཀུན་ཡིད་བཞིན་འགྲུབ་གྱུར་
ཅིག་ །། ཅེས་པ་འདི་ཡང་གྲོ་མོ་དགེ་བཤེས་རིན་པོ་ཆེ་ངག་དབང་སྐལ་བཟང་ཞེས་རྗེ་བླ་མ་ཙོང་ཁ་པ་ཆེན་པོའི་བསྟན་པ་རིན་པོ་ཆེ་དུས་མཐར་སྤེལ་བ་ལ་རླབས་པོ་ཆེའི་ཐུགས་བསྐྱེད་ཀྱི་མཐུ་དུས་སུ་སྨིན་པའི་སེམས་དཔའ་ཆེན་པོ་དེ་ཉིད་སྤྱི་སྒོས་བསོད་ནམས་ཀྱི་སྐལ་བ་དམན་པའི་མཐུས་ཞིང་འདིར་གཟུགས་སྐུའི་
བཀོད་པ་ཉེ་བར་བསྡུས་པ་ན། དད་བརྩོན་མ་སྨད་པ་གྲོ་ཆོས་བློ་བཟང་མགོན་པོ་ལགས་ནས་མྱུར་བྱོན་གྱི་སྨོན་ཚིག་འདི་འདྲ་ཞིག་དགོས་ཞེས་བསྐུལ་ཞིང། སླར་ཡང་སྐྱབས་རྗེ་དེ་ཉིད་ཀྱི་ཞབས་འབྲིང་དང། ཡོན་མཆོད་ཐུན་མོང་ནས་བསྐུལ་བའི་ངོར། དགའ་ལྡན་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོ་
ནས་དྭང་བས་བྲིས་པ་དེ་དེ་བཞིན་དུ་འགྲུབ་པར་གྱུར་ཅིག་  །།    ༈    །ཨོཾ་སྭ་སྟི། རྒྱལ་ཀུན་འཕྲིན་ལས་ཟླ་བ་ཞུན་མའི་
རྒྱུན༑ ༑འཇོ་སྒེག་མཚན་དཔེར་འཁྱིལ་བའི་གཡོ་ལྡན་མ། འཆི་མེད་བདུད་རྩིའི་རླབས་ཕྲེང་འབུམ་སྤྲོས་པའི། །དགེ་ལེགས་ཕ་མཐའ་ཡས་པས་སྲིད་འདི་སྲུངས། །བརྩེ་ཆེན་ཁྱུང་སྔོན་སྐྱེས་ཀྱིས་ཉེར་བསུས་པའི། །

[010B] །མཆོག་གི་སྤྲུལ་སྐུ་ཉི་མ་གཞོན་ནུའི་འཛུམ། །བདག་ཅག་བསོད་ནམས་དགུང་མཁར་ཤར་འདི་རྨད། །དྲི་མེད་རྒྱལ་བསྟན་སྙིང་པོ་སྤེལ་བའི་གཉེན། །ངག་གི་དབང་ཕྱུག་ལུང་
རྟོགས་ཆོས་ཀྱི་མཛོད། །རྒྱལ་སྲས་དཔའ་བོ་མཚན་དཔེའི་ཟློས་གར་ཅན། །སྐལ་བཟང་འགྲོ་བའི་དཔྱིད་དུ་ཞབས་བརྟན་ཤོག་རྒྱལ་བའི་བཞེད་གཞུང་མ་སྨད་བློ་བཟང་བསྟན། །ངག་རིག་མཁས་ཚུལ་གསུམ་གྱིས་འཛིན་ལ་
དབང། །ཆོས་ཀྱི་སྒྲོན་མེ་བསམ་འཕེལ་དབང་གི་རྒྱལ། །མཚན་ལྡན་རྗེ་བཙུན་བླ་མ་ཞབས་བརྟན་ཤོག་མདོ་སྔགས་གཞུང་ལུགས་མང་ཐོས་སྡོང་བུ་ལ། །བསམ་བྱུང་ཤེས་རབ་མེ་ཏོག་ཕང་ཕུང་དཀྲིགས། །རྩེ་གཅིག་
སྒོམ་པའི་ཟེའུ་འབྲུ་གསར་པའི་ཕྲེང། །རྣམ་པར་སྤུད་པའི་དགེ་མཚན་གསལ་གྱུར་ཅིག་རབ་འབྱམས་གཞུང་བརྒྱར་མཁས་པའི་རྫིང་བུའི་ངོགས། སྒོ་གསུམ་ཁྲིམས་ཀྱིས་བཙུན་པའི་དབུ་བདག་དོ། །གཞན་ཕན་འབའ་
ཞིག་གཞོན་པ་བཟང་པོའི་རླབས། །ཆད་མེད་སྲིད་མཐའི་བར་དུ་འགྲེམས་གྱུར་ཅིག་འཆད་པ་ཟབ་དོན་དབྱར་སྐྱེས་རྔ་སྒྲ་སྒྲོགས། །རྩོད་ངག་རིགས་པའི་གློག་གི་ཕྲེང་བ་གཡོ། །རྩོམ་པ་ལེགས་བཤད་གྲུ་ཆར་འབེབས་
པའི་སྤྲིན། །གདུལ་བྱའི་ཞིང་བཟང་དཔྱིད་དུ་སྨིན་གྱུར་ཅིག་སྐུ་ཚེ་མི་ཤིགས་རྡོ་རྗེའི་ཁམས་སུ་བརྟན། །རླབས་ཆེན་མཛད་འཕྲིན་ཀུན་གསལ་འཁོར་ལོར་ཁྱབ། །དཔོན་སློབ་ཡོན་མཆོད་མི་འབྲལ་དམ་ཚིག་གཙང། །

[011A]༄༅། །བསྟན་འགྲོའི་ཕན་བདེ་ཡུན་རིང་སྐྱོང་གྱུར་ཅིག་རྒྱལ་སྲས་རྒྱལ་བའི་རྨད་བྱུང་ཐུགས་རྗེ་དང། །བསྟེན་ཅིང་མཆོད་པའི་བསྟན་སྲུང་རྒྱ་མཚོའི་མཐུ། །བདག་ཅག་ལྷག་བསམ་
དག་པའི་བདེན་སྟོབས་ཀྱིས། །སྨོན་པའི་དོན་ཀུན་ཡིད་བཞིན་འགྲུབ་གྱུར་ཅིག་ །། ཅེས་པ་འདི་ཡང་མདོ་སྨད་སྨར་ཁམས་ཀླུར་དགོན་གྱི་གྲགས་པ་མཆོག་སྤྲུལ་རིན་པོ་ཆེ་རྒྱལ་བསྟན་ངག་དབང་ཆོས་ཀྱི་རྒྱལ་མཚན་དཔལ་བཟང་པོའི་ཞབས་བརྟན་སྨོན་ཚིག་འདི་ལྟ་བུ་ཞིག་དགོས་ཞེས་གང་
གི་མཛོད་པ་དགེ་སློང་ངག་དབང་ཆོས་གྲགས་ནས་ལྷ་རེག་རིན་ཆེན་གཉིས་པའི་ཚོམ་བུ་བཅས་བསྐུལ་བའི་ངོར་དགའ་ལྡན་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོས་མཆོག་ཏུ་དང་བའི་ཡིད་ཀྱིས་སྨོན་པ་དེ་དེ་བཞིན་དུ་འགྲུབ་པར་གྱུར་ཅིག་  །།    ༈   
སྙེད་མཁའ་ཁྱབ་ཞིང་གི་དཔལ། །སྟོབས་བཅུ་མངའ་བ་སྲས་དང་སློབ་མར་བཅས། །ཐམས་ཅད་སྨོན་པའི་དཔང་པོར་ཉེར་གསོལ་ན། །དོན་མཐུན་བདེན་པའི་དབྱངས་ཀྱིས་སྐྱོང་གྱུར་ཅིག་ལྔ་ལྡན་ཡེ་ཤེས་ནོར་བུ་ཆུ་ཤེལ་
ཁམས། །བྱམས་བརྩེའི་རི་དྭགས་མཚན་མ་འཛིན་པ་ཅན། །བསྟན་འགྲོའི་ཀུ་མུད་བཞད་པའི་གཉེན་གཅིག་པུ། །རྒྱལ་ཀུན་མཚན་དཔེའི་ཚོམ་བུ་ཞབས་བརྟན་ཤོག་ཡེ་ནས་ཤེས་བྱའི་དེ་ཉིད་གཟིགས་པའི་རྩལ། །
བྱམས་ཆེན་ཕན་བདེའི་འདོད་པ་འཇོ་བའི་གཏེར། །ཐུབ་བསྟན་འཛིན་པའི་གཙུག་རྒྱན་དབང་གི་རྒྱལ། །མཚན་ལྡན་རྗེ་བཙུན་བླ་མ་ཞབས་བརྟན་ཤོག་མདོ་སྔགས་གཞུང་བརྒྱར་མཁས་པའི་སྡོང་བུ་ལ། །སྡོམ་གསུཾ་

[011B] །བཟང་པོའི་ལྷག་བསམ་སྦྲང་རྩིའི་ཟིལ་མངར་ཅན། །སྐལ་བཟང་བུང་བའི་གསོས་སུ་ཞབས་བརྟན་ཤོག་བཅུ་ཕྲག་རིག་གནས་མང་ཐོས་མཁའ་དབྱིངས་སུ། །བསམ་སྒོམ་ཤེས་རབ་
ཆུ་ཡི་ལྕིད་ཀྱིས་ནོན། །འཆད་རྩོད་རྩོམ་པའི་སྒྲ་བརྒྱ་དགོད་པ་ཡི། །སྔོན་མེད་ཆུ་འཛིན་དབང་པོ་ཞབས་བརྟན་ཤོག་སྐུ་ཚེ་མི་འགྱུར་རྡོ་རྗེའི་གཤིས་སུ་བརྟན། །རླབས་ཆེན་འཕྲིན་ལས་ཕྱོགས་ཀྱི་འཁོར་ལོར་ཁྱབ། །བདག་ཅག་
བུ་སློབ་དམ་ཚིག་གཙང་མ་ཡིས། །ཁྱོད་མཉེས་བགྱིད་པའི་སྐལ་བཟང་རྒྱས་གྱུར་ཅིག་ །། ཅེས་པ་འདི་ཡང་མཁས་བཙུན་བཟང་པོའི་དཔལ་གྱིས་འཇམ་མགོན་བསྟན་པའི་སྣང་བྱེད་དམ་པར་གྱུར་པ་སྐྱབས་རྗེ་རྨོག་ལྕོག་རིན་པོ་ཆེའི་ཞབས་བརྟན་གསོལ་འདེབས་འདི་འདྲ་དགོས་ཞེས་
དད་ལྡན་བལ་པོ་ཛྙཱ་ན་མན་སེང་ནས་བསྐུལ་བའི་དོར། སྐུ་བཅར་མཚན་ནད་ས་དགའ་ལྡན་ནི་བྱང་སྤྲུལ་མིང་པས་སྦྱར་བའོ།།  །།    ༈    །ཀུན་བཟང་མཚན་དཔེའི་རི་མོར་རྫོགས་པའི་གཟུགས། །
གཟུགས་འཛིན་དགའ་བསྐྱེད་རྡོ་རྗེ་ཚེ་ཡི་དཔལ། །དྒའ་ལྡན་ཡིད་བཞིན་འཁོར་ལོས་དགེ་ལེགས་སྩོལ། །རྣམ་གནོན་མི་འཇིགས་སྟོབས་བཅུའི་རྩལ་རྫོགས་པའི། །རྣམ་དག་འོད་གསལ་ཆོས་དབྱིངས་སྒྱུ་མའི་གར། །རྣམ་
མང་གདུལ་བྱའི་མོས་ངོར་གང་འདུལ་གྱི། །རྣམ་པར་རོལ་པའི་ངོ་མཚར་བསམ་ལས་འདས། །ངག་དབང་་དབང་ཕྱུག་བརྒྱད་ལྡན་རྡོ་རྗེ་འཛིན། །་ལུང་་རིགས་རིགས་གསུམ་གདུལ་བྱར་སྒྲོག་པའི་གཉེན། །གཏིང་མྠའ་

[012A]༄༅། །མྠའ་ཡས་རྒྱ་་ཆེན་ཕན་བདེའི་མཚོ། །ཐེག་མཆོག་མཆོག་གིས་མཁན་ཞབས་བརྟན་ཤོག་ངག་་དབང་་ལྷ་མོ་ངག་ལ་ཞུགས་པའི་མཐུས། །ལུང་་རྟོགས་ཐུབ་བསྟན་ལུང་རིགས་་
བྱེ་བའི་དབྱངས། །རྒྱ་་མཚོར་རབ་འབྱམས་རྒྱ་ཆེའི་སྤྲིན་གྲོལ་བའི། །མགོན་ཁྱོད་བསྟན་འགྲོའི་མགོན་དུ་ཞབས་བརྟན་ཤོག་བཅུ་ཕྲག་རིག་གནས་རྒྱ་མཚོ་འཕུར་བའི་ངོགས། །ཚུལ་ཁྲིམས་པདྨའི་འཁྲི་ཤིང་འཛུམ་པའི་
ལྟོར། །ལྷག་བསམ་སྦྲང་རྩིའི་ཟིལ་དང་ར་བཅུད་ཆགས་པའི། །མཁས་བཙུན་བཟང་པོའི་རྣམ་ཐར་སྐྱོང་གྱུར་ཅིག་ཟབ་དང་རྒྱ་ཆེའི་གཞུང་ལུགས་གང་གའི་ཀླུང། །རྣམ་དཔྱོད་རལ་པའི་ཀློང་དུ་ལེགས་བསྐྱིལ་ནས། །རྨད་
བྱུང་འཆད་རྩོད་རྩོམ་པའི་ལམ་གསུམ་ལས། །སྐལ་བཟང་གདུང་སེལ་དཔྱིད་དུ་འབེབས་གྱུར་ཅིག་མདོ་རྒྱུད་གཞུང་མང་ཐོས་པའི་ཡིད་བཞིན་ནོར། །གདམས་པ་དབང་གི་རྒྱལ་པོར་ངེས་རྙེད་ནས། །བསམ་སྒོམ་རྒྱལ་
མཚན་རྩེ་མོར་ལེགས་བཀོད་དེ། །དོན་གཉིས་འདོད་རྒུ་ཆར་དུ་འཇོ་གྱུར་ཅིག་བརྒྱད་ཁྲི་བཞི་སྟོང་ཆོས་ཀྱི་སྙིང་པོའི་ཕུལ། །དགེ་ལྡན་ལུགས་བཟང་སྣང་བ་དམ་པའི་མཛོད། །རབ་འབྱམས་ཕྱོགས་ཀྱི་འཁོར་ལོར་འགྲེམས་
པའི་རྩ་ལ། །བློ་བཟང་རྒྱལ་བ་ཉིད་དང་མཚུངས་གྱུར་ཅིག་གསང་གསུམ་མཛད་པའི་ཆ་ཤས་རེ་རེ་ཡང། །རྒྱལ་བ་རྒྱ་མཚོའི་འཕྲིན་ལས་ལྷུན་རྫོགས་པས། །གཞལ་དུ་མི་སྤྱོད་རླབས་ཆེན་འཕྲིན་ལས་ཀྱིས། །བསྟན་

[012B]བདག་ཅག་པུ་སློབ་ཡོན་མཆོད་འབྲེལ་ཐོགས་ཀུན། །དེ་ནས་བྱང་ཆུབ་བར་དུ་མགོན་ཁྱོད་ཀྱིས། །འབྲལ་མེད་རྗེས་བཟུང་གསང་གསུམ་རྣམ་ཐར་ཀུན། །འཛིན་པའི་སྲས་ཀྱི་ཐུ་བོ་ཉིད་
གྱུར་ཅིག་སླུ་མེད་སྲས་བཅས་རྒྱལ་བའི་བྱིན་རླབས་དང། །སྟོང་དང་རྟེན་འབྱུང་རྒྱུ་འབྲས་འགལ་མེད་མཐུ། །དམ་ཅན་རྡོ་རྗེའི་སྲུང་མའི་འཕྲིན་ལས་ཀྱིས། །སྨོན་པའི་དོན་ཀུན་ཡིད་བཞིན་འགྲུབ་གྱུར་ཅིག་ །།
 ཅེས་པ་འདི་ཡང་ལུང་རྟོགས་བསྟན་པའི་སྣང་བྱེད་དམ་པ་ཨ་རིག་ར་སྐྱ་བཀྲ་ཤིས་ལྗོངས་སྣེ་མགོན་གྱི་ཤིང་བཟའ་པཎྜི་ཏཱ་ངག་དབང་ལུང་རིགས་རྒྱ་མཚོའི་ཞབས་བརྟན་གསོལ་འདེབས་ཤིག་དགོས་ཞེས་སེར་བྱེས་གྲྭ་ཚང་སློབ་དཔོན་ལས་སྣེ་དང། ཨ་རིག་ར་སྐྱ་བཀྲ་ཤིས་ལྗོངས་བླ་གྲྭ་ཐུན་མོང་ནས་རྟེན་བཅས་བསྐུལ་བའི་ངོར། སྐྱབས་
མགོན་སྲིད་སྐྱོང་ཡོངས་འཛིན་སྟག་བྲག་རིན་པོ་ཆེ་ནས་རྩལ་རྒྱུར་བྲིས།།  །།    ༈    །སྙིང་གི་ཡོལ་གོར་ལན་ཅིག་བསྟེན་པས་ཀྱང། །མཐར་བྱེད་གཡུལ་ངོ་
འཇོམས་པའི་དགེ་མཚན་ཅན། །ཚེ་མཐའ་ཡས་པའི་མགོན་གྱིས་དགེ་ལེགས་སྩོལ། །རྒྱལ་ཀུན་བརྩེ་ཆེན་ཟླ་བ་ནོར་བུའི་འཛུམ། །སྐུ་དང་ཞིང་ཁམས་རབ་འབྱམས་བཀོད་པའི་སྤྲིན། །སྨྲ་བསམ་བརྗོད་མེད་ཕྱོགས་སུ་
འབྱམས་ཀླས་པ། །རྒྱལ་མཆོག་གངས་རིའི་མགོན་ལ་གསོལ་བ་འདེབས། །འཇམ་དཔལ་ངག་གི་དབང་པོའི་བློ་གྲོས་བཟང། །ཡེ་ཤེས་ཉི་མ་ཐུབ་བསྟན་ནོར་འཛིན་གཉེན། །རྒྱ་ཆེན་སྙིང་རྗེའི་རོལ་མཚོ་སྲིད་གསུམ་

[013A]༄༅། །ཁྱོན། །དབང་བསྒྱུར་མཚུངས་པ་མེད་པའི་སྡེ་ལ་འདུད། །དམིགས་མེད་ཐུགས་རྗེའི་རྩ་བ་རབ་བརྟན་ཅིང། །མཁས་བཙུན་བཟང་པོའི་ཡལ་འདབ་ཕྱོགས་བརྒྱར་གྲོལ། །ཕན་
བདེའི་གྲིབ་བསིལ་སྣུམ་པས་ཉམ་ཐག་འགྲོ། །དབུགས་འབྱིན་ཡོངས་འདུའི་དབང་པོ་ཞབས་བརྟན་ཤོག་དུས་གསུམ་རྒྱལ་བའི་གཤེགས་ཤུལ་ལམ་བཟང་རྣམས། །ཇི་བཞིན་འདོམས་པས་མཐའ་ཡས་གདུལ་
བྱ་ཀུན། །བླ་མེད་ཐེག་མཆོག་ཞི་བའི་གྲོང་ཁྱེར་དུ། །འཁྲིད་པའི་ས་མཁན་ཆེན་པོར་ཞབས་བརྟན་ཤོག་ཆོས་སྲིད་རྩི་བས་སྟོང་འབར་བའི་ཕྱག་རྒྱ་ཡིས། །བསྟན་འགྲོའི་ཕྱོགས་ཀྱི་མུ་ཁྱུད་ཉེར་བཅིང་པས། །རྫོཊ་
ལྡན་ཀུན་དགའི་དུས་སྟོན་གསར་པ་ཡི། །དགེ་མཚན་སྲིད་མཐའི་བར་དུ་སྐྱོང་གྱུར་ཅིག་གང་ཞིག་བསྟེན་ན་བསླུ་བ་མེད་པའི་སྐྱབས། །དཀོན་མཆོག་གསུམ་གྱི་བདེན་པའི་བྱིན་མཐུ་དང། །བདག་ཅག་ལྷག་
བསམ་དག་པའི་བདེན་ཚིག་གིས། །སྨོན་པའི་དོན་ཀུན་ཡིད་བཞིན་འགྲུབ་གྱུར་ཅིག་ །། ཅེས་པ་འདི་ཡང་ཁྲི་བྱང་པས་དད་ལྡན་ཞིག་གི་ངོར་བྲིས་པའོ།།  །།    ༈   
ངག་དབང་བློ་ཡི་གཏེར། །བསྐལ་བཟང་རྒྱལ་ཀུན་ཡེ་ཤེས་སྒྱུ་མའི་གར། །མཐའ་ཡས་བསྟན་འགྲོའི་མགོན་པོ་པད་དཀར་འཛིན། །རྒྱ་ཆེན་ཕན་བདེའི་རོལ་མཚོར་གསོལ་བ་འདེབས། །སྲིད་གསུམ་དྲེགས་ལྡན་

[013B] །དབང་བསྒྱུར་འཕྲིན་ལས་ཉི་མ་འབུམ་གྱི་འོད། །ཕྱོགས་བརྒྱར་འགྲེམ་ལ་མཚུངས་པ་མེད་པའི་སྡེ། །ཞབས་ཟུང་བསྐལ་བརྒྱར་མི་གཡོན་བརྟན་པར་ཤོག་བདག་ཀྱང་སྐྱེ་བའི་ཕྲེང་བ་ཐམས་ཅད་
དུ། །མགོན་པོ་ཁྱོད་ཀྱིས་མཉེས་བཞིན་རྗེས་བཟུང་སྟེ། །རྒྱལ་སྲས་སྤྱོད་པ་རྒྱ་མཚོ་མཐར་ཕྱིན་ནས། །ཕྱག་ན་པདྨོའི་གོ་འཕང་མྱུར་ཐོབ་ཤོག་ །། ཅེས་པ་འདི་ཡང་གོངས་རྒྱལ་བའི་དབང་པོའི་ཡབ་རྗེ་མཆོག་གི་མགྲོན་གཉེར་ལགས་ཀྱི་ཐུགས་འདོད་
ལྟར། སྐུ་བཅར་མཚན་ཞབས་ཁྲི་བྱང་སྤྲུལ་མིང་པས་སྦྱར་བའོ།།  །།    ༈    །ཨོཾ་སྭ་སྟི། མི་ཤིགས་རྟག་པ་རྡོ་རྗེའི་དྭངས་
མ་འབུམ། །འབུམ་ཕྲག་མཚན་བཟང་ཐིག་ལེར་སྨིན་པའི་དཔལ། །དཔལ་ལྡན་འཆི་བ་འཇོམས་མཛད་ཚེ་ཡི་ལྷ། །ལྷ་དང་དྲང་སྲོང་བཅས་པས་སྲིད་འདི་སྲུངས། །ཀུན་ལས་ཁྱད་འཕགས་འྥགྶ་མཆོག་ཀླུ་
ཡི་ལུགས། །མཐའ་བྲལ་ཟབ་དོན་དོན་བཞིན་འདོམས་མཛད་་པ། །སྨྲ་བའི་ཉི་མ་མ་ལུས་་ལྷ་མིའི་གཙོ། །གདུལ་བྱའི་མགོན་དུ་དུ་མའི་སྲིད་པ་སྟོན། །ངག་གི་དབང་ཕྱུག་བློ་བཟང་དཀྱིལ་འཁོར་རྫོགས། །
ལུང་རྟོགས་ཐུབ་བསྟན་པད་ཚལ་བཞད་པའི་གཉེན། །ཕན་བདེའི་ལམ་བཟང་གསལ་བའི་ཉིན་མོར་བྱེད། །མཐའ་ཡས་བསྟན་འགྲོའི་མགོན་དུ་ཞབས་བརྟན་ཤོག་རྣམ་དག་ཚུལ་ཁྲིམས་ནོར་འཛིན་ཡངས་

[014A]༄༅། །པའི་གཞིར། །གཡོ་མེད་བསྟན་འཛིན་ཀཻ་ལ་ཤ་རིའི་སྤོར། །ཤེས་རབ་ཟབ་མོའི་སྦར་ཁྱིམ་གཡོ་བ་ཅན། །འཇིགས་བྲལ་གདོང་ལྔའི་དབང་པོར་རྟག་བརྟན་ཤོག་བཅུ་ཕྲག་རིག་
གནས་མང་ཐོས་རྫིང་བུའི་ངོགས། །ཚུལ་བཞིན་བསམ་པའི་འདབ་བརྒྱའི་ཕྲེང་བ་འཛིན། །གསལ་ལ་མི་རྟོག་སྒོམ་པའི་གེ་སར་དགོད། །ཡིད་འཕྲོག་པདྨའི་སྡོང་བུར་རྟག་བརྟན་ཤོག་མདོ་སྔགས་གཞུང་བརྒྱར་
མཁས་པའི་དཀྱིལ་འཁོར་རྫོགས། །མ་བསྡམས་ར་རིའི་དྲི་མ་མེད་པས་བཙུན། །ཡོངས་སྨན་ལྷག་བསམ་བཟང་པོའི་འོད་དཀར་ཅན། །སྔོན་མེད་ཟླ་བ་བདུད་རྩིར་བསིལ་གྱུར་ཅིག་ཟབ་རྒྱས་ལེགས་བཤད་བསམ་
འཕེལ་ནོར་བུའི་དཔྱ། །ཟབ་ཡངས་མཁྱེན་པའི་མཛོད་དུ་གཏམས་པ་ལས། །ཟབ་དོན་འཆད་རྩོད་རྩོམ་པའི་དགོས་འདོད་ཆར། །ཟབ་དགུར་འཇོ་བའི་དགེ་མཚན་རྒྱས་གྱུར་ཅིག་ཐུགས་བསྐྱེད་བདུད་རྩིའི་ཆབ་ཀྱིས་
བསྐྱེད་བསྲིངས་པའི། །རླབས་ཆེན་འཕྲིན་ལས་དཔག་བསམ་ནོར་བུའི་ལྗོན། །ཕན་བདེའི་གྲིབ་བསིལ་ཕྱོགས་ཀྱི་མུ་ཁྱུད་དུ། །མངོན་པར་བཅིངས་པའི་དགའ་སྟོན་རྒྱས་གྱུར་ཅིག་བློ་བཟང་རྒྱལ་བའི་རིང་ལུགས་
བསམ་འཕེལ་ནོར། །རྨད་བྱུང་རྣམ་ཐར་གཙང་མའི་རྒྱལ་མཚན་རྩེར། །ས་གསུམ་འདོད་འཇོའི་དཔྱིད་དུ་ཡོངས་བཟུང་བའི། །དགེ་ལེགས་སྲིད་མཐའི་བར་དུ་སྐྱོང་གྱུར་ཅིག་བདག་སོགས་བུ་སློབ་ཡོན་མཆོད་

[014B] །མཚུངས་མེད་བླ་མ་མཆོག་གིས་རྗེས་བཟུང་ནས། །རླབས་ཆེན་སྤྱོད་པ་རྒྱ་མཚོ་མཐར་ཕྱིན་ཏེ། །རིང་མིན་ཐུགས་ཀྱི་ཐིག་ལེར་རོ་གཅིག་ཤོག་སྲས་བཅས་རྒྱལ་བའི་རྨད་བྱུང་ཐུགས་རྗེ་དང། །དམ་ཅན་རྡོ་
རྗེའི་སྲུང་མའི་མཐུ་ནུས་སྟོབས། །ཆོས་ཉིད་རྟེན་ཅིང་འབྲེལ་འབྱུང་སླུ་མེད་མཐུས། །སྨོན་པའི་དོན་ཀུན་ཡིད་བཞིན་འགྲུབ་གྱུར་ཅིག་ །། ཅེས་པར་ཁམས་བསྟན་པའི་སྒྲོན་མེ་ཆབ་མདོ་འཕགས་པ་ལྷའི་མཆོག་སྤྲུལ་ངག་དབང་བློ་བཟང་ལུང་རྟོགས་བསྟན་པའི་
གསལ་བྱེད་དཔལ་བཟང་པོའི་ཞབས་བརྟན་གསོལ་འདེབས་འདི་ལྟ་བུ་ཞིག་དགོས་ཞེས་བླ་གྲྭ་ཞབས་འབྲིང་ཐུན་མོང་ནས་བདོག་པའི་རྟེན་ལྷ་རེག་དང་བཅས་བསྐུལ་ངོར། སྲིད་སྐྱོང་ཡོངས་འཛིན་སྟག་བྲག་རིན་པོ་ཆེ་ནས་རྩལ་གྱུར་བྲིས།།  །།    ༈   
འཆི་མེད་གྲུབ་པའི་དབྱངས་སྙན་ཞེས་བྱ་བ་བཞུགས་སོ། །ཨོཾ་སྭ་སྟི། གསང་གསུམ་ནོར་བུའི་རྡུལ་ཕྲན་རེ་རེས་ཀྱང། །འཆི་མེད་བདུད་རྩིའི་ཟེགས་མ་འབུམ་འཇོ་བ། །རབ་འབྱམས་ཚེ་ཡི་ལྷ་ཚོགས་མ་ལུས་པས། །མི་འགྱུར་
རྡོ་རྗེའི་སྲོག་གི་ཀ་བ་ཚུགས། །བློ་བཟང་བསྟན་པའི་སྙིང་པོ་འཛིན་པ་ཡི། །རྨད་བྱུང་འཕྲིན་ལས་ཉིན་བྱེད་བྱེ་བའི་གཟི། །ཀུན་གསལ་འཁོར་ལོར་འགེངས་ལ་མཁྱེན་བརྩེའི་རྩལ། །ཟླ་མེད་རྗེ་བཙུན་བླ་མར་གསོལ་བ་འདེབས། །
མཐའ་ཡས་བསྟན་འགྲོའི་ནོར་འཛིན་ཡངས་པའི་གཞིར། །གསང་གསུམ་མཛད་འཕྲིན་དབྱར་སྐྱེས་ཆུ་འཛིན་ལས། །ཀུན་དགེའི་གྲུ་ཆར་འཇོ་བའི་དྲིན་ཅན་རྗེ། །རིགས་གསུམ་མཁྱེན་བརྩེའི་ངོ་བོར་རྟག་བརྟན་ཤོག་རབ་

[015A]༄༅། །འབྱམས་གཞུང་ལུགས་ཆུ་གཏེར་དབུས་ན་བརྗིད། །ལུང་རིགས་ནོར་བུའི་མཛོད་ལ་དབང་བསྒྱུར་ཞིང། །སྤངས་རྟོགས་གདེངས་ཀའི་གྲིབ་བསིལ་མངོན་མཐོ་བའི། །མཁས་མཆོག་
ཀླུ་ཡི་དབང་པོར་ཞབས་བརྟན་ཤོག་སྤྲོང་བདུན་ཚུལ་ཁྲིམས་ཡིད་འཕྲོག་པདྨའི་ལྗོན། །རྩེ་གཅིག་ཏིང་འཛིན་སྦྲང་རྩིའི་བཅུད་ཀྱིས་གཏམས། །གསལ་ལ་མི་རྟོག་ཤེས་རབ་འདབ་བརྒྱའི་ཕྲེང། །ཕན་བདེའི་སྙིང་པོར་
འཛུམ་བཞིན་ཞབས་བརྟན་ཤོག་བརྩེ་ཆེན་ཟླ་བ་རྒྱས་པའི་ལང་ཚོའི་འཛུམ། །གདུལ་དཀའི་ཉམ་ཐག་སྙིང་ལ་བསིལ་བའི་དཔྱིད། །ཐེག་མཆོག་བདུད་རྩིའི་དགའ་བ་གྱ་ནོམ་དཔལ། །རྩོམ་མཁས་འགྲོ་བའི་བླ་མར་
ཞབས་བརྟན་ཤོག་ཟབ་དང་རྒྱ་ཆེའི་མདོ་སྔགས་ཆོས་ཀྱི་རྔ། །བློ་བཟང་སྙན་བརྒྱུད་དབྱངས་སུ་ཉེར་འཁྲོལ་པས། །འགྲོ་ཀུན་མ་རིག་གཉིད་ལས་རྟག་སློང་བའི། །མཚུངས་མེད་སྟོན་པ་ཆེན་པོར་ཞབས་བརྟན་ཤོག་
རྗེ་བཙུན་བླ་མའི་ཞབས་ཟུང་འཁོར་ལོའི་རིས། །མི་ཤིགས་རྟག་པའི་རྡོ་རྗེའི་ཁམས་སུ་སྨིན། །བདག་ཅག་སྐལ་བཟང་མོས་པའི་བུ་སློབ་རྣམས། །གསང་གསུམ་བྱིན་བརྒྱས་རྟག་ཏུ་སྐྱོང་གྱུར་ཅིག་བསླུ་མེད་མཆོག་
གསུམ་བདེན་པའི་བྱིན་རླབས་དང། །སྟོང་དང་རྟེན་འབྱུང་རྒྱུ་འབྲས་འགལ་མེད་མཐུ། །བདག་ཅག་ལྷག་བསམ་དག་པའི་བདེན་སྟོབས་ཀྱིས། །སྨོན་པའི་དོན་ཀུན་ཡིད་བཞིན་འགྲུབ་གྱུར་ཅིག་ །། ཅེས་མཁས་བཙུན་

[015B]མཆོག་སྤྲུལ་བསྟན་འཛིན་འཕྲིན་ལས་ཀུན་མཁྱེན་དཔལ་བཟང་པོའི་ཞབས་བརྟན་གསོལ་འདེབས་ཤིག་དགོས་ཞེས་ཆ་ཁམས་མཁན་ཟུར་རིན་པོ་ཆེ་བློ་བཟང་རྒྱལ་མཚན་མཆོག་ནས་འཕྲིན་ཡིག་གི་ལམ་ནས་རྟེན་བཅས་བསྐུལ་མ་མཛད་
པ་བཞིན། སྐུ་བཅར་མཚན་ཞབས་དགའ་ལྡན་ཁྲི་བྱང་སྤྲུལ་མིང་པ་ནས་དྭང་བ་ཆེན་པོས་སྦྱར་བའོ།།  །།    ༈    །སྒྲིབ་གཉིས་དྲུང་ནས་འབྱིན་པའི་འགོག་ལམ་ཆོས། །
ངོ་མཚར་རིག་གྲོལ་བརྒྱད་ལྡན་དགེ་འདུན་ཏེ། །རྨད་བྱུང་རིན་ཆེན་གསུམ་གྱིས་ཤིས་བརྩོལ། །རྒྱལ་བའི་མན་ངག་ནོར་བུའི་མཛོད་ལ་དབང། །བློ་ལྡན་སྐལ་བཟང་དགའ་བསྐྱེད་འདོད་འཇོའི་གཏེར། །ལུང་རྟོགས་ཐུབ་
བསྟན་མཛེས་པའི་རྒྱན་གཅིག་པུ། །ངུར་སྨྲིག་རྒྱལ་མཚན་འཛིན་ལ་གསོལ་བ་འདེབས། །མགོན་ཁྱོད་གཟུགས་སྐུ་ཞི་དབྱིངས་ཉེར་བསྡུས་པས། །བདག་སོགས་དམིགས་བུས་བོར་བའི་དམུས་ལོང་བཞིན། །བཟོད་དཀའི་
གདུང་བས་ཉེན་པའི་ཚུལ་རིག་ནས། །ཞལ་བཞེས་དམ་བཅའི་རི་མོ་ཐུགས་ལ་དགོངས། །བསམ་བཞིན་སྲིད་བཟུངས་མཚན་དཔེའི་དཀྱིལ་འཁོར་རྫོགས། །མཁས་བཙུན་བཟང་པོའི་རྣམ་ཐར་མཚན་མས་བརྗིད། །
འཆད་རྩོད་རྩོམ་པའི་འོད་སྣང་འབུམ་འཕྲོ་བའི། །མཆོག་སྤྲུལ་ཟླ་གཞོན་གསར་པ་མྱུར་འཆར་ཤོག་མདོར་ན་གང་ལ་གང་འདུལ་རོལ་པ་ལས། །ཕན་བདེའི་མཆོག་སྦྱིན་མཆོག་གི་སྤྲུལ་སྐུའི་གར། །འཁྲུལ་

[016A]༄༅། །བྲལ་མ་ནོར་མ་ལུས་འགྲོ་བའི་མགོན། །མྱུར་བར་བསྟན་དང་བསྟན་འཛིན་དཔལ་དུ་བྱོན། །བསླུ་མེད་མཆོག་གསུམ་རྒྱལ་བའི་བྱིན་རླབས་དང། །ལས་འབྲས་མི་བསླུ་ཆོས་
དབྱིངས་འགོག་མེད་སྟོབས། །བདག་སོགས་རྩེ་གཅིག་སྨོན་པའི་ནུས་མཐུ་ཡིས། །རེ་འབྲས་ཡིད་བཞིན་འགྲུབ་པའི་བཀྲ་ཤིས་ཤོག་ །། ཅེས་མཉལ་སྡེ་དྲུག་ཁོངས་རྒྱ་མཚོ་རི་ཐང་དགོན་གྱི་སྤྲུལ་སྐུ་ངག་དབང་བློ་བཟང་བསྟན་པའི་རྒྱལ་མཚན་གྱི་
སྤྲུལ་མྱུར་བྱོན་གྱི་གསོལ་འདེབས་འདི་ལྟར་དགོས་ཞེས་མཛོད་པ་བློ་བཟང་ཉི་མ་དང། ཡེ་ཤེས་གཉིས་ནས་བསྐུལ་བའི་ངོར་མཚན་ཞབས་ཁྲི་བྱང་སྤྲུལ་མིང་པས་སུག་བྲིས་སུ་བགྱིས་པའོ།།  །།    ༈    །
བདེ་མཆོག་ལྷན་ཅིག་སྐྱེས་པ་ཆེན་པོའི་རྩལ། །ཆོས་དབྱིངས་ལང་ཚོར་རྗེས་ཆགས་དགྱེས་དགུའི་གར། །བརྟུལ་ཞུགས་གྲུབ་པའི་རྣལ་འབྱོར་དབང་ཕྱུག་སྐུར། །ཡོངས་བཞེངས་རྡོ་རྗེ་འཛིན་ལ་གསོལ་བ་འདེབས།། །།
 ཏྲེ་ཧོར་དགེ་རྟག་རིན་པོ་ཆེའི་བཞེད་སྐོང་དུ་མཚན་ཞབས་ཁྲི་བྱང་སྤྲུལ་མིང་པས་བྲིས་པའོ།།  །།    ༈    །གང་གི་གསང་གསུམ་ཐིག་ལེར་སྒེག་པའི་སྐུ། །འཆི་མེད་
མཆོག་སྟེར་ཡིད་བཞིན་འཁོར་ལོ་ཡིས། །ཚེ་དང་ཡེ་ཤེས་བྱིན་བརྒྱ་རྟག་འབེབས་མཛོད། །ངག་རིག་སྨྲ་བའི་དབང་པོའི་བློ་གྲོས་ཀྱིས། །སྐལ་བཟང་དམ་ཆོས་མཛོད་ལ་དབང་བསྒྱུར་ཞིང། །ནག་པོའི་ཕྱོགས་ཀྱི་

[016B] །འཛིན་མཛད་མཆོག་གི་སྤྲུལ་སྐུར་གསོལ་བ་འདེབས། །འཆི་མེད་ལྷ་དང་དྲང་སྲོང་གྲུབ་པའི་ཚེ། །མ་ལུས་ཁྱོད་ཀྱི་གསང་གསུམ་ལང་ཚོ་རུ། །སྨིན་པས་རྟག་བརྟན་ངོ་མཚར་བྱེ་བའི་
གཟུགས། །གཡོ་མེད་རྡོ་རྗེའི་གཤིས་སུ་ལྷུན་ཆགས་ཤོག་རབ་འབྱམས་གཞུང་ལ་གསན་བསམ་སྒོམ་པ་དང། །མདོ་སྔགས་ལམ་གྱི་རིམ་པའི་ཉམས་མྱོང་རོས། །འགྲོ་ལ་རྒྱལ་བའི་མཛད་པ་སྒྲུབ་པ་ཡི། །
བསྟན་འགྲོའི་དཔུང་གཉེན་མཆོག་ཏུ་ཞབས་བརྟན་ཤོག་དཔལ་ལྡན་བླ་མའི་རྣམ་པར་ཐར་པ་ལ། ་་་རྨད་བྱུང་སྲས་བཅས་་་་ ཅེས་པ་འདི་ཡང་སྟག་ཕུ་ཡོངས་འཛིན་ཡེ་ཤེས་རྒྱ་མཚོའི་ཡང་སྤྲུལ་ངག་དབང་བློ་བཟང་ཆོས་ཀྱི་རྒྱལ་
མཚན་གྱི་ཞབས་བརྟན་གསོལ་འདེབས་འདི་ལྟར་དགོས་ཞེས་གང་གི་མཛོད་པ་དགེ་ཆོས་བསྟན་འཛིན་སྨོན་ལམ་ནས་རྟེན་བཅས་བསྐུལ་ངོར། སྐུ་བཅར་མཚན་ཞབས་དར་ཧན་དགའ་ལྡན་ཁྲི་བྱང་སྤྲུལ་མིང་པས་སུག་བྲིས་སུ་བགྱིས་པའོ།།  །།    ༈   
འདྲེན་ཀུན་གྱི་ཡེ་ཤེས་སྐུ། །མཚན་དཔེའི་ཉམས་བརྒྱར་བསྐྱོད་པའི་འཆི་མེད་ལྷ། །བཅོམ་ལྡན་རྣམ་པར་རྒྱལ་མའི་གཟི་བྱིན་གྱིས། །དེང་འདིར་རྗེ་བཙུན་བླ་མའི་སྐུ་ཚེ་སྤེལ། །བློ་བཟང་རྒྱལ་ཀུན་བསོད་ནམས་ཡེ་
ཤེས་ཀྱིས། །སྲིད་ཞིའི་ཕ་མཐར་བགྲོད་པའི་ཆོས་ཀྱི་ཚུལ། །གྲངས་མེད་འགྲོ་ལ་སྟོན་པའི་དབང་ཕྱུག་ཆེ། །རྗེ་བཙུན་བླ་མའི་ཞབས་ལ་གསོལ་བ་འདེབས། །བློ་ལྡན་སྐལ་བཟང་གདུལ་བྱའི་བསོད་ནམས་གཏེར། །

[017A]༄༅། །རྒྱལ་ཀུན་ཡེ་ཤེས་སྒྱུ་མཆེན་པོའི་སྤྲིན། །ཟབ་རྒྱས་ཆོས་ཀྱི་གྲུ་ཆར་འབེབས་པ་ལ། །ཟླ་བྲལ་དབང་ཕྱུག་ཆེན་པོར་ཞབས་བརྟན་ཤོག་རིང་ནས་འགྲོ་ལ་བརྩེ་བའི་ཐུགས་བསྐྱེད་
མཐུ༑ ༑ཉེར་བརྟས་གསང་གསུམ་འགྱུར་མེད་རྡོ་རྗེའི་ཁམས། །རྣམ་པར་གསལ་བའི་དགའ་སྟོན་ངོམ་བཞིན་དུ། །བསྟན་འགྲོའི་སྤྱི་མེས་ཆེན་པོར་ཞབས་བརྟན་ཤོག་གཏིང་མཐའ་མི་མངོན་གསུང་རབ་རྒྱ་མཚོའི་
འཇིང༑ ༑ཐོས་བསམ་སྒོམ་པའི་གཟིངས་ཀྱིས་ཉེར་བརྒལ་བས། །འགྲོ་འདི་སྐུ་གསུམ་རིན་ཆེན་གླིང་ཉིད་དུ། །འདྲེན་པའི་དེད་དཔོན་མཆོག་ཁྱོད་ཞབས་བརྟན་ཤོག་ཐུབ་བསྟན་ཡོངས་རྫོགས་གངས་ཀྱི་རི་བོའི་
སྤོར༑ ༑འཆད་རྩོད་རྩོམ་པའི་རྩལ་རྫོགས་ལུང་རིགས་ཀྱི། །མཆེ་སྡེར་རྣོན་པོས་ལོག་སྨྲའི་ཀླད་པ་འགེམ། །མཁས་མཆོག་གདོང་ལྔའི་དབང་པོར་ཞབས། །བློ་བཟང་རིང་ལུགས་ལྷ་ལམ་ཡངས་པའི་ངོས། །
མཁས་བཙུན་བཟང་པོའི་ཚ་ཟེར་འབུམ་སྤྲོ་བས། །ཡང་དག་ལམ་གྱི་སྣང་བ་མཆོག་སྦྱིན་པར། །རྒྱལ་བ་གཉིས་པ་ཇི་བཞིན་ཞབས་་བསླུ་མེད་མཆོག་གསུམ་བདེན་པའི་བྱིན་རླབས་དང། །བདག་ཅག་ལྷག་བསམ་
སྨོན་པའི་རྟེན་འབྱུང་མཐུ། །བསྟན་སྲུང་དམ་ཅན་རྒྱ་མཚོའི་ནུས་སྟོབས་ཀྱིས། །སྨོན་པའི་འབྲས་བུ་གེགས་མེད་འགྲུབ་གྱུར་ཅིག་ །། ཅེས་འཇམ་མགོན་བསྟན་པའི་སྣང་བྱེད་དམ་པ་དགའ་ལྡན་ཕ་ར་མཁན་སྤྲུལ་རིན་པོ་ཆེ་བློ་བཟང་ཡེ་ཤེས་སམ་

[017B]།  །།    ༈   
གང་ཞིག་མཚན་ཙམ་དྲན་དང་བརྗོད་པས་ཀྱང། །ཕྱི་ནང་མཐར་བྱེད་གཡུལ་ལས་རྣམ་རྒྱལ་ཞིང། །ཚེ་དང་ཡེ་ཤེས་དཔལ་སྟེར་བཅོམ་ལྡན་མ། །ཡིད་བཞིན་འཁོར་ལོས་འཆི་མེད་དཔལ་ཡོན་རྩོལ། །བློ་ཆེན་བསྐལ་
བཟང་རྣམ་འདྲེན་བཞི་པའི་བསྟན། །འཛིན་སྐྱོང་སྤེལ་ལ་ཆོས་ཚུལ་དྲི་མེད་ཀྱི། །རིང་ལུགས་རྣམ་པར་རྒྱལ་བའི་དགེ་མཚན་ཆེ། །སྒྲེང་མཛད་རྗེ་བཙུན་བླ་མར་གསོལ་བ་འདེབས། །རྨད་བྱུང་ཐུགས་བསྐྱེད་གསེར་གྱི་
ཡུ་བ་བརྟན། །མང་ཐོས་བ་དན་ལྷབ་ལྷུབ་གཡོ་བའི་རྩེར། །བསམ་སྒོམ་ནོར་བུའི་རྟོག་མཛེས་འོད་འབར་བའི། །བསྟན་པའི་སྣང་བྱེད་ཆེན་པོར་ཞབས་བརྟན་ཤོག་ཏིང་འཛིན་ཤེས་རབ་བསླབ་པ་མ་ལུས་པའི། །
སྣོད་གྱུར་ཐུབ་པའི་ནང་གི་མཛོད་གཅིག་པུ། །བསྲུང་ལ་འདུལ་འཛིན་ཆེན་པོ་ཉེ་བར་འཁོར། །ཇི་བཞིན་བསྐལ་བ་རྒྱ་མཚོར་རྟག་བརྟན་ཤོག་མི་ཤེས་རྨོངས་པས་སྨྱོས་པའི་བྲང་འགྲོའི་ལྕེ། །འཁྱུག་ལ་རྣོ་ངར་
འཆད་རྩོད་རྩོམ་པའི་མཚོན། །གཤེད་དུ་འབེབས་པས་ལུས་ཅན་གཏན་བདེའི་སྲོག་སྦྱིན་མཁས་མཚོ་མཛད་ཆེན་པོར་ཞབས་བརྟན་ཤོག་མགོན་ཁྱོད་གསང་གསུམ་ཆུ་ཤེལ་འཁྱིལ་བའི་ཁམས། །མཁས་

[018A]༄༅། །བཙུན་བཟང་པོའི་ཆ་ཤས་ཡོངས་རྫོགས་ཤིང། །ཉམས་རྟོགས་གྲུབ་པའི་བསིལ་ཟེར་འབུམ་འགྱེད་པའི། །འགྲོ་བའི་གདུང་སེལ་ཆེན་པོར་ཞབས་བརྟན་ཤོག་རྨད་བྱུང་
སྲས་བཅས་རྒྱལ་བའི་བྱིན་རླབས་དང། །རྟེན་འབྲེལ་བསླུ་བ་མེད་པའི་བདེན་པ་དང། །བདག་གི་ལྷག་བསམ་དག་པའི་མཐུ་སྟོབས་ཀྱིས། །རྣམ་དག་སྨོན་པའི་གནས་འདི་འགྲུབ་པར་ཤོག་ །། ཅེས་པ་འདི་
ཡང་ཚ་བ་སྤང་སྒང་མཛོད་པ་ངག་དབང་ཆོས་ལྡན་དང། འཇོལ་བདེ་ཆེན་གླིང་སྐམ་ཞིང་དགེ་སློང་གཉིས་ནས། འཇོལ་ཟམ་གདོང་སྤྲུལ་སྐུ་བློ་བཟང་བསྟན་འཛིན་ཆོས་ཀྱི་རྒྱལ་མཚན་དཔལ་བཟང་པོའི་ཞབས་བརྟན་གསོལ་འདེབས་ཤིག་དགོས་ཞེས་ཡང་ཡང་བསྐུལ་བའི་ངོར། སྐུ་བཅར་མཚན་ཞབས་དར་ཧན་དགའ་ལྡན་
ཁྲི་བྱང་སྤྲུལ་མིང་བས་སྦྱར་བའོ།།  །།    ༈    །མཚན་དཔེའི་ཐིག་ལེར་སྨིན་པའི་འཇོ་སྒེག་མཁན། །ཚེ་དང་ཡེ་ཤེས་མཆོག་སྟེར་བཅོམ་
ལྡན་ལས། །དེང་འདིར་འཆི་མེད་རྟག་པའི་མཆོག་སྦྱིན་མཛོད། །ངག་དབང་རྒྱལ་ཀུན་མཁྱེན་བརྩེའི་མེ་ཤེལ་ཁམས། །ཚུལ་གནས་བག་ཡོད་ཁྲིམས་ཀྱི་དཀྱིལ་འཁོར་རྫོགས། །ཡེ་ཤེས་འོད་སྟོང་འབར་བས་
ས་གསུམ་གྱི། །མུན་སེལ་སྲིད་པའི་སྒྲོན་མེ་ཞབས་བརྟན་ཤོག་རྒྱལ་བའི་ཆོས་ཚུལ་མདོ་རྒྱུད་མང་དུ་ཐོས། །དེ་དོན་ལུང་དང་རིགས་པ་སེམས་པ་དང། །ཡང་ཡང་དཔྱད་འཇོག་ཟབ་མོའི་སྒོམ་པ་ཡིས། །

[018B]མདོ་འདུལ་གསང་ཆེན་འགལ་མེད་འཁྱེར་ལ་མཁས། །ཕྱི་ཚུལ་སོ་ཐར་བསླབ་པས་བསྡམས་པས་བཙུན། །བྱང་ཆུབ་སེམས་གཉིས་བཟང་པོའི་དཔལ་ལྡན་པའི། །
དགེ་ལྡན་བསྟན་པའི་ཉེར་འཚོ་ཞབས་་གང་འདུལ་མཁས་མང་དབུས་ན་འཆད་པའི་ངག་ཕས་རྒོལ་མཐར་བྱེད་རྩོད་པའི་མཁྱེན་རབ་དང། །སྙན་འཇེབས་དོན་བཟང་རྩོམ་ལ་ཐོགས་མེད་པའི། །སྨྲ་བའི་དབང་
ཕྱུག་ཆེན་པོར་ཞབས་་དད་དང་ཤེས་རབ་བརྩོན་ལྡན་དམན་མཆོག་འབྲིང། །གདུལ་བར་བྱ་བའི་ཡིད་ཅན་གླིང་བཞིའི་མཁར། །ཆད་མེད་འཇུག་པའི་འཕྲིན་ལས་འོད་སྟོང་རླབས། །བསྐལ་བ་རྒྱ་མཚོར་སྤྲོ་བ་
ཉིད་གྱུར་ཅིག་བསླུ་མེད་བླ་མ་མཆོག་གསུམ་བྱིན་རླབས་དང། །ཆོས་དབྱིངས་རྣམ་དག་རྒྱུ་འབྲས་འགོག་མེད་མཐུ། །ལྷག་བསམ་དག་པའི་ཚིག་གི་སྨོན་པའི་འབྲས། །གེགས་མེད་བདེ་བླག་ཉིད་དུ་
འགྲུབ་གྱུར་ཅིག་ །། ཅེས་པ་འདི་ཡང་སྐྱབས་མགོན་སྲིད་སྐྱོང་སྟག་བྲག་རྡོ་རྗེ་འཆང་ནས་རྒྱལ་རོང་གི་སྤྲུལ་སྐུ་ཞིག་གི་ཞབས་བརྟན་ལྗགས་རྩོམ་རྩལ་རྒྱུར་བྲིས།།  །།    ༈   
གསོལ་འདེབས་ཕན་བདེའི་གྲུ་ཆར་གཡོ་བའི་སྤྲིན་ཆེན་ཞེས་བྱ་བ་བཞུགས་སོ།། ཀུན་ཁྱབ་ཆོས་དབྱིངས་ཀུན་ཏུ་བཟང་པོའི་འཕྲུལ། །དག་དང་མ་དག་གདུལ་བྱའི་མོས་ངོ་བཞིན། །སྣ་ཚོགས་སྤྲུལ་སྒྱུར་སྤྲོ་དང་སྡུད་

[019A]༄༅། །མཛད་མགོན། །ཁྱབ་བདག་དཔལ་ལྡན་བླ་མར་གསོལ་བ་འདེབས། །ཐུབ་པའི་སྤྱན་སྔར་གནས་བརྟན་གསེར་བེའུ། །དུས་འཁོར་བཀའ་བབས་ཆོས་རྒྱལ་ཟླ་བཟང་ཞབས། །
བརྟུལ་ཞུགས་གྲུབ་པའི་དཔའ་བོ་ནག་པོ་པ། །མཁས་གྲུབ་ཆེན་པོ་གསུམ་ལ་་ཟུང་འཇུག་རྟོགས་པ་མཆོག་བརྙེས་ཊོམྦྷི་པ། །སེམས་དཔའ་ཆེན་པོ་གསེར་གླིང་ཆོས་ཀྱི་གྲགས། །གྲུབ་མཆོག་ཕམ་མཐིང་ངག་གི་
དབང་ཕྱུག་རྗེ། །འདྲེན་མཆོག་དམ་པ་གསུམ་ལ་་མཆོག་གི་སར་གཤེགས་མི་ཕམ་མགོན་པོ་དང། །མཐུ་སྟོབས་དབང་ཕྱུག་རྡོ་རྗེ་བདུད་འཇོམས་མཚན། །བཀའ་གདམས་བསྟན་པའི་གསལ་བྱེད་བརྩོན་
འགྲུས་འབར། །རྗེ་བཙུན་བླ་མ་གསུམ་ལ་་བྱང་བདག་རིག་འཛིན་བཀྲ་ཤིས་སྟོབས་རྒྱས་དང། །ལུང་རྟོགས་མཉམ་མེད་ནམ་མཁའི་རྣལ་འབྱོར་པ། །འདུལ་འཛིན་ཆེན་པོ་བློ་གྲོས་སྦས་པའི་ཞབས། །མཚུངས་
མེད་དམ་པ་གསུམ་་བརྟུལ་ཞུགས་མཆོག་བརྙེས་དབུས་སྨྱོན་ཆོས་ཀྱི་གྲགས། །འཇམ་དཔལ་དབྱངས་མཚུངས་མཁྱེན་བརྩེའི་དབང་ཕྱུག་རྗེ། །འདུལ་བའི་མངའ་བདག་བདེ་ལེགས་ཉི་མའི་ཞབས། །
བཤེས་གཉེན་ཆེན་པོ་གསུམ་ལ་་འགྲོ་བའི་མགོན་པོ་བསོད་ནམས་མཆོག་ལྡན་དཔལ། །མདོ་རྒྱུད་མཛོད་འཛིན་རྒྱ་མཚོ་མཐའ་ཡས་ཞབས། །འདྲེན་མཆོག་བློ་བཟང་ཆོས་འབྱོར་རྒྱ་མཚོའི་མཚན། །ཟླ་མེད་

[019B]མཁས་གྲུབ་བློ་བཟང་ཐུབ་བསྟན་རྣམ་རྒྱལ་དང། །བློ་བཟང་སྙན་བརྒྱུད་ལུང་རིགས་རྒྱ་ཆེན་མཚོ། །འཛིན་མཁས་མཆོག་གི་དབང་ཕྱུག་རྒྱལ་ཀུན་གཙོ། །སྐྱེ་དགུའི་འདྲེན་པ་གཉིས་ལ་་སྲིད་པའི་རྒུད་
པ་མཐར་བྱས་དེ་སྲིད་དུ། །རབ་འབྱམས་བཀོད་པ་གང་གའི་རྡུལ་གྱི་སྤྲིན། །འབད་མེད་སྤྲོ་ལ་དཔའ་བའི་སྐྱེས་རབས་ཕྲེང། །མཁའ་མཉམ་འགྲོ་བའི་མགོན་དུ་རྟག་རྩེན་ཤོག་འཁྲུངས་རབས་གསེར་སྦྱང་སྤྲིན་གྱི་སོ་ཅན་གྱི་
གྲལ་རིང་མངོན་པར་བསྟར་བ་བསྔགས་པའི་མཐུས། །འགྲོ་ཀུན་ཚེ་རབས་ཐེག་མཆོག་བཤེས་གཉེན་དང། །མི་འབྲལ་རྒྱལ་བའི་ཆོས་ཀུན་འཛིན་གྱུར་ཅིག་རྨོངས་པའི་དབང་གིས་མ་གུས་བརྙས་སྨོད་སོགས། །བཤེས་
ལ་ལོག་པར་སྒྲུབ་པའི་ཉེས་ཚོགས་ཀུན། །མྱུར་བྱང་རྟག་ཏུ་དུ་དང་ནོར་བཟང་བཞིན། །སྲོག་ཀྱང་བཏང་ནས་མཉེས་པ་བསྒྲུབ་ནུས་ཤོག་དེ་ཡི་མཐུ་ལས་ས་ལམ་བགྲོད་པ་ཀུན། །རླབས་ཆེན་ཉི་མའི་ཤུགས་ཀྱིས་མྱུར་
བརྒལ་ནས། །མགོན་ཁྱོད་གསང་གསུམ་རྡོ་རྗེའི་དབྱིངས་ཆེན་པོ། །རོ་མཉམ་སྲིད་གསུམ་བླ་མར་འགྲུབ་གྱུར་ཅིག་རྨད་བྱུང་སྲས་བཅས་་་་ཤོག་ །། ཅེས་པ་འདི་ནི་འཇམ་མགོན་བསྟན་པའི་སྣང་བྱེད་ཆེན་པོ་མཚུངས་
མེད་བྲག་རི་མཆོག་སྤྲུལ་རིན་པོ་ཆེའི་འཁྲུངས་རབས་གསོལ་འདེབས་སྔོན་ཡོད་རྒྱལ་དབང་ཆོས་རྗེའི་གསུང་དེ་ཉིད་ལས་མདོར་བསྡུས་རྒྱུན་འཁྱེར་ཞིག་འབྲི་དགོས་ཞེས། སེར་སྨད་སྤོམ་ར་རྒྱལ་ཐང་བཀའ་འགྱུར་མཆོག་སྤྲུལ་རིན་པོ་ཆེ་ནས་མཎྜལ་རྟེན་གསུམ་བཅས་ཡང་ཡང་བསྐུལ་མ་མཛད་པ་བཞིན། སྐུ་བཅར་མཚན་

[020A]༄༅། །ཞབས་དར་ཧན་དགའ་ལྡན་ཁྲི་བྱང་སྤྲུལ་མིང་པས་མཆོག་ཏུ་དྭང་བའི་ཡིད་ཀྱིས་སྨོན་པ་དེ་དེ་བཞིན་དུ་འགྲུབ་པར་གྱུར་ཅིག་ །།    ༈     །
གང་གི་མཚན་ཙམ་རྣ་བར་ལྷུང་པས་ཀྱང། །འཆི་བདག་སྡེར་བཅས་ཁེངས་པ་བསྙིལ་བ་དང། །ལྷན་ཅིག་ཚེ་ཡི་མཆོག་སྦྱིན་ལྷག་པའི་ལྷ། །བཅོམ་ལྡན་ཚེ་མཐའ་ཡས་པས་དགེ་ལེགས་སྩོལ། །བློ་ཆེན་མཁྱེན་བརྩེའི་དྲི་
བཟང་འཛིན་པ་ཡི། །དགེ་ལྡན་ལེགས་བཤད་པདྨོ་གསར་པའི་ལྗོན། །ཡོངས་རྫོགས་ཆོས་ཀྱི་སྦྲང་རྩིའི་རྒྱལ་མཚན་ཅན། །ཟླ་མེད་རྗེ་བཙུན་བླ་མར་གསོལ་བ་འདེབས། །བློ་འདས་མཁས་བཙུན་བཟང་པོའི་དགེ་
མཚན་གྱི། །ལེགས་ལམ་སྣང་བས་ཐེག་གསུམ་ཆོས་ཀྱི་མཛོད། །ཡོངས་གསལ་རྒྱལ་བའི་མཛད་པ་སྒྲུབ་མཁས་པའི། །མཚན་ལྡན་བཤེས་གཉེན་ཆེན་པོར་ཞབས་བརྟན་ཤོག་བརྟན་གཡོའི་ཚེ་དཔལ་ལང་ཚོ་
དྭངས་མའི་བཅུད། །མགོན་ཁྱོད་གསང་བ་གསུམ་དུ་ཉེར་སྨིན་པས། །ས་ཆེན་གླིང་བཞིའི་དབུས་ན་ལྷུན་པོའི་བརྗིད། །མ་ཉམས་དེ་སྲིད་ཞབས་ཟུང་གཡོ་མེད་གསོལ། །རྒྱ་ཆེན་གཞུང་ལུགས་ཕ་མཐའ་ཡངས་
པའི་ཁྱོན། །ལུང་རིགས་གློག་ཞུན་བྱེ་བས་བཅིངས་པ་ཡིས། །གསན་བསམ་སྒོམ་པའི་སྣང་བ་འབུམ་དཀྲིགས་པའི། །མཆོག་སྤྲུལ་ཉིན་བྱེད་དབང་པོར་ཞབས་བརྟན་ཤོག་གང་འདུལ་བློ་གསལ་དགའ་

[020B] །ཕས་རྒོལ་འཇོམས་ལ་ཐོགས་མེད་རྩོད་པའི་ངག་སྙན་འཇེབས་དོན་བཟང་རྩོམ་ལ་མཚུངས་མེད་པའི། །སྨྲ་བའི་དབང་ཕྱུག་ཉིད་དུ་ཞབས་བརྟན་ཤོག་གསུང་རབ་རྒྱ་མཚོའི་ཐོས་དོན་ཇི་
བཞིན་དུ། །སྒྲུབ་པས་ལུང་རྟོགས་ནོར་བུའི་གཏེར་ཁ་འབུམ། །འགྲོ་ལ་བཀྱེ་བའི་མཁས་བཙུན་བཟང་གྲུབ་ཀྱི། །འཕྲིན་ལས་མཁའ་དང་མཉམ་པར་གདལ་གྱུར་ཅིག་སླུ་མེད་མཆོག་གསུམ་བདེན་པའི་
བྱིན་རླབས་དང། །རྒྱུ་འབྲས་རྟེན་འབྲེལ་འགོག་མེད་ནུས་མཐུ་དང། །ལྷག་བསམ་དག་པའི་སྟོབས་ཀྱིས་སྨོན་པའི་དོན། །ཇི་བཞིན་གེགས་མེད་ལྷུན་གྱིས་འགྲུབ་གྱུར་ཅིག་ །། ཅེས་པ་འདི་ཡང་རྒྱལ་བ་
བཙན་བཟང་ལྷ་མཁར་མཆོག་སྤྲུལ་བློ་བཟང་དགེ་ལེགས་ཆོས་ཀྱི་རྒྱལ་མཚན་དཔལ་བཟང་པོའི་ཞབས་བརྟན་གསོལ་འདེབས་འདི་ལྟ་བུ་ཞིག་དགོས་ཞེས། གང་གི་མཛོད་པ་ལས་ཁྱེད་དང། །སེར་སྤོམ་དགེ་བཤེས་འཕགས་པ་ཆོས་རྒྱན་བཅས་ནས་བསྐུལ་བའི་ངོར། །སྐུ་བཅར་མཚན་ཞབས་དར་ཧན་དགའ་ལྡན་ཁྲི་
བྱང་སྤྲུལ་མིང་པས་སྨོན་ལ་དགེ་ལེགས་སུ་གྱུར་ཅིག་ །།    ༈   
སྡོད་དང་བཅས་པ་གསོལ་བ་འདེབས་པ་ཕྱི་ནང་བདུད་སྡེ་ཕམ་པའི་ལྷའི་རྔ་དབྱངས་ཞེས་བྱ་བ་བཞུགས་སོ།།  རབ་འབྱམས་རྒྱལ་ཀུན་ཆོས་དབྱིངས་སྒྱུ་མའི་རྩལ། །གང་འདུལ་ཅིར་ཡང་འཆར་བའི་མིག་འཕྲུལ་མཁན། །སྐྱབས་ཀུན་ངོ་

[021A]༄༅། །བོ་དཔལ་ལྡན་བླ་མ་ལ། །བདག་ཅག་གདུང་ཤུགས་དྲག་པོས་གསོལ་འདེབས་ན། །མཁས་བཙུན་གྲུབ་དབང་འཇམ་དཔལ་སྙིང་པོ་ཡི། །བསྟན་འཛིན་འཇིགས་བྲལ་
ཆོས་ཀྱི་རྒྱལ་མཚན་ཆེ། །བསྐལ་བརྒྱར་ཞབས་བརྟན་རླབས་ཆེན་བསྟན་འགྲོའི་དོན། །བཞེད་དགོངས་གེགས་མེད་འགྲུབ་པར་བྱིན་གྱིས་རློབས། །འཇམ་དཔལ་དཔའ་བོ་ཕྱི་ནང་དུས་ཀྱི་དགྲ། །འཇིགས་རུང་
འཕྲོག་བྱེད་བཛྲ་བཧཻ་ར་ཝ། །མགོན་དེ་དགྱེས་སྐྱེད་ཡེ་ཤེས་མཁའ་འགྲོ་མར། །བདག་ཅག་་་་་་གྲུབ་མཆོག་ལཱ་ལི་ཏ་དང་ཨ་མོ་གྷ། །ཡེ་ཤེས་འབྱུང་གནས་པདྨ་བཛྲ་དང། །མར་མེ་མཛད་
བསྲུང་བཛྲ་ཀཱིརྟི་ལ། །བདག་ཅག་་་ཆོས་རབ་ཡེ་ཤེས་སེང་གེ་འབུམ་སེང་ཞབས། །རྗེ་བཙུན་རྒྭ་ལོ་རོང་པ་ཤེར་སེང་དང། །ཡེ་ཤེས་དཔལ་བ་དོན་གྲུབ་རིན་ཆེན་ལ། །བདག་ཅག་་་མདོ་
རྒྱུད་ཟབ་དོན་རྒྱལ་བའི་དགོངས་པ་ལྟར། །མཁྱེན་དང་གསུང་བས་རྒྱལ་བ་གཉིས་པ་ཞེས། །གྲགས་པ་དོན་ལྡན་ཐམས་ཅད་མཁྱེན་ཁྱོད་ལ། །བདག་ཅག་་་དེ་སྲས་ཐུ་བོ་མཁས་གྲུབ་དགེ་ལེགས་
དཔལ། །ཤེས་རབ་སེང་གེ་འདུལ་འཛིན་དཔལ་ལྡན་བཟང། །དགེ་འདུན་འཕེལ་དང་བཀྲ་ཤིས་འཕགས་པ་ལ། །བདག་ཅག་་་བསམ་འགྲུབ་རྒྱ་མཚོ་རྒྱུད་ཆེན་བརྩོན་འགྲུས་འཕགས། །རྡོ་རྗེ་བཟང་

[021B] །སྣང་མཐའི་རོལ་གར་ཆོས་ཀྱི་རྒྱལ་མཚན་ལ། །བདག་ཅག་་་སླར་ཡང་དཔལ་ལྡན་འཇིགས་མཛད་རྡོ་རྗེ་དང། །བརྟན་པའི་འཁོར་ལོ་རྒྱལ་བ་གཉིས་པའི་ཞབས། །ཆོས་
ཀྱི་རྒྱལ་མཚན་དྷརྨ་བཛྲ་ལ། །བདག་ཅག་་་བློ་བཟང་དོན་གྲུབ་སངས་རྒྱས་ཡེ་ཤེས་དང། །པཎ་ཆེན་ཆོས་རྒྱན་དཀོན་མཆོག་རྒྱལ་མཚན་རྗེ། །བློ་བཟང་ཡེ་ཤེས་བསྐལ་བཟང་རྒྱ་མཚོ་ལ། །བདག་
ཅག་་་རོལ་པའི་རྡོ་རྗེ་ངག་དབང་ཚུལ་ཁྲིམས་དང། །བྱང་ཆུབ་ཆོས་འཕེལ་ཆོས་འབྱོར་རྒྱ་མཚོའི་མཚན། །བློ་བཟང་ལུང་རྟོགས་བསྟན་འཛིན་འཕྲིན་ལས་ལ། །བདག་ཅག་་་མཁན་ཆེན་
མཁྱེན་རབ་བསྟན་པ་ཆོས་འཕེལ་ཞབས། །འཇམ་དཔལ་ཞི་ཁྲོ་མི་ཡི་སྒྱུ་འཕྲུལ་གར། །རིགས་བརྒྱའི་ཁྱབ་བདག་བདེ་ཆེན་སྙིང་པོ་ལ། །བདག་ཅག་་་སྙིང་རྗེའི་བདུད་སྡེར་ཁྲོས་པའི་གར་དགུའི་ཉམས། །
བཟོད་དཀའ་མཁའ་དང་མཉམ་པས་གྲུབ་གཉིས་ཀྱི། །འདོད་པ་ཀུན་སྩོལ་དུས་དགྲའི་དབང་པོ་ལ། །བདག་ཅག་་་དབྱིངས་དང་རོ་མཉམ་བདེ་ཆེན་འོད་གསལ་ལས། །ལངས་པའི་རྗེས་ཆགས་སྒྱུ་
མ་ཆེན་པོའི་སྤྲིན། །བཅོམ་ལྡན་དགའ་བསྐྱེད་མཁའ་འགྲོའི་གཙོ་མོ་ལ། །བདག་ཅག་་་ལྷུན་གྲུབ་ངོ་མཚར་རྒྱ་མཚོའི་བཀོད་པ་འབུམ། །སྤྲོ་དང་སྡུད་པ་འཇིགས་མཛད་ཁྲོ་བོའི་གར། །གཉིས་

[022A]༄༅། །མིན་གཉིས་སུ་སྣང་བའི་དཀྱིལ་འཁོར་ལྷར། །བདག་ཅག་་་ཆེར་སྙིགས་དུག་ལྔ་རྒྱས་པས་ཆོས་བྱེད་ཕལ། །རྣམ་པར་ཉམས་པའི་སྟོབས་ཆེན་བགེགས་ཀྱི་དཔུང། །
ཚེགས་མེད་འཇོམས་པའི་ཁྱད་ཆོས་ཟླ་མེད་ལ། །བདག་ཅག་་་རྒྱུད་རྒྱལ་མཐར་ཐུག་དཔལ་ལྡན་འདུས་པའི་གནད། །སྒྱུ་འོད་དཔལ་གྱིས་ཚེ་གཅིག་འཚང་རྒྱའི་ཐབས། །ཆེས་གསང་འདུ་བའི་མྱུར་
ལམ་ཟབ་མོ་ལ། །བདག་ཅག་་་བདེ་མཆོག་འཁོར་ལོ་དགྱེས་པ་རྡོ་རྗེ་སོགས། །གསང་མཐའི་རྒྱུད་དོན་བདེ་སྟོང་གཏུམ་མོའི་ལམ། །ཀུན་ཀྱང་ཚང་བའི་རྡོ་རྗེའི་ལམ་བཟང་ལ། །བདག་ཅག་་་
འཇིག་རྟེན་འདས་དང་མ་འདས་ལྷར་བསྡིགས་པས། །བར་ཆད་ཀུན་སེལ་དངོས་གྲུབ་མྱུར་འགྲུབ་ཅིང། །སྡིག་ཅན་བཙན་ཐབས་འཚང་རྒྱའི་མྱུར་ལམ་ལ། །བདག་ཅག་་་འཇམ་དཔལ་དབྱངས་ཀྱིས་
རྗེ་ལ་མངོན་སུམ་དུ། །སྩལ་བའི་སྙན་བརྒྱུད་ཞི་ཁྲོ་སྦྲགས་སྒྲུབ་གནད། །གཞན་ལས་ཆེས་འཕགས་དམ་ཆོས་ཟབ་མོ་ལ། །བདག་ཅག་་་འཇམ་དཔལ་རབ་ཁྲོས་མ་ཧེའི་ཞལ་ཅན་གྱི། །དབང་
རྒྱུད་མན་ངག་རིམ་གཉིས་ཟབ་མོའི་ལམ། །འཛིན་སྐྱོང་སྤེལ་མཛད་འདུས་པའི་ཚོགས་རྣམས་ལ། །བདག་ཅག་་་རྡོ་རྗེ་འཆང་དབང་འཇམ་དཔལ་སྙིང་པོ་སོགས། །དངོས་བརྒྱུད་བླ་མས་བཀའ་

[022B] །མཐུ་ལྡན་བཀའ་སྡོད་དམ་ཅན་རྣམ་གསུམ་ལ། །བདག་ཅག་་་ལྔ་བདོའི་དུས་འདིར་ཕྱི་ནང་བགེགས་ཀྱི་དཔུང། །འཇོམས་ལ་ལྷ་མཆོག་གཞན་ལས་ཁྱད་པར་ལྔས། །ཆེས་
འཕགས་འཇིགས་མཛད་རྡོ་རྗེའི་རྩ་བརྒྱུད་ཀྱི། །བླ་མ་ཡི་དམ་མཆོག་གསུམ་བདེན་པའི་མཐུས། །འཇམ་མགོན་ཐུགས་སྲས་མཁས་དབང་ཞང་ཞུང་པའི། །རྣམ་རོལ་སྐྱེས་མཆོག་ཆོས་དབང་གྲགས་པའི་
སྡེ༑ ༑སྐུ་ཚེའི་བར་ཆད་གཡུལ་ལས་རྣམ་རྒྱལ་ཏེ། །བསྐལ་བརྒྱར་ཞབས་བརྟན་བཞེད་དགུ་ལྷུན་གྲུབ་ཤོག་ཕྱོགས་རེར་མ་སོང་ཐོས་བསམ་སྒོམ་པའི་མཚོར། །མཁས་བཙུན་བཟང་གྲུབ་པདྨོ་སྟོང་གི་
འཛུམ། །འཆད་རྩོད་རྩོམ་པའི་ཟིལ་མངར་འབུམ་འཛག་པས། །སྐལ་བཟང་བུང་བའི་རེ་བ་སྐོང་གྱུར་ཅིག་བསྲེ་སླད་མེད་པའི་རྣམ་ཐར་གཙང་མ་ཡིས། །བློ་བཟང་སྙན་བརྒྱུད་འཛིན་པའི་གཉེན་མཆོག་ཏུ། །
ཡབ་གཅིག་བདེ་ཆེན་སྙིང་པོའི་བཞེད་དགོངས་ལྟར། །ལྷུན་གྱིས་འགྲུབ་པའི་དགེ་མཚན་འཛིན་གྱུར་ཅིག་དེ་ཡི་མཐུ་ལས་འཇམ་དབྱངས་བླ་མའི་བསྟན། །ལྟ་སྒོམ་སྤྱོད་པའི་ཁྱད་པར་ཕུལ་བྱུང་བས། །ཡངས་
པའི་ས་ཆེན་ཁྱོན་ལ་དབང་བྱེད་པའི། །འཕྲིན་ལས་སྣང་བ་ཉི་ལྟར་གསལ་གྱུར་ཅིག་ལུས་ཅན་ཀུན་ཀྱང་ལོག་པའི་སྟོན་པ་ཡིས། །ནམ་ཡང་མི་འབྲིད་མཚན་ལྡན་བཤེས་གཉེན་དང། །བློ་བཟང་རྒྱལ་བའི་རིང་

[023A]༄༅། །ལུགས་ལ་བརྟེན་ནས། །འཇམ་དཔལ་ཞི་ཁྲོའི་གོ་འཕང་མྱུར་ཐོབ་ཤོག་མཆོག་གསུམ་བསླུ་བ་མེད་པའི་གཟི་བྱིན་དང། །བདག་ཅག་ལྷག་བསམ་དད་མོས་རྟེན་
འབྱུང་མཐུ། །བསྟན་སྲུང་དམ་ཅན་རྒྱ་མཚོའི་ནུས་སྟོབས་ཀྱིས། །སྨོན་པ་ཇི་བཞིན་ལྷུན་གྱིས་འགྲུབ་གྱུར་ཅིག་ །།ཅེས་མཁན་བཙུན་བཟང་པོའི་དཔལ་མངའ་བསྟན་པའི་སྣང་བྱེད་ནགས་ཤོད་འབྲི་རུ་སྐྱིད་ཤོད་ཞབས་དྲུང་མཆོག་སྤྲུལ་རིན་པོ་ཆེ་
མཁས་གྲུབ་བསྟན་འཛིན་འཇིགས་བྲལ་ཆོས་ཀྱི་རྒྱལ་མཚན་ཆོས་དབང་གྲགས་པའི་སྡེ་དཔལ་བཟང་པོའི་སྐུ་ཚེ་བརྟན་ཅིང། བསྟན་འགྲོར་སྨན་པའི་བཞེད་དགོངས་ལྷུན་གྲུབ་ཆེད། འཇིགས་མཛད་བདུད་ལས་རྣམ་རྒྱལ་གྱི་དབང་གི་རྩ་བརྒྱུད་ཀྱི་བླ་མ་ཡི་དམ་བཀའ་སྡོད་དང་བཅས་པར་གསོལ་འདེབས་ཀྱི་ཚིགས་
སུ་བཅད་པ་འདི་འདྲ་ཞིག་དགོས་ཞེས། །གང་གི་སྐུའི་གཅེན་པོ་སེར་སྨད་རྒྱལ་རོང་མཁན་སྤྲུལ་ནས་བདོག་པའི་རྟེན་བཅས་ཡང་ཡང་བསྐུལ་མ་མཛད་པ་བཞིན། སྐུ་བཅར་མཚན་ཞབས་དར་ཧན་དགའ་ལྡན་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོར་འབོད་པས་རིགས་བརྒྱའི་ཁྱབ་བདག་རྡོ་རྗེ་
འཆང་ཕ་བོང་ཁ་བ་དཔལ་བཟང་པོའི་གསན་རྒྱུན་གྱི་དབང་གི་བརྒྱུད་རིམ་དང་མཐུན་པར་བཀོད་ཅིང། འཇིགས་བྱེད་དཔའ་གཅིག་གི་དཀྱིལ་འཁོར་ལ་རྒྱུན་དུ་གཙོ་རྐྱང་ལས་ཡུམ་མེད་ཀྱང་མཚན་མ་གྱེན་འགྲེང་གིས་བདེ་ཆེན་མཚོན་ཞིང། ལིངྒ་ལི་ཡ་ཏི་ཞེས་པ་སྦས་དོན་དུ་བཤད་སྐབས་དམིགས་བསལ་གྱི་ཚེ་ཡོད་ཆོག་
པ་དང། དེ་བཞིན་དུ་ཕྱག་མཚན་གྱི་གནད་ཀྱིས་འཁོར་གྱི་ལྷ་ཡང་འགལ་བ་མེད་པར་བསམ་ཡུམ་དང་འཁོར་གྱི་གསོལ་འདེབས་ཀྱང་བཀོད་དེ་སྨོན་པ་རྩེ་གཅིག་པས་སྦྱར་བ་འདོད་དོན་ཡིད་བཞིན་དུ་འགྲུབ་པར་གྱུར་ཅིག་ །།

[023B]   ༈   །  ཨོཾ་སྭ་སྟི། སྟོབས་བཅུ་མངའ་བ་རྣམས་ཀྱི་ཡེ་ཤེས་དང། །འཆི་མེད་ཚེ་དཔལ་གྲུབ་གཉིས་ནོར་བུའི་གཏེར། །འདོད་དགུར་འཇོ་མཛད་ཡིད་བཞིན་འཁོར་
ལོའི་ལྷ། །བཅོམ་ལྡན་འདས་མས་ཚེ་ཡི་མཆོག་སྦྱིན་མཛོད། །རྒྱལ་ཀུན་སྤྱི་གཟུགས་འཇམ་དཔལ་སྙིང་པོའི་བསྟན། །སྤེལ་ལ་ངག་གི་དབང་ཕྱུག་མཆོག་གྲུབ་པས། །ཐུབ་པའི་ལུགས་བཟང་རབ་འབྱམས་
ཞིང་གི་མཐར། །རྒྱས་མཛད་བཤེས་གཉེན་ཆེན་པོ་ཞབས་བརྟན་ཤོག་རྒྱལ་བའི་ལུང་རྟོགས་བསྟན་པའི་ཀུན་གསལ་མཁར། །མན་ངག་སྣང་བ་སྟོང་འབར་ཉིན་བྱེད་དབང། །རབ་མང་གདུལ་བྱའི་པད་ཚལ་
རྒྱས་པའི་གཉེན། །མཚུངས་མེད་རྗེ་བཙུན་བླ་མ་ཞབས་བརྟན་ཤོག་རྣམ་མང་གཞུང་ལུགས་ཐོས་པའི་ཕ་མཐར་སོན། །ཟབ་རྒྱས་གདམས་དོན་ཇི་བཞིན་སེམས་པ་དང། །དཔྱད་འཇོག་ཏིང་འཛིན་སྒོམ་པའི་
ཉམས་རྟོགས་རོ། །མྱོང་མཁས་གྲུབ་པའི་དཔའ་བོར་ཞབས་བརྟན་ཤོག་འཆད་པ་སྐལ་བཟང་གདུལ་བྱའི་དབང་པོར་འཚམས། །རྩོད་པས་རྒོལ་ངན་སྙིང་རྩ་ལྐོག་མར་འབྱིན། །སྡེབ་ལེགས་རྩོམ་པས་
མཁས་མང་ཡིད་དབང་འཕྲོག་བསྟན་པའི་རྩ་ལག་མཆོག་ཏུ་ཞབས་བརྟན་ཤོག་མདོ་སྔགས་བརྒྱུད་ལྡན་བྱིན་རླབས་མངར་བའི་བཅུད། །མཐའ་མེད་སྲིད་མཐར་སྤེལ་བའི་འཕྲིན་ལས་གར། །བློ་བཟང་

[024A]༄༅། །བསྟན་པའི་དཔལ་དུ་བསྒྱུར་བ་ཡི། །ས་གསུམ་འགྲོ་བའི་ཉེར་འཚོར་རྟག་བརྟན་ཤོག་ནམ་ཡང་སླུ་མེད་མཆོག་གསུམ་བདེན་བྱིན་དང། །བདག་ཅག་ལྷག་བསམ་
མོས་པའི་རྟེན་འབྱུང་མཐུས། །ཇི་ལྟར་སྨོན་པའི་རེ་འབྲས་མ་ལུས་པ། །གེགས་མེད་བདེ་བླག་ཉིད་དུ་འགྲུབ་གྱུར་ཅིག་ །།ཅེས་སྐྱིད་ཤོད་བཀྲ་ཤིས་ལྗོངས་སྤྲུལ་སྐུ་རྒྱལ་བསྟན་ངག་དབང་རབ་རྒྱས་ཀྱི་ཞབས་བརྟན་སྨོན་ཚིག་ཏུ་
སྐྱབས་མགོན་སྲིད་སྐྱོང་ཡོངས་འཛིན་སྟག་པྲག་པཎྚིཏ་མཆོག་ནས་རྩལ་རྒྱུར་བྲིས།།  །།    ༈    །མཛེས་སྡུག་མཚན་དཔེར་འཁྱིལ་བའི་ཡིད་བཞིན་མཚོ། །
མཆོག་མཐུན་ཚེ་དཔལ་དངོས་གྲུབ་བྱེ་བའི་རླབས། །ཕྱོགས་ཀྱི་འཁོར་ལོ་འགེངས་པས་སྲིད་འདི་སྲུངས། །བློ་གྲོས་བཟང་པོའི་འོད་སྟོང་འབར་བའི་གཟིས། །ཐུབ་བསྟན་འཛིན་མའི་ཁྱོན་ཀུན་སྣང་བྱེད་ཅིང། །
ལུང་རྟོགས་ཆོས་ཀྱི་སྦྲང་རྩིའི་རྒྱལ་མཚན་ཚལ། །འབྱེད་མཛད་དཔལ་ལྡན་བླ་མར་གསོལ་བ་འདེབས། །བློ་འདས་མཁས་བཙུན་བཟང་པོའི་འོད་སྣང་ཅན། །བསྟན་འཛིན་གསེར་གྱི་རི་བོ་འབུམ་གྱི་དབུས། །
ཟླ་བྲལ་ཆོས་ཀྱི་ལྷུན་པོ་བརྗིད་ཆགས་པ། །རྣམ་པར་རྒྱལ་བའི་དགེ་མཚན་རྟག་བརྟན་ཤོག་བློ་ཆེན་བསྐལ་བཟང་ཐུབ་པ་མཆོག་གི་བསྟན། །འཛིན་མཁས་བརྒྱད་ཁྲི་བཞི་སྟོང་ཆོས་ཀྱི་མཛོད། །རྒྱལ་ཀུན་

[024B] །མཐའ་ཡས་འགྲོ་བའི་མགོན་དུ་ཞབས་བརྟན་ཤོག་བཅུ་ཕྲག་རིག་པའི་གནས་ལ་མཁས་པའི་མཚོར། །རྣམ་དག་ཚུལ་ཁྲིམས་བཙུན་པའི་འདབ་བརྒྱ་པ། །ལྷག་བསམ་
བཟང་པོའི་སྦྲང་རྩིའི་ཟིལ་མངར་ཅན། །སྐལ་བཟང་བུང་བའི་ཉེར་འཚོར་ཞབས་བརྟན་ཤོག་རྒྱ་ཆེན་མང་ཐོས་ལྷ་ལམ་ཡངས་པོའི་ངོས། །ཚུལ་བཞིན་བསམ་པའི་རི་དྭགས་མཚན་མ་ཅན། །སྒོམ་པ་ཉམས་མྱོང་
འོད་དཀར་འབུམ་འཕྲོ་བའི། །བཤེས་གཉེན་སྨྲ་བའི་ཟླ་བ་ཞབས་བརྟན་ཤོག་འཆད་ལ་ཕུར་བུའི་ཁེངས་འཕྲོག་རྣམ་དཔྱོད་ལྡན། །རྩོད་ངག་རིགས་པས་ཕྱོགས་ཀྱི་གླང་པོར་འཁུ། །རྩོམ་པ་ཡིད་འཕྲོག་མཚོ་
བྱུང་རོལ་མོའི་སྒྲས། །མཁས་མང་དགའ་བསྐྱེད་མཆོག་ཏུ་ཞབས་བརྟན་ཤོག་མགོན་ཁྱོད་ཞབས་ཟུང་འཇིགས་བྲལ་རྡོ་རྗེའི་ཁྲིར། །འཕོ་མེད་རྟག་པའི་ཁམས་སུ་རབ་བརྟན་ཅིང། །རླབས་ཆེན་འཕྲིན་ལས་
གསེར་ཞུན་ལང་ཚོ་ཡིས། །བསྟན་འགྲོའི་ཕྱོགས་ཀྱི་མུ་ཁྱུད་བཅིངས་གྱུར་ཅིག་རྩེ་གཅིག་མོས་གུས་ཤིང་རྟས་ཉེར་དྲངས་པའི། །དགེ་ཚོགས་བསམ་འཕེལ་ནོར་བུའི་གཏེར་ཆེན་པོར། །འདོད་དགུར་ལོངས་
སུ་སྤྱོད་པས་སྐལ་བཟང་གི་དགའ་སྟོན་གདུལ་བྱའི་དཔལ་དུ་འཇོ་གྱུར་ཅིག་བསླུ་མེད་མཆོག་གསུམ་བདེན་པས་བྱིན་རླབས་དང། །སྟོང་དང་རྟེན་འབྱུང་འགལ་མེད་བདེན་པའི་མཐུ། །བདག་སོགས་

[025A]༄༅། །གདུལ་བྱའི་དད་མོས་རྟེན་འབྱུང་གིས། །སྨོན་པའི་དོན་ཀུན་ཡིད་བཞིན་འགྲུབ་གྱུར་ཅིག།  །།ཅེས་པ་འདི་ནི་སྐྱབས་མགོན་སྲིད་སྐྱོང་ཡོངས་འཛིན་སྟག་བྲག་རིན་པོ་ཆེ་ནས་བྲག་གཡབ་ཆེ་ཚང་
སྤྲུལ་སྐུའི་ཞབས་བརྟན་དུ་སྩལ་རྒྱུར་བྲིས།།  །།    ༈    རབ་་འབྱམས་རྒྱལ་བའི་འཆི་མེད་ཚེ་དཔལ་དང། །རབ་་མང་ཤེས་བྱ་ཀུན་མཁྱེན་ཡེ་ཤེས་ཁམས། །རབ་་དཀར་
ལྷ་མོར་ཤར་བའི་བཅོམ་ལྡན་མ། །རབ་་མཛེས་ཡིད་བཞིན་འཁོར་ལོས་དགེ་ལེགས་སྩོལ། །ངག་གི་དབང་ཕྱུག་བློ་བཟང་རྒྱལ་བའི་བསྟན། །མང་ཐོས་ཚུལ་ཁྲིམས་ནོར་གྱིས་སྐྱོང་བའི་གཉེན། །ཟླ་བྲལ་
ཆོས་ཀྱི་རྒྱལ་མཚན་འཛིན་པའི་རྗེ། །དཔལ་ལྡན་བླ་མའི་ཞབས་ལ་གསོལ་བ་འདེབས། །རྒྱ་ཆེན་ཐུབ་གསུང་ཀུན་གསལ་ཡངས་པའི་ངོགས། །རྣམ་དཔྱོད་གོམ་པ་གཅིག་གིས་བགྲོད་པའི་ཤུགས། །
ཐོས་ལྡན་རྒྱ་མཚོའི་བླ་ན་མངོན་འཕགས་པའི། །མཁས་མཆོག་སྨྲ་བའི་དབང་པོར་ཞབས་བརྟན་ཤོག་མ་སྨད་གསུང་རབ་ཀཻ་ལ་ཤ་རིའི་རྒྱུན། །བརྒྱུད་ལྡན་དམ་པའི་ཡུར་ལམ་ལས་དྲངས་པ། །
རྙོག་བྲལ་བསམ་སྒོམ་བདུད་རྩིར་འཁྱིལ་བའི་བཅུད། །མྱང་མཁས་གྲུབ་པའི་མཆོག་ཏུ་ཞབས་བརྟན་ཤོག་རྣམ་དག་ཐོས་དོན་ཉམས་མྱོང་མངར་བའི་རོ། །གང་འཚམས་འགྲོ་ལ་འདོད་དགུར་སྦྱིན་

[025B]ཕས་རྒོལ་འཇོམས་དང་སྡེབ་ལེགས་སྙན་པའི་དབྱངས། །ཕྱོགས་བརྒྱར་དར་བའི་བྱེད་པོར་ཞབས་བརྟན་ཤོག་རྒྱལ་ཀུན་གཞོན་ནུའི་ཟོལ་ཅན་མི་ཡི་གར། །འཇམ་དཔལ་སྙིང་པོའི་རིང་ལུགས་སྣང་བའི་
མཛོད༑ ༑སྲིད་མཐའི་བར་དུ་མི་ནུབ་འཕེལ་བའི་གཉེན། །བསྟན་འགྲོའི་ཉིན་བྱེད་གཅིག་པུར་ཞབས་བརྟན་ཤོག་མཆོག་གསུམ་བསླུ་བ་མེད་པའི་བདེན་བྱིན་དང། །རྒྱུ་འབྲས་རྟེན་ཅིང་འབྲེལ་འབྱུང་འགོག་མེད་
མཐུ༑ ༑ལྷག་བསམ་དག་པས་སྨོན་པའི་འདོད་འབྲས་ཀུན། །ལྷུན་གྱིས་གྲུབ་པའི་དགེ་མཚན་འབར་གྱུར་ཅིག་ །།ཅེས་པ་འདི་ཡང་སྐྱབས་མགོན་སྲིད་སྐྱོང་ཡོངས་འཛིན་སྟག་བྲག་རིན་པོ་ཆེ་ནས་སོག་འཕེལ་རྒྱས་གླིང་གི་ཞབས་དྲུང་སྤྲུལ་སྐུ་ངག་
དབང་ཚུལ་ཁྲིམས་ཆོས་ཀྱི་རྒྱལ་མཚན་གྱི་ཞབས་བརྟན་དུ་སྩལ་རྒྱུར་བྲིས།། །།    ༈   
ཆར་འབེབས་པའི་སྤྲིན་ཆེན་ཞེས་བྱ་བ་བཞུགས་སོ།།  ཨོཾ་སྭ་སྟི། མི་ཤིགས་རྟག་བརྟན་གྲུབ་པའི་རྡོ་རྗེའི་དབྱིངས། །མཚན་དཔེའི་ལང་ཚོར་སྒེག་པའི་རབ་འབྱམས་སྤྲིན། །འཆི་མེད་བདུད་རྩིའི་གྲུ་ཆར་འབུམ་གཡོ་པས། །
སྲིད་ཞིའི་རྣམ་འདྲེན་མཆོག་འདིར་དགེ་ལེགས་སྩོལ། །མགོན་ཁྱོད་གདོད་ནས་དག་པའི་ཡེ་ཤེས་སྐུ། །རྒྱལ་ཀུན་གསང་གསུམ་ཐིག་ལེ་ཆེན་པོའི་ཀློང། །དབྱེར་མེད་ལྷུན་གྲུབ་སྒྱུ་འཕྲུལ་དྲ་བའི་གར། །ཅིར་

[026A]༄༅། །ཡང་འཆར་བའི་ངོ་མཚར་བསམ་ལས་འདས། །གཞལ་དུ་མི་སྤྱོད་གངྒཱའི་རྡུལ་སྙེད་ཀྱི། །རྒྱལ་དང་དེ་སྲས་རྣམ་ཐར་རྒྱ་མཚོའི་ཀླུང། །བ་སྤུའི་ཁུང་བུ་རེར་ཡང་དོག་མེད་
དུ༑ ༑སྟོན་ཀྱང་རྟོག་པ་ཉེར་ཞི་ཐུབ་པའི་ཆོས། །འཕགས་ཡུལ་མ་ལ་ཡ་ཡི་སྐྱེད་ཚལ་དུ། །སྐྱེས་རབས་དཔལ་གྱི་ལྗོན་བཟང་བསྟར་བའི་ཕྲེང། །གྲགས་པ་ཡིད་འོང་དཔྱིད་ཀྱི་ཀུན་དགའི་དྲི། །རྣམ་པར་གྲོལ་
བའི་རྩེ་དགའ་སྙིང་ལ་བསིལ། །རྒྱལ་བློན་པཎ་གྲུབ་སྣ་ཚོགས་བཀོད་པ་བརྒྱར། །སྟོབས་བཅུའི་སྟོབས་ཀྱིས་འཕྲུལ་བའི་མཻ་ན་ཀ་རྫོགས་ལྡན་ཆོ་ག་གསལ་བའི་ཟློས་གར་གྱིས། །གངས་ཅན་མཐོ་རིས་རལ་
པའི་རྩེ་མོར་དྲངས། །མི་འཇིགས་དམ་བཅའ་རྫོགས་པའི་བ་གམ་རྩེར། །བློ་བཟང་རིང་ལུགས་ཆོས་རྔ་ཆེན་པོའི་སྒྲ། །བདུད་ཀྱི་འཁོར་ལོ་གཞོམ་པའི་དཔའ་རྟགས་སུ། །སྒྲོག་པའི་རྣམ་ཐར་སྲིད་ཞིའི་
ཁམས་ན་སྙན། །ངག་གི་དབང་ཕྱུག་བློ་བཟང་རྒྱལ་བའི་བསྟན། །འཛིན་མཁས་རྒྱལ་བ་རྒྱ་མཚོ་གངས་རིའི་མགོན། །སྲིད་གསུམ་དབང་བསྒྱུར་ཕན་བདེ་བདུད་རྩིའི་མཛོད། །མཚུངས་པ་མེད་པའི་སྡེ་ལ་
གསོལ་བ་འདེབས། །ངག་ལ་དབང་འབྱོར་རྒྱལ་ཀུན་མཁྱེན་བརྩེའི་གར། །བློ་འདས་མཁས་བཙུན་བཟང་པོའི་དཔལ་ཡོན་ཅན། །མཁའ་ཁྱབ་བསྟན་འགྲོའི་མགོན་པོ་པད་དཀར་འཛིན། །རྒྱ་ཆེན་སྙིང་

[026B]སྣང་སྲིད་འཁོར་གསུམ་ཡོངས་དག་ཆོས་སྐུའི་དབྱིངས། །དབང་དང་སྟོབས་བཅུས་འདོད་དགུར་བསྒྱུར་བའི་རྩལ། །མཚུངས་བྲལ་འདྲེན་པ་བླ་མེད་བསྟན་པའི་དཔྱིད། །སྡེ་
བཞིའི་དཔལ་ཡོན་ཆེན་པོར་ཞབས་བརྟན་ཤོག་དྲེགས་ལྡན་གཙུག་གི་ནོར་བུའི་འོད་ཟེར་དང། །འགྲོགས་པའི་ཞབས་སེན་ཟླ་བ་བདུད་རྩིའི་གཏེར། །ཀེ་ལ་ཤ་རིའི་ལེགས་བྱས་ནམ་མཁའི་ལྟོར། །ཕན་
བདེའི་སྣང་བ་འགྱེད་བཞིན་རྟག་བརྟན་ཤོག་རྒྱ་ཆེན་གཙུག་ལག་ཀུན་གསལ་ཡངས་པའི་མཐའ། །མཁྱེན་རབ་ཉི་མ་བྱེ་བའི་འོད་རླབས་ཀྱིས། །ཕྱེ་བས་ཀུན་རྨོངས་མུན་པའི་ཆོ་འཕྲུལ་སྟོང། །ཕམ་བྱེད་
མཁས་པའི་རྩེ་མོར་ཞབས་བརྟན་ཤོག་གྱ་ནོམ་ཞི་བ་ཐེག་གསུམ་དབྱིག་གི་མཛོད། །ཐུབ་པའི་བརྟུལ་ཞུགས་ལི་ཁྲིའི་ཆུ་གཏེར་གྱིས། །ས་ཆེན་གུར་ཀུམ་ལང་ཚོར་འགྲེམ་པ་ལ། །ཟླ་བྲལ་བཙུན་པའི་མཆོག་
ཏུ་ཞབས་བརྟན་ཤོག་རྗེས་ཆགས་སྙིང་རྗེ་རྔ་ཡབ་དཀར་པོའི་འཛུམ། །བྱིན་རླབས་བདུད་རྩིའི་བསང་གཏོར་འབུམ་འགྱེད་པས། །ཁམས་གསུམ་གདུང་བ་འཇིག་པའི་ཆོ་ག་མཁན། །འགྲོ་བའི་རྩ་ལག་ཆེན་
པོར་ཞབས་བརྟན་ཤོག་ཟབ་དང་རྒྱ་ཚོའི་དྲུག་སྐྱེས་རོལ་མོའི་སྒྲ། །འཁྲོལ་བའི་ཆ་ཤས་རེར་ཡང་རྒྱལ་ཀུན་གྱི། །གསུང་གི་གསང་བ་འབྱིན་པས་བདེ་གཤེགས་ལམ། །གསལ་མཛད་སྟོན་པ་ཆེན་པོར་ཞབས་

[027A]༄༅། །བརྟན་ཤོག་རིགས་ཚུལ་ཉག་ཕྲན་གཅིག་གིས་ཕས་རྒོལ་གྱི། །སྨྲ་ངན་སྒྲ་སྒྲོགས་མགྲིན་བཅུ་གཅོད་པ་ལ། །སྤོབས་པ་མི་ཟད་སྲེད་མེད་དཔུང་པའི་སྟོབས། །ཟླ་
མེད་དཔའ་བོ་ཆེན་པོར་ཞབས་བརྟན་ཤོག་ཉམས་ལྡན་དབྱངས་ཀྱི་དཀྱིལ་འཁོར་ཡོངས་རྫོགས་པའི། །ལེགས་བཤད་མཚོ་བྱུང་རོལ་པའི་ཕང་འགྲོའི་གླུ། །སྙན་རྒུའི་ཚད་དུ་འཇེབས་པས་མཁས་ཀུན་གྱི། །
བརྟན་པ་ཅིག་ཅར་འཕྲོག་བཞིན་ཞབས་བརྟན་ཤོག་ཆོས་སྲིད་གསེར་གྱི་འཁོར་ལོ་རྩིབས་སྟོང་ཅན། །སྡེ་བཞིའི་མུ་ཁྱུད་ཕྱོགས་ཀུན་འཆིང་བའི་རླབས། །སྲིད་པ་གསུམ་གྱི་སྤྱི་བོར་ཐོགས་མེད་དུ། །བསྒྱུར་
བའི་དབང་ཕྱུག་མཆོག་ཏུ་ཞབས་བརྟན་ཤོག་ཀུན་དགའ་རྣམ་པར་རྒྱས་པའི་རྫོགས་ལྡན་གྱི། །ཆབ་སྲིད་དཔག་བསམ་ནོར་བུའི་འཁྲི་ཤིང་གི་ཀུན་ཕན་ཡལ་འདབ་ནམ་མཁའི་བླ་བྲེར་དཀྲིགས། །འགྲོ་
བའི་ངལ་བསོ་ཆེན་པོར་ཞབས་བརྟན་ཤོག་ཚུལ་མིན་བརླང་པོར་སྤྱོད་པའི་ཚང་ཚིང་ཁྲོད། །བག་མེད་ཡོན་པོར་འཁྱུག་པའི་ལྟོ་འགྲོའི་ཁྱུ། །ཁྲིམས་གཉིས་བཙན་པོའི་གཤོག་རླབས་འབར་བའི་གཟིས། །
མཐར་བྱེད་མཁའ་ལྡིང་དབང་པོར་ཞབས་བརྟན་ཤོག་ས་གསུམ་ཅིག་ཅར་གནོན་པའི་རླབས་ཆེན་གྱི། །འཕྲིན་ལས་གོམ་པའི་སྟངས་སྟབས་བཀོད་ཙམ་ན། །མཐའ་བཞིའི་སྟོབས་ལྡན་དྲེགས་པའི་

[027B] །ཁྱོད་ཞབས་གུས་པས་བསྟེན་ཅིང་རྟག་བརྟན་ཤོག་ཐུབ་བསྟན་སྤྱི་དང་བློ་བཟང་རྒྱལ་བའི་བསྟན། །དྲི་མེད་ཟླ་བའི་གདུགས་དཀར་ཁྱོན་ཡངས་པོ། །ཕྱོགས་ཀྱི་ཁོང་པ་རྫོགས་པའི་གྲིབ་
བསིལ་གྱིས། །ཁོར་ཡུག་རི་བོའི་བར་དུ་ཁྱབ་གྱུར་ཅིག་ཞི་བའི་རླབས་ལྡན་ཐེག་གསུམ་བདུད་རྩིའི་ཀླུང། །ཡོངས་འཁྱིལ་བདེ་གཤེགས་བསྟན་པའི་མ་དྲོས་མཚོར། །རིག་གྲོལ་གསེར་མིག་གཡོ་
བའི་ཉ་མོ་འབུམ། །བཤད་སྒྲུབ་ལུས་རྩལ་འཁྱུག་པས་སྙེམས་གྱུར་ཅིག་བརྒྱ་ཕྲག་གཙུག་ལག་ནོར་བུའི་སྙིང་པོ་སྐྱེས། །དགའ་ལྡན་ཆབ་སྲིད་གཏེར་གྱི་ཀ་ལ་ཤ། །སྡེ་བཞིའི་དབྱིག་གི་གྲུ་ཆར་
རྟག་འཇོ་བས། །ཁམས་གསུམ་རྒུད་པའི་དབུལ་བ་གཞིལ་གྱུར་ཅིག་ས་ལ་མཐོ་རིས་རྒྱལ་སྲིད་སྤྱོད་པའི་ཚུལ། །འབྱེད་ལ་རྣམ་པར་དཔྱོད་པའི་འདབ་སྟོང་ཅན། །ཕྱིང་སང་པདྨ་དཀར་པོའི་དོ་ཤལ་
འཛུམ། །བསྔགས་འོས་གེ་སར་ཁུར་གྱིས་དུད་གྱུར་ཅིག་དགེ་བཅུའི་རི་མོ་གཡས་སུ་འཁྱིལ་བའི་དུང། །ལེགས་བྱས་སྐྱེ་པ་ལྔ་པའི་བཀྲ་ཤིས་དབྱངས། །ཀུན་བཟང་སྤྲིན་གྱི་རོལ་མོར་རྟག་སྙན་
པས༑ ༑ལྗོངས་འདིར་རྫོགས་ལྡན་ལང་ཚོ་བཞད་གྱུར་ཅིག་འདི་སྨྲ་པོ་ཡང་འཁོར་འདས་དྭངས་མའི་བཅུད། །སྲོག་གི་ཟུངས་སུ་སྦྲེལ་བའི་དཔལ་བེའུ། །རེ་ཁཱ་མི་ཤིགས་རྡོ་རྗེའི་མདུད་རྒྱའི་

[028A]༄༅། །རིས༑ ༑གཞོལ་མེད་རྟག་པའི་ཁམས་སུ་བརྟན་གྱུར་ཅིག་ཕྱག་ན་པདྨོའི་རླབས་ཆེན་ཆོས་སྲིད་ཀྱི། །འཕྲིན་ལས་རྣམ་པར་རྒྱལ་བའི་རྒྱལ་མཚན་ཆེ། །ལྷག་བསམ་
དཔུང་པ་བརྟན་པོས་ཡོངས་བཟུང་སྟེ། །འཆི་མེད་ལམ་གྱི་མཐར་ཡང་འཛུགས་གྱུར་ཅིག་མདོར་ན་རྒྱལ་ཀུན་མཁྱེན་བརྩེ་ནུས་པའི་དཔལ། །མཚན་དཔེའི་འཁོར་ལོ་གཅིག་ཏུ་རྫོགས་པའི་མགོན། །དགེ་
ལེགས་སྣང་བ་སྟོང་གི་གཟི་འབར་བ། །མི་ནུབ་སྲིད་ཞིའི་གཙུག་ན་མཛེས་གྱུར་ཅིག་བདག་སོགས་འགྲོ་ཀུན་སྐྱེ་བའི་ཕྲེང་བ་རུ། །ཁྱོད་ཞབས་མི་ཤིགས་གཡུང་དྲུང་འཁྱིལ་བའི་རིས། །སྤྱི་བོའི་རྒྱན་དུ་མཆོད་
པ་མི་གཏོང་ཞིང། །རིང་མིན་གསང་གསུམ་ཐིག་ལེར་རོ་གཅིག་ཤོག་བསླུ་མེད་མཆོག་གསུམ་བདེན་པའི་བྱིན་རླབས་དང། །སྣང་སྟོང་ཟུང་འཇུག་ཆོས་དབྱིངས་རྟེན་འབྲེལ་སྟོབས། །ཕྱོགས་བྲལ་གདུལ་
བྱའི་ལྷག་བསམ་དག་པའི་མཐུས། །སྨོན་པའི་དོན་ཀུན་བདེ་བླག་འགྲུབ་གྱུར་ཅིག་ །། ཅེས་ལྷ་དང་བཅས་པའི་སྲིད་ཞི་ཡོངས་ཀྱི་མགོན་སྐྱབས་དུས་གསུམ་རྒྱལ་བ་ཀུན་གྱི་སྙིང་རྗེའི་རང་གཟུགས། རང་ཅག་ཁ་བ་རི་པ་རྣམས་ཀྱི་མེ་ཏོག་གང་ལ་ཕོག་
པའི་ལྷ་སྐལ་་གོངས་ས་་སྐྱབས་མགོན་སྐུ་ཕྲེང་བཅུ་བཞི་པ་ཆེན་པོ་རྗེ་བཙུན་ངག་དབང་བློ་བཟང་བསྟན་འཛིན་རྒྱ་མཚོ་སྲིད་གསུམ་དབང་བསྒྱུར་མཚུངས་པ་མེད་པའི་སྡེ་དཔལ་བཟང་པོ་མཆོག་བསྟན་འགྲོའི་མགོན་དུ་ཞབས་ཟུང་སྲིད་མཐར་བརྟན་པའི་གསོལ་འདེབས་འཆི་མེད་བདུད་རྩིའི་གྲུ་ཆར་འབེབས་པའི་སྤྲིན་ཆེན་ཞེས་

[028B] དྲང་དོན་གདུལ་བྱའི་སྐལ་བ་དང་མཚམས་པར་སྡོམ་བརྩོན་ངུར་སྨྲིག་འཆང་བའི་གར་དུ་བཟློས་པའི་རགས་པའི་གཟུགས་སྐུ་མཐོང་བ་དོན་ལྡན་
འདི་ཉིད་ཀྱང་གངས་ལྗོངས་བསྟན་འགྲོའི་སྤྱི་དཔལ་ཆེན་པོར་མི་འཇིགས་གདོང་ལྔས་བཏེགས་པའི་ཁྲི་འཕང་མཐོན་པོར་་ཞབས་ཟུང་རྡོ་རྗེའི་ཆོས་བདུན་གྱི་ངོ་བོར་བརྟན་ཅིང། རླབས་ཆེན་བཞེད་དོན་མཐའ་དག་གེགས་མེད་དུ་འགྲུབ་པའི་བདེན་ཚིག་གསོལ་འདེབས་འདི་ལྟ་བུ་ཞིག་དགོས་ཞེས་ཕྱག་ན་པདྨོའི་ལུགས་ཟུང་
འཕྲིན་ལས་ཀྱི་རླབས་ཆེན་ཕན་བདེའི་གདུགས་དཀར་གྱེན་དུ་འདེགས་པ་ལ་གཞན་དྲིང་མི་འཇོག་པའི་རྣམ་དཔྱོད་དང་ལྷག་བསམ་གྱི་དཔུང་པ་མཆོག་ཏུ་བརྟན་པ་བཀའི་མདུན་ན་འདོན་རྣམས་དང། སྐུ་བཅར་སྤྱི་ཁྱབ་མཁན་པོས་དབུས། གདན་ས་གསུམ་དང། དྲུང་རིགས་སེར་སྐྱ་སྤྱི་ཚོགས་བཅས་བོད་ལྗོངས་
ལྷ་སྡེ་མི་སྡེ་སྤྱི་མགྲིན་ནས་སྲིད་དུ་རིང་བའི་ལྷ་རྫས་ཀྱིས་བཏེགས་པའི་མཎྜལ་རྟེན་གསུམ་སོགས་བདོག་པའི་དངོས་པོ་གྱ་ནོམ་པའི་རྟེན་བཅས་བསྐུལ་མ་ཞུས་པ་བཞིན། ༸སྐྱབས་མགོན་སྲིད་སྐྱོང་ཡོངས་འཛིན་རིན་པོ་ཆེ་ནས་སྩལ་རྒྱུར་བྲིས།། །།
   ༈     །རབ་འབྱམས་རྒྱལ་བ་ཀུན་གྱི་མཁྱེན་རབ་དང། །མི་འགྱུར་ཚེ་དཔལ་མཆོག་ཐུན་གྲུབ་གཉིས་ཀྱི། །འདོད་པ་འཇོ་མཛད་ཡིད་བཞིན་འཁོར་ལོའི་
ལྷས༑ ༑དེང་འདིར་འཆི་མེད་དམ་པའི་དངོས་ཀུན་སྩོལ། །ཡོང་ཡེ་ཐོག་མ་དབུས་མཐའ་བྲལ་བའི་དབྱིངས། །ཤེས་དང་ཤེས་བྱའི་དེ་ཉིད་ཟབ་མོའི་དོན། །འཇལ་བའི་བློ་གྲོས་སྣང་བ་འབུམ་ཕྲག་གི་དཔལ་

[029A]༄༅། །ལྡན་བཤེས་གཉེན་ཆེན་པོར་གསོལ་བ་འདེབས། །ཕ་མཐའ་མི་མངོན་གསུང་རབ་རྒྱ་མཚོའི་འཇིང། །གསལ་མྱུར་ཟབ་པའི་ཡེ་ཤེས་གྲུ་བོ་ཆེས། །བརྒལ་བའི་བློ་
གྲོས་བཟང་ལྡན་དོན་གཉིས་དབྱིག་འདྲེན་མཁས་དེད་དཔོན་ཆེན་པོར་ཞབས་བརྟན་ཤོག་ཐུབ་གསུང་དྲང་ངེས་དཀའ་གནད་ལྕགས་ཀྱི་གཞུ། །སྐྱེས་སྦྱངས་ལུས་རྩལ་སྟོབས་ཀྱིས་ཉེར་བཀུག་སྟེ། ཀུན་
རྨོངས་འཁྲུལ་འཁོར་འཇོམས་པའི་ཉག་ཕྲན་མདའ། །ཅི་དགར་འགེངས་པའི་བྱེད་པོར་ཞབས་བརྟན་ཤོག་མ་སྨད་མཁས་དབང་ཕྱོགས་གླང་གྲགས་པའི་དཔལ། །ས་འདིར་རྩེན་པའི་རིགས་ཚུལ་རྡོ་རྗེའི་ཐོག་
ལོག་སྨྲ་བྲག་རིའི་གཤེད་དུ་འབེབས་པའི་མགོན། །བསྟན་པའི་རྩ་ལག་མཆོག་ཏུ་ཞབས་བརྟན་ཤོག་འབུམ་ཕྲག་གཞུང་དོན་བཤད་སྒྲུབ་གླིང་བཞིའི་ཁྱོན། །མཁས་བཙུན་བཟང་པོའི་འོད་ཀྱི་སྣང་བ་ཡིས། །
རབ་གསལ་བློ་བཟང་རྒྱལ་བསྟན་འདབ་བརྒྱའི་ཚལ། །བཞད་མཛད་ཆོས་ཀྱི་ཉི་མར་རྟག་བརྟན་ཤོག་སླུ་མེད་མཆོག་གསུམ་སྲུང་མའི་བདེན་བྱིན་དང། །ནམ་ཡང་འགོག་པ་མེད་པའི་རྟེན་འབྱུང་མཐུས། །
བདག་ཅག་ལྷག་བསམ་དག་པས་སྨོན་པའི་དོན། །གེགས་མེད་ལྷུན་གྱིས་འགྲུབ་པའི་བཀྲ་ཤིས་ཤོག་ །། ཅེས་པ་འདི་ནི་གཞུང་ལུགས་རབ་འབྱམས་སྨྲ་བའི་ཡོངས་ཀྱི་དགེ་བའི་བཤེས་གཉེན་ཆེན་པོ་འབྲས་བློ་གླིང་སྤོམ་ར་ཡེ་ཤེས་

[029B] ཀོང་པོ་ཆོས་མཛད་བློ་བཟང་རིན་ཆེན་གཉིས་ནས་ཞབས་
བརྟན་སྨོན་ཚིག་འདི་འདྲ་ཞིག་དགོས་ཞེས་བསྐུལ་བའི་ངོར། སྐུ་བཅར་མཚན་ཞབས་དར་ཧན་དགའ་ལྡན་ཁྲི་བྱང་སྤྲུལ་མིང་བས་སྦྱར་བའོ།། །།    ༈     །
རབ་འབྱམས་རྒྱལ་བའི་ཚེ་དང་ཡེ་ཤེས་ཁམས། །རྨད་བྱུང་ལྷ་མོར་ཤར་བའི་འཇོ་སྒེག་གར། །འཆི་མེད་མཆོག་སྦྱིན་ཡིད་བཞིན་འཁོར་ལོ་མས། །དེང་འདིར་རྗེ་བཙུན་བླ་མའི་སྐུ་ཚེ་སྤེལ། །ཐུབ་པའི་ལུགས་
བཟང་ཀུན་གྱི་སྙིང་པོའི་བཅུད། །བློ་བཟང་རྒྱལ་བསྟན་སྤེལ་ལ་ཟླ་མེད་པའི། །སྐལ་བཟང་དགའ་བ་བསྐྱེད་པའི་ལེགས་བཤད་གཏེར། །མཚུངས་མེད་རྗེ་བཙུན་བླ་མར་གསོལ་བ་འདེབས། །ཐུབ་ཚུལ་ལུང་
རྟོགས་བསྟན་པའི་མཁའ་དབྱིངས་སུ། །རྨད་བྱུང་ཐུགས་བསྐྱེད་ཟླ་གཞོན་འཛུམ་པའི་ཟེར། །འཕྲིན་ལས་སྣང་བ་སྟོང་གིས་ས་གསུམ་ཁྱོན། །གསལ་མཛད་འགྲོ་བའི་མགོན་པོ་ཞབས་བརྟན་ཤོག་
གསུང་རབ་རྐང་འཐུང་འཁྲིགས་པའི་སྐྱེལ་ཚལ་ལས། །གསན་བསམ་སྒོམ་པའི་ཉམས་མྱོང་མངར་བའི་བཅུད། །ལུང་རྟོགས་དམ་ཆོས་སྦྲང་རྩིའི་སྙིང་པོ་འབུམ། །ལེན་མཁས་བཤེས་གཉེན་མཆོག་

[030A]༄༅། །ཁྱོད་ཞབས་བརྟན་ཤོག་ཟབ་རྒྱས་མདོ་རྒྱུད་རྒྱ་མཚོ་ཐོས་པས་མཁས། །ཐོས་དོན་བླང་དོར་ངོ་ལྐོག་མེད་པས་བཙུན། །བྱང་ཆུབ་སེམས་གཉིས་སྤེལ་བའི་བཟང་
པོའི་སྤྱོད། །མཁའ་ཁྱབ་སྤྲོ་བའི་བྱེད་པོར་རྟག་བརྟན་ཤོག་འཆད་པས་སྐལ་ལྡན་གདུལ་བྱའི་རེ་བ་སྐོང། །རྩོད་པས་དཀའ་གནད་མདུད་རྒྱའི་དྲ་བ་གཅོད། །སྡེབ་ལེགས་དོན་བཟང་ཟབ་མོའི་རྩོམ་ལ་
དབང། །བསྟན་འགྲོའི་མིག་འབྱེད་མཆོག་ཏུ་ཞབས་བརྟན་ཤོག་མགོན་ཁྱོད་ཐུགས་བསྐྱེད་ཀུན་གསལ་ཡངས་པའི་མཁར། །གསང་གསུམ་འཕྲིན་ལས་ཉི་མ་འབར་བའི་གཟིས། །འགྲོ་ཚོགས་
རྨོངས་མུན་བཅོམ་དང་ལྷན་ཅིག་ཏུ། །ཐུབ་བསྟན་ཡང་སྙིང་རིང་དུ་གསལ་གྱུར་ཅིག་བསླུ་མེད་བླ་མ་མཆོག་གསུམ་བྱིན་མཐུ་དང། །རྒྱུ་འབྲས་རྟེན་ཅིང་འབྲེལ་འབྱུང་མི་སླུ་ཞིང། །བདག་ཅག་ལྷག་
བསམ་དག་པའི་ནུས་མཐུ་ཡིས། །སྨོན་པའི་དོན་ཀུན་བདེ་བླག་འགྲུབ་གྱུར་ཅིག་ །། ཅེས་བསྟན་པའི་གསལ་བྱེད་མཚུངས་མེད་ཆ་ཕྲེང་བསམ་གླིང་ལ་ཀག་མཆོག་སྤྲུལ་རིན་པོ་ཆེའི་ཞབས་བརྟན་གསོལ་འདེབས་འདི་འདྲ་ཞིག་དགོས་ཞེས་
དད་ལྡན་འཕེལ་ར་དགེ་སློང་རབ་རྒྱས་ནས་བསྐུལ་བའི་ངོར། །ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོར་འབོད་པས་ནོར་གླིང་སྐྱེད་མོས་ཚལ་གྱི་རང་ཤག་ཏུ་སྦྱར་བའོ།།  །།

[030B]   ༈    །སྟོབས་བཅུའི་དཔལ་མངའ་རྒྱལ་དང་དེ་སྲས་ཚོགས། །དྲང་སྲོང་བདེན་པའི་ཚིག་ལ་དབང་བ་ཀུན། །དེང་འདིར་གསོལ་བཏབ་འགྲུབ་པའི་དབང་པོར་
མཛོད། །བློ་ཆེན་ཀུན་བཟང་ཐུབ་པ་ཡོངས་ཀྱི་བསྟན། །ལྷུན་གྲུབ་འཕྲིན་ལས་རྒྱུན་མི་ཆད་པ་ཡིས། །སྤེལ་ལ་རྒྱལ་བ་རྒྱ་མཚོར་ངང་གཅིག་པའི། །ཟླ་བྲལ་རྗེ་བཙུན་བླ་མར་གསོལ་བ་འདེབས། །མགོན་
ཁྱོད་འགྲོ་ལ་བརྩི་བའི་སྙིང་རྗེའི་ཁུར། །མི་དམན་དཔའ་བའི་བརྟུལ་ཞུགས་ལྷུན་རྫོགས་ཀྱང། །མཐུན་སྣང་རགས་པའི་གཟུགས་ཅན་དམིགས་མེད་དབྱིངས། །ཞི་བར་མནལ་བའི་ངང་ཚུལ་འདི་ཅི་ཞིག་
འགྲོ་རྒྱུད་དུག་ལྔ་འབར་བའི་ཞུགས་ཆེན་གྱིས། །ཁྱོད་ཐུགས་དཔལ་ཡྒྱི་འཁྲི་ཤིང་ལྷག་མེད་དུ། །སྲེག་པར་རྩོམ་ན་རྗེས་ཆགས་ཐུགས་རྗེའི་སྤྲིན། །ཆེས་ཆེར་གཡོ་བའི་གྲུ་ཆར་ཅིས་མི་སྩོལ། །མི་
བཟད་སྙིགས་ལྔ་བདོ་བའི་ཉམ་ཐག་འགྲོར། །རིང་ནས་བརྩེ་བའི་དམ་བཅའ་མི་ལྷོད་ཅིང། །ཐུབ་བསྟན་མིང་ཙམ་གྱུར་ལ་ཉེར་དགོངས་ནས། །ཡང་སྤྲུལ་མཆོག་སྐུའི་ཞལ་བཟང་མྱུར་ངོམ་གསོལ། །
ཚོགས་གཉིས་གསེར་ལྡན་དགའ་མའི་ལྟོ་བ་རུ། །བླ་མེད་མཆོག་སྤྲུལ་དཔག་བསམ་གསར་པའི་མངལ། །ཉེར་སྦྲུམ་མཁའ་ཁྱབ་འགྲོ་བའི་ཡིད་གསོས་སུ། །གསང་གསུམ་ལྗོན་འབྲས་མྱུར་དུ་

[031A]༄༅། །བཞད་གྱུར་ཅིག་གཞོན་ནུ་ཉིད་ནས་མཁས་བཙུན་བཟང་པོའི་དཔལ། །ཡོངས་རྫོགས་བློ་བཟང་རྒྱལ་བསྟན་གསལ་བའི་ཉི། །འགྲོ་རྣམས་ལམ་མཆོག་བགྲོད་པའི་
མིག་གཅིག་ཏུ། །བསམ་བཞིན་འབྱོན་པའི་དགའ་སྟོན་མྱུར་ཐོབ་ཤོག་རྨད་བྱུང་སྲས་བཅས་་་་་ ཅེས་བསྟན་པའི་སྣང་བྱེད་དམ་པ་མདོ་སྨད་སྤོམ་རག་དོན་གླིང་ཀླུ་སྒྲུབ་མཆོག་སྤྲུལ་རིན་པོ་ཆེ་དགོངས་པ་ཞི་དབྱིངས་སུ་མནལ་བའི་མཆོག་
སྤྲུལ་མྱུར་བྱོན་གྱི་གསོལ་འདེབས་འདི་འདྲ་ཞིག་དགོས་ཞེས་གང་གི་ཞབས་འབྲིང་གསོལ་དཔོན་ནས་རྟེན་བཅས་བསྐུལ་བའི་ངོར། སྐུ་བཅར་མཚན་ཞབས་དར་ཧན་དགའ་ལྡན་ཁྲི་བྱང་སྤྲུལ་མིང་པས་སྦྱར་བའོ།། །།
   ༈   །  རབ་འབྱམས་སྟོབས་བཅུ་མངའ་བའི་ཡེ་ཤེས་གཟུགས། །འཆི་མེད་སྒྲེག་མོར་རོལ་པའི་འཇོ་སྒེག་གིས། །རྟག་བརྟན་ཚེ་དང་ཡེ་ཤེས་དངོས་
གྲུབ་ཆར། །འབེབས་མཛད་བཅོམ་ལྡན་ཡིད་བཞིན་འཁོར་ལོས་སྐྱོངས། །ངག་ལ་མཁས་དབང་བྱེ་བའི་རྩལ་རྫོགས་པས། །ལུང་རྟོགས་ཆོས་ཚུལ་རིགས་པའི་འོད་སྟོང་གིས། །རབ་གསལ་རྒྱལ་བསྟན་
པད་ཚལ་བཞད་པའི་གཉེན། །ཟླ་བྲལ་སྲིད་པའི་སྒྲོན་མེ་ཞབས་བརྟན་ཤོག་ངག་གི་དབང་ཕྱུག་རྒྱལ་བ་གཉིས་པ་ཡི། །ཞལ་ལུང་རིགས་གསུམ་གདུལ་བྱར་འདོམས་པ་ལ། །བསྟན་འཛིན་མཁས་པའི་

[031B] །མཐོང་གྲོལ་མཚན་དཔེའི་མེ་ཏོག་རྟག་བརྟན་ཤོག་རྣམ་ཀུན་མཁྱེན་དང་འགྲོ་ལ་བརྩེ་བའི་ཆ། །མཐའ་དག་ཁམས་ཀྱི་རྗེས་སོང་ཆོས་ཕུང་མཛོད། །བརྒྱད་ཁྲིའི་གསང་བ་ཟད་མི་
ཤེས་པའི་གཏེར། །ཡོངས་སུ་གཟུང་བའི་བྱེད་པོར་ཞབས་བརྟན་ཤོག་ཐུབ་གསུང་དཀའ་གནད་ཟབ་དང་རྒྱ་ཆེའི་ཚུལ། །དྲང་ངེས་ཇི་བཞིན་འབྱེད་པའི་ཤིང་རྟའི་སྲོལ། །མ་འདྲེས་གསལ་བར་ཕྱེ་ལ་
སྐྱེས་སྦྱངས་ཀྱི། །རྣམ་དཔྱོད་བློ་གྲོས་བདག་པོར་རྟག་བརྟན་ཤོག་ཁྱོད་ཐུགས་སྒྲིབ་བྲལ་མཁའ་ལ་ཟླ་བ་བཞིན། །རྒྱལ་བསྟན་ཀུན་གསལ་སྣང་བ་ཆེས་དཀར་བའི། །གསང་གསུམ་འོད་ཕྲེང་བསྟན་འཛིན་
རྒྱུ་སྐར་སྟོང། །མོག་པོར་བྱེད་པའི་མགོན་དུ་ཞབས་བརྟན་ཤོག་མདོར་ན་མཉམ་མེད་ཐུབ་བསྟན་རིན་ཆེན་སྲོལ། །དྲི་བྲལ་འཇམ་དཔལ་སྙིང་པོའི་རིང་ལུགས་མཆོག་མཁའ་མཉམ་ལུས་ཅན་ཡོངས་ཀྱི་
དཔལ་ཡོན་དུ། །ཕྱོགས་དུས་ཀུན་ཏུ་ཉམས་མེད་གསལ་གྱུར་ཅིག་སྐྱབས་གནས་མཆོག་གསུམ་བསླུ་བ་མེད་པའི་བྱིན། །བདག་སོགས་ལྷག་བསམ་རྣམ་པར་དག་པའི་འབྲས། །ཟུང་དུ་འབྲེལ་བའི་རྟེན་
འབྱུང་སླུ་མེད་མཐུས། །སྨོན་པའི་དོན་འབྲས་ལྷུན་གྱིས་གྲུབ་གྱུར་ཅིག་ །། ཅེས་མདོ་སྔགས་བསྟན་པའི་སྣང་བྱེད་མཚུངས་བྲལ་སྐྱབས་རྗེ་དགའ་བྱང་ཁྲི་དྭགས་རིན་པོ་ཆེའི་ཡང་སྤྲུལ་ཟླ་ཞལ་གསར་དུ་ཚེས་པའི་ཞབས་བརྟན་གསོལ་འདེབས་

[032A]༄༅། །རྟག་བརྟན་རྡོ་རྗེའི་རེ་ཁ་ཞེས་བྱ་བ་འདི་ཡང་དྭགས་པོ་དགའ་ལྡན་རབ་བརྟན་དགོན་གྱི་སློབ་དཔོན་ལས་སྣེ་འདུས་དམངས་མགྲིན་གཅིག་ནས་རྟེན་བཅས་བསྐུལ་མ་གནང་བའི་ཐོག་དེ་གའི་སློབ་དཔོན་ལས་ཐོག་ཆོས་མཛད་མཁྱེན་རབ་ཡེ་ཤེས་
ནས་ཀྱང་རྟེན་བཅས་སྔ་ཕྱར་ཡང་ཡང་བསྐུལ་བ་བཞིན། སྐུ་བཅར་མཚན་ཞབས་དར་ཧན་དགའ་ལྡན་ཁྲི་བྱང་སྤྲུལ་མིང་པས་སྨོན་པའི་མཚམས་སྦྱོར་དང་བཅས་ཏེ་སྦྱར་བའོ།།  །།    ༈   
ཡས༑ ༑ཐུགས་རྗེའི་རང་རྩལ་རིག་འཛིན་པད་མ་རྒྱལ། །དབྱེར་མེད་འཇམ་མགོན་ཚེ་འཛིན་ཚེ་ཡི་ལྷས། །དེང་འདིར་འཆི་མེད་གྲུབ་པའི་དགའ་སྟོན་སྩོལ། །བསྟན་པའི་ནོར་འཛིན་ཀུན་ད་བཞད་པའི་གཉེན། །
ཚེ་རབས་བསྟེན་པའི་ལྷ་ཞལ་ཟླ་བ་གསར། །དབང་ཕྱུག་བྱེ་བའི་འོད་དཀར་རྣམ་གྲོལ་བ། །མི་མཐུན་སྒྲ་གཅན་གཡུལ་ལས་རབ་རྒྱལ་ཤོག་དྲེགས་པར་བསྟན་ཀྱང་གཟུང་འཛིན་སྤྲོས་པའི་རྒྱ། །དབྱིངས་སུ་
ཡོངས་དག་ཀུན་བཟང་ཚེ་དབང་སྩལ། །གང་འདུལ་གཟུགས་ཅན་རྣམ་འགྱུར་བཀོད་པའི་སྤྲིན། །གཞོམ་མེད་རྒྱལ་བའི་མཛད་པ་རྟག་སྒྲུབ་ཤོག་ཐུབ་པའི་བསྟན་དང་དེ་འཛིན་སྲུང་བའི་གཙོར། །སྔོན་ཚེ་
པདྨ་དབང་གིས་མངའ་གསོལ་བའི། །ལྷ་མཆོག་རྣམ་པར་རྩེན་པའི་དམ་ཚིག་རྟེན། །འདི་ཉིད་སྲིད་མཐར་མི་ནུབ་རྒྱལ་གྱུར་ཅིག་སྒྲིབ་བྲལ་དག་པའི་གཟིགས་མོར་རྟག་འཆར་བའི། །སྤྱི་སྒོས་བསྟན་དང་

[032B] །ལྐོག་གྱུར་མ་སྦས་དབྱངས་སུ་སྒྲོག་པ་ཡི། །གསང་ཚིག་སྐལ་བཟང་རྣ་བར་རྟག་སྙན་ཤོག་འཁོར་འདས་བརྟན་གཡོའི་དྭངས་མ་བདུད་རྩིའི་བཅུད། །མི་ཤིགས་གཡུང་དྲུང་རྟག་པའི་ལང་ཚོར་སྨིན། །
ཆོས་ནོར་ཐར་འདོད་ནོར་བུའི་གཏེར་ཁ་བརྒྱ། །གྲོལ་བས་རང་གཞན་དོན་གཉིས་འགྲུབ་གྱུར་ཅིག་རྒྱལ་བའི་བཀའ་རྟགས་སྐྱེ་བ་ལྔ་པའི་དུང། །གཙུག་ཏུ་མཛེས་པའི་གིང་ཆེན་ཚངས་པས་ཀྱང། །ཞི་རྒྱས་དབང་དྲག་
རོལ་པའི་རྣམ་འགྱུར་གྱིས། །བཀོད་པ་སྟོང་གིས་མེལ་ཚེའི་བྱ་ར་མཛོད། །བསླུ་མེད་མཆོག་གསུམ་རྒྱ་མཚོའི་ཐུགས་རྗེ་དང། །སྣང་སྟོང་འགལ་མེད་ཆོས་དབྱིངས་བདེན་པའི་སྟོབས། །བདག་ཅག་ལྷག་བསམ་
དག་པའི་ནུས་མཐུ་ཡིས། །སྨོན་པའི་དོན་ཀུན་ཡིད་བཞིན་འགྲུབ་གྱུར་ཅིག་ །། ཅེས་ལ་མོ་བྱང་ཆུབ་ལྕོག་གི་གནས་སྲུང་སྣང་སྲིད་དྲེགས་པའི་ཡང་རྗེ་གིང་ཆེན་ཚངས་པ་ཆེན་པོའི་སྐུ་རྟེན་བསྟན་འཛིན་ཚེ་དབང་རྣམ་རྒྱལ་གྱི་འགལ་རྐྱེན་སེལ་བའི་
བདེན་ཚིག་འདི་འདྲ་ཞིག་དགོས་ཞེས། བསྟན་པའི་སྣང་བྱེད་དམ་པ་སྐྱབས་རྗེ་དགའ་ཤར་ཐེ་བོ་མཆོག་སྤྲུལ་རིན་པོ་ཆེ་ནས་རྟེན་བཅས་བསྐུལ་མ་མཛད་པའི་བཞེད་སྐོང་སླད། སྐུ་བཅར་མཚན་ཞབས་དར་ཧན་དགའ་ལྡན་ཁྲི་བྱང་སྤྲུལ་མིང་པས་སྦྱར་བ་སིདྷི་ར་སྟུ།། །།
   ༈   །  མི་འགྱུར་བདེ་ཆེན་ཆོས་དབྱིངས་དགའ་མའི་གར། །འགྲོ་ཁམས་འབུམ་ཕྲག་རྫིང་བུར་གང་འདུལ་

[033A]༄༅། །གྱི༑ ༑ཟླ་སྣང་འབད་མེད་སྟོན་མཛད་རིགས་བརྒྱའི་བདག་དྲིན་ཅན་བླ་མ་ཀུན་དའི་གཉེན་གཅིག་ལ། །མི་ཕྱེད་དད་པས་རྩེ་གཅིག་གསོལ་འདེབས་ན། །ཟབ་རྒྱས་ངེས་
གསང་སྒྲུབ་བརྒྱུད་བསྟན་པའི་མཛོད། །རྣལ་འབྱོར་དཔའ་བོ་འཇམ་དཔལ་བློ་གྲོས་ཀྱི། །སྐུ་ཚེ་བར་ཆད་བཟློག་པར་བྱིན་གྱིས་རློབས། །ཐ་མལ་ཀུན་རྟོག་མ་ལུས་འོད་གསལ་དུ། །སྦྱངས་པའི་རང་སྣང་སྒྲོལ་
མཛད་བླ་མ་ལྷའི། །གསང་གསུམ་དག་པའི་གཟིགས་མོར་རྟག་རྩེན་པའི། །ནམ་མཁའི་རྣལ་འབྱོར་གར་གྱི་དབང་པོ་ལ། །མི་ཕྱེད་དད་པས་་་་་མཁྱེན་རབ་ཉི་མ་འབར་བའི་སོ་རྣོན་གྱིས། །
ཀུན་རྨོངས་མུན་པ་ཟོས་དང་ལྷན་ཅིག་ཏུ། །ཐུབ་བསྟན་སྦྲང་རྩིའི་རྒྱལ་མཚན་བཞད་པའི་གཉེན། །མཚུངས་མེད་བློ་བཟང་བསྟན་པའི་དངོས་གྲུབ་ལ། །མི་ཕྱེད་་་་་རབ་འབྱམས་མདོ་རྒྱུད་བྱེ་བའི་
ལམ་བཟང་གནད། །བཤད་དང་སྒྲུབ་པས་ཚུལ་བཞིན་སྤེལ་བ་ཡིས། །འཇམ་མགོན་རིང་ལུགས་བསྲེ་བསླད་ཡོངས་བྲལ་བར། །འཛིན་མཛད་གྲུབ་དབང་ཡེ་ཤེས་རྒྱ་མཚོ་ལ། །མི་ཕྱེད་་་་་
རྒྱ་ཆེན་གཞུང་ལུགས་མཆོག་རབ་རི་བོའི་ལྕིད། །རྣམ་དཔྱོད་སོར་མོས་འདེགས་ལ་དཔའ་བའི་སྟོབས། །དགའ་ལྡན་བསྟན་པའི་གཉེན་གྱུར་འགྲོ་བའི་མགོན། །བཤེས་གཉེན་ཆེན་པོ་ངག་དབང་ཚུལ་ཁྲིམས་

[033B] ༑མི་ཕྱེད་་་་་གྲངས་མེད་རྒྱལ་བའི་དགོངས་བཅུད་བདུད་རྩིའི་ཆབ། །ཐུགས་གསང་རྫིང་བུར་འཁྱིལ་བའི་འཛད་མེད་ཀླུང། །འགྲོ་རྒྱུད་དད་པའི་ཞིང་སར་འབེབས་པའི་གཉེན། །མཚུངས་མེད་རྗེ་
བཙུན་བློ་བཟང་བསྟན་འཛིན་ལ། །མི་ཕྱེད་་་་་མཁས་མང་གདེངས་ཅན་བྱེ་བས་ཡོངས་བཟུང་བའི། །མདོ་རྒྱུད་རིན་ཆེན་མཛོད་ལ་མངའ་བསྒྱུར་ཞིང། །མཐའ་ཡས་འགྲོ་ལ་འདོད་དགུར་སྤེལ་བའི་
གཉེན། །ངག་དབང་དགེ་ལེགས་བསྟན་པའི་རྒྱལ་མཚན་ལ། །མི་ཕྱེད་་་་་གསང་གསུམ་མི་ཟད་ངོ་མཚར་རྒྱན་གྱི་མཛོད། །གཉིས་མིན་གཉིས་སུ་སྟོན་ཀྱང་སྒྱུ་མ་བཞིན། །དག་པ་རབ་
འབྱམས་བརྟན་གཡོའི་འཁོར་ལོའི་ལྟར། །རྣམ་རྩེན་གྲུབ་མཆོག་པདྨ་བཛྲ་ལ། །མི་ཕྱེད་་་་་བྱམས་བརྩེ་མཁྱེན་པ་བློ་བཟང་རྒྱལ་བ་ཡི། །བསྟན་པའི་སྙིང་པོ་འཛིན་པའི་དཔལ་གྱུར་ཅིང། །
འཕྲིན་ལས་རྒྱ་མཚོ་རིགས་ཀུན་རིགས་ཀྱི་གཙོ། །དྲིན་ཅན་བླ་མ་ཕ་བོང་ཁ་པ་ལ། །མི་ཕྱེད་་་་་རྒྱལ་ཀུན་ཡེ་ཤེས་མཁྱེན་བརྩེ་ནུས་པའི་གཟུགས། །འཕྲིན་ལས་ལྷ་མོར་ཤར་བའི་འཇོ་སྒེག་གར། །
མཆོག་ཐུན་དངོས་གྲུབ་འདོད་པ་འཇོ་བའི་ལྷ། །མྱུར་སྐྱོབ་ཀུན་སྒྲོལ་ཨ་རྱ་ཏཱ་རེ་མར། །མི་ཕྱེད་་་་་ཉོན་མོངས་ཤེས་བྱའི་སྒྲིབ་པ་མ་ལུས་པ། །ཞི་བྱེད་རྣམ་བྱང་བདེན་དང་སྒྲོལ་མཛད་

[034A]༄༅། །མའི༑ ༑མངོན་པར་འབྱུང་བའི་རྒྱུད་སོགས་ལུང་རྟོགས་ཀྱི། །དམ་ཆོས་དཀོན་མཆོག་ཇི་སྙེད་མཆིས་རྣམས་ལ། །མི་ཕྱེད་་་་་རྒྱལ་ཡུམ་འཕགས་མའི་
རིམ་གཉིས་རྣལ་འབྱོར་སོགས། །ཉན་སེམས་སྒོམ་དང་འཛིན་ཅིང་སྤེལ་བ་ཡིས། །ཆོས་མཆོག་ཚུལ་བཞིན་སྒྲུབ་པའི་སྐྱེ་འཕགས་ཀྱི། །ཕྱོགས་བཅུར་བཞུགས་པའི་དགེ་འདུན་ཐམས་ཅད་ལ། །མི་ཕྱེད་་་་་
ཆེས་ཟབ་གསང་བ་བླ་མེད་འཕགས་མའི་ལུང། །སྙན་བརྒྱུད་དེ་འཛིན་བརྒྱུད་བཅས་སྲུང་བའི་གཙོ། །དུར་ཁྲོད་བདག་མོ་ཨེ་ཀ་ཛཱ་ཊི་སོགས། །བཀའ་སྲུང་དམ་ཅན་རྒྱ་མཚོའི་ཚོགས་རྣམས་ལ། །མི་
ཕྱེད་་་་་རྒྱ་བོད་མཁས་གྲུབ་གཞན་གྱིས་མ་མྱངས་པ། །གྲུབ་མཆོག་གར་གྱི་དབང་པོར་ཉེར་སྩལ་བའི། །འཕགས་མའི་ཞལ་ཆབ་ཙིཏྟ་མ་ཎི་ཡི། །རྩ་བརྒྱུད་བླ་མ་མཆོག་གསུམ་བདེན་པའི་མཐུས། །
ཟབ་རྒྱས་ངེས་གསང་གདམས་ངག་རྒྱ་མཚོའི་མཛོད། །རྗེ་བཙུན་བླ་མ་འཇམ་དཔལ་བློ་གྲོས་ཞབས། །མཐུན་སྣང་གཟུགས་སྐུ་འགྱུར་མེད་རྡོ་རྗེ་ལྟར། །བསྐལ་པ་རྒྱ་མཚོར་ནམ་ཡང་གཡོ་མེད་ཤོག་དེ་ནས་
ཐེག་མཆོག་དགེ་བའི་བཤེས་གཉེན་གྱི། །དྲིན་ལས་འཁོར་སློབ་ཡོན་གྱི་བདག་པོ་སོགས། །གྲངས་མཐའ་ཡས་པའི་འགྲོ་བ་མ་ལུས་པ། །འཕགས་མའི་ལམ་འདིས་མྱུར་དུ་གྲོལ་གྱུར་ཅིག་མདོར་ན་

[034B] །བསྟན་འཛིན་འདུས་པའི་སྡེ་བཅས་འཕེལ་ཞིང་རྒྱས། །མཐའ་དག་ཆོས་འབྱོར་བདེ་དགས་འཚོ་བ་ཡིས། ཕུན་ཚོགས་ཕྱོགས་བརྒྱར་འཕེལ་བའི་བཀྲ་ཤིས་ཤོག་ །།
 ཅེས་པ་འདི་ཡང་མཁས་བཙུན་བཟང་པོའི་དཔལ་མང་འབྲག་གཡབ་འབྱོར་རི་བསམ་གཏན་གླིང་གི་བླ་མ་རིན་པོ་ཆེ་འཇམ་དཔལ་བློ་གྲོས་ཀྱི་སྐུ་ཚེའི་བར་ཆད་ཞི་བའི་སླད་སྒྲོལ་མ་ཙིཏྟ་མ་ཎིའི་བླ་བརྒྱུད་རྣམས་ལ་གསོལ་བ་འདེབས་པ་འདི་ལྟར་དགོས་ཞེས་འབྲས་ཉག་དགེ་བཤེས་དཔལ་འབྱོར། བློ་རྒྱལ། །ཐུབ་
བསྟན་ཚེ་རིང་སོགས་བུ་སློབ་རྣམས་དང། དད་ལྡན་སྐལ་བཟང་ལགས་དང་མཁྱེན་རབ་ལྷ་མོ་བཅས་ནས་རྟེན་བཅས་ནན་ཏན་ཆེན་པོས་བསྐུལ་བ་བཞིན། སྐུ་བཅར་མཚན་ཞབས་དར་ཧན་དགའ་ལྡན་ཁྲི་བྱང་སྤྲུལ་མིང་པས་སྨོན་པ་དགེ་ལེགས་འཕེལ།། །།
   ༈   །  ཨོཾ་སྭ་སྟི། བསྐལ་བཟང་རྣམ་འདྲེན་ཡོངས་ཀྱི་ཐུགས་རྗེའི་སྟོབས། །མཚན་དཔེའི་ཕུང་པོར་སྒེག་པའི་འཆི་མེད་ལྷ། །བླ་མ་བློ་བཟང་ཚེ་
དཔག་མེད་མགོན་གྱིས། །མཚུངས་མེད་འགྲོ་བའི་མགོན་འདིར་དགེ་ལེགས་སྩོལ། །བློ་འདས་མཁས་བཙུན་བཟང་པོའི་རྣམ་ཐར་གྱིས། །དཀོན་མཆོག་རིན་ཆེན་ཆོས་ཀྱི་མཛོད་སྲུང་བ། །བསྟན་པའི་
གཉེན་གཅིག་རྒྱལ་བའི་མཛད་པ་ཅན། །མཚན་ལྡན་རྗེ་བཙུན་བླ་མ་ཞབས་བརྟན་ཤོག་བློ་ཆེན་བསྐལ་བཟང་རྒྱལ་ལས་ཆེས་དཀོན་པའི། །གདམས་པའི་མཆོག་གྱུར་འཇམ་མགོན་བསྟན་པའི་སྲོལ། །

[035A]༄༅། །མི་ནུབ་རྒྱལ་མཚན་སྲིད་པ་གསུམ་གྱི་བླར། །སྒྲེང་མཁས་དཔའ་བོ་ཆེན་པོར་ཞབས་བརྟན་ཤོག་རབ་འབྱམས་ཆོས་ཕུང་ཐོས་ལ་ངོམས་པ་མེད། །བསམ་སྒོམ་
དཔྱད་འཇོག་ཟབ་མོའི་རྣལ་འབྱོར་གྱིས། །ས་ལམ་བགྲོད་པ་རྒྱལ་བའི་རྫུ་འཕྲུལ་བཞིན། །ཉམས་རྟོགས་གྲུབ་པའི་དབང་པོར་ཞབས་བརྟན་ཤོག་གང་གི་མཁྱེན་རབ་རྣམ་དཔྱོད་ཧུབ་གཅིག་གིས། །མདོ་
རྒྱུད་ཤེས་བྱ་རྒྱ་མཚོ་ལྷག་མེད་དུ། །གསོལ་ལས་སྤངས་རྟོགས་ལུས་རྩལ་སྟོབས་བཅུའི་ཟུངས། །སྤྲེལ་མཛད་མཁས་པའི་མཆོག་ཏུ་ཞབས་བརྟན་ཤོག་ཐུབ་པའི་བརྟུལ་ཞུགས་བར་མ་ཆད་པ་རུ། །
སྐྱོང་བའི་དྲན་ཤེས་ལྡན་པའི་སྤྱོད་པ་ཡིས། །བཅས་མཚམས་སྲོག་ལྟར་སྲུང་ལ་ཉེ་བར་འཁོར། །ཇི་བཞིན་བཙུན་པའི་མཆོག་ཏུ་ཞབས་བརྟན་ཤོག་རླབས་ཆེན་རྒྱལ་བའི་འཕྲིན་ལས་མཐའ་མེད་འགྲོར། །
སྤེལ་བའི་རྒྱལ་སྲས་སྤྱོད་པ་རྒྱ་མཚོ་ཆེར། །ཞུགས་ལ་རིན་ཆེན་འདྲེན་པའི་དེད་དཔོན་བཞིན། །ངལ་མེད་བཟང་པོའི་མཆོག་ཏུ་ཞབས་བརྟན་ཤོག་ཚིགས་བཅད་རེར་ཡང་དོན་བཟང་འབུམ་འབྱེད་ཅིང། །
ལོག་རྟོག་རྨོངས་པའི་ར་རི་ཀུན་བཅོམ་ནས། །ཐུབ་བསྟན་ཡུན་རིང་སྤེལ་བའི་ལེགས་བཤད་འབུམ། །སྤྲོ་མཛད་བསྟན་པའི་གཉེན་གཅིག་ཞབས་བརྟན་ཤོག་མདོར་ན་རྒྱལ་བའི་རིང་ལུགས་དྲི་མ་མེད། །

[035B] །སྲིད་མཐར་སྤེལ་བའི་ཐུགས་བསྐྱེད་མཛད་བཟང་རླབས། །ཀུན་ཁྱབ་མཁའ་དང་མཉམ་པར་རྩེན་གྱུར་ཅིག་སྣ་ཚོགས་གདུལ་བྱའི་ཁམས་དང་རྗེས་མཐུན་པའི།།
གང་འདུལ་འཕྲིན་ལས་འདོད་དགུའི་ཆར་ཆེན་གྱིས། །མཐའ་ཡས་འགྲོ་བའི་རེ་བ་སྐོང་བ་ལ། །བསམ་འཕེལ་དབང་གི་རྒྱལ་པོའི་རྗེས་འགྲོར་ཤོག་མཁྱེན་བརྩེ་ནུས་པའི་རྩེ་བརྒྱ་འབར་བའི་གཟིས། །ཕྱི་ནང་
འགལ་རྐྱེན་སྦྱིན་སྐྱེས་གཡུལ་ངོ་ལས། །རྣམ་པར་རྒྱལ་བའི་མཐོ་རིས་རྔ་བོ་ཆེ། །གཞོམ་མེད་རྟག་པའི་རོལ་མོར་སྒྲོག་གྱུར་ཅིག་རྨད་བྱུང་་་་་པར་ཤོག་ །། ཅེས་བརྟུལ་ཞུགས་གྲུབ་
པའི་དཔའ་བོ་གསུམ་ལྡན་རྡོ་རྗེ་འཛིན་པ་གངས་དཀར་བླ་མ་རིན་པོ་ཆེ་མཁན་ཆུང་དཀོན་མཆོག་ཆོས་གྲགས་དཔལ་བཟང་པོའི་ཡང་སྲིད་མཆོག་སྤྲུལ་བློ་བཟང་དཀོན་མཆོག་བསྟན་པའི་རྒྱལ་མཚན་གྱི་ཞབས་བརྟན་གསོལ་འདེབས་འདི་འདྲ་ཞིག་དགོས་ཞེས་སྔགས་རམ་བུ་རྡོར་ནས་གསེར་གྱི་མེ་ཏོག་
དང་བཅས་ནན་ཆེར་བསྐུལ་བའི་ཐོག་མཛོད་པའི་མཆོག་འ་འབྲུག་གིས་གཙོས་པའི་ཞབས་གྲས་རྣམས་དང་ཟེ་འབྲུ་དགོན་གྲྭ་ཚང་བཅས་ནས་རྟེན་བཅས་བསྐུལ་བའི་ངོར། དམ་པ་གང་དང་སྐྱེ་བའི་ཕྲེང་བར་དམ་ཚིག་ལུ་གུ་རྒྱུད་དུ་འབྲེལ་བ། སྐུ་བཅར་མཚན་ཞབས་དར་ཧན་དགའ་
ལྡན་ཁྲི་བྱང་མིང་པས་གྲུ་འཛིན་གཉིས་པའི་གཞལ་མེད་ཁང་ཕོ་བྲང་ཆེན་པོ་པོ་ཏཱ་ལའི་རང་སྤྱི་ལ་དུ་སྨོན་པའི་མཚམས་སྦྱོར་དང་བཅས་སྦྱར་བ་དགེ་ལེགས་འཕེལ།།  །། ཨོཾ་སྭ་སྟི། སྲས་བཅས་རྒྱལ་

[036A]༄༅། །བ་ཀུན་གྱི་མཁྱེན་དང་བརྩེ། །རྨད་བྱུང་མཚན་དཔེའི་དཔལ་གྱིས་བརྗིད་པའི་གར། །ཚེ་དཔག་མེད་མགོན་གྲགས་པའི་བ་དན་ནི། །རྣམ་པར་རྒྱལ་བའི་མགོན་
དེས་དགེ་ལེགས་མཛོད། །བློ་བཟང་རྒྱལ་བ་གཉིས་པའི་ཐུགས་ཀྱི་བཅུད། །བསྟན་པའི་སྙིང་པོ་འཛིན་ལ་ཟླ་བྲལ་བ། །དགེ་ལེགས་འདོད་པ་འཇོ་བའི་བསམ་འཕེལ་ནོར། །འགྲོ་ཁམས་རྒྱ་མཚོའི་རེ་སྐོང་
ཞབས་བརྟན་ཤོག་བློ་གཏེར་ཀུན་བཟང་མཁྱེན་བརྩེའི་འོད་སྟོང་གིས། །ཐུབ་བསྟན་ནོར་འཛིན་གསལ་བའི་དགེ་མཚན་ཅན། །ལེགས་བཤད་ཀུན་དའའི་འདབ་རྒྱ་བཞད་པའི་གཉེན། །མཚོ་བྱུང་ནོར་བུའི་
སྒྲོན་མེ་ཞབས་བརྟན་ཤོག་རིང་ནས་གོམས་པའི་ཚོགས་གཉིས་ཀླུང་རྒྱུན་གྱིས། །བསྐྱེད་བསྲིངས་སྙིང་རྗེའི་དྲོད་ཀྱིས་ཡོངས་སྨིན་པའི། །མགོན་ཁྱོད་གསང་གསུམ་དཔག་བསམ་ཡོངས་འདུའི་ལྗོན། །
གསེར་ལྡན་དགའ་མའི་རྒྱན་དུ་རྟག་བརྟན་ཤོག་ཐུབ་དབང་དཔལ་གྱི་མགུར་པ་ལས་འོངས་པའི། །ཟབ་རྒྱས་འཆི་བ་མེད་པའི་བདུད་རྩིའི་བཅུད། །མཁའ་ཁྱབ་འགྲོ་ལ་གཏན་གྱི་སྲོག་ཟུངས་སུ། །སྤེལ་
ལ་ཟླ་བྲལ་མགོན་དུ་ཞབས་བརྟན་ཤོག་ཐོས་བསམ་སྒོམ་པ་ཕྱོགས་རེར་མ་སོང་བའི། །མཁས་བཙུན་བཟང་པོའི་རྣམ་ཐར་གཙང་མ་ཡིས། །མདོ་སྔགས་ལུགས་བཟང་ཚང་ལ་དྲི་མེད་བསྟན། །སྲིད་

[036B]ཟབ་དོན་འཆོད་རྩོད་རྩོམ་པའི་བཀྲ་ཤིས་གླུ། །འཇིགས་མེད་སེངྒེའི་རྒྱུད་ལས་འཕོས་པའི་དབྱངས། །སྐལ་བཟང་རྣ་བའི་དཔྱིད་དུ་རྟག་འཇོ་བས། །མཁས་མང་དགའ་
སྐྱེད་མཆོག་ཏུ་ཞབས་བརྟན་ཤོག་བསླུ་མེད་མཆོག་གསུམ་དམ་པའི་བྱིན་མཐུ་དང། །ལྷག་བསམ་དག་པས་སྨོན་པའི་རྟེན་འབྱུང་མཐུ། །ནམ་ཡང་འགོག་པ་མེད་པར་འཆར་བའི་འབྲས། །གེགས་མེད་བདེ་
བླག་འགྲུབ་པའི་བཀྲ་ཤིས་ཤོག་ །། ཅེས་མདོ་སྨད་བསྟན་པའི་སྒྲོན་མེ་འབའ་ལ་ཁ་མཆོག་སྤྲུལ་རིན་པོ་ཆེ་བློ་བཟང་བསྟན་འཛིན་དགེ་ལེགས་རྒྱ་མཚོའི་ཞབས་བརྟན་གསོལ་འདེབས་འདི་འདྲ་ཞིག་དགོས་ཞེས་ལ་ཁ་བླ་བྲང་གི་མཛོད་པ་ཨ་ཀེ་ཚེ་རིང། །དགེ་སློང་བློ་བཟང་རྒྱལ་མཚན་
དགེ་སློང་སྐལ་ལྡན། དགེ་ཨ་ཚང་བཅས་ནས་རྟེན་བཅས་བསྐུལ་བའི་ངོར། །སྐུ་བཅར་མཚན་ཞབས་དར་ཧན་དགའ་ལྡན་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོར་འབོད་པས་སྦྱར་བ་དགེ་ལེགས་འཕེལ།། །།
   ༈   །  ཨོཾ་སྭ་སྟི། རྒྱལ་ཀུན་འཆི་མེད་རང་སྣང་མཚན་དཔེའི་གར། །མི་འགྱུར་ཚེ་དང་ཡེ་ཤེས་སྣང་བའི་གཏེར། །ཡིད་བཞིན་འཁོར་ལོའི་རྟག་བརྟན་བྱིན་
བརྒྱ་ཡིས། །དེང་འདིར་རྗེ་བཙུན་བླ་མའི་སྲིད་འདི་སྲུངས། །བློ་གྲོས་རབ་བཟང་ཐུབ་བསྟན་འཛིན་མའི་རྒྱན། །དགེ་ལྡན་ལེགས་བཤད་རྒྱ་ཆེན་དབྱར་གྱི་མཚོ། །སྤེལ་བའི་ཡོན་ཏན་ཕྱོགས་རྫོགས་ཀུན་དའའི་

[037A]༄༅། །གཉེན། །སྐྱེ་རྒུའི་གདུང་སེལ་ཆེན་པོར་གསོལ་བ་འདེབས། །སྣ་ཚོགས་བློ་དང་དབང་པོར་འཚམས་པ་ཡི། །ཀུན་བཟང་རྒྱལ་བསྟན་སྙིང་པོའི་རིང་ལུགས་འཛིན། །གདུལ་བྱའི་
དགེ་ལེགས་རྒྱ་ཆེར་སྤེལ་བའི་གཉེན། །མཚོ་བྱུང་དགྱེས་པའི་དབང་པོར་ཞབས་བརྟན་ཤོག་གཞུང་ལུགས་འབུམ་ཕྲག་མང་ཐོས་རྩ་བ་བརྟན། །དཔྱད་འཇོག་བསམ་སྒོམ་ཡལ་གའི་ཁྱོན་ཡངས་ཤིང། །ཉམས་
རྟོགས་འབྲས་བུས་དུད་པའི་ཀུན་དགའི་ལྗོན། །སྐྱེས་མཆོག་དཔག་བསམ་དབང་པོར་ཞབས་བརྟན་ཤོག་མདོ་སྔགས་ཕྱི་ནང་རིག་གཞུང་རྒྱ་མཚོར་མཁས། །དགག་སྒྲུབ་བླང་དོར་ཆོས་འདུལ་སྤྱོད་པས་བཙུན། །
བདག་པས་གཞན་གཅེས་སེམས་མཆོག་བཟང་པོ་ཅན། །བསྟན་འགྲོའི་རྩ་ལག་གཅིག་ཏུ་ཞབས་བརྟན་ཤོག་གདམས་དོན་ཇི་བཞིན་རྫོགས་པའི་ཉམས་མྱོང་རོ། །ཐུགས་རྗེས་འགྲོ་ལ་འདོམས་པའི་རླབས་ཆེན་
སྤྱོད༑ ༑ལྷུན་གྲུབ་འཕྲིན་ལས་ཆད་མེད་སྲིད་མཐའི་བར། །སྤེལ་མཛད་འགྲོ་འདྲེན་ཆེན་པོར་ཞབས་བརྟན་ཤོག་སླུ་མེད་རྒྱལ་བ་རྒྱ་མཚོའི་བདེན་བྱིན་དང། །བདག་ཅག་གསོལ་བཏབ་སྨོན་པའི་རྟེན་འབྱུང་
མཐུས། །ཇི་ལྟར་རེ་བའི་འབྲས་བུ་དེ་དེ་བཞིན། །གེགས་མེད་ལྷུན་གྱིས་འགྲུབ་པའི་བཀྲ་ཤིས་ཤོག་  །།ཅེས་པར་ཁམས་རྫི་ཐོ་དགོན་བྲག་ནག་མཆོག་སྤྲུལ་རིན་པོ་ཆེ་བློ་བཟང་བསྟན་འཛིན་དགེ་ལེགས་རྒྱ་མཚོའི་ཞབས་

[037B] རྫི་ཐོ་དགོན་བླ་གྲྭ་མགྲིན་གཅིག་ནས་རྟེན་བཅས་བསྐུལ་བའི་ངོར། སྐུ་བཅར་མཚན་ཞབས་དར་ཧན་དགའ་ལྡན་ཁྲི་བྱང་སྤྲུལ་མིང་པས་སྨོན་པ་དེ་དེ་བཞིན་དུ་འགྲུབ་པར་གྱུར་ཅིག་ །།
   ༈   །  ཨོཾ་སྭ་སྟི། བྱིན་རླབས་ནོར་བུའི་རྡུལ་ཕྲན་ཆ་ཤས་ཀྱང། །སྲིད་ཞིའི་དགེ་ལེགས་བྱེ་བའི་གཏེར་ཆེན་དུ། །ལྷུན་གྲུབ་འདོད་པ་འཇོ་བའི་
བསམ་འཕེལ་དབང། །བློ་བཟང་རྡོ་རྗེ་འཆང་གིས་བདེན་ཚིག་སྩོལ། །ཐུབ་པའི་བཞེད་གཞུང་མདོ་སྔགས་བསྟན་པའི་བཙུད། །བློ་བཟང་ཆོས་ཚུལ་དྲི་མེད་ཕྱོགས་ཀྱི་མཐར། །རྒྱལ་བའི་དགོངས་པ་ཇི་བཞིན་
སྤེལ་བའི་མགོན། །མཚན་ལྡན་རྗེ་བཙུན་བླ་མར་གསོལ་བ་འདེབས། །ཐུབ་བསྟན་འོད་སྣང་སྤྲོ་བའི་ཉི་མ་ཁྱོད། །ཆོས་དབྱིངས་དུས་ཀྱི་ནུབ་རིར་གཞོལ་གྱུར་ན། །རྒྱལ་སྲས་དཔའ་བོའི་བཟོད་སྟོབས་གོ་ཆ་ཞེས། །
།མཚན་བཟང་དོན་གྱིས་སྟོང་པར་ཟད་དམ་ཅི། །དེ་ཕྱིར་ཐུགས་བསྐྱེད་གོ་ལའི་རླུང་ཤུགས་ཀྱིས། །དྲངས་པའི་མཆོག་སྤྲུལ་ཆུ་ཤེལ་ཐིག་ལེའི་འཛུམ། །བཀྲ་ཤིས་
འོད་ཟེར་བརྒྱ་ཡི་རྩེ་དགའ་ཅན། །སྐལ་བཟང་ཀུན་དའའི་གཉེན་དུ་མྱུར་བྱོན་ཤོག་ །། འདི་མན་གོང་གསལ་རྫི་ཐོག་བྲག་ནག་སྤྲུལ་སྐུའི་ཞབས་བརྟན་གསོལ་འདེབས་ནས་ཁ་བསྒྱུར་སྟེ་སེར་སྨད་ཀོང་པོ་ཤར་སྤྲུལ་རིན་པོ་ཆེ་ཐུབ་བསྟན་ཆོས་ཀྱི་རྒྱལ་མཚན་

[038A]༄༅། །གྱི་མྱུར་བྱོན་གསོལ་འདེབས་སུ། སྐྱབས་མགོན་སྲིད་སྐྱོང་རིན་པོ་ཆེས་སྩལ་རྒྱུར་བྲིས།། །།    ༈   །།
སྲས་བཅས་རྒྱལ་བ་ཀུན་གྱི་རྡོ་རྗེ་གསུམ། །ཡིད་འཕྲོག་མཚན་དཔེས་ཕྱུག་པའི་མཛེས་སྡུག་སྐུར། །ཤར་བས་འཆི་མེད་ཚེ་དང་ཡེ་ཤེས་དཔལ། །སྦྱིན་མཛད་བཅོམ་ལྡན་འདས་མས་དགེ་ལེགས་སྩོལ། །འཇམ་མགོན་
མཁྱེན་བརྩེ་ནུས་པའི་དཔལ་ཡོན་ཀུན། །གཅིག་བསྡུས་བསྟན་འགྲོའི་ནོར་འཛིན་ཡངས་པའི་གཞིར། །ཐེག་གསུམ་ཆོས་ཀྱི་པད་ཚལ་བཞད་པའི་གཉེན། །ཕན་བདེའི་ཉིན་བྱེད་ཆེན་པོ་ཞབས་བརྟན་ཤོག་འཇམ་དཔལ་
སྙིང་པོའི་ལུང་རྟོགས་བསྟན་པའི་གནད། །ཚུལ་བཞིན་འཛིན་མཁས་གདུལ་བྱའི་ཞིང་ས་ཆེར། །ཟབ་རྒྱས་ཆོས་ཀྱི་གྲུ་ཆར་ཉིན་བཞིན་དུ། །འབེབས་པའི་བྱེད་པོ་མཆོག་ཏུ་ཞབས་བརྟན་ཤོག་རིང་ནས་འགྲོ་ལ་རྗེས་
ཆགས་སྙིང་རྗེ་དང། །ཐུགས་བསྐྱེད་སྨོན་ལམ་རླབས་ཆེན་གྲུབ་པའི་མཐུ། །ཉེར་སྨིན་མཆོག་གི་སྤྲུལ་སྐུ་ཡིད་བཞིན་ནོར། །འགྲོ་བའི་རེ་སྐོང་ཆེན་པོར་ཞབས་བརྟན་ཤོག་ཟབ་ཡངས་བློ་གྲོས་ནོར་བུའི་མེ་ལོང་
དུ༑ ༑རབ་འབྱམས་གསུང་རབ་གཟུགས་རིས་ཀུན་བསྟི་བས། །ཐུབ་དགོངས་མ་འདྲེས་འབྱེད་པའི་ལྟད་མོ་འབུམ། །ཅི་དགར་ངོམས་པའི་བྱེད་པོར་ཞབས་བརྟན་ཤོག་གཙུག་ལག་རྒྱ་མཚོར་རོལ་པའི་བརྩོན་

[038B] །དཔྱད་འཇོག་དཔུང་བ་བརྟན་པོའི་སྐྱ་བ་ཡིས། །ལེགས་བསྐྱེད་ཕས་རྒོལ་ཆུ་སྲིན་གླལ་བའི་ཁ། །སྐྱེངས་བྱེད་དེད་དཔོན་མཆོག་ཏུ་ཞབས་བརྟན་ཤོག་ཕུན་ཚོགས་དངོས་ཀུན་སྐྱེད་པའི་ས་ཆེན་བཞིན། །སྡོམ་
གསུམ་ནོར་བུའི་མཛོད་ལ་མངའ་བསྒྱུར་ཞིང། །མདོ་སྔགས་ལམ་དང་འབྲས་བུའི་དབྱིག་གི་ཆར། །སྙིལ་མཛད་ཀླུ་ཡི་དབང་པོར་ཞབས་བརྟན་ཤོག། །སྲས་བཅས་རྒྱལ་རྣམས་གཤེགས་པའི་ཤུལ་ཆེན་པོ། །བསླབ་
གསུམ་རིམ་གཉིས་མཐའ་དག་མཁའ་ཁྱབ་ཏུ། །ཆད་མེད་སྤེལ་ལ་བློ་བཟང་རྒྱལ་བ་དང། །དབྱེར་མེད་རྒྱ་ཆེན་འཕྲིན་ལས་ལྷུན་གྲུབ་ཤོག་སླུ་མེད་མཆོག་གསུམ་རྒྱ་མཚོའི་བྱིན་རླབས་དང། །བདག་ཅག་དད་
དང་མོས་པས་གསོལ་བཏབ་པའི། །རྟེན་འབྱུང་རྒྱུ་འབྲས་འགོག་པ་མེད་པའི་འབྲས། །གེགས་མེད་ལྷུན་གྱིས་འགྲུབ་པའི་བཀྲ་ཤིས་ཤོག་  །།ཅེས་པ་འདི་ཡང་སེར་བྱེས་བྲ་ཏི་ཁམས་ལུང་ཁྲི་སྤྲུལ་རིན་པོ་ཆེ་འཇམ་དཔལ་
བསྟན་འཛིན་ཆོས་ཀྱི་ཉིན་བྱེད་དཔལ་བཟང་པོའི་ཞབས་བརྟན་གསོལ་འདེབས་འདི་འདྲ་ཞིག་དགོས་ཞེས་གང་གི་མཛོད་པ་ལས་བྱེད་སྤྱི་མགྲིན་དང་བྱང་ཨ་མདོ་ཤོག་ཆུང་དགོན་སྡེ་བཅས་ནས་རྟེན་བཅས་བསྐུལ་མ་བྱུང་བ་ལྟར། སྐུ་བཅར་མཚན་ཞབས་དར་ཉན་ཁྲི་བྱང་སྤྲུལ་མིང་པས་སྨོན་པ་དེ་དེ་བཞིན་དུ་འགྲུབ་པའི་
རྒྱུར་གྱུར་ཅིག་  །།    ༈    །སྟོབས་བཅུ་མངའ་པ་སྲས་དང་སློབ་མར་བཅས། །ཐམས་ཅད་སྨོན་པའི་དབང་པོར་ཉེར་གསོལ་ན། །

[039A]༄༅། །བདག་ཅག་རེ་སྨོན་ཡིད་བཞིན་འགྲུབ་པར་མཛོད། །འགྲོ་ལ་བརྩེ་ཆེན་བྱམས་པའི་དགོངས་པ་ཡི། །མཁས་དང་གྲུབ་པའི་རྣམ་ཐར་རྨད་བྱུང་བའི། །འཕྲིན་ལས་བཟང་
པོས་རྒྱལ་བསྟན་འཛིན་པ་ལ། །ཟླ་མེད་རྗེ་བཙུན་བླ་མར་གསོལ་བ་འདེབས། །མགོན་ཁྱོད་དུས་གསུམ་རྒྱལ་བའི་མཛད་བཟང་དང། །མཐའ་ཡས་བསྟན་འགྲོའི་དོན་ཆེན་སྒྲུབ་བཞེད་པའི། །མ་སྨད་རྒྱལ་སྲས་
དཔའ་བོའི་སྙིང་སྟོབས་ཀྱི། །དམ་བཅའི་རི་མོ་ཐུགས་ལ་བྲིས་པ་དགོངས། །ཕྱོགས་བཅུ་རབ་འབྱམས་ཞིང་གི་རྔུལ་སྙེད་ཀྱི། །རྒྱལ་ཀུན་འདུས་པའི་ཚོམ་བུར་ངེས་རྙེད་དེ། །བདག་ཅག་གདུང་ཤུགས་དྲག་པོས་
གསོལ་འདེབས་ན། །རྗེས་ཆགས་སྤྲུལ་སྐུའི་ཞལ་བཟང་མྱུར་སྟོན་ཅིག་མདོ་སྔགས་གཞུང་ལུགས་རྒྱ་མཚོ་ཆེན་པོའི་འཇིང། །ཐོས་བསམ་བརྩོན་པའི་གྲུ་ཡིས་ལེགས་བརྒལ་ཏེ། །བསྒོམ་པའི་ཉམས་
མྱོང་རིན་ཆེན་འབུམ་གྱི་དབྱིག་འདྲེན་མཁས་དེད་དཔོན་མཆོག་ཏུ་མྱུར་བྱོན་ཤོག་མཁས་བཙུན་བཟང་པོའི་བསིལ་ཟེར་འབུམ་ཕྲག་གིས། །སྐལ་བཟང་གདུལ་བྱའི་སྙིང་ལ་ཀུན་དགའི་ཆར། །འབེབས་
ལ་མཚུངས་མེད་ཡང་སྤྲུལ་ཟླ་ཞལ་གསར། །སྐལ་བཟང་ཡིད་ཀྱི་གདུང་སེལ་མྱུར་འཆར་ཤོག་བསླུ་མེད་རིན་ཆེན་གསུམ་གྱི་བྱིན་རླབས་དང། །བདག་སོགས་གདུལ་བྱའི་དད་མོས་རྟེན་འབྲེལ་སྟོབས། །

[039B] །སྨོན་པའི་དོན་ཀུན་བདེ་བླག་མྱུར་འགྲུབ་ཤོག་  །།ཅེས་པ་འདི་ཡང་སེར་བྱེས་ལྷོ་པ་བཅོ་བརྒྱད་མཆོག་སྤྲུལ་སྐུ་ཕྲེང་དྲུག་པ་བྱམས་པ་མཁས་གྲུབ་འཕྲིན་ལས་བསྟན་འཛིན་དགོངས་པ་ཆོས་
དབྱིངས་སུ་གཤེགས་པའི་ཡང་སྤྲུལ་མྱུར་བྱོན་གྱི་གསོལ་འདེབས་འདི་འདྲ་ཞིག་དགོས་ཞེས་དམ་པ་དེ་ཉིད་ཀྱི་ཞབས་འབྲིང་རྣམས་དང། སེར་ལྷོ་ཁམས་ཚན་བཅས་ནས་བསྐུལ་བའི་ངོར། །སྐུ་བཅར་མཚན་ཞབས་དར་ཧན་དགའ་ལྡན་ཁྲི་བྱང་སྤྲུལ་མིང་པས་སྨོན་པ་དེ་དེ་བཞིན་དུ་འགྲུབ་པར་
གྱུར་ཅིག་ །།    ༈   །  ཨོཾ་སྭ་སྟི། རྒྱལ་ཀུན་འཕྲིན་ལས་ཟླ་བ་ཞུན་མའི་རྒྱུན། །གང་གི་གསང་
གསུམ་ཐིག་ལེར་སྒེག་པའི་སྐུ། །འཆི་མེད་མཆོག་སྟེར་ཡིད་བཞིན་འཁོར་ལོ་ཡིས། །དེང་འདིར་ཚེ་དང་ཡེ་ཤེས་མཆོག་སྦྱིན་མཛོད། །བློ་ཆེན་སྐལ་བཟང་རྒྱལ་ཀུན་མཁྱེན་བརྩེའི་གར། །བྱང་ཆུབ་སྤྱོད་པའི་
འོད་སྣང་འབུམ་གྲོལ་བས། །ཐུབ་བསྟན་པད་ཚལ་བཞད་པའི་ཉི་གཞོན་གསར། །མ་ལུས་སྐྱེ་རྒུའི་གཉེན་ལ་གསོལ་བ་འདེབས། །བློ་གྲོས་ཚིགས་བཟང་ལམ་གྱི་རྗེས་འགྲོའི་དབྱིངས། །བྱང་གྲོལ་ཞི་བའི་
ངོ་མཚར་ཀུན་ཆུབ་པས། །བསྟན་པའི་སྙིང་པོ་སྤྲིན་བྲལ་ཉི་འོད་བཞིན། །གསལ་མཛད་འགྲོ་བའི་བླ་མ་ཞབས་བརྟན་ཤོག་ །། འདི་མན་གཞན་ནས་ཁ་བསྒྱུར་སོང།།  །།

[040A]༄༅། །སྭ་སྟི། བརྗོད་བྲལ་ལྷན་སྐྱེས་སེམས་ཀྱི་རྡོ་རྗེའི་དངོས། །དག་པ་རབ་འབྱམས་མཁའ་ཁྱབ་བརྟན་གཡོའི་གར། །སྤྲོ་ཞིང་སྡུད་མཛད་བློ་བཟང་དང་པོའི་མགོན། །བདག་སོགས་རེ་
སྨོན་འགྲུབ་པའི་བྱིན་རླབས་སྩོལ། །བློ་ཆེན་རྒྱལ་བའི་ལུགས་བཟང་བསྟན་པའི་བཅུད། །འཛིན་ལ་ཟླ་བྲལ་སྙན་པའི་གྲགས་པ་ཅན། །མཐའ་ཀླས་འགྲོ་བའི་དེད་དཔོན་སེམས་དཔའ་མཆོག། །དཔག་ཡས་ཡོན་ཏན་
མཛོད་ལ་གསོལ་བ་འདེབས། །མགོན་ཁྱོད་མཐོང་གྲོལ་མཚན་དཔེ་ནོར་བུའི་སྒྲོན། །ཆོས་དབྱིངས་ཞི་བའི་ཀློང་དུ་གཟིམ་བཞེད་ན། །སྙིགས་མར་འཕྱན་པའི་སྐལ་དམན་གདུལ་བྱ་ཡི། །གདུང་སེལ་ལེགས་
བཤད་སྣང་བ་སུ་ཡིས་སྤྲོ། །སྲིད་མཚོར་བྱིང་བའི་ཉམ་ཐག་འགྲོ་བ་ཀུན། །སྒྲོལ་བའི་ཁུར་ཆེན་བདག་གིས་བླང་བྱ་ཞེས། །བགྲང་ཡས་རྒྱལ་བའི་སྤྱན་སྔར་ལྷག་བསམ་གྱི། །དམ་བཅའི་རི་མོ་བྲིས་པ་དགོངས་
སམ་ཅི། །དེ་ཕྱིར་ཐུགས་བསྐྱེད་མགྱོགས་འགྲོའི་རླུང་ཤུགས་ཀྱིས། །བསྐུལ་བའི་ཡང་སྤྲུལ་དབྱར་སྐྱེས་སྤྲིན་གཞོན་གསར། །བཀྲ་ཤིས་བྱེ་བའི་གྲུ་ཆར་འབེབས་བཞིན་དུ། །གདུལ་བྱའི་མཁའ་དབྱིངས་མྱུར་
བར་དཀྲིགས་གྱུར་ཅིག་གཞུང་ལུགས་མང་ཐོས་རྫིང་བུ་འཁྱིལ་བའི་ཀློང། །ཚུལ་བཞིན་བསམ་པའི་འདབ་སྟོང་གེ་སར་དགོད། །སྒོམ་པའི་ཉམས་མྱོང་སྦྲང་རྩིའི་ཟིལ་མངར་ཅན། མཆོག་སྤྲུལ་འཚོ་

[040B]བཅུ་ཕྲག་རིག་གནས་ལ་མཁས་ལུས་སྟོབས་རྒྱས། །བག་ཡོད་བཙུན་པའི་མྱོས་བུམ་མངོན་པར་མཐོ། །བཟང་པོའི་ལྷག་བསམ་རབ་དཀར་མཆེ་བས་བརྗིད། །ཡང་སྤྲུལ་སྤོས་ཀྱི་
གླང་པོ་མྱུར་བྱོན་ཤོག་ཟབ་དོན་འཆད་པས་སྐལ་བཟང་དགའ་སྟོན་འབྱེད། །རྩོད་ངག་རིགས་པའི་རལ་གྲིས་རྨོངས་པ་གཅོད། །སྡེབ་ལེགས་རྩོམ་པ་མཚོ་བྱུང་རོལ་པའི་གླུ། །ཟླ་ཞལ་སྤྲུལ་པའི་རོལ་གར་
མྱུར་བྱོན་ཤོག་བསླུ་མེད་མཆོག་གསུམ་བདེན་པའི་བྱིན་རླབས་དང། །སྟོང་དང་རྟེན་འབྱུང་འགལ་མེད་བདེན་པའི་མཐུ། །བདག་སོགས་ལྷག་བསམ་དག་པའི་མཐུ་སྟོབས་ཀྱིས། །སྨོན་པའི་དོན་ཀུན་བདེ་བླག་
མྱུར་འགྲུབ་ཤོག་ །། ཅེས་ཟླ་བྲལ་བསྟན་པའི་སྣང་བྱེད་དམ་པ་ཏྲེ་ཧོར་དཔལ་རི་དགོན་དགེ་རྟག་མཆོག་སྤྲུལ་རིན་པོ་ཆེ་བློ་བཟང་བསྟན་འཛིན་གྲགས་པ་མཐའ་ཡས་དཔལ་བཟང་པོ་ཞི་བར་གཤེགས་པའི་ཡང་སྲིད་མྱུར་བྱོན་གྱི་གསོལ་འདེབས་འདི་འདྲ་ཞིག་དགོས་ཞེས་དཔལ་རི་
དགོན་འདུས་སྤྱི་དང། བླ་བྲང་ཞབས་གྲས་མགྲིན་གཅིག་ནས་བསྐུལ་བ་བཞིན་མཚན་ཞབས་དར་ཧན་ཁྲི་བྱང་སྤྲུལ་མིང་པས་སྨོན་པའི་མཚམས་སྦྱོར་དང་བཅས་སྦྱར་བའོ།།། །།    ༈   
ཞེས་བྱ་བ་བཞུགས་སོ།།  ཨོཾ་སྭ་སྟི། རྒྱལ་ཀུན་སོ་སོར་རྟོག་པའི་ཡེ་ཤེས་ཉིད། །མཐར་བྱེད་གཤེད་དུ་རབ་འབར་མཚན་དཔེའི་གར། །འཆི་མེད་དཔལ་སྟེར་ཚེ་དཔག་མེད་མགོན་གྱིས། །དེང་འདིར་རྗེ་བཙུན་བླ་མའི་

[041A]༄༅། །སྲིད་འདི་སྲུངས། །བློ་གཏེར་རྒྱལ་བའི་ལུགས་བཟང་ཐུབ་པའི་བསྟན། །འཛིན་ལ་དགེ་ལྡན་ལེགས་བཤད་ནོར་བུའི་མཛོད། །ལུང་རིགས་རྣམ་སད་འོད་ཀྱི་རྩེ་དགའ་ཅན། །
རྒྱལ་སྲས་ཉིན་བྱེད་དབང་པོར་གསོལ་བ་འདེབས། །བློ་ལྡན་སྐལ་བཟང་གདུལ་བྱའི་མཁའ་དབྱིངས་སུ། །བསྟན་པའི་སྙིང་པོ་གསལ་བའི་རི་དྭགས་འཛིན། །དགེ་ལེགས་འོད་སྟོང་རྣམ་པར་རྒྱལ་བའི་དཔལ། །མི་
ནུབ་སྲིད་པའི་ཕྱི་མཐར་རྟག་བརྟན་ཤོག་སྡེ་སྣོད་གཞུང་ལུགས་མང་ཐོས་ལུས་རྩལ་རྫོགས། །བསླབ་གསུམ་ངུར་སྨྲིག་གོས་བཟང་ལྷབ་ལྷུབ་མཛེས། །རིན་ཆེན་སེམས་གཉིས་མཛོད་ལ་དབང་བསྒྱུར་བའི། །
ཐུབ་པའི་སྲོལ་འཛིན་མཆོག་ཏུ་ཞབས་བརྟན་ཤོག་ཟབ་རྒྱས་གདམས་ཟབ་བློ་ལྡན་རྣ་བར་འཇིབས། །ལུང་རིགས་ཐོག་མདས་རྒོལ་ངན་བྲག་རི་འཇོམས། །སྙན་འགྱུར་རྩོམ་པས་མཁས་ཀུན་ཡིད་འཕྲོག་པའི། །
བསྟན་འགྲོའི་སྲོག་གི་ཟུངས་སུ་ཡུན་བརྟན་ཤོག་མདོར་ན་ཁམས་གསུམ་ཕན་བདེ་དར་བའི་གཉེན། །བློ་བཟང་རིང་ལུགས་སྲིད་པའི་སྒྲོན་མེ་ལྟར། །འདེགས་བཟོད་འཕྲིན་ལས་གོ་ལའི་རླུང་གི་ཤུགས། །
བསྐལ་བརྒྱའི་བར་དུ་ཉམས་མེད་གནས་གྱུར་ཅིག་མཆོག་གསུམ་ལྷ་དང་དམ་ཅན་ཆོས་སྲུང་ཚོགས། །མ་གཡེལ་ལྷག་བསམ་སྨོན་པའི་རེ་བའི་འབྲས། །ཇི་བཞིན་འགྲུབ་པའི་བར་ཆད་ཞི་བ་དང། །མཆོག་

[041B] །། ཅེས་མདོ་ཁམས་བསྟན་པའི་སྣང་བྱེད་དམ་པ་འཇོལ་དོན་གླིང་ཀླུ་སྒྲུབ་མཆོག་སྤྲུལ་རིན་པོ་ཆེའི་ཡང་སྲིད་འཁྲུལ་བྲལ་ངེས་རྙེད་ལ་མཚན་གསོལ་དང་འབྲེལ་བར་ཞབས་བརྟན་གསོལ་འདེབས་འདི་འདྲ་ཞིག་དགོས་ཞེས་བླ་བྲང་མཛད་པ་
བགྲེས་གཞོན་གྱིས་གཙོས་པའི་ཞབས་འབྲིང་རྣམས་ནས་རྟེན་བཅས་ཇི་ལྟར་བསྐུལ་བ་བཞིན་སྐུ་བཅར་མཚན་ཞབས་དར་ཉན་ཁྲི་བྱང་སྤྲུལ་མིང་པས་དྭངས་བས་སྦྱར་བ་དགེ་ལེགས་སུ་གྱུར་ཅིག་ ། །།    ༈   
རྩིག་ངོས་སུ། །གང་འདུལ་ཞི་ཁྲོ་དྲ་བའི་བཀོད་པ་འབུམ། །ཅིར་ཡང་འཆར་བའི་སྐྱབས་ཡུལ་རབ་འབྱམས་ཀྱིས། །བདག་སོགས་རེ་སྨོན་ཡིད་བཞིན་འགྲུབ་པར་མཛོད། །བློ་ཆེན་དུས་གསུམ་རྒྱལ་བ་ཐམས་ཅད་
ཀྱི༑ ༑གཤེགས་ཤུལ་མདོ་སྔགས་ཐེག་པའི་ལམ་བཟང་ཀུན། །བཤད་དང་སྒྲུབ་པས་ཆོས་བཞིན་འཛིན་པ་ལ། །ཟླ་མེད་རྗེ་བཙུན་བླ་མར་གསོལ་བ་འདེབས། །མགོན་ཁྱོད་གཟོད་ནས་ཞི་བ་མཆོག་གི་སྐུ། །
སྐྱེ་འཇིག་མཚན་མའི་སྣང་ཚུལ་ལས་འདས་ཀྱང། །བྱིས་བློའི་མོས་ངོར་འཚམས་པའི་མཛེས་སྡུག་གི་རི་མོ་དབུ་མར་བརྟུལ་བའི་ཚུལ་འདི་ཅི། །སླར་ཡང་མཐའ་ཡས་སྨོན་ལམ་ཐུགས་བསྐྱེད་དང། །སྟོང་
དང་སྙིང་རྗེ་ཟུང་འཇུག་སྒྱུ་མའི་འཕྲུལ། །དགེ་ལེགས་སྣང་བ་དམ་པས་འཇིག་རྟེན་ཀུན། །དགའ་སྐྱེད་ཟླ་བའི་འཛུམ་དཀར་མྱུར་དུ་སྟོན། །མང་ཐོས་ལུང་གི་འདབ་སྟོང་བཞད་པའི་རྩེར། །རྟོགས་པའ་

[042A]༄༅། །སྦྲང་རྩིའི་ཟིལ་མངར་རྟག་འཇོབས། །ཡིད་ཅན་ཐར་པ་དམ་པའི་ངལ་འཚོ་ལ། །སྦྱོར་བའི་བཤེས་གཉེན་མཆོག་ཏུ་མྱུར་བྱོན་ཤོག་སྲིད་པ་ཉམ་ངའི་འགྲོ་ཀུན་དབུགས་
འབྱིན་ཞིང། །དམན་པའི་ཞི་མཐའ་འགོག་པའི་ཟབ་མོའི་སྒྲ། །ཐེག་མཆོག་ཆོས་ཀྱི་རྒྱལ་རྔ་རྟག་འཁྲོལ་བའི། །ཡང་སྲིད་དཔའ་བོ་ཆེན་པོ་མྱུར་བྱོན་ཤོག་ཀློག་སྤོང་བྱ་བ་ལས་ཀྱི་འཁོར་ལོ་ཡིས། །འཁྲུལ་
བྲལ་བློ་བཟང་བསྟན་པའི་སྙིང་པོ་མཆོག་སྲིད་ན་ཉིན་མོ་བཞིན་དུ་གསལ་བ་ལ། །ཟླ་མེད་མཆོག་གི་སྤྲུལ་སྐུ་མྱུར་བྱོན་ཤོག་དེ་ཚེ་མངོན་དགའ་གསར་བའི་མེ་ཏོག་ཕྲེང། །ཀུན་བཟོད་སྒེག་མོའི་རྒྱན་དུ་ཉེར་
བཀོད་པས། །ཕན་བདེའི་ལྔ་ཚོ་དར་བའི་མཛེས་སྡུག་གིས། །ཁམས་གསུམ་སྙིང་གི་གདུང་བ་སེལ་གྱུར་ཅིག་དེ་ལྟར་སྨོན་པའི་གནས་རྣམས་འགྲུབ་པ་ལ། །རིང་ནས་བསྟེན་པའི་བསྟན་སྲུང་རྒྱ་
མཚོས་ཀྱང། །འཕྲིན་ལས་གློག་ལྟར་མྱུར་བའི་གྲོགས་མཛད་ནས། །སྐལ་བཟང་ཡིད་ཀྱི་རེ་བ་སྐོང་གྱུར་ཅིག་ །། ཅེས་པ་འདི་ཡང་མདོ་ཁམས་བསྟན་པའི་སྣང་བྱེད་དམ་པ་ཉི་རག་མཆོག་སྤྲུལ་རིན་པོ་ཆེ་བློ་བཟང་ཆོས་འཛིན་དགོངས་པ་
ཞི་བར་གཤེགས་པའི་ཡང་སྤྲུལ་མྱུར་བྱོན་གྱི་གསོལ་འདེབས་འདི་འདྲ་ཞིག་དགོས་ཞེས་དམ་པ་གང་གི་ཞབས་འབྲིང་བུ་སློབ་རྣམས་ནས་བསྐུལ་བའི་ངོར། སྐུ་བཅར་མཚན་ཞབས་དར་ཧན་དགའ་ལྡན་ཁྲི་བྱང་སྤྲུལ་མིང་པས་སྨོན་པའོ།།  །།

[042B]   ༈    སྐྱབས་མགོན་སྲིད་སྐྱོང་རིན་པོ་ཆེས་སྩལ་རྒྱུར་གོང་གསལ་ཉི་རག་སྤྲུལ་སྐུའི་མྱུར་བྱོན་ནས་ཁ་བསྒྱུར་ཐོག་མཚན་བརྗོད་ལ།  སྤྲོས་ཀུན་སྒྱུ་མར་
གཟིགས་པའི་ཡེ་ཤེས་དང། །རོ་མཉམ་བརྩེ་ཆེན་བྱམས་པ་ཆེན་པོའི་རྩལ། །ཡོངས་རྫོགས་ཐུབ་བསྟན་འཛིན་པའི་རྒྱལ་བའི་སྲས། །མཚན་ལྡན་རྗེ་བཙུན་བླ་མར་གསོལ་བ་འདེབས།། །།
   ༈    ཞབས་བརྟན་གསོལ་འདེབས་འཆི་མེད་བདུད་རྩིའི་བུམ་བཟང་ཞེས་བྱ་བ་བཞུགས་སོ།  །ཨོཾ་སྭ་སྟི། ཕྱི་ནང་གེགས་ཀྱི་ཚ་གདུང་ལས་སྐྱོབ་ཞིང། །འཆི་མེད་བདུད་རྩི་ཕྱོགས་སུ་འབེབས་པའི་སྤྲིན། །བཅོམ་ལྡན་ཐུགས་རྗེའི་
འོད་དཀར་གཡོ་བ་མོས། །རྟག་བརྟན་འཆི་མེད་གྲུབ་པའི་ཆར་གྱིས་སྐྱོངས། །སྐལ་ལྡན་ཐར་འདོད་སྐྱེ་བོའི་ལམ་བཟང་ཚུལ། །ཀུན་མཁྱེན་མཆོག་རབ་རྒྱལ་བའི་དགོངས་པ་བཞིན། །སྤེལ་བའི་འཕྲིན་ལས་
འཛད་མེད་རླབས་ཕྲེང་ཅན། །རྒྱ་ཆེན་ཆོས་ཀྱི་རོལ་མཚོ་ཞབས་བརྟན་ཤོག་ཕུལ་བྱུང་མཁྱེན་རབ་གསེར་གྱི་ཡུབ་རྒྱས། །རྒྱལ་བསྟན་ནོར་བུའི་རྒྱན་མཛེས་གདུགས་དཀར་འབུམ། །འདེགས་པས་ཕན་
བདེའི་གྲིབ་བསིལ་འབེབས་མཁས་པའི། །སྐྱེས་མཆོག་ཆོས་ཀྱི་བླ་མར་ཞབས་བརྟན་ཤོག་གཞན་ཕན་ཆུ་འཛིན་གཡོ་བའི་ཟབ་ཀློང་ནས། །ལེགས་བཤད་དབྱར་སྐྱེས་སྤྲིན་གྱི་རོལ་མོའི་གླུ། །འཁྲོལ་

[043A] །བས་དགེ་ལེགས་བྱེ་བ་རྒྱ་མཚོའི་དཔྱིད། །སྤྲོ་མཛད་དཔལ་ལྡན་བླ་མ་ཞབས་བརྟན་ཤོག་ཚུལ་གསུམ་རིགས་པའི་སྒྱིངས་འགྲོ་འབར་བའི་གཟིས། །ལོག་སྨྲ་སྦྱིན་
སྐྱེས་གཞོམ་ལ་ཟླ་མེད་ཀྱི། །གྲགས་སྙན་ཕྱོགས་ཀྱི་འཁོར་ལོར་རྫོགས་པ་ཅན། །ཡོངས་རྫོགས་བསྟན་པའི་གཉེན་དུ་ཞབས་བརྟན་ཤོག་ཚངས་སྲས་རིག་པའི་པདྨོའི་སྦྲང་ཆང་གིས། །རབ་མྱོས་ཤེས་རབ་
ལུས་རྩལ་དར་བའི་དབྱངས། །ཚིག་དོན་རབ་མཛེས་ཕང་འགྲོའི་རྒྱུན་ཉིད་དུ། །འགུགས་མཁས་དགེ་བའི་དབང་པོར་ཞབས་བརྟན་ཤོག་བསླུ་མེད་མཆོག་གསུམ་རྒྱ་མཚོའི་བྱིན་རླབས་དང། །སྣང་སྟོང་
ཟུང་འཇུག་རྟེན་འབྱུང་བདེན་པའི་མཐུས། །དེང་འདིར་ཡིད་ལ་ཇི་ལྟར་སྨོན་པའི་ཚོགས། །འབད་མེད་ལྷུན་གྱིས་འགྲུབ་པའི་བཀྲ་ཤིས་ཤོག་ །། ཅེས་པ་འདི་ཡང་བསྟན་པའི་སྣང་བྱེད་ལི་ཐང་ཨ་རྫ་མཆོག་སྤྲུལ་རིན་པོ་ཆེ་སྐལ་
བཟང་མཁྱེན་རབ་འཕྲིན་ལས་རྒྱ་མཚོ་དཔལ་བཟང་པོའི་ཞབས་བརྟན་གསོལ་འདེབས་འདི་ལྟ་བུ་ཞིག་དགོས་ཞེས་གང་གི་ཕྱག་མཛོད་ཀརྨ་ཚེ་དབང་ནས་རྟེན་བཅས་བསྐུལ་བའི་ངོར། མཚན་ཞབས་དར་ཧན་དགའ་ལྡན་ཁྲི་བྱང་སྤྲུལ་མིང་པས་སྦྱར་བ་དེ་དེ་བཞིན་དུ་འགྲུབ་པར་གྱུར་ཅིག་  །།
   ༈    ཀུན་ཁྱབ་ཆོས་དབྱིངས་གདོད་ནས་སྟོང་པའི་རྩལ། །རང་སྣང་ལྷུན་གྲུབ་ཀུན་བཟང་ནོར་བུའི་མཛོད། །བརྗོད་བྲལ་མི་ཤིགས་སེམས་ཀྱི་རྡོ་རྗེ་ཡིས། །དེང་འདིར་སྨོན་པ་འགྲུབ་པའི་དགེ་ལེགས་

[043B] ༑བདེ་སྟོང་ཟུང་འཇུག་སྒྱུ་མ་ཆེན་པོའི་སྤྲིན། །རྣམ་དག་ཆོས་ཉིད་དབྱིངས་ཀྱི་ལྷ་ལམ་ནས། །བསྒྱུར་བས་འགྲོ་རྣམས་སེམས་དྤའ་མཆོག་གི་སར། །འདྲེན་མཛད་སྐྱབས་ཀྱི་གཙོ་བོར་གསོལ་བ་འདེབས། །
མགོན་ཁྱོད་རྟག་བརྟན་ཆོས་སྐུའི་སར་གཤེགས་ཀྱང། །གང་འདུལ་གདུལ་བྱའི་མོས་ངོར་འཚམས་པའི་སྐུ། །ཆོས་དབྱིངས་ཞི་བའི་མལ་དུ་ཉེར་བསྡུས་པས། །བདག་སོགས་མྱ་ངན་ཁུར་གྱིས་ཅི་ཡང་ནོན། །
ཡུལ་སྣང་ཁྲག་འཐུང་དཔའ་བོའི་སྤྲིན་དུ་བཏིབས། །སྒྲ་གྲགས་གཞོམ་མེད་སྔགས་ཀྱི་རོལ་མོར་འཁྲོལ། །སྟོང་དང་སྙིང་རྗེའི་མཁའ་རུ་འབྱམས་ཀླས་པ། །ཟླ་བྲལ་རྣལ་འབྱོར་ཆེན་པོ་མྱུར་བྱོན་ཤོག་ལས་རླུང་
དཧུ་ཏིར་དེངས་པའི་སེམས་ཀྱི་ཀློང། །ལྔ་ལྡན་འོད་ཀྱི་ཕུང་པོར་སྒེག་པའི་སྐུ། །རང་སྣང་མཚན་དཔེའི་མཛེས་སྡུག་སྒྱུ་མའི་གར། །ངོ་མཚར་སྤྲུལ་པའི་རྣམ་རོལ་མྱུར་བྱོན་ཤོག་གསལ་དྭངས་རང་རིག་གཉུག་
མའི་སེམས་ཀྱི་གཤིས། །འོད་གསལ་ཤེས་རབ་མཆོག་གི་སྔོ་སངས་ལྟར། །མ་དག་ལུས་ཀྱི་ཆུ་འཛིན་ལེགས་སྦྱངས་པའི། །མཁའ་ཁྱབ་ནམ་མཁའི་རྡོ་རྗེ་མྱུར་བྱོན་ཤོག་དོན་དམ་ཤེས་རབ་སྨིན་ལེགས་
མཛེས་དགའ་མོར། །རྗེས་ཆགས་ཐབས་ཀྱིས་དགྱེས་རྒུར་རོལ་པའི་དཔྱིད། །ཟུང་འཇུག་ནོར་བུའི་འཁྲི་ཤིང་ལྡེམ་པའི་གར། །ཡང་སྤྲུལ་འགྲོ་བའི་འདྲེན་པ་མྱུར་བྱོན་ཤོག་རིང་ནས་བསླུ་མེད་མཆོག་གསུམ་

[044A]༄༅། །བདེན་བྱིན་དང། །ནམ་ཡང་འགོག་མེད་རྟེན་ཅིང་འབྲེལ་འབྱུང་མཐུས། །ཇི་ལྟར་སྨོན་པའི་རེ་འབྲས་མ་ལུས་པ། །གེགས་མེད་ལྷུན་གྱིས་འགྲུབ་པས་ཤིས་གྱུར་ཅིག་
 ཅེས་ངེས་དོན་གྲུབ་པའི་རྣལ་འབྱོར་ཆེན་པོ་ཞོལ་ཁང་ཤར་སྤྲུལ་རིན་པོ་ཆེ་བདེ་ཆེན་ཆོས་ཀྱི་དཔའ་བོ་མཆོག་རེ་ཞིག་གཟུགས་སྐུ་ཆོས་དབྱིངས་སུ་མནལ་བའི་ཡང་སྲིད་མཆོག་སྤྲུལ་མྱུར་བྱོན་གྱི་གསོལ་འདེབས་འདི་ལྟ་བུ་ཞིག་དགོས་ཞེས་གསང་ཡུམ་སྐུ་ཞབས་བདེ་ཆེན་ཆོས་སྒྲོན་ལགས་ནས་བསྐུལ་མ་མཛད་པ་བཞིན་ཁྲི་བྱང་
སྤྲུལ་མིང་པས་སྨོན་པ་དེ་དེ་བཞིན་དུ་འགྲུབ་པར་གྱུར་ཅིག་ །།    ༈     །ཨོཾ་སྭ་སྟི། བརྗོད་བྲལ་དབྱིངས་ཀྱི་ཀུན་གསལ་སྟོང་
པའི་མཁར། །ཡེ་ཤེས་འོད་ལྔར་འབར་བ་སྒྱུ་མའི་སྤྲིན། །བཅུ་གཉིས་མཛད་བཟང་བདུད་རྩི་འབུམ་གྱི་གཏེར། །རྒྱལ་རྣམས་དགྱེས་པའི་བྱིན་རླབས་ཆར་དུ་སྙིལ། །ཟླ་བྲལ་བློ་གྲོས་རྫོགས་པའི་དྲི་བཟང་ཁང། །
དཔལ་སྟུག་གསེར་ལྡན་རྒྱན་དུ་ཆོས་ཚུལ་བརྒྱས། །དཔྱིད་ཀྱི་ཀུན་དགར་འབྱེད་ལ་ཉི་གཞོན་གསར། །མ་སྨད་གདམས་པའི་གཏེར་ལ་གསོལ་བ་འདེབས། །རིང་ནས་རྨོངས་པས་དུབ་པའི་སྐྱེ་དགུ་རྣམས། །སྲིད་
མཚོའི་འཇིགས་ལས་སྒྲོལ་བའི་དམ་བཅའི་ཁུར། །སེམས་དཔའ་ཁྱེད་ཀྱིས་འདོར་བ་དེ་འོས་ན། །ཀུན་གྱིས་བསེ་རུའི་བརྟུལ་ཞུགས་ཅིས་མི་བླངས། །འོན་ཏེ་མི་བཟད་སྙིགས་ལྔ་བདོ་བ་ལས། །ཁྱོད་སྐུ་ཟླ་

[044B] །རྗེས་ཆགས་སྐྱ་རེངས་གཞོན་ནུའི་མགྱོགས་འགྲོ་ཡིས། །ཡང་སྤྲུལ་འོད་སྟོང་བདག་པོ་མྱུར་བསུས་ཤིག་མཁྱེན་རབ་ཧུབ་ཀྱིས་བརྒྱད་ཁྲིའི་ཆོས་ཀྱི་ཀླུང། །རྔུབ་པའི་རྒྱུན་བཟང་
གདུལ་བྱའི་གསོས་སྨན་དུ། །འབེབས་ལ་མཁས་བཙུན་གྲུབ་པའི་ཛ་ཧུ་ན། །དགེ་ལྡན་བསྟན་པའི་གཉེན་དུ་མྱུར་བྱོན་ཤོག་བདེན་བཞི་ལེགས་འདོམས་འདབ་སྟོང་ཕྱོགས་སུ་བྲེས། །ལུང་རིགས་ཀེ་ས་ར་ཡི་
ཕྲེང་བ་དངར། །སྙན་འཇེབས་རྐང་དྲུག་མྱོས་པའི་རྩེ་དགའ་ཅན། །མཆོག་སྤྲུལ་པད་དཀར་གཞོན་ནུ་མྱུར་བྱོན་ཤོག་བླ་མ་ཡི་དམ་ཆོས་སྲུང་བྱེ་བའི་མཐུ། །བྱིན་རླབས་བདུད་རྩིའི་དཀྱིལ་འཁོར་རྫོགས་པ་
ལས༑ ༑བདག་སོགས་སྨོན་པའི་ཀུན་དཱ་མྱུར་བཞད་དེ། །དགེ་མཚན་ཤིས་པའི་དཔལ་གྱིས་ཁྱབ་གྱུར་ཅིག་ །། ཅེས་པ་འདི་ཡང་འདན་མ་དགེ་རྒྱས་ཡང་སྤྲུལ་རིན་པོ་ཆེ་བློ་བཟང་དཔལ་ལྡན་ཆོས་ཀྱི་ཉི་མ་དགོངས་པ་ཆོས་དབྱིངས་སུ་གཤེགས་
པའི་མཆོག་སྤྲུལ་མྱུར་བྱོན་གྱི་གསོལ་འདེབས་འདི་ལྟ་བུ་ཞིག་དགོས་ཞེས་དམ་པ་གང་གི་ཞབས་འབྲིང་རྣམས་ནས་རྟེན་བཅས་བསྐུལ་བའི་ངོར། ཡོངས་འཛིན་ཁྲི་བྱང་སྤྲུལ་མིང་པས་སྨོན་པའི་མཚམས་སྦྱོར་དང་བཅས་སྦྱར་བ་དགེ་ལེགས་འཕེལ།། །།
   ༈   །  །ཨོཾ་སྭ་སྟི། འཆི་མེད་རྟག་པའི་མཁའ་དབྱིངས་དར་བའི་ཀློང། །ཡེ་ཤེས་མཚན་དཔེའི་མཛེས་པ་རྫོགས་པའི་ཁྱིམ། །སྨིན་ལེགས་

[045A]༄༅། །ཟླ་བའི་མེ་ལོང་དགོད་པའི་རླབས། །ཀུན་བཟང་བདུད་རྩིའི་མཛོད་དུ་ཅི་ཡང་སྤྲོས། །ཐུབ་པའི་བསྟན་ལ་སྟོབས་བཅུ་མངའ་བའི་རྩ་ལ། །གང་འདུལ་སྐལ་བར་འཕྲོ་བའི་
ཀུན་བཟང་གར། །མཁྱེན་བརྩེའི་འོད་སྣང་རབ་གསལ་ཆོས་ཀྱི་རྗེ། །དཔལ་ལྡན་བླ་མའི་ཞབས་ལ་གསོལ་བ་འདེབས། །བདེན་གཉིས་ཤེས་བྱའི་དཀྱིལ་འཁོར་ཡུངས་འབྲུའི་ཚད། །མཁའ་ཁྱབ་ཐུགས་ཀྱི་སྲང་དུ་
བཅལ་བའི་ཚེ། །བློ་གཏེར་ཆོས་ཀྱི་བླ་མར་ངེས་རྙེད་པ། །མཁས་མཆོག་སྲིད་ཞིའི་མགོན་དུ་ཞབས་བརྟན་ཤོག་དྲན་ཤེས་རྙོག་མེད་གསེར་གྱི་ཁོར་ཡུག་ན། །སྡོམ་གསུམ་ནོར་བུའི་ཡལ་ག་ནམ་མཁའི་མཆོད། །
ཕྱོགས་ཀྱི་འཁོར་ལོར་གྲགས་པའི་དྲི་བསུང་ཅན། །ཟླ་བྲལ་ཡོངས་འདུའི་དབང་པོར་ཞབས་བརྟན་ཤོག་དུག་གི་འཇིག་རྟེན་དུཿ་ཁ་འཁྱིལ་བའི་མཚོར། །འཁྲུལ་བ་རབ་བརྩེགས་འགྲོ་ཁམས་རྒྱ་མཚོའི་རྡུལ། །དྲི་
བྲལ་བྱང་གྲོལ་རྡོ་རྗེའི་ཐིག་ལེ་རུ། །སྒྲུབ་མཁས་ཐུགས་རྗེའི་གཏེར་དུ་ཞབས་བརྟན་ཤོག་མཐའ་ཀླས་ཤེས་བྱའི་སྐྲ་ཚོགས་ནགས་ཀྱི་རྩེར། །ཆ་ཤས་ཀུན་རྫོགས་ལེགས་བཤད་བདུད་རྩིའི་ཁྱིམ། །ཐོབ་པའི་རྩེ་
དགས་རྨོངས་ཆེན་མུན་པའི་ཚོགས། །ཕམ་བྱེད་སྟོན་པའི་མཆོག་ཏུ་ཞབས་བརྟན་ཤོག་ཆ་ཤས་རེས་ཀྱང་མུ་སྟེགས་འབུམ་གྱི་གཙུག་ནང་བསྟན་པདྨོར་རེག་པའི་དཔལ་སྟེར་བ། །ཚུལ་གསུམ་རིགས་

[045B] །ཕྱོགས་གླང་གྲགས་པའི་ཕུ་ནུར་ཞབས་བརྟན་ཤོག་གཟུངས་སྤོབས་ཚངས་ཆེན་རོལ་བའི་ཡིད་མཚོ་ལས། །བརྟན་གཡོའི་བརྗོད་པ་རྫོགས་པའི་ངག་རིག་ནོར། །ཐུབ་གསུང་མཛོད་བརྒྱའི་
སྙིང་པོར་སྒྲུབ་མཁས་པའི། །མཚོ་བྱུང་སྨྲ་བའི་རྒྱལ་པོར་ཞབས་བརྟན་ཤོག་མགྱོགས་འགྲོའི་བུང་བ་དཧུ་ཏིའི་ཀེ་ས་རར། །འདུ་བ་མཚན་དཔེའི་མེ་ཏོག་སྒྱུ་མའི་འཕྲུལ། །རྡོ་རྗེའི་དཀྱིལ་འཁོར་འདབ་མ་འབུམ་པ་ཅན། །
གསང་ཆེན་གདོད་མའི་མགོན་པོར་ཞབས་བརྟན་ཤོག་བླ་མེད་བླ་མ་ཡི་དམ་བསྟན་སྲུང་མཐུ། །ཆོས་དང་ཆོས་ཉིད་མི་ཕྱེད་བདེན་སྟོབས་ཀྱིས། །གང་ཞིག་གང་དུ་སྨོན་པའི་རེ་འབྲས་རྣམས། །དེ་དང་དེ་བཞིན་མྱུར་དུ་
འགྲུབ་གྱུར་ཅིག་ །། ཅེས་པ་འདི་ཡང་༸གོང་ས་༸སྐྱབས་མགོན་རྒྱལ་དབང་ཐམས་ཅད་མཁྱེན་གཟིགས་ཆེན་པོའི་སྐུ་བཅར་མཚན་ཞབས་ཟླ་བྲལ་མཁས་བཙུན་བཟང་པོའི་འོད་རླབས་མཐའ་ཀླས་བསྟན་འགྲོའི་སྣང་བྱེད་མཆོག་ཏུ་འབར་བ་གུང་རུ་རྒྱལ་གླིང་ཤར་ཆོས་མཆོག་སྤྲུལ་
རིན་པོ་ཆེ་ཐུབ་བསྟན་སྐལ་བཟང་མཁྱེན་རབ་དཔལ་བཟང་པོ་ཞབས་ཟུང་ཡུན་བརྟན་གྱི་གསོལ་འདེབས་འདི་ལྟ་བུ་ཞིག་དགོས་ཞེས་གང་གི་མཛོད་པ་ལས་བྱེད་ཞབས་འབྲིང་སྤྱི་དང། རབ་འབྱམས་གཞུང་བརྒྱ་སྨྲ་བའི་དགེ་བའི་བཤེས་གཉེན་འཇམ་དཔལ་མཐུ་སྟོབས་ལགས། རྒྱལ་གླིང་བླ་གྲྭ་བཅས་ནས་ལྷ་རེག་རིན་ཆེན་
གཉིས་པའི་ཚོམ་བུ་བཅས་བསྐུལ་མ་གནང་བ་བཞིན། ཡོངས་འཛིན་ཁྲི་བྱང་སྤྲུལ་མིང་བས་ལྷག་བསམ་དྭང་བས་སྨོན་པ་དེ་དེ་བཞིན་དུ་འགྲུབ་པར་གྱུར་ཅིག་ ། །དགེ་ལེགས་འཕེལ།། །།

[046A]༄༅། ། ཞབས་བརྟན་གསོལ་འདེབས་རྣམ་རྒྱལ་ལྷ་ཡི་རྔ་དབྱངས་བཞུགས་སོ།  །ཨོཾ་སྭ་སྟི། མཐོང་གྲོལ་ཟླ་བ་དག་པའི་ལང་ཚོའི་འཛུམ། །དྭང་བའི་ཡིད་མཚོར་ལན་གཅིག་ལྷུང་བའི་མོད། །དབྱུག་
འཛིན་ཁེངས་པ་གཞོམ་པའི་འཆི་མེད་ལྷ། །ཚེ་སྦྱིན་རྣམ་པར་རྒྱལ་མས་དགེ་ལེགས་སྩོལ། །བློ་གྲོས་བཟང་པོས་ཐུབ་དབང་བསྟན་པའི་བཅུད། །དགེ་ལྡན་ལེགས་བཤད་ཚུལ་བཞིན་སྤེལ་བ་ལ། །ཟླ་བྲལ་རྣམ་
དག་རྒྱལ་བའི་མཛད་པ་ཅན། །མཐའ་ཡས་ཕན་བདེའི་དཔལ་དུ་ཞབས་བརྟན་ཤོག་བློ་ཆེན་བསྐལ་བཟང་ཐུབ་པ་མཆོག་གི་བསྟན། །དགེ་མཚན་དཔག་ཡས་ལེགས་ལམ་ནོར་བུའི་གཏེར། །རྣམ་གྲོལ་ཐེག་
གསུམ་ཞི་བའི་མཛོད་འཛིན་པ། །རྒྱལ་སྲས་འགྲོ་བའི་དེད་དཔོན་ཞབས་བརྟན་ཤོག་ཚད་མེད་མཁྱེན་པའི་གཏིང་མཐའ་མི་མངོན་ཞིང། །ཟབ་རྒྱས་ལེགས་བཤད་དབུ་བའི་འཛུམ་དཀར་གཡོ། །སྐལ་ལྡན་
ངང་མོ་བྱེ་བའི་ཉེར་འཚོའི་གཞི། །སྤངས་རྟོགས་རིན་ཆེན་འབྱུང་གནས་ཞབས་བརྟན་ཤོག་གཞུང་ལུགས་མང་ཐོས་རྫིང་བུའི་དཔལ་ལས་བལྟམས། །རྣམ་དག་ཚུལ་ཁྲིམས་དྲི་བཟང་ཕྱོགས་སུ་འཐུལ། །
གཞན་ཕན་ལྷག་བསམ་སྦྲང་རྩིའི་ཟིལ་མངར་ཅན། །ཟླ་བྲལ་མཚོ་སྐྱེས་གཞོན་ནུར་ཞབས་བརྟན་ཤོག་ཞི་དུལ་བག་ཡོད་རྭ་བར་བསྐྱེད་བསྲིངས་པའི། །མཁས་ཚུལ་གསུམ་གྱི་ཡལ་འདབ་སྟུག་པོར་བྲེས། །

[046B] །ཀུན་དགའི་འཁྲི་ཤིང་མཆོག་ཏུ་ཞབས་བརྟན་ཤོག་བློ་བཟང་རྒྱལ་བའི་བཞེད་གཞུང་གདུགས་དཀར་ཁྱོན། །རྣམ་དཔྱོད་དཔུང་པ་བརྟན་པོས་ལེགས་བཏེགས་
ནས༑ ༑ཁམས་གསུམ་ཡོངས་ལ་ཞི་བསིལ་དགའ་སྟོན་འབུམ། །འགྱེད་མཁས་དཔའ་བོ་ཆེན་པོར་ཞབས་བརྟན་ཤོག་དཀོན་མཆོག་རིན་ཆེན་གསུམ་གྱི་བྱིན་རླབས་དང། །དམ་ཅན་ཆོས་སྐྱོང་སྲུང་མའི་འཕྲིན་
ལས་མཐུ། །བདག་ཅག་ལྷག་བསམ་དག་པའི་བདེན་མཐུ་ཡིས། །སྨོན་པའི་དོན་ཀུན་འབད་མེད་འགྲུབ་གྱུར་ཅིག་ །། ཅེས་པ་འདི་ཡང་ཤངས་དགའ་ཆོས་ཐུབ་བསྟན་སྤྲུལ་སྐུ་རིན་པོ་ཆེ་བློ་བཟང་ཐུབ་བསྟན་དགེ་ལེགས་རྣམ་རྒྱལ་དཔལ་བཟང་
པོའི་ཞབས་བརྟན་གསོལ་འདེབས་འདི་ལྟ་བུ་ཞིག་དགོས་ཞེས་གཟིམ་ཆང་ཁྱིམ་པའི་སྐུ་ངོ་རྣམས་ནས་རྟེན་བཅས་ཇི་ལྟར་བསྐུལ་མ་མཛད་པ་བཞིན་ཡོངས་འཛིན་ཁྲི་བྱང་སྤྲུལ་མིང་པས་སྨོན་པའི་མཚམས་སྦྱོར་དང་བཅས་སྦྱར་བ་དགེ་ལེགས་འཕེལ།།  །།
   ༈    སྲིད་ཞིའི་དགེ་ལེགས་རིན་ཆེན་འབུམ་གྱི་ཆར། །འདོད་རྒུར་འཇོ་བའི་བསླུ་མེད་སྐྱབས་ཀྱི་གཙོ། །རབ་འབྱམས་ཕྱོགས་བཅུའི་རྒྱལ་བ་སྲས་བཅས་ཀྱིས། །བདག་ཅག་རེ་སྨོན་ཡིད་བཞིན་འགྲུབ་
པར་མཛོད། །མཐའ་ཡས་གདུལ་བྱའི་སྐལ་བ་དང་འཚམས་པར། །ཐུབ་པའི་ལུགས་བཟང་ཚུལ་བཞིན་སྤེལ་བ་ལ། །ཟླ་བྲལ་ཁྲིམས་ལྡན་མཁས་གྲུབ་ཀུན་གྱི་གཙོ། །རྗེ་བཙུན་བླ་མའི་ཞབས་ལ་གསོལ་བ་

[047A]༄༅། །འདེབས། །རྟག་འཛིན་བྲན་དུ་སོང་བའི་སྙིང་མེད་པོ། །འདི་སྣང་སྲིད་བདེར་ཞེན་པ་བཟློག་པའི་སླད། །མཚན་དཔེའི་ཟླ་སྣང་བརྟུལ་བའི་ངང་ཚུལ་འདིས། །བདག་
སྙིང་ལ་ཟུག་རྔུའི་ཚོར་བ་བྱིན། །ད་ནི་མཁྱེན་རབ་དག་གཙང་མེ་ལོང་ངོས། །མ་འདྲེས་ཤེས་བྱའི་སྣང་བརྙན་ཅིག་ཆར་དུ། །འཆར་བའི་མཛེས་སྡུག་མཁའ་དབྱིངས་མཐར་འགྲིམ་པ། །ལམ་སྟོན་སྤྲུལ་པའི་རོལ་
གར་མྱུར་བྱོན་ཤོག་གཞན་ཕན་བློ་ཡི་ཟླ་ཤེལ་རྫོགས་པའི་ཉམས། །ལྷག་བསམ་འོད་དཀར་གྲོལ་བའི་དྲྭ་བ་ཅན། །ཞི་མཐའི་འདབ་བརྒྱ་ཟུམ་བྱེད་རྒྱལ་བའི་སྲས། །ཀུན་ཕན་བདུད་རྩིའི་ཐིག་ལེ་མྱུར་བྱོན་ཤོག་
ཉོན་ཤེས་སྒྲིབ་པའི་གཡུལ་ངོ་འཇིག་པའི་མཚོན། །སྟོབས་བཅུའི་རྩ་ལ་རབ་རྒྱས་པའི་རྣམ་གནོན་བུ། །འཕྲིན་ལས་འོད་སྟོང་འགྱེད་པའི་རྟ་བདུན་དབང། །མཁས་གྲུབ་ཆོས་ཀྱི་ཉི་མ་མྱུར་བྱོན་ཤོག་ཐུབ་
གསུང་འོ་མའི་མཚོ་ཆེན་འཕྱུར་བའི་ཀློང། །རྣམ་དཔྱོད་རིགས་པའི་གདེངས་ཀས་མངོན་བརྗིད་ཅིང། །ལེགས་བཤད་ནོར་བུའི་གཏེར་གྱིས་རབ་ཕྱུག་པ། །འཇིགས་བྲལ་གདེངས་ཅན་དབང་པོ་མྱུར་བྱོན་ཤོག་མ་སྨད་
སྡོམ་གསུམ་ཁྲིམས་ཀྱི་རྩ་བ་བརྟན། །བཤད་སྒྲུབ་ལོ་འདབ་སྟུག་པོ་ཡིད་ཀྱི་གསོས། །ཕན་བདེའི་འབྲས་བཟང་དུད་པའི་སྨན་གྱི་ལྗོན། །མཆོག་སྤྲུལ་ཡོངས་འདུའི་དབང་པོ་མྱུར་བྱོན་ཤོག་རྨད་བྱུང་སྲས་

[047B] །། ཅེས་པ་འདི་ཡང་དཔའ་ཤོད་ཁོངས་རྔ་སྒོང་རམ་བུ་དགོན་གྱི་མཆོག་སྤྲུལ་སྐལ་བཟང་ཚུལ་ཁྲིམས་ཞི་བར་གཤེགས་པའི་ཡང་སྤྲུལ་མྱུར་བྱོན་གྱི་སྨོན་ཚིག་འདི་ལྟ་བུ་ཞིག་དགོས་ཞེས་ཆབ་མདོ་ཞི་བཟང་ཧོ་
ཐོག་ཐུ་རིན་པོ་མཆོག་ནས་དཱ་སྒོར་བརྒྱ་དང་ལྔ་བཅུའི་རྟེན་བཅས་བསྐུལ་མ་མཛད་པ་བཞིན། ཡོངས་འཛིན་ཁྲི་བྱང་སྤྲུལ་མིང་པས་སྦྱར་བའོ།།  །།    ༈    །བློ་གྲོས་
བཟང་པོས་ཕྱོགས་ལས་རྣམ་པར་རྒྱལ། །ཤཱཀ་ཐུབ་བསྟན་པའི་སྙིང་པོ་འཇམ་མགོན་རྗེའི། །ལེགས་བཤད་སྨྲ་མཁས་བཞི་ལ་གསོལ་བ་འདེབས། །བྱམས་བརྩེའི་མཁྱེན་པ་རིན་ཆེན་འབྱུང་བའི་གནས། །ལུང་
རྟོགས་རླབས་ཆེན་གཡོ་བའི་རྒྱ་ཆེན་མཚོ། །ངག་གི་དབང་ཕྱུག་རྒྱ་མཚོ་བློ་བཟང་བསྟན། །ཕྱོགས་ཀུན་དར་མཛད་བཞི་ལ་གསོལ་བ་འདེབས། །ཐུབ་བསྟན་ཚུལ་བཞིན་བསམ་གཏན་ལེགས་བསྒོམ་པས། །
ལྷུན་གྲུབ་ཡོན་ཏན་ཐབས་མཁས་གདུལ་བྱ་སྐྱོང། །བློ་གཏེར་ལུགས་བཟང་སྨྲ་བའི་དབང་ཕྱུག་ཆེ། །འགྲོ་འདྲེན་དམ་པ་གསུམ་ལ་གསོལ་བ་འདེབས།། ། །། ཞེས་མཁན་བརྒྱུད་གསོལ་འདེབས་ཁ་
སྐོང་འདི་སེར་བྱེས་གྲྭ་ཚང་ལས་སྣེ་ལྷན་རྒྱས་ཀྱི་བཞེད་དགོངས་ལྟར་ཡོངས་འཛིན་ཁྲི་བྱང་པས་སྦྱར་བའོ།། །།    ༈    ཧར་གདོང་ཁང་ཚན་དུ་ཚོགས་དྲོན་བྱེད་མུས་སེར་བྱེས་སྒྲུབ་

[048A]༄༅། །ཁང་སྤྲུལ་སྐུ་རིམ་བྱོན་གྱི་གསོལ་འདེབས་ཁ་སྐོང་ལ།  བློ་བཟང་རྒྱལ་བའི་ཆོས་ཚུལ་སྤེལ་བའི་གཉེན། །ཁྲིམས་ལྡན་བསྟན་པའི་རྒྱལ་མཚན་འཛིན་པའི་རྗེ། །བློ་བཟང་མཁྱེན་བརྩེའི་
དཔལ་ལྡན་ངག་གི་དབང། །བསྟན་འཛིན་རྒྱ་མཚོའི་མགོན་ལ་་་་ཤཱཀ་ཐུབ་བསྟན་པའི་ཟབ་དོན་འབྱེད་ལ་མཁས། །གྲུབ་གཉིས་འདོད་རྒུས་སྐལ་བཟང་རེ་བ་སྐོང། །རྒྱལ་བསྟན་སྙིང་པོ་ཚུལ་བཞིན་འཛིན་པ་
ལ༑ ༑ཟླ་མེད་རྗེ་བཙུན་བླ་མར་གསོལ་བ་འདེབས།། །།    ༈    ཞབས་བརྟན་གསོལ་འདེབས་འཆི་མེད་ལྷ་ཡི་རོལ་མོ་ཞེས་བྱ་བ་བཞུགས་སོ།  །ཨོཾ་སྭ་སྟི། གཞོམ་བྲལ་རྟག་པའི་རྡོ་རྗེ་སྒྱུ་མའི་གར། །འཆི་
མེད་མངོན་དགའི་འདོད་པ་ཀུན་འཇོ་མ། །མཚར་སྡུག་ཟླ་པའི་ལང་ཚོར་སྒེག་པའི་ཉམས། །ཡིད་བཞིན་འཁོར་ལོས་དགེ་ལེགས་འབུམ་གྱིས་སྐྱོངས། །འཇམ་དཔལ་སྙིང་གི་དོ་རྭར་རྩེན་པའི་དབྱངས། །ཀུན་
ཁྱབ་རྒྱལ་བའི་རོལ་མོར་སྙན་སྒྲོག་པའི། །ཕུལ་བྱུང་ཐབས་ཀྱིས་འགྲོ་ལ་ལམ་སྟོན་པ། །མཁས་མཆོག་སྨྲ་བའི་སེང་གེར་གསོལ་བ་འདེབས། །རྣམ་དཔྱོད་དཀྱིལ་འཁོར་རྫོགས་པའི་འོད་སྟོང་རླབས། །ལུང་
རྟོགས་རྩེ་དགའ་དགོད་པའི་ཟེགས་མས་ཀྱང། །ལོག་རྟོག་རྨོངས་པའི་སྨག་རུམ་སེལ་བའི་གཉེན། །ཟླ་བྲལ་སྨྲ་བའི་ཉི་མ་ཞབས་བརྟན་ཤོག་མདོ་རྒྱུད་རྐང་འཐུང་འཁྲིགས་པའི་སྐྱེད་ཚལ་དུ། །ཟབ་དོན་

[048B] །སྲིད་ཞིའི་བརྗོད་པ་ཡོངས་དག་ཚངས་པའི་གླུ། །སྤྲོ་མཛད་དམ་པའི་མགོན་དུ་ཞབས་བརྟན་ཤོག་ཐུབ་གསུང་རྒྱ་མཚོའི་དྲང་ངེས་དགོངས་པའི་མཛོད། །རྣམ་དཔྱོད་རིགས་
པའི་འཕྲུལ་གྱིས་ལེགས་ཕྱེས་ནས། །བློ་གསལ་ཡིད་ཀྱི་ཤིང་རྟ་ཡོངས་འགེངས་པའི། །ཐར་འདོད་དེད་དཔོན་ཆེན་པོར་ཞབས་བརྟན་ཤོག་སྲིད་གསུམ་དུཿ་ཁས་མནར་བའི་ལུས་ཅན་ཚོགས། །མཐའ་མེད་
ཞི་བའི་གྲོང་དུ་འདྲེན་པ་ལ། །མི་ཟད་སྣང་བའི་ལམ་སྟོན་ཆོས་ཀྱི་རྗེ། །བསྟན་པའི་རྩ་ལག་མཆོག་ཏུ་ཞབས་བརྟན་ཤོག་སླུ་མེད་རྒྱལ་བ་རྒྱ་མཚོའི་བྱིན་རླབས་དང། །སྣང་སྟོང་རྟེན་འབྲེལ་གཉིས་ཚོགས་བདེན་
པའི་མཐུས། །བདག་ཅག་རྣམས་ཀྱིས་ཡིད་ལ་སྨོན་པའི་དོན། །རེ་བ་ཇི་བཞིན་ལྷུན་གྱིས་འགྲུབ་གྱུར་ཅིག་ །། ཅེས་པ་འདི་ཡང་རབ་འབྱམས་གཞུང་ལུགས་རྒྱ་མཚོའི་དཀའ་གནད་རྣམས་དྲི་མ་མེད་པའི་ལུང་རིགས་ཀྱི་ཚུལ་བཞིན་འབྱེད་
པའི་བཤེས་གཉེན་ཆེན་པོ་འཇམ་དབྱངས་ཐབས་མཁས་ཀྱི་ཞབས་བརྟན་སྨོན་ཚིག་འདི་ལྟ་བུ་ཞིག་དགོས་ཞེས་ཏྲེ་ཧོར་དར་རྒྱས་དགོན་གྱི་སྤྱི་སོ་ཟུར་པ་སངས་རྒྱས་ཆོས་འཕེལ་དང། ཆབ་མདོ་མཚན་གྲྭའི་དྲུང་ཡིག་ཕུན་ཚོགས་དབང་འདུས་གཉིས་ནས་བསྐུལ་བ་བཞིན་ཡོངས་འཛིན་ཁྲི་བྱང་སྤྲུལ་མིང་པས་སྤྲོ་བ་ཆེན་པོས་
སྦྱར་བ་དགེ་ལེགས་འཕེལ།། །།    ༈     །ཨོཾ་སྭ་སྟི། གཞོམ་ཞིག་འཕོ་འགྱུར་བྲལ་བ་ཚེ་ཡི་ཁམས། །མཚན་དཔེ་

[049A]༄༅། །བདུད་རྩིའི་ཐིག་ལེར་ཤར་བའི་དཔྱིད། །ཡེ་ཤེས་སྒྱུ་མའི་རོལ་པ་ཏཱ་རེ་མས། །འཆི་མེད་རྡོ་རྗེའི་ཀ་བ་དེང་འདིར་ཚུགས། །འཇིགས་བྲལ་ཟླ་མེད་བསྔགས་པ་དོན་ལྡན་
གྱི། །འཕྲིན་ཡིག་ནོར་འཛིན་ཁྱོན་ལས་བརྒལ་བའི་མགོན། །ཡོན་ཏན་ལྷུན་རྫོགས་མཁས་གྲུབ་ཀུན་གྱི་གཙོ། །མཐའ་ཡས་གདུལ་བྱའི་མགོན་དུ་ཞབས་བརྟན་ཤོག་ཤེས་བྱའི་རྣམ་པ་མ་འདྲེས་རྒྱུ་སྐར་ཕྲེང། །
མཁྱེན་རབ་དག་གཙང་རྫིང་བུའི་གྲྭ་གཅིག་ཏུ། །འཆར་བཟོད་བདེན་གཉིས་ལམ་སྟོན་ཆོས་ཀྱི་རྗེ། །དགེ་ལྡན་བསྟན་པའི་དཔལ་དུ་ཞབས་བརྟན་ཤོག་བརྩེ་ཆེན་བདུད་རྩིའི་ཁུར་གྱིས་ལུས་ལྕི་བའི། །ལྷག་བསམ་
སྤྲིན་སྔོན་མཛེས་མའི་བཞིན་རས་ནས། །ལེགས་བཤད་ཆར་དུ་རྔུལ་བའི་ཐིགས་ཕྲེང་འབུམ། །སྐྱེ་རྒུའི་གསོས་སུ་འགྲེམ་མཁས་ཞབས་བརྟན་ཤོག་མཐའ་བྲལ་སྲིད་ཉོན་ཀ་ལིང་ཀ་ཡི་གྲོང། །གཞོམ་བྱེད་
ཤེས་རབ་ཉག་ཕྲན་འབུམ་གྱི་བདག་སྟོབས་བཅུའི་འཇུག་པ་བརྟས་པའི་རམ་ཎ། མཁའ་ཁྱབ་བསྟན་འགྲོའི་གཉེན་དུ་ཞབས་བརྟན་ཤོག་མདོ་རྒྱུད་དགོངས་ཟབ་འདབ་སྟོང་གྲོལ་བའི་དཔྱིད། །ལུང་རིགས་སྣང་བ་
བརྒྱ་པའི་ཨ་དརཤ། །རྣམ་དཔྱོད་དབྱིངས་ཀྱི་མཛེས་མས་མངོན་བཟུང་བ། །འཇིགས་མེད་མི་ཡི་དཔའ་བོར་ཞབས་བརྟན་ཤོག་སྲས་བཅས་བདེ་གཤེགས་རྒྱ་མཚོའི་ཐུགས་རྗེ་དང། །སྣང་སྟོང་མི་ཕྱེད་ཆོས་ཉིད་

[049B] །བདག་ཅག་ཡིད་ལ་རེ་བའི་སྨོན་འབྲས་རྣམས། །གེགས་མེད་བདེ་བླག་ཉིད་དུ་འགྲུབ་གྱུར་ཅིག་ །། ཅེས་པ་འདི་ཡང་དགའ་ལྡན་ཀླུ་འབུམ་འཇིགས་མེད་སྤྲུལ་སྐུ་རིན་པོ་ཆེ་འཇིགས་མེད་འཕྲིན་ལས་ལྷུན་གྲུབ་སྐུ་ཚེ་ཡུན་བརྟན་གྱི་
བདེན་ཚིག་འདི་ལྟ་བུ་ཞིག་དགོས་ཞེས་ཤར་ཕྱག་མཛོད་ཟུར་པ་བློ་བཟང་རྒྱལ་མཚན་དང། ཀླུ་འབུམ་སློབ་གཉེར་བ་སྤྱི་ནས་བརྟེན་བཅས་བསྐུལ་བའི་ངོར་ཡོངས་འཛིན་ཁྲི་བྱང་སྤྲུལ་མིང་པས་སྨོན་ཚིག་ཏུ་འདུ་བགྱིས་པའོ།། །།    ༈   
མེད་བདུད་རྩིའི་ཆར་འབེབས་བཞུགས་སོ།  །རབ་འབྱམས་རྒྱལ་ཀུན་འཕྲིན་ལས་སྒྱུ་མའི་རྩལ། །འབུམ་ཕྲག་ཟླ་བའི་ལང་ཚོར་སྒེག་པའི་ཉམས། །སྒྲོལ་མཛད་ལྷག་པའི་ལྷ་མོ་ཡིད་འོང་མ། །ཚེ་དང་ཡེ་ཤེས་དངོས་གྲུབ་ཆར་དུ་
ཕོབས། །མཚུངས་མེད་བློ་དང་བཟང་པོའི་རྣམ་དཔྱོད་ཀྱིས། །ཐུབ་བསྟན་སྙིང་པོ་འཛིན་པའི་དཔལ་ཡོན་ཅན། །འགྲོ་ལ་རྒྱལ་བའི་ལམ་བཟང་གསལ་མཛད་པའི། །མཚན་ལྡན་རྗེ་བཙུན་བླ་མ་ཞབས་བརྟན་ཤོག་
བརྒྱ་ཕྲག་གཞུང་མང་ཐོས་པའི་རྩ་བ་བརྟན། །བསམ་བྱུང་ཤེས་རབ་ཡལ་འདབ་ཕྱོགས་སུ་གྲོལ། །སྒོམ་པའི་ཉམས་རྟོགས་འབུམ་ཕྲག་འབྲས་བུའི་གཏེར། །བཤེས་གཉེན་ཡོངས་འདུའི་དབང་པོ་ཞབས་བརྟན་
རྣམ་དག་བསླབ་གསུམ་ལུས་སྟོབས་རབ་རྒྱས་ཤིང། །འཇིགས་བྲལ་འཆད་རྩོད་རྩོམ་པའི་གད་རྒྱངས་ཀྱིས། །བློ་བཟང་བསྟན་པའི་གངས་རི་ཡོངས་སྲུང་བའི། །མཆོག་སྤྲུལ་གདོང་ལྔའི་དབང་པོ་ཞབས་

[050A]༄༅། །བརྟན་ཤོག་ཟབ་རྒྱས་ལེགས་བཤད་ཆོས་ཀྱི་གྲུ་བོ་ཆེ། །གཞན་ཕན་ལྷག་བསམ་རྐྱ་བས་ཉེར་བསྐུལ་ཏེ། །སྲིད་མཚོར་བྱིང་པའི་ཉམ་ཐག་འགྲོ་བ་ཀུན། །སྒྲོལ་བའི་
དེད་དཔོན་མཆོག་ཏུ་ཞབས་བརྟན་ཤོག་སྲས་བཅས་རྒྱལ་བའི་རྨད་བྱུང་ཐུགས་རྗེ་དང། །དམ་ཅན་ཆོས་སྐྱོང་སྲུང་མའི་མཐུ་ནུས་སྟོབས། །བདག་ཅག་ལྷག་བསམ་དག་པའི་བདེན་མཐུ་ཡིས། །སྨོན་པའི་དོན་
ཀུན་ཡིད་བཞིན་འགྲུབ་གྱུར་ཅིག་ །། ཅེས་པ་འདི་ཡང་སོག་འཕེལ་རྒྱས་གླིང་གི་ངག་སྤྲུལ་རིན་པོ་ཆེ་བློ་བཟང་བསྟན་པའི་རྒྱལ་མཚན་གྱི་ཞབས་བརྟན་འདི་ལྟ་བུ་ཞིག་དགོས་ཞེས། འཕེལ་གླིང་འདུས་སྤྱི་དང། ངག་སྤྲུལ་མཛོད་པ་འཇམ་དཔལ་དངོས་གྲུབ། ཡབ་ཕུར་བུ་བཅས་
ནས་རྟེན་བཅས་འཕྲིན་ཡིག་གི་ལམ་ནས་བསྐུལ་བ་བཞིན་ཡོངས་འཛིན་ཁྲི་བྱང་སྤྲུལ་མིང་པས་གཡར་ཁྲལ་ཙམ་དུ་སྦྱར་བའོ།། །།    ༈     །ཨོཾ་སྭ་སྟི་
རྒྱལ་ཀུན་གསང་གསུམ་རྡོ་རྗེ་སྙིང་པོའི་ཁམས། །ལྷུན་གྲུབ་སྒྱུ་འཕྲུལ་དྲ་བའི་སྤྲིན་བཀོད་པ། །རབ་འབྱམས་ཞིང་དུ་སྣ་ཚོགས་སྤྲུལ་པའི་གར། །སྟོན་མཁས་རྗེ་བཙུན་བླ་མས་ཤིས་པ་སྩོལ། །མི་རྟོག་རིག་པའི་
རྩེ་བརྒྱས་བདུད་ཀྱི་སྡེ། །ཕམ་མཛད་སྟོབས་བཅུའི་དབང་ཕྱུག་འགྲོ་བའི་མགོན། །རྒྱལ་ཚབ་ཁམས་གསུམ་སྒྲོན་མེ་ཆེན་པོ་པ། །མི་ཕམ་ཆོས་རྗེའི་ཞབས་ལ་གསོལ་བ་འདེབས། །རྣམ་དག་ལུང་རིགས་བདུད་རྩིའི་

[050B] །སྨྲ་ངན་དྲ་མ་འཁྲུད་ལ་གངྒཱའི་སྤུན། །ཡོངས་དག་ཤི་ལ་མཆོག་གི་བརྟུལ་ཞུགས་ཅན། །པཎ་ཆེན་སྨྲ་བའི་སེང་གེར་གསོལ་བ་འདེབ། །བྱམས་བརྩེའི་གང་བ་རྫོགས་པའི་ཐིག་ལེ་ནི། །ཐེག་
མཆོག་རྣལ་མའི་ལམ་ལ་དབང་འབྱོར་བའི། །གཞན་ཕན་བདུད་རྩིའི་འོད་དཀར་འབུམ་པ་ཅན། །ཟླ་མེད་ཐུགས་རྗེའི་གཏེར་ལ་་ཟབ་རྒྱས་གསུང་རབ་རིན་ཐང་གཞལ་མེད་ཕྲེང། །རྒྱ་ཆེན་སྐལ་བཟང་རྒྱན་དུ་རྟག་
སྤེལ་བའི། །ངོ་མཚར་ཕུང་པོ་ལྗོངས་འདིར་དྲིན་དུ་ལྕི། །འཇིག་རྟེན་གསུམ་གྱི་མིག་ལ་་མཐའ་བྲལ་དོན་དམ་རིག་པ་མཆོག་གི་དབྱིངས། །གཟིགས་པས་དུག་གསུམ་གཉིད་ལས་རབ་སངས་ཏེ། །རྟེན་འབྲེལ་
ཟབ་མོའི་ཕྱག་རྒྱས་སྡུག་བསྔལ་ཀུན། །ཞི་བྱེད་གྲུབ་པའི་སྐྱེས་བུར་་རྨོངས་པའི་དཔུང་བཅོམ་སྟོབས་ལྡན་འཇམ་དཔལ་གྱི། །ལུང་རིགས་གཞིག་ཏུ་མེད་པའི་མེ་ལྕེའི་ཕྲེང། །བསྣོལ་མར་བསྟར་བ་རལ་གྲི་རྣོན་
པོའི་མཆེད། །མཚུངས་མེད་མཁས་པའི་རྩེ་མོར་་སྙིགས་དུས་རྨོངས་པའི་རྒྱ་མཚོར་བསླབ་གསུམ་གྱི། །སྣང་བྱེད་འཇིག་རྟེན་མི་ནུབ་འདེགས་པ་ལ། །མཁྱེན་རབ་ལུས་ཀྱི་རྩལ་རྫོགས་ཀརྨ་པ། །དུས་
གསུམ་མཁྱེན་པའི་ཞབས་ལ་་ལེགས་བཤད་རྒྱ་མཚོར་རོལ་པའི་སྒྲ་དབྱངས་བརྒྱས། །མཁས་རྒུའི་བརྟན་པ་འགུགས་པའི་གྲགས་སྙན་གྱིས། །སྲིད་པ་ཀུན་ཁྱབ་དཔལ་ཡོན་ཆོས་ཀྱི་མཛོད། །སྐལ་ལྡན་སྐྱེ་

[051A]༄༅། །རྒུའི་གཉེན་ལ་་སྲིད་པའི་གཙོང་རོང་ཟབ་མོར་ཡིད་འབྱུང་བའི། །ཐར་འདོད་འགྲོ་ལ་བདེན་བཞིའི་ལམ་སྟོན་ཅིང། །མཐའ་བྲལ་ཆོས་ཉིད་གསལ་གཟིགས་ཚོགས་
ཀྱི་རྗེ། །ཤཱཀྱ་རྒྱལ་མཚན་ཞབས་ལ་་རྣམ་ཐར་དགེ་ལ་འདུན་མོས་དག་པའི་འགྲོར། །བསྟན་པའི་རིམ་པ་རབ་གསལ་ནོར་བུའི་སྒྲོན། །རྣམ་དཔྱོད་སྦྲང་རྩི་དར་བའི་བློ་གསལ་བློ། །རབ་རྒྱས་པདྨའི་གཉེན་
ལ་་ཟབ་རྒྱས་མན་ངག་ནོར་བུའི་མཛོད་ལ་དབང། །འགྲོ་ལ་རྗེས་ཆགས་བྱམས་པའི་རྩལ་རྫོགས་ཏེ། །བྱང་ཆུབ་རྡོ་རྗེའི་ལམ་བཟང་གསལ་མཛད་པ། །མཆོག་གིས་མཁན་དམ་པར་་མཁྱེན་པའི་
བློ་གྲོས་འོད་སྟོང་འབར་བའི་གཟིས། །སྐལ་བཟང་ཡིད་ཀྱི་འདབ་བརྒྱ་བཞད་པའི་གཉེན། །བྱམས་དང་སྙིང་རྗེའི་དཀྱིལ་འཁོར་ཡོངས་རྫོགས་པ། །སྨྲ་བའི་ཉིན་བྱེད་ཆེན་པོར་་བློ་གཏེར་ལུགས་བཟང་ཚུལ་
བཞིན་སྤེལ་བའི་མཆོག་སྡོམ་གསུམ་ཁྲིམས་ཀྱིས་རབ་མཛེས་བྱམས་བརྩེའི་གཏེར། །དམ་པའི་འཇུག་པ་མ་སྨད་རྒྱ་ཆེན་མཚོ། །མཚུངས་མེད་ཡོངས་འཛིན་དམ་པར་་ཚོད་ཐུབ་སྟོན་པས་ལེགས་
བསྟན་གསུང་རབ་སྒོ། །བྱམས་དང་བརྩེ་བས་འདོམས་པ་སྐྱེས་བུའི་མཆོག་མང་ཐོས་ཚུལ་ལྡན་ཁྲིམས་ཀྱིས་རྒྱལ་བའི་བསྟན། །འཛིན་མཛད་སྐྱེས་བུའི་མཆོག་ལ་་བྱམས་བརྩེའི་མཁྱེན་པ་མཆོག་

[051B] །འཛིན་ལ་ཆོས་ཚུལ་དཔྱིད་ཀྱི་གླུ་དབྱངས་འབུམ། །སྲིད་ན་སྤྲོ་མཁས་སྨྲ་བའི་དབང་ཕྱུག་མཆོག་དཔལ་ལྡན་རྗེ་བཙུན་བླ་མར་་ཤེས་བྱའི་སྒྲིབ་པས་ཡིད་ཅན་ཡིད་སྲུང་བ། །དེ་
སྲིད་མ་ངེས་སྤྲོ་བསྡུ་སྒྱུ་མའི་འཕྲུལ། །གང་འདུལ་བྱེ་བ་འབུམ་གྱིས་ལམ་སྟོན་པ། །རིགས་གསུམ་གདུལ་བྱའི་མགོན་ལ་་དེ་ལྟར་རྗེ་བཙུན་བླ་མའི་སྐྱེས་རབས་ཕྲེང། །བསྟོད་བསྔགས་དབྱངས་ཀྱིས་
ཀུན་ནས་གསོལ་འདེབས་ན། །མགོན་ཁྱོད་གསང་གསུམ་རྡོ་རྗེ་རྟག་པའི་གཤིས། །ལུས་ཅན་གསོས་སུ་གཡོ་མེད་བརྟན་གྱུར་ཅིག་བདག་སོགས་དེང་ནས་བྱང་ཆུབ་ཤིང་གི་དྲུང། །མི་ཤིགས་སྐྱིལ་ཀྲུང་མཆོག་
གིས་བསྙེན་པའི་བར། །གང་གི་ཞབས་མཐིལ་སྤྱི་བོས་གུས་བསྟེན་ནས། །གདམས་ངག་རྒྱ་མཚོར་རྩེན་པས་འཚོ་གྱུར་ཅིག་དཔྱད་གསུམ་ཡོངས་དག་དྲི་བྲལ་གསེར་གྱི་ཁམས། །ཕས་རྒོལ་གཞིག་ལ་ལུང་
རིགས་རྩིབས་སྟོང་འབར། །དགེ་ལྡན་ལུགས་བཟང་ཆོས་ཀྱི་འཁོར་ལོ་ཆེས། །ས་གསུམ་ཅིག་ཆར་ནོན་པས་ཤིས་གྱུར་ཅིག་བསླུ་མེད་མཆོག་གསུམ་རྒྱལ་བའི་ཐུགས་རྗེ་དང། །སྣང་སྟོང་མི་ཕྱེད་
ཆོས་དབྱིངས་བདེན་པའི་མཐུས། །བདག་ཅག་ཇི་ལྟར་རེ་བའི་འདོད་དོན་རྣམས། །གེགས་མེད་བདེ་བླག་ཉིད་དུ་འགྲུབ་གྱུར་ཅིག་ །། ཅེས་མཐའ་ཀླས་བསྟན་འགྲོའི་དཔལ་མགོན་མཚུངས་མེད་ཕུར་ལྕོག་ཡོངས་འཛིན་

[052A]༄༅། །བྱམས་མགོན་མཆོག་སྤྲུལ་རིན་པོ་ཆེའི་འཁྲུངས་རབས་གསོལ་འདེབས་རབ་རྒྱས་ཨུཏྤལ་གསར་པའི་མལླི་ཀ་ཞེས་བྱ་བ་འདི་ཡང་མཁས་བཙུན་བཟང་པོའི་དཔལ་མངའ་སྐུ་འབུམ་ཆེ་ཤོས་མཆོག་སྤྲུལ་རིན་པོ་ཆེ་བློ་བཟང་དཔལ་ལྡན་ལུང་རིགས་རྒྱ་མཚོ་ནས་
འཁྲུངས་རབས་གསོལ་འདེབས་སྔོན་མ་པཎ་ཆེན་བསྟན་པའི་ཉི་མའི་གསུང་དེ་ལུང་རྒྱུན་མ་བཞུགས་གཤིས། ཡོངས་འཛིན་བློ་བཟང་ཚུལ་ཁྲིམས་བྱམས་པ་རྒྱ་མཚོ་མན་ཆད་སྐུ་འཕྲེང་གསུམ་གྱི་གསོལ་འདེབས་ཁ་སྐོང་བཅས་འཁྲུངས་རབས་ཆ་ཚང་གསར་རྩོམ་དགོས་ཞེས་ཡང་ཡང་བསྐུལ་མ་མཛད་པ་བཞིན་
ཡོངས་འཛིན་དགའ་ལྡན་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོར་འབོད་པས་ནོར་གླིང་བསྐལ་བཟང་པོ་བྲང་གི་འདབས་རོལ་རང་སྤྱིལ་དགེ་ལེགས་མངོན་པར་བཀྲ་བའི་ལྡིང་ཁང་དུ་སྤྲོ་བ་ཆེན་པོས་སྦྱར་བའོ།།  །།
   ༈     །ཨོཾ་སྭ་སྟི། ཀུན་ཁྱབ་ཞིང་གི་རྡུལ་གྲངས་ལས་འདས་པའི། །དག་དང་མ་དག་སྣ་
ཚོགས་སྤྲུལ་པའི་གར། །སྤྲོ་ཞིང་སྡུད་མཛད་བློ་བཟང་རྡོ་རྗེ་འཆང། །མཆོག་ཐུན་འདོད་རྒུ་འཇོབས་ཤིས་པ་སྩོལ། །བདེ་གཤེགས་རྣམ་པ་ཐམས་ཅད་གཟིགས་པའི་དྲུང། །བྱང་ཆུབ་མཆོག་ཏུ་སེམས་
བསྐྱེད་རིན་ཆེན་དབང། །འོད་སྲུང་སྟོབས་བཅུ་མངའ་བའི་དགེ་སྦྱོང་ཆེ། །ཚུལ་ཁྲིམས་བཟང་པོའི་ཞབས་ལ་གསོལ་བ་འདེབས། །ཁམས་གསུམ་ཉོན་མོངས་རྡུལ་དང་དྲི་མ་ཀུན། །ཡོངས་སྤངས་དག་
[052B] །འཕགས་པ་དྷཱི་དཧི་ཀ་ཡིས་རྗེས་བཟུང་བའི། །ཚངས་རིགས་སེ་དཧར་གྲགས་ལ་གསོལ་བ་འདེབས། །འཇམ་དཔལ་ཡོངས་གྲུབ་རྒྱལ་བའི་མཛད་པ་ཅན། །སློབ་དཔོན་ཆེན་
པོ་མ་ཏི་ཙི་ཏྲ་དང། །རྨོངས་ཆེན་ཕག་རྒོད་འདུལ་བའི་བརྟུལ་ཞུགས་སྤྱོད། །གྲུབ་ཆེན་ཕག་ཚང་པ་ལ་་རླུང་སེམས་དྷཱུ་ཏིར་དེངས་པའི་ལྷན་སྐྱེས་ཀྱི། །སྒྱུ་འཕྲུལ་ཐགས་སུ་བྲན་པའི་ཐ་ག་པ། །སྲོང་
བཙན་ཆོས་ཀྱི་རྒྱལ་པོའི་བཀའི་ཕྱིང་སང། །བྱང་ཆུབ་མཆོག་བཙན་ཞབས་ལ་་པདྨ་ཀ་རས་རྗེས་བཟུང་ཉམས་རྟོགས་རྩལ། །ཀུན་བཟང་མཁའ་དབྱིངས་སྤྱོད་པའི་ཡེ་ཤེས་དབྱངས། །འཇིགས་དུས་གསང་
ཆེན་རྒྱུད་དོན་གཏེར་གྱི་མཛོད། །རོང་པ་ཤེས་རབ་སེང་གེར་་བཀའ་གདམས་རིན་ཆེན་གསལ་བའི་སྒྲོན་མེ་མཆོག་རྨད་བྱུང་ཡོན་ཏན་མཛོད་འཛིན་སངས་རྒྱས་དབོན། །ལུང་རིགས་སྦར་ཁྱིམ་གཡོ་བའི་ཆ་པ་
བ༑ ༑ཆོས་ཀྱི་སེང་གེ་ཞབས་ལ་་རྒྱལ་བ་གཉིས་པའི་ཞལ་ལུང་བདུད་རྩིའི་རོས། །རྣམ་དཔྱོད་ལུས་སྟོབས་ཡོངས་རྒྱས་ཤེས་རབ་གྲགས། །བ་སོ་ཆོས་རྗེའི་གསུང་སྐྱེས་ཆོས་ཀྱི་རྗེ། །བློ་གྲོས་བརྟན་པའི་
ཞབས་ལ་་རྒྱུད་ཀྱི་མཐར་ཐུག་དཔལ་ལྡན་འདུས་པའི་ལམ། །ཚུལ་བཞིན་སྤེལ་མཁས་མདའ་མི་ནམ་མཁའ་གྲགས། །མཚུངས་མེད་མཁས་དང་གྲུབ་པའི་རྣམ་ཐར་ཅན། །སྦྱིན་པ་དར་རྒྱས་ཞབས་

[053A]༄༅། །ལ་་རྒྱལ་བ་གཉིས་པའི་འཇིགས་མེད་ཆོས་ཀྱི་ཁྲིར། །ཞབས་སེན་ཉེར་བཀོད་ངག་དབང་ཚེ་འཕེལ་དང། །བསྐལ་བཟང་རྒྱལ་བའི་མཛད་པ་ལྷུན་གྲུབ་པའི། །
གྲགས་པ་ཕྱོགས་བཅུར་སྙན་ལ་་བློ་བཟང་རིང་ལུགས་སྤེལ་བའི་འཕྲིན་ལས་ཀྱིས། །བསྟན་པ་རབ་རྒྱས་འགྲོ་ཀུན་འདྲེན་པའི་རྗེ། །ངག་དབང་འཇམ་དཔལ་རྡོ་རྗེའི་གསང་གསུམ་གྱི། །དབང་ཕྱུག་རྒྱ་
མཚོའི་མགོན་ལ་་བློ་བཟང་མཁྱེན་བརྩེ་རབ་འབྱམས་འོད་ཟེར་གྱིས། །གདུལ་བྱའི་པད་ཚལ་སྐྱོང་བའི་མགོན་མཆོག་དང། །ངག་དབང་ལུང་རིགས་སྣང་བས་རྒྱལ་བའི་བསྟན། །གསལ་མཛད་སྲིད་པའི་
སྒྲོན་མེར་་ཡོངས་རྫོགས་ཐུབ་བསྟན་ཚུལ་བཞིན་འཛིན་པ་ལ། །འཕྲིན་ལས་ལྷུན་སྟུག་ཡལ་གའི་ཁྱོན་ཡངས་ཤིང། །མཁས་དང་གྲུབ་པའི་འབྲས་བཟང་འབུམ་པ་ཅན། །ཟླ་བྲལ་ཡོངས་འདུའི་དབང་
པོར་་མགོན་ཁྱོད་འགྲོ་བའི་ཕྱི་མཐའ་ཇི་སྲིད་བར། །ཞབས་ཟུང་རྡོ་རྗེའི་ཁམས་སུ་རྟག་བརྟན་ཅིང། །མཁས་བཙུན་བཟང་པོའི་རྣམ་ཐར་རྨད་བྱུང་བས། །དགེ་ལྡན་ལུགས་བཟང་རིང་དུ་སྐྱོང་གྱུར་ཅིག་
བདག་སོགས་རྣམས་ཀྱང་ཚེ་རབས་ཐམས་ཅད་དུ། །བཤེས་གཉེན་དམ་པའི་མགོན་གྱིས་རྗེས་བཟུང་ནས། །རྟེན་བཟང་དོན་མེད་བྱ་བས་མི་འདའ་བར། །དོན་མཆོག་སྒྲུབ་ལ་རྟག་ཏུ་གཞོལ་གྱུར་ཅིག་

[053B] །ཤེས་རབ་མེ་ལྕེ་འབར་བའི་རྡོ་རྗེའི་མདས། །གཞོམ་མཁས་རཱ་མ་ཎ་ཡི་མཆེད་ཟླ་རུ། །རྨོངས་པའི་དགྲ་སྡེ་འཇོམས་ལ་དཔའ་གྱུར་ཅིག་ཐེག་མཆོག་སེམས་
ཀྱི་འདབ་སྟོང་བཞད་པའི་དབུས། །བྱང་ཆེན་སྦྲང་རྩིའི་ཟིལ་མངར་བཅུད་ཆགས་པས། །སྐལ་བཟང་བུང་བ་འབོད་པའི་ཆོས་ཀྱི་འཕྲིན། །མཁའ་ཁྱབ་ཟིང་ན་སྒྲོག་ལ་མཆོག་གྱུར་ཅིག་སྲས་བཅས་རྒྱལ་བ་
རྒྱ་མཚོའི་བྱིན་མཐུ་དང། །དབྱིངས་རིག་མི་ཕྱེད་བདེན་པར་འབྲེལ་བའི་སྟོབས། །བདག་ཅག་རྩེ་གཅིག་མོས་པའི་ལྷག་བསམ་གྱིས། །སྨོན་པའི་དོན་ཀུན་གེགས་མེད་འགྲུབ་གྱུར་ཅིག་ །།
 ཅེས་པ་འཇམ་མགོན་བསྟན་པའི་སྣང་བྱེད་དམ་པ་དགའ་བྱང་ཁྲི་དྭགས་རིན་པོ་ཆེའི་སྐུ་འཕྲེང་རིམ་བྱོན་གྱི་འཁྲུངས་རབས་གསོལ་འདེབས་འདི་ལྟ་བུ་ཞིག་དགོས་ཞེས་སྔ་སོར་དྭགས་པོ་རབ་བརྟན་དགོན་གྱི་སློབ་དཔོན་བློ་བཟང་འཕེལ་རྒྱས་ནས་བསྐུལ་ཞིང། ཉེ་ཆར་ཕྱག་མཛོད་ཐུབ་བསྟན་ཆོས་འཕེལ་ནས་རྟེན་བཅས་
བསྐུལ་མ་གནང་བ་བཞིན། །སྟག་ཕུ་བློ་བཟང་ཆོས་ཀྱི་དབང་ཕྱུག་དང། གསེར་ཀོང་རྡོ་རྗེ་འཆང་གིས་མཛད་པའི་འཁྲུངས་རབས་གསོལ་འདེབས་སྔོན་ཡོད་ཁག་གཉིས་ལ་གཞི་བཟུང་ནས་ཡོངས་འཛིན་ཁྲི་བྱང་སྤྲུལ་མིང་པས་ཚིག་སྦྱོར་དུ་འདུ་བགྱིས་པ་དགེ་ལེགས་འཕེལ།། །།
   ༈     །ཨོཾ་སྭ་སྟི། མཐའ་བྲལ་ནམ་མཁའི་ཁྱོན་དང་མཉམ་འཇུག་པའི། །རྒྱལ་ཀུན་བརྩེ་ཆེན་སྒྱུ་མ་མཆོག་གི་གར། །གྲུ་འཛིན་བདག་པོ་མི་ཏྲ་ཛྭའ་ཀི་

[054A]༄༅། །དང༑ ༑སྒྲོལ་མཛད་ལྷ་མོས་གྲུབ་གཉིས་ནོར་གྱིས་སྐྱོངས། །ངག་ལ་དབང་འབྱོར་བློ་གྲོས་མཆོག་ཏུ་བཟང། །ཐུབ་བསྟན་འཛིན་ལ་ཆོས་ཚུལ་བྱེ་བའི་གཏེར། །སེམས་ཀྱི་
རྡོ་རྗེ་ཉི་གཞོན་དར་བའི་གཟིས། །མ་རིག་མུན་སེལ་སྒྲོན་མེར་གསོལ་བ་འདེབས། །མགོན་ཁྱོད་མཐོང་གྲོལ་སྤྲིན་དཀར་ལང་ཚོའི་དཔལ། །འགྲོ་རྣམས་སྒྲོལ་ལ་ཆེད་དུ་སྤྲོས་པ་ཡང། །ཡུད་ཀྱིས་དག་པའི་མཁའ་
ལ་དེངས་པ་འདི། །བདག་ཅག་སྙིང་ལ་གདུང་བའི་མཚོན་དུ་རྩུབ། །དེ་ཕྱིར་དོན་དམ་སྔོ་སངས་མཛེས་མའི་ལྟོར། །བརྒྱ་ཕྲག་ཏིང་འཛིན་གློག་གི་རོལ་རྩེད་འབུམ། །སྐད་ཅིག་འཇུག་ལྡང་གཅིག་ཏུ་སྤྱོད་པའི་རྗེ། །
རྒྱལ་བའི་གདུང་འཚོ་བ་ཆེན་པོར་མྱུར་བྱོན་ཤོག་འཆད་པའི་གྲུ་ཆར་སྐལ་ལྡན་ཞིང་སར་འཇོ། །རྩོད་པའི་ཐོག་མདའ་ལོག་སྨྲ་བྲག་རིའི་གཤེད། །རྩོམ་པའི་སྤྲིན་སྒྲ་ཚངས་སྲས་རོལ་མོར་འཇེབས། །མཐའ་ཡས་
གདུལ་བྱའི་མགོན་དུ་མྱུར་བྱོན་ཤོག་ཀུན་རྟོག་དྲི་བཞོན་དཧུ་ཏིར་བརྟུལ་བའི་དབྱིངས། །བདེ་ཆེན་ཉི་མས་གསལ་བའི་སྒྱུ་འཕྲུལ་གར། །གང་འདུལ་བཀོད་པ་རྒྱ་མཚོའི་རླབས་གྲོལ་བ། །རིགས་གསུམ་རིགས་ཀྱི་གཙོ་
བོར་མྱུར་བྱོན་ཤོག་བསླུ་མེད་མཆོག་གསུམ་རྒྱལ་བ་རྒྱ་མཚོའི་སྟོབས། །ཆོས་དབྱིངས་རྟེན་འབྱུང་མི་ཕྱེད་བདེན་པའི་མཐུས། །ཇི་ལྟར་སྨོན་པའི་འདོད་དོན་བདེ་བླག་ཏུ། །ལྷུན་གྲུབ་བཀྲ་ཤིས་སྣང་བས་ཁྱབ་གྱུར་

[054B] །། ཅེས་བདག་ཅག་གི་རྣམ་པར་འདྲེན་པ་རིགས་དང་དཀྱིལ་འཁོར་རྒྱ་མཚོའི་ཁྱབ་བདག་སྟག་ཕུ་བ་ཆེན་པོ་པདྨ་བཛྲ་དཔལ་བཟང་པོའི་ཡང་སྲིད་མཆོག་གི་སྤྲུལ་སྐུ་རིན་པོ་ཆེ་ངག་དབང་བློ་བཟང་བསྟན་འཛིན་ཆོས་ཀྱི་ཉི་མ་མཆོག་གློ་བུར་དགོངས་པ་ཆོས་དབྱིངས་སུ་གཤེགས་
པའི་ཡང་སྤྲུལ་མྱུར་བྱོན་གྱི་གསོལ་འདེབས་འདི་ལྟ་བུ་ཞིག་དགོས་ཞེས་སྟག་ཕུ་བླ་བྲང་གི་ཞབས་འབྲིང་སྤྱི་ནས་རྟེན་བཅས་བསྐུལ་མ་མཛད་པ་བཞིན་ཡོངས་འཛིན་ཁྲི་བྱང་སྤྲུལ་མིང་པས་དྭང་བའི་ཡིད་ཀྱིས་གསོལ་བ་བཏབ་པ་དེ་དེ་བཞིན་དུ་འགྲུབ་པར་གྱུར་ཅིག་ །།
   ༈     །ཨོཾ་སྭ་སྟི། རབ་འབྱམས་རྒྱལ་བའི་འཆི་མེད་སྲོག་གི་ཁམས། །སྟོང་ཕྲག་ཟླ་བ་རྩེགས་པའི་བི་ཛ་ཡ། །གྲུབ་གཉིས་བདུད་རྩིའི་བསིལ་
བ་འབེབས་པ་མོས། །མི་ཤིགས་རྡོ་རྗེའི་དངོས་པོ་དེང་འདིར་སྒྲུབས། །བློ་ཆེན་ལུགས་བཟང་བསྟན་པའི་སྙིང་པོ་མཆོག་འཛིན་ལ་ཆོས་ཚུལ་དཔྱིད་ཀྱི་རོལ་མོ་འབུམ། །སྤྲོ་མཁས་ཐུབ་དབང་དགྱེས་པའི་དཔལ་
གྱིས་ཕྱུག་མཚན་ལྡན་རྗེ་བཙུན་བླ་མར་གསོལ་བ་འདེབས། །མ་དག་རྙོག་པའི་ར་རི་ཀུན་བྲལ་བའི། །མཁྱེན་རབ་ནོར་བུའི་མེ་ལོང་གྲྭ་གཅིག་ཏུ། །མཐའ་ཡས་ཤེས་བྱའི་གཟུགས་བརྙན་མ་ལུས་པ། །
འཆར་བཟོད་རྣམ་འདྲེན་ཆེན་པོ་ཞབས་བརྟན་ཤོག་སྤྲོས་མཚན་ཉེར་ཞིའི་ཡེ་ཤེས་ཀུན་གསལ་མཁར། །བརྩེ་ཆེན་ནོར་བུའི་སྤྲིན་ཕུང་འབུམ་དཀྲིགས་ཏེ། །གཞན་ཕན་བདུད་རྩིའི་སྦྲང་ཆར་འབེབས་པའི་གཉེན། །

[055A]༄༅། །དཔལ་ལྡན་གདེངས་ཅན་དབང་པོ་་མང་ཐོས་སྟོབས་སུ་དར་བའི་ས་སྲུངས་སྟེང། །སྨྲ་ངན་སྦྱིན་སྐྱེས་འཇོམས་པའི་རྩེ་བརྒྱའི་མཚོན། །གདེངས་པས་དགེ་ལྡན་
རིང་ལུགས་སྐབས་གསུམ་གྲོང། །སྐྱོང་མཛད་ལྷ་ཡི་དབང་པོར་་རྣམ་དག་ཚུལ་ཁྲིམས་རིན་ཆེན་མཛོད་ལ་དབང། །ཏིང་འཛིན་རྒྱ་མཚོར་འཇུག་ལྡང་འདོད་རྒུར་རྩེ་ན། །ཤེས་རབ་སྒྲོན་མེས་སྲིད་ཞིའི་མུན་པ་
འཇོམས། །ཐར་འདོད་འགྲོ་བའི་གཉེན་དུ་་མདོ་རྒྱུད་དགོངས་ཟབ་སྐྱེ་བ་ལྔ་པའི་དབྱངས། །སྣ་ཚོགས་གདུལ་བྱའི་ཁམས་དང་རྗེས་མཐུན་པར། །སྙན་རྒུར་འཇེགས་པས་ཁམས་གསུམ་རྨོངས་པའི་གཉིད། །
སེལ་མཛད་ལམ་སྟོན་ཆེན་པོར་་མཆོག་གསུམ་རིན་ཆེན་བདེན་པའི་བྱིན་རླབས་དང། །བདག་ཅག་མོས་པའི་ལྷག་བསམ་དག་པའི་མཐུས། །ཇི་ལྟར་རེ་བའི་འདོད་དོན་མ་ལུས་པ། །གེགས་མེད་ལྷུན་གྱིས་
འགྲུབ་པའི་དཔལ་ཐོབ་ཤོག་ །།  ཅེས་པ་འདི་ཡང་མཁས་བཙུན་བཟང་གསུམ་དང། འཆད་རྩོད་རྩོམ་གསུམ་གྱི་རྣམ་ཐར་མཆོག་གིས་དགེ་ལྡན་ལུགས་བཟང་བསྲེ་ལྷད་མེད་པར་སྤེལ་བའི་གཉེན་མཆོག་ཆབ་མདོ་རྒྱ་ར་མཆོག་སྤྲུལ་རིན་པོ་ཆེ་བློ་བཟང་བསྟན་འཛིན་ཆོས་ཀྱི་
དབང་ཕྱུག་དཔལ་བཟང་པོའི་ཞབས་བརྟན་གསོལ་འདེབས་འདི་ལྟ་བུ་ཞིག་དགོས་ཞེས་ཏྲེ་ཧོར་དར་དགོན་སྤྱི་སོ་ཟུར་པ་སངས་རྒྱས་ཆོས་འཕེལ་དང། ཆབ་མདོ་མཚན་གྲྭའི་དྲུང་ཡིག་ཕུན་ཚོགས་དབང་འདུས་གཉིས་ནས་བསྐུལ་བ་བཞིན། ཡོངས་འཛིན་ཁྲི་བྱང་སྤྲུལ་མིང་པས་དམ་པ་གང་གི་མཛད་བཟང་ལ་རྗེས་སུ་ཡི་རང་གི་

[055B]། །།    ༈    ། །ཨོཾ་སྭ་སྟི། མཐའ་བྲལ་གངྒཱའི་ཞིང་གི་རྡུལ་སྙེད་ཀྱིས། །བགྲང་དུ་མི་སྤྱོད་རྒྱལ་བ་རྒྱ་
མཚོའི་སྤྲིན། །མཐུ་དང་ཐུགས་རྗེའི་ཟེགས་མ་འབུམ་གཡོ་བས། །དེང་འདིར་རེ་འབྲས་ཡིད་བཞིན་འགྲུབ་པར་མཛོད། །ཚད་ཐུབ་རྒྱལ་བསྟན་ཆོས་ཚུལ་པདྨོའི་ཕྲེང། །ཕྱོགས་བྲལ་འཛིན་མར་སྤེལ་བའི་འཕྲིན་ལས་ཅན། །
རབ་འབྱམས་ཞིང་དུ་ཕན་བདེ་རྒྱས་པའི་གཉེན། །རྗེ་བཙུན་བླ་མའི་ཞབས་ལ་གསོལ་བ་འདེབས། །མགོན་ཁྱོད་བསྟན་ལ་རི་མོར་བྱ་བའི་ཁུར། །ཐུགས་བསྐྱེད་ཁྱོགས་ལ་བླངས་པའི་གཡར་དམ་འབུམ། །ཕྱོགས་བཅུའི་བདེ་
གཤེགས་མདུན་ན་ལྷུར་བཞེས་པ། །བོར་བར་འཚལ་ལམ་མཚན་དཔེ་སྡུད་འདི་ཅི། །དེ་ཕྱིར་དམ་བཅའི་རེ་ཁ་མི་བསྙེལ་བར། །ཡང་སྤྲུལ་ཟླ་བ་གཞོན་ནུ་འཛུམ་པའི་ཉམས། །སྐལ་བཟང་ཀུ་མུད་བཞད་པའི་གཉེན་མཆོག་
ཏུ༑ ༑དད་མོས་དབང་ཕྱོགས་རི་བོའི་རྩེ་མོར་སྤྲོས། །སྐྱེ་དགུའི་རེ་སྐོང་ལེགས་བཤད་ནོར་བུའི་གཏེར། །སྨྲ་ངན་རི་བོ་གཞིལ་བའི་རྡོ་རྗེའི་ཐོག་སྙན་འཇེབས་ངག་གི་འདོད་འཇོ་ཚངས་པའི་མཚོ། །ཡོངས་རྫོགས་
བསྟན་པའི་དཔལ་དུ་མྱུར་བྱོན་ཤོག་མ་ཐོགས་རིགས་ཚུལ་དག་པའི་མཁྱེན་རབ་ཡངས། །མ་འདྲིས་འགྲོ་ལ་རྗེས་ཆགས་རླབས་ཀྱིས་འཆིང། །མ་ལུས་བདུད་སྡེའི་གཡུལ་ངོ་ཕམ་པའི་མཐུ། །མ་སྨད་དཔལ་གྱི་

[056A]༄༅། །དུམ་བུར་མྱུར་བྱོན་ཤོག་བཤད་སྒྲུབ་ནོར་བུ་འབར་བའི་རྩེ་དགའ་ཡིས། །བློ་བཟང་བསྟན་ལ་བློ་བཟང་རྒྱལ་བ་བཞིན། །ཕྱོགས་བྲལ་གདུལ་བྱའི་བཤེས་སུ་ཟླ་མེད་པ། །
རྒྱལ་བའི་གདུང་འཚོ་བ་ཆེན་པོ་མྱུར་བྱོན་ཤོག་སླུ་མེད་བླ་མ་ཡི་དམ་མཆོག་གསུམ་དང། །བསྟན་སྲུང་དམ་ཅན་རྒྱ་མཚོའི་བྱིན་མཐུ་དང། །སྣང་སྟོང་ཆོས་དབྱིངས་ཟབ་མོའི་བདེན་སྟོབས་ཀྱིས། །སྨོན་པའི་འབྲས་
བུ་མྱུར་དུ་འགྲུབ་གྱུར་ཅིག་ །། ཅེས་པ་འདི་ཡང་དམ་པའི་ཡོན་ཏན་གྱི་ངོ་མཚར་རྒྱ་མཚོའི་བདག་ཉིད་སེར་བྱེས་ལྡན་མ་ཚེ་འབར་རིན་པོ་ཆེ་རྗེ་བཙུན་ཐུབ་བསྟན་ཆོས་འཛིན་འཕྲིན་ལས་རབ་རྒྱས་མཆོག་དགོངས་པ་ཞི་དབྱིངས་སུ་གཤེགས་པའི་ཡང་སྤྲུལ་འཁྲུལ་བྲལ་མྱུར་བྱོན་གྱི་གསོལ་
འདེབས་འདི་ལྟ་བུ་ཞིག་དགོས་ཞེས་སེར་བྱེས་གྲྭ་ཚང་སློབ་དཔོན་ལས་སྣེ་བཅས་དང་གང་གི་གསོལ་དཔོན་དགེ་སློང་ཐུབ་བསྟན་དགེ་ལེགས། སེར་བྱེས་ལྡན་མ་ཁང་ཚན། ལྡན་མ་ལབ་དགོན་གྲ་རྒྱུན་སྤྱི། ལྡན་མ་འགྲམ་བུ་དགོན་གྱི་གྲྭ་རྒྱུན་སྤྱི་བཅས་ནས་རྟེན་བཅས་བསྐུལ་མ་མཛད་པ་བཞིན། ཡོངས་འཛིན་ཁྲི་བྱང་
སྤྲུལ་མིང་པས་ལྷག་བསམ་རྩེ་གཅིག་སྨོན་པ་དེ་དེ་བཞིན་དུ་འགྲུབ་པར་གྱུར་ཅིག་  དགེའོ།། །།    ༈    མཚན་སྙན་བདུད་རྩི་ཡིད་ལ་བསྟེན་པའི་མོད། །གཞོམ་བྲལ་རྡོ་རྗེའི་ཚེ་སྲོག་སྒྲུབ་
པའི་མགོན། །མ་ངེས་སྒྱུ་མར་རོལ་པའི་ཚེ་ཡི་ལྷས། །འཆི་མེད་གྲུབ་པའི་བྱིན་བརྒྱ་དེང་འདིར་ཕོབས། །ངག་གི་དབང་ཕྱུག་ཐུབ་གསུང་རབ་འབྱམས་གཞུང། །བཤད་སྒྲུབ་བསྟན་པའི་མཛོད་འཛིན་ཆོས་ཀྱི་རྗེ། །

[056B] །རྒྱ་ཆེན་ཆོས་ཀྱི་མཚོ་ལ་གསོལ་བ་འདེབས། །ཡོངས་དག་འཁྲུལ་བྲལ་ལྟ་བ་ཟབ་མོའི་ཀློང། །དཔྱད་འཇོག་རང་རྩལ་ངོམས་པའི་དབྱིག་གི་གཏེར། །རྒྱལ་སྲས་
སྤྱོད་པའི་འཛུམ་རླབས་ཕྱོགས་ཀྱི་མཐར། །སྤྲོ་མཁས་ཆོས་ཀྱི་རྒྱ་མཚོར་ཞབས་བརྟན་ཤོག་ཟབ་གསལ་མཁྱེན་རབ་ལྷ་ལམ་ཡངས་པའི་མཁར། །ལྷག་བསམ་བདུད་རྩིའི་ཟླ་བ་འཛུམ་པའི་རླབས། །ཀུན་
རྨོངས་དགྲ་སྡེའི་མུན་པ་ཕམ་པའི་དཔྱིད། །མཚུངས་བྲལ་སྨྲ་བའི་ཟླ་བར་ཞབས་བརྟན་ཤོག་འཆད་པ་སྐབས་གསུམ་འཆི་མེད་རྫིང་བུ་དངར། །རྩོད་པ་རྣམ་གནོན་བརྗིད་པའི་སྔར་ཁྱིམ་རྣོ། །རྩོམ་པ་ཚིག་དོན་
རྒྱན་གྱི་འདབ་སྟོང་རྒྱས། །བསྟན་པའི་གསལ་བྱད་ཆེན་པོར་ཞབས་བརྟན་ཤོག་བསླུ་མེད་སྲས་བཅས་རྒྱལ་བའི་བདེན་བྱིན་དང། །མཐུ་ལྡན་བསྟན་སྲུང་དམ་ཅན་རྒྱ་མཚོའི་སྟོབས། །བདག་ཅག་དད་མོས་ལྷག་
བསམ་དག་པའི་མཐུས། །རེ་འབྲས་ཇི་བཞིན་བདེ་བླག་འགྲུབ་གྱུར་ཅིག་ །། ཅེས་པ་འདི་ཡང་ལི་ཐང་སྒོ་ཟབ་མཆོག་སྤྲུལ་རིན་པོ་ཆེ་ངག་དབང་གསུང་རབ་བསྟན་འཛིན་དགེ་ལེགས་རྒྱ་མཚོ་དཔལ་བཟང་པོའི་ཞབས་བརྟན་སྨོན་ཚིག་འདི་ལྟ་བུ་ཞིག་དགོས་
ཞེས་སེར་སྨད་དབུ་མ་གསར་པའི་འཛིན་གྲྭ་སྤྱི་ནས་བསྐུལ་མ་གནང་བ་ལྟར་ཡོངས་འཛིན་ཁྲི་བྱང་སྤྲུལ་མིང་པས་སྨོན་པའོ།།།

[057A]༄༅། །ཨོཾ་སྭ་སྟི། གདོད་ནས་ཡོངས་དག་མི་ཤིགས་ཆོས་ཀྱི་དབྱིངས། །གསལ་རྫོགས་མཚན་དཔེར་རོལ་པའི་འདོད་འཇོའི་སྤྲིན། །འཆི་མེད་གྲུབ་པའི་བདུད་རྩིའི་གྲུ་ཆར་གྱིས། །
འདི་ན་དགེ་ལེགས་འདབ་བརྒྱ་བཞད་པར་མཛོད། །ངག་རིག་དབང་དུ་འབྱོར་བའི་བློ་གྲོས་ཀྱིས། །ཀུན་བཟང་བསྟན་པའི་ནོར་འཛིན་མཛེས་པའི་རྒྱན། །འཕྲིན་ལས་རླབས་ཕྲེང་རྒྱ་ཆེར་རོལ་པའི་མཚོ། །མཆོག་གི་ས་
མཁན་གཅིག་པུར་གསོལ་བ་འདེབས། །ཤེས་དང་ཤེས་བྱའི་གནས་ལུགས་ཡངས་པའི་མཁའ། །མཁྱེན་རབ་སྣང་བ་འབུམ་གྱིས་རྟག་བརྗིད་པས། །སྲིད་ཞིའི་མུན་པ་ཡོངས་འཕྲོག་ཐུབ་པའི་སྲས། །མཁས་
དབང་བསྟན་པའི་གཉེན་དུ་ཞབས་བརྟན་ཤོག་ཞི་དུལ་ཆོས་བཞིན་སྤྱོད་པའི་མ་དྲོས་ཀླུང། །སྡོམ་གསུམ་བཅས་མཚམས་དག་པའི་རླབས་ཕྲེང་ཅན། །ཕན་བདེའི་མྱུ་གུ་ཕྱོགས་ཀུན་འཕེལ་བའི་གཞི། །ཐུབ་པའི་
གདུང་ཚོབ་ཆེན་པོར་ཞབས་བརྟན་ཤོག་ཐེག་མཆོག་སེམས་ཀྱི་རྡོ་རྗེའི་རྩ་བ་བརྟན། །ཀུན་བཟང་རྒྱལ་སྲས་སྤྱོད་པའི་ལོ་འདབ་རྒྱས། །གཞན་ཕན་འབྲས་བུས་དུད་པའི་ཡོངས་འདུ་དབང། །དགེ་ལྡན་བསྟན་པའི་
དཔལ་དུ་ཞབས་བརྟན་ཤོག་མཆོག་གསུམ་པ་སླུ་མེད་བདེན་པའི་བྱིན་མཐུ་དང། །སྣང་སྟོང་མི་ཕྱེད་རྟེན་འབྱུང་ཟབ་མོའི་མཐུས། །བདག་སོགས་ཡིད་ལ་ཇི་ལྟར་སྨོན་པ་རྣམས། །གེགས་མེད་བདེ་བླག་ཉིད་དུ་

[057B] །། ཅེས་པ་འདི་ཡང་ལི་ཐང་ཡོངས་རྒྱ་མཆོག་སྤྲུལ་ངག་དབང་བློ་བཟང་བསྟན་འཛིན་འཕྲིན་ལས་རྒྱ་མཚོ་མཆོག་གི་ཞབས་བརྟན་སྨོན་ཚིག་འདི་ལྟ་བུ་ཞིག་དགོས་ཞེས་སེར་སྨད་དབུ་མ་གསར་པའི་འཛིན་གྲྭ་སྤྱི་ནས་བསྐུལ་མ་གནང་བ་ལྟར་ཡོངས་འཛིན་ཁྲི་བྱང་སྤྲུལ་མིང་པས་
སྨོན་པའོ།། །། །།    ༈    ། །།
ཨོཾ་སྭ་སྟི། རྒྱལ་ཀུན་ཡེ་ཤེས་ཆོས་དབྱིངས་ཆེན་པོའི་རྩལ། །གང་འདུལ་མོས་ངོར་འཚམས་པའི་སྒྱུ་མའི་སྤྲིན། །ཐུན་མཚམས་བླ་གོས་གསར་པས་ཉེར་ཀླུབས་པ། །ཚེ་སྦྱིན་བློ་བཟང་རྒྱལ་བའི་བྱིན་མཐུ་ཡིས། །བློ་བཟང་ཐུབ་
བསྟན་མཆོག་ནོར་དཔལ་བཟང་པོ། །བསྐལ་བརྒྱར་ཞབས་བརྟན་མཛད་འཕྲིན་རྒྱས་གྱུར་ཅིག་འཇམ་དཔལ་རྟག་ཏུ་ཞི་བ་ཆོས་ཀྱི་སྐུ། །གསེར་འོད་འབར་བའི་ཁྲོ་ཆགས་རྣམ་འགྱུར་གྱིས། །ཕྱི་ནང་ཉི་བུའི་འཚེ་བ་ལྷག་མེད་དུ། །འཇོམས་
མཛད་རྡོ་རྗེ་འཇིགས་བྱེད་བྱིན་མཐུ་ཡིས། །བློ་བཟང་ཐུབ་བསྟན་་བསྐལ་བརྒྱར་་བགྲང་ཡས་རིགས་ཀྱི་རོལ་གར་པད་རག་གི་ལྷུན་པོའི་མཆེད་ཟླར་བརྗིད་པའི་མཚན་དཔེའི་སྐུ། །འོད་སྣང་མཐའ་ཡས་ཚེ་དང་ཡེ་ཤེས་གཏེར། །བདེ་
ལྡན་ཞིང་གི་མགོན་པོའི་བྱིན་མཐུ་ཡིས། །བློ་བཟང་་བསྐལ་་བརྒྱད་གཉིས་ལང་ཚོས་སྙེམས་པའི་འཇོ་སྒེག་གར། །དྲན་པ་ཙམ་གྱིས་འཆི་བདག་དཔུང་འཇོམས་ཤིང། །ཚེ་དཔལ་འདོད་རྒུར་འཇོ་བའི་ལྷ་ཡི་ལྷ། །བཅོམ་ལྡན་རྣམ་པར་

[058A]༄༅། །རྒྱལ་མའི་བྱིན་མཐུ་ཡིས། །བློ་བཟང་་བསྐལ་བརྒྱར་་རབ་འབྱམས་རྒྱལ་ཀུན་འཕྲིན་ལས་བདུད་རྩིའི་མཚོ། །བསྲུབས་སྐྱེས་སྟོང་ཕྲག་ཟླ་བ་བཞད་པའི་ཉམས། །འཆི་
མེད་ག་བུར་ཟེགས་མ་འབུམ་ཕྲག་བརྒྱར། །སྤྲོ་མཛད་ཡིད་བཞིན་འཁོར་ལོའི་བྱིན་མཐུ་ཡིས། །བློ་བཟང་་བསྐལ་བརྒྱར་་དེ་ལྟར་བདེན་པའི་ཚིག་གིས་གསོལ་བཏབ་མཐུས། །རྗེ་བཙུན་བླ་མའི་ཞབས་ཟུང་རྡོ་རྗེའི་
ཁྲིར། །མི་འགྱུར་གཡུང་དྲུང་ངོ་བོར་རྟག་བརྟན་ཅིང། །བཞེད་དགོངས་མ་ལུས་ལྷུན་གྱིས་འགྲུབ་གྱུར་ཅིག་བདག་ཅག་བསམ་སྦྱོར་བྱ་སྤྱོད་ནོངས་པ་ཡི། །འགལ་འཁྲུལ་ཅི་མཆིས་ལྷག་མེད་མྱུར་བྱང་སྟེ། །སྒོ་གསུམ་
བགྱི་བ་མཐའ་དག་དྲིན་ཅན་རྗེ། །དགྱེས་བསྐྱེད་མཆོད་པའི་སྤྲིན་དུ་འགྱུར་པར་ཤོག་སྲས་བཅས་རྒྱལ་བའི་རྨད་བྱུང་ཐུགས་རྗེ་དང། །སྣང་སྟོང་འགལ་མེད་ཆོས་དབྱིངས་བདེན་པའི་མཐུ། །དམ་ཅན་ཆོས་སྐྱོང་སྲུང་མའི་
འཕྲིན་ལས་ཀྱིས། །ཇི་ལྟར་སྨོན་པ་དེ་བཞིན་འགྲུབ་གྱུར་ཅིག་ །ཅེས་པ་འདི་ཡང་བསྟན་པའི་སྣང་བྱེད་མཁས་བཙུན་བཟང་པོའི་རྣམ་ཐར་རྨད་བྱུང་ལ་དྭགས་རྒྱལ་སྲས་པ་ཀུ་ལ་མཆོག་སྤྲུལ་རིན་པོ་ཆེ་བློ་བཟང་ཐུབ་བསྟན་མཆོག་ནོར་དཔལ་བཟང་པོ་ཞབས་ཟུང་
ཡུན་བརྟན་གྱི་གསོལ་འདེབས་ཤིག་དགོས་ཞེས་གང་གི་གསོལ་ཞབས་ཐུབ་བསྟན་རྣམ་རྒྱལ་ནས་རྟེན་བཅས་བསྐུལ་བ་བཞིན། ཡོངས་འཛིན་ཁྲི་བྱང་སྤྲུལ་མིང་པས་དྭང་བའི་ཡིད་ཀྱིས་སྨོན་པ་དེ་དེ་བཞིན་དུ་འགྲུབ་པར་གྱུར་ཅིག་  །།    ༈   

[058B] །ཡིད་མོས་མཁའ་ལ་ཡུད་ཙམ་བསྙེན་པའི་མོད། །རྟག་བརྟན་འཆི་མེད་ལང་ཚོ་གྲུབ་པའི་དངོས། །སྩོལ་མཛད་ཡིད་བཞིན་འཁོར་ལོས་དགེ་ལེགས་སྩོལ། །བློ་ཆེན་ལུགས་
བཟང་ཐུབ་དབང་བསྟན་པའི་བཅུད། །དགེ་ལྡན་ལེགས་བཤད་ཕྱོགས་མཐར་སྤེལ་བ་ལ། །དྲན་དབང་རིག་པའི་ནོར་གྱིས་ཡོངས་ཕྱུག་པའི། །དཔལ་ལྡན་རྗེ་བཙུན་བླ་མ་ཞབས་བརྟན་ཤོག་ཕྱོགས་ཀྱི་ཚད་དུ་བརྡལ་བའི་ཤེས་
བྱའི་མཁར། །རྩེ་དགའི་གར་གྱིས་རོལ་བའི་རྣམ་རིག་ནོར། །མང་ཐོས་ཤར་རིའི་དཔུང་པ་སྲུང་བའི་གཉེན། །བསྟན་པའི་གསལ་བྱེད་ཉིད་དུ་ཞབས་བརྟན་ཤོག་སྟོན་པ་ཉིད་དུ་སྟོན་པས་ཆེར་བསྔགས་པའི། །བསྟན་པའི་རྩ་བ་
ཆོས་འདུལ་འོ་མའི་མཚོར། །བག་ཡོད་ཁྲིམས་ཀྱིས་སྤྱོད་པའི་སྤོས་ཀྱི་གླང། །བསྔགས་འོས་བཙུན་པའི་མཆོག་ཏུ་ཞབས་བརྟན་ཤོག་འགྲོ་འདིའི་དུག་གསུམ་སྨག་རུམ་སེལ་བྱེད་དུ། །ལྷག་བསམ་ཟླ་བ་དག་པའི་གདོང་
མཛེས་ཀྱིས། །གཞན་ཕན་ག་བུར་ཟེགས་མའི་ཆར་འབེབས་པའི། །འགྲོ་འདྲེན་རྒྱལ་སྲས་དཔའ་བོར་ཞབས་བརྟན་ཤོག་རྨོངས་ཆེན་གདོན་གྱིས་གཟིར་བའི་ཡིད་ཅན་ཚོགས། །རྒྱལ་ཀུན་བགྲོད་པ་གཅིག་པའི་གཤེགས་བཤུལ་
དུ༑ ༑བཀྲི་པའི་ཆོས་ཚུལ་ཆོས་བཞིན་འདོམས་པ་ལ། །འཇིགས་མེད་སྟོན་པ་ཆེན་པོར་ཞབས་བརྟན་ཤོག་ཉིང་འཁྲུལ་སྣང་བར་འཕྱན་པའི་རྟོག་གེའི་ཁྱུ། །ལོག་པར་སྨྲ་བའི་སྒྲ་སྒྲོག་རྒྱུ་བའི་དཔུང། །མི་བཟད་ལུང་རིགས་དམ་བཅའ་

[059A]༄༅། །གསུམ་ལྡན་མདས། །ཕམ་མཛད་དགའ་བྱེད་གཉིས་པར་ཞབས་བརྟན་ཤོག་མ་སྨད་རིག་པའི་རོལ་མཚོ་འཕྱུར་བའི་དབྱངས། །ཚིག་དོན་ཉམས་ཀྱིས་སྒེག་པའི་སྙན་འགྱུར་གླུ་ཚངས་སྲས་དབྱངས་
ཀྱི་རོལ་མོར་རྟག་འཁྲོལ་བས། །མཁས་མང་ཡི་ག་འགུགས་བཞིན་ཞབས་བརྟན་ཤོག་དཀོན་མཆོག་རིན་ཆེན་གསུམ་གྱི་མཐུ་བྱིན་དང། །ཆོས་ཉིད་རྟེན་འབྱུང་ཟབ་མོའི་བདེན་སྟོབས་ཀྱིས། །བདག་སོགས་ཇི་ལྟར་སྨོན་པའི་རེ་
འབྲས་རྣམས། །གེགས་མེད་བདེ་བླག་ཉིད་དུ་འགྲུབ་གྱུར་ཅིག་ ཅེས་བསྟན་པའི་གསལ་བྱེད་དམ་པ་པཎ་ཆེན་འོས་སྤྲུལ་རིན་པོ་ཆེ་བློ་བཟང་ཐུབ་བསྟན་དགེ་ལེགས་དབང་ཕྱུག་མཆོག་གི་༸ཞབས་བརྟན་གསོལ་འདེབས་འཆི་མེད་གྲུབ་པའི་བདེན་ཚིག་ཅེས་བྱ་བ་འདི་ཡང་
འབྲས་སྒོ་མང་མཁན་རིན་པོ་ཆེ་བསྟན་པ་བསྟན་འཛིན་དང། གུང་རུ་ཁང་ཚན་འདུས་སྤྱི། ་་་བཅས་ནས་ལྷ་རེག་རྟེན་བཅས་ཇི་ལྟར་བསྐུལ་བ་བཞིན། ཡོངས་འཛིན་ཁྲི་བྱང་སྤྲུལ་མིང་པས་དྭང་བས་སྦྱར་བའོ།། །།    ༈   
འདེབས་འདོད་དོན་ལྷུན་འགྲུབ་ཅེས་བྱ་བ་བཞུགས་སོ་ །། ཨོཾ་སྭ་སྟི། གསལ་རྫོགས་མཚན་དཔེས་མཛེས་པའི་ཡིད་འཕྲོག་སྐུ། །དྲན་པའི་མོད་ལ་འཆི་མེད་དགའ་སྟོན་འབུམ། །འབད་མེད་སྩོལ་མཛད་བདེ་ལྡན་ཞིང་མགོན་གྱིས། །ཚེ་དང་ཡེ་
ཤེས་དངོས་གྲུབ་ཆར་དུ་བསྙིལ། །བསྐལ་བཟང་རྣམ་འདྲེན་བཞི་པའི་མདོ་སྔགས་ཀྱི། །ཟབ་དོན་མདུད་རྒྱ་དགྲོལ་བའི་རྣམ་དཔྱོད་རྩལ། །མཚོ་སྐྱེས་འདབ་སྟོང་བཞད་པའི་དཔལ་ཡོན་ཅན། །མཚུངས་མེད་བཤེས་གཉེན་ཆེན་པོར་ཞབས་

[059B]བསྐལ་མང་རྙེད་དཀའི་དམ་ཆོས་ནོར་བུའི་གཏེར། །ལྷག་བསམ་བཟང་པོའི་ཤིང་རྟས་ཉེར་དྲངས་ཏེ། །རྒྱ་ཆེན་གདུལ་བྱའི་སྲིད་གདུང་སེལ་བའི་མགོན། །མཚོ་བྱུང་རིག་པའི་དཔའ་བོ་ཞབས་བརྟན་ཤོག་ཁྱོད་ཀྱི་ལེགས་
གསུང་གདམས་ངག་བདུད་རྩིའི་རྒྱུན། །བདག་ཅག་སྙིང་གི་བཅུད་དུ་ལེགས་སྨིན་ནས། །ཐེག་མཆོག་ལམ་གྱི་ལུས་སྟོབས་ཡོངས་རྫོགས་ཏེ། །མཐའ་ཡས་འགྲོ་བའི་རེ་བ་སྐོང་ནུས་ཤོག་སྲས་བཅས་རྒྱལ་བའི་གསང་གསུམ་བྱིན་
རླབས་དང། །མཐུ་ལྡན་དམ་ཅན་སྲུང་མའི་འཕྲིན་ལས་སྟོབས། །བདག་སོགས་གདུལ་བྱའི་དད་མོས་རྟེན་འབྱུང་མཐུས། །སྨོན་པའི་དོན་རྣམས་ཡིད་བཞིན་འགྲུབ་པར་ཤོག་ ཅེས་པ་འདི་ཡང་མང་ཐོས་ཚུལ་ལྡན་སེར་བྱེས་གཙང་པ་དགེ་བཤེས་
བསྐལ་བཟང་རྒྱ་མཚོའི་ཞབས་བརྟན་སྨོན་ཚིག་མདོར་བསྡུས་ཤིག་དགོས་ཞེ་ས་འཛམ་གླིང་ནུབ་ཕྱོགས་ཨིང་ལན་གྱི་ཡུལ་ནས་འཇམ་དབྱངས་ཆོས་ཀྱི་ཤེས་རིག་ཚོགས་པ་སྤྱིས་འཕྲིན་ཡིག་གི་ལམ་ནས་བསྐུལ་བ་བཞིན། །ཡོངས་འཛིན་ཁྲི་བྱང་སྤྲུལ་མིང་པས་སྦྱར་བའོ།། །།
   ༈    །། མཚན་དཔེའི་ཉམས་བརྒྱར་སྒེག་པའི་རི་དྭགས་མིག་སྟོང་ཕྲག་ཟླ་གཞོན་ལང་ཚོར་སྒེག་པ་མོ། །ཚེ་སྦྱིན་ཡིད་བཞིན་འཁོར་ལོ་ལྷག་པའི་ལྷས། །དེང་འདིར་འཆི་མེད་བདུད་
རྩིའི་གྲུ་ཆར་ཕོབ། །གཞུང་ལུགས་མང་དེ་སི་དཧུན་པའི་ཇེ་མེ་ནས། ག་བློ་གཏེར་གྲུབ་པའི་ལེགས་བཤད་ཉི་འོད་འབུམ། །ཀུན་བཟོད་ཕ་མཐར་སྤྲོ་བའི་འཕྲིན་ལས་ཀྱིས། །འགྲོ་བློའི་མུན་པ་སེལ་མཛད་ཞབས་བརྟན་ཤོག་སྙིང་རྗེའི་ཆ་ཤས་

[060A]༄༅། །ལྷུན་རྫོགས་དཀྱིལ་འཁོར་ལས། །གྲུབ་རིགས་མཁས་པའི་ཞལ་ལུང་ག་པུར་རྒྱུན། །སྐལ་ལྡན་ཡིད་ཀྱི་ཀུན་དའི་སྨན་ཡོན་དུ། །འགྲེམས་བཟོད་སྟོན་པ་མཆོག་ཏུ་ཞབས་བརྟན་ཤོག་ཐུབ་པའི་
བསྟན་པ་རིགས་པས་ལེགས་རྟོགས་ནས། །སྐྱེས་བུ་གསུམ་གྱི་ལམ་གྱིས་རྒྱུད་སྦྱངས་ཤིང། །བདག་ཅག་ཡང་དག་ལམ་ལ་ཁྲིད་མཛད་པའི། །དྲིན་ཆེན་བཤེས་གཉེན་ཆེན་པོ་ཞབས་བརྟན་ཤོག་ཁྱོད་ཀྱི་ལེགས་གསུང་མཐོ་རིས་རྔ་
སྒྲའི་དབྱངས། །སྐལ་བཟང་རྣ་བའི་བདུད་རྩིར་རྟག་སྙན་པས། །སྲིད་པའི་གཟེབ་བརྒྱའི་འཆིང་ལས་རྣམ་གྲོལ་ཞིང། །བླ་མེད་གཏན་བདེའི་དབུགས་དབྱུངས་མྱུར་ཐོབ་ཤོག་ཇི་སྲིད་སྟོབས་བཅུ་མི་འཇིགས་བཞི་ཡི་རྩལ། །རྫོགས་པའི་
ཀུན་མཁྱེན་ས་ལ་མ་རེག་པ། །དེ་སྲིད་བླ་མ་མཆོག་དང་མི་འབྲལ་ཞིང། །བསྟན་འགྲོར་ཕན་བདེ་སྒྲུབ་པའི་མཐུ་ཐོབ་ཤོག་། རྟེན་འབྱུང་མ་འགག་ཆོས་དབྱིངས་བདེན་པའི་སྟོབས། །བདག་ཅག་རྩེ་གཅིག་མོས་པའི་ལྷག་བསམ་མཐུས། །
ཇི་ལྟར་སྨོན་པའི་དོན་འདི་ལྷུན་འགྲུབ་ཤོག་ ཅེས་པ་འདི་ཡང་བཧེ་ཀོབ་སེར་ཆོས་སྒར་ནས་བྱེས་གཙང་རིགས་ལམ་སྨྲ་བ་བློ་བཟང་བསྟན་འཛིན་དང། ཨ་རི་མི་རིགས་ཨེ་ཌ་ཝ་སྦིས་ཏི་ཡན་བཅས་ཐུན་མོང་ནས། མང་ཐོས་དགེ་བའི་བཤེས་གཉེན་ལྷུན་གྲུབ་བཟོད་པའི་
ཞབས་བརྟན་འདི་འདྲ་ཞིག་དགོས་ཞིས་བསྐུལ་བའི་ངོར་ཡོངས་འཛིན་ཁྲི་བྱང་སྐྱེ་མིང་པས་སྦྱར་བའོ།། །།    ༈     །རྒྱལ་ཀུན་ཡེ་ཤེས་རྟག་པའི་རྡོ་རྗེའི་ཁམས། །རྣམ་གསུམ་ངུར་

[060B] །བློ་བཟང་རྒྱལ་བ་ཚེ་འཛིན་ཚེ་ཡི་ལྷས། །འཆི་མེད་གྲུབ་པའི་དགའ་སྟོན་དེང་འདིར་སྩོལ། །བློ་གཏེར་འཇམ་མགོན་ལུགས་བཟང་བསམ་འཕེལ་དབང། །ཐུབ་བསྟན་སྙིང་པོར་འཛིན་པའི་བཤད་
སྒྲུབ་ཀྱིས། །རབ་འབྱམས་རྒྱལ་ཀུན་དགྱེས་པའི་ངོ་མཚར་སྤྲིན། །སྤྲོ་མཁས་མཚན་ལྡན་བླ་མ་ཞབས་བརྟན་ཤོག་བློ་གྲོས་མཚུངས་མེད་བཟང་པོའི་འོད་དཀར་གྱིས། །ལུང་རྟོགས་བསྟན་པའི་ནོར་འཛིན་ཀུན་དའི་ཚལ། །འབྱེད་མཁས་
རྒྱལ་སྲས་སྟོན་མཚན་ཟླ་བའི་འཛུམ། །མི་ནུབ་སྲིད་མཐར་གསལ་ཞིང་ཞབས་བརྟན་ཤོག་མ་རུངས་སེམས་ཀྱི་གླང་པོ་གདུལ་དཀའ་བ། །དྲན་ཤེས་ལྕགས་ཀྱུ་རྣོན་པོས་དབང་བྱས་ཏེ། །ཐུབ་པའི་བརྟུལ་ཞུགས་རྒྱ་ལས་མི་འགོང་བའི། །
འདུལ་འཛིན་གནས་བརྟན་མཆོག་ཏུ་ཞབས་བརྟན་ཤོག་མདོ་སྔགས་གཞུང་ལུགས་བཻཌཱུར་ཕང་འགྲོའི་རྒྱུད། །ཕྲ་ཞིབ་རྣམ་དཔྱོད་སོར་མོས་རབ་བསྐུལ་ནས། །ལེགས་བཤད་དབྱངས་བདུན་རྫོགས་པའི་སྙན་འགྱུར་གླུ་སྐལ་
བཟང་རྣ་བའི་དཔྱིད་དུ་རྟག་སྒྲོགས་ཤོག་མདོར་ན་ཡབ་རྗེ་འཇམ་དཔལ་སྙིང་པོ་ཡི། །རིང་ལུགས་གསེར་ཞུན་བཙོ་མའི་མཆོད་སྡོང་ཆེ། །དག་གཙང་རྣམ་ཐར་བཟང་པོས་བླ་ནས་བླར། །འདེགས་པའི་བྱེད་པོ་ཉིད་དུ་རྟག་བརྟན་ཤོག་
མཆོག་གསུམ་རྒྱལ་བ་རྒྱ་མཚོའི་ཐུགས་རྗེ་དང། །རིང་ནས་བསྟེན་ཅིང་མཆོད་པའི་བསྟན་སྲུང་མཐུ། །རྒྱུ་འབྲས་རྟེན་འབྲེལ་མི་བསླུའི་བདེན་སྟོབས་ཀྱིས། །སྨོན་པའི་དོན་འདི་གེགས་མེད་ལྷུན་འགྲུབ་ཤོག་ ཅེས་པ་འདི་ཡང་སེར་བྱེས་ལྡན་མ་

[061A]༄༅། ། རྫ་སྲིབ་མཆོག་སྤྲུལ་བློ་བཟང་བསྟན་འཛིན་རྒྱལ་མཚན་རིན་པོ་ཆེའི་ཞབས་བརྟན་སྨོན་ཚིག་འདི་འདྲ་ཞིག་དགོས་ཞེས་གང་གི་ཡབ་རྒན་བེ་རུ་ངག་དབང་བློ་བཟང་དང། བློ་སྐྱབས། བསོད་ནམས་བཀྲིས་བཅས་ནས་བསྐུལ་བ་བཞིན། ཡོངས་འཛིན་ཁྲི་བྱང་སྤྲུལ་མིང་
པས་སྦྱར་བའོ།།  །།    ༈    །ཀུན་བཟང་འཕྲིན་ཡིག་ཕྱོགས་ལས་རྣམ་རྒྱལ་རླབས། །སྤྲོ་མཁས་ལུང་དང་རྟོགས་པའི་རྒྱ་ཆེན་མཚོ། །ཡོངས་རྫོགས་བསྟན་པའི་
སྒྲོན་མེར་གསོལ་བ་འདེབས། །འདོད་སྡང་རྨོངས་པའི་བྲན་དུ་བདག་སོང་བས། །མཐོང་བའི་ཆོས་དང་སྔོན་རབས་ཕྲེང་བར་ཡང། །བསགས་སྡིག་ཉེས་པའི་ཕུང་པོ་མཆིས་སོ་འཚལ། །ལྷག་མེད་དབྱིངས་སུ་དག་པའི་ཚངས་པ་སྩོལ།།
འདི་ཕྱི་བར་དོའི་དུས་ཀྱི་སྐབས་ཀུན་ཏུ། །ལེགས་ཉེས་སྐྱིད་སྡུག་མཐོ་དམན་ཅི་བྱུང་ཡང། །རེ་སའི་མགོན་སྐྱབས་ཁྱེད་ལས་གཞན་མེད་པས། །བརྩེ་ཆེན་ཐུགས་རྗེའི་ཞགས་པ་རིང་དུ་སྐྱོངས། །དེང་ནས་སྐུ་བཞིའི་མཐར་ཐུག་སྙེགས་ཀྱི་
བར། །ཚེ་ཡི་ཕྲེང་བར་ཁྱོད་ཞབས་དབང་གི་རྒྱལ། །གཙུག་ན་མཐོ་ཞིང་གསུང་གསང་བདུད་རྩིའི་རྒྱུན། །འཐུང་བའི་སྐལ་བཟང་ནམ་ཡང་ཉམས་མེད་ཤོག་དེ་མཐུས་བདག་སོགས་ཀུན་རྨོངས་དགྲ་སྡེའི་ངོར། །མ་ཕམ་ཡང་དག་ལམ་གྱི་
ཀུན་དགའི་དར། །བསྒྲེང་ཞིང་སྐུ་བཞིའི་རྒྱལ་ཐབས་བླ་མེད་ཀྱི། །དོན་གཉིས་ཕན་བདེའི་མངའ་ཐང་བརྟགས་གྱུར་ཅིག་ ཅེས་པ་འདི་ཡང་མདོ་སྨད་རོང་པོ་སྐལ་ལྡན་རྒྱ་མཚོའི་མཆོག་སྤྲུལ་སྐལ་ལྡན་བློ་བཟང་འཕྲིན་ལས་རྒྱ་མཚོ་དཔལ་བཟང་པོར་ཚེ་རབས་རྗེས་འཛིན་

[061B] ཡོངས་འཛིན་ཁྲི་བྱང་སྤྲུལ་མིང་པས་སྨོན་པའོ།།  །།    ༈    །ཡི་དམ་ཕྱོགས་བཅུའི་རྒྱལ་བ་སྲས་དང་བཅས། །བྱིན་རླབས་
ཐུགས་རྗེའི་མཐུ་དཔུང་ཆེར་བསྐྱེད་ནས། །བདག་ཅག་སྨོན་པ་འགྲུབ་པའི་བདེན་བྱིན་སྩོལ། །ངག་གི་དབང་ཕྱུག་བློ་བཟང་ཐུབ་དབང་བསྟན། །ཚུལ་བཞིན་སྤེལ་བའི་ཁྲིམས་ལྡན་ཀུན་གྱི་གཙོ། །བསྟན་འགྲོའི་ནོར་འཛིན་ཕན་བདེར་སྐྱོང་བའི་
མགོན། །མཆོག་གསུམ་རྒྱ་མཚོའི་འདུས་སྐུར་གསོལ་བ་འདེབས། །མགོན་ཁྱོད་སྔོན་ཚེ་རྒྱལ་བའི་སྤྱན་སྔ་རུ། །ཁམས་གསུམ་སྲིད་པའི་འཁོར་ལོ་མ་སྟོངས་བར། །འགྲོ་སྒྲོལ་དམ་བཅའི་གོ་ཆ་མ་བསྙེལ་བར། །སླར་ཡང་སྤྲུལ་སྐུའི་ཞལ་
བཟང་མྱུར་དུ་སྟོན། །གཞུང་ལུགས་རྒྱ་མཚོར་མཁས་པའི་འདབ་སྟོང་བཀྲ་བག་མེད་ཉེས་ལྟུང་འདམ་གྱིས་མ་གོས་བཙུན། །གཞན་ཕན་ཐུགས་བསྐྱེད་དྲི་བཟང་འབུམ་གྲོལ་བའི། །མཆོག་སྤྲུལ་པད་དཀར་གཞོན་ནུ་མྱུར་བཞད་ཤོག་
ཟབ་རྒྱས་ཆོས་ཀྱི་གྲུ་ཆར་རྟག་འབེབས་ཤིང། །རིགས་ཚུལ་གློག་འོད་སྟོང་གི་རྩེ་དགའ་ཅན། །སྙན་ཚིག་དབྱར་རྔ་དལ་བུར་སྒྲོག་མཁས་པའི། །ཡང་སྤྲུལ་ཆུ་འཛིན་བླ་བྲེ་མྱུར་དཀྲིགས་ཤོག་བདག་ཅག་དད་མོས་གཙང་མའི་སྐྱེད་ཚལ་དུ།།
སྐལ་བཟང་འདོད་པ་འཇོ་བའི་ཨུཏྤལ་གསར། །མཐོང་གྲོལ་མིག་གི་བདུད་རྩིར་མྱུར་གསལ་ཞིང། །ཀུན་ཕན་འཕྲིན་ལས་གེ་སར་ངོམ་གྱུར་ཅིག་སྲས་བཅས་རྒྱལ་བའི་རྨད་བྱུང་ཐུགས་རྗེ་དང། །ཆོས་ཉིད་རྟེན་ཅིང་འབྲེལ་འབྱུང་བསླུ་མེད་

[062A]༄༅། །མཐུ། །བདག་ཅག་དད་དམ་གཙང་མའི་བདེན་སྟོབས་ཀྱིས། །སྨོན་པའི་དོན་འདི་བདེ་བླག་འགྲུབ་པར་ཤོག་ ཅེས་པ་འདི་ཡང་རིགས་བརྒྱའི་ཁྱབ་བདག་རྡོ་རྗེ་སེམས་དཔའི་ངོ་བོ་དགའ་ལྡན་གསེར་སྐོང་རྡོ་རྗེ་འཆང་
ངག་དབང་ཚུལ་ཁྲིམས་དོན་ལྡན་དཔལ་བཟང་པོའི་མཆོག་སྤྲུལ་རིན་པོ་ཆེ་ངག་དབང་ཐུབ་བསྟན་ཚུལ་ཁྲིམས་བསྟན་འཛིན་རྒྱ་མཚོ་དཔལ་བཟང་པོ་ཞི་བར་གཤེགས་པའི་ཡང་སྲིད་འཁྲུལ་བྲལ་མྱུར་བྱོན་གྱི་གསོལ་འདེབས་ཤིག་དགོས་ཞེས་མཚན་ཞབས་གསེར་ཀོང་ཐུགས་སྲས་རིན་པོ་
ཆེ་མཆོག་དང། དགའ་བྱང་གསེར་ཀོང་ཁང་ཚན་བཅས་ནས་བསྐུལ་གནང་ལྟར། ཡོངས་འཛིན་ཁྲི་བྱང་སྤྲུལ་མིང་པས་སྨོན་པའི་མཚམས་སྦྱོར་དང་བཅས་སྦྱར་བའོ།། །།    ༈   །།
ཨོཾ་སྭ་སྟི། གདོད་ནས་ཡོངས་དག་རྟག་བརྟན་ཆོས་སྐུའི་རྩལ། །མཁའ་ཁྱབ་འཁོར་ལོར་འཆར་བའི་ཚེ་ཡི་ལྷས། །གཞོམ་བྲལ་འཆི་མེད་བདུད་རྩིའི་ཆར་ཆེན་གྱིས། །རྣམ་འདྲེན་མཆོག་འདིར་ཤིས་པའི་དགེ་ལེགས་སྩོལ། །རང་བཞིན་
དབྱིངས་ལས་རྨད་བྱུང་སྒྱུ་མའི་སྤྲིན། །ཀུན་རིག་ཐུབ་པའི་མཚན་ཉིད་ཡོངས་རྫོགས་པ། །སེམས་ཀྱི་རྡོ་རྗེ་འགྲོ་འདུལ་སྤྲུལ་བའི་གར། །མཚུངས་མེད་རྗེ་བཙུན་བླ་མར་གསོལ་བ་འདེབས། །རང་སྣང་བདེ་ལ་འབྱམས་པའི་ཐོལ་བྱུང་གླུས། །
གསང་ཆེན་རིག་འཛིན་ཐེག་པའི་ལམ་མཚོན་ཏེ། །ཉིད་འཁྲུལ་དགྲ་སྡེ་ཕམ་མཛད་རྡོ་རྗེ་འཛིན། །རྒྱལ་བ་རྒྱ་མཚོའི་མགོན་དུ་ཞབས་བརྟན་ཤོག་རྨོངས་དང་སྲིད་པའི་འཆིང་བ་ཀུན་གཅོད་ཅིང། །ཟག་ཟད་ཞི་བའི་དབྱིངས་སུ་བཀྲི་བའི་ལམ།།

[062B] །མཆོག་གིས་མཁན་དམ་པར་ཞབས་བརྟན་ཤོག་ཇི་སྙེད་ཤེས་བྱའི་འཁོར་ལོའི་མཐར་འཆིང་བའི། །གཟིགས་པ་དྲི་མེད་ཡེ་ཤེས་མཆོག་གི་སར། །མཚན་མེད་ཆོས་དབྱིངས་
ཡངས་པའི་གོ་འབྱེད་པ། །ངེས་དོན་རིག་པའི་དཔའ་བོར་ཞབས་བརྟན་ཤོག་ཆགས་ཐོགས་བྲལ་བའི་ཏིང་འཛིན་མི་གཡོ་ཞིང། །རྟག་ཁྱབ་སྒྱུ་འཕྲུལ་དྲ་བའི་ཆོ་འཕྲུལ་གྱིས། །ཀུན་ཕན་རབ་དགའི་འཚོ་བ་སྒྲུབ་མཁས་པའི། །
ཐེག་མཆོག་ཆོས་ཀྱི་རྒྱལ་པོར་ཞབས་བརྟན་ཤོག་རྒྱ་ཆེན་མང་ཐོས་ཡངས་པའི་དགའ་ཚལ་དུ། །བསམ་སྒོམ་རིག་པའི་འདབ་སྟོང་གྲོལ་བ་ལས། །སྤངས་རྟོགས་གྲུབ་པའི་སྦྲང་རྩིའི་དོག་པ་ཅན། །སྐྱེས་མཆོག་པདྨའི་སྡོང་བུར་
ཞབས་བརྟན་ཤོག་བདུད་སྡེ་གཞོམ་པའི་སྙིང་སྟོབས་རྨ་མེད་པ། །ཡོན་ཏན་མི་ཟད་རྣམ་པར་འཕྲུལ་བའི་རྒྱན། །མི་ཤིགས་ཟུང་འཇུག་རྡོ་རྗེའི་སྐུ་བརྙེས་པའི། །ས་གསུམ་འགྲོ་བའི་མགོན་དུ་ཞབས་བརྟན་ཤོག་འཕགས་བོད་
མཁས་གྲུབ་བརྒྱུད་པའི་ལེགས་བཤད་རྒྱུན། །མྱངས་པས་ཟབ་རྒྱས་མངོན་རྟོགས་འཁྱིལ་བའི་བཅུད། །ལུང་རིགས་རླབས་ཕྲེང་དགོད་པའི་ཟེགས་མ་བརྒྱར། །འགྲེམས་མཁས་མཆོག་གི་རྒྱ་མཚོར་ཞབས་བརྟན་ཤོག་ཡེ་སྟོང་རྩ་
བྲལ་གནས་འགྱུ་རང་གྲོལ་སེམས། །གཉུག་མའི་ངང་ལས་བདེ་གསལ་མ་འགགས་པར། །རེ་དོགས་གོལ་ས་ཆོད་པའི་ཕྱག་རྒྱ་ཆེ། །གསལ་མཛད་རྣལ་འབྱོར་དཔའ་བོར་ཞབས་བརྟན་། །མཆོག་ཏུ་ཞི་བ་བག་ཡོད་དམ་པའི་མཁར། །གཞན་

[063A]༄༅། །ཕན་ཐུགས་རྗེའི་ཆུ་ཁུར་གཏིབས་པའི་སྤྲིན། །རྒྱུད་ལྔའི་འགྲོ་ལ་ཕན་བདེའི་བསིལ་བའི་ཆར། །འབེབས་མཁས་གདེངས་ཅན་བདག་པོར་ཞབས་བརྟན་ཤོག་མ་བཅོས་ཆོས་སྐུ་ཐིག་ལེ་རོ་གཅིག་
དང། །གང་ཤར་རིག་སྟོང་མ་འགག་ལོངས་སྤྱོད་རྫོགས། །ཡོངས་སྣང་གང་འདུལ་སྤྲུལ་བསྒྱུར་མི་ཟད་པ། །སྐུ་གསུམ་དབྱེར་མེད་ངོ་བོར་ཞབས་བརྟན་ཤོག་བསླུ་མེད་རིན་ཆེན་གསུམ་གྱི་བྱིན་རླབས་དང། །ཆོས་དང་ཆོས་ཉིད་མི་
ཕྱེད་བདེན་པ་དང། །བདག་ཅག་དད་མོས་ལྷག་བསམ་དགེ་བའི་མཐུས། །སྨོན་པའི་འབྲས་བུ་བདེ་བླག་འགྲུབ་གྱུར་ཅིག་ ཅེས་པ་འདི་ཡང་མཁའ་ཁྱབ་བསྟན་འགྲོའི་དཔལ་མགོན་མཚུངས་ཟླ་མ་མཆིས་པ་རྒྱལ་དབང་ཀརྨ་པ་ཆེན་པོ་མཆོག་པར་ལམ་
ཚུལ་བསྟན་སྐུ་ཁམས་རྙོག་ཚུལ་ཕྲན་བུ་བཞེས་ཀྱང་ད་ཆ་ཟླ་བ་སྤྲིན་བྲལ་གྱི་ངང་ཚུལ་ལྟར་གསལ་དྭངས་གྱུར་པའི་བཀའ་དྲིན་དྲན་ཕྱིར་དང། ད་དུང་ཡང་གསང་གསུམ་ལ་འགལ་རྐྱེན་ཕྲ་མོ་ཙམ་མི་བཞེས་པར་བསྟན་འགྲོའི་སྲོག་ཟུངས་དམ་པར་ཞབས་ཟུང་སྲིད་མཐར་བརྟན་
པའི་གསོལ་འདེབས་འདི་འདྲ་ཞིག་གསར་རྩོམ་དགོས་ཞེས་མགོན་པོ་གང་གི་གན་མཛོད་འཛིན་པ་སྐུ་ངོ་དམ་ཆོས་ཡོངས་འདུ་མཆོག་ནས་གསུང་བྲིས་ཀྱི་ལམ་ནས་གནང་རྟེན་བཅས་བསྐུལ་གནང་བཞིན། ཡོངས་འཛིན་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་
རྒྱ་མཚོས་དད་གུས་རྩེ་གཅིག་པས་གསོལ་བ་བཏབ་པ་དེ་དེ་བཞིན་དུ་འགྲུབ་གྱུར་ཅིག་ །།    ༈   །  མཐའ་ཡས་རྒྱལ་བའི་སོར་རྟོག་ཡེ་ཤེས་

[063B] །པད་རག་ལྷུན་པོར་སྨིན་པའི་འོད་སྣང་གིས། །འཆི་བདག་བདུད་ཀྱི་མུན་པ་གཏན་བཅོམ་སྟེ། །ཚེ་དཔལ་པདྨོ་བཞད་མཛད་མགོན་དེས་སྐྱོངས། །འཇམ་དབྱངས་མི་ཡི་གར་རོལ་ཙོང་ཁ་པའི། །བཞེད་དགོངས་མཁས་དང་གྲུབ་
པའི་སྐྱེས་མཆོག་བརྒྱས། །རྗེས་བསྟན་ཚུལ་བཞིན་སྐྱོང་བའི་དགེ་མཚན་གྱིས། །ལེགས་ལམ་རྒྱ་མཚོ་སྤེལ་མཛད་དྲིན་ཅན་རྗེ། །གང་གི་གསང་གསུམ་རིན་ཆེན་ཀ་ལ་ཤར། །འཆི་མེད་ལྷ་ཚོགས་བྱིན་རླབས་བདུད་རྩིའི་བཅུད། །བྱུར་
བུར་གཏམས་པས་བསྐལ་པ་རྒྱ་མཚོའི་བར། །འགྱུར་མེད་རྡོ་རྗེའི་ཁམས་སུ་ཞབས་བརྟན་ཤོག་རྨད་བྱུང་ཐུགས་རྗེའི་ཆུ་འཛིན་ཕུང་པོ་ལས། །རབ་འབྱམས་ཟབ་རྒྱས་གདམས་པའི་གྲུ་ཆར་རྒྱུན། །སྐལ་བཟང་གདུལ་བྱའི་ཞིང་སར་
ཡོངས་ཕབས་ཏེ། །གཏན་བདེའི་ལོ་ཏོག་སྤེལ་བཞིན་ཞབས་བརྟན་ཤོག་གཙུག་ཏོར་གདུགས་དཀར་འོད་ཟེར་ཅན་མ་དང། །བསྲུང་བ་ལྔ་ཡི་ལྷ་ཚོགས་འཁོར་བཅས་ཀྱིས། །རྗེ་བཙུན་བླ་མའི་གསང་གསུམ་འགལ་རྐྱེན་ཀུན། །ཞི་ཞིང་
བཞེད་རྒུ་འགྲུབ་པར་མཛད་དུ་གསོལ། །རིང་ནས་བསྟེན་ཅིང་མཆོད་པའི་སྲུང་མས་ཀྱང། །རྡོ་རྗེའི་དམ་ཚིག་གཉན་པོ་ཉེར་དགོངས་ནས། །ཉིན་མཚན་དུས་དྲུག་བྱ་ར་མ་གཡེལ་བར། །བསྲུང་ཞིང་སྐྱོང་བའི་འཕྲིན་ལས་གཡེལ་མེད་
མཛོད། །བསླུ་མེད་མཆོག་གསུམ་རྒྱ་མཚོའི་བྱིན་རླབས་དང། །རྒྱུ་འབྲས་རྟེན་ཅིང་འབྲེལ་འབྱུང་བདེན་པའི་མཐུ། །བདག་ཅག་ལྷག་བསམ་རྩེ་གཅིག་སྨོན་པའི་མཐུས། །ཡིད་ལ་རེ་བ་ཇི་བཞིན་འགྲུབ་གྱུར་ཅིག་ ཅེས་པ་འདི་ཡང་བསྟན་པའི་

[064A]༄༅། །སྣང་བྱེད་དམ་པ་ལི་ཐང་དགེ་ལེགས་མཆོག་སྤྲུལ་རིན་པོ་ཆེ་རྗེ་བཙུན་འཇམ་དབྱངས་མཁས་གྲུབ་བསྟན་སྐྱོང་དགེ་ལེགས་རྒྱ་མཚོ་དཔལ་བཟང་པོའི་གསང་གསུམ་འགལ་རྐྱེན་ཞི་ཞིང་ཞབས་ཟུང་ཡུན་བརྟན་གྱི་སྨོན་ཚིག་ཅིག་འབྲི་དགོས་ཞེས་སྐུ་
མཆེད་མི་འགྱུར་རིན་པོ་ཆེ་ནས་གསུང་བྲིས་ཀྱི་ལམ་ནས་རྟེན་བཅས་ནན་བསྐུལ་གནང་བ་བཞིན། ཡོངས་འཛིན་ཁྲི་བྱང་སྐྱེ་མིང་པས་སྨོན་པ་དེ་དེ་བཞིན་དུ་འགྲུབ་པར་གྱུར་ཅིག་ །།    ༈   
བཞུགས་སོ།།  ཨོཾ་སྭ་སྟི། ཟླ་གཞོན་ལང་ཚོར་སྒེག་པའི་རི་དྭགས་མིག་དྲན་པའི་མོད་ལ་མཐར་བྱེད་དཔུང་འཇོམས་ཤིང། །ཚེ་དཔལ་འདོད་རྒུར་འཇོ་བའི་བཅོམ་ལྡན་མ། །ཡིད་བཞིན་འཁོར་ལོས་དེང་འདིར་དགེ་ལེགས་
སྩོལ། །འགྲོ་ལ་བྱམས་བརྩེའི་དགོངས་པ་རྨད་བྱུང་གིས། །གཞན་ཕན་འཕྲིན་ལས་སྒོ་བརྒྱ་རབ་དབྱེ་སྟེ། །ཐུབ་ཚུལ་ལུང་རྟོགས་བསྟན་པའི་རིན་ཆེན་གཏེར། །འགྱེད་མཛད་རྗེ་བཙུན་བླ་མར་གསོལ་བ་འདེབས། །མཁས་
གྲུབ་དམ་པའི་ཞལ་ལུང་ལས་འོངས་པའི། །ཟབ་དང་རྒྱ་ཆེའི་ལེགས་བཤད་དལ་འབབ་ཀླུང། །གང་ཐུགས་མ་དྲོས་རོལ་མཚོར་ཡོངས་འཁྱིལ་བའི། །ངག་རིག་དྲན་དབང་མཆོག་ཏུ་ཞབས་བརྟན་ཤོག་རྣམ་དག་བསླབ་པའི་
ཁྲིམས་ཀྱི་སྤོས་ཆུའི་རྫིང། །བག་མེད་ཉེས་སྤྱོད་རྙོག་མས་མ་བསླད་པར། །གཏན་བདེའི་དྲི་བཟང་རྒྱལ་བ་དགྱེས་པའི་སྤྲིན། །སྤྲོ་མཛད་གནས་བརྟན་ཆེན་པོར་ཞབས་བརྟན་ཤོག་མཁའ་ཁྱབ་འགྲོ་ཀུན་བླ་མེད་བྱང་ཆུབ་ཏུ། །

[064B] །ལྷག་བསམ་ཡུ་བ་བརྟན་པོས་འདེགས་པའི་རྩལ། །ཟླ་མེད་རྒྱལ་བའི་སྲས་པོར་ཞབས་བརྟན་ཤོག་འཇམ་མགོན་སྙན་བརྒྱུད་ཟབ་དོན་གཡས་འཁྱིལ་དུང། །བརྩེ་ཆེན་
དབུགས་ཀྱིས་བསྐུལ་བའི་དབྱངས་སྙན་གྱིས། །ཁམས་གསུམ་ཉེས་བརྒྱའི་རིམས་ནད་དྲུང་འབྱིན་པའི། །འགྲོ་མགོན་སྐྱབས་ཀྱི་དམ་པར་ཞབས་བརྟན་ཤོག་རབ་འབྱམས་སྲས་བཅས་རྒྱལ་བའི་ཐུགས་རྗེ་དང། །རྒྱུ་འབྲས་
རྟེན་ཅིང་འབྲེལ་འབྱུང་བདེན་པའི་མཐུ། །བདག་ཅག་རྩེ་གཅིག་མོས་པའི་ནུས་སྟོབས་ཀྱིས། །སྨོན་པའི་དོན་རྣམས་བདེ་བླག་འགྲུབ་གྱུར་ཅིག་ ཅེས་པ་འདི་ཡང་དགེ་ལྡན་བསྟན་པའི་གསལ་བྱེད་མོན་རྟ་དབང་དགོན་གྱི་མཁན་འཛིན་འབྲས་བློ་གླིང་ལྡན་མ་
རྒྱལ་སྲས་མཆོག་སྤྲུལ་རིན་པོ་ཆེ་བྱམས་པ་འཕྲིན་ལས་ཐུབ་བསྟན་རིན་ཆེན་མཆོག་ཞབས་ཟུང་ཡུན་བརྟན་གྱི་སྨོན་ཚིག་འདི་ལྟ་བུ་ཞིག་དགོས་ཞེས་དད་ལྡན་བློ་བཟང་རྡོ་རྗེ་ལགས་ནས་ལྷ་རེག་རྟེན་དོད་བཅས་བསྐུལ་བ་བཞིན། ཡོངས་འཛིན་ཁྲི་བྱང་སྤྲུལ་མིང་པས་སྨོན་ཚིག་ཏུ་འདུ་
བགྱིས་པ་དེ་དེ་བཞིན་དུ་འགྲུབ་པར་གྱུར་ཅིག་ །།    ༈     །ཨོཾ་སྭ་སྟི། མཚན་དཔེའི་མཛེས་སྡུག་རིག་ངོར་འགོད་ཙམ་གྱིས། །མཐར་བྱེད་དགྲ་སྡེའི་གཡུལ་
ལས་རྣམ་རྒྱལ་ཞིང། །ཚེ་སྲོག་རྡོ་རྗེར་སྒྲུབ་པའི་ལྷ་ཚོགས་ཀྱིས། །དེང་འདིར་འཆི་མེད་དངོས་གྲུབ་ཆར་དུ་ཕོབས། །བློ་གཏེར་ཀུན་བཟང་འཇམ་དཔལ་སྙིང་པོ་ཡི། །ལེགས་བཤད་དབྱངས་བདུན་རྫོགས་པའི་རོལ་མོའི་སྒྲས། །ཤག་

[065A]༄༅། །ཐུབ་བསྟན་པའི་སྙིང་པོ་ཉི་གཞོན་ལྟར། །གསལ་མཛད་འགྲོ་བའི་བླ་མ་ཞབས་བརྟན་ཤོག་རྣམ་དག་ཞི་དུལ་ཁྲིམས་ཀྱི་རྩ་བ་བརྟན། །བཅུ་ཕྲག་རིག་པ་ཡངས་པའི་ལོ་འབྲས་དུད། །
གྲགས་དཀར་སྙན་པའི་དྲི་བསུང་ཡོངས་འཕྲོ་བའི། །སྔོན་མེད་དཔག་བསམ་དབང་པོ་ཞབས་བརྟན་ཤོག་མཐའ་བྲལ་གཞུང་ལུགས་མང་ཐོས་རོལ་མཚོ་ཆེར། །བསམ་དང་སྒོམ་པའི་མུ་ཏིག་ཟེགས་མ་དགོད། །མ་རྨད་
ཉམས་རྟོགས་འདོད་འབྱུང་ནོར་བུའི་གཏེར། །སྐལ་བཟང་གདེངས་ཅན་ཉེར་འཚོར་ཞབས་བརྟན་ཤོག་འཆད་པ་འཆི་མེད་བདུད་རྩིའི་རྫིང་བུ་བསྐྱིལ། །རྩོད་ངག་རལ་གྲིའི་འཕྲུལ་འཁོར་མཚོན་དུ་རྣོ། །སྙན་ངག་དབྱངས་ཅན་
དགྱེས་པའི་པདྨ་འཛུམ། །མཁས་མཆོག་སྨྲ་བའི་སེང་གེ་ཞབས་བརྟན་ཤོག་དག་གཙང་གསེར་གྱི་སྙིང་པོ་དགེ་ལྡན་བསྟན། །རིས་མེད་ཕྱོགས་དང་དུས་ཀུན་སྤེལ་བ་ལ། །གང་གི་ཐུགས་བསྐྱེད་བཙན་པོའི་མཐུ་སྨིན་པའི། །
སྐལ་བཟང་རྫོགས་ལྡན་སྣང་བས་ཁྱབ་གྱུར་ཅིག་བླ་མ་ཡི་དམ་ཆོས་སྲུང་བྱིན་རླབས་དང། །སྟོང་དང་རྟེན་འབྱུང་འགལ་མེད་བདེན་པའི་མཐུ། །བདག་ཅག་ལྷག་བསམ་དག་པའི་མོས་སྟོབས་ཀྱིས། །རེ་བའི་འདོད་དོན་ལྷུན་གྱིས་
གྲུབ་གྱུར་ཅིག་ ཅེས་ལྡན་མ་ལབ་མཁན་ཆེན་མཆོག་སྤྲུལ་རིན་པོ་ཆེ་བློ་བཟང་འཇམ་དབྱངས་ཐུབ་བསྟན་ཉི་མ་མཆོག་གི་ཞབས་བརྟན་གསོལ་འདེབས་འདི་ལྟ་བུ་ཞིག་དགོས་ཞེས་ལྡན་མ་བསྟན་རྒྱས་རིན་པོ་ཆེ་སོགས་ནས་བསྐུལ་བ་བཞིན། ཡོངས་འཛིན་ཁྲི་བྱང་སྐྱེ་མིང་

[065B]།  །།    ༈    རྨད་བྱུང་འཕྲིན་ལས་འོད་སྣང་ཕྲ་མོས་ཀྱང། །འཆི་བདུད་མུན་པའི་སྨག་རུམ་དྲུངས་ཕྱུང་སྟེ། །ཚེ་དཔལ་འདབ་བརྒྱའི་དགའ་ཚལ་བཞད་པའི་གཉེན། །བདེ་ལྡན་ཞིང་གི་མགོན་
པོས་དགེ་ལེགས་སྩོལ། །མཚུངས་མེད་བློ་དང་བཟང་པོའི་རྣམ་དཔྱོད་ཀྱིས། །མདོ་སྔགས་གཞུང་ལུགས་རྒྱ་མཚོའི་མཐར་སོན་ཏེ། །ལམ་དང་འབྲས་བུའི་ཤེར་ཕྱིན་ཟབ་མོའི་ཚུལ། །སྟོན་མཁས་རྗེ་བཙུན་བླ་མར་གསོལ་བ་འདེབས། །རྣམ་
དག་བསླབ་པའི་ཁྲིམས་ཀྱི་རྩ་བ་བརྟན། །ཐོས་བསམ་སྒོམ་པའི་འབྲས་བཟང་འབུམ་གྱིས་དུད། །གཞན་ཕན་འཕྲིན་ལས་ཡལ་འདབ་ཕྱོགས་ཀུན་ཏུ། །ཡོངས་ཁྱབ་དཔག་བསམ་དབང་པོ་ཞབས་བརྟན་ཤོག་དུལ་ཞིང་ཞི་བ་ཉེར་ཞི་
ལུང་གིས་ཕྱུག་འགྲོ་ལ་སྙིང་བརྩེ་སྐྱོ་མེད་བཟོད་སྟོབས་ཀྱིས། །རྣམ་གྲོལ་ལམ་བཟང་འདོམས་ལ་ཟླ་མེད་པའི། །ཐེག་མཆོག་བཤེས་གཉེན་ཆེན་པོར་་ཐུགས་རྗེའི་སྤྲིན་སྔོན་རོལ་པའི་ལྡིང་ཁང་ནས། །ལེགས་བཤད་ཆོས་ཆར་འཛད་
མེད་རྟག་འཇོབས། །སྐལ་ལྡན་དགེ་བའི་ལོ་ཏོག་ཡོངས་སྤེལ་བའི། །དྲིན་ཅན་བླ་མ་བསྐལ་བརྒྱར་ཞབས་བརྟན་ཤོག་བདག་སོགས་རྣམས་ཀྱང་ཁྱོད་ཀྱི་ལེགས་གསུང་དོན། །མི་བརྗེད་སྙིང་གི་བཅུད་དུ་རྟག་བསྟེན་ནས། །ཚུལ་བཞིན་
སྒྲུབ་པའི་འབྲས་བཟང་མངོན་གྱུར་ཏེ། །ཁམས་གསུམ་འགྲོ་བའི་བླ་མ་མཆོག་འགྲུབ་ཤོག་བསླུ་མེད་རྒྱལ་བ་སྲས་བཅས་བྱིན་རླབས་དང། །སྣང་སྟོང་འགལ་མེད་ཆོས་དབྱིངས་རྟེན་འབྲེལ་སྟོབས། །བདག་ཅག་རྩེ་གཅིག་མོས་པའི་

[066A]༄༅། །བདེན་མཐུ་ཡིས། །ཇི་ལྟར་སྨོན་པའི་དོན་འདི་ལྷུན་འགྲུབ་ཤོག་ །ཅེས་པ་འདི་ཡང་ཡོངས་ཀྱི་དགེ་བའི་བཤེས་གཉེན་ཆེན་པོ་སེར་སྨད་བློ་བཟང་མཐར་ཕྱིན་གྱི་སློབ་བུ་ཨ་རིའི་གྲོང་ཁྱེར་ཝ་ཤིང་ཌོན་དང། ནིའུ་རྔར་སིར་
གནས་འཁོད་ཐུན་མོང་ནས་དགེ་བཤེས་རིན་པོ་ཆེ་སྐུ་ཚེ་ཡུན་བརྟན་གྱི་གསོལ་འདེབས་ཤིག་གསར་རྩོམ་དགོས་ཞེས་འཕྲིན་ཡིག་གི་ལམ་ནས་རྟེན་བཅས་ཇི་ལྟར་བསྐུལ་བ་བཞིན། ཡོངས་འཛིན་ཁྲི་བྱང་སྤྲུལ་མིང་པས་སྨོན་ཚིག་ཏུ་སྦྱར་བ་དགེ་ལེགས་འཕེལ།། །།
   ༈     ཟབ་རྒྱས་རྒྱུད་སྡེ་རྒྱ་མཚོའི་སྙིང་པོའི་བཅུད། །ཟབ་ལས་ཆེས་ཟབ་རྡོ་རྗེ་རྣལ་འབྱོར་མའི། །ཟབ་ལམ་འདོམས་མཁས་བློ་བཟང་མཐར་ཕྱིན་ལ། །གསོལ་བ་འདེབས་སོ་ལྷན་
སྐྱེས་ཡེ་ཤེས་སྩོལ།། །།    ༈    ཞབས་བརྟན་གསོལ་འདེབས་འཆི་མེད་བདུད་རྩིའི་སྤྲིན་ཆེན་ཞེས་བྱ་བ་བཞུགས་སོ།  །ན་མོ་ཤྲཱི་ཧེ་རུ་ཀཿ་ཡ། རབ་འབྱམས་ཞི་ཁྲོའི་དཀྱིལ་འཁོར་བྱེ་བ་བརྒྱ། །མཁའ་ཁྱབ་འཁོར་ལོའི་སྤྲིན་དུ་སྤྲོ་མཛད་
པའི། །རིགས་བརྒྱའི་ཁྱབ་བདག་རྡོ་རྗེ་འཆང་ཆེན་པོར། །ཤུགས་དྲག་དང་བའི་ཡིད་ཀྱིས་གསོལ་འདེབས་ན། །བཀའ་དྲིན་གསུམ་ལྡན་རྩ་བའི་བླ་མ་མཆོག་བློ་བཟང་ཆོས་འབྱོར་བསྟན་པའི་རྒྱལ་མཚན་གྱི། །སྐུ་ཚེ་མི་ཤིགས་བསྐལ་
བརྒྱར་རབ་བརྟན་ཅིང། །བཞེད་དོན་ལྷུན་གྱིས་འགྲུབ་པར་བྱིན་གྱིས་རློབས། །རྒྱལ་ཀུན་མཁྱེན་རབ་གཅིག་བསྡུས་འཇམ་དཔལ་དབྱངས། །གསང་བའི་མཛོད་འཛིན་དཔའ་བོ་རྡོ་རྗེ་དང། །ཆོས་ཀྱི་རྒྱལ་པོ་འཇམ་མགོན་ཙོང་ཁ་པར། །

[066B] །ཐམས་ཅད་མཁྱེན་པ་དགེ་འདུན་གྲུབ་པའི་ཞབས། །ལྔ་རིག་པཎ་ཆེན་ཡེ་ཤེས་རྩེ་མོ་ལ། །ཤུགས་དྲག་་་་་་
མདོ་རྒྱུད་བསྟན་པའི་མངའ་བདག་ཆོས་ལྡན་པ། །གྲུབ་མཆོག་དམར་སྟོན་ཚུལ་ཁྲིམས་རིན་ཆེན་དཔལ། །མདོ་སྔགས་རབ་འབྱམས་དགེ་འདུན་བཀྲ་ཤིས་ལ། །ཤུགས་དྲག་་་་་་རྒྱལ་བའི་དབང་པོ་བསོད་ནམས་རྒྱ་མཚོ་
དང། །རྒྱལ་སྲས་སྤྱན་སྔ་ཆོས་དཔལ་བཟང་པོའི་ཞབས། །ཕ་བོང་ཁ་པ་དཔལ་འབྱོར་ལྷུན་གྲུབ་ལ། །ཤུགས་་་་་་རྣལ་འབྱོར་དབང་ཕྱུག་ཆོས་དབྱིངས་རང་གྲོལ་དང། །ཀུན་མཁྱེན་ངག་དབང་བློ་བཟང་རྒྱ་མཚོ་མཆོག་
དེ་སྲས་གནས་བརྟེན་འཇམ་དབྱངས་གྲགས་པ་ལ། །ཤུགས་་་་་་འཇམ་མགོན་གདུང་འཚོ་བ་བློ་གྲོས་རྒྱ་མཚོ་དང། །སྟོང་འཁོར་ངག་དབང་བསོད་ནམས་རྒྱ་མཚོའི་དཔལ། །འཇམ་དབྱངས་བཞད་པ་འཇིགས་མེད་དབང་པོ་
ལ། །ཤུགས་་་་་མཁས་མཆོག་གུང་ཐང་བསྟན་པའི་སྒྲོན་མེ་དང། །སྡེ་ཁྲི་འཇམ་དབྱངས་ཐུབ་བསྟན་ཉི་མ་ཆེ། །བྲག་དགོན་དཀོན་མཆོག་བསྟན་པ་རབ་རྒྱས་ལ། །ཤུགས་དྲག་་་་་སྒྲུབ་ཁང་ཚུལ་ཁྲིམས་བསྟན་
པའི་རྒྱལ་མཚན་དང། །མང་ཐོས་བདེ་ཆེན་མཉམ་ཉིད་རྡོ་རྗེ་དཔལ། །བྲག་རི་བློ་བཟང་ཐུབ་བསྟན་རྣམ་རྒྱལ་ལ། །ཤུགས་་་་་བདེ་སྟོང་ཟུང་འཇུག་ཐིག་ལེ་ཆེན་པོའི་ཀློང། །འཁོར་འདས་སྤྲོས་ཀུན་སྡོམ་མཛད་རྡོ་རྗེ་

[067A]༄༅། །སེམས། །རྩ་བའི་བླ་མ་བདེ་ཆེན་སྙིང་པོ་ལ། །ཤུགས་་་་་དབྱིངས་དང་རོ་མཉམ་བདེ་ཆེན་སྒྱུ་མའི་སྤྲིན། །ཟླ་གཞོན་ལང་ཚོར་སྒེག་པའི་ཧེ་རུ་ཀཿ། །འཆི་མེད་བདུད་རྩིའི་ཆར་འབེབས་
ལྷ་ཚོགས་ལ། །ཤུགས་དྲག་་་་་གཞན་ཡང་དངོས་བརྒྱུད་བླ་མ་ཡི་དམ་སོགས། །སྐྱབས་ཡུལ་རབ་འབྱམས་ཞིང་གི་རྡུལ་སྙེད་དང། །གནས་གསུམ་དཔའ་བོ་མཁའ་འགྲོའི་ཚོགས་རྣམས་ལ། །ཤུགས་དྲག་སྙིང་ནས་
གུས་པས་གསོལ་བཏབ་མཐུས། །བཀྲིན་གསུམ་ལྡན་རྩ་བའི་བླ་མ་མཆོག་བློ་བཟང་ཆོས་འབྱོར་བསྟན་པའི་རྒྱལ་མཚན་རྗེ། །ཞབས་ཟུང་རྡོ་རྗེའི་མདུད་རྒྱ་སྲིད་མཐའི་བར། །མི་གཞིག་གཡུང་དྲུང་ངོ་བོར་རྟག་བརྟན་ཅིང། །རྒྱ་
ཆེན་འཕྲིན་ལས་ཉི་མ་སྟོང་གི་གཟི། །ཕྱོགས་ཀྱི་མུ་ཁྱུད་སྲིད་དུ་རབ་བརྡལ་བས། །ཕན་བདེའི་འདབ་སྟོང་བཞད་པའི་ངོ་མཚར་གྱི། །དགེ་མཚན་ནམ་ཡང་མི་ནུབ་གསལ་གྱུར་ཅིག་བདག་སོགས་རྣམས་ཀྱང་སྐྱེ་བའི་ཕྲེང་བ་རུ། །དྲིན་
ཅན་བླ་མ་མཆོག་གི་ཞབས་སེན་རྡུལ། །གཙུག་གི་རྒྱན་དུ་མཆོད་པ་མི་གཏོང་ཞིང། །ཁྱོད་མཉེས་འབའ་ཞིག་སྒྲུབ་པར་བྱེད་ནུས་ཤོག་དེའི་མཐུས་གསང་གསུམ་བྱིན་རླབས་བདུད་རྩིའི་བཅུད། །སྙིང་གི་ཐིག་ལེའི་དཔྱིད་དུ་རབ་
སྨིན་ནས། །མཁའ་ཁྱབ་འགྲོ་བའི་རེ་བ་མ་ལུས་པ། །ཇི་བཞིན་སྐོང་བའི་མཐུ་ཆེན་ཐོབ་གྱུར་ཅིག་བསླུ་མེད་རྒྱལ་བ་སྲས་བཅས་བྱིན་རླབས་དང། །སྟོང་དང་རྟེན་འབྱུང་འགལ་མེད་བདེན་པའི་མཐུ། །བདག་སོགས་དད་དམ་གཙང་

[067B] །སྨོན་པའི་འབྲས་བཟང་ལྷུན་གྱིས་འགྲུབ་གྱུར་ཅིག་ །ཅེས་པ་འདི་ཡང་མཁས་བཙུན་བཟང་པོའི་དཔལ་གྱིས་དགེ་ལྡན་བསྟན་པའི་སྣང་བྱེད་དམ་པར་གྱུར་པ་ཚ་སྨད་ཐུབ་ཆག་དགོན་གྱི་དར་རྩེ་མཆོག་སྤྲུལ་རིན་པོ་ཆེ་རྗེ་བཙུན་བློ་བཟང་ཆོས་འབྱོར་བསྟན་པའི་རྒྱལ་མཚན་མཆོག་ཞབས་
ཟུང་སྲིད་མཐར་བརྟན་ཅིང། རླབས་ཆེན་བཞེད་རྒུ་འབད་མེད་ལྷུན་གྱིས་འགྲུབ་པའི་ཞབས་བརྟན་གསོལ་འདེབས་ཤིག་བརྩམ་དགོས་ཞེས་ཆབ་མདོ་འཕགས་པ་ལྷའི་ཡོངས་འཛིན་ཐུབ་བསྟན་དམ་པ་དང། ཐུབ་ཆག་དགོན་གྱི་གྲྭ་བྱམས་པ་ཡོན་ཏན་སོགས་ཀྱིས་འཕྲིན་ཡིག་གི་ལམ་ནས་རྟེན་བཅས་བསྐུལ་བ་བཞིན་
བདེ་མཆོག་ཚེ་ལྷ་དཀར་པོའི་དབང་གི་བླ་མ་བརྒྱུད་པ་རྣམས་ཀྱི་ཐུགས་རྗེ་བྱིན་རླབས་བསྐུལ་བའི་ཚིགས་སུ་བཅད་པའི་གསོལ་འདེབས་འདི་ཉིད་ཡོངས་འཛིན་ཁྲི་བྱང་སྤྲུལ་མིང་པས་སྤྲོ་དགའ་ཆེན་པོས་འདུ་བགྱིས་པ་དེ་དེ་བཞིན་དུ་འགྲུབ་པར་གྱུར་ཅིག་  །།    ༈   
དགེ་ལེགས་འདོད་རྒུའི་གཏེར། །བསླུ་མེད་མཆོག་གསུམ་ཡིད་བཞིན་དབང་གི་རྒྱལ། །དད་གསུམ་རྒྱལ་མཚན་རྩེ་མོར་རབ་བཀོད་དེ། །གསོལ་བ་འདེབས་སོ་ཡིད་སྨོན་འགྲུབ་པར་མཛོད། །འགྲོ་ལ་བུ་ལྟར་བྱམས་བརྩེའི་དགོངས་པ་ཡིས། །
བླ་ཆེན་ཀུན་བཟང་ཐུབ་དབང་བསྟན་པའི་བཅུད། །འཇམ་མགོན་རྒྱལ་བའི་རིང་ལུགས་ཚུལ་བཞིན་དུ། །སྤེལ་མཛད་མཚན་ལྡན་བླ་མར་གསོལ་བ་འདེབས། །མགོན་ཁྱོད་སྲས་བཅས་རྒྱལ་བའི་སྤྱན་སྔ་རུ། །འཁོར་བའི་ཕྱི་མཐའ་མ་
རྫོགས་པར་དེ་སྲིད། །གང་འདུལ་གཟུགས་སྐུའི་རོལ་པས་འགྲོ་བའི་དོན། །མཛད་བཞེད་དམ་བཅའི་ཚུལ་བཟང་ཉེར་དགོངས་ལ། །ལུང་རྟོགས་ཡོན་ཏན་ཆ་ཤས་ཡོངས་རྫོགས་ཤིང། །གཞན་ཕན་འཕྲིན་ལས་འོད་དཀར་སྟོང་

[068A]༄༅། །གྲོལ་བའི། །ཡང་སྤྲུལ་ཟླ་བ་གཞོན་ནུའི་དཀྱིལ་འཁོར་འཛུམ། །སྐལ་བཟང་ཀུན་དའི་གཉེན་དུ་མྱུར་སྟོན་མཛོད། །རྣམ་དག་ཚུལ་ཁྲིམས་སྤོས་ཆུའི་རྫིང་བུའི་ཀློང། །བསྐྱེད་བསྲིངས་ཏིང་འཛིན་
ཤེས་རབ་འདབ་བརྒྱའི་ཕྲེང། །མཁས་ཚུལ་གསུམ་གྱི་སྦྲང་རྩིའི་ཟིལ་མངར་འབུམ། །སྤྲོ་མཛད་སྤྲུལ་པའི་ཞལ་བཟང་མྱུར་མཇལ་ཤོག་སྲས་བཅས་རྒྱལ་བའི་ཐུགས་རྗེ་བྱིན་རླབས་དང། །སྣང་ཡང་གདོད་ནས་སྟོང་པའི་རྟེན་
འབྲེལ་སྟོབས། །བདག་ཅག་རྩེ་གཅིག་མོས་པའི་བདེན་མཐུ་ཡིས། །སྨོན་པའི་དོན་འདི་བདེ་བླག་མྱུར་འགྲུབ་ཤོག་ །ཅེས་པ་འདི་ཡང་བསྟན་པའི་སྣང་བྱེད་དམ་པ་སྟོད་ཤེལ་དཀར་བཀྲས་སྡེ་མཆོག་སྤྲུལ་རིན་པོ་ཆེ་བྱམས་པ་བློ་བཟང་ཐུབ་བསྟན་རྒྱལ་མཚན་
དགོངས་པ་ཞི་དབྱིངས་སུ་མནལ་བའི་ཡང་སྲིད་མཆོག་སྤྲུལ་མྱུར་བྱོན་གྱི་སྨོན་ཚིག་འདི་འདྲ་ཞིག་དགོས་ཞེས་མཛོད་པ་ཐུབ་བསྟན་མཁས་བཙུན་དང། ཤེལ་དཀར་ཁུལ་གྱི་སེར་སྐྱ་མགྲིན་གཅིག་ནས་རྟེན་བཅས་བསྐུལ་ངོར། ཡོངས་འཛིན་ཁྲི་བྱང་སྐྱེ་མིང་པས་སྨོན་པའོ།། །།
   ༈     ཐུབ་བསྟན་ཀུན་ད་བཞད་པའི་དཔལ་ཡོན་དུ། །ཐུགས་བསྐྱེད་ཟླ་གཞོན་དར་བའི་གྲགས་སྙན་གྱིས། །བློ་
ལྡན་སྐལ་བཟང་དགའ་བསྐྱེད་རྒྱལ་བའི་སྲས། །མཚན་ལྡན་རྗེ་བཙུན་བླ་མར་གསོལ་བ་འདེབས།། །།    ༈    དགའ་ཤར་གྲྭ་ཚང་གི་མཁན་བརྒྱུད་གསོལ་འདེབས་གྲས་སུ་འཇུག་རྒྱུར་ཕུ་ཁང་བླ་རྟིས་རིན་པོ་ཆེ་བྱང་ཆུབ་ཚུལ་ཁྲིམས་ཀྱི་མཚན་བལྟོད་

[068B]  རྣམ་བྱང་ཞི་བར་བགྲོད་པའི་ལམ་བཟང་གནད། །མ་ལུས་ཐུགས་ཀྱི་ཡོལ་གོར་ལེགས་ཆུབ་ཅིང། །འཆལ་ཚུལ་ཡོངས་སྤངས་ཁྲིམས་ལྡན་མཁས་པའི་མཆོག་དཔལ་ལྡན་བླ་མའི་ཞབས་ལ་གསོལ་བ་འདེབས།། །།
   ༈    སྒོ་མང་གྲྭ་ཚང་གི་མཁན་བརྒྱུད་གསོལ་འདེབས་ཁ་སྐོང་ལ།  ངག་ལ་རང་དབང་འབྱོར་བས་ལེགས་བཤད་ཀྱི། །ཉི་འོད་སྟོང་དུ་སྤྲོ་བའི་འོད་སྣང་གིས། །གདུལ་བྱའི་བློ་མུན་མ་ལུས་སེལ་མཛད་པའི། །དྲིན་ཅན་བླ་མའི་ཞབས་ལ་གསོལ་བ་
འདེབས།། །། ཞེས་དང། ཞབས་བརྟན་གསོལ་འདེབས་ལ།  ངག་རིག་དྲན་དབང་བྱེ་བའི་རྣམ་དཔྱོད་ཀྱིས། །ཉི་ཚེ་ཙམ་མིན་ལེགས་བཤད་དུ་མ་ཡི། །ཟབ་དོན་སྐལ་བཟང་གདུལ་བྱར་འགྲེམས་མཁས་པའི། །དྲིན་ཅན་བཤེས་གཉེན་ཆེན་པོ་
ཞབས་བརྟན་ཤོག་ །།    ༈    ཏྲེ་ཧོར་དཀར་མཛེས་འཁྲུངས་གསར་སྤྲུལ་སྐུའི་འཁྲུངས་རབས་གསོལ་འདེབས་ཀྱི་ཁ་སྐོང་ལ།  ཐུབ་བསྟན་སྙིང་པོ་ཚུལ་བཞིན་འཛིན་པའི་དཔལ། །དོན་ལྡན་མན་ངག་འོད་དཀར་སྟོང་གི་གཟིས། །དྲན་
དབང་རྒྱུ་སྐར་རྣམ་གནོན་སྤངས་རྟོགས་ཀྱིས། །ཡོངས་ཕྱུག་སྨྲ་བའི་ཟླ་བར་གསོལ་བ་འདེབས།། །།    ༈    རྒྱུད་སྟོད་གྲྭ་ཚང་གི་མཁན་བརྒྱུད་གསོལ་འདེབས་ཁ་སྐོང་དུ་འཇུག་རྒྱུར་དགའ་ཤར་བློ་བཟང་ཉི་མའི་མཚན་བསྟོད་ལ།  བློ་གཏེར་འཇམ་མགོན་རྒྱལ་
བའི་བཞེད་དགོངས་ཀྱི། །མདོ་སྔགས་གཞུང་བཟང་པད་དཀར་སྟོང་གི་འཛུམ། །རྣམ་དཔྱོད་ཉི་གཞོན་ཟེར་གྱིས་འབྱེད་པའི་རྩལ། །མཚུངས་མེད་རྗེ་བཙུན་བླ་མར་གསོལ་བ་འདེབས།། །།    ༈    སོག་བླ་གུ་རུ་དེ་ཝ་བརྒྱུད་ཞུ་བསྐུལ་

[069A]༄༅། །ལྟར་སོགས་ཡུལ་རྫཱ་ཁུ་རེལ་གྱི་བླ་ཁག་གཉིས་ཀྱི་མཚན་སྔགས་གསོལ་འདེབས་ལ།  མདོ་སྔགས་ལེགས་བཤད་ཆོས་སྒྲ་རྟག་སྒྲོག་པའི། །གྲགས་སྙན་འོད་དཀར་ཕྱོགས་ཀྱི་མཐར་གྲོལ་ཞིང། །རྒྱ་ཆེན་ཕན་བདེའི་
རོལ་མཚོ་སྤེལ་བའི་གཉེན། །མཚུངས་མེད་སྨྲ་བའི་ཟླ་བར་གསོལ་བ་འདེབས། །ཨོཾ་ཨཱ་གུ་རུ་བཛྲ་དཧར་དྷརྨཱ་ཀིརྟི་ས་ར་སིདྡྷི་ཧཱུཾ་ཧཱུཾ།། །།    ༈    །འཁོར་འདས་སྣང་སྲིད་གདོད་ནས་
སྟོང་པ་དང། །རོ་མཉམ་བདེ་ཆེན་སྒྱུ་མ་རྡོ་རྗེའི་གར། །སྤྲོ་མཛད་རྗེ་བཙུན་བླ་མར་གསོལ་བ་འདེབས། །ཨོཾ་ཨཱ་གུ་རུ་བཛྲ་དྷ་ར་བཻ་ར་ཙ་ན་བཛྲ་སིདྡྷི་ཧཱུཾ་ཧཱུཾ།། །།    ༈   
མཁར། །འདུན་མོས་ཏིང་འཛིན་ཤེས་རབ་དཀྱིལ་འཁོར་རྒྱས། །བཤད་སྒྲུབ་བཀྲ་ཤིས་འོད་འབར་ཡོངས་གྲོལ་བའི། །བཤེས་གཉེན་སྨྲ་བའི་ཟླ་བར་གསོལ་བ་འདེབས། །རྨད་བྱུང་དགེ་ལྡན་ལུགས་བཟང་བདུད་རྩིའི་ཆར། །འདུན་
ལྡན་ཡིད་ཀྱི་ཞིང་སར་རྟག་ཕབས་པས། །བཀྲ་ཤིས་ཕན་བདེའི་སྙེ་མ་འབུམ་གྱི་ཚལ། །རྒྱས་མཛད་རྗེ་བཙུན་བླ་མར་གསོལ་བ་འདེབས།  །ཞེས་པ་འདི་ཡང་བྲག་ལྷ་ཀླུ་སྦུག་ཏུ་བཞུགས་པའི་ལམ་རིམ་དགེ་བཤེས་དགེ་འདུན་བཀྲ་ཤིས་ལ་གསོལ་འདེབས་
ཚིགས་བཅད་ཅིག་དགོས་ཞེས་སློབ་བུ་རྩེ་དྲུང་བློ་གླིང་ཐུབ་བསྟན་སྐལ་བཟང་ནས་བསྐུལ་བ་ལྟར། ཡོངས་འཛིན་ཁྲི་བྱང་སྤྲུལ་སྐུས་སྨོན་པའོ།།  །།    ༈    །པདྨ་དབང་ཆེན་ལོངས་སྐུ་རྟ་མཆོག་དཔལ། །

[069B] །གསོལ་བ་འདེབས་སོ་་ལམ་འདིའི་བཀའ་བབས་ཆོས་ཀྱི་སེངྒེའི་ཞབས། །གཉལ་སྟོན་ཆོས་རྗེ་སངས་རྒྱས་སྟོན་པ་དང། །མཁས་གྲུབ་ཤངས་སྟོན་མུས་ཆེན་རྒྱལ་མཚན་འབུམ། །
་བྱམས་པ་དཔལ་བཟང་སྣར་ཐད་དོན་གྲུབ་བཟང། །འཇམ་དཔལ་རྡོ་རྗེ་རྗེ་བཙུན་ཙོང་ཁ་པ། །ཤེས་རབ་སེངྒེ་སེམས་དཔའ་ཚུལ་ཁྲིམས་དཔལ། ། ་རིན་ཆེན་བཤེས་གཉེན་བུདྡྷ་སཱ་ར་དང། །སྐྱབས་མཆོག་དཔལ་བཟང་
རྒྱལ་བ་དབེན་ས་པ། །སངས་རྒྱས་ཡེ་ཤེས་པཎ་ཆེན་ཆོས་རྒྱན་ལ། ་དཀོན་མཆོག་རྒྱལ་མཚན་བློ་བཟང་ཡེ་ཤེས་དང། །ནམ་མཁའ་བཟང་པོ་དགེ་འདུན་བདེ་ཆེན་དཔལ། །ངག་དབང་ཡར་འཕེལ་དགེ་ལེགས་བསྟན་
འཛིན་ལ། ་དམ་ཚིག་རྡོ་རྗེ་བློ་བཟང་ཡོན་ཏན་དང། །ངག་དབང་ཆོས་འཛིན་ཡེ་ཤེས་ཐུབ་བསྟན་ཞབས། །བློ་བཟང་བསྟན་འཛིན་ཚུལ་ཁྲིམས་རྒྱལ་མཚན་ལ། ་མཁྱེན་རབ་དཔལ་ལྡན་བསྟན་པའི་ཉི་མ་དང། །
ངག་གི་དབང་ཕྱུག་གསུང་རབ་མཐའ་དག་དོན། །སྨྲ་བའི་མཐུ་ཐོབ་བསྟན་པའི་རྒྱལ་མཚན་ལ། །གསོལ་བ་འདེབས་སོ་་ངག་ལ་དབང་འབྱོར་ཐུབ་བསྟན་དབྱིག་གི་མཛོད། །འཛིན་མཛད་རབ་འབྱམས་རྒྱལ་བ་རྒྱ་མཚོའི་
གཙོ། །བཀའ་དྲིན་མཉམ་མེད་རྩ་བའི་བླ་མ་ལ། །གསོལ་་དེ་ལྟར་བསྟོད་པས་ཚེ་རབས་ཀུན་ཏུ་བདག་བླ་མ་རྟ་མཆོག་རོལ་པས་རྗེས་གཟུང་སྟེ། །འདབ་བརྒྱད་སྙིང་དབུས་འོད་ལྔའི་གུར་ཁང་ན། །ཟུང་འཇུག་དབང་ཆེན་

[070A]༄༅། །རྟ་སྐད་བཞད་གྱུར་ཅིག་ །ཅེས་པ་འདི་ལ་མོ་བྱང་ཆུབ་ལྕོག་གི་འདོན་ཆའི་རྟ་མགྲིན་བདག་བསྐྱེད་འགོར་སྦྱར་རྒྱུར་དགའ་ལྡན་ཐེ་བོ་རིན་པོ་ཆེའི་ཐུགས་བཞེད་དབང་རྒྱུད་ལྟར་བྲིས།། །།
   ༈    མྱུར་བྱོན་གསོལ་འདེབས་འདོད་དོན་མྱུར་འགྲུབ་ཅེས་བྱ་བ་བཞུགས་སོ།  །སྲིད་ཞིའི་དགེ་ལེགས་འདོད་འབྱུང་བསམ་འཕེལ་ནོར། །མཆོག་གསུམ་རིན་ཆེན་སྙིང་དུ་བསྙེན་པའི་མཐུར། །ཕན་བདེའི་བྱིན་རླབས་གྲུ་ཆར་རྟག་འཇོ་བའི། །དེང་
འདིར་སྨོན་པ་འགྲུབ་པའི་ཤིས་པ་སྩོལ། །བློ་ཆེན་ལུགས་བཟང་རྒྱལ་བསྟན་ཀུནྡའི་ཚལ། །ལུང་རིགས་འོད་དཀར་འབུམ་གྱིས་འབྱེད་པའི་གཉེན། །ཆོས་ཀྱི་ཟླ་བ་སྤངས་རྟོགས་རྒྱ་ཆེན་མཚོ། །འཕེལ་མཛད་རྗེ་བཙུན་བླ་
མར་གསོལ་བ་འདེབས། །མི་བཟད་སྙིགས་ལྔའི་རྒུད་པ་ཆེར་བདོ་བས། །ཁྱོད་སྐུའི་ཉི་མ་ཆུ་ལྷར་གཞོལ་འདིར་སྐྱོ། །འོན་ཏེ་གདུང་སེལ་ཡང་སྤྲུལ་ཟླ་བ་གསར། །བདག་ཅག་རེ་སྐོང་འདོད་འཇོར་སྤྲོ་བར་མཛོད། །བདེན་གཉིས་
ཤེས་བྱར་མཁས་པའི་གསེར་མིག་འཁྱིལ། །ཆོས་འདུལ་ཁྲིམས་ཀྱིས་བཙུན་པའི་སྟོབས་རྩལ་རྫོགས། །ཀུན་ཕན་ལྷག་བསམ་བཟང་པོའི་གཡུ་རལ་བརྗིད། །བཤེས་གཉེན་གདོང་ལྔའི་དབང་པོར་མྱུར་བྱོན་ཤོག་རྟག་ཆད་མཐའ་
ལས་འདས་པའི་ལྟ་བ་དག་སྲིད་ཉོན་རྩད་ནས་ཕྱུང་བའི་སྒོམ་པ་ཟབ། །ཡང་དག་སྤྱོད་པ་མཆོག་གི་བརྟུལ་ཞུགས་ཅན། །དགེ་ལྡན་བསྟན་པའི་གཉེན་དུ་་བསླུ་མེད་བླ་མ་དཀོན་མཆོག་རིན་ཆེན་གསུམ། །བསྟན་སྲུང་དམ་ཅན་རྒྱ་

[070B] །སྟོང་དང་རྟེན་འབྱུང་གྲོགས་སུ་འཆར་བའི་མཐུས། །སྨོན་པའི་རེ་འབྲས་གེགས་མེད་འགྲུབ་གྱུར་ཅིག་ །ཅེས་པ་འདི་ནི་བརྟན་མཁས་ཡོན་ཏན་གཉིས་ལྡན་གྱི་དགེ་བའི་བཤེས་གཉེན་ཆེན་པོ་དགའ་ལྡན་ཤར་རྩེ་མཁན་ཟུར་
བློ་བཟང་ཆོས་འཕེལ་དགོངས་པ་ཞི་དབྱིངས་སུ་མནལ་བའི་ཡང་སྲིད་མཆོག་སྤྲུལ་མྱུར་བྱོན་གྱི་སྨོན་ཚིག་འདི་ལྟ་བུ་ཞིག་དགོས་ཞེས་ཕུ་ཁང་ཁང་ཚན་འདུས་སྤྱི་དང། གང་དེའི་གསོལ་དཔོན་བློ་བཟང་བསྟན་པ་སོགས་སློབ་བུ་སྤྱི་མགྲིན་ནས་རྟེན་བཅས་བསྐུལ་གནང་ལྟར། ཡོངས་འཛིན་
ཁྲི་བྱང་སྤྲུལ་མིང་པས་སྨོན་ཚིག་ཏུ་འདུ་བགྱིས་པའོ།། །།    ༈     །ཟག་བྲལ་སྐུ་བཞི་རྫོགས་པའི་བདེ་གཤེགས་ཆེ། །ཡོངས་དག་ཞི་བསིལ་སྙིང་པོ་དམ་པའི་ཆོས། །རིག་གྲོལ་
འཕགས་ཆེན་འདུས་པའི་ཚོམ་བུ་སྟེ། །བསླུ་མེད་རིན་ཆེན་གསུམ་གྱི་ཤིས་པ་སྩོལ། །བློ་གྲོས་རབ་དཀར་ཀུན་བཟང་ཟླ་བའི་ཁམས། །ཐུབ་ཚུལ་ཀུ་མུད་འབྱེད་ལ་ཆོས་འདུལ་ཁྲིམས། །ལུང་རྟོགས་བདུད་རྩིའི་ཆ་ཤས་ཡོངས་རྫོགས་
པ། །དཔལ་ལྡན་རྗེ་བཙུན་བླ་མར་གསོལ་བ་འདེབས། །ཁྱོད་སྐུ་ཉིན་སྣང་རྒྱས་པ་གློ་བུར་དུ། །ཞི་དབྱིངས་ཆུ་ལྷར་གཞོལ་འདིས་ཐུགས་བསྐྱེད་ཀྱི། །གཡར་དམ་རེ་ཁ་ཡལ་པར་མི་འགྱུར་རམ། །དེ་ཕྱིར་མཆོག་སྤྲུལ་ཟླ་
གཞོན་མྱུར་དུ་སྤྲོས། །བདེན་དོན་རིག་པའི་ཕ་མཐའ་མཁའ་ལ་འགྲན། །ཀུན་ཕན་བརྩེ་ཆེན་སྤྲིན་གྱི་བླ་རེ་བྲེས། །མཐུ་ནུས་རྡོ་རྗེའི་ཚྭ་ཚྭ་འབུམ་འཕྲོ་བ། །ཐུབ་བསྟན་ནམ་མཁའི་རྒྱན་དུ་མྱུར་བྱོན་ཤོག་འཆད་པ་ཀུན་དགའི་

[071A]༄༅། །མཚོ་ཆེན་རླབས་ཀྱིས་སྒེག་རྩོད་པ་ཕས་རྒོལ་འཇོམས་པའི་མཚོན་དུ་རྣོ། །རྩོམ་པ་དབྱངས་ཅན་རིག་པའི་རྒྱུད་གྲོལ་བ། །དགེ་ལྡན་བསྟན་པའི་གཉེན་དུ་མྱུར་་མཆོག་གསུམ་བསླུ་
མེད་རྒྱལ་བ་རྒྱ་མཚོ་དང། །ཡི་དམ་ཞི་ཁྲོ་བཀའ་སྡོད་སྲུང་མར་བཅས། །སྣང་སྟོང་མི་ཕྱེད་རྟེན་འབྱུང་ཟབ་མོའི་མཐུས། །སྨོན་པའི་རེ་འབྲས་ཡིད་བཞིན་འགྲུབ་གྱུར་ཅིག་ །། ཅེས་པ་འདི་ནི་བསྟན་པའི་གསལ་བྱེད་དགའ་ཤར་ཕུ་
ཁང་ཁྲི་སྤྲུལ་རིན་པོ་ཆེ་བློ་བཟང་ཚུལ་ཁྲིམས་དགོངས་པ་ཞི་བར་གཤེགས་པའི་ཡང་སྲིད་མཆོག་སྤྲུལ་མྱུར་བྱོན་གྱི་སྨོན་ཚིག་འདི་འདྲ་ཞིག་དགོས་ཞེས་ཕུ་ཁང་ཁང་ཚན་དང། སྣང་བཟང་སེར་སྐྱ་མི་དམངས། ཤག་ཚང་དགེ་ཕྲུག་བློ་བཟང་བསྟན་སྐྱོང་སོགས་ཐུན་མོང་
བཅས་ནས་རྟེན་བཅས་བསྐུལ་གནང་ལྟར།  ཡོངས་འཛིན་ཁྲི་བྱང་སྤྲུལ་མིང་པས་སྨོན་པའི་མཚམས་སྦྱོར་དང་བཅས་སྦྱར་བའོ།། །།    ༈     གངྒའི་རྡུལ་སྙེད་ཕྱོགས་བཅུའི་ཞིང་གི་བཅུད། །
རྒྱལ་དང་དེ་སྲས་རང་བྱུང་སྲ་བ་ཀ་གྲུབ་པའི་དྲང་སྲོང་རིག་འཛིན་ཚོགས་དང་བཅས། །དེང་འདིར་སྨོན་པ་འགྲུབ་པའི་དབང་པོ་མཛོད། །བློ་ཆེན་ལུགས་བཟང་རྒྱལ་བསྟན་སྣང་བའི་མཛོད། །འཛིན་མཁས་དམ་ཆོས་
ཡིད་ཀྱི་བདུད་རྩིའི་གཏེར། །དབང་དང་སྟོབས་བཅུས་ཕྱུག་པའི་འགྲོ་འདྲེན་རྗེ། །མཚུངས་མེད་དཔལ་ལྡན་བླ་མར་གསོལ་བ་འདེབས། །ཁྱོད་སྐུ་མཚན་དཔེའི་ཟླ་སྣང་ཞི་དབྱིངས་སུ། །གཞོལ་ཡང་གསོལ་འདེབས་

[071B] །བསུས་པའི་མཆོག་སྤྲུལ་ཉིན་བྱེད་སྣང་བའི་འཛུམ། །བསྟན་འགྲོའི་དགའ་ཚལ་གཉེན་དུ་མྱུར་བྱོན་ཤོག་གཞུང་བརྒྱར་མཁས་པའི་འདབ་སྟོང་ཕྱོགས་སུ་ཡངས། །རྣམ་དག་ཚུལ་ཁྲིམས་ཀུན་
དགའི་དྲི་བསུང་འཕྲོ། །གཞན་ཕན་བཅུད་ལྡན་ཟེའུ་འབྲུའི་སྙིང་པོ་ཅན། །སྐྱེས་མཆོག་སྨན་གྱི་སྡོང་བུར་མྱུར་་ལྷག་བསམ་དབུ་བ་རྒོད་པའི་སྙིང་རྗེའི་མཚོར། །ཟླ་མེད་ཐེག་མཆོག་སེམས་ཀྱི་བསམ་འཕེལ་དབང། །
རབ་དཀར་ཚོགས་གཉིས་འདོད་འབྱུང་དམ་པའི་ནོར། །ཟླ་མེད་རྒྱལ་སྲས་དཔའ་བོར་མྱུར་་སྤྲོས་དང་སྟོང་པའི་ཆོས་ཀུན་ཡོངས་རྫོགས་ཀྱང། །རྟོག་དང་བྲལ་བ་བདེ་ཆེན་རིག་པའི་དབྱིངས། །སྙིང་རྗེའི་རོལ་པར་
བཞེད་པ་བཞིན་འཇུག་པའི། །འཕྲིན་ལས་མཁའ་ཁྱབ་མགོན་དུ་་བླ་མ་ཡི་དམ་མཆོག་གསུམ་བདེན་བྱིན་དང། །སྣང་སྟོང་ཟུང་འཇུག་དབྱིངས་རིག་མི་ཕྱེད་ཅིང། །ཁྱད་པར་བསྟན་སྲུང་རྡོ་རྗེ་ཤུགས་ལྡན་
མཐུས། །སྨོན་པའི་རེ་འབྲས་བདེ་བླག་འགྲུབ་པར་ཤོག་ །།    ༈    །ཐུབ་པའི་རྒྱལ་ཚབ་བློ་བཟང་བསྟན་པའི་གཉེན། །ཟབ་རྒྱས་ཆོས་ཀྱི་པད་ཚལ་
བཞད་པའི་ཉི། །མ་ལུས་འགྲོ་བའི་དཔལ་དུ་ཞབས་བརྟན་ཤོག་དུས་ཀྱི་འགྱུར་བ་སྙིགས་ལྔའི་མུན་རུམ་དུ། །བླང་དོར་འཆོལ་བར་སྤྱོད་པའི་སྐྱེ་བོའི་ཚོགས། །ཡང་དག་ལམ་ལ་བཀྲི་བའི་ཐུགས་བསྐྱེད་དང། །

[072A]༄༅། །བཟོད་བརྩོན་ཕན་ཚུན་འགྲན་བཞིན་ཞབས་བརྟན་ཤོག་ །ཅེས་པ་འདི་ཡང་དགེ་ལྡན་བསྟན་པའི་གསལ་བྱེད་དམ་པ་སྤོས་དགའ་མཆོག་སྤྲུལ་རིན་པོ་ཆེ་མཆོག་ཚུལ་བསྟན་བསྙུན་ཁམས་མྱུར་
དྭངས་ཀྱིས་བསྟན་འགྲོའི་དཔལ་ཡོན་དུ་ཞབས་པད་ཡུན་བརྟན་གྱི་གསོལ་འདེབས་མདོར་བསྡུས་ཤིག་དགོས་ཞེས་སེར་སྨད་གངས་ཅན་མཆོག་སྤྲུལ་རིན་པོ་ཆེས་དབུས་ཞལ་སློབ་རྣམས་ཀྱི་ཐུགས་འདོད་ལྟར། ཡོངས་འཛིན་ཁྲི་བྱང་པས་སྨོན་པའོ།།  །།
དགེ་ལེགས་འཕེལ།། །།


