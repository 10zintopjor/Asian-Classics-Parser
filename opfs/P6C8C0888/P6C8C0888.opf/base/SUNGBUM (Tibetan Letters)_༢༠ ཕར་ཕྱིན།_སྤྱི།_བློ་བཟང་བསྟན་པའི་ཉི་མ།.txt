
[001A]༄༅། །བསྟན་བཅོས་མངོན་པར་རྟོགས་པའི་རྒྱན་འགྲེལ་བ་དང་བཅས་པའི་བརྒལ་ལན་སྐལ་བཟང་མགུལ་རྒྱན་ཞེས་བྱ་བ་ལས་སྐབས་དང་པོའི་མཐའ་དཔྱོད་བཞུགས་སོ། །

[001A]༄༅། །ན་མོ་གུ་རུ་མཉྫུ་གྷོ་ཥཱ་ཡ། བསྟན་བཅོས་མངོན་པར་རྟོགས་པའི་རྒྱན་འགྲེལ་བ་དང་བཅས་པའི་རྣམ་བཤད་སྙིང་པོའི་རྒྱན་གྱི་དོན་
འགྲེལ་རྒྱལ་ཚབ་དམ་པའི་དགོངས་པ་གསལ་བར་བཤད་པ་ལེགས་པར་བཤད་པའི་རྒྱ་མཚོ་ཞེས་བྱ་བ། རྗེ་བཙུན་བླ་མ་དམིགས་པ་མེད་པའི་ཐུགས་
རྗེ་ཆེན་པོ་དང་ལྡན་པ་རྣམས་ཀྱི་ཞབས་ལ་ཕྱག་འཚལ་ལོ་།རྣམ་མང་གདུལ་བྱའི་ཁམས་དང་བསམ་པ་ཀུན། །རྣམ་ཀུན་མཁྱེན་པའི་སྤྱན་གྱིས་ལེགས་
གཟིགས་ནས། །རྣམ་གསུམ་ཆོས་ཀྱི་འཁོར་ལོ་བསྐོར་མཛད་པའི། །ཐུབ་དབང་ཆོས་ཀྱི་རྗེ་ལ་གུས་ཕྱག་འཚལ། །རྒྱལ་སྲས་ཐུ་བོ་སེམས་དཔའི་

[002A]༄༅། །ཚུལ་བཟུང་སྟེ། །རྒྱལ་བའི་ཆོས་ཀྱི་སྲིད་ལ་དབང་བསྒྱུར་ཞིང། །རྒྱལ་བའི་གོ་འཕང་འགྲོ་ལ་སྩོལ་མཛད་པའི་།རྒྱལ་ཚབ་
དམ་པའི་ཞབས་ལ་གུས་པས་འདུད། །སྐུ་གསུམ་དཀྱིལ་འཁོར་ཡོངས་སུ་རྫོགས་གྱུར་ཅིང། །གནས་གསུམ་ཤེས་བྱའི་མཁའ་ལ་ཐོགས་མེད་
རྒྱུ། །ཐེག་གསུམ་པད་ཚལ་ཀུན་ནས་རྒྱས་པའི་གཉེན། །བློ་བཟང་བསྟན་པའི་ཉི་མ་དེ་ལ་འདུད། །དྲི་མེད་རིགས་པའི་སྤྱན་གྱིས་ཆོས་ཀུན་
གཟིགས། །དམིགས་མེད་ཐུགས་རྗེས་འགྲོ་བ་ཀུན་ལ་སྙོམས། །རྣམ་དཀར་འཕྲིན་ལས་ས་སྟེང་ཀུན་ལ་ཁྱབ། །རྒྱལ་ཚབ་དམ་པ་དར་

[002B] །ཆོས་ཀྱི་རྒྱལ་པོ་བློ་བཟང་གྲགས་པ་ཡི། །བསྟན་འཛིན་ཀུན་གྱི་གཙུག་རྒྱན་དགེ་འདུན་གྲུབ། །གང་དེའི་སྲས་ཀྱི་ཐུ་བོར་དབང་བསྐུར་བ། །ཀུན་མཁྱེན་ཆོས་ཀྱི་རྗེ་ལ་གུས་པས་འདུད། །
གསུང་རབ་ཀུན་གྱི་དེ་ཉིད་འབྱེད་པ་ལ། །རྗེ་བཙུན་མཁྱེན་པའི་གཏེར་དང་མིག་གཉིས་པ། །བསླབ་གསུམ་ཆོས་ཀྱི་རྒྱལ་མཚན་འཛིན་པའི་དཔལ། །འཕྲིན་ལས་བཟང་པོའི་ཞབས་ལ་གུས་ཕྱག་འཚལ། །
ཤེས་རབ་ཕ་རོལ་ཕྱིན་པ་ལ། །ཞེས་སོགས་ཀྱི་སྐབས་སུ་སྦྱོར་བ་འགོད་པ་དང། མཐའ་དཔྱད་པ་གཉིས། དང་པོ་ནི། སློབ་དཔོན་སེང་གེ་བཟང་པོས་གཞུང་ལམ་འབྲས་བུ་ཤེར་ཕྱིན་གསུམ་ལ་བསྟོད་
ཕྱག་མཛད་པ་ཆོས་ཅན། དགོས་པ་ཡོད་དེ། རང་ཉིད་སྐྱེས་བུ་དམ་པའི་སྤྱོད་པ་དང་མཐུན་པ་དང། བསྟན་བཅོས་རྩོམ་པའི་བར་ཆད་ཞི་བའི་ཆེད་ཡིན་པའི་ཕྱིར། སློབ་དཔོན་སེང་གེ་བཟང་པོས་འགྲེལ་བ་
རྩོམ་པའི་དམ་བཅའ་མཛད་པ་ཆོས་ཅན། དགོས་པ་ཡོད་དེ། རྩོམ་པ་མཐར་ཕྱིན་པར་བྱ་བའི་ཆེད་ཡིན་པའི་ཕྱིར། གཉིས་པ་མཐའ་དཔྱད་པ་ལ། ཁ་ཅིག་གིས། འགྲེལ་བ་དོན་གསལ་འདི། བསྟན་
བཅོས་མངོན་རྟོགས་རྒྱན་ཡུམ་གསུམ་དང། སྦྱར་བའི་འགྲེལ་བ་ཡིན་ཏེ། འགྲེལ་བ་འདིར་ཡང་ཀུན་གྱི་རྒྱན་དུ་འགྱུར་བར་ནི། ཞེས་དང་མཁྱེན་གསུམ་གྱིས་འཕགས་བཞིའི་མངོན་རྟོགས་བསྡུས་

[003A]༄༅། །ཚུལ་གྱི་སྐབས་སུ་ཡུམ་གསུམ་ཀའི་ལུང་ཁུངས་སུ་མཛད་ནས་བཤད་པའི་ཕྱིར་དང། དགོས་འགྲེལ་གྱི་སྐབས་སུ། རྒྱལ་བའི་ཡུམ་རྣམ་པ་གསུམ་ཆར་ལས་ཀྱང། བརྗོད་པར་བྱ་བ་ཉིད་
དུ་བསྟན་པ་གང་ཡིན་པ་དང། ཞེས་དང། སེམས་བསྐྱེད་ཀྱི་སྐབས་སུ་ཡང། ཡུམ་གསུམ་གྱི་ལུང་ཁུངས་སུ་མཛད་ནས་བཤད་པའི་ཕྱིར་ཟེར་ན། འོ་ན་འགྲེལ་བ་དོན་གསལ་ལས། གོ་བར་སླ་ཕྱིར་ཚིག་དང་
ནི། །ངག་སོགས་སྦྱོར་བར་མ་བྱས་བར། །ཞེས་འགྲེལ་བ་དོན་གསལ་མདོ་རྒྱན་མ་སྦྱར་བའི་འགྲེལ་བར་བཤད་པ་མི་འཐད་པར་ཐལ་དམ་བཅའ་འཐད་པའི་ཕྱིར། གཞན་ཡང་འགྲེལ་བ་དོན་གསལ་
མངོན་རྟོགས་རྒྱན་དང་མངོན་པ་མཛོད་སྦྱར་བའི་འགྲེལ་བ་ཡིན་པར་ཐལ། འགྲེལ་བ་དོན་གསལ་ལས། འཇིག་རྟེན་སྣ་ཚོགས་ལས་ལས་སྐྱེས། །ལས་ནི་སེམས་པ་དང་དེས་བྱས། །ཞེས་མཛོད་ཀྱི་ལུང་
ཁུངས་སུ་མཛད་ནས་བཤད་པའི་ཕྱིར། ཁྱབ་པ་སྒྲིགས། གཞན་ཡང། མདོ་རྒྱན་སྦྱར་བའི་འགྲེལ་བ་བཅུ་གཉིས། མ་སྦྱར་བའི་འགྲེལ་བ་དགུ་ཞེས་མཁས་པ་རྣམས་ལ་གྲགས་པ་དེ་ཁས་ལེན་མི་
རིགས་པར་ཐལ། འགྲེལ་བ་དོན་གསལ་མདོ་རྒྱན་སྦྱར་བའི་འགྲེལ་བ་ཡིན་པའི་ཕྱིར། འགྲོ་ལ་ཆགས་པས་ཀུན་ཆགས་མཛད། །ཅེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས་

[003B] འཕགས་པ་ཐོགས་མེད་ཆོས་ཅན། ཁྱོད་ཀྱིས་ཡུམ་གྱི་མདོའི་རྣམ་བཤད་མཛད་པ་ཡིན་ཏེ། ཁྱོད་ཀྱིས་ཡུམ་གྱི་མདོའི་རྣམ་བཤད་དེ་ཉིད་རྣམ་ངེས་མཛད་པའི་ཕྱིར། དེ་ཆོས་ཅན་ཁྱོད་ཀྱིས་ཡུམ་གྱི་མདོའི་རྣམ་བཤད་
མཛད་རིགས་སྟེ། ཁྱོད་རྗེ་བཙུན་ལ་ཡུམ་གྱི་མདོའི་ཚིག་དོན་མཐའ་དག་རྫོགས་པར་གསན་ནས་ཐུགས་སུ་ཆུད་པའི་མཁས་པ་ཡིན་པའི་ཕྱིར། གཉིས་པ་ལ་དགག་བཞག་སྤང་གསུམ་ལས། དང་པོ་ནི། ཁ་ཅིག་གིས་
བསྟན་བཅོས་ཆེན་པོའི་རྣམ་བཤད་མཛད། ཅེས་པའི་སྐབས་ནས་བསྟན་པའི་བསྟན་བཅོས་དེ། བསྟན་བཅོས་མངོན་རྟོགས་རྒྱན་ལ་བྱེད་ཟེར་ན་འཕགས་པ་ཐོགས་མེད་ཀྱིས་མཛད་པའི་བསྟན་བཅོས་དེ་ཉིད་རྣམ་ངེས་དེ་
མདོ་རྒྱན་སྦྱར་བའི་འགྲེལ་བ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། དེ་མ་ཡིན་པར་ཐལ། འཕགས་པ་ཐོགས་མེད་ཀྱིས་མདོ་རྒྱན་སྦྱར་བའི་འགྲེལ་བ་མ་མཛད་པའི་ཕྱིར། མ་གྲུབ་ན་དེར་ཐལ། ཤེར་འབྱུང་
བློ་གྲོས་ཀྱི་འགྲེལ་བ་ལས། འཕགས་པ་དང་སློབ་དཔོན་དག་གིས་མངོན་པར་རྟོགས་པ་དང་སྦྱར་བ་ལ་མ་ལྟོས་པར་བཤད་པའི་ཕྱིར་དང། ཤེས་བྱ་ནང་གི་ཚུལ་ལ་རྟེན་པའི་ཕྱིར། ཞེས་གསུངས་པའི་ཕྱིར། བྱས་པ་ལ་ཁོ་ན་
རེ། འཕགས་པ་ཐོགས་མེད་ཀྱིས་མཛད་པའི་བསྟན་བཅོས་དེ་ཉིད་རྣམ་ངེས་དེ། སེམས་ཙམ་པའི་བསྟན་བཅོས་ཡིན་པར་ཐལ། ཤེས་བྱ་ནང་གི་ཚུལ་ལ་རྟེན་པའི་ཕྱིར། ཞེས་པ་འདི་སྒྲ་ཇི་བཞིན་པར་ཁས་ལེན་རིགས་

[004A]༄༅། །པའི་ཕྱིར། འདོད་ན་འཕགས་པ་ཐོགས་མེད་སེམས་ཙམ་པ་ཡིན་པར་ཐལ། འདོད་པའི་ཕྱིར། ཟེར་ན་མ་ཁྱབ་སྟེ། འོ་ན། ཁྱོད་རང་ལ། རྗེ་བཙུན་བྱམས་པ་སེམས་ཙམ་པ་ཡིན་པར་ཐལ། དེས་མཛད་
པའི་མདོ་སྡེ་རྒྱན་དེ། སེམས་ཙམ་པའི་བསྟན་བཅོས་ཡིན་པའི་ཕྱིར་ཁྱབ་པ་ཁས། མ་གྲུབ་ན་དེར་ཐལ། དེའི་མཚན་གཞི་ཅིག་ཡོད་པའི་ཕྱིར། འདོད་ན། རྗེ་བཙུན་བྱམས་པ་ཆོས་ཅན། སེམས་ཙམ་པ་མ་ཡིན་
པར་ཐལ། དབུ་མ་པ་ཡིན་པའི་ཕྱིར། གཞན་ཡང། བསྟན་བཅོས་མཐའ་དག་འདི་དེ་ལྟར། ཞེས་པའི་སྐབས་ནས་བསྟན་པའི་བསྟན་བཅོས་དེ་བསྟན་བཅོས་མངོན་རྟོགས་རྒྱན་ལ་བྱེད་རིགས་པར་ཐལ་
དམ་བཅའ་འཐད་པའི་ཕྱིར། འདོད་ན། བསྟན་བཅོས་མཐའ་དག་ཅེས་མང་ཚིག་སྨོས་པ་ལ་དགོས་པ་མེད་པར་ཐལ། འདོད་པའི་ཕྱིར་གཞན་ཡང། ཡུམ་རྒྱས་འབྲིང་བསྡུས་གསུམ་པོ་དེ། བསྟན་
བཅོས་ཆེན་པོའི་རྣམ་བཤད་མཛད་ཅེས་པའི་སྐབས་ནས་བསྟན་པའི་བསྟན་བཅོས་མ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན་འགྲེལ་བཤད་ཚིག་གསལ་ལས། ངེས་པའི་ཚིག་གི་ཚུལ་
གྱིས་ན་བསྟན་བཅོས་དེ་ཁྱད་པར་ཅན་རྒྱལ་བའི་ཡུམ་རྣམས་སོ་།ཞེས་གསུངས་པ་མི་འཐད་པར་ཐལ། འདོད་པའི་ཕྱིར། ཁ་ཅིག་གིས་དངོས་ཀྱི་བདག་རྐྱེན་རྣམ་མཁྱེན་ལ་བརྟེན་ནས་བྱུང་བའི་ལེགས་བཤད་

[004B] ཁྱད་ཆོས་བཞི་དང་ལྡན་པ་དེ། སངས་རྒྱས་ཀྱི་དཀའི་མཚན་ཉིད། རྩོམ་པ་པོ་རྣམ་གཡེངས་མེད་པའི་ཡིད་ཅན་གྱི་བཀའི་དགོངས་འགྲེལ་དུ་བརྩམས་པའི་ངག་རྣམ་དག་གང་ཞིག་ཐར་པ་ཐོབ་པའི་ལམ་དང་
རྗེས་སུ་མཐུན་པ་དེ། ནང་པ་སངས་རྒྱས་པའི་བསྟན་བཅོས་རྣམ་དག་གི་མཚན་ཉིད་ཟེར་ན། རྣམ་མཁྱེན་དང་དུས་མཉམ་དུ་བྱུང་བའི་སངས་རྒྱས་ཀྱི་བཀའ་ཆོས་ཅན། མཚན་ཉིད་དང་པོའི་ཟུར་དང་པོ་དེར་ཐལ་
མཚོན་བྱ་དེའི་ཕྱིར། མ་གྲུབ་ན། དེར་ཐལ། དེ་ཡོད་པའི་ཕྱིར་རྩ་བར་འདོད་ན། དེ་དེ་མ་ཡིན་པར་ཐལ། དེ་རྣམ་མཁྱེན་དང་དུས་མཉམ་དུ་གྲུབ་པའི་ཕྱིར། བཀའ་ཆོས་ཅན། མཚན་ཉིད་གཉིས་པའི་ཟུར་དང་པོ་དྲེ་
ཐལ། མཚོན་བྱ་དེའི་ཕྱིར། མ་གྲུབ་ན། དེར་ཐལ། བསྟན་བཅོས་རྣམ་དག་ཡིན་པའི་ཕྱིར་ཏེ། བཀའ་དང་བསྟན་བཅོས་གཉིས་མི་འགལ་བའི་ཕྱིར། རྟགས་འོག་ཏུ་སྒྲུབ། རྩ་བར་འདོད་ན། བཀའ་དེ་བཀའི་དགོངས་
འགྲེལ་ཡིན་པར་ཐལ། འདོད་པའི་ཕྱིར། ཡང་ཁ་ཅིག་གིས། ཁྱད་ཆོས་བཞི་དང་ལྡན་པའི་སངས་རྒྱས་ཀྱི་གསུང་དེ། སངས་རྒྱས་ཀྱི་བཀའི་མཚན་ཉིད། འཆོས་སྐྱོབས་ཀྱི་ཡོན་ཏན་གཉིས་དང་ལྡན་པའི་
ངག་རྣམ་དག་དེ། བསྟན་བཅོས་རྣམ་དག་གི་མཚན་ཉིད་ཟེར་ན། ཉན་ཐོས་ཤཱ་རིའི་བུའི་ངག་ཏུ་གྱུར་བའི་སངས་རྒྱས་ཀྱི་བཀའ་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར། མ་གྲུབ་ན་

[005A]༄༅། །དེར་ཐལ། དེ་ཡོད་པའི་ཕྱིར། རྩ་བར་འདོད་ན། དེ་ཆོས་ཅན། སངས་རྒྱས་ཀྱི་ངག་ཡིན་པར་ཐལ། འདོད་པའི་ཕྱིར། འདོད་ན། དེ་མ་ཡིན་པར་ཐལ། སེམས་ཅན་གྱི་ངག་ཡིན་པའི་ཕྱིར། གཞན་ཡང། གདུལ་བྱའི་རྒྱུད་ལ་སངས་རྒྱས་
ཀྱི་གསུང་ཡོད་པར་ཐལ། སངས་རྒྱས་ཀྱི་བཀའ་ཡིན་ན། སངས་རྒྱས་ཀྱི་གསུང་ཡིན་དགོས་པའི་ཕྱིར། རྟགས་ཁས། འདོད་ན། དེ་མེད་པར་ཐལ། སངས་རྒྱས་ཀྱི་གསུང་སངས་རྒྱས་ཡིན་པའི་ཕྱིར་ཏེ། སངས་རྒྱས་ཀྱི་སྐུ་སངས་རྒྱས་
ཀྱི་གསུང་ཡོད་པར་ཐལ། སངས་རྒྱས་ཀྱི་བཀའ་ཡིན་ན། སངས་རྒྱས་ཀྱི་གསུངས་ཡིན་དགོས་པའི་ཕྱིར། རྟགས་ཁས། འདོད་ན། དེ་མེད་པར་ཐལ། སངས་རྒྱས་ཀྱི་གསུངས་སངས་རྒྱས་ཡིན་པའི་ཕྱིར་ཏེ་སངས་རྒྱས་ཀྱི་སྐུ་སངས་རྒྱས་
ཡིན་པའི་ཕྱིར། གཞན་ཡང། དེ་ཆོས་ཅན། གསུང་དབྱངས་ཡན་ལག་དྲུག་ཅུའི་ཡོན་ཏན་དང་ལྡན་པར་ཐལ། སངས་རྒྱས་ཀྱི་གསུང་ཡིན་པའི་ཕྱིར། ཁྱབ་སྟེ། མདོ་སྡེ་རྒྱན་ལས། བདེ་གཤགས་གསུང་ནི་མཐའ་ཡས་པ། ཡན་
ལག་དྲུག་ཅུ་བསམ་མི་ཁྱབ། ཅེས་གསུངས་པའི་ཕྱིར། བྱས་པ་ལ་ཁོ་ན་རེ། དེ་ཆོས་ཅན། སངས་རྒྱས་ཀྱི་གསུང་ཡིན་པར་ཐལ། སངས་རྒྱས་ཀྱི་གསུང་རབ་ཡིན་པའི་ཕྱིར། ཟེར་ན། མ་ཁཡྦ། མ་གྲུབ་ན། དེར་ཐལ། ཆོས་ཅན་དེའི་ཕྱིར། འོ་ན། སེམས་
ཆེན་པོ་ཡིན་ན། སེམས་ཡིན་དགོས་པར་ཐལ། སངས་རྒྱས་ཀྱི་གསུང་རབ་ཡིན་ན། སངས་རྒྱས་ཀྱི་གསུང་ཡིན་དགོས་པའི་ཕྱིར། རྟགས་ཁས། འདོད་ན། སངས་རྒྱས་འཕགས་ཀྱི་རྒྱུད་ཀྱི་སྙིང་རྗེ་ཆེན་པོ་ཆོས་ཅན། དེར་ཐལ། དེའི་ཕྱིར། ཡང་ཁ་ཅིག་
གིས། སངས་རྒྱས་ཀྱི་གསུང་ཡིན་ན། སངས་རྒྱས་ཀྱི་ངག་ཡིན་དགོས་པར་ཐལ། གདུལ་བྱའི་རྒྱུད་ལ་སངས་རྒྱས་ཀྱི་གསུང་མེད་པའི་ཕྱིར། འདོད་བྱས་པ་ལ། སངས་རྒྱས་ཀྱི་སྐུ་ཡིན་ན། སངས་རྒྱས་ཀྱི་ལུས་ཡིན་དགོས་པར་ཐལ། འདོད་

[005B] ཟེར་ན། མ་ཁྱབ། འདོད་ན། ཡེ་ཤེས་ཆོས་སྐུས་གཤག་གོ། མངོན་མཐོའི་གོ་འཕང་ཡོད་པར་ཚད་མས་ངེས་པའི་ཕྱི་རོལ་པས་བརྩམས་པའི་མངོན་མཐོའི་གོ་འཕང་ཡོད་པར་སྟོན་པའི་བསྟན་
བཅོས་ཆོས་ཅན། མཚན་ཉིད་གཉིས་པ་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་ཐལ། མངོན་མཐོའི་གོ་འཕང་ཡོད་པར་ཚད་མས་གྲུབ་པའི་ཕྱི་རོལ་བས་མངོན་མཐོའི་གོ་འཕང་ཡོད་པར་དམ་བཅས་པའི་
དམ་བཅའ་དེ། དམ་བཅའ་ཡང་དག་ཡིན་པའི་ཕྱིར། མ་གྲུབ་ན་དེ་ཆོས་ཅན། ཁྱོད་དམ་བཅའ་ཡང་དག་ཡིན་པར་ཐལ། ཁྱོད་རང་གི་ཞེན་དོན་རང་སྨྲ་བ་པོའི་ཚད་མས་གྲུབ་པའི་དམ་བཅའ་ཡིན་པའི་ཕྱིར་ཏེ་
ཆོས་ཅན་དེའི་ཕྱིར། རྩ་བར་འདོད་ན། དེ་ཆོས་ཅན། ཁྱོད་འཆོས་སྐྱོབས་ཀྱི་ཡོན་ཏན་གཉིས་དང་ལྡན་པའི་བསྟན་བཅོས་རྣམྗ་དག་མ་ཡིན་པར་ཐལ། ཁྱོད་ཕྱི་རོལ་བའི་བསྟན་བཅོས་ཡིན་པའི་ཕྱིར་ཁྱབ་སྟེ་
རྣམ་བཤད་རིགས་པ་ལས། འཆོས་སྐྱོབས་ཡོན་ཏན་ཕྱིར་ན་བསྟན་བཅོས་དེ། གཉིས་པོ་འདི་དག་གཞན་གྱི་ལུགས་ལ་མེད། ཅེས་གསུངས་པའི་ཕྱིར། གཞན་ཡང། ཁོ་ན་རེ། གདུལ་བྱའི་རྒྱུད་ཀྱི་ཉོན་མོངས་སྤོང་
ཕྱིར་དུ། བསྟོན་པས་གསུངས་པའི་གསུང་རབ་མཐར་ཐུག་དེ། སངས་རྒྱས་ཀྱི་བཀའི་མཚན་ཉིད། བཀའ་གང་ཡང་རུང་པའི་དགོངས་འགྲེལ་དུ་གདུལ་བྱའི་རང་སྟོབས་ཀྱིས་བརྩམས་པའི་ངག་རྣམ་དག་དེ། ནང་པ་

[006A]༄༅། །སངས་རྒྱས་པའི་བསྟན་བཅོས་རྣམ་དག་གི་མཚན་ཉིད་ཟེར་ན། སངས་རྒྱས་ཀྱི་བཀའི་ཆེད་དུ་བྱ་བའི་གདུལ་བྱ་ཡིན་ན། ཉོན་མོངས་སྤང་དགོས་ཀྱི་གང་ཟག་ཡིན་དགོས་པར་ཐལ་
དམ་བཅའ་དང་པོ་དེ་འཐད་པའི་ཕྱིར། འདོད་ན། སངས་རྒྱས་ཀྱི་བཀའི་ཆེད་དུ་བྱ་བའི་གདུལ་བྱ་འགྱུར་བའི་ཉན་ཐོས་དགྲ་བཅོམ་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་དེར་ཐལ། དེ་ཡོད་པའི་ཕྱིར། འདོད་
ན། དེ་ཆོས་ཅན། ཉོན་མོངས་སྤང་དགོས་ཀྱི་གང་ཟག་མ་ཡིན་པར་ཐལ། དེ་སྤངས་ཟིན་པའི་གང་ཟག་ཡིན་པའི་ཕྱིར། མ་གྲུབ་ན་དེ་ཆོས་ཅན་ཉོན་མོངས་སྤངས་ཟིན་པའི་གང་ཟག་ཡིན་པར་ཐལ། དགྲ་
བཅོམ་པ་ཡིན་པའི་ཕྱིར། བསྟན་བཅོས་མངོན་རྟོགས་རྒྱན་ཆོས་ཅན་མཚན་ཉིད་གཉིས་པ་དེར་ཐལ། མཚོན་བྱ་དེའི་ཕྱིར་རྟགས་ཁས་འདོད་ན། རྗེ་བཙུན་བྱམས་པ་གདུལ་བྱ་ཡིན་པར་ཐལ། འདོད་པའི་
ཕྱིར། གཞན་ཡང། བསྟན་བཅོས་རྣམ་དག་ཡིན་ན། རྩོམ་བ་པོ་གདུལ་བྱས་བརྩམས་པའི་བསྟན་བཅོས་ཡིན་དགོས་པར་ཐལ། མཚན་ཉིད་གཉིས་པ་དེ་འཐད་པའི་ཕྱིར། འདོད་ན། གདུལ་བྱས་
བརྩམས་པའི་བསྟན་བཅོས་ཡིན་ན། བསྟན་བཅོས་ཡིན་དགོས་པར་ཐལ་བདག་མེད་ཡིན་པའི་ཕྱིར། འདོད་ན། རྗེ་བཙུན་བྱམས་པ་དེ་བསྟན་བཅོས་ཡིན་པར་ཐལ། བསྟན་བཅོས་མངོན་རྟོགས་རྒྱན་རྩོམ་

[006B]མ་ཁྱབ་ན། བསྟན་བཅོས་མངོན་རྟོགས་རྒྱན་རྩོམ་པ་པོ་ཆོས་ཅན་བསྟན་བཅོས་ཡིན་པར་ཐལ། གདུལ་བྱས་བརྩམས་པའི་བསྟན་བཅོས་ཡིན་པའི་
ཕྱིར། ཁྱབ་པ་ཁས། མ་གྲུབ་ན། བསྟན་བཅོས་མངོན་རྟོགས་རྒྱན་ཆོས་ཅན། རྩོམ་པ་པོ་གདུལ་བྱས་བརྩམས་པའི་བསྟན་བཅོས་ཡིན་པར་ཐལ། བསྟན་བཅོས་རྣམ་དག་ཡིན་པའི་ཕྱིར། འཁོར་གསུམ། ཁ་
ཅིག་གིས། བཀའ་དང་བསྟན་བཅོས་འགལ་ཟེར་ན། བཀའ་དང་བཀའི་དགོངས་འགྲེལ་འགལ་བར་ཐལ། དམ་བཅའ་འཐད་པའི་ཕྱིར། འདོད་ན་མདོ་སྡེ་དགོངས་འགྲེལ་ཆོས་ཅན། བཀའ་མ་ཡིན་པར་ཐལ། བཀའི་
དགོངས་འགྲེལ་ཡིན་པའི་ཕྱིར། རྟགས་སླ། གཞན་ཡང། བཀའ་གསུང་བ་པོ་དང་བསྟན་བཅོས་རྩོམ་པ་པོ་འགལ་བར་ཐལ། བཀའ་དང་བསྟན་བཅོས་འགལ་བའི་ཕྱིར། འདོད་ན། ཉན་ཐོས་ཤ་རིའི་བུ་ཆོས་ཅན་
བཀའ་གསུང་བ་པོ་མ་ཡིན་པར་ཐལ། བསྟན་བཅོས་རྩོམ་པ་པོ་ཡིན་པའི་ཕྱིར། རྟགས་སླ། འདོད་ན། དེ་བཀའ་གསུང་བ་པོ་ཡིན་པར་ཐལ། དེས་གསུངས་པའི་བཀའ་ཡོད་པའི་ཕྱིར། མ་གྲུབ་ན། དེར་ཐལ་བྱིན་གྱིས་
བརླབས་པའི་བཀའ་ཡོད་པའི་ཕྱིར། གཞན་ཡང། བཀའ་དང་བསྟན་བཅོས་གཉིས་མི་འགལ་བར་ཐལ། སངས་རྒྱས་ཀྱི་བཀའ་བསྟན་བཅོས་ཡིན་པའི་ཕྱིར། མ་གྲུབ་ན། དེར་ཐལ། དེ་སྒྲུབ་པ་ལྷུར་ལེན་པའི་

[007A]༄༅། །བསྟན་བཅོས་ཡིན་པའི་ཕྱིར། མ་གྲུབ་ན། དེར་ཐལ། གཏན་ལ་དབབ་པ་བསྡུ་བ་ལས། དེ་ལ་སྒྲུབ་པ་ལྷུར་ལེན་པའི་བསྟན་བཅོས་ནི་སངས་རྒྱས་ཀྱི་བཀའ་ཉིད་དོ། ཅེས་གསུངས་པའི་
ཕྱིར། གཞན་ཡང། བསྟན་བཅོས་མངོན་རྟོགས་རྒྱན་ཆོས་ཅན། བཀའ་མ་ཡིན་པར་ཐལ། བསྟན་བཅོས་ཡིན་པའི་ཕྱིར། མ་གྲུབ་ན་སླ། འདོད་ན། དེ་བཀའ་ཡིན་པར་ཐལ། རྗེ་བཙུན་བྱམས་པ་
སངས་རྒྱས་ཡིན་པའི་ཕྱིར། རྟགས་འོག་ཏུ་སྒྲུབ། དེ་ལ་ཁ་ཅིག་བཀའ་དང་བསྟན་བཅོས་འགལ་བར་ཐལ། རྗེ་བཙུན་གྱིས་བཀའ་དང་བསྟན་བཅོས་གཉིས་ངོས་འཛིན་སོ་སོར་མཛད་པའི་ཕྱིར་
ཟེར་ན། མ་ཁྱབ་སྟེ། འོ་ན། རྣམ་མཁྱེན་དང་ལམ་ཤེས་འགལ་བར་ཐལ། རྗེ་བཙུན་གྱིས་དེ་གཉིས་ངེས་འཛིན་སོ་སོར་མཛད་པའི་ཕྱིར། ཁྱབ་པ་ཁས། རྟགས་གྲུབ་སྟེ། རྣམ་ཀུན་མཁྱེན་ཉིད་ལམ་ཤེས་
ཉིད། ཅེས་གསུངས་པའི་ཕྱིར། ཁ་ཅིག་ བསྟན་བཅོས་མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱའི་རྒྱུད་ལ་བསྟན་བཅོས་མངོན་རྟོགས་རྒྱན་ཡོད་ཟེར་བ་དང། བཀའ་དང་བསྟན་བཅོས་འགལ་
ཟེར་བ། ཁས་བླངས་ནང་འགལ་ཏེ། སངས་རྒྱས་འཕགས་པའི་རྒྱུད་ལ་བསྟན་བཅོས་མངོན་རྟོགས་རྒྱན་ཡོད་པར་ཐལ། དམ་བཅའ་འཐད་པའི་ཕྱིར། འདོད་ན། དེའི་རྒྱུད་ཀྱི་བསྟན་བཅོས་མངོན་

[007B] བསྟན་བཅོས་མ་ཡིན་པར་ཐལ། བཀའ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེ་ཆོས་ཅན། དེར་ཐལ་སངས་རྒྱས་རང་རྒྱུད་ཀྱིས་བསྡུས་པའི་ངག་རྣམ་དག་ཡིན་པའི་ཕྱིར། འདོད་ན་
སླ། གཞན་ཡང། བསྟན་བཅོས་མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱའི་རྒྱུད་ལ་བསྟན་བཅོས་མངོན་རྟོགས་རྒྱན་མེད་པར་ཐལ། བསྟན་བཅོས་མངོན་རྟོགས་རྒྱན་ཡིན་ན། རྗེ་བཙུན་བྱམས་པ་རང་
རྒྱུད་ཀྱིས་བསྡུས་པས་ཁྱབ་པའི་ཕྱིར། བྱས་པ་ལ་ཁོ་ན་རེ་བསྟན་བཅོས་མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱའི་རྒྱུད་ལ་བསྟན་བཅོས་མངོན་རྟོགས་རྒྱན་ཡོད་པར་ཐལ། དེས་བསྟན་བཅོས་མངོན་
རྟོགས་རྒྱན་ལ་ངག་འདོན་བྱེད་པ་ཡོད་པའི་ཕྱིར། ཟེར་ན། མ་ཁྱབ། མ་གྲུབ་ན། ངེས་བསྟན་བཅོས་མངོན་རྟོགས་རྒྱན་ལ་ཐོས་བསམ་བྱས་པ་ལ་དགོས་པ་མེད་པར་ཐལ། རྟགས་དེའི་ཕྱིར། རྟགས་དེའི་ཕྱིར། གཞན་ཡང་
བསྟན་བཅོས་མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱའི་རྒྱུད་ལ་བསྟན་བཅོས་མངོན་རྟོགས་རྒྱན་ཡོད་པར་ཐལ། སློབ་དཔོན་སེང་གེ་བཟང་པོའི་རྒྱུད་ཀྱིས་བསྡུས་པའི་བསྟན་བཅོས་མངོན་རྟོགས་རྒྱན་ཡོད་
པའི་ཕྱིར། མ་གྲུབ་ན། དེར་ཐལ། དེའི་རྒྱུད་ཀྱིས་བསྡུས་པའི་སེམས་བསྐྱེད་པ་ནི་གཞན་དོན་ཕྱིར་ཞེས་པའི་གཞུང་ཚིག་ཡོད་པའི་ཕྱིར། ཟེར་ན། འདིར་མ་ཁྱབ། རྟགས་གྲུབ་སྟེ། འགྲེལ་བ་དོན་གསལ་ལ་ཤོ་ལོ་ཀ་

[008A]༄༅། །སྟོང་ཕྲག་ཕྱེད་དང་གཉིས་ཡོད་པའི་ཕྱིར། ཡང་ཁོ་ན་རེ། སློབ་དཔོན་སེང་གེ་བཟང་པོའི་རྒྱུད་ཀྱིས་བསྡུས་པའི་བསྟན་བཅོས་མངོན་རྟོགས་རྒྱན་གྱི་གཞུང་ཚིག་ཡོད་པར་ཐལ། དེའི་རྒྱུད་ཀྱིས་བསྡུས་
པའི་སེམས་བསྐྱེད་པ་ནི་གཞན་དོན་ཕྱིར། ཞེས་པའི་གཞུང་ཚིག་དེ་བསྟན་བཅོས་མངོན་རྟོགས་རྒྱན་གྱི་གཞུང་ཚིག་ཡིན་པའི་ཕྱིར་ཏེ་དེ་སེམས་བསྐྱེད་པ་ནི་གཞན་དོན་ཕྱིར། ཞེས་པའི་གཞུང་ཚིག་ཡིན་པའི་ཕྱིར་
ཏེ། དེ་ཡོད་པའི་ཕྱིར། ཟེར་ན། མ་ཁྱབ། འགྲེལ་བ་དོན་གསལ་གྱི་ནང་ཚན་དུ་གྱུར་བའི་སེམས་བསྐྱེད་པ་ནི་གཞན་དོན་ཕྱིར་ཞེས་པ་དེ། བསྟན་བཅོས་མངོན་རྟོགས་རྒྱན་གྱི་གཞུང་ཚིག་ཡིན་པར་ཐལ་སློབ་
དཔོན་སེང་གེ་བཟང་པོའི་རྒྱུད་ལ་མངོན་རྟོགས་རྒྱན་གྱི་གཞུང་ཚིག་ཡོད་པའི་ཕྱིར། རྟགས་ཁས། འདོད་ན། དེའི་ནང་ཚན་དུ་གྱུར་པའི་སེམས་སྐྱེད་པ་ནི་གཞན་དོན་ཕྱིར། ཞེས་པའི་གཞུང་ཚིག་ཆོས་ཅན་
ཁྱོད་བསྟན་བཅོས་མངོན་རྟོགས་རྒྱན་གྱི་གཞུང་ཚིག་མ་ཡིན་པར་ཐལ། ཁྱོད་འགྲེལ་བ་དོན་གསལ་གྱི་གཞུང་ཚིག་ཡིན་པའི་ཕྱིར་རྟགས་སྒྲུབ་ཟིན། གཞན་ཡང། འགྲེལ་བ་དོན་གསལ་གྱི་གཞུང་ཚིག་
དུ་གྱུར་པའི་རབ་འབྱོར་བྱང་ཆུབ་སེམས་དཔའ་རྣམས་ཀྱི་ཉན་ཐོས་ཀྱི་ལམ་གང་ཡིན་པ་ཞེས་སོགས་ཀྱི་གཞུང་ཚིག་དེ་ཡུམ་པར་མའི་མདོ་ཚིག་ཡིན་པར་ཐལ། འགྲེལ་བ་དོན་གསལ་གྱི་གཞུང་ཚིག་དུ་

[008B]གཞུང་ཚིག་དེ། མངོན་རྟོགས་རྒྱན་གྱི་གཞུང་ཚིག་ཡིན་པའི་ཕྱིར། རྟགས་ཁས། འདོད་ན། དེ་སངས་རྒྱས་ཀྱི་བཀའ་ཡིན་པར་ཐལ། འདོད་པའི་ཕྱིར་
འདོད་ན། དེ་མ་ཡིན་པར་ཐལ། འགྲེལ་བ་དོན་གསལ་གྱི་གཞུང་ཚིག་ཡིན་པའི་ཕྱིར། རྟགས་སྒྲུབ་ཟིན་གཞན་ཡང། འགྲེལ་བ་དོན་གསལ་གྱི་ནང་ཚན་དུ་གྱུར་བའི་འཇིག་རྟེན་སྣ་ཚོགས་ལས་ལས་སྐྱེས་ཞེས་
པའི་གཞུང་ཚིག་དེ། མངོན་པ་མཛོད་ཀྱི་གཞུང་ཚིག་ཡིན་པར་ཐལ། འགྲེལ་བ་དོན་གསལ་གྱི་ནང་ཚན་དུ་གྱུར་བའི་སེམས་བསྐྱེད་པ་ནི་གཞན་དོན་ཕྱིར་ཞེས་པའི་གཞུང་ཚིག་དེ། བསྟན་བཅོས་མངོན་རྟོགས་
རྒྱན་གྱི་གཞུང་ཚིག་ཡིན་པའི་ཕྱིར། རྟགས་ཁས། འདོད་ན། དེ་དངོས་སྨྲ་བའི་གཞུང་ཡིན་པར་ཐལ། འདོད་པའི་ཕྱིར། འདོད་ན་སླ། ཁ་ཅིག་ བསྟན་བཅོས་ཡིན་ན། བསྟན་བཅོས་རྣམ་དག་ཡིན་པའི་ཁྱབ། ཟེར་
ན། བསྟན་བཅོས་ཡིན་ན། བསྟན་བཅོས་ཀྱི་སྒྲ་བཤད་དང་ལྡན་པས་ཁྱབ་པར་ཐལ། འདོད་པའི་ཕྱིར། འདོད་ན། གྲུབ་མཐའ་ཡིན་ན་གྲུབ་མཐའི་སྒྲ་བཤད་དང་ལྡན་པས་ཁྱབ་པར་ཐལ། འདོད་པའི་ཕྱིར་
འདོད་ན། ཕྱི་རོལ་བའི་གྲུབ་མཐའ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། ཕྱི་རོལ་བའི་གྲུབ་མཐའ་ཡོད་པའི་ཕྱིར། རྩ་བར་འདོད་ན། ཕྱི་རོལ་བའི་གྲུབ་མཐའ་ཆོས་ཅན། གྲུབ་མཐའི་སྒྲ་བཤད་

[009A]༄༅། །དང་མི་ལྡན་པར་ཐལ། གྲུབ་མཐའ་ལྟར་སྣང་ཡིན་པའི་ཕྱིར། གཞན་ཡང། སངས་རྒྱས་ཡིན་ན། སངས་རྒྱས་ཀྱི་སྒྲ་བཤད་དང་ལྡན་པས་ཁྱབ་པར་ཐལ། བསྟན་བཅོས་ལ་དེའི་ཕྱིར་འདོད་
ན། ངོ་བོ་ཉིད་སྐུ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། རྟག་པ་ཡིན་པའི་ཕྱིར། གཉིས་པ་རང་ལུགས་བཞག་པ་ལ་བཤད་བྱ་བཀའི་རྣམ་གཞག་བཤད་པ། འཆད་བྱེད་བསྟན་བཅོས་ཀྱི་རྣམ་
གཞག་བཤད་པ། བཀའ་དང་བསྟན་བཅོས་ཀྱི་བྱེད་ལས་བཤད་པ་།བཀའ་དང་བསྟན་བཅོས་འགལ་མི་འགལ་དཔྱད་པ། བསྟན་བཅོས་ཆེན་པོའི་རྣམ་བཤད་མཛད་ཅེས་པའི་སྐབས་ནས་བསྟན་པའི་
བསྟན་བཅོས་ངོས་བཟུང་བ་དང་ལྔ། དང་པོ་ནི། བཀའ་ལ། མཚན་ཉིད། དབྱེ་བ། སྒྲ་བཤད་པ་དང་གསུམ། དང་པོ་ནི། ཁྱད་ཆོས་བཞི་དང་ལྡན་པའི་སངས་རྒྱས་ཀྱི་གསུང་རབ་དེ། སངས་རྒྱས་ཀྱིས་
བཀའི་མཚན་ཉིད་ཡིན། ཁྱད་ཆོས་བཞི་ནི། བརྗོད་བྱ་མཐོ་རིས་དང་ཐར་བ་སོགས་ཀྱི་དོན་དང་ལྡན་པ། བརྗོད་བྱེད་ཚིག་སྐྱོན་མཐའ་དང་བྲལ་བ། བྱེད་ལས་ཁམས་གསུམ་གྱི་ཉོན་མོངས་སྤོང་པ་
དགོས་པ་ཉོན་མོངས་དང་སྡུག་བསྔལ་ཞི་བའི་ཕན་ཡོན་སྟོན་པ་རྣམས་ཡིན་ཏེ། དེ་སྐད་དུ་ཡང། རྒྱུད་བླ་མ་ལས། གང་ཞིག་དོན་ལྡན་ཆོས་དང་ཉེར་འགྲེལ་ཞིང། །ཁམས་གསུམ་ཀུན་ནས་ཉོན་མོངས་

[009B] །ཞི་བའི་ཕན་ཡོན་སྟོན་པར་མཛད་པ་གང། །དེ་ནི་དྲང་སྲོང་གསུང་ཡིན་ལྡོག་པ་གཞན། །ཞེས་གསུངས་པའི་ཕྱིར། གཉིས་པ་ལ། ངོ་བོའི་སྒོ་ནས་དབྱེ་བ། བརྗོད་བྱའི་སྒོ་ནས་དབྱེ་བ་གཉིས་
དང་པོ་ནི། ཞལ་ནས་གསུངས་པའི་བཀའ། རྗེས་སུ་གནང་བའི་བཀའ་བྱིན་གྱིས་རླབས་པའི་བཀའ་དང་གསུམ། གཉིས་པ་ལ། བཀའ་དང་པོ་གཉིས་པ། གསུམ་པ་དང་གསུམ། གསུམ་པ་ནི། བཀའ་
བརྒྱད་སྟོང་བ་ཆོས་ཅན། ཁྱོད་ལ་བཀའ་ཞེས་བརྗོད་པའི་རྒྱུ་མཚན་ཡོད་དེ། །ལེགས་པར་གསུངས་པའི་དོན་གྱིས་བཀའ་ཞེས་བརྗོད་པའི་ཕྱིར། གཉིས་པ་བསྟན་བཅོས་ལ། མཚན་ཉིད། དབྱེ་བ། སྒྲ་བཤད་པ་དང་
གསུམ། དང་པོ་ནི། འཆོས་སྐྱོབས་ཀྱི་ཡོན་ཏན་གཉིས་དང་ལྡན་པའི་རིགས་སུ་གནས་པའི་ངག་རྣམ་དག་དེ། ནང་བ་སངས་རྒྱས་བའི་བསྟན་བཅོས་རྣམ་དག་གི་མཚན་ཉིད་ གཉིས་པ་དབྱེ་བ་ལ། བཀའ་སྤྱིའི་
དགོངས་འགྲེལ་གྱི་བསྟན་བཅོས་དང། །བཀའ་སོ་སོའི་དགོངས་འགྲེལ་གྱི་བསྟན་བཅོས་གཉིས། དང་པོ་ལ། བརྗོད་བྱ་རྣམ་པར་དག་བྱེད་ཀྱི་བསྟན་བཅོས་དང། བརྗོད་བྱེད་རྣམ་པར་དག་བྱེད་ཀྱི་བསྟན་བཅོས་
གཉིས། དང་པོ་ནི། ཚད་མ་སྡེ་བདུན་མདོ་དང་བཅས་པ་ལྟ་བུ་གཉིས་པ་ནི། སྒྲ་སྙན་ངག་མིང་གི་མངོན་བརྗོད་ལ་སོགས་པ་སྟོན་པའི་ནང་བ་སངས་རྒྱས་པའི་བསྟན་བཅོས་རྣམས་ལ་བྱེད། གཉིས་པ་ལ། བཀའ་

[010A]༄༅། །དང་པོའི་དགོངས་འགྲེལ་གྱི་བསྟན་བཅོས་དང། བཀའ་གཉིས་པའི་དགོངས་འགྲེལ་གྱི་བསྟན་བཅོས་དང། བཀའ་གསུམ་པའི་དགོངས་འགྲེལ་གྱི་བསྟན་བཅོས་དང་གསུམ། དང་པོ་ནི་
མངོན་པ་སྡེ་བདུན། བྱེ་བྲག་བཤད་མཛོད་ཆེན་པོ། མངོན་པ་མཛོད་རྩ་འགྲེལ་དང་བཅས་པ་ལྟ་བུ་ལ་བྱེད། གཉིས་པ་ལ། བཀའ་གཉིས་པའི་དངོས་བསྟན་སྟོང་ཉིད་ཀྱི་རིམ་པ་གཏན་ལ་འབེབས་པའི་བསྟན་
བཅོས་དང། དེའི་སྦས་དོན་མངོན་རྟོགས་ཀྱི་རིམ་པ་གཏན་ལ་འབེབས་པའི་བསྟན་བཅོས་དང་གཉིས། དང་པོ་ནི། དབུ་མ་རིགས་ཚོགས་དྲུག་ལྟ་བུ། གཉིས་པ་ནི། མངོན་རྟོགས་རྒྱན་ལྟ་བུ་ལ་བྱེད། གསུམ་
པ་ནི། བྱམས་ཆོས་ཕྱི་མ་གསུམ། འཕགས་པ་ཐོག་མེད་ཀྱིས་མཛད་པའི་བསྟན་བཅོས་ས་སྡེ་ལྔ། སྡོམ་རྣམ་པ་གཉིས། སློབ་དཔོན་དབྱིག་གཉེན་གྱིས་མཛད་པའི་པྲ་ཀ་ར་ན་སྡེ་བརྒྱད་ལྟ་བུ་ལ་བྱེད་
བྱེད་ལས་ཀྱི་སྒོ་ནས་དབྱེ་ན། འཐོར་བ་བསྡུད་པའི་བསྟན་བཅོས་འཁྲུགས་པ་གོ་རིམ་སུ་སྡེབས་པའི་བསྟན་བཅོས། ཟབ་མོ་རྣམ་པར་འབྱེད་པའི་བསྟན་བཅོས་དང་གསུམ་ཡོད། དང་པོ་ནི། མདོ་རྩ་
བ་ལྟ་བུ། གཉིས་པ་ནི། མདོ་སྡེ་རྒྱན་ལྟ་བུ། གསུམ་པ་ནི། རྒྱུད་བླ་མ་ལྟ་བུ་ལ་བྱེད། མཆོག་དམན་གྱི་སྒོ་ནས་དབྱེ་ན། ཡང་དག་གསུམ། ལྟར་སྣང་གྲུབ་སྟེ། རྣམ་བཤད་རིགས་པ་ལས། དོན་མེད་དོན་

[010B] ངན་གཡོང་རྩེ་བྲལ་སྡུག་བསྔལ་སྤོང། །ཐོས་རྩོད་སྒྲུབ་པ་ལྷུར་ལེན་པ། །བསྟན་བཅོས་དྲུག་བྲལ་གསུམ་དུ་འདོད། །ཅེས་གསུངས་པའི་ཕྱིར། །གསུམ་པ་ནི། བསྟན་བཅོས་
མངོན་རྟོགས་རྒྱན་ཆོས་ཅན། ཁྱོད་ལ་བསྟན་བཅོས་ཞེས་བརྗོད་པའི་རྒྱུ་མཚན་ཡོད་དེ། སློབ་མ་རྣམས་ཀྱི་སེམས་རྒྱུད་ཉོན་མོངས་པའི་དགྲ་ལས་འཆོས་ཤིང། སློབ་མ་རྣམས་ངན་འགྲོ་ལས་སྒྲོལ་
སྒྲོལ་པའི་ཆོས་སྐྱོབས་ཀྱི་ཡོབ་ཏན་གཉིས་དང་ལྡན་པས་ན། བཅོས་ཞེས་བརྗོད་པའི་ཕྱིར། །གསུམ་པ་བཀའ་བསྟན་བཅོས་ཀྱི་བྱེད་ལས་བཤད་པ་ལ། བཀའ་དང་བསྟན་བཅོས་བྱེད་ལས་ཁྱད་པར་
ཅན་དང་ལྡན་པ་ཡིན་ཏེ། བཀའ་དང་བསྟན་བཅོས་ཀྱི་བྱེད་ལས་ལ་བརྟེན་ནས་ལྷ་དང་མིའི་འཇིག་རྟེན་དུ། སངས་རྒྱས་ཀྱི་བསྟན་པ་དར་བར་བྱེད་ཅིང། སྐྱེ་དགུ་རྣམས་ལ་ཕན་བདེ་མ་ལུས་པ་འབྱུང་
བར་བྱེད་པའི་ཕྱིར། དེ་སྐད་དུའང། ལྷའི་བུས་ཞུས་པའི་མདོ་ལས། ཆོས་རྣམས་ཐམས་ཅད་བཀའ་དང་བསྟན་བཅོས་གཉིས་སུ་འདུ་ལེགས་པར་གསུང་དང་དེ་ཡི་དགོངས་འགྲེལ་བ། དེ་ཡིན་
དབང་གིས་ཤ་ཀྱའི་བསྟན་པ་ནི། །འཇིག་རྟེན་ཁམས་འདིར་ཡུན་རིང་གནས་པར་འགྱུར། །ཞེས་གསུངས་པའི་ཕྱིར། །བཞི་པ་ནི། བཀའ་དང་བསྟན་བཅོས་མི་འགལ་ཏེ། སངས་རྒྱས་ཀྱི་བཀའ་དེ་བསྔ་

[011A]༄༅། །བཅོས་ཡིན་པའི་ཕྱིར། ལྔ་བ་ནི། བསྟན་བཅོས་ཆེན་པོའི་རྣམ་བཤད་མཛད། ཅེས་པའི་སྐབས་ནས་བསྟན་པའི་བསྟན་བཅོས་དེ་ཡུམ་རྒྱས་འབྲིང་བསྡུས་གསུམ་ལ་བྱེད་
རིགས་ཏེ། ཚིག་གསལ་ལས། ངེས་པའི་ཚིག་གི་ཚུལ་གྱིས་ན། བསྟན་བཅོས་དེ་ཁྱད་པར་ཅན་རྒྱལ་བའི་ཡུམ་རྣམས་སོ། །ཞེས་གསུངས་པ་ཁས་ལེན་རིགས་པའི་ཕྱིར། གསུམ་པ་
རྩོད་པ་སློང་བ་ལ་ཁ་ཅིག། སེམས་བསྐྱེད་པ་ནི་གཞན་དོན་ཕྱིར་ཡང་དག་རྫོགས་པའི་བྱང་ཆུབ་འདོད། ཅེས་པའི་གཞུང་ཚིག་ཆོས་ཅན། ནང་པ་སངས་རྒྱས་པའི་བསྟན་བཅོས་རྣམ་དག་ཡིན་པར་
ཐལ། ཆོས་སྐྱོབས་ཀྱི་ཡོན་ཏན་གཉིས་དང་ལྡན་པའི་རིགས་སུ་གནས་པའི་ངག་རྣམ་དག་ཡིན་པའི་ཕྱིར། རྟགས་སླ། འདོད་ན། བསྟན་བཅོས་རྣམ་དག་ཡིན་པར་ཐལ།འདོད་པའི་ཕྱིར་
འདོད་ན། དེ་བསྟན་བཅོས་མངོན་རྟོགས་རྒྱན་ཡིན་པར་ཐལ། འདོད་པའི་ཕྱིར། ཟེར་ན། མ་ཁྱབ་སྟེ། འོ་ན། ཉན་ཐོས་ཀྱི་ས་ལ་སློབ་པར་འདོད་པས་ཀྱང། ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་
པར་བྱའོ། །ཞེས་པའི་མདོ་ཚིག་དེ། བཀའ་བརྒྱད་སྟོང་བ་ཡིན་པར་ཐལ། སེམས་བསྐྱེད་པ་ནི་གཞན་དོན་ཕྱིར། ཡང་དག་རྫོགས་པའི་བྱང་ཆུབ་འདོད། ཅེས་པའི་གཞུང་ཚིག་དེ། བསྟན་བཅོས་

[011B] རྟགས་ཁྱབ་ཁས། འདོད་ན་སླ། གཞན་ཡང། སངས་རྒྱས་ཀྱིས་བྱིན་གྱིས་བརླབས་པའི་ལྗོན་ཤིང་རླུང་གིས་བསྐུལ་བ་ལ་བརྟེན་ནས་བྱུང་བའི་འདུས་བྱས་མི་རྟག་པར་
སྟོན་པའི་སྒྲ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེ་ཆོས་ཅན། བསྟན་བཅོས་ཡིན་པར་ཐལ། བཀའ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། བྱིན་གྱིས་བརླབས་
པའི་བཀའ་ཡིན་པའི་ཕྱིར། རྟགས་སླ། འདོད་ན། དེ་ཆོས་ཅན། ངག་རྣམ་དག་ཡིན་པར་ཐལ། འདོད་པའི་ཕྱིར། འདོད་ན། རང་རྒྱུ་སྐྱེས་བུས་བྱེད་པ་ལྕེ་རྐན་ལ་བརྟེན་ནས་བྱུང་བར་ཐལ། འདོད་པའི་ཕྱིར། ཟེར་
ན། མ་ཁྱབ། འདོད་ན། དེ་མ་ཡིན་པར་ཐལ། ཆོས་ཅན་དེའི་ཕྱིར་ཡང་ཁ་ཅིག། འཕགས་པ་ཐོགས་མེད་ཀྱིས་མཛད་པའི་བསྟན་བཅོས་དེ་ཉིད་རྣམ་ངེས་དེ། ཡུམ་རྒྱས་འབྲིང་བསྡུས་གསུམ་གྱི་འགྲེལ་
པ་ཡིན་པར་ཐལ། བསྟན་བཅོས་ཆེན་པོའི་རྣམ་བཤད་མཛད་ཅེས་པའི་སྐབས་ནས་བསྟན་པའི་བསྟན་བཅོས་དེ། ཡུམ་རྒྱས་འབྲིང་བསྡུས་གསུམ་ལ་བྱེད་རིགས་པའི་ཕྱིར། འདོད་བྱས་པ་ལ། སློབ་དཔོན་
དབྱིག་གཉེན་གྱིས་མཛད་པའི་ཉི་ཁྲི་གཞུང་འགྲེལ་དེ། ཡུམ་རྒྱས་འབྲིང་བསྡུས་གསུམ་གྱི་འགྲེལ་པ་ཡིན་པར་ཐལ། འཕགས་པ་ཐོགས་མེད་ཀྱིས་མཛད་པའི་བསྟན་བཅོས་དེ་ཉིད་རྣམ་ངེས་དེ། ཡུམ་

[012A]༄༅། །རྒྱས་འབྲིང་བསྡུས་གསུམ་གྱི་འགྲེལ་པ་ཡིན་པའི་ཕྱིར་ཟེར་ན། མ་ཁྱབ། འདོད་མི་ནུས་ཏེ། དེ་ཉི་ཁྲི་ཁོ་ནའི་འགྲེལ་པ་ཡིན་པའི་ཕྱིར། འཕགས་པ་བྱམས་པ་རང་ཉིད་དམ་པའི་སྤྱོད་སྤྱོད་པ་དང་
མཐུན་པ། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས། དང་པོ་ནི། རྗེ་བཙུན་གྱིས་ཡུམ་ལ་བསྟོད་ཕྱག་མཛད་པ་ཆོས་ཅན། དགོས་པ་ཡོད་དེ། རང་ཉིད་སྐྱེས་བུ་དམ་པའི་སྤྱོད་པ་
དང་མཐུན་པ་དང། གདུལ་བྱ་གཞན་དག་ཡུམ་ལ་དང་བ་བསྐྱེད་པ་སོགས་ཀྱི་དགོས་པ་ཡོད་པའི་ཕྱིར། གཉིས་པ་མཐའ་དཔྱད་པ་ལ་རྣམ་བཤད་སྙིང་པོ་རྒྱན་ལས། རྗེ་བཙུན་ལ་རང་དོན་དོན་གཉེར་
མེད་པར་འདོད་པ་སོགས་ནི་ཐེག་པ་ཆེན་པོའི་གཞུང་ལ་ངལ་བཞིབ་དུ་མ་བྱས་པ་ཡིན་ཏེ། རྗེ་བཙུན་མངོན་པར་རྫོགས་པར་སངས་རྒྱས་པའི་དབང་དུ་བྱེད་ན་ཐུན་མོང་དང་ཐུན་མོང་མ་ཡིན་པའི་སྐབས་
མ་ཕྱེ་བ་ཡིན་ལ། ཞེས་སོགས་ཀྱི་དོན་ལ། ཁ་ཅིག་འདིའི་སྐབས་ཀྱི་ཐུན་མོང་བ་ཕར་ཐེག་པ་དང། ཐུན་མོང་མ་ཡིན་པ་སྡགས་བླ་མེད་ཀྱི་ཐེག་པ་ལ་བྱེད་དེ། ཕར་ཕྱིན་ཐེག་པའི་ལུགས་ལ་རྗེ་བཙུན་
བྱང་སེམས་དང། སྔགས་བློ་མེད་ཀྱི་ལུགས་ལ་རྗེ་བཙུན་སངས་རྒྱས་རྒྱ་ཡིན་པའི་ཕྱིར། ཟེར་ན། སྐབས་འདིར་ཕར་ཕྱིར་ཐེག་པ་ལས་མཆོག་ཏུ་གྱུར་པའི་སྡགས་བླ་མེད་ཀྱི་ཐེག་པ་ཡོད་པར་ཐལ་འདིའི་

[012B]མ་ཡིན་པ་སྔགས་བླ་མེད་ཀྱི་ཐེག་པ་ལ་བྱེད་རིགས་པའི་ཕྱིར་རྟགས་ཁས། འདོད་ན། སྐབས་འདིར་ཚེ་གཅིག་ལུས་གཅིག་ལ་སངས་རྒྱས་པའི་ལམ་མ་ཞུགས་ཀྱི་
གང་ཟག་ཡོད་པར་ཐལ། འདོད་པའི་ཕྱིར། འདོད་ན། དེ་མེད་པར་ཐལ། སྐབས་འདིར་སངས་རྒྱ་པ་ལ་བསྐལ་བ་གྲངས་མེད་གསུམ་དུ་ཚོགས་བསགས་དགོས་པའི་ཕྱིར་ཏེ། མཛོད་ལས། དེ་གྲངས་མེད་གསུམ་
ལ་སངས་རྒྱས། ཞེས་གསུངས་པའི་ཕྱིར། གཞན་ཡང། རྗེ་བཙུན་བྱམས་པ་དེ་སྐྱེ་བ་གཅིག་ཐོགས་ཀྱི་བྱང་ཆུབ་སེམས་དཔའ་ཡིན་པར་ཐལ། དེ་བྱང་སེམས་ཡིན་པའི་ཕྱིར། མ་གྲུབ་ན། དེར་ཐལ། དེ་ཕར་
ཕྱིན་ཐེག་པའི་ལུགས་ལ་བྱང་སེམས་ཡིན་པའི་ཕྱིར། རྟགས་ཁས་རྩ་བར་འདོད་ན། དེ་ཆོས་ཅན། ཁྱོད་རང་གི་ལུས་རྟེན་འདི་བོར་ནས་འོག་མིན་དུ་སྲིད་པ་མཐའ་མའི་བྱང་སེམས་སུ་སྐྱེ་བ་ལེན་དགོས་ཀྱི་
གང་ཟག་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན་ཁྱོད་མ་འོངས་པ་ན་འཛམ་པུའི་གླིང་དུ་འཕོ་བ་ན། དགའ་ལྡན་ནས་འཛམ་བུའི་གླིང་དུ་འཕོ་བ་མ་ཡིན་པར་ཐལ། འདོད་པའི་ཕྱིར། འདོད་ན་
རྒྱུད་བླ་མ་ལས། དགའ་ལྡན་གནས་ནས་འཕོ་བ་དང། ཞེས་གསུངས་པ་མི་འཐད་པར་ཐལ། འདོད་པའི་ཕྱིར། གཞན་ཡང། དེ་མ་འོངས་པ་ན་འཛམ་བུའི་གླིང་དུ་བྱོན་པའི་ཚེ། སྲིད་པ་ཐ་མའི་བྱང་སེམས་ཡིན་

[013A]༄༅། །པར་ཐལ། དེ་སྐྱེ་བ་གཅིག་ཐོག་གི་བྱང་སེམས་ཡིན་པའི་ཕྱིར། རྟགས་ཁས། འདོད་ན། དེ་མ་འོངས་པ་ན་འཛམ་བུའི་གླིང་དུ་བྱོན་པའི་ཚེ། འདོད་པའི་རྟེན་ལ་གསར་དུ་སངས་རྒྱས་
བར་ངེས་པའི་གང་ཟག་ཡིན་པར་ཐལ། འདོད་པའི་ཕྱིར། འདོད་ན་འདོད་པའི་རྟེན་ལ་གསར་དུ་སངས་རྒྱས་པའི་གང་ཟག་ཡོད་པར་ཐལ། འདོད་པའི་ཕྱིར། འདོད་ན། འདོད་པའི་རྟེན་ཅན་གྱི་ལོངས་སྐུ་ཡོད་པར་ཐལ། འདོད་པའི་ཕྱིར། འདོད་ན། དེ་མེད་པར་ཐལ། ལོངས་སྐུ་ཡིན་ན། ངེས་པ་ལྔ་ལྡན་གྱི་གཟུགས་སྐུ་མཐར་ཐུག་ཡིན་དགོས་པའི་ཕྱིར། རྟགས་འབུད། གཞན་ཡང། རྗེ་བཙུན་བྱམས་པ་
སང་རྒྱས་ཡིན་པར་ཐལ། ལྷའི་བུ་དམ་པ་ཏོག་དཀར་པོ་སངས་རྒྱས་ཡིན་པའི་ཕྱིར། མ་གྲུབ་ན། དེར་ཐལ། དེ་ཆོས་སྐུ་མངོན་དུ་བྱས་པའི་གང་ཟག་ཡིན་པའི་ཕྱིར། རྟགས་དེར་ཐལ། རྒྱུད་བླ་མ་ལས་
ཆོས་ཀྱི་སྐུ་ལས་མ་གཡོས་བར། སྤྲུལ་པའི་རང་བཞིན་སྣ་ཚོགས་ཀྱིས། སྐྱེ་བ་མངོན་པར་སྐྱེ་བ་དང། ཞེས་སོགས་གསུངས་པའི་ཕྱིར། གཞན་ཡང་རྗེ་བཙུན་བྱམས་པ་སང་རྒྱས་ཡིན་པར་ཐལ་
སྐྱེ་བ་མངོན་པར་སྐྱེ་བའི་མཛད་པ་ལ་གནས་པའི་གང་ཟག་དེ་སངས་རྒྱས་ཡིན་པའི་ཕྱིར། དེར་ཐལ། སྐྱེ་བ་མངོན་པར་སྐྱེ་བའི་མཛད་པ་དེ་སངས་རྒྱས་ཀྱི་མཛད་པ་ཡིན་པའི་ཕྱིར་ཏེ། དེ་མཆོག་གི་

[013B] མཛད་པ་བཅུ་གཉིས་པོ་ཐམས་ཅད་དེ་ཡིན་པའི་ཕྱིར་ཏེ། མངོན་པ་ཀུན་བཏུས་ཀྱི་དར་ཊི་ཀ་ལས། འདི་རྣམས་གང་ཟག་གང་ཡང་རུང་བའི་དབང་དུ་བྱས་པ་མ་
ཡིན་གྱི། མཆོག་གི་སྤྲུལ་སྐུ་ཁོ་ནའི་དབང་དུ་བྱས་པའོ། ཞེས་གསུངས་པའི་ཕྱིར། བྱས་པ་ལ་ཁོ་ན་རེ། སྐྱེ་བ་མངོན་པར་སྐྱེ་བའི་མཛད་པ་ལ་གནས་པའི་གང་ཟག་དེ། མཆོག་གི་སྤྲུལ་སྐུ་ཡིན་པར་ཐལ་
དེའི་མཛད་པ་དེ་མཆོག་གི་སྤྲུལ་སྐུའི་མཛད་པ་ཡིན་པའི་ཕྱིར་ཟེར་ན། མ་ཁྱབ། གཞན་ཡང། རྗེ་བཙུན་བྱམས་པ་སངས་རྒྱས་ཡིན་པར་ཐལ། དེའི་རྒྱུད་ལ་མཆོད་བརྗོད་ཀྱི་སྐབས་ནས་བསྟན་པའི་ལམ་
གྱིས་རིམ་པ་རྫོགས་པར་འཁྲུངས་པའི་ཕྱིར་ཏེ། རྣམ་བཤད་སྙིང་པོ་རྒྱན་ལས། དེ་དག་གི་ལམ་གྱི་རིམ་པ་རྗེ་བཙུན་གྱི་ཐུགས་རྒྱུད་ལ་འཁྲུངས་པའི་རྗེས་འགྲོ་དངོས་སུ་བསྟན་ནས་ལྡོག་པ་ཤུགས་ལ་
འཕེན་པར་བྱེད་པ་ཡིན་ནོ། །ཞེས་གསུངས་པའི་ཕྱིར། གཞན་ཡང་རྗེ་བཙུན་བྱམས་པ་སངས་རྒྱས་ཡིན་པར་ཐལ། དེ་མ་འོངས་པའི་སངས་རྒྱས་ཡིན་པའི་ཕྱིར། མ་གྲུབ་ན། དེར་ཐལ། སྟོན་པ་
ཤཱ་ཀྱ་ཐུབ་པ་དེ། ད་ལྟར་བའི་སངས་རྒྱས་ཡིན་པའི་ཕྱིར་བྱས་པ་ལ་ཁོ་ན་རེ། རྗེ་བཙུན་བྱམས་པ་མཆོག་གི་སྤྲུལ་སྐུ་ཡིན་པར་ཐལ། དེ་མ་འོངས་པའི་མཆོག་གི་སྤྲུལ་སྐུ་ཡིན་པའི་ཕྱིར། མ་གྲུབ་ན་

[014A]༄༅། །དེར་ཐལ། སྟོན་པ་ཤཱ་ཀྱ་ཐུབ་པ་དེ་ད་ལྟར་བའི་མཆོག་གི་སྤྲུལ་སྐུ་ཡིན་པའི་ཕྱིར། ཁྱབ་པ་འགྲིག་ཟེར་ན། མི་མཚུངས། རྩ་བར་འདོད་ན། དེ་ཆོས་ཅན། མཆོག་གི་སྤྲུལ་སྐུ་མ་ཡིན་
པར་ཐལ། སྐྱེ་བ་སྤྲུལ་སྐུ་ཡིན་པའི་ཕྱིར། གཞན་ཡང། རྗེ་བཙུན་བྱམས་པ་མཆོག་གི་སྤྲུལ་སྐུ་ཡིན་པར་ཐལ། དེ་མ་འོངས་པའི་མཆོག་གི་སྤྲུལ་སྐུ་ཡིན་པའི་ཕྱིར་ཏེ། མ་འོངས་པའི་མཆོག་གི་སྤྲུལ་སྐུ་ཡོད་
པའི་ཕྱིར་ན་མ་ཁྱབ། མ་གྲུབ་ན། དེར་ཐལ། སངས་རྒྱས་བྱམས་པ་མ་འོངས་པའི་མཆོག་གི་སྤྲུལ་སྐུ་ཡིན་པའི་ཕྱིར་བྱས་པ་ལ་ཁོ་ན་རེ། སངས་རྒྱས་བྱམས་པ་མཆོག་གི་སྤྲུལ་སྐུ་ཡིན་པར་ཐལ་དེ་མ་
འོངས་པའི་མཆོག་གི་སྤྲུལ་སྐུ་ཡིན་པའི་ཕྱིར། རྟགས་ཁས། འདོད་ན། རྗེ་བཙུན་བྱམས་པ་མཆོག་གི་སྤྲུལ་སྐུ་ཡིན་པར་ཐལ། སངས་རྒྱས་བྱམས་པ་མཆོག་གི་སྤྲུལ་སྐུ་གང་ཞིག། རྗེ་བཙུན་
བྱམས་པ་སངས་རྒྱས་བྱམས་པ་ཡིན་པའི་ཕྱིར། ཟེར་ན། ཕྱི་མ་མ་གྲུབ་སྟེ། འོ་ན། སངས་རྒྱས་དང་བྱམས་པའི་གཞི་མཐུན་ཡིན་ན་སངས་རྒྱས་བྱམས་པ་ཡིན་དགོས་པར་ཐལ། རྗེ་བཙུན་བྱམས་
པ་སངས་རྒྱས་ཡིན་ན། རྗེ་བཙུན་བྱམས་པ་སངས་རྒྱས་བྱམས་པ་ཡིན་དགོས་པའི་ཕྱིར། རྟགས་ཁས། འདོད་ན། སངས་རྒྱས་འཕགས་པའི་རྒྱུད་ཀྱི་བྱམས་པ་ཆེན་པོ་ཆོས་ཅན། དེར་ཐལ། དེའི་

[014B] མ་གྲུབ་ན། དེར་ཐལ། སངས་རྒྱས་གང་ཞིག། བྱམས་པ་ཡིན་པའི་ཕྱིར། རྟགས་གཉིས་སླ། རྩ་བར་འདོད་ན། དེ་ཆོས་ཅན། སངས་རྒྱས་བྱམས་པ་མ་ཡིན་པར་ཐལ། སེམས་བྱུང་ཡིན་པའི་
ཕྱིར། ཁོ་ན་རེ། རྗེ་བཙུན་བྱམས་པ་དེ་མ་འོངས་པ་དང་སངས་རྒྱས་ཀྱི་གཞི་མཐུན་ཡིན་པས། མ་འོངས་པའི་སངས་རྒྱས་ཡིན་པའམ། མ་འོངས་པ་ན་སངས་རྒྱས་འགྱུར་ཡིན་པས། མ་འོངས་པའི་སངས་རྒྱས་
ཡིན་པ་གང་རུང་ཡིན་པར་ཐལ། རྗེ་བཙུན་བྱམས་པ་མ་འོངས་པའི་སངས་རྒྱས་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། དེ་གང་རུང་མ་ཡིན་པར་ཐལ། མ་འོངས་པ་ཡང་མ་ཡིན། མ་འོངས་
པ་ན་སངས་རྒྱ་འགྱུར་ཡང་མ་ཡིན་པའི་ཕྱིར། རྟགས་གཉིས་སླ་ཟེར་ན། རྩ་བར་མ་ཁྱབ་པོ། ཡང་ཁོ་ན་རེ། ཁྱི་རྒན་རྒྱ་པོ་ཆོས་ཅན། སངས་རྒྱས་ཡིན་པར་ཐལ། མ་འོངས་པའི་སངས་རྒྱས་ཡིན་པའི་
ཕྱིར། ཁྱབ་པ་ཁས། མ་གྲུབ་ན་དེར་ཐལ། མ་འོངས་པ་ན་སངས་རྒྱས་ཡིན་པའི་ཕྱིར། ཟེར་ན། འདིར་མ་ཁྱབ། མ་གྲུབ་ན། དེར་ཐལ། མཐར་ཐུག་པ་ན་སངས་རྒྱས་ཡིན་པའི་ཕྱིར་ཏེ། སེམས་ཅན་ཡིན་པའི་
ཕྱིར། རྩ་བར་འདོད་ན་སླ། གཞན་ཡང། རྗེ་བཙུན་བྱམས་པ་སངས་རྒྱས་ཡིན་པར་ཐལ། འགྲེལ་བ་དོན་གསལ་ལས། སངས་རྒྱས་དབང་གིས་རྙེད་པ་ནི། མཁས་པ་རྣམས་ཀྱི་དབྱེ་བས་རིགས། ཞེས་

[015A]༄༅། །དང། བཅོམ་ལྡན་འདས་འཕགས་པ་མ་རྒྱལ་བ་ལས་རྒྱལ་བས་ཡང། ཞེས་གསུངས་པའི་ཕྱིར། གཞན་ཡང། རྗེ་བཙུན་བྱམས་པ་སངས་རྒྱས་ཡིན་པར་ཐལ། འདིར་ཊྲི་ཀ་ལས་
གདུལ་བྱ་ཐུན་མོང་བ་འགའ་ཞིག་རྗེས་སུ་བཟུང་བའི་ཕྱིར་དུ། དེ་ལྟར་གསུངས་ཀྱི། ངེས་པའི་དོན་དུ་ནི་མ་ཡིན་ཏེ། བཅོམ་ལྡན་འདས་བྱམས་པ་ཉིད་ཆོས་ཀྱི་སྐུར་མངོན་པར་རྫོགས་པར་སངས་
རྒྱས་ཟིན་ཏོ། །ཞེས་གསུངས་པའི་ཕྱིར། ཁོ་ན་རེ། རྗེ་བཙུན་བྱམས་པ་ཆོས་ཅན། ཁྱོད་ཀྱི་རྒྱུད་ལ་རང་དོན་དོན་གཉེར་གྱི་བློ་མེད་པར་ཐལ། ཁྱོད་སངས་རྒྱས་ཡིན་པའི་ཕྱིར། རྟགས་ཁས། འདོད་
ན། རྣམ་བཤད་སྙིང་པོ་རྒྱན་ལས། རྗེ་བཙུན་ལ་རང་དོན་དོན་གཉེར་མེད་པར་འདོད་པ་སོགས་ནི། ཐེག་པ་ཆེན་པོའི་གཞུང་ལ་ངལ་བ་ཞིབ་ཏུ་མ་བྱས་པ་ཡིན་ཏེ། ཞེས་གསུངས་པ་མི་འཐད་པར་ཐལ་
འདོད་པའི་ཕྱིར། རྟགས་ཁས། གཞན་ཡང། སྟོན་པ་ཤཱ་ཀྱ་ཐུབ་པ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། འདོད་ན་ཁྱོད་རང་དོན་མཐར་ཕྱིན་པའི་གང་ཟག་ཡིན་ན། ཁྱོད་ཀྱི་རྒྱུད་ལ་རང་དོན་དོན་
གཉེར་གྱི་བློ་མེད་པས་ཁྱབ་པར་ཐལ། འདོད་པའི་ཕྱིར། རྟགས་ཁས། འདོད་ན། ཁྱོད་གཞན་དོན་མཐར་ཕྱིན་པའི་གང་ཟག་ཡིན་ན་ཁྱོད་ཀྱི་རྒྱུད་ལ་གཞན་དོན་དོན་གཉེར་གྱི་བློ་མེད་པས་ཁྱབ་པར་

[015B] འདོད་པའི་ཕྱིར། རྟགས་ཁས། འདོད་ན། སངས་རྒྱས་འཕགས་པ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། མ་གྲུབ་ན་དེར་ཐལ། ཁྱོད་དོན་གཉིས་མཐར་ཕྱིན་པའི་གང་ཟག་ཡིན་པའི་ཕྱིར་
ཏེ། སངས་རྒྱས་འཕགས་པ་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། དེ་ཡོད་པར་ཐལ། ཁྱོད་སངས་རྒྱས་འཕགས་པ་ཡིན་པའི་ཕྱིར། གཞན་ཡང། སྟོན་པ་ཤཱ་ཀྱ་ཐུབ་པ་ཆོས་ཅན། ཁྱོད་ཀྱི་
རྒྱུད་ལ་རང་དོན་དོན་གཉེར་གྱི་བློ་ཡོད་པར་ཐལ། ཁྱོད་ཀྱི་རྒྱུད་ལ་རང་དོན་ཆོས་སྐུ་དོན་གཉེར་གྱི་བློ་ཡོད་པའི་ཕྱིར། དེར་ཐལ། ཁྱོད་ཀྱི་རྒྱུད་ལ་རྫོགས་བྱང་དོན་གཉེར་གྱི་བློ་ཡོད་པའི་ཕྱིར། དེར་ཐལ། ཁྱོད་ཀྱི་རྒྱུད་ལ་
གཞན་དོན་དུ་རྫོགས་པའི་བྱང་ཆུབ་དོན་གཉེར་གྱི་བློ་ཡོད་པའི་ཕྱིར། དེར་ཐལ། ཁྱོད་ཀྱི་རྒྱུད་ལ་གཞན་དོན་དུ་རྫོགས་པའི་བྱང་ཆུབ་ཐོབ་འདོད་ཀྱི་བློ་ཡོད་པའི་ཕྱིར། མ་གྲུབ་ན། གཞན་དོན་དུ་རྫོགས་པའི་བྱང་
ཆུབ་ཐོབ་ཟིན་པའི་གང་ཟག་ཡིན་ན། ཁྱོད་ཀྱི་རྒྱུད་ལ་གཞན་དོན་དུ་རྫོགས་པའི་བྱང་ཆུབ་ཐོབ་འདོད་ཀྱི་བློ་མེད་དགོས་པར་ཐལ་སྟོན་པ་ཤཱ་ཀྱ་ཐུབ་པའི་རྒྱུད་ལ་གཞན་དོན་དུ་རྫོགས་པའི་བྱང་ཆུབ་ཐོབ་འདོད་ཀྱི་
བློ་མེད་པའི་ཕྱིར། རྟགས་ཁས། འདོད་ན། ཁྱོད་ཉོན་མོངས་སྤངས་ཟིན་པའི་གང་ཟག་ཡིན་ན། ཁྱོད་ཀྱི་རྒྱུད་ལ་ཉོན་མོངས་སྤོང་འདོད་ཀྱི་བློ་མེད་པས་ཁྱབ་པར་ཐལ། འདོད་པའི་ཕྱིར། འདོད་ན་སྟོན་

[016A]༄༅། །པ་ཤའ་ཀྱ་ཐུབ་པ་ཆོས་ཅན། ཁྱོད་ཀྱི་རྒྱུད་ལ་ཉོན་མོངས་སྤོངས་འདོད་ཀྱི་བློ་མེད་པར་ཐལ། ཁྱོད་ཉོན་མོངས་སྤངས་ཟིན་པའི་གང་ཟག་ཡིན་པའི་ཕྱིར། ཁྱབ་པ་སྒྲིགས། རྟགས་ཁས་
གཞན་ཡང། སྟོན་པ་ཤའྐྱ་ཐུབ་པ་ཆོས་ཅན། ཁྱོད་ཀྱི་རྒྱུད་ལ་གཞན་དོན་དུ་རྫོགས་པའི་བྱང་ཆུབ་ཐོབ་འདོད་ཀྱི་བློ་ཡོད་པར་ཐལ། ཁྱོད་ཀྱི་རྒྱུད་ལ་ཐེག་ཆེན་སེམས་བསྐྱེད་ཡོད་པའི་ཕྱིར་ཁྱབ་སྟེ། ཐེག་
ཆེན་སེམས་བསྐྱེད་ཡིན་ན། རང་གི་གྲོགས་སུ་གྱུར་བའི་གཞན་དོན་དུ་རྫོགས་པའི་བྱང་ཆུབ་ལ་དམིགས་པའི་འདུན་པ་དང་མཚུངས་ལྡན་རྣམ་པ་ལྔ་མཚུངས་ཡིན་དགོས་པའི་ཕྱིར་ཏེ། འགྲེལ་བ་དོན་གསལ་
ལས། རྣམ་པ་གཅིག་ཏུ་ན་སྨོན་ལམ་ནི་དོན་དུ་གཉེར་བ་སྟེ་ཡང་དག་པར་རྫོགས་པའི་བྱང་ཆུབ་འདོད་པ་ཉིད་ཡིན་ལ། ཞེས་གསུངས་པའི་ཕྱིར། བྱས་པ་ལ་ཁོ་ན་རེ། གཙོ་བོར་རང་དོན་ཆོས་སྐུ་དོན་གཉེར་གྱི་བློ་
རྒྱུད་ལ་ལྡན་པའི་གང་ཟག་ཡིན་ན། གཙོ་བོར་རང་དོན་དོན་གཉེར་གྱི་བློ་རྒྱུད་ལ་ལྡན་པའི་གང་ཟག་ཡིན་པས་ཁྱབ་པར་ཐལ། རང་དོན་ཆོས་སྐུ་དོན་གཉེར་གྱི་བློ་རྒྱུད་ལྡན་གྱི་གང་ཟག་ཡིན་ན་རང་དོན་དོན་གཉེར་
གྱི་བློ་རྒྱུད་ལྡན་གྱི་གང་ཟག་ཡིན་དགོགས་པའི་ཕྱིར། རྟགས་ཁས། འདོད་ན། སངས་རྒྱས་འཕགས་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། གཙོ་བོར་མི་གནས་པའི་མྱང་འདས་དོན་གཉེར་

[016B] ཆོས་ཅན་དེའི་ཕྱིར། འདོད་ན་སླ། ཟེར་ན། རྩ་བར་མ་ཁྱབ་སྟེ། གཙོ་བོར་ཐེག་ཆེན་གྱི་ཐར་བ་དོན་གཉེར་གྱི་བློ་རྒྱུད་ལ་ལྡན་པའི་གང་ཟག་ཡིན་ན། གཙོ་བོར་ཐར་བ་དོན་
གཉེར་གྱི་བློ་རྒྱུད་ལྡན་གྱི་གང་ཟག་ཡིན་དགོས་པར་ཐལ། ཐེག་ཆེན་གྱི་ཐར་བ་དོན་གཉེར་གྱི་བློ་རྒྱུད་ལྡན་གྱི་གང་ཟག་ཡིན་ན། ཐར་བ་དོན་གཉེར་གྱི་བློ་རྒྱུད་ལྡན་གྱི་གང་ཟག་ཡིན་དགོས་པའི་ཕྱིར། རྟགས་འབུད། ཁྱབ་པ་
སྒྲིགས་འདོད་ན། བྱང་འཕགས་ཆོས་ཅན། དེར་ཐལ། དེའི་ཕྱིར་ཁྱབ་པ་ཁས། རྟགས་གོང་དུ་སྒྲུབ་ཟིན། འདོད་ན་སླ། ཁ་ཅིག་ན་རེ། རྗེ་བཙུན་བྱམས་པ་སངས་རྒྱས་མ་ཡིན་ཏེ། དེར་གྱུར་པའི་བྱང་འཕགས་
ཡོད་པའི་ཕྱིར་ཏེ། སློབ་པ་དང་མི་སློབ་པའི་གནས་སྐབས་ཐམས་ཅད་དུ་བྱམས་པ་ཞེས་པའི་མཚན་མི་འདོད་པར་མདོ་ལས་གསུངས་པའི་ཕྱིར་ཏེ། དེ་བྱང་སེམས་མ་ཡིན་ཏེ། དེར་གྱུར་པའི་སངས་འཕགས་
ཡོད་པའི་ཕྱིར་ཏེ། སློབ་པ་དང་མི་སློབ་པའི་ཞེས་སོགས་སྔར་བཞིན་ཡིན་པའི་ཕྱིར། དེས་ན་རྗེ་བཙུན་བྱམས་པ་སངས་རྒྱས་མ་ཡིན་གྱི། དགའ་ལྡན་གྱི་རྟེན་ཅན་གྱི་རྗེ་བཙུན་བྱམས་པ་སངས་རྒྱས་ཡིན་
དེ་མཆོག་གི་སྤྲུལ་སྐུ་ཡིན་ཟེར་ན། དེ་ཆོས་ཅན། དགེ་སློང་རྣམ་དག་ཡིན་པར་ཐལ། མཆོག་གི་སྤྲུལ་སྐུ་ཡིན་པའི་ཕྱིར། རྟགས་ཁས་འདོད་ན། དེ་མ་ཡིན་པར་ཐལ། ལྷ་ཡིན་པའི་ཕྱིར། དགའ་ལྡན་གྱི་

[017A]༄༅། །རྟེན་ཅན་གྱི་གང་ཟག་ཡིན་པའི་ཕྱིར། གོང་དུ་ཁྱབ་སྟེ། སྡོམ་གསུམ་རབ་དབྱེ་ལས། ལྷ་དང་བྱིས་པའི་དགེ་སློང་ནི་འདུལ་བའི་སྡེ་སྣོད་དག་ལས་བཀག། ཅེས་གསུངས་པའི་ཕྱིར། ཁོ་
ན་རེ། རྒྱན་རྩོམ་པ་པོའི་རྗེ་བཙུན་བྱམས་པ་སངས་རྒྱས་ཡིན་ཟེར་ན། དེ་ཡིན་ན། སངས་རྒྱས་ཡིན་དགོས་པར་ཐལ། དེ་སངས་རྒྱས་ཡིན་པའི་ཕྱིར། རྟགས་ཁས། འདོད་ན། རྗེ་བཙུན་བྱམས་པ་ཆོས་
ཅན། དེར་ཐལ། དེའི་ཕྱིར། ཁྱབ་པ་ཁས། མ་གྲུབ་ན། དེ་རྒྱན་རྩོམ་པ་པོའི་རྗེ་བཙུན་བྱམས་པ་ཡིན་པར་ཐལ། བསྟན་བཅོས་མངོན་རྟོགས་རྒྱན་དེ་དེས་བརྩམས་པའི་བསྟན་བཅོས་ཡིན་པའི་ཕྱིར། རྟགས་
སླ། གཞན་ཡང། བདག་ཅག་གི་སྟོན་པའི་འཁོར་དུ་བྱོན་པའི་རྗེ་བཙུན་བྱམས་པ་དེ་མཆོག་གི་སྤྲུལ་སྐུ་ཡིན་པར་ཐལ། དགའ་ལྡན་གྱི་རྟེན་ཅན་གྱི་རྗེ་བཙུན་བྱམས་པ་དེ་མཆོག་གི་སྤྲུལ་སྐུ་ཡིན་པའི་ཕྱིར་
རྟགས་ཁས། འདོད་ན། ཞིང་ཁམས་གཅིག་ཏུ་མཆོག་གི་སྤྲུལ་སྐུ་རྒྱུད་ཐ་དད་པ་གཉིས་གཅིག་ཆར་དུ་འབྱུང་བ་ཡོད་པར་ཐལ། འདོད་པའི་ཕྱིར། འདོད་ན། མཛོད་ལས། ལྷན་ཅིག་གཉིས་མིན་སངས་
རྒྱས་བཞིན། ཞེས་གསུངས་པ་མི་ཐད་པར་ཐལ། འདོད་པའི་ཕྱིར་ཁོ་ན་རེ། དགའ་ལྡན་གྱི་རྟེན་ཅན་གྱི་རྗེ་བཙུན་བྱམས་པ་དེ་མཆོག་གི་སྤྲུལ་སྐུ་ཡིན་པར་ཐལ། དེའི་མཛད་པ་དེ་མཆོག་གི་སྤྲུལ་སྐུའི་

[017B] དེར་ཐལ། མཛད་པ་བཅུ་གཉིས་པོ་ཐམས་ཅད་མཆོག་གི་སྤྲུལ་སྐུའི་མཛད་པ་ཡིན་པའི་ཕྱིར། ཟེར་ན་རྩ་བར་མ་ཁྱབ་ཏེ། བདག་ཅག་གི་སྟོན་པས་དྲི་ཟའི་རྒྱལ་པོ་རབ་དགའ་འདུལ་
བའི་ཕྱིར་དུ། དེའི་པི་ཝང་ལེན་པའི་གཟུགས་སུ་སྤྲུལ་པའི་དེ་བཞིན་གཤེགས་པ་དེ་མཆོག་གི་སྤྲུལ་སྐུ་ཡིན་པར་ཐལ། དེའི་མཛད་པ་དེ་མཆོག་གི་སྤྲུལ་སྐུའི་མཛད་པ་ཡིན་པའི་ཕྱིར། ཁྱབ་པ་
འགྲིག་རྟགས་སླ། གཞན་ཡང། འཕགས་པ་ཀུན་དགའ་བོར་གྱུར་བའི་རྒྱུན་ཞུགས་ཡོད་པར་ཐལ། ཤེར་ཕྱིན་གྱི་མདོ་འཆད་པའི་འཁོར་དུ་བྱུང་བའི་འཕགས་པ་ཀུན་དགའ་བོ་དེ་རྒྱུན་ཞུགས་ཡིན་པར་མདོ་
ལས་གསུངས་པའི་ཕྱིར། ཁྱབ་པ་འགྲིག། རྟགས་དེར་ཐལ། ཤེར་ཕྱིན་གྱི་མདོ་ལས། གང་ཟག་གཅིག་མ་གཏོགས་པ་ནི་འདི་ལྟ་སྟེ་སློབ་པ་རྒྱུན་དུ་ཞུགས་པ་ཀུན་དགའ་བོའོ། །ཞེས་གསུངས་པའི་
ཕྱིར། འདོད་ན། ཀུན་དགའ་བོ་དེ་རྒྱུན་ཞུགས་ཡིན་པར་ཐལ། འདོད་པའི་ཕྱིར། རྟགས་ཁས། འདོད་ན། དེ་ཆོས་ཅན། དེ་མ་ཡིན་པར་ཐལ། དགྲ་བཅོམ་པ་ཡིན་པའི་ཕྱིར། མ་གྲུབ་ན། དེ་དེར་ཐལ། དེ་
སྟོན་པའི་བཀའ་བསྡུ་བ་པོ་ཡིན་པའི་ཕྱིར། རྟགས་སླ་གཞན་ཡང་ཀུན་དགའ་བོ་དེ་དགྲ་བཅོམ་པ་ཡིན་པར་ཐལ། དེ་དགྲ་བཅོམ་པ་ཡིན་པར་འདུལ་བ་ལུང་ལས་བཤད་པའི་ཕྱིར། བྱས་པ་ལ་ཁོ་

[018A]༄༅། །ན་རེ། རྒྱུན་ཞུགས་སུ་གྱུར་པའི་ཀུན་དགའ་བོ་ཡོད་པར་ཐལ། ཤེར་ཕྱིན་གྱི་མདོ་འཆད་པའི་འཁོར་དུ་བྱུང་བའི་ཀུན་དགའ་བོ་དེ་རྒྱུན་ཞུགས་ཡིན་པའི་ཕྱིར། རྟགས་ཁས། འདོད་ན་
འཕགས་པ་ཀུན་དགའ་བོར་གྱུར་པའི་རྒྱུན་ཞུགས་ཡོད་པར་ཐལ། འདོད་པའི་ཕྱིར། ཟེར་ན། འདིར་མ་ཁྱབ་སྟེ། སློབ་དཔོན་དབྱིག་གཉེན་དུ་གྱུར་པའི་མདོ་སྡེ་པ་ཡོད་པར་ཐལ། མདོ་སྡེ་པར་གྱུར་
པའི་སློབ་དཔོན་དབྱིག་གཉེན་ཡོད་པའི་ཕྱིར། ཁྱབ་པ་འགྲིག། རྟགས་དེར་ཐལ། མཛོད་རྩ་འགྲེལ་རྩོམ་པའི་གནས་སྐབས་ཀྱི་སློབ་དཔོན་དབྱིག་གཉེན་དེ་མདོ་སྡེ་པ་ཡིན་པའི་ཕྱིར། དེར་ཐལ་
མཛོད་རྩ་འགྲེལ་དེ་མདོ་སྡེ་པའི་བསྟན་བཅོས་ཡིན་པའི་ཕྱིར། འདོད་ན། སློབ་དཔོན་དབྱིག་གཉེན་མདོ་སྡེ་བ་ཡིན་པར་ཐལ། དེར་གྱུར་པའི་མདོ་སྡེ་པ་ཡོད་པའི་ཕྱིར། རྟགས་ཁས། འདོད་ན་
དེ་ཆོས་ཅན། མདོ་སྡེ་བ་མ་ཡིན་པར་ཐལ། སེམས་ཙམ་པ་ཡིན་པའི་ཕྱིར། གཉིས་པ་རང་ལུགས་བཞག་པ་ལ། གསེར་ཕྲེང་ལ་སོགས་པའི་ཊྀ་ཀ་སྔ་མ་རྣམས་སུ། མཆོད་བརྗོད་ཀྱི་དག་
རང་དོན་གྱི་དགོས་པ་ལ་སྦྱར་ནས་བཤད་པ་ལ། རོང་ཊྀ་པ་ན་རེ། དེ་མི་འཐད་པར་ཐལ། རྗེ་བཙུན་ལ་རང་དོན་དོན་གཉེར་གྱི་བློ་མེད་པའི་ཕྱིར་དང། གཞན་བསྟན་བཅོས་ལ་འཇུག་པའི་ཆེད་

[018B] ཟེར་ན། དེ་འགོག་པ་ལ། རྣམ་བཤད་སྙིང་པོ་རྒྱན་ལས། རྗེ་བཙུན་ལ་རང་དོན་དོན་གཉེར་མེད་པར་འདོད་པ་སོགས་ནི་ཐེག་པ་ཆེན་པོའི་གཞུང་ལ་ངལ་བ་ཞིབ་དུ་མ་བྱས་པ་
ཡིན་ཏེ། རྗེ་བཙུན་མངོན་པར་རྫོགས་པར་སངས་རྒྱས་པའི་དབང་དུ་བྱེད་ན། ཐུན་མོང་དང་ཐུན་མོང་མ་ཡིན་པའི་སྐབས་མ་ཕྱེད་པ་ཡིན་ལ། བྱང་ཆུབ་སེམས་དཔའི་དབང་དུ་བྱེད་ན་ནི། རང་དོན་
ཡོངས་སུ་རྫོགས་པ་ལ་ཆོས་སྐུ་དགོས་པར་མ་མཐོང་ན་རང་དོན་དུ་ཞི་བ་ཀྱང་བས་ཆོག་པར་འཛིན་པ་ཟློག་མི་ནུས་ལ། དེ་མ་ཟློག་ན་ཐེག་པ་ཆེན་པོའི་སེམས་བསྐྱེད་ཀྱི་མཚན་ཉིད་རྫོགས་པར་མི་
འགྱུར་ཏེ། རང་དོན་ཆོས་སྐུ་ལ་དོན་གཉེར་ས་བཅུ་པའི་གནས་སྐབས་སུ་མི་དགོས་པའི་ཕྱིར་དང། སངས་རྒྱས་ཀྱི་སྐུ་ལ་རང་དོན་གྱི་སྐུ་དང་གཞན་དོན་གྱི་སྐུ་གཉིས་སུ་ཕྱེ་བ་ཡང་དགོས་པ་མེད་པར་
འགྱུར་རོ། ཞེས་གསུངས་པའི་དོན། རོང་ཊྀ་པ་ ཁྱོད་ཀྱི་ཐལ་འགྱུར་དེ་ལྟར་འཕེན་པ་དེ་རྗེ་བཙུན་སངས་རྒྱས་ཡིན་པའི་དབང་དུ་བྱས་ནས་འཕེན་པ་ཡིན་ནམ། བྱང་ཆུབ་སེམས་དཔའ་ཡིན་པའི་
དབང་དུ་བྱས་ནས་འཕེན་པ་ཡིན་ དང་པོ་ལྟར་ན། རྗེ་བཙུན་སངས་རྒྱས་ཡིན་པའི་དབང་དུ་བྱས་ནས་ཐལ་འགྱུར་དེ་ལྟར་དུ་འཕེན་པ་དེ། ཐེག་པ་ཆེན་པོའི་གཞུང་ལ་ངལ་བ་ཞིབ་དུ་མ་བྱས་པ་ཡིན་

[019A]༄༅། །ཏེ། རྗེ་བཙུན་གྱི་མཆོད་བརྗོད་ཀྱི་ངག་རང་དོན་གྱི་དགོས་པ་ལ་སྦྱར་བསམ་བཤད་པ་དེ། གདུལ་བྱ་ཐུན་མོང་བ་རྗེས་སུ་བཟུང་བའི་ཕྱིར་དུ་གསུངས་པ་གང་ཞིག། གདུལ་བྱ་ཐུན་མོང་བའི་
ངོ་བོར་རྗེ་བཙུན་བྱམས་པ་བྱང་ཆུབ་སེམས་དཔའ་ཡིན་ལ། ཐུན་མོང་མ་ཡིན་པ་དངོས་པོའི་གནས་ཚོད་ལ་རྗེ་བཙུན་སངས་རྒྱས་ཡིན་པས། ཐུན་མོང་དང་ཐུན་མ་ཡིན་པའི་སྐབས་མ་ཕྱེད་པའི་སྐྱོན་ཁྱོད་
ལ་ཡོད་པའི་ཕྱིར། གཉིས་པ་ལྟར་ན། རྗེ་བཙུན་བྱམས་པ་དེ་རང་དོན་ཡོངས་སུ་རྫོགས་པ་ལ་ཆོས་སྐུ་དགོས་པར་མ་མཐོང་བའི་གང་ཟག་ཡིན་པར་ཐལ། དེ་བྱང་སེམས་གང་ཞིག་དེའི་རྒྱུད་ལ་རང་
དོན་དོན་གཉེར་གྱི་བློ་མེད་པའི་ཕྱིར། རྟགས་གཉིས་པ་ཁས། འདོད་ན། དེ་རང་དོན་དུ་ཞི་བ་རྐྱང་བས་མཆོག་པར་འཛིན་པའི་གང་ཟག་ཡིན་པར་ཐལ་འདོད་པའི་ཕྱིར། འདོད་ན། རྗེ་བཙུན་བྱམས་པ་ཆོས་ཅན་
ཁྱོད་ཀྱི་རྒྱུད་ལ་ཐེག་ཆེན་སེམས་བསྐྱེད་མེད་པར་ཐལ། ཁྱོད་རང་དོན་དུ་ཞི་བ་རྐྱང་བས་ཆོག་པར་འཛིན་པའི་གང་ཟག་ཡིན་པའི་ཕྱིར། གཞན་ཡང། སངས་རྒྱས་ཀྱི་སྐུ་ལ་རང་དོན་གྱི་དཀུ་དང་གཞན་དོན་
གྱི་སྐུ་གཉིས་སུ་ཕྱེ་བ་ཡང་དགོས་པ་མེད་པར་ཐལ། རང་དོན་ཆོས་སྐུ་མེད་པའི་ཕྱིར། དེར་ཐལ། ས་བཅུ་པ་ལ་གནས་པའི་སེམས་དཔའི་རྒྱུད་ལ་རང་དོན་དོན་གཉེར་གྱི་བློ་མེད་པའི་ཕྱིར། དེར་ཐལ་

[019B]ཞིག་དེའི་རྒྱུད་ལ་རང་དོན་དོན་གཉེར་གྱི་བློ་མེད་པའི་ཕྱིར་རྟགས་གཉིས་ཁས། དེས་ན་འདིའི་སྐབས་ཀྱི་ཐུན་མོང་བ་དེ་གདུལ་བྱ་ཐུན་མོང་
པ་དང་ཐུན་མོང་མ་ཡིན་པ་དངོས་པའི་གནས་ཚོད་ལ་བྱེད་རིགས་ཏེ། སྔགས་རིམ་ཆེན་མོ་ལས། དེ་བདག་དངོས་པོ་ལ་སངས་རྒྱས་ཀྱང་སངས་རྒྱས་ཀྱི་མཛད་པ་གདུལ་བྱ་རྣམས་དང་ཐུན་མོང་དུ་མི་སྟོན་པ་
མི་འགལ་ཏེ། ཞིར་འདིར་སྟོན་པའི་འཁོར་དུ་བྱུང་བའི་བྱམས་པ་ལ་སོགས་པ་བཞིན་ནོ། ཞེས་གསུངས་པའི་ཕྱིར། གཞན་ཡང། རྒྱུད་བླ་མའི་ལུང་སྔར་དྲངས་པ་དེ་ཡང་འདྲེན་ནོ། གསུམ་པ་རྩོད་པ་
སྤོང་བ་ལ། ཁོ་ན་རེ། གདུལ་བྱ་ཐུན་མོང་བའི་ངོ་བོར་རྗེ་བཙུན་བྱམས་པ་དེ་རྗེ་བཙུན་བྱམས་པ་ཡིན་པར་ཐལ། དེའི་ངོ་བོར་དེ་ཡོད་པའི་ཕྱིར། འཁོར་གསུམ། ཟེར་ན། རྩ་བར། མ་ཁྱབ། ཁོ་ན་རེ། ཉེ་བའི་
ཅན། བྱང་ཆུབ་སེམས་དཔའི་མ་ཡིན་པར་ཐལ། སངས་རྒྱས་ཡིན་པའི་ཕྱིར། མ་གྲུབ་ན། དེར་ཐལ། རྗེ་བཙུན་བྱམས་པ་ཡིན་པའི་ཕྱིར་ཁོར་གསུམ། ཟེར་ན། རྩ་བར་ཁོ་ན་རེ། ཉེ་བའི་
སྲས་བརྒྱད་གཞི་མ་གྲུབ་པར་ཐལ། རྗེ་བཙུན་བྱམས་པ་དེ་བྱང་ཆུབ་སེམས་དཔའ་མ་ཡིན་པའི་ཕྱིར། ཟེར་ན། སངས་རྒྱས་སྟོང་གཞི་མ་གྲུབ་པར་ཐལ། རྗེ་བཙུན་བྱམས་པ་དེ་སངས་རྒྱས་མ་ཡིན་པའི་

[020A]༄༅། །ཕྱིར། ཡང་ཁོ་ན་རེ། དེ་སངས་རྒྱས་མ་ཡིན་པར་ཐལ་མདོ་ལས། སྐྱེ་བ་གཅིག་གིས་ཐོགས་པའི་བྱང་ཆུབ་སེམས་དཔའ་བྱམས་པ་དང། ཞེས་གསུངས་པའི་ཕྱིར། ཟེར་ན། རྒྱལ་པོ་
གཞོན་ནུ་དོན་གྲུབ་དེ་སོ་སྐྱེ་ཡིན་པར་ཐལ། རྒྱ་ཆེར་རོལ་པ་ལས་སོ་སོ་སྐྱེ་བོ་ཡིན་ཡང་ང་མི་འཆི། ཞེས་གསུངས་པའི་ཕྱིར། ཉན་ཐོས་ཞི་བ་ཚོལ་རྣམས་ཞེས་སོགས་ཀྱི་སྐབས་སུ། སྦྱོར་བ་དང་མཐའ་
དཔྱད་པ་གཉིས། དང་པོ་ནི། རྗེ་བཙུན་བྱམས་མགོན་ཆོས་ཅན། ཡུམ་ལ་བསྟོད་པ་ཡིན་ཏེ། ཡུམ་གྱི་ཡོན་ཏན་བརྗོད་པའི་སྒོ་ནས་ཡུམ་ལ་བསྟོད་པའི་ཕྱིར། དེ་ཆོས་ཅན། ཡུམ་ལ་ཕྱག་འཚལ་བ་
ཡིན་ཏེ། དེ་ལ་སྒོ་གསུམ་གུས་པའི་སྒོ་ནས་འདུད་པའི་ཕྱིར། མཁྱེན་གསུམ་བྱེད་ལས་ཁྱད་པར་ཅན་དང་ལྡན་པ་ཡིན་ཏེ། གཞི་ཤེས་དེ་ཉན་རང་སློབ་པ་འཕགས་པ་རྣམས་ཉེར་ཞིར་འཁྲིད་པར་བྱེད་པའི་
བྱེད་ལས་དང་ལྡན། ལམ་ཤེས་དེ་བྱང་སེམས་འཕགས་པ་རྣམས་ཀྱིས་རིགས་ཅན་གསུམ་གྱི་དོན་སྒྲུབ་པའི་བྱེད་ལས་དང་ལྡན། རྣམ་མཁྱེན་དེ་མཆོག་གི་སྤྲུལ་སྐུས་ཆོས་འཁོར་བསྐོར་པའི་བྱེད་
ལས་དང་ལྡན་པའི་ཕྱིར། གཉིས་པ་ལ་ཁ་ཅིག་གིས། མཆོད་བརྗོད་ཀྱི་སྐབས་སུ། དང་པོར་གཞི་ཤེས་ལ་བསྟོད་པ་དེ་མདོའི་གླེང་གཞིའི་གོ་རིམ་དང་མཐུན་པར་བསྟོད་པ་ཡིན་ཏེ། མཆོད་བརྗོད་གླེང་

[020B] ཡང་ན་རྒྱན་གྱི་ཆེད་དུ་བྱ་བའི་གདུལ་བྱ་ཉན་ཐོས་ཀྱི་རིགས་ཅན་ལམ་ལ་འཇུག་པའི་རིམ་པ་དང་མཐུན་པར་བསྟོད་པ་ཡིན་ནོ། ཞེས་ཟེར་ན། དང་པོ་དེ་མི་འཐད་པར་ཐལ། མཆོད་
བརྗོད་གླེང་གཞིར་སྦྱར་པའི་འགྲེལ་པ་འཕགས་སེང་གཉིས་ཀས་མ་མཛད་པའི་ཕྱིར་ཏེ། སློབ་དཔོན་གྱིས་གླེང་གཞིའི་བཤད་པ་དགོས་འགྲེལ་ཀྱི་སྐབས་སུ་མཛད། འཕགས་པས་སྐབས་བརྒྱད་པའི་འཇུག་ཏུ་
མཛད་པ་ལ་རྒྱུ་མཚན་ཡང་དག་ཡོད་པའི་ཕྱིར། གཞན་ཡང་མཆོད་བརྗོད་ཀྱི་སྐབས་ནས་དངོས་སུ་བསྟན་པའི་གཞི་ཤེས་ཀྱི་རྟེན་གྱི་གང་ཟག་དང། མདོའི་གླེང་གཞིའི་སྐབས་ནས་དངོས་སུ་བསྟན་པའི་
གཞི་ཤེས་ཀྱི་རྟེན་གྱི་གང་ཟག་གཉིས་དོན་གཅིག་པར་ཐལ། མཆོད་བརྗོད་གླེང་གཞིའི་འགྲེལ་པ་ཡིན་པའི་ཕྱིར། རྟགས་ཁས། འདོད་ན་དེ་གཉིས་དོན་མི་གཅིག་པར་ཐལ། མདོའི་གླེང་གཞིའི་སྐབས་ནས་
དངོས་སུ་བསྟན་པའི་རྟེན་གྱི་གང་ཟག་ལ་དགྲ་བཅོམ་པ་དུ་མ་ཡོད་པ་གང་ཞིག། མཆོད་བརྗོད་ཀྱི་སྐབས་ནས་དངོས་སུ་བསྟན་པའི་གཞི་ཤེས་ཀྱི་རྟེན་གྱི་གང་ཟག་ལ་ཐེག་དམན་སློབ་པ་འཕགས་པས་ཁྱབ་པའི་
ཕྱིར། དང་པོ་དེར་ཐལ། མདོ་ལས། ཐམས་ཅད་ཀྱང་དགྲ་བཅོམ་པ་ཞེས་གསུངས་པའི་ཕྱིར། རྟགས་གཉིས་པ་དེར་ཐལ། དེ་ཡིན་ན། རྣག་དོན་དུ་ཐེག་དམན་གྱི་མྱང་འདས་དོན་གཉེར་གྱི་གང་ཟག་ཡིན་

[021A]༄༅། །དགོས་པའི་ཕྱིར། དེར་ཐལ། ཉན་ཐོས་ཞི་བ་ཚོལ་རྣམ་ཀུན་ཤེས་ཉིད་ཀྱིས་ཉེར་ཞིར་འཁྲིད་མཛད་གང་ཡིན་དང། ཞེས་གསུངས་པའི་ཕྱིར། ལུགས་གཉིས་པ་དེ་ཡང་མི་འཐད་དེ་
རྒྱན་གྱི་ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་མེད་པའི་ཕྱིར། མ་གྲུབ་ན། བསྟན་བཅོས་མངོན་རྟོགས་རྒྱན་ཆོས་ཅན་ཁྱོད་ཀྱི་ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་མེད་པར་ཐལ་
ཁྱོད་ཐེག་ཆེན་ཐུན་མོང་མ་ཡིན་པའི་བསྟན་བཅོས་ཡིན་པའི་ཕྱིར་རྟགས་སླ། ཁ་ཅིག། རྒྱན་གྱི་ཆེད་དུ་བྱ་བའི་གདུལ་བྱ་ཐེག་པ་གསུམ་གྱི་ལམ་ལ་འཇུག་པའི་རིམ་པ་དང་མཐུན་པར་བསྟོད་པ་ཡིན་ནོ་
ཞེ་ན། དེ་མི་འཐད་པར་ཐལ། བསྟན་བཅོས་མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱ་ཉན་ཐོས་ཀྱི་ལམ་ལ་འཇུག་པ་མེད་པའི་ཕྱིར། མ་གྲུབ་ན། བསྟན་བཅོས་མངོན་རྟོགས་རྒྱན་ཆོས་ཅན། ཁྱོད་ཀྱི་
ཆེད་དུ་བྱ་བའི་གདུལ་བྱ་ཉན་ཐོས་ཀྱི་ལམ་ལ་འཇུག་པ་མེད་པར་ཐལ། ཁྱོད་ཀྱི་ཆེད་དུ་བྱ་བའི་གདུལ་བྱ་ཡིན་ན། དང་པོ་ཉིད་ནས་ཐེག་པ་ཆེན་པོར་རིགས་ངེས་པའི་གང་ཟག་ཡིན་དགོས་པའི་ཕྱིར་
རྟགས་འབུད། ཁ་ཅིག་གིས། རྣམ་མཁྱེན་ཐོབ་པ་ལ་ལམ་ཤེས་ཐོབ་པ་སྔོན་དུ་འགྲོ་དགོས། ལམ་ཤེས་ཐོབ་པ་ལ་གཞི་ཤེས་ཐོབ་པ་སྔོན་དུ་འགྲོ་དགོས་པའི་རྒྱུ་མཚན་གྱི། མཆོད་བརྗོད་ཀྱི་སྐབས་

[021B] །ཟེར་ན། དམན་ལམ་སྔོན་དུ་མ་སོང་བའི་བྱང་སེམས་སྦྱོར་ལམ་པའི་རྒྱུད་ལ་གཞི་ཤེས་ཡོད་པར་ཐལ། ལམ་ཤེས་ཐོབ་པ་ལ་གཞི་ཤེས་ཐོབ་པ་སྔོན་དུ་
འགྲོ་དགོས་པའི་ཕྱིར། རྟགས་ཁས། འདོད་ན། དེའི་རྒྱུད་ལ་གཞི་ཤེས་མེད་པར་ཐལ། དེ་སོ་སོ་སྐྱེ་བོ་ཡིན་པའི་ཕྱིར། རྟགས་སླ་ཁ་ཅིག་གིས། སྐབས་འདིར་དངོས་སུ་བསྟན་པའི་ཡུམ་ཡིན་ན་
འཕགས་རྒྱུད་ཀྱི་མཁྱེན་པ་ཡིན་པས་ཁྱབ་ཟེར་ན། ཉན་ཐོས་མཐོང་ལམ་པའི་ཡུམ་ཆོས་ཅན། དེར་ཐལ། དེའི་ཕྱིར། དེར་ཐལ་ཉན་ཐོས་མཐོང་ལམ་པ་དེ་སྐབས་འདིར་དངོས་སུ་བསྟན་པའི་རྟེན་གྱི་གང་ཟག་ཡིན་པའི་ཕྱིར་
དེར་ཐལ། དེ་ཚིག་རྐང་དང་པོའི་སྐབས་ནས་དངོས་སུ་བསྟན་པའི་རྟེན་གྱི་གང་ཟག་ཡིན་པའི་ཕྱིར། །དེར་ཐལ། ཉན་ཐོས་ཞི་བ་ཚོལ་རྣམས་ཀུན་ཤེས་ཉིད་ཀྱིས་ཉེར་ཞིར་འཁྲིད་མཛད་གང་ཡིན་དང། ཞེས་
གསུངས་པའི་ཕྱིར། རྩ་བར་འདོད་ན། དེ་ཆོས་ཅན། འཕགས་རྒྱུད་ཀྱི་མཁྱེན་པ་མ་ཡིན་པར་ཐལ། ཉན་ཐོས་ཀྱི་སྦྱོར་ལམ་དེ་ཁྱོད་ཡིན་པའི་ཕྱིར། མ་གྲུབ་ན། ཉན་ཐོས་མཐོང་ལམ་པའི་ཡུམ་ཡིན་པར་
ཐལ། དེའི་ཡུམ་ཡོད་པའི་ཕྱིར། རྟགས་སླ། དེ་བཞིན་དུ་བྱང་སེམས་མཐོང་ལམ་པའི་ཡུམ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་གསལ་རིགས་འགྲེ། གཞན་ཡང། ཚིག་རྐང་

[022A]༄༅། །གསུམ་པའི་སྐབས་ནས་དངོས་སུ་བསྟན་པའི་ཡུམ་ཡིན་ན་རྣམ་མཁྱེན་ཡིན་དགོས་པར་ཐལ། དམ་བཅའ་འཐད་པའི་ཕྱིར། རྟགས་ཁས། འདོད་ན། སངས་རྒྱས་འཕགས་པའི་ཡུམ་
ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། དེར་ཐལ། སངས་རྒྱས་འཕགས་པ་དེ་ཚིག་རྐང་གསུམ་པའི་སྐབས་ནས་དངོས་སུ་བསྟན་པའི་རྟེན་གྱི་གང་ཟག་ཡིན་པའི་ཕྱིར། རྟགས་སླ། རྩ་བར་འདོད་ན་
དེ་ཆོས་ཅན། རྣམ་མཁྱེན་མ་ཡིན་པར་ཐལ། རྒྱུན་མཐའི་ཡེ་ཤེས་ཁྱོད་ཡིན་པའི་ཕྱིར། རྟགས་སླ། དེ་ལ་ཁོ་ན་རེ། རྒྱུན་མཐའི་ཡེ་ཤེས་ཆོས་ཅན། མཐར་ཐུག་གི་ཡུམ་ཡིན་པར་ཐལ། སངས་
རྒྱས་འཕགས་པའི་ཡུམ་ཡིན་པའི་ཕྱིར། རྟགས་སླ། འདོད་ན། འབྲས་ཡུམ་ཡིན་པར་ཐལ། འདོད་པའི་ཕྱིར། རྟགས་ཁས། ཟེར་ན། རྩ་བར་མ་ཁྱབ་སྟེ། སངས་རྒྱས་ཀྱི་བཀའ་ཡིན་ན། མཐར་
ཐུག་གི་བཀའ་ཡིན་དགོས་པར་ཐལ། སངས་རྒྱས་ཀྱི་ཡུམ་ཡིན་ན་མཐར་ཐུག་གི་ཡུམ་ཡིན་དགོས་པའི་ཕྱིར། རྟགས་ཁས། འདོད་ན། སླ། ཁ་ཅིག་གིས། ཡུམ་སྲས་ཀྱི་དོན་བསྐྱེད་བྱ་སྐྱེད་བྱེད་ལ་བྱེད་
ཟེར་ན། ཤེས་བྱ་ཆོས་ཅན། ས་མྱུག་གཉིས་ཡུམ་སྲས་ཡིན་པར་ཐལ་དེ་གཉིས་རྒྱུ་འབྲས་ཡིན་པའི་ཕྱིར། མ་གྲུབ་ན། ཤེས་བྱ་ཆོས་ཅན། དེར་ཐལ། ཤེས་བྱ་དང་གཅིག་གང་ཞིག། རྒྱུ་

[022B] འདོད་ན། ས་མྱུག་གཉིས་ཆོས་ཅན། པེམ་པོ་མ་ཡིན་པར་ཐལ། ཡུམ་སྲས་ཡིན་པའི་ཕྱིར། མ་གྲུབ་ན། དེ་གཉིས་ཆོས་ཅན། དེར་ཐལ། བསྐྱེད་བྱ་སྐྱེད་བྱད་ཡིན་པའི་
ཕྱིར། འཁོར་གསུམ། ཁ་ཅིག་གིས། མཁྱེན་གསུམ་འཕགས་བཞིའི་ཡུམ་ཡིན་ཟེར་ན། རྣམ་མཁྱེན་དེ་སངས་རྒྱས་འཕགས་པའི་ཡུམ་ཡིན་པར་ཐལ། དམ་བཅའ་འཐད་པའི་ཕྱིར། རྟགས་
ཁས། འདོད་ན། དེ་མ་ཡིན་པར་ཐལ། རྣམ་མཁྱེན་དང་སངས་རྒྱས་འཕགས་པ་གཉིས་དུས་མཉམ་ཡིན་པའི་ཕྱིར། མ་གྲུབ་ན། དེར་ཐལ་སངས་རྒྱས་འཕགས་པའི་མཁྱེན་པ་དང་སངས་རྒྱས་
འཕགས་པ་གཉིས་དུས་མཉམ་ཡིན་པའི་ཕྱིར། མ་གྲུབ་ན། སངས་རྒྱས་འཕགས་པ་ཆོས་ཅན། ཁྱོད་ཀྱི་མཁྱེན་པ་དང་ཁྱོད་དུས་མཉམ་ཡིན་པར་ཐལ། ཁྱོད་ལམ་ཞུགས་ཀྱི་གང་ཟག་ཡིན་པའི་
ཕྱིར། ཁ་ཅིག་གིས། རང་སྲས་འཕགས་བཞིའི་བཞེད་དོན་ཕུན་ཚོགས་སྒྲུབ་ནུས་ཀྱི་མཁྱེན་པ་དེ། རྒྱན་གྱི་མཆོད་བརྗོད་ཀྱི་ཡུལ་དུ་གྱུར་པའི་ཡུམ་གྱི་མཚན་ཉིད་ཟེར་ན། རྣམ་མཁྱེན་ཆོས་ཅན་
མཚན་ཉིད་དེར་ཐལ། མཚོན་བྱ་དེའི་ཕྱིར། ཁྱབ་པ་ཁས། རྟགས་དེར་ཐལ། རྣམ་མཁྱེན་ཡིན་པའི་ཕྱིར། རྩ་བར་འདོད་ན། རྣམ་མཁྱེན་གྱི་སྲས་སུ་གྱུར་བའི་འཕགས་བཞི་ཡོད་པར་ཐལ། འདོད་

[023A]༄༅། །པའི་ཕྱིར། འདོད་ན། རྣམ་མཁྱེན་གྱི་སྲས་སུ་གྱུར་པའི་ཉན་ཐོས་འཕགས་པ་ཡོད་པར་ཐལ། འདོད་པའི་ཕྱིར། འདོད་ན་སངས་རྒྱས་འཕགས་པའི་སྲས་སུ་གྱུར་པའི་ཉན་ཐོས་
འཕགས་པ་ཡོད་པར་ཐལ། འདོད་པའི་ཕྱིར། འདོད་ན། སངས་རྒྱས་འཕགས་པའི་སྲས་སུ་གྱུར་པའི་ཉན་ཐོས་འཕགས་པ་ཆོས་ཅན་རྒྱལ་བའི་སྲས་ཡིན་པར་ཐལ། སངས་རྒྱས་འཕགས་པའི་
སྲས་ཡིན་པའི་ཕྱིར། རྟགས་ཁས། འདོད་ན། རྒྱལ་སྲས་ཡིན་པར་ཐལ། འདོད་པའི་ཕྱིར། ཟེར་ན། མ་ཁྱབ། ཁ་ཅིག་གིས། རང་སྲས་འཕགས་པའི་བཞེད་དོན་ཕུན་ཚོགས་སྒྲུབ་ནུས་ཀྱི་འཕགས་རྒྱུད་ཀྱི་མཁྱེན་པ་དེ། རྒྱན་ཀྱི་མཆོད་བརྗོད་ཀྱི་ཡུམ་དུ་གྱུར་བའི་ཡུམ་གྱི་མཚན་ཉིད་ཟེར་ན། དམན་ལམ་སྔོན་དུ་མ་སོང་བའི་ཐེག་ཆེན་གྱི་ཚོགས་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་
ཕྱིར། རྟགས་གྲུབ་སྟེ། མངོན་པར་རྟོགས་པ་བརྒྱད་པོ་གང་རུང་ཡིན་པའི་ཕྱིར་ཏེ། རྣམ་རྫོགས་སྦྱོར་བ་ཡིན་པའི་ཕྱིར། རྩ་བར་འདོད་ན། དེ་མ་ཡིན་པར་ཐལ། སོ་སོ་སྐྱེ་བོའི་རྒྱུད་ཀྱི་མཁྱེན་པ་ཡིན་
པའི་ཕྱིར། ཁ་ཅིག་གིས། དེ་སྐབས་འདིར་དངོས་སུ་བསྟན་པའི་ཡུམ་གྱི་མཚན་ཉིད་ཟེར་ན། རང་རྒྱལ་གྱི་མཐོང་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། ཁྱབ་པ་ཁས། དེར་ཐལ་

[023B] རྩ་བར་འདོད་ན། རང་རྒྱལ་མཐོང་ལམ་བདེ། སྐབས་འདིར་དངོས་སུ་བསྟན་པའི་རྟེན་གྱི་གང་ཟག་ཡིན་པར་ཐལ། རང་རྒྱལ་གྱི་མཐོང་ལམ་དེ་སྐབས་འདིར་དངོས་སུ་བསྟན་པའི་
ཡུམ་ཡིན་པའི་ཕྱིར། རྟགས་ཁས། འདོད་ན། དེ་སྐབས་འདིར་དངོས་སུ་བསྟན་པའི་རྟེན་གྱི་གང་ཟག་མ་ཡིན་པར་ཐལ། དེ་སྐབས་འདིར་ཤུགས་ལ་བསྟན་པའི་རྟེན་གྱི་གང་ཟག་ཡིན་པའི་ཕྱིར་ཏེ། འགྲེལ་
པའི་དོན་གསལ་ལས། ཉན་ཐོས་དང་དེའི་ཕྱོགས་སུ་སླན་པ། ཞེས་གསུངས་པའི་ཕྱིར། ཁ་ཅིག་གིས། རང་སྲས་འཕགས་པ་སྐྱེད་པའི་ཡོན་ཏན་དང་ལྡན་པའི་ཆ་ནས་རྒྱན་རྩོམ་པ་པོའི་བསྟོད་ཕྱག་
གི་ཡུལ་དུ་དམིགས་པ་དེ། རྒྱན་གྱི་མཆོད་བརྗོད་ཀྱི་ཡུལ་དུ་གྱུར་བའི་ཡུམ་གྱི་མཚན་ཉིད། ཟེར་ན། སྟོན་པ་ཤ་ཀྱ་ཐུབ་པ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གསལ་གཉིས་ཀ་གྲུབ་སྟེ། མཆོག་གི་སྤྲུལ་སྐུ་ཡིན་པའི་ཕྱིར། ཁ་ཅིག་གིས་རྒྱན་གྱི་མཆོད་བརྗོད་ཀྱི་ཡུལ་དུ་གྱུར་བའི་ཡུམ་དེ་ལ་དབྱེ་ན་གཞུང་ལམ་འབྲས་བུ་ཤེར་ཕྱིན་གསུམ་དུ་ཡོད་ཟེར་ན། ཡུམ་
གྱི་མདོ་ཡིན་ན། ཡུམ་ཡིན་དགོས་པར་ཐལ། གཞུང་ཤེར་ཕྱིན་ཡུམ་ཡིན་པའི་ཕྱིར། རྟགས་ཁས། འདོད་ན། ངེས་དོན་གྱི་མདོ་ཡིན་ན། ངེས་དོན་ཡིན་དགོས་པར་ཐལ། འདོད་པའི་ཕྱིར། རྟགས་ཁས་

[024A]༄༅། །འདོད་ན། བཀའ་བརྒྱད་སྟོང་པ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། གཞན་ཡང། ཤེར་ཕྱིན་གྱི་མདོ་ཡིན་ན་ཤེར་ཕྱིན་ཡིན་དགོས་པར་ཐལ། འདོད་པའི་ཕྱིར། འདོད་
ན། ཡུམ་རྒྱས་འབྲིང་བསྡུས་གསུམ་ཆོས་ཅན། དེར་ཐལ། དེའི་ཕྱིར་ཁྱབ་པ་ཁས། ཁ་ཅིག་དངོས་པོ་བརྒྱད་པོ། རྒྱན་གྱི་མཆོད་བརྗོད་ཀྱི་ཡུལ་དུ་གྱུར་བའི་ཡུམ་ཡིན་ཟེར་ན། འབྲས་བུ་ཆོས་སྐུ་དེ་
རྒྱན་གྱི་མཆོད་བརྗོད་ཀྱི་ཡུལ་དུ་གྱུར་བའི་ཡུམ་ཡིན་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། རྟག་པ་ཡིན་པའི་ཕྱིར་བྱས་པ་ལ། འབྲས་བུ་ཆོས་སྐུ་ཆོས་ཅན། དངོས་པོ་ཡིན་པར་ཐལ་
དངོས་པོ་བརྒྱད་པོ་གང་རུང་ཡིན་པའི་ཕྱིར། ཟེར་ན། ཐེག་ཆེན་གྱི་མཐོང་ལམ་ཆོས་ཅན། ས་ཡིན་པར་ཐལ། ས་བཅུ་པོ་གང་རུང་ཡིན་པའི་ཕྱིར། ཁྱབ་པ་ཁས། འདོད་ན། སྲ་ཞིང་འཐས་པ་ཡིན་
པར་ཐལ། འདོད་པའི་ཕྱིར། ཁ་ཅིག་གིས། སྐབས་འདིར་དངོས་སུ་བསྟན་པའི་ཡུམ་དེ་ལ་མངོན་པར་རྟོགས་པ་བརྒྱད་དུ་གྲངས་ངེས་པ་ཡིན་ཟེར་ན། དེ་མི་འཐད་པར་ཐལ། ཉན་ཐོས་ཀྱི་སྦྱོར་
ལམ་དེ་སྐབས་འདིར་དངོས་སུ་བསྟན་པའི་ཡུམ་ཡིན་པ་གང་ཞིག། དེ་མངོན་པར་རྟོགས་པ་བརྒྱད་པོ་གང་རུང་མ་ཡིན་པའི་ཕྱིར། རྟགས་དང་བོ་དེར་ཐལ། ཉན་ཐོས་ཞི་བ་ཚོལ་རྣམས་ཞེས་

[024B] ཉན་ཐོས་ཀྱི་སྦྱོར་ལམ་ལ་བསྟོད་ཕྱག་མཛད་པའི་ཕྱིར། དེར་ཐལ། དེས་ཉན་ཐོས་མཐོང་ལམ་པའི་ཡུམ་ལ་བསྟོད་ཕྱག་མཛད་པའི་ཕྱིར་ཏེ། ཉན་ཐོས་བྱང་ཆུབ་སེམས་དཔའི་
ཚོགས་བཅས་སངས་རྒྱས་ཀྱི་ནི་ཡུམ་དེ་ལ་ཕྱག་འཚལ། ཞེས་གསུངས་པའི་ཕྱིར། རྟགས་གཉིས་པ་སླ། ཁ་ཅིག་གིས། ཡུམ་ཡིན་ན། ལམ་ཞུགས་ཀྱི་མཁྱེན་པ་ཡིན་པས་ཁྱབ། ཟེར་ན། སྙིང་
རྗེ་ཆེན་པོ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། ཚོགས་ལམ་སྐད་ཅིག་དང་པོ་ལ་གནས་པའི་སེམས་དཔའི་ཡུམ་ཡིན་པའི་ཕྱིར། རྟགས་སླ། འདོད་ན། དེ་ཆོས་ཅན། ལམ་
ཞུགས་ཀྱི་མཁྱེན་པ་མ་ཡིན་པར་ཐལ། ཁྱོད་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། བྱས་པ་ལ། ཁ་ཅིག། དེ་ཆོས་ཅན། རྒྱན་གྱི་མཆོད་བརྗོད་ཀྱི་ཡུན་དུ་གྱུར་པའི་ཡུམ་ཡིན་
པར་ཐལ། ཡུན་ཡིན་པའི་ཕྱིར་ཟེར་ན། མ་ཁྱན་བྱས་པ་ལ། དེ་ལ་ཁྱབ་པ་ཡོད་པར་ཐལ། སྐབས་འདིར་ཡུམ་ལ་བསྟོད་པ་དེ། ཡུམ་མཐའ་དག་ལ་བསྟོད་པའི་ཕྱིར། ཟེར་ན། ཡང་མ་ཁྱབ་
སྟེ། འཕགས་པ་ཡིན་ན། བསམ་གཏན་གྱི་དངོས་གཞི་སྙོམས་འཇུག་རྒྱུད་ལ་ཡོད་པས་ཁྱབ་པར་ཐལ། འཕགས་པའི་སྐྱེ་བོ་ཐམས་ཅད་ཀྱི་རྒྱུད་ལ་བསམ་གཏན་གྱི་དངོས་གཞི་དང། ཞེས་གསུངས་

[025A]༄༅། །པའི་ཕྱིར། འདོད་མི་ནུས་ཏེ། བསམ་གཏན་གྱི་དངོས་གཞི་སྙོམ་འཇུག་མཐོབ་པའི་འཕགས་པ་དུ་མ་ཡོད་པའི་ཕྱིར། ཁོ་ན་རེ་སྙིང་རྗེ་ཆེན་པོ་ཆོས་ཅན། རྒྱན་གྱི་མཆོད་བརྗོད་ཀྱི་
ཡུལ་དུ་གྱུར་བའི་ཡུམ་ཡིན་པར་ཐལ། མཆོད་བརྗོད་ཀྱི་ཡུལ་དུ་གྱུར་པའི་ཡུམ་ཡིན་པའི་ཕྱིར། རྟགས་གྲུབ་སྟེ། དབུ་མ་འཇུག་པའི་མཆོད་བརྗོད་ཀྱི་ཡུལ་དུ་གྱུར་པའི་ཡུམ་ཡིན་པའི་ཕྱིར། དེར་ཐལ་
དབུ་མ་ལ་འཇུག་པ་རྩོམ་པའི་ཐོག་མར་སྙིང་རྗེ་ཆེན་པོ་ལ་བསྟོད་ཕྱག་མཛད་པའི་ཕྱིར་ཏེ། གང་ཕྱིར་བརྩེ་ཉིད་རྒྱལ་བའི་ལོ་ཏོག་ཕུན་ཚོགས་འདིས། ཞེས་གསུངས་པའི་ཕྱིར། ཟེར་ན་རྩ་བར། མ་
ཁྱབ། དེས་ན་ཡུམ་ཡིན་ན། མཁྱེན་པ་ཡིན་པས་མ་ཁྱབ་ཀྱང། ཤེས་པ་ཡིན་པས་ཁྱབ། བྱས་པ་ལ་ཁོ་ན་རེ། ཡུམ་སྒྱུ་མ་ལྷ་མཛེས་ཆོས་ཅན། དེར་ཐལ། དེའི་ཕྱིར། སྟོན་པ་ཤ་ཀྱ་ཐུབ་པའི་
ཡུམ་ཡིན་པའི་ཕྱིར། ཁ་ཅིག་གིས། འདིར་མ་ཁྱབ་ཟེར་ན། མ་གྲུབ་ན། དེར་ཐལ། དེའི་ཡུམ་ཡོད་པའི་ཕྱིར། ཟེར་ན། འདིར་མ་ཁྱབ། འོ་ན། སྲས་སྒྲ་གཅན་འཛིན་དེ་སྟོན་པ་ཤ་ཀྱ་ཐུབ་པའི་སྲས་
ཡིན་པར་ཐལ། ཡུམ་རྒྱུ་མ་ལྷ་མཛེས་དེ་སྟོན་པ་ཤ་ཀྱ་ཐུབ་པའི་ཡུམ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། རྒྱལ་བའི་སྲས་ཡིན་པར་ཐལ། རང་གི་ཡབ་དུ་གྱུར་བའི་རྒྱལ་བའི་སྲས་

[025B] རྟགས་ཁས། འདོད་ན། རྒྱལ་སྲས་ཡིན་པར་ཐལ། འདོད་པའི་ཕྱིར། འདོད་ན་སླ། རྩ་བར་འདོད་ན། སྒྱུ་མ་ལྷ་མཛེས་ཆོས་ཅན། ཤེས་པ་མ་ཡིན་པར་ཐལ། གཟུགས་ཅན་གྱི་གང་ཟག་
ཡིན་པའི་ཕྱིར། གཉིས་པ་རང་གི་ལུགས་བཞག་པ་ལ། གོ་རིམ་ངེས་པ་གྲངས་ངེས་པ། ཡུམ་སྲས་ཀྱི་དོན། བསྟོད་ཡུལ་གྱི་མཁྱེན་གསུམ་ངོས་བཟུང་བ་དང་བཞི། དང་པོ་ལ་རྩོད་པ་དང་ལན་གཉིས་
དང་པོ་ལ་ཁ་ཅིག། སྐབས་འདིར་དང་པོར་གཞི་ཤེས་ལ་བསྟོད་པ་དེ་མི་འཐད་པར་ཐལ། དེ་བསྟན་བཅོས་ལུས་ཀྱི་གོ་རིམ་དང་མི་མཐུན་པའི་ཕྱིར་ཏེ། བསྟན་བཅོས་ལུས་ཀྱི་སྐབས་སུ་དང་པོར་རྣམ་མཁྱེན་
བསྟན་པའི་ཕྱིར། ཟེར་ན། གཉིས་པ་ལན་ལ་སྐྱོན་མེད་དེ། སྐབས་འདིར་དང་པོར་གཞི་ཤེས་ལ་བསྟོད་པ་དེ། གདུལ་བྱས་ལམ་ཉམས་སུ་ལེན་པའི་རིམ་པ་དང་མཐུན་པར་དང་པོར་གཞི་ཤེས་ལ་བསྟོད་པ་
གང་ཞིག་བསྟན་བཅོས་ལུས་ཀྱི་སྐབས་སུ་གདུལ་བྱ་འབྲས་བུ་ལ་དང་བ་བསྐྱེད་པའི་ཕྱིར་དུ་དང་པོར་རྣམ་མཁྱེན་བསྟན་པའི་ཕྱིར་དང་པོ་མ་གྲུབ་ན། སྐབས་འདིར་གདུལ་བྱས་ལམ་ཉམས་སུ་ལེན་
པའི་རིམ་པ་དང་མཐུན་པར་དང་པོར་གཞི་ཤེས་ལ་བསྟོད་པ་ཡིན་ཏེ། སྐབས་གསུམ་པར་གཏན་ལ་ཕབ་པ་ལྟར་སྐྱེས་བུ་འབྲིང་དང་ཐུན་མོང་བའི་ལམ་རིམ་གྱིས་བསྡུས་པའི་མི་རྟག་སོགས། རྟོགས་པའི་ལ་

[026A]༄༅། །ལ་བློ་མ་སྦྱངས་པར་སྙིང་རྗེ་ཆེན་པོ་རྒྱུད་ལ་མི་སྐྱེ། དེ་མ་སྐྱེས་ན་སྐྱེས་བུ་ཆེན་པོའི་ལམ་གྱི་རིམ་པ་རྒྱུད་ལ་མི་སྐྱེ་བས། སྐྱེས་བུ་ཆེན་པོའི་ལམ་རིམ་རྒྱུད་ལ་སྐྱེ་བ་ལ་སྐྱེས་བུ་འབྲིང་དང་
ཐུན་མོང་བའི་ལམ་ལ་བློ་སྦྱངས་པ་སྔོན་དུ་འགྲོ་དགོས་བར་ཤེས་བའི་ཕྱིར་དུ། སྐབས་འདིར་དང་བོར་གཞི་ཤེས་ལ་བསྟོད་པའི་ཕྱིར། གཉིས་པ་ལ། སྐབས་འདིར་དངོས་སུ་བསྟན་པའི་ཡུམ་དེ་ལ་མཁྱེན་
པ་གསུམ་དུ་གྲངས་ངེས་ཏེ། དེ་ལ་མཁྱེན་པ་གསུམ་དུ་དབྱེར་ཡོད། དེ་ལས་མང་མི་དགོས། ཉུང་ན་མི་འདུ་བའི་ཕྱིར། གསུམ་པ་ལ། འཕགས་པ་དེའི་ཡུམ་ཡིན་ན། འཕགས་པ་དེའི་རྒྱུད་ཡིན་པས་ཁྱབ། མཁྱེན་
པ་དེའི་སྲས་ཡིན་ན། མཁྱེན་པ་དེའི་འབྲས་བུ་ཡིན་པས་ཁྱབ་སྟེ་འགྲེལ་བ་དོན་གསལ་ལས། སངས་རྒྱས་ལ་སོགས་པ་བསྐྲུན་པར་མཛད་པ་ནི། གདོན་མི་ཟ་བར་སྲིད་པ་ཉིད་དོ། ཞེས་དང། རྣམ་
བཤད་སྙིང་པོ་རྒྱན་ལས། མཁྱེན་པ་སྔ་མས་འཕགས་པ་ཕྱི་མ་སྐྱེད་ཅིང། ཉེར་ཞི་ལ་སོགས་པའི་བཞེད་དོན་སྒྲུབ་པར་བྱེད་པས་ཡུམ་དང་སྲས་ནི་བསྐྱེད་བྱ་སྐྱེད་བྱེད་དུ་ཤེས་པར་བྱའོ། །ཞེས་
གསུངས་པའི་ཕྱིར། བཞི་པ་ལ། མཚན་ཉིད། དབྱེ་བ། ས་མཚམས་དང་གསུམ། དང་པོ་ནི། རང་སྲས་འཕགས་པའི་བཞེད་དོན་ཕུན་ཚོགས་སྒྲུབ་པར་ནུས་པའི་ལམ་ཞུགས་ཀྱི་མཁྱེན་པ་དེ། རྒྱན་

[026B]གཉིས་པ་ནི། དེ་ལ་དབྱེ་ན། མངོན་པར་རྟོགས་པ་བརྒྱད་དུ་ཡོད་གསུམ་པ་ནི། ཚོགས་ལམ་ནས་སངས་རྒྱས་ཀྱི་སའི་བར་ན་ཡོད་
གསུམ་པ་རྩོད་པ་སྤོང་པ་ལ། ཁོ་ན་རེ། སྐྱེས་བུ་ཆེན་པོའི་ལམ་རྒྱུད་ལ་སྐྱེ་བ་ལ་སྐྱེས་བུ་འབྲིང་དང་ཐུན་མོང་བའི་ལམ་རྒྱུད་ལ་སྐྱེ་བ་སྔོན་དུ་འགྲོ་དགོས་པར་ཐལ། སྐྱེས་བུ་ཆེན་པོའི་ལམ་རྒྱུད་ལ་
སྐྱེ་བ་ལ་སྐྱེས་བུ་འབྲིང་དང་ཐུན་མོང་བའི་ལམ་ལ་བློ་སྦྱངས་པ་སྔོན་དུ་འགྲོ་དགོས་པའི་ཕྱིར། རྟགས་ཁས། འདོད་ན་དང་པོ་ཉིད་ནས་ཐེག་པ་ཆེན་པོར་རིགས་ངེས་པའི་ལམ་མ་ཞུགས་ཀྱི་གང་ཟག་
གི་རྒྱུད་ལ་སྐྱེས་བུ་འབྲིང་དང་ཐུན་མོང་བའི་ལམ་ཡོད་པར་ཐལ། འདོད་པའི་ཕྱིར། འདོད་ན། དེའི་རྒྱུད་ལ་ཐར་ལམ་ཡོད་པར་ཐལ། འདོད་པའི་ཕྱིར། འདོད་ན། དེ་འདྲའི་གང་ཟག་ཆོས་ཅན་ཁྱོད་
ཀྱི་རྒྱུད་ལ་ཐར་ལམ་མེད་པར་ཐལ། ཁྱོད་ལམ་མ་ཞུགས་ཀྱི་གང་ཟག་ཡིན་པའི་ཕྱིར། རྟགས་སླ། ཟེར་ན། རྩ་བར་མ་ཁྱབ། ཡང་ཁོ་ན་རེ། རྒྱན་གྱི་མཆོད་བརྗོད་ཀྱི་ཡུལ་དུ་གྱུར་བའི་ཡུམ་ཡིན་ན་
མཁྱེན་གསུམ་གང་རུང་ཡིན་པས་ཁྱབ་པར་ཐལ། གྲངས་ངེས་དེའི་འཐད་པའི་ཕྱིར། ཟེར་ན། མ་ཁྱབ། འདོད་ན། བྱང་སེམས་མཐོང་ལམ་པའི་ཡུམ་ཆོས་ཅན། དེར་ཐལ། དེའི་ཕྱིར། ཁྱབ་པ་

[027A]༄༅། །ཁས། རྟགས་སླ། ཁོ་ན་རེ། རྒྱན་གྱི་མཆོད་བརྗོད་ཀྱི་ཡུམ་དུ་གྱུར་པའི་ཡུམ་ཡིན་ན། འཕགས་རྒྱུད་ཀྱི་མཁྱེན་པ་ཡིན་དགོས་པར་ཐལ། གྲངས་ངེས་དེ་འཐད་པའི་ཕྱིར། རྟགས་
ཁས། འདོད་ན། བྱང་སེམས་ཀྱི་སྦྱོར་ལམ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་སླ། ཟེར་ན། རྩ་བར་མ་ཁྱབ། ཁོ་ན་རེ། བྱང་ཆུབ་སེམས་དཔའ་ཆོས་ཅན། སངས་རྒྱས་འཕགས་
པའི་འབྲས་བུ་ཡིན་པར་ཐལ། སངས་རྒྱས་འཕགས་པའི་སྲས་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེ་ཆོས་ཅན། དེར་ཐལ་རྒྱལ་བའི་སྲས་ཡིན་པའི་ཕྱིར། དེར་ཐལ། རྒྱལ་སྲས་ཡིན་
པའི་ཕྱིར། ཟེར་ན། འདིར་མ་ཁྱབ་སྟེ། འོ་ན། སྐམ་ལས་སྐྱེས་པའི་པམ་ཆོས་ཅན། མཚོ་ལས་སྐྱེས་པར་ཐལ། མཚོ་སྐྱེས་ཡིན་པའི་ཕྱིར། ཁྱབ་པ་འགྲིག། རྩ་བར་འདོད་ན། བྱང་ཆུབ་སེམས་
དཔའ་ཆོས་ཅན། སངས་རྒྱས་འཕགས་པའི་འབྲས་བུམ་ཡིན་པར་ཐལ་དེའི་རྒྱུ་ཡིན་པའི་ཕྱིར། དེར་ཐལ། སངས་རྒྱས་འཕགས་པ་ཁྱོད་ལས་འཁྲུང་པའི་ཕྱིར་ཏེ། དབུ་མ་འཇུག་པ་ལས་
སངས་རྒྱས་བྱང་ཆུབ་སེམས་དཔའ་ལས་འཁྲུངས་ཤིང། ཞེས་གསུངས་པའི་ཕྱིར། གཞན་ཡང། དམན་ལམ་སྔོན་དུ་མ་སོང་བའི་ཐེག་ཆེན་གྱི་ཚོགས་ལམ་ཆོས་ཅན། མཚན་ཉིད་དེར་ཐལ། མཚོན་

[027B] ཁྱབ་པ་ཁས། མ་གྲུབ་ན། དེར་ཐལ། རྣམ་རྫོགས་སྦྱོར་བ་ཡིན་པའི་ཕྱིར། རྩ་བར་འདོད་ན། དེ་ཆོས་ཅན་ཁྱོད་ཀྱི་སྲས་སུ་གྱུར་པའི་འཕགས་པ་ཡོད་པར་ཐལ། འདོད་པའི་ཕྱིར། འདོད་
ན། དེ་མེད་པར་ཐལ། དམན་ལམ་སྔོན་དུ་མ་སོང་པའི་བྱང་སེམས་ཚོགས་སྦྱོར་བ་གང་རུང་ཡིན་ན། འཕགས་པ་མ་ཡིན་དགོས་པའི་ཕྱིར། ཟེར་ན། རང་སྲས་འཕགས་པའི་བཞེད་དོན་ཕུན་ཚོགས་སྒྲུབ་
པར་ནུས་པའི་ཡུམ་ཡིན་ན། འཕགས་རྒྱུད་ཀྱི་མཁྱེན་པ་ཡིན་དགོས་པར་ཐལ། དམན་ལམ་སྔོན་དུ་མ་སོང་བའི་ཐེག་ཆེན་གྱི་ཚོགས་ལམ་གྱི་སྲས་སུ་གྱུར་པའི་འཕགས་པ་མེད་པའི་ཕྱིར། རྟགས་ཁས་
འདོད་ན། དམན་ལམ་སྔོན་དུ་མ་སོང་བའི་བྱང་སེམས་གྱི་སྦྱོར་ལམ་སྐད་ཅིག་ཐ་མའི་ཡེ་ཤེས་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། དམན་ལམ་སྔོན་དུ་མ་སོང་བའི་ཐེག་
ཆེན་གྱི་མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་ཡུམ་ཡིན་པའི་ཕྱིར། མ་གྲུབ་ན། དེར་ཐལ། དེའི་ཡུམ་ཡོད་པ་གང་ཞིག་དམན་ལམ་སྔོན་དུ་མ་སོང་བའི་ཐེག་ཆེན་གྱི་མཐོང་ལམ་བར་
ཆད་མེད་ལམ་དེ་དེའི་ཡུམ་མ་ཡིན་པའི་ཕྱིར། རྟགས་གཉིས་སླ་རྩ་བར་འདོད་ན། དེ་ཆོས་ཅན། འཕགས་རྒྱུད་ཀྱི་མཁྱེན་པ་མ་ཡིན་པར་ཐལ། སོ་སྐྱེའི་རྒྱུད་ཀྱི་མཁྱེན་པ་ཡིན་པའི་ཕྱིར། ཁ་ཅིག་གིས་

[028A]༄༅། །རྣམ་མཁྱེན་སྐད་ཅིག་ཐམ་མ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། ཁྱབ་པ་ཁས། རྟགས་སླ། འདོད་ན་དེའི་སྲས་སུ་གྱུར་བའི་འཕགས་པ་ཡོད་པར་ཐལ། འདོད་
པའི་ཕྱིར། འདོད་ན། རྣམ་མཁྱེན་སྐད་ཅིག་ཐ་མའི་སྲས་སུ་གྱུར་པའི་འཕགས་པ་མེད་པར་ཐལ། དེ་སྐད་ཅིག་ཐ་མའི་རིགས་འདྲ་ཕྱི་མར་གྱུར་བའི་མཁྱེན་པ་མེད་པའི་ཕྱིར། མ་གྲུབ་ན། དེ་ཆོས་ཅན་
ཁྱོད་ཀྱི་རིགས་འདྲ་ཕྱི་མར་གྱུར་བའི་མཁྱེན་པ་མེད་པར་ཐལ་ཁྱེད་རྣམ་མཁྱེན་སྐད་ཅིག་ཐ་མ་ཡིན་པའི་ཕྱིར། ཟེར་ན། མ་ཁྱབ། ཁ་ཅིག་གིས། རྣམ་མཁྱེན་སྐད་ཅིག་ཐ་མ་མེད་ཟེར་ན། དེ་ཡོད་པར་
ཐལ། དེ་སྐད་ཅིག་ཕྱི་མ་ཡོད་པའི་ཕྱིར། རྟགས་སླ། རང་ལུགས་ཀྱིས་མ་ཁྱབ་མཚམས་ལ། རིག་པ་སྐད་ཅིག་ཐ་མ་ཡིན་ན། རང་གི་ཕྱི་ལོགས་སུ་བྱུང་བའི་རིག་པ་མེད་དགོས་པར་ཐལ། མ་ཁྱབ་པ་དེའི་
ཕྱིར། རྟགས་སླ། འདོད་ན། རིག་པ་སྐད་ཅིག་ཐ་མ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། འདོད་ན། དེ་ཆོས་ཅན། ཁྱོད་ཀྱི་ཕྱི་ལོགས་སུ་བྱུང་བའི་རིག་པ་ཡོད་པར་ཐལ། ཁྱོད་རང་འབྲས་
རིག་པ་ཕྱི་མར་མཚམས་སྦྱོར་བྱེད་ཡིན་པའི་ཕྱིར། དེར་ཐལ། རིག་པ་ཡིན་པའི་ཕྱིར། ཁྱབ་སྟེ། སྐྱེ་བ་ཕྱི་མ་སྒྲུབ་བྱེད་ཀྱི་རྟགས་ཡང་དག་ཡོད་པའི་ཕྱིར། གཞན་ཡང། རིག་པ་སྐད་ཅིག་དང་པོ་ཡིན་ན་

[028B]རིག་པ་སྐད་ཅིག་ཐ་མ་ལ་དེའི་ཕྱིར། རྟགས་ཁས། འདོད་ན། རིག་པ་སྐད་ཅིག་དང་པོ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་སླ་
འདོད་ན། དེ་ཆོས་ཅན། རང་གི་སྔ་ལོགས་སུ་བྱུང་བའི་རིག་པ་ཡོད་པར་ཐལ། རང་རྒྱུ་རིག་པ་སྔ་མ་སྔོན་མ་སྔོན་དུ་སོང་བའི་ཕྱིར། དེར་ཐལ། རིག་པ་ཡིན་པའི་ཕྱིར། ཁྱབ་སྟེ། སྐྱེ་བ་སྔ་མ་སྒྲུབ་བྱེད་ཀྱི་རྟགས་
ཡང་དག་ཡོད་པའི་ཕྱིར། དེས་ན་རྣམ་མཁྱེན་སྐད་ཅིག་ཐ་མ་ཡོད་བྱས་པ་ལ། ཁོ་ན་རེ། སངས་རྒྱས་འཕགས་པའི་རྒྱུད་ཀྱི་ཀུན་རྫོགས་སེམས་བསྐྱེད་སྐད་ཅིག་ཐ་མ་ཡོད་པར་ཐལ། འདོད་པའི་ཕྱིར། འདོད་
ན། དེ་ཆུ་བོའི་རྒྱུན་ལྟ་བུའི་སེམས་བསྐྱེད་མ་ཡིན་པར་ཐལ། འདོད་པའི་ཕྱིར། ཟེར་ན། འདིར་མ་ཁྱབ། ཁོ་ན་རེ། རྣམ་མཁྱེན་ཆོས་ཅན། སངས་རྒྱས་འཕགས་པའི་ཡུམ་ཡིན་པར་ཐལ། དེའི་
བཞེད་དོན་ཕུན་ཚོགས་སྒྲུབ་ནུས་ཀྱི་མཁྱེན་པ་ཡིན་པའི་ཕྱིར། མ་གྲུབ་ན། དེར་ཐལ། དེའི་ཆོས་འཁོར་བསྐོར་བའི་བཞེད་དོན་སྒྲུབ་ནུས་ཀྱི་མཁྱེན་པ་ཡིན་པའི་ཕྱིར། མ་གྲུབ་ན། དེར་ཐལ། རྣམ་
པ་ཐམས་ཅད་སྐྱེ་བ་མེད་པ། ཞེས་གསུངས་པའི་ཕྱིར། ཟེར་ན། མ་ཁྱབ། ཆོས་ཀྱི་རྗེས་སུ་འབྲང་བ་རྣམས་ཀྱང། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས། དང་པོ་ནི་

[029A]༄༅། །རྒྱན་གྱི་ཆེད་དུ་བྱ་བའི་གདུལ་བྱ་དབང་རྣོན་ཆོས་ཀྱི་རྗེས་སུ་འབྲང་བ་ཆོས་ཅན། ཁྱོད་ཀྱིས་ཡུམ་གྱི་ངོ་བོ་ལ་དང་པ་སྐྱེ་ཚུལ་ཡོད་དེ། ཡུམ་མཁྱེན་གསུམ་ཡོད་པར་ཚད་མས་གྲུབ་
པའི་སྒོ་ནས་ཡུམ་ལ་དང་བ་སྐྱེ་པའི་ཕྱིར། དེ་ཆོས་ཅན། ཡུམ་གྱི་ནུས་པ་ལ་དང་པ་སྐྱེ་ཚུལ་ཡོད་དེ། ཁྱོད་ཀྱིས་མཁྱེན་གསུམ་དེ་རང་སྲས་འཕགས་པའི་བཞེད་དོན་ཕུན་ཚོགས་སྒྲུབ་ནུས་སུ་ཚད་མས་
གྲུབ་པའི་སྒོ་ནས་དེ་ལ་དང་པ་སྐྱེ་པའི་ཕྱིར། གཉིས་པ་ལ་དགག་བཞག་སྤང་གསུམ་ལས། དང་པོ་ནི། ཁ་ཅིག་གིས། རང་གི་མཚན་ཉིད་ཀྱིས་གྲུབ་པ་དེ་དོན་དམ་དཔྱོད་བྱེད་ཀྱི་རྟགས་ཀྱི་དགག་བྱའི་
ཆོས་ཡིན། ཟེར་ན། དེ་མི་འཐད་པར་ཐལ། རང་གི་མཚན་ཉིད་ཀྱིས་གྲུབ་པ་ཡོད་པའི་ཕྱིར་ཏེ། རང་རྒྱུད་ཀྱི་རྟགས་ཡང་དག་ཡོད་པའི་ཕྱིར། དེར་ཐལ། སློབ་དཔོན་སེང་གེ་བཟང་པོས་རང་རྒྱུད་ཀྱི་
རྟགས་ཡང་དག་ཁས་ལེན་པའི་ཕྱིར། དེར་ཐལ། དེ་དབུ་མ་རང་རྒྱུད་པ་ཡིན་པའི་ཕྱིར། གཞན་རང་རང་གིས་མཚན་ཉིད་ཀྱིས་གྲུབ་པ་ཡོད་པར་ཐལ། གཞན་སྐྱེ་ཡོད་པའི་ཕྱིར་དེར་ཐལ། དབུ་
མ་རང་རྒྱུད་པས་གཞན་སྐྱེ་ཁས་ལེན་པའི་ཕྱིར། དེར་ཐལ་གཞན་སྐྱེ་ཐ་སྙད་དུ་ཁས་ལེན་ཅིང་དོན་དམ་དུ་གཞན་སྐྱེ་ཁས་མི་ལེན་པའི་ནང་བའི་གྲུབ་མཐའ་སྨྲ་བའི་གང་ཟག་ཡོད་པའི་ཕྱིར། དེར་

[029B] དེ་ལྟར་འཇུག་འགྲེལ་ལས་བཤད་པའི་ཕྱིར། གཞན་ཡང་རང་གི་མཚན་ཉིད་ཀྱིས་གྲུབ་པ་ཡོད་པར་ཐལ། གཞི་གྲུབ་ན་རང་གི་མཚན་ཉིད་ཀྱི་གྲུབ་པས་ཁྱབ་པའི་ཕྱིར། དེར་ཐལ། ཀུན་
བཏགས་རང་གི་མཚན་ཉིད་ཀྱིས་གྲུབ་པར་སློབ་དཔོན་ལེགས་ལྡན་འབྱེད་ཀྱིས་ཤེས་རབ་སྒྲོན་མའི་འགྲེལ་པ་ལས་བཤད་པའི་ཕྱིར། བྱས་པ་ལ་ཁོ་ན་རེ། ཀུན་བཏགས་ཆོས་ཅན། རང་མཚན་ཡིན་
པར་ཐལ། རང་གི་མཚན་ཉིད་ཀྱིས་གྲུབ་པའི་ཕྱིར། རྟགས་ཁས་འདོད་ན། རང་མཚན་མ་ཡིན་པར་ཐལ། སྤྱི་མཚན་ཡིན་པའི་ཕྱིར་ཟེར་ན། རྩ་བར་མ་ཁྱབ་སྟེ། གང་ཟག་ཆོས་ཅན་
རྫས་ཡོད་ཡིན་པར་ཐལ། རྫས་སུ་གྲུབ་པའི་ཕྱིར། ཁྱབ་པ་ཁས་མ་གྲུབ་ན། དེར་ཐལ། དངོས་པོ་ཡིན་པའི་ཕྱིར། འདོད་ན། གང་ཟག་གི་བདག་ཡོད་པར་ཐལ། གང་ཟག་རྫས་ཡོད་ཡིན་པའི་ཕྱིར་
རྟགས་ཁས། ཁ་ཅིག་གིས། བློ་ལ་སྣང་བའི་དབང་གིས་བཞག་པ་མ་ཡིན་པར་རང་གི་ཐུན་མོང་མ་ཡིན་པའི་སྡོད་ལུགས་ཀྱི་ངོས་ནས་གྲུབ་པ་དེ། དོན་དམ་དཔྱོད་བྱེད་ཀྱི་རྟགས་ཀྱི་དགག་བྱའི་ཆོས་
ཡིན། ཟེར་བ་དང། བློ་ལ་མི་སྣང་ཟེར་བ་ཁས་བླང་ནང་འགལ་ཏེ། བློ་ལ་སྣང་བའི་དབང་གིས་བཞག་པ་མ་ཡིན་པར་རང་གི་ཐུན་མོང་མ་ཡིན་པའི་སྡོད་ལུགས་ཀྱི་ངོས་ནས་གྲུབ་པ་མེད་པར་ཐལ། དེ་དོན་

[030A]༄༅། །དམ་དཔྱོད་བྱེད་ཀྱི་རྟགས་ཀྱི་དགག་བྱའི་ཆོས་ཡིན་པའི་ཕྱིར། རྟགས་ཁས། འདོད་ན། དེ་ཡོད་པར་ཐལ། བློ་དེ་དེ་ཡིན་པའི་ཕྱིར། མ་གྲུབ་ན། བློ་ཆོས་ཅན། དེར་ཐལ། བློ་ལ་
སྣང་བའི་དབང་གིས་བཞག་པ་མ་ཡིན་པ་གང་ཞིག། རང་གི་ཐུན་མོང་མ་ཡིན་པའི་སྡོད་ལུགས་ཀྱི་ངོས་ནས་གྲུབ་པའི་ཕྱིར། དང་པོ་མ་གྲུབ་ན། དེར་ཐལ། དེ་དེ་ལ་མི་སྣང་བའི་ཕྱིར། གཉིས་པ་
སླ། ཁ་ཅིག་གིས། བདེན་པའི་གཅིག་དང་བདེན་པའི་དུ་མ་གང་རུང་དང་བྲལ་བ་དེ། གཞི་ལམ་རྣམ་གསུམ་བདེན་མེད་དུ་སྒྲུབ་པའི་རྟགས་ཡང་དག་ཡིན་ཟེར་ན། བདེན་པའི་གཅིག་དང་བདེན་
པའི་དུ་མ་གང་རུང་ཡིན་པ་མེད་པར་ཐལ། དམ་བཅའ་འཐད་པའི་ཕྱིར། རྟགས་ཁས། འདོད་ན། དེ་ཡིན་པ་ཡོད་པར་ཐལ། བུམ་པའི་ཆོས་ཉིད་དེ། དེ་གང་རུང་ཡིན་པའི་ཕྱིར་ཏེ། དེ་བདེན་པའི་
གཅིག་ཡིན་པའི་ཕྱིར། རྟགས་སླ། བྱས་པ་ལ་ཁོ་ན་རེ། བུམ་པའི་ཆོས་ཉིད་ཆོས་ཅན། བདེན་པར་གྲུབ་པའི་གཅིག་ཡིན་པར་ཐལ། བདེན་པའི་གཅིག་ཡིན་པའི་ཕྱིར། ཟེར་ན། མ་ཁྱབ་
འོ་ན། བུམ་པའི་ཆོས་ཉིད་ཆོས་ཅན། བདེན་པར་གྲུབ་པར་ཐལ། བདེན་པ་ཡིན་པའི་ཕྱིར། ཁྱབ་པ་ཁས། ཁ་ཅིག་གིས། བདེན་པར་གྲུབ་པའི་གཅིག་དང། དུ་མ་གང་རུང་དང་བྲལ་དེ། བཞི་

[30B]ན། གཞི་ལན་རྣམ་གསུམ་དེ། བདེན་པར་གྲུབ་པའི་གཅིག་དུ་མ་དུ་མ་གང་རུང་མ་ཡིན་པར་ཐལ། དམ་བཅའ་འཐད་པའི་ཕྱིར་
འདོད་ན། གཞི་ལམ་རྣམ་གསུམ་ཆོས་ཅན། བདེན་པར་གྲུབ་པའི་གཅིག་དང་དུ་མ་གང་རུང་ཡིན་པར་ཐལ། དུ་མ་ཡིན་པའི་ཕྱིར། མ་གྲུབ་ན། དེར་ཐལ། ཐ་དད་ཡིན་པའི་ཕྱིར། ཁ་ཅིག་གིས། ཤེས་
པ་ཡིན་ན། བདེན་པ་ཡིན་པས་ཁྱབ་ཟེར་ན། སྔོ་སྣང་དབང་ཤེས་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། འདོད་ན། དེ་ཆོས་ཅན། བདེན་པ་མ་ཡིན་པར་ཐལ། རྫུན་པ་ཡིན་པའི་ཕྱིར། དེར་
ཐལ། ཀུན་རྫོབ་ཡིན་པའི་ཕྱིར། བྱས་པ་ལ་ཁ་ཅིག། སྔོ་སྣང་དབང་ཤེས་ཆོས་ཅན། བདེན་པ་ཡིན་པར་ཐལ། སྣང་བ་ལྟར་གྲུབ་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རང་ཉམས་སུ་
མྱོང་བའི་རང་རིག་ལ་སྣང་བ་ལྟར་གྲུབ་པའི་ཕྱིར། ཟེར་ན། མ་ཁྱབ། རང་རེས་སྣང་བ་ལྟར་གྲུབ་ན། བདེན་པ་ཡིན་པས་ཁྱབ་བྱས་པ་ལ། ཁོ་ན་རེ། རྣམ་མཁྱེན་ལ་སྣང་བ་ཆོས་ཅན། དེར་ཐལ། དེའི་ཕྱིར་
ཁྱབ་པ་ཁས། མ་གྲུབ་ན། རྣམ་མཁྱེན་ཆོས་ཅན། ཁྱོད་ལ་སྣང་བ་དེ་སྣང་བ་ལྟར་གྲུབ་པར་ཐལ། ཁྱོད་མ་འཁྲུལ་བའི་ཤེས་པ་ཡིན་པའི་ཕྱིར། ཟེར་ན། འདིར་མ་ཁྱབ། དེ་ལ་ཁྱབ་པ་ཡོད་དེ་རང་

[031A]༄༅། །ལ་སྣང་བ་སྣང་བ་ལྟར་གྲུབ་པའི་རིག་པ་དེ། མ་འཁྲུལ་བའི་ཤེས་པའི་མཚན་ཉིད་ཡིན་པའི་ཕྱིར། དེར་ཐལ། མ་འཁྲུལ་པའི་ཤེས་པའི་མཚན་ཉིད་ཡོད་པའི་ཕྱིར། ཟེར་ན། མ་
ཁྱབ་སྟེ། རང་ལ་སྣང་བ་རང་ལ་སྣང་བ་ལྟར་དུ་གྲུབ་པའི་རིག་པ་དེ། མ་འཁྲུལ་བའི་ཤེས་པའི་མཚན་ཉིད་ཡིན་པའི་ཕྱིར་གོང་དུ་འདོད་ན། རྣམ་མཁྱེན་ལ་སྣང་བ་ཆོས་ཅན། བདེན་པ་མ་ཡིན་
པར་ཐལ། རྫུན་པ་ཡིན་པའི་ཕྱིར། ཟེར་ན། རྣམ་མཁྱེན་ལ་སྣང་བ་ཆོས་ཅན། སྣང་ཚུལ་དང་གནས་ཚུལ་མཐུན་པའི་ཆོས་ཡིན་པར་ཐལ། སྣང་བ་ལྟར་གྲུབ་པའི་ཕྱིར། རྟགས་ཁས། འདོད་
ན། སྣང་ཚུལ་དང་གནས་ཚུལ་མི་མཐུན་པར་ཐལ། སྣང་ཚུལ་དང་གནས་ཚུལ་མི་མཐུན་པའི་རྫུན་པ་ཡིན་པའི་ཕྱིར། དེར་ཐལ། ཀུན་རྫོབ་བདེན་པ་ཡིན་པའི་ཕྱིར། དེ་དེར་ཐལ། ཤེས་བྱ་
ཀུན་རྫོབ་བདེན་པ་ཡིན་པའི་ཕྱིར། རྟགས་གསལ་སླ། ཁ་ཅིག་གིས་སྣང་བ་ལྟར་གྲུབ་པ་མེད་ཟེར་ན། སྣང་བ་ལྟར་གྲུབ་པ་ཡོད་པར་ཐལ། ཆོས་ཉིད་དེ་སྣང་བ་ལྟར་གྲུབ་པའི་ཕྱིར། མ་གྲུབ་ན་
ཆོས་ཉིད་ཆོས་ཅན། སྣང་བ་ལྟར་གྲུབ་པ་ཡིན་པར་ཐལ། སྣང་ཚུལ་དང་གནས་ཚུལ་མཐུན་པའི་ཆོས་ཡིན་པའི་ཕྱིར། མ་གྲུབ་ན་དེ་ཆོས་ཅན། རྫུན་པ་ཡིན་པར་ཐལ། སྣང་ཚུལ་དང་གནས་

[031B] རྟགས་ཁས། འདོད་ན་སླ། ཁ་ཅིག་གིས། སྣང་བ་ལྟར་གྲུབ་པ་མེད་པར་ཐལ། སྣང་བ་ལྟར་གྲུབ་པ་དེ་དོན་དམ་དཔྱོད་བྱེད་ཀྱི་རྟགས་ཀྱི་དགག་བྱའི་ཆོས་ཡིན་པའི་
ཕྱིར། དེར་ཐལ། །ང་སྣང་བ་ལྟར་གྲུབ་པ་དེ། དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་ཡིན་པའི་ཕྱིར། མ་གྲུབ་ན། དེར་ཐལ། ང་སྣང་བ་ལྟར་མ་གྲུབ་པ་དེ། ངའི་གནས་ལུགས་མཐར་ཐུག་ཡིན་པའི་ཕྱིར་
དེར་ཐལ། ངའི་གནས་ལུགས་མཐར་ཐུག་ཡོད་པའི་ཕྱིར། ཟེར་ན། མ་ཁྱབ་སྟེ། གཟུགས་སྣང་བ་ལྟར་མ་གྲུབ་པ་དེ། གཟུགས་ཀྱི་གནས་ལུགས་མཐར་ཐུག་ཡིན་པར་ཐལ། ང་སྣང་བ་ལྟར་མ་གྲུབ་པ་དེ་
ངའི་གནས་ལུགས་མཐར་ཐུག་ཡིན་པའི་ཕྱིར། རྟགས་ཁས། འདོད་ན་གཟུགས་སྣང་བ་ལྟར་མ་གྲུབ་པ་ཆོས་ཅན། ཁྱོད་ཚད་མས་རྟོགས་པའི་གང་ཟག་ཡིན་ན། སྟོང་ཉིད་ཚད་མས་རྟོགས་པའི་གང་
ཟག་ཡིན་དགོས་པར་ཐལ། ཁྱོད་སྟོང་ཉིད་ཡིན་པའི་ཕྱིར། དེར་ཐལ། ཁྱོད་གཟུགས་ཀྱི་གནས་ལུགས་མཐར་ཐུག་ཡིན་པའི་ཕྱིར། འདོད་ན། སྟོང་ཉིད་རྟོགས་མ་མྱོང་བའི་རང་རྒྱལ་དགྲ་བཅོམ་པ་ཆོས་
ཅན། དེར་ཐལ། དེའི་ཕྱིར། ཁྱབ་པ་ཁས། མ་གྲུབ་ན། དེར་ཐལ་གཟུགས་ཕྱི་རོལ་དོན་དུ་སྣང་ཡང་གཟུགས་ཕྱིར་རོལ་དོན་དུ་མ་གྲུབ་པར་ཚད་མས་རྟོགས་པའི་གང་ཟག་ཡིན་པའི་ཕྱིར། མ་གྲུབ་ན་

[032A]༄༅། །དེར་ཐལ། གཟུགས་དང་གཟུགས་འཛིན་ཚད་མ་རྫས་གཞན་གྱིས་སྟོང་པར་རྟོགས་པའི་གང་ཟག་ཡིན་པའི་ཕྱིར། མ་གྲུབ་ན་རང་རྒྱལ་དགྲ་བཅོམ་པ་ཆོས་ཅན། ཁྱོད་གཟུགས་
དང་གཟུགས་འཛིན་ཚད་མ་རྫས་གཞང་གྱིས་སྟོང་པར་རྟོགས་པར་རྟོགས་པའི་གང་ཟག་ཡིན་པར་ཐལ། ཆོས་ཅན་དེའི་ཕྱིར། རྩ་བར་འདོད་མི་ནུས་ཏེ། ཆོས་ཅན་དེའི་ཕྱིར། བྱས་པ་ལ། ཁོ་ན་རེ་སྟོང་ཉིད་
ཆོས་ཅན། སྣང་བ་ལྟར་མ་གྲུབ་པར་ཐལ། བདེན་པར་སྣང་ཡང་བདེན་པར་མ་གྲུབ་པའི་ཕྱིར། དེར་ཐལ་བདེན་པར་སྣང་ཡང་བདེན་པར་མ་གྲུབ་པའི་སྒྱུ་མ་ལྟ་བུ་ཡིན་པའི་ཕྱིར། མ་གྲུབ་ན། དེར་ཐལ་
སྒྱུ་མ་ལྟ་བུ་ཡིན་པའི་ཕྱིར། ཟེར་ན། འདིར་མ་ཁྱབ། མ་གྲུབ་ན། དེར་ཐལ། གཞི་གྲུབ་པའི་ཕྱིར། ཁ་ཅིག་གིས། གཞི་ལམ་རྣམ་གསུམ་ཆོས་ཅན། བདེན་པར་མེད་དེ། བདེན་པར་གྲུབ་པའི་
གཅིག་ཏུ་ཡང་མེད། བདེན་པར་གྲུབ་པའི་དུ་མར་ཡང་མེད་པའི་ཕྱིར་དེ་ཆོས་ཅན། བདེན་པར་གྲུབ་པའི་གཅིག་ཏུ་མེད་དེ། ཆ་བཅས་ཡིན་པའི་ཕྱིར། དེ་ལ་ཁྱབ་པ་ཡོད་དེ། ཆ་བཅས་ཀྱིན་ན་
སྣང་ཚུལ་ལ་རང་གི་ཆ་ཤས་རྣམས་དང་ངོ་བོ་ཐ་དད་དུ་སྣང་ཡང། གནས་ཚུལ་ལ་རང་གི་ཆ་ཤས་རྣམས་དང་ངོ་བོ་གཅིག་ཡིན་པས་ཁྱབ། དེ་ཡིན་ན། རྫུན་པ་ཡིན་པས་ཁྱབ། དེ་ཡིན་ན་བདེན་

[032B] དེ་ཆ་བཅས་ཡིན་ཏེ། ཆ་བཅས་དང་ཆ་མེད་དངོས་འགལ་གང་ཞིག། ཆ་མེད་ཤེས་བྱ་ལ་མི་སྲིད་པའི་ཕྱིར། ཟེར་ན། བུམ་པའི་ཆོས་ཉིད་ཆོས་ཅན། སྣང་ཚུལ་ལ་རང་གི་ཆ་
ཤས་རྣམས་དང་ངོ་བོ་ཐ་དད་དུ་སྣང་ཡང་གནས་ཚུལ་ལ་རང་གི་ཆ་ཤས་རྣམས་དང་ངོ་བོ་གཅིག་ཡིན་པར་ཐལ། ཆ་བཅས་ཡིན་པའི་ཕྱིར། ཁྱབ་པ་ཁས། དེར་ཐལ། གཞི་གྲུབ་པའི་ཕྱིར། འདོད་ན་
རྫུན་པ་ཡིན་པར་ཐལ། འདོད་པའི་ཕྱིར། འདོད་ན། བདེན་པ་མ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཉིད་ཡིན་པའི་ཕྱིར། གཞན་ཡང། ཆ་བཅས་དང་ཆ་མེད་གཉིས་ཆོས་
ཅན། ཡོད་པར་ཐལ། དངོས་འགལ་ཡིན་པའི་ཕྱིར། རྟགས་ཁས། འདོད་ན་ཆ་མེད་ཡོད་པར་ཐལ། འདོད་པའི་ཕྱིར། གཞན་ཡང། རི་བོང་ར་ཆོས་ཅན། ཆ་བཅས་ཡིན་པར་ཐལ། ཆ་བཅས་
དང་ཆ་མེད་དངོས་འགལ་གང་ཞིག། ཆ་མེད་ཤེས་བྱ་ལ་མི་སྲིད་པའི་ཕྱིར། དང་པོ་དངོས། ཕྱི་མ་སླ། འདོད་ན། ཡོད་པར་ཐལ་ལོ། འདོད་པའི་ཕྱིར། གཉིས་པ་རང་གི་ལུགས་བཞག་པ་ལ་
དོན་དམ་དཔྱོད་བྱེད་ཀྱི་རྟགས་ཀྱི་དགག་བྱའི་ཆོས་ངོས་བཟུང་བ་དང། དེ་གཞི་ལམ་རྣམ་གསུམ་གྱི་སྟེང་དུ་འགོག་པའི་རིགས་པ་བཤད་པ་གཉིས། དང་པོ་ནི། བློ་གནོད་མེད་ལ་སྣང་བའི་དབང་

[033A]༄༅། །གིས་བཞག་པ་མ་ཡིན་པར་རང་གི་ཐུན་མོང་མ་ཡིན་པའི་སྡོད་ལུགས་ཀྱི་ངོས་ནས་གྲུབ་པ་དེ། དོན་དམ་དཔྱོད་བྱེད་ཀྱི་རྟགས་ཀྱི་དགག་བྱའི་ཆོས་ཡིན། གཉིས་པ་ལ། སྤྱིར་བདེན་
མེད་གཏན་ལ་འབེབས་པའི་གཏན་ཚིགས་ལ་དུ་མ་ཡོད་དེ། ཆོས་རྣམས་ཀྱི་ངོ་བོ་ལ་དཔྱོད་པ་གཅིག་དུ་བྲལ་གྱི་གཏན་ཚིགས། རྒྱུ་ལ་དཔྱོད་པ་རྡོ་རྗེ་གཟེགས་པའི་གཏན་ཚིགས། འབྲས་བུ་ལ་
དཔྱོད་པ་ཡོད་མེད་སྐྱེ་འགོག་གི་གཏན་ཚིགས། རྒྱུ་འབྲས་གཉིས་ཀ་ལ་དཔྱོད་པ་མི་བཞི་སྐྱེ་འགོག་གི་གཏན་ཚིགས། ངོ་བོ་རྒྱུ་འབྲས་གསུམ་ཀ་ལ་དཔྱོད་པ་རིགས་པའི་རྒྱལ་པོ་རྟེན་འབྲེལ་གྱི་
གཏན་ཚིགས་རྣམས་སུ་ཡོད་པའི་ཕྱིར། དེ་རྣམས་ཀྱི་ནང་ནས་ཆོས་རྣམས་ཀྱི་ངོ་བོ་ལ་དཔྱོད་པ་གཅིག་དུ་བྲལ་གྱི་གཏན་ཚིགས་ལ་རྟགས་འགོད་པ་དང། ཚུལ་སྒྲུབ་པ་གཉིས། དང་པོ་ནི་
གཞི་ལམ་རྣམ་གསུམ་ཆོས་ཅན། བདེན་པར་མེད་དེ། བདེན་པར་གྲུབ་པའི་གཅིག་དང། བདེན་པར་གྲུབ་པའི་དུ་མ་གང་རུང་དུ་མེད་པའི་ཕྱིར་དཔེར་ན། མེ་ལོང་ནང་གི་བྱད་བཞིན་གྱི་གཟུགས་
བརྙན་བཞིན། ཞེས་པ་སྟེ། དབུ་མ་རྒྱན་ལས། བདག་དང་གཞན་སྨྲའི་དངོས་འདི་དག་ཡང་དག་པར་ནི་གཅིག་པ་དང། །དུ་མའི་རང་བཞིན་བྲལ་བའི་ཕྱིར། །བདེན་པར་མེད་དེ་གཟུགས་བརྙན་

[033B] །ཞེས་གསུངས་པའི་ཕྱིར། གཉིས་པ་ལ། ཕྱོགས་ཆོས་སྒྲུབ་པ་དང། ཁྱབ་པ་སྒྲུབ་པ་གཉིས། དང་པོ་ལ། བདེན་པར་གྲུབ་པའི་གཅིག་བྲལ་དུ་སྒྲུབ་པ་དང། བདེན་པར་གྲུབ་པའི་དུ་
བྲལ་དུ་སྒྲུབ་པ་གཉིས། དང་པོ་ནི། གཞི་ལམ་རྣམ་གསུམ་ཆོས་ཅན་བདེན་པར་གྲུབ་པའི་གཅིག་དུ་མེད་དེ། ཆ་བཅས་ཡིན་པའི་ཕྱིར་ཁྱབ་སྟེ། བདེན་གྲུབ་གྱི་གཅིག་ཡིན་ན། རང་གི་ཆ་ཤས་
རྣམས་ལ་ལྟོས་མེད་ཀྱི་གཅིག་ཡིན་དགོས། དེ་ཡིན་ན། ཆ་བཅས་མ་ཡིན་དགོས་པའི་ཕྱིར། གོང་དུ་མ་གྲུབ་ན། དེ་ཆོས་ཅན། ཆ་བཅས་ཡིན་ཏེ། ཡོད་པ་གང་ཞིག་ཆ་བཅས་ཆ་མེད་དང་དངོས་འགལ་
ཡིན། ཆ་མེད་ཤེས་བྱ་ལ་མི་སྲིད་པའི་ཕྱིར། གཉིས་པ་ནི། གཞི་ལམ་རྣམ་གསུམ་ཆོས་ཅན། བདེན་པར་གྲུབ་པའི་དུ་མར་མེད་དེ། བདེན་པར་གྲུབ་པའི་གཅིག་དུ་མེད་པའི་ཕྱིར། གཉིས་པ་ནི་
བདེན་པར་གྲུབ་པའི་གཅིག་དང་བདེན་པར་གྲུབ་པའི་དུ་མ་གང་རུང་དུ་མེད་ན། བདེན་པར་མེད་པས་ཁྱབ་སྟེ། བདེན་པར་ཡོད་ན། བདེན་པར་གྲུབ་པའི་གཅིག་དང་བདེན་པར་གྲུབ་པའི་དུ་མ་གང་རུང་
དུ་ཡོད་དགོས་པའི་ཕྱིར། དེ་དགོས་ཏེ། ཡོད་ན་གཅིག་དང་དུ་མ་གང་རུང་དུ་ཡོད་དགོས་པའི་ཕྱིར། གསུམ་པ་རྩོད་པ་སྤོང་བ་ལ། ཁོ་ན་རེ། བདེན་པར་གྲུབ་པའི་གཅིག་དང་བདེན་པར་གྲུབ་པའི་

[034A]༄༅། །དུ་མ་གང་རུང་དུ་མེད་པ་ཆོས་ཅན། ཁྱོད་གཞི་ལམ་རྣམ་གསུམ་བདེན་མེད་དུ་སྒྲུབ་པའི་རྟགས་ཡང་དག་མ་ཡིན་པར་ཐལ་གཞི་ལམ་རྣམ་གསུམ་ཁྱོད་དུ་ཚད་མས་གྲུབ་པའི་
གང་ཟག་ཡིན་ན། གཞི་ལམ་རྣམ་གསུམ་བདེན་མེད་དུ་ཚད་མས་གྲུབ་པའི་གང་ཟག་ཡིན་དགོས་པའི་ཕྱིར། མ་གྲུབ་ན། དེ་དགོས་པར་ཐལ་གཞི་ལམ་རྣམ་གསུམ་བདེན་པར་གྲུབ་པའི་དུ་མར་
མེད་པར་ཚད་མས་གྲུབ་པའི་གང་ཟག་ཡིན་ན། དེ་གསུམ་བདེན་མེད་དུ་ཚད་མས་གྲུབ་པའི་གང་ཟག་ཡིན་དགོས་པའི་ཕྱིར། དེར་ཐལ། གཞི་ལམ་རྣམ་གསུམ་བདེན་གྲུབ་དུ་བདེན་ཞེན་གྱི་འདོད་
པའི་གང་ཟག་ཡིན་ན། གཞི་ལམ་རྣམ་གསུམ་བདེན་པར་གྲུབ་པའི་དུ་མར་བདེན་ཞེན་གྱི་འདོད་པའི་གང་ཟག་ཡིན་དགོས་པའི་ཕྱིར། དེར་ཐལ། གཞི་ལམ་རྣམ་གསུམ་དེ་དུ་མ་
ཡིན་པའི་ཕྱིར། ཟེར་ན། འདིར་མ་ཁྱབ། འོ་ན། སྒྲ་བྱས་པ་མི་རྟག་པ་གསུམ་པོ་དེ། དོན་དམ་པར་བདེན་ཞེན་གྱི་འདོད་པའི་གང་ཟག་ཡིན་ན། དེ་གསུམ་དོན་དམ་པར་གྲུབ་པའི་ཐ་དད་དུ་
བདེན་ཞེན་གྱི་འདོད་པའི་གང་ཟག་ཡིན་དགོས་པར་ཐལ། དེ་གསུམ་ཐ་དད་ཡིན་པའི་ཕྱིར། ཁྱབ་པ་འགྲིག། རྟགས་སླ། འདོད་ན། མདོ་སྡེ་པ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས་

[034B] བདེན་པར་གྲུབ་པའི་གཅིག་དང་བདེན་པར་གྲུབ་པའི་དུ་མ་གང་རུང་དུ་མེད་པ་ཆོས་ཅན། ཁྱོད་གཞི་ལམ་རྣམ་གསུམ་བདེན་མེད་དུ་སྒྲུབ་པའི་རྟགས་ཡང་དག་མ་ཡིན་པར་
ཐལ། ཁྱོད་དོན་དམ་བདེན་པ་ཡིན་པའི་ཕྱིར། མ་གྲུབ་ན། དེར་ཐལ། བདེན་པར་གྲུབ་པའི་གཅིག་དུ་མེད་པ་དེ། དོན་དམ་བདེན་པ་ཡིན་པ་གང་ཞིག། བདེན་པར་གྲུབ་པའི་དུ་མར་མེད་པ་དེ། དོན་
དམ་བདེན་པ་ཡིན་པའི་ཕྱིར། ཟེར་ན། རྩ་བར་མ་ཁྱབ། བདེན་པར་ཚད་མས་མ་དམིགས་པ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་གསལ་གཉིས་ཀ་གྲུབ་སྟེ། བདེན་མེད་ཀྱི་
མཚན་ཉིད་ཡིན་པའི་ཕྱིར། ཁོ་ན་རེ། བདེན་པར་གྲུབ་པའི་གཅིག་དུ་མེད་པ་དེ། དོན་དམ་བདེན་པ་ཡིན་པར་ཐལ། བདེན་པར་གྲུབ་པའི་གཅིག་དང་བདེན་པར་གྲུབ་པའི་དུ་མ་གང་རུང་དུ་མེད་པ་དེ་
དོན་དམ་བདེན་པ་ཡིན་པའི་ཕྱིར། རྟགས་ཁས། འདོད་ན། བདེན་འཛིན་ལྷན་སྐྱེས་ཀྱི་འཛིན་སྟངས་ལ་བདེན་པར་གྲུབ་པའི་གཅིག་དུ་འཛིན་པའི་འཛིན་སྟངས་ཡོད་པར་ཐལ། འདོད་པའི་ཕྱིར་

[035A]༄༅། །གཅིག་པའི་ཕྱིར། དང་པོ་དངོས་ཕྱི་མ་དེར་ཐལ། ཆོས་དབྱིངས་ཐམས་ཅད་རིགས་གཅིག་པའི་ཕྱིར། འདོད་ན། ཀ་བུམ་གཉིས་གཅིག་ཏུ་འཛིན་པའི་བློ་ལྷན་སྐྱེས་ཡོད་པར་
ཐལ། འདོད་པའི་ཕྱིར། འདོད་ན། དེ་མེད་པར་ཐལ། ཀ་བུམ་གཉིས་གཅིག་དུ་འཛིན་པའི་བློ་ཡིན་ན། བློ་ཀུན་བཏགས་ཡིན་དགོས་པའི་ཕྱིར། རྟགས་འབུད་ཟེར་ན། ཐལ་འགྱུར་གཉིས་པ་ལ་
མ་ཁྱབ། ཡང་ཁོ་ན་རེ། བདེན་པར་གྲུབ་པའི་དུ་མར་མེད་པ་དེ་དོན་དམ་བདེན་པ་ཡིན་པར་ཐལ། བདེན་པར་གྲུབ་པའི་གཅིག་དང་བདེན་པར་གྲུབ་པའི་དུ་མ་གང་རུང་དུ་མེད་པ་དེ། དོན་དམ་
བདེན་པ་ཡིན་པའི་ཕྱིར། རྟགས་ཁས། འདོད་ན། བདེན་པར་གྲུབ་པའི་དུ་མར་མེད་པ་ཆོས་ཅན། བུམ་པ་ཁྱོད་ཡིན་པ་དོན་དམ་བདེན་པ་ཡིན་པར་ཐལ། བུམ་པ་ཁྱོད་ཡིན་པ་གང་ཞིག་
ཁྱོད་དོན་དམ་བདེན་པ་ཡིན་པའི་ཕྱིར། ཟེར་ན། མ་ཁྱབ། རྟགས་གཉིས་སླ། འདོད་ན། བུམ་པ་བདེན་པར་གྲུབ་པའི་དུ་མར་མེད་པ་ཆོས་ཅན། ཁྱོད་དོན་དམ་བདེན་པ་མ་ཡིན་པར་ཐལ་
མདོ་སྡེ་བ་དེ་ཁྱོད་ཚད་མས་གྲུབ་པའི་གང་ཟག་ཡིན་པའི་ཕྱིར་མ་གྲུབ་ན། མདོ་སྡེ་བ་ཆོས་ཅན། བུམ་པ་བདེན་པར་གྲུབ་པའི་དུ་མར་མེད་པར་ཚད་མས་གྲུབ་པའི་གང་ཟག་ཡིན་པར་ཐལ་

[035B]ཕྱིར། ཟེར་ན། མ་ཁྱབ། མཚམས་ལ། ཀ་བ་བདེན་མེད་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། གཞན་ཡང། བུམ་
པ་བདེན་པར་གྲུབ་པའི་གཅིག་དུ་མེད་པ་དེ། དོན་དམ་བདེན་པ་ཡིན་པར་ཐལ། བུམ་པ་དོན་དམ་པར་སྐྱེ་བ་མེད་པ་དེ། དོན་དམ་བདེན་པ་ཡིན་པའི་ཕྱིར། དེར་ཐལ། བུམ་པ་ཡོད་པ་གང་ཞིག་
གཞི་ལམ་རྣམ་གསུམ་དོན་དམ་པར་སྐྱེ་བ་མེད་པ་དེ། དོན་དམ་བདེན་པ་ཡིན་པའི་ཕྱིར་ཏེ། འགྲེལ་བ་དོན་གསལ་ལས། གཞི་དང་ལམ་དང་རྣམ་པ་སྐྱེ་བ་མེད་པ། ཞེས་གསུངས་པའི་ཕྱིར། གཞན་
ཡང། བུམ་པ་བདེན་བར་གྲུབ་པའི་གཅིག་དུ་མེད་པ་དེ། དོན་དམ་བདེན་པ་ཡིན་པར་ཐལ། བུམ་པ་ལོངས་སྤྱོད་བྱར་བདེན་བར་མེད་པ་དེ། དོན་དམ་བདེན་པ་ཡིན་པའི་ཕྱིར། དེར་ཐལ། བུམ་པ་
ཡོད་པ་གང་ཞིག། ལོངས་སྤྱོད་བྱར་བདེན་པར་མེད་པ་དེ། དོན་དམ་བདེན་པ་ཡིན་པའི་ཕྱིར། དེ་ལ་ཐམས་ཅད་མཁྱེན་པ་ཉིད་གསུམ་གྱིས་ནི་དོན་བརྒྱད་བསྡུས་ལ། ཞེས་སོགས་
ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས། དང་པོ་ནི་རྗེ་བཙུན་གྱིས་མཁྱེན་གསུམ་གྱི་ཡོན་ཏན་བརྗོད་པའི་སྒོ་ནས་ཡུམ་ལ་བསྟོད་པ་ལ། བསྟོད་གྲངས་མང་བ་དང། ཉུང་བའི་

[036A]༄༅། །སྐྱོན་མེད་དེ། རྗེ་བཙུན་གྱིས་དེའི་སྒོ་ནས་བསྟེད་པ་ལ། རྒྱུ་མཚན་དང་དགོས་པ་ཁྱད་པར་ཅན་གཉིས་ཡོད་པའི་ཕྱིར། གཉིས་པ་ལ། དགག་བཞག་སྤང་གསུམ་ལས། དང་པོ་
ནི། ཁ་ཅིག་ན་རེ། མཁྱེན་གསུམ་མཚོན་བྱེད་ཀྱི་ཆོས་སུམ་ཅུས་དོན་མངོན་པར་རྟོགས་པ་བརྒྱད་བསྡུས་པ་དེ། མཁྱེན་གསུམ་གྱིས་དོན་མངོན་པར་རྟོགས་པ་བརྒྱད་བསྡུས་པའི་དོན་ཡིན་ཟེར་
ན། མཁྱེན་གསུམ་མཚོན་བྱེད་ཀྱི་ཆོས་སུམ་ཅུ་བོ་དེ། སྡུད་བྱེད་ཀྱི་མཁྱེན་པ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། རྣམ་མཁྱེན་མཚོན་བྱེད་ཀྱི་ཆོས་བཅུ་བོ་དེ། སྡུད་བྱེད་
ཀྱི་མཁྱེན་པ་ཡིན་པར་ཐལ། འདོད་པའི་ཕྱིར། འདོད་ན། ཐེག་ཆེན་སྒྲུབ་པའི་རྟེན་རང་བཞིན་གནས་རིགས་དེ། སྡུད་བྱེད་ཀྱི་མཁྱེན་པ་ཡིན་པར་ཐལ། འདོད་པའི་ཕྱིར། ཁ་ཅིག་གིས། མངོན་པར་
རྟོགས་པ་བརྒྱད་པོ་གང་རུང་ཡིན་ན། མཁྱེན་གསུམ་གང་རུང་ཡིན་པས་ཁྱབ་པ་དེ། མཁྱེན་གསུམ་གྱིས་མངོན་པར་རྟོགས་པ་བརྒྱད་བསྡུས་པའི་དོན་ཡིན་ཟེར་ན། དམན་ལམ་སྔོན་དུ་མ་
སོང་བའི་ཐེག་ཆེན་གྱི་ཚོགས་ལམ་ཆོས་ཅན། མཁྱེན་གསུམ་གང་རུང་ཡིན་པར་ཐལ། མངོན་པར་རྟོགས་པ་བརྒྱད་པོ་གང་རུང་ཡིན་པའི་ཕྱིར་ཏེ། རྣམ་རྫོགས་སྦྱོར་བ་ཡིན་པའི་ཕྱིར་

[036B] མཁྱེན་གསུམ་གང་རུང་མ་ཡིན་པར་ཐལ། ཆོས་ཅན་དེའི་ཕྱིར། ཁ་ཅིག་གིས། མཁྱེན་གསུམ་གྱིས་མངོན་པར་རྟོགས་པ་བརྒྱད་མ་བསྡུས་ཀྱང། རྒྱན་གྱི་མཆོད་བརྗོད་ཀྱི་ཡུལ་དུ་
གྱུར་པའི་མཁྱེན་གསུམ་གྱིས་མངོན་པར་རྟོགས་པ་བརྒྱད་བསྡུས་པ་དེ། ལུང་དེའི་དོན་ཡིན་ཟེར་ན། དེ་ལྟར་འདི་དང་ཡང་འདི་དང་ཡང་འདི་ཡིན་ཏེ་རྣམ་གསུམ་པོ། ཞེས་མཁྱེན་གསུམ་ལ་
འཇུག་བསྡུ་མཛད་ནས། སྦྱོར་བཞི་དང། ཆོས་སྐུ་ལ་འཇུག་བསྡུམ་མཛད་པ་ལ་རྒྱུ་མཚན་ཡང་དག་མེད་པར་ཐལ། མཁྱེན་གསུམ་གྱིས་མངོན་པར་རྟོགས་པ་བརྒྱད་པ་བསྡུས་པའི་ཕྱིར་
གཞན་ཡང། མཁྱེན་གསུམ་གྱིས་མངོན་པར་རྟོགས་པ་བརྒྱད་བསྡུས་པ་ཐལ། མཁྱེན་གསུམ་གྱིས་མངོན་པར་རྟོགས་པ་བརྒྱད་བསྡུས་པའི་དོན་ཡོད་པའི་ཕྱིར། བྱས་པ་ལ་ཁོ་ན་རེ་
མཁྱེན་གསུམ་གྱིས་མངོན་པར་རྟོགས་པ་བརྒྱད་མ་བསྡུས་པར་ཐལ་མཁྱེན་གསུམ་རྣམ་མཁྱེན་ཡིན་པའི་ཕྱིར། དེར་ཐལ། མཁྱེན་གསུམ་ཡིན་པ་རྣམ་མཁྱེན་ཡིན་པའི་ཕྱིར་
དེར་ཐལ། མཁྱེན་གསུམ་ཡིན་པ། མཁྱེན་གསུམ་ཡིན་པའི་ཕྱིར། དེར་ཐལ། མཁྱེན་གསུམ་ཡིན་པ་ཡོད་པའི་ཕྱིར། ཟེར་ན། མ་ཁྱབ་སྟེ་མཁྱེན་གསུམ་གཞི་ཤེས་ཡིན་པར་

[037A]༄༅། །ཐལ། མཁྱེན་གསུམ་ཡིན་པ་གཞི་ཤེས་ཡིན་པའི་ཕྱིར་དེར་ཐལ། མཁྱེན་གསུམ་ཡིན་པ་མཁྱེན་གསུམ་ཡིན་པའི་ཕྱིར། དེར་ཐལ། མཁྱེན་གསུམ་ཡིན་པ་ཡོད་པའི་
ཕྱིར། ཁྱབ་པ་རིམ་པ་བཞིན་དུ་ཁས། རྩ་བར་འདོད་ན། མཁྱེན་གསུམ་གྱི་རྣམ་པ་བསྒོམ་བྱའི་གཙོ་བོར་བྱེད་པའི་གང་ཟག་ཡིན་ན། གཞི་ཤེས་ཀྱི་རྣམ་པ་བསྒོམ་བྱའི་གཙོ་བོར་བྱེད་པའི་
གང་ཟག་ཡིན་དགོས་པར་ཐལ། འདོད་པའི་ཕྱིར། འདོད་ན། བྱང་འཕགས་ཆོས་ཅན། དེར་ཐལ། དེའི་ཕྱིར། གཞན་ཡང། ཉན་ཐོས་
ཀྱི་མཐོང་ལམ་བར་ཆད་མེད་ལམ་ཆོས་ཅན། ཁྱོད་སྡུད་བྱེད་ཀྱི་རྣམ་མཁྱེན་ཡོད་པར་ཐལ། མཁྱེན་གསུམ་ཁྱོད་སྡུད་བྱེད་ཀྱི་རྣམ་མཁྱེན་ཡིན་པའི་ཕྱིར། དེར་ཐལ། མཁྱེན་གསུམ་གྱིས་ཁྱོད་བསྡུས་པ་གང་ཞིག་མཁྱེན་གསུམ་རྣམ་མཁྱེན་
ཡིན་པའི་ཕྱིར། ཕྱི་མ་ཁས། དང་པོ་མ་གྲུབ་ན། དེ་ཆོས་ཅན་མཁྱེན་གསུམ་གྱིས་ཁྱོད་བསྡུས་པར་ཐལ། ཁྱོད་མཁྱེན་གསུམ་གྱི་ནང་མཚན་ཡིན་པའི་ཕྱིར། རྩ་བར་འདོད་ན། དེ་ཆོས་ཅན་
ཁྱོད་སྡུད་བྱེད་ཀྱི་རྣམ་མཁྱེན་མེད་པར་ཐལ། ཁྱོད་ཉན་ཐོས་ཀྱི་མཐོང་ལམ་བར་ཆད་མེད་ལམ་ཡིན་པའི་ཕྱིར། བྱས་པ་ལ་ཁོ་ན་རེ། མངོན་པར་རྟོགས་པ་བརྒྱད་སྡུད་བྱེད་ཀྱི་མཁྱེན་གསུམ་

[037B] མཁྱེན་གསུམ་གྱིས་མངོན་པར་རྟོགས་པ་བརྒྱད་བསྡུས་པའི་ཕྱིར། རྟགས་ཁས། འདོད་ན། རྣམ་རྫོགས་སྦྱོར་བ་སྡུད་བྱེད་ཀྱི་མཁྱེན་གསུམ་ཡོད་པར་ཐལ། འདོད་པའི་ཕྱིར་
འདོད་ན། དེ་སྡུད་བྱེད་ཀྱི་རྣམ་མཁྱེན་ཡོད་པར་ཐལ། འདོད་པའི་ཕྱིར། འདོད་ན་སླ། ཟེར་ན། རྩ་བར་མ་ཁྱབ་སྟེ། བུམ་པ་སྡུད་བྱེད་ཀྱི་ཀ་བུམ་གཉིས་ཡོད་པར་ཐལ། བུམ་པ་ཀ་བུམ་
གཉིས་ཀྱི་བསྡུས་པའི་ཕྱིར། ཁྱབ་པ་ཁས། རྟགས་གསལ་སླ། ཁོ་ན་རེ། མཁྱེན་གསུམ་གྱིས་མཁྱེན་གསུམ་བསྡུས་པར་ཐལ། མཁྱེན་གསུམ་གྱིས་མངོན་པར་རྟོགས་པ་བརྒྱད་བསྡུས་
པའི་ཕྱིར། རྟགས་ཁས། འདོད་ན། མཁྱེན་གསུམ་དང་མཁྱེན་གསུམ་བསྡུ་བྱ་སྡུད་བྱེད་ཡིན་པར་ཐལ། འདོད་པའི་ཕྱིར། འདོད་ན་མཆེད་གསུམ་ཕུང་ཁམས་སྐྱེ་མཆེད་གསུམ་དང་
ཐལ། འདོད་པའི་ཕྱིར། ཟེར་ན། འདིར་མ་ཁྱབ། ཕུང་ཁམས་སྐྱེ་མཆེད་གསུམ་ཕུང་ཁམས་སྐྱེ་མཆེད་གསུམ་དང་ཐ་དད་ཡིན་པར་ཐལ། དེས་དེ་བསྡུས་པའི་ཕྱིར། ཁྱབ་པ་ཁས། དེར་ཐལ་
དེས་ཆོས་ཐམས་ཅད་བསྡུས་པའི་ཕྱིར། དེར་ཐལ། མཛོད་ལས་ཕུང་པོ་དང་ནི་སྐྱེ་མཆེད་དང། ཁམས་གཅིག་གིས་ནི་ཐམས་ཅད་བསྡུས། ཞེས་གསུངས་པའི་ཕྱིར། འདོད་ན་སླ། བྱས་

[038A]༄༅། །པ་ལ་ཁོ་ན་རེ། རྣམ་རྫོགས་སྦྱོར་བ་དེ་མཁྱེན་གསུམ་གྱིས་བསྡུས་པར་ཐལ། མངོན་པར་རྟོགས་པ་བརྒྱད་པོ་དེ། མཁྱེན་གསུམ་གྱིས་བསྡུས་པའི་ཕྱིར། རྟགས་ཁས་
འདོད་ན། རྣམ་རྫོགས་སྦྱོར་བ་ཆོས་ཅན། འཕགས་རྒྱུད་ཀྱི་མཁྱེན་པས་བསྡུས་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། འཕགས་རྒྱུད་ཀྱིས་བསྡུས་པར་ཐལ། འདོད་པའི་
ཕྱིར། ཟེར་ན། འདིར་མ་ཁྱབ། འདོད་ན། འཕགས་རྒྱུད་ཀྱིས་མ་བསྡུས་པར་ཐལ། ཁྱོད་རྒྱུད་ལྡན་གྱི་སོ་སྐྱེ་ཡོད་པའི་ཕྱིར་ཟེར་ན། ཐེག་ཆེན་གྱི་ཚོགས་ལམ་ཆོས་ཅན། འཕགས་
རྒྱུད་ཀྱིས་བསྡུས་པར་ཐལ། ཁྱོད་འཕགས་རྒྱུད་ཀྱི་མཁྱེན་པས་བསྡུས་པའི་ཕྱིར། ཁྱབ་པ་ཁས། དེར་ཐལ། ལམ་བདེན་གྱིས་བསྡུས་པའི་ཕྱིར་ཏེ། ལམ་བདེན་གྱི་འཁོར་ཡིན་པའི་
ཕྱིར་ཏེ། མངོན་པ་ཀུན་བཏུས་ལས། ལམ་གྱི་བདེན་པ་གང་ཞེ་ན་ཚོགས་ཀྱི་ལམ་དང། སྦྱོར་བའི་ལམ་དང། མཐོང་བའི་ལམ་དང་སྒོམ་པའི་ལམ་དང། མཐར་ཕྱིན་པའི་ལམ་མོ་
ཞེས་དང། དེའི་ཐད་ཀྱི་འགྲེལ་པ་རྒྱལ་སྲས་མ་ལས། འདི་དག་ནི་ལམ་གྱི་བདེན་པ་འཁོར་དང་བཅས་པའི་སྐབས་ལ་རིགས་པར་བྱའོ། །ཞེས་གསུངས་པའི་ཕྱིར། རྩ་བར་འདོད་ན། དེ་

[038B] ཁྱོད་འཕགས་རྒྱུད་ཀྱིས་མ་བསྡུས་པར་ཐལ་ཁྱོད་རྒྱུད་ལྡན་གྱི་སོ་སྐྱེ་ཡོད་པའི་ཕྱིར། བྱས་པ་ལ་ཁོ་ན་རེ། ལམ་བདེན་གྱི་འཁོར་དུ་བྱུང་བའི་སེམས་བྱུང་དེ། ལམ་བདེན་གྱི་འཁོར་
ཡིན་པར་ཐལ། ཚོགས་ལམ་དེ་ལམ་བདེན་གྱི་འཁོར་ཡིན་པའི་ཕྱིར་རྟགས་ཁས། འདོད་ན། དེ་ཆོས་ཅན། ཁྱོད་ལམ་བདེན་གྱི་འཁོར་དུ་བྱུང་བའི་སེམས་བྱུང་ཡིན་པར་ཐལ། ཁྱོད་
ལམ་བདེན་གྱི་འཁོར་གང་ཞིག་སེམས་བྱུང་ཡིན་པའི་ཕྱིར། ཟེར་ན། མ་ཁྱབ། རང་ལུགས་ནི། མཁྱེན་གསུམ་གང་རུང་ཉམས་ལེན་གྱི་སྦྱོར་བས་དོན་མངོན་པར་རྟོགས་པ་བརྒྱད་ཉམས་ལེན་
གྱི་སྦྱོར་བར་བསྡུས་པ་དེ། མཁྱེན་གསུམ་གྱིས་མངོན་པར་རྟོགས་པ་བརྒྱད་བསྡུས་པའི་དོན་ཡིན་ཏེ། མཁྱེན་གསུམ་གང་རུང་ཉམས་སུ་ལེན་པའི་གང་ཟག་ཡིན་ན། དོན་མངོན་པར་རྟོགས་
པ་བརྒྱད་པོ་གང་རུང་ཉམས་སུ་ལེན་པའི་གང་ཟག་ཡིན་དགོས་པའི་ཕྱིར། ཉན་ཐོས་དང་དེའི་ཕྱོགས་སུ་བསླན་པ། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས་
དང་པོ་ནི། གཞི་ཤེས་ཆོས་ཅན། བྱེད་ལས་ཁྱད་པར་ཅན་དང་ལྡན་ཏེ། ཉན་རང་སློབ་པ་འཕགས་པ་རྣམས་ཉེར་ཞིང་འཁྲིད་པར་བྱེད་པའི་བྱེད་ལས་དང་ལྡན་པའི་ཕྱིར། གཉིས་པ་ལ་གསུམ་

[039A]༄༅། །ལས། དང་པོ་ནི། ཁ་ཅིག་གིས། སྒྲིབ་གཉིས་མ་ལུས་པར་སྤངས་པའི་སོ་སོར་བརྟགས་འགོག་དེ། མྱང་འདས་ཀྱི་མཚན་ཉིད་ཟེར་ན། ཉན་ཐོས་དགྲ་བཅོམ་པའི་རྒྱུད་ཀྱི་འགོག་
བདེན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར་ཁྱབ་པ་ཁས། མ་གྲུབ་ན། དེར་ཐལ། ཆོས་ཅན་དེའི་ཕྱིར། རྩ་བར་འདོད་ན། དེ་ཆོས་ཅན། སྒྲིབ་གཉིས་མ་ལུས་པར་སྤངས་པར་
ཐལ། འདོད་པའི་ཕྱིར། འདོད་ན། ཉན་ཐོས་དགྲ་བཅོམ་པ་དེས་སྒྲིབ་གཉིས་མ་ལུས་པར་སྤངས་པར་ཐལ། དེའི་རྒྱུད་ཀྱི་འགོག་བདེན་དེས་སྒྲིབ་གཉིས་མ་ལུས་པར་སྤངས་པའི་ཕྱིར། རྟགས་
ཁས། འདོད་ན་སླ། ཁ་ཅིག་གིས། ཉོན་སྒྲིབ་མ་ལུས་པར་སྤངས་པའི་དེ་བཞིན་ཉིད་དེ། མྱང་འདས་ཀྱི་མཚན་ཉིད་ཟེར་ན། རང་བཞིན་རྣམ་དག་གི་ཆར་གྱུར་བའི་ངོ་བོ་ཉིད་སྐུ་ཆོས་ཅན་མཚོན་
བྱ་དེར་ཐལ། མཚན་ཉིད་དེའི་ཕྱིར་ཏེ། ཆོས་ཅན་དེའི་ཕྱིར་འདོད་ན། འགོག་བདེན་ཡིན་པར་ཐལ། འདོད་པའི་ཕྱིར། གཞན་ཡང་ཉན་ཐོས་དགྲ་བཅོམ་པའི་རྒྱུད་ཀྱི་ཆོས་ཉིད་ཆོས་ཅན་
མཚོན་བྱ་དེར་ཐལ། མཚན་ཉིད་དེའི་ཕྱིར། ཡང་ཁ་ཅིག་མྱང་འདས་གང་ཞིག་ཀུན་འབྱུང་མ་ལུས་པར་སྤངས་ཤིང་སྡུག་བསྔལ་གྱི་ཕུང་པོ་ལྷག་མ་དང་བཅས་པ་དེ། ལྷག་བཅས་མྱང་འདས་ཀྱི་མཚན་ཉིད་

[039B] སྡུག་ཀུན་གཉིས་མ་ལུས་པར་སྤངས་པ་དེ། ལྷག་མེད་མྱང་འདས་ཀྱི་མཚན་ཉིད་ཟེར་ན། ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྒྱུད་ཀྱི་འགོག་
བདེན་ཆོས་ཅན། ཀུན་འབྱུང་མ་ལུས་པར་སྤངས་པར་ཐལ། མཚོན་བྱ་དེའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། ཆོས་ཅན་དེའི་ཕྱིར། འདོད་ན། ལྷག་བཅས་མྱང་འདས་ལ་གནས་པའི་ཉན་
ཐོས་དགྲ་བཅོམ་པ་དེས། ཀུན་འབྱུང་ཟད་པར་སྤངས་པར་ཐལ་འདོད་པའི་ཕྱིར། འདོད་མི་ནུས་ཏེ། དེའི་རྒྱུད་ལ་ཀུན་འབྱུང་ཡོད་པའི་ཕྱིར། དེའི་རྒྱུད་ལ་ལས་ཀྱི་ཀུན་འབྱུང་ཡོད་པའི་ཕྱིར་དེར་
ཐལ། རྣམ་འགྲེལ་ལས། འདོད་ཆགས་བྲལ་བས་གནས་པ་ནི། །བརྩེ་བ་འམ་ཡང་ན་ལས་ཀྱི་ཡིན། ཞེས་གསུངས་པའི་ཕྱིར། མཚན་ཉིད་གཉིས་པ་ལ། སངས་འཕགས་ཀྱི་རྒྱུད་ཀྱི་འགོག་
བདེན་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། མ་གྲུབ་ན། དེར་ཐལ། ཆོས་ཅན་དེའི་ཕྱིར། འདོད་ན། ཐེག་དམན་གྱི་མྱང་འདས་ཡིན་པར་ཐལ། འདོད་པའི་ཕྱིར། འདོད་ན་སླ་
ཁ་ཅིག་གིས། མྱང་འདས་གང་ཞིག་སྡུག་བསྔལ་གྱི་ཕུང་པོ་ལྷག་མ་དང་བཅས་པ་དེ། ལྷག་བཅས་མྱང་འདས་ཀྱི་མཚན་ཉིད་མྱང་འདས་གང་ཞིག། སྡུག་བསྔལ་གྱི་ཕུང་པོ་མ་ལུས་པར་

[040A]༄༅། །སྤངས་པ་དེ། ལྷག་མེད་མྱང་འདས་ཀྱི་མཚན་ཉིད་ཟེར་ན། མཚན་ཉིད་དང་པོ་ལ། ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པ་ཚེ་དེ་ལ་ཐེག་ཆེན་
གྱི་ལམ་དུ་ཞུགས་པའི་བྱང་སེམས་ཚོགས་ལམ་པའི་རྒྱུད་ཀྱི་མྱང་འདས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གཉིས་ཀ་དེར་ཐལ། ཆོས་ཅན་དེའི་ཕྱིར། འདོད་ན་
དེ་ཆོས་ཅན། ཐེག་དམན་གྱི་མྱང་འདས་ཡིན་པར་ཐལ། འདོད་པའི་ཕྱིར། འདོད་ན་སླ། བྱས་པ་ལ་ཁོ་ན་རེ། དེ་ཆོས་ཅན། ལྷག་བཅས་མྱང་འདས་ཡིན་པར་ཐལ། ལྷག་བཅས་མྱང་
འདས་དང་པོར་ཐོབ་པའི་ལུས་རྟེན་མ་དོར་བའི་གང་ཟག་གི་རྒྱུད་ཀྱི་མྱང་འདས་ཡིན་པའི་ཕྱིར་ཏེ། ཆོས་ཅན། དེའི་ཕྱིར། ཟེར་ན། མ་ཁྱབ་སྟེ། ལྷག་བཅས་མྱང་འདས་དང་པོར་ཐོབ་པའི་ལུས་
རྟེན་དོར་བའི་གང་ཟག་གི་རྒྱུད་ཀྱི་མྱང་འདས་ཡིན་ན། ལྷག་མེད་མྱང་འདས་ཡིན་ལྷག་མེད་མྱང་འདས་ཡིན་དགོས་པར་ཐལ། མ་ཁྱབ་མཚམས་ལ་ཁྱབ་པ་ཡོད་པའི་ཕྱིར། རྟགས་ཁས། འདོད་ན་ལྷག་མེད་
མྱང་འདས་ཐོབ་པའི་བྱང་སེམས་ཡིན་ན། ལྷག་མེད་མྱང་འདས་ལ་གནས་པའི་ཐེག་དམན་དགྲ་བཅོམ་གྱི་རྟོགས་པ་སྔོན་དུ་སོང་བའི་བྱང་སེམས་ཡིན་དགོས་པར་ཐལ། ལྷག་བཅས་

[040B] ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་གྱི་རྟོགས་པ་སྔོན་དུ་སོང་བའི་བྱང་སེམས་ཡིན་དགོས་པའི་ཕྱིར། རྟགས་འབུད་
འདོད་ན་སོང། ལྷག་བཅས་མྱང་འདས་ལ་གནས་པའི་ཐེག་དམན་དགྲ་བཅོམ་ཚེ་དེ་ལ་ཐེག་ཆེན་ལམ་དུ་ཞུགས་པའི་བྱང་སེམས་ཚོགས་ལམ་པ་ཤི་འཕོས་པའི་བྱང་སེམས་སྦྱོར་ལམ་
པ་དེ། ལྷག་མེད་མྱང་འདས་ཐོབ་པའི་བྱང་སེམས་ཡིན་པར་ཐལ་དེའི་རྒྱུད་ཀྱི་མྱང་འདས་དེ་ལྷག་མེད་མྱང་འདས་ཡིན་པའི་ཕྱིར། མ་གྲུབ་ན། དེའི་རྒྱུད་ཀྱི་མྱང་འདས་ཆོས་ཅན། ལྷག་
མེད་མྱང་འདས་ཡིན་པར་ཐལ། ལྷག་བཅས་མྱང་འདས་དང་པོར་ཐོབ་པའི་ལུས་རྟེན་དོར་བའི་གང་ཟག་གི་རྒྱུད་ཀྱི་མྱང་འདས་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། ཆོས་ཅན་དེ་
ཡིན་པའི་ཕྱིར། གོང་དུ་འདོད་ན། དེ་འདྲའི་བྱང་སེམས་སྦྱོར་ལམ་པ་ཆོས་ཅན། ཁྱོད་ལྷག་བཅས་མྱང་འདས་ལ་གནས་པའི་ཐེག་དམན་དགྲ་བཅོམ་ཚེ་དེ་ལ་ཐེག་ཆེན་ལམ་དུ་ཞུགས་པའི་བྱང་སེམས་ཚོགས་ལམ་པ་ཤི་འཕོས་པའི་བྱང་སེམས་སྦྱོར་ལམ་པ་ཡིན་པར་ཐལ། ཁྱོད་ལྷག་མེད་མྱང་འདས་ལ་གནས་པའི་ཐེག་དམན་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་

[041A]༄༅། །སེམས་ཡིན་པའི་ཕྱིར། དེར་ཐལ། ཁྱོད་ལྷག་མེད་མྱང་འདས་ཐོབ་བའི་བྱང་ཆུབ་སེམས་དཔའི་ཡིན་པའི་ཕྱིར། འཁོར་གསུམ་མཚན་ཉིད་གཉིས་པ་ལ། སངས་རྒྱས་
འཕགས་པའི་རྒྱུད་ཀྱི་འགོག་བདེན་ཆོས་ཅན། མཚོན་བྱ་དེར་ཐལ་མཚན་ཉིད་དེའི་ཕྱིར། རྟགས་གསལ་གཉིས་ཀ་གྲུབ་སྟེ། ཆོས་ཅན་དེའི་ཕྱིར། ཁ་ཅིག་ན་རེ། ཐེག་དམན་དགྲ་བཅོམ་སྐུ་
ཚེའི་འདུ་བྱེད་མ་བཏང་བའི་གནས་སྐབས་ཀྱི་མྱང་འདས་དེ།ལྷག་བཅས་མྱང་འདས་དང། ཐེག་དམན་དགྲ་བཅོམ་སྐུ་ཚེའི་འདུ་བྱེད་བཏང་བའི་གནས་སྐབས་ཀྱི་མྱང་འདས་དེ། ལྷག་མེད་
མྱང་འདས་ཡིན་ཟེར་ན། ཐེག་དམན་དགྲ་བཅོམ་སྐུ་ཚེའི་འདུ་བྱེད་བཏང་བའི་གནས་སྐབས་ན་ཐེག་དམན་གྱི་མྱང་འདས་ཡོད་པར་ཐལ་ཐེག་དམན་དགྲ་བཅོམ་སྐུ་ཚེའི་འདུ་བྱེད་བཏང་
པའི་གནས་སྐབས་ཀྱི་མྱང་འདས་དེ་ལྷག་མེད་མྱང་འདས་ཡིན་པའི་ཕྱིར། རྟགས་ཁས། འདོད་ན། དེའི་གནས་སྐབས་ན་ཐེག་དམན་དགྲ་བཅོམ་ཡོད་པར་ཐལ། འདོད་པའི་ཕྱིར་
ཐེག་དམན་དགྲ་བཅོམ་འདས་པའི་དུས་ན་ཐེག་དམན་དགྲ་བཅོམ་ཡོད་པར་ཐལ། འདོད་པའི་ཕྱིར། འདོད་ན། ཐེག་དམན་དགྲ་བཅོམ་ཆོས་ཅན་ཁྱོད་འདས་པའི་དུས་ན་ཁྱོད་མེད་པར་

[041B] ཁྱོད་འདུས་བྱས་ཡིན་པའི་ཕྱིར། གཞན་ཡང། སྲོག་དབང་རྒྱུད་ལ་མི་ལྡན་པའི་ཐེག་དམན་དགྲ་བཅོམ་ཡོད་པར་ཐལ་སྐུ་ཚེའི་འདུ་བྱེད་བཏང་བའི་ཐེག་དམན་དགྲ་བཅོམ་ཡོད་པའི་
ཕྱིར། འདོད་ན། སྲོག་དབང་རྒྱུད་ལ་མི་ལྡན་པའི་གང་ཟག་ཡོད་པར་ཐལ། འདོད་པའི་ཕྱིར། འདོད་ན། ཤི་བའི་གང་ཟག་ཡོད་པར་ཐལ། འདོད་པའི་ཕྱིར། རྟགས་ཁས། འདོད་ན། ཤི་བའི་གང་
ཟག་གི་ལུས་དེ་ཤི་ལུས་ཡིན་པར་ཐལ། འདོད་པའི་ཕྱིར། འདོད་ན་ཤི་བའི་གང་ཟག་གི་ལུས་ཆོས་ཅན། ཤི་ལུས་མ་ཡིན་པར་ཐལ། གསོན་ལུས་ཡིན་པའི་ཕྱིར། དེར་ཐལ། སྲོག་ལྡན་གྱི་
ལུས་ཡིན་པའི་ཕྱིར། མ་གྲུབ་ན། དེར་ཐལ། ཤི་བའི་གང་ཟག་དེ་སྲོག་ལྡན་གྱི་གང་ཟག་ཡིན་པའི་ཕྱིར། མ་གྲུབ་ན། ཤི་བའི་གང་ཟག་ཆོས་ཅན། ཁྱོད་སྲོག་དབང་རྒྱུད་ལྡན་གྱི་གང་ཟག་
ཡིན་པར་ཐལ། ཁྱོད་གང་ཟག་ཡིན་པའི་ཕྱིར། མ་གྲུབ་ན། ཤི་བའི་གང་ཟག་གང་ཟག་ཡིན་པར་ཐལ། ཤི་བའི་གང་ཟག་ཡོད་པའི་ཕྱིར། རྟགས་ཁས། བྱས་པ་ལ་ཁོ་ན་རེ། ཤི་བའི་
གང་ཟག་ཡོད་པར་ཐལ། འདས་པའི་གང་ཟག་ཡོད་པའི་ཕྱིར། ཟེར་ན། ཤི་བའི་སངས་རྒྱས་འཕགས་པ་ཡོད་པར་ཐལ། འདས་པའི་སངས་རྒྱས་འཕགས་པ་ཡོད་པའི་ཕྱིར། ཁྱབ་པ་

[042A]༄༅། །འགྲིག་རྟགས་སླ། འདོད་ན། ཤི་བའི་སངས་རྒྱས་འཕགས་པ་མེད་པར་ཐལ། སངས་རྒྱས་འཕགས་པ་ཡིན་ན། འཆི་བདག་གི་བདུད་མ་ལུས་པར་བཅོམ་པས་ཁྱབ་
པའི་ཕྱིར། བྱས་པ་ལ་ཁོ་ན་རེ། ཤི་བའི་གང་ཟག་ཡོད་པར་ཐལ། ཤི་བའི་སེམས་ཅན་ཡོད་པའི་ཕྱིར་ཏེ། སེམས་ཅན་ཤི་བ་ཡོད་བའི་ཕྱིར། ཟེར་ན། མ་ཁྱབ་པོ། ཁ་ཅིག་གིས། སེམས་
ཅན་ཤི་བའི་མེད་ཟེར་ན། དེ་ཡོད་པར་ཐལ། སོ་སོའི་སྐྱེ་བོ་ཐ་མལ་བ་ཤི་བའི་ཡོད་པའི་ཕྱིར། མ་གྲུབ་ན། སོ་སོའི་སྐྱེ་བོ་ཐ་མལ་པ་ཆོས་ཅན། ཁྱོད་ཤི་བ་ཡོད་པར་ཐལ། ཁྱོད་འཆི་བ་ཡོད་པའི་ཕྱིར་
ཁྱབ་སྟེ། ཁྱོད་འཇིག་པ་ཡོད་ན། ཁྱོད་ཞིག་པ་ཡོད་དགོས་པའི་ཕྱིར། རྟགས་འབུད། བྱས་པ་ལ་ཁོ་ན་རེ། སེམས་ཅན་གྱི་སྲོག་དབང་འགགས་པ་ཡོད་ན། སེམས་ཅན་ཤི་བ་ཡོད་དགོས་པར་
ཐལ། སེམས་ཅན་ཤི་བ་ཡོད་པའི་ཕྱིར། རྟགས་ཁས། འདོད་ན། ལོངས་སྐུ་ཤི་བ་ཡོད་པར་ཐལ། ལོངས་སྐུའི་སྲོག་དབང་འགགས་པ་ཡོད་པའི་ཕྱིར། ཁྱབ་སྟེ། སེམས་ཅན་གྱི་སྲོག་
དབང་འགགས་པ་ཡོད་ན། སེམས་ཅན་ཤི་བ་ཡོད་དགོས་པའི་ཕྱིར། ཟེར་ན། མི་མཚུངས། ཡང་ཁོ་ན་རེ། ཤི་བའི་སེམས་ཅན་ཡོད་པར་ཐལ་བསྐལ་པ་དང་བོའི་མི་ཤི་བ་ཡིན་

[042B] དེར་ཐལ། བསྐལ་བ་དང་པོའི་མི་ཤི་བའི་རྗེས་སུ་དེ་ལྟར་བའི་མི་སྐྱེས་པའི་ཕྱིར། ཟེར་ན། བུད་ཤིང་འགགས་པ་ཡིན་པར་ཐལ། བུད་ཤིང་འགགས་པའི་རྗེས་སུ་དུ་བ་སྐྱེས་པའི་
ཕྱིར། ཁྱབ་པ་ཁས། མ་གྲུབ་ན། བུད་ཤིང་ཆོས་ཅན། ཁྱོད་འགགས་པའི་རྗེས་སུ་དུ་བ་སྐྱེས་པར་ཐལ། ཁྱོད་དུ་བའི་རྒྱུ་ཡིན་པའི་ཕྱིར། འདོད་ན་སླ། ཡང་བསྐལ་བ་དང་པོའི་མི་ཆོས་ཅན་
ཁྱོད་འདས་པ་ཡིན་པར་ཐལ། ཁྱོད་ཤི་བ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། ཁྱོད་འདས་པ་མ་ཡིན་པར་ཐལ། ཁྱོད་ད་ལྟར་བ་ཡིན་པའི་ཕྱིར། ཁ་ཅིག་གིས། གཟུགས་སྐུ་
གཉིས་ལྷག་བཅས་མྱང་འདས་དང། ཆོས་སྐུ་ལྷག་མེད་མྱང་འདས་ཡིན་ཟེར་ན། གཟུགས་སྐུ་གཉིས་ཆོས་ཅན། འདུས་མ་བྱས་ཡིན་པར་ཐལ་མྱང་འདས་ཡིན་པའི་ཕྱིར། ཁྱབ་སྟེ་
རྩ་ཤེས་ལས། མྱང་ངན་འདས་པ་འདུས་མ་བྱས། ཞེས་གསུངས་པའི་ཕྱིར། གཞན་ཡང། དགྲ་བཅོམ་བ་ཡིན་ན། ལྷག་བཅས་མྱང་འདས་ཡིན་དགོས་པར་ཐལ། གཟུགས་སྐུ་གཉིས་
ལྷག་བཅས་མྱང་འདས་ཡིན་པའི་ཕྱིར། རྟགས་ཁས། འདོད་ན། ལྷག་བཅས་མྱང་འདས་ལ་གནས་པའི་ཐེག་དམན་དགྲ་བཅོམ་པའི་རྒྱུད་ལ་ལྷག་མེད་མྱང་འདས་ཡོད་པར་ཐལ། ལྷག་མེད་

[043A]༄༅། །མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྒྱུད་ལ་ལྷག་བཅས་མྱང་འདས་ཡོད་པའི་ཕྱིར། མ་གྲུབ་ན། དེར་ཐལ་ལྷག་མེད་མྱང་འདས་ལ་གནས་པའི་ཐེག་
དམན་དགྲ་བཅོམ་པ་དེ། ལྷག་བཅས་མྱང་འདས་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། དགྲ་བཅོམ་པ་ཡིན་པའི་ཕྱིར་འཁོར་གསུམ། བྱས་པ་ལ་ཁོ་ན་རེ། སྐུ་གསུམ་ལ་
འཇུག་པའི་སྒོར། །ཕུང་པོར་བཅས་པའི་མྱང་ངན་འདས། །ཐུག་སྐུ་གཉིས་ལ་བརྗོད་པ་ཡིན། །ཕུང་པོ་ཀུན་དང་བྲལ་བའི་ཕྱིར། །ཆོས་ཀྱི་སྐུ་ལ་ཕུང་པོ་མེད། །ཅེས་གསུངས་པ་མི་འཐད་པར་
ཐལ། གཟུགས་སྐུ་གཉིས་ལྷག་བཅས་མྱང་འདས་མ་ཡིན་པའི་ཕྱིར་གཞན་ཡང། གསེར་འོད་ལས། སྐུ་དེ་གཉིས་ལ་དགོངས་ནས། སངས་རྒྱས་བཅོམ་ལྡན་འདས་རྣམས་ལ་ཕུང་པོའི་
ལྷག་མ་དང་བཅས་པའི་མྱ་ངན་ལས་འདས་པ་ཞེས་བྱའོ། །ཆོས་ཀྱི་སྐུ་ལ་དགོངས་ནས་སངས་རྒྱས་བཅོམ་ལྡན་འདས་རྣམས་ལ་ཕུང་པོའི་ལྷག་མ་མེད་པའི་མྱ་ངན་ལས་འདས་པ་ཞེས་
བྱའོ། །ཞེས་གསུངས་བ་མི་འཐད་པར་ཐལ། གཟུགས་སྐུ་གཉིས་ལྷག་བཅས་མྱང་འདས་མ་ཡིན་པའི་ཕྱིར། ཟེར་ན། ཐལ་འགྱུར་གཉིས་ཀ་ལམ་ཁྱབ་པོ། གཉིས་པ་རང་གི་

[043B] མྱང་འདས་ལ། མཚན་ཉིད། དབྱེ་བ། ས་མཚམས་དང་གསུམ། དང་པོ་ནི། ཉོན་སྒྲིབ་མ་ལུས་པར་སྤངས་པའི་སོ་སོར་བརྟགས་འགོག་དེ། མྱང་འདས་ཀྱི་མཚན་
གཉིས་བ་ལ། སྒྲས་བརྗོད་རིགས་ཀྱི་སྒོ་ནས་དབྱེ་ན། རང་བཞིན་གྱི་མྱང་འདས། མི་གནས་པའི་མྱང་འདས། ལྷག་བཅས་མྱང་འདས་ལྷག་མེད་མྱང་འདས་དང་བཞི་ཡོད། དང་པོ་དང། དོན་དམ་
བདེན་པ་དོན་གཅིག། དཔེར་ན། ཆོས་ཐམས་ཅད་བདེན་པས་སྟོང་པའི་སྟོང་ཉིད་ལྟ་བུ། གཉིས་པ་ལ་མཚན་ཉིད། མཚན་གཞི་གཉིས་དང་པོ་ནི། སྒྲིབ་གཉིས་མ་ལུས་པར་སྤངས་པའི་སོ་སོར་
བརྟགས་འགོག་དེ། མི་གནས་པའི་མྱང་འདས་ཀྱི་མཚན་ཉིད། དེ་དང་ཐེག་ཆེན་གྱི་ཐར་བ་དོན་གཅིག། གཉིས་པ་ནི། སངས་རྒྱས་འཕགས་པའི་རྒྱུད་ཀྱི་འགོག་བདེན་ལྟ་བུ། གསུམ་པ་ལ་
མཚན་ཉིད་དང། མཚན་གཞི་གཉིས། དང་པོ་ནི། ཐེག་དམན་གྱི་མྱང་འདས་གང་ཞིག། སྡུག་བསྔལ་གྱི་ཕུང་པོ་ལྷག་མ་དང་བཅས་པ་དེའོ། གཉིས་པ་ནི། ཁམས་གསུམ་གང་རུང་གི་རྟེན་ཅན་
གྱི་ཉན་ཐོས་དགྲ་བཅོམ་པའི་རྒྱུད་ཀྱི་འགོག་བདེན་ལྟ་བུ། གསུམ་པ་ལ། མཚན་ཉིད། མཚན་གཞི་གཉིས། དང་པོ་ནི། ཐེག་དམན་གྱི་མྱང་འདས་གང་ཞིག་སྡུག་བསྔལ་གྱི་ཕུང་པོ་མ་ལུས་

[044A]༄༅། །པར་སྤངས་པ་དེ། ལྷག་མེད་མྱང་འདས་ཀྱི་མཚན་ཉིད་མཚན་གཞི་ནི། དག་པའི་ཞིང་གི་རྟེན་ཅན་གྱི་ཉན་ཐོས་དགྲ་བཅོམ་པའི་རྒྱུད་ཀྱི་འགོག་བདེན་ལྟ་བུ། གསུམ་པ་ས་
མཚམས་ནི། དགྲ་བཅོམ་པ་མཐའ་དག་གི་རྒྱུད་ལ་ཡོད། གསུམ་པ་རྩོད་པ་སྤོང་པ་ལ་ཁོ་ན་རེ། གཟུགས་མེད་ཁམས་ཀྱི་ཉན་ཐོས་དགྲ་བཅོམ་པའི་རྒྱུད་ཀྱི་འགོག་བདེན་ཆོས་ཅན་
སྡུག་བསྔལ་གྱི་ཕུང་པོ་ལྷག་མ་དང་བཅས་པར་ཐལ། ལྷག་བཅས་མྱང་འདས་ཡིན་པའི་ཕྱིར། རྟགས་ཁཡྦ་ཁས། འདོད་ན། སྡུག་བསྔལ་གྱི་ཕུང་པོ་དང་བཅས་པར་ཐལ། འདོད་པའི་ཕྱིར་
འདོད་ན། སྡུག་བསྔལ་དང་བཅས་པར་ཐལ། འདོད་པའི་ཕྱིར་ཟེར་ན་མ་ཁྱབ། འདོད་ན། གཟུགས་མེད་ཁམས་ན་སྡུག་བསྔལ་ཡོད་པར་ཐལ་འདོད་པའི་ཕྱིར། ཟེར་ན། གཟུགས་མེད་
ཁམས་ན་མིང་ཡོད་པར་ཐལ། གཟུགས་མེད་ཁམས་ན། མིང་གི་ཕུང་པོ་ཡོད་པའི་ཕྱིར། ཁྱབ་པ་འགྲིག། རྟགས་དེར་ཐལ། དེ་ན་ཕུང་པོ་ལྷག་མ་བཞི་ཡོད་པའི་ཕྱིར། རྩ་བར་འདོད་ན། དེ་ན་
སྒྲ་ཡོད་པར་ཐལ་ལོ། །གཞན་ཡང་ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྒྱུད་ཀྱི་འགོག་བདེན་ཆོས་ཅན་མཚན་ཉེད་དེར་ཐལ། ལྷག་བཅས་མྱང་འདས་ཡིན་

[044B] ཁྱབ་པ་ཁས། འདོད་ན། ཟག་བཅས་ཀྱི་ཕུང་པོ་དང་བཅས་པར་ཐལ། འདོད་པའི་ཕྱིར། འདོད་ན། ཟག་པ་དང་བཅས་པར་ཐལ། འདོད་པའི་ཕྱིར། ཟེར་ན། མ་ཁྱབ་བོ། །ཉན་ཐོས་དགྲ་
བཅོམ་པའི་རྟོགས་པ་སྔོན་དུ་སོང་པའི་མོས་པ་སྒོམ་ལམ་ཆོས་ཅན་ཟག་པ་དང་བཅས་པར་ཐལ། ཟག་བཅས་ཀྱི་ཕུང་པོ་དང་བཅས་པའི་ཕྱིར། ཁྱབ་པ་ཁས། དེར་ཐལ། མོས་པ་སྒོམ་ལམ་
དང་བཅས་པ་གང་ཞིག། མོས་པ་སྒོམ་ལམ་ཟག་བཅས་ཡིན་པའི་ཕྱིར་རྟགས་སླ། རྩ་བར་འདོད་ན། དེ་ཆོས་ཅན། ཟག་པ་དང་བཅས་པ་མ་ཡིན་པར་ཐལ། ཟག་པ་དང་བྲལ་བ་ཡིན་པའི་ཕྱིར་
ཏེ། ཆོས་ཅན་དེ་ཡིན་པའི་ཕྱིར། པར་ཐུགས་སུ་ཆུད་པ། ཞེས་སོགས་ཀྱི་སྐབས་སུ། སྦྱོར་བ་དང་མཐའ་དཔྱད་པ་གཉིས། དང་པོ་ནི། རྣམ་མཁྱེན་ཆོས་
ཅན།  མཆོག་གི་སྤྲུལ་སྐུས་ཆོས་འཁོར་བསྐོར་བའི་བདག་རྐྱེན་བྱེད་པའི་བྱེད་ལས་དང་ལྡན་པའི་ཕྱིར། གཉིས་པ་ལ། དགག་བཞག་སྤངས་གསུམ་
ལས། དང་པོ་ནི། སྟོན་པས་གསུངས་པའི་དམ་ཆོས་དེ་ཆོས་འཁོར་གྱི་མཚན་ཉིད་ཟེར་ན། འགྲེལ་བ་དོན་གསལ་ཆོས་ཅན། ཆོས་འཁོར་ཡིན་པར་ཐལ། མཚན་ཉིད་དེའི་ཕྱིར། མ་གྲུབ་ན། སྟོན་

[045A]༄༅། །པས་གསུངས་པའི་དམ་ཆོས་ཡིན་ན། སྟོན་པའི་གསུང་ཡིན་དགོས་པར་ཐལ། མ་གྲུབ་པ་དེའི་ཕྱིར། འདོད་ན། ཐེག་ཆེན་གྱི་མཐོང་ལམ་ཆོས་ཅན། དེར་ཐལ། དེའི་ཕྱིར་

དེར་ཐལ། ཆོས་ཅན་དེ་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། ལུང་གི་ཆོས་འཁོར་ཡིན་པར་ཐལ། ཆོས་འཁོར་དུ་གྱུར་པའི་ལུང་ཡིན་པའི་ཕྱིར། འདོད་ན། སངས་རྒྱས་ཀྱི་བཀའ་
ཡིན་པར་ཐལ་ལོ། །ཁ་ཅིག་གིས། བཤད་པའི་གདུལ་བྱའི་རྒྱུད་ལ་འཕོ་བྱའམ། འཕོ་བྱེད་གང་རུང་དུ་གྱུར་པའི་རྣམ་དཀར་གྱི་ཡོན་ཏན་དེ། ཆོས་འཁོར་གྱི་མཚན་ཉིད་ཟེར་ན། དེ་ལ་ཁ་ཅིག་གིས་
རྣམ་མཁྱེན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར་འདོད་ན། རྣམ་མཁྱེན་ཆོས་ཅན། བཤད་པའི་གདུལ་བྱའི་རྒྱང་ལ་འཕོ་བྱ་ཡིན་པར་ཐལ། འདོད་པ་གང་ཞིག། དེའི་རྒྱུད་ལ་
འཕོ་བྱེད་མ་ཡིན་པའི་ཕྱིར། འདོད་ན། ཚོམས་ལས། ཐུབ་རྣམས་སྡིག་པ་ཆུ་ཡིས་མི་འཁྲུ་ཞིང། །འགྲོ་བའི་སྡུག་བསྔལ་ཕྱག་གིས་མི་སེལ་ལ། །ཉིད་ཀྱི་རྟོགས་པ་གཞན་ལ་འཕོ་མིན་ཏེ། །ཆོས་
ཉིད་བདེན་པ་བསྟན་པས་གྲོལ་བར་འགྱུར། །ཞེས་གསུངས་པ་མི་འཐད་པར་ཐལ། རྣམ་མཁྱེན་གདུལ་བྱའི་རྒྱུད་ལ་འཕོ་བའི་ཕྱིར། ཟེར་ན། མ་ཁྱབ་སྟེ། རྣམ་མཁྱེན་གདུལ་བྱའི་རྒྱུད་ལ་

[045B] རྣམ་མཁྱེན་གདུལ་བྱའི་རྒྱུད་ལ་སྐྱེ་བའི་ཕྱིར། མ་གྲུབ་ན། དེར་ཐལ། གདུལ་བྱའི་རྒྱུད་ལ་རྣམ་མཁྱེད་སྐྱེ་བའི་ཕྱིར། མ་གྲུབ་ན། གདུལ་བྱ་ཆོས་ཅན། ཁྱོད་ཀྱི་རྒྱུད་ལ་རྣམ་མཁྱེན་སྐྱེ་
བར་ཐལ། ཁྱོད་སེམས་ཅན་ཡིན་པའི་ཕྱིར། ཁ་ཅིག་གིས། སངས་རྒྱས་ཀྱི་བསྟན་པར་གཏོགས་པའི་དམ་ཆོས་དེ་ཆོས་འཁོར་གྱི་མཚན་ཉིད། སངས་རྒྱས་ཀྱི་བསྟན་པར་གཏོགས་པའི་ལུང་དེ་
ལུང་གི་ཆོས་འཁོར་གྱི་མཚན་ཉིད། གདུལ་བྱའི་རྒྱུད་ལ་སྐྱེ་འགྱུར་གྱི་མངོན་རྟོགས་ཀྱི་རིགས་སུ་གནས་པའི་ལམ་ཞུགས་ཀྱི་མཁྱེན་པ་དེ། རྟོགས་པའི་ཆོས་འཁོར་གྱི་མཚན་ཉིད། ཟེར་ན། ལམ་
མ་ཞུགས་ཀྱི་གང་ཟག་གྱི་རྒྱུད་ཀྱི་སོ་ཐར་གྱི་སྡོམ་པ་ཆོས་ཅན། ཆོས་འཁོར་ཡིན་པར་ཐལ། སངས་རྒྱས་ཀྱི་བསྟན་པར་གཏོགས་པའི་དམ་ཆོས་ཡིན་པའི་ཕྱིར། མ་གྲུབ་ན། དེར་ཐལ། རྟོགས་པའི་
བསྟན་པ་ཡིན་པའི་ཕྱིར། མ་གྲུབ་ན། དེར་ཐལ། ལམ་མ་ཞུགས་ཀྱི་གང་ཟག་གྱི་རྒྱུད་ལ་རྟོགས་པའི་བསྟན་པ་ཡོད་པའི་ཕྱིར། རྩ་བར་འདོད་ན། དེ་ཆོས་ཅན། རྟོགས་པའི་ཆོས་འཁོར་ཡིན་ན་
ཐལ།  ཤེས་པ་ཡིན་པའི་ཕྱིར། དང་པོ་དངོས། གཉིས་པ་སླ། འདོད་ན། ལམ་ཞུགས་ཀྱི་མཁྱེན་པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱི་

[046A]༄༅། །གཞན་ཡང། འགྲེལ་བ་དོན་གསལ་ཆོས་ཅན། ལུང་གི་ཆོས་འཁོར་ཡིན་པར་ཐལ། སངས་རྒྱས་ཀྱི་བསྟན་པར་གཏོགས་པའི་ལུང་ཡིན་པའི་ཕྱིར། ཁྱབ་པ་ཁས། རྟགས་
གྲུབ་སྟེ། སངས་རྒྱས་ཀྱི་ལུང་གི་བསྟན་པ་ཡིན་པའི་ཕྱིར་ཏེ་ཤེར་ཕྱིན་གྱི་མདོའི་དགོངས་འགྲེལ་དུ་གྱུར་བའི་བསྟན་བཅོས་རྣམ་དག་ཡིན་པའི་ཕྱིར། འདོད་ན། སངས་རྒྱས་ཀྱི་བཀའ་ཡིན་
པར་ཐལ། ལུང་གི་ཆོས་འཁོར་ཡིན་པའི་ཕྱིར། རྟགས་ཁས། ཁྱབ་སྟེ། ལུང་གི་ཆོས་འཁོར་བསྐོར་བ་བོའི་གང་ཟག་ཡིན་ན། སངས་རྒྱས་འཕགས་པ་ཡིན་དགོས་པའི་ཕྱིར། རྟགས་འབུད་
གཞན་ཡང། མཛོད་ལས། སྟོན་པའི་དམ་ཆོས་རྣམ་གཉིས་ཏེ། །ལུང་དང་རྟོགས་པའི་བདག་ཉིད་དོ། ཞེས་གསུངས་པ་མི་འཐད་པར་ཐལ་ཆོས་འཁོར་ལ་ལུང་གི་ཆོས་འཁོར་དང་རྟོགས་པའི་
ཆོས་འཁོར་གཉིས་སུ་གྲངས་མ་ངེས་པའི་ཕྱིར། དེར་ཐལ། ལམ་མ་ཞུགས་ཀྱི་གང་ཟག་གི་རྒྱུད་ཀྱི་སོ་ཐར་གྱི་སྡོམ་པ་དེ་ཆོས་འཁོར་གང་ཞིག་དེ་ལུང་གི་ཆོས་འཁོར་ཡང་མ་ཡིན། རྟོགས་པའི་ཆོས་
འཁོར་ཀྱང་མ་ཡིན་པའི་ཕྱིར། རྟགས་དང་པོ་དངོས། གཉིས་པ་མ་གྲུབ་ན། དེ་ཆོས་ཅན། སངས་རྒྱས་ཀྱི་བཀའ་ཡིན་པར་ཐལ། འདོད་པའི་ཕྱིར། ཕྱི་མ་མ་གྲུབ་ན། ལམ་ཞུགས་ཀྱི་མཁྱེན་པ་ཡིན་

[046B] འདོད་པའི་ཕྱིར། འདོད་ན་སླ། བྱས་པ་ལ་ཁོ་ན་རེ། ལམ་མ་ཞུགས་ཀྱི་གང་ཟག་གི་རྒྱུད་ལ་རྟོགས་པའི་ཆོས་འཁོར་ཡོད་པར་ཐལ། དེའི་རྒྱུད་ལ་བསླབ་པ་གསུམ་གྱིས་བསྡུས་པའི་ཆོས་
འཁོར་ཡོད་པའི་ཕྱིར། མ་གྲུབ་ན། དེའི་རྒྱུད་ལ་སྡེ་སྣོད་གསུམ་གྱིས་བསྡུས་པའི་ཆོས་འཁོར་མེད་པར་ཐལ། མ་གྲུབ་པ་དེའི་ཕྱིར་ཟེར་ན། དེའི་རྒྱུད་ལ་སྡེ་སྣོད་གསུམ་གྱིས་བསྡུས་པའི་ལུང་གི་ཆོས་
འཁོར་མེད་པར་ཐལ། དེའི་རྒྱུད་ལ་བསླབ་པ་གསུམ་གྱིས་བསྡུས་པའི་རྟོགས་པའི་ཆོས་འཁོར་མེད་པའི་ཕྱིར། ཁྱབ་སྟེ། དེའི་རྒྱུད་ལ་བསླབ་པ་གསུམ་གྱིས་བསྡུས་པའི་རྟོགས་པའི་ཆོས་འཁོར་
མེད་ན། དེའི་རྒྱུད་ལ་སྡེ་སྣོད་གསུམ་གྱིས་བསྡུས་པའི་ལུང་གི་ཆོས་འཁོར་མེད་དགོས་པའི་ཕྱིར། རྟགས་ཁས། གོང་དུ་མ་གྲུབ་ན། དེར་ཐལ། རྟོགས་པའི་ཆོས་འཁོར་ཡིན་ན། ལམ་ཞུགས་
ཀྱི་མཁྱེན་པ་ཡིན་དགོས་པའི་ཕྱིར། རྟགས་འབུད། གོང་དུ་འདོད་ན་སླ། ཁ་ཅིག་གིས། བཀའ་དང་སྤངས་རྟོགས་གང་རུང་གིས་བསྡུས་པའི་དམ་ཆོས་དེ་ཆོས་འཁོར་གྱི་མཚན་ཉིད་ཟེར་ན། ལམ་མ་
ཞུགས་ཀྱི་གང་ཟག་གི་རྒྱུད་ཀྱི་སོ་ཐར་གྱི་སྡོམ་པ་ཆོས་ཅན་མཚོན་བྱ་དེར་ཐལ། མཚན་ཉིད་དེའི་ཕྱིར། རྟོགས་པས་བསྡུས་པའི་དམ་ཆོས་ཡིན་པའི་ཕྱིར་ཏེ། རྟོགས་པའི་བསྟན་པ་ཡིན་པའི་ཕྱིར་

[047A]༄༅། །རྩ་བར་འདོད་ན། བསྒྲུབས་ཟིན། ཁ་ཅིག་གིས། བཀའ་དང་ལམ་ཞུགས་ཀྱི་སྤངས་རྟོགས་གང་རུང་གིས་བསྡུས་པའི་དམ་ཆོས་དེ་ཆོས་འཁོར་གྱི་མཚན་ཉིད་ཟེར་ན། འགོག་བདེན་ཆོས་
ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། ལམ་ཞུགས་ཀྱི་སྤངས་པས་བསྡུས་པའི་དམ་ཆོས་ཡིན་པའི་ཕྱིར་ཏེ། ཆོས་ཅན་དེའི་ཕྱིར། རྩ་བར་འདོད་ན། རྣམ་དཀར་གྱི་
ཡོན་ཏན་ཡིན་པར་ཐལ། འདོད་པའི་ཕྱིར། འདོད་ན། དགེ་བ་ཡིན་པར་ཐལ། འདོད་པའི་ཕྱིར། འདོད་ན། འདུས་བྱས་ཡིན་པར་ཐལ། འདོད་པའི་ཕྱིར། ཁྱབ་སྟེ། འདུས་མ་བྱས་དང་དགེ་བའི་
གཞི་མཏུན་མེད་པའི་ཕྱིར། མ་གྲུབ་ན། རང་བཞིན་གནས་རིགས་དེ་དགེ་བ་ཡིན་པར་ཐལ། མ་གྲུབ་པ་དེའི་ཕྱིར། འདོད་ན། འཁོར་བ་མི་དགེ་བ་ཡིན་པར་ཐལ། འདོད་པའི་ཕྱིར། འདོད་ན་
ཁམས་གོང་གི་སས་བསྡུས་ཀྱི་མི་དགེ་བ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། མཛོད་ལས། དེ་ལས་འགྱོད་གཉིད་མི་དགེ་རྣམས། བསམ་གཏན་དང་པོ་དག་ན་མེད། །
ཅེས་གསུངས་པའི་ཕྱིར། བྱས་པ་ལ། ཁོ་ན་རེ། རང་བཞིན་གནས་རིགས་དེ་དགེ་བ་ཡིན་པར་ཐལ། རྒྱུད་བླ་མ་ལས། དགེ་དང་རྣམ་པར་དག་ཕྱིར་དང། །ཞེས་གསུངས་པའི་ཕྱིར། ཟེར་ན་

[047B] གཞན་ཡང། འགོག་བདེན་ཆོས་ཅན། རྒྱལ་བོའི་འཁོར་ལོ་རིན་པོ་ཆེ་དང་བྱེད་ལས་མཚུངས་པར་ཐལ། ཆོས་འཁོར་ཡིན་པའི་ཕྱིར། རྟགས་ཁས། འདོད་ན། འདུས་བྱས་ཡིན་པར་ཐལ་
ལོ། །འདོད་མི་ནུས་ཏེ། ཆོས་ཅན་དེའི་ཕྱིར། བྱས་པ་ལ་ཁོ་ན་རེ་རྒྱལ་བོའི་འཁོར་ལོ་རིན་པོ་ཆེ་ཚད་མས་མ་དམིགས་པའི་ས་ཕྱོགས་ཀྱི་བཀའ་ཆོས་ཅན། རྒྱལ་བོའི་འཁོར་ལོ་རིན་པོ་ཆེ་དང་
བྱེད་ལས་མཚུངས་པར་ཐལ། བཀའ་ཡིན་པའི་ཕྱིར། ཁྱབ་པ་ཁས་འདོད་ན། དེ་ཆོས་ཅན། རྒྱལ་བོའི་འཁོར་ལོ་རིན་པོ་ཆེ་ཡོད་པར་ཐལ། འདོད་པའི་ཕྱིར། ཟེར་ན། མ་ཁྱབ། འདོད་ན་
དེ་མེད་པར་ཐལ། ཁྱོད་དེའི་དགག་གཞི་ཡིན་པའི་ཕྱིར། ཟེར་ན། མེ་ཚད་མས་མ་དམིགས་པའི་ས་ཕྱོགས་ཀྱི་བྱང་སེམས་སྦྱོར་ལམ་པའི་རྒྱུད་ཀྱི་ཐེག་ཆེན་སེམས་བསྐྱེད་ཆོས་ཅན། མེ་
ཡོད་པར་ཐལ། མེ་ལྟ་བུའི་སེམས་བསྐྱེད་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། སྦྱོར་བ་དང་མཚུངས་ལྡན་དུ་བྱུང་བའི་སེམས་བསྐྱེད་ཡིན་པའི་ཕྱིར། འདོད་ན། མེ་མེད་
པར་ཐལ། མེའི་དགག་གཞི་ཡིན་པའི་ཕྱིར། བྱས་པ་ལ་ཁོ་ན་རེ་འགོག་བདེན་ཆོས་ཅན། རྟོགས་པའི་ཆོས་འཁོར་ཡིན་པར་ཐལ། རྟོགས་པའི་ཆོས་དཀོན་མཆོག་ཡིན་པའི་ཕྱིར། ཟེར་ན་

[048A]༄༅། །མ་ཁྱབ་སྟེ། རྟོགས་པའི་ཆོས་འཁོར་ཡིན་ན། རྟོགས་པའི་ཆོས་དཀོན་མཆོག་ཡིན་དགོས་པར་ཐལ། ལུང་གི་ཆོས་འཁོར་ཡིན་ན་ལུང་གི་ཆོས་དཀོན་མཆོག་ཡིན་
དགོས་པའི་ཕྱིར། ཁྱབ་པ་འགྲིག། རྟགས་འབུད། འདོད་ན། དམན་ལམ་སྔོན་དུ་མ་སོང་བའི་བྱང་སེམས་ཀྱི་ཚོགས་ལམ་ཆོས་ཅན། དེར་ཐལ། དེའི་ཕྱིར། ཆོས་ཅན་དེའི་ཕྱིར། འདོད་
ན། ཆོས་དཀོན་མཆོག་ཡིན་པར་ཐལ། འདོད་པའི་ཕྱིར། འདོད་ན། འགོག་ལམ་གང་རུང་གིས་བསྡུས་པའི་འཕགས་རྒྱུད་ཀྱི་རྣམ་བྱང་བདེན་པ་ཡིན་པར་ཐལ། འདོད་པའི་ཕྱིར་
ཁ་ཅིག་གིས། བདེན་བཞི་དངོས་ཀྱི་བསྟན་བྱའི་གཙོ་བོར་བྱས་ནས་སྟོན་པའི་མདོ་དེ། བཀའ་དང་པོ་བདེན་བཞིའི་ཆོས་འཀོར་གྱི་མཚན་ཉིད། སྟོང་ཉིད་དངོས་ཀྱི་བསྟན་བྱའི་གཙོ་བོར་
བྱས་ནས་སྟོན་པའི་མདོ་དེ། བཀའ་བར་པ་མཚན་ཉིད་མེད་པའི་ཆོས་འཁོར་གྱི་མཚན་ཉིད། མཚན་ཉིད་གསུམ་ལ་བདེན་པར་ཡོད་མེད་ཀྱི་ཁྱད་པར་ཕྱེ་ནས་སྟོན་པའི་མདེ་དེ། བཀའ་
ཐ་མ་ལེགས་པར་རྣམ་པར་ཕྱེ་བའི་ཆོས་འཁོར་གྱི་མཚན་ཉིད་ཟེར་ན། བདེན་བཞི་དངོས་ཀྱི་བསྟན་བྱའི་གཙོ་བོར་བྱེད་པའི་ཤེར་ཕྱིན་གྱི་མདོ་ཆོས་ཅན། མཚོན་བྱ་དང་པོ་དེར་ཐལ་

[048B] མ་གྲུབ་ན། དེར་ཐལ། དེ་ཡོད་པའི་ཕྱིར་ཏེ། འཕགས་པའི་བདེན་པ་བཞི་དག་གི། རྣམ་པ་མི་དམིགས་སྒོ་ནས་ནི། །ཞེས་སོགས་ཀྱི་བཤད་བྱ་རྩ་བའི་མདོར་གྱུར་བའི་ཤེར་ཕྱིན་
གྱི་མདོ་ཡོད་པའི་ཕྱིར། རྩ་བར་འདོད་ན། དེ་ཆོས་ཅན། ཁྱོད་ཐེག་དམན་ཐུན་མོང་མ་ཡིན་པའི་མདོ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཁྱོད་ཐེག་ཆེན་ཐུན་མོང་མ་ཡིན་པའི་མདོ་ཡིན་
པའི་ཕྱིར་ཏེ། ཤེར་ཕྱིན་གྱི་མདོ་ཚིག་ཡིན་པའི་ཕྱིར། གཞན་ཡང། ལུང་ཕྲན་ཚིགས་ཀྱི་ནང་མཚན་དུ་གྱུར་བའི་ཀ་ཏ་ཡ་ན་ལ་གདམས་པའི་མདོ་ཆོས་ཅན། མཚོན་བྱ་གཉིས་པ་དེར་ཐལ། མཚན་
ཉིད་གཉིས་པ་དེའི་ཕྱིར། དེར་ཐལ། དེས་སྟོང་ཉིད་བསྟན་པའི་ཕྱིར་ཏེ། །རྩ་ཤེས་ལས། བཅོམ་ལྡན་དངོས་དང་དངོས་མེད་པ་།མཁྱེན་པས་ཀ་ཏ་ཡ་ན་ཡི། །གདམས་ངག་ལས་ནི་ཡོད་པ་དང།།
མེད་པ་གཉིས་ཀ་དགག་པར་མཛད། །ཅེས་གསུངས་པའི་ཕྱིར། རྩ་བར་འདོད་ན། ཐེག་ཆེན་ཐུན་མོང་མ་ཡིན་པའི་མདོ་ཡིན་པར་ཐལ་ལོ། །འདོད་མི་ནུས་ཏེ། ཐེག་དམན་གྱིབ་མདོ་ཡིན་པའི་ཕྱིར་ཏེ་
འདུལ་བ་ལུང་གི་མདོ་ཚིག་ཡིན་པའི་ཕྱིར། གཞན་ཡང། མདོ་སྡེ་དགོངས་འགྲེལ་ཆོས་ཅན། མཚན་ཉིད་གསུམ་པ་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་ཐལ། དེ་ཡོད་པའི་ཕྱིར། རྩ་

[049A]༄༅། །པར་འདོད་ན། ཀུན་བཏགས་བདེན་མེད་དུ་སྟོན་པའི་མདོ་ཡིན་པར་ཐལ། མཚན་ཉིད་དེའི་ཕྱིར། འདོད་ན། སྟོང་ཉིད་སྟོན་པའི་མདོ་ཡིན་པར་ཐལ་ལོ། །བྱས་པ་ལ་ཁོ་ན་རེ་
དེ་ཆོས་ཅན། ཀུན་བཏགས་བདེན་མེད་དུ་སྟོན་པའི་མདོ་ཡིན་པར་ཐལ་སེམས་ཙམ་པའི་འདོད་པ་ལྟར་གྱི་ཀུན་བཏགས་བདེན་མེད་དུ་སྟོན་པའི་མདོ་ཡིན་པའི་ཕྱིར། ཟེར་ན། མ་ཁྱབ། ཁ་ཅིག་
གིས། བདོན་བཞི་དངོས་ཀྱི་བསྟན་བྱའི་གཙོ་བོར་བྱས་ནས་སྟོན་པའི་ཐེག་དམན་གྱི་མདོ་དེ། བཀའ་དང་པོ་བདེན་བཞིའི་ཆོས་འཁོར་གྱི་མཚན་ཉིད། སྟོང་ཉིད་དངོས་ཀྱི་བསྟན་བྱའི་གཙོ་བོར་
བྱས་ནས་སྟོན་པའི་ཐེག་ཆེན་གྱི་མདོ་དེ། བཀའ་བར་བ་མཚན་ཉིད་མེད་པའི་ཆོས་འཁོར་གྱི་མཚན་ཉིད། ཟེར་ན། བདེན་བཞི་དངོས་ཀྱི་བསྟན་བྱའི་གཙོ་བོར་བྱས་ནས་སྟོན་པའི་འདུལ་བ་
ལུང་གི་མདོ་ཚིག་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། མ་གྲུབ་ན། དེ་ཆོས་ཅན། དེར་ཐལ། བདེན་བཞི་དངོས་ཀྱི་བསྟན་བྱའི་གཙོ་བོར་བྱས་ནས་སྟོན་པ་གང་ཞིག། ཐེག་དམན་
གྱི་མདོ་ཡིན་པའི་ཕྱིར། དང་པོ་དེར་ཐལ། ཆོས་ཅན་དེའི་ཕྱིར་གཉིས་པ་མ་གྲུབ་ན། དེ་ཆོས་ཅན། དེར་ཐལ། འདུལ་བ་ལུང་གི་མདོ་ཚིག་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། ཐེག་

[049B] འདོད་པའི་ཕྱིར། འདོད་མི་ནུས་ཏེ། ཐེག་ཆེན་གྱི་མདོ་ཡིན་པའི་ཕྱིར། འདུལ་བ་ལུང་གི་མདོ་ཚིག་ཡིན་པའི་ཕྱིར། ཡང། ལུང་ཕྲན་ཚོགས་ཀྱི་ནང་ཚན་
དུ་གྱུར་བའི་ཀ་ཏ་ཡ་ན་ལ་གདམས་པའི་མདོ་ཆོས་ཅན། མཚོན་བྱ་གཉིས་པ་དེར་ཐལ། མཚན་ཉིད་དེའི་ཕྱིར། མ་གྲུབ་ན། དེ་ཆོས་ཅན། དེར་ཐལ། སྟོང་ཉིད་དངོས་ཀྱི་བསྟན་བྱའི་གཙོ་བོར་བྱས་ནས་
སྟོན་པ་གང་ཞིག། ཐེག་ཆེན་གྱི་མདོ་ཡིན་པའི་ཕྱིར། དང་པོ་བསྒྲུབས་ཟིན། གཉིས་པ་མ་གྲུབ་ན། དེར་ཐལ། འདུལ་བ་ལུང་སྡེ་བཞི་བོ་དེ་ཐེག་ཆེན་གྱི་མདོ་ཡིན་པའི་ཕྱིར་ཏེ། དེ་ཐེག་ཆེན་གྱི་འདུལ་བའི་
སྡེ་སྣོད་ཡིན་པའི་ཕྱིར། དེར་ཐལ། དེའི་མཚན་གཞི་ཅིག་ཡོད་པའི་ཕྱིར། བྱས་པ་ལ་ཁོ་ན་རེ། འདུལ་བ་ལུང་སྡེ་བཞི་ཆོས་ཅན་ཐེག་ཆེན་གྱི་མདོ་མ་ཡིན་པར་ཐལ། ཐེག་དམན་གྱི་མདོ་ཡིན་པའི་
ཕྱིར་ཟེར་ན། མ་ཁྱབ། འོ་ན། ཐེག་པ་ཐུན་མོང་བའི་མདོ་ཆོས་ཅན། དེར་ཐལ། དེའི་ཕྱིར། དེར་ཐལ། ཐེག་པ་ཐུན་མོང་བའི་མདོ་ཡོད་པའི་ཕྱིར། དེར་ཐལ། ཐེག་པ་ཐུན་མོང་བའི་ལམ་ཡོད་པའི་
ཕྱིར། དེར་ཐལ། སྐྱེས་བུ་ཆེན་པོའི་ལམ་རྒྱུད་ལ་སྐྱེ་བ་ལ་སྐྱེས་བུ་འབྲིང་དང་ཐུན་མོང་བའི་ལམ་ལ་བློ་སྦྱོང་བ་སྔོན་དུ་འགྲོ་དགོས་པའི་ཕྱིར། འདོད་ན། རིགས་འགྲེའོ། །གཞན་ཡང། རང་

[050A]༄༅། །གི་ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་ལ་དགོངས་ནས་གསུངས་པའི་མདོ་ཡིན་ན། རང་གི་ཆེད་དུ་བྱའི་བའི་གདུལ་བྱ་ཐེག་དམན་གྱི་རིགས་ཅན་ལ་དགོངས་ནས་
གསུངས་པའི་མདོ་མ་ཡིན་དགོས་པར་ཐལ། ཐེག་ཆེན་གྱི་མདོ་ཡིན་ན་ཐེག་དམན་གྱི་མདོ་མ་ཡིན་དགོས་པའི་ཕྱིར། རྟགས་ཁས། འདོད་ན་བཅོམ་ལྡན་འདས་ཀྱི་གསུངས་པའི་ཆོས་ཀྱི་
འཁོར་ལོའི་མདོ་ཆོས་ཅན། དེར་ཐལ། དེའི་ཕྱིར། དེར་ཐལ། ཁྱོད་མདོ་གང་ཞིག། ཁྱོད་ཀྱི་ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་ཡོད་པའི་ཕྱིར། འདོད་མི་ནུས་ཏེ། ཁྱོད་མདོ་གང་ཞིག་
ཁྱོད་ཀྱི་ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་ཡོད་པའི་ཕྱིར། ཡང། གསུང་རབ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་གཏན་ལ་དབབ་པའི་སྡེ་ཆོས་ཅན། ཁྱོད་ཐེག་དམན་
གྱི་སྡེ་སྣོད་མ་ཡིན་པར་ཐལ། ཁྱོད་ཐེག་ཆེན་གྱི་སྡེ་སྣོད་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེ་ཐེག་ཆེན་གྱི་སྡེ་སྣོད་ཡིན་པར་ཐལ། དེ་ཐེག་ཆེན་གྱི་མངོན་པའི་སྡེ་སྣོད་ཡིན་པའི་ཕྱིར། མ་
གྲུབ་ན། དེ་ཆོས་ཅན། དེར་ཐལ། ཁྱོད་ཐེག་པ་ཆེ་ཆུང་གཉིས་ཀའི་མངོན་པའི་སྡེ་སྣོད་ཡིན་པའི་ཕྱིར། དེར་ཐལ། མངོན་པ་ཀུན་བཏུས་ལས། གཏན་ལ་དབབ་པའི་སྡེ་ནི། གཉིས་ཀའི་ཆོས་

[050B] །ཞེས་གསུངས་པའི་ཕྱིར། གོང་གི་རྩ་བར་འདོད་ན། དེ་ཆོས་ཅན། ཁྱོད་ཐེག་ཆེན་ཐུན་མོང་མ་ཡིན་པའི་མདོ་ཡིན་པར་ཐལ། འདོད་པའི་ཕྱིར། འདོད་ན་སླ། གཞན་ཡང་ཐེག་
ཆེན་གྱི་ལམ་ཡིན་ན། ཐེག་དམན་གྱི་ལམ་མ་ཡིན་དགོས་པར་ཐལ་ཐེག་ཆེན་གྱི་མདོ་ཡིན་ན། ཐེག་དམན་གྱི་མདོ་མ་ཡིན་དགོས་པའི་ཕྱིར། རྟགས་ཁས། འདོད་ན། བྱང་འཕགས་ཀྱི་རྒྱུད་
ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། འདོད་ན་སླ། ཁ་ཅིག་གིས། སྟོན་པས་ཆོས་འཁོར་གསུམ་རིམ་ཅན་དུ་བསྐོར་
གཅིག་ཆར་དུ་མ་བསྐོར། ཟེར་ན། སྟོན་པས་ཆོས་འཁོར་གསུམ་གཅིག་ཆར་དུ་བསྐོར་བར་ཐལ། སྟོན་པོཨྶ་ཐེག་པ་ཆེ་ཆུང་གི་སྡེ་སྣོད་གཅིག་ཆར་དུ་གསུངས་པའི་ཕྱིར། དེར་ཐལ། མདོ་སྡེ་
རྒྱན་ལས། སྔར་ལུང་མ་བསྟན་ལྷན་ཅིག་འབྱུང་ཞེས་པཇ་དང་དེའི་ཐད་ཀྱི་འགྲེལ་བར། ལྷན་ཅིག་འབྱུང་ཞེས་པ་ནི། ཐེག་པ་ཆེན་པོ་ཉན་ཐོས་ཀྱི་ཐེག་པ་དང། དུས་མཉམ་དུ་དམིགས་
ཀྱི་ཕྱིས་ནི་མ་ཡིན་ནོ། །ཇི་ལྟར་སངས་རྒྱས་ཀྱི་མ་ཡིན་པར་ཤེས། ཞེས་གསུངས་པའི་ཕྱིར། གཞན་ཡང། སྟོན་པས་ཡུལ་ཝ་ར་ན་སིར་ལྔ་སྡེ་ལ་གསུངས་པའི་བདེན་བཞིའི་ཆོས་འཁོར་དེ་

[051A]༄༅། །ཞིང་འདིར་སྟོན་པས་ཆོས་འཁོར་བསྐོར་བའི་ཐོག་མ་ཡིན་པར་ཐལ། སྟོན་པས་ཆོས་འཁོར་གསུམ་རིམ་ཅན་དུ་བསྐོར་བའི་ཕྱིར་འདོད་ན། སྟོན་པ་མངོན་པར་རྫོགས་པར་སངས་
རྒྱས་ནས་ཞག་བཞི་བཅུ་རྩ་དགུར་ཆོས་མ་གསུངས་པར་བཤད་པ་དེ་སྒྲ་ཇི་བཞིན་པ་ཡིན་པར་ཐལ། འདོད་པའི་ཕྱིར། འདོད་ན། གདུལ་བྱ་ལ་ཆོས་མི་གསུང་བའི་མཆོག་གི་སྤྲུལ་སྐུ་ཡོད་པར་
ཐལ། འདོད་པའི་ཕྱིར། གཞན་ཡང། ཟབ་ཞི་སྤྲོས་བྲལ་འོད་གསལ་འདུས་མ་བྱས། །ཞེས་སོགས་ཀྱི་མདོ་འདི་ལུང་གི་ཆོས་འཁོར་མ་ཡིན་པར་ཐལ། ཡུལ་ཝ་ར་ན་སིར་ལྔ་སྡེ་ལ། གསུངས་
པའི་བདེན་བཞིའི་ཆོས་འཁོར་དེ་ཞིང་འདིར་སྟོན་པས་ཆོས་འཁོར་བསྐོར་བའི་ཐོག་མ་ཡིན་པའི་ཕྱིར། རྟགས་ཁས། འདོད་ན་སླ་གཞན་ཡང། ཆོས་འཁོར་གསུམ་དུས་ཚིགས་ཀྱི་སྒོས་འཇོག་
རིགས་པར་ཐལ། སྟོན་པས་ཆོས་འཁོར་གསུམ་རིམ་ཅན་དུ་བསྐོར་བའི་ཕྱིར། རྟགས་ཁས། འདོད་ན། དྲང་ངེས་རྣམ་འབྱེད་ལས། འཁོར་ལོ་རིམ་པ་གསུམ་གསུང་བ་ནི། འཁོར་གྱི་འདུ་ཐེབས་
དང་སྟོན་པའི་སྐུ་ཚེའི་ཚིགས་སོགས་ཀྱི་སྒོས་འཇོག་པ་མིན་གྱི་བརྗོད་བྱའི་ངོས་ནས་ཡིན་ནོ། །དེ་ཡང་བདག་མེད་པའི་དོན་གཏན་ལ་འབེབས་པའི་དབང་དུ་བྱས་ཏེ། ཞེས་གསུངས་པ་མི་འཐད་

[051B] འདོད་པའི་ཕྱིར། བྱས་པ་ལ་ཁོ་ན་རེ། དྲང་ངེས་རྣམ་འབྱེད་ལས། དོན་དེ་ཉིད་དུས་ཀྱི་རིམ་པའི་སོགས་འཁོར་ལོ་གསུམ་དང་སྦྱར་བའི་དྲང་ངེས་སུ་འགྱུར་ཚུལ་དོན་དམ་ཡང་དག་འཕགས་
ཀྱི་སྟོན་པ་ལ་ཞུས་པ་ནི། ཞེས་གསུངས་པ་མི་འཐད་པར་ཐལ་འཁོར་ལོ་གསུམ་དུས་ཚིགས་ཀྱི་སྒོས་འཇོག་མི་རིགས་པའི་ཕྱིར། ཟེར་ན། འདིར་མ་ཁྱབ་སྟེ། ལུང་དེའི་དོན་ནི། ཡུལ་ཝ་ར་ན་
སིར་ལྔ་སྡེ་ལ་གསུངས་པའི་བདེན་བཞིའི་ཆོས་འཁོར་དང། བྱ་རྒོད་ཕུང་པོའི་རིར་གསུངས་པའི་ཤེར་ཕྱིན་གྱི་མདོ་དང། ཡུལ་ཡངས་པ་ཅན་དུ་གསུངས་པའི་མདོ་སྡེ་དགོངས་འགྲེལ་རྣམས་
དུས་ཚིགས་ཀྱི་སྒོས་འཇོག་པ་ལ་དགོངས་པའི་ཕྱིར། གཞན་ཡང་སྟོན་པས་ཆོས་འཁོར་གསུམ་གཅིག་ཆར་དུ་བསྐོར་བར་ཐལ། སྟོན་པས་ངེས་དོན་གྱི་མདོ་དང་དྲང་དོན་གྱི་མདོ་གཉིས་
གཅིག་ཆར་དུ་གསུངས་པའི་ཕྱིར། དེར་ཐལ། སྟོན་པས་འདུས་བྱས་མི་རྟག་པར་སྟོན་པའི་མདོ་དང། འདུས་བྱས་བདེན་མེད་དུ་སྟོན་པའི་མདོ་གཉིས་གཅིག་ཆར་དུ་གསུངས་པའི་
ཕྱིར། དེར་ཐལ། གསང་བ་བསམ་གྱིས་མི་ཁྱབ་པའི་མདོ་ལས། ཞི་བའི་བློ་གྲོས་དེ་ལ་བཅོམ་ལྡན་འདས་ཀྱི་གསུངས་འདི་སྐད་དུ། ཀུན་ཤེས་ཀོའུ་དི་ན་ཡ་ལ་མིག་མི་རྟག་གོ། ཅེས་བཀའ་

[052A]༄༅། །སྩལ་བ་དེ་ལ། སྡུག་བསྔལ་གྱི་སྒྲས་འདུལ་བ་རྣམས་ཀྱིས་ནི། མིག་སྡུག་བསྔལ། ཞེས་ཐོས་སོ། །བདག་མེད་པའི་སྒྲས་འདུལ་བ་རྣམས་ཀྱིས་ནི། མིག་བདག་མེད་པའོ། །
ཞེས་ཐོས་སོ། །སྟོང་བའི་སྒྲས་འདུལ་བ་རྣམས་ཀྱིས་ནི། མིག་སྟོང་པའོ། ཞེས་ཐོས་སོ། །ཞི་བའི་སྒྲས་འདུལ་བ་རྣམས་ཀྱིས་ནི། མིག་ཞི་བའོ། །ཞེས་ཐོས་སོ། །དབེན་པའི་སྒྲས་འདུལ་བ་
རྣམས་ཀྱིས་ནི། མིག་དབེན་པའོ་ཞེས་ཐོས་སོ། །སྟོང་ཉིད་ཀྱི་སྒྲས་འདུལ་བ་རྣམས་བ་རྣམས་ཀྱིས་ནི། མིག་སྟོང་ཉིད་དོ། །ཞེས་ཐོས་སོ། །ཞེས་གསུངས་པའི་ཕྱིར། ཡང་ཁ་ན་རེ། སྟོན་པས་མཛད་པ་བཅུ་
གཉིས་ཀྱི་ཚུལ་གཅིག་ཆར་དུ་བསྟན་པར་ཐལ། སྟོན་པས་ཆོས་འཁོར་གསུམ་གཅིག་ཆར་དུ་བསྐོར་བའི་ཕྱིར། རྟགས་ཁས། འདོད་ན། སྟོན་པས་རབ་བྱུང་གི་མཛད་པ་དང་ཁྱིམ་པའི་མཛད་པ་
གཉིས་གཅིག་ཆར་དུ་བསྟན་པར་ཐལ། འདོད་པའི་ཕྱིར། འདོད་ན། རབ་བྱུང་དང་ཁྱིམ་པའི་གཞི་མཐུན་ཡོད་པར་ཐལ་ལོ། །ཟེར་ན། མ་ཁྱབ་སྟེ། ལོངས་སྐུ་དང་སྤྲུལ་སྐུའི་གཞི་མཐུན་ཡོད་པར་
ཐལ། སྟོན་པས་ལོངས་སྐུ་དང་སྤྲུལ་སྐུའི་མཛད་པ་གཅིག་ཆར་དུ་མཛད་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། དེས་དེ་གཉིས་ཀྱི་གོ་འཕང་གཅིག་ཆར་དུ་མངོན་དུ་མཛད་པའི་ཕྱིར་

[052B] ལོངས་སྐུ་དང་སྤྲུལ་སྐུ་གཉིས་དུས་མཉམ་པའི་ཕྱིར། དེར་ཐལ། ལོངས་སྐུ་དང་དངོས་རྒྱུ་ཚོགས་པ་ཚར་གཅིག་ལ་རགས་ལས་ཀྱི་འབྲེལ་བ་གྲུབ་པའི་སྤྲུལ་སྐུ་ཡོད་པའི་ཕྱིར། རྩ་བར་
འདོད་མི་ནུས་ཏེ། ལོངས་སྐུ་ཡིན་ན། སྤྲུལ་སྐུ་མ་ཡིན་དགོས་པའི་ཕྱིར། གོང་གི་རྩ་བར་འདོད་ན་སླ། ཡང་ཁོ་ན་རེ། སྟོན་པས་ཆོས་འཁོར་གསུམ་གནས་གཅིག་དུ་གསུངས་པར་ཐལ། སྟོན་པས་
ཆོས་འཁོར་གསུམ་གཅིག་ཆར་དུ་བསྐོར་བའི་ཕྱིར། འདོད་བྱས་པ་ལ་དེ་མ་གསུངས་པར་ཐལ། དེས་དེ་གསུམ་གནས་སོ་སོར་གསུངས་པའི་ཕྱིར། ཟེར་ན། མ་ཁྱབ། མ་གྲུབ་ན། དེར་ཐལ། སྟོན་པས་
བཀའ་དང་པོ་བདེན་བཞིའི་ཆོས་འཁོར་དེ་ཡུལ་ཝ་ར་ན་སིར་གསུངས་བར་བ་དེ་བྱ་རྒོད་ཕུང་པོའི་རིར་གསུངས། ཐ་མ་དེ་ཡུལ་ཡངས་པ་ཅན་དུ་གསུངས་པའི་ཕྱིར། ཟེར་ན། སྟོན་པས་སྡེ་སྣོད་གསུམ་
གནས་གཅིག་དུ་མ་གསུངས་པར་ཐལ། དེས་དེ་གསུམ་གནས་སོ་སོར་གསུངས་པའི་ཕྱིར། ཁྱབ་པ་ཁས། རྟགས་སླ། ཡང་ཁོ་ན་རེ། འཁོར་ལོ་ཐ་མ་དེ་འཁོར་ལོ་དང་པོ་གཉིས་ལ་འགལ་སྤོང་
གི་མདོ་མ་ཡིན་པར་ཐལ། སྟོན་པས་ཆོས་འཁོར་གསུམ་གཅིག་ཆར་དུ་བསྐོར་བའི་ཕྱིར། རྟགས་ཁས། འདོད་ན། དེ་དེ་གཉིས་ལ་འགལ་སྤོང་གི་མདོ་ཡིན་པར་ཐལ། མདོ་སྡེ་དགོངས་འགྲེལ་

[053A]༄༅། །དེ་དེ་ཡིན་པའི་ཕྱིར་ཏེ། དེ་གཉིས་ལ་འགལ་སྤོང་གི་མདོ་ཡོད་པའི་ཕྱིར། ཟེར་ན། མ་ཁྱབ། ཡང་ཁོ་ན་རེ། སྟོན་པས་གཟུངས་ཀྱི་དབང་ཕྱུག་རྒྱལ་པོས་ཞུས་པའི་མདོ་ནས་
གསུངས་པའི་ཆོས་འཁོར་གསུམ་གཅིག་ཆར་དུ་གསུངས་པར་ཐལ། དེས་ཆོས་འཁོར་གསུམ་གཅིག་ཆར་དུ་གསུངས་པའི་ཕྱིར། རྟགས་ཁས། འདོད་ན། སྟོན་པས་རྒྱུད་སྨིན་བྱེད་ཀྱི་
ལམ་རིམ་དང་རྒྱུད་གྲོལ་བྱེད་ཀྱི་ལམ་རིམ་གཉིས་གཅིར་ཆར་དུ་བསྟན་པར་ཐལ། འདོད་པའི་ཕྱིར། འདོད་ན། སྟོན་པས་གདུལ་བྱ་ལམ་ལ་རིམ་པ་བཞིན་དུ་བཀྲི་བར་མཛད་པ་མ་ཡིན་པར་
ཐལ། འདོད་པའི་ཕྱིར་ན་མ་ཁྱབ། སྐྱོན་མེད་དེ། སྟོན་པས་རྒྱུད་སྨིན་བྱེད་ཀྱི་ལམ་རིམ་སྟོན་དགོས་ཀྱི་གདུལ་བྱ་ལ་རྒྱུད་སྨིན་བྱེད་ཀྱི་ལམ་རིམ་བསྟན་པ་དང་དུས་མཉམ་དུ་རྒྱུད་གྲོལ་བྱེད་
ཀྱི་ལམ་རིམ་སྟོན་དགོས་ཀྱི་གདུལ་བྱ་ལ་རྒྱུད་གྲོལ་བྱེད་ཀྱི་ལམ་རིམ་བསྟན་པར་གསུངས་པའི་ཕྱིར། ཡང་ཁ་ན་རེ། སྟོན་པས་ཆོས་འཁོར་གསུམ་རིམ་ཅན་དུ་བསྐོར་བར་ཐལ་
དེས་དེ་གསུམ་རིམ་ཅན་དུ་བསྐོར་བ་ཅིག་ཡོད་པའི་ཕྱིར། ཟེར་ན། མ་ཁྱབ། ཁ་ཅིག་གིས། སྟོན་པས་ཆོས་འཁོར་གསུམ་གཅིག་ཆར་དུ་ཡང་བསྐོར། རིམ་ཅན་དུ་ཡང་བསྐོར་ཟེར་ན། ཆོས་

[053B] སྟོན་པས་ཆོས་འཁོར་གསུམ་གཅིག་ཆར་དུ་བསྐོར་བའི་ཕྱིར། འདོད་ན། ཆོས་འཁོར་གསུམ་རིམ་ཅན་དུ་གྲུབ་པར་ཐལ། དེས་དེ་གསུམ་རིམ་ཅན་
དུ་བསྐོར་བའི་ཕྱིར། རྟགས་ཁས། འདོད་ན། ཆོས་འཁོར་གསུམ་ཆོས་ཅན། རིམ་ཅན་དུ་མ་གྲུབ་པར་ཐལ། གཅིག་ཆར་དུ་གྲུབ་པའི་ཕྱིར་འཁོར་གསུ། ཁ་ཅིག་གིས། རང་གི་བསྟན་དོན་སྒྲ་ཇི་
བཞིན་དུ་ཁས་བླང་དུ་རུང་བའི་མདོ་དེ། ངེས་དོན་གྱི་མདོའི་མཚན་ཉིད། རང་གི་བསྟན་དོན་སྒྲ་ཇི་བཞིན་དུ་ཁས་བླངས་དུ་མི་རུང་བའི་མདོ་དེ། དྲང་དོན་གྱི་མདོའི་མཚན་ཉིད། ཟེར་ན། འདུས་བྱས་
མི་རྟགས་པར་སྟོན་པའི་མདོ་ཆོས་ཅན། མཚོན་བྱ་དང་པོ་དེར་ཐལ་མཚན་ཉིད་དེའི་ཕྱིར། མ་གྲུབ་ན། དེར་ཐལ། ཆོས་ཅན་དེའི་ཕྱིར། རྩ་བར་འདོད་ན། དེ་ཆོས་ཅན། ངེས་དོན་གྱི་མདོ་མ་ཡིན་
པར་ཐལ། དྲང་དོན་གྱི་མདོ་ཡིན་པའི་ཕྱིར། ཏེ། ཆོས་ཅན་དེའི་ཕྱིར། མཚན་ཉིད་གཉིས་པ་ལ་འདུས་བྱས་མི་རྟག་པར་སྟོན་པའི་མདོ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་
ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག་གིས། ཀུན་རྫོབ་བདེན་པ་བསྟན་བྱའི་གཙོ་བོར་བྱས་ནས་སྟོན་པའི་མདོ་དེ། དྲང་

[054A]༄༅། །དོན་གྱི་མདོའི་མཚན་ཉིད། དོན་དམ་བདེན་པ་བསྟན་བྱའི་གཙོ་བོར་བྱས་ནས། སྟོན་པའི་མདོ་དེ། ངེས་དོན་གྱི་མདོའི་མཚན་ཉིད། ཟེར་ན། ཡུམ་རྒྱས་འབྲིང་བསྡུས་གསུམ་
ཆོས་ཅན། མཚོན་བྱ་དེར་ཐལ། མཚན་ཉིད་དང་པོ་དེའི་ཕྱིར། མ་གྲུབ་ན། དེར་ཐལ། ཀུན་རྫོབ་བདེན་པ་ཤུགས་བསྟན་བསྟན་པའི་གཙོ་བོར་བྱས་ནས་སྟོན་པའི་མདོ་ཡིན་པའི་ཕྱིར་ཏེ། སྦས་
དོན་མངོན་རྟོགས་ཀྱི་རིམ་པ་ཤུགས་བསྟན་བྱའི་གཙོ་བོར་བྱས་ནས་སྟོན་པའི་མདོ་ཡིན་པའི་ཕྱིར་ཏེ། དེ་ཡོད་པའི་ཕྱིར། རྩ་བར་འདོད་མི་ནུས་ཏེ། ངེས་དོན་གྱི་མདོ་ཡིན་པའི་ཕྱིར་ཏེ་
དེའི་མཚན་གཞི་གཅིག་ཡོད་པའི་ཕྱིར། མདོ་ཤེས་རབ་སྙིང་པོ་ཆོས་ཅན། མཚོན་བྱ་གཉིས་པ་དེར་ཐལ། མཚན་ཉིད་དེའི་ཕྱིར། སྟོང་ཉིད་བསྟན་བྱའི་གཙོ་བོར་བྱས་ནས་སྟོན་པའི་མདོ་
ཡིན་པའི་ཕྱིར། དེར་ཐལ། ཆོས་ཅན་དེའི་ཕྱིར། རྩ་བར་འདོད་ན་དེ་ཆོས་ཅན། རང་གི་བསྟན་དོན་སྒྲ་ཇི་བཞིན་དུ་ཁས་བླང་དུ་རུང་བའི་མདོ་ཡིན་པར་ཐལ། འདོད་པའི་ཕྱིར། འདོད་ན་
ཕུང་པོ་ལྔ་རང་བཞིན་གྱིས་མ་གྲུབ་པར་ཐལ་ལོ། །འདོད་མི་ནུས་ཏེ། གཞི་གྲུབ་པའི་ཕྱིར། ཁ་ཅིག་གིས། ཀུན་རྫོབ་བདེན་པ་དངོས་ཀྱི་བསྟན་བྱའི་གཙོ་བོར་བྱས་ནས་སྟོན་པའི་མདོ་དེ་

[054B] དོན་དམ་བདེན་པ་དངོས་ཀྱི་བསྟན་བྱའི་གཙོ་བོར་བྱས་ནས་སྟོན་པའི་མདོ་དེ། ངེས་དོན་གྱི་མདོའི་མཚན་ཉིད། ཟེར་ན། མདོ་ཤེས་རབ་སྙིང་པོ་ཆོས་ཅན། མཚན་
ཉིད་དང་པོ་དེར་ཐལ། མཚོན་བྱ་དེའི་ཕྱིར་ཏེ། རྟགས་གོང་དུ་སྒྲུབས་ཟིན་པའི་ཕྱིར་རོ། །འདོད་མི་ནུས་ཏེ། དོན་དམ་བདེན་པ་དངོས་ཀྱི་བསྟན་བྱའི་གཙོ་བོར་བྱས་ནས་སྟོན་པའི་མདོ་ཡིན་པའི་ཕྱིར་ཏེ་
སྟོན་ཉིད་དངོས་ཀྱི་བསྟན་བྱའི་གཙོ་བོར་བྱས་ནས་སྟོན་པའི་མདོ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། ཡང་དེ་ཆོས་ཅན། མཚོན་བྱ་གཉིས་པ་དེར་ཐལ། མཚན་ཉིད་དེའི་ཕྱིར། རྟགས་གོང་
དུ་སྒྲུབ་ཟིན། རྩ་བར་འདོད་ན་སླ། བྱས་པ་ལ་ཁོ་ན་རེ། དྲང་དོན་དངོས་ཀྱི་བསྟན་བྱའི་གཙོ་བོར་བྱས་ནས་སྟོན་པའི་ངེས་དོན་གྱི་མདོ་ཡོད་པར་ཐལ། ངེད་དོན་དངོས་ཀྱི་བསྟན་བྱའི་གཙོ་བོར་བྱས་
ནས་སྟོན་པའི་དྲང་དོན་གྱི་མདོ་ཡོད་པའི་ཕྱིར། ཟེར་ན།མ་ཁྱབ་རྟགས་གྲུབ་སྟེ། མདོ་ཤེས་རབ་སྙིང་པོ་དེ་དེ་ཡིན་པའི་ཕྱིར་ཏེ་དེས་བགེས་དོན་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པ་
གང་ཞིག། དེ་དྲང་དོན་གྱི་མདོ་ཡིན་པའི་ཕྱིར། རྟགས་ཁས། འདོད་མི་ནུས་ཏེ། དེའི་གཞི་མཐུན་མེད་པའི་ཕྱིར། ཡང་ཁོ་ན་རེ། དྲང་དོན་གྱི་མདོ་ཡིན་ན། དྲང་དོན་དངོས་ཀྱི་བསྟན་བྱའི་གཙོ་བོར་

[055A]༄༅། །བྱས་ནས་སྟོན་པའི་མདོ་ཡིན་དགོས་པར་ཐལ། ངེས་དོན་གྱི་མདོ་ཡིན་ན། ངོས་དོན་དངོས་ཀྱི་བསྟན་བྱའི་གཙོ་བོར་བྱས་ནས་སྟོན་པའི་མདོ་ཡིན་དགོས་པའི་ཕྱིར། ཟེར་ན། མ་ཁྱབ་
རྟགས་འབུད། འདོད་ན། མདོ་ཤེས་རབ་སྙིང་བོ་ཆོས་ཅན། དེར་ཐལ་དེའི་ཕྱིར། འཁོར་གསུམ། ཡང་ཁོ་ན་རེ། བློ་གྲོས་མི་ཟད་པའི་མདོ་ལས། འདི་ནི་ངེས་པའི་དོན་གྱི་མདོ་སྡེ་ལ་རྟོན་གྱི་དྲང་
བའི་དོན་གྱི་མདོ་སྡེ་ལ་མི་རྟོན་པའོ། །ཞེས་གསུངས་པ་མི་འཐད་པར་ཐལ། ངེས་དོན་དངོས་ཀྱི་བསྟན་བྱའི་གཙོ་བོར་བྱས་ནས་སྟོན་པའི་དྲང་དོན་གྱི་མདོ་ཡོད་པའི་ཕྱིར། ཟེར་ན། མ་ཁྱབ། ཁ་ཅིག་གིས་
མདོ་ཡིན་ན། ཀུན་རྫོབ་བདེན་པ་དངོས་ཀྱི་བསྟན་བྱའི་གཙོ་བོར་བྱས་ནས་སྟོན་པའི་མདོ་ཡིན་པས་ཁྱབ་ཟེར་ན། མདོ་ཡིན་ན། དྲང་དོན་གྱི་མདོ་ཡིན་དགོས་པར་ཐལ། དམ་བཅའི་འཐད་པའི་ཕྱིར་
འདོད་ན། ངེས་དོན་གྱི་མདོ་གཞི་མ་གྲུབ་པར་ཐལ་ལོ། །བྱས་པ་ལ་ཁོ་ན་རེ། མདོ་ཡིན་ན་ཀུན་རྫོབ་བདེན་པ་དངོས་ཀྱི་བསྟན་བྱའི་གཙོ་བོར་བྱས་ནས་སྟོན་པའི་མདོ་ཡིན་དགོས་པར་ཐལ། བཀའ་
བརྒྱད་སྟོང་པས་ཀུན་རྫོབ་བདེན་པ་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཀྱི་ཀུན་རྫོབ་བདེན་པ་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པར་ཐལ་

[055B]བྱའི་གཙོ་བོར་བྱས་ནས་བསྟན་པའི་ཕྱིར། ཟེར་ན། འདིར་མ་ཁྱབ་མ་གྲུབ་ན། དེར་ཐལ། ཁྱོད་མངོན་པའི་སྡེ་སྣོད་ཡིན་པའི་ཕྱིར་ཡང་
ཁོ་ན་རེ། བཀའ་བརྒྱད་སྟོང་བས་ཀུན་རྫོབ་བདེན་པ་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པར་ཐལ། དབུ་མ་རྩ་བ་ཤེས་རབ་ཀྱི་ཀུན་རྫོབ་བདེན་པ་དངོས་ཀྱི་བསྟན་བྱའི་གཙོ་
བོར་བྱས་ནས་བསྟན་པའི་ཕྱིར། དེར་ཐལ། དེས་འདུས་བྱས་བདེན་མེད་དུ་གཏན་ལ་འབེབས་པའི་རིགས་པ་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། ཟེར་ན། མ་ཁྱབ་
དེར་ཐལ། དེས་རིགས་པའི་རྣམ་གྲངས་མཐའ་ཡས་པའི་སྒོ་ནས་འདུས་བྱས་བདེན་མེད་དུ་གཏན་ལ་འབེབས་པའི་ཕྱིར། ཟེར་ན། བཀའ་བརྒྱད་སྟོང་བས་དངོས་ཀྱི་བསྟན་བྱའི་གཙོ་བོར་
གྱུར་པའི་ཀུན་རྫོབ་བདེན་པར་ཡོད་ན། དེས་ཀུན་རྫོབ་བདེན་པ་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་དགོས་པར་ཐལ། དེས་ཀུན་རྫོབ་བདེན་པ་དངོས་ཀྱི་བསྟན་བྱའི་གཙོ་བོར་བྱས་
ནས་བསྟན་པའི་ཕྱིར། འདོད་ན། སྐབས་དང་པོར་ལམ་ཤེས་དངོས་ཀྱི་བསྟན་བྱས་གཙོ་བོར་བྱས་ནས་བསྟན་པར་ཐལ། དེའི་དངོས་ཀྱི་བསྟན་བྱའི་གཙོ་བོར་གྱུར་བའི་ལམ་ཤེས་ཡོད་པའི་

[056A]༄༅། །ཕྱིར། ཁྱབ་པ་འགྲིག་ མ་གྲུབ་ན། དེར་ཐལ། རྣམ་མཁྱེན་དེ་དེ་ཡིན་པའི་ཕྱིར། འདོད་ན། སྐབས་དང་པོ་དང་གཉིས་པ་ལ་ཟློས་སྐྱོན་ཡོད་པར་ཐལ་ལོ། །གཞན་ཡང། ཉན་
ཐོས་ཞི་བ་ཚོལ་རྣམས། ཞེས་སོགས་ཀྱི་ཤོ་ལོ་ཀ་འདིས་ཡེ་ཤེས་ཆོས་སྐུ་ལ་དངོས་སུ་བསྟོད་ཕྱག་མཛད་པ་ཡིན་པར་ཐལ། དེའི་དངོས་ཀྱི་བསྟོད་ཕྱག་གི་ཡུལ་དུ་གྱུར་བའི་ཡེ་ཤེས་ཆོས་སྐུ་ཡོད་
པའི་ཕྱིར། ཁྱབ་པ་འགྲིག། མ་གྲུབ་ན། དེར་ཐལ། རྣམ་མཁྱེན་དེ་དེ་ཡིན་པའི་ཕྱིར། རྩ་བར་འདོད་ན། དེས་ཡེ་ཤེས་ཆོས་སྐུ་ལ་དངོས་སུམ་བསྟོད་པར་ཐལ། དེས་དེ་དང་སྦྱོར་བཞི་ལ་དངོས་སུམ་
བསྟོད་པར་བཤད་པའི་ཕྱིར། གཞན་ཡང། བཀའ་བརྒྱད་སྟོང་པས་སྦས་དོན་མངོན་རྟོགས་ཀྱི་རིམ་པ་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པར་ཐལ། དེས་གོ་སྒྲུབ་
དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། དེར་ཐལ། དེའི་དངོས་ཀྱི་བསྟན་བྱའི་གཙོ་བོར་གྱུར་པའི་གོ་སྒྲུབ་ཡོད་པའི་ཕྱིར། ཁྱབ་སྟེ། དེའི་དངོས་ཀྱི་བསྟན་བྱའི་
གཙོ་བོར་གྱུར་བའི་ཀུན་རྫོབ་བདེན་པ་ཡོད་ན། དེས་ཀུན་རྫོབ་བདེན་པ་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་དགོས་པའི་ཕྱིར། རྟགས་ཁས། རྩ་བའི་རྟགས་མ་གྲུབ་ན། དེར་ཐལ། བྱང་

[056B]པ་དེ་དེའི་དངོས་ཀྱི་བསྟན་བྱའི་གཙོ་བོར་གྱུར་པའི་གོ་སྒྲུབ་ཡིན་པའི་ཕྱིར། དེར་ཐལ། དེ་དེའི་དངོས་ཀྱི་བསྟན་བྱའི་གཙོ་བོར་གྱུར་པ་གང་
ཞིག་གོ་སྒྲུབ་ཡིན་པའི་ཕྱིར། དང་པོ་དངོས་ཕྱི་མ་སླ། བྱས་པ་ལ་ཁོ་ན་རེ། བཀའ་བརྒྱད་སྟོང་པ་ཆོས་ཅན། ཁྱོད་ཀྱིས་ཀུན་རྫོབ་བདེན་པ་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པར་ཐལ་
ཁྱོད་ཀྱི་དངོས་ཀྱི་བསྟན་བྱའི་གཙོ་བོར་གྱུར་པའི་ཀུན་རྫོབ་བདེན་པ་ཡོད་པའི་ཕྱིར། ཟེར་ན། དོན་དམ་བདེན་པ་ཞེས་བརྗོད་པའི་ངག་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་ཆོས་ཅན་དེར་
ཐལ། ཁྱོད་ཀྱི་དངོས་ཀྱི་བསྟན་བྱའི་གཙོ་བོར་གྱུར་པའི་ཡོད་པ་དེ། དོན་དམ་བདེན་པ་མ་ཡིན་པའི་ཕྱིར། རྟགས་སླ། རྩ་བར་འདོད་ན། དེ་སེལ་འཇུག་གི་སྒྲ་མ་ཡིན་པར་ཐལ། འདོད་པའི་ཕྱིར་
ཡང་ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། ཁྱོད་ཀྱི་ཀུན་རྫོབ་བདེན་པ་བསྒོམ་བྱའི་གཙོ་བོར་བྱས་ནས་བསྒོམ་པར་ཐལ། ཁྱོད་ཀྱིས་བསྒོམ་བྱའི་གཙོ་བོར་གྱུར་པའི་ཀུན་རྫོབ་བདེན་
པ་ཡོད་པའི་ཕྱིར། ཁྱབ་པ་འགྲིག། ཁོ་ན་རེ། དོན་དམ་ཡང་དག་འཕགས་ཀྱིས་ཞུས་པའི་ལེའུ་དེ་ངེས་དོན་གྱི་མདོ་ཡིན། དེའི་དགོངས་པ་དབུ་མར་གནས་ཞེས་ཟེར་ན། དེ་ཆོས་ཅན། ངེས་དོན་གྱི་

[057A]༄༅། །མདོ་མ་ཡིན་པར་ཐལ། དྲང་དོན་གྱི་མདོ་ཡིན་པའི་ཕྱིར་དེར་ཐལ། དེ་མཚན་ཉིད་ལ་ལྡེམ་དགོངས་ཀྱི་མདོ་ཡིན་པའི་ཕྱིར་དེར་ཐལ། རྣམ་བཤད་སྙིང་བོ་རྒྱན་ལས་མཚན་
ཉིད་ལ་ལྡེམ་པོར་དགོངས་པ་ནི། དགོངས་འགྲེལ་ལས་ངོ་བོ་ཉིད་གསུམ་ལ་བདེན་པར་ཡོད་མེད་ཀྱི་ཁྱད་པར་ཕྱེ་ནས། སྟོན་པའི་མདོ་ལྟ་བུའོ། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ་
སྐྱོན་མེད་དེ། ཡོན་ཏན་འབྱུང་གནས་ཀྱིས་ཞུས་པའི་ལེའུ་དེ་དེའི་སྐབས་ནས་བསྟན་པའི་མདོ་ཡིན་པ་ལ་དགོངས་པའི་ཕྱིར། ཟེར་ན་ཡོན་ཏན་འབྱུང་གནས་ཀྱིས་ཞུས་པའི་ལེའུ་དེ། སེམས་
ཙམ་པས་འདོད་པ་ལྟར་གྱི་མཚན་ཉིད་གསུམ་ལ་བདེན་པར་ཡོད་མེད་ཀྱི་ཁྱད་པར་ཕྱེ་ནས་སྟོན་པའི་མདོ་ཡིན་པར་ཐལ། དམ་བཅའ་འཐད་པའི་ཕྱིར། རྟགས་ཁས། འདོད་ན། དེ་འདི་ནི་བླ་
ན་མ་མཆིས་པའོ། །ཞེས་པས་ཉེ་ཚིག་སྨོས་པའི་སྐབས་ནས་བསྟན་པའི་བཀའ་ཐ་མ་ཡིན་པར་ཐལ། འདོད་པའི་ཕྱིར། འདོད་ན། རྣམ་བཤད་སྙིང་པོ་རྒྱན་ལས། འདི་ནི་བླ་ན་
མ་མཆིས་པའོ། །ཞེས་ཉེ་ཚིག་སྨོས་པའི་མཚན་གཞིར་མདོ་སྡེ་དགོངས་འགྲེལ་རིལ་པོ་འཛིན་པ་མི་འཐད་དེ། དེར་ས་བཅུའི་དབང་ཕྱུག་གི་བྱང་ཆུབ་སེམས་དཔའ་བཅུས་སྟོན་

[057B]རྣམས་འདིའི་མཚན་གཞིར་འབྲེལ་མེད་པའི་ཕྱིར་རོ། །ཞེས་གསུངས་པ་མི་འཐད་པར་ཐལ། འདོད་པའི་ཕྱིར། བྱས་པ་ལ་ཁོ་ན་རེ། དོན་
དམ་ཡང་དག་འཕགས་ཞུས་ཀྱི་ལེའུ་དེ་ངེས་དོན་གྱི་མདོ་ཡིན་པར་ཐལ། དེ་ཡུམ་རྒྱས་འབྲིང་བསྡུས་གསུམ་ངེས་དོན་གྱི་མདོར་གཞུང་བཙུགས་ནས་སྒྲུབ་པའི་མདོ་ཡིན་པའི་ཕྱིར། དེར་ཐལ་
དབུ་མ་སྣང་བ་ལས། དེའི་དོན་དུ་བཅོམ་ལྡན་འདས་ཀྱི་སྐྱེ་བ་མེད་པ་ལ་སོགས་པ་བསྟན་པ་ཡང་དོན་དམ་པའི་དབང་དུ་མཛད་པ་ཁོ་ནར་བརྗོད་ཅིང། ངོ་བོ་ཉིད་མེད་པ་རྣམ་པ་གསུམ་གྱི་དགོངས་
པ་བསྟན་ནས། དབུ་མའི་ལམ་མཐའ་གཉིས་དང་བྲལ་བ་རབ་ཏུ་བསྟན་པའི་ཕྱིར། ངེས་པའི་དོན་ཁོ་ནར་གཞུང་བཙུགས་པར་མཛད་དོ་།ཞེས་གསུངས་པའི་ཕྱིར། ཟེར་ན། མ་ཁྱབ་སྟེ། སྐབས་
འདིར་དེ་ཁས་ལེན་མི་རིགས་པའི་ཕྱིར། གཞན་ཡང་མདོ་སྡེ་དགོངས་འགྲེལ་གྱི་དགོངས་པ་དབུ་མར་གནས་པར་ཐལ། དོན་དམ་ཡང་དག་འཕགས་ཞུས་ཀྱི་ལེའུ་དགོངས་པ་དབུ་མར་གནས་
པའི་ཕྱིར། རྟགས་ཁས། འདོད་ན། དེ་ཆོས་ཅན། ཁྱོད་ཀྱི་དགོངས་པ་དབུ་མར་མི་གནས་པར་ཐལ། ཁྱོད་སེམས་ཙམ་པའི་མདོ་ཡིན་པའི་ཕྱིར། ཡང་ཁོ་ན་རེ། མདོ་སྡེ་དགོངས་འགྲེལ་ལ་

[058A]༄༅། །མདོ་སྡེ་དགོངས་འགྲེལ་ཞེས་བརྗོད་པ་མི་འཐད་པར་ཐལ་དེས་ཤེར་ཕྱིན་གྱི་མདོའི་དགོངས་པ་མི་འགྲེལ་བའི་ཕྱིར། དེར་ཐལ། དེས་ཤེར་ཕྱིན་གྱི་མདོའི་དངོས་
བསྟན་སྟོང་ཉིད་ཀྱི་རིམ་པ་ཡང་གཏན་ལ་མི་འབེབས། དེས་དེའི་སྦས་དོན་མངོན་རྟོགས་ཀྱི་རིམ་པ་ཡང་གཏན་ལ་མི་འབེབས་པའི་ཕྱིར། ཟེར་ན། མ་ཁྱབ། རྟགས་གཉིས་ཀ་གྲུབ་སྟེ་
དེ་སེམས་ཙམ་པའི་བསྟན་བཅོས་ཡིན་པའི་ཕྱིར། ཟེར་ན། མ་ཁྱབ་མཚམས་ལ། ཤེར་ཕྱིན་མན་ངག་ལ། ཤེར་ཕྱིན་མན་ངག་ཞེས་བརྗོད་པ་ལ་དགོས་པ་མེད་པར་ཐལ། དེས་ཤེར་
ཕྱིན་གྱི་མདོའི་དགོངས་པ་མི་འགྲེལ་པའི་ཕྱིར། མ་གྲུབ་ན། སོང་དེར་ཐལ། དེས་ཤེར་ཕྱིན་གྱི་མདོའི་དངོས་བསྟན་སྟོང་ཉིད་ཀྱི་རིམ་པའང་གཏན་ལ་མི་འབེབས། དེས་དེའི་སྦས་དོན་མངོན་རྟོགས་
ཀྱི་རིམ་པ་ཡང་གཏན་ལ་མི་འབེབས་པའི་ཕྱིར། ཁྱབ་པ་ཁས། དང་པོ་དེར་ཐལ། དེ་སེམས་ཙམ་པའི་བསྟན་བཅོས་ཡིན་པའི་ཕྱིར། གཉིས་པ་མ་གྲུབ་ན། དེ་མདོ་རྒྱན་སྦྱར་བའི་འགྲེལ་པ་ཡིན་
པར་ཐལ། མ་གྲུབ་པ་དེའི་ཕྱིར། གཞན་ཡང། མདོ་སྡེ་དགོངས་འགྲེལ་དང། དེ་བཞིན་གཤེགས་པའི་སྙིང་པོའི་མདོ་དང། འཕགས་པ་དཔལ་ཕྲེང་གི་མདོ་དང། ཤེར་ཕྱིན་གྱི་མདོ་རྣམས་

[058B] མདོ་སྡེ་དགོངས་འགྲེལ་གྱི་དགོངས་པ་དབུ་མར་གནས་པའི་ཕྱིར། རྟགས་ཁས། འདོད་ན། རྣམ་བཤད་ལས་དེ་དག་གི་དོན་གཅིག་ཡིན་མ་ཡིན་བསམ་
པར་བྱའོ། །ཞེས་གསུངས་པ་མི་འཐད་པར་ཐལ། འདོད་པའི་ཕྱིར་ཁ་ཅིག་གིས། ཀཱ་མ་ལ་ཤི་ལའི་ལུགས་གཞིར་བཞག་ལ། དོན་དམ་ཡང་དག་འཕགས་ཞུས་ཀྱི་ལེའུ་དེ་ངེས་དོན་གྱི་མདོ་
ཡིན་ཟེར་ན། འོ་ན་དེ་གཞིར་ཞོག་དོན་དམ་ཡང་དག་འཕགས་ཞུས་ཀྱི་ལེའུ་ཆོས་ཅན། རང་གི་བསྟན་དོན་སྒྲ་ཇི་བཞིན་དུ་ཁས་བླང་དུ་རུང་བའི་མདོ་ཡིན་པར་ཐལ། ངེས་དོན་གྱི་མདོ་ཡིན་པའི་ཕྱིར་
རྟགས་ཁས། འདོད་ན། དེའི་ནང་ཚན་དུ་གྱུར་པའི་དེ་ལ་ཆོས་རྣམས་ཀྱི་མཚན་ཉིད་ངོ་བོ་ཉིད་མེད་པ་གང་ཞེ་ན། ཀུན་བཏགས་པའི་མཚན་ཉིད་གང་ཡིན་པའོ། །དེ་ཅིའི་ཕྱིར་ཞེ་ན། འདི་ལྟར་དེ་ནི་
མིང་དང་བརྡས་རྣམ་པར་བཞག་པ་ཡིན་གྱི། རང་གི་མཚན་ཉིད་ཀྱིས་རྣམ་པར་གནས་པ་ནི་མ་ཡིན་པས་དེའི་ཕྱིར། དེ་ནི་མཚན་ཉིད་ངོ་བོ་ཉིད་མེད་པ་ཉིད་ཅེས་བྱའོ། །ཞེས་པའི་མདོ་ཚིག་དེ་
སྒྲ་ཇི་བཞིན་དུ་ཁས་ལེན་རིགས་པར་ཐལ། འདོད་པའི་ཕྱིར། འདོད་ན། ཀུན་བཏགས་རང་གི་མཚན་ཉིད་ཀྱིས་མ་གྲུབ་པར་ཐལ་ལོ་།གཞན་ཡང། དོན་དམ་ཡང་དག་འཕགས་ཞུགས་ཀྱི་

[059A]༄༅། །ལེའུ་ལས། མཐར་ཐུག་ཐེག་པ་གསུམ་དུ་གྲུབ་པར་མ་བསྟན་པར་ཐལ། དེ་ངེས་དོན་གྱི་མདོ་ཡིན་པའི་ཕྱིར། རྟགས་ཁས། འདོད་ན་སླ། བྱས་པ་ལ་ཁོ་ན་རེ། ཤེར་ཕྱིན་གྱི་
མདོ་ལས་མཐར་ཐུག་ཐེག་པ་གསུམ་དུ་གྲུབ་པར་མ་བསྟན་པར་ཐལ་དེ་ངེས་དོན་གྱི་མདོ་ཡིན་པའི་ཕྱིར། ཁྱབ་པ་འགྲིག་ཟེར་ན། མི་འགྲིག་སྟེ། འོ་ན། མཐར་ཐུག་ཐེག་པ་གསུམ་དུ་གྲུབ་
པར་སྟོན་པའི་དོན་དམ་ཡང་དག་འཕགས་ཞུས་ཀྱི་ལེའུ་དེ་དྲང་དོན་དགོངས་པ་ཅན་དུ་འགྲེལ་བར་བྱེད་པའི་དེའི་མདོ་ཚིག་གཅིག་ཡོད་པར་ཐལ། མཐར་ཐུག་ཐེག་པ་གསུམ་དུ་གྲུབ་པར་སྟོན་
པའི་ཤེར་ཕྱིན་གྱི་མདོ་དྲང་དོན་དགོངས་པ་ཅན་དུ་འགྲེལ་བར་བྱེད་པའི་ཤེར་ཕྱིན་གྱི་མདོ་ཚིག་ཡོད་པའི་ཕྱིར་ཏེ། འོན་ཀྱང་དེ་དག་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དུ་སེམས་
བསྐྱེད་ན། དེ་དག་ལ་རྗེས་སུ་ཡི་རང་བར་བྱའོ། །ཞེས་པའི་མདོ་ཚིག་དེ་དྲང་དོན་དགོངས་པ་ཅན་དུ་འགྲེལ་བྱེད་ཀྱི་མདོ་ཡིན་པའི་ཕྱིར། དེར་ཐལ། ཁྱབ་པ་དང། ཞེས་སོགས་རྩ་འགྲེལ་གྱི་དོན་གྲུབ་
པའི་ཕྱིར། འདོད་ན་སླ། གོང་གི་རྩ་བར་འདོད་ན། ཤེར་ཕྱིན་གྱི་མདོ་ལས་མཐར་ཐུག་ཐེག་པ་གསུམ་དུ་གྲུབ་པར་བསྟན་པར་ཐལ་མཐར་ཐུག་ཐེག་པ་གསུམ་དུ་གྲུབ་པར་བསྟོན་པའི་ཤེར་ཕྱིན་གྱི་

[059B]ཞུགས་པ་དེ་དག་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དུ་སེམས་བསྐྱེད་པའི་མཐུ་མེད་དོ། །ཞེས་སོགས་ཀྱི་མཐར་ཐུག་ཐེག་
པ་གསུམ་དུ་གྲུབ་པར་བསྟན་པའི་ཕྱིར། གཞན་ཡང། གྲུབ་དོན་གྱི་མདོ་ཚན་གསུམ་པོ་སྒྲ་ཇི་བཞིན་པ་ཡིན་པར་ཐལ། དོན་དམ་ཡང་དག་འཕགས་ཞུས་ཀྱི་ལེའུ་དེ་སྒྲ་ཇི་བཞིན་པ་ཡིན་པའི་ཕྱིར་
རྟགས་ཁས། འདོད་ན། འཁོར་ལོ་བར་བ་ཡིན་ན། དྲང་དོན་གྱི་མདོ་ཡིན་དགོས་པར་ཐལ། འདོད་པའི་ཕྱིར། འདོད་ན། ཡུམ་རྒྱས་འབྲིང་བསྡུས་གསུམ་ཆོས་ཅན། དེར་ཐལ། དེའི་ཕྱིར། བྱས་པ་
ལ་ཁོ་ན་རེ། སྐྱོན་མེད་དེ། འཁོར་ལོ་བར་བ་ཡིན་ན། དྲང་དོན་གྱི་མདོ་ཡིན་པས་མ་ཁྱབ་ཀྱང་གྲུབ་དོན་གྱི་མདོ་ཚན་གཉིས་པའི་སྐབས་ནས་བསྟན་པའི་འཁོར་ལོ་བར་བ་ཡིན་ན། དྲང་དོན་གྱི་
མདོ་ཡིན་པས་ཁྱབ་སྟེ། གྲུབ་དོན་གྱི་མདོ་མཚན་གསུམ་པོ་སྒྲ་ཇི་བཞིན་པ་ཡིན་པའི་ཕྱིར། ཟེར་ན། ཡུམ་རྒྱས་འབྲིང་བསྡུས་གསུམ་ཆོས་ཅན། དྲང་དོན་གྱི་མདོ་ཡིན་པར་ཐལ། གྲུབ་དོན་
གྱི་མདོ་ཚན་གཉིས་པའི་སྐབས་ནས་བསྟན་པའི་འཁོར་ལོ་བར་བ་ཡིན་པའི་ཕྱིར། དེར་ཐལ། མདོར་བསྡུན་ཐེག་ཆེན་ལ་ཞུགས་པ་ལ་འཁོར་ལོ་གཉིས་པ་གསུངས་བ་དེ་ལ་ཞེས་པའི་

[060A]༄༅། །སྐབས་ནས་བསྟན་པའི་འཁོར་ལོ་བར་བ་ཡིན་པའི་ཕྱིར་མ་གྲུབ་ན། དེར་ཐལ། མདོར་བསྡུ་ན་ཐེག་ཆེན་ལ་ཞུགས་པ་ལ་འཁོར་ལོ་གཉིས་པ་གསུངས་པ་དེ་ལ་ཞེས་
པའི་སྐབས་ནས་བསྟན་པའི་འཁོར་ལོ་གཉིས་པ་དེ་ལ་དགག་བྱ་ལ་དོན་དམ་གྱི་ཁྱད་པར་སྦྱར་བ་དང། མ་སྦྱར་བ་གཉིས་ཡོད་པའི་ཕྱིར། དེར་ཐལ། དྲང་ངེས་རྣམ་འབྱེད་ལས་མདོར་བསྡུ་
ན་ཐེག་ཆེན་ལ་ཞུགས་པ་ལ་འཁོར་ལོ་གཉིས་པ་གསུངས་པ་དེ་ལ་དགག་བྱ་ལ་དོན་དམ་གྱི་ཁྱད་པར་སྦྱར་བ་དང་མ་སྦྱར་བ་གཉིས་འབྱུང་པའི་ཕྱི་མའི་མདོ་ནས་འབྱུང་བ་བཞིན་སྒྲ་ཇི་བཞིན་
པར་མི་བཟུང་བར། སྔ་མ་ནས་འབྱུང་བ་བཞིན་སྐྱེ་འགག་ལ་སོགས་པ་དོན་དམ་དུ་མེད་ཅིང། ཐ་སྙད་དུ་ཡོད་པར་ཤེས་པར་གྱིས་ཞེས་དགོངས་འགྲེལ་གྱིས་འགྲེལ་པས། དགོངས་
འགྲེལ་ནི་ཡུམ་འབུམ་པ་ལ་སོགས་པ་རྣམས་ངེས་དོན་དུ་གཞུང་བཙུགས་པའི་མདོར་བཞེད་དོ། །ཞེས་གསུངས་པའི་ཕྱིར། གཞན་ཡང། ཡུམ་རྒྱས་འབྲིང་བསྡུས་གསུམ་པོ་དེ་གྲུབ་
དོན་གྱི་མདོ་མཚན་གཉིས་པའི་སྐབས་ནས་བསྟན་པའི་འཁོར་ལོ་བར་བ་ཡིན་པར་ཐལ། གྲུབ་དོན་གྱི་མདོ་མཚན་གཉིས་པའི་སྐབས་ནས་བསྟན་པའི་འཁོར་ལོ་བར་བ་ཡང་ཡིན་

[060B] སེམས་ཙམ་པས་དྲང་དོན་གྱི་མདོར་ཁས་ལེན་པ་ཡང་ཡིན་པའི་གཞི་མཐུན་པར་གྱུར་བའི་འཁོར་ལོ་བར་བ་ཡོད་པ་གང་ཞིག་
མདོ་ཤེས་རབ་སྙིང་བོ་དེ་དེ་མ་ཡིན་པའི་ཕྱིར། དང་པོ་མ་གྲུབ་ན། དེར་ཐལ། རྣམ་བཤད་སྙིང་བོ་རྒྱན་ལས། དབུ་སེམས་ཀྱི་ཤིང་རྟ་ཆེན་པོ་རྣམས་ཡུམ་གྱི་མདོའི་དྲང་ངེས་ཀྱི་ཁྱད་པར་
མི་འདྲ་ཡང། འདིར་བསྟན་པའི་འཁོར་ལོ་གཉིས་པའི་མཚན་གཞིར་བཞེད་པ་ལ་ནི་འདྲའོ། །ཞེས་གསུངས་པའི་ཕྱིར། གཉིས་པ་མ་གྲུབ་ན། དེ་དབུ་མ་པས་ངེས་དོན་གྱི་མདོར་
ཁས་ལེན་པར་ཐལ། དེ་གྲུབ་དོན་གྱི་མདོ་མཚན་གཉིས་པའི་སྐབས་ནས་བསྟན་པའི་འཁོར་ལོ་བར་བ་ཡང་ཡིན། དབུ་མ་པས་ངེས་དོན་གྱི་མདོར་ཁས་ལེན་པ་ཡང་ཡིན། སེམས་ཙམ་
པས་དྲང་དོན་གྱི་མདོར་ཁས་ལེན་པ་ཡང་ཡིན་པའི་གཞི་མཐུན་པར་གྱུར་པའི་འཁོར་ལོ་བར་བ་ཡིན་པའི་ཕྱིར། རྟགས་ཁས། འདོད་ན་དེ་ངེས་དོན་གྱི་མདོ་ཡིན་པར་ཐལ། འདོད་པའི་ཕྱིར་
འདོད་ན། བསྒྲུབས་ཟིན། ཡང་ཁོ་ན་རེ། དོན་དམ་ཡང་དག་འཕགས་ཞུས་ཀྱི་ལེའུ་ཆོས་ཅན། ཁྱོད་ངེས་དོན་གྱི་མདོ་ཡིན་པར་ཐལ་ཁྱོད་ཡུམ་རྒྱས་འབྲིང་བསྡུས་གསུམ་ངེས་དོན་གྱི་མདོར་གཞུང་

[061A]༄༅། །བཙུགས་ནས་སྒྲུབ་པས་མདོ་ཡིན་པའི་ཕྱིར། ཟེར་ན་འདིར། མ་ཁྱབ། མ་གྲུབ་ན། དེར་ཐལ། ཡུམ་རྒྱས་འབྲིང་བསྡུས་གསུམ་ངེས་དོན་གྱི་མདོ་ཡིན་པའི་ཕྱིར་ཏེ། དེའི་དགོངས་
པ་དབུ་མར་གནས་པའི་ཕྱིར། རྩ་བར་འདོད་ན་བཀག་ཟིན། ཡང་ཁོ་ན་རེ། དོན་དམ་ཡང་དག་འཕགས་ཞུས་ཀྱི་ལེའུ་ཆོས་ཅན་ཁྱོད་ངེས་དོན་གྱི་མདོ་ཡིན་པར་ཐལ། ཁྱོད་དོན་དམ་བདེན་པ་
དངོས་ཀྱི་བསྟན་བྱའི་གཙོ་བོར་བྱས་ནས་སྟོན་པའི་མདོ་ཡིན་པའི་ཕྱིར་ཟེར་ན། དེའི་ལུགས་གཞིར་བཞག་ལ་ཡང་མ་ཁྱབ་སྟེ། མདོ་ཤེས་རབ་སྙིང་པོ་ཆོས་ཅན། དེར་ཐལ། དེའི་ཕྱིར། མ་གྲུབ་ན་དེར་
ཐལ། དེས་སྟོང་ཉིད་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཆོས་ཅན་དེའི་ཕྱིར། རྩ་བར་འདོད་ན། བསྒྲུབས་ཟིན། གཞན་ཡང། དབུ་མ་
སྣང་བ་ལས། ངེས་པའི་དོན་ཀྱང་གང་ལ་བྱ་ཞེ་ན། ཚད་མ་དང་བཅས་པ་དང་དོན་དམ་པའི་དབང་དུ་མཛད་ནས་གསུངས་པ་གང་ཡིན་པ་སྟེ། ཞེས་པའི་ལུང་གི་བསྟན་དོན་མ་གྲུབ་པར་ཐལ་དོན་
དམ་བདེན་པ་དངོས་ཀྱི་བསྟན་བྱའི་གཙོ་བོར་བྱས་ནས་སྟོན་པའི་མདོ་ཡིན་ན། ངེས་དོན་གྱི་མདོ་ཡིན་དགོས་པའི་ཕྱིར། རྟགས་ཁས་གཞན་ཡང། ཟབ་ཞི་སྤྲོས་བྲལ་འོད་གསལ་འདུས་མ་བྱས་

[061B] དེར་ཐལ། དེའི་ཕྱིར། མ་གྲུབ་ན། དེར་ཐལ། དེས་སྟོང་ཉིད་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། དེར་ཐལ། ལུང་དེའི་དོན་གྲུབ་པའི་ཕྱིར། རྩ་
བར་འདོད་ན་སླ། བྱས་པ་ལ་ཁོ་ན་རེ། ཡུམ་རྒྱས་འབྲིང་བསྡུས་གསུམ་ཆོས་ཅན། སྟོང་པ་ཉིད་སྨོས་པའི་རྣམ་པས་ཆོས་ངོ་མཚར་རྨད་དུ་བྱུང་བའི་ཆོས་ཀྱི་འཁོར་ལོ་གཉིས་པ་བསྐོར་ཏེ། བཅོམ་ལྡན་
འདས་ཀྱིས་ཆོས་ཀྱི་འཁོར་ལོ་བསྐོར་བ་དེ་ཡང། བླ་ན་མ་ཆིས་པ། སྐབས་མ་ཆིས་པ། དྲང་བའི་དོན་ཞེས་པའི་སྐབས་ནས་བསྟན་པའི་དྲང་དོན་གྱི་མདོ་ཡིན་པར་ཐལ། གྲུབ་དོན་གྱི་མདོ་ཚན་གཉིས་
པའི་སྐབས་ནས་དངོས་སུ་བསྟན་པའི་འཁོར་ལོ་བར་བ་ཡིན་པའི་ཕྱིར། རྟགས་ཁས། འདོད་ན། ཡུམ་རྒྱས་འབྲིང་བསྡུས་གསུམ་ཆོས་ཅན། ཁྱོད་དྲང་དོན་གྱི་མདོ་ཡིན་པར་ཐལ། ཁྱོད་སྟོང་
བ་ཉིད་སྨོས་པའི་རྣམ་པས། ཞེས་སོགས་ཀྱི་སྐབས་ནས་དངོས་སུ་བསྟན་པའི་དྲང་དོན་གྱི་མདོ་ཡིན་པའི་ཕྱིར། རྟགས་ཁས། ཟེར་ན། མ་ཁྱབ་སྟེ། དེ་གསུམ་ཆོས་ཅན། ཤེར་ཕྱིན་ཡིན་
པར་ཐལ། ཤེས་རབ་ཕ་རོལ་ཕྱིན་པ་ནི། ཞེས་པའི་སྐབས་ནས་དངོས་སུ་བསྟན་པའི་ཤེར་ཕྱིན་ཡིན་པའི་ཕྱིར། ཁྱབ་པ་འགྲིག་རྟགས་སླ། ཡང་ཁོ་ན་རེ། ཡུམ་རྒྱས་འབྲིང་བསྡུས་གསུམ་

[062A]༄༅། །ཆོས་ཅན། ཁྱོད་གྲུབ་དོན་གྱི་མདོ་ཚན་གཉིས་པས་དྲང་དོན་གྱི་མདོར་བསྟན་པར་ཐལ། ཁྱོད་གྲུབ་དོན་གྱི་མདོ་མཚན་གཉིས་པའི་སྐབས་ནས་དངོས་སུ་བསྟན་པའི་དྲང་དོན་གྱི་
མདོ་ཡིན་པའི་ཕྱིར། རྟགས་ཁས། འདོད་ན། དོན་དམ་ཡང་དག་འཕགས་ཞུས་ཀྱི་ལེའུ་དེས། ཡུམ་རྒྱས་འབྲིང་བསྡུས་གསུམ་པོ་དེ་དྲང་དོན་གྱི་མདོར་བསྟན་པར་ཐལ། འདོད་པའི་ཕྱིར། འདོད་ན་ཡུམ་རྒྱས་འབྲིང་
བསྡུས་གསུམ་པོ་ཆོས་ཅན། དོན་དམ་ཡང་དག་འཕགས་ཞུས་ཀྱི་ལེའུ། དྲང་དོན་གྱི་མདོར་མ་བསྟན་པར་ཐལ། དེས་ཁྱོད་ངེས་དོན་གྱི་མདོར་བསྟན་པའི་ཕྱིར། ཟེར་ན། འདིར་མ་ཁྱབ། མ་གྲུབ་ན། དེར་ཐལ། དེས་ཁྱོད་ངེས་
དོན་གྱི་མདོར་གཞུང་བཙུགས་ནས་སྒྲུབ་པའི་ཕྱིར། ཁོ་ན་རེ་དྲང་ངེས་རྣམ་འབྱེད་ལས། འདིའི་འགལ་སྤོང་དབུ་མ་སྣང་བ་ལས་མ་མཛད་མོད་ཀྱི་དགོངས་པ་ནི། དྲང་དོན་དུ་གསུངས་པ་དང། དགོངས་པ་བསྟན་ནས་ངེས་དོན་
དུ་སྒྲུབ་པ་གཉིས་མདོ་གཅིག་ཡིན་ན་འགལ་མོད་ཀྱང། འཁོར་ལོ་བར་བ་ཙམ་དུ་གཅིག་པ་ཡིན་གྱི་མདོ་གཅིག་མ་ཡིན་ནོ། །ཞེས་གསུངས་པ་མི་འཐད་པར་ཐལ། དོན་དམ་ཡང་དག་འཕགས་ཞུས་ཀྱི་ལེའུ་ཡུམ་རྒྱས་འབྲིང་བསྡུས་
གསུམ་ངེས་དོན་གྱི་མདོར་བསྟན་ན་དེས་ཡུམ་རྒྱས་འབྲིང་བསྡུས་གསུམ་དྲང་དོན་གྱི་མདོར་མ་བསྟན་པའི་ཁྱབ་པ་མེད་པའི་ཕྱིར་ཟེར་ན། མ་ཁྱབ་སྟེ། ལུངས་དེའི་དོན་ནི། དོན་དམ་ཡང་དག་འཕགས་ཞུས་ཀྱི་ལེའུ། དེས་དོན་དུ་གཞུང་བཙུགས་ནས་བསྒྲུབ་

[062B] དེས་དྲང་དོན་དུ་བཀྲལ་བའི་མདོ་གཉིས་འགལ་བ་ལུང་དེའི་དོན་ཡིན་པའི་ཕྱིར། བྱས་པ་ལ་ཁོ་ན་རེ་ཡུམ་རྒྱས་འབྲིང་བསྡུས་གསུམ་ཆོས་ཅན། དོན་དམ་ཡང་དག་འཕགས་
ཞུས་ཀྱི་ལེའུ་ས་ཁྱོད་དྲང་དོན་གྱི་མདོར་མ་བཀྲལ་བར་ཐལ་དེས་ཁྱོད་ངེས་དོན་གྱི་མདོར་གསུངས་པའི་ཕྱིར། རྟགས་ཁས་འདོད་ན། དེས་ཁྱོད་དྲང་དོན་གྱི་མདོར་བཀྲལ་བར་ཐལ། དེས་ཁྱོད་
དྲང་དོན་གྱི་མདོར་གསུངས་པའི་ཕྱིར། ཟེར་ན། མ་ཁྱབ། ཡང་ཁོ་ན་རེ། དྲང་ངེས་རྣམ་འབྱེད་ལས། འཁོར་ལོ་གཉིས་པ་དྲང་དོན་དུ་གསུངས་པ་དེ་གཉིས་པ་ཐམས་ཅད་ནི་མ་ཡིན་ནོ། །ཞེས་
གསུངས་པ་མི་འཐད་པར་ཐལ། གྲུབ་དོན་གྱི་མདོ་ཚན་གཉིས་པ་དེས་འཁོར་ལོ་གཉིས་པ་ཐམས་ཅད་དྲང་དོན་དུ་གསུངས་པའི་ཕྱིར། ཟེར་ན། མ་ཁྱབ་སྟེ། དེས་འཁོར་ལོ་གཉིས་པ་དྲང་དོན་
དུ་བཀྲལ་ཡང་འཁོར་ལོ་གཉིས་པ་ཐམས་ཅད་དྲང་དོན་དུ་མ་བཀྲལ་བ་ལུང་དེའི་དོན་ཡིན་པའི་ཕྱིར། དེ་ལྟར་མ་ཡིན་ན། དོན་དམ་ཡང་དག་འཕགས་ཞུས་ཀྱི་ལེའུ་ངེས་དོན་དུ་གསུངས་པའི་
མདོ་ཡིན་ན། དེས་དྲང་དོན་དུ་གསུངས་པའི་མདོ་མ་ཡིན་དགོས་པར་ཐལ། དོན་དམ་ཡང་དག་འཕགས་ཞུས་ཀྱི་ལེའུ་དེས་ཡུམ་རྒྱས་འབྲིང་བསྡུས་གསུམ་དྲང་དོན་གྱི་མདོར་མ་གསུངས་

[063A]༄༅། །པའི་ཕྱིར། རྟགས་ཁས། འདོད་ན། སེམས་ཙམ་པའི་ལུགས་ལ་འཁོར་ལོ་བར་བས་གཞན་དབང་དང་ཡོངས་གྲུབ་བདེན་གྲུབ་དུ་མ་བསྟན་པར་ཐལ། དེའི་ལུགས་ལ་
འཁོར་ལོ་བར་པས་གཞན་དབང་ཡོངས་གྲུབ་བདེན་མེད་དུ་བསྟན་པའི་ཕྱིར། ཁྱབ་པ་འགྲིག། རྟགས་དེར་ཐལ། དེའི་ལུགས་ལ་དེས་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་
ཅད་བདེན་མེད་དུ་བསྟན་པའི་ཕྱིར། རྩ་བར་འདོད་ན། དེའི་ལུགས་ལ་དེས་གཞན་དབང་ཡོངས་གྲུབ་བདེན་གྲུབ་དུ་བསྟན་པར་ཐལ་དེའི་ལུགས་ལ་དེས་གཞན་དབང་དང། ཡོངས་གྲུབ་བདེན་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། དེར་ཐལ། དེའི་ལུགས་ལ་འཁོར་ལོ་ཐམས་ཅད་གཞན་དབང་ཡོངས་གྲུབ་བདེན་གྲུབ་དུ་བསྟན་བྱའི་གཙོ་བོར་བྱས་ནས་བསྟན་
པ་གང་ཞིག། སེམས་ཙམ་པས་འཁོར་ལོ་བར་མཐའ་གཉིས་པོ་དེ་དགོངས་པ་གཅིག་ཏུ་ཁས་ལེན་པའི་ཕྱིར་ཏེ། དྲང་ངེས་རྣམ་འབྱེད་ལས། འཁོར་ལོ་བར་མཐའ་གཉིས་ཀྱི་དགོངས་པ་ནི་
གཅིག་ཡིན་ནོ། །ཞེས་གསུངས་པའི་ཕྱིར། གཞན་ཡང། དོན་དམ་ཡང་དག་འཕགས་ཞུས་ཀྱི་ལེའུ་དེ་རང་གི་བསྟན་དོན་སྒྲ་ཇི་བཞིན་དུ་ཁས་བླངས་དུ་རུང་བའི་མདོ་མ་ཡིན་པར་ཐལ། དེས་

[063B]བཞག་སྒྲས་ཟིན་ལ་བསྟན་པའི་ཕྱིར། དེར་ཐལ། སེམས་ཙམ་པས་འདོད་པ་ལྟར་གྱི་མཚན་ཉིད་གསུམ་གྱི་རྣམ་གཞག་
དེ། དེའི་སྒྲས་ཟིན་གྱི་དོན་དང། དབུ་མ་པའི་འདོད་པ་ལྟར་གྱི་མཚན་ཉིད་གསུམ་གྱི་རྣམ་བཞག་དེ་དེའི་བསྟན་བྱའི་གཙོ་བོ་ཡིན་པའི་ཕྱིར། རྟགས་གཉིས་དེར་ཐལ། དྲང་ངེས་རྣམ་
འབྱེད་ལས། ཆ་ཕྱེ་ནས་མདོའི་དོན་དུ་འཇོག་གོ། ཞེས་གསུངས་པའི་ཕྱིར། ཁ་ཅིག་གིས། གཟུངས་རྒྱལ་ནས་གསུངས་པའི་འཁོར་ལོ་རིམ་པ་གསུམ་པོ་དེ་ལ་ཆོས་འཁོར་གསུམ་
གྱི་ཐ་སྙད་མི་བྱེད་དོ། །ཟེར་ན། དེ་མི་འཐད་དེ། དེ་བཞིན་གཤེགས་པའི་སྙིང་པོའི་མདོ་དེ། གཟུངས་རྒྱལ་ནས་གསུངས་པའི་འཁོར་ལོ་ཐ་མ་ཡིན་པའི་ཕྱིར། དེར་ཐལ། རྒྱུད་བླ་མ་ལས་
སླར་ཡང་བླ་མའི་རྒྱུད་འདི་ནི། ཉས་པ་ལྡ་དག་སྤངས་པའི་ཕྱིར། །ཁམས་ཡོད་ཉིད་ཅེས་བསྟན་པ་ཡིན། ཞེས་པའི་ཐད་ཀྱི་དར་ཌྲི་ཀ་ལས། ཡང་བླ་མའི་རྒྱུད་དེ་རྒྱུད་ཕྱི་མའི། འཁོར་
ལོ་ཐ་མ་དེ་བཞིན་གཤེགས་པའི་སྙིང་པོའི་མདོ་འདི་ནི་ཞེས་གསུངས་པའི་ཕྱིར། བྱས་པ་ལ་ཁོ་ན་རེ། དྲང་ངེས་རྣམ་འབྱེད་ལས། ཆོས་ཀྱི་འཁོར་ལོ་རིམ་པ་གསུམ་གྱི་མིང་གི་ཐ་སྙད་ཀྱིས་

[064A]༄༅། །དངོས་སུ་གསུངས་པ་དོན་ཟབ་དགོངས་པ་ངེས་པར་འགྲེལ་བ་ལས་འབྱུང་བ་དང། མིང་གི་ཐ་སྙད་ཀྱིས་དངོས་སུ་མ་གསུངས་ཀྱང། གདུལ་བྱ་བཀྲི་པའི་རིམ་པ་གསུམ་
གྱི་སྒོ་ནས་སྟོན་པ་འཕགས་པ་གཟུངས་ཀྱི་དབང་ཕྱུག་རྒྱལ་པོ་མདོ་ལས་འབྱུང་པའོ། །ཞེས་གསུངས་པ་མི་འཐད་པར་ཐལ། གཟུངས་རྒྱལ་ནས་གསུངས་པའི་ཆོས་འཁོར་རིམ་
པ་གསུམ་པོ་དེ་ལ་ཆོས་འཁོར་གསུམ་གྱི་ཐ་སྙད་བྱེད་པའི་ཕྱིར། རྟགས་ཁས། ཟེར་ན། མ་ཁྱབ། གཉིས་པ་རང་གི་ལུགས་བཞག་པ་ལ། ཆོས་འཁོར་ལ། མཚན་ཉིད། དབྱེ་བ། སྒྲ་བཤད་
པ། ཆོས་འཁོར་བསྐོར་ཚུལ། ཆོས་ཕུང་གི་ཚད། དྲང་ངེས་ཀྱི་མདོའི་ཁྱད་པར་བཤད་པ་དང་དྲུག། དང་པོ་ནི། བཀའ་དང་ལམ་ཞུགས་ཀྱི་མངོན་རྟོགས་གང་རུང་གིས་བསྡུས་པའི་དམ་
ཆོས་དེ། ཆོས་འཁོར་གྱི་མཚན་ཉིད། དེ་ལ་དབྱེ་ན། རྟོགས་པའི་ཆོས་འཁོར་དང་ལུང་གི་ཆོས་འཁོར་གཉིས་ལས། དང་པོ་ནི། ལམ་ཞུགས་ཀྱི་མངོན་པར་རྟོགས་པས་བསྡུས་པའི་
དམ་ཆོས་དེ། རྟོགས་པའི་ཆོས་འཁོར་གྱི་མཚན་ཉིད། དབྱེ་ན་ལམ་ལྔ་གསུམ་བཅོ་ལྔ་ལྟ་བུ་ཡོད། གཉིས་པ་ལ། མཚན་ཉིད་དང། དབྱེ་བ་གཉིས་ལས། དང་པོ་ནི། ཆོས་འཁོར་གང་ཞིག་
[064B] ལུང་གི་ཆོས་འཁོར་གྱི་མཚན་ཉིད། དབྱེ་ན། བཀའ་དང་པོ་བདེན་བཞིའི་ཆོས་འཁོར། བར་བ་མཚན་ཉིད་མེད་པའི་ཆོས་འཁོར། ཐ་མ་ལེགས་པར་རྣམ་
པར་ཕྱེ་བའི་ཆོས་འཁོར་རྣམས་སུ་ཡོད། དང་པོ་ལ། མཚན་ཉིད་མཚན་བཞི་གཉིས་ལས། དང་པོ་ནི། བདེན་བཞི་དངོས་ཀྱི་བསྟན་བྱའི་གཙོ་བོར་བྱས་ནས་སྟོན་པའི་ཐེག་དམན་ཐུན་མོང་
མ་ཡིན་པའི་མདོ་དེ། བཀའ་དང་པོ་བདེན་བཞིའི་ཆོས་འཁོར་གྱི་མཚན་ཉིད། དཔེར་ན། ཆོས་ཀྱི་འཁོར་ལོའི་མདོ་ལྟ་བུ། གཉིས་པ་ལ། མཚན་ཉིད་མཚན་གཞི་གཉིས། དང་པོ་ནི། སྟོང་
ཉིད་དངོས་ཀྱི་བསྟན་བྱའི་གཙོ་བོར་བྱས་ནས་སྟོན་པའི་ཐེག་ཆེན་ཐུན་མོང་མ་ཡིན་པའི་མདོ་དེ། བཀའ་བར་པ་མཚན་ཉིད་མེད་པའི་ཆོས་འཁོར་གྱི་མཚན་ཉིད། དཔེར་ན། ཡུམ་རྒྱས་འབྲིང་
བསྡུས་གསུམ་ལྟ་བུ། གསུམ་པ་ལ་མཚན་ཉིད། མཚན་གཞི་གཉིས་དང་པོ་ནི། སེམས་ཙམ་པས་འདོད་པ་ལྟར་མཚན་ཉིད་གསུམ་ལ་བདེན་པར་གྲུབ་མ་གྲུབ་ཀྱི་ཁྱད་པར་ཕྱེ་ནས་སྟོན་
པའི་ཐེག་པ་ཐུན་མོང་བའི་མདོ་དེ། བཀའ་ཐ་མ་ལེགས་པར་རྣམ་པར་ཕྱེ་བའི་ཆོས་འཁོར་གྱི་མཚན་ཉིད། དཔེར་ན། མདོ་སྡེ་དགོངས་འགྲེལ་ལྟ་བུ། གསུམ་པ་ནི། བཀའ་དང་ལམ་ཞུགས་ཀྱི་

[065A]༄༅། །མངོན་རྟོགས་གང་རུང་གིས་བསྡུས་པའི་དམ་ཆོས་རྣམས་ཆོས་ཅན། ཁྱོད་ལ་ཆོས་འཁོར་ཞེས་བརྗོད་པའི་རྒྱུ་མཚན་ཡོད་དེ། རྒྱལ་པོའི་འཁོར་ལོ་རིན་པོ་ཆེ་དང་བྱེད་ལས་
མཚུངས་པས་དེ་ལྟར་བརྗོད་པའི་ཕྱིར། དེ་ལྟར་ཡང་ཡིན་ཏེ་རྒྱལ་པོའི་འཁོར་ལོ་རིན་པོ་ཆེན་དེ་ཡུལ་གཞན་དང་གཞན་དུ་རིམ་གྱིས་འཕོ་ཞིང། མི་མཐུན་པའི་ཕྱོགས་ལས་རྒྱལ་བར་བྱེད་པ་
ལྟར། ཁྱོད་ཀྱང་གདུལ་བྱའི་རྒྱུད་ལ་རིམ་གྱིས་འཕོ་ཞིང་ཆགས་སོགས་ཉོན་མོངས་པ་ལས་རྒྱལ་བར་བྱེད་པའི་ཕྱིར། བཞི་བ་ནི། སྟོན་པས་ཆོས་འཁོར་གསུམ་གཅིག་ཆར་དུ་བསྐོར་བ་
ཡིན་ཏེ། སྟོན་པས་གདུལ་བྱ་ཐེག་དམན་གྱི་རིགས་ཅན་ལ་བཀའ་དང་པོ་བདེན་བཞིའི་ཆོས་འཁོར་གསུངས་པ་དང་དུས་མཉམ་དུ་གདུལ་བྱ་ཐེག་ཆེན་གྱི་རིགས་ཅན་ལ་བཀའ་བར་བ་
མཚན་ཉིད་མེད་པའི་ཆོས་འཁོར་གསུངས་པའི་ཕྱིར། ལྔ་པ་ལ་ཁ་ཅིག་གིས། ཤཱ་རིའི་བུས་མཛད་པའི་བསྟན་བཅོས་ཆོས་ཀྱི་ཕུང་བོ་ཞེས་བྱ་བ་དེ་ལ་ཆོས་ཕུང་གཅིག་གི་ཚད་དུ་འཇོག་
ཅེས་གསུངས། ཁ་ཅིག་གིས། ཕུང་ཁམས་སྐྱེ་མཆེད་ཀྱིས་བསྡུས་པའི་གཏམ་རྒྱུད་ཆ་ཚང་བ་རེ་སྟོན་པའི་གསུང་རབ་དེ་ཆོས་ཕུང་གཅིག་གི་ཚད་དུ་འཇོག་པ་ཡིན། ཞེས་ཟེར། སློབ་

[065B]རྫོགས་པར་སྟོན་པའི་གསུང་རབ་དེ་ཆོས་ཕུང་གཅིག་གི་ཚད་དུ་འཇོག་པ་ཡིན་ཏེ། ཉོན་མོངས་པ་བརྒྱད་ཁྲི་བཞི་སྟོང་གི་གཉེན་པོར་ཆོས་ཀྱི་ཕུང་
པོ་བརྒྱད་ཁྲི་དང་བཞི་སྟོང་གསུངས་པའི་ཕྱིར། ཞེས་གསུངས་ཏེ། མཛོད་ལས། ཁ་ཅིག་བསྟན་བཅོས་ཚད་ཅེས་ཟེར། ཕུང་པོ་ལ་སོགས་གཏམ་རེ་ཡིན། །སྤྱོད་པ་རྣམས་ཀྱི་གཉེན་པོར་
ནི། །ཆོས་ཀྱི་ཕུང་པོ་མཐུན་པར་གསུངས། །ཞེས་གསུངས་པའི་ཕྱིར། དེས་ན་རང་ལུགས་སློབ་དཔོན་གྱི་རྗེས་སུ་འབྲིང་བ་ཡིན་ཏེ། འགྲེལ་ཆེན་ལས། མདོར་བསྡུས་ན། གང་འདོད་
ཆགས་ལ་སྤྱོད་པ་བརྒྱད་ཁྲི་བཞི་སྟོང་རེ་རེའི་གཉེན་པོ་རྫོགས་པར་སྟོན་པའི་གཞུང་ཇི་ཙམ་པའི་ཚིག་ལ་ཆོས་ཀྱི་ཕུང་པོ་ཞེས་བྱའོ། །ཞེས་གསུངས་པའི་ཕྱིར། དྲུག་པ་ནི་དྲང་དོན་གྱི་མདོ་
དང། ངེས་དོན་གྱི་མདོ་གཉིས་ལས། དང་པོ་ལ་མཚན་ཉིད། དབྱེ་བ་གཉིས་ལས། དང་པོ་ནི། དྲང་དོན་གྱི་མདོ་དང། ངེས་དོན་གྱི་མདོའི་མཚན་ཉིད། གཉིས་

[066A]༄༅། །པ་ནི། དྲང་དོན་དགོངས་པ་ཅན་གྱི་མདོ་དང། སྒྲ་ཇི་བཞིན་པའི་མདོ་གཉིས། དང་པོ་ནི། མཐར་ཐུག་ཐེག་པ་གསུམ་དུ་གྲུབ་པར་སྟོན་པའི་མདོ་ལྟ་བུ་ལ་བྱེད། གཉིས་པ་ནི་
འདུས་བྱས་མི་རྟག་པར་སྟོན་པའི་མདོ་ལྟ་བུ་ལ་བྱེད། གཉིས་པ་ལ་མཚན་ཉིད། མཚན་གཞི་གཉིས། དང་པོ་ནི། དྲང་དོན་གྱི་མདོ་དང། ངེས་དོན་གྱི་མདོ་དང། ངེས་དོན་གྱི་མདོ་གང་རུང་གང་ཞིག་རང་གི་བསྟན་དོན་
སྒྲ་ཇི་བཞིན་དུ་ཁས་བླང་དུ་རུང་བ་ཡང་ཡིན། དོན་དམ་བདེན་པ་དངོས་ཀྱི་བསྟན་བྱའི་གཙོ་བོར་བྱས་ནས་སྟོན་པའི་མདོ་ཡང་ཡིན་པའི་གཞི་མཐུན་པར་དམིགས་པ་དེ། ངེས་དོན་གྱི་མདོའི་
མཚན་ཉིད། གཉིས་པ་ནི། ཡུམ་རྒྱས་འབྲིང་བསྡུས་གསུམ་ལྟ་བུ་ལ་བྱེད། རབ་འབྱོར་བྱང་ཆུབ་སེམས་དཔའ་རྣམས་ཀྱིས་ནི་ཉན་ཐོས་ཀྱི་ལམ་གང་ཡིན་པ་དང། ཞེས་སོགས་
ཀྱི་སྐབས་སུ། སྦྱོར་བ་དང་མཐའ་དཔྱད་པ་གཉིས། དང་པོ་ནི་བྱང་འཕགས་ཀྱི་མཁྱེན་པ་ཆོས་ཅན། ལམ་ཤེས་ཡིན་ཏེ། ཐབས་ཤེས་ཁྱད་པར་ཅན་གཉིས་ཀྱིས་ཟིན་པའི་ཐེག་ཆེན་
འཕགས་པའི་མཁྱེན་པ་ཡིན་པའི་ཕྱིར། བྱང་སེམས་འཕགས་པ་ཆོས་ཅན། ཐབས་ཁྱད་པར་ཅན་དང་ལྡན་ཏེ། འདིར་བསྟན་ཡང་དག་མཐའ་མངོན་དུ་བྱེད་པའི་དུས་དང། དུས་མ་ཡིན་

[066B] དེ་ཆོས་ཅན། ཤེས་རབ་ཁྱད་པར་ཅན་དང་ལྡན་ཏེ། ལམ་གསུམ་གྱི་སྤངས་རྟོགས་ཀྱི་རིགས་རང་རྒྱུད་ལ་སྒྲུབ་པ་ལ་མཁས་
པའི་རྒྱལ་སྲས་ཡིན་པའི་ཕྱིར། གཉིས་པ་ལ། དགག་བཞག་སྤང་གསུམ་ལས། དང་པོ་ལ་ཁ་ཅིག། ཉན་ཐོས་ཀྱི་ལམ་ཡིན་ན། ཉན་ཐོས་རང་རྒྱུད་ཀྱིས་བསྡུས་པས་ཁྱབ། བྱང་འཕགས་
ཀྱི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེ། བྱང་སེམས་འཕགས་པས་ཤེས་པར་བྱ་བའི་ཉན་ཐོས་ཀྱི་ལམ་ཡིན་ཀྱང། དེ་ཉན་ཐོས་ཀྱི་ལམ་མ་ཡིན་ནོ་
ཟེར་ན། བྱང་སེམས་འཕགས་པས་ཉན་ཐོས་ཀྱི་ལམ་རང་རྒྱུད་ལ་བསྐྱེད་ནས་ཤེས་པར་བྱེད་པ་མ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། འགྲེལ་བ་དོན་གསལ་ལས་
ལམ་ཐམས་ཅད་བསྐྱེད་པར་བྱ་ཞིང་ལམ་ཐམས་ཅད་ཤེས་པར་བྱའོ་།ཞེས་གསུངས་བ་མི་འཐད་པར་ཐལ། འདོད་པའི་ཕྱིར། བྱས་པ་ལ་ཁོ་ན་རེ། བྱང་འཕགས་ཀྱི་རྒྱུད་ཀྱི་གང་ཟག་
གི་བདག་མེད་མངོན་སུམ་དུ་རྟོགས་པའི་མཁྱེན་པ་ཆོས་ཅན། ཁྱོད་ཉན་ཐོས་ཀྱི་ལམ་མ་ཡིན་པར་ཐལ། ཁྱོད་ཉན་ཐོས་ཀྱི་བགྲོད་བྱའི་ལམ་ཡང་མ་ཡིན། ཁྱོད་ཉན་ཐོས་ཀྱི་བགྲོད་བྱེད་ཀྱི་

[067A]༄༅། །ལམ་ཡང་མ་ཡིན་པའི་ཕྱིར། ཟེར་ན། མ་ཁྱབ། དང་པོ་མ་གྲུབ་ན། ཁྱོད་ཉན་ཐོས་ཀྱི་མི་སློབ་ལམ་ཡིན་པར་ཐལ། མ་གྲུབ་པ་དེའི་ཕྱིར། གཉིས་པ་མ་གྲུབ་ན། ཁྱོད་ཉན་
ཐོས་ཀྱི་སློབ་ལམ་ཡིན་པར་ཐལ། མ་གྲུབ་པ་དེའི་ཕྱིར། གཞན་ཡང། ཁ་ཅིག་གིས། གང་ཟག་གི་བདག་མེད་མངོན་སུམ་དུ་རྟོགས་པའི་རྣམ་མཁྱེན་ཆོས་ཅན། ཉན་ཐོས་ཀྱི་ཐེག་པ་
ཡིན་པར་ཐལ། ཉན་ཐོས་ཀྱི་ལམ་ཡིན་པའི་ཕྱིར། རྟགས་ཁས། འདོད་ན། མཐར་ཐུག་ཉན་ཐོས་ཀྱི་ཐེག་པ་གྲུབ་པར་ཐལ། འདོད་པའི་ཕྱིར། ཟེར་ན། རྩ་བར་མ་ཁྱབ། གང་ཟག་གི་
བདག་མེད་མངོན་སུམ་དུ་རྟོགས་པའི་མཁྱེན་པ་ཆོས་ཅན། ཁྱོད་བྱང་སེམས་འཕགས་པས་ཤེས་པར་བྱ་བའི་ཉན་ཐོས་ཀྱི་ལམ་མ་ཡིན་པར་ཐལ། དེས་ཤེས་པར་བྱ་བའི་ཉན་ཐོས་
ཀྱི་བགྲོད་བྱའི་ལམ་ཡང་མ་ཡིན། དེ་འདྲའི་བགྲོད་བྱེད་ཀྱི་ལམ་ཡང་མ་ཡིན་པའི་ཕྱིར། ཁྱབ་པ་འགྲིག། དང་པོ་མ་གྲུབ་ན། གོང་དུ་སྒྲུབས་ཟིན། གཉིས་པ་འདྲ། གཞན་ཡང། གང་
ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཆོས་ཅན་བྱང་སེམས་འཕགས་པས་ཤེས་པར་བྱ་བའི་ཉན་ཐོས་ཀྱི་ཐེག་པ་ཡིན་པར་ཐལ། དེས་ཤེས་པར་བྱ་བའི་ཉན་ཐོས་

[067B] རྟགས་ཁས། ཁྱབ་པ་འགྲིག། འདོད་ན། ཉན་ཐོས་ཀྱི་ཐེག་པ་ཡིན་པར་ཐལ། འདོད་པའི་ཕྱིར། གཞན་ཡང། རང་རྒྱལ་གྱི་ལམ་ཡིན་ན། རང་རྒྱལ་རང་རྒྱུད་ཀྱིས་
བསྡུས་པས་ཁྱབ་པར་ཐལ། ཉན་ཐོས་ཀྱི་ལམ་ལ་དེའི་ཕྱིར། རྟགས་ཁས། འདོད་ན། བྱང་སེམས་འཕགས་པའི་རྒྱུད་ཀྱི་གཉིས་སྟོང་མངོན་སུམ་དུ་རྟོགས་པའི་མཁྱེན་པ་ཆོས་ཅན་
དེར་ཐལ། དེའི་ཕྱིར། འདོད་མི་ནུས་སོ། །གཞན་ཡང། དར་ཊིཀ་གི་རྗེས་འབྲང་ཁ་ཅིག། ཉན་ཐོས་ཀྱི་ལམ་ཡིན་ན། ཉན་ཐོས་རང་རྒྱུད་ཀྱིས་བསྡུས་པས་ཁྱབ་ཟེར་ན། འོ་ན། སྐྱེས་བུ་འབྲིང་
གི་ལམ་ཡིན་ན། སྐྱེས་བུ་འབྲིང་རང་རྒྱུད་ཀྱིས་བསྡུས་པས་ཁྱབ་པར་ཐལ། འདོད་པའི་ཕྱིར། འདོད་ན། སྐྱེས་བུ་ཆེན་པོའི་ལམ་རྒྱུད་ལ་སྐྱེ་བ་ལ། སྐྱེས་བུ་འགྲིང་གི་ལམ་བློ་སྦྱངས་བ་སྔོན་
དུ་འགྲོ་མི་དགོས་པར་ཐལ། འདོད་པའི་ཕྱིར། འདོད་ན། དེ་དགོས་པར་ཐལ། རྣམ་བཤད་སྙིང་པོ་རྒྱན་ལས། སྐྱེས་བུ་ཆེན་པོའི་ལམ་གྱི་རིམ་པ་རྒྱུད་ལ་སྐྱེ་བ་ལ་སྐྱེས་བུ་བྲིང་གི་བསམ་
པ་སྦྱོང་བ་སྔོན་དུ་འགྲོ་དགོས་པར་ཤེས་པའི་ཆེད་དུ་ཡིན་ནོ་།ཞེས་གསུངས་པའི་ཕྱིར། གཞན་ཡང། བྱང་འཕགས་ཀྱིས་རང་རྒྱལ་གྱི་ལམ་ཤེས་པ་དེ་མིག་ཤེས་ཀྱིས་གཟུགས་ལ་ལྟ་

[068A]༄༅། །བའི་ཚུལ་གྱིས་གོ་བར་བྱེད་པ་ཡིན་པར་ཐལ། འདོད་པའི་ཕྱིར། འདོད་ན། རྣམ་བཤད་ལས། རྟོགས་པ་འདིས་བསྡུས་པའི་གཞི་ཤེས་ཀྱང་རྣམ་བཞག་གི་རྟེན་རང་སངས་
རྒྱས་ལ་རྣམ་པར་བཞག་ཀྱང། བྱང་ཆུབ་སེམས་དཔའི་རྒྱུད་ལ་ཡང་སྐྱེ་བས། རང་སངས་རྒྱས་ཀྱི་ལམ་ཤེས་པའི་ཚུལ་ནི་མིག་ཤེས་ཀྱིས་གཟུགས་ལ་ལྟ་བའི་ཚུལ་གྱི་གོ་བར་མི་
བྱའོ། །ཞེས་གསུངས་པ་མི་འཐད་པར་ཐལ། འདོད་པའི་ཕྱིར། གཞན་ཡང། སངས་རྒྱས་ཀྱི་ལམ་ཡིན་ན། སངས་རྒྱས་རང་རྒྱུད་ཀྱིས་བསྡུས་པས་ཁྱབ་པར་ཐལ། ཉན་ཐོས་ལ་དེའི་
ཕྱིར། རྟགས་ཁས། འདོད་ན། ཐེག་ཆེན་གྱི་ཚོགས་ལམ་ཆོས་ཅན་དེར་ཐལ། དེའི་ཕྱིར། བྱས་པ་ལ་ཁོ་ན་རེ། སངས་རྒྱས་ཀྱི་སར་བགྲོད་པར་བྱེད་པའི་ལམ་ཡིན་ན། སངས་རྒྱས་ཀྱི་
ལམ་ཡིན་དགོས་པར་ཐལ། སངས་རྒྱས་ཀྱི་ལམ་ཡིན་ན། སངས་རྒྱས་རང་རྒྱུད་ཀྱིས་བསྡུས་པས་མ་ཁྱབ་པའི་ཕྱིར། འདོད་ན། སངས་རྒྱས་འཕགས་པའི་སར་བགྲོད་པར་བྱེད་པའི་ལམ་
ཡིན་ན། སངས་རྒྱས་འཕགས་པའི་ལམ་ཡིན་དགོས་པར་ཐལ། འདོད་པའི་ཕྱིར། ཟེར་ན། མ་ཁྱབ། འདོད་ན། དམན་ལམ་སྔོན་དུ་མ་སོངས་བའི་ཐེག་ཆེན་གྱི་ཚོགས་ལམ་ཆོས་ཅན་

[068B] དེའི་ཕྱིར། ཁྱབ་པ་ཁས། འདོད་ན། འཕགས་ལམ་ཡིན་པར་ཐལ། འདོད་པའི་ཕྱིར། འདོད་ན། དེ་མ་ཡིན་པར་ཐལ། ཆོས་ཅན་དེའི་ཕྱིར། ཟེར་ན། ཐལ་འགྱུར་གཉིས་པ་ལ་
མ་ཁྱབ་སྟེ། མཐར་ཐུག་གི་ཐར་བར་བགྲོད་པར་བྱེད་པའི་ལམ་ཡིན་ན། མཐར་ཐུག་གི་ཐར་ལམ་ཡིན་དགོས་པར་ཐལ། ཐར་བར་བགྲོད་པར་བྱེད་པའི་ལམ་ཡིན་ན། ཐར་ལམ་ཡིན་དགོས་པའི་
ཕྱིར། ཁྱབ་པ་འགྲིག། དེར་ཐལ། ལམ་ཡིན་ན། ཐར་ལམ་ཡིན་དགོས་པའི་ཕྱིར། རྟགས་ཁས། རྩ་བར་འདོད་ན། ཐེག་ཆེན་གྱི་མཐོང་ལམ་ཆོས་ཅན། དེར་ཐལ། དེའི་ཕྱིར། རྟགས་ཁས་
འདོད་ན། མཐར་ཐུག་གི་ལམ་ཡིན་པར་ཐལ། འདོད་པའི་ཕྱིར། འདོད་མི་ཉུས་ཏེ། ཆོས་ཅན་དེའི་ཕྱིར། བྱས་པ་ལ་ཁོ་ན་རེ། ཐེག་ཆེན་གྱི་ཚོགས་ལམ་ཆོས་ཅན། སངས་རྒྱས་ཀྱི་ལམ་
མ་ཡིན་པར་ཐལ། སངས་རྒྱས་ཀྱི་སློབ་ལམ་ཡང་མ་ཡིན། དེའི་མི་སློབ་ལམ་ཡང་མ་ཡིན་པའི་ཕྱིར། ཕྱི་མ་མ་གྲུབ་ན་ མི་སློབ་ལམ་ཡིན་པར་ཐལ། མ་གྲུབ་པ་དེའི་ཕྱིར། དང་པོ་མ་
གྲུབ་ན། སངས་རྒྱས་སློབ་པ་ཡོད་པར་ཐལ། མ་གྲུབ་པ་དེའི་ཕྱིར། ཟེར་ན། མ་ཁྱབ། སངས་རྒྱས་ཉན་ཐོས་ཡོད་པར་ཐལ་སངས་རྒྱས་ཀྱི་ཉན་ཐོས་ཡོད་པའི་ཕྱིར། ཁྱབ་པ་འགྲིག། རྟགས་

[069A]༄༅། །སླ། འདོད་ན། སངས་རྒྱས་སེམས་ཅན་ཡོད་པར་ཐལ། འདོད་པའི་ཕྱིར། འདོད་ན། ཧ་ཅང་ཐལ། གཞན་ཡང་སངས་རྒྱས་ཀྱི་ལམ་ཡིན་ན། སངས་རྒྱས་རང་རྒྱུད་ཀྱིས་
བསྡུས་པས་མ་ཁྱབ་པར་ཐལ། ས་བཅུ་པོ་དེ་སངས་རྒྱས་ཀྱི་ལམ་ཡིན་པའི་ཕྱིར་ཏེ། སློབ་པའི་རྒྱུད་ལ་ཡོད་པའི་ཕར་ཕྱིན་བཅུ་ཉམས་སུ་ལེན་པའི་སྦྱོར་བ་དེ་སངས་རྒྱས་ཀྱི་ལམ་ཡིན་
པའི་ཕྱིར་ཏེ། སངས་རྒྱས་ཉིད་ཀྱི་ལམ་ལ་སྦྱིན་པ་ལ་སོགས་པའི་ཕྱ་རོལ་ཏུ་ཕྱིན་པ་བཅུའོ། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ། ཉན་ཐོས་དགྲ་བཅོམ་པ་དེ་ཉན་ཐོས་ཀྱི་
ལམ་མཐར་ཕྱིན་པའི་གང་ཟག་ཡིན་པར་ཐལ། དེ་ཉན་ཐོས་མི་སློབ་པ་ཡིན་པའི་ཕྱིར། འདོད་ན། ཉན་ཐོས་དགྲ་བཅོམ་པའི་རྒྱུད་ཀྱི་མཁྱེན་པ་དེ་ཉན་ཐོས་ཀྱི་ལམ་ཐར་ཐུག་ཡིན་པར་
ཐལ། འདོད་པའི་ཕྱིར། འདོད་མི་ནུས་ཏེ། སངས་རྒྱས་འཕགས་པའི་རྒྱུད་ལ་ཉན་ཐོས་ཀྱི་ལམ་ཡོད་པའི་ཕྱིར། རྟགས་ཁས། ཟེར་ན་མ་ཁྱབ། འོ་ན། ཁྱོད་རང་ལ་ཉན་ཐོས་དགྲ་
བཅོམ་པའི་རྒྱུད་ཀྱི་ཆོས་ཉིད་དེ་གནས་ལུགས་མཐར་ཐུག་མ་ཡིན་པར་ཐལ། སངས་རྒྱས་འཕགས་པའི་རྒྱུད་ལ་གནས་ལུགས་ཡོད་པའི་ཕྱིར་འདོད་ན། དེ་ཆོས་ཅན། དེ་ཡིན་

[069B] ཆོས་ཉིད་ཡིན་པའི་ཕྱིར། གཞན་ཡང། རྒྱུན་མཐའི་ཡེ་ཤེས་སྐད་ཅིག་དང་པོ་ལམ་གནས་པའི་སེམས་དཔའི་རྒྱུད་ལ་སེམས་དཔའི་རྣལ་འབྱོར་མཐར་ཐུག་མེད་པར་ཐལ་
དེ་སྐད་ཅིག་གཉིས་པ་ལ་གནས་པའི་སེམས་དཔའི་རྒྱུད་ལ་སེམས་དཔའི་རྣལ་འབྱོར་མཐར་ཐུག་ཡོད་པའི་ཕྱིར། ཁྱབ་པ་འགྲིག། འདོད་ན་སླ། བྱས་པ་ལ་ཁོ་ན་རེ། མཐར་ཐུག་གི་གང་ཟག་
དང། གནས་སྐབས་ཀྱི་གང་ཟག་གི་གཞི་མཐུན་ཡོད་པར་ཐལ། བྱང་སེམས་ཀྱི་ལམ་དང་སངས་རྒྱས་ཀྱི་ལམ་གྱི་གཞི་མཐུན་ཡོད་པའི་ཕྱིར། ཟེར་ན། མ་ཁྱབ། བྱང་སེམས་ཀྱི་ལམ་ཡིན་ན་
གནས་སྐབས་ཀྱི་ལམ་ཡིན་པས་ཁྱབ་པ་དང། སངས་རྒྱས་ཀྱི་ལམ་ཡིན་ན། མཐར་ཐུག་གི་ལམ་ཡིན་པས་ཁྱབ་པ་གཉིས་ཀ་ཡོད་པར་ཐལ། མ་ཁྱབ་མཚམས་ལ་ཁྱབ་པབ་ཡོད་
པའི་ཕྱིར། རྟགས་ཁས། འདོད་ན། སངས་རྒྱས་ཀྱི་བཀའ་ཡིན་ན་མཐར་ཐུག་གི་བཀའ་ཡིན་དགོས་པར་ཐལ། སངས་རྒྱས་ཀྱི་ལམ་ཡིན་ན། མཐར་ཐུག་གི་ལམ་ཡིན་དགོས་པའི་ཕྱིར་
རྟགས་ཁས། འདོད་ན། བཀག་ཟིན། གཞན་ཡང། བྱང་སེམས་ཀྱི་སྡོམ་པ་ཡིན་ན། གནས་སྐབས་ཀྱི་སྡོམ་པ་ཡིན་དགོས་པར་ཐལ། བྱང་སེམས་ཀྱི་ལམ་ཡིན་ན། གནས་

[070A]༄༅། །སྐབས་ཀྱི་ལམ་ཡིན་པའི་ཁྱབ་པ་དང། སངས་རྒྱས་ཀྱི་ལམ་ཡིན་ན། མཐར་ཐུག་གི་ལམ་ཡིན་པས་ཁྱབ་པ་གཉིས་ཀ་ཡོད་པའི་ཕྱིར། རྟགས་ཁས། འདོད་ན། སངས་
རྒྱས་འཕགས་པའི་རྒྱུད་ཀྱི་འཇུག་སྡོམ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། འཇུག་སྡོམ་ཡིན་པའི་ཕྱིར། འདོད་ནི་ནུས་ཏེ། མཐར་ཐུག་གི་སྡོམ་པ་ཡིན་
པའི་ཕྱིར་ཏེ། ཆོས་ཅན་དེའི་ཕྱིར། གཞན་ཡང། ཉན་ཐོས་ཀྱི་ལམ་ལ་གྲངས་ངེས་ཅིག་མེད་པར་ཐལ། ཉན་ཐོས་ཀྱི་ལམ་ལ་ཉན་ཐོས་ཀྱི་མི་སློབ་ལམ་དང་ཉན་ཐོས་ཀྱི་སློབ་ལམ་གཉིས་
སུ་གྲངས་མ་ངེས་པའི་ཕྱིར། དེར་ཐལ། བྱང་སེམས་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེ་ཉན་ཐོས་ཀྱི་ལམ་གང་ཞིག། དེ་ཉན་ཐོས་ཀྱི་
མི་སློབ་ལམ་ཡང་མ་ཡིན། དེ་ཉན་ཐོས་ཀྱི་སློབ་ལམ་ཡང་མ་ཡིན་པའི་ཕྱིར། ཟེར་ན། བྱང་སེམས་ཀྱི་སྡོམ་པ་ལ་གྲངས་ངེས་ཅིག་མེད་པར་ཐལ། བྱང་སེམས་ཀྱི་སྡོམ་པ་དེ་ལ་བྱང་
སེམས་སོ་སྐྱེའི་རྒྱུད་ཀྱི་སྡོམ་པ་དང། བྱང་སེམས་འཕགས་པའི་རྒྱུད་ཀྱི་སྡོམ་པ་གཉིས་སུ་གྲངས་མ་ངེས་པའི་ཕྱིར། ཁྱབ་པ་ཁས། རྟགས་གྲུབ་སྟེ། སངས་རྒྱས་འཕགས་

[070B] ཡང་ཁོ་ན་རེ། ཉན་ཐོས་ཀྱི་ལམ་ཡིན་ན། བྱང་སེམས་ལམ་གྱི་ལྡོག་བྱ་ཡིན་དགོས་པར་ཐལ། ཉན་ཐོས་ཀྱི་ལམ་འབྲས་ལ་དམིགས་
ནས་བྱང་སྨེས་ལམ་གྱི་ལྡོག་བྱར་བདེན་པར་ཞེན་པའི་ཞེན་རིག་དེ་ཤེས་སྒྲིབ་ལྡོག་པ་གཟུང་རྟོག་ཡིན་པའི་ཕྱིར། རྟགས་ཁས། འདོད་ན། བཡྔ་འཕགས་ཀྱི་རྒྱུད་ཀྱི་གང་ཟག་གི་བདག་
མེད་མངོན་སུམ་དུ་རྟོགས་པའི་མཁྱེན་པ་ཆོས་ཅན། དེར་ཐལ། དེའི་ཕྱིར། རྟགས་ཁས། ཟེར་ན། རྩ་བར་མ་ཁྱབ་སྟེ། ཉན་ཐོས་ཀྱི་ལམ་གྱི་འབྲས་བུ་ཡིན་ན། བྱང་སེམས་ལམ་གྱི་
ལྡོག་བྱ་ཡིན་དོགས་པར་ཐལ། ཉན་ཐོས་ཀ་ལམ་འབྲས་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་ཞེན་རིག་དེ། ཤེས་སྒྲིབ་ལྡོག་པ་གཟུགས་རྟོགས་ཡིན་པའི་ཕྱིར། ཁྱབ་སྟེ་
མ་ཁྱབ་མཚམས་ལ། ཁྱབ་པ་ཡོད་པའི་ཕྱིར། རྟགས་སླ། འདོད་ན་ཉན་ཐོས་ལམ་གྱི་འབྲས་བུར་གྱུར་བའི་རྣམ་མཁྱེན་ཆོས་ཅན། དེར་ཐལ། དེའི་ཕྱིར། རྟགས་སླ། ཁོ་ན་རེ་
དམན་ལམ་སྔོན་དུ་མ་སོང་བའི་བྱང་སེམས་སྒོམ་ལམ་པ་དེ། ཉན་ཐོས་ཀྱི་ལམ་སྔོན་སོང་གི་གང་ཟག་ཡིན་པར་ཐལ། དེའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་

[071A]༄༅། །པའི་མཁྱེན་པ་དེ། ཉན་ཐོས་ཀྱི་ལམ་ཡིན་པའི་ཕྱིར་རྟགས་ཁས། ཟེར་ན། མ་ཁྱབ་སྟེ། གང་ཟག་གི་བདག་མེད་མངོན་སུམ་དུ་རྟོགས་པའི་བྱང་སེམས་སྦྱོར་
ལམ་པ་དེ། སར་གནས་ཀྱི་བྱང་སེམས་ཡིན་པར་ཐལ། བྱང་སེམས་ཀྱི་སྦྱོར་ལམ། བྱང་སེམས་ཀྱི་ས་ཡིན་པའི་ཕྱིར། རྩ་ཁྱབ་ལ་སྒྲིགས། མ་གྲུབ་ན། དེར་ཐལ། ཉན་ཐོས་ཀྱི་
སྦྱོར་ལམ་དེ། ཉན་ཐོས་ཀྱི་ས་ཡིན་པའི་ཕྱིར། དེར་ཐལ། དེ་ཐེག་དམན་གྱི་ས་ཡིན་པའི་ཕྱིར་ཏེ། དེ་དམན་པ་ས་བརྒྱད་པོ་གང་རུང་ཡིན་པའི་ཕྱིར་ཏེ། དེ་རིགས་ཀྱི་ས་ཡིན་པའི་ཕྱིར་
རྩ་བར་འདོད་ན། བྱང་སེམས་སྦྱོར་ལམ་པ་དེ། བྱང་སེམས་འཕགས་པ་ཡིན་པར་ཐལ། འདོད་པའི་ཕྱིར། ཡང་ཁོ་ན་རེ། ཐེག་ཆེན་གྱི་མཐོང་ལམ་དེ། ས་དང་པོ་མ་ཡིན་པར་ཐལ་
བྱང་སེམས་ཀྱི་སྦྱོར་ལམ་བྱང་སེམས་ཀྱི་ས་ཡིན་པའི་ཕྱིར། ཟེར་ན། མ་ཁྱབ་སྟེ། བྱང་འཕགས་ཀྱི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེ། རྣལ་འབྱོར་
གྱི་ས་དང་པོ་མ་ཡིན་པར་ཐལ། བྱང་སེམས་སྦྱོར་ལམ་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེ་རྣལ་འབྱོར་གྱིས་ཡིན་པའི་ཕྱིར། ཁྱབ་པ་འགྲིག་

[071B] ཉན་ཐོས་ཀྱི་ལམ་ཡིན་ན། ཉན་ཐོས་རང་རྒྱུད་ཀྱིས་བསྡུས་པས་ཁྱབ་པ་ཁས་ལེན་པ་དང། ཉན་ཐོས་དང་རྒྱུད་ཐ་དད་དུ་གྱུར་པའི་ཉན་ཐོས་མཐོང་ལམ་པ་ཡོད་ཟེར་བ་ནང་འགལ་ཏེ། ཉན་ཐོས་དང་རྒྱུད་ཐ་དད་དུ་
གྱུར་བའི་ཉན་ཐོས་མཐོང་ལམ་པའི་མཁྱེན་པ་ཡོད་པར་ཐལ། དམ་བཅའ་འཐད་པའི་ཕྱིར། རྟགས་སླ། འདོད་ན། ཉན་ཐོས་དང་རྒྱུད་ཐ་དད་དུ་གྱུར་བའི་ཉན་ཐོས་མཐོང་ལམ་པའི་མཁྱེན་པ་
ཆོས་ཅན། ཉན་ཐོས་ཀྱི་རྒྱུད་ཀྱིས་བསྡུས་པར་ཐལ། ཉན་ཐོས་ཀྱི་ལམ་ཡིན་པའི་ཕྱིར། ཁྱབ་པ་ཁས། རྟགས་སླ། འདོད་མི་ནུས་ཏེ། དེ་དང་རྒྱུད་ཐ་དད་དུ་གྱུར་བའི་གང་ཟག་གི་རྒྱུད་ཀྱིས་བསྡུས་
པའི་ཕྱིར། དེར་ཐལ། དེ་དང་རྒྱུད་ཐ་དད་དུ་གྱུར་པའི་ཉན་ཐོས་མཐོང་ལམ་པའི་རྒྱུད་ཀྱིས་བསྡུས་པའི་ཕྱིར། བྱས་པ་ལ་ཁོ་ན་རེ། བྱང་སེམས་མཐོང་ལམ་པའི་རྒྱུད་ཀྱི་གང་ཟག་གི་བདག་མེད་
མངོན་སུམ་དུ་རྟོགས་པའི་མཁྱེན་པ་དེ་ཆོས་ཅན། ཉན་ཐོས་ཀྱི་མཐོང་ལམ་ཡིན་པར་ཐལ། ཉན་ཐོས་ཀྱི་ལམ་གང་ཞིག་མཐོང་ལམ་ཡིན་པའི་ཕྱིར། ཟེར་ན། མ་ཁྱབ། འདོད་ན། དེ་ཆོས་
ཅན། ཐེག་དམན་གྱི་མཐོང་ལམ་ཡིན་པར་ཐལ། ཉན་ཐོས་ཀྱི་མཐོང་ལམ་ཡིན་པའི་ཕྱིར། རྟགས་ཁས། གཞན་ཡང། རྣམ་མཁྱེན་ཆོས་ཅན། ལམ་ཤེར་ཕྱིན་ཡིན་པར་ཐལ། ལམ་

[072A]༄༅། །གང་ཞིག། ཤེར་ཕྱིན་ཡིན་པའི་ཕྱིར། ཁྱབ་པ་འགྲིག་ཁ་ཅིག་གིས། ཆོས་ཉིད་ལ་རྩེ་གཅིག་ཏུ་མཉམ་པར་གཞག་བཞིན་པའི་ངང་ནས་གཞན་དོན་འབད་མེད་ལྷུན་གྲུབ་དུ་
བྱེད་ནུས་པ་དེ། སྨོན་ལམ་རྫོགས་པའི་ཚད་ཡིན་ཟེར་ན། འདི་འགོག་པ་ལ་རྣམ་བཤད་ལས། ཆོས་ཉིད་ལ་མཉམ་པར་བཞག་བཞིན་དུ་གཞན་དོན་འབད་མེད་ལྷུན་གྲུབ་དུ་བྱེད་ནུས་པ་ལ་
འཆང་བ་ནི་ཆོས་སྐུ་མ་ཐོབ་བར་དུ་ཆོས་སྐུ་མངོན་དུ་མི་བྱའོ་།ཞེས་པར་འགྱུར་བས་དོགས་པའི་གནས་མེད་ལ། ཞེས་གསུངས། འདིའི་དོན་ལ་མཁས་པ་ཁ་ཅིག། མཆོག་གི་སྤྲུལ་སྐུས་
དམན་ལམ་སྔོན་དུ་མ་སོང་བའི་བྱང་སེམས་འཕགས་པ་ལ་ཆོས་སྐུ་མ་ཐོབ་བར་དུ་ཆོས་སྐུ་མངོན་དུ་མི་བྱའོ། །ཞེས་གདམས་པ་སྟེར་རིགས་པར་ཐལ། དེས་དམན་ལམ་སྔོན་དུ་མ་སོང་བའི་
བྱང་སེམས་འཕགས་པ་ལ་རྫོགས་སྨིན་སྦྱངས་གསུམ་མ་བྱས་པར་ཡང་དག་མཐའ་མངོན་དུ་མི་བྱའོ། ཞེས་གདམས་པ་སྟེར་རིགས་པ་གང་ཞིག། དམན་ལམ་སྔོན་དུ་མ་སོང་བའི་བྱང་
སེམས་འཕགས་པས་རྫོགས་སྨིན་སྦྱངས་གསུམ་བྱས་པ་དང། ཆོས་སྐུ་མངོན་དུ་བྱས་པ་དུས་མཉམ། དེས་འདིར་བསྟན་ཡང་དག་མཐའ་མངོན་དུ་བྱས་པ་དང། ཆོས་སྐུ་མངོན་དུ་བྱས་པ་

[072B] དང་པོ་སླ། གཉིས་པ་དེར་ཐལ། སྨོན་ལམ་རྫོགས་པར་བྱས་པ་དང། དེ་མངོན་དུ་བྱས་པ་དུས་མཉམ་པའི་ཕྱིར། དེར་ཐལ། སྨོན་ལམ་རྫོགས་པར་བྱས་པའི་ཚད་འཐད་
པའི་ཕྱིར། གསུམ་པ་མ་གྲུབ་ན། དེར་ཐལ། དམན་ལམ་སྔོན་དུ་མ་སོང་བའི་བྱང་སེམས་འཕགས་པའི་རྫོགས་སྨིན་སྦྱངས་གསུམ་བྱས་རྗེས་སུ་འདིར་བསྟན་ཡང་དག་མཐའ་མངོན་དུ་བྱེད་
པའི་ཕྱིར། ཟེར་ན། མཆོག་གི་སྤྲུལ་སྐུས་དམན་ལམ་སྔོན་དུ་མ་སོང་བའི་བྱང་སེམས་འཕགས་པ་ལ་རྫོགས་སྨིན་སྦྱངས་གསུམ་མ་བྱས་པར་ཆོས་སྐུ་མངོན་དུ་མི་བྱའོ། ཞེས་གདམས་
པ་སྟེར་རིགས་པར་ཐལ། དེས་དེ་ལ་རྫོགས་སྨིན་སྦྱངས་གསུམ་མ་བྱས་པར་འདིར་བསྟན་ཡང་དག་མཐའ་མངོན་དུ་མི་བྱའོ། ཞེས་གདམས་པ་སྟེར་རིགས་པ་གང་ཞིག། དེས་འདིར་
བསྟན་ཡང་དག་མཐའ་མངོན་དུ་བྱས་པ་དང། ཆོས་སྐུ་མངོན་དུ་བྱས་པ་དུས་མཉམ་པའི་ཕྱིར། རྟགས་གཉིས་དངོས། མ་ཁྱབ་ན་ཐལ་འགྱུར་དང་པོ་དེ་ཆོས་ཉིད་ལ་མཉམ་པར་གཞག་
བཞིན་པའི་ངང་ནས་གཞན་དོན་འབད་མེད་ལྷུན་གྲུབ་དུ་བྱེད་ནུས་པ་སྨོན་ལམ་རྫོགས་པའི་ཚད་དུ་བཞག་པ་ལ་སྐྱོན་དུ་འཇུག་པར་འབུད་དོ། །རང་ལུགས་ནི། རོང་ཊི་པ་སོགས་

[073A]༄༅། །ཊི་ཀ་སྔ་མ་མང་པོར་སྨོན་ལམ་རྫོགས་པའི་ཚད་སྔར་ལྟར་བྱས་ནས་ཆོས་ཉིད་དེ་བཞིན་ཉིད་དེ་འདིར་བསྟན་ཡང་དག་མཐའ་དང། དེ་ལ་སླར་མི་ལྡང་བའི་ཚུལ་གྱིས་
མཉམ་པར་བཞག་པ་འདིར་བསྟན་ཡང་དག་མཐའ་མངོན་དུ་བྱས་པའི་ཚད་དུ་འཇོག་པར་བསྟན་པ་ཡིན་ལ། དེའི་ཚུལ་ནི་ཤེས་བྱ་ཆོས་ཅན། མཆོག་གི་སྤྲུལ་སྐུས་རང་གི་གདུལ་
བྱ་དམན་ལམ་སྔོན་དུ་མ་སོང་བའི་བྱང་སེམས་འཕགས་པ་ལ་རྫོགས་སྨིན་སྦྱངས་གསུམ་མ་བྱས་པར་ཆོས་སྐུ་མངོན་དུ་མི་བྱའོ་ཞེས་གདམས་པ་སྟེར་རིགས་པར་ཐལ། དེས་དེ་ལ་
རྫོགས་སྨིན་སྦྱངས་གསུམ་མ་བྱས་པར་འདིར་བསྟན་ཡང་དག་མཐའ་མངོན་དུ་མི་བྱའོ། ཞེས་གདམས་པ་སྟེར་རིགས་པ་གང་ཞིག། རྫོགས་སྨིན་སྦྱངས་གསུམ་བྱས་པའི་གང་ཟག་
སྨིན་སྦྱངས་གསུམ་བྱས་པའི་གང་ཟག་ཡིན་ན། འདིར་བསྟན་ཡང་ཡིན་པས་ཁྱབ། འདིར་བསྟན་ཡང་དག་མཐའ་སྔོན་དུ་བྱས་པའི་གང་ཟག་ཡིན་ན། ཆོས་སྐུ་མངོན་དུ་བྱས་པའི་གང་
ཟག་ཡིན་དགོས་པའི་ཕྱིར། འདོད་ན་སླ། གཉིས་པ་མ་གྲུབ་ན། དེར་ཐལ། རྫོགས་སྨིན་སྦྱངས་གསུམ་བྱས་པའི་གང་ཟག་ཡིན་ན། ཆོས་སྐུ་མངོན་དུ་བྱས་པའི་གང་ཟག་ཡིན་དགོས་པའི་

[073B] དེར་ཐལ། ཆོས་ཉིད་ལ་མཉམ་པར་གཞག་བཞིན་པའི་ངང་ནས་གཞན་དོན་འབད་མེད་ལྷུན་གྲུབ་དུ་བྱེད་ནུས་པ་དེ། སྨོན་ལམ་རྫོགས་པའི་ཚད་དུ་འཐད་པའི་ཕྱིར། རྟགས་ཁས། ཕྱི་
མ་མ་གྲུབ་ན། དེར་ཐལ། འདིར་བསྟན་ཡང་དག་མཐའ་མངོན་དུ་བྱས་པའི་གང་ཟག་ཡིན་ན། ཆོས་ཉིད་དེ་བཞིན་ཉིད་ལ་སླར་མི་ལྡང་བའི་ཚུལ་གྱིས་མཉམ་པར་གཞག་པའི་གང་ཟག་ཡིན་
དགོས། དེ་ཡིན་ན། ཆོས་སྐུ་མངོན་དུ་བྱས་པའི་གང་ཟག་ཡིན་དགོས་པའི་ཕྱིར། དང་པོ་དངོས། ཕྱི་མ་འབུད། རྣམ་ཤད་ཀྱི་ལུང་དོན་ཡོད་དེ། དེ་ནི་ཁ་ཅིག་གིས། ཆོས་ཉིད་དེ་བཞིན་ཉིད་
འདིར་བསྟན་ཡང་དག་མཐའ་ཡིན། དེ་ལ་སླར་མི་ལྡང་བའི་ཚུལ་གྱིས་མཉམ་པར་གཞག་པ་དེ། འདིར་བསྟན་ཡང་དག་མཐའ་མངོན་དུ་བྱས་པའི་ཚད་ཡིན་ཟེར་བའི་ཁས་བླང་ནང་འགལ་
གྱི་སྐྱོན་ཡིན་པ་ལ་དགོངས་པའི་ཕྱིར། ཁ་ཅིག་གིས་རང་ཉིད་སྤྲུལ་སྐུའི་ཚུལ་དུ་སངས་རྒྱས་པའི་སངས་རྒྱས་ཀྱི་ཞིང་གི་གདུལ་བྱ་རྣམས་མངོན་པར་ཤེས་པ་ལྔ་དང་མི་ལྡན་པ་མེད་པར་
མ་གྱུར་བ་དེ་སྲིད་དུ་རང་ཉིད་སངས་མི་རྒྱའོ། ཞེས་དམ་བཅས་པའི་སྨོན་ལམ་གྱི་ནུས་པ་ཡོངས་སུ་རྫོགས་པར་བྱས་པ་དེ། སྤྲུལ་སྐུའི་སྨོན་ལམ་རྫོགས་པར་བྱས་པའི་ཚད་ཡིན་

[074A]༄༅། །ཟེར་ན། སྤྲུལ་སྐུའི་སྐུ་དངོས་ཀྱི་གདུལ་བྱ་ཡིན་ན་མངོན་ཤེས་ལྔ་དང་ལྡན་པས་ཁྱབ་པར་ཐལ། དམ་བཅའ་དེའི་ཕྱིར། འདོད་ན། མཆོག་གི་སྤྲུལ་སྐུའི་སྐུ་དངོས་ཀྱི་གདུལ་
བྱ་ཡིན་ན། དེ་དང་ལྡན་པས་ཁྱབ་པར་ཐལ། འདོད་པའི་ཕྱིར་འདོད་ན། དེའི་སྐུ་དངོས་ཀྱི་གདུལ་བྱར་གྱུར་པའི་རྒྱུན་ཞུགས་མེད་པར་ཐལ། འདོད་པའི་ཕྱིར། འདོད་མི་ནུས་ཏེ། དེའི་སྐུ་དངོས་
ཀྱི་གདུལ་བྱར་གྱུར་པའི་ཕྱིར་འོང་ཡོད་པའི་ཕྱིར། ཡང་ཁ་ཅིག་གིས། དེ་རྒྱལ་བ་འོད་དཔག་མེད་ཀྱི་སྤྲུལ་སྐུའི་སྨོན་ལམ་རྫོགས་པའི་ཚད་ཡིན་ཟེར་ན། རི་བོང་ར་ཆོས་ཅན། རང་ཉིད་
སྤྲུལ་སྐུའི་ཚུལ་དུ་སངས་རྒྱས་པའི་སངས་རྒྱས་པའི་སངས་རྒྱས་ཀྱི་ཞིང་གི་གདུལ་བྱ་རྣམས་མངོན་པར་ཤེས་པ་ལྔ་དང་མི་ལྡན་པ་མེད་པར་མ་གྱུར་པ་དེ་སྲིད་དུ་རང་སངས་མི་རྒྱའོ་།ཞེས་དམ་བཅས་
པའི་སྨོན་ལམ་གྱི་ནུས་པ་ཡོངས་སུ་རྫོགས་པར་བྱས་པ་ཡིན་པར་ཐལ། རྒྱལ་བ་འོད་དཔག་མེད་ཀྱིས་སྤྲུལ་སྐུའི་སྨོན་ལམ་རྫོགས་པར་བྱས་པའི་ཕྱིར། རྟགས་ཁས། དེར་ཐལ། དེ་
སངས་རྒྱས་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། ཡོད་པར་ཐལ། འདོད་པའི་ཕྱིར། ཁ་ཅིག་གིས། དེའི་ཐད་ཀྱི་ཊི་ཀ་སྒྲ་ཇི་བཞིན་པར་མི་རིགས་ཏེ། སངས་རྒྱས་འོད་དཔག་མེད་

[074B] མངོན་པར་ཤེས་པ་ལྔ་དང་ལྡན་པས་མ་ཁྱབ་པའི་ཕྱིར། དེར་ཐལ། བདེ་བ་ཅན་གྱི་རྟེན་ཅན་གྱི་གདུལ་བྱ་ཡིན་ན། དེ་དང་ལྡན་པས་མ་ཁྱབ་པའི་ཕྱིར་ཏེ། དེའི་
རྟེན་ཅན་གྱི་རྒྱུན་ཞུགས་ཡོད་པའི་ཕྱིར། ཟེར་བ་མི་འཐད་དེ་དེའི་རྟེན་ཅན་གྱི་ཉན་ཐོས་སློབ་པ་འཕགས་པ་ཡོད་པར་ཐལ། དེའི་རྟེན་ཅན་གྱི་རྒྱུན་ཞུགས་ཡོད་པའི་ཕྱིར། འདོད་ན། དེའི་རྟེན་
ཅན་གྱི་ལྷག་བཅས་མྱང་འདས་པ་ཡོད་པར་ཐལ། འདོད་པའི་ཕྱིར་འདོད་ན། དེའི་རྟེན་ཅན་གྱི་ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྒྱུད་ཀྱི་འགོག་བདེན་དེ་
ལྷག་བཅས་མྱང་འདས་ཡིན་པར་ཐལ། འདོད་པའི་ཕྱིར། འདོད་ན་དེའི་རྒྱུད་ཀྱི་འགོག་བདེན་དེ། སྡུག་བསྔལ་གྱི་ཕུང་པོ་ལྷག་མ་དང་བཅས་པར་ཐལ། དེ་ལྷག་བཅས་མྱང་འདས་ཡིན་
པའི་ཕྱིར། རྟགས་ཁས། འདོད་ན། བདེ་བ་ཅན་ན། སྡུག་བསྔལ་བདེན་པ་ཡོད་པར་ཐལ། འདོད་པའི་ཕྱིར། འདོད་ན། ཀུན་བཏུས་ལས། ཡོངས་སུ་དག་པའི་འཇིག་རྟེན་གྱི་ཁམས་དེ་
དག་ནི། སྡུག་བསྔལ་གྱི་བདེན་པ་མ་ཡིན་པར་ལྟ་སྟེ། དེ་དག་ནི་ལས་དང་ཉོན་མོངས་པའི་དབང་གིས་བསྐྱེད་པ་ཡང་མ་ཡིན། ལས་དང་ཉོན་མོངས་པའི་དབང་གིས་བྱུང་བ་ཡང་མ་

[075A]༄༅། །ཡིན་གྱི་སྨོན་ལམ་དང་དགེ་བའི་རྩ་བའི་དབང་གིས་བྱུང་བ་དག་གོ། ཞེས་གསུངས་པ་མི་འཐད་པར་ཐལ། བདེ་བ་ཅན་ན། སྡུག་བསྔལ་བདེན་པ་ཡོད་པའི་ཕྱིར། རྟགས་
ཁས། གཞན་ཡང། བདེ་བ་ཅན་གྱི་རྟེན་ལ་ཉན་ཐོས་དགྲ་བཅོམ་པའི་འབྲས་བུ་གསར་དུ་ཐོབ་པ་ཡོད་པར་ཐལ། དེའི་རྟེན་ཅན་གྱི་ལྷག་བཅས་མྱང་འདས་ལ་གནས་པའི་ཉན་ཐོས་དགྲ་
བཅོམ་ཡོད་པའི་ཕྱིར། རྟགས་ཁས། འདོད་ན། དེ་མེད་པར་ཐལ། ཉན་ཐོས་དགྲ་བཅོམ་པའི་འབྲས་བུ་གསར་དུ་ཐོབ་པའི་གང་ཟག་ཡིན་ན་ཁམས་གསུམ་གང་རུང་གི་རྟེན་ཅན་ཡིན་
དགོས་པའི་ཕྱིར་ཏེ། མཛོད་ལས། འདོད་པར་གསུམ་ཐོབ་ཐ་མ་ནི་གསུམ་དུའོ། ཞེས་གསུངས་པའི་ཕྱིར། ཁོ་ན་རེ། འདོད་པ་ཁམས་དང་གཟུགས་མེད་དུ། སངས་རྒྱས་རྣམ་པར་
འཚང་མི་རྒྱ། ཞེས་གསུངས་པ་མི་འཐད་པར་ཐལ། བདེ་བ་ཅན་གྱི་རྟེན་ལ་གསར་དུ་སངས་རྒྱས་པ་ཡོད་པའི་ཕྱིར་ཏེ། དེའི་ཐད་ཀྱི་ཊི་ཀ་སྒྲ་ཇི་བཞིན་པ་ཡིན་པའི་ཕྱིར། ཟེར་ན། མ་ཁྱབ་
སྟེ། དེའི་རྟེན་ལ་སྤྲུལ་སྐུའི་ཚུལ་གྱིས་གསར་དུ་སངས་རྒྱ་བ་ཡོད་པ་ཙམ་ལུང་དེའི་དོན་ཡིན་པའི་ཕྱིར། ཁ་ཅིག་གིས། རང་ཉིད་གང་དུ་སངས་རྒྱ་འགྱུར་གྱི་སངས་རྒྱས་ཀྱི་ཞིང་ཁྱད་པར་ཅན་

[075B]རྫོགས་པར་བསགས་ཟིན་པ་དེ། སྨོན་ལམ་རྫོགས་པར་བྱས་པའི་ཚད་ཡིན། རང་ཉིད་གང་དུ་སངས་རྒྱ་འགྱུར་གྱི་སངས་རྒྱས་ཀྱི་ཞིང་ཁྱབ་
པར་ཅན་འགྲུབ་པའི་རྒྱུའི་དགེ་རྩ་ཚང་བར་བསགས་ཟིན་པ་དེ་སངས་རྒྱས་ཀྱི་ཞིང་ཡོངས་སུ་སྦྱངས་པར་བྱས་པའི་ཚད་ཡིན་ཆོས་ཚིགས་སུ་བཅད་པ་གཅིག་ཙམ་བསྟན་པས། རང་གི་སྐུ་
དངོས་ཀྱི་གདུལ་བྱ་སྨིན་གྲོལ་ལ་འགོད་པའི་ནུས་པ་ཐོབ་པ་དེ་སེམས་ཅན་སྨིན་པར་བྱས་པའི་ཚད་ཡིན་ཟེར་ན། སྟོན་པ་འཀྱ་ཐུབ་པ་ཆོས་ཅན། རང་ཉིད་གང་དུ་སངས་རྒྱ་འགྱུར་གྱི་སངས་
རྒྱས་ཀྱི་ཞིང་ཁྱད་པར་ཅན་གྱི་བཅུད་ཀྱི་གདུལ་བྱ་འགྲུབ་པའི་རྒྱུའི་དགེ་རྩ་ཚང་པར་བསགས་ཟིན་པར་ཐལ། སྨོན་ལམ་རྫོགས་པར་བྱས་པའི་གང་ཟག་ཡིན་པའི་ཕྱིར། རྟགས་སླ། འདོད་ན་
རང་ཉིད་གང་དུ་སངས་རྒྱ་འགྱུར་གྱི་སངས་རྒྱས་ཀྱི་ཞིང་ཡོད་པར་ཐལ། འདོད་པའི་ཕྱིར། འདོད་ན། རང་ཉིད་སངས་རྒྱ་འགྱུར་གྱི་གང་ཟག་ཡིན་པར་ཐལ། འདོད་པའི་ཕྱིར། རྟགས་སླ་
འདོད་ན་སླ། བྱས་པ་ལ་ཁོ་ན་རེ། བྱང་འཕགས་ཆོས་ཅན། རང་ཉིད་སངས་རྒྱས་ཡིན་པར་ཐལ། རང་ཉིད་སངས་རྒྱས་པའི་སངས་རྒྱས་ཀྱི་ཞིང་ཡོད་པའི་ཕྱིར། ཁྱབ་སྟེ། རང་ཉིད་

[076A]༄༅། །སངས་རྒྱས་འགྱུར་གྱི་སངས་རྒྱས་ཀྱི་ཞིང་ཡོད་ན་རང་ཉིད་སངས་རྒྱས་འགྱུར་ཡིན་པས་ཁྱབ་པའི་ཕྱིར། རྟགས་ཁས། ཟེར་ན། མི་མཚུངས་ཏེ། རང་ཉིད་སངས་རྒྱས་སུ་
འགྱུར་བ་ཡོད་ན། རང་ཉིད་སངས་རྒྱས་ཡིན་དགོས་པར་ཐལ། རང་ཉིད་སེམས་ཅན་དུ་འགྱུར་བ་ཡོད་ན། རང་ཉིད་སེམས་ཅན་ཡིན་དགོས་པའི་ཕྱིར། རྟགས་གྲུབ་སྟེ། སྟོན་པ་འཀྱ་ཐུབ་པ་
སེམས་ཅན་དུ་འགྱུར་བ་མེད་པའི་ཕྱིར། འདོད་ན། ཁྱི་རྒན་རྒྱ་བོ་ཆོས་ཅན། དེར་ཐལ། དེའི་ཕྱིར། གཞན་ཡང། སེམས་ཅན་སྨིན་པ་དང། སེམས་ཅན་སྨིན་པར་བྱས་པ་དོན་གཅིག་
པར་ཐལ། སེམས་ཅན་སྨིན་པར་བྱས་པའི་ཚད་འཐད་པའི་ཕྱིར་འདོད་ན། བྱང་སེམས་མཐོང་ལམ་པ་ཆོས་ཅན། དེར་ཐལ། སེམས་ཅན་སྨིན་པ་ཡིན་པའི་ཕྱིར། རྟགས་སླ། འདོད་ན་
རྫོགས་སྨིན་སྦྱངས་གསུམ་བྱས་པར་ཐལ། འདོད་པའི་ཕྱིར། འདོད་ན་སླ། གཞན་ཡང། སྟོན་པ་འཀྱ་ཐུབ་པ་ཆོས་ཅན། སེམས་ཅན་སྨིན་པ་ཡིན་པར་ཐལ། སེམས་ཅན་སྨིན་པར་
བྱས་པའི་ཕྱིར། ཁྱབ་པ་ཁས། རྟགས་སླ། ཁ་ཅིག་གིས། ལོངས་སྐུ་རང་གི་འཁོར་དུ་ཐེག་ཆེན་འཕགས་པ་ཤ་སྟག་འབྱུང་བའི་ནུས་པ་ཡོངས་སུ་རྫོགས་པ་དེ། ལོངས་སྐུའི་

[076B] སངས་རྒྱས་ཀྱི་ཞིང་བྱེ་བ་ཕྲག་བརྒྱར་སྐུའི་བཀོད་པ་གྲངས་དེ་སྙེད་དང་སྐུའི་བཀོད་པ་རེ་རེའི་འཁོར་དུ་སེམས་ཅན་གྲངས་ལས་འདས་པ་
ཆོས་ཚིགས་སུ་བཅད་པ་རེ་རེས་འཕགས་པའི་གོ་འཕང་ལ་འགོད་པའི་ནུས་པ་ཡོངས་སུ་རྫོགས་པ་དེ། སེམས་ཅན་སྨིན་པར་བྱས་པའི་ཚད་ཡིན། ལོངས་སྐུ་དང་སྤྲུལ་སྐུ་གང་རུང་གི་ཞིང་
ཁྱད་པར་ཅན་འགྲུབ་པའི་ནུས་པ་ཡོངས་སུ་རྫོགས་པ་དེ། སངས་རྒྱས་ཀྱི་ཞིང་སྦྱངས་པའི་ཚད་ཡིན། ཟེར་ན། རྫོགས་སྨིན་སྦྱངས་གསུམ་བྱས་པའི་གང་ཟག་ཡིན་ན། སངས་རྒྱས་
འཕགས་པ་ཡིན་དགོས་པར་ཐལ། དམ་བཅའ་དེ་རྣམས་འཐད་པའི་ཕྱིར་འདོད་ན། དམན་ལམ་སྔོན་དུ་མ་སོང་བའི་བྱང་སེམས་འཕགས་པས་རྫོགས་སྨིན་སྦྱངས་གསུམ་བྱས་
རྗེས་སུ་འདིར་བསྟན་ཡང་དག་མཐའ་མངོན་དུ་བྱེད་པ་མ་ཡིན་པར་ཐལ། འདོད་པའི་ཕྱིར། འདོད་ན། རྣམ་བཤད་ལས། རྫོགས་སྨིན་སྦྱངས་གསུམ་བྱས་ནས་མངོན་དུ་བྱེད་པར་
དོན་གྱིས་བསྟན་པ་དང་འགལ་བའི་ཕྱིར། ཞེས་གསུངས་པ་མི་འཐད་པར་ཐལ། འདོད་པའི་ཕྱིར། བྱས་པ་ལ་ཁོ་ན་རེ། རྫོགས་སྨིན་སྦྱངས་གསུམ་བྱས་པའི་གང་ཟག་ཡིན་ན་

[077A]༄༅། །སངས་རྒྱས་འཕགས་པ་ཡིན་དགོས་པར་ཐལ། རྣམ་བཤད་ལས། ཡང་དག་པའི་མཐའ་དེ་བཞིན་ཉིད་ཙམ་ལ་བྱས་ནས་དེ་མངོན་དུ་བྱས་པའི་དོན། དེ་ལ་སླར་མི་
ལྡང་བའི་ཚུལ་གྱིས་མཉམ་པར་བཞག་པ་ལ་བྱེད་པ་དང། ཆོས་ཉིད་དྲི་བྲལ་གྱི་འགོག་པ་ཡང་དག་པའི་མཐར་བྱས་ནས་དེ་ཐོབ་པ་ལ་མངོན་དུ་བྱས་པར་བཞེད་པ་རྣམས་ནི་སངས་
རྒྱས་མ་ཐོབ་བར་དུ་སངས་རྒྱས་མངོན་དུ་མི་བྱའོ། །ཞེས་པའི་དོན་དུ་འགྱུར་བས་འཐད་པར་དཀའོ། །ཞེས་གསུངས་པའི་ཕྱིར། ཟེར་ན། མ་ཁྱབ་སྟེ། ལུང་དེ་སྔ་རབས་པ་རྣམས་ལ་
ཁས་བླང་ནང་འགལ་འཛིན་པའི་ལུང་ཡིན་པའི་ཕྱིར། དེ་ལྟར་མ་ཡིན་ན། མཆོག་གི་སྤྲུལ་སྐུས་རང་གི་གདུལ་བྱ་དམན་ལམ་སྔོན་དུ་མ་སོང་བའི་བྱང་སེམས་འཕགས་པ་ལ་འདིར་
བསྟན་ཡང་དག་མཐའ་མངོན་དུ་མ་བྱས་པར་ཆོས་སྐུ་མངོན་དུ་མི་བྱའོ། །ཞེས་གདམ་པ་སྟེར་རིགས་པར་ཐལ། དེས་དེ་ལ་རྫོགས་སྨིན་སྦྱངས་གསུམ་མ་བྱས་པར་འདིར་བསྟན་
ཡང་དག་མཐའ་མངོན་དུ་མ་བྱེད་ཅིག། ཅེས་གདམ་པ་བསྟེར་རིགས་པ་གང་ཞིག། རྫོགས་སྨིན་སྦྱངས་གསུམ་བྱས་པའི་གང་ཟག་ཡིན་ན་སངས་རྒྱས་འཕགས་པ་ཡིན་དགོས་

[077B] རྟགས་ཁས། བྱས་པ་ལ་ཁོ་ན་རེ། རྫོགས་སྨིན་སྦྱངས་གསུམ་བྱས་པའི་གང་ཟག་ཡིན་ན། སངས་རྒྱས་འཕགས་པ་ཡིན་དགོས་པར་ཐལ། དེ་ཡིན་ན། མ་རིགས་བག་
ཆགས་ཀྱི་ས་དང། ཟག་མེད་ཀྱི་ལས་སྤངས་པས་ཁྱབ་པའི་ཕྱིར་དེར་ཐལ། རྣམ་བཤད་ལས། བར་བ་ནི་ཞིང་བྱེ་བ་ཕྲག་བརྒྱར་ཞེས་པ་ནས། སྙོམས་པར་འཇུག་པ་ལ་ལྟོས་པ་ཡིན་ནོ། །
ཞེས་པའི་བར་གསུངས་པའི་ཕྱིར། ཟེར་ན། མ་ཁྱབ་སྟེ། སྐུའི་བཀོད་པ་རེ་རེའི་འཁོར་དུ་སེམས་ཅན་གྲངས་ལས་འདས་པ་ཆོས་ཚིགས་སུ་བཅད་པ་རེ་རེས་འཕགས་པའི་གོ་འཕང་ལ་
འགོད་བཞིན་པའི་གང་ཟག་ཡིན་ན། མ་རིགས་བག་ཆགས་ཀྱི་ས་དང་ཟག་མེད་ཀྱི་ལས་གཉིས་ཀ་སྤངས་པས་ཁྱབ་པ་དེ། ལུང་དེའི་དོན་ཡིན་པའི་ཕྱིར། རོང་ཊིཀ་པ་ན་རེ། སེམས་ཅན་
ཐམས་ཅད་ཀྱི་དོན་དུ་སངས་རྒྱས་ཐོབ་པར་གྱུར་ཅིག། ཅེས་པའི་སྨོན་ལམ་གྱི་དོན་གྲུབ་པ་དེ། སྨོན་ལམ་རྫོགས་པར་བྱས་པའི་དོན་ཡིན། རང་གི་སྐུ་དངོས་ཀྱི་གདུལ་བྱ་རྣམས་གཉེན་
པོ་དངོས་སུ་སྐྱེ་རུང་དང། སྒྲིབ་པ་དངོས་སུ་སྤངས་རུང་དུ་བྱས་པ་དེ། སེམས་ཅན་སྨིན་པར་བྱས་པའི་ཚད་ཡིན། སངས་རྒྱས་རང་སྣང་ལ་ཞིང་དག་པ་རབ་འབྱམས་འབའ་ཞིག་སྣང་བ་དེ་

[078A]༄༅། །སངས་རྒྱས་ཀྱི་ཞིང་སྦྱངས་པའི་ཚད་ཡིན། ཟེར་ན་རྒྱུན་མཐའི་བར་ཆད་མེད་ལམ་ལ་གནས་པའི་སེམས་དཔའ་ཆོས་ཅན་སེམས་ཅན་ཐམས་ཅད་ཀྱི་དོན་དུ་
སངས་རྒྱས་ཐོབ་པར་གྱུར་ཅིག། ཅེས་པའི་སྨོན་ལམ་གྱི་དོན་གྲུབ་པར་བྱས་པར་ཐལ། སྨོན་ལམ་རྫོགས་པར་བྱས་པའི་ཕྱིར། ཁྱབ་པ་ཁས། རྟགས་སླ། གཞན་ཡང། སྟོན་
པ་འཀྱ་ཐུབ་པ་ཆོས་ཅན། རང་གི་སྐུ་དངོས་ཀྱི་གདུལ་བྱ་རྣམས་གཉེན་པོ་དངོས་སུ་སྐྱེ་རུང་དང། སྒྲིབ་པ་དངོས་སུ་སྤངས་རུང་དུ་བྱས་པ་ཡིན་པར་ཐལ། སེམས་ཅན་སྨིན་པར་བྱས་
པའི་ཕྱིར། རྟགས་སླ། འདོད་ན། དེའི་སྐུ་དངོས་ཀྱི་གདུལ་བྱ་ཡིན་ན། ལམ་ཞུགས་ཀྱི་གང་ཟག་ཡིན་དགོས་པར་ཐལ། འདོད་པའི་ཕྱིར་རྟགས་སླ། འདོད་ན། དེ་མི་དགོས་པར་ཐལ་
དེའི་སྐུ་དངོས་ཀྱི་གདུལ་བྱར་གྱུར་པའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། དེར་ཐལ། ལམ་ཤེས་ཀྱི་མདོ་ལས། ལྷའི་བུ་གང་དག་གི་ཞེས་སོགས་གསུངས་པའི་ཕྱིར་
གཞན་ཡང། མ་དག་པའི་ཞིང་སངས་རྒྱས་ལ་མི་སྣང་པར་ཐལ་སངས་རྒྱས་ཀྱི་ཞིང་སྦྱངས་པའི་ཚད་དེ་འཐད་པའི་ཕྱིར་འདོད་ན། མ་དག་པའི་ཞིང་ཆོས་ཅན། ཁྱོད་མེད་པར་ཐལ་

[078B]ཕྱིར། ཁྱབ་སྟེ། ཚད་མ་རྣམ་ངེས་ལས། ཐམས་ཅད་མཁྱེན་པའི་ཡེ་ཤེས་ཀྱིས་གཟིགས་པ་ལས་ལོག་པ་ནི། རྣམ་པ་ཐམས་ཅད་
དུ་མེད་པ་ཁོ་ནར་གོ་བར་བྱའོ། ཞེས་གསུངས་པའི་ཕྱིར། འདོད་ན་སླ། ཁ་ཅིག་གིས། ཉན་རང་གི་རྟོགས་པ་ས་དང་པོ་ནས་རྫོགས་པ་ཡིན་ཏེ། ས་དང་པོ་ནས་བདག་མེད་མངོན་སུམ་དུ་རྟོགས་
པའི་ཕྱིར། ཉན་རང་གི་སྤངས་པ་ས་བརྒྱད་པ་ནས་རྫོགས་པ་ཡིན་ཏེ། ས་བརྒྱད་པ་ནས། ཉོན་ཡིད་གནས་གྱུར་ཅིང། ཉོན་སྒྲིབ་མ་ལུས་པར་སྤངས་པའི་ཕྱིར་ཟེར་ན། དེ་མི་འཐད་པར་ཐལ་
ཉོན་ཡིད་མེད་པའི་ཕྱིར། གཞན་ཡང། དེ་མི་འཐད་པར་ཐལ། ས་བཅུ་བའི་སྒོམ་སྤངས་ཉོན་མོངས་ཡོད་པའི་ཕྱིར། དེར་ཐལ། འགྲེལ་ཆེན་ལས། མཐོང་བ་དང་སྒོམ་པའི་ལམ་ལ་
ཡོངས་སུ་སྦྱོང་བའི་ཆོས་ཀྱི་དབྱེ་བས་རབ་ཏུ་དགའ་བ་ལ་སོགས་པའི་ས་བཅུ་རྣམ་པར་བཞག་གོ། ཞེས་གསུངས་པའི་ཕྱིར། རོང་ཊིཀ་པ་ན་རེ། ཉན་རང་གི་སྤངས་རྟོགས་ས་དང་པོ་ནས་
རྫོགས། ལྷག་པར་ཡང་སྤངས་པ་ས་དང་པོ་ནས་རྫོགས་པ་ཡིན་ཏེ་ཉོན་སྒྲིབ་ལ་འཁོར་བར་འཆིང་བྱེད་ཀྱི་ཉོན་སྒྲིབ་དང། བགས་ལ་ཉལ་གྱི་ཉོན་སྒྲིབ་གཉིས་ཡོད་པ་ལས་འཁོར་

[079A]༄༅། །བར་འཆིང་བྱེད་ཀྱི་ཉོན་སྒྲིབ་བྱང་སེམས་ས་དང་པོ་བས་ཀྱང་སྤངས། བགས་ལ་ཉལ་གྱི་ཉོན་སྒྲིབ་ཉན་རང་དགྲ་བཅོམ་པས་ཀྱང་མ་སྤངས་པའི་ཕྱིར་ཏེ། ཉན་རང་
དགྲ་བཅོམ་པ་རྣམས་མ་རིག་བག་ཆགས་ཀྱི་ས་དང། ཟག་མེད་ཀྱི་ལས་ལ་བརྟེན་ནས་ཡིད་ཀྱི་རང་བཞིན་ཅན་གྱི་འཁོར་བར་སྐྱེ་བ་ལེན་པའི་ཕྱིར། ཟེར་ན། ཐེག་དམན་སློབ་པ་འཕགས་
པ་རྣམས་དགེ་འདུན་དཀོན་མཆོག་དུ་བཞག་དུ་མི་རུང་བར་ཐལ་སྐྱབས་གནས་ཡང་དག་ལ་ཐེ་ཚོམ་ཟ་བའི་ཐེ་ཚོམ་གྱི་དངོས་གཉེན་རྒྱུད་ལ་སྐྱེ་མ་མྱོང་བའི་ཐེག་དམན་སློབ་པ་འཕགས་པ་ཡོད་པའི་ཕྱིར་
མ་གྲུབ་ན། ཉན་ཐོས་མཐོང་ལམ་བར་ཆད་མེད་ལམ་པའི་རྒྱུད་ལ་སྐྱབས་གནས་ཡང་དག་ལ་ཐེ་ཚོམ་ཟ་བའི་ཐེ་ཚོམ་གྱི་དངོས་གཉེན་བར་ཆད་མེད་ལམ་སྐྱེས་པར་ཐལ། མ་གྲུབ་པ་དེའི་ཕྱིར་
འདོད་ན། ཉན་ཐོས་ཀྱི་མཐོང་ལམ་བར་ཆད་མེད་ལམ་དེ། སྐྱབས་གནས་ཡང་དག་ལ་ཐེ་ཚོམ་ཟ་བའི་ཐེ་ཚོམ་གྱི་ས་བོན་གྱི་དངོས་གཉེན་བར་ཆད་མེད་ལམ་ཡིན་པར་ཐལ། འདོད་པའི་ཕྱིར་
འདོད་ན། ཉན་ཐོས་མཐོང་ལམ་རྣམ་གྲོལ་ལམ་པ་དེས། སྐྱབས་གནས་ཡང་དག་ལ་ཐེ་ཚོམ་ཟ་བའི་ཐེ་ཚོམ་གྱི་ས་བོན་སྤངས་བར་ཐལ། འདོད་པའི་ཕྱིར། འདོད་ན། དེས་ཉོན་སྒྲིབ་ཀུན་

[079B] འདོད་པའི་ཕྱིར། འདོད་ན། ཉན་ཐོས་དགྲ་བཅོམ་གྱིས་ཉོན་སྒྲིབ་ལྷན་སྐྱེས་ཀྱི་ས་བོན་སྤངས་པར་ཐལ། འདོད་པའི་ཕྱིར། འདོད་ན། དེས་ཉོན་སྒྲིབ་
སྤངས་པར་ཐལ། འདོད་པའི་ཕྱིར། འདོད་ན། དངོས། གཞན་ཡང་ཉན་རང་དགྲ་བཅོམ་པའི་བགས་ལ་ཉལ་གྱི་ཉོན་སྒྲིབ་མ་སྤངས་པའི་ཤེས་བྱེད་དུ། མ་རིག་བག་ཆགས་ཀྱི་ས་དང། ཟག་པ་
མེད་པའི་ལས་ལ་བརྟེན་ནས་ཡིད་ཀྱི་རང་བཞིན་ཅན་གྱི་ལུས་ཡིན་པ་ཤེས་བྱེད་དུ་བྱེད་པ་འབྲེལ་མེད་པར་ཐལ། མ་རིག་བག་ཆགས་ཀྱིས་ཤེས་སྒྲིབ་ཡིན་པའི་ཕྱིར། བྱས་པ་ལ་ཁོ་ན་རེ་
ཁོ་བོ་ཅག་ཀྱང་བག་ལ་ཉལ་གྱི་ཉོན་སྒྲིབ་ཤེས་སྒྲིབ་དུ་འདོད་དོ་ཟེར་ན། བག་ལ་ཉལ་གྱི་ཉོན་སྒྲིབ་ཆོས་ཅན། བག་ལ་ཉལ་གྱི་ཤེས་སྒྲིབ་ཡིན་པར་ཐལ། བག་ལ་ཉལ་གང་ཞིག། ཤེས་སྒྲིབ་ཡིན་
པའི་ཕྱིར། རྟགས་ཁས། འདོད་ན། དེ་མ་ཡིན་པར་ཐལ། ཆོས་ཅན་དེའི་ཕྱིར། གཞན་ཡང། བྱང་འཕགས་ཡིན་ན། ཉོན་སྒྲིབ་སྤངས་པས་ཁྱབ་པར་ཐལ། ཉན་རང་གི་སྤངས་རྟོགས་ཀྱི་རིགས་
ས་དང་པོ་ནས་རྫོགས་པའི་ཕྱིར། རྟགས་ཁས། འདོད་ན། དེ་མ་ཁྱབ་པར་ཐལ། དམན་ལམ་སྔོན་དུ་མ་སོང་བའི་བྱང་སེམས་འཕགས་པས་ཉོན་སྒྲིབ་དང་ཤེས་སྒྲིབ་གཅིག་ཆར་དུ་སྤོང་བའི་ཕྱིར་

[080A]༄༅། །དེར་ཐལ། ཀུན་བཏུས་ལས། དེས་བྱང་ཆུབ་ཐོབ་པ་ན་ཉོན་མོངས་པ་དང་ཤེས་བྱའི་སྒྲིབ་པ་གཅིག་ཆར་དུ་སྤོང་ངོ་།གཅིག་ཆར་དགྲ་བཅོམ་པ་དང་དེ་བཞིན་གཤེགས་པར་
ཡང་འགྱུར་རོ། །དེས་ཉོན་མོངས་མ་སྤངས་སུ་ཟིན་ཀྱང། དཔེར་ན་སྨན་དང་སྔགས་ཀྱིས་བསད་པའི་དུག་ལྟ་བུ་དང། སྤངས་པའི་དགྲ་བཅོམ་པ་ལྟར་ས་ཐམས་ཅད་དུ་ཉོན་མོངས་པའི་ཉེས་པ་
སྐྱེད་པར་མི་བྱེད་དོ། །ཞེས་གསུངས་པའི་ཕྱིར། ཁོ་ན་རེ། སྐྱོན་མེད་དེ། དམན་ལམ་སྔོན་དུ་མ་སོང་བའི་བྱང་སེམས་འཕགས་པ་དེས་ཉོན་མོངས་པའི་བག་ཆགས་དང་ཤེས་སྒྲིབ་གཅིག་
ཆར་དུ་སྤོང་བ་ལ་དགོངས་པའི་ཕྱིར། ཟེར་ན། སྤངས་པའི་དགྲ་བཅོམ་པ་ལྟར་ཞེས་པའི་སྐབས་ནས་བསྟན་པའི་ཉོན་མོངས་དེ། ཉོན་མོངས་པའི་བག་ཆགས་ལ་བྱེད་རིགས་པར་ཐལ་
ཉོན་མོངས་པ་དང་ཤེས་བྱའི་སྒྲིབ་པ་གཅིག་ཆར་དུ་སྤོང་ཞེས་པའི་སྐབས་ནས་བསྟན་པའི་ཉོན་མོངས་དེ། ཉོན་མོངས་པའི་བག་ཆགས་ལ་བྱེད་རིགས་པའི་ཕྱིར། རྟགས་ཁས། འདོད་ན་
ཉན་ཐོས་དགྲ་བཅོམ་པ་དེས་ཉོན་མོངས་པའི་བག་ཆགས་སྤངས་པར་ཐལ། འདོད་པའི་ཕྱིར། འདོད་ན། དེས་ཤེས་སྒྲིབ་སྤངས་པར་ཐལ་འདོད་པའི་ཕྱིར། གཞན་ཡང། ཉི་ཁྲི་སྣང་བ་

[080B] དེ་ལས། རྟོགས་པའི་ཚད་འདི་ཙམ་མིན་ནོ་ཞེས་བྱ་བ་ནི། རྣམ་གྲངས་གཞན་ཡིན་ནོ། ཞེས་ཉན་རང་གི་སྤངས་རྟོགས་ཀྱི་རིགས་ས་དང་པོ་ནས་མ་རྫོགས་པར་བསྟན་པ་
མི་འཐད་པར་ཐལ། ཉན་རང་གི་སྤངས་རྟོགས་ཀྱི་རིགས་ས་དང་པོ་ནས་རྫོགས་པའི་ཕྱིར། རྟགས་ཁས། འདོད་ན། ལུང་དེའི་དོན་མ་གྲུབ་པར་ཐལ་ལོ། གཞན་ཡང། རྒྱན་སྣང་དང་འགལ་
ཏེ། བརྒྱད་སྟོང་འགྲེལ་ཆེན་ལས། དེ་བས་ན་ས་དང་པོའི་སྐད་ཅིག་མ་དང་པོ་ནི་མཐོང་བའི་ལམ་ཡིན་ལ། དེ་ལས་གཞན་སྐད་ཅིག་མ་གཉིས་པ་ལ་སོགས་པ་ནས་རྡོ་རྗེ་ལྟ་བུ་བརྗོད་པའི་བར་ཆད་
མེད་པའི་ལམ་གང་ལས་དེ་མ་ཐག་སངས་རྒྱས་ཀྱིས་ཀུན་དུ་འདོད་ཐོབ་པར་འགྲོ་བའི་བར་འདི་དག་ཐམས་ཅད་ཆོས་ཀྱི་དབྱིངས་དང་མཆོག་གི་དོན་ལ་སོགས་པ་སོ་སོར་རྟོགས་པའི་ཕྱིར། སྒོམ་
པའི་ལམ་ཡིན་པར་བཤད་དེ། དེ་ལ་ཡང་ཉོན་མོངས་པ་བཅུ་དྲུག་ཅི་རིགས་པར་སྤོང་ངོ། །འདི་ལྟ་སྟེ། འདོད་ཆགས་དང། ཞེ་སྡང་དང། ང་རྒྱལ་དང། མ་རིག་པ་དང། འཇིགས་ཚོགས་ལ་ལྟ་བ་
དང། མཐར་འཛིན་པའི་ལྟ་བ་སྟེ། འདོད་པ་ན་སྤྱོད་པ་དྲུག་གོ་དེ་དག་ཉིད་ལས་ཞེ་སྡང་བཏོན་ནས་གཟུགས་དང་གཟུགས་མེད་པ་ན་སྤྱོད་པ་བཅུ་སྟེ། མཐོང་བ་དང་བསྒོམ་པའི་ལམ་ལ་ཡོངས་

[081A]༄༅། །སུ་སྤྱོད་པའི་ཆོས་ཀྱི་དབྱེ་བས་རབ་ཏུ་དགའ་བ་ལ་སོགས་པའི་ས་བཅུ་རྣམ་པར་བཞག་གོ། ཞེས་ས་བཅུའི་གནས་སྐབས་སུ་ཐེག་ཆེན་གྱི་སྒོམ་སྤང་ཉོན་མོངས་ལ་བཅུ་དྲུག་
གི་དབྱེ་བ་མཛད་ནས། དེ་ས་བཅུའི་གནས་སྐབས་སུ་སྤོང་བར་བཤད་པ་དེ། མི་འཐད་པར་ཐལ། ཉན་རང་གི་སྤངས་རྟོགས་ཀྱི་རིགས་ས་དང་པོ་ནས་རྫོགས་པའི་ཕྱིར། འདོད་ན། ལུང་དེའི་དོན་
མ་གྲུབ་པར་ཐེལ་ལོ། །གཞན་ཡང། ཁས་བླངས་ནང་འགལ་ཏེ་བྱང་འཕགས་ཀྱི་རྒྱུད་ལ་ཉོན་མོངས་ཡོད་པའི་ཕྱིར། དེར་ཐལ་མ་དག་ས་བདུན་ལ་གནས་པའི་བྱང་འཕགས་ཀྱི་རྒྱུད་ལ་
ཉོན་མོངས་ཡོད་པའི་ཕྱིར། དེའི་རྒྱུད་ལ་ང་རྒྱལ་ཕྲ་མོ་ཡོད་པའི་ཕྱིར། རྟགས་ཁས། གཞན་ཡང། དམན་ལམ་སྔོན་དུ་མ་སོང་བའི་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ལ་
གནས་པའི་སེམས་དཔའ་ཆོས་ཅན། ཉོན་སྒྲིབ་སྤངས་པར་ཐལ། བྱང་འཕགས་ཡིན་པའི་ཕྱིར། ཁྱབ་པ་ཁས། རྟགས་གསལ་སྐབས་གཉིས་པར་སྒྲུབ། ཁོ་ན་རེ། དམན་ལམ་
སྔོན་དུ་མ་སོང་བའི་བྱང་འཕགས་ཀྱིས་ཉན་རང་གི་སྤངས་རྟོགས་རྫོགས་པ་དང། དེས་རྣམ་མཁྱེན་ཐོབ་པ་དུས་མཉམ་ཟེར་ན་དམན་ལམ་སྔོན་དུ་མ་སོང་བའི་སངས་འཕགས་ཀྱིས་ཉན་

[081B] དམ་བཅའ་འཐད་པའི་ཕྱིར། འདོད་ན། དེའི་རྒྱུད་ལ་ཉན་རང་གི་སྤངས་རྟོགས་ཡོད་པར་ཐལ། འདོད་པའི་ཕྱིར། འདོད་ན། དེ་མེད་པར་ཐལ། ཉན་
རང་གི་སྤངས་རྟོགས་གང་རུང་ཡིན་ན། ཉན་རང་རང་རྒྱུད་ཀྱིས་བ་སྡུས་པས་ཁྱབ་པའི་ཕྱིར། རྟགས་འབུད་བྱས་པ་ལ། ཉན་ཐོས་ཀྱི་རྟོགས་པ་ཡིན་ན། ཉན་ཐོས་རང་རྒྱུད་ཀྱིས་བསྡུས་
པས་ཁྱབ་པར་ཐལ། ཉན་རང་གི་སྤངས་རྟོགས་གང་རུང་ཡིན་ན་ཉན་རང་རང་རྒྱུད་ཀྱིས་བསྡུས་པས་ཁྱབ་པའི་ཕྱིར། འདོད་ན་ཉན་ཐོས་ཀྱི་ལམ་ཡིན་ན། ཉན་ཐོས་རང་རྒྱུད་ཀྱིས་བསྡུས་
པས་ཁྱབ་པར་ཐལ། འདོད་པའི་ཕྱིར། ཟེར་ན། མ་ཁྱབ། ཁ་ཅིག་གིས། དམན་ལམ་སྔོན་དུ་མ་སོང་པའི་བྱང་ཆུབ་སེམས་དཔས། ཉན་རང་གི་སྤངས་རྟོགས་ཀྱི་རིགས་རྫོགས་པ་དང། དེས་
རྣམ་མཁྱེན་ཐོབ་པ་དུས་མཉམ་ཟེར་ན། མི་འཐད་པར་ཐལ། དམན་ལམ་སྔོན་དུ་མ་སོང་པའི་བྱང་ཆུབ་སེམས་དཔས་རྣམ་མཁྱེན་མ་ཐོབ་པར་ཉན་རང་གི་སྤངས་རྟོགས་ཀྱི་རིགས་རྫོགས་
པ་ཡོད་པའི་ཕྱིར་ཏེ། དེས་རྣམ་མཁྱེན་མ་ཐོབ་པར་ཉན་ཐོས་དགྲ་བཅོམ་པའི་འབྲས་བུ་ཐོབ་པ་ཡོད་པའི་ཕྱིར་ཏེ། དེ་ཉན་ཐོས་ལམ་དུ་འཇུག་པ་ཡོད་པའི་ཕྱིར། ཀཧ་ཅིག་གིས། དམན་

[082A]༄༅། །ལམ་སྔོན་དུ་སོང་པའི་དབང་དུ་བྱས་ན་ཉན་རང་གི་སྤངས་རྟོགས་ཀྱི་རིགས་ས་དང་བོ་ནས་རྫོགས་ཟེར་ན། དམན་ལམ་སྔོན་དུ་སོང་པའི་བྱང་འཕགས་ཡིན་ན། ཉན་རང་
གི་སྤངས་རྟོགས་ཀྱི་རིགས་རྫོགས་པས་ཁྱབ་པར་ཐལ། དམ་བཅའ་འཐད་པའི་ཕྱིར། འདོད་ན། ཉན་ཐོས་ཀྱི་ཚོགས་ལམ་ཚམ་ནས་ཐེག་ཆེན་ལམ་དུ་ཞུགས་པའི་བྱང་སེམས་མཐོང་ལམ་
པ་ཆོས་ཅན། དེར་ཐལ། དེའི་ཕྱིར། རྟགས་སླ། འདོད་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་པའི་གང་ཟག་ཡིན་ཐལ་འདོད་པའི་ཕྱིར། འདོད་ན། ཉན་ཐོས་དགྲ་བཅོམ་པར་ཐལ། འདོད་པའི་ཕྱིར། འདོད་ན། ཉོན་སྒྲིབ་སྤངས་པར་ཐལ་
འདོད་པའི་ཕྱིར། ཁ་ཅིག་གིས། ཐེག་དམན་དགྲ་བཅོམ་པའི་རྟོགས་པ་སྔོན་དུ་སོང་བའི་དབང་དུ་བྱས་ན། ཉན་རང་གི་སྤངས་རྟོགས་ཀྱི་རིགས་བྱང་སེམས་ཀྱི་ཚོགས་ལམ་ནས་རྫོགས་ཟིན་
ཟེར་ན། ཐེག་དམན་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཡིན་ན། ཉན་རང་གི་སྤངས་རྟོགས་ཀྱི་རིགས་རྫོགས་པར་བྱས་པའི་གང་ཟག་ཡིན་དགོས་པར་ཐལ། དམ་བཅའ་
འཐད་པའི་ཕྱིར། འདོད་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་ཞིང། རང་རྒྱལ་དགྲ་བཅོམ་པའི་རྟོགས་པ་སྔོན་དུ་མ་སོང་པའི་བྱང་སེམས་ཚོགས་ལམ་པ་ཆོས་ཅན། དེར་ཐལ་

[082B] རྟགས་སླ། འདོད་ན། རང་རྒྱལ་གྱི་སྤངས་རྟོགས་ཀྱི་རིགས་རྫོགས་པའི་གང་ཟག་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། དེ་མ་ཡིན་པར་ཐལ། ཆོས་ཅན་དེའི་ཕྱིར། ཁ་
ཅིག་གིས་ཆོས་ཉིད་དེ་བཞིན་ཉིད་དེ་འདིར་བསྟན་ཡང་དག་མཐའ་དང། དེ་ལ་སླར་མི་ལྔང་པའི་ཚུལ་གྱིས་མཉམ་པར་བཞག་པ་དེ་འདིར་བསྟན་ཡང་དག་མཐའ་མངོན་དུ་བྱས་པའི་ཚད་ཡིན་ཟེར་ན་
ཆོས་ཉིད་དེ་བཞིན་ཉིད་ཆོས་ཅན། དམན་ལམ་སྔོན་དུ་མ་སོང་པའི་བྱང་སེམས་འཕགས་པས་རྫོགས་སྨིན་སྤྱངས་གསུམ་མ་བྱས་པར་ཁྱོད་མངོན་དུ་བྱེད་ནུས་པར་ཐལ། ཁྱོད་འདིར་བསྟ་
ཡང་དག་མཐའ་ཡིན་པའི་ཕྱིར། རྟགས་ཁས། འདོད་ན། དེ་མི་ནུས་པར་ཐལ། དེ་མངོན་དུ་བྱས་པའི་གང་ཟག་ཡིན་ན། སངྶཱཱ་ཕགས་ཡིན་དགོས་པའི་ཕྱིར། རྟགས་འབུད། བྱས་པ་ལ་
ཁོ་ན་རེ། རྒྱུན་མཐའི་བར་ཆད་མེད་ལམ་ཆོས་ཅན། དེར་ཐལ་དེའི་ཕྱིར། མ་གྲུབ་ན། དེར་ཐལ། ཁྱོད་ཆོས་ཉིད་དེ་བཞིན་ཉིད་ལ་སླར་མི་ལྡང་བའི་ཚུལ་གྱིས་མཉམ་པར་བཞག་པའི་གང་
ཟག་ཡིན་པའི་ཕྱིར། དེར་ཐལ། ཁྱོད་ཀྱིས་ཆོས་ཉིད་དེ་བཞིན་ཉིད་ལ་མཉམ་པར་བཞག་པ་གང་ཞིག། ཁྱོད་མཉམ་གཞག་དེ་ལས་སླར་ལྡང་མི་སྲིད་པའི་ཕྱིར། ཟེར་ན། མ་ཁྱབ། རྒྱུན་མཐའི་

[083A]༄༅། །བར་ཆད་མེད་ལམ་ཆོས་ཅན། ཁྱོད་ཀྱི་ཆོས་ཉིད་རང་ལས་ཐ་དད་པའི་ཚུལ་གྱིས་རྟོགས་པར་ཐལ། ཁྱོད་ཀྱི་ཆོས་ཉིད་རྟོགས་པ་གང་ཞིག། ཆོས་ཉིད་རང་དང་ཐ་དད་ཡིན་པའི་
ཕྱིར། ཁྱབ་པ་ཁས། རྟགས་སླ། གཞན་ཡང། རྒྱུན་མཐའི་བར་ཆད་མེད་ལམ་ལ་གནས་པའི་སེམས་པའ་ཆོས་ཅན། བདེན་འཛིན་སྐྱེ་མི་རུང་བའི་ཆོས་ཅན་དུ་བྱས་པར་ཐལ། ཁྱོད་ཀྱི་
རྒྱུད་ལ་བདེན་འཛིན་སྐྱེ་མི་རུང་བའི་ཆོས་ཅན་ཡིན་པའི་ཕྱིར་ཁྱབ་པ་འགྲིག། རྟགས་སླ། རྩ་བར་འདོད་ན། ཁྱོད་ཀྱིས་བདེན་འཛིན་སྤངས་པར་ཐལ། འདོད་པའི་ཕྱིར། འདོད་ན་སླ། གཞན་
ཡང་ཆོས་ཉིད་དེ་བཞིན་ཉིད་ཆོས་ཅན། དམན་ལམ་སྔོན་དུ་མ་སོང་བའི་བྱང་འཕགས་ཀྱིས་རྫོགས་སྨིན་སྦྱངས་གསུམ་མ་བྱས་པར་ཁྱོད་མངོན་དུ་བྱེད་མི་ནུས་པར་ཐལ། ཁྱོད་མངོན་དུ་བྱས་
པའི་གང་ཟག་ཡིན་ན། སངས་འཕགས་ཡིན་དགོས་པའི་ཕྱིར། རྟགས་འབུད། བྱས་པ་ལ་ཁོ་ན་རེ། རྒྱུན་མཐའ་བར་ཆད་མེད་ལམ་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ་
ཆོས་ཉིད་དེ་བཞིན་ཉིད་མངོན་སུམ་དུ་རྟོགས་པའི་གང་ཟག་ཡིན་པའི་ཕྱིར། ཟེར་ན། མ་ཁྱབ། ལོངས་སྐུའི་འཁོར་དུ་བྱུང་བའི་བྱང་སེམས་འཕགས་པ་ཆོས་ཅན། ཁྱོད་ལོངས་སྐུ་མངོན་དུ་

[083B] ཁྱོད་ལོངས་སྐུ་མངོན་སུམ་དུ་རྟོགས་པའི་གང་ཟག་ཡིན་པའི་ཕྱིར། ཁྱབ་པ་ཁས། རྟགས་སླ་ཁ་ཅིག་གིས། བློ་བུར་དྲི་བྲལ་གྱི་འགོག་བ་དེ། འདིར་བསྟན་
ཡང་དག་མཐའ་ཡིན། དེ་མངོན་དུ་བྱས་པའི་དོན་དེ་ཐོབ་པ་ལ་བྱེད་ཟེར་ན། བློ་བུར་དྲི་བྲལ་གྱི་འགོག་པ་ཆོས་ཅན། དམན་ལམ་སྔོན་དུ་མ་སོང་བའི་བྱང་འཕགས་ཀྱིས་རྫོགས་སྨིན་སྦྱངས་གསུམ་མ་
བྱས་བར་ཁྱོད་མངོན་དུ་བྱེད་ནུས་པར་ཐལ། ཁྱོད་འདིར་བསྟན་ཡང་དག་མཐའ་ཡིན་པའི་ཕྱིར། རྟགས་ཁས། འདོད་མི་ནུས་ཏེ། ཁྱོད་མངོན་དུ་བྱས་པའི་གང་ཟག་ཡིན་ན། སངས་འཕགས་
ཡིན་དགོས་པའི་ཕྱིར། རྟགས་འབུད། བྱས་པ་ལ། དེ་ལ་སྐྱོན་འཕེན་པ་ཁ་ཅིག་ན་རེ། རྒྱུན་མཐའི་བར་ཆད་མེད་ལམ་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། ཁྱོད་ཀྱི་
རྒྱུད་ཀྱི་འགོག་བདེན་དེ། བློ་བུར་དྲི་བྲལ་གྱི་འགོག་བདེན་ཡིན་པའི་ཕྱིར་ཏེ། ཁྱོད་ཀྱི་རྒྱུད་ལ་བློ་བུར་གྱི་དྲི་མ་མེད་པའི་ཕྱིར་ཟེར་ན། མ་ཁྱབ་སྟེ། དེའི་རྒྱུད་ཀྱི་འགོག་བདེན་དེ་བློ་བུར་ཀྱི་དྲི་མ་དང་
བཅས་པའི་ཕྱིར་ཏེ། དེའི་རྒྱུད་ཀྱི་སེམས་ཀྱི་ཆོས་ཉིད་དེ་བློ་བུར་དྲི་བཅས་ཀྱི་སེམས་ཀྱི་ཆོས་ཉིད་ཡིན་བའི་ཕྱིར་ཏེ། དེའི་རྒྱུད་ལ་རང་བཞིན་གནས་རིགས་ཡོད་པའི་ཕྱིར་ཏེ། དེ་སེམས་ཅན་ཡིན་

[084A]༄༅། །པའི་ཕྱིར། ཁ་ཅིག་གིས། ཆད་པའི་མྱང་འདས་དེ། འདིར་བསྟན་ཡང་དག་མཐའ་ཡིན་ཟེར་ན། དེ་ཆོས་ཅན། དམན་ལམ་སྔོན་དུ་མ་སོང་བའི་བྱང་འཕགས་ཀྱིས་རྫོགས་སྨིན་
སྦྱངས་གསུམ་བྱས་རྗེས་སུ་ཁྱོད་མངོན་དུ་བྱེད་པར་ཐལ། ཁྱོད་འདིར་བསྟན་ཡང་དག་མཐའ་ཡིན་པའི་ཕྱིར། འདོད་མི་ནུས་ཏེ། ཐེག་དམན་གྱི་མྱང་འདས་ཡིན་པའི་ཕྱིར། དེས་ན་
འདིར་བསྟན་ཡང་དག་མཐའ་ཡིན་ན། དམན་ལམ་སྔོན་དུ་མ་སོང་བའི་བྱང་འཕགས་ཀྱིས་རྫོགས་སྨིན་སྦྱངས་གསུམ་མ་བྱས་པར་ཁྱོད་མངོན་དུ་བྱེད་ནུས་པས་ཁྱབ། དེ་ཡིན་ན། དེ་འདྲའི་
བྱང་འཕགས་ཀྱིས་རྫོགས་སྨིན་སྦྱངས་གསུམ་མ་བྱས་པར་ཁྱོད་མངོན་དུ་མི་བྱེད་པས་ཁྱབ། དེ་ཡིན་ན། དེ་འདྲའི་བྱང་འཕགས་ཀྱིས་རྫོགས་སྨིན་སྦྱངས་གསུམ་བྱས་རྗེས་སུ་ཁྱོད་མངོན་དུ་
བྱེད་པས་ཁྱབ། བྱས་པ་ལ་ཁོ་ན་རེ། སངས་འཕགས་ཀྱི་རྒྱུད་ཀྱི་འདིར་བསྟན་ཡང་དག་མཐའ་ཆོས་ཅན། དམན་ལམ་སྔོན་དུ་མ་སོང་པའི་བྱང་འཕགས་ཀྱིས་རྫོགས་སྨིན་སྦྱངས་གསུམ་
མ་བྱས་པར་ཁྱོད་མངོན་དུ་བྱེད་ནུས་པར་ཐལ། ཁྱོད་འདིར་བསྟན་ཡང་དག་མཐའ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེ་དེར་ཐལ། དེ་ཡོད་པའི་ཕྱིར་ཏེ། དེའི་རྒྱུད་ལ་དེ་ཡོད་པའི་

[084B] ཟེར་ན། མ་ཁྱབ། མ་གྲུབ་ན། འདིར་བསྟན་ཡང་དག་མཐའ་ཡིན་ན། སངས་འཕགས་ཀྱི་རྒྱུད་ལ་མེད་པའི་ཁྱབ་པར་ཐལ་མ་གྲུབ་པ་དེའི་ཕྱིར། རྟགས་ཁས། འདོད་ན། ཁྱབ་པ་འདུ་བྱེད་
ཀྱི་སྡུག་བསྡལ་ཉེ་བར་ཉེར་ཞི་ཆོས་ཅན་དེར་ཐལ། དེའི་ཕྱིར་རྟགས་སླ། རྩ་བར་འདོད་ན། དེ་ཆོས་ཅན། དམན་ལམ་སྔོན་དུ་མ་སོངས་བའི་བྱང་སེམས་འཕགས་པས་རྫོགས་སྨིན་
སྦྱངས་གསུམ་མ་བྱས་པར་ཁྱོད་མངོན་དུ་བྱེད་མི་ནུས་པར་ཐལ་ཁྱོད་ངོ་བོ་ཉིད་སྐུ་ཡིན་པའི་ཕྱིར། ཟེར་ན། རྒྱུན་མཐའ་བར་ཆད་མེད་ལམ་པའི་རྒྱུད་ཀྱི་རྣམ་མཁྱེན་སྐྱེ་བཞིན་པ་ཡིན་པར་ཐལ་
རྒྱུན་མཐའ་བར་ཆད་མེད་ལམ་པའི་རྒྱུད་ལ་རྣམ་མཁྱེན་སྐྱེ་བཞིན་པ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ་དེའི་རྒྱུད་ལ་རྒྱུན་མཐའི་བར་ཆད་མེད་ལམ་འགག་བཞིན་པ་ཡིན་
ཡིན་པ་གང་ཞིག། རྒྱུན་མཐའི་བར་ཆད་མེད་ལམ་འགག་བཞིན་པ་དང། རྣམ་མཁྱེན་སྐྱེ་བཞིན་པ་དུས་མཉམ་པའི་ཕྱིར། དང་པོ་དེར་ཐལ། དེ་རྒྱུན་མཐའི་བར་ཆད་མེད་ལམ་པ་ཡིན་པའི་ཕྱིར་
གཉིས་པ་དེར་ཐལ། རྒྱུན་མཐའི་བར་ཆད་མེད་ལམ་ལས་རྣམ་མཁྱེན་དངོས་སུ་སྐྱེས་པའི་ཕྱིར། རྩ་བར་འདོད་ན། རྒྱུན་མཐའི་བར་ཆད་མེད་ལམ་པའི་རྒྱུད་ཀྱི་རྣམ་མཁྱེན་ཆོས་ཅན། ཁྱེད་

[085A]༄༅། །སྐྱེ་བཞིན་པ་ཡོད་པར་ཐལ། ཁྱོད་སྐྱེ་བཞིན་པ་ཡིན་པའི་ཕྱིར། གཞན་ཡང། སངས་རྒྱས་འཕགས་པའི་རྒྱུད་ཀྱི་སྒྲིབ་པ་སྤངས་པའི་སྤངས་པ་ཡོད་པར་ཐལ་
དེའི་རྒྱུད་ལ་དེ་ཡོད་པའི་ཕྱིར། ཁཡྦ་པ་འགྲིག། རྟགས་སླ་གཞན་ཡང། ལམ་ཞུགས་གྱི་གང་ཟག་གྱི་རྒྱུད་ཀྱི་ཆོས་སྐུར་འགྱུར་རུང་གི་རིགས་ཡོད་པར་ཐལ། དེའི་རྒྱུད་ལ་དེ་ཡོད་པའི་ཕྱིར་
ཁྱབ་པ་འགྲིག། རྟགས་སླ། འདོད་ན། དེའི་རྒྱུད་ཀྱི་ཆོས་སྐུ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། བདག་མེད་ཡིན་པའི་ཕྱིར། བྱས་པ་ལ་ཁོ་ན་རེ། སངས་འཕགས་ཀྱི་རྒྱུད་ཀྱི་
ཆོས་སྐུར་འགྱུར་རུང་གི་རིགས་ཡོད་པར་ཐལ། ལམ་མ་ཞུགས་ཀྱི་གང་ཟག་གི་རྒྱུད་ཀྱི་དེ་མེད་པའི་ཕྱིར། རྟགས་ཁས། འདོད་ན། དེའི་རྒྱུད་ཀྱི་སངས་རྒྱས་ཀྱི་རིགས་ཡོད་པར་ཐལ། འདོད་པའི་
ཕྱིར། འདོད་མི་ནུས་ཏེ། སངས་རྒྱས་ཀྱི་རིགས་ཡིན་ན། སེམས་ཅན་ཀྱི་རྒྱུད་ཀྱི་བསྡུས་པས་ཁྱབ་པའི་ཕྱིར། ཟེར་ན། མ་ཁྱབ། ཡང་ཁོ་ན་རེ། ལྷག་མེད་མྱང་འདས་ལ་གནས་པའི་ཉན་ཐོས་
དགྲ་བཅོམ་བའི་རྒྱུད་ཀྱི་འདིར་བསྟན་ཡང་དག་མཐའ་ཆོས་ཅན་དམན་ལམ་སྔོན་དུ་མ་སོང་བའི་བྱང་འཕགས་ཀྱིས་རྫོགས་སྨིན་སྦྱངས་གསུམ་བྱས་རྗེས་སུ་ཁྱོད་མངོན་དུ་བྱེད་པར་ཐལ། ཁྱོད་འདིར་

[085B] ཁྱབ་པ་ཁས། དེར་ཐལ། དེ་ཡོད་པའི་ཕྱིར་ཏེ། དེའི་རྒྱུད་ལ་དེ་ཡོད་པའི་ཕྱིར་ན་མ་ཁྱབ། རྩ་བར་འདོད་ན། དེ་ཆོས་ཅན། དམན་ལམ་སྔོན་དུ་མ་སོང་བའི་བྱང་སེམས་
འཕགས་པས་རྫོགས་སྨིན་སྦྱངས་གསུམ་བྱས་རྗེས་སུ་ཁྱོད་མངོན་དུ་མི་བྱེད་པར་ཐལ། ཁྱོད་ཐེག་དམན་གྱི་མྱང་འདས་ཡིན་པའི་ཕྱིར་ཟེར་ན། སངས་རྒྱས་འཕགས་པའི་རྒྱུད་ཀྱི་རང་ཉིད་ཐོབ་ན་
འཕགས་ལམ་ཐོབ་པར་འཇོག་ནུས། རང་ཉིད་མ་ཐོབ་ན། འཕགས་ལམ་མ་ཐོབ་པར་འཇོག་ནུས་པའི་ལམ་བདེན་ཡོད་པར་ཐལ། དེའི་རྒྱུད་ལ་དེ་ཡོད་པའི་ཕྱིར། ཁྱབ་པ་འགྲིག། མ་གྲུབ་ན། རང་ཉིད་ཐོབ་
ན། འཕགས་ལམ་ཐོབ་པར་འཇོག་ནུས་རང་ཉིད་མ་ཐོབ་ན། འཕགས་ལམ་མ་ཐོབ་པར་འཇོག་འཇོག་ནུས་པའི་ལམ་བདེན་ཡིན་ན་སངས་འཕགས་ཀྱི་རྒྱུད་ལ་མེད་པས་ཁྱབ་པར་ཐལ། མ་གྲུབ་པ་དེའི་ཕྱིར་རྟགས་ཁས། འདོད་ན་
ལ་བདེན་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་སླ། རྩ་བར་འདོད་ན། སང་རྒྱས་འཕགས་པའི་རྒྱུད་ཀྱི་ལམ་བདེན་དེ་ཡིན་པར་ཐལ། དེ་ཡོད་པའི་ཕྱིར། དེ་ཡོད་པའི་ཕྱིར། འདོད་ན་དེ་མ་ཐོབ་པའི་གང་ཟག་ཡིན་ན་
འཕགས་ལམ་མ་ཐོབ་པས་ཁྱབ་པར་ཐལ། འདོད་པའི་ཕྱིར། འདོད་ན་བྱང་འཕགས་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས་རྟགས་སླ། ཡང་ཁ་ཅིག། སངས་རྒྱས་འཕགས་པས་

[086A]༄༅། །མངོན་དུ་བྱས་པའི་འདིར་བསྟན་ཡང་དག་མཐའ་ཆོས་ཅན་དམན་ལམ་སྔོན་དུ་མ་སོང་བའི་བྱང་སེམས་འཕགས་པས་རྫོགས་སྨིན་སྦྱངས་གསུམ་མ་བྱས་བར་ཁྱོད་མངོན་དུ་
བྱེད་ནུས་པར་ཐལ། ཁྱོད་འདིར་བསྟན་ཡང་དག་མཐའ་ཡིན་པའི་ཕྱིར། ཁྱབ་པ་ཁས། དེར་ཐལ། དེ་ཡོད་པའི་ཕྱིར། རྩ་བར་འདོད་ན། དེ་ཆོས་ཅན། དེ་མ་ཡིན་པར་ཐལ། ངོ་བོ་ཉིད་སྐུ་ཡིན་
པའི་ཕྱིར། རྟགས་གྲུབ་སྟེ། སངས་འཕགས་ཀྱི་ཐོབ་པའི་འདིར་བསྟན་ཡང་དག་མཐའ་དེ་ངོ་བོ་ཉིད་སྐུ་ཡིན་པའི་ཕྱིར། དེར་ཐལ། དེའི་རྒྱུད་ཀྱི་འགོག་བདེན་དེ་ངོ་བོ་ཉིད་སྐུ་ཡིན་པའི་ཕྱིར་
ཟེར་ན། མ་ཁྱབ། སངས་འཕགས་ཀྱི་ཐོབ་པའི་འགོག་བདེན་ཡིན་ན་ངོ་བོ་ཉིད་སྐུ་ཡིན་དགོས་པར་ཐལ། དེས་ཐོབ་པའི་འགོག་བདེན་དེ་ངོ་བོ་ཉིད་སྐུ་ཡིན་པའི་ཕྱིར། རྟགས་ཁས། འདོད་ན་
འགོག་བདེན་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ་དེ་དེས་ཐོབ་པ་གང་ཞིག། དེ་འགོག་བདེན་ཡིན་པའི་ཕྱིར། དང་པོ་དེར་ཐལ། དེས་དེ་ཐོབ་པའི་ཕྱིར། གཉིས་པ་དང། རྩ་བར་
འདོད་ན་སླ། ཁོ་ན་རེ། དམན་ལམ་སྔོན་དུ་མ་སོང་པའི་བྱང་སེམས་འཕགས་པ་ཆོས་ཅན། ཁྱོད་ཀྱིས་རྫོགས་སྨིན་སྦྱངས་གསུམ་མ་བྱས་པར་རང་དང་རྒྱུད་གཅིག་དུ་གྱུར་བའི་གང་ཟག་གི་

[086B]ཐལ། ཁྱོད་ཀྱིས་རྫོགས་སྨིན་སྦྱངས་གསུམ་མ་བྱས་པར་འདིར་བསྟན་ཡང་དག་མཐའ་མངོན་དུ་བྱེད་ནུས་པ་གང་ཞིག། ཁྱོད་ཀྱིས་
རྫོགས་སྨིན་སྦྱངས་གསུམ་མ་བྱས་པར་རང་དང་རྒྱུད་ཐ་དད་དུ་གྱུར་བའི་གང་ཟག་གི་རྒྱུད་ཀྱི་འདིར་བསྟན་ཡང་དག་མཐའ་མངོན་དུ་བྱེད་མི་ནུས་པའི་ཕྱིར། དང་པོ་དངོས། གཉིས་པ་སླ། འདོད་ན་
དེ་ཆོས་ཅན། ཁྱོད་དང་རྒྱུད་གཅིག་དུ་གྱུར་བའི་གང་ཟག་གི་རྒྱུད་ཀྱི་འདིར་བསྟན་ཡང་དག་མཐའ་ཡོད་པར་ཐལ། འདོད་པའི་ཕྱིར། འདོད་ན། སངས་རྒྱས་འཕགས་པའི་རྒྱུད་ཀྱི་འདིར་བསྟན་ཡང་
དག་མཐའ་ཡོད་པར་ཐལ་ལོ། །ཟེར་ན། མ་ཁྱབ། ཡང་ཁོ་ན་རེ། དེ་ཆོས་ཅན། ཁྱོད་ཀྱིས་རྫོགས་སྨིན་སྦྱངས་གསུམ་མ་བྱས་བར་རང་གི་ཐོབ་བྱར་གྱུར་བའི་འདིར་བསྟན་ཡང་དག་མཐའ་
མངོན་དུ་བྱེད་ནུས་པར་ཐལ། ཁྱོད་ཀྱིས་རྫོགས་སྨིན་སྦྱངས་གསུམ་མ་བྱས་བར་འདིར་བསྟན་ཡང་དག་མཐའ་མངོན་དུ་བྱེད་ནུས་པ་གང་ཞིག། རྒྱུད་མཚན་མཚུངས་པའི་ཕྱིར། དང་པོ་དངོས་
གཉིས་པ་འབུད། རྩ་བར་འདོད་ན། དམན་ལམ་སྔོན་དུ་མ་སོང་བའི་བྱང་སེམས་འཕགས་པའི་ཐོབ་བྱར་གྱུར་བའི་འདིར་བསྟན་ཡང་དག་མཐའ་ཆོས་ཅན། དམན་ལམ་སྔོན་དུ་མ་སོང་བའི་

[087A]༄༅། །བྱང་སེམས་འཕགས་པས་རྫོགས་སྨིན་སྦྱངས་གསུམ་མ་བྱས་པར་ཁྱོད་མངོན་དུ་བྱེད་མི་ནུས་པར་ཐལ། ཁྱོད་ངོ་བོ་ཉིད་སྐུ་ཡིན་པའི་ཕྱིར། དེར་ཐལ། དེའི་ཐོབ་བྱར་
གྱུར་བའི་མྱང་འདས་དེ་ངོ་བོ་ཉིད་སྐུ་ཡིན་པའི་ཕྱིར། དེར་ཐལ། དེ་མི་གནས་པའི་མྱང་འདས་ཡིན་པའི་ཕྱིར། མ་གྲུབ་ན་དམན་ལམ་སྔོན་དུ་མ་སོང་བའི་བྱང་སེམས་འཕགས་པ་ཆོས་
ཅན། ཁྱོད་ཀྱི་ཐོབ་བྱར་གྱུར་བའི་མྱང་འདས་དེ་མི་གནས་པའི་མྱང་འདས་ཡིན་པར་ཐལ། ཁྱོད་བྱང་ཆུབ་སེམས་དཔའ་ཡིན་པའི་ཕྱིར་ཟེར་ན། མ་ཁྱབ་སྟེ། ཁྱོད་སེམས་ཅན་ཡིན་ན། ཁྱོད་ཀྱི་
ཐོབ་བྱར་གྱུར་པའི་མྱང་འདས་དེ་མི་གནས་པའི་མྱང་འདས་ཡིན་དགོས་པར་ཐལ། བྱང་ཆུབ་སེམས་དཔའ་ལ་དེའི་ཕྱིར། འདོད་ན། ཉན་ཐོས་མཐོང་ལམ་པ་ཆོས་ཅན། དེར་ཐལ། དེའི་
ཕྱིར། འདོད་ན། དེའི་ཐོབ་བྱར་གྱུར་བའི་མྱང་འདས་ཡིན་ན། མི་གནས་པའི་མྱང་འདས་ཡིན་དགོས་པར་ཐལ། འདོད་པའི་ཕྱིར། འདོད་ན། མྱང་འདས་ཆོས་ཅན། དེར་ཐལ། དེའི་ཕྱིར་
གཞན་ཡང། བྱང་སེམས་སྦྱོར་ལམ་པའི་ཐོབ་བྱར་གྱུར་པའི་མྱང་འདས་ཡིན་ན། མི་གནས་པའི་མྱང་འདས་ཡིན་དགོས་པར་ཐལ། བྱང་སེམས་འཕགས་པ་ལ། དེའི་ཕྱིར། རྟགས་

[087B] འདོད་ན། བྱང་སེམས་སྦྱོར་ལམ་པའི་ཐོབ་བྱར་གྱུར་པའི་ཉོན་སྒྲིབ་སྤངས་པའི་སྤངས་པ་དེ་མི་གནས་པའི་མྱང་འདས་ཡིན་པར་ཐལ། འདོད་པའི་ཕྱིར། འདོད་ན། དེ་ངོ་བོ་ཉིད་སྐུ་ཡིན་
པར་ཐལ་ལོ། །འདོད་མི་ནུས་ཏེ། བྱང་སེམས་སྦྱོར་ལམ་པ་དེས་ཐེག་ཆེན་གྱི་མཐོང་ལམ་གྱི་གནས་སྐབས་སུ་དེ་མངོན་དུ་བྱེད་ནུས་པའི་ཕྱིར། མ་གྲུབ་ན། བྱང་སེམས་སྦྱོར་ལམ་པ་ཆོས་ཅན་
ཁྱོད་ཀྱིས་རང་གི་ཐོབ་བྱར་གྱུར་བའི་ཉོན་སྒྲིབ་སྤངས་པའི་སྤངས་པ་ཐེག་ཆེན་གྱི་མཐོང་ལམ་གྱི་གནས་སྐབས་སུ་མངོན་སུམ་དུ་བྱེད་ནུས་པར་ཐལ། ཁྱོད་ཀྱིས་ཐེག་ཆེན་གྱི་མཐོང་ལམ་གྱི་
གནས་སྐབས་སུ་ཉོན་སྒྲིབ་སྤངས་པའི་སྤངས་པ་མངོན་དུ་བྱེད་ནུས་པ་གང་ཞིག། ཁྱོད་ཀྱིས་དེའི་གནས་སྐབས་སུ་རང་གི་ཐོབ་བྱ་མ་ཡིན་པར་གྱུར་བའི་དེ་མངོན་དུ་བྱེད་མི་ནུས་པའི་ཕྱིར་
དང་པོ་དེར་ཐལ། དེས་ཐེག་ཆེན་གྱི་མཐོང་ལམ་གྱི་གནས་སྐབས་སུ་ཉོན་སྒྲིབ་སྤོང་ནུས་པའི་ཕྱིར། དེར་ཐལ། ཉི་ཁྲི་སྣང་བ་ལས། རྒྱུན་ཏུ་ཞུགས་པ་ནས། རང་སངས་རྒྱས་ཀྱི་བར་གྱི་ཤེས་
པ་དང་སྤངས་བ་གང་ཡིན་པ་དེ་ནི་མི་སྐྱེ་བའི་ཆོས་ལ་བཟོད་པ་ཐོབ་པའི་བྱང་ཆུབ་སེམས་དཔའི་བཟོད་པའོ། །བཟོད་པ་གང་ཞེ་ན་སྡུག་བསྔལ་ཆོས་ཤེས་པའི་བཟོད་པའོ། །ཞེས་ཐེག་ཆེན་གྱི་

[088A]༄༅། །མཐོང་ལམ་སྡུག་བསྔལ་ཆོས་བཟོད་ཀྱི་བྱེད་པའི་སར་ཉན་རང་གི་སྤངས་རྟོགས་ཀྱི་བྱེད་པ་ཐམས་ཅད་འདུས་པར་བཤད་པ་ལ། རྒྱུ་མཚན་ཡང་དག་གཅིག་ཡོད་པའི་ཕྱིར་
ཁ་ཅིག་གིས། འདིར་བསྟན་ཡང་དག་མཐའ་དེ་ལ་གསུམ་ཡོད་དེ། ཉོན་སྒྲིབ་སྤངས་པའི་སྤངས་པ་དེ་ཉན་ཐོས་ཀྱི་ལམ་གང་ཡིན་པ་དང་ཞེས་པའི་སྐབས་ནས་བསྟན་པའི་འདིར་བསྟན་ཡང་
དག་མཐའ་ཡིན། གཟུགས་ཕྱི་རོལ་དོན་དུ་འཛིན་པའི་རྟོགས་སྤངས་པའི་སྤངས་པ་དེ། རང་སངས་རྒྱས་ཀྱི་ལམ་གང་ཡིན་པ་དང་ཞེས་པའི་སྐབས་ནས་བསྟན་པའི་འདིར་བསྟན་ཡང་དག་
མཐའ་ཡིན། ཤེས་སྒྲིབ་སྤངས་པའི་སྤངས་པ་དེ། སངས་རྒྱས་ཀྱི་ལམ་གང་ཡིན་པ་དང། ཞེས་པའི་སྐབས་ནས་བསྟན་པའི་འདིར་བསྟན་ཡང་དག་
མཐའ་ཡིན་ན། འདིར་བསྟན་གདམས་དོན་དུ་གྱུར་བའི་ཡང་དག་མཐའ་ཡིན་པས་མ་ཁྱབ་སྟེ། ཤེས་སྒྲིབ་སྤངས་པའི་སྤངས་པ་དེ་འདིར་བསྟན་ཡང་དག་མཐའ་ཡིན་ཡང། གདམས་དོན་དུ་གྱུར་
བའི་ཡང་དག་མཐའ་མ་ཡིན་པའི་ཕྱིར། དེ་ཆོས་ཅན། འདིར་བསྟན་ཡང་དག་མཐའ་ཡིན་ཏེ། སངས་རྒྱས་ཀྱི་ལམ་གང་ཡིན་པ་དང་ཞེས་པའི་སྐབས་ནས་བསྟན་པའི་ཡང་དག་མཐའ་ཡིན་པའི་ཕྱིར་ཏེ་དེའི་

[088B]ཐོབ་པའི་ཡང་དག་མཐའ་ཡིན་པའི་ཕྱིར། དེས་ན། བྱང་སེམས་ས་བཅུ་བ་བ་དེས་སངས་རྒྱས་པ་ན་ཞི་བ་དེས་ཐུགས་ཕྲོགས་པ་མ་ཡིན་པར་
ཁྱབ་པ་འདུ་བྱེད་ཀྱི་སྡུག་བསྔལ་ཉེར་ཞི་བའི་ཉེར་ཞི་ལ་སླར་མི་ལྡང་བའི་ཙུལ་གྱིས་མཉམ་པར་བཞག་པ་དེ། བྱང་ཆུབ་སེམས་དཔས་འདིར་བསྟན་ཡང་དག་མཐའ་མངོན་དུ་བྱས་པའི་ཚད་ཡིན། ལྷག་མེད་
མྱང་འདས་ཐོབ་པའི་ཐེག་དམན་དགྲ་བཅོམ་པས་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་དབྱིངས་ལ་རང་གི་བསམ་ངོ་ལ་ལྟོས་ཏེ་སླར་མི་ལྡང་བའི་ཚུལ་གྱིས་མཉམ་པར་བཞག་པ་དེ། ཐེག་
དམན་གྱི་གང་ཟག་གིས་འདིར་བསྟན་ཡང་དག་མཐའ་མངོན་དུ་བྱས་པའི་ཚད་ཡིན་ཟེར་ན། རང་བཞིན་རྣམ་དག་གི་ཆར་གྱུར་བའི་ངོ་བོ་ཉིད་སྐུ་ཆོས་ཅན། འདིར་བསྟན་ཡང་དག་མཐའ་ཡིན་པར་ཐལ་སངས་རྒྱས་
ཀྱི་ལམ་གང་ཡིན་པ་དང་ཞེས་པའི་སྐབས་ནས་བསྟན་པའི་ཡང་དག་མཐའ་ཡིན་པའི་ཕྱིར་ཏེ། དེའི་སྐབས་ནས་བསྟན་པའི་སངས་རྒྱས་ཀྱི་ལམ་སྒོམ་སྟོབས་ཀྱིས་ཐོབ་པའི་ཡང་དག་མཐའ་ཡིན་པའི་ཕྱིར་ཁཡྦ་
པ་ཁས། དེར་ཐལ། དེའི་སྐབས་ནས་བསྟན་པའི་སངས་རྒྱས་ཀྱི་ལམ་སྒོམ་སྟོབས་ཀྱིས་ཐོབ་པའི་ཆོས་ཉིད་ཡིན་པའི་ཕྱིར། རྩ་བར་འདོད་ན། འགོག་བདེན་ཡིན་པར་ཐལ་ལོ། །འདོད་མི་ནུས་ཏེ། དོན་དམ་

[089A]༄༅། །བདེན་པ་ཡིན་པའི་ཕྱིར། གཞན་ཡང། ཤེས་སྒྲིབ་སྤངས་པའི་སྤངས་པ་ཆོས་ཅན། སྨོན་ལམ་ཡོངས་སུ་རྫོགས་པར་མ་བྱས་པ་དང། སེམས་ཅན་རྣམས་ཡོངས་སུ་སྨིན་པར་མ་
བྱས་པ་དང། སངས་རྒྱས་ཀྱི་ཞིང་ཡོངས་སུ་མ་སྦྱངས་པར། དེ་དག་གིས་ཡང་དག་པའི་མཐའ་མངོན་དུ་མི་བྱའོ། །ཞེས་པའི་སྐབས་ནས་བསྟན་པའི་ཡང་དག་མཐའ་ཡིན་པར་ཐལ། འདིར་བསྟན་ཡང་དག་མཐའ་
ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། འདིར་བསྟན་གདམས་དོན་དུ་གྱུར་བའི་ཡང་དག་མཐའ་ཡིན་པར་ཐལ་ལོ། །གཞན་ཡང། བྱང་སེམས་ས་བཅུ་བ་པ་ཆོས་ཅན། ཁྱོད་སངས་རྒྱས་པ་ན་ཞི་བདེ་
ཐུགས་མ་ཕྲོགས་པར། ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་དབྱིངས་ལ་སླར་མི་ལྡང་བའི་ཚུལ་གྱིས་མཉམ་པར་བཞག་པར་ཐལ། ཁྱོད་སངས་རྒྱས་པ་ན་ཆོས་ཉིད་དེ་བཞིན་ཉིད་ལ་སླར་མི་
ལྡང་བའི་ཚུལ་གྱིས་མཉམ་པར་བཞག་པ་ཡིན་པའི་ཕྱིར་ཏེ། ཁྱོད་སངས་རྒྱས་པ་ན་སངས་རྒྱས་འཕགས་པ་ཡིན་པའི་ཕྱིར། འདོད་ན་བྱང་སེམས་སྦྱོར་ལམ་པས་འདིར་བསྟན་ཡང་དག་མཐའ་མངོན་དུ་བྱས་
པར་ཐལ། བྱང་སེམས་ཀྱིས་འདིར་བསྟན་ཡང་དག་མཐའ་མངོན་དུ་བྱས་པའི་ཕྱིར་ཏེ། བྱང་སེམས་ས་བཅུ་བ་པ་སངས་རྒྱས་པ་ན་ཞི་བ་དེས་ཐུགས་མ་ཕྲོགས་པར་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་

[089B]པར་བཞག་པ་ཡིན་པའི་ཕྱིར། ཁྱབ་པ་ཁས། གཞང་ཡང། ཉོན་སྒྲིབ་སྤངས་པའི་སྤངས་པ་ཆོས་ཅན། ཁྱོད་མངོན་དུ་བྱས་པ་དང་དུས་མཉམ་དུ་འདིར་བསྟན་
ཡང་དག་མཐའ་མངོན་དུ་བྱས་པའི་ཐེག་དམན་གྱི་གང་ཟག་ཡོད་པར་ཐལ། ཁྱོད་མངོན་དུ་བྱས་པའི་ཐེག་དམན་གྱི་གང་ཟག་ཡོད་པ་གང་ཞིག། ཁྱོད་འདིར་བསྟན་ཡང་དག་མཐའ་ཡིན་པའི་ཕྱིར། དང་པོ་སླ། གཉིས་པ་
དངོས། འདོད་ན། ལྷག་བཅས་མྱང་འདས་ལ་གནས་པའི་ཐེག་དམན་དགྲ་བཅོམ་པས་འདིར་བསྟན་ཡང་དག་མཐའ་མངོན་དུ་བྱས་པར་ཐལ། འདོད་པའི་ཕྱིར། འདོད་ན། ལྷག་མེད་མྱང་འདས་ལ་གནས་པའི་ཐེག་
དམན་དགྲ་བཅོམ་པས་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་དབྱིངས་ལ་རང་གི་བསམ་ངོ་ལ་ལྟོས་ཏེ་སླར་མི་ལྡང་བའི་ཚུལ་གྱིས་མཉམ་པར་བཞག་པར་ཐལ། ཐེག་དམན་གྱི་གང་ཟག་གིས་
འདིར་བསྟན་ཡང་དག་མཐའ་མངོན་དུ་བྱས་པའི་ཚད་དེ་འཐད་པའི་ཕྱིར། འདོད་ན། ཐེག་དམན་སློབ་པ་འཕགས་པས་འདིར་བསྟན་ཡང་དག་མཐའ་མངོན་དུ་བྱས་པར་ཐལ། ཐེག་དམན་གྱི་གང་ཟག་གིས་དེ་
མངོན་དུ་བྱས་པའི་ཕྱིར་ཏེ། ལྷག་མེད་མྱང་འདས་ལ་གནས་པའི་ཐེག་དམན་དགྲ་བཅོམ་པས་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་དབྱིངས་ལ་སླར་མི་ལྡང་བའི་ཚུལ་གྱིས་མཉམ་པར་བཞག་

[090A]༄༅། །པའི་ཕྱིར། རྟགས་ཁྱབ་ཁས། ཁ་ཅིག་གིས། ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་དེ་འདིར་བསྟན་ཡང་དག་མཐའ་ཡིན། དེ་ཐོབ་པ་དེ། འདིར་བསྟན་ཡང་དག་
མཐའ་མངོན་དུ་བྱས་པའི་ཚད་ཡིན། ཟེར་ན། ལྷག་མེད་མྱང་འདས་ཐོབ་པའི་རྗེས་ཐོབ་ལ་གནས་པའི་ཉན་ཐོས་དགྲ་བཅོམ་པ་ཆོས་ཅན། འདིར་བསྟན་ཡང་དག་མཐའ་མངོན་དུ་བྱས་པའི་གང་ཟག་ཡིན་པར་ཐལ་
ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་ཐོབ་པའི་གང་ཟག་ཡིན་པའི་ཕྱིར། ཁྱབ་པ་ཁས། དེར་ཐལ། ཁྱབ་པ་འདུ་བྱེད་ཀྱི་སྡུག་བསྔལ་སྤངས་པའི་སྤངས་པ་ཐོབ་པའི་གང་ཟག་ཡིན་པའི་ཕྱིར། དེར་ཐལ་
དེ་སྤངས་པའི་གང་ཟག་ཡིན་པའི་ཕྱིར་ཏེ། ཆོས་ཅན་དེའི་ཕྱིར་འདོད་ན། དེ་ཆོས་ཅན། ཐེག་དམན་གྱི་དབང་དུ་བྱས་པའི་འདིར་བསྟན་ཡང་དག་མཐའ་མངོན་དུ་བྱས་པའི་གང་ཟག་ཡིན་པར་ཐལ་འདོད་
པ་གང་ཞིག། ཐེག་དམན་གྱི་གང་ཟག་ཡིན་པའི་ཕྱིར། འདོད་ན། དེ་ཆོས་ཅན། ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་དབྱིངས་ལ་རང་གི་བསམ་ངོ་ལ་ལྟོས་ཏེ། སླར་མི་ལྡང་བའི་ཚུལ་གྱིས་
མཉམ་པར་བཞག་པའི་གང་ཟག་ཡིན་པར་ཐལ། འདོད་པའི་ཕྱིར་འདོད་ན། མཉམ་གཞག་ལ་གནས་པའི་གང་ཟག་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། དེ་མ་ཡིན་པར་ཐལ། རྗེས་ཐོབ་

[090B] གཞན་ཡང། ལྷག་མེད་མྱང་འདས་ལ་གནས་པའི་ཐེག་དམན་དགྲ་བཅོམ་པའི་རྟོགས་པ་སྔོན་དུ་སོངས་པའི་བྱང་སེམས་ས་བརྒྱད་པ་བ་ཆོས་ཅན། ཁྱོད་ཀྱིས་འདིར་
བསྟན་ཡང་དག་མཐའ་མངོན་དུ་བྱས་པར་ཐལ། ཁྱོད་ཀྱིས་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་ཐོབ་པའི་ཕྱིར། ཁྱབ་པ་ཁས། དེར་ཐལ། ཁྱོད་ཀྱིས་དེ་སྤངས་པའི་སྤངས་པ་ཐོབ་པའི་ཕྱིར། དེར་
ཐལ། ཁྱོད་ཀྱིས་དེ་སྤངས་པའི་ཕྱིར། འདོད་ན། ལྷག་མེད་མྱང་འདས་ལ་གནས་པའི་ཐེག་དམན་དགྲ་བཅོམ་པའི་རྟོགས་པ་སྔོན་དུ་སོངས་བའི་བྱང་སེམས་དང་པོ་བ་དེ་ལ། མཆོག་གི་སྤྲུལ་སྐུས་དེང་ཕྱིན་
ཆད་རྫོགས་སྨིན་སྦྱངས་གསུམ་མ་བྱས་པར་འདིར་བསྟན་ཡང་དག་མཐའ་མངོན་དུ་མ་བྱེད་ཅིག་ཅེས་གདམས་པ་བྱིན་པ་ལ་དགོས་པ་མེད་པར་ཐལ། འདོད་པའི་ཕྱིར། གཞན་ཡང། དེ་ཆོས་ཅན། ཁྱོད་ཀྱིས་རྫོགས་
སྨིན་སྦྱངས་གསུམ་མ་བྱས་པར་འདིར་བསྟན་ཡང་དག་མཐའ་མངོན་དུ་བྱས་པར་ཐལ། ཁྱོད་ཀྱིས་རྫོགས་སྨིན་སྦྱངས་གསུམ་མ་བྱས་པ་གང་ཞིག་ཁྱོད་ཀྱིས་འདིར་བསྟན་ཡང་དག་མཐའ་མངོན་དུ་བྱས་
པའི་ཕྱིར། གཉིས་པ་དངོས། དང་པོ་གྲུབ་སྟེ། ས་བརྒྱད་པ་བ་ཡིན་པའི་ཕྱིར། འདོད་མི་ནུས་ཏེ། ཁྱོད་འདིར་བསྟན་ཡང་དག་མཐའ་མངོན་དུ་བྱེད་པའི་དུས་དང་དུས་མ་ཡིན་པ་ལ་མཁས་པའི་རྒྱལ་སྲས་

[091A]༄༅། །འཕགས་པ་ཡིན་པའི་ཕྱིར། གཞན་ཡང། དེ་ཆོས་ཅན་ཁྱོད་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་དབྱིངས་ལ་རང་གི་བསམ་ངོ་ལ་ལྟོས་ཏེ་སླར་མི་ལྡང་བའི་ཚུལ་
གྱིས་མཉམ་པར་བཞག་པའི་གང་ཟག་ཡིན་པར་ཐལ། ཁྱོད་ཐེག་དམན་གྱི་དབང་དུ་བྱས་པའི་འདིར་བསྟན་ཡང་དག་མཐའ་མངོན་དུ་བྱས་པའི་གང་ཟག་ཡིན་པའི་ཕྱིར་ཏེ། ཁྱོད་རྫོགས་སྨིན་སྦྱངས་
གསུམ་མ་བྱས་པར་འདིར་བསྟན་ཡང་དག་མཐའ་མངོན་དུ་བྱས་པའི་གང་ཟག་ཡིན་པའི་ཕྱིར། རྟགས་ཁས། གཞན་ཡང། ལྷག་བཅས་མྱང་འདས་ལ་གནས་པའི་ཐེག་དམན་དགྲ་བཅོམ་པའི་རྟོགས་པ་སྔོན་
དུ་སོང་ཞིང། ལྷག་མེད་མྱང་འདས་ལ་གནས་པའི་ཐེག་དམན་དགྲ་བཅོམ་པའི་རྟོགས་པ་སྔོན་དུ་མ་སོང་བའི་བྱང་སེམས་འཕགས་པ་ཆོས་ཅན། འདིར་བསྟན་ཡང་དག་མཐའ་མངོན་དུ་བྱས་པའི་གང་ཟག་ཡིན་
པར་ཐལ། ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་ཐོབ་པའི་གང་ཟག་ཡིན་པའི་ཕྱིར། ཁྱབ་པ་ཁས། དེར་ཐལ། དེ་སྤངས་པའི་གང་ཟག་ཡིན་པའི་ཕྱིར། འདོད་ན། ཐེག་ཆེན་གྱི་ལམ་དུ་འདིར་བསྟན་
ཡང་དག་མཐའ་མངོན་དུ་བྱས་པའི་གང་ཟག་ཡིན་པར་ཐལ། འདོད་པ་གང་ཞིག། ཐེག་དམན་ལམ་དུ་འདིར་བསྟན་ཡང་དག་མཐའ་མངོན་དུ་བྱས་པའི་གང་ཟག་མ་ཡིན་པའི་ཕྱིར། གཉིས་པ་མ་གྲུབ་ན། དེ་ཆོས་

[091B] ཁྱོད་ཀྱིས་ཐེག་དམན་གྱི་དབང་དུ་བྱས་པའི་འདིར་བསྟན་ཡང་དག་མཐའ་མངོན་དུ་བྱས་པར་ཐལ། འདོད་པའི་ཕྱིར་གོང་དུ་འདོད་ན། དེ་ཆོས་ཅན། ཐེག་ཆེན་གྱི་དབང་དུ་བྱས་པའི་འདིར་བསྟན་ཡང་དག་
མཐའ་མངོན་དུ་བྱས་པའི་གང་ཟག་ཡིན་པར་ཐལ། འདོད་པའི་ཕྱིར་འདོད་ན། རྫོགས་སྨིན་སྦྱངས་གསུམ་བྱས་རྗེས་སུ་འདིར་བསྟན་ཡང་དག་མཐའ་མངོན་དུ་བྱས་པའི་གང་ཟག་ཡིན་པར་ཐལ། འདོད་པའི་ཕྱིར་
འདོད་ན། སངས་རྒྱས་འཕགས་པ་ཡིན་པར་ཐལ་ལོ། །ཡང་ཁོ་ན་རེ་ལྷག་མེད་མྱང་འདས་ལ་གནས་པའི་ཐེག་དམན་དགྲ་བཅོམ་པའི་རྟོགས་པ་སྔོན་དུ་སོང་པའི་བྱང་སེམས་འཕགས་པ་ཆོས་ཅན། འདིར་བསྟན་
ཡང་དག་མཐའ་མངོན་དུ་བྱས་པའི་གང་ཟག་ཡིན་པར་ཐལ། རྫོགས་སྨིན་སྦྱངས་གསུམ་མ་བྱས་པར་འདིར་བསྟན་ཡང་དག་མཐའ་མངོན་དུ་བྱས་པའི་གང་ཟག་ཡིན་པའི་ཕྱིར། དེར་ཐལ། ཐེག་དམན་ལམ་དུ་
འདིར་བསྟན་ཡང་དག་མཐའ་མངོན་དུ་བྱས་པའི་གང་ཟག་ཡིན་པའི་ཕྱིར། དེར་ཐལ། ལྷག་མེད་མྱང་འདས་ཀྱི་གནས་སྐབས་སུ་འདིར་བསྟན་ཡང་དག་མཐའ་མངོན་དུ་བྱས་པའི་ཕྱིར། དེར་ཐལ། ལྷག་མེད་མྱང་
འདས་ཐོབ་མ་ཐག་ཏུ་འདིར་བསྟན་ཡང་དག་མཐའ་མངོན་དུ་བྱས་པའི་ཕྱིར། ཟེར་ན་མ་ཁྱབ། མ་གྲུབ་ན་དེར་ཐལ། དེས་འདིར་བསྟན་ཡང་དག་མཐའ་མངོན་དུ་བྱེད་མྱོང་བའི་ཕྱིར། ཟེར་ན། ལྷག་མེད་མྱང་འདས་

[092A]༄༅། །ཐོབ་པའི་རྗེས་ཐོབ་ལ་གནས་པའི་ཐེག་དམན་དགྲ་བཅོམ་པ་ཆོས་ཅན། རྗེས་ཐོབ་ལ་གནས་པའི་གང་ཟག་མ་ཡིན་པར་ཐལ་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་
ཞི་ལ་རང་གི་བསམ་ངོ་ལ་ལྟོས་ཏེ། སླར་མི་ལྡང་བའི་ཚུལ་གྱིས་མཉམ་པར་བཞག་པའི་གང་ཟག་ཡིན་པའི་ཕྱིར། དེར་ཐལ། ཁྱོད་ལྷག་མེད་མྱང་འདས་ཐོབ་པའི་གནས་སྐབས་སུ་དེ་ལ་མཉམ་པར་གཞག་པའི་
གང་ཟག་ཡིན་པའི་ཕྱིར། དེར་ཐལ། ཁྱོད་ལྷག་མེད་མྱང་འདས་ཐོབ་མ་ཐག་ཏུ་དེ་ལ་མཉམ་པར་བཞག་པའི་གང་ཟག་ཡིན་པའི་ཕྱིར། ཁྱབ་པ་འགྲིག། མ་གྲུབ་ན། དེར་ཐལ། དེས་དེ་ལ་མཉམ་པར་བཞག་
མྱོང་བའི་ཕྱིར། ཁོ་ན་རེ། ལྷག་མེད་མྱང་འདས་ཐོབ་པའི་བྱང་སེམས་འཕགས་པས་རྫོགས་སྨིན་སྦྱངས་གསུམ་བྱས་རྗེས་སུ་འདིར་བསྟན་ཡང་དག་མཐའ་མངོན་དུ་བྱེད་པར་ཐལ། དེས་རྫོགས་སྨིན་
སྦྱངས་གསུམ་མ་བྱས་པར་འདིར་བསྟན་ཡང་དག་མཐའ་མངོན་དུ་མི་བྱེད་པའི་ཕྱིར། རྟགས་ཁས། འདོད་ན། དེ་ཆོས་ཅན། ཁྱོད་ཀྱིས་ཆོས་སྐུ་ཐོབ་པ་དང་འདིར་བསྟན་ཡང་དག་མཐའ་མངོན་དུ་བྱེད་པ་
དུས་མཉམ་པར་ཐལ། ཁྱོད་ཀྱིས་རྫོགས་སྨིན་སྦྱངས་གསུམ་བྱས་རྗེས་སུ་འདིར་བསྟན་ཡང་དག་མཐའ་མངོན་དུ་བྱེད་པའི་ཕྱིར། ཟེར་ན། མ་ཁྱབ་སྟེ། འདིར་བསྟན་ཡང་དག་མཐའ་མངོན་དུ་བྱས་པའི་

[092B] མ་ཁྱབ་མཚམས་ལ། དེར་ཐལ། དེའི་ཕྱིར། མ་གྲུབ་ན། དེར་ཐལ། རྫོགས་སྨིན་སྦྱངས་གསུམ་བྱས་རྗེས་སུ་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་ལ་
སླར་མི་ལྡང་བའི་ཚུལ་གྱིས་མཉམ་པར་འཇོག་པའི་ཕྱིར། དེར་ཐལ། རྫོགས་སྨིན་སྦྱངས་གསུམ་བྱས་རྗེས་སུ་ཆོས་ཉིད་དེ་བཞིན་ཉིད་ལ་སླར་མི་ལྡན་བའི་ཚུལ་གྱིས་མཉམ་པར་འཇོག་པའི་ཕྱིར་ཏེ། རྫོགས་སྨིན་
སྦྱངས་གསུམ་བྱས་རྗེས་སུ་སངས་རྒྱས་པ་ཡིན་པའི་ཕྱིར་ཏེ། སེམས་ཅན་ཡིན་པའི་ཕྱིར། ཁོ་ན་རེ། འདིར་བསྟན་ཡང་དག་མཐའ་མངོན་དུ་བྱས་པའི་གང་ཟག་ཡིན་ན། མཉམ་གཞག་ཡེ་ཤེས་ལ་གནས་པའི་
གང་ཟག་ཡིན་དགོས་པར་ཐལ། འདིར་བསྟན་ཡང་དག་མཐའ་མངོན་དུ་བྱས་པའི་ཚད་དེ་འཐད་པའི་ཕྱིར། འདོད་མི་ནུས་ཏེ། ལྷག་མེད་མྱང་འདས་ཐོབ་པའི་རྗེས་ཐོབ་ཡེ་ཤེས་ལ་གནས་པའི་ཉན་ཐོས་དགྲ་
བཅོམ་པས་འདིར་བསྟན་ཡང་དག་མཐའ་མངོན་དུ་བྱས་པའི་ཕྱིར། དེར་ཐལ། དེ་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་མངོན་དུ་བྱས་པའི་གང་ཟག་ཡིན་པའི་ཕྱིར། ཟེར་ན། མ་ཁྱབ། ཡང་ཁོ་ན་
དེ་ཆོས་ཅན། འདིར་བསྟན་ཡང་དག་མཐའ་མངོན་དུ་བྱས་པའི་གང་ཟག་ཡིན་པར་ཐལ། རང་གི་ཐོབ་བྱར་གྱུར་པའི་འདིར་བསྟན་ཡང་དག་མཐའ་མངོན་དུ་བྱས་པའི་གང་ཟག་ཡིན་པའི་ཕྱིར་ཏེ། ཁྱོད་ཀྱི་ཐོབ་བྱ་

[093A]༄༅། །གྱུར་པའི་འདིར་བསྟན་ཡང་དག་མཐའ་ཡོད་པའི་ཕྱིར་ཟེར་ན། མ་ཁྱབ། གཉིས་པ་རང་གི་ལུགས་ལ། ལམ་གསུམ་ངོས་བཟུང་བ། རྫོགས་སྨིན་སྦྱངས་གསུམ་བྱས་པའི་ཚད་བསྟན་པ། བྱང་
སེམས་འཕགས་པས་ཉན་རང་གི་སྤངས་རྟོགས་ཀྱི་རིགས་རྫོགས་པའི་ཚད་བཤད་པ། འདིར་བསྟན་ཡང་དག་མཐའ་ངོས་བཟུང་ནས་དེ་མངོན་དུ་བྱས་པའི་ཚད་བསྟན་པ་དང་བཞི། དང་བོ་ནི། གང་ཟག་གི་
བདག་མེད་མངོན་སུམ་དུ་རྟོགས་པའི་མཁྱེན་པ་དེ་ཉན་ཐོས་ཀྱི་ལམ་གང་ཡིན་པ་དང། ཞེས་པའི་སྐབས་ནས་བསྟན་པའི་ཉན་ཐོས་ཀྱི་ལམ་ཡིན། གཉིས་སྟོང་མངོན་སུམ་དུ་རྟོགས་པའི་ཡེ་ཤེས་དེ་རང་
སངས་རྒྱས་ཀྱི་ལམ་གང་ཡིན་པ་དང། ཞེས་པའི་སྐབས་ནས་བསྟན་པའི་རང་རྒྱལ་གྱི་ལམ་ཡིན། ཆོས་ཐམས་ཅད་བདེན་མེད་དུ་མངོན་སུམ་དུ་རྟོགས་པའི་མཁྱེན་པ་དེ། སངས་རྒྱས་ཀྱི་ལམ་གང་ཡིན་
པ་དང། ཞེས་པའི་སྐབས་ནས་བསྟན་པའི་སངས་རྒྱས་ཀྱི་ལམ་ཡིན་གཉིས་པ་ནི། སངས་རྒྱས་ཀྱི་ཞིང་ཁྱད་པར་ཅན་གྱི་གདུལ་བྱའི་དོན་དུ་སྨོན་ལམ་གྱི་དོན་འགྲུབ་པའི་རྒྱུའི་དགེ་རྩའི་ནུས་པ་ཡོད་
སུ་རྫོགས་པ་དེ། སྨོན་ལམ་ཡོངས་སུ་རྫོགས་པའི་ཚད་ཡིན། ཞིང་བྱེ་བ་ཕྲག་བརྒྱར་སྐུའི་བཀོད་པ་གྲངས་དེ་སྙེད་དང་སྐུའི་བཀོད་པ་རེ་རེའི་འཁོར་དུ་སེམས་ཅན་གྲངས་ལས་འདས་པ་ཆོས་ཚིགས་སུ་བཅད་

[093B]རྒྱུའི་དགེ་རྩའི་ནུས་པ་ཡོངས་སུ་རྫོགས་པ་དེ། སེམས་ཅན་སྨིན་པར་བྱས་པའི་ཚད་ཡིན། ལོངས་སྐུ་དང་སྤྲུལ་སྐུའི་ཞིང་ཁྱད་པར་ཅན། འགྲུབ་པའི་རྒྱུའི་
དགེ་རྩའི་ནུས་པ་ཡོངས་སུ་རྫོགས་པ་དེ། སངས་རྒྱས་ཀྱི་ཞིང་ཡོངས་སུ་སྦྱངས་པའི་ཚད་ཡིན། གསུམ་པ་ནི། དམན་ལམ་སྔོན་དུ་མ་སོང་བའི་བྱང་སེམས་འཕགས་པས་ཉན་རང་གི་སྤངས་རྟོགས་ཀྱི་རིགས་
རྫོགས་པ་དང། རྣམ་མཁྱེན་ཐོབ་པ་དུས་མཉམ་སྟེ། དེས་ཉོན་སྒྲིབ་སྤངས་པའི་དགྲ་བཅོམ་པའི་གོ་འཕང་འཐོབ་པ་དང། ཤེས་སྒྲིབ་སྤངས་པའི་དེ་བཞིན་གཤེགས་པའི་གོ་འཕང་ཐོབ་པ་དུས་མཉམ་པའི་ཕྱིར་
དེའི་རྒྱུད་ལ་ཉོན་མོངས་ཡོད་ཀྱང། དེའི་རྒྱུད་ཀྱི་ཉོན་མོངས་པ་དེ། ཉོན་མོངས་པའི་ཉེས་པ་མི་སྐྱེད་དེ། དཔེར་ན། སྨན་དང་སྔགས་ཀྱིས་བསད་པའི་དུག་གིས་དུག་གི་ཉེས་པ་མི་སྐྱེད་པ་ལྟར་རོ། །དེ་ལྟར་ཡང་ཀུན་བཏུས་
ལས། དེས་བྱང་ཆུབ་ཐོབ་པ་ན། ཉོན་མོངས་པ་དང་ཤེས་བྱའི་སྒྲིབ་པ་གཅིག་ཆར་དུ་སྤོངས། ཞེས་སོགས་གསུངས་པའི་ཕྱིར། དམན་ལམ་སྔོན་དུ་སོང་བའི་དབང་དུ་བྱས་ན། ཐེག་ཆེན་གྱི་ཚོགས་ལམ་ནས་ཉན་
རང་གི་སྤངས་རྟོགས་ཀྱི་རིགས་རྫོགས་པ་ཅིག་ཡོད་དེ། རང་རྒྱལ་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་དེས། ཉན་རང་གི་སྤངས་རྟོགས་ཀྱི་རིགས་རྫོགས་པའི་ཕྱིར་བཞི་པ་ནི་

[094A]༄༅། །ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་དེ་འདིར་བསྟན་ཡང་དག་མཐའ་ཡིན། དེ་ལ་དངོས་གནས་ལ་སླར་མི་ལྡང་བའི་ཚུལ་གྱིས་མཉམ་པར་བཞག་པ་དེ་ཐེག་ཆེན་ལམ་
དུ་འདིར་བསྟན་ཡང་དག་མཐའ་མངོན་དུ་བྱས་པའི་ཚད་ཡིན། ཐེག་ཆེན་ལམ་དུ་འདིར་བསྟན་ཡང་དག་མཐའ་མངོན་དུ་བྱས་པ་ཐེག་ཆེན་རིགས་ངེས་ཀྱི་དེ་མངོན་དུ་བྱས་པ། རྫོགས་སྨིན་སྦྱངས་གསུམ་བྱས་རྗེས་
སུ་དེ་མངོན་དུ་བྱས་པ་རྣམས་དོན་གཅིག། ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་དབྱིངས་ལ་རང་གི་བསམ་ངོ་ལ་ལྟོས་ཏེ།། སླར་མི་ལྡང་བའི་ཚུལ་གྱིས་མཉམ་པར་བཞག་པ་དེ། ཐེག་
དམན་ལམ་དུ་འདིར་བསྟན་ཡང་དག་མཐའ་མངོན་དུ་བྱས་པའི་ཚད་ཡིན། ཐེག་དམན་ལམ་དུ་དེ་མངོན་དུ་བྱས་པ། ཐེག་དམན་རིགས་ངེས་ཀྱི་དེ་མངོན་དུ་བྱས་པ། རྫོགས་སྨིན་སྦྱངས་གསུམ་མ་
བྱས་པར་དེ་མངོན་དུ་བྱས་པ་རྣམས་དོན་གཅིག་གསུམ་པ་རྩོད་པ་སྤོང་བ་ལ། ཁ་ཅིག་གིས། ཐེག་པ་གསུམ་གྱི་སྤངས་རྟོགས་ཀྱི་རིགས་རང་རྒྱུད་ལ་སྐྱེད་པར་བྱེད་པའི་རྒྱལ་སྲས་འཕགས་པ་ཡོད་
པར་ཐལ། ཁྱོད་ཀྱི་རྩ་བའི་སྦྱོར་བ་དེ་འཐད་པའི་ཕྱིར། འདོད་ན། ཐེག་པ་གསུམ་གྱི་སྤངས་རྟོགས་ཀྱི་རིགས་ཀྱི་སྐྱེད་བྱེད་ཡོད་པར་ཐལ། འདོད་པའི་ཕྱིར། ཟེར་ན། མ་ཁྱབ་སྟེ། ཁྱོད་ལམ་གསུམ་གྱི་

[094B]བྱང་སེམས་འཕགས་པ་ཡིན་ན། ཁྱོད་ལམ་གསུམ་གྱི་སྤངས་རྟོགས་ཀྱི་རིགས་ཀྱི་སྐྱེད་བྱེད་ཡིན་དགོས་པར་ཐལ། མ་ཁྱབ་མཚམས་ལ་ཁྱབ་པ་
ཡོད་པའི་ཕྱིར་ཏེ། འདོད་ན། རྣམ་མཁྱེན་གྱི་འབྲས་བུར་གྱུར་བའི་བྱང་སེམས་འཕགས་པ་ཆོས་ཅན། རྣམ་མཁྱེན་གྱི་སྐྱེད་བྱེད་ཡིན་པར་ཐལ། རྣམ་མཁྱེན་རང་རྒྱུད་ལ་སྐྱེད་པར་བྱེད་པའི་བྱང་སེམས་
འཕགས་པ་ཡིན་པའི་ཕྱིར། ཁྱབ་པ་ཁས། གཞན་ཡང། དགེ་བ་མ་སྐྱེས་པ་སྐྱེད་བྱེད་ཡོད་པར་ཐལ། དགེ་བ་མ་སྐྱེས་པ་སྐྱེད་པར་བྱེད་པའི་ཡང་དག་སྤོང་བ་ཡོད་པའི་ཕྱིར། ཁྱབ་པ་འགྲིག། འདོད་ན་
དགེ་བ་མ་སྐྱེས་པའི་རྒྱུ་ཡོད་པར་ཐལ་ལོ། །འདོད་པའི་ཕྱིར་འདོད་མི་ནུས་ཏེ། དགེ་བ་མ་སྐྱེས་པ་རྟག་པ་ཡིན་པའི་ཕྱིར། རྣམ་པ་ཐམས་ཅད་མཁྱེན་ཉིད་ལམ། །ཞེས་སོགས་ཀྱི་སྐབས་སུ། སྦྱོར་བ་དནག་
མཐའ་དཔྱད་པ་གཉིས་ལས། དང་བོ་ནི། བསྟན་བཅོས་མངོན་རྟོགས་རྒྱ་ཆོས་ཅན། ཁྱོད་ཀྱི་བརྗོད་བྱ་ཡོད་དེ། དོན་མངོན་པར་རྟོགས་པ་བརྒྱད་པོ་དེ་ཁྱོད་ཀྱི་བརྗོད་བྱ་ཡིན་པའི་ཕྱིར། དེ་ཆོས་ཅན་
ཁྱོད་ཀྱི་དགོས་པ་ཡོད་དེ། ཁྱོད་ལ་བརྟེན་ནས་མདོ་དོན་བདེ་བླག་དུ་རྟོགས་པ་དེ་ཁྱོད་ཀྱི་དགོས་པ་ཡིན་པའི་ཕྱིར། དེ་ཆོས་ཅན། ཁྱོད་ཀྱི་ཉིད་དགོས་ཡོད་དེ། ཁྱོད་ཀྱི་ཆེད་དུ་བྱ་བའི་གདུལ་བྱས་ཁྱོད་

[095A]༄༅། །ལ་བརྟེན་ནས་མཐར་རྣམ་མཁྱེན་ཐོབ་པ་དེ་ཁྱོད་ཀྱི་ཉིད་དགོས་ཡིན་པའི་ཕྱིར། དེ་ཆོས་ཅན། ཁྱོད་ཀྱི་འབྲེལ་བ་ཡོད་དེ། ཁྱོད་ཀྱི་ཉིད་དགོས་སུ་གྱུར་བའི་འདུས་བྱས་དེ། ཁྱོད་ཀྱི་
དགོས་པར་གྱུར་བའི་འདུས་བྱས་ལ་འབྲེལ། ཁྱོད་ཀྱི་དགོས་པར་གྱུར་བའི་འདུས་བྱས་ཁྱོད་ལ་འབྲེལ་བའི་འབྲེལ་བ་དེ་ཁྱོད་ཀྱི་འབྲེལ་བ་ཡིན་པའི་ཕྱིར། གཉིས་པ་ལ་ཁོ་ན་རེ། ཁྱོད་བསྟན་བཅོས་རྣམ་
དག་ཡིན་ན། ཁྱོད་ཀྱི་དགོས་སོགས་ཆོས་བཞི་ཡོད་དགོས་པར་ཐལ་སྦྱོར་བ་དེ་རྣམས་འཐད་པའི་ཕྱིར། འདོད་ན། ཁྱོད་བསྟན་བཅོས་རྣམ་དག་ཡིན་ན། ཁྱོད་ཀྱི་འབྲེལ་བ་ཡོད་དགོས་པར་ཐལ་
འདོད་པའི་ཕྱིར། འདོད་ན། བསྟན་བཅོས་མངོན་རྟོགས་རྒྱན་དང་བསྟན་བཅོས་རྣམ་འགྲེལ་གཉིས་ཆོས་ཅན། དེར་ཐལ། དེའི་ཕྱིར། འདོད་ན། དེ་གཉིས་ལ་འབྲེལ་བ་ཡོད་ན། དེ་གཉིས་ཀྱི་འབྲེལ་པ་
ཡོད་དགོས་པར་ཐལ། དེ་གཉིས་ལ་འབྲེལ་པ་ཡོད་པའི་ཕྱིར། རྟགས་ཁས། འདོད་ན། ཀ་བུམ་གཉིས་ཀྱི་འབྲེལ་པ་ཡོད་པར་ཐལ། ཀ་བུམ་གཉིས་ལ་འབྲེལ་པ་ཡོད་པའི་ཕྱིར། ཟེར་ན། མི་མཚུངས་སོ། །
དེར་ཐལ། ཀ་བུམ་གཉིས་ཀྱི་ལྡོག་པ་དེ་ཀ་བུམ་གཉིས་ལ་འབྲེལ་པ་ཡིན་པའི་ཕྱིར། ཤེས་རབ་ཕ་རོལ་ཕྱིན་པ་ནི། ཞེས་སོགས་ཀྱི་སྐབས་སུ། སྦྱོར་བ་འགོག་པ་དང། མཐའ་དཔྱད་པ་གཉིས། དང་པོ་

[095B] བསྟན་བཅོས་མངོན་རྟོགས་རྒྱན་ཆོས་ཅན། ཁྱོད་ཀྱིས་ཡུམ་གསུམ་ཡང་དག་པར་བཤད་པ་ཡིན་ཏེ། ཁྱོད་ཀྱིས་ཡུམ་གསུམ་གྱི་བརྗོད་བྱེད་ལ་སྐབས་བརྒྱད་དང། བརྗོད་བྱ་ལ་དངོས་པོ་བརྒྱད་དུ་ཕྱེ་
བའི་སྒོ་ནས་ཕྱིན་ཅི་མ་ལོག་པར་བཤད་པའི་ཕྱིར། བྱས་པ་ལ་ཁོ་ན་རེ། རྗེ་བརྩུན་བྱམས་པས་ཡུམ་གསུམ་ཡང་དག་པར་རྟོགས་པར་ཐལ། བསྟན་བཅོས་མངོན་རྟོགས་རྒྱན་གྱིས་ཡུམ་གསུམ་ཡང་དག་
པར་བཤད་པའི་ཕྱིར། རྟགས་ཁས། འདོད་ན། ཡུམ་གསུམ་ཡང་དག་པར་གྲུབ་པར་ཐལ། འདོད་པའི་ཕྱིར། ཟེར་ན། མ་ཁྱབ། འདོད་ན། ཡུམ་གསུམ་བདེན་པར་གྲུབ་པར་ཐལ་ལོ། །ཁོ་ན་རེ། དོན་དམ་
བདེན་པ་དོན་དམ་བདེན་པར་གྲུབ་པར་ཐལ། དོན་དམ་བདེན་པ་གྲུབ་པ་གང་ཞིག། དོན་དམ་བདེན་པ་ཀུན་རྫོབ་བདེན་པར་མ་གྲུབ་པའི་ཕྱིར། གཉིས་པ་མ་གྲུབ་ན། དེ་ཆོས་ཅན། ཀུན་རྫོབ་བདེན་པ་ཡིན་པར་
ཐལ། ཀུན་རྫོབ་བདེན་པར་གྲུབ་པའི་ཕྱིར། འདོད་མི་ནུས་ཏེ། དོན་དམ་བདེན་པ་ཡིན་པའི་ཕྱིར། ཁ་ཅིག་གིས། ཐལ་འགྱུར་གཉིས་པ་ལ་མ་ཁྱབ། ཟེར་ན། ཀུན་རྫོབ་བདེན་པར་གྲུབ་པ་ཡོད་པར་ཐལ། དོན་
དམ་བདེན་པ་ཀུན་རྫོབ་བདེན་པར་གྲུབ་པའི་ཕྱིར། རྟགས་ཁས། འདོད་ན། རྟེན་འབྲེལ་དེ་མྱུ་གུ་བདེན་མེད་དུ་སྒྲུབ་པའི་རྟགས་ཡང་དག་མ་ཡིན་པར་ཐལ། རང་ཉིད་རྟེན་འབྲེལ་ཡིན་ན། རང་ཉིད་བདེན་

[096A]༄༅། །པར་གྲུབ་པ་མེད་པས་མ་ཁྱབ་པའི་ཕྱིར། མ་གྲུབ་ན་སོང། ཀུན་རྫོབ་བདེན་པ་ཆོས་ཅན། དེར་ཐལ། དེའི་ཕྱིར། འཁོར་གསུམ། གཞན་ཡང། སྡུག་བསྔལ་
བདེན་པར་གྲུབ་པ་ཡོད་པར་ཐལ། ཀུན་རྫོབ་བདེན་པར་གྲུབ་པ་ཡོད་པའི་ཕྱིར། རྟགས་ཁས། འདོད་ན། རྟེན་འབྲེལ་ཀྱི་རྟགས་ཀྱིས་སྡུག་བསྔལ་བདེན་མེད་དུ་སྒྲུབ་པའི་དོན་དམ་དཔྱོད་བྱེད་
ཀྱི་རྟགས་ཀྱི་དགག་བྱའི་ཆོས་ཡོད་པར་ཐལ། འདོད་པའི་ཕྱིར་འདོད་ན། བདེན་གྲུབ་ཡོད་པར་ཐལ་ལོ། །རང་གི་ལན་ནི་རྩ་བར་མ་ཁྱབ་སྟེ། ཀུན་རྫོབ་བདེན་པར་གྲུབ་པ་
མེད་ཀྱང། ཀུན་རྫོབ་ཀྱི་བདེན་པར་གྲུབ་པ་ཡོད་པའི་ཕྱིར། ཡང་ཁོ་ན་རེ། སངས་རྒྱས་འཕགས་པས་ཡུམ་གསུམ་ཡང་དག་པར་རྟོགས་པར་ཐལ། རྗེ་བཙུན་བྱམས་པས་ཡུམ་གསུམ་
ཡང་དག་པར་རྟོགས་པའི་ཕྱིར། རྟགས་ཁས། འདོད་ན། ཡུམ་གསུམ་ཡང་དག་པར་སངས་རྒྱས་འཕགས་པས་རྟོགས་པར་ཐལ། འདོད་པའི་ཕྱིར། ཟེར་ན། མ་ཁྱབ། འདོད་ན་
ཡུམ་གསུམ་ཡང་དག་པར་རྣམ་མཁྱེན་གྱིས་རྟོགས་པར་ཐལ། འདོད་པའི་ཕྱིར། འདོད་ན། ཡུམ་གསུམ་ཡང་དག་པར་ཚད་མས་རྟོགས་པར་ཐལ། འདོད་པའི་ཕྱིར། འདོད་ན་

[096B] འདོད་པའི་ཕྱིར། ཟེར་ན། མ་ཁྱབ་མཚམས་ལ་དུས་གསུམ་གཅིག་ཆར་དུ་སངས་རྒྱས་འཕགས་པའི་རྟོགས་པར་ཐལ། སངས་རྒྱས་འཕགས་
པས་དུས་གསུམ་གཅིག་ཆར་དུ་རྟོགས་པའི་ཕྱིར། ཁྱབ་པ་ཁས། དེར་ཐལ། དེས་ཆོས་ཐམས་ཅད་གཅིག་ཆར་དུ་རྟོགས་པའི་ཕྱིར། རྩ་བར་འདོད་ན། དུས་གསུམ་གཅིག་ཆར་དུ་རྣམ་
མཁྱེན་གྱིས་རྟོགས་པར་ཐལ། འདོད་པའི་ཕྱིར། འདོད་ན། དུས་གསུམ་གཅིག་ཆར་དུ་ཚད་མས་དམིགས་པར་ཐལ། འདོད་པའི་ཕྱིར། འདོད་ན། དུས་གསུམ་གཅིག་ཆར་དུ་ཡོད་
ཡོད་པར་ཐལ། འདོད་པའི་ཕྱིར། གཞན་ཡང། ཡུམ་གསུམ་ཡང་དག་པར་རྟོགས་པའི་གང་ཟག་མེད་པར་ཐལ། རྗེ་བཙུན་བྱམས་པས་ཡུམ་གསུམ་ཡང་དག་པར་མ་རྟོགས་པའི་ཕྱིར་
རྟགས་ཁས། འདོད་ན། དེ་འདྲའི་གང་ཟག་ཡོད་ན། ཡུམ་གསུམ་ཡང་དག་པར་ཡོད་དགོས་པར་ཐལ། འདོད་པའི་ཕྱིར། འདོད་ན། ཡུམ་གསུམ་མངོན་སུམ་ཡིན་པར་ཐལ། ཡུམ་གསུམ་མངོན་སུམ་དུ་
རྟོགས་པའི་གང་ཟག་ཡོད་པའི་ཕྱིར། ཁྱབ་པ་འགྲིག་དེར་ཐལ་དེ་མངོན་སུམ་དུ་རྟོགས་པའི་ཚད་མ་ཡོད་པའི་ཕྱིར། མ་གྲུབ་ན་ཡུམ་གསུམ་ཆོས་ཅན། ཁྱོད་མངོན་སུམ་དུ་རྟོགས་པའི་ཚད་མ་ཡོད་པར་ཐལ། ཁྱོད་ཁྱོད་རང་

[097A]༄༅། །མངོན་སུམ་དུ་རྟོགས་པའི་མངོན་སུམ་གྱི་ཚད་མས་གཉིས་སྣང་དང་བཅས་པའི་སྒོ་ནས་རྟོགས་པར་བྱ་བ་ཡིན་པའི་ཕྱིར་ཏེ། ཀུན་རྫོབ་བདེན་པ་ཡིན་པའི་ཕྱིར། རྩ་བར་འདོད་ན། ཡུམ་
གསུམ་ཆོས་ཅན། ཤེས་པ་ཡིན་པར་ཐལ། མངོན་སུམ་ཡིན་པའི་ཕྱིར་རྟགས་ཁས། གཞན་ཡང། ཡུམ་གསུམ་ཡང་དག་པར་རྟོགས་པའི་གང་ཟག་ཡོད་པར་ཐལ། ཡུམ་གསུམ་ཇི་ལྟ་བ་བཞིན་དུ་
རྟོགས་པའི་གང་ཟག་ཡོད་པའི་ཕྱིར་ཏེ། ཡུམ་གསུམ་ཕྱི་ཅི་ལམ་ལོག་པར་རྟོགས་པའི་གང་ཟག་ཡོད་པའི་ཕྱིར། ཁ་ཅིག་གིས། ཡང་དག་པར་གྲུབ་པ་ཡོད་ཟེར་ན། དེ་མེད་པར་ཐལ། དེ་དོན་དམ་དཔྱོད་བྱེད་ཀྱི་
རྟགས་ཀྱི་དགག་བྱའི་ཆོས་ཡིན་པའི་ཕྱིར། དེར་ཐལ། རང་རྒྱུད་པའི་སྐབས་ཀྱི་དྲང་ངེས་རྣམ་འབྱེད་ལས། འོ་ན། དེ་ཙམ་མ་ཡིན་པའི་དོན་དམ་པར་གྱུར་བ་ཞེས་བཤད་པའི་དགག་བྱ་དེ་ཇི་འདྲ་བ་ཞིག་
ཡིན་སྙམ་ན། ཞེས་སོགས་གསུངས་པའི་ཕྱིར། ཁོ་ན་རེ། ཡང་དག་པར་གྲུབ་པ་ཡོད་པར་ཐལ། ཡང་དག་ཀུན་རྫོབ་ཡོད་པའི་ཕྱིར་ཟེར་ན། མ་ཁྱབ། ཡང་ཁོ་ན་རེ། ཡང་དག་པར་གྲུབ་པ་ཡོད་པར་
ཐལ། ཡང་དག་པར་རྫོགས་པའི་སངས་རྒྱས་སུ་གྲུབ་པ་ཡོད་པའི་ཕྱིར། ཟེར་ན། མ་ཁྱབ་སྟེ། བདེན་པར་གྲུབ་པ་ཡོད་པར་ཐལ་ཀུན་རྫོབ་ཀྱི་བདེན་པར་གྲུབ་པ་ཡོད་པའི་ཕྱིར། ཁྱབ་པ་ཁས་སོ་

[097B] དགག་བཞག་སྤང་གསུམ་ལས། དང་པོ་ནི། ཁ་ཅིག་གིས། སྤྲོས་བྲལ་མངོན་སུམ་དུ་རྟོགས་པའི་ཡེ་ཤེས་གང་ཞིག་མི་གནས་པའི་བྱང་འདས་སུ་ཕྱིན་བྱེད་དང། ཕྱིན་ཟིན་པ་གང་རུང་
དེ། ཤེར་ཕྱིན་གྱི་མཚན་ཉིད། སློབ་ལམ་ན་ཤེར་ཕྱིན་ཡོད་ཟེར་ན། ལམ་ཤེར་ཕྱིན་ཡིན་ན། ཤེར་ཕྱིན་དགོས་པར་ཐལ། སློབ་ལམ་ན་ཤེར་ཕྱིན་ཡོད་པའི་ཕྱིར། འདོད་ན། དམན་ལམ་སྔོན་དུ་མ་
སོང་བའི་ཐེག་ཆེན་གྱི་ཚོགས་ལམ་ཆོས་ཅན། དེར་ཐལ། དེའི་ཕྱིར། དེར་ཐལ། ཐེག་ཆེན་གྱི་སློབ་ལམ་ཡིན་པའི་ཕྱིར། འདོད་ན། དེ་ཆོས་ཅན། སྤྲོས་བྲལ་མངོན་སུམ་དུ་རྟོགས་པའི་ཡེ་ཤེས་ཡིན་པར་
ཐལ། འདོད་པའི་ཕྱིར། ཁྱབ་པ་ཁས། གཞན་ཡང། སློབ་ལམ་ན་ཤེར་ཕྱིན་མེད་པར་ཐལ། ཤེར་ཕྱིན་ཡིན་ན། སངས་རྒྱས་ཀྱི་ཡེ་ཤེས་ཡིན་དགོས་པའི་ཕྱིར། དེར་ཐལ། འགྲེལ་ཆེན་ལས། སངས་
རྒྱས་བཅོམ་ལྡན་འདས་ཀྱི་གཉིས་སུ་མེད་པའི་ཡེ་ཤེས་སྒྱུ་མ་ལྟ་བུ་ནི་དངོས་ཡིན་ལ། ཞེས་གསུངས་པའི་ཕྱིར། གཞན་ཡང། ལམ་ཤེར་ཕྱིན་ཆོས་ཅན། ཤེར་ཕྱིན་མ་ཡིན་པར་ཐལ། ཤེར་ཕྱིན་
བཏགས་པ་བ་ཡིན་པའི་ཕྱིར། རྟགས་སྒྲུབ་སྟེ། འགྲེལ་ཆེན་ལས་མཐོང་བ་ལ་སོགས་པའི་མཚན་ཉིད་ཅན་གྱི་ལམ་ལ་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བྱ་བ་ནི་བཏགས་པའོ། །ཞེས་པ་དང་

[098A]༄༅། །བརྒྱད་སྟོང་དོན་བསྡུས་ལས། གཞུང་ལམ་དག་ལ་དེ་སྒྲས་བཏགས། །ཞེས་གསུངས་པའི་ཕྱིར། གཞན་ཡང། སློབ་ལམ་ན་ཤེར་ཕྱིན་མེད་པར་ཐལ། ཤེས་རབ་ཀྱི་ཕ་རོལ་ཏུ་
ཕྱིན་པ་ཞེས་པའི་ཕ་རོལ་དེ་སྒྲིབ་གཉིས་མ་ལུས་པར་སྤངས་པའི་གནས་སྐབས་ལ་བྱེད་རིགས་པའི་ཕྱིར། དེར་ཐལ། འཇུག་འགྲེལ་ལས། དེ་ལ་ཕ་རོལ་ཅེས་བྱ་བ་ནི་གང་འཁོར་བའི་རྒྱ་མཚོའི་ཕར་
འགྲམ་མམ་ངོགས་ཏེ། ཉོན་མོངས་པ་དང་ཤེས་བྱའི་སྒྲིབ་པ་མ་ལུས་པར་སྤངས་བའི་རང་བཞིན་མངའ་བའི་སངས་རྒྱས་ཉིད་དེ་ཕ་རོལ་གུ་སོན་པ་ནི་ཕ་རོལ་ཏུ་ཕྱིན་པའོ། །ཞེས་གསུངས་པའི་ཕྱིར་
བྱས་པ་ལ་ཁོ་ན་རེ། སློབ་ལམ་ན་ཤེར་ཕྱིན་ཡོད་པར་ཐལ། དེ་ན་ཕར་ཕྱིན་དྲུག་ཡོད་པའི་ཕྱིར། དེར་ཐལ། དེ་ན་ཕར་ཕྱིན་དྲུག་དང་མཚུངས་ལྡན་གྱི་སེམས་བསྐྱེད་ཡོད་པའི་ཕྱིར། ཟེར་ན་མ་ཁྱབ་སྟེ་
སློབ་ལམ་ན་ཆོས་སྐུ་ཡོད་པར་ཐལ། དེ་ན་དེ་དང་མཚུངས་ལྡན་གྱི་སེམས་བསྐྱེད་ཡོད་པའི་ཕྱིར། ཁྱབ་པ་ཁས། དེར་ཐལ། དེ་ན་སྤྲིན་ལྟ་བུའི་སེམས་བསྐྱེད་ཡོད་པའི་ཕྱིར་ཏེ། མདོ་སྡེ་རྒྱན་ལས། རྒྱལ་
སྲས་རྣམས་ཀྱི་སེམས་བསྐྱེད་ནི། །སྤྲིན་དང་འདྲ་བ་ཉིད་དུ་བསྟན། །ཅེས་གསུངས་པའི་ཕྱིར། ཁ་ཅིག་གིས། རྩ་བར་མ་ཁྱབ་སྟེ། སངས་རྒྱས་ཀྱི་ས་ན་རྟོག་པ་ཡོད་པར་ཐལ། དེ་ན་རྟོག་དཔྱོད་གཉིས་

[098B] ཁྱབ་པ་ཁས། དེ་ན་བསམ་གཏན་དང་པོའི་དངོས་གཞི་སྙོམས་འཇུག་ཙམ་པ་བ་ཡོད་པའི་ཕྱིར། ཟེར་ན་ཡང་མ་ཁྱབ། ཁོ་ན་རེ། འདོད་ཁམས་ན་གཟུགས་ཁམས་ཡོད་པར་ཐལ། འདོད་
ཁམས་ན་ཁམས་བཅོ་བརྒྱད་ཡོད་པའི་ཕྱིར། ཁྱབ་པ་འགྲིག། ཟེར་ན། སངས་རྒྱས་ཀྱི་ས་ན་རང་ཡུལ་ལ་རྩིང་བའི་རྣམ་པས་འཇུག་པའི་བློ་ཡོད་པར་ཐལ། དེ་ན་རྟོག་དཔྱོད་གཉིས་སུ་ཕྱེ་བའི་རྟོག་པ་ཡོད་
པའི་ཕྱིར། ཁྱབ་སྟེ། མཛོད་ལས། རྟོག་དང་དཔྱོད་པ་རྩིང་ཞིབ་ཉིད། ཅེས་གསུངས་པའི་ཕྱིར། རྟགས་དེར་ཐལ། དེ་ན་རྟོག་དཔྱོད་གཉིས་ཀ་ཡོད་པའི་ཕྱིར། རྟགས་ཁས། ཁོ་ན་རེ། སློབ་ལམ་ན། ཕར་
ཕྱིན་དྲུག་ཡོད་པར་ཐལ། དེ་ན་ཕར་ཕྱིན་དྲུག་གི་གོ་སྒྲུབ་ཡོད་པའི་ཕྱིར། ཟེར་ན། དེ་ན་རྣམ་མཁྱེན་ཡོད་པར་ཐལ། དེ་ན་རྣམ་མཁྱེན་ལ་འཇུག་པའི་འཇུག་སྒྲུབ་ཡོད་པའི་ཕྱིར། ཁྱབ་པ་ཁས་ཁོ་ན་རེ། སློབ་ བསླབ་པ་གསུམ་མེད་པར་ཐལ། དེ་ན་ཕར་ཕྱིན་དྲུག་མེད་པའི་ཕྱིར། ཁྱབ་སྟེ། མདོ་སྡེ་རྒྱན་ལས་བསླབ་གསུམ་དབང་དུ་མཛད་ནས་ནི། །རྒྱལ་པས་ཕ་རོལ་ཕྱིན་པ་དྲུག། །ཅེས་གསུངས་
པའི་ཕྱིར། ཟེར་ན། མ་ཁྱབ་སྟེ། ཉན་ཐོས་དགྲ་བཅོམ་པའི་རྒྱུད་ལ་བསླབ་པ་གསུམ་མེད་པར་ཐལ། དེའི་རྒྱུད་ལ་ཕར་ཕྱིན་དྲུག་མེད་པའི་ཕྱིར། ཁྱབ་པ་ཁས། གཞན་ཡང། ཕར་ཕྱིན་དྲུག་ལ་ཕྲ་རགས་

[099A]༄༅། །དང། རྒྱུ་འབྲས་ཀྱི་རིམ་པ་ལ་སོགས་པ་ཡོད་པར་ཐལ་མདོ་སྡེ་རྒྱན་ལས། སྔ་མ་ལ་བརྟེན་ཕྱི་མ་སྐྱེ། །དམན་དང་མཆོག་ཏུ་གནས་ཕྱིར་དང། །རགས་པ་དང་ནི་ཕྲ་པའི་ཕྱིར་
དེ་དག་རིམ་པར་བསྟན་པ་ཡིན། །ཞེས་གསུངས་པའི་ཕྱིར། ཁྱབ་པ་ཁས། ཁོ་ན་རེ། ལམ་ཤེར་ཕྱིན་ཤེར་ཕྱིན་ཡིན་པར་ཐལ། དེ་ཤེར་ཕྱིན་ཕལ་པ་ཡིན་པའི་ཕྱིར། ཁྱབ་སྟེ། མི་ཕལ་བ་ཡིན་
ན། མི་ཡིན་དགོས་པའི་ཕྱིར། རྟགས་འབུད། གོང་དུ་མ་གྲུབ་ན་དེར་ཐལ། བརྒྱད་སྟོང་དོན་བསྡུས་ཀྱི་འགྲེལ་བར། ཤེས་རབ་གྱི་ཕ་རོལ་ཏུ་ཕྱིན་པའི་སྒྲའི་དོན་ནི། རྣམ་པ་གཉིས་ཏེ་གཙོ་བོ་དང་
ཕལ་པའོ། །གཙོ་བོ་ནི་གཉིས་སུ་མེད་པའི་ཡེ་ཤེས་སོ། །ཕལ་པ་ནི། གཞུང་དང་ལམ་གྱི་བདག་ཉིད་ཅན་ནོ། །ཞེས་གསུངས་པའི་ཕྱིར། ཟེར་ན། མ་ཁྱབ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་
པའི་སྒྲ་དེ་འབྲས་བུ་ཤེར་ཕྱིན་ལ་གཙོ་བོ་དངོས་མིང་དང་གཞུང་ལམ་གཉིས་ལ་ཕལ་བ་བཏགས་མིང་དུ་འཇུག་པ་ལུང་དེའི་དོན་ཡིན་པའི་ཕྱིར། ཁོ་ན་རེ། ཕར་ཕྱིན་དྲུག་པོ་མི་འགལ་པར་ཐལ།  དེ་དྲུག་པོ་རུང་ཡིན་ན། རྣམ་མཁྱེན་ཡིན་དགོས་པའི་ཕྱིར། འདོད་ན། སྦྱིན་པའི་ཕར་ཕྱིན་དང། ཚུལ་ཁྲིམས་ཀྱི་ཕར་ཕྱིན་གཉིས་མི་འགལ་བར་ཐལ། འདོད་པའི་ཕྱིར། འདོད་ན་སྦྱིན་པ་དང་ཚུལ་

[099B] འདོད་པའི་ཕྱིར། འདོད་ན། གཏོང་བའི་སེམས་དང་སྤོང་བའི་སེམས་མི་འགལ་པར་ཐལ། འདོད་པའི་ཕྱིར། ཟེར་ན། རྩ་བར་མ་ཁྱབ། ཁ་ཅིག་གིས། ལམ་ཤེར་ཕྱིན་གྱི་མ་
མཐའི་ས་མཚམས་ཐེག་ཆེན་གྱི་མཐོང་ལམ་ནས་འཇོག་ཟེར་ན། དེ་མི་འཐད་དེ། ཐེག་ཆེན་གྱི་སྦྱོར་ལམ་དེ་ལམ་ཤེར་ཕྱིན་ཡིན་པའི་ཕྱིར་ཏེ། སྡུད་འགྲེལ་ལས། དང་པོ་སྦྱོར་བ་ལ་སོགས་པའི་
མཚན་ཉིད་ཀྱི་ལམ་དེའི་དོན་དུ་སྦྱོར་བ་ཉིད་ཀྱི་ན་གཙོ་བོ་མ་ཡིན་པའི་ཤེས་རབ་ཀྱི་ཕ་རོལ་ཏུ་ཕྱིན་པ་བཏགས་པའོ། །ཞེས་གསུངས་པའི་ཕྱིར། གཞན་ཡང། དེ་མི་འཐད་དེ། ཐབས་ཤེས་ཁྱད་པར་ཅན་
གཉིས་ཀྱིས་ཟིན་པའི་སེམས་དཔའི་རྣལ་འབྱོར་ཡིན་ན། ལམ་ཤེར་ཕྱིན་ཡིན་དགོས་པའི་ཕྱིར་ཏེ། རྣམ་བཤད་ལས། ལམ་ཤེར་ཕྱིན་ནི་སྟོང་ཉིད་རྟོགས་པའི་ཤེས་རབ་དང་ཐབས་སྙིང་རྗེ་ཆེན་ཆེན་པོས་དངོས་
སུ་ཟིན་པའི་བྱང་ཆུབ་སེམས་དཔའི་ཐུགས་རྒྱུད་ཀྱི་ལམ་རྣམས་སོ། །ཞེས་གསུངས་པའི་ཕྱིར། གཞན་ཡང། ཐེག་ཆེན་གྱི་སྦྱོར་ལམ་ཆོས་ཅན། ལམ་ཤེར་ཕྱིན་ཡིན་པར་ཐལ། འབྲས་བུ་ཤེར་ཕྱིན་
ཐོབ་བྱེད་ཀྱི་ཐབས་སུ་གྱུར་པའི་ཞི་ལྷག་ཟུང་འབྲེལ་གྱི་སེམས་དཔའི་རྣལ་འབྱོར་ཡིན་པའི་ཕྱིར། གཞན་ཡང། དེ་ཆོས་ཅན། ལམ་ཤེར་ཕྱིན་ཡིན་པར་ཐལ། ལམ་ཤེར་ཕྱིན་གྱི་རྣལ་འབྱོར་ཡིན་པའི་

[100A]༄༅། །ཕྱིར། མ་གྲུབ་ན། དེར་ཐལ། དེ་ཡོད་པའི་ཕྱིར། བྱས་པ་ལ་ཁོ་ན་རེ། ལམ་ཤེས་ཀྱི་སྦྱོར་བ་ཡིན་ན། ལམ་ཤེས་ཡིན་དགོས་པར་ཐལ། ལམ་ཤེར་ཕྱིན་གྱི་རྣལ་འབྱོར་
ཡིན་ན། ལམ་ཤེར་ཕྱིན་ཡིན་དགོས་པའི་ཕྱིར། ཟེར་ན། མ་ཁྱབ་འདོད་ན། ཐེག་ཆེན་གྱི་སྦྱོར་ལམ་ཆོས་ཅན། དེར་ཐལ། དེའི་ཕྱིར། ཡང་ཁོ་ན་རེ། ལམ་ཤེར་ཕྱིན་གྱི་མ་མཐའི་ས་མཚམས་
དེ་འཐད་པར་ཐལ། འགྲེལ་ཆེན་ལས། མཐོང་བ་ལ་སོགས་པའི་མཚན་ཉིད་ཅན་གྱི་ལམ་ལ་ཡང། །ཞེས་གསུངས་པའི་ཕྱིར། ཟེར་ན། མ་ཁྱབ་སྟེ། གོ་སྒྲུབ་ཀྱི་མ་མཐའི་ས་མཚམས་ཐེག་ཆེན་
གྱི་སྦྱོར་ལམ་ནས་འཇོག་རིགས་པར་ཐལ། འགྲེལ་ཆེན་ལས། དེ་ཇི་ལྟ་བ་བཞིན་དུ་སྦྱོར་བ་དང་མཐོང་བ་དང་སྒོམ་པ་དང་ཁྱད་པར་གྱི་ངོ་བོ་ཉིད་ཀྱི་སྒྲུབ་པའི་མཚན་ཉིད་དང་འཇུག་པ་དང་ཚོགས་དང་དེས་
པར་འབྱུང་བ་རྣམས་ཀྱི་ནང་ནས་ཞེས་གསུངས་པའི་ཕྱིར། ཁྱབ་པ་ཁས། ཁ་ཅིག་གིས། འབྲས་བུ་ཤེར་ཕྱིན་ཐོབ་བྱེད་ཀྱི་ཐབས་སུ་གྱུར་པའི་ཞི་ལྷག་ཟུང་འབྲེལ་གྱི་སེམས་དཔའི་རྣལ་འབྱོར་དེ་
ལམ་ཤེར་ཕྱིན་གྱི་མཚན་ཉིད་ཟེར་ན། བུམ་པའི་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར་

[100B] ཐེག་ཆེན་གྱི་སློབ་ལམ་ཡིན་པའི་ཕྱིར། འདོད་ན། འབྲས་བུ་ཤེར་ཕྱིན་ཐོབ་བྱེད་ཀྱི་ཐབས་ཡིན་པར་ཐལ། འདོད་པའི་ཕྱིར། འདོད་ན། ཁྱོད་མེད་ན་འབྲས་བུ་ཤེར་ཕྱིན་མེད་དགོས་པར་ཐལ་
འདོད་པའི་ཕྱིར། འདོད་ན། བུམ་པས་དག་པའི་ས་ཕྱོགས་ཆོས་ཅན་དེར་ཐལ། དེའི་ཕྱིར། གཞན་ཡང། འབྲས་བུ་ཤེར་ཕྱིན་གྱི་རྗེས་སུ་བྱུང་བའི་ཐེག་ཆེན་གྱི་མཐོང་ལམ་ཆོས་ཅན། མཚན་ཉིད་
དེར་ཐལ། མཚོན་བྱ་དེའི་ཕྱིར། དེར་ཐལ། དེ་ཡོད་པའི་ཕྱིར་འདོད་ན། འབྲས་བུ་ཤེར་ཕྱིན་གྱི་སྔ་ལོགས་སུ་བྱུང་བར་ཐལ་ལོ། །འདོད་མི་ནུས་ཏེ། ཆོས་ཅན་དེའི་ཕྱིར། གཉིས་པ་རང་གི་ལུགས་ལ་
མཚན་ཉིད། དབྱེ་བ། ས་མཚམས་དང་གསུམ་ལས། དང་པོ་ནི་ཁྱད་ཆོས་གསུམ་གྱི་ཁྱད་པར་དུ་བྱས་པའི་མཐར་ཕྱིན་པའི་ཡེ་ཤེས་དེ། ཤེར་ཕྱིན་གྱི་མཚན་ཉིད། ཁྱད་ཆོས་གསུམ་ཡོད་དེ་
རྟེན་གྱི་ཁྱད་པར། སངས་རྒྱས་བཅོམ་ལྡན་འདས་ཁོ་ནའི་རྒྱུད་ལ་ཡོད་པ། ངོ་བོའི་ཁྱད་པར་གཉིས་སུ་མེད་པའི་ཡེ་ཤེས་ཡིན་པ། དགག་བྱ་དང་བྲལ་བའི་ཁྱད་པར། བདེན་སྟོང་སྒྱུ་མ་ལྟ་བུར་གནས་
པ་རྣམས་སུ་ཡོད་པའི་ཕྱིར། གཉིས་པ་ལ། སྒྲས་བརྗོད་རིགས་ཀྱི་སྒོ་ནས་དབྱེ་ན། གཞུང་ཤེར་ཕྱིན་ལམ་ཤེར་ཕྱིན། འབྲས་བུ་ཤེར་ཕྱིན། སྙིང་པོ་དོན་གྱི་ཤེར་ཕྱིན་དང་བཞི་ལས། དང་པོ་ལ། མྪ་

[101A]༄༅། །ཉིད་མཚན་གཞི། ས་མཚམས་དང་གསུམ་ལས། དང་པོ་ནི་ཐེག་པ་ཆེན་པོའི་ལམ་འབྲས། བརྗོད་བྱའི་གཙོ་བོར་བྱས་ནས་སྟོན་པའི་སངས་རྒྱས་ཀྱི་གསུང་རབ་དེ་
གཞུང་ཤེར་ཕྱིན་གྱི་མཚན་ཉིད། གཉིས་པ་ནི། ཡུམ་རྒྱས་འབྲིང་བསྡུས་གསུམ་ལྟ་བུ། ས་མཚམས་ནི། ལམ་མ་ཞུགས་ནས་སངས་རྒྱས་ཀྱི་སའི་བར་དུ་ཡོད་དོ། །གཉིས་པ་ལ་གསུམ་ལས་
དང་པོ་ནི། རང་གི་ཐོབ་བྱར་གྱུར་བའི་འབྲས་བུ་ཤེར་ཕྱིན་ཐོབ་བྱེད་ཀྱི་ཐབས་སུ་གྱུར་པའི་ཞི་ལྷག་ཟུང་འབྲེལ་གྱི་སེམས་དཔའི་རྣལ་འབྱོར་དེ། ལམ་ཤེར་ཕྱིན་གྱི་མཚན་ཉིད། མཚན་གཞི། ཐེག་
ཆེན་གྱི་སློབ་ལམ་བཞི་ལྟ་བུ། ས་མཚམས་ནི། ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་དུ་ཡོད། གསུམ་པ་ལ། མཚན་ཉིད། མཚན་གཞི། ས་མཚམས་དང་དང་གསུམ་ལས། དང་པོ་ནི། ཁྱད་
ཆོས་བཞིའི་ཁྱད་པར་དུ་བྱས་པའི་མཐར་ཕྱིན་པའི་ཡེ་ཤེས་དེ་འབྲས་བུ་ཤེར་ཕྱིན་གྱི་མཚན་ཉིད། ས་མཚམས་ནི། སངས་རྒྱས་ཀྱི་ས་ཁོ་ནར་ཡོད། བཞི་བ་ནི། ཆོས་ཐམས་ཅད་བདེན་པས་སྟོང་
བའི་སྟོང་ཉིད་ལྟ་བུ། དེ་དང་དོན་དམ་བདེན་པ་དོན་གཅིག། གསུམ་པ་རྩོད་པ་སྤོང་བ་ལ། ཁ་ཅིག་གིས། ཆོས་དེ་ཤེར་ཕྱིན་ཡིན་ན་ཆོས་དེ་སངས་རྒྱས་ཀྱི་ཡེ་ཤེས་ཡིན་དགོས་པར་ཐལ། ཤེར་ཕྱིན་

[101B] སངས་རྒྱས་ཀྱི་ཡེ་ཤེས་ཡིན་དགོས་པའི་ཕྱིར། རྟགས་ཁས། འདོད་ན། ཐེག་ཆེན་གྱི་མཐོང་ལམ་ཆོས་ཅན། ལམ་ཤེར་ཕྱིན་ཡིན་པར་ཐལ། མཚན་ཉིད་དེའི་ཕྱིར། རྟགས་སླ། འདོད་ན། དེ་ཆོས་
ཅན། ལམ་སངས་རྒྱས་ཀྱི་ཡེ་ཤེས་ཡིན་པར་ཐལ། ལམ་ཤེར་ཕྱིན་ཡིན་པའི་ཕྱིར། ཟེར་ན། རྩ་བར་མ་ཁྱབ། ཆོས་དེ་ཤེར་ཕྱིན་ཡིན་ན། ཆོས་དེ་ཤེས་པ་ཡིན་དགོས་པར་ཐལ། ཤེར་ཕྱིན་ཡིན་ན་ཤེས་
པ་ཡིན་དགོས་པའི་ཕྱིར། ཁྱབ་པ་ཁས། རྟགས་འབུད། འདོད་ན། རྣམ་མཁྱེན་ཆོས་ཅན། འབྲས་བུ་ཤེར་ཕྱིན་ཡིན་པར་ཐལ། རྣམ་མཁྱེན་ཡིན་པའི་ཕྱིར། འདོད་ན། སོང། དེ་ཆོས་ཅན། འབྲས་བུ་
ཤེས་པ་ཡིན་པར་ཐལ། འབྲས་བུ་ཤེར་ཕྱིན་ཡིན་པའི་ཕྱིར། འཁོར་གསུམ། ཁོ་ན་རེ། བསྟན་བཅོས་མངོན་རྟོགས་རྒྱན་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར། དེ་དེར་ཐལ་
འགྲེལ་པར། ཤེས་རབ་ཀྱི་ཕ་རོལ་ཏུ་ཕྱིན་པ་འདེ་ལ་ནི། ཞེས་གསུངས་པའི་ཕྱིར། རྩ་བར་འདོད་ན། དེ་ཆོས་ཅན། བཀའ་ཡིན་པར་ཐལ། འདོད་པའི་ཕྱིར། འདོད་ན། འགྲེལ་བ་དོན་གསལ་བཀའ་
ཡིན་པར་ཐལ་ལོ། ཟེར་ན། མ་ཁྱབ། རྣམ་ཀུན་མཁྱེན་ཉིད་ལམ་ཤེས་ཉིད། །ཅེས་སོགས་ཀྱི་སྐབས་སུ། སྦྱོར་བ་ནི། སེམས་བསྐྱེད་སོགས་ཆོས་བཅུ་མངོན་སུམ་དུ་རྟོགས་པ་མ་ཐར་ཕྱིན་

[102A]༄༅། །པའི་ཡེ་ཤེས་ཆོས་ཅན། ཁྱོད་རྣམ་མཁྱེན་གྱི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར། དེས་ན་སེམས་བསྐྱེད་སོགས་ཆོས་བཅུ་མངོན་སུམ་དུ་རྟོགས་པ་མཐར་
ཕྱིན་པའི་ཡེ་ཤེས་དེ། རྣམ་མཁྱེན་གྱི་མཚན་ཉིད། དབྱེ་ན། རྒྱུ་འབྲས་གཙོ་བོའི་དོན་བཅུ་མངོན་སུམ་དུ་རྟོགས་པའི་རྣམ་མཁྱེན་དང། ཤེས་བྱའི་རྣམ་པ་མ་ལུས་པ་མཁྱེན་པའི་རྣམ་མཁྱེན་གཉིས་

སུ་ཡོད། ས་མཚམས་སངས་རྒྱས་ཀྱི་ས་ཁོ་ནར་ཡོད། སེམས་བསྐྱེད་པ་ནི་གཞན་དོན་ཕྱིར། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། རང་གི་
གྲོགས་སུ་གྱུར་པའི་གཞན་དོན་དུ་རྫོགས་པའི་བྱང་ཆུབ་ལ་དམིགས་པའི་འདུན་པ་དང་མཚུངས་ལྡན་དུ་བྱུང་བའི་ཐེག་ཆེན་ལམ་གྱི་འཇུག་སྒོའི་རིགས་སུ་གནས་པའི་ཐེག་ཆེན་གཙོ་བོའི་ཡིད་ཀྱི་རྣམ་
རིག་ཆོས་ཅན། ཐེག་ཆེན་སེམས་བསྐྱེད་ཀྱི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར། གཉིས་པ་ལ། དགག་བཞག་གཉིས་ལས་དང་པོ་ལ། ཁ་ཅིག་གིས། ཐེག་ཆེན་སེམས་བསྐྱེད་གསར་དུ་སྐྱེ་བའི་ལུས་རྟེན་
ཅན་གྱི་གང་ཟག་ཡིན་ན། མི་ཡིན་པས་ཁྱབ། ཟེར་ན། དེ་མི་འཐད་དེ། ལྷའི་རྟེན་ལ་ཡང་ཐེག་ཆེན་སེམས་བསྐྱེད་གསར་དུ་སྐྱེ་བ་ཡོད། དམྱལ་བའི་རྟེན་ལ་ཡང་དེ་གསར་དུ་སྐྱེ་བ་ཡོད། དུ་འགྲོའི་རྟེན་ལ་ཡང་

[102B] དང་པོ་གྲུབ་སྟེ། ལམ་ཤེས་ཀྱི་མདོ་ལས། ལྷའི་བུ་གང་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་མ་བསྐྱེད་པ་དེ་དག་གིས་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་ཏུ་སེམས་བསྐྱེད་པར་བྱའོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། དྲིན་ལན་བསབས་པའི་མདོ་ལས། བདག་ཅག་གི་སྟོན་པ་སྔོན་དམྱལ་བའི་ཤིང་རྟ་འདྲེན་པའི་ཀྱད་དུ་
འཁྲུངས་པའི་ཚེ་བྱང་ཆུབ་ཏུ་སེམས་བསྐྱེད་པར་བཤད་པའི་ཕྱིར། གསུམ་པ་གྲུབ་སྟེ། སྐུའི་རྟེན་ལ་ཐེག་ཆེན་སེམས་བསྐྱེད་གསར་དུ་སྐྱེ་བ་ཡོད་པ་གང་ཞིག། ཀླུ་ཡིན་ན་དུད་འགྲོ་ཡིན་དགོས་པའི་ཕྱིར།།
དང་པོ་གྲུབ་སྟེ། ཀླུའི་རྒྱལ་པོ་རྒྱ་མཚོས་ཞུས་པའི་མདོ་ལས་ཀླུ་ཉི་ཁྲི་ཅིག་སྟོང་གིས་བྱང་ཆུབ་མཆོག་ཏུ་སེམས་བསྐྱེད་པར་བཤད་པའི་ཕྱིར། ཁོ་ན་རེ། དམ་བཅའ་དེ་མི་འཐད་པར་ཐལ། ཐེག་ཆེན་
གྱི་ཚོགས་ལམ་གསར་དུ་སྐྱེ་བའི་ལུས་རྟེན་ཅན་གྱི་གང་ཟག་ཡིན་ན། མི་ཡིན་དགོས་པའི་ཕྱིར། དེར་ཐལ། མཛོད་འགྲེལ་ལས། མི་རྣམས་ཀྱི་ནང་ཁོ་ན་དང། གླིང་གསུམ་ནས་འཕེན་པར་བྱེད་ཀྱི་གཞན་
དུ་མིན་ཏེ། ཅི་རིགས་པར་ཤེས་རབ་དང་སྐྱོ་བ་མེད་པའི་ཕྱིར་ཞེས་གསུངས་པའི་ཕྱིར། ཟེར་ན། མ་ཁྱབ་སྟེ། དེ་སྐབས་འདིར་ཁས་ལེན་མི་རིགས་པའི་ཕྱིར། ཁ་ཅིག་གིས། སྨོན་སེམས་གསར་དུ་སྐྱེ་བའི་

[103A]༄༅། །རྟེན་གྱི་གང་ཟག་ཡིན་ན། མི་ཡིན་པས་མ་ཁྱབ་ཀྱང་འཇུག་སེམས་གསར་དུ་སྐྱེ་བའི་ལུས་རྟེན་ཅན་གྱི་གང་ཟག་ཡིན་ན། མི་ཡིན་པས་ཁྱབ་ཟེར་ན། དེ་མི་འཐད་དེ། ལྷའི་རྟེན་ལ་
འཇུག་སེམས་གསར་དུ་སྐྱེ་བ་ཡོད་པའི་ཕྱིར་ཏེ། ལྷའི་རྟེན་ལ་འཇུག་སྡོམ་གསར་དུ་སྐྱེ་བ་ཡོད་པའི་ཕྱིར། དེར་ཐལ། ལྷའི་རྟེན་ཅན་གྱི་བྱང་སེམས་འཕགས་པ་ཡོད་པའི་ཕྱིར། བྱས་པ་ལ་ཁོ་ན་རེ་
ལྷའི་རྟེན་ལ་འཇུག་སྡོམ་གསར་དུ་སྐྱེ་བ་མེད་པར་ཐལ། འཇུག་སྡོམ་གསར་དུ་སྐྱེ་བའི་རྟེན་ཅན་གྱི་གང་ཟག་ཡིན་ན། མི་ཡིན་དགོས་པའི་ཕྱིར། དེར་ཐལ། འཇུག་སྡོམ་རྒྱུད་ལྡན་གྱི་གང་ཟག་ཡིན་
ན། མི་ཡིན་དགོས་པའི་ཕྱིར། དེར་ཐལ། དེ་ཡིན་ན་སོ་ཐར་གྱི་སྡོམ་པ་རྒྱུད་ལྡན་གྱི་གང་ཟག་ཡིན་དགོས། དེ་ཡིན་ན། མི་ཡིན་དགོས་པའི་ཕྱིར། དང་པོ་གྲུབ་སྟེ། ལམ་སྒྲོན་ལས། སོ་སོར་ཐར་
པ་རིགས་བདུན་གྱི། །རྟག་ཏུ་སྡོམ་གཞན་ལྡན་པ་ལ། །བྱང་ཆུབ་སེམས་དཔའི་སྡོམ་པ་ཡི། །སྐལ་བ་ཡོད་ཀྱི་གཞན་དུ་མིན། །ཞེས་གསུངས་པའི་ཕྱིར། ཟེར་ན། མ་ཁྱབ་སྟེ། དེ་ནི་འཇུག་སྡོམ་
གསར་དུ་སྐྱེ་བའི་རྟེན་ཁྱད་པར་ཅན་གྱི་དབང་དུ་བྱས་པ་ཡིན་པའི་ཕྱིར། དེར་ཐལ། དེའི་འགྲེལ་པར། རྟེན་ཁྱད་པར་ཅན་གྱི་དབང་དུ་བྱས་ན། ཞེས་གསུངས་པའི་ཕྱིར། གོང་གི་རྟགས་གཉིས་པ་གྲུབ་སྟེ་

[103B] མི་མ་ཡིན་པའི་འགྲོ་བ་དང། །བྱང་གིག་སྒྲ་མི་སྙན་པ་ནི། །སྡོམ་པའི་ཞིང་ཉིད་མ་ཡིན་ནོ། །ཞེས་གསུངས་པའི་ཕྱིར། ཁ་ཅིག་གིས། འདོད་སེམས་ལ་བརྟེན་ནས་ཐེག་ཆེན་སེམས་བསྐྱེད་
གསར་དུ་སྐྱེ་བ་ཡོད་ཟེར་ན། དེ་མི་འཐད་དེ། ཐེག་ཆེན་སེམས་བསྐྱེད་ཐོབ་པའི་གང་ཟག་ཡིན་ན། བསམ་གཏན་དང་པོའི་ཉེར་བསྡོགས་ཐོབ་པའི་གང་ཟག་ཡིན་དགོས་པའི་ཕྱིར། དེར་ཐལ། རྣམ་བཤད་
ལས། འབྲས་བུ་ཤེར་ཕྱིན་ཐོབ་བྱེད་ཀྱི་ཐབས་སུ་གྱུར་བའི་ཞི་ལྷག་ཟུང་འབྲེལ་གྱིས་ཟིན་པའི་སེམས་དཔའི་རྣལ་འབྱོར་ལམ་ཤེར་ཕྱིན་གྱི་མཚན་ཉིད་དུ་བཤད་པའི་ཕྱིར། གཞན་ཡང། རྣམ་རྫོགས་
སྦྱོར་བ་ཐོབ་པའི་གང་ཟག་ཡིན་ན། ཞི་ལྷག་ཟུང་འབྲེལ་ཐོབ་པའི་གང་ཟག་ཡིན་དགོས་པར་ཐལ། རྣམ་བཤད་ལས། མཁྱེན་གསུམ་གྱི་རྣམ་པ་ཐམས་ཅད་ཞི་ལྷག་ཟུང་འབྲེལ་གྱི་སྦྱོར་བས་རྣལ་
འབྱོར་བའི་ཉམས་ལེན་དུ་བསྡུས་པ་དེ་མཁྱེན་གསུམ་བསྡུས་བསྒོམ་གྱི་དོན་དུ་བཤད་པ་ལ་རྒྱུ་མཚན་ཡང་དག་གཅིག་ཡོད་པའི་ཕྱིར། བྱས་པ་ལ་ཁོ་ན་རེ། ལམ་རིམ་ལས། མི་རྟག་པ་དང་འཁོར་
བའི་ཉེས་དམིགས་དང་བྱང་ཆུབ་ཀྱི་སེམས་སྦྱོངས་པ་ལ། ཡིད་འགྱུར་གྱི་མྱོང་བ་སྐྱེ་བ་ཡང་ཞི་གནས་ལ་རག་ལས་པ་ཆེས་ཧ་ཅང་ཐལ་བར་འགྱུར་རོ། །ཞེས་གསུངས་པ་མི་འཐད་པར་ཐལ་

[104A]༄༅། །ཐེག་ཆེན་སེམས་བསྐྱེད་ཐོབ་པའི་གང་ཟག་ཡིན་ན། ཞི་གནས་ཐོབ་པའི་གང་ཟག་ཡིན་དགོས་པའི་ཕྱིར་ཟེར་ན། མ་ཁྱབ་སྟེ། ཐེག་ཆེན་སེམས་བསྐྱེད་ལ་རྩོལ་བཅས་ཀྱི་མྱོང་བ་ཙམ་
ཐོན་པ་ལ་ཞི་གནས་ཐོབ་པ་སྔོན་དུ་འགྲོ་མི་དགོས་པ་ལུང་དེའི་དོན་ཡིན་པའི་ཕྱིར། ཁོ་ན་རེ། ཐེག་ཆེན་སེམས་བསྐྱེད་ཐོབ་པའི་གང་ཟག་ཡིན་ན། བསམ་གཏན་དང་པོའི་ཉེར་བསྡོགས་ཐོབ་པའི་གང་ཟག་
ཡིན་པས་ཁྱབ་པར་ཐལ། ཐེག་ཆེན་གྱི་སེམས་བསྐྱེད་ཐོབ་པའི་གང་ཟག་ཡིན་ན། བསམ་གཏན་གྱི་དངོས་གཞི་སྙོམས་འཇུག་ཐོབ་པས་ཁྱབ་པའི་ཕྱིར། དེར་ཐལ། སྙིང་རྗེ་ཆེན་པོ་ཐོབ་པའི་གང་
ཟག་ཡིན་ན། དེ་ཡིན་དགོས་པའི་ཕྱིར་ཏེ། སྙིང་རྗེ་ཚད་མེད་ཐོབ་པའི་གང་ཟག་ཡིན་ན། དེ་ཡིན་དགོས་པའི་ཕྱིར། ཟེར་ན། མ་ཁྱབ་མ་གྲུབ་ན། དེར་ཐལ། ཀུན་བཏུས་ལས། ཕྱི་རོལ་པའམ། ཉན་ཐོས་
སམ། བྱང་ཆུབ་སེམས་དཔའ་ཡང་རུང་སྟེ། དག་པའི་བསམ་གཏན་བཞི་ལ་བརྟེན་ནས་ཚད་མེད་པ་རྣམས་མངོན་པར་སྒྲུབ་བོ། །ཞེས་གསུངས་པའི་ཕྱིར། ཁ་ཅིག་གིས། རང་གི་གྲོགས་སུ་གྱུར་
བའི་གཞན་དོན་དུ་རྫོགས་པའི་བྱང་ཆུབ་དོན་གཉེར་གྱི་འདུན་པ་དང་མཚུངས་ལྡན་དུ་བྱུང་བའི་སེམས་ཁྱད་པར་ཅན་དེ། ཐེག་ཆེན་སེམས་བསྐྱེད་ཀྱི་མཚན་ཉིད་ཟེར་ན། ཐེག་ཆེན་སེམས་བསྐྱེད་རྒྱུད་

[104B] མཚན་ཉིད་དེ་རྒྱུད་ལ་ལྡན་པའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། རྟགས་སླ། འདོད་མི་ནུས་ཏེ། ཐེག་ཆེན་སེམས་བསྐྱེད་ཡིན་ན་
ལམ་ཞུགས་ཀྱི་མཁྱེན་པ་ཡིན་དགོས་པའི་ཕྱིར་ཏེ། སེམས་བསྐྱེད་ཉེར་གཉིས་པོ་གང་རུང་ཡིན་ན། ལམ་ཞུགས་ཀྱི་མཁྱེན་པ་ཡིན་དགོས་པའི་ཕྱིར་ཏེ། དོན་གསལ་ལས། དེ་ལྟར་ན་སེམས་
བསྐྱེད་པའི་རབ་ཏུ་དབྱེ་བ་ལས་དང་པོ་པའི་ས་ནས་བཟུང་སྟེ་སངས་རྒྱས་ཀྱི་སའི་བར་གྱིས་བསྡུས་པ་ཡིན་ནོ། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ། ཐེག་ཆེན་སེམས་བསྐྱེད་རྒྱུད་ལྡན་གྱི་
ལམ་མ་ཞུགས་ཀྱི་གང་ཟག་ཡོད་པར་ཐལ། སྨོན་སེམས་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་ཏེ། སྨོན་སེམས་དོར་བའི་རྩ་ལྟུང་བྱུང་བའི་ལམ་མ་ཞུགས་ཀྱི་གང་ཟག་ཡོད་པའི་
ཕྱིར། ཟེར་ན། མ་ཁྱབ་སྟེ། འཇུག་སྡོམ་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་དེས་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་གྱུར་ཅིག། སྙམས་པའི་སེམས་བཏང་ན་སྨོན་
སེམས་དོར་བའི་རྩ་ལྟུང་དུ་འཇོག་པའི་ཕྱིར། ཁ་ཅིག་གིས་གཞན་དོན་དུ་རྫོགས་པའི་བྱང་ཆུབ་དོན་གཉེར་གྱི་འདུན་པ་དང་མཚུངས་ལྡན་དུ་བྱུང་བའི་ཐེག་ཆེན་གྱི་སེམས་ཁྱད་པར་ཅན་དེ། ཐེག་ཆེན་

[105A]༄༅། །སེམས་བསྐྱེད་ཀྱི་མཚན་ཉིད་ཟེར་ན། བྱང་སེམས་མཐོང་ལམ་པའི་རྒྱུད་ཀྱི་ཐེག་ཆེན་སེམས་བསྐྱེད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན་
དེར་ཐལ། དེ་ཡོད་པའི་ཕྱིར། རྩ་བར་འདོད་ན། དེ་ཆོས་ཅན་ཁྱོད་གཞན་དོན་དུ་རྫོགས་པའི་བྱང་ཆུབ་དོན་གཉེར་གྱི་འདུན་པ་དང་མཚུངས་ལྡན་རྣམ་པ་ལྔ་མཚུངས་ཡིན་པར་ཐལ། འདོད་པའི་
ཕྱིར། འདོད་ན། དེ་ཆོས་ཅན། གཞན་དོན་དུ་རྫོགས་པའི་བྱང་ཆུབ་དོན་གཉེར་གྱི་འདུན་པ་རྒྱུད་ལ་ལྡན་པའི་གང་ཟག་ཡིན་ན། ཁྱོད་རྒྱུད་ལ་ལྡན་པའི་གང་ཟག་ཡིན་དགོས་པར་ཐལ། འདོད་པའི་
ཕྱིར། འདོད་ན། བྱང་སེམས་ཚོགས་ལམ་པ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་སླ། ཁ་ཅིག་གིས། རང་གི་གྲོགས་སུ་གྱུར་པའི་གཞན་དོན་དུ་རྫོགས་པའི་བྱང་ཆུབ་ལ་
དམིགས་པའི་འདུན་པ་དང་མཚུངས་ལྡན་དུ་བྱུང་བའི་ཐེག་ཆེན་གྱི་གཙོ་བོའི་ཡིད་ཀྱི་རྣམ་རིག་དེ། ཐེག་ཆེན་སེམས་བསྐྱེད་ཀྱི་མཚན་ཉིད་ཟེར་ན། སངས་རྒྱས་འཕགས་པའི་རྒྱུད་ཀྱི་གང་ཟག་གི་
བདག་མེད་མངོན་སུམ་དུ་རྟོགས་པའི་ཡིད་ཀྱི་རྣམ་པར་ཤེས་པ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། ཁྱབ་པ་ཀཧྶ་མ་གྲུབ་ན། དེར་ཐལ། རང་གི་གྲོགས་སུ་གྱུར་བའི་གཞན་

[105B]མཚུངས་ལྡན་དུ་བྱུང་བ་གང་ཞིག། ཐེག་ཆེན་གྱི་གཙོ་བོའི་ཡིད་ཀྱི་རྣམ་རིག་ཡིན་པའི་ཕྱིར། རྟགས་གཉིས་ཀ་གྲུབ་སྟེ། སངས་རྒྱས་འཕགས་པའི་
རྒྱུད་ཀྱི་གཙོ་སེམས་ཡིན་པའི་ཕྱིར། རྩ་བར་འདོད་ན། ཐེག་ཆེན་གྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་ན་སླ་ཁ་ཅིག་གིས། མཚན་ཉིད་དེ་གང་ཞིག། ཐབས་ཁྱད་པར་ཅན་གྱི་
རྟོགས་རིགས་སུ་གནས་པ་དེ། ཐེག་ཆེན་སེམས་བསྐྱེད་ཀྱི་མཚན་ཉིད་ཟེར་ན། སངས་རྒྱས་འཕགས་པའི་རྒྱུད་ཀྱི་སྙིང་རྗེ་ཆེན་པོ་དང། མཚུངས་ལྡན་དུ་བྱུང་བའི་ཡིད་ཀྱི་རྣམ་པར་ཤེས་པ་ཆོས་ཅན་
མཚོན་བྱ་དེར་ཐལ། མཚན་ཉིད་དེའི་ཕྱིར། ཁྱབ་པ་ཁས། རྟགས་དང་པོ་དེར་ཐལ། རང་གི་གྲོགས་སུ་གྱུར་པའི་གཞན་དོན་དུ་རྫོགས་བྱང་ལ་དམིགས་པའི་འདུན་པ་དང་མཚུངས་ལྡན་དུ་བྱུང་བ་གང་
ཞིག། ཐེག་ཆེན་གཙོ་བོའི་ཡིད་ཀྱི་རྣམ་རིག་ཡིན་པའི་ཕྱིར། རྟགས་གཉིས་ཀ་གྲུབ་སྟེ། སངས་རྒྱས་འཕགས་པའི་རྒྱུད་ཀྱི་གཙོ་སེམས་ཡིན་པའི་ཕྱིར། རྩར་རྟགས་གཉིས་པ་མ་གྲུབ་ན། དེ་ཐབས་ཁྱད་
པར་ཅན་གྱི་རྟོགས་རིགས་སུ་གནས་པར་ཐལ། སངས་རྒྱས་འཕགས་པའི་ཐུགས་རྒྱུད་ཀྱི་སྙིང་རྗེ་ཆེན་པོར་ཐབས་ཁྱད་པར་ཅན་གྱི་རྟོགས་རིགས་སུ་གནས་པའི་ཕྱིར། རྩ་བར་འདོད་ན། སངས་རྒྱས་

[106A]༄༅། །འཕགས་པའི་ཐུགས་རྒྱུད་ཀྱི་ཡིད་ཀྱི་རྣམ་པར་ཤེས་པ་ཡིན་ན། ཐེག་ཆེན་སེམས་བསྐྱེད་ཡིན་དགོས་པར་ཐལ། དེ་ཐེག་ཆེན་སེམས་བསྐྱེད་ཡིན་པའི་ཕྱིར། འདོད་ན་སླ། ཁ་
ཅིག་གིས། སངས་རྒྱས་ཐོབ་པར་འདོད་པའི་བསམ་པའི་རིགས་འདྲ་མཚན་ཉིད་པར་གྱུར་པའི་སེམས་བསྐྱེད་དེ། ཐེག་ཆེན་སེམས་སྐྱེད་ཀྱི་མཚན་ཉིད། རང་གི་དམིགས་ཡུལ་དུ་གྱུར་པའི་སངས་
རྒྱས་དང་ཀུན་རྫོབ་ཀྱི་གཞི་མཐུན་ཡོད་པའི་སེམས་བསྐྱེད་དེ་ཐེག་ཆེན་ཀུན་རྫོབ་སེམས་བསྐྱེད་ཀྱི་མཚན་ཉིད། རང་གི་གྲོགས་སུ་གྱུར་པའི་གཞན་དོན་དུ་རྫོགས་པའི་བྱང་ཆུབ་ལ་དམིགས་པའི་
འདུན་པ་དང་མཚུངས་ལྡན་དུ་བྱུང་བའི་ཐེག་ཆེན་གཙོ་བོའི་ཡིད་ཀྱི་རྣམ་རིག་དེ། སྤྱོད་པའི་རྟེན་དུ་གྱུར་པའི་ཐེག་ཆེན་སེམས་བསྐྱེད་ཀྱི་མཚན་ཉིད་ཡིན། དེས་ན་ཐེག་ཆེན་སེམས་བསྐྱེད་ཡིན་ན་
ཐེག་ཆེན་ཀུན་རྫོབ་སེམས་བསྐྱེད་ཡིན་པས་མ་ཁྱབ་སྟེ། བྱང་སེམས་ཚོགས་ལམ་པའི་རྒྱུད་ཀྱི་གཞན་དོན་དུ་རང་བཞིན་རྣམ་དག་གི་ཆར་གྱུར་བའི་ངོ་བོ་ཉིད་སྐུ་ཐོབ་པར་འདོད་པའི་འདོད་པ་དང་མཚུངས་
ལྡན་དུ་བྱུང་བའི་གཙོ་བོའི་ཡིད་ཀྱི་རྣམ་རིག་དེ། ཐེག་ཆེན་སེམས་བསྐྱེད་ཡིན་ཀྱང། ཐེག་ཆེན་ཀུན་རྫོབ་སེམས་བསྐྱེད་མ་ཡིན་པའི་ཕྱིར། ཟེར་ན། ཐེག་ཆེན་སེམས་བསྐྱེད་ཡིན་ན། སངས་རྒྱས་ཐོབ་

[106B]ཐལ། དི་ཡིན་ན། སངས་རྒྱས་ཐོབ་པར་འདོད་པའི་བསམ་པའི་རིགས་འདྲ་མཚན་ཉིད་མ་ཡིན་དགོས་པ་གང་ཞིག། དེ་ཡིན་ན། སངས་རྒྱས་ཐོབ་
པར་འདོད་པའི་བསམ་པའི་རིགས་འདྲ་སྔ་མ་མ་ཡིན་དགོས་པའི་ཕྱིར། དང་པོ་དངོས། གཉིས་པ་མ་གྲུབ་ན། འབུད། འདོད་ན། སངས་རྒྱས་ཐོབ་པར་འདོད་པའི་བསམ་པའི་རྒྱུར་གྱུར་པའི་ཐེག་ཆེན་སེམས་བསྐྱེད་
ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། དེ་ཡོད་པའི་ཕྱིར། དེར་ཐལ། སངས་རྒྱས་ཐོབ་པར་འདོད་པའི་བསམ་པའི་རྒྱུར་གྱུར་བའི་རྣམ་མཁྱེན་ཡོད་པའི་ཕྱིར། འདོད་ན། དེའི་
འབྲས་བུ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དེའི་རྒྱུ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། སངས་རྒྱས་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་ཡིད་ཀྱི་རྣམ་
ཤེས་ཆོས་ཅན། སྤྱོད་པའི་རྟེན་དུ་གྱུར་པའི་ཐེག་ཆེན་སེམས་བསྐྱེད་ཡིན་པར་ཐལ། རང་གི་གྲོགས་སུ་གྱུར་པའི་གཞན་དོན་དུ་རྫོགས་པའི་བྱང་ཆུབ་ལ་དམིགས་པའི་འདུན་པ་དང་མཚུངས་ལྡན་དུ་བྱུང་བའི་
ཐེག་ཆེན་གཙོ་བོའི་ཡིད་ཀྱི་རྣམ་རིག་ཡིན་པའི་ཕྱིར། རྩ་བར་འདོད་ན་ཐེག་ཆེན་གྱི་རྟོགས་རིགས་སུ་གནས་པར་ཐལ་ལོ། །ཡང་བྱང་སེམས་ཚོགས་ལམ་པའི་རྒྱུད་ཀྱི་གཞན་དོན་དུ་རང་བཞིན་རྣམ་དག་གི་

[107A]༄༅། །ཆར་གྱུར་བའི་ངོ་བོ་ཉིད་སྐུ་ཐོབ་པར་འདོད་པའི་འདུན་པ་དང་མཚུངས་ལྡན་དུ་བྱུང་བའི་ཐེག་ཆེན་སེམས་བསྐྱེད་དེ་སྤྱོད་པའི་རྟེན་དུ་གྱུར་བའི་ཐེག་ཆེན་སེམས་བསྐྱེད་ཡིན་པར་
ཐལ། དེ་ཐེག་ཆེན་སེམས་བསྐྱེད་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། རང་གི་གྲོགས་སུ་གྱུར་བའི་གཞན་དོན་དུ་རྫོགས་པའི་བྱང་ཆུབ་ལ་དམིགས་པའི་འདུན་པ་དང་མཚུངས་ལྡན་དུ་
བྱུང་བའི་ཐེག་ཆེན་གྱི་གཙོ་བོའི་ཡིད་ཀྱི་རྣམ་རིག་ཡིན་པར་ཐལ། འདོད་པའི་ཕྱིར། རྟགས་ཁྱབ་ཁས། འདོད་ན། དེ་ཆོས་ཅན་རྫོགས་པའི་བྱང་ཆུབ་དེ་ཁྱོད་ཀྱི་དམིགས་ཡུལ་ཡིན་པར་ཐལ། འདོད་
པའི་ཕྱིར། འདོད་ན། དེ་ཆོས་ཅན། རང་གི་དམིགས་ཡུལ་དུ་གྱུར་པའི་སངས་རྒྱས་དང་ཀུན་རྫོབ་ཀྱི་གཞི་མཐུན་ཡོད་པར་ཐལ། རྫོགས་པའི་བྱང་ཆུབ་དེ་ཁྱོད་ཀྱི་དམིགས་ཡུལ་དུ་གྱུར་པའི་སངས་རྒྱས་དང་ཀུན་
རྫོབ་ཀྱི་གཞི་མཐུན་ཡིན་པའི་ཕྱིར་ཏེ། དེ་ཁྱོད་ཀྱི་དམིགས་ཡུལ་གང་ཞིག། དེ་སངས་རྒྱས་དང་ཀུན་རྫོབ་ཀྱི་གཞི་མཐུན་ཡིན་པའི་ཕྱིར། གཉིས་པ་དེར་ཐལ། དེ་སངས་རྒྱས་གང་ཞིག། དེ་ཀུན་རྫོབ་ཡིན་
པའི་ཕྱིར། རྟགས་སླ། འདོད་ན། དེ་ཆོས་ཅན། ཁྱོད་ཐེག་ཆེན་ཀུན་རྫོབ་སེམས་བསྐྱེད་ཡིན་པར་ཐལ། ཁྱོད་རང་གི་དམིགས་ཡུལ་དུ་གྱུར་པའི་སངས་རྒྱས་དང་ཀུན་རྫོབ་ཀྱི་གཞི་མཐུན་ཡོད་པར་

[107B] འཁོར་གསུམ། གཞན་ཡང། དེ་ཆོས་ཅན། ཁྱོད་གཞན་དོན་དུ་ངོ་བོ་ཉིད་སྐུ་ཡུལ་དུ་བྱེད་པའི་བློ་ཡིན་པར་ཐལ། ཁྱོད་གཞན་དོན་དུ་རང་བཞིན་རྣམ་དག་གི་
ཆར་གྱུར་པའི་ངོ་བོ་ཉིད་སྐུ་ཡུལ་དུ་བྱེད་པའི་བློ་ཡིན་པའི་ཕྱིར། རྟགས་ཁས།འདོད་ན་སོང། དེ་ཆོས་ཅན། ངོ་བོ་ཉིད་སྐུ་དེ་ཁྱོད་ཀྱི་དམིགས་ཡུལ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན་
ཁྱོད་ཀྱི་དམིགས་ཡུལ་དུ་གྱུར་པའི་སངས་རྒྱས་དང། ཀུན་རྫོབ་ཀྱི་གཞི་མཐུན་ཡོད་པར་ཐལ། ངོ་བོ་ཉིད་སྐུ་དེ་ཁྱོད་ཀྱིས་དམིགས་ཡུལ་དུ་གྱུར་པའི་སངས་རྒྱས་དང། ཀུན་རྫོབ་ཀྱི་གཞི་མཐུན་ཡིན་པའི་ཕྱིར་
མ་གྲུབ་ན། དེར་ཐལ། དེ་ཁྱོད་ཀྱི་དམིགས་ཡུལ་གང་ཞིག། དེ་སངས་རྒྱས་དང། ཀུན་རྫོབ་ཀྱི་གཞི་མཐུན་ཡིན་པའི་ཕྱིར། རྟགས་སླ་འདོད་ན། དེ་ཆོས་ཅན། ཁྱོད་ཐེག་ཆེན་ཀུན་རྫོབ་སེམས་བསྐྱེད་ཡིན་པར་
ཐལ། ཁྱོད་རང་གི་དམིགས་ཡུལ་དུ་གྱུར་པའི་སངས་རྒྱས་དང། ཀུན་རྫོབ་ཀྱི་གཞི་མཐུན་ཡོད་པའི་ཐེག་ཆེན་སེམས་བསྐྱེད་ཡིན་པའི་ཕྱིར། འཁོར་གསུམ། གཞན་ཡང། དེ་ཆོས་ཅན། ཁྱོད་ཐེག་ཆེན་
ཀུན་རྫོབ་སེམས་བསྐྱེད་ཡིན་པར་ཐལ། ཁྱོད་སེམས་བསྐྱེད་གང་ཞིག་ཁྱོད་དོན་དམ་སེམས་བསྐྱེད་མ་ཡིན་པའི་ཕྱིར། དང་པོ་དངོས་གཉིས་པ་མ་གྲུབ་ན། དེར་ཐལ། སོ་སྐྱེའི་རྒྱུད་ཀྱི་སེམས་བསྐྱེད་ཡིན་

[108A]༄༅། །པའི་ཕྱིར། ཁྱབ་སྟེ། རྣམ་བཤད་ལས། དེ་ནི་མཐོང་ལམ་ཐོབ་པ་ཡན་ཆད་ན་ཡོད་ཀྱི་སོ་སོ་སྐྱེ་བོ་ལ་མེད་དོ། །ཞེས་གསུངས་པའི་ཕྱིར། རང་གི་གྲོགས་སུ་གྱུར་པའི་གཞན་དོན་དུ་རྫོགས་
པའི་བྱང་ཆུབ་ལ་དམིགས་པའི་འདུན་པ་དང་མཚུངས་ལྡན་དུ་བྱུང་བའི་ཐེག་ཆེན་ལམ་གྱི་འཇུག་སྒོར་གྱུར་བའི་ཐེག་ཆེན་གཙོ་བོའི་ཡིད་ཀྱི་རྣམ་རིག་དེ། ཐེག་ཆེན་སེམས་བསྐྱེད་ཀྱི་མཚན་ཉིད་ཟེར་ན་
སངས་རྒྱས་འཕགས་པའི་རྒྱུད་ཀྱི་སེམས་བསྐྱེད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། ཁྱབ་པ་ཁས། རྟགས་སླ་འདོད་ན། དེ་ཆོས་ཅན། ཁྱོད་ཐེག་ཆེན་ལམ་གྱི་འཇུག་སྒོ་ཡིན་པར་ཐལ་
འདོད་པའི་ཕྱིར། འདོད་ན། དེ་ཆོས་ཅན། ཐེག་ཆེན་ལམ་དུ་ཞུགས་མ་ཐག་ཏུ་ཁྱོད་ཐོབ་པའི་གང་ཟག་ཡོད་པར་ཐལ། འདོད་པའི་ཕྱིར་འདོད་མི་ནུས་ཏེ། ཁྱོད་རྣམ་མཁྱེན་ཡིན་པའི་ཕྱིར། ཁོ་ན་རེ། དེ་ཐེག་
ཆེན་ལམ་གྱི་འཇུག་སྒོ་ཡིན་པར་ཐལ། སངས་རྒྱས་འཕགས་པའི་རྒྱུད་ཀྱི་ཐེག་ཆེན་ལམ་གྱི་འཇུག་སྒོ་ཡོད་པའི་ཕྱིར་ཏེ། དེའི་རྒྱུད་ལ་ཐེག་ཆེན་ལམ་གྱི་འཇུག་སྒོ་ཡོད་པའི་ཕྱིར་ཟེར་ན། སངས་རྒྱས་འཕགས་
པའི་རྒྱུད་ཀྱི་འདིར་བསྟན་ཡང་དག་མཐའ་ཡོད་པར་ཐལ། དེའི་རྒྱུད་ལ་འདིར་བསྟན་ཡང་དག་མཐའ་ཡོད་པའི་ཕྱིར། ཁྱབ་པ་འགྲིག། ཁ་ཅིག་གིས། ཆོ་གས་མ་བླངས་པའི་སེམས་བསྐྱེད་སྨོན་པ་སེམས་

[108B] ཆོ་གས་བླངས་པའི་སེམས་བསྐྱེད་དེ་འཇུག་པ་སེམས་བསྐྱེད་ཀྱི་མཚན་ཉིད་ཟེར་ན། དེ་མི་འཐད་པར་ཐལ་སྨོན་སེམས་ལེན་པའི་ཆོ་ག་ཡོད་པའི་ཕྱིར། དེར་ཐལ། སངས་རྒྱས་ཆོས་
དང་ཚོགས་ཀྱི་མཆོག་རྣམས་ལ། ཞེས་པ་འདི་སྨོན་སེམས་ལེན་པའི་ཆོ་ག་ཡིན་པའི་ཕྱིར། ཁ་ཅིག་གིས། འཇུག་སྡོམ་མ་ཐོབ་པའི་སེམས་བསྐྱེད་དེ། སྨོན་པ་སེམས་བསྐྱེད་ཀྱི་མཚན་ཉིད། འཇུག་
སྡོམ་ཐོབ་པའི་སེམས་བསྐྱེད་དེ། འཇུག་པ་སེམས་བསྐྱེད་ཀྱི་མཚན་ཉིད་ཟེར་ན། འཇུག་སྡོམ་ཐོབ་ལ་ཉམས་པའི་བྱང་སེམས་ཚོགས་ལམ་པའི་རྒྱུད་ཀྱི་སེམས་བསྐྱེད་ཆོས་ཅན། མཚོན་བྱ་དེར་ཐལ་
མཚན་ཉིད་དེའི་ཕྱིར། ཁྱབ་པ་ཁས། དེར་ཐལ། ཅ་ཆོས་ཅན་དེའི་ཕྱིར། རྩ་བར་འདོད་ན། འཇུག་སྡོམ་ཐོབ་ལ་མ་ཉམས་པའི་གང་ཟག་གི་རྒྱུད་ཀྱི་སེམས་བསྐྱེད་ཡིན་པར་ཐལ། འདོད་པའི་ཕྱིར། བྱས་
པ་ལ་ཁོ་ན་རེ། འཇུག་སྡོམ་ཐོབ་ལ་ཉམས་པའི་བྱང་སེམས་ཚོགས་ལམ་པ་དེ་འཇུག་སྡོམ་ཐོབ་པའི་གང་ཟག་ཡིན་པར་ཐལ། དེའི་རྒྱུད་ཀྱི་སེམས་བསྐྱེད་དེ། འཇུག་སྡོམ་ཐོབ་པའི་སེམས་བསྐྱེད་
ཡིན་པའི་ཕྱིར། རྟགས་ཁས། འདོད་ན། འཇུག་སྡོམ་ཐོབ་མྱོང་བའི་གང་ཟག་ཡིན་ན། འཇུག་སྡོམ་ཐོབ་པས་ཁྱབ་པར་ཐལ། འདོད་པའི་ཕྱིར། ཟེར་ན། མ་ཁྱབ། འདོད་ན། སོ་ཐར་གྱི་སྡོམ་པ་ཐོབ་

[109A]༄༅། །མྱོང་བའི་གང་ཟག་ཡིན་ན། དེ་ཐོབ་པས་ཁྱབ་པ་དང་བསམ་གཏན་གྱི་དངོས་གཞི་སྙོམས་འཇུག་ཐོབ་མྱོང་བའི་གང་ཟག་ཡིན་ན། དེ་ཐོབ་པས་ཁྱད་པར་ཐལ་ལོ། །འདོད་ན་སླ། ཡང་ཁོ་ན་རེ། དེ་ཆོས་ཅན། ཁྱོད་འཇུག་
སྡོམ་ཐོབ་པའི་གང་ཟག་མ་ཡིན་པར་ཐལ། ཁྱོད་དེ་ཐོབ་དགོས་ཀྱི་གང་ཟག་ཡིན་པའི་ཕྱིར། ཟེར་ན། མ་ཁྱབ། ཁ་ཅིག་གིས། ས་མ་ཐོབ་པའི་སེམས་བསྐྱེད་དེ། སྨོན་པ་སེམས་བསྐྱེད་ཀྱི་མཚན་ཉིད། ས་ཐོབ་པའི་སེམས་བསྐྱེད་དེ་
འཇུག་པ་སེམས་བསྐྱེད་ཀྱི་མཚན་ཉིད་ཟེར་ན། དེ་མི་འཐད་པར་ཐལ་བྱང་སེམས་སོ་སྐྱེའི་རྒྱུད་ལ་འཇུག་སེམས་ཡོད་པའི་ཕྱིར་ཏེ། དེའི་རྒྱུད་ལ་འཇུག་སྡོམ་ཡོད་པའི་ཕྱིར་ཏེ། བསླབ་བཏུས་ལས་
སྤྱིད་སར་མ་ཆུད་པ་རྣམས་ལ་ཡང་བྱང་ཆུབ་སེམས་དཔའི་སྡོམ་པའི་དབང་དུ་བྱས་པ་ཡོད་དམ་ཞེས་ན་ཡོད་པར་རིག་པར་བྱའོ་།ཞེས་གསུངས་པའི་ཕྱིར། ཁ་ཅིག་གིས། ཐེག་ཆེན་སེམས་བསྐྱེད་
གང་ཞིག། སྤྱོད་པ་ཉམས་ལེན་གྱི་བྱ་བས་མ་ཟིན་པ་དེ། སྨོན་པ་སེམས་བསྐྱེད་ཀྱི་མཚན་ཉིད། དེ་གང་ཞིག། སྤྱོད་པ་ཉམས་ལེན་གྱི་བྱ་བས་ཟིན་པ་དེ། འཇུག་པ་སེམས་བསྐྱེད་ཀྱི་མཚན་ཉིད་ཟེར་ན་
ཐེག་ཆེན་གྱི་མཐོང་ལམ་བར་ཆད་མེད་ལམ་པའི་རྒྱུད་ཀྱི་སེམས་བསྐྱེད་ཆོས་ཅན། སྤྱོད་པ་ཉམས་ལེན་གྱི་བྱ་བས་མ་ཟིན་པར་ཐལ་སྨོན་པ་སེམས་བསྐྱེད་ཡིན་པའི་ཕྱིར། ཁྱབ་པ་ཁས། མ་གྲུབ་ན་

[109B] བྱང་སེམས་འཕགས་པའི་རྒྱུད་ལ་སྨོན་པ་སེམས་བསྐྱེད་ཡོད་པའི་ཕྱིར་ཏེ། རྣམ་བཤད་ལས། སྨོན་སེམས་ནི་ཚོགས་ལམ་ནས་བཟུང་སྟེ་ས་ཐོབ་ནས་ཀྱང་ཁས་བླངས་པ་ལ་ཉེས་པ་མེད་པར་
མངོན་ཏེ། ས་ཐོབ་ནས་སྟོང་པ་ཉིད་ཀྱི་དོན་མངོན་སུམ་དུ་རྟོགས་ཀྱང། དེས་དངོས་སུ་མ་ཡིན་པའི་སེམས་བསྐྱེད་སྐབས་དུ་མར་འབྱུང་བའི་ཕྱིར་རོ། །ཞེས་གསུངས་པའི་ཕྱིར། འདོད་ན། དེ་ཆོས་ཅན་སྤྱོད་
པ་ཉམས་ལེན་གྱི་བྱ་བས་ཟིན་པར་ཐལ། ཐེག་ཆེན་འཕགས་པའི་རྒྱུད་ཀྱི་སེམས་བསྐྱེད་ཡིན་པའི་ཕྱིར། ཁྱབ་སྟེ། འཇུག་པའི་ཊིཀ་ཆེན་ལས། ས་ཐོབ་ན་སེམས་བསྐྱེད་སྤྱོད་པ་དང་བྲལ་བ་མི་སྲིད་ལ་
ཞེས་གསུངས་པའི་ཕྱིར། ཁ་ཅིག་གིས། ཐེག་ཆེན་སེམས་བསྐྱེད་གང་ཞིག། སྤྱོད་པ་ཉམས་ལེན་གྱི་བྱ་བ་མངོན་གྱུར་བས་ཟིན་པ་དེ་འཇུག་པ་སེམས་བསྐྱེད་ཀྱི་མཚན་ཉིད། དེ་གང་ཞིག། སྤྱོད་པ་
ཉམས་ལེན་གྱི་བྱ་བ་མངོན་གྱུར་བས་མ་ཟིན་པ་དེ། སྨོན་པ་སེམས་ཀྱི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ཀྱི་ཐེག་ཆེན་ཀུན་རྫོབ་སེམས་
བསྐྱེད་ཆོས་ཅན། མཚན་ཉིད་དེར་ཐལ། སྨོན་པ་སེམས་བསྐྱེད་ཡིན་པའི་ཕྱིར། རྟགས་སྒྲུབས་ཟིན། འདོད་ན། དེ་ཆོས་ཅན། སྤྱོད་པ་ཉམས་ལེན་གྱི་བྱ་བ་མངོན་གྱུར་བས་ཟིན་པར་ཐལ། ཁྱོད་ཤེར་
[110A]༄༅། །ཕྱིན་ཉམས་ལེན་གྱི་བྱ་བ་མངོན་གྱུར་བས་ཟིན་པའི་ཕྱིར། དེ་དེར་ཐལ། དེའི་རྒྱུད་ལ་ཤེར་ཕྱིན་ཉམས་ལེན་གྱི་བྱ་བ་མངོན་གྱུར་དུ་ཡོད་པའི་ཕྱིར་ཏེ། ཆོས་ཅན་དེའི་ཕྱིར། ཁ་ཅིག་གིས་
ཐེག་ཆེན་སེམས་བསྐྱེད་གང་ཞིག། སྤྱོད་པ་ཉམས་ལེན་གྱི་བྱ་བས་དངོས་སུ་ཟིན་པ་དེ། འཇུག་པ་སེམས་བསྐྱེད་ཀྱི་མཚན་ཉིད། དེ་གང་ཞིག། སྤྱོད་པ་ཉམས་ལེན་གྱི་བྱ་བས་དངོས་སུ་མ་ཟིན་པ་དེ་
སྨོན་པ་སེམས་བསྐྱེད་ཀྱི་མཚན་ཉིད་ཟེར་ན། ཐེག་ཆེན་སེམས་བསྐྱེད་ཆོས་ཅན། མཚོན་བྱ་དང་པོ་དེར་ཐལ། མཚན་ཉིད་དེའི་ཕྱིར་དང་པོ་སླ། གཉིས་པ་མ་གྲུབ་ན། དེ་ཆོས་ཅན། སྨོན་སེམས་ཡིན་
པར་ཐལ། མཚན་ཉིད་དེའི་ཕྱིར། དང་པོ་སླ། གཉིས་པ་དངོས་རྩ་བར་འདོད་ན། དེ་ཆོས་ཅན། སྨོན་སེམས་མ་ཡིན་པར་ཐལ། འཇུག་སེམས་ཡིན་པའི་ཕྱིར། ཁ་ཅིག་གིས། ཐེག་ཆེན་མཐོང་ལམ་
བར་ཆད་མེད་ལམ་ལ་གནས་པའི་སེམས་དཔའི་རྒྱུད་ལ་ཐེག་ཆེན་ཀུན་རྫོབ་སེམས་བསྐྱེད་མེད་ཟེར་ན། ཐེག་ཆེན་མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ཀྱི་ཤེས་པ་ཡིན་
ན། ཐེག་ཆེན་མཐོང་ལམ་བར་ཆད་མེད་ལམ་ཡིན་དགོས་པར་ཐལ། དམ་བྕའྡེའི་ཕྱིར། འདོད་ན། ཐེག་ཆེན་མཐོང་ལམ་བར་ཆད་མེད་ལམ་ཉམས་སུ་མྱོང་བའི་ཤེས་པ་ཆོས་ཅན། དེར་ཐལ་


[110B] གཞན་ཡང། དེའི་རྒྱུད་ཀྱི་མཁྱེན་པ་ཡིན་ན་དེ་ཡིན་དགོས་པར་ཐལ། དམ་བཅའ་དེའི་ཕྱིར། འདོད་མི་ནུས་ཏེ། དེའི་རྒྱུད་ལ་གཞི་ཤེས་ཡོད་པའི་ཕྱིར་ཏེ། དེ་འཕགས་པ་ཡིན་པའི་ཕྱིར། ཁྱབ་སྟེ་
རྣམ་བཤད་ལས། གཞི་ཤེས་ཀྱི་ས་མཚམས་ནི། འཕགས་པ་མཐའ་དག་ལའོ། །ཞེས་གསུངས་པའི་ཕྱིར། གཞན་ཡང། དེ་མི་འཐད་པར་ཐལ་དེའི་རྒྱུད་ལ་གང་ཟག་གི་བདག་མེད་མངོན་སུམ་དུ་
རྟོགས་པའི་མཁྱེན་པ་ཡོད་པའི་ཕྱིར་ཏེ། རང་རྒྱལ་གྱི་མཐོང་ལམ་བར་ཆད་མེད་ལམ་ལ་གནས་པའི་རང་རྒྱལ་ཀྱི་རྒྱུད་ལ་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཡོད་པའི་ཕྱིར་
རྟགས་གསལ། སྐབས་གཉིས་པར་སྒྲུབ། གཞན་ཡང། དེའི་རྒྱུད་ལ་ཐེག་ཆེན་སེམས་བསྐྱེད་ཡོད་པར་ཐལ། རྒྱུན་མཐའི་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ལ་ཐེག་ཆེན་སེམས་
བསྐྱེད་ཡོད་པའི་ཕྱིར། དེར་ཐལ། དེའི་རྒྱུད་ལ་ཐབས་ཤེས་གཉིས་སུ་ཕྱེ་བའི་ཐབས་ཡོད་པའི་ཕྱིར། དེར་ཐལ། དེའི་རྒྱུད་ལ་ཚོགས་གཉིས་སུ་ཕྱེ་བའི་བསོད་ནམས་ཀྱི་ཚོགས་ཡོད་པའི་ཕྱིར། དེར་
ཐལ། དེའི་རྒྱུད་ལ་གཟུགས་སྐུ་དངོས་སུ་ཐོབ་བྱེད་ཀྱི་ཐབས་སུ་གྱུར་པའི་བསོད་ནམས་ཀྱི་ཚོགས་ཡོད་པའི་ཕྱིར། གཞན་ཡང། དེའི་རྒྱུད་ལ་ཐེག་ཆེན་སེམས་བསྐྱེད་ཡོད་པར་ཐལ། དེའི་རྒྱུད་ལ་

[111A]༄༅། །སྙིང་རྗེ་ཆེན་པོ་ཡོད་པའི་ཕྱིར། དེར་ཐལ། རྣམ་མཁྱེན་སྐད་ཅིག་དང་པོ་ལ་གནས་པའི་སངས་རྒྱས་འཕགས་པའི་རྒྱུད་ཀྱི་སེམས་བསྐྱེད་དེ། རང་གི་ཉེར་ལེན་དུ་གྱུར་པའི་སྙིང་རྗེ་
ཆེན་པོ་ལ་བརྟེན་ནས་བྱུང་བའི་ཕྱིར་ཏེ། མདོ་སྡེ་རྒྱན་ལས། དེ་ཡི་རྩ་བ་སྙིང་རྗེར་འདོད། ཅེས་གསུངས་པའི་ཕྱིར། གཞན་ཡང་རྒྱུ་འབྲས་མན་ངག་བདུན་གྱི་རྣམ་གཞག་མི་འཐད་པར་ཐལ་
ལྷག་བསམ་རྣམ་དག་ཡིན་ན། རང་གི་དངོས་ཀྱི་ཉེར་ལེན་དུ་གྱུར་བའི་སྙིང་རྗེ་ཆེན་པོ་ལ་བརྟེན་ནས་བྱུང་བས་མ་ཁྱབ། ཐེག་ཆེན་སེམས་བསྐྱེད་ཡིན་ན། རང་དངོས་ཀྱི་ཉེར་ལེན་དུ་གྱུར་པའི་ལྷག་
བསམ་རྣམ་དག་ལས་བྱུང་བས་མ་ཁྱབ་པའི་ཕྱིར། དང་པོ་མ་གྲུབ་ན། རྒྱུན་མཐའི་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ལ་སྙིང་རྗེ་ཆེན་པོ་ཡོད་པར་ཐལ། རྣམ་མཁྱེན་སྐད་ཅིག་དང་
པོ་ལ་གནས་པའི་སངས་འཕགས་ཀྱི་རྒྱུད་ཀྱི་ལྷག་བསམ་རྣམ་དག་དེ། རང་གི་དངོས་ཀྱི་ཉེར་ལེན་དུ་གྱུར་པའི་སྙིང་རྗེ་ཆེན་པོ་ལ་བརྟེན་ནས་བྱུང་བའི་ཕྱིར། མ་གྲུབ་ན། དེའི་རྒྱུད་ཀྱི་ལྷག་བསམ་རྣམ་དག་
ཆོས་ཅན། དེར་ཐལ། ལྷག་བསམ་རྣམ་དག་ཡིན་པའི་ཕྱིར། འཁོར་གསུམ། ཕྱི་མ་མ་གྲུབ་ན། དེའི་རྒྱུད་ལ་ལྷག་བསམ་རྣམ་དག་ཡོད་པར་ཐལ། རྣམ་མཁྱེན་སྐད་ཅིག་དང་པོ་ལ་གནས་པའི་སངས་

[111B] རང་གི་དངོས་ཀྱི་ཉེར་ལེན་དུ་གྱུར་པའི་ལྷག་བསམ་རྣམ་དག་ལ་བརྟེན་ནས་བྱུང་བའི་ཕྱིར། མ་གྲུབ་ན། དེའི་རྒྱུད་ཀྱི་ཐེག་ཆེན་སེམས་བསྐྱེད་ཆོས་
ཅན། དེར་ཐལ། ཐེག་ཆེན་སེམས་བསྐྱེད་ཡིན་པའི་ཕྱིར། འཁོར་གསུམ་གཞན་ཡང། ཐེག་ཆེན་མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ལ་ཀུན་རྫོབ་དངོས་ཡུལ་དུ་
བྱེད་པའི་མཁྱེན་པ་མེད་པར་ཐལ། དེའི་རྒྱུད་ལ་ཐེག་ཆེན་ཀུན་རྫོབ་སེམས་བསྐྱེད་མེད་པའི་ཕྱིར། རྟགས་ཁས། འདོད་ན། ཁྱོད་ཀྱི་རྒྱུད་ལ་ཀུན་རྫོབ་དངོས་ཡུལ་དུ་བྱེད་པའི་མཁྱེན་པ་མེད་པར་ཐལ་
ཁྱོད་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་སེམས་དཔའ་ཡིན་པའི་ཕྱིར། ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ་འདོད་པའི་ཕྱིར། འདོད་ན། དམན་ལམ་སྔོན་དུ་མ་སོངས་བའི་ཆོས་
ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་སྦྱོར་ལམ་མཉམ་གཞག་ཡེ་ཤེས་ལ་གནས་པའི་བྱང་སྨེས་སྦྱོར་ལམ་པ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། འདོད་ན། ཁྱོད་ཀྱི་
རྒྱུད་ལ་ཀུན་རྫོབ་དངོས་ཡུལ་དུ་བྱེད་པའི་ཁྱེན་པ་ཡོད་པར་ཐལ་ཁྱོད་ཀྱི་རྒྱུད་ལ་སྟོང་ཉིད་ཀྱི་དོན་སྤྱི་དངོས་ཡུལ་དུ་བྱེད་པའི་མཁྱེན་པ་ཡོད་པའི་ཕྱིར་ཏེ། ཁྱོད་སྟོང་ཉིད་དོན་སྤྱིའི་ཚུལ་གྱིས་

[112A]༄༅། །རྟོགས་པའི་སེམས་དཔའ་ཡིན་པའི་ཕྱིར། གཞན་ཡང། དེའི་རྒྱུད་ལ་ཀུན་རྫོབ་དངོས་ཡུལ་དུ་བྱེད་པའི་མཁྱེན་པ་ཡོད་པར་ཐལ། དེའི་རྒྱུད་ལ་འདུས་བྱས་མི་རྟག་པ་དངོས་ཡུལ་དུ་
བྱེད་པའི་མཁྱེན་པ་ཡོད་པའི་ཕྱིར། དེར་ཐལ། དེ་འདུས་བྱས་མི་རྟག་པར་འདོད་པའི་གང་ཟག་ཡིན་པའི་ཕྱིར་ཏེ། དེ་ནང་བའི་གྲུབ་མཐའ་སྨྲ་བའི་གང་ཟག་ཡིན་པའི་ཕྱིར་ཏེ། ཆོས་ཅན་དེའི་ཕྱིར་བྱས་པ་
ལ་ཁོ་ན་རེ། ཐེག་ཆེན་གྱི་མཐོང་ལམ་བར་ཆད་མེད་ལམ་ལ་གནས་པའི་སེམས་དཔའ་ཆོས་ཅན། ཁྱོད་ངག་སྨྲ་བའི་གང་ཟག་ཡིན་པར་ཐལ། ཁྱོད་གྲུབ་མཐའ་སྨྲ་བའི་གང་ཟག་ཡིན་པའི་ཕྱིར། རྟགས་
ཁས། འདོད་ན། མཐོང་ལམ་བར་ཆད་མེད་ལམ་ལ་གནས་བཞིན་པའི་ངང་ནས་ངག་སྨྲར་བ་ཡོད་པར་ཐལ། འདོད་པའི་ཕྱིར། ཟེར་ན་མ་ཁཡྦ་སྟེ། ཆོས་ཉིད་ལ་རྩེ་གཅིག་ཏུ་མཉམ་པར་བཞག་
པའི་གང་ཟག་ཡིན་ན། ངག་སྨར་བའི་གང་ཟག་མ་ཡིན་དོགས་པར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་པ་ཡིན་ན། ངག་སྨྲ་བའི་གང་ཟག་མ་ཡིན་དགོས་པའི་ཕྱིར། རྟགས་ཁས། འདོད་
ན། ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་འཕགས་པ་ཐོགས་མེད་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་སླ། འདོད་ན། དེ་ཆོས་ཅན། ངག་སྨྲ་བའི་གང་ཟག་ཡིན་པར་ཐལ་

[112B]དེར་ཐལ། འཕགས་པ་ཐོགས་མེད་ཡིན་པའི་ཕྱིར། གཞན་ཡང། དེའི་རྒྱུད་ལ་བྱང་ཆུབ་ཀྱི་སེམས་ཡོད་པར་ཐལ། དེའི་རྒྱུད་ལ་བྱང་སེམས་
ཀྱི་སྡོམ་པ་ཡོད་པའི་ཕྱིར། དེར་ཐལ། དེའི་རྒྱུད་ལ་འཇུག་སྡོམ་ཡོད་པའི་ཕྱིར་ཏེ། དེ་བྱང་འཕགས་ཡིན་པའི་ཕྱིར། གཞན་ཡང་དེའི་རྒྱུད་ལ་བྱང་ཆུབ་ཀྱི་སེམས་ཡོད་པར་ཐལ། དེའི་རྒྱུད་ལ་སྤོང་
སེམས་ཡོད་པའི་ཕྱིར། མ་གྲུབ་ན། དེའི་རྒྱུད་ལ་སྤོང་སེམས་ཡོད་པར་ཐལ། དེའི་རྒྱུད་ལ་བྱང་སེམས་ཀྱི་སྡོམ་པ་ཡོད་པའི་ཕྱིར་ཁྱབ་སྟེ། བྱང་སེམས་ཀྱི་སྡོམ་པ་ཡིན་ན། སྤོང་སེམས་ཡིན་
དགོས་པའི་ཕྱིར་ཏེ། སོ་ཐར་ཀྱི་སྡོམ་པ་ཡིན་ན། སྤོང་སེམས་ཡིན་དགོས་པའི་ཕྱིར་ཏེ། རྣམ་བཤད་ལས། སོ་སོར་ཐར་བའི་སྡོམ་པ་ལ་ནི་གཞན་ལ་གནོད་པ་གཞི་བཅས་སྤོང་བའི་སེམས་པའི་
ཐུན་མོང་མ་ཡིན་པའི་ཡན་ལག་གོ། ཞེས་གསུངས་པའི་ཕྱིར། བྱས་པ་ལ་ཁོ་ན་རེ། དགེ་སློང་གི་སྡོམ་པ་དེ་སྤོང་བའི་སེམས་པ་དང། སྤོང་བའི་སེམས་ཀྱི་ས་བོན་གཉིས་ཀའི་སྟེང་ནས་འཇོག་
པ་ལུང་དེའི་དོན་ཡིན་པའི་ཕྱིར། ཟེར་ན། ལྷའི་རྟེན་ལ་དགེ་སློང་གི་སྡོམ་པ་ཡོད་པར་ཐལ། དེའི་རྟེན་ལ་དགེ་སློང་གི་སྡོམ་པའི་ས་བོན་ཡོད་པ་གང་ཞིག། ལུང་དོན་འཆད་ཚུལ་དེ་འཐད་པའི་ཕྱིར་

[113A]༄༅། །ཕྱི་མ་དངོས། དང་པོ་དང་གསལ་བ་སླ། དེ་ལ་ཁོ་ན་རེ། སེམས་ཅན་གཅིག་གི་རྒྱུད་ལ་ཡིད་ཀྱི་རྣམ་པར་ཤེས་པ་རྒྱུད་ཐ་དད་པ་གཉིས་གཅིག་ཆར་དུ་འབྱུང་བ་ཡོད་པར་ཐལ་
ཐེག་ཆེན་གྱི་མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ལ། སྟོང་ཉིད་མངོན་སུམ་དུ་རྟོགས་པའི་ཡིད་ཀྱི་རྣམ་པར་ཤེས་པ་དང། ཐེག་ཆེན་ཀུན་རྫོབ་སེམས་བསྐྱེད་གཉིས་
གཅིག་ཆར་དུ་ཡོད་པའི་ཕྱིར། རྟགས་ཁས། འདོད་ན། མདོ་ལས། སེམས་ཅན་རྣམས་ནི་རྣམ་པར་ཤེས་པ་རྒྱུད་རེ་རེའོ། །ཞེས་གསུངས་ཆར་དུ་འབྱུང་བ་ཡོད་པར་ཐལ། བདེན་འཛིན་མངོན་གྱུར་བརྒྱུད་
སྟེ། ལུང་དོན་སྐབས་གཉིས་པར་འཆད་དོ། །སེམས་ཅན་གཅིག་གི་རྒྱུད་ལ་ཡིད་ཀྱི་རྣམ་པར་ཤེས་པ་རྒྱུད་ཐ་དད་པ་གཉིས་གཅིག་ཆར་དུ་འབྱུང་བ་ཡོད་པར་ཐལ། བདེན་འཛིན་མངོན་གྱུར་བརྒྱུད་
ལ་ལྡན་པའི་བྱང་སེམས་སྒོམ་ལམ་པའི་རྒྱུད་ལ་བདེན་འཛིན་དུ་གྱུར་པའི་ཡིད་ཀྱི་རྣམ་པར་ཤེས་པ་དང། ཐེག་ཆེན་གྱི་སྒོམ་ལམ་དུ་གྱུར་པའི་ཡིད་ཀྱི་རྣམ་པར་ཤེས་པ་གཉིས་གཅིག་ཆར་དུ་ཡོད་པའི་
ཕྱིར། སྐབས་གཉིས་པར་སྒྲུབ། ཁ་ཅིག་གིས། སེམས་ཅན་གྱི་རྒྱུད་ལ་ཡིད་ཀྱི་རྣམ་པར་ཤེས་པ་རྫས་ཐ་དད་པ་གཉིས་གཅིག་ཆར་དུ་མངོན་གྱུར་དུ་སྐྱེ་བ་མེད་པ་དེ་ལུང་དེའི་དོན་ཡིན་ཟེར་ན། དེ་མ་

[113B] གཏོང་བའི་སེམས་པ་དང་མཚུངས་ལྡན་དུ་བྱུང་བའི་ཡིད་ཀྱི་རྣམ་པར་ཤེས་པ་དང། ཐེག་ཆེན་སེམས་བསྐྱེད་གཉིས་གཅིག་ཆར་དུ་མངོན་གྱུར་དུ་རྒྱུད་ལ་ལྡན་པའི་གང་ཟག་ཡོད་པའི་ཕྱིར་
དེར་ཐལ། སྦྱིན་པའི་ཕར་ཕྱིན་ཉམས་ལེན་གྱི་བྱ་བས་དངོས་སུ་ཟིན་པའི་ཐེག་ཆེན་སེམས་བསྐྱེད་རྒྱུད་ལ་ལྡན་པའི་བྱང་སེམས་འཕགས་པ་དེ། དེ་གཉིས་ཀ་མངོན་གྱུར་དུ་རྒྱུད་ལ་ལྡན་པའི་གང་ཟག་ཡིན་
པའི་ཕྱིར། དེར་ཐལ། དེ་གཏོང་བའི་སེམས་དང་ཐེག་ཆེན་སེམས་བསྐྱེད་གཉིས་ཀ་མངོན་གྱུར་དུ་རྒྱུད་ལ་ལྡན་པའི་གང་ཟག་གང་ཞིག། དེ་ཡིན་ན། དེ་གཏོང་བའི་སེམས་དང་མཚུངས་ལྡན་དུ་བྱུང་བའི་
ཡིད་ཀྱི་རྣམ་པར་ཤེས་པ་དང། ཐེག་ཆེན་སེམས་བསྐྱེད་གཉིས་ཀ་མངོན་གྱུར་དུ་རྒྱུད་ལ་ལྡན་པའི་གང་ཟག་ཡིན་དགོས་པའི་ཕྱིར་ཕྱི་མ་འབུད། དང་པོ་དེར་ཐལ། རྣམ་བཤད་ལས། གཏོང་བའི་སེམས་
པ་སྤེལ་བའི་རྣམ་པ་ཤར་བའི་དུས་ཉིད་ན། རྣམ་མཁྱེན་དོན་གཉེར་གྱི་དྲན་འདུན་དུ་རེ་བ་དངོས་སུ་ཡོད་པ་ནི་སྤྱོད་པ་ཉམས་ལེན་གྱི་བྱ་བས་དངོས་སུ་ཟིན་པའི་དོན་ཡིན་ལ། ཞེས་གསུངས་པའི་ཕྱིར་
བྱས་པ་ལ་ཁོ་ན་རེ། ཐེག་ཆེན་མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ལ་ཐེག་ཆེན་ཀུན་རྫོབ་སེམས་བསྐྱེད་མངོན་གྱུར་དུ་ཡོད་པར་ཐལ། དེའི་རྒྱུད་ལ་ཐེག་ཆེན་ཀུན་རྫོབ་

[114A]༄༅། །སེམས་བསྐྱེད་ཡོད་པའི་ཕྱིར། ཟེར་ན། མ་ཁྱབ། དེའི་རྒྱུད་ལ་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱའོ། །སྙམ་པའི་བློ་ཡོད་ན། དེའི་རྒྱུད་ལ་སེམས་ཅན་
ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱའོ། །སྙམ་པའི་བློ་མངོན་གྱུར་དུ་ཡོད་དགོས་པར་ཐལ། ཁྱོད་ཀྱི་དེ་ལ་ཁྱབ་པ་ཡོད་པའི་ཕྱིར། རྟགས་ཁས། འདོད་ན། རྣམ་བཤད་ལས། ཆོས་ཉིད་ལ་
རྩེ་གཅིག་ཏུ་མཉམ་པར་བཞག་བཞིན་པའི་དུས་ན་གང་ཟག་དེའི་རྒྱུད་ལ་ཐེག་ཆེན་སེམས་བསྐྱེད་ཀྱང་ཡོད་མོད་ཀྱི་སེམས་ཅན་གྱི་དོན་དུ་སངས་རྒྱས་ཐོབ་པར་བྱའོ། །སྙམ་པའི་བློ་མངོན་གྱུར་དུ་ཡོད་
ག་ལ་དགོས། ཞེས་གསུངས་པ་མི་འཐད་པར་ཐལ། འདོད་པའི་ཕྱིར་བྱས་པ་ལ་ཁོ་ན་རེ། ཐེག་ཆེན་མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ལ་ཐེག་ཆེན་སེམས་བསྐྱེད་
མངོན་གྱུར་དུ་ཡོད་པར་ཐལ། དེའི་རྒྱུད་ལ་དེ་དངོས་སུ་ཡོད་པའི་ཕྱིར། དེར་ཐལ། དེའི་རྒྱུད་ཀྱི་ཐེག་ཆེན་སེམས་བསྐྱེད་དངོས་སུ་ཡོད་པའི་ཕྱིར། མ་གྲུབ་ན། དེའི་རྒྱུད་ཀྱི་ཐེག་ཆེན་སེམས་བསྐྱེད་
ཆོས་ཅན། ཁྱོད་དངོས་སུ་ཡོད་པར་ཐལ། ཁྱོད་དངོས་སུ་སྐྱེས་པའི་ཕྱིར། ཟེར་ན། སྒྲ་ཆོས་ཅན། ཁྱོད་འབྱུང་བ་ཡིན་པར་ཐལ། རང་རྒྱུད་ལས་འབྱུང་བ་ཡིན་པའི་ཕྱིར། ཁྱབ་པ་འགྲིག་

[114B] གཞན་ཡང། མཛོད་ལས། འགོག་པ་དང་པོ་མི་ནང་དུ། །ཞེས་གསུངས་པ་མི་འཐད་པར་ཐལ། ཁམས་གོང་གི་རྟེན་ལ་འགོག་སྙོམས་གསར་དུ་སྐྱེ་བ་ཡོད་པའི་ཕྱིར། དེར་ཐལ་
ཁམས་གོང་གི་རྟེན་ལ་འགོག་སྙོམས་རང་རྒྱུད་ལས་གསར་དུ་སྐྱེ་བ་ཡོད་པའི་ཕྱིར། དེར་ཐལ། ཁམས་གོང་གི་རྟེན་ཅན་གྱི་གང་ཟག་གི་རྒྱུད་ཀྱི་འགོག་སྙོམས་དེ་རང་རྒྱུད་ལས་གསར་དུ་སྐྱེས་པ་ཡིན་པའི་
ཕྱིར། ཁྱབ་པ་འགྲིག། མ་གྲུབ་ན། ཁམས་གོང་གི་རྟེན་ཅན་གྱི་གང་ཟག་གི་རྒྱུད་ཀྱི་འགོག་སྙོམས་ཆོས་ཅན། རང་རྒྱུ་ལས་གསར་དུ་སྐྱེས་པ་ཡིན་པར་ཐལ། འདུད་བྱས་ཡིན་པའི་ཕྱིར། གཉིས་
པ་རང་གི་ལུགས་ལ། ཐེག་ཆེན་སེམས་བསྐྱེད་ཀྱི་རྟེན་བཤད་པ་དང། བརྟེན་པ་ཐེག་ཆེན་སེམས་བསྐྱེད་བཤད་པ་གཉིས། དང་པོ་ལ་ལུས་རྟེན་དང། སེམས་རྟེན་གཉིས། དང་པོ་ལ། སྨོན་
སེམས་སྐྱེ་བའི་ལུས་རྟེན་དང། འཇུག་སེམས་སྐྱེ་བའི་ལུས་རྟེན་གཉིས། དང་པོ་ནི། སྨོན་སེམས་གསར་དུ་སྐྱེ་བའི་ལུས་རྟེན་ཡོད་དེ་འགྲོ་བ་རིགས་དྲུག་ཀའི་རྟེན་ལ་སྨོན་སེམས་གསར་དུ་སྐྱེ་
པ་ཡོད་པའི་ཕྱིར། གཉིས་པ་ནི། འཇུག་སེམས་གསར་དུ་སྐྱེ་བའི་ལུས་རྟེན་ཡོད་དེ། འགྲོ་བ་རིགས་དྲུག་གི་རྟེན་ལ་འཇུག་སེམས་གསར་དུ་སྐྱེ་བ་ཡོད་པའི་ཕྱིར། དེ་ཡོད་དེ། དེའི་རྟེན་ལ་སྨོན་

[115A]༄༅། །སེམས་གསར་དུ་སྐྱེ་བ་ཡོད་པ་གང་ཞིག། རྒྱུ་མཚན་མཚུངས་པའི་ཕྱིར། དང་བོ་གྲུབ་སྟེ། བྱང་ཆུབ་ལམ་རིམ་ལས་ལུས་དང་བསམ་པའི་སྒོ་ནས་སྨོན་སེམས་སྐྱེ་རུང་བ་
ཐམས་ཅད་འདིའི་རྟེན་དུ་རུང་ཡང། ཞེས་གསུངས་པའི་ཕྱིར། གཉིས་པ་སེམས་རྟེན་ནི། སེམས་ཅན་ཀུན་ལ་དམིགས་པའི་སྙིང་རྗེ། རྒྱལ་བ་ལ་དམིགས་པའི་དད་པ། རྒྱལ་སྲས་ཀྱི་སྤྱོད་པ་ལ་
དམིགས་པའི་དད་པ་རྣམས་ལ་བརྟེན་ནས་ཐེག་ཆེན་སེམས་བསྐྱེད་གསར་དུ་སྐྱེ་བ་ཡོད་དེ། མདོ་ལས། རྒྱལ་དང་རྒྱལ་བའི་ཆོས་ལ་དད་གྱུར་ཅིང། །རྒྱལ་སྲས་རྣམས་ཀྱི་སྤྱོད་ལ་དད་བྱེད་པ། །བྱང་
ཆུབ་བླ་ན་མེད་ལ་དད་གྱུར་ནས། །སྐྱེས་བུ་ཆེན་པོ་རྣམས་ཀྱིས་སེམས་བསྐྱེད་དོ། ཞེས་གསུངས་པའི་ཕྱིར། གཞན་ཡང། བསམ་གཏན་དང་པོའི་ཉེར་བསྡོགས་ལས་རྟེན་ནས་ཐེག་ཆེན་སེམས་
བསྐྱེད་གསར་དུ་སྐྱེ་བ་ཡོད་དེ། ཐེག་ཆེན་སེམས་བསྐྱེད་ཐོབ་པའི་གང་ཟག་ཡིན་ན། བསམ་གཏན་དང་པོའི་ཉེར་བསྡོགས་ཐོབ་པའི་གང་ཟག་ཡིན་དགོས་པའི་ཕྱིར། གཉིས་པ་བརྟེན་པ་ཐེག་
ཆེན་སེམས་བསྐྱེད་བཤད་པ་ལ། ཐེག་ཆེན་ཀུན་རྫོབ་སེམས་བསྐྱེད་ལ། མཚན་ཉིད། དབྱེ་བ། ས་མཚམས་དང་གསུམ། དང་པོ་ནི། རང་གི་གྲོགས་སུ་གྱུར་བའི་གཞན་དོན་དུ་རྫོགས་པའི་བྱང་

[115B]ཐེག་ཆེན་ལམ་གྱི་འཇུག་སྒོར་གྱུར་བའི་རིགས་སུ་གནས་པའི་ཐེག་ཆེན་གཙོ་བོའི་ཡིད་ཀྱི་རྣམ་རིག་དེ། ཐེག་ཆེན་ཀུན་རྫོབ་སེམས་བསྐྱེད་
རྒྱི་མཚན་ཉིད། དབྱེ་ན། སྨོན་སེམས་དང་འཇུག་སེམས་གཉིས། དང་པོ་ལ། མཚན་ཉིད། མཚན་གཞི་གཉིས། དང་པོ་ནི། སྨོན་སེམས་དང་འཇུག་སེམས་གང་རུང་གང་ཞིག་སྤྱོད་པ་ཉམས་
ལེན་གྱི་བྱ་བས་དངོས་སུ་མ་ཟིན་པས་རབ་ཏུ་ཕྱེ་བ་དེ། སྨོན་པ་སེམས་བསྐྱེད་ཀྱི་མཚན་ཉིད། མཚན་གཞི་ནི། ཐེག་ཆེན་གྱི་མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ཀྱི་ཐེག་ཆེན་
སེམས་བསྐྱེད་དང། འཇུག་སྡོམ་གྱིས་མ་ཟིན་པའི་བྱང་སེམས་ཚོགས་ལམ་པའི་རྒྱུད་ཀྱི་ཐེག་ཆེན་སེམས་བསྐྱེད་ལྟ་བུ། གཉིས་པ་ལ་མཚན་ཉིད། མཚན་གཞི་གཉིས། དང་པོ་ནི། དེ་གང་ཞིག། སྤྱོད་
པ་ཉམས་ལེན་གྱི་བྱ་བས་དངོས་སུ་ཟིན་པས་རབ་ཏུ་ཕྱེ་བ་དེ་འཇུག་པ་སེམས་བསྐྱེད་ཀྱི་མཚན་ཉིད། མཚན་བཞི་ནི། སྦྱིན་པ་གཏོང་བཞིན་པའི་བྱང་སེམས་འཕགས་པའི་རྒྱུད་ཀྱི་སེམས་བསྐྱེད་ལྟ་
བུ། སྨོན་སེམས་ཀྱི་ས་མཚམས་ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་ན་ཡོད། འཇུག་སེམས་ཀྱི་ས་མཚམས། ཐེག་ཆེན་གྱི་ཚོགས་ལམ་ནས་སངས་རྒྱས་ཀྱི་སའི་བར་ན་ཡོད། ཁ་ཅིག་གི་

[0116A]༄༅། །ཆོས་ཉིད་ལ་གཉིས་སྣང་ནུབ་པའི་ཡིད་ཀྱི་རྣམ་པར་ཤེས་པ་དེ་དོན་དམ་སེམས་བསྐྱེད་ཀྱི་མཚན་ཉིད་ཟེར་ན། ཉན་ཐོས་དགྲ་བཅོམ་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་
ཡིད་ཀྱི་རྣམ་པར་ཤེས་པ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། ཆོས་ཅན་དེའི་ཕྱིར། རྩ་བར་འདོད་ན། དེ་ཆོས་ཅན། ཐེག་ཆེན་གྱི་ཡིད་ཀྱི་རྣམ་པར་ཤེས་པ་ཡིན་པར་ཐལ། འདོད་
པའི་ཕྱིར། ཁ་ཅིག་གིས། ཆོས་ཉིད་ལ་གཉིས་སྣང་ནུབ་པའི་ཐེག་ཆེན་གྱི་གང་ཟག་གི་རྒྱུད་ཀྱི་ཡིད་ཀྱི་རྣམ་པར་ཤེས་པ་དེ། དོན་དམ་སེམས་བསྐྱེད་ཀྱི་མཚན་ཉིད་ཟེར་ན། སྟོང་ཉིད་མངོན་སུམ་དུ་
རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་སྦྱོར་ལམ་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཡིད་ཀྱི་རྣམ་པར་ཤེས་པ་ཆོས་ཅན། མཚོན་བྱ་དེར་ཐལ་
མཚན་ཉིད་དེའི་ཕྱིར། དེར་ཐལ། ཆོས་ཅན་དེའི་ཕྱིར། རྩ་བར་འདོད་ན། ཐེག་ཆེན་འཕགས་པའི་རྒྱུད་ཀྱི་ཡིད་ཀྱི་རྣམ་པར་ཤེས་པ་ཡིན་པར་ཐལ། དོན་དམ་སེམས་སྐྱེད་ཡིན་པའི་ཕྱིར། ཁ་ཅིག་གིས་
ཆོས་ཉིད་ལ་གཉིས་སྣང་ནུབ་པའི་ཐེག་ཆེན་འཕགས་པའི་རྒྱུད་ཀྱི་ཡིད་ཀྱི་རྣམ་པར་ཤེས་པ་དེ། དོན་དམ་སེམས་བསྐྱེད་ཀྱི་མཚན་ཉིད་ཟེར་ན། སངས་རྒྱས་འཕགས་པའི་རྒྱུད་ཀྱི་ཀུན་

[116B] མཚོན་བྱ་དེར་ཐལ། མཚན་ཉིད་དེའི་ཕྱིར། མ་གྲུབ་ན། དེར་ཐལ། ཆོས་ཅན་དེའི་ཕྱིར། རྩ་བར་འདོད་ན། དེ་ཆོས་ཅན། དོན་དམ་སེམས་བསྐྱེད་མ་ཡིན་པར་ཐལ། ཀུན་
རྫོབ་སེམས་བསྐྱེད་ཡིན་པའི་ཕྱིར། གཞན་ཡང། དེ་ཆོས་ཅན། ཤེས་རབ་ཁྱད་པར་ཅན་གྱི་རྟོགས་རིགས་སུ་གནས་པར་ཐལ། དོན་དམ་སེམས་བསྐྱེད་ཡིན་པའི་ཕྱིར། རྟགས་ཁས། འདོད་ན། དེ་ཆོས་
ཅན། དེ་མ་ཡིན་པར་ཐལ། ཐབས་ཁྱད་པར་ཅན་གྱི་རྟོགས་རིགས་སུ་གནས་པའི་ཕྱིར། གཞན་ཡང། རྣམ་མཁྱེན་སྐད་ཅིག་དང་པོ་ལ་གནས་པའི་སངས་རྒྱས་འཕགས་པའི་རྒྱུད་ཀྱི་ཐེག་ཆེན་ཀུན་
རྫོབ་སེམས་བསྐྱེད་དེ་ཡང་དོན་དམ་སེམས་བསྐྱེད་ཡིན་པར་ཐལ་སངས་རྒྱས་འཕགས་པའི་རྒྱུད་ཀྱི་ཀུན་རྫོབ་སེམས་བསྐྱེད་དེ། དོན་དམ་སེམས་བསྐྱེད་ཡིན་པའི་ཕྱིར། རྟགས་ཁས་
འདོད་ན། དེའི་རིགས་འདྲ་སྔ་མར་གྱུར་བའི་དོན་དམ་སེམས་བསྐྱེད་ཡོད་པར་ཐལ། དེ་དོན་དམ་སེམས་བསྐྱེད་ཡིན་པའི་ཕྱིར། འདོད་ན་བྱང་སེམས་འཕགས་པའི་རྒྱུད་ཀྱི་ཀུན་རྫོབ་སེམས་
བསྐྱེད་དོན་དམ་སེམས་བསྐྱེད་ཡིན་པར་ཐལ། འདོད་པའི་ཕྱིར། འདོད་ན། དེ་མ་ཡིན་པར་ཐལ། བདག་མེད་ཡིན་པའི་ཕྱིར། ཁ་ཅིག་གིས་ཆོས་ཉིད་ལ་གཉིས་སྣང་ནུབ་པའི་ཐེག་ཆེན་འཕགས་

[117A]༄༅། །པའི་རྒྱུད་ཀྱི་ཡིད་ཀྱི་རྣམ་རིག་གང་ཞིག། ཤེས་རབ་ཁྱད་པར་ཅན་གྱི་རྟོགས་རིགས་སུ་གནས་པ་དེ། དོན་དམ་སེམས་བསྐྱེད་ཀྱི་མཚན་ཉིད་ཟེར་ན། སངས་རྒྱས་འཕགས་
པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་ཡིད་ཀྱི་རྣམ་པར་ཤེས་པ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གཉིས་སླ། འདོད་ན། དེ་ཆོས་ཅན་
ཐེག་ཆེན་གྱི་རྟོགས་རིགས་སུ་གནས་པར་ཐལ། དོན་དམ་སེམས་བསྐྱེད་ཡིན་པའི་ཕྱིར། འདོད་ན་སླ། རང་ལུགས་ནི་དོན་དམ་སེམས་བསྐྱེད་ལ། མཚན་ཉིད། དབྱེ་བ། ས་མཚམས་
དང་གསུམ། དང་པོ་ནི། དོན་དམ་སེམས་བསྐྱེད་དང། ཀུན་རྫོབ་སེམས་བསྐྱེད་གང་རུང་གང་ཞིག། རྫོགས་པའི་བྱང་ཆུབ་ཀྱི་དོན་དམ་པའི་གནས་ལུགས་ལ་གཉིས་སྣང་ནུབ་པའི་
ཤེས་རབ་ཁྱད་པར་ཅན་གྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་རྒྱུད་ཀྱི་གཙོ་བོའི་ཡིད་ཀྱི་རྣམ་རིག་དེ། དོན་དམ་སེམས་བསྐྱེད་ཀྱི་མཚན་ཉིད། དབྱེ་ན་གཉིས་ཡོད་
ས་མཚམས་ནི། ཐེག་ཆེན་གྱི་མཐོང་ལམ་ནས་སངས་རྒྱས་ཀྱི་སའི་བར་དུ་ཡོད།  འབྲིང་དང་ཆེན་པོ་ཉིད་ཀྱི་ལས་དང་པོའི་སས་བསྡུས་སོ། །ཞེས་

[117B] སྦྱོར་བ་དང་མཐའ་དཔྱད་པ་གཉིས་ལས་དང་པོ་ནི། སྐབས་འདིར་དངོས་སུ་བསྟན་པའི་འདུན་པ་དང་མཚུངས་ལྡན་ལ་སོགས་པའི་སེམས་བསྐྱེད་དང་པོ་
གསུམ་ཆོས་ཅན། ལས་དང་པོ་པའི་སས་བསྡུས་པ་ཡིན་ཏེ། ཐེག་ཆེན་གྱི་ཚོགས་ལམ་ཆུང་འབྲིང་ཆེན་པོ་གསུམ་གྱིས་རིམ་བཞིན་དུ་བསྡུས་པའི་ཕྱིར། གཉིས་པ་ལ། ཁ་ཅིག་གིས་
འདུན་པ་དང་མཚུངས་ལྡན་ལ་སོགས་པའི་སེམས་བསྐྱེད་དང་པོ་གསུམ་པོ་དེ་ལ་ས་དང་པོ་བའི་སས་བསྡུས་པ་ཡིན་ཏེ། དེ་གསུམ་པོ་དེ་ཐེག་ཆེན་གྱི་ཚོགས་ལམ་ཆུང་འབྲིང་ཆེན་པོ་གསུམ་གྱིས་རིམ་
པ་བཞིན་དུ་བསྡུས་པའི་ཕྱིར། ཟེར་ན། སྤྲིན་ལྟ་བུའི་སེམས་བསྐྱེད་དེ་སངས་རྒྱས་ཀྱི་སས་བསྡུས་པར་ཐལ། སྦྱོར་བ་དེ་འཐད་པའི་ཕྱིར། འདོད་ན། སྤྲིན་ལྟ་བུའི་སེམས་བསྐྱེད་དེ་
རྒྱུད་ལ་ལྡན་པའི་བྱང་སེམས་འཕགས་པ་མེད་པར་ཐལ། འདོད་པའི་ཕྱིར། འདོད་ན། མདོ་སྡེ་རྒྱན་ལས། རྒྱལ་སྲས་རྣམས་ཀྱི་སེམས་བསྐྱེད་པ། །སྤྲིན་དང་འདྲ་བ་ཉིད་དུ་བསྟན་
ཞེས་གསུངས་པ་མི་འཐད་པར་ཐལ། འདོད་པའི་ཕྱིར། ཁོ་ན་རེ་སྤྲིན་ལྟ་བུའི་སེམས་བསྐྱེད་སངས་རྒྱས་ཀྱི་སས་བསྡུས་པར་ཐལ་དོན་གསལ་ལས། སེམས་བསྐྱེད་པ་ཐ་མ་

[118A]༄༅། །གསུམ་ནི་སྦྱོར་བ་དང་དངོས་དང་འཇུག་གི་སྒོ་ནས་སངས་རྒྱས་ཀྱི་སས་བསྡུས་སོ། །ཞེས་གསུངས་པའི་ཕྱིར། ཟེར་ན། མ་ཁྱབ། ཁོ་ན་རེ། སེམས་བསྐྱེད་ཉེར་
གཉིས་ལ་གྲོགས་ཀྱི་སྒོ་ནས་མིང་དུ་བཏགས་པ་དེ་མཚུངས་ལྡན་གྱི་སྒོ་ནས་མིང་འདོགས་མི་རིགས་ཟེར་ན། རྣམ་བཤད་ལས། འདུན་པ་དང་མཚུངས་པར་ལྡན་པའི་སེམས་བསྐྱེད་
ནི་ཆོས་ཅན། ས་ལྟ་བུ་ཡིན་སྟེ། ཞེས་གསུངས་པ་དང། ཆོས་སྐུ་དང་མཚུངས་པར་ལྡན་པའི་སེམས་བསྐྱེད་ནི་ཆོས་ཅན། སྤྲིན་ལྟ་བུ་ཞེས་མཚུངས་ལྡན་གྱི་སྒྲས་བསྟན་པ་ལ་
དགོས་པ་མེད་པར་ཐལ། དམ་བཅའི་དེའི་ཕྱིར། ཁོ་ན་རེ། འདུན་པ་དང་མཚུངས་ལྡན་གྱི་སེམས་བསྐྱེད་ཡོད་པར་ཐལ། སེམས་བསྐྱེད་ཉེར་གཉིས་ལ་གྲོགས་ཀྱི་སྒོ་ནས་མིངས་དུ་
བཏགས་པ་དེ་མཚུངས་ལྡན་གྱི་སྒོ་ནས་མིངས་དུ་འདོགས་རིགས་པའི་ཕྱིར། རྟགས་ཁས། འདོད་ན། དེ་དེ་ཡིན་པར་ཐལ། དེ་ཡོད་པའི་ཕྱིར། འདོད་ན། འདུན་པ་དང་མཚུངས་ལྡན་
གྱི་སེམས་བསྐྱེད་ཆོས་ཅན། འདུན་པ་དང་མཚུངས་ལྡན་ཡིན་པར་ཐལ། དེ་དང་མཚུངས་ལྡན་གྱི་སེམས་བསྐྱེད་ཡིན་པའི་ཕྱིར། རྟགས་ཁས། ཟེར་ན། མ་ཁྱབ་སྟེ། མི་མཐུན་

[118B] མི་མཐུན་ཕྱོགས་ཡིན་དགོས་པར་ཐལ། འདུན་པ་དང་མཚུངས་ལྡན་གྱི་སེམས་བསྐྱེད་ཡིན་ན། འདུན་པ་དང་མཚུངས་ལྡན་ཡིན་དགོས་པའི་ཕྱིར། རྟགས་ཁས། འདོད་ན་སྟོང་ཉིད་རྟོགས་མ་མྱོང་བའི་
ཉན་ཐོས་གྱི་མཐོང་ལམ་བར་ཆད་མེད་ལམ་ཆོས་ཅན། དེར་ཐལ་དེའི་ཕྱིར། ཡང་ཁོ་ན་རེ། ཆོས་སྐུ་དང་མཚུངས་ལྡན་གྱི་སེམས་བསྐྱེད་ཡོད་པར་ཐལ། སེམས་བསྐྱེད་ཉེར་གཉིས་ལ་
གྲོགས་ཀྱི་སྒོ་ནས་མིང་དུ་བཏགས་པ་དེ་མཚུངས་ལྡན་གྱི་སྒོ་ནས་མིང་འདོགས་རིགས་པའི་ཕྱིར། རྟགས་ཁས། འདོད་ན། ཆོས་སྐུ་ཆོས་ཅན། ཁྱོད་དང་མཚུངས་ལྡན་གྱི་སེམས་
བསྐྱེད་མེད་པར་ཐལ། ཁྱོད་རྟག་པ་ཡིན་པའི་ཕྱིར། ཟེར་ན། སངས་རྒྱས་ཆོས་ཅན། ཁྱོད་ཀྱི་མཚན་བཟང་པོ་སུམ་ཅུ་རྩ་གཉིས་དང་དཔེ་བྱད་བཟང་པོ་བརྒྱད་ཅུ་མེད་པར་ཐལ། ཁྱོད་
རྟག་པ་ཡིན་པའི་ཕྱིར། ཁྱབ་པ་འགྲིག། ཁ་ཅིག་གིས། བྱང་སེམས་འཕགས་པའི་རྒྱུད་ཀྱི་ཐེག་ཆེན་ཀུན་རྫོབ་སེམས་བསྐྱེད་དང་མངོན་སུམ་གྱི་གཞི་མཐུན་ཡོད་ཟེར་ན། དོན་གསལ་
ལས། སྐུ་ལྷག་མ་གསུམ་པོ་དོན་དམ་པར་ཆོས་ཉིད་ངོ་བོ་ཡང་དག་པའི་ཀུན་རྫོབ་དུ་སྣང་བ་ཇི་ལྟར་མོས་པས་རབ་ཏུ་ཕྱིན་བ་ནི་སངས་རྒྱས་དང་བྱང་ཆུབ་སེམས་དཔའ་དང། ཉན་ཐོས་ལ་

[119A]༄༅། །སོགས་པའི་སྤྱོད་ཡུལ་དུ་རྣམ་པར་བཞག་པ་ཡིན་ནོ། །ཞེས་གསུངས་པ་མི་འཐད་པར་ཐལ། ཡེ་ཤེས་ཆོས་སྐུ་དེ་སངས་རྒྱས་འཕགས་པ་ནང་ཕན་ཚུན་ཁོ་ནའི་
མངོན་སུམ་གྱི་སྤྱོད་ཡུལ་མ་ཡིན་པའི་ཕྱིར། དེར་ཐལ། བྱང་འཕགས་གྱི་རྒྱུད་ལ་རྫོགས་པའི་བྱང་ཆུབ་ཡུལ་དུ་བྱེད་པའི་མངོན་སུམ་ཡོད་པའི་ཕྱིར། དེར་ཐལ། བྱང་འཕགས་ཀྱི་
རྒྱུད་ཀྱི་མངོན་སུམ་དུ་གྱུར་པའི་ཐེག་ཆེན་ཀུན་རྫོབ་སེམས་བསྐྱེད་དེ་རྫོགས་པའི་བྱང་ཆུབ་ཡུལ་དུ་བྱེད་པའི་མངོན་སུམ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་
ཀྱིས་རྫོགས་པའི་བྱང་ཆུབ་ཡུལ་དུ་བྱེད་པ་གང་ཞིག། ཁྱོད་མངོན་སུམ་ཡིན་པའི་ཕྱིར། རྟགས་གཉིས་ཀ་དངོས། བྱས་པ་ལ་ཁོ་ན་རེ། བྱང་འཕགས་ཀྱི་རྒྱུད་ལ་མངོན་སུམ་དུ་གྱུར་
པའི་ཐེག་ཆེན་ཀུན་རྫོབ་སེམས་བསྐྱེད་ཡོད་པར་ཐལ། དེའི་རྒྱུད་ཀྱི་མངོན་ཤེས་དང་མཚུངས་ལྡན་གྱི་སེམས་བསྐྱེད་མངོན་སུམ་ཡིན་པའི་ཕྱིར་ཏེ། དེ་མངོན་ཤེས་དང་མཚུངས་
ལྡན་རྣམ་པ་ལྔ་མཚུངས་ཡིན་པའི་ཕྱིར་ཏེ། དེ་དེ་དང་མཚུངས་ལྡན་གྱི་ཐེག་ཆེན་སེམས་བསྐྱེད་ཡིན་པའི་ཕྱིར། ཟེར་ན། མ་ཁྱབ་སྟེ། བྱང་འཕགས་ཀྱི་རྒྱུད་ཀྱི་བྱང་ཕྱོགས་

[119B]བདུན་དང་མཚུངས་ལྡན་རྣམ་པ་ལྔ་མཚུངས་ཡིན་པར་ཐལ། བྱང་འཕགས་ཀྱི་རྒྱུད་ཀྱི་མངོན་ཤེས་དང་མཚུངས་ལྡན་
གྱི་སེམས་བསྐྱེད་དེ་མངོན་ཤེས་དང་མཚུངས་ལྡན་རྣམ་པ་ལྔ་མཚུངས་ཡིན་པའི་ཕྱིར། རྟགས་ཁས། འདོད་ན། དེ་དྲན་པ་ཉེར་གཞག་དང་མཚུངས་ལྡན་རྣམ་པ་ལྔ་མཚུངས་
ཡིན་པར་ཐལ། འདོད་པའི་ཕྱིར། འདོད་ན་སླ། དབྱེ་བཞར་ལ་བརྗོད་ནས། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས། དང་པོ་ནི། མཆོག་གི་སྤྲུལ་སྐུའི་རང་
གི་ཆེད་དུ་བྱ་བའི་གདུལ་བྱ་བྱང་སེམས་ཚོགས་ལམ་པ་ལ་ཐེག་ཆེན་གྱི་གདམས་ངག་བསྟན་པ་ཆོས་ཅན། དགོས་པ་ཡོད་དེ། མཆོག་གི་སྤྲུལ་སྐུའི་ཆེད་དུ་བྱ་བའི་གདུལ་བྱ་བྱང་སེམས་
ཚོགས་ལམ་པས་སྔར་མ་ཐོབ་པའི་ཡོན་ཏན་ཐོབ་པར་བྱེད་པ་དང་ཐོབ་ཟིན་གྱི་ཡོན་ཏན་མི་མཉམས་པར་གོང་ནས་གོང་དུ་འཕེལ་བར་བྱེད་པའི་ཆེད་ཡིན་པའི་ཕྱིར། གཉིས་པ་ལ་གསུམ་
ལས། དང་པོ་ནི། ཁ་ཅིག་གིས། མཆོག་གི་སྤྲུལ་སྐུ་ལ་ཐེག་ཆེན་གྱི་གདམས་ངག་དངོས་སུ་ཉམ་པ་ལ་ཐེག་ཆེན་གྱི་ཚོགས་ལམ་ཐོབ་པ་སྔོན་དུ་འགྲོ་དགོས་ཟེར་ན། དེ་མི་འཐད་པར་ཐལ་

[120A]༄༅། །མཆོག་གི་སྤྲུལ་སྐུ་ལ་ཐེག་ཆེན་གྱི་གདམ་ངག་དངོས་སུ་ཉན་པའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་ཏེ། མདོ་ལས་ལྷའི་བུ་གང་དག་བླ་ན་མེད་པ་ཡང་དག་
པར་རྫོགས་པའི་བྱང་ཆུབ་ཏུ་སེམས་མ་བསྐྱེད་པ་དེ་དག་གིས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་བྱའོ། །ཞེས་གསུངས་པའི་ཕྱིར། བྱས་པ་ལ་
ཁོ་ན་རེ། མཆོག་གི་སྤྲུལ་སྐུ་ལ་ཐེག་ཆེན་གྱི་གདམས་ངག་དངོས་སུ་ཉན་པ་ལ་ཐེག་ཆེན་གྱི་ཚོགས་ལམ་ཐོབ་དགོས་པར་ཐལ། དོན་གསལ་ལས། དེ་ལྟར་བྱང་ཆུབ་ཀྱི་སེམས་དང་བོ་
ལ་སོགས་པ་བསྐྱེད་པའི་བྱང་ཆུབ་སེམས་དཔའ། ཞེས་གསུངས་པའི་ཕྱིར། ཟེར་ན། མ་ཁྱབ་སྟེ། དེ་ནི་ཐེག་ཆེན་གྱི་གདམས་ངག་ཉན་པ་པོའི་མཚན་གཞི་ཙམ་འཛིན་པ་ཡིན་པའི་ཕྱིར་
ཁ་ཅིག་གིས། ཐེག་ཆེན་གྱི་གདམས་ངག་ཉན་པའི་ས་མཚམས་ལམ་མ་ཞུགས་ནས་སྐྱེ་བ་གཅིག་ཐོག་གི་བར་ན་ཡོད། སྲིད་པ་ཐ་མ་པའི་བྱང་སེམས་ཀྱིས་ཐེག་ཆེན་གྱི་གདམས་ངག་
ཉན་པ་མེད་དེ། རྒྱ་ཆེ་རོལ་བ་ལས། ཉེར་འགྲོང་ང་ནི་སངས་རྒྱས་ཏེ། །ང་ལ་སློབ་དཔོན་སུ་ཡང་མེད། །ཞེས་གསུངས་པའི་ཕྱིར། ཟེར་ན། སྲིད་པ་ཐ་མ་པའི་བྱང་ཆུབ་སེམས་དཔས་ཐེག་

[120B] སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཕྲ་རབ་ཀྱི་གྲངས་དང་མཉམ་པའི་སངས་རྒྱས་ལ་ཐེག་ཆེན་གྱི་གདམས་
ངག་ཉན་པའི་བྱང་ཆུབ་སེམས་དཔའ་སྲིད་པ་ཐ་མ་པ་ཡོད་པའི་ཕྱིར། དེར་ཐལ། སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཕྲ་རབ་གྱི་གྲངས་དང་མཉམ་པའི་སངས་
རྒྱས་ལ་ཐེག་ཆེན་གྱི་གདམས་ངག་ཉན་པའི་བྱང་སེམས་ས་བཅུ་བ་ཡོད་པའི་ཕྱིར་ཏེ། སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཕྲ་རབ་གྱི་གྲངས་དང་མཉམ་
པའི་ཡོན་ཏན་སྡེ་ཚན་བཅུ་གཉིས་ཐོབ་པའི་བྱང་སེམས་ས་བཅུ་བ་ཡོད་པའི་ཕྱིར་ཏེ། བདག་མེད་ཡིན་པའི་ཕྱིར། གཞན་ཡང། ཐེག་ཆེན་གྱི་གདམས་ངག་ཉན་པའི་ས་མཚམས་དེ་མི་
འཐད་པར་ཐལ། སངས་རྒྱས་ཀྱི་ས་ན་ཐེག་ཆེན་གྱི་གདམས་ངག་ཉན་པ་ཡོད་པའི་ཕྱིར་ཏེ། དེ་ན་ཐེག་ཆེན་གྱི་གདམས་ངག་ཐོས་པ་ཡོད་པའི་ཕྱིར་ཏེ། དེ་ན་ཐོས་བྱུང་གི་ཤེས་
རབ་ཡོད་པའི་ཕྱིར། གཞན་ཡང། སངས་རྒྱས་ཀྱི་ས་ན་ཐེག་ཆེན་གྱི་གདམས་ངག་ཉན་པ་ཡོད་པར་ཐལ། དེ་ན་སངས་རྒྱས་འཕགས་པས་སངས་རྒྱས་འཕགས་པ་གཞན་ལ་ཐེག་ཆེན་

[121A]༄༅། །གྱི་གདམས་ངག་ཉན་པ་ཡོད་པའི་ཕྱིར་ཏེ། དེ་ན་སངས་རྒྱས་འཕགས་པའི་བྱང་ཆུབ་སེམས་དཔའི་ཚུལ་བཟུངས་ནས། སངས་རྒྱས་འཕགས་པ་གཞན་ལ་ཐེག་ཆེན་གྱི་
གདམས་ངག་ཉན་པ་ཡོད་པའི་ཕྱིར་ཏེ། བདག་མེད་ཡིན་པའི་ཕྱིར་ཁ་ཅིག་གིས། ཐེག་ཆེན་སེམས་བསྐྱེད་ཀྱི་ཆེད་དུ་གཉེར་བྱ་ཐོབ་པའི་ཐབས་མ་ནོར་བར་སྟོན་པའི་རྗོད་བྱེད་དེ་ཐེག་
ཆེན་གྱི་གདམས་ངག་གི་མཚན་ཉིད་ཟེར་ན། གཞན་དབང་ཡོངས་གྲུབ་བདེན་གྲུབ་དུ་སྟོན་པའི་སེམས་ཙམ་པའི་བསྟན་བཅོས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར་
ཁྱབ་པ་ཁས། མ་གྲུབ་ན། དེར་ཐལ། ཐེག་ཆེན་གྱི་བསྟན་བཅོས་ཡིན་པའི་ཕྱིར་ཏེ། སེམས་ཙམ་པའི་བསྟན་བཅོས་ཡིན་པའི་ཕྱིར་རྩ་བར་འདོད་ན། གཞན་དབང་ཡོངས་གྲུབ་
བདེན་པར་གྲུབ་པར་ཐལ། འདོད་པའི་ཕྱིར། རྟགས་ཁས། འདོད་ན། དེ་ཆོས་ཅན། བདེན་པར་མ་གྲུབ་པར་ཐལ། བདག་མེད་ཡིན་པའི་ཕྱིར་ཁ་ཅིག་གིས། རྫོགས་པའི་བྱང་
ཆུབ་སྒྲུབ་པའི་ཐབས་སྟོན་པའི་སངས་རྒྱས་ཀྱི་གསུང་དེ་ཐེག་ཆེན་གྱི་གདམས་ངག་གི་མཚན་ཉིད་ཟེར་ན། འགྲེལ་བ་དོན་གསལ་ཆོས་ཅན། སངས་རྒྱས་ཀྱི་གསུངས་ཡིན་པར་

[121B] ཐེག་ཆེན་གྱི་གདམས་ངག་ཡིན་པའི་ཕྱིར། ཁྱབ་པ་ཁས། རྟགས་གསལ་སླ། ཁོ་ན་རེ། རྫོགས་པའི་བྱང་ཆུབ་སྒྲུབ་པའི་ཐབས་སྟོན་པའི་ངག་རྣམ་དག་དེ། ཐེག་ཆེན་གྱི་
གདམས་ངག་གི་མཚན་ཉིད་ཟེར་ན། གཞན་དབང་ཡོངས་གྲུབ་བདེན་གྲུབ་དུ་སྟོན་པའི་སེམས་ཙམ་པའི་བསྟན་བཅོས་ཆོས་ཅན། ངག་རྣམ་དག་ཡིན་པར་ཐལ། མཚོན་བྱ་དེའི་ཕྱིར་
ཁྱབ་པ་ཁས། རྟགས་བསྒྲུབས་ཟིན། འདོད་ན། དེ་ཆོས་ཅན། རང་གི་ཞེས་དོན་རང་སྨྲ་བ་བོའི་གང་ཟག་གི་ཚད་མས་གྲུབ་པའི་མན་ངག་རྣམ་དག་ཡིན་པར་ཐལ། འདོད་པའི་ཕྱིར། འདོད་
ན། གཞན་དབང་ཡོངས་གྲུབ་བདེན་པར་གྲུབ་པར་ཐལ་ལོ། །གཉིས་པ་རང་གི་ལུགས་ལ། མཚན་ཉིད། དབྱེ་བ། ས་མཚམས་དང་གསུམ། དང་བོ་ནི། རྫོགས་པའི་བྱང་ཆུབ་སྒྲུབ་
པའི་ཐབས་སྟོན་པའི་ཐེག་ཆེན་གྱི་ངག་དེའོ། དབྱེ་ན། ཐེག་ཆེན་གྱི་འདོམས་པའི་གདམས་ངག་དང། ཐེག་ཆེན་གྱི་རྗེས་བསྟན་གྱི་གདམས་ངག་གཉིས། དང་བོའི་མཚན་ཉིད་ནི། སྔར་
ཐོབ་ཟིན་གྱི་ཡོན་ཏན་མི་ཉམས་པའི་ཕྱིར་ཏུ་འདོམས་པའི་ཐེག་ཆེན་གྱི་ངག་དེའོ། །གཉིས་པའི་མཚན་ཉིད་ནི། སྔར་མ་ཐོབ་པའི་ཡོན་ཏན་ཐོབ་པའི་ཕྱིར་ཏུ་འདོམས་པའི་ཐེག་ཆེན་གྱི་

[122A]༄༅། །ངག་དེའོ། །གསུམ་པ་ནི། ལམ་མ་ཞུགས་ནས་སངས་རྒྱས་ཀྱི་སའི་བར་ན་ཡོད། བྱང་ཆུབ་མངོན་དུ་བྱེད་པ་ཐེག་ཆེན་གྱི་གདམས་ངག་ལ་ལྟོས་ནས་ཐེག་ཆེན་
གྱི་གདམས་ངག་ཉན་པའི་ས་མཚམས་ལམ་མ་ཞུགས་ནས་རྒྱུན་མཐའི་སྔ་ལོག་ཀྱི་བར་ན་ཡོད། གསུམ་པ་རྩོད་པ་སྤོང་བ་ལ་ཁོ་ན་རེ་ཐེག་ཆེན་གྱི་གདམས་ངག་ཡིན་ན། ཐེག་ཆེན་
གྱི་ངག་ཡིན་དགོས་པར་ཐལ། ཐེག་ཆེན་གྱི་གདམས་ངག་གི་མཚན་ཉིད་དེ་འཐད་པའི་ཕྱིར། རྟགས་ཁས། འདོད་ན། ཉན་ཐོས་ཤཱ་རིའི་བུའི་ངག་ཏུ་གྱུར་བའི་ཤེར་ཕྱིན་གྱི་མདོ་ཚིག་
ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་སླ། འདོད་ན། དེ་ཆོས་ཅན། ཐེག་ཆེན་གྱི་ངག་མ་ཡིན་པར་ཐལ། ཐེག་དམན་གྱི་ངག་ཡིན་པའི་ཕྱིར། ཟེར་ན། མ་ཁྱབ་
སྟེ། རྟགས་སླ། ཡང་ཁོ་ན་རེ། ཐེག་དམན་གྱི་གདམས་ངག་ཡིན་ན་ཐེག་དམན་གྱི་དག་ཡིན་དགོས་པར་ཐལ། ཐེག་ཆེན་གྱི་དམས་ངག་ཡིན་ན། ཐེག་ཆེན་གྱི་ངག་ཡིན་
དགོས་པའི་ཕྱིར། རྟགས་ཁས། འདོད་ན། སངས་རྒྱས་འཕགས་པའི་ཞལ་ནས་གསུངས་པའི་ཐེག་དམན་གྱི་མདོ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་སླ་

[122B] དེ་ཆོས་ཅན། ཐེག་དམན་གྱི་ངག་མ་ཡིན་པར་ཐལ་ཐེག་ཆེན་གྱི་ངག་ཡིན་པའི་ཕྱིར། ཟེར་ན། མ་ཁྱབ། མ་གྲུབ་ན་དེར་ཐལ། སངས་རྒྱས་ཀྱི་ངག་ཡིན་པའི་ཕྱིར། ཟེར་ན་ཡང་མ་
ཁྱབ་སྟེ། སངས་རྒྱས་ཀྱི་བཀའ་ཡིན་ན། ཐེག་ཆེན་གྱི་བཀའ་ཡིན་དགོས་པར་ཐལ། མ་ཁྱབ་མཚམས་ལ། ཕྱི་མ་དེའི་ཕྱིར། འདོད་ན་བཀའ་དང་པོ་བདེན་བཞིའི་ཆོས་འཁོར་
ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་སླ། ཡང་ཁོ་ན་རེ། གདམས་ངག་ཡིན་ན། ངག་ཡིན་དགོས་པར་ཐལ། ཐེག་ཆེན་གྱི་གདམས་
ངག་གི་མཚན་ཉིད་དེ་འཐད་པའི་ཕྱིར། འདོད་ན། ངག་མ་སྨྲས་པར་གདམས་ངག་བསྟན་པ་མེད་པར་ཐལ། འདོད་པའི་ཕྱིར། འདོད་ན་དེ་ཡོད་པར་ཐལ་
ངག་མ་སྨྲས་པར་བསྟན་བཅོས་རྩོམ་པ་ཡོད་པའི་ཕྱིར། སྒྲུབ་དང་བདེན་པ་རྣམས་དང་ནི། ཞེས་སོགས་ཀྱི་སྐབས་སུ། སྦྱོར་བ་ནི། ཐེག་ཆེན་གྱི་གདམས་ངག་ཆོས་ཅན། ཁྱོད་ལ་དབྱེ་ན་བཅུ་ཡོད་དེ། ཁྱོད་ལ་དབྱེ་ན་སྒྲུབ་པ་རང་གི་ངོ་བོ་ལ་གདམས་པའི་གདམས་ངག་ནས་ཐེག་ཆེན་གྱི་སྒོམ་

[123A]༄༅། །ལམ་ལ་གདམས་པའི་གདམས་ངག་གི་བར་ཡོད་པའི་ཕྱིར། །རྣམ་འདྲེན་ཟས་གཙང་སྲས་དང་བྱམས་འཇམ་དབྱངས། །ཤིང་རྟ་ཆེ་ཟུང་འཕགས་ཡུལ་མཁས་རྣམས་
དང། །སངས་རྒྱས་ཀུན་དངོས་བློ་བཟང་གྲགས་སྙན་འབར། །འདིར་འབད་དགེ་བ་རབ་དཀར་གང་བསགས་མཐུས། །ཡངས་པའི་འཇིག་རྟེན་ཀུན་ཏུ་བསྟན་པ་སྤྱི། །བྱེ་བྲག་བློ་བཟང་
གྲགས་པའི་བསྟན་པ་མཆོག། །ཤེས་ལྡན་རྒྱུད་ལ་བླ་ནས་བླར་འཕེལ་ཤོག། །ཆོས་ཀྱི་དཔལ་ལྡན་ཐོས་བསམ་གླིང་བ་ཡི། །མཁས་མང་འདུས་གྲ་སྲིད་མངར་རྒྱས་པ་དང། སྦྱིན་བདག་
རྣམས་ཀྱིས་གཙོ་བྱས་འགྲོ་བ་ཀུན། །རྣམ་མཁྱེན་ཐར་བའི་གླིང་དེར་ཕྱིན་པར་ཤོག། །ཐོས་བསམ་འཕེལ། །དཔེ་མཛོད་ལས་འཁུར་ཚ་བ་དགེ་བཤེས་བྱམས་པ་དོན་འགྲུབ་དང་
ཚ་བ་དགེ་སློང་སངས་རྒྱས་དངོས་གྲུབ་གཉིས་ཀྱིས་ཕྱི་ལོ་་ལོར་དགའ་བྱང་དཔེ་མཛོད་ནས་པར་ཐེགས་གཉིས་པར་པོད་གྲངས་་ཐམས་པ་དཔར་བསྐྲུན་ཞུས་པ་འདིས་ཀྱང། མ་གྱུར་འགྲོ་བའི་འགལ་རྐྱེན་ཀུན་ཞི་ནས། །
མཐུན་རྐྱེན་དགེ་ཚོགས་མཐའ་དག་འགྲུབ་པ་དང། །མ་རྣམས་དོན་དུ་རྫོགས་པའི་སངས་རྒྱས་ཀྱི། །གོ་འཕང་དམ་པ་མྱུར་དུ་འཐོབ་གྱུར་ཅིག། །ས་རྦ་མང་ག་ལམ།།﻿
[001A]༄༅། །སྐབས་དང་པོའི་དཀོན་མཆོག་གསུམ་གྱི་མཐའ་དཔྱོད་སྐལ་བཟང་མགུལ་རྒྱན་ཅེས་བྱ་བ་མཁས་གྲུབ་བྱམས་པ་བཀྲ་ཤིས་ཀྱིས་མཛད་པ་བཞུགས་སོ། །

[001A]༄༅། །སངས་རྒྱས་ལ་སོགས་དཀོན་མཆོག་གསུམ། ཞེས་པའི་སྐབས་སུ། སྦྱོར་བ་དང། མཐའ་དཔྱད་པ་གཉིས། དང་པོ་ནི། བྱང་ཆེན་ཤེར་ཕྱིན་ལ་སྤྱོད་པའི་ཚེ་གཟུགས་དང་རྣམ་པ་ཐམས་ཅད་མཁྱེན་པ་ཉིད། སྦྱོར་བར་
མི་བྱེད། གཟུགས་ཉིད་ཡང་དག་པར་རྗེས་སུ་མི་མཐོང་ཞེས་སོགས་ཀྱི་མདོ་ཆོས་ཅན། སངས་རྒྱས་དཀོན་མཆོག་ལ་གདམས་པ་ཡིན་ཏེ། དེ་ལ་སྐྱབས་གནས་ཡང་དག་དུ་བདེན་ཞེན་དགག་པའི་ཕྱིར་དུ་འདོམས་པའི་
མདོ་ཚིག་ཡིན་པའི་ཕྱིར། གཟུགས་དངོས་པོ་ཡོད་ཅེས་བྱ་བར་མི་སྦྱོར། གཟུགས་དངོས་པོ་མེད་ཅེས་བྱ་བར་མི་སྦྱོར། ཞེས་སོགས་ཀྱི་མདོ་ཆོས་ཅན། ཆོས་དཀོན་མཆོག་ལ་གདམས་པའི་ན་ཏེ། དེ་ལ་མངོན་དུ་བྱ་བར་བདེན་
ཞེན་དགག་པའི་ཕྱིར་དུ་འདོམས་པའི་མདོ་ཚིག་ཡིན་པའི་ཕྱིར། ཤེར་ཕྱིན་ལ་སྤྱོད་པའི་བྱང་ཆེན་གང་ནས་ཤི་འཕོས་ནས་འདིར་སྐྱེས་པ་ལགས། ཞེས་སོགས་ཀྱི་མདོ་ཆོས་ཅན། དགེ་འདུན་དཀོན་མཆོག་ལ་གདམས་པ་

[002A]༄༅། །ཡིན་ཏེ། དེ་ལ་ལམ་སྒྲུབ་པའི་ཟླ་གྲོགས་སུ་བདེན་ཞེན་དགག་པའི་ཕྱིར་དུ་འདོམས་པའི་མདོ་ཚིག་ཡིན་པའི་ཕྱིར། གཉིས་པ་མཐའ་དཔྱད་པ་ལ། འདུས་མ་བྱས་ལ་སོགས་པའི་ཡོན་ཏན་བརྒྱད་པོ་གང་རུང་དང་
ལྡན་པའི་སྐྱབས་གནས་མཐར་ཐུག་དེ། སངས་རྒྱས་དཀོན་མཆོག་གི་མཚན་ཉིད་ཟེར་ན། སངས་རྒྱས་དཀོན་མཆོག་ཡིན་ན། འདུས་མ་བྱས་ལ་སོགས་པའི་ཡོན་ཏན་བརྒྱད་དང་ལྡན་པས་མ་ཁྱབ་པར་ཐལ་ཁྱོད་ཀྱི་
མཚན་ཉིད་ཀྱི་ཟུར་དུ་གང་རུང་སྨོས་པ་ལ་དགོས་པ་ཡོད་པའི་ཕྱིར། འདོད་མི་ནུས་ཏེ། གཟུགས་སྐུ་གཉིས་འདུས་མ་བྱས་ཀྱི་ཡོན་ཏན་དང་ལྡན། ངོ་བོ་ཉིད་སྐུ་འདུས་བྱས་ཀྱི་ཡོན་ཏན་དང་ལྡན་པའི་ཕྱིར། དང་པོ་གྲུབ་སྟེ། དེ་
གཉིས་སྤངས་པའི་ཡོན་ཏན་དང་ལྡན་པའི་ཕྱིར། གཉིས་པ་གྲུབ་སྟེ། དེ་མཁྱེན་བརྩེའི་ཡོན་ཏན་དང་ལྡན་པའི་ཕྱིར། དེར་ཐལ་དེ་ཟག་མེད་ཀྱི་ཡེ་ཤེས་སྡེ་ཚན་ཉེར་གཅིག་དང་ལྡན་པའི་ཕྱིར་དེར་ཐལ། དེར་ཐལ། ཟག་པ་མེད་པའི་ཆོས་གང་
དག། ཅེས་པའི་གཞུང་འདི་ངོ་བོ་ཉིད་སྐུའི་ལྡན་པའི་ཡོན་ཏན་འཆད་བྱེད་ཀྱི་གཞུང་ཡིན་པའི་ཕྱིར། ཁ་ཅིག་གིས། འདུས་མ་བྱས་ལ་སོགས་པའི་ཡོན་ཏན་བརྒྱད་དང་ལྡན་པའི་སྐྱབས་གནས་མཐར་ཐུག་དེ། སངས་རྒྱས་དཀོན་

[002B] བསམ་དུ་མེད་པ་ལ་སོགས་པའི་ཡོན་ཏན་བརྒྱད་དང་ལྡན་པའི་རྣམ་བྱང་བདེན་པ། ཆོས་དཀོན་མཆོག་གི་མཚན་ཉིད། རིགས་གྲོལ་གྱི་ཡོན་ཏན་བརྒྱད་དང་ལྡན་པའི་འཕགས་པའི་གང་ཟག་དེ། དགེ་འདུན་དཀོན་མཆོག་གི་མཚན་ཉིད་
ཟེར་ན། དམན་ལམ་སྔོན་དུ་མ་སོང་བའི་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚན་ཉིད་གཉིས་པ་དེར་ཐལ་མཚོན་བྱ་དེའི་ཕྱིར་ཏེ། ལམ་བདེན་ཡིན་པའི་ཕྱིར། འདོད་ན་སྤངས་པའི་ཡོན་ཏན་དང་ལྡན་པར་ཐལ་ལོ། གཞན་ཡང། ཉན་
ཐོས་ཀྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚན་ཉིད་གཉིས་པ་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། གཞན་ཡང། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་པ་གནས་པའི་སེམས་དཔའ་ཆོས་ཅན་
མཚན་ཉིད་གསུམ་པ་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། གཞན་ཡང། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའ་ཆོས་ཅན། མཚན་ཉིད་གསུམ་པ་དེར་ཐལ། མཚོན་བྱ་དེའི་ཕྱིར། འདོད་ན་
གྲོལ་བའི་ཡོན་ཏན་དང་ལྡན་པར་ཐལ། འདོད་པའི་ཕྱིར། འདོད་ན་འགོག་བདེན་གྱི་ཡོན་ཏན་དང་ལྡན་པར་ཐལ། འདོད་པའི་ཕྱིར། འདོད་ན། ཁྱོད་ཀྱི་འགོག་བདེན་ཐོབ་པར་ཐལ་ལོ། །ཁ་ཅིག་གིས། རིགས་གྲོལ་གྱི་ཡོན་ཏན་བརྒྱད་པོ་གང་རུང་དང་ལྡན་པའི་རྒྱལ་
སྲས་འཕགས་པ། དགེ་འདུན་དཀོན་མཆོག་གི་མཚན་ཉིད་ཟེར་ན། སྟོན་པ་ཤ་ཀྱ་ཐུབ་པ་ཆོས་ཅན། རྒྱལ་སྲས་འཕགས་པ་ཡིན་པར་ཐལ་མཚོན་བྱ་དེའི་ཕྱིར། ཁྱབ་པ་ཁས། དེར་ཐལ། ཐེག་ཆེན་འཕགས་པ་ཡིན་པའི་ཕྱིར། ཁ་ཅིག་གིས། རིགས་གྲོལ་གྱི་

[003A]༄༅། །ཡོན་ཏན་བརྒྱད་དང་ལྡན་པའི་ཐེག་ཆེན་འཕགས་པ་ཐེག་ཆེན་གྱི་དགེ་འདུན་དཀོན་མཆོག་གི་མཚན་ཉིད་ཟེར་ན། དམན་ལམ་སྔོན་དུ་མ་སོང་བའི་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དྤའྖོས་ཅན་

མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་སྔར་བཞིན་བྱས་པ་ལ་ཁོ་ན་རེ། ཉན་ཐོས་ཀྱི་མཐོང་ལམ་སྡུག་བསྔལ་ཆོས་བཟོད་ལ་གནས་པའི་ཉན་ཐོས་དེ་དགེ་འདུན་དཀོན་མཆོག་ཡིན་པར་ཐལ་དམན་ལམ་སྔོན་དུ་མ་སོང་བའི་ཐེག་ཆེན་གྱི་མཐོང་
ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའ་དེ་དེ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། ཁྱོད་ཀྱིས་སྐྱབས་གནས་ཡང་དག་ལ་ཐེ་ཚོམ་ཟ་བའི་ཐེ་ཚོམ་གྱི་ས་བོན་སྤངས་པར་ཐལ། འདོད་པའི་ཕྱིར། ཁྱབ་སྟེ། རྣམ་བཤད་ལས་
ཐེག་དམན་སློབ་པ་འཕགས་པ་རྣམས་དགེ་འདུན་དཀོན་མཆོག་ཏུ་བཞག་དུ་མི་རུང་བར་ཐལ། དེས་སྐྱབས་གནས་ཡང་དག་ལ་ཐེ་ཚོམ་ཟ་བའི་ཐེ་ཚོམ་གྱི་ས་བོན་སྤངས་པའི་ཕྱིར། ཞེས་གསུངས་པའི་ཕྱིར། ཟེར་ན། མ་ཁྱབ། ཁ་ཅིག་གིས། སངས་རྒྱས་དཀོན་
མཆོག་ཡིན་ན། དགེ་འདུན་དཀོན་མཆོག་མ་ཡིན་པས་ཁྱབ་ཟེར་ན། སྟོན་པ་ཤ་ཀྱ་ཐུབ་པ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། འདུལ་བ་ལུང་ལས། སངས་རྒྱས་ལ་སོགས་པའི་དགེ་སློང་གི་དགེ་འདུན། ཞེས་གསུངས་པའི་ཕྱིར། ཁོ་ན་རེ། དེ་ཆོས་
ཅན། དགེ་འདུན་དཀོན་མཆོག་མ་ཡིན་པར་ཐལ། ཐེག་ཆེན་དགྲ་བཅོམ་པ་ཡིན་པའི་ཕྱིར། ཁྱབ་སྟེ། འགྲེལ་བར། དགེ་འདུན་ལ་སངས་རྒྱས་དཀོན་མཆོག་གི་ཁོངས་སུ་གཏོགས་པ་ཉིད་ཀྱི་དགྲ་བཅོམ་པ་ནི་མ་གཏོགས་སོ། །ཞེས་གསུངས་པའི་ཕྱིར། ཟེར་ན། མ་

[003B] དེ་ཆོས་ཅན། དགེ་འདུན་དཀོན་མཆོག་ཡིན་པར་ཐལ་མཐར་ཐུག་གི་དེ་ཡིན་པའི་ཕྱིར། མ་གྲུབ་ན། དེ་དེར་ཐལ། མཐར་ཐུག་གི་དེ་ཡོད་པའི་ཕྱིར་ཏེ། རྒྱུད་བླ་མ་ལས། དྲི་བཅས་དེ་བཞིན་ཉིད་དང་དྲི་མ་མེད། དྲི་མེད་སངས་རྒྱས་ཡོན་ཏན་རྒྱལ་བའི་མཛོད། གང་ལ་དཀོན་
མཆོག་དགེ་བ་གསུམ་འབྱུང་བ། དོན་དམ་གམིགས་པ་རྣམས་ཀྱི་སྤྱོད་ཡུལ་ལོ། །ཞེས་དང། དཀོན་མཆོག་གསུམ་པོ་འདི་ཡི་རིགས། ཐམས་ཅད་གཟིགས་པ་ཉིད་ཀྱི་ཡུལ། ཞེས་གསུངས་པའི་ཕྱིར། གཞན་ཡང། མཐར་ཐུག་གི་དཀོན་མཆོག་གསུམ་ཡོད་པར་ཐལ། རྒྱུད་
བླ་མའི་དར་ཊིཀ་ལས། སྐབས་འདིར་བསྟན་པའི་དཀོན་མཆོག་ནི། ས་དང་པོ་ཡན་ཆད་ཀྱི་དབང་དུ་བྱས་པ་ཡིན་གྱི། དེ་ཡང་ས་དང་པོ་ནས་ས་བཅུ་པའི་བར་གྱི་དཀོན་མཆོག་ནི་མཐར་ཐུག་གི་དཀོན་མཆོག་གསུམ་བསྒྲུབ་པའི་དབང་དུ་བྱས་པ་ཡིན་པས་ཐེག་པ་ཐུན་མོང་བར་ཐལ་བའི་
སྐྱོན་མེད་དོ། །ཞེས་གསུངས་པའི་ཕྱིར། གཞན་ཡང། མཐར་ཐུག་གི་དཀོན་མཆོག་གསུམ་ཡོད་པར་ཐལ། མཐར་ཐུག་གི་སྐྱབས་གསུམ་ཡོད་པའི་ཕྱིར་ཏེ། དཀོན་མཆོག་གསུམ་པོ་དེ་མཐར་ཐུག་གི་སྐྱབས་ཡིན་པའི་ཕྱིར། བྱས་པ་ལ་ཁོ་ན་རེ། མཁྱེན་གསུམ་རྣམ་མཁྱེན་ཡིན་པར་
ཐལ། དཀོན་མཆོག་གསུམ་མཐར་ཐུག་གི་སྐྱབས་ཡིན་པའི་ཕྱིར། ཟེར་ན། མ་ཁྱབ། གཞན་ཡང། མཐར་ཐུག་གི་དཀོན་མཆོག་གསུམ་ཡོད་པར་ཐལ། དཀོན་མཆོག་གསུམ་ཡིན་པ་ཡོད་པའི་ཕྱིར། སངས་རྒྱས་འཕགས་པའི་རྒྱུད་ཀྱི་ཡིད་ཀྱི་རྣམ་པར་ཤེས་པ་དེ་དཀོན་མཆོག་
གསུམ་ཀ་ཡིན་པའི་ཕྱིར། རྟགས་སླ་གཞན་ཡང། མཐར་ཐུག་གི་དཀོན་མཆོག་གསུམ་ཡིན་པ་ཡོད་པར་ཐལ། རྣམ་མཁྱེན་དེ་མཐར་ཐུག་གི་དཀོན་མཆོག་གསུམ་ཡིན་པའི་ཕྱིར། དེས་ན་དངོས་པོའི་གནས་ཚོད་ལ་ལམ་གྱི་བགྲོད་པ་མཐར་ཐུག་པའི་སྐྱབས་དེ། དོན་

[004A]༄༅། །དམ་པའི་སྐྱབས་ཀྱི་མཚན་ཉིད། དེ་དང་མཐར་ཐུག་གི་སྐྱབས་དོན་གཅིག། དངོས་པོའི་གནས་ཚོད་ལ་ལམ་གྱི་བགྲོད་པ་མཐར་མཐུག་པའི་སྐྱབས་དེ། ཀུན་རྫོབ་པའི་སྐྱབས་ཀྱི་མཚན་ཉིད། དེ་དང་གནས་སྐབས་ཀྱི་སྐྱབས་དོན་གཅིག། བྱས་པ་ལ་ཁོ་
ན་རེ། གཐུགས་སྐུ་གཉིས་ཆོས་ཅན། མཚན་ཉིད་དེར་ཐལ། མཚོན་བྱ་གཉིས་པ་དེའི་ཕྱིར། དེར་ཐལ། ཀུན་རྫོབ་པའི་སངས་རྒྱས་དཀོན་མཆོག་ཡིན་པའི་ཕྱིར། ཟེར་ན། མ་ཁྱབ། རྩ་བར་འདོད་མི་ནུས་ཏེ་སངས་རྒྱས་འཕགས་པ་ཡིན་པའི་ཕྱིར། གཞན་ཡང་
ཐེག་ཆེན་གྱི་མཐོང་ལམ་ཆོས་ཅན། མཚན་ཉིད་དང་པོ་དེར་ཐལ་མཚོན་བྱ་དེའི་ཕྱིར་ཏེ། དོན་དམ་པའི་ཆོས་དཀོན་མཆོག་ཡིན་པའི་ཕྱིར། ཟེར་ན། མ་ཁྱབ། རྩ་བར་འདོད་མི་ནུས་ཏེ། ཆོས་ཅན་དེའི་ཕྱིར། ཟེར་ན། བྱང་སེམས་འཕགས་པ་ཆོས་ཅན། དོན་དམ་པའི་སྐྱབས་མ་
ཡིན་པར་ཐལ། ཀུན་རྫོབ་པའི་སྐྱབས་ཡིན་པའི་ཕྱིར། ཁྱབ་པ་དང་པོ་འགྲིག། འདོད་ན། དེ་ཆོས་ཅན། དོན་དམ་པའི་སྐྱབས་ཡིན་པར་ཐལ། དོན་དམ་པའི་བྱང་ཆུབ་སེམས་དཔའ་ཡིན་པའི་ཕྱིར། ཁྱབ་པ་གཉིས་པ་ལ་འགྲིག། མ་གྲུབ་ན། དེར་ཐལ། དབུ་མ་འཇུག་པ་ལས་
དེ་ནས་བཟུང་སྟོང་ནི་ཐོབ་པར་གྱུར་པ་ཡི། བྱང་ཆུབ་སེམས་དཔའ་ཞེས་བྱའི་སྒྲ་ཉིད་ཀྱིས་བསྙད་དོ། །ཞེས་གསུངས་པའི་ཕྱིར་དེས་ན་དོན་དམ་པའི་སྐྱབས་ཡིན་ན། དངོས་པོའི་གནས་ཚོད་ལ་ལམ་གྱི་བགྲོད་པ་མཐར་ཐུག་པའི་སྐྱབས་ཡིན་པས་ཁྱབ་པར་ཐལ། དེ་ཡིན་ན་
སངས་རྒྱས་དཀོན་མཆོག་ཡིན་དགོས་པའི་ཕྱིར། དེར་ཐལ། རྒྱུད་བླ་མ་ལས། དམ་པའི་དོན་དུ་འགྲོ་བ་ཡི། སྐྱབས་ནི་སངས་རྒྱས་ཉག་གཅིག་ཡིན། ཞེས་གསུངས་པའི་ཕྱིར། བྱས་པ་ལ་ཁོ་ན་རེ། སངས་རྒྱས་འཕགས་པ་ཆོས་ཅན། ཀུན་རྫོབ་པའི་སྐྱབས་ཡིན་པར་ཐལ་

[004B] ཀུན་རྫོབ་པའི་སངས་རྒྱས་དཀོན་མཆོག་དང། ཀུན་རྫོབ་པའི་དགེ་འདུན་དཀོན་མཆོག་གཉིས་ཀ་ཡིན་པའི་ཕྱིར། ཟེར་ན། མ་ཁྱབ། གཞན་ཡང་ཐེག་ཆེན་གྱི་མཐོང་ལམ་ཆོས་ཅན། དོན་དམ་པའི་སྐྱབས་
ཡིན་པར་ཐལ། དོན་དམ་པའི་ཆོས་དཀོན་མཆོག་དང། དོན་དམ་པའི་དགེ་འདུན་དཀོན་མཆོག་གཉིས་ཀ་ཡིན་པའི་ཕྱིར། ཟེར་ན། མ་ཁྱབ་པོ། །རྒྱུད་བླ་མ་ལས། སྤངས་ཕྱིར་བསྒྲུ་བའི་ཆོས་ཅན་ཕྱིར་མེད་ཕྱིར་འཇིགས་དང་བཅས་པའི་ཕྱིར། ཆོས་རྣམ་གཉིས་དང་
འཕགས་པའི་ཚོགས། གཏན་གྱི་སྐྱབས་མཆོག་མ་ཡིན་ནོ། །ཞེས་གསུངས་པའི་དོན་ལ། རོང་ཊིཀ་པ་ན་རེ། ལུང་གི་ཆོས་དཀོན་མཆོག་རྣམས་ཆོས་ཅན། མཐར་ཐུག་གི་སྐྱབས་མ་ཡིན་ཏེ། མངོན་པར་རྟོགས་པ་མཐར་ཐུག་པའི་ཚེ་གཟིངས་ལྟར་དུ་སྤངས་བར་བྱ་བ་
ཡིན་པའི་ཕྱིར། རྒྱུན་མཐའི་མན་ཆད་ཀྱི་ལམ་བདེན་ཆོས་ཅན་མཐར་ཐུག་གི་སྐྱབས་མ་ཡིན་ཏེ། རྫུན་པ་བསླུ་བའི་ཆོས་ཅན་ཡིན་པའི་ཕྱིར། ལྷག་མེད་ཀྱི་མྱང་འདས་ཆོས་ཅན། མཐར་ཐུག་གི་སྐྱབས་མ་ཡིན་ཏེ། མེད་དགག་ཡིན་པའི་ཕྱིར། ཉན་ཐོས་དགྲ་བཅོམ་པ་ཆོས་ཅན། མཐར་
ཐུག་གི་སྐྱབས་མ་ཡིན་ཏེ། ཤེས་སྒྲིབ་ཀྱི་འཇིགས་པ་དང་བཅས་པའི་ཕྱིར་ཟེར་ན། ལུང་གི་ཆོས་དཀོན་མཆོག་ཡིན་ན། མཐར་ཐུག་གི་སྐྱབས་མ་ཡིན་དགོས་པར་ཐལ། དེ་མངོན་པར་རྟོགས་པ་མཐར་ཐུག་པའི་ཚེ་གཟེང་ལྟར་དུ་དཔངས་བར་བྱ་བ་ཡིན་པའི་ཕྱིར། རྟགས་ཁས་
འདོད་ན། སངས་རྒྱས་འཕགས་པའི་རྒྱུད་ཀྱི་བསྡུས་པའི་གསུང་རབ་ཡན་ལག་བཅུ་གཉིས་ཆོས་ཅན། དེར་ཐལ། དེའི་ཕྱིར། གཞན་ཡང་གཟུགས་སྐུ་གཉིས་ཆོས་ཅན། མཐར་ཐུག་གི་སྐྱབས་མ་ཡིན་པར་ཐལ་རྫུན་པ་བསླུ་བའི་ཆོས་ཅན་ཡིན་པའི་ཕྱིར། ཁྱབ་པ་ཁས། དེར་ཐལ་

[005A]༄༅། །འདུས་བྱས་ཡིན་པའི་ཕྱིར། རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་ཆོས་ཅན། མཐར་ཐུག་གི་སྐྱབས་མ་ཡིན་པར་ཐལ། མེད་དགག་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། མཐར་ཐུག་གི་སྐྱབས་གཞི་གྲུབ་པའི་ཕྱིར། བྱས་པ་ལ་ཁོ་ན་རེ་
ལས་རྒྱུ་འབྲས་ཆོས་ཅན། རྫུན་པ་བསླུ་བའི་ཆོས་ཅན་ཡིན་པར་ཐལ། འདུས་བྱས་ཡིན་པའི་ཕྱིར། ཁྱབ་པ་ཁས། འདོད་ན། དེ་ཆོས་ཅན། བསླུ་བ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། བསླུ་བར་ཐལ། འདོད་པའི་ཕྱིར། ཟེར་ན་མ་ཁྱབ། འདོད་ན་རྒྱུ་དགེ་བ་
བྱས་པ་ལས་འབྲས་བུ་བདེ་བ་འབྱུང་བ་མི་འཐད་པར་ཐལ། འདོད་པའི་ཕྱིར། ཟེར་ན། མ་ཁྱབ་མཚམས་ལ། ལས་རྒྱུ་འབྲས་ཆོས་ཅན་མི་བདེན་པར་ཐལ། མི་བདེན་པ་ཡིན་པའི་ཕྱིར། ཁྱབ་སྟེ། བསླུ་བ་ཡིན་ན། བསླུ་བས་ཁྱབ་པའི་ཕྱིར། རྟགས་ཁས། ཁོ་ན་རེ། དུ་བ་
མེ་ལས་འབྱུང་བ་བདེན་པར་ཐལ། ལས་རྒྱུ་འབྲས་བདེན་པའི་ཕྱིར་འདོད་ན། དེ་ཆོས་ཅན། བདེན་པ་ཡིན་པར་ཐལ། འདོད་པའི་ཕྱིར། ཟེར་ན་མ་ཁྱབ། འདོད་ན། གཞི་གྲུབ་ན་བདེན་པ་ཡིན་པས་ཁྱབ་པར་ཐལ། འདོད་པའི་ཕྱིར། ཁ་ཅིག་གིས། བྱང་སེམས་རྒྱུན་མཐའ་བའི་རྒྱུད་
ལ་འབྱུང་རུང་གི་རྣམ་མཁྱེན་དེ་དེའི་འབྲས་སྐྱབས་ཡིན་ཟེར་ན་དེ་ལ། ཁ་ཅིག་གིས། བྱང་སེམས་རྒྱུན་མཐའི་རྒྱུད་ལ་འབྱུང་རུང་གི་རྣམ་མཁྱེན་ཆོས་ཅན། དེའི་དུས་ན་མེད་པར་ཐལ། དེའི་འགྲས་སྐྱབས་ཡིན་པའི་ཕྱིར། འདོད་མི་ནུས་ཏེ། དེའི་རྒྱུད་ལ་སྐྱེ་བཞིན་པའི་རྣམ་མཁྱེན་དེ་
དེའི་དུས་ན་ཡོད་པའི་ཕྱིར། དེར་ཐལ། ས་བོན་ལས། སྐྱེ་བཞིན་པའི་མཉུ་གུ་དེ་ས་བོན་གྱི་དུས་ན་ཡོད་པའི་ཕྱིར། དེར་ཐལ། ས་བོན་ལས་སྐྱེ་བཞིན་པའི་མཉུ་གུ་ཡོད་པ་གང་ཟིག་དེ་མཉུ་གུའི་དུས་ན་མེད་པའི་ཕྱིར། དང་པོ་དེར་ཐལ། ས་བོན་འགག་བཞིན་པ་དང་མཉུ་གུ་སྐྱེ་བཞིན་པ་དུས་

[005B] མ་ཁྱབ་སྟེ། ཁ་ཅིག་གིས། ས་བོན་ལས་སྐྱེ་བཞིན་པའི་མཉུ་གུའི་དུས་ན་ཡོད་ཟེར་བ་དང། རྒྱུན་མཐའ་བའི་རྒྱུད་ལ་སྐྱེ་བཞིན་པའི་རྣམ་མཁྱེན་དེ་རྣམ་མཁྱེན་གྱི་དུས་ན་ཡོད་ཟེར་ན། མཉུ་གུ་རང་དུས་དུས་སུ་ས་བོན་ལས་སྐྱེ་བཞིན་པ་ཡིན་པར་ཐལ། ས་བོན་ལས་
སྐྱེ་བཞིན་པའི་མཉུ་གུའི་དུས་ན་ཡོད་པའི་ཕྱིར། རྟགས་ཁས་འདོད་ན། མྱུ་གུ་དེ་རང་དུས་ན་རང་རྒྱུ་ལས་སྐྱེ་བཞིན་པ་ཡིན་པར་ཐལ། འདོད་པའི་ཕྱིར། འདོད་ན། མྱུ་གུ་དེ་རང་དུས་སུ་རང་རྒྱུད་ལ་རག་ལས་པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་རང་དུས་སུ་རང་རྒྱུ་ལས་
རྫོགས་པར་གྲུབ་ཟིན་པའི་ཕྱིར། རྟགས་གྲུབ་སྟེ། རྣམ་འགྲེལ་ལས་རང་གི་རྒྱུ་ལས་གྲུབ་པའི་ཕྱིར། འབྲས་བུ་རག་ལས་མེད་པར་ཡང་རྟོགས་པ་ཡིས་ནི་འབྲེལ་བར་བྱེད། ཅེས་གསུངས་པའི་ཕྱིར། བྱས་པ་ལ་ཁོ་ན་རེ། མཉུ་གུ་རང་དུས་སུ་རང་རང་རྒྱུ་ལས་སྐྱེ་བཞིན་པ་ཡིན་པར་
ཐལ། དེ་རང་དུས་སུ་རང་རྒྱུ་ལས་སྐྱེ་བ་ཡིན་པའི་ཕྱིར། ཟེར་ན། མ་ཁྱབ། མ་གྲུབ་ན། དེར་ཐལ། རང་དུས་སུ་སྐྱེ་བ་ཡིན་པའི་ཕྱིར་ཏེ། དེ་རང་དུས་སུ་སྐྱེ་བ་གནས་པ་འཇིག་པ་གསུམ་ཀ་ཡིན་པའི་ཕྱིར། དེར་ཐལ། འདུས་བྱས་ཡིན་པའི་ཕྱིར། ཁ་ཅིག་གིས། མྱུ་གུ་རང་དུས་སུ་སྐྱེ་བ་མ་
ཡིན་ཟེར་ན། དེ་རང་དུས་སུ་སྐྱེ་བ་ཡིན་པར་ཐལ། དེ་ཡོད་པ་གང་ཞིག། སྐྱེ་བ་སྐྱེ་བའི་དུས་སུ་སྐྱེ་བ་ཡིན་པའི་ཕྱིར། ཕྱི་མ་མ་གྲུབ་ན། སྐྱེ་བ་ཆོས་ཅན། རང་དུས་སུ་ཁྱོད་ཁྱོད་རང་ཡིན་པར་ཐལ། ཁྱོད་ཁྱོད་རང་གང་ཞིག། ཁྱོད་འདུས་བྱས་ཡིན་པའི་ཕྱིར། རྟགས་སླ། ཁོ་ན་རེ། མྱུ་གུ་
ཆོས་ཅན། རང་དུས་སུ་སྐྱེ་བ་མ་ཡིན་པར་ཐལ། རང་གི་རྒྱུའི་དུས་སུ་སྐྱེ་བ་ཡིན་པའི་ཕྱིར། ཟེར་ན་མ་ཁྱབ། དེར་ཐལ། རང་གི་དངོས་རྒྱུའི་དུས་སུ་སྐྱེ་བ་ཡིན་པའི་ཕྱིར་ཏེ། འདུས་བྱས་ཡིན་པའི་ཕྱིར། ཁོ་ན་རེ། མྱུ་གུ་ཆོས་ཅན། ཁྱོད་དང་ཁྱོད་ཀྱི་སྐྱེ་གནས་འཇིག་གསུམ་ག་དུ་

[006A]༄༅། །མཉམ་པར་ཐལ། ཁྱོད་དང་ཁྱོད་འདུས་བྱས་ཡིན་པར་ཐལ། རང་དུས་མཉམ་པའི་ཕྱིར། ཁྱབ་སྟེ། རང་དུས་སུ་འདུས་བྱས་ཡིན་ན། རང་དུས་སུ་སྐྱེ་གནས་འཇིག་གསུམ་ཀ་ཡིན་དགོས་པའི་ཕྱིར། ཟེར་ན་མ་ཁྱབ། འདོད་ན། དེ་ཆོས་ཅན། ཁྱོད་དང་ཁྱོད་སྐྱེ་བ་དུས་
མཉམ་པར་ཐལ་ལོ། འདོད་པའི་ཕྱིར། འདོད་མི་ནུས་ཏེ། ཁྱོད་ཀྱི་རྒྱུའི་དུས་སུ་ཁྱོད་སྐྱེ་བ་ཡོད། ཁྱོད་ཀྱི་རྒྱུའི་དུས་སུ་ཁྱོད་མེད་པའི་ཕྱིར། རྟགས་གཉིས་ཀ་གྲུབ་སྟེ། འདུས་བྱས་ཡིན་པའི་ཕྱིར། གཞན་ཡང། ས་བོན་ལས་སྐྱེ་བཞིན་པའི་མྱུ་གུ་ཡོད་པར་ཐལ། ས་བོན་འགག་
བཞིན་པ་དང། མྱུ་གུ་སྐྱེ་བཞིན་པ་གཉིས་དུས་མཉམ་པའི་ཕྱིར་ཁྱབ་པ་ཁས། རྟགས་གྲུབ་སྟེ། དེ་གཉིས་དངོས་རྒྱུད་དངོས་འབྲས་ཡིན་པའི་ཕྱིར། འདོད་ན། ས་བོན་སྐྱེ་བཞིན་པ་ཡོད་པར་ཐལ་ལོ་འདོད་ན། སྐྱེ་བཞིན་པ་སྐྱེ་བཞིན་པ་ཡིན་པར་ཐལ། འདོད་པའི་ཕྱིར། འདོད་
ན། སྐྱེ་བཞིན་པ་ཆོས་ཅན། རང་དུས་སུ་ཁྱོད་ཁྱོད་རང་ཡིན་པར་ཐལ། འདོད་པ་གང་ཞིག། ཁྱོད་འདུས་བྱས་ཡིན་པའི་ཕྱིར། འདོད་ན། དེ་ཆོས་ཅན། རང་དུས་སུ་སྐྱེ་བཞིན་པ་མ་ཡིན་པར་ཐལ། རང་དུས་སུ་རྫོགས་པར་སྐྱེས་ཟིན་པའི་ཕྱིར་ཏེ། འདུས་བྱས་ཡིན་པའི་ཕྱིར། བྱས་
པ་ལ་ཁོ་ན་རེ། སྐྱེ་བ་ཆོས་ཅན། རང་དུས་སུ་སྐྱེ་བ་མ་ཡིན་པར་ཐལ། རང་དུས་སུ་སྐྱེ་ཟིན་པའི་ཕྱིར། ཟེར་ན། མི་མཚུངས་སོ། །ཁ་ཅིག་གིས། བྱང་སེམས་ཚོགས་ལམ་པ་དང་རྒྱུད་ཐ་དད་དུ་གྱུར་བའི་གང་ཟག་གི་རྒྱུད་ལ་གྲུབ་ཟིན་གྱི་དཀོན་མཆོག་གསུམ་པོ་དེ། བྱང་
ཚོགས་ལམ་པའི་རྒྱུའི་སྐྱབས་དང། དེའི་ཐོབ་བྱར་གྱུར་པའི་དཀོན་མཆོག་གསུམ་པོ་དེ་དེའི་འབྲས་སྐྱབས་ཡིན་ཟེར་ན། བྱང་སེམས་ཚོགས་ལམ་པ་དང་རྒྱུད་ཐ་དད་དུ་གྱུར་པའི་དཀོན་མཆོག་གསུམ་ཡོད་པར་ཐལ། དམ་བཅའ་དང་པོ་དེའི་ཕྱིར། འདོད་ན། དེ་དང་

[006B]ཐལ། འདོད་པའི་ཕྱིར། འདོད་མི་ནུས་ཏེ། སངས་རྒྱས་འཕགས་པ་ཡིན་ན། དེ་དང་རྒྱུད་གཅིག་ཡིན་དགོས་པའི་ཕྱིར་ཏེ། དེ་ཡིན་ན། བྱང་སེམས་ཚོགས་ལམ་པའི་རྟོགས་པ་སྔོན་དུ་སོང་བས་ཁྱབ་པའི་ཕྱིར་
གཞན་ཡང། སངས་རྒྱས་འཕགས་པ་ཡིན་ན། བྱང་སེམས་ཚོགས་ལམ་པ་དང་རྒྱུད་གཅིག་ཡིན་དགོས་པར་ཐལ། བྱང་སེམས་ཚོགས་ལམ་པ་ཡིན་ན། སངས་རྒྱས་འཕགས་པ་དང་རྒྱུད་གཅིག་ཡིན་དགོས་པའི་ཕྱིར་ཏེ། དེ་ཡིན་ན། སངས་རྒྱས་འཕགས་པའི་གོ་འཕང་
མངོན་དུ་བྱེད་ངེས་ཡིན་དགོས་པའི་ཕྱིར་ཏེ། དེ་ཡིན་ན། སངས་རྒྱས་ངེས་ཡིན་དགོས་པའི་ཕྱིར། བྱས་པ་ལ་ཁོ་ན་རེ། སེམས་ཅན་ཡིན་ན། སངས་རྒྱས་འཕགས་པ་དང་རྒྱུད་གཅིག་ཡིན་དགོས་པར་ཐལ་བྱང་སེམས་ཚོགས་ལམ་པ་ཡིན་ན། དེ་དང་རྒྱུད་གཅིག་ཡིན་དགོས་པའི་ཕྱིར་
འདོད་ན། ཉན་ཐོས་དགྲ་བཅོམ་པ་ཆོས་ཅན། དེར་ཐལ། དེའི་ཕྱིར་འདོད་ན། དེ་ཆོས་ཅན། སངས་རྒྱས་འཕགས་པ་ཁྱོད་དང་རྒྱུད་གཅིག་ཡིན་པར་ཐལ། འདོད་པའི་ཕྱིར། འདོད་ན། སངས་རྒྱས་འཕགས་པའི་ཆོས་ཅན། ཁྱོད་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་པའི་
གང་ཟག་ཡིན་པར་ཐལ། ཁྱོད་སངས་རྒྱས་འཕགས་གང་ཞིག། ཁྱོད་དེ་དང་རྒྱུད་གཅིག་ཡིན་པའི་ཕྱིར། ཟེར་ན་མ་ཁྱབ། འདོད་ན་སངས་རྒྱས་འཕགས་པ་ཆོས་ཅན། དམན་ལམ་སྔོན་དུ་སོང་བའི་གང་ཟག་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དམན་ལམ་སྔོན་
དུ་མ་སོང་བའི་སངས་རྒྱས་འཕགས་པ་ཁྱོད་ཡིན་པའི་ཕྱིར། ཁ་ཅིག་གིས། བྲམ་ཟེའི་ཁྱེའུ་བླ་མ་དང། རྫ་མཁན་གྱི་ཁྱེའུ་སྣང་བྱེད་དང། རྒྱལ་པོ་ང་ལས་ནུས་རྣམས་ད་ལྟར་གྱི་དུས་སུ་སྟོན་པ་ཤ་ཀྱ་ཐུབ་པ་ཡིན་ན་མིན་ཟེར་དེ་ལ་ཁ་ཅིག་གིས། དེ་རྣམས་ད་ལྟར་གྱི་དུས་སུ་དེ་

[007A]༄༅། །མ་ཡིན་ཟེར་ན། དེ་མི་འཐད་དེ། རྒྱལ་པོ་ང་ལས་ནུས་དེ་ད་ལྟར་གྱི་དུས་སུ་སྟོན་པ་ཥའུ་ཀྱ་ཐུབ་པའི་ཡིན་པའི་ཕྱིར་ཏེ། དེ་དེའི་དུས་སུ་སྟོན་པ་ཥའུ་ཀྱ་ཐུབ་པར་གྱུར་པའི་ཕྱིར་ཏེ། དེ་སྟོན་པ་ཥའུ་ཀྱ་ཐུབ་པར་གྱུར་བའི་དུས་སྲིད་པའི་ཕྱིར་ཏེ། དེ་རང་དུས་སུ་སྟོན་པ་ཥའུ་ཀྱ་ཐུབ་པར་འགྱུར་
རུང་ཡིན་པའི་ཕྱིར། ཁོ་ན་རེ། བདག་སྐྱེ་ཡོད་པར་ཐལ། རྒྱལ་པོ་ང་ལས་ནུས་ཀྱི་དུས་སུ་བདག་སྐྱེ་ཡོད་པའི་ཕྱིར། དེར་ཐལ། དེའི་དུས་སུ་སྟོན་པ་ཥའུ་ཀྱ་ཐུབ་པ་དེ་བདག་ལས་སྐྱེས་པའི་ཕྱིར་དེར་ཐལ། དེ་དེའི་དུས་སུ་སྟོན་པ་ཥའུ་ཀྱ་ཐུབ་པའི་རྒྱུ་ཡིན་པའི་ཕྱིར། ཞེས་ཟེར། ཡང་ཁོ་ན་
རེ། སྟོན་པ་ཤ་ཀྱ་ཐུབ་པ་དེ་རྒྱལ་པོ་ང་ལས་ནུས་ཀྱི་དུས་སུ་རྒྱལ་པོ་ང་ལས་ནུས་ཡིན་པར་ཐལ། རྒྱལ་པོ་ང་ལས་ནུས་དེ་སྟོན་པ་ཤ་ཀྱ་ཐུབ་པའི་དུས་སུ་སྟོན་པ་ཤ་ཀྱ་ཐུབ་པ་ཡིན་པའི་ཕྱིར། རྟགས་ཁེས། འདོད་ན། སྟོན་པ་ཥའུ་ཀྱ་ཐུབ་པ་ཆོས་ཅན་ཁྱོད་རྒྱལ་པོ་ང་ལས་ནུས་ཀྱི་དུས་སུ་
སྟོན་པ་ཤ་ཀྱ་ཐུབ་པའི་རྒྱུ་ཡིན་པར་ཐལ། ཁྱོད་དེའི་དུས་སུ་རྒྱལ་པོ་ང་ལས་ནུས་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། ཁྱོད་དེའི་དུས་སུ་སྟོན་པ་ཤ་ཀྱ་ཐུབ་པའི་རྒྱུ་མ་ཡིན་པར་ཐལ། དེའི་དུས་སུ་སྟོན་པ་ཤ་ཀྱ་ཐུབ་པ་དེ་ཁྱོད་ཀྱི་རྒྱུ་ཡིན་པའི་ཕྱིར། རྟགས་གསལ་
དངོས། ཟེར་ན་མ་ཁྱབ། ཁོ་ན་རེ། རྒྱལ་པོ་ང་ལས་ནུས་དེ་ད་ལྟར་གྱི་དུས་སུ་སངས་རྒྱས་འཕགས་པ་ཡིན་པར་ཐལ། དེ་དེའི་དུས་སུ་སྟོན་པ་ཥའུ་ཀྱ་ཐུབ་པ་ཡིན་པའི་ཕྱིར། རྟགས་ཁས། འདོད་ན། དེ་ད་ལྟར་སངས་རྒྱས་ཡིན་པར་ཐལ་ལོ། །འདོད་པའི་ཕྱིར་འདོད་ན། དེ་སངས་རྒྱས་ཡིན་པར་
ཐལ་ལོ། །ཟེར་ན་འདིར་མ་ཁྱབ། ཁོ་ན་རེ། རྒྱལ་པོར་ལས་ནུས་ཆོས་ཅན། ཁྱོད་སངས་རྒྱས་འགྱུར་མ་ཡིན་པར་ཐལ། ཁྱོད་སངས་རྒྱས་ཡིན་པའི་ཕྱིར། དེར་ཐལ། ཁྱོད་ད་ལྟར་གྱི་དུས་སུ་སངས་རྒྱས་ཟིན་པའི་ཕྱིར། ཟེར་ན་མ་ཁྱབ། ཡང་ཁོ་ན་རེ། མདུན་གྱི་སྐྱེས་བུ་ལན་འདེབས་

[007B]སྐྱེས་གྲུབ་ན་བུ་ལན་འདེབས་པ་པོའི་དུས་སུ་མདུན་གྱི་སྐྱེས་བུ་ལན་འདེབས་པ་པོ་ཡིན་པར་ཐལ། སྟོན་པ་ཥའུ་ཀྱ་ཐུབ་པ་དེ་རྒྱལ་པོར་ལས་ནུས་ཀྱི་དུས་སུ་རྒྱལ་པོར་ལས་ནུས་ཡིན་པའི་ཕྱིར། རྟགས་ཁས་འདོད་ན། དེ་དེའི་དུས་སུ་ད་ལྟར་པ་ཡིན་
པར་ཐལ། འདོད་པའི་ཕྱིར་ན་མ་ཁྱབ། འདོད་ན། མདུན་གྱི་སྐྱེ་བུ་ལན་འདེབས་པ་པོ་དེ་ལྟར་སངས་རྒྱས་ཇིན་པར་ཐལ། འདོད་པའི་ཕྱིར། ཁོ་ན་རེ། རྒྱལ་པོར་ལས་ནུས་ཆོས་ཅན། ད་ལྟར་གྱིས་དུས་སུ་ཡོད་པར་ཐལ། ད་ལྟར་གྱི་དུས་སུ་སྟོན་པ་ཥའུ་ཀྱ་ཐུབ་པ་ཡིན་པའི་ཕྱིར་ན་མ་ཁྱབ། ཁོ་ན་
རེ། རྒྱལ་པོར་ལས་ནུས་ཆོས་ཅན། ད་ལྟར་གྱི་དུས་སུ་སྟོན་པ་ཥའུ་ཀྱ་ཐུབ་པའི་རྒྱུད་ལ་ཡོད་པར་ཐལ། ད་ལྟར་གྱི་དུས་སུ་སྟོན་པ་ཥའུ་ཀྱ་ཐུབ་པ་ཡིན་པའི་ཕྱིར། འདོད་ན། ད་ལྟར་གྱི་དུས་སུ་ཡོད་པར་ཐལ། འདོད་པའི་ཕྱིར་ན་མ་ཁྱབ། བྱང་སེམས་རྒྱུན་མཐའ་བ་ཆོས་ཅན། ཁྱོད་བྱང་སེམས་
རྒྱུན་མཐའ་བ་སངས་རྒྱས་པའི་ཚེ་ན་ཡོད་པར་ཐལ། ཁྱོད་དེའི་ཚེ་ན་ད་ལྟར་བ་ཡིན་པའི་ཕྱིར། དེར་ཐལ། ཁྱོད་དེའི་ཚེ་ན་ད་ལྟར་བའི་སངས་རྒྱས་འཕགས་པ་ཡིན་པའི་ཕྱིར། ཁྱབ་པ་འགྲིག་གཞན་ཡང། རྒྱུན་མཐའ་ཡེ་ཤེས་ཆོས་ཅན། ཁྱོད་བྱང་སེམས་རྒྱུན་མཐའ་བ་སངས་རྒྱས་
པའི་ཚེ་ན་ཡོད་པར་ཐལ། ཁྱོད་དེའི་ཚེ་ན་སངས་རྒྱས་འཕགས་པའི་རྒྱུད་ལ་ཡོད་པའི་ཕྱིར། ཁྱབ་པ་ཁས། དེར་ཐལ། དེའི་ཚེ་ན་རྣམ་མཁྱེན་ཡིན་པའི་ཕྱིར། གང་ཟག་དེའི་འབྲས་སྐྱབས་ཡིན་ན། གང་ཟག་དེའི་འབྲས་བུ་ཡིན་པས་ཁྱབ་ཟེར་ན། བྱང་སེམས་ཚོགས་ལམ་པའི་ཐོབ་
བྱར་གྱུར་པའི་ངོ་བོ་ཉིད་སྐུ་ཆོས་ཅན། དེར་ཐལ། དེའི་ཕྱིར་ཏེ། ཆོས་ཅན་དེའི་ཕྱིར། འདོད་ན་སླ། ཁ་ཅིག་གིས། གང་ཟག་དེའི་འབྲས་སྐྱབས་ཡིན་ན། གང་ཟག་དེའི་དུས་ན་མེད་པས་ཁྱབ་ཟེར་ན་སངས་རྒྱས་འཕགས་པ་ཆོས་ཅན། སངས་རྒྱས་འཕགས་པ་དང་དུས་མཉམ་དུ་བྱུང་པའི་

[008A]༄༅། །བྱང་སེམས་ཚོགས་ལམ་པའི་དུས་སུ་མེད་པར་ཐལ། དེའི་འབྲས་སྐྱབས་ཡིན་པའི་ཕྱིར་ཏེ། དེའི་ཐོབ་བྱ་མཐར་ཐུག་ཡིན་པའི་ཕྱིར། རྩ་བར་འདོད་མི་ནུས་ཏེ། དེ་དང་དུས་མཉམ་ཡིན་པའི་ཕྱིར། གཉིས་པ་རང་ལུགས་ལ། ཐེག་ཆེན་ཐུན་མོང་མ་ཡིན་པའི་སྐྱབས་
གསུམ་ངོས་བཟུང་བ། དོན་དམ་པའི་སྐྱབས་དང། ཀུན་རྫོབ་པའི་སྐྱབས་ཀྱི་ཁྱད་པར་བཤད་པ། རྒྱུ་སྐྱབས་དང་འབྲས་སྐྱབས་ངོས་བཟུང་བ་དང་གསུམ་ལས། དང་པོ་ནི། དོན་གཉིས་མཐར་ཕྱིན་པའི་སྐྱབས་གནས་མཐར་ཐུག་དེ། སངས་རྒྱས་དཀོན་མཆོག་གི་མཚན་ཉིད། དེ་ལ་
དབྱེ་ན། ཀུན་རྫོབ་པའི་སངས་རྒྱས་དཀོན་མཆོག་དང། དོན་དམ་པའི་སངས་རྒྱས་དཀོན་མཆོག་གཉིས་སུ་ཡོད། དང་པོ་ནི། གཟུགས་སྐུ་གཉིས་ལྟ་བུ། གཉིས་པ་ནི་ངོ་བོ་ཉིད་སྐུ་དང་ཡེ་ཤེས་ཆོས་སྐུ་ལྟ་བུ་ལ་བྱེད། འགོག་ལམ་གང་རུང་གི་བསྡུས་པའི་འཕགས་རྒྱུད་ཀྱི་རྣམ་བྱང་
བདེན་པ་དེ་ཆོས་དཀོན་མཆོག་གི་མཚན་ཉིད། དེ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། ཀུན་རྫོབ་པའི་ཆོས་དཀོན་མཆོག་དང། དོན་དམ་པའི་ཆོས་དཀོན་མཆོག་གཉིས་ལས་དང་པོ་ནི། གསུང་རབ་ཡན་ལག་བཅུ་གཉིས་ལྟ་བུ། གཉིས་པ་ནི། འགོག་བདེན་དང་ལམ་
བདེན་ལྟ་བུ། རིགས་གྲོལ་གྱི་ཡོན་ཏན་བརྒྱད་པོ་གང་རུང་དང་ལྡན་པའི་འཕགས་པའི་གང་ཟག་དེ། དགེ་འདུན་དཀོན་མཆོག་གི་མཚན་ཉིད་དེ་གང་རུང་ལྡན་པའི་ཐེག་ཆེན་གྱི་འཕགས་པའི་གང་ཟག་དེ་ཐེག་ཆེན་གྱི་དགེ་འདུན་དཀོན་མཆོག་གི་མཚན་ཉིད། དེ་ལ་སྒྲས་བརྗོད་
རིགས་ཀྱི་སྒོ་ནས་དབྱེ་ན་ཀུན་རྫོབ་པའི་དགེ་འདུན་དཀོན་མཆོག་དང། དོན་དམ་པའི་དགེ་འདུན་དཀོན་མཆོག་གཉིས་ལས། དང་པོ་དང་དགེ་འདུན་དཀོན་མཆོག་དོན་གཅིག། དཔེར་ན་འཕགས་པའི་གང་ཟག་ཐམས་ཅད་ལྟ་བུ། གཉིས་པ་ནི། འགོག་བདེན་དང་ལམ་བདེན་

[008B] གཉིས་པ་ནི། དངོས་པོའི་གནས་ཚོད་ལ་ལམ་གྱི་བགྲོད་པ་མཐར་ཐུག་པའི་སྐྱབས་དེ་དོན་དམ་པའི་སྐྱབས་ཀྱི་མཚན་ཉིད། དེ་དང་མཐར་ཐུག་གི་སྐྱབས་དོན་གཅིག། དངོས་པོའི་གནས་ཚོད་ལ་ལམ་གྱི་བསྒྲོད་པ་མཐར་ཐུག་པའི་སྐྱབས་དེ། ཀུན་རྫོབ་པའི་སྐྱབས་ཀྱི་
མཚན་ཉིད། དེ་དང་གནས་སྐབས་ཀྱི་སྐྱབས་དོན་གཅིག། གསུམ་པ་ནི་གང་ཟག་གཞན་རྒྱུད་ལ་གྲུབ་ཟིན་པའི་དཀོན་མཆོག་གསུམ་པོ་དེ་བྱང་སེམས་ཚོགས་ལམ་པའི་རྒྱུའི་སྐྱབས་དང། དེའི་ཐོབ་བྱར་གྱུར་བའི་དཀོན་མཆོག་གསུམ་པོ་དེ་དེའི་འབྲས་བུའི་སྐྱབས་ཡིན་ནོ་
གསུམ་པ་རྩོད་པ་སྤོང་བ་ལ། ཁོ་ན་རེ། རང་ཉིད་སྐྱབས་གནས་མཐར་ཐུག་ཡིན་ན། རང་ཉིད་ཀྱི་སྐྱབས་གནས་མཐར་ཐུག་མེད་དགོས་པར་ཐལ། སྟོན་པ་ཥའུ་ཀྱ་ཐུབ་པའི་སྐྱབས་གནས་མཐར་ཐུག་མེད་པའི་ཕྱིར། འདོད་ན། དོན་གཉིས་མཐར་ཕྱིན་ཆོས་ཅན། དེར་ཐལ་དེའི་ཕྱིར་
དེར་ཐལ། ཆོས་ཅན་དེའི་ཕྱིར། དེ་དེར་ཐལ། དེ་ཡོད་པའི་ཕྱིར་གོང་དུ་འདོད་ན། དོན་གཉིས་མཐར་ཕྱིན་གྱི་སྐྱབས་གནས་མཐར་ཐུག་ཡོད་པར་ཐལ། སྟོན་པ་ཥའུ་ཀྱ་ཐུབ་པ་དེ་དེའི་ཕྱིར། མ་གྲུབ་ན། དེ་ཆོས་ཅན། དེར་ཐལ། སངས་རྒྱས་དཀོན་མཆོག་ཡིན་པའི་ཕྱིར། ཁྱབ་པ་ཁས་
ཞེས་ཟེར་ན། སྒྲིབ་གཉིས་སྤངས་པའི་སྐྱབས་གནས་མཐར་ཐུག་ཡོད་པར་ཐལ། སྟོན་པ་ཥའུ་ཀྱ་ཐུབ་པ་དེ་དེ་ཡིན་པའི་ཕྱིར། རྟགས་འབུད། འདོད་ན། སྒྲིབ་གཉིས་སྤངས་པ་ཆོས་ཅན། ཁྱོད་ཀྱི་སྐྱབས་གནས་མཐར་ཐུག་མེད་པར་ཐལ། ཁྱོད་སྐྱབས་གནས་མཐར་ཐུག་ཡིན་
པའི་ཕྱིར། ཁྱབ་པ་ཁས། འདོད་མི་ནུས་ཏེ། དོན་དམ་པའི་སངས་རྒྱས་དཀོན་མཆོག་ཡིན་པའི་ཕྱིར། མ་ཁྱབ་ན་འབུད། ཡང་ཁོ་ན་རེ། བྱང་སེམས་འཕགས་པའི་ཡིད་ཀྱི་རྣམ་པར་ཤེས་པ་ཆོས་ཅན་ཀུན་རྫོབ་པའི་དགེ་འདུན་དཀོན་མཆོག་ཡིན་པར་ཐལ། དགེ་འདུན་དཀོན་

[009A]༄༅། །མཆོག་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ་དོན་དམ་པའི་དགེ་འདུན་དཀོན་མཆོག་ཡིན་པའི་ཕྱིར་ན། མ་ཁྱབ་སྟེ། བྱང་སེམས་མཐོང་ལམ་པ་ཆོས་ཅན། ཀུན་རྫོབ་པའི་བྱང་ཆུབ་སེམས་དཔའ་མ་ཡིན་པར་ཐལ། དོན་དམ་པའི་བྱང་ཆུབ་སེམས་དཔའ་
ཡིན་པའི་ཕྱིར། ཁྱབ་པ་འགྲིག། དེར་ཐལ། དོན་དམ་སེམས་བསྐྱེད་ཐོབ་པའི་བྱང་ཆུབ་སེམས་དཔའ་ཡིན་པའི་ཕྱིར། རྟགས་གྲུབ་སྟེ་དབུ་མ་འཇུག་པ་ལས། དེ་ནས་བཟུང་སྟེ། དེ་ནི་ཐོབ་པར་གྱུར་བ་ཡིན། བྱང་ཆུབ་སེམས་དཔའ་ཞེས་བྱའི་སྒྲ་ཉིད་ཀྱིས་བསྙེད་དོ་།ཞེས་གསུངས་པའི་
ཕྱིར། རྩ་བར་འདོད་མི་ནུས་ཏེ། ཆོས་ཅན། དེའི་ཕྱིར། ཁོ་ན་རེ་ཐེག་ཆེན་འཕགས་པ་ཆོས་ཅན། དོན་དམ་པའི་སྐྱབས་ཡིན་པར་ཐལ་མཚན་ཉིད་དེའི་ཕྱིར་དེར་ཐལ། དེ་དངོས་པོའི་གནས་ཚོད་ལ་ལམ་གྱི་བསྒྲོད་པ་མཐར་ཐུག་པའི་སྐྱབས་དང། དེ་དངོས་པོའི་གནས་ཚོད་ལ་ལམ་གྱི་བགྲོད་
པ་མཐར་ཐུག་པའི་སྐྱབས་གང་རུང་གང་ཞིག། ཕྱི་མ་མ་ཡིན་པའི་ཕྱིར། དང་པོ་གྲུབ་སྟེ། སྐྱབས་ཡིན་པའི་ཕྱིར། གཉིས་པ་མ་གྲུབ་ན། དེ་ཆོས་ཅན། ཀུན་རྫོབ་པའི་སྐྱབས་ཡིན་པར་ཐལ། མ་གྲུབ་པ་དེའི་ཕྱིར། འདོད་ན་གནས་སྐབས་ཀྱི་སྐྱབས་ཡིན་པར་ཐལ་འདོད་པའི་ཕྱིར་
འདོད་མི་ནུས་ཏེ། ཁྱོད་དང་མཐར་ཐུག་གི་སྐྱབས་ཀྱི་གཞི་མ་ཐུན་ཡོད་པའི་ཕྱིར་ན། མ་ཁྱབ། ཁོ་ན་རེ། སངས་རྒྱས་འཕགས་པ་དང་བྱང་སེམས་འཕགས་པ་གཉིས་ཆོས་ཅན། དངོས་པོའི་གནས་ཚོད་ལ་ལམ་གྱི་བགྲོད་པ་མཐར་ཐུག་པའི་སྐྱབས་ཡིན་པར་ཐལ། དེ་དང་དངོས་པོའི་གནས་
ཚོད་ལ་ལམ་གྱི་བགྲོད་པ་མཐར་མ་ཐུག་པའི་སྐྱབས་གང་རུང་གང་ཞིག། ཕྱི་མ་མ་ཡིན་པའི་ཕྱིར། དང་པོ་གྲུབ་སྟེ། སྐྱབས་ཡིན་པའི་ཕྱིར། གཉིས་པ་མ་གྲུབ་ན། ཀུན་རྫོབ་པའི་སྐྱབས་ཡིན་པར་ཐལ། མ་གྲུབ་པ་དེའི་ཕྱིར། འདོད་ན། སངས་རྒྱས་འཕགས་པ་ཀུན་རྫོབ་པའི་སྐྱབས་

[009B] འདོད་པའི་ཕྱིར་ན་མ་ཁྱབ། རྩ་བར་འདོད་ན། དེ་གཉིས་ཆོས་ཅན། དོན་དམ་པའི་སྐྱབས་ཡིན་པར་ཐལ། འདོད་པའི་ཕྱིར། ཁྱབ་པ་ཁས། འདོད་ན། བྱང་སེམས་འཕགས་པ་དོན་དམ་པའི་སྐྱབས་ཡིན་པར་ཐལ། དེ་གཉིས་ཀ་དོན་དམ་པའི་སྐྱབས་ཡིན་པའི་ཕྱིར། རྟགས་ཁས་
འདོད་ན། དེ་ཆོས་ཅན། མཐར་ཐུག་གི་སྐྱབས་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། །བྱང་ཆུབ་ཀྱི་སེམས་ཀྱི་རབ་ཏུ་དབྱེ་བ། ཞེས་སོགས་ཀྱི་སྐབས་སུ། སྦྱོར་བ་དང་མཐའ་དཔྱད་པ་གཉིས་ལས། དང་པོ་ནི། བྱང་ཆེན་ཤེད་ཕྱིན་ལ་སྤྱོད་པའི་ཚེ་བྱང་ཆེན་ཡོད་
བཞིན་དུ་བྱང་ཆེན་ཡང་དག་པར་རྗེས་སུ་མི་མཐོང་ཞེས་སོགས་ཀྱི་མདོ་ཆོས་ཅན། སྒྲུབ་པའི་ངོ་བོ་ལ་འདོམས་པ་ཡིན་ཏེ། ཡུལ་བདེན་པ་གཉིས་ལས་མི་འདའ་བར་ཡུལ་ཅན་ཐབས་ཤེས་ཟུང་འབྲེལ་གྱི་སྒོ་ནས་ཉམས་སུ་ལོང་ཞིང་སྡེས་འདོམས་པའི་མདོ་ཚིག་ཡིན་པའི་ཕྱིར་འཛམ་
བུའི་གླིང་འདིར་དགེ་སློང་ཤ་རིའི་བུ་དང། མོའུ་འགལ་གྱི་བུ་ལྟ་བུ་ཤ་སྟག་གིས་གང་བ་འདི་ལྟ་སྟེ། ཞེས་སོགས་ཀྱི་མདོ་ཆོས་ཅན་སྒྲུབ་པའི་ཁྱད་པར་ལ་འདོམས་པ་ཡིན་ཏེ། རང་དོན་དུ་ཐེག་དམན་ཡིན་བྱེད་ཀྱི་བསམ་པ་དང་མ་འདྲེས་པར་ཉམས་སུ་ལོང་ཞིག་ཅེས་འདོམས་པའི་
མདོ་ཚིག་ཡིན་པའི་ཕྱིར། གཉིས་པ་ལ་གསུམ་ལས། དང་པོ་ལ་ཁ་ཅིག། ཐ་སྙད་དཔྱོད་བྱེད་ཀྱི་ཚད་མའི་རྙེད་དོན་ཀུན་རྫོབ་བདེན་པའི་མཚན་ཉིད། མཐར་ཐུག་དཔྱོད་བྱེད་ཀྱི་ཚད་མའི་རྙེད་དོན་དོན་དམ་པའི་མཚན་ཉིད། ཟེར་ན། བུམ་པའི་ཆོས་ཉིད་ཆོས་ཅན་ཀུན་
རྫོབ་བདེན་པ་ཡིན་པར་ཐལ། མཚན་ཉིད་དེའི་ཕྱིར། དེར་ཐལ། ཇི་སྙེད་པ་མཁྱེན་པའི་རྣམ་མཁྱེན་གྱི་རྙེད་དོན་ཡིན་པའི་ཕྱིར་ཏེ། དེ་དེའི་གཞལ་བྱ་ཡིན་པའི་ཕྱིར་ཏེ། གཞི་གྲུབ་པའི་ཕྱིར་འདོད་མི་ནུས་ཏེ། དོན་དམ་བདེན་པ་ཡིན་པའི་ཕྱིར་ཏེ། ཆོས་ཉིད་ཡིན་པའི་ཕྱིར། བུམ་པ་

[010A]༄༅། །པ་ཆོས་ཅན། དོན་དམ་བདེན་པ་ཡིན་པར་ཐལ། མཚན་ཉིད་དེའི་ཕྱིར། དེར་ཐལ། ཇི་སྟ་བ་རྟོགས་པའི་རྣམ་མཁྱེན་གྱི་རྙེད་དོན་ཡིན་པའི་ཕྱིར། དེར་ཐལ། དེའི་གཞལ་བྱ་ཡིན་པའི་ཕྱིར་ཏེ་གཞི་གྲུབ་པའི་ཕྱིར། རྩ་བར་འདོད་མི་ནུས་ཏེ། ཀུན་རྫོབ་བདེན་པ་ཡིན་པའི་ཕྱིར་
ཏེ། དངོས་པོ་ཡིན་པའི་ཕྱིར། ཁོ་ན་རེ། སངས་རྒྱས་འཕགས་པའི་མིག་ཤེས་ཀྱི་བཟུང་བྱ་ཡིན་ན། མིག་ཤེས་ཀྱི་བཟུང་བྱ་ཡིན་དགོས་པར་ཐལ། ཇི་སྙེད་པ་མཁྱེན་པའི་རྣམ་མཁྱེན་གྱི་རྙེད་དོན་ཡིན་ན། ཐ་སྙེད་དཔྱོད་བྱེད་ཀྱི་ཚད་མའི་རྙེད་དོན་ཡིན་དགོས་པའི་ཕྱིར། ཟེར་
ནམ་ཁྱབ། འདོད་ན། སྒྲ་ཆོས་ཅན། དེར་ཐལ། དེའི་ཕྱིར། གཞན་ཡང། བདེན་མེད་ཆོས་ཅན། ཀུན་རྫོབ་བདེན་པ་ཡིན་པར་ཐལ། མཚན་ཉིད་དེའི་ཕྱིར། དེར་ཐལ། བདེན་འཛིན་ལོག་ཤེས་སུ་རྟོགས་པའི་རྗེས་དཔག་གི་རྙེད་དོན་ཡིན་པའི་ཕྱིར་ཏེ། དེའི་གཞལ་བྱ་ཡིན་པའི་ཕྱིར་
མ་གྲུབ་ན། བདེན་མེད་ཆོས་ཅན། ཁྱོད་དེའི་གཞལ་བྱ་ཡིན་པར་ཐལ། དེས་ཁྱོད་རྟོགས་པའི་ཕྱིར། མ་གྲུབ་ན། དེ་འདྲའི་རྗེས་དཔག་ཆོས་ཅན། ཁྱོད་ཀྱིས་བདེན་མེད་རྟོགས་པར་ཐལ། ཁྱོད་ཀྱིས་བདེན་འཛིན་གྱི་ཞིང་ཡུལ་མེད་པར་རྟོགས་པའི་ཕྱིར། དེར་ཐལ་ཁྱོད་
ཀྱིས་བདེན་འཛིན་ལོག་ཤེས་སུ་རྟོགས་པའི་ཕྱིར་ཏེ། ཁྱོད་ཆོས་ཅན་དེའི་ཕྱིར། ཁ་ཅིག་གིས། ཐ་སྙད་དཔྱོད་བྱེད་ཀྱི་ཚད་མའི་དངོས་ཀྱི་རྙེད་དོན། ཀུན་རྫོབ་བདེན་པའི་མཚན་ཉིད། མཐར་ཐུག་དཔྱོད་བྱེད་ཀྱི་ཚད་མའི་དངོས་ཀྱི་རྙེད་དོན། དོན་དམ་པའི་མཚན་ཉིད་ཟེར་
ན། བདེན་མེད་ཀྱི་དོན་སྤྱི་ཆོས་ཅན། དོན་དམ་བདེན་པ་ཡིན་པར་ཐལ། མཚན་ཉིད་དེའི་ཕྱིར་ཏེ། བདེན་མེད་རྟོགས་པའི་རིགས་ཤེས་རྗེས་དཔག་གི་དངོས་ཀྱི་རྙེད་དོན་ཡིན་པའི་ཕྱིར་ཏེ། དེའི་དངོས་ཀྱི་གཞལ་བྱ་ཡིན་པའི་ཕྱིར་ཏེ། དེའི་སྣང་ཡུལ་ཡིན་པའི་ཕྱིར་དེ་དེར་

[010B] དོང་སྣང་ཡུལ་ཡོད་པའི་ཕྱིར། རྩ་བར་འདོད་ན་བདེན་མེད་ཆོས་ཅན། ཁྱོད་ཀྱི་དོན་སྤྱི་དོན་དམ་བདེན་པ་མ་ཡིན་པར་ཐལ། ཁྱོད་བདག་མེད་ཡིན་པའི་ཕྱིར། གཞན་ཡང། བདེན་མེད་རྟོགས་པའི་རིགས་ཤེས་རྗེས་དཔག་གི་གཞལ་བྱ་ཆོས་ཅན། དོན་དམ་བདེན་པ་ཡིན་
པར་ཐལ། མཚན་ཉིད་དེའི་ཕྱིར། དེར་ཐལ། དེའི་དངོས་ཀྱི་གཞལ་བྱ་ཡིན་པའི་ཕྱིར་ཏེ། བདེན་མེད་རྟོགས་པའི་རྗེས་དཔག་གི་དངོས་ཀྱི་གཞལ་བྱ་ཡིན་པའི་ཕྱིར་ཏེ། དེས་ཁྱོད་དངོས་སུ་རྟོགས་པའི་ཕྱིར། མ་གྲུབ་ན། བདེན་མེད་རྟོགས་པའི་རྗེ་དཔག་ཆོས་ཅན། རང་གི་གཞལ་བྱ་
དངོས་སུ་རྟོགས་པར་ཐལ། རྗེས་སུ་དཔག་པའི་ཚད་མ་ཡིན་པའི་ཕྱིར། ཁ་ཅིག་གིས། ཚད་མ་ཡིན་ན། རང་གི་གཞལ་བྱ་དངོས་སུ་རྟོགས་པས་ཁྱབ་པར་ཐལ། རྗེས་སུ་དཔག་པའི་ཚད་མ་ལ་དེའི་ཕྱིར་ན་མ་ཁྱབ། འདོད་ན། ཚུར་མཐོང་གི་རྒྱུད་ཀྱི་གཟུགས་འཛིན་དབང་ཤེས་
ཆོས་ཅན། དེར་ཐལ་དེའི་ཕྱིར། རྟགས་ཁས། འདོད་ན། དེའི་གཞལ་བྱ་དེའི་དངོས་ཀྱི་གཞལ་བྱ་ཡིན་པར་ཐལ་ལོ། ཁ་ཅིག་གིས། ཐ་སྙད་དཔྱོད་བྱེད་ཀྱི་ཚད་མའི་རྙེད་དོན་གང་ཞིག། དེ་ཁྱོད་ལ་ལྟོས་ཏེ་ཐ་སྙད་དཔྱོད་བྱེད་ཀྱི་ཚད་མར་སོང་བ། ཁྱོད་ཀུན་རྫོབ་བདེན་པ་ཡིན་པའི་
མཚན་ཉིད། མཐར་ཐུག་དཔྱོད་བྱེད་ཀྱི་ཚད་མའི་རྙེད་དོན་གང་ཟིག། དེ་ཁྱོད་ལ་ལྟོས་ཏེ་མཐར་ཐུག་དཔྱོད་བྱེད་ཚད་མར་སོང་བ་ཁྱོད་དོན་དམ་བདེན་པ་ཡིན་པའི་མཚན་ཉིད་ཟེར་ན། བུམ་པ་ཆོས་ཅན། དོན་དམ་བདེན་པ་ཡིན་པར་ཐལ། མཚན་ཉིད་དེའི་ཕྱིར། དང་པོ་སྒྲུབ་ཟིན། གཉིས་
པ་མ་གྲུབ་ན་དེར་ཐལ། ཁྱོད་ལ་ལྟོས་ཏེ། མཐར་ཐུག་དཔྱོད་བྱེད་ཀྱི་ཚད་མ་ཡོད་པའི་ཕྱིར་ཏེ། ཁྱོད་ཀྱི་གནས་ལུགས་མཐར་ཐུག་ཡོད་པའི་ཕྱིར། ཁ་ཅིག་གིས། ཐ་སྙད་དཔྱོད་བྱེད་ཀྱི་ཚད་མའི་རྙེད་དོན་གང་ཟིག། དེ་ཁྱོད་ལ་ཐ་སྙད་དཔྱོད་བྱེད་ཀྱི་ཚད་མར་སོང་བ། ཀུན་རྫོབ་བདེན་པའི་

[011A]༄༅། །མཚན་ཉིད། མཐར་ཐུག་དཔྱོད་བྱེད་ཀྱི་ཚད་མའི་རྙེད་དོན་གང་ཞིག། དེ་ཁྱོད་ལ་མཐར་ཐུག་དཔྱོད་བྱེད་ཀྱི་ཚད་མར་སོང་བ། དོན་དམ་བདེན་པའི་མཚན་ཉིད། ཟེར་ན། མཚན་ཉིད་དང་པོ་དེ་ཆོས་ཅན། ཀུན་རྫོབ་བདེན་པ་ཡོད་ན། ཁྱོད་ཡོད་པས་ཁྱབ་པར་ཐལ། ཁྱོད་དེའི་མཚན་ཉིད་
ཡིན་པའི་ཕྱིར། རྟགས་ཁས། འདོད་ན། རི་བོང་ར་ཆོས་ཅན། དེར་ཐལ། དེའི་ཕྱིར། ཁ་ཅིག་གིས། རང་མངོན་སུམ་དུ་རྟོགས་པའི་མངོན་སུམ་ཚད་མས་གཉིས་སྣང་དང་བཅས་པའི་ཚུལ་གྱིས་རྟོགས་པར་བྱ་བ་དེ། ཀུན་རྫོབ་བདེན་པའི་མཚན་ཉིད། རང་མངོན་སུམ་དུ་རྟོགས་པའི་མངོན་
སུམ་ཚད་མས་གཉིས་སྣང་ནུབ་པའི་ཚུལ་གྱིས་རྟོགས་པར་བྱ་བ་དེ་དོན་དམ་བདེན་པའི་མཚན་ཉིད། ཟེར་ན། བུམ་པའི་ཆོས་ཉིད་མངོན་སུམ་དུ་རྟོགས་པའི་མངོན་སུམ་ཆོས་ཅན། ཁྱོད་ཚད་མས་གཉིས་སྣང་དང་བཅས་པའི་ཚུལ་གྱིས་རྟོགས་པར་བྱ་བ་ཡིན་པར་ཐལ་
ཁྱོད་ཚད་མའི་བྱེ་བྲག་ཡིན་པའི་ཕྱིར། འདོད་ན། བུམ་པའི་ཆོས་ཉིད་ཆོས་ཅན། ཀུན་རྫོབ་བདེན་པ་ཡིན་པར་ཐལ་ལོ། །མཚན་ཉིད་དེའི་ཕྱིར། རྟགས་ཁྱབ་ཁས། འདོད་ན་སླ། གཞན་ཡང། བུམ་པའི་ཆོས་ཉིད་མངོན་སུམ་དུ་རྟོགས་པའི་མངོན་སུམ་ཆོས་ཅན། ཚད་མས་གཉིས་སྣང་
དང་བཅས་པའི་ཚུལ་གྱིས་རྟོགས་པར་བྱ་བ་མ་ཡིན་པར་ཐལ། ཚད་མས་གཉིས་སྣང་ནུབ་པའི་ཚུལ་གྱིས་རྟོགས་པར་བྱ་བ་ཡིན་པའི་ཕྱིར། མ་གྲུབ་ན། བུམ་པའི་ཆོས་ཉིད་ཆོས་ཅན། དེར་ཐལ། དོན་དམ་བདེན་པ་ཡིན་པའི་ཕྱིར། ཁྱབ་པ་ཁས། གསལ་བ་དངོས། རྟགས་དེར་
ཐལ། ཆོས་ཉིད་ཡིན་པའི་ཕྱིར། ཁ་ཅིག་གིས། རང་མངོན་སུམ་དུ་རྟོགས་པའི་མངོན་སུམ་གྱི་ཚད་མས་གཉིས་སྣང་དང་བཅས་པའི་ཚུལ་གྱིས་རྟོགས་པར་བྱ་བའི་རིགས་སུ་གནས་པ་དེ། ཀུན་རྫོབ་བདེན་པའི་མཚན་ཉིད། རང་མངོན་སུམ་དུ་རྟོགས་པའི་མངོན་སུམ་གྱི་

[011B]གང་ཞིག། སྒྲུབ་པའི་རྣམ་པར་རྟོགས་པར་བྱ་བ་མ་ཡིན་པ་དེ་དོན་དམ་བདེན་པའི་མཚན་ཉིད། ཟེར་ན། སྔོ་སྣང་དབང་ཤེས་དེ་རང་མངོན་སུམ་དུ་རྟོགས་པའི་མངོན་སུམ་ཚད་མས་གཉིས་སྣང་ནུབ་པའི་ཚུལ་གྱིས་རྟོགས་
པར་བྱང་ཡིན་པར་ཐལ། དོན་དམ་བདེན་པའི་མཚན་ཉིད་ཀྱི་ཟུར་དུ་སྒྲུབ་པའི་རྣམ་པར་རྟོགས་བྱ་མ་ཡིན་པ་ཞེས་སྨོས་པ་ལ་དགོས་པ་ཡོད་པའི་ཕྱིར། འདོད་ན། སྔོ་སྣང་དབང་ཤེས་མ་ཡིན་པ་ལས་ལོག་པ་དེ་དེ་ལྟར་ཡིན་པར་ཐལ། འདོད་པའི་ཕྱིར། འདོད་ན། སྔོ་སྣང་དབང་ཤེས་མ་ཡིན་པ་
ལས་ལོག་པ་ཆོས་ཅན། དོན་དམ་བདེན་པ་ཡིན་པར་ཐལ། མཚན་ཉིད་དེའི་ཕྱིར། དང་པོ་དངོས། གཉིས་པ་དེར་ཐལ། དགག་པ་ཡིན་པའི་ཕྱིར། བྱས་པ་ལ་ཁོ་ན་རེ། རྣམ་མཁྱེན་མ་ཡིན་པ་ལས་ལོག་པ་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། སྒྲུབ་པའི་རྣམ་པར་རྟོགས་
པར་བྱ་བ་ཡིན་པར་ཐལ། སྒྲུབ་པའི་རྣམ་པ་ཁྱོད་ཀྱི་རྟོགས་པའི་ཕྱིར། ཟེར་ན་མ་ཁྱབ། མ་གྲུབ་ན། དེར་ཐལ། ཁྱོད་སྒྲུབ་པའི་རྣམ་པ་ཤར་བའི་བློ་ཡིན་པའི་ཕྱིར་ཡང། ཁོ་ན་རེ། ཇི་སྙེད་པ་རྟོགས་པའི་རྣམ་མཁྱེན་གྱི་གཉིས་སྣང་དང་བཅས་པའི་ཚུལ་གྱིས་རྟོགས་པར་བྱ་བ་དེ་
ཀུན་རྫོབ་བདེན་པའི་མཚན་ཉིད། ཇི་ལྟ་བ་མཁྱེན་པའི་རྣམ་མཁྱེན་གྱི་གཉིས་སྣང་ནུབ་པའི་ཚུལ་གྱིས་རྟོགས་པར་བྱ་བ་དེ་དོན་དམ་བདེན་པའི་མཚན་ཉིད། མངོན་སུམ་ལ་སྣང་བ་ལྟར་དོན་བྱེད་ནུས་པའི་ཀུན་རྫོབ་པར་དམིགས་པ་དེ། ཡང་དག་ཀུན་རྫོབ་ཀྱི་མཚན་ཉིད། མངོན་སུམ་ལ་
སྣང་བ་ལྟར་དོན་བྱེད་མི་ནུས་པའི་ཀུན་རྫོབ་པར་དམིགས་པ་དེ་ལོག་པའི་ཀུན་རྫོབ་ཀྱི་མཚན་ཉིད་ཟེར་ན། ཇི་སྙེད་པ་མཁྱེན་པའི་རྣམ་མཁྱེན་ཆོས་ཅན། མཚན་ཉིད་དེར་ཐལ། ཀུན་རྫོབ་བདེན་པ་ཡིན་པའི་ཕྱིར། དེར་ཐལ། དངོས་པོ་ཡིན་པའི་ཕྱིར། འདོད་ན་དེ་ཆོས་ཅན། དེས་

[012A]༄༅། །ཁྱོད་རང་ལས་ཐ་དད་པའི་ཚུལ་གྱིས་རྟོགས་པར་ཐལ་འདོད་པའི་ཕྱིར། འདོད་ན། དེ་ཁྱོད་དང་ཐ་དད་ཡིན་པར་ཐལ་ལོ་།ཁོ་ན་རེ། དེ་ཆོས་ཅན། ཇི་སྙེད་པ་མཁྱེན་པའི་རྣམ་མཁྱེན་གྱི་གཉིས་སྣང་དང་བཅས་པའི་ཚུལ་གྱིས་རྟོགས་པར་ཐལ། ཁྱོད་ཀྱི་དེ་
ཀུན་རྫོབ་བདེན་པ་ཡིན་པར་རྟོགས་པའི་ཕྱིར་ན་མ་ཁྱབ་སྟེ། ཇི་སྙེད་པ་མཁྱེན་པའི་རྣམ་མཁྱེན་ཉམས་སུ་མྱོང་པའི་རང་གི་མངོན་སུམ་ཆོས་ཅན། དེར་ཐལ། དེའི་ཕྱིར། རྟགས་སླ། འདོད་མི་ནུས་ཏེ། ཁྱོད་ཀྱིས་དེ་གཉིས་སྣང་ནུབ་པའི་ཚུལ་གྱིས་རྟོགས་པའི་ཕྱིར། དེར་ཐལ་
ཁྱོད་དེ་ལ་གཉིས་སྣང་ནུབ་པའི་བློ་ཡིན་པའི་ཕྱིར། མ་གྲུབ་ན་ཇི་སྙེད་པ་མཁྱེན་པའི་རྣམ་མཁྱེན་ཆོས་ཅན། ཁྱོད་ཉམས་སུ་མྱོང་པའི་རང་རིག་མངོས་སུམ་དེ། ཁྱོད་ལ་གཉིས་སྣང་ནུབ་པའི་བློ་ཡིན་པར་ཐལ། ཁྱོད་ཤེས་པ་ཡིན་པའི་ཕྱིར། གཞན་ཡང་སྐབས་འདིར་གཉིས་
སྣང་དང་བཅས་ནུབ་ཀྱི་ཁྱད་པར་དེ། ཀུན་རྫོབ་པའི་སྣང་བ་ཡོད་མེད་ལ་བྱེད་རིགས་པར་ཐལ། ཇི་སྙེད་པ་མཁྱེན་པའི་རྣམ་མཁྱེན་ཀུན་རྫོབ་པའི་ཚུལ་གྱིས་རྟོགས་ན། དེ་གཉིས་སྣང་དང་བཅས་པའི་ཚུལ་གྱིས་རྟོགས་པས་ཁྱབ་པའི་ཕྱིར། རྟགས་ཁས། འདོད་ན། ཀུན་རྫོབ་
པར་གྱུར་པའི་ཤེས་པ་ལ་གཉིས་སྣང་ནུབ་པའི་བློ་མེད་པར་ཐལ་འདོད་པའི་ཕྱིར། འདོད་མི་ནུས་ཏེ། ཁྱོད་ཤེས་པ་ཡིན་པའི་ཕྱིར་ཁོ་ན་རེ། ཇི་སྙེད་པ་མཁྱེ་པའི་རྣམ་ཀྱི་ཁྱེན་ཆོས་ཅན། ཁྱོད་ཀྱི་ཇི་སྙེད་པ་མཁྱེན་པའི་རྣམ་མཁྱེན་གཉིས་སྣང་དང་བཅས་པའི་ཚུལ་གྱིས་
རྟོགས་པར་ཐལ། ཁྱོད་ཀྱིས་དེ་མངོན་སུམ་དུ་རྟོགས་པ་གང་ཞིག་ཁྱོད་ཀྱིས་དེ་གཉིས་སྣང་ནུབ་པའི་ཚུལ་གྱིས་མ་རྟོགས་པའི་ཕྱིར། ཟེར་ན། མ་ཁྱབ་འདོད་ན། དེ་དང་ཐ་དད་ཡིན་པར་ཐལ་ལོ། །གཞན་ཡང། དངོས་པོ་ཡིན་ན། མངོན་སུམ་ལ་སྣང་བ་ལྟར་དོན་བྱེད་ནུས་

[012B] བུམ་པ་དེ་དེ་ཡིན་པའི་ཕྱིར། མ་གྲུབ་ན། བུམ་པ་ཆོས་ཅན། དེར་ཐལ་ཡང་དག་ཀུན་རྫོབ་ཡིན་པའི་ཕྱིར། ཁྱབ་པ་ཁས། མ་གྲུབ་ན་བུམ་པ་དེ་ཡང་དག་ཀུན་རྫོབ་ཡིན་པར་ཐལ། བུམ་པ་ཡོན་པ་གང་ཞིག་
ཆུ་ཡང་དག་ཀུན་རྫོབ་ཡིན་པའི་ཕྱིར་ཏེ། ཆུ་ཡོད་པ་གང་ཞིག་བདེན་གཉིས་རང་འགྲེལ་ལས། ཤེས་པ་ལས་གསལ་བའི་ནམ་པ་སྣང་བ་ཅན་དུ་འདྲ་ཡང། ཇི་ལྟར་སྣང་བ་བཞིན་དུ་དོན་བྱེད་ནུབ་པ་ལ་མི་སླུ་བའི་ཁྱད་པར་དུ་རྟོགས་པར་བྱ་སྟེ། ཆུ་ལ་སོགས་པ་དང་སྨིག་
རྒྱུ་ལ་སོགས་པ་ཡང་དག་པ་དང་ཡང་དག་པ་མ་ཡིན་པར་རྟོགས་སོ། །ཞེས་གསུངས་པའི་ཕྱིར། རྩ་བར་འདོད་ན། སྨིག་རྒྱུ་ཆོས་ཅན། དེར་ཐལ། དེའི་ཕྱིར། དེར་ཐལ། དེ་ཡོད་པ་གང་ཞིག། འགྲེལ་ཆེན་ལས་སྨིག་རྒྱུ་ནི་ཉི་མའི་འོད་ཟེར་ཁྱད་པར་ཅན་ནོ། །ཞེས་གསུངས་པའི་ཕྱིར། རྩ་
བར་འདོད་མི་ནུས་ཏེ། མངོན་སུམ་ལ་སྣང་བ་ལྟར་དོན་བྱེད་མི་ནུས་པའི་ཀུན་རྫོབ་པར་དམིགས་པ་ཡིན་པའི་ཕྱིར་ཏེ། ལོག་པའི་ཀུན་རྫོབ་ཡིན་པའི་ཕྱིར་དེ་ཡོད་པ་གང་ཞིག། བདེན་གཉིས་རང་འགྲེལ་ལས། ཆུ་ལ་སོགས་པ་དང་སྨིག་རྒྱུ་ལ་སོགས་པ་ནི་ཡང་དང་པ་ཡེང་
དག་པ་མ་ཡིན་པར་རྟོགས་སོ། །ཞེས་གསུངས་པའི་ཕྱིར། གཞན་ཡང་གང་ཟག་གི་བདག་ཆོས་ཅན། མངོན་སུམ་ལ་སྣང་བ་ལྟར་དོན་བྱེད་ནུས་པའི་ཀུན་རྫོབ་པར་དམིགས་པ་ཡིན་པར་ཐལ། ཡང་དག་ཀུན་རྫོབ་ཡིན་པའི་ཕྱིར། ཁྱབ་པ་ཁས། དེར་ཐལ། དེར་ཐལ། ཀུན་རྫོབ་གང་ཞིག། །རང་
སྣང་ཡུལ་དུ་བྱེད་པའི་བློ་ལ་སྣང་བ་ལྟར་མ་གྲུབ་པར་འཇིག་རྟེན་རང་ག་པས་རྟོགས་མི་ནུས་པའི་ཕྱིར། འདོད་ན། དེ་ཆོས་ཅན་དོན་བྱེད་ནུས་པ་ཡིན་པར་ཐལ། འདོད་པའི་ཕྱིར། ཁ་ཅིག། ཀུན་རྫོབ་བདེན་པ་གང་ཞིག། བདེན་མེད་མ་རྟོགས་པའི་སྔ་རོལ་དུ།རང་ཉིད་སྣང་བ་

[013A]༄༅། །ལྟར་མ་གྲུབ་པར་རྟོགས་ནུས་པ་དེ། ལོགས་པའི་ཀུན་རྫོབ་ཀྱི་མཚན་ཉིད། དེ་གང་ཞིག། བདེན་མེད་མ་རྟོགས་པའི་སྔ་རོལ་དུ་རང་ཉིད་སྣང་བ་ལྟར་གྲུབ་པར་རྟོགས་མི་ནུས་པ་དེ། ཡང་དག་ཀུན་རྫོབ་ཀྱི་མཚན་ཉིད། ཟེར་ན། གང་ཟག་གི་བདག་ཆོས་ཅན། ཀུན་རྫོབ་
བདེན་པ་ཡིན་པར་ཐལ། ལོག་པའི་ཀུན་རྫོབ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། གཞི་མ་གྲུབ་པའི་འདོད་ན། དེ་ཆོས་ཅན། ཡོད་པར་ཐལ་ལོ། །གཞན་ཡང། གཟུགས་ཆོས་ཅན། མཚན་ཉིད་གཉིས་པ་དེར་ཐལ། ཡང་དག་ཀུན་རྫོབ་ཡིན་པའི་ཕྱིར། རྟགས་
གྲུབ་སྟེ། ཆུ་ཡང་དག་ཀུན་རྫོབ་ཡིན་པའི་ཕྱིར། རྟགས་སྒྲུབ་ཟིན། འདོད་ན། གཟུགས་སྣང་བ་ལྟར་མ་གྲུབ་པར་རྟོགས་པའི་གང་ཟག་ཡིན་ན། བདེན་མེད་རྟོགས་པའི་གང་ཟག་ཡིན་དགོས་པར་ཐལ། འདོད་པའི་ཕྱིར། འདོད་ན། སྟོང་ཉིད་མ་རྟོགས་པའི་རང་རྒྱལ་དགྲ་བཅོམ་པ་
ཆོས་ཅན། དེར་ཐལ། དེའི་ཕྱིར། དེར་ཐལ། གཟུགས་གཟུགས་འཛིན་དབང་ཤེས་ལ་སྣང་བ་ལྟར་མ་གྲུབ་པར་རྟོགས་པའི་གང་ཟག་ཡིན་པའི་ཕྱིར་ཏེ། གཟུགས་འཛིན་དབང་ཤེས་འཁྲུལ་ཤེས་སུ་རྟོགས་པའི་གང་ཟག་ཡིན་པའི་ཕྱིར། དེར་ཐལ། གཟུགས་
ཕྱི་རོལ་གྱི་དོན་མ་ཡིན་པར་ཚད་མས་རྟོགས་པའི་གང་ཟག་ཡིན་པའི་ཕྱིར་ཏེ། རང་རྒྱལ་དགྲ་བཅོམ་པ་ཡིན་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། ཁོ་ན་རེ། གཟུགས་སྣང་བ་ལྟར་མ་གྲུབ་པར་རྟོགས་པའི་གང་ཟག་ཡིན་ན། སྟོང་ཉིད་རྟོགས་པའི་གང་ཟག་ཡིན་
དགོས་པར་ཐལ། གཟུགས་སྣང་བ་ལྟར་མ་གྲུབ་པ་དེ། གཟུགས་ཀྱིས་གནས་ལུགས་ཡིན་པའི་ཕྱིར་ཏེ། དེ་སྣང་བ་ལྟར་མ་གྲུབ་པ་དེ་དེའི་གནས་ལུགས་ཡིན་པའི་ཕྱིར་ཏེ། དེའི་གནས་ལུགས་ཡོད་པའི་ཕྱིར་ཟེར་ན་མ་ཁྱབ་སྟེ། ཆོས་ཉིད་སྣང་བ་ལྟར་མ་གྲུབ་བདེ། ཆོས་

[013B] གཟུགས་ལ་དེའི་ཕྱིར། རྟགས་ཁས། འདོད་ན། ཆོས་ཉིད་སྣང་བ་ལྟར་མ་གྲུབ་པར་ཐལ་ལོ། འདོད་པའི་ཕྱིར། འདོད་ན། ཆོས་ཉིད་ཆོས་ཅན། རྫུན་པ་ཡིན་པར་ཐལ་ལོ། སྣང་ཚུལ་དང་གནས་ཚུལ་མི་མཐུན་པའི་ཆོས་ཡིན་པའི་
ཕྱིར། རྟགས་ཁས། འདོད་མི་ནུས་ཏེ། བདེན་པ་ཡིན་པའི་ཕྱིར་ཏེ་ཆོས་ཉིད་ཡིན་པའི་ཕྱིར། བྱས་པ་ལ་ཁོ་ན་རེ། ཆོས་ཉིད་ཆོས་ཅན། སྣང་བ་ལྟར་མ་གྲུབ་པར་ཐལ། བདེན་པར་སྣང་ཡང་བདེན་པར་མ་གྲུབ་པའི་སྒྱུ་མ་ལྟ་བུ་ཡིན་པའི་ཕྱིར་ཏེ། སྒྱུ་མ་ལྟ་བུ་ཡིན་པའི་ཕྱིར་ན། མ་ཁྱབ་
སྟེ། སྒྱུ་མ་ལྟ་བུ་ལ་སྣང་བ་སྒྱུ་མ་ལྟ་བུ་དང། ཡོད་ཙམ་སྒྱུ་མ་ལྟ་བུ་གཉིས་ཡོད་པ་ལས། འདི་ཡོད་ཙམ་སྒྱུ་མ་ལྟ་བུ་ཡིན་པའི་ཕྱིར། དེ་ལྟར་མ་ཡིན་ན། ཆོས་ཉིད་ཆོས་ཅན། རྫུན་པ་ལེན་པར་ཐལ། སྣང་ཙུལ་དང་གནས། ཚུལ་མི་མཐུན་པའི་ཆོས་ཡིན་པའི་ཕྱིར། རྟགས་ཁས། འདོད་ན། སྒྲུབས་
ཟིན། ཡང་ཁོ་ན་རེ། ཆོས་ཉིད་ཆོས་ཅན། བདེན་པར་སྣང་བར་རང་འཛིན་རྟོགས་པ་ལ་བདེན་པར་སྣང་བའི་ཕྱིར། ཟེར་ན། མ་ཁྱབ་གཞན་ཡང། ཆོས་ཉིད་ཆོས་ཅན། སྣང་བ་ལྟར་གྲུབ་པར་ཐལ་རྒྱུན་མཐའི་བར་ཆད་མེད་ལམ་ལ། སྣང་བ་ལྟར་གྲུབ་པའི་ཕྱིར་མ་གྲུབ་ན། དེར་
ཐལ། རྒྱུན་མཐའི་བར་ཆད་མེད་ལམ་ལ་སྣང་བདེ། རྒྱུན་མཐའི་བར་ཆད་མེད་ལམ་ལ་སྣང་བ་ལྟར་གྲུབ་པའི་ཕྱིར། མ་གྲུབ་ན་རྒྱུད་མཐའི་བར་ཆད་མེད་ལན་ཆོས་ཅན། ཁྱོད་ལ་སྣང་ལྟར་གྲུབ་པར་ཐལ། ཁྱོད་མ་འཁྲུལ་བའི་ཤེས་པ་ཡིན་པའི་ཕྱིར། གཞན་ཡང་བྱེད་
བཞིན་གྱི་གཟུགས་བརྙན་སྣང་བ་ལྟར་མ་གྲུབ་པ་དེ། བྱེད་བཞིན་གྱི་གནས་ལུགས་ཡིན་པར་ཐལ། གཟུགས་ལ་དེའི་ཕྱིར་ཏེ། རྟགས་ཀཧྶ་འདོད་མི་ནུས་ཏེ། སོས་སོ་སྐྱེ་པོ་ཐམ་ལ་པས་ཁྱོད་རྟོགས་པའི་ཕྱིར། མ་གྲུབ་ན། དེས་དེ་རྟོགས་པར་ཐལ། དེས་བྱེད་བཞིན་གྱི་གཟུགས་བརྙན་

[014A]༄༅། །བྱེད་བཞིན་མ་ཡིན་པར་རྟོགས་པའི་ཕྱིར། ཁ་ཅིག་གིས་ཀུན་རྫོབ་བདེན་པ་གང་ཞིག། རང་སྣང་ཡུལ་དུ་བྱེད་པའི་བློ་ལ་སྣང་བ་ལྟར་མ་གྲུབ་པ་འཇིག་རྟེན་རང་ག་པས་རྟོགས་མི་ནུས་པ་དེ། ཡང་དག་ཀུན་རྫོབ་ཀྱི་མཚན་ཉིད། དེ་གང་ཞིག། རང་སྣང་ཡུལ་དུ་བྱེད་པའི་བློ་ལ་སྣང་བ་ལྟར་མ་
གྲུབ་པར་འཇིག་རྟེན་རང་ག་པས་རྟོགས་ནུས་པ་དེ། ལོག་པའི་ཀུན་རྫོབ་ཀྱི་མཚན་ཉིད། ཟེར་ན། བདེན་གྲུབ་ཆོས་ཅན། མཚན་ཉིད་གཉིས་པའི་ཟུར་གཉིས་པ་དེར་ཐལ། མཚོན་བྱ་དེའི་ཕྱིར། ཁྱབ་པ་ཁས། རྟགས་སླ། འདོད་མི་ནུས་ཏེ། བདེན་གྲུབ་སྣང་བ་ལྟར་མ་གྲུབ་པར་རྟོགས་པའི་གང་
ཟག་ཡིན་ན། བདེན་མེད་རྟོགས་པའི་གང་ཟག་ཡིན་དགོས་པའི་ཕྱིར་གཉིས་པ་རང་ལུགས་བཞག་པ་ལ་མཚན་ཉིད། དབྱེ་བ། སྒྲ་བཤད་པ་དང་གསུམ། དང་པོ་ནི། རང་མངོན་སུམ་དུ་རྟོགས་པའི་མངོན་སུམ་གྱི་ཚད་མས་གཉིས་སྣང་ནུབ་པའི་ཚུལ་གྱིས་རྟོགས་པར་བྱ་བ་དེ་དོན་
དམ་བདེན་པའི་མཚན་ཉིད། དེ་ལ་དགག་གཞིའི་སྒོ་ནས་དབྱེ་ན་སྟོང་ཉིད་ཉི་ཤུ། སྟོང་ཉིད་བཅུ་དྲུག་སྟོང་ཉིད་བཞི་རྣམས་སུ་ཡོད། རང་མངོན་སུམ་དུ་རྟོགས་པའི་མངོན་སུམ་གྱི་ཚད་མས་གཉིས་སྣང་དང་བཅས་པའི་ཚུལ་གྱིས་རྟོགས་པར་བྱ་བ་དེ། ཀུན་རྫོབ་བདེན་པའི་མཚན་ཉིད། དེ་
ལ་སྒས་བརྗོད་རིགས་ཀྱི་སྒོ་ནས་དབྱེ་ན། ཡང་དག་ཀུན་རྫོབ་དང་ལོག་པའི་ཀུན་རྫོབ་གཉིས་ལས། རང་སྣང་ཡུལ་དུ་བྱེད་པའི་གློ་ལ་རང་ཉིད་སྣང་བ་ལྟར་མ་གྲུབ་པར་ཇི་རྟེན་རང་ག་པས་རྟོགས་མི་ནུས་པ་ཡང་ཡིན། ཀུན་རྫོབ་བདེན་པ་ཡང་ཡིན་པའི་གཞི་མཐུན་པར་དམིགས་པ་དེ་
ཡང་དག་ཀུན་རྫོབ་ཀྱི་མཚན་ཉིད། དཔེར་ན། གཟུགས་ལྟ་བུ། ཡང་དག་ཀུན་རྫོབ་དང་ཡོག་པའི་ཀུན་རྫོབ་གང་རུང་གང་ཞིག། རང་སྣང་ཡུལ་དུ་བྱེད་པའི་བློ་ལ་རང་ཉིད་སྣང་བ་ལྟར་མ་གྲུབ་པར་འཇིག་རྟེན་རང་ག་པས་རྟོགས་ནུས་པ་དང། རང་ཉིད་ཐ་སྙད་དུ་ཡོད་པ་ལ་ཚད་མའི་གནོད་

[014B] ལོག་པའི་ཀུན་རྫོབ་ཀྱི་མཚན་ཉིད། དཔེར་ན། སྨིག་རྒྱུ་ལྟ་བུ། གསུམ་པ་ནི། བུམ་པའི་ཆོས་ཉིད་ཆོས་ཅན། ཁྱོད་ལ་དོན་དམ་བདེན་པ་ཞེས་བརྗོད་པའི་རྒྱུ་མཚན་ཡོད་དེ། བློ་དོན་དམ་པ་འཕགས་པའི་མཉམ་གཞག་ཡེ་ཤེས་ཀྱི་སྣང་ངོར་དེན་པའི་
རྒྱུ་མཚན་གྱིས་དེ་ལྟར་བརྗོད་པའི་ཕྱིར། བུམ་པ་ཆོས་ཅན། ཁྱོད་ལ་ཀུན་རྫོབ་བདེན་པ་ཞེས་བརྗོད་པའི་རྒྱུ་མཚན་ཡོད་དེ། བློ་ཀུན་རྫོབ་པ་ཐ་སྙད་པའི་ངོ་བོར་བདེན་གྱི། དོན་ལ་རྫུན་པའི་དེ་ལྟར་བརྗོད་པའི་ཕྱིར། གསུམ་པ་རྩོད་པ་སྤོང་པ་ལ་ཁོ་ན་རེ་སྔོན་པོ་སྣང་པའི་དབང་ཤེས་ཆོས་ཅན་
དོན་དམ་བདེན་པ་ཡིན་པར་ཐལ། མཚན་ཉིད་དེའི་ཕྱིར། དེར་ཐལ་རང་ཉམས་སུ་མྱོང་པའི་རང་རིགས་མངོན་སུམ་གྱིས་གཉིས་སྣང་ནུབ་པའི་ཚུལ་གྱིས་རྟོགས་པར་བྱ་བའི་ཡིན་པའི་ཕྱིར་ན་མ་ཁྱབ། ཡང་ཁོ་ན་རེ། སྟིང་ཉིད་ཆོས་ཅན། རང་མངོན་སུམ་དུ་རྟོགས་པའི་མངོན་སུམ་གྱི་ཚད་
མས་གཉིས་སྣང་ནུབ་པའི་ཚུལ་གྱིས་རྟོགས་པར་ཐལ། དོན་དམ་བདེན་པ་ཡིན་པའི་ཕྱིར་ཁྱབ་པ་ཁས། རྟགས་སླ། འདོད་ན། སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ཡིན་ན། སྲོང་ཉིད་ལ་གཉིས་སྣང་ནུབ་པའི་ཡེ་ཤེས་ཡིན་དགོས་པར་ཐལ། འདོད་པའི་ཕྱིར། འདོད་ན་
རྗེས་ཐོབ་ལ་གནས་པའི་བྱང་སེམས་འཕགས་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ཆོས་ཅན། དེར་ཐལ། དེའི་ཕྱིར། ཟེར་ན། ཐལ་འགྱུར་གཉིས་པ་ལ་མ་ཁྱབ། ཡང་ཁོ་ན་རེ་དེ་ཆོས་ཅན། ཁྱོད་ཀྱི་སྟོང་ཉིད་གཉིས་ནང་ནུབ་པའི་ཚུལ་གྱིས་རྟོགས་པར་ཐལ་
ཁྱོད་ཀྱིས་སྟོང་ཉིད་དངོས་སུ་རྟོགས་པ་གང་ཞིག། ཁྱོད་ཀྱིས་དེ་གཉིས་སྣང་དང་བཅས་པའི་ཚུལ་གྱིས་མ་རྟོགས་པའི་ཕྱིར། ཟེར་ན། མ་ཁྱབ། ཚད་མ་ཆོས་ཅན། ཁྱོད་ཀྱིས་ཚད་མ་གཉིས་སྣང་ནུབ་པའི་ཚུལ་གྱིས་རྟོགས་པར་ཐལ། ཁྱོད་ཀྱི་དེ་དངོས་སུ་རྟོགས་པ་གང་ཞིག། ཁྱོད་ཀྱིས་དེ་

[015A]༄༅། །གཉིས་སྣང་དང་བཅས་པའི་ཚུལ་གྱིས་མ་རྟོགས་པའི་ཕྱིར། ཁྱབ་པ་ཁས། དེར་ཐལ། དེས་དེ་རྟོགས་པའི་ཕྱིར། གཉིས་པ་མ་གྲུབ་ན། ཚད་མ་ཚད་མ་དང་ཐ་དད་ཡིན་པར་ཐལ་ལོ་རྩ་བར་འདོད་ན། ཚད་མ་ཚད་མ་ལ་རང་རིགས་ཡིན་པར་ཐལ་ལོ་ཁ་ཅིག་གིས། སངས་རྒྱས་
ཀྱི་ཡེ་ཤེས་ཀྱི་སངས་རྒྱས་ཀྱི་ཡེ་ཤེས་དངོས་སུ་མ་རྟོགས་ཏེ་དེས་དེ་ཤུགས་ལ་རྟོགས་བའི་ཕྱིར། ཟེར་ན། དེས་དེ་དངོས་སུ་རྟོགས་པར་ཐལ། དེས་དེ་མངོན་སུམ་དུ་རྟོགས་པའི་ཕྱིར། དེར་ཐལ། དེ་དེ་ལ་མངོན་སུམ་ཡིན་པའི་ཕྱིར་ཏེ། དེས་སངས་རྒྱས་ཀྱི་ཡེ་ཤེས་མི་རྟག་པ་ལ་མངོན་
སུམ་ཡིན་པ་གང་ཞིག། སངས་རྒྱས་ཀྱི་ཡེ་ཤེས་དང་སངས་རྒྱས་ཀྱི་ཡེ་ཤེས་མི་རྟག་པ་གཉིས་ཡུལ་དུས་རང་བཞིན་གང་ལ་ལྟོས་ཀྱང་གྲུབ་བདེ་རྫས་གཅིག་ཡིན་པའི་ཕྱིར། དང་པོ་དེར་ཐལ་སངས་རྒྱས་ཀྱི་ཡེ་ཤེས་མི་རྟག་པ་དེ་སངས་རྒྱས་ཀྱི་ཡེ་ཤེས་དང་ཐ་དད་ཡིན་པའི་ཕྱིར། གཉིས་
པ་མ་གྲུབ་ན། དེ་ཆོས་ཅནྨ། ཁྱོད་དང་ཁྱོད་མི་རྟག་པ་གཉིས་ཡུལ་དུས་རང་བཞིན་གང་ལ་ལྟོས་ཀྱང་གྲུབ་པ་དེ་རྫས་གཅིག་ཡིན་པར་ཐལ། ཁྱོད་འདུས་བྱས་ཡིན་པའི་ཕྱིར། གཞན་ཡང། དེས་དེ་དངོས་སུ་རྟོགས་པར་ཐལ། དེ་ལ་དེའི་རྣམ་པ་ཤར་པའི་ཕྱིར། དེར་
ཐལ། སངས་རྒྱས་འཕགས་པའི་རྒྱུད་ཀྱི་ཡིད་ཀྱི་རྣམ་པར་ཤེས་པ་ལ་དེའི་རྒྱུད་ཀྱི་ཡིད་ཀྱི་རྣམ་པར་ཤེས་པའི་རྣམ་པ་ཤར་བའི་ཕྱིར། དེར་ཐལ། དེའི་རྒྱུད་ཀྱི་ཡིད་ཀྱི་རྣམ་པར་ཤེས་པའི་འཁོར་དུ་བྱུང་བའི་ཚོར་བ་ལ་དེའི་རྒྱུད་ཀྱི་ཡིད་ཀྱི་རྣམ་པར་ཤེས་པའི་རྣམ་པ་ཤར་བ་
གང་ཞིག། དེ་གཉིས་མཚུངས་ལྡན་རྣམ་པ་ལྔ་མཚུངས་ཡིན་པའི་ཕྱིར། དང་པོ་མ་གྲུབ་ན། དེའི་འཁོར་དུ་འབྱུང་བའི་ཚོར་བ་ཧྕོས་ཅན། ཁྱོདླ་དེའི་རྣམ་པ་ཤར་བར་ཐལ། ཁྱོད་དེ་དང་ཐ་དད་གཞིག་ཁྱོད་རྣམ་མཁྱེན་ཡིན་པའི་པྥྱིར་རྩ་རྟགས་གཉིས་བ་མ་གྲུབ་ན། སངས་

[015B]ཅན། ཁྱོད་དང་ཁྱོད་ཀྱི་འཁོར་དུ་བྱུང་བའི་ཚོར་བ་གཉིས་མཚུངས་ལྡན་ཡིན་པར་ཐལ། ཁྱོད་གཙོ་སེམས་ཡིན་པའི་ཕྱིར། གཞན་ཡང། འཇུག་པའི་ཊྀ་ཀ་ཆེན་ལས། མི་སྣང་ཡང་རྟོགས་པའི་ཤུགས་རྟོགས་སངས་
རྒྱས་ཀྱི་ཡེ་ཤེས་ལ་བཞག་དུ་མི་རུང་བས། ཞེས་གསུངས་པ་མི་འཐད་པར་ཐལ། སངས་རྒྱས་ཀྱི་ཡེ་ཤེས་ཀྱིས་སངས་རྒྱས་ཀྱི་ཡེ་ཤེས་ཤུགས་ལ་རྟོགས་པའི་ཕྱིར། རྟགས་ཁས། ཁ་ཅིག་གིས། སངས་རྒྱས་ཀྱི་ཡེ་ཤེས་ཀྱི་སངས་རྒྱས་ཀྱི་ཡེ་ཤེས་གཉིས་སྣང་
ནུབ་པའི་ཚུལ་གྱིས་རྟོགས་ཞེས་གསུངས་ན། སངས་རྒྱས་ཀྱི་ཡེ་ཤེས་ཆོས་ཅན། ཁྱོད་སངས་རྒྱས་ཀྱི་ཡེ་ཤེས་ལ་གཉིས་སྣང་ནུབ་པའི་བློ་ཡིན་པར་ཐལ། ཁྱོད་སངས་རྒྱས་ཀྱི་ཡེ་ཤེས་གཉིས་སྣང་ནུབ་པའི་ཚུལ་གྱིས་རྟོགས་པའི་བློ་ཡིན་པའི་ཕྱིར། འདོད་ན། རང་ཡུལ་
དུ་གྱུར་བའི་ཤེས་པ་ལ་གཉིས་སྣང་ནུབ་པའི་བློ་ཡིན་པར་ཐལ་འདོད་པའི་ཕིར། འདོད་ན། རང་རིག་ཡིན་པར་ཐལ་ལོ། །སྡུག་བསྔལ་ལ་གཟུགས་ལ་སོགས་པ་འབྲས་བུར་གྱུར་པའི་སྟོང་པ་ཉིད་དང། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས་ལས། དང་
པོ་ནི། བྱང་ཆེན་ཤེར་ཕྱིན་ལ་སྤྱོད་པའི་ཚེ་གཟུགས་སྟོང་པ་ཉིད་ལ་བརྩོན་ན་བརྩོན་ཞེས་བྱའོ། །ཞེས་སོགས་ཀྱི་མདོ་ཆོས་ཅན། སྡུག་བསྔལ་བདེན་པ་ལ་འདོམས་པ་ཡིན་ཏེ། སྡུག་བསྔལ་བདེན་པ་ཤེས་བྱར་བདེན་པ་ཞེན་པ་དགག་པའི་ཕྱིར་དུ་འདོམས་པ་མདོ་
ཚིག་ཡིན་པའི་ཕྱིར། གཉིས་པ་ལ་དགག་པ་ཞག་སྤངས་གསུམ་ལས་དང་པོ་ལ། ཁ་ཅིག་གིས། རང་རྒྱུད་ཀུན་འབྱུང་བདེན་པའི་རྣམ་སྨིན་གྱི་འབྲས་པའི་བྲག་བཅས་དེ་སྡུག་བསྔལ་བདེན་པའི་མཚན་ཉིད། རང་འབྲས་སྡུག་བསྔལ་བདེན་པའི་རྣམ་སྨིན་གྱི་

[016A]༄༅། །རྒྱུར་གྱུར་པའི་ཟག་བཅས་དེ། ཀུན་འབྱུང་བདེན་པའི་མཚན་ཉིད། ཟེར་ན། མ་དག་པའི་སྣོད་ཀྱི་འཇིག་རྟེན་ཆོས་ཅན་མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ཀུན་བཏུས་ལས། སྡུག་བསྔལ་གྱི་བདེན་པ་གང་ཞེ་ན། དེ་ནི་
སེམས་ཅན་སྐྱེ་བ་དང་སྐྱེ་བའི་གནས་ཀྱི་ཀྱང་རིག་པར་བྱའོ་།ཞེས་གསུངས་པའི་ཕྱིར། རྩ་བར་འདོད་ན། དེ་ཆོས་ཅན། རྣམ་སྨིན་གྱི་འབྲས་བུ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། སེམས་ཅན་གྱི་རྒྱུད་ཀྱིས་བསྡུས་པར་ཐལ། འདོད་པའི་ཕྱིར་
ཁྱབ་སྟེ། མཛོད་ལས། སེམས་ཅན་བརྗོད། ཅེས་གསུངས་པའི་ཕྱིར་གཞན་ཡང། མི་དགེ་པའི་ལས་ཆོས་ཅན། མཚན་ཉིད་དང་པོ་དེར་ཐལ། སྡུག་བདེན་ཡིན་པའི་ཕྱིར་ཏེ། ཀུན་འབྱུང་བདེན་པ་ཡིན་པའི་ཕྱིར། མ་གྲུབ་ན་དེར་ཐལ། ལས་ཀྱི་ཀུན་འབྱུང་
ཡིན་པའི་ཕྱིར། འདོད་ན། དེ་ཆོས་ཅན། རྣམ་སྨིན་གྱི་འབྲས་བུ་ཡིན་པར་ཐལ། འདོད་པའི་ཕྱིར། འདོད་ན། ལུངས་མ་བསྟན་ཡིན་པར་ཐལ་འདོད་པའི་ཕྱིར། ཁྱབ་སྟེ། མཛོད་ལས། རྣམ་སྨིན་ལུང་དུ་མ་བསྟན་ཆོས། ཞེས་གསུངས་པའི་ཕྱིར། འདོད་མི་ནུས་ཏེ། མི་དགེ་པ་
ཡིན་པའི་ཕྱིར། གཞན་ཡང། ཁམས་གོང་གི་སྐྱེ་བ་འཕེན་བྱེད་ཀྱི་ལས་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར་རྟགས་གསལ་སྔར་བཞིན། གཞན་ཡང། ཁམས་གོང་གིས་སས་བསྡུས་ཀྱི་ཉོན་མོངས་ཆོས་ཅན། མཚན་ཉིད་གཉིས་པ་དེར་
ཐལ། ཀུན་འབྱུང་བདེན་པ་ཡིན་པའི་ཕྱིར་ཏེ། ཉོན་མོངས་པའི་ཀུན་འབྱུང་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། རྣམ་སྨིན་གྱི་རྒྱུ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ལུང་མ་བསྟན་པའི་ཕྱིར། ཁྱབ་སྟེ། རྣམ་སྨིན་གྱི་རྒྱུ་དེ་ལ་མི་དགེ་བ་དང་

[016B] མཛོད་ལས། རྣམ་སྨིན་རྒྱུ་ནི་མི་དགེ་དང། དགེ་བ་ཟག་བཅས་རྣམས་ཁོ་ན། ཞེས་གསུངས་པའི་ཕྱིར། གོང་གི་རྟགས་གྲུབ་སྟེ། ཁམས་གོང་གི་སས་བསྡུས་ཀྱི་ཉོན་མོངས་ཡིན་པའི་ཕྱིར། ཁྱབ་སྟེ། མཛོད་ལས་
གོང་མ་ཐམས་ཅད་ལུང་མ་བསྟན། ཅེས་གསུངས་པའི་ཕྱིར། ཁ་ཅིག་གིས། ཟག་བཅས་འབྲས་བསྡུས་ཀྱི་ཆར་གྱུར་བ་དེ་སྡུག་བསྔལ་བདེན་པའི་མཚན་ཉིད། ཟག་བཅས་རྒྱུ་བསྡུས་ཀྱི་ཆར་གྱུར་བ་དེ། ཀུན་འབྱུང་བདེན་པའི་མཚན་ཉིད། ཟག་མེད་འབྲས་བསྡུས་ཀྱི་
ཆར་གྱུར་པ་དེ། འགོག་བདེན་གྱི་མཚན་ཉིད། ཟག་མེད་རྒྱུ་བསྡུས་ཀྱི་ཆང་གྱུར་བ་དེ། ལམ་བདེན་གྱི་མཚན་ཉིད་ཟེར་ན། ཀུན་འབྱུང་བདེན་བ་ཆོས་ཅན། མཚན་ཉིད་དང་པོ་དེར་ཐལ། སྡུག་བདེན་ཡིན་པའི་ཕྱིར་ཏེ། ཆོས་ཅན་དེའི་ཕྱིར། འདོད་ན། སྡུག་བདེན་དེ་ཟག་བཅས་
རྒྱུ་བསྡུས་ཀྱི་ཆར་གྱུར་པ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཀུན་འབྱུང་བདེན་པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། མ་དག་པའི་སྣོད་ཀྱི་འཇིག་རྟེན་ཁྱོད་ཡིན་པའི་ཕྱིར། རྣམ་མཁྱེན་ཆོས་ཅན། མཚོན་བྱ་གསུམ་པ་དེར་ཐལ་མཚན་
ཉིད་དེའི་ཕྱིར། རྟགས་གྲུབ་སྟེ། ཟག་མེད་གང་ཞིག། འབྲས་བུ་མཐར་ཐུག་ཡིན་པའི་ཕྱིར། ཁ་ཅིག་གིས། མི་རྟག་སྡུག་བསྔལ་སྟོང་བདག་མེད་བཞིའི་ཚོགས་དོན་དེ། སྡུག་བསྔལ་བདེན་པའི་མཚན་ཉིད། རྒྱུ་ཀུན་འབྱུང་རབ་སྐྱེ་རྐྱེན་བཞིའི་ཚོགས་དོན་དེ། ཀུན་འབྱུང་བདེན་
པའི་མཚན་ཉིད། འགོག་པ་ཞི་བ་གྱ་ནོམ་པ་ངེས་འབྱུང་བཞིའི་ཚོགས་དོན་དེ། འགོག་བདེན་གྱི་མཚན་ཉིད། ལམ་རིག་པ་སྒྲུབ་པ་ངེས་འབྱིན་བཞིའི་ཚོགས་དོན་དེ། ལམ་བདེན་གྱི་མཚན་ཉིད། ཟེར་ན། དེ་ལ་ཁ་ཅིག། ཉེར་ལེན་གྱི་ཕུང་པོ་ཆོས་ཅན། མཚན་ཉིད་དང་པོ་དེར་

[017A]༄༅། །ཐལ། སྡུག་བདེན་ཡིན་པའི་ཕྱིར། རྟགས་སླ། འདོད་ན། དེ་ཆོས་ཅན། ཆོས་དང་ཆོས་ཅན་གྱི་ཚོགས་དོན་ཡིན་པར་ཐལ། འདོད་པའི་ཕྱིར་ན་མ་ཁྱབ། འདོད་མི་ནུས་ཏེ། ཆོས་ཅན་ཡན་འགར་བ་ཡིན་པའི་ཕྱིར་ན། ཚུར་མཐོང་ལྷས་སྦྱིན་ཆོས་ཅན། ཆོས་
དང་ཆོས་ཅན། གྱི་ཚོགས་དོན་ཡིན་པར་ཐལ། དེ་མ་རིག་གཉིས་ཚོགས་པའི་ཚོགས་དོན་ཡིན་པའི་ཕྱིར། ཁྱབ་པ་འགྲིག། རྟགས་སླ། འདོད་མི་ནུས་ཏེ། ཆོས་ཅན་ཡན་འགར་བ་ཡིན་པའི་ཕྱིར། རང་ལུགས་ཀྱི་སྐྱོན་ནི། མི་ཤེས་པའི་ཀུན་ཤེས་པའི་དབང་བོར་གྱུར་
བའི་ཚོར་པ་ཡིད་མི་བདེ་ཆོས་ཅན། སྡུག་བདེན་ཡིན་པར་ཐལ། མཚན་ཉིད་དེའི་ཕྱིར། མ་གྲུབ་ན་དེར་ཐལ། སྡུག་བསྔལ་ཡིན་པའི་ཕྱིར་ཏེ། ཡིད་ཀྱི་སྡུག་བསྔལ་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། སྡུག་བསྔལ་བདེན་པ་མ་ཡིན་པར་ཐལ། ལམ་བདེན་
ཡིན་པའི་ཕྱིར། ཁ་ཅིག་གིས། མི་རྟག་པ་དང་ཁྱབ་པ་འདུ་བྱེད་ཀྱི་སྡུག་བསྔལ་བ་དང་དོན་གཞན་གྱི་བདག་གིས་སྟོང་པ་དང་རང་གི་ངོ་བོར་གྱུར་པའི་བདག་མེད་པ་བཞིའི་ཚོགས་དོན་དེ་སྡུག་བདེན་གྱི་མཚན་ཉིད་ཟེར་ན། ཚུར་མཐོང་ལྷ་སྦྱིན་ཆོས་ཅན་མཚན་ཉིད་
དེར་ཐལ། མཚོན་བྱ་དེར་ཕྱིར། ཁྱབ་པ་ཁས། རྟགས་སླ། འདོད་ན། རང་གི་ངོ་བོར་གྱུར་བའི་བདག་མེད་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་ངོ་བོར་གྱུར་བའི་བདག་ཡོད་པར་ཐལ། ཁྱོད་དང་ངོ་བོ་གཅིག་དུ་གྱུར་བའི་བདག་ཡོད་པའི་ཕྱིར་ཏེ་
ཁྱོད་བདག་ཡིན་པའི་ཕྱིར། ཁ་ཅིག་གིས། ལས་དང་ཉོན་མོངས་པ་གང་རུང་ལ་བརྟེན་པའི་ཟག་བཅས་དེ། སྡུག་བདེན་གྱི་མཚན་ཉིད་སྡུག་བསྔལ་བདེན་པའི་འབྲས་བུ་དང་པོ་གསུམ་གང་རུང་གི་སྒོ་ནས་འབྱིན་པའི་རིགས་སུ་གནས་པའི་ཟག་བཅས་དེ་

[017B] རང་ཐོབ་བྱེད་ཀྱི་ཐབས་སུ་གྱུར་བའི་ལམ་བདེན་ལ་བརྟེན་ནས་ཐོབ་པའི་བྲལ་བ་དེ། འགོག་བདེན་གྱི་མཚན་ཉིད། འགོག་བདེན་ཐོབ་བྱེད་ཀྱི་རིགས་སུ་གནས་པའི་འཕགས་རྒྱུད་ཀྱི་མཁྱེན་པ་དེ། ལམ་བདེན་གྱི་མཚན་ཉིད་ཟེར་ན་
དམན་ལམ་སྔོན་དུ་མ་སོང་བའི་བྱང་འཕགས་ཀྱི་རྒྱུད་ཀྱི་ཉོན་མོངས་པ་ཆོས་ཅན། སྡུག་བདེན་ཡིན་པར་ཐལ། མཚན་ཉིད་དེའི་ཕྱིར། དེར་ཐལ། ཉོན་མོངས་པ་ལ་བརྟེན་པའི་ཟག་བཅས་ཡིན་པའི་ཕྱིར། དེར་ཐལ། ཉོན་མོངས་པ་ཡིན་པའི་ཕྱིར། རྩ་བར་འདོད་ན་དེའི་
རྒྱུད་ལ་སྡུག་བདེན་ཡོད་པར་ཐལ། འདོད་པའི་ཕྱིར། འདོད་ན། དེའི་རྒྱུད་ལ་སྐྱེ་རྒ་ན་འཆི་བའི་སྡུག་བསྔལ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། རྒྱུད་བླ་མ་ལས། འཕགས་པས་ན་དང་རྒ་བ་དང། འཆི་བའི་སྡུག་བསྔལ་རྩ་ནས་སྤངས། ལས་དང་ཉོན་མོངས་
དབང་གིས་སྐྱེ། དེ་ལ་དེ་མེད་ཕྱིར་དེ་མེད། ཅེས་གསུངས་པའི་ཕྱིར། ཁ་ཅིག་གིས། ཀུན་ནས་ཉོན་མོངས་ཕྱོགས་ཀྱི་བདེན་བ་གང་ཞིག། རྣམ་གྲོལ་དོན་གཉེར་གྱི་སྐྱེས་བུས་དད་དང་བྲལ་བ་ལྟར་མངོན་དུ་བྱ་བ་དེ། འགོག་བདེན་གྱི་མཚན་ཉིད། དེ་གང་ཞིག། རྣམ་གྲོལ་དོན་གཉེར་གྱི་
སྐྱེས་བུས་ནད་ཀྱི་རྒྱུ་ལྟར་སྤངས་པར་བྱ་བ་དེ། ཀུན་འབྱུང་བདེན་པའི་མཚན་ཉིད། ཀུན་ནས་རྣམ་བྱང་ཕྱོགས་ཀྱི་བདེན་པ་གང་ཞིག། རྣམ་གྲོལ་དོན་གཉེར་ཀྱི་སྐྱེས་བུས་ན་ད་ལྟར་དུ་ཤེས་པར་བྱ་བ་དེ། སྡུག་གྱི་མཚན་ཉིད། དེ་གང་ཞིག། རྣ་གྲོལ་དོན་གཉེར་གྱི་
སྐྱེས་བུས་སྨན་ལྟར་དུ་བསྟེན་པར་བྱ་བ་དེ། ལམ་བདེན་གྱི་མཚན་ཉིད། ཟེར་ན། ཁམས་གོང་གི་སྐྱེ་པ་འཕེན་བྱེད་ཀྱི་ལས་ཆོས་ཅན་མཚན་ཉིད་གཉིས་པ་དེར་ཐལ། ཀུན་འབྱུང་བདེན་པ་ཡིན་པའི་ཕྱིར་ཏེ། ལས་ཀྱི་ཀུན་འབྱུང་ཡིན་པའི་ཕྱིར། རྩ་བར་འདོད་ན། དེ་ཆོས་

[018A]༄༅། །ཅན། སྤང་བྱ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དགེ་བ་ཡིན་པའི་ཕྱིར། ཁོ་ན་རེ། དེ་ཆོས་ཅན། སྤང་བྱ་ཡིན་པར་ཐལ། ཁྱོད་སྤངས་པའི་གང་ཟག་ཡོད་པའི་ཕྱིར། ཟེར་ན་རྟོག་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ་
འཁྲུལ་ཤེས་སྤངས་པའི་གང་ཟག་ཡོད་པའི་ཕྱིར། འདོད་ན། རྟོག་པ་ཡིན་ན། སྤང་བྱ་ཡིན་དགོས་པར་ཐལ། འདོད་པའི་ཕྱིར། འདོད་ན། བྱང་འཕགས་ཀྱི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན་དེར་ཐལ། དེའི་ཕྱིར། རྟགས་གསལ་སླ། རྣམ་མཁྱེན་ཆོས་ཅན་མཚོན་བྱ་གསུམ་པ་དེར་ཐལ། མཚན་ཉིད་དེའི་ཕྱིར། དེར་ཐལ་རྣམ་གྲོལ་དོན་གཉེར་གྱི་སྐྱེས་བུའི་ཐོབ་བྱ་ཐར་ཐུག་ཡིན་པའི་ཕྱིར། ཁ་ཅིག་གིས། རང་ཐོབ་བྱེད་ཀྱི་ཐབས་སུ་གྱུར་བའི་ལམ་བདེན་གྱི་བྱེད་ལས་ལ་བརྟེན་ནས་བྱུང་བའི་བྲལ་བ་དེ་
འགོག་བདེན་གྱི་མཚན་ཉིད་ཟེར་ན། འགོག་བདེན་ཆོས་ཅན། མཚན་ཉིད་དེར་ཐལ། འགོག་བདེན་ཡིན་པའི་ཕྱིར། འདོད་ན། དངོས་པོ་ཡིན་པར་ཐལ་ལོ། །ཁ་ཅིག་གིས། རང་གི་ཐོབ་བྱར་གྱུར་པའི་འགོག་བདེན་ཐོབ་བྱེད་ཀྱི་ཐབས་སུ་གྱུར་པའི་འཕགས་རྒྱུད་
ཀྱི་མཁྱེན་པ་དེ། ལམ་བདེན་གྱི་མཚན་ཉིད་ཟེར་ན། རྣམ་མཁྱེན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྩ་བར་འདོད་ན། དེ་ཆོས་ཅན། ཁྱོད་ཀྱི་ཐོབ་བྱར་གྱུར་པའི་འགོག་བདེན་ཡོད་པར་ཐལ། འདོད་པའི་ཕྱིར། འདོད་ན། ཁྱོད་ཀྱི་ཐོབ་བྱ་ཡོད་པར་ཐལ་
འདོད་པའི་ཕྱིར། འདོད་མི་ནུས་ཏེ། སངས་རྒྱས་ཡིན་པའི་ཕྱིར། ཁ་ཅིག་གིས། ཟག་བཅས་ཡིན་ན། སྡུག་བསྔལ་བདེན་པ་ཡིན་པས་ཁྱབ་ཟེར་ན། བདེ་བ་ཅན་གྱི་རྟེན་ཅན་གྱི་སོ་སྐྱེས་ཆོས་ཅན། དེར་ཐལ་དེའི་ཕྱིར། རྟགས་གྲུབ་སྟེ། སོ་སྐྱེས་ཡིན་པའི་ཕྱིར། འདོད་ན་

[018B]ཐལ། འདོད་པའི་ཕྱིར། འདོད་མི་ནུས་ཏེ། ཀུན་བཏུས་ལས། ཡོངས་སུ་དག་པའི་འཇིག་རྟེན་གྱི་ཁམས་འདི་དག་ནི་སྡུག་བསྔལ་གྱི་བདེན་བ་མ་ཡིན་པར་ལྟ་སྟེ། ཞེས་གསུངས་པའི་ཕྱིར། ཁ་ཅིག་གིས་
སྡུག་བསྔལ་བདེན་པ་ཡིན་ན། འཁོར་བ་ཡིན་པས་ཁྱབ་ཟེར་ན། དེ་མི་འཐད་པར་ཐལ། ལཧྒ་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྒྱུད་ལ་འཁོར་བ་མེད་པ་གང་ཞིག། དེའི་རྒྱུད་ལ་སྡུག་བདེན་ཡོད་པའི་ཕྱིར། དེར་ཐལ་དེའི་རྒྱུད་ལ་ཀུན་
འབྱུང་བདེན་པ་ཡོད་པའི་ཕྱིར། གཞན་ཡང། དེའི་རྒྱུད་ལ་སྡུག་བདེན་ཡོད་པར་ཐལ། དེའི་རྒྱུད་ལ་སྡུག་བསྔལ་གྱི་ཕུང་པོ་ཡོད་པའི་ཕྱིར་ཏེ། དེའི་རྒྱུད་ཀྱི་འགོག་བདེན་དེ། སྡུག་བསྔལ་གྱི་ཕུང་པོ་ལྷག་མ་དང་བཅས་པ་ཡིན་པའི་ཕྱིར་ཏེ། དེ་ལྷག་བཅས་མྱང་འདས་ཡིན་པའི་
ཕྱིར། གཞན་ཡང། མ་དག་པའི་སྣོད་ཀྱི་འཇིག་རྟེན་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། སེམས་ཅན་གྱི་རྒྱུད་ཀྱིས་བསྡུས་བར་ཐལ། འདོད་པའི་ཕྱིར། ཁོ་ན་རེ། སྡུག་བསྔལ་ཡིན་ན་སྡུག་བསྔལ་བདེན་པ་ཡིན་པས་ཁྱབ་ཟེར་ན། མི་ཤེས་པ་ཀུན་ཤེས་
པའི་དབང་པོར་གྱུར་བའི་ཚོར་བ་ཡིད་མི་བདེ་ཆོས་ཅན། དེར་ཐལ་དེའི་ཕྱིར། འདོད་ན། དེ་ཆོས་ཅན། ཀུན་ནས་ཉོན་མོངས་ཕྱོགས་ཀྱི་བདེན་པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཀུན་ནས་རྣམ་བྱང་ཕྱོགས་ཀྱི་བདེན་པ་ཡིན་པའི་ཕྱིར། ཁྱབ་སྟེ། ཤེས་སྒྲིབ་
རྣམ་བྱང་གཟུང་རྟོག་ཡིན་ན། ཤེས་སྒྲིབ་ཉོན་མོངས་གཟུར་རྟོག་མ་ཡིན་དགོས་པའི་ཕྱིར། དེར་ཐལ། འགྲེལ་ཆེན་ལས། འདི་གཉིས་ཕན་ཚུན་རྣམ་པར་གཅོད་པའི་ངོ་བོ་ཡིན་པས། ཕན་ཚུན་ཐ་དད་པ་ཁོ་ནའོ། །ཞེས་གསུངས་པའི་ཕྱིར། ཁོ་ན་རེ། གསེར་ཕྲེང་ལས་

[019A]༄༅། །སྡུག་བདེན་དང་ལམ་བདེན་མི་འགལ་བར་བཤད་པ་མི་འཐད་པར་ཐལ། དེ་གཉིས་འགལ་པའི་ཕྱིར། ཟེར་ན། མ་ཁྱབ་སྟེ། དེ་ལྟར་བཤད་པ་དེ་སྡུག་བསྔལ་དང། ལམ་བདེན་མི་འགལ་བ་ལ་དགོང་པའི་ཕྱིར། གཞན་ཡང་ལམ་ཡིན་ན། ལམ་བདེན་
ཡིན་དགོས་པར་ཐལ། སྡུག་བསྔལ་ཡིན་ན། སྡུག་བདེན་ཡིན་དགོས་པའི་ཕྱིར། བྱས་པ་ལ་ཁོ་ན་རེ། ལམ་ཡིན་ན། ལམ་བདེན་ཡིན་དགོས་པར་ཐལ། འགོག་པ་ཡིན་ན། འགོག་བདེན་ཡིན་དོགས་པའི་ཕྱིར་ཟེར་ན། མི་མཚུངས་སོ། །བྱས་པ་ལ་ཁོ་ན་རེ། བརྡའི་འགོག་
ཆོས་ཅན། འགོག་བདེན་ཡིན་པར་ཐལ། འདོག་པ་ཡིན་པའི་ཕྱིར། ཁྱབ་པ་ཁས། དེར་ཐལ། ཆོས་ཅན་དེའི་ཕྱིར། ཟེར་ན་མ་ཁྱབ་སྟེ། ལས་ཡིན་ན་ལས། ཀྱི་ཀུན་འགྱུར་ཡིན་དགོས་པར་ཐལ། སྡུག་བསྔལ་ཡིན་ན་སྡུག་བདེན་ཡིན་དགོས་པའི་ཕྱིར། རྟགས་
ཁས། དོད་ན། སནས་རྒྱས་འཕགས་པའི་རྒྱུད་ཀྱ་ལས། ཆོས་ཅན་དེར་ཐག་དེའི་ཕྱིར། རྟགས་གྲུབ་སྟེ། དེ་ཡོད་པའི་ཕྱིར་ཏེ། དེའི་རྒྱུད་ལ་སེམས་བྱུང་སེམས་པ་ཡོད་པའི་ཕྱིར། གཞན་ཡང། དེའི་རྒྱུད་ལ་ལས་ཡོད་པར་ཐལ། དེའི་རྒྱུད་ལ་དགེ་བ་ཡོད་པའི་ཕྱིར་ཁོ་
ན་རེ། དེའི་རྒྱུད་ཀྱི་ལས་ཆོས་ཅན། ཕྲ་མེད་ཀྱི་ལས་ཡིན་པར་ཐལ། ཟག་མེད་གང་ཞིག། ལས་ཡིན་པའི་ཕྱིར་ན། མ་ཁྱབ། འདོད་མི་ནུས་ཏེ། དེའི་རྒྱུད་ལ་ཟག་མེད་ཀྱི་ལས་མེད་པའི་ཕྱིར། དེར་ཐལ། དེ་ཟག་མེད་ཀྱི་ལས་སྤངས་པའི་གང་ཟག་ཡིན་པའི་ཕྱིར་ཏེ་དེས་མ་རིག་
བག་ཆགས་ཀྱི་ས་དང་ཟག་མེད་ཀྱི་ལས་གཉིས་ཀ་སྤངས་པའི་ཕྱིར། ཁ་ཅི་གིས། འདིར་མ་ཁྱབ་ཟེར་ན། རྟགས་དེར་ཐལ། དེ་གཉིས་སྤངས་པའི་གང་ཟག་གཅིག་ཡོད་པའི་ཕྱིར་ཏེ། རྣམ་བཤད་ལས། དེ་འདྲ་དུས་གཅིག་དུ་ལན་གཅིག་བྱེད་པ་ཡང་འབད་

[019B]ཀྱི་ས་དང་ཟག་པ་མེད་པའི་ལས་ཀྱང་སྤངས་ནས། ཞེས་གསུངས་པའི་ཕྱིར། ཟེར་ན། མ་ཁྱབ་མཚམས་ལ། ཁོ་ན་རེ། ཁོ་ན་རེ་སངས་རྒྱས་ཀྱི་ས་ན་རྟོག་པ་ཡོད་པར་ཐལ། དེ་ན་རྟོགས་དཔྱོད་གཉིས་ཀ་ཡོད་པའི་ཕྱིར། ཁྱབ་
པ་ལས། དེར་ཐལ། དབང་ཤེས་ཡིན་ན་རྟོག་བཅས་དཔྱོད་བཅས་གཉིས་ཀ་ཡིན་དགོས་པའི་ཕྱིར་ཏེ། མཛོད་ལས། རྟོག་དང་དཔྱོད་དང་བཅས་པ་ནི། རྣམ་པར་ཤེས་པའི་ཁམས་ལྔ་ཡིན། ཞེས་གསུངས་པའི་ཕྱིར། ཟེར་ན། མ་ཁྱབ། ཁོ་ན་རེ། སངས་རྒྱས་འཕགས་པའི་རྒྱུད་ཀྱི་
ལས་ཆོས་ཅན། ལས་མ་ཡིན་པར་ཐལ། ཟག་མེད་ཀྱི་ལས་ཀྱང་མ་ཡིན་ཟག་བཅས་ཀྱི་ལས་ཀྱང་མ་ཡིན་པའི་ཕྱིར་ཟེར་ན། མ་ཁྱབ། རང་ལུགས་ཀྱིས་མ་ཁྱབ་མཚམས་ལ། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། བར་ཆད་མེད་པའི་རྩེ་སྦྱོར་ཡིན་པར་ཐལ་
བར་ཆད་མེད་ལམ་གང་ཞིག། རྩེ་སྦྱོར་ཡིན་པའི་ཕྱིར། ཁཡྦ་པ་འགྲིག་འདོད་ན། ས་བཅུ་བའི་ཡེ་ཤེས་ཡིན་པར་ཐལ། འདོད་པའི་ཕྱིར། ཁོ་ན་རེ། སངས་རྒྱས་འཕགས་པའི་རྒྱུད་པ་ལས་མེད་པར་ཐལ། དེའི་རྒྱུད་ལ་བྲག་བཅས་ཀྱི་ལས་ཀྱང་མེད་དེའི་རྒྱུད་ལ་ཟག་མེད་
ཀྱི་ལས་ཀྱང་མེད་པའི་ཕྱིར་ཟེར་ན། མ་ཁྱབ། ཁོ་ན་རེ། ལས་དང་ཉོན་མོངས་གཉིས་ཀ་སྤངས་པའི་གང་ཟག་ཡིན་ན། ལས་སྤངས་པའི་གང་ཟག་ཡིན་དགོས་པར་ཐལ། མ་རིག་བག་ཆགས་ཀྱི་ས་དང་ཟག་མེད་ཀྱི་ལས་གཉིས་ཀ་སྤངས་པའི་གང་ཟག་ཡིན་ན། ཟག་མེད་
ཀྱི་ལས་སྤངས་པའི་གང་ཟག་ཡིན་དགོས་པའི་ཕྱིར། ཟེར་ན། མི་མཚུངས་སོ། །འདོད་ན། སངས་རྒྱས་འཕགས་པ་ཆོས་ཅན། དེར་ཐལ་དེའི་ཕྱིར། ཁོ་ན་རེ། ཟག་མེད་ཀྱི་ལས་ཡིན་ན་མ་རིག་བག་ཆགས་ཀྱི་ས་དང་ཟག་མེད་ཀྱི་ལས་གཉིས་སུ་ཕྱེ་བའི་ཟག་མེད་ཀྱི་ལས་

[020A]༄༅། །ཡིན་དགོས་བར་ཐལ། སངས་རྒྱས་འཕགས་པའི་རྒྱུད་ལ་ཟག་མེད་ཀྱི་ལས་མེད་པའི་ཕྱིར། འདོད་ན། ལས་ཡིན་ན། ལས་དང་ཉོན་མོངས་གཉིས་སུ་ཕྱེ་པའི་ལས་ཡིན་དགོས་པར་ཐལ། འདོད་པའི་ཕྱིར་ན། མ་ཁྱབ། ཁ་ཅིག་གིས། སྡུག་བདེན་ཡིན་ན་ཟག་
བཅས་ཡིན་པས་མ་ཁྱབ་ཟེར་ན། ཟག་བཅས་ཡིན་ན་སྤང་བྱ་ཡིན་དགོས་པར་ཐལ། དམ་བཅའ་འཐད་པའི་ཕྱིར། འདོད་ན། ཉན་ཐོས་ཀྱི་སྦྱོར་ལམ་ཆོས་ཅན། དེར་ཐལ། དེའི་ཕྱིར། ཁོ་ན་རེ། ལམ་བདེན་ཡིན་ན་ཟག་མེད་ཡིན་དགོས་པར་ཐལ། སྡུག་བདེན་ཡིན་ན་
ཟག་བཅས་ཡིན་དགོས་པའི་ཕྱིར་ན། མ་ཁྱབ། འདོད་ན། མོས་པ་སྒོམ་ལམ་ཆོས་ཅན། དེར་ཐལ། དེའི་ཕྱིར། འོ་ན་ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྒྱུད་ཀྱི་གཟུགས་ཕུང་ཆོས་ཅན། ཟག་བཅས་ཡིན་པར་ཐལ། སྡུག་བདེན་
ཡིན་པའི་ཕྱིར། ཁྱབ་པ་ཁས། འདོད་ན། ཟག་པ་དང་བཅས་པར་ཐལ། འདོད་པའི་ཕྱིར། ཟེར་ན། འདིར་མ་ཁྱབ། འདོད་ན། ཉན་ཐོས་དགྲ་བཅོམ་པ་དེ་ཟག་པ་དང་བཅས་པར་ཐལ། འདོད་པའི་ཕྱིར། ཁ་ཅིག་གིས། སྡུག་བདེན་དང་ཀུན་འབྱུང་བདེན་པ་འགལ་ཟེར་ན་
དེ་མི་འཐད་པར་ཐལ། ཀུན་འབྱུང་བདེན་པ་ཡིན་ན། སྡུག་བསྔལ་བདེན་པ་ཡིན་དགོས་པའི་ཕྱིར། དེར་ཐལ། ཉེར་ལེན་གྱི་ཕུང་པོ་ལྔ་པོ་དེ་སྡུག་བསྔལ་བདེན་པ་ཡིན་པའི་ཕྱིར་ཏེ། རྣམ་འགྲེལ་ལས། སྡུག་བསྔལ་འཁོར་བཅན་ཕུང་པོ།།ཞེས་གསུངས་པའི་ཕྱིར་ཁ་ཅིག་གིས། ཀུན་འབྱུང་བདེན་པ་ཡིན་ན། སེམས་བྱུང་ཡིན་པས་ཁྱབ་ཟེར་ན། ཉོན་མོངས་པ་དང་མཚུངས་ལྡན་དུ་བྱུང་པའི་གཙོ་སེམས་ཆོས་ཅན། དེར་ཐལ། དེའི་ཕྱིར། མ་གྲུབ་ན་དེ་ཆོས་ཅན། ཀུན་འབྱུང་བདེན་པ་ཡིན་པར་ཐལ། ཀུན་ནས་ཉོན་

[020B] རྒྱུ་ཀུན་འབྱུང་རབ་སྐྱེ་རྐྱེན་བཞིའི་ཁྱད་ཆོས་དང་ལྡན་པའི་ཁྱད་པར་དུ་བྱས་པའི་ཕྱིར། ཁོ་ན་རེ། ཀུན་འབྱུང་བདེན་པ་ཡིན་ན། སེམས་འབྱུང་ཡིན་དགོས་པར་ཐལ། ཀུན་འབྱུང་བདེན་པ་དེ་ལ། ཉོན་མོངས་པའི་ཀུན་འབྱུང་དང། ལས་
ཀྱི་ཀུན་འབྱུང་གཉིས་སུ་གྲངས་ངེས་པའི་ཕྱིར་ཏེ། ཀུན་བཏུས་ལས་ཀུན་འབྱུང་བའི་བདེན་པ་གང་ཞེ་ན། ཉོན་མོངས་པ་དང་ཉོན་མོངས་པ་ལས་བྱུང་པའི་ལས་སོ། །ཞེས་གསུངས་པའི་ཕྱིར། ཟེར་ན་མ་ཁྱབ་སྟེ། སྡུག་བསྔལ་བདེན་པ་ལ། མ་དག་པའི་སྣོད་ཀྱི་འཇིག་
རྟེན་དང། མ་དག་པའི་བཅུད་ཀྱི་སེམས་ཅན་གཉིས་སུ་གྲངས་ངེས་པར་ཐལ། ཀུན་བཏུས་ལས། སྡུག་བསྔལ་གྱི་བདེན་པ་གང་ཞེ་ན་སེམས་ཅན་སྐྱེ་བ་དང་སྐྱེ་བའི་གནས་ཀྱིས་ཀྱང་རིག་པར་བྱའོ་།ཞེས་གསུངས་པའི་ཕྱིར། ཁྱབ་པ་འགྲིག། འདོད་ན། ཉེར་ལེན་གྱི་
ཕུང་པོ་ལྔ་ཆོས་ཅན། དེར་ཐལ། དེའི་ཕྱིར། ཁ་ཅིག་གིས། འགོག་བདེན་དེ་ལམ་བདེན་གྱི་འབྲས་བུ་མ་ཡིན་ཟེར་ན། འགྲེལ་པར་ཀུན་ནས་ཉོན་མོངས་པ་དང་གཅིག་ཤོས་ཀྱི་ཕྱོགས་ལ་བརྟེན་ནས་ཀུན་འབྱུང་བ་དང་ལམ་གྱི་བདེན་པ་དག་ནི་རྒྱུ་ཡིན་ལ། སྡུག་བསྔལ་
དང། འགོག་པའི་བདེན་པ་དག་ནི་འབྲས་བུ་ཡིན་པ་དོན་གྱི་སྒོ་ནས་བསྟན་ཏེ། ཞེས་གསུངས་པ་མི་འཐད་པར་ཐལ། དམ་བཅའ་དེའི་ཕྱིར་ཁོ་ན་རེ། འགོག་བདེན་ཆོས་ཅན། ལམ་བདེན་ལས་སྐྱེས་པར་ཐལ། ལམ་བདེན་གྱི་འབྲས་བུ་ཡིན་པའི་ཕྱིར་ན་མ་ཁྱབ། འོ་ན། དེ་ཆོས་
ཅན། དགེ་སྦྱོང་གི་ཚུལ་ལས་སྐྱེས་པར་ཐལ། དགེ་སྦྱོང་ཚུལ་གྱི་འབྲས་བུ་ཡིན་པའི་ཕྱིར། ཁྱབ་པ་ཁས། ཁོ་ན་རེ། དེ་ཆོས་ཅན་འབྲས་བུ་ཡིན་པར་ཐལ། ལམ་བདེན་གྱི་འབྲས་བུ་ཡིན་པའི་ཕྱིར་ཟེར་ན། མ་ཁྱབ། མ་གྲུབ་ན་དེ་ཆོས་ཅན། དེར་ཐལ། དགེ་སྦྱོང་ཚུལ་གྱི་འབྲས་

[021A]༄༅། །བུ་ཡིན་པའི་ཕྱིར། གཞན་ཡང། དེ་ལམ་བདེན་གྱི་འབྲས་བུ་ཡིན་པར་ཐལ། དེ་ཟག་མེད་བར་ཆད་མེད་ལམ་གྱི་འབྲས་བུ་ཡིན་པའི་ཕྱིར་ཏེ། དེ་དགེ་སྦྱོང་ཚུལ་གྱི་འབྲས་བུ་ཡིན་པའི་ཕྱིར་གཉིས་པ་རང་གི་ལུགས་ལ། ཀུན་ནས་ཉོན་མོངས་ཕྱོགས་
ཀྱི་བདེན་པ་གང་ཞིག། མི་རྟག་པ་དང། ཁྱབ་པ་འདུ་བྱེད་ཀྱི་སྡུག་བསྔལ་པ་དང་དོན་གཞན་གྱི་བདག་གིས་སྟོང་བ་དང་རང་གི་ངོ་བོར་གྱུར་བའི་གང་ཟག་གི་བདག་མེད་པ་བཞིའི་ཁྱད་ཆོས་དང་ལྡན་པས་རབ་ཏུ་ཕྱེ་བ་དེ། སྡུག་བསྔལ་བདེན་པའི་མཚན་ཉིད། དེ་
གང་ཞིག། རྒྱུ་ཀུན་འབྱུང་རབ་སྐྱེ། རྐྱེན་བཞིའི་ཁྱད་ཆོས་དང་ལྡན་པས་རབ་ཏུ་ཕྱེ་བ་དེ། ཀུན་འབྱུང་བདེན་པའི་མཚན་ཉིད། ཀུན་ནས་རྣམ་བྱང་ཕྱོགས་ཀྱི་བདེན་པ་གང་ཞིག། འགོག་པ་ཞི་བ་གྱ་ནོམ་ངེས་འབྱུང་བཞིའི་ཁྱད་ཆོས་དང་ལྡན་པས་རབ་ཏུ་ཕྱེ་བ་
དེ། འགོག་བདེན་གྱི་མཚན་ཉིད། དེ་གང་ཞིག། ལམ་རིག་པ། སྒྲུབ་པ། ངེས་འབྱིན་བཞིའི་ཁྱད་ཆོས་དང་ལྡན་པས་རབ་ཏུ་ཕྱེ་བ་དེ། ལམ་བདེན་གྱི་མཚན་ཉིད། གསུམ་པ་ལ་ཁོ་ན་རེ། ཉེར་ལེན་གྱི་ཕུང་པོ་སྡུག་བདེན་དུ་ཚད་མས་ངེས་པའི་གང་ཟག་ཡིན་ན། དེ་མཚན་ཉིད་
དེར་ཚད་མས་ངེས་པའི་གང་ཟག་ཡིན་དགོས་པར་ཐལ། མཚན་ཉིད་དང་པོ་དེ་འཐད་པའི་ཕྱིར། འདོད་ན། ཉེར་ལེན་གྱི་ཕུང་པོ་སྡུག་བདེན་དུ་ཚད་མས་ངེས་པའི་གང་ཟག་ཡིན་ན། ཉེར་ལེན་གྱི་ཕུང་པོ་གང་ཟག་གི་བདག་མེད་དུ་ཚད་མས་ངེས་པའི་གང་ཟག་ཡིན་
དགོས་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་སྡུག་བསྔལ་བདེན་པར་ཚད་མས་ངེས་ནས་དེ་གང་ཟག་གི་བདག་མེད་དུ་ཚད་མས་མ་ངེས་པའི་གང་ཟག་ཡོད་པའི་ཕྱིར། དེར་ཐལ། དང་པོར་དེ་མི་རྟག་པ་ཚད་མས་ངེས། དེ་རྗེས་དེ་གང་ཟག་གི་བདག་

[021B]ཕྱིར། དེར་ཐལ། རྣམ་འགྲེལ་ལས། དེའི་ཕྱིར་མི་རྟག་ལས་སྡུག་བསྔལ། སྡུག་བསྔལ་ལས་ནི་བདག་མེད་གསུངས། ཞེས་གསུངས་པའི་ཕྱིར་ན། སྔ་མས་མ་ཁྱབ། གཞན་ཡང། ལྷག་བཅས་མྱང་
འདས་ལ་གནས་པའི་ཉན་ཐོས་དགྲ་བཅོམ་པ་སྐད་ཅིག་ཐ་མ་པའི་རྒྱུད་ཀྱི་ལས་ཀྱི་ཀུན་འབྱུང་ཆོས་ཅན། མཚན་ཉིད་གཉིས་པ་དེར་ཐལ། ཀུན་འབྱུང་བདེན་པ་ཡིན་པའི་ཕྱིར། འདོད་ན། རབ་སྐྱེ་ཡིན་པར་ཐལ། འདོད་པའི་ཕྱིར། འདོད་ན། རང་འབྲས་སྡུག་བསྔལ་
ཤུགས་དྲག་སྐྱེད་བྱེད་ཡིན་པར་ཐལ། འདོད་པའི་ཕྱིར་ན་མ་ཁྱབ་བྱང་འཕགས་ཀྱི་རྒྱུད་ཀྱི་འདུས་བྱས་མི་རྟག་པར་མངོན་སུམ་དུ་རྟོགས་པའི་མཁྱེན་པ་ཆོས་ཅན། སེམས་ཀྱི་གནས་ལུགས་མངོན་སུམ་དུ་རྟོགས་པར་ཐལ། ལམ་བདེན་གྱི་སྒྲུབ་པའི་རྣམ་པ་
ཡིན་པའི་ཕྱིར། ཁྱབ་པ་ཁས། དེར་ཐལ། ལམ་བདེན་ཡིན་པའི་ཕྱིར། འདོད་ན། སློབ་ལམ་ན་བདེན་གཉིས་གཅིག་ཆར་དུ་མངོན་སུམ་དུ་རྟོགས་པའི་བློ་གཅིག་ཡོད་པར་ཐལ། འདོད་པའི་ཕྱིར། ཁོ་ན་རེ་ལྷག་བཅས་མྱང་འདས་ལ་གནས་པའི་ཉན་ཐོས་དགྲ་
བཅོམ་པའི་རྒྱུད་ཀྱི་གཟུགས་ཀྱི་ཕུང་པོ་ཆོས་ཅན། ཀུན་ནས་ཉོན་མོངས་ཕྱོགས་ཀྱི་བདེན་པ་ཡིན་པར་ཐལ། སྡུག་བདེན་ཡིན་པའི་ཕྱིར་རྟགས་ཁས། འདོད་ན། དེའི་རྒྱུད་ལ་ཀུན་ནས་ཉོན་མོངས་ཕྱོགས་ཀྱི་བདེན་པ་ཡོད་པར་ཐལ། འདོད་པའི་ཕྱིར། འདོད་ན་
དེའི་རྒྱུད་ལ་ཉོན་མོངས་ཡོད་པར་ཐལ། འདོད་པའི་ཕྱིར་ན་མ་ཁྱབ། གཟུགས་མེད་ཁམས་ན་སྡུག་བསྔལ་ཡོད་པར་ཐལ། དེ་ན་སྡུག་བསྔལ་གྱི་ཕུང་པོ་ཡོད་པའི་ཕྱིར། ཁྱབ་པ་ཁས། འདོད་མི་ནུས་ཏེ། གཟུགས་མེད་ཁམས་པའི་ཟག་བཅས་ཀྱི་ཚོར་བ་

[022A]༄༅། །ཡིན་ན། ཚོར་བ་བཏང་སྙོམས་ཡིན་དགོས་པའི་ཕྱིར། དེས་ན་འགོག་བདེན་ལམ་བདེན་གྱི་འབྲས་བུ་ཡིན་བྱས་པ་ལ་ཁོ་ན་རེ། ལམ་བདེན་གྱི་འབྲས་བུ་རྟག་པ་ཡིན་པར་ཐལ། འདོད་པའི་ཕྱིར། འདོད་ན། ལམ་བདེན་གྱི་འབྲས་བུ་ཆོས་ཅན། རྟག་པ་མ་ཡིན་
པར་ཐལ། ཁྱོད་ལམ་བདེན་ལས་སྐྱེས་པའི་ཕྱིར། དེར་ཐལ། ལམ་བདེན་དེ། ཁྱོད་ཀྱི་སྐྱེད་བྱེད་ཡིན་པའི་ཕྱིར། མ་གྲུབ་ན། ལམ་བདེན་ཆོས་ཅན། ཁྱོད་རང་འབྲས་སྐྱེད་བྱེད་ཡིན་པར་ཐལ། ཁྱོད་དངོས་པོ་ཡིན་པའི་ཕྱིར། ཟེར་ན། བདག་ཆོས་ཅན། དེར་ཐལ། དེའི་
ཕྱིར། འདོད་ན། བདག་ལས་སྐྱེ་པ་ཡོད་པར་ཐལ། འདོད་པའི་ཕྱིར་འདོད་ན། བདག་སྐྱེ་ཡོད་པར་ཐལ་ལོ། །ཤའི་དང་རྣམ་པར་སྨིན་པ་ལས་བྱུང་བའི་ལྷའི་དང། ཞེས་སོགས་ཀྱི་སྐབས་སུ། སྦྱོར་བ་དང་མཐའ་དཔྱད་པ་གཉིས་ལས། དང་པོ་ནི། བྱང་ཆེན་ཤེར་ཕྱིན་ལ་སྤྱོད་པའི་ཚེ་ཤའི་མིག་གིས་དཔག་ཚད་བརྒྱ་མཐོང་བ་ཡོད་དོ་།ཞེས་སོགས་ཀྱི་མདོ་ཆོས་ཅན། སྤྱན་ལྔ་ལ་གདམས་པ་ཡིན་ཏེ། ཐ་སྙད་དུ་སྤྱན་ལྔའི་ནུས་མཐུ་བསྟན་ནས་དོན་དམ་པར་སྤྱན་ལྔའི་ཡུལ་ཡུལ་ཅན་རྣམས་བདེན་པར་མེད་པར་
འདོམས་པའི་མདོ་ཚིག་ཡིན་པའི་ཕྱིར། གཉིས་པ་ལ་དགག་བཞག་སྤང་གསུམ་ལས། དང་པོ་ལ། ཁ་ཅིག་གིས། རང་གི་བདག་རྐྱེན་བསམ་གཏན་གྱི་དངོས་གཞིའི་སྙོམས་འཇུག་ལ་བརྟེན་ནས་སྟོང་གསུམ་ཚུན་ཆད་ཀྱི་གཟུགས་ཕྲ་རགས་མངོན་སུམ་དུ་
མཐོང་བའི་ཏིང་ངེ་འཛིན་ཤེས་རབ་མཚུངས་ལྡན་དང་བཅས་པ་དེ། ཤའི་སྤྱན་གྱི་མཚན་ཉིད། རང་གི་བདག་རྐྱེན་དུ་གྱུར་པའི་བསམ་གཏན་གྱི་དངོས་གཞིའི་སྙོམས་འཇུག་ལ་བརྟེན་ནས་སེམས་ཅན་ཐམས་ཅད་ཀྱི་འཆི་འཕོ་བ་དང་སྐྱེ་བ་ཐམས་ཅད་

[022B]ལྡན་དང་བཅས་པ་དེ། ལྷའི་སྤྱན་གྱི་མཚན་ཉིད། དེ་ལ་བརྟེན་ནས་བདག་མེད་ཕྲ་རགས་གང་རུང་མངོན་སུམ་དུ་མཐོང་བའི་ཏིང་ངེ་འཛིན་ཤེས་རབ་མཚུངས་ལྡན་དང་བཅས་པ་དེ། ཤེས་རབ་ཀྱི་སྤྱན་གྱི་མཚན་
ཉིད། དེ་ལ་བརྟེན་ནས་རང་དང་རྒྱུད་ཚོད་མཉམ་པའི་འཕགས་པའི་གང་ཟག་གི་དབང་པོ་རྣོ་རྟུལ་ཇི་ལྟ་བ་བཞིན་དུ་མངོན་སུམ་དུ་མཐོང་བའི་ཏིང་ངེ་འཛིན་ཤེས་རབ་མཚུངས་ལྡན་དང་བཅས་པ་དེ། ཆོས་ཀྱི་སྤྱན་གྱི་མཚན་ཉིད། དེ་ལ་བརྟེན་ནས་ཆོས་ཐམས་ཅད་མངོན་སུམ་
དུ་རྟོགས་པ་མཐར་ཐུག་པའི་ཡེ་ཤེས་དེ། སངས་རྒྱས་ཀྱི་སྤྱན་གྱི་མཚན་ཉིད། ཟེར་ན། བསམ་གཏན་དང་པོ་བའི་རྒྱུད་ཀྱི་ཤའི་སྤྱན་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར། རྟགས་སླ། འདོད་ན། བསམ་གཏན་གཉིས་པ་པའི་གཟུགས་མཐོང་བར་ཐལ། འདོད་པའི་ཕྱིར་
འདོད་ན། མཛོད་ལས། མིག་གི་གོང་མའི་གཟུགས་མ་ཡིན། ཞེས་གསུངས་པ་མི་འཐད་པར་ཐལ་ལོ། །གཞན་ཡང། མདོ་ལས། བྱང་ཆུབ་སེམས་དཔའ་སེམས་དཔའ་ཆེན་པོའི་ཤའི་མིག་གིས་དཔག་ཚད་བརྒྱ་མཐོང་བ་ཡོད་དོ། གཉིས་བརྒྱ་མཐོང་བ་ཡོད་དོ། །ཞེས་གསུངས་
པ་མི་འཐད་པར་ཐལ། དཔག་ཚད་བརྒྱའི་གཟུགས་མཐོང་ནས་ཉིས་བརྒྱའི་གཟུགས་མི་མཐོང་བའི་ཤའི་སྤྱན་མེད་པའི་ཕྱིར་ཏེ་ཤའི་སྤྱན་ཡིན་ན། སྟོང་གསུམ་ཚུན་ཆད་ཀྱི་གཟུགས་མངོན་སུམ་དུ་མཐོང་བས་ཁྱབ་པའི་ཕྱིར། རྟགས་ཁས། གཞན་ཡང། ལྷའི་སྤྱན་ལ་ནུས་མཐུ་
ཆེ་ཆུང་གི་ཁྱད་པར་མེད་པར་ཐལ། ལྷའི་སྤྱན་ཡིན་ན་སེམས་ཅན་ཐམས་ཅད་ཀྱི་འཆི་འཕོ་བ་དང་སྐྱེ་བ་མངོན་སུམ་དུ་མཐོང་བས་ཁྱབ་པའི་ཕྱིར། རྟགས་ཁས། གཞན་ཡང། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། མཚན་ཉིད་དེར་ཐལ། ཤེས་རབ་ཀྱི་སྤྱན་

[023A]༄༅། །ཡིན་པའི་ཕྱིར། འདོད་ན། བདག་མེད་ཕྲ་རགས་གང་རུང་མངོན་སུམ་དུ་རྟོགས་པར་ཐལ། འདོད་པའི་ཕྱིར། འདོད་ན་སླ། གཞན་ཡང། སངས་རྒྱས་འཕགས་པའི་རྒྱུད་ཀྱི་ཆོས་ཀྱི་སྤྱན་ཆོས་ཅན་མཚན་ཉིད་དེར་ཐལ། ཆོས་ཀྱི་སྤྱན་ཡིན་པའི་ཕྱིར། འདོད་ན་སངས་རྒྱས་འཕགས་པ་དང་རྒྱུད་ཚོད་མཉམ་པའི་གང་ཟག་གི་དབང་པོ་རྣོ་རྟུལ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ་སངས་རྒྱས་འཕགས་པ་དང་རྒྱུད་ཚོད་མཉམ་པའི་གང་ཟག་ཡིན་ན། དབང་རྣོན་ཡིན་དགོས་པའི་ཕྱིར། ཁ་ཅིག་གིས། རང་
གི་རྒྱུད་ཀྱི་མིག་དབང་གཟུགས་ཅན་པ་ལ་བརྟེན་ནས་སྟོང་གསུམ་ཚུན་གྱི་གཟུགས་ཕྲ་རགས་མངོན་སུམ་དུ་མཐོང་བའི་རིག་པ་དེ། ལྷའི་སྤྱན་གྱི་མཚན་ཉིད། རང་གི་བདག་རྐྱེན་ཞི་ལྷག་གཟུང་འབྲེལ་གྱི་ཏིང་ངེ་འཛིན་ལ་བརྟེན་ནས་བདག་མེད་ཕྲ་རགས་གང་རུང་
མངོན་སུམ་དུ་མཐོང་བའི་འཕགས་རྒྱུད་ཀྱི་མཁྱེན་པ་དེ། ཤེས་རབ་ཀྱི་སྤྱན་གྱི་མཚན་ཉིད། དེ་ལ་བརྟེན་ནས་གཟུགས་ལས་གཞན་པའི་རང་ཡུལ་ཀུན་རྫོབ་པ་མངོན་སུམ་དུ་རྟོགས་པའི་རིག་པ་དེ། ཆོས་ཀྱི་སྤྱན་གྱི་མཚན་ཉིད། དེ་ལ་བརྟེན་ནས་བདེན་
གཉིས་གཅིག་ཆར་དུ་མངོན་སུམ་དུ་རྟོགས་པའི་རིག་པ་དེ། སངས་རྒྱས་ཀྱི་སྤྱན་གྱི་མཚན་ཉིད། ཟེར་ན། དམན་ལམ་སྔོན་དུ་མ་སོང་པའི་བྱང་སེམས་ཚོགས་ལམ་པའི་རྒྱུད་ཀྱི་ཤའི་སྤྱན་ཆོས་ཅན། མཚན་ཉིད་དང་པོ་དེར་ཐལ། ཤའི་སྤྱན་ཡིན་པའི་ཕྱིར་ཏེ་

[023B] འདོད་ན། དེ་ཆོས་ཅན། དབང་ཤེས་ཡིན་པར་ཐལ། འདོད་པའི་ཕྱིར། འདོད་ན། རྣམ་འགྲེལ་ལས། དོན་གྱི་ནུས་པ་ལྟོས་མེད་ན། བར་ཆོད་ལ་སོགས་ཡོད་ན་ཡང། ཞེས་གསུངས་པ་མི་འཐད་པར་ཐལ། ཚུར་མཐོང་གི་རྒྱུད་ཀྱི་མིག་ཤེས་ཡིན་ན་
བར་དུ་ཆོད་སྐལ་གྱི་གཟུགས་ཕྲ་རགས་མངོན་སུམ་དུ་མི་མཐོང་བས་མ་ཁྱབ་པའི་ཕྱིར། མ་གྲུབ་ན། དམན་ལམ་སྔོན་དུ་མ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་ཤའི་སྤྱན་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། དེ་དབང་ཤེས་ཡིན་པའི་ཕྱིར་
རྟགས་ཁས། འདོད་མི་ནུས་ཏེ། དཔག་ཚད་བརྒྱ་ཚུན་ཆད་ཀྱི་གཟུགས་ཕྲ་རབ་མངོན་སུམ་དུ་མཐོང་བའི་ཕྱིར་ཏེ། ཤའི་སྤྱན་ཡིན་པའི་ཕྱིར། ཁྱབ་པ་ཁས། གཞན་ཡང། དམན་ལམ་སྔོན་དུ་མ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་ལྷའི་སྤྱན་ཆོས་ཅན་
མཚན་ཉིད་གཉིས་པ་དེར་ཐལ། མཚོན་བྱ་དེའི་ཕྱིར། འདོད་ན་ལྷའི་མིག་གི་མངོན་ཤེས་དེ་དབང་ཤེས་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། དབང་ཤེས་མ་ཡིན་པར་ཐལ། ཡིད་ཤེས་ཡིན་པའི་ཕྱིར། དེར་ཐལ། རང་གི་བདག་རྐྱེན་བསམ་གཏན་
གྱི་དངོས་གཞིའི་སྙོམས་འཇུག་ལ་བརྟེན་ནས་བྱུང་བའི་རིག་པ་ཡིན་པའི་ཕྱིར་ཏེ། མངོན་ཤེས་ཡིན་པའི་ཕྱིར། ཁྱབ་སྟེ། ཀུན་བཏུས་ལས། ཕྱི་རོལ་བའམ། ཉན་ཐོས་སམ། བྱང་ཆུབ་སེམས་དཔའ་ཡང་རུང་སྟེ། དག་པའི་བསམ་གཏན་བཞི་ལ་བརྟེན་ནས་ཚད་མེད་པ་རྣམས་
མངོན་པར་སྒྲུབ་པོ། །ཚད་མེད་པ་རྣམས་ཇི་ལྟ་བ་བཞིན་དུ་མངོན་པར་ཤེས་པ་ལྔ་ཡང་དེ་བཞིན་ནོ། །ཞེས་གསུངས་པའི་ཕྱིར་གཞན་ཡང། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན་མཚན་ཉིད་གསུམ་པ་དེར་ཐལ། ཤེས་རབ་ཀྱི་སྤྱན་ཡིན་པའི་ཕྱིར་རྟགས་

[024A]༄༅། །སླ། གཞན་ཡང། འཕགས་པ་ཡིན་ན་ཆོས་ཀྱི་སྤྱན་དང་ལྡན་པས་ཁྱབ་པར་ཐལ། དེ་ཡིན་ན། རང་གི་བདག་རྐྱེན་ཞི་ལྷ་གཟུང་འབྲེལ་གྱི་ཏིང་ངེ་འཛིན་ལ་བརྟེན་ནས་གཟུགས་ལས་གཞན་པའི་རང་ཡུལ་ཀུན་རྫོབ་པ་མངོན་སུམ་དུ་རྟོགས་པའི་རིག་པ་རྒྱུད་ལྡན་གྱི་གང་ཟག་ཡིན་དགོས་པའི་ཕྱིར། ཁྱབ་པ་ཁས། དེར་ཐལ། དེ་ཡིན་ན། གཟུགས་ལས། གཞན་པའི་རང་ཡུལ་ཀུན་རྫོབ་པ་མངོན་སུམ་དུ་རྟོགས་པས་ཁྱབ་པའི་ཕྱིར། དེར་ཐལ། དེ་ཡིན་ན། གང་ཟག་གི་བདག་མེད་མངོན་སུམ་དུ་རྟོགས་པས་ཁྱབ་པའི་ཕྱིར། རྟགས་
འབུད། འདོད་ན། རྣམ་ཤད་ལས། ཤེས་རབ་ཀྱི་སྤྱན་གྱི་མ་མཐའི་ས་མཚམས་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་དང་ཆོས་ཀྱི་སྤྱན་གྱི་མ་མཐའི་ས་མཚམས་ཐེག་ཆེན་མཐོང་ལམ་རྗེས་ཐོབ་ཡེ་ཤེས་ནས། བཞག་པ་མི་འཐད་པར་ཐལ། འདོད་པའི་ཕྱིར་
ཁ་ཅིག་གིས། ཤའི་སྤྱན་གྱི་ས་མཚམས་ཐེག་ཆེན་གྱི་ཚོགས་ལམ་ནས་དང། ལྷའི་སྤྱན་གྱི་ས་མཚམས་ཐེག་ཆེན་གྱི་སྦྱོར་ལམ་ནས་དང། ཤེས་རབ་ཀྱི་སྤྱན་གྱི་ས་མཚམས་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ནས་དང། ཆོས་ཀྱི་སྤྱན་གྱི་ས་མཚམས་ཐེག་
ཆེན་གྱི་མཐོང་ལམ་རྗེས་ཐོབ་ཡེ་ཤེས་དང། སངས་རྒྱས་ཀྱི་སྤྱན་རྗེས་མཐུན་པ་ས་བརྒྱད་པ་ནས་དང། མཚན་ཉིད་པ་སངས་རྒྱས་ཀྱི་སར་ཡོད་ཟེར་བ་མི་འཐད་དེ། ལམ་མ་ཞུགས་ཀྱི་གང་ཟག་གི་རྒྱུད་ལ་ལྷའི་སྤྱན་ཡོད་པའི་ཕྱིར། དེར་ཐལ། བསམ་གཏན་བཞི་པའི་རྟེན་
ཅན་གྱི་ལམ་མ་ཞུགས་ཀྱི་གང་ཟག་གི་རྒྱུད་ལ་ལྷའི་སྤྱན་ཡོད་པའི་ཕྱིར་ཏེ། དེའི་རྟེན་ཅན་གྱི་ལམ་བཞུགས་ཀྱི་གང་ཟག་ཡོད་པའི་ཕྱིར། གཞན་ཡང། ས་མཚམས་བཞི་བ་དེ་མི་འཐད་པར་ཐལ་ཆོས་ཀྱི་སྤྱན་རྒྱུད་ལྡན་གྱི་ཉན་ཐོས་འཕགས་པ་ཡོད་པའི་ཕྱིར་ཏེ། ཉན་

[024B]བཞིན་དུ་མངོན་སུམ་དུ་རྟོགས་པའི་རིག་པ་རྒྱུད་ལྡན་གྱི་ཉན་ཐོས་འཕགས་པ་ཡོད་པའི་ཕྱིར་ཏེ། ཉན་ཐོས་འཕགས་པའི་རྒྱུད་ཀྱི་གཞན་སེམས་ཤེས་པའི་མངོན་ཤེས་དེ་དེ་ཡིན་པའི་ཕྱིར་ཏེ། དེས་རང་དང་
རྒྱུད་ཚོད་མཉམ་པའི་འཕགས་པའི་གང་ཟག་གི་དབང་པོ་རྣོ་རྟུལ་ཇི་ལྟ་བ་བཞིན་དུ་རྟོགས་པའི་ཕྱིར། དེར་ཐལ། དེས་རང་དང་རྒྱུད་ཚོད་མཉམ་པའི་གང་ཟག་གི་སེམས་ཤེས་པའི་ཕྱིར། མ་གྲུབ་ན་དེར་ཐལ། དེ་གཞན་སེམས་ཤེས་པའི་མངོན་ཤེས་ཡིན་པའི་ཕྱིར་ཁོ་ན་རེ་
ས་མཚམས་དེ་འཐད་པར་ཐལ། རྣམ་བཤད་ལས། དེ་ལྟར་བཤད་པའི་ཕྱིར་ན། མ་ཁྱབ། ཁ་ཅིག་གིས། སྐྱོན་མེད་དེ། རྣམ་བཤད་ལས་དེ་ལྟར་བཤད་པའི་དོན་ནི། ཐེག་ཆེན་གྱི་ཚོགས་ལམ་ཡིན་ན། ཤའི་སྤྱན་ཐོབ་པས་ཁྱབ་པ་དང། དེས་གཞན་བཞི་ལ་རིགས་
འགྲེ་བའི་དོན་ཡིན་པའི་ཕྱིར། ཟེར་ན། བྱང་སེམས་ཚོགས་ལམ་པ་ཡིན་ན། ཤའི་སྤྱན་ཐོབ་པས་ཁྱབ་པར་ཐལ། དམ་བཅའ་དེའི་ཕྱིར། འདོད་ན། དེ་ཡིན་ན། བསམ་གཏན་གྱི་དངོས་གཞིའི་སྙོམས་འཇུག་ཐོབ་པས་ཁྱབ་པར་ཐལ། འདོད་པའི་ཕྱིར། འདོད་མི་ནུས་
ཏེ། དམྱལ་བ་པར་གྱུར་བའི་བྱང་སེམས་ཚོགས་ལམ་པ་ཡོད་པའི་ཕྱིར་ཏེ། དམྱལ་བའི་རྟེན་ལ་ཐེག་ཆེན་སེམས་བསྐྱེད་གསར་དུ་སྐྱེ་བ་ཡོད་པའི་ཕྱིར། གཞན་ཡང། ས་མཚམས་སྔར་ལྟར་འཇོག་པ་དང། ལྷའི་སྤྱན་ཡིན་ན། དབང་ཤེས་ཡིན་པས་ཁྱབ་ཟེར་ན་ནང་འགལ་
ཏེ། ཐེག་ཆེན་གྱི་སྦྱོར་ལམ་དུ་ལྷའི་སྤྱན་ཐོབ་པའི་གང་ཟག་ཡོད་པར་ཐལ། ས་མཚམས་དེ་འཐད་པའི་ཕྱིར། འདོད་ན། ཐེག་ཆེན་གྱི་སྦྱོར་ལམ་དྲོད་སྐད་ཅིག་ཐ་མ་ཐོབ་པ་དང་དུས་མཉམ་དུ་ལྷའི་སྤྱན་ཐོབ་པའི་གང་ཟག་ཡོད་པར་ཐལ། འདོད་པའི་ཕྱིར་འདོད་ན། སྟོང་ཉིད་ལ་རྩེ་གཅིག་

[025A]༄༅། །བཞག་པའི་ཐེག་ཆེན་གྱི་སྦྱོར་ལམ་དྲོད་སྐད་ཅིག་དང་པོ་ལ་གནས་པའི་སེམས་དཔའི་རྒྱུད་ལ་ལྷའི་སྤྱན་ཡོད་པར་ཐལ་འདོད་པའི་ཕྱིར། འདོད་ན། དེའི་རྒྱུད་ཀྱི་ལྷའི་སྤྱན་ཆོས་ཅན་དབང་ཤེས་ཡིན་པར་ཐལ། ལྷའི་སྤྱན་ཡིན་པའི་ཕྱིར། ཁྱབ་པ་ཁས་
འདོད་ན། དེའི་རྒྱུད་ལ་དབང་ཤེས་ཡོད་པར་ཐལ། འདོད་པའི་ཕྱིར་འདོད་ན། དེ་ཆོས་ཅན། ཁྱོད་ཀྱི་རྒྱུད་ལ་དབང་ཤེས་མེད་པར་ཐལ། ཁྱོད་མཉམ་གཞག་ཡེ་ཤེས་ལ་གནས་པའི་སེམས་དཔའ་ཡིན་པའི་ཕྱིར། གཞན་ཡང། ལྷའི་སྤྱན་ལ་དབང་ཤེས་ཀྱིས་ཁྱབ་པ་དང་ཐེག་
ཆེན་གྱི་མཐོང་ལམ་བར་ཆད་མེད་ལམ་པའི་རྒྱུད་ལ་ཀུན་རྫོབ་སེམས་བསྐྱེད་མེད་ཟེར་བ་ནང་འགལ་ཏེ། དེའི་རྒྱུད་ཀྱི་མཁྱེན་པ་ཡིན་ན་བར་ཆད་མེད་ལམ་ཡིན་དགོས་པར་ཐལ། དམ་བཅའ་དེའི་ཕྱིར་འདོད་ན། སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་སྦྱོར་
ལམ་དྲོད་ལ་གནས་པའི་སེམས་པའི་རྒྱུད་ཀྱི་མཁྱེན་པ་ཡིན་ན་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་ཡིན་དགོས་པར་ཐལ། འདོད་པའི་ཕྱིར། འདོད་ན། དེའི་རྒྱུད་ཀྱི་ལྷའི་སྤྱན་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན་
མཉམ་གཞག་ཡེ་ཤེས་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། བྱང་སེམས་སྦྱོར་ལམ་པའི་རྒྱུད་ཀྱི་དབང་ཤེས་ཡིན་པའི་ཕྱིར། རྟགས་ཁས། གཉིས་པ་རང་གི་ལུགས་ལ། སྤྱན་ལྔའི་ནང་མཚན་གང་ཞིག། རང་གི་བདག་རྐྱེན་མཉམ་གཞག་གི་སས་བསྡུས་པའི་
ཤའི་མིག་དབང་གཟུགས་ཅན་པ་ལ་བརྟེན་ནས་དཔག་ཚད་བརྒྱའི་གཟུགས་ཕྲ་རགས་མངོན་སུམ་དུ་མཐོང་པའི་རིག་པ་དེ། ཤའི་སྤྱན་གྱི་མཚན་ཉིད། དེ་གང་ཞིག། རང་གི་བདག་རྐྱེན་ལྷའི་མིག་དབང་གཟུགས་ཅན་པ་ལ་བརྟེན་ནས། སེམས་ཅན་གྱི་འཆི་འཕོ་བ་

[025B] ལྷའི་སྤྱན་གྱི་མཚན་ཉིད། དེ་གང་ཞིག། མཉམ་གཞག་རྣམ་པར་མི་རྟོག་པའི་ཡེ་ཤེས་སུ་དམིགས་པ་དེ། ཤེས་རབ་ཀྱི་མཚན་ཉིད། དེ་གང་ཞིག་འཕགས་པའི་གང་ཟག་གི་དབང་བོ་རྣོ་རྟུལ་ཇི་ལྟ་བ་བཞིན་དུ་མངོན་
སུམ་དུ་རྟོགས་པ་དེ། ཆོས་ཀྱི་སྤྱན་གྱི་མཚན་ཉིད། དེ་གང་ཞིག་ཆོས་ཐམས་ཅད་མངོན་སུམ་དུ་རྟོགས་པ་མཐར་ཕྱིན་པའི་ཡེ་ཤེས་དེ་སངས་རྒྱས་ཀྱི་སྤྱན་གྱི་མཚན་ཉིད། ས་མཚམས་རྣམ་བཤད་ཀྱི་ལུང་དོན་དེ་ཐོབ་པའི་ཕྱི་མཐའ་ལ་དགོངས་པ་ཡིན་ཏེ། ཐེག་ཆེན་གྱི་སྦྱོར་
ལམ་དུ་འཇུག་ཁ་མའི་བྱང་སེམས་ཚོགས་ལམ་པ་ཡིན་ན། ཤའི་སྤྱན་ཐོབ་པས་ཁྱབ། ཐེག་ཆེན་གྱི་མཐོང་ལམ་དུ་འཇུག་ཁ་མའི་བྱང་སེམས་སྦྱོར་ལམ་པ་ཡིན་ན། ལྷའི་སྤྱན་ཐོབ་པས་ཁྱབ། ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ཐོབ་ན། ཤེས་རབ་ཀྱི་སྤྱན་ཐོབ་
པས་ཁྱབ། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ཐོབ་ན་ཆོས་ཀྱི་སྤྱན་ཐོབ་པས་ཁྱབ། སངས་རྒྱས་ཀྱི་སྤྱན་སངས་རྒྱས་ཀྱི་ས་ཁོ་ན་དང། རྗེས་མཐུན་པས་བརྒྱན་པ་ནས་ཐ་བོར། ཡིན་ནོ། །ཞེས་པའི་དོན་ཡིན་པའི་ཕྱིར། གསུམ་པ་རྩོད་པ་སྤོང་བ་ལ་ཁོ་ན་རེ། ཤའི་མིག་ཆོས་ཅན་
དཔག་ཚད་བརྒྱའི་གཟུགས་ཕྲ་རགས་མངོན་སུམ་དུ་མཐོང་བའི་རིག་པ་ཡིན་པར་ཐལ་ལོ། །ཤའི་སྤྱན་ཡིན་པའི་ཕྱིར། རྟགས་གྲུབ་སྟེ་ཤའི་སྤྱན་གྱི་མཚན་གཞི་ཞིག་ཡོད་པའི་ཕྱིར་ན། འདིར་མ་ཁྱབ། འདོད་ན། ཤའི་མིག་གིས་གཟུགས་མཐོང་བར་ཐལ། འདོད་པའི་ཕྱིར། འདོད་
ན། མིག་གིས་གཟུགས་མཐོང་བར་ཐལ། འདོད་པའི་ཕྱིར། འདོད་མི་ནུས་ཏེ། མིག་བེམ་པོ་ཡིན་པའི་ཕྱིར། ཟེར་ན། སངས་རྒྱས་ཀྱི་མིག་སངས་རྒྱས་ཀྱི་སྤྱན་ཡིན་པར་ཐལ། སངས་རྒྱས་ཀྱི་སྤྱན་གྱི་མཚན་ཉིད་ཅིག་ཡོད་པའི་ཕྱིར། ཁྱབ་པ་ཁས། འདོད་ན། དེད་ཆོས་ཅན་ཆོས་ཐམས་

[026A]༄༅། །ཅད་མངོན་སུམ་དུ་རྟོགས་པ་མཐར་ཕྱིན་པའི་ཡེ་ཤེས་ཡིན་པར་ཐལ། འདོད་པའི་ཕྱིར། འདོད་ན་སླ། ཁོ་ན་རེ། ཤའི་མིག་དེ་ཤའི་སྤྱན་ཡིན་པར་ཐལ། ལྷའི་མིག་དེ། ལྷའི་སྤྱན་ཡིན་པའི་ཕྱིར་ཏེ། རྣམ་བཤད་ལས། ཚེ་འདིར་བསམ་གཏན་བསྒོམས་པའི་མངོན་པར་
འདུ་བྱེད་པ་ལས་བྱུང་པའི་ལྷའི་མིག་ནི། སྐལ་པ་དང་མ་སྐལ་པའི་གཟུགས་ཕྲ་རགས་ཐམས་ཅད་མཐོང་བ་བསྒོམས་པ་ལས་བྱུང་བའི་མཉམ་པར་བཞག་པའི་ལས་བསྡུས་པའི་གཟུགས་ཅན་དང་བ་ཡིན་ལ། མངོན་ཤེས་ནི། དེའི་བདག་རྐྱེན་ལ་བརྟེན་པ་ཆོས་གཉིས་
དང་མཚུངས་པར་ལྡན་པའི་ཡིད་ཀྱི་ཤེས་པའོ། །ཞེས་གསུངས་པའི་ཕྱིར། ཟེར་ན་མ་ཁྱབ་སྟེ། དེའི་དོན་ནི། ལྷའི་མིག་དབང་གཟུགས་ཅན་པ་དེས་སྐལ་པ་དང་མ་སྐལ་པའི་གཟུགས་ཕྲ་རགས་མངོན་སུམ་དུ་མཐོང་བའི་ལྷའི་མིག་གི་མངོན་ཤེས་ཀྱི་བདག་རྐྱེན་བྱེད་པ་
དེ་དེའི་དོན་ཡིན་པའི་ཕྱིར། ཁོ་ན་རེ། སྤྱན་ལྔ་པོ་གང་རུང་ཡིན་ན། ཡིད་ཤེས་ཡིན་དགོས་པར་ཐལ། སྤྱན་དང་པོ་གཉིས་ཡིད་ཤེས་ཡིན་པའི་ཕྱིར། འདོད་ན། སངས་རྒྱས་འཕགས་པའི་རྒྱུད་ཀྱི་མིག་གི་རྣམ་པར་ཤེས་པ་ཆོས་ཅན། དེར་ཐལ། དེའི་ཕྱིར། དེར་ཐལ་སངས་རྒྱས་ཀྱི་སྤྱན་ཡིན་པའི་
ཕྱིར་ཏེ། ཆོས་ཐམས་ཅད་མངོན་སུམ་དུ་རྟོགས་པ་མཐར་ཕྱིན་པའི་ཡེ་ཤེས་ཡིན་པའི་ཕྱིར། ཟེར་ན་མ་ཁྱབ། གཞན་ཡང། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། འཕགས་པའི་གང་ཟག་གི་དབང་པོ་རྣོ་རྟུལ་ཇི་ལྟ་བ་བཞིན་དུ་མངོན་སུམ་དུ་རྟོགས་པའི་རིག་
པ་ཡིན་པར་ཐལ། །ཆོས་ཀྱི་སྤྱན་ཡིན་པའི་ཕྱིར། །ཁྱབ་པ་ཁས་དེར་ཐལ། ཆོས་ཀྱི་མིག་ཡིན་པའི་ཕྱིར་ཏེ། ལྷའི་བུ་བློ་གྲོས་རབ་གནས་ཀྱི་མདོ་ལས། འདོད་པ་དང་གཟུགས་ན་སྤྱོད་པའི་ལྷ་བྱེ་བ་ཕྲག་བརྒྱས་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་

[026B] །ཞེས་གསུངས་པའི་ཕྱིར་ན། གོང་མར་མ་ཁྱབ། ཁོ་ན་རེ། ཆོས་ཀྱི་སྤྱན་ཡིན་ན། རྟོགས་པའི་ཆོས་ཀྱི་སྤྱན་ཡིན་དགོས་པར་ཐལ། ཆོས་ཀྱི་སྤྱན་གྱི་མཚན་ཉིད་དེ་འཐད་པའི་ཕྱིར། འདོད་ན། དེ་མ་ཁྱབ་པར་ཐལ། ལུང་གི་ཆོས་ཀྱི་སྤྱན་དེ་ཆོས་ཀྱི་སྤྱན་ཡིན་
པའི་ཕྱིར་ཏེ། འགྲེལ་ཆེན་ལས། གསུང་རབ་ཡན་ལག་བཅུ་གཉིས་ལ་ཐོགས་པ་མེད་པར་འཇུག་པ་ནི་ཆོས་ཀྱི་སྤྱན་ནོ། །ཞེས་གསུངས་པའི་ཕྱིར་ན། མ་ཁྱབ། ལྷའི་སྤྱན་ཐོབ་པའི་གང་ཟག་ཡིན་ན། བསམ་གཏན་གྱི་དངོས་གཞིའི་སྙོམས་འཇུག་ཐོབ་པའི་གང་ཟག་ཡིན་དགོས་
པར་ཐལ། ལྷའི་སྤྱན་གྱི་མཚན་ཉིད་དེ་འཐད་པའི་ཕྱིར། འདོད་ན། བསམ་གཏན་གྱི་དངོས་གཞིའི་སྙོམས་འཇུག་མ་ཐོབ་པའི་འདོད་ལྷ་ཆོས་ཅན། དེར་ཐལ། དེའི་ཕྱིར། དེ་དེར་ཐལ། དེའི་རྒྱུད་ལ་དེ་ཡོད་པའི་ཕྱིར་ཏེ། དེ་ལྷ་ཡིན་པའི་ཕྱིར་ན། མ་ཁྱབ། ། ། །རྫུ་འཕྲུལ་དང་
ལྷའི་རྣ་བ་དང། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས། དང་པོ་ནི། བྱང་ཆེན་ཤེར་ཕྱིན་ལ་སྤྱོད་པའི་ཚེ། མངོན་ཤེས་ཀྱི་ཕ་རོལ་ཏུ་ཕྱིན་པ་ཐོབ་སྟེ་རྫུ་འཕྲུལ་གྱི་རྣམ་པ་དུ་མ་ཉམས་སུ་མྱོང་བར་བྱེད་དོ། །ཞེས་སོགས་ཀྱི་མདོ་ཆོས་ཅན། མངོན་ཤེས་
དྲུག་ལ་གདམས་པ་ཡིན་ཏེ། ཐ་སྙད་དུ་མངོན་ཤེས་དྲུག་གི་ནུས་མཐུ་བསྟན་ནས། དོན་དམ་པར་མངོན་ཤེས་དྲུག་གི་ཡུལ་ཡུལ་ཅན་རྣམས་བདེན་པར་མེད་དོ། །ཞེས་གདམས་པའི་མདོ་ཚིག་ཡིན་པའི་ཕྱིར། གཉིས་པ་ལ། དགག་བཞག་སྤང་གསུམ་ལས། དང་པོ་
ལ། ཁ་ཅིག་གིས། རང་གི་བདག་རྐྱེན་བསམ་གཏན་གྱི་དངོས་གཞིའི་སྙོམས་འཇུག་ལ་བརྟེན་ནས་ས་གྱོ་བ་དང། གཅིག་དུ་གྱུར་ཅིང། མང་པོར་སྤྲུལ་བ་ལ་སོགས་པའི་ཏིང་ངེ་འཛིན་ཤེས་རབ་མཚུངས་ལྡན་དང་བཅས་པ་དེ། རྫུ་འཕྲུལ་གྱི་མངོན་ཤེས་ཀྱི་མཚན་

[027A]༄༅། །ཉིད། དེ་ལ་བརྟེན་ནས་འཇིག་རྟེན་གྱི་ཁམས་ཀྱི་སྒྲ་ཕྲ་རགས་མངོན་སུམ་དུ་རྟོགས་པའི་ཏིང་ངེ་འཛིན་ཤེས་རབ་མཚུངས་ལྡན་དང་བཅས་པ་དེ། ལྷའི་རྣ་བའི་མངོན་ཤེས་ཀྱི་མཚན་ཉིད། དེ་ལ་བརྟེན་ནས་སེམས་ཅན་ཐམས་ཅད་ཀྱི་སྐྱེ་བ་དང་འཆི་
འཕོ་བ་མངོན་སུམ་དུ་རྟོགས་པའི་ཏིང་ངེ་འཛིན་ཤེས་རབ་མཚུངས་ལྡན་དང་བཅས་པ་དེ། སྔོན་གནས་རྗེས་དྲན་གྱི་མངོན་ཤེས་ཀྱི་མཚན་ཉིད་དེ་ལ་བརྟེན་ནས་འཇིག་རྟེན་གྱི་ཁམས་ཀྱི་གཟུགས་ཕྲ་རགས་མངོན་སུམ་དུ་རྟོགས་པའི་ཏིང་ངེ་འཛིན་གྱི་ཤེས་
རབ་མཚུངས་ལྡན་དང་བཅས་པ་དེ། ལྷའི་མིག་གི་མངོན་ཤེས་ཀྱི་མཚན་ཉིད། དེ་ལ་བརྟེན་ནས་སྒྲིབ་གཉིས་སྤོང་བར་བྱེད་པའི་ཐབས་དང་སྤངས་པའི་སྤངས་པ་མངོན་སུམ་དུ་རྟོགས་པའི་ཏིང་ངེ་འཛིན་ཤེས་རབ་མཚུངས་ལྡན་དང་བཅས་པ་དེ། ཟག་པ་བཟད་པའི་
མངོན་ཤེས་ཀྱི་མཚན་ཉིད། ཟེར་ན། རྫུ་འཕྲུལ་གྱི་མངོན་ཤེས་སུ་གྱུར་བའི་ཤེས་རབ་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར། འདོད་ན། ཁྱོད་དང་མཚུངས་ལྡན་དུ་གྱུར་བའི་ཤེས་རབ་ཡོད་པར་ཐལ་ལོ། །འདོད་མི་ནུས་ཏེ། ཁྱོད་ཤེས་རབ་ཡིན་པའི་
ཕྱིར། གཞན་ཡང། ཕྱི་རོལ་བའི་རྒྱུད་ཀྱི་སྔོན་གནས་རྗེས་དྲན་གྱི་མངོན་ཤེས་ཆོས་ཅན། མཚན་ཉིད་གསུམ་པ་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། གཞན་ཡང་ཉན་ཐོས་དགྲ་བཅོམ་པའི་རྒྱུད་ཀྱི་ཟག་པ་ཟད་པའི་མངོན་ཤེས་ཆོས་ཅན།།
མཚན་ཉིད་དེར་ཐལ། ཟག་བཟད་པའི་མངོན་ཤེས་ཡིན་པའི་ཕྱིར་འདོད་ན། སྒྲིབ་གཉིས་སྤངས་པའི་སྤངས་པ་མངོན་སུམ་དུ་རྟོགས་པར་ཐལ་ལོ། །འདོད་མི་ནུས་ཏེ། སེམས་ཅན་གྱི་རྒྱུད་ཀྱི་ཤེས་པ་ཡིན་པའི་ཕྱིར། ཁྱབ་སྟེ། སྒྲིབ་གཉིས་སྤངས་པའི་སྤངས་པ་དེ་

[027B]གྱི་སྤྱོད་ཡུལ་ཡིན་པའི་ཕྱིར། ཁ་ཅིག་གིས། དགྲ་བཅོམ་པ་ཡིན་ན་ཟག་པ་ཟད་པའི་མངོན་ཤེས་ཐོབ་པས་ཁྱབ། ཟེར་ན། ཉན་ཐོས་དགྲ་བཅོམ་པ་ཡིན་ན། བསམ་གཏན་གྱི་དངོས་གཞིའི་སྙོམས་འཇུག་
ཐོབ་པས་ཁྱབ་པར་ཐལ། དམ་བཅའ་དེའི་ཕྱིར། འདོད་ན། བསྔགས་འོས་བསྔགས་བསྟོང་ལས། ཁྱོད་ཀྱི་བསྟན་པའི་རྗེས་འགྲོ་བ་བསམ་གཏན་དངོས་གཞི་མ་ཐོབ་ཀྱང། བདུད་གྱི་མིག་རས་བཙའ་བཞིན་དུ་སྲིད་པ་དག་ནི་བཟློག་པར་བྱེད། ཅེས་གསུངས་པ་
མི་འཐད་པར་ཐལ། འདོད་པའི་ཕྱིར། གཉིས་པ་རང་གི་སུགས་ལ་མངོན་ཤེས་དྲུག་གི་ནང་ཚན་གང་ཞིག། རང་གི་བདག་རྐྱེན་དུ་གྱུར་པའི་བསམ་གཏན་གྱི་དངོས་གཞིའི་སྙོམས་འཇུག་ལ་བརྟེན་ནས་ས་གྱོ་བ་དང་གཅིག་དུ་བསྒྱུར་ཞིང་མང་པོར་སྤྲུལ་པ་ལ་
སོགས་པ་བྱེད་ནུས་པའི་རིགས་པ་དེ། རྫུ་འཕྲུལ་གྱི་མངོན་ཤེས་ཀྱི་མཚན་ཉིད། དེ་གང་ཞིག། རང་གི་བདག་རྐྱེན་ལྷའི་རྣ་བའི་དབང་པོ་གཟུགས་ཅན་པ་ལ་བརྟེན་ནས་འཇིག་རྟེན་གྱི་ཁམས་ཀྱི་སྒྲ་ཕྲ་རགས་མངོན་སུམ་དུ་མཐོང་བའི་རིག་པ་དེ། ལྷའི་རྣ་བའི་མངོན་ཤེས་
ཀྱི་མཚན་ཉིད། དེ་གང་ཞིག། རང་གི་བདག་རྐྱེན་དུ་གྱུར་བའི་བསམ་གཏན་གྱི་དངོས་གཞིའི་སྙོམས་འཇུག་ལ་བརྟེན་ནས་གཞན་གྱི་སེམས་ལ་ཅི་སྨོན་དུ་ཤེས་པའི་རིག་པ་དེ། གཞན་སེམས་ཤེས་པའི་མངོན་ཤེས་ཀྱི་མཚན་ཉིད། དེ་གང་ཞིག། རང་གི་ཐུན་མོང་མ་
ཡིན་པའི་བདག་རྐྱེན། དེ་ལ་བརྟེན་ནས་རང་གཞན་གྱི་ཚེ་རབས་སྔ་མ་དུ་མ་རྗེས་སུ་དྲན་པའི་རིག་པ་དེ། སྔོན་གནས་རྗེས་དྲན་གྱི་མངོན་ཤེས་ཀྱི་མཚན་ཉིད། དེ་གང་ཞིག། རང་གི་ཐུན་མོང་མ་ཡིན་པའི་བདག་རྐྱེན་ལྷའི་མིག་དབང་གཟུགས་ཅན་པ་ལ་བརྟེན་ནས་

[028A]༄༅། །འཇིག་རྟེན་གྱི་ཁམས་ཀྱི་གཟུགས་ཕྲ་རགས་མངོན་སུམ་དུ་རྟོགས་པའི་རིག་པ་དེ། ལྷའི་མིག་གི་མངོན་ཤེས་ཀྱི་མཚན་ཉིད། དེ་གང་ཞིག་ཉོན་སྒྲིབ་མ་ལུས་པ་སྤངས་པའི་རིག་པ་དེ། ཟག་པ་ཟད་པའི་མངོན་ཤེས་ཀྱི་མཚན་ཉིད་
ས་མཚམས་དང་པོ་ལྔ་ལམ་མ་ཞུགས་ནས་སངས་རྒྱས་ཀྱིས་ས་རི་བར་དུ་ཡོད། ཕྱི་མ་བསམ་གཏན་གྱི་དངོས་གཞིའི་སྙོམས་འཇུག་ཐོབ་པའི་ཉན་ཐོས་དགྲ་བཅོམ་པ་མཐའ་དག་གི་རྒྱུད་ལ་ཡོད། གསུམ་པ་རྩོད་པ་སྤོང་བ་ལ་ཁོ་ན་རེ། ལྷའི་མིག་གི་མངོན་ཤེས་
དང། ལྷའི་རྣ་བའི་མངོན་ཤེས་གཉིས་ཡིད་ཀྱི་ཤེས་པ་ཡིན་པར་ཐལ། མཚན་ཉིད་གཉིས་འཐད་པའི་ཕྱིར། འདོད་ན། དེ་གཉིས། དགེ་བ་ཡིན་པར་ཐལ་ལོ། འདོད་མི་ནུས་ཏེ། ལུང་མ་བསྟན་ཡིན་པའི་ཕྱིར་ཏེ། མཛོད་ལས། མིག་དང་རྣ་བའི་མངོན་ཤེས་ནི་
ལུང་དུ་མ་བསྟན་ལྷག་རྣམས་དགེ། ཞེས་གསུངས་པའི་ཕྱིར། ཟེར་ན་མ་ཁྱབ་སྟེ། དེ་གཉིས་དགེ་བ་ཡིན་པར་ཐལ། དེ་གཉིས་འཇིག་རྟེན་པའི་རྣམ་གྲོལ་ལམ་མ་ཡིན་པའི་ཕྱིར་ཏེ། མངོན་ཤེས་དྲུག་ཀ་འཇིག་རྟེན་པའི་རྣམ་གྲོལ་ལམ་ཡིན་པའི་ཕྱིར། དེར་
ཐལ། མཛོད་ལས། མངོན་ཤེས་རྣམ་དྲུག་རྣམ་གྲོལ་བློ། ཞེས་གསུངས་པའི་ཕྱིར། མ་ཁྱབ་མཚམས་ལ་ཁྱབ་པ་སོང། །དམིགས་པ་དང་ནི་རྣམ་པ་དང། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། ཐེག་ཆེན་
གྱི་སྦྱོར་ལམ་དྲོད་སོགས་བཞི་ཆོས་ཅན། ཉན་རང་གི་སྦྱོར་ལམ་ལས་ཁྱད་ཆོས་དྲུག་གི་སྒོ་ནས་ཁྱད་པར་དུ་འཕགས་ཏེ། དེ་ལས་དམིགས་པ། རྣམ་བརྒྱུ་བྱེད་ཚུལ། ཡོངས་སྐུ་འཛིན་ཚུལ། བདེན་འཛིན་གྱི་རྣམ་རྟོག་སྤང་བྱར་ལྡན་ཚུལ། ཆུང་འབྲིང་ཆེན་པོའི་དབྱེ་བའི་སྒོ་

[028B] བྱས་པ་ལ་ཁོ་ན་རེ་ཉན་ཐོས་ཀྱི་སྦྱོར་ལམ་ལ་ཆུང་འབྲིང་ཆེན་པོའི་དབྱེ་བ་མེད་པར་ཐལ། སྦྱོར་བ་དེ་འཐད་པའི་ཕྱིར། འདོད་མི་ནུས་ཏེ། ཉན་ཐོས་ཀྱི་སྦྱོར་ལམ་དང་པོ་གསུམ་ལ་ཆུང་འབྲིང་ཆེན་པོའི་དབྱེ་བ་འཐད་པའི་ཕྱིར། ཟེར་ན། རྩ་
བར་མ་ཁྱབ། སྦྱོར་བ་དེ་འཐད་པར་ཐལ། ཐེག་ཆེན་གྱི་སྦྱོར་ལམ་ཆོས་མཆོག་དེ་ཉན་ཐོས་ཀྱི་སྦྱོར་ལམ་ཆོས་མཆོག་ལས་ཆུང་འབྲིང་ཆེན་པོའི་སྒོ་ནས་ཁྱད་པར་དུ་འཕགས་པའི་ཕྱིར། ཁོ་ན་རེ། ཉན་ཐོས་ཀྱི་སྦྱོར་ལམ་ཆོས་མཆོག་དེ་ལ་ཆུང་འབྲིང་ཆེན་པོའི་དབྱེ་བ་
ཡོད་པར་ཐལ། དེ་ལ་རྒྱུད་ཐ་དད་པའི་དབང་དུ་བྱས་པའི་དེ་གསུམ་གྱི་དབྱེ་བ་ཡོད་པའི་ཕྱིར། ཟེར་ན། མ་ཁྱབ་འདོད་ན། དེ་ལ་ཆུང་འབྲིང་ཆེན་པོའི་དབྱེ་བ་མེད་པར་ཐལ། དེ་དུས་མཐའི་སྐད་ཅིག་མ་ཡིན་པའི་ཕྱིར་ཏེ། མཛོད་ལས། དེ་ནི་སྐད་ཅིག་གཅིག་དེ་བཞིན། ཆོས་མཆོག་ཅེས་
གསུངས་པའི་ཕྱིར། གཉིས་པ་ལ། དགག་བཞག་སྤོང་གསུམ་ལས། དང་པོ་ལ། རོང་ཊིཀ་པ་ན་རེ། གཞན་སྟོབས་ཀྱིས་སྐྱེ་བའི་དབང་དུ་བྱས་ན། ངན་སོང་གསུམ་དང་ཁམས་གོང་གི་རྟེན་ལ། ཐེག་ཆེན་གྱི་སྦྱོར་ལམ་དང་མཐོང་ལམ་གསར་དུ་སྐྱེ་བ་ཡོད། ཟ་མ་ཏོག་བཀོད་པའི་མདོ་
ལས། འཕགས་པ་འཇིག་རྟེན་དབང་ཕྱུག་གི་ཡི་དགས་མང་པོ་བདེན་པ་མཐོང་བ་ལ་བཀོད་པར་གསུངས་པའི་ཕྱིར་དང། ལྷའི་བུ་རབ་གནས་ཀྱིས་ནུས་པའི་མདོ་ལས། འདོད་པ་དང་གཟུགས་ན་སྤྱོད་པའི་ལྷའི་བུ་བྱེ་བ་ཕྲག་བརྒྱས་ཆོས་རྣམས་ལ་ཆོས་ཀྱི་མིག་རྟུལ་མེད་ཅིང་དྲི་
མ་དང་བྲལ་བ་རྣམ་པར་དག་པ་ཐོབ་བོ། །ཞེས་གསུངས་པའི་ཕྱིར། རང་སྟོགས་ཀྱིས་སྐྱེ་བའི་དབང་དུ་བྱས་ན། ངན་སོང་གསུམ་དང་ཁམས་གོང་གི་རྟེན་ལ་ཐེག་ཆེན་གྱི་སྦྱོར་ལམ་གསར་དུ་སྐྱེ་བ་མེད་དེ། ངན་སོང་བ་རྣམས་རྣམ་སྨིན་གྱི་སྒྲིབ་པ་ཤས་ཆེ་ཞིང། ཁམས་གོང་མའི་

[029A]༄༅། །སོ་སྐྱེ་རྣམས་འཁོར་བ་ལ་དམིགས་པའི་སྐྱོ་ཤས་ཆུང་བའི་ཕྱིར། ཟེར་ན། ལས་ཉོན་གྱི་དབང་གིས་ངན་སོང་དུ་སྐྱེ་བ་ལེན་པའི་ཐེག་ཆེན་གྱི་སྦྱོར་ལམ་བཟོད་པ་ལ་གནས་པའི་སེམས་དཔའ་ཡོད་པར་ཐལ། ངན་སོང་གི་རྟེན་ལ་ཐེག་ཆེན་གྱི་སྦྱོར་ལམ་ཆོས་མཆོད་
གསར་དུ་སྐྱེ་བ་ཡོད་པའི་ཕྱིར། མ་གྲུབ་ན། དེར་ཐལ། དེའི་རྟེན་ལ་ཐེག་ཆེན་གྱི་མཐོང་ལམ་གསར་དུ་སྐྱེ་བ་ཡོད་པའི་ཕྱིར། མ་གྲུབ་ན། དེར་ཐལ། དེའི་རྟེན་ལ་ཐེག་ཆེན་གྱི་སྦྱོར་ལམ་དང་མཐོང་ལམ་གཉིས་གསར་དུ་སྐྱེ་བ་ཡོད་པའི་ཕྱིར། རྟགས་ཁས་རྩ་བར་འདོད་མི་
ནུས་ཏེ། མཛོད་ལས། བཟོད་ཐོབ་ངན་སོང་ཡོངས་མི་སྟུང། ཞེས་གསུངས་པ་དང། འགྲེལ་བར། དེ་ལྟར་ན་ངན་འགྲོ་མེད་པས་ཆོས་ཆེན་པོ་ལས་བཟོད་པའི་ཕྱིར་བཟོད་པར་གྱུར་པ་དམིགས་པ་དང་རྣམ་པ་དང་ལྡན་པ་རྣམ་པ་གསུམ་མོ། །ཞེས་གསུངས་པའི་ཕྱིར་
གཞན་ཡང། ཀླུའི་རྟེན་ལ་བསྙེན་གནས་ཀྱི་སྡོམ་པ་གསར་དུ་སྐྱེ་བ་ཡོད་པར་ཐལ། དེ་ལྟར་འདུལ་བ་ལུང་ལས་གསུངས་པའི་ཕྱིར་ཁྱབ་པ་འགྲིག། འདོད་ན། ཀླུའི་རྟེན་ལ་སོ་ཐར་གྱི་སྡོམ་པ་གསར་དུ་སྐྱེ་བ་ཡོད་པར་ཐལ་ལོ། །འདོད་མི་ནུས་ཏེ། མདོ་རྩ་བར། མི་མ་ཡིན་
པའི་འགྲོ་བ་དང། བྱང་གི་སྒྲ་མི་སྙན་པ་ནི་སྡོམ་པའི་ཞིང་ཉིད་མ་ཡིན་ནོ། །ཞེས་གསུངས་པའི་ཕྱིར། གཞན་ཡང། རང་ཉིད་ཀྱིས་ཐེག་ཆེན་གྱི་ཚོགས་ལམ་མ་བསྒོམ་པར་གཞན་གྱིས་ཆོས་བཤད་པ་ལ་བརྟེན་ནས་ཐེག་ཆེན་གྱི་སྦྱོར་ལམ་གསར་དུ་སྐྱེ་བ་ཡོད་པར་ཐལ་
དམ་བཅའ་དེ་འཐད་པའི་ཕྱིར། འདོད་མི་ནུས་ཏེ། ཐེག་ཆེན་གྱི་སྦྱོར་ལམ་ཐོབ་པ་ལ། ཐེག་ཆེན་གྱི་ཚོགས་ལམ་ཐོབ་པ་སྔོན་དུ་འགྲོ་དགོས་པའི་ཕྱིར། ཁ་ཅིག་གིས། ཁམས་གོང་གི་རྟེན་ལ་ཐེག་ཆེན་གྱི་མཐོང་ལམ་གསར་དུ་སྐྱེ་བ་ཡོད་པར་ཐལ། དེའི་རྟེན་ལ་ཐེག་ཆེན་གྱི་

[029B]དེའི་རྟེན་ལ་ཐེག་ཆེན་གྱི་སྦྱོར་ལམ་བཟོད་པ་གསར་དུ་སྐྱེ་བ་ཡོད་པའི་ཕྱིར་ཏེ། དེའི་རྟེན་ལ་ཐེག་ཆེན་གྱི་སྦྱོར་ལམ་རྩེ་མོ་གསར་དུ་སྐྱེ་བ་ཡོད་པའི་ཕྱིར། ཟེར་ན་མ་ཁྱབ། མ་གྲུབ་ན། དེར་ཐལ། རྣམ་བཤད་ལས། ཆོས་མཆོག་དངོས་
སུ་སྐྱེ་བའི་རྟེན་མ་ཡིན་ཡང་དྲོད་དང་རྩེ་མོ་གཟུགས་ཁམས་པ་འགའ་ཞིག་ལ་ཡང་སྐྱེ་བར་མངོན་ནོ། །ཞེས་གསུངས་པའི་ཕྱིར་སེམས་རྟེན་ལ་ཁ་ཅིག་གིས། ཁམས་གསུམ་ས་དགུ་ལ་བརྟེན་ནས་ཐེག་ཆེན་གྱི་སྦྱོར་ལམ་གསར་དུ་སྐྱེ་བ་ཡོད་ཟེར་ན། དེ་མི་ཐད་དེ་ཐེག་ཆེན་གྱི་
སྦྱོར་ལམ་གསར་དུ་སྐྱེ་བའི་སེམས་རྟེན་ཡིན་ན། བསམ་གཏན་ས་དྲུག་པོ་གང་རུང་ཡིན་དགོས་པའི་ཕྱིར་ཏེ། མཛོད་ལས། བསྒོམས་བྱུང་མི་ལྕོགས་མེད་པ་དང། ཁྱད་པར་བསམ་གཏན་ས་པའོ། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ། དམ་བཅའ་དེ་མི་འཐད་པར་
ཐལ། འདོད་སེམས་དང་སྲིད་རྩེའི་སེམས་ལ་བརྟེན་ནས་ཐེག་ཆེན་གྱི་སྦྱོར་ལམ་གསར་དུ་སྐྱེ་བ་ཡོད་པའི་ཕྱིར། དེར་ཐལ། དེ་ལ་བརྟེན་ནས་དྲན་པ་ཉེར་གཞག་ལ་སོགས་པའི་ལམ་སྡེ་ཚན་ལྔ་གསར་དུ་སྐྱེ་བ་ཡོད་པ་གང་ཞིག། ཡང་དག་སྤོང་བ་ལ་སོགས་པའི་ལམ་སྡེ་ཚན་
བར་བ་བཞི་པོ་དེ། སྦྱོར་ལམ་གྱི་གནས་སྐབས་སུ་འཇོག་རིགས་པའི་ཕྱིར། དང་པོ་གྲུབ་སྟེ། མཛོད་ལས། བྱང་ཆུབ་དང་ནི་ལམ་ཡན་ལགས་གཏོགས་འདོད་ཁམས་སྲིད་རྩེ་ན། ཞེས་གསུངས་པའི་ཕྱིར་གཉིས་པ་གྲུབ་སྟེ། མཛོད་ལས། སྡེ་ཚན་བདུན་ནི་གོ་རིམ་བཞིན། ལས་
ནི་དང་པོ་བདག་དང། ངེས་འབྱེད་ཡན་ལག་རྣམས་དང་ནི། སྒོམ་དང་མཐོང་ལ་རབ་ཏུ་ཕྱེ། ཞེས་གསུངས་པའི་ཕྱིར། ཟེར་ན། མ་ཁྱབ་སྟེ། བྱང་ཆུབ་ཡན་ལག་གི་སེམས་རྟེན་དུ་གྱུར་བའི་འདོད་སེམས་དང་སྲིད་རྩེའི་སེམས་མེད་པར་ཐལ། བྱང་ཆུབ་དང་ནི་ལམ་ཡན་ལག། མ་

[030A]༄༅། །གཏོགས་འདོད་ཁམས་སྲིད་རྩེ་ན། ཞེས་གསུངས་པའི་ཕྱིར་ཁྱབ་པ་ཁས་འདོད་ན། འགྲེལ་ཆེན་ལས། གང་ཡང་འདོད་པའི་ཁམས་དང། ཞེས་སོགས་གསུངས་པ་མི་འཐད་པར་ཐལ་ལོ། །ཁ་ཅིག་གིས་བསམ་གཏན་ས་དྲུག་ལ་བརྟེན་ནས་ཐེག་ཆེན་
གྱི་སྦྱོར་ལམ་གསར་དུ་སྐྱེ་བ་ཡོད། ཟེར་ན། ཐེག་ཆེན་གྱི་སྦྱོར་ལམ་གསར་དུ་སྐྱེ་བའི་སེམས་རྟེན་དུ་གྱུར་བའི་བསམ་ཏན་གྱི་ཉེར་བསྡོགས་ཡོད་པར་ཐལ། དམ་བཅའ་འཐད་པའི་ཕྱིར། འདོད་ན། ཐེག་ཆེན་གྱི་ཚོགས་ལམ་ཆེན་པོ་ལ་གནས་པའི་སེམས་དཔའི་རྒྱུད་ལ་
བསམ་གཏན་དང་པོའི་ཉེར་བསྡོགས་ཡོད་པར་ཐལ། འདོད་པའི་ཕྱིར་འདོད་མི་ནུས་ཏེ། དེ་བསམ་ཏན་གྱི་དངོས་གཞིའི་སྙོམས་འཇུག་ཐོབ་ལ་མཉམས་པའི་གང་ཟག་ཡིན་པའི་ཕྱིར་ཏེ། དེ་ཆོས་རྒྱུན་གྱི་ཏིང་ངེ་འཛིན་ཐོབ་པའི་གང་ཟག་ཡིན་པའི་ཕྱིར་ཏེ། མདོ་སྡེ་རྒྱན་
ལས། དེ་ཚེ་ཆོས་ཀྱི་རྒྱུན་ལས་ནི། སངས་རྒྱས་རྣམས་ལ་ཞི་གནས་དང། ཡེ་ཤེས་ཡངས་པ་ཐོབ་བྱའི་ཕྱིར། གདམས་ངག་རྒྱ་ཆེན་ནོད་པར་འགྱུར། ཞེས་གསུངས་པའི་ཕྱིར། ཁ་ཅིག་གིས། བསམ་གཏན་བཞི་བའི་དངོས་གཞི་སྙོམས་འཇུག་ལ་བརྟེན་ནས་ཐེག་ཆེན་གྱི་
སྦྱོར་ལམ་གསར་དུ་སྐྱེ་བ་ཡིན། ཟེར་ན། ཐེག་ཆེན་གྱི་སྦྱོར་ལམ་དེ་བསམ་གཏན་བཞི་སའི་དངོས་གཞི་སྙོམས་འཇུག་ཡིན་པར་ཐལ། དམ་བཅའ་འཐད་པའི་ཕྱིར། ཁྱབ་སྟེ། ལམ་དེས་དེ་ལ་བརྟེན་པའི་དོན་དེ། ལམ་དེས་དེའི་ངོ་བོར་སྐྱེས་པ་ལ་འཆད་དགོས་པའི་
ཕྱིར། འདོད་ན། བསམ་གཏན་དང་པོའི་ངོས་གཞི་སྙོམས་འཇུག་དང་ཐེག་ཆེན་གྱི་སྦྱོར་ལམ་གྱི་གཞི་མཐུན་མེད་པར་ཐལ། འདོད་པའི་ཕྱིར། ཁ་ཅིག་གིས། ཚོགས་ལམ་རྫོགས་རྗེས་སུ་བྱང་ཞིང་མཐོང་ལམ་མ་སྐྱེས་གོང་གི་མཁྱེན་པ་དེ། ཐེག་ཆེན་གྱི་སྦྱོར་ལམ་གྱི་

[030B] ཟེར་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་སྦྱོར་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། ཁ་ཅིག་གིས། རང་དང་རྒྱུད་གཅིག་དུ་གྱུར་བའི་ཚོགས་ལམ་རྫོགས་རྗེས་སུ་བྱུང་
ཞིང་རང་དང་རྒྱུད་གཅིག་དུ་གྱུར་བའི་མཐོང་ལམ་མ་སྐྱེས་གོང་གི་མཁྱེན་པ་དེ། ཐེག་ཆེན་གྱི་སྦྱོར་ལམ་གྱི་མཚན་ཉིད། ཟེར་ན་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་པའི་ཐེག་ཆེན་གྱི་སྦྱོར་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་མི་ནུས་
ཏེ། རང་དང་རྒྱུད་གཅིག་དུ་གྱུར་བའི་མཐོང་ལམ་སྔོན་དུ་སོང་བའི་མཁྱེན་པ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། ཁ་ཅིག་གིས། ཐེག་ཆེན་གྱི་ཚོགས་ལམ་རྫོགས་རྗེས་སུ་བྱུང་ཞིང། ཐེག་ཆེན་གྱི་མཐོང་ལམ་མ་སྐྱེས་གོང་གི་མཁྱེན་པ་དེ། ཐེག་ཆེན་གྱི་སྦྱོར་ལམ་གྱི་
མཚན་ཉིད། ཟེར་ན། ཐེག་ཆེན་གྱི་ཚོགས་ལམ་གྱི་རྒྱུར་གྱུར་པའི་ཐེག་ཆེན་གྱི་སྦྱོར་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ཆོས་ཅན་དེའི་ཕྱིར། མ་གྲུབ་ན་དེཏ་ཐལ་དེ་ཡོད་པའི་ཕྱིར། འདོད་ན། ཐེག་ཆེན་གྱི་ཚོགས་ལམ་གྱི་རྗེས་སུ་གྱུང་
བར་ཐལ། འདོད་པའི་ཕྱིར། འདོད་མི་ནུས་ཏེ། དེའི་སྔ་རོལ་དུ་བྱུང་བའི་ཕྱིར་ཏེ། དེའི་རྒྱུ་ཡིན་པའི་ཕྱིར་ཏེ། དེ་ཡོད་པའི་ཕྱིར་ཏེ། དེའི་རྒྱུར་གྱུར་བའི་ཐེག་ཆེན་གྱི་མི་སློབ་ལམ་པ་ཡོད་པའི་ཕྱིར་ཏེ། དེའི་རྒྱུར་གྱུར་བའི་ཡེ་ཤེས་ཆོས་སྐུ་ཡོད་པའི་ཕྱིར། མ་གྲུབ་ན།ཐེག་ཆེན་
གྱི་ཚོགས་ལམ་ཆོས་ཅན། ཁྱོད་ཀྱི་རྒྱུར་གྱུར་པའི་ཡེ་ཤེས་ཆོས་སྐུ་ཡོད་པར་ཐལ། ཁྱོད་རང་གི་རྒྱུར་གྱུར་བའི་ཡེ་ཤེས་ཆོས་སྐུས་བདག་རྐྱེན་བྱས་པ་ལས་བྱུང་བའི་རྣམ་དཀར་གྱི་ཡོན་ཏན་ཡིན་པའི་ཕྱིར་ཏེ། ཁྱོད་སངས་རྒྱས་ཀྱི་འཕྲིན་ལས་ཡིན་པའི་ཕྱིར་ཁ་ཅིག་

[031A]༄༅། །གིས། རང་རྒྱུད་ཐར་བ་ཆ་མཐུན་ལས་བྱུང་བའི་ཐེག་ཆེན་གྱི་དོན་མངོན་རྟོགས་ཏེ། ཐེག་ཆེན་གྱི་སྦྱོར་ལམ་གྱི་མཚན་ཉིད་ཟེར་ན། ཐེག་ཆེན་གྱི་སྦྱོར་ལམ་གྱི་རྒྱུ་ཆོས་ཅན། ཐེག་ཆེན་གྱི་སྦྱོར་ལམ་ཡིན་པར་ཐལ། ཐེག་ཆེན་གྱི་དོན་མངོན་རྟོགས་ཡིན་པའི་
ཕྱིར་ཏེ། ཐར་པ་ཆ་མཐུན་ལས་བྱུང་བའི་ཐེག་ཆེན་གྱི་དོན་མངོན་རྟོགས་ཡིན་པའི་ཕྱིར། མ་གྲུབ་ན་སོང། ཐེག་ཆེན་གྱི་སྦྱོར་ལམ་ཆོས་ཅན། རང་རྒྱུ་ཐར་བ་ཆ་མཐུན་ལས་བྱུང་པའི་ཐེག་ཆེན་གྱི་དོན་མངོན་རྟོགས་ཡིན་པར་ཐལ། ཐེག་ཆེན་གྱི་སྦྱོར་ལམ་ཡིན་པའི་ཕྱིར་
འཁོར་གསུམ། རོང་ཊི་ཀ་བ་ན་རེ། རང་རྒྱུད་ཐར་པ་ཆ་མཐུན་ལས་བྱུང་བའི་ཐེག་ཆེན་གྱི་བདེན་པ་མངོན་རྟོགས་དང། རྗེས་སུ་མཐུན་པའི་སྒོམ་བྱུང་གཙོ་བོར་གྱུར་བའི་མཁྱེན་པ། ཐེག་ཆེན་གྱི་སྦྱོར་ལམ་གྱི་མཚན་ཉིད། དེ་ལ་དབྱེ་ན། དྲོད་སོགས་བཞི་ཡོད་ཐེག་ཆེན་གྱི་ངེས་
འབྱེད་ཆ་མཐུན་དང་པོ་གང་ཞིག། གཟུང་བ་དང་བཞིན་མེད་པའི་དོན་ལ་གསལ་སྣང་དང་བོར་ཐོབ་པ་དེ། ཐེག་ཆེན་གྱི་སྦྱོར་ལམ་དྲོད་ཀྱི་མཚན་ཉིད། དེ་གཉིས་པ་གང་ཞིག། གཟུང་བ་རང་བཞིན་མེད་པའི་དོན་ལ་གསལ་སྣང་འཕེལ་བ་དེ། དེ་རྩེ་མོའི་མཚན་ཉིད་
དེ་གསུམ་པ་གང་ཞིག། འཛིན་པ་རང་བཞིན་མེད་པའི་དོན་ལ་གསལ་སྣང་དང་བོར་ཐོབ་པ་དེ། དེ་བཟོད་པའི་མཚན་ཉིད། དེ་བཞི་པ་གང་ཞིག། འཛིན་པ་རང་བཞིན་མེད་པའི་དོན་ལ་གསལ་སྣང་འཕེལ་བ་དེ། དེ་ཆོས་མཆོག་གི་མཚན་ཉིད། ཟེར་ན། ཉན་ཐོས་དགྲ་བཅོམ་
པའི་རྟོགས་པ་སྔོན་དུ་སོང་བའི་ཐེག་ཆེན་སྦྱོར་ལམ་པའི་རྒྱུད་ཀྱི་ཐོས་བྱུང་དི་ཤེས་རབ་ཆོས་ཅན། མཚན་ཉིད་དང་པོའི་ཟུར་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་ཐལ། བྱང་སེམས་སྦྱོར་ལམ་པའི་རྒྱུད་ཀྱི་ཐོས་བྱུང་གི་ཤེས་རབ་དེ་ཐེག་ཆེན་གྱི་སྦྱོར་ལམ་

[031B] བྱང་སེམས་ཚོགས་ལམ་པའི་རྒྱུད་ཀྱི་ཐོས་བྱུང་གི་ཤེས་རབ་དེ། ཐེག་ཆེན་གྱི་ཚོགས་ལམ་ཡིན་པ་ནི་གང་ཞིག། རྒྱུ་མཚན་མཚུངས་པའི་ཕྱིར། དང་པོ་གྲུབ་སྟེ། ཀུན་བཏུས་ལས་ཚོགས་ཀྱི་ལམ་གང་ཞེ་ན། སོ་སོ་སྐྱེ་བོའི་ཚུལ་ཁྲིམས་དང། དབང་དཔོའི་སྒོ་སྡོམ་
པ་དང། ཟས་ཀྱི་ཚོད་རིག་པ་དང། ནམ་གྱི་ཆ་སྟོད་སྨད་ལ་མི་ཉལ་བར་རྣལ་འབྱོར་ལ་བརྩོན་པ་དང། ཡང་དག་པའི་རྒྱུར་གྱུར་པའི་དགེ་བ་གཞན་དང། ཐོས་པ་དང་བསམ་པ་དང་སྒོམ་པ་ལས་བྱུང་བའི་ཤེས་རབ་དག་ཀྱང་རུང་སྟེ། ཞེས་གསུངས་པའི་ཕྱིར་གཉིས་པ་གྲུབ་སྟེ། དེ་ཉིད་
ལས། ཚོགས་ཀྱི་ལམ་གང་ཡིན་པ་སྦྱོར་བའི་ལམ་ཡང་དེ་ཡིན་ནོ་།ཞེས་གསུངས་པའི་ཕྱིར། འདོད་ན། སྒོམ་བྱུང་གཙོ་བོར་གྱུར་པའི་བློ་ཡིན་པར་ཐལ་ལོ། །འདོད་མི་ནུས་ཏེ། ཆོས་ཅན་དེའི་ཕྱིར། གཞན་ཡང། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་སྦྱོར་ལམ་
ཆོས་ཅན། འཇིག་རྟེན་པའི་བསྒོམ་བྱུང་གཙོ་བོར་གྱུར་པའི་མཁྱེན་པ་ཡིན་པར་ཐལ། ཐེག་ཆེན་གྱི་སྦྱོར་ལམ་ཡིན་པའི་ཕྱིར། ཁྱབ་པ་ཁས། འདོད་ན། འཇིག་རྟེན་པའི་ལམ་ཡིན་པར་ཐལ། འདོད་པའི་ཕྱིར། གཞན་ཡང། ཐེག་ཆེན་གྱི་སྦྱོར་ལམ་ཡིན་ན། སྟོང་ཉིད་རྟོགས་པས་ཁྱབ་
པར་ཐལ། མཚན་ཉིད་ཕྱི་མ་བཞི་པོ་དེ་འཐད་པའི་ཕྱིར། འདོད་ན། དམན་ལམ་སྔོན་དུ་མ་སོང་པའི་བྱང་སེམས་སྦྱོར་ལམ་པའི་རྒྱུད་ཀྱི་གཞན་སེམས་ཤེས་པའི་མངོན་ཤེས་ཆོས་ཅན། དེར་ཐལ་དེའི་ཕྱིར། འདོད་ན། དེ་ཆོས་ཅན། སྟོང་ཉིད་མ་རྟོགས་པར་ཐལ་སོ་སྐྱེའི་རྒྱུད་ཀྱི་མངོན་
སུམ་ཡིན་པའི་ཕྱིར། ཁྱབ་སྟེ། སོ་སྐྱེ་ཡིན་ན། སྟོང་ཉིད་མངོན་སུམ་དུ་མ་རྟོགས་པས་ཁྱབ་པའི་ཕྱིར། གཞན་ཡང། གཟུང་འཛིན་གཉིས་རང་བཞིན་གྱིས་མ་གྲུབ་པར་ཐལ། མཚན་ཉིད་དེ་རྣམས་འཐད་པའི་ཕྱིར། འདོད་ན། དེ་གཉིས་ཆོས་ཅན། རང་བཞིན་གྱིས་གྲུབ་པར་ཐལ་

[032A]༄༅། །གཞི་གྲུབ་པའི་ཕྱིར། ཁ་ཅིག་གིས། དམན་ལམ་སྔོན་དུ་མ་སོངས་པའི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་སྦྱོར་ལམ་མཉམ་གཞག་ཡེ་ཤེས་ལ་སྟོང་ཉིད་གསལ་བར་མི་སྣང། ཟེར་ན། དེ་ཆོས་ཅན། ཁྱོད་ལ་སྟོང་ཉིད་གསལ་བར་སྣང་བར་
ཐལ། ཁྱོད་ལ་སྟོང་ཉིད་ཀྱི་དོན་སྤྱི་གསལ་བར་སྣང་པའི་ཕྱིར། དེར་ཐལ། རྣམ་བཤད་ལས། དེ་ལྟ་བུའི་སྦྱོར་ལམ་མཉམ་གཞག་ཡི་ཤེས་ནི་སྟོང་ཉིད་རྟོགས་པའི་དབྱད་ཤེས་ཀྱི་རྒྱུན་བསྒོམས་པར་བྱས་པའི་སྟོབས་ཀྱིས་སྒོམ་བྱུང་དུ་གྱུར་ནས་སྟོང་པ་ཉིད་ཀྱི་དོན་སྤྱི་གསལ་
བར་སྣང་བ་དཔྱོད་པའི་ངོ་བོར་བྱུང་བ་ཡིན་ནོ། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ། དེ་ཆོས་ཅན། ཁྱོད་གསལ་སྣང་ཅན་གྱི་ཤེས་པ་ཡིན་པར་ཐལ། ཁྱོད་ལ་སྟོང་ཉིད་གསལ་པར་སྣང་བའི་ཕྱིར། རྟགས་ཁས། འདོད་ན། རྟོག་མེད་ཀྱི་ཤེས་པ་ཡིན་པར་ཐལ་ལོ། །ཁྱབ་སྟེ་
གསལ་སྣང་ཅན་གྱི་རིག་པ་དེ། རྟོག་མེད་ཀྱི་ཤེས་པའི་མཚན་ཉིད་ཡིན་པའི་ཕྱིར། མ་གྲུབ་ན། དེར་ཐལ། དེའི་མཚན་ཉིད་ཡོད་པའི་ཕྱིར་ན། མ་ཁྱབ་སྟེ། དོན་སྤྱི་དང་མ་འདྲེས་པའི་གསལ་སྣང་ཅན་གྱི་རིག་པ་དེ། དེའི་མཚན་ཉིད་ཡིན་པའི་ཕྱིར། ཁ་ཅིག་གིས་དེ་འདྲ་བ་དེ་
སྟོང་ཉིད་ལ་མངོན་སུམ་ཡིན་ཟེར་ན། དེས་སྟོང་ཉིད་མངོན་སུམ་དུ་རྟོགས་པ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། དེ་འདྲའི་མཉམ་གཞག་ཡེ་ཤེས་ལ་གནས་པའི་སེམས་དྤ་དེས་སྟོང་ཉིད་མངོན་སུམ་དུ་རྟོགས་པར་ཐལ་ལོ། འདོད་མི་ནུས་ཏེ། དེ་སོ་སྐྱེ་ཡིན་པའི་ཕྱིར་
བྱས་པ་ལ་ཁོ་ན་རེ། དེ་འདྲའི་མཉམ་གཞག་ཡེ་ཤེས་དེས་སྟོང་ཉིད་མི་རྟོགས་པ་ཡིན་པར་ཐལ། དེ་དེ་ལ་མངོན་སུམ་མ་ཡིན་པའི་ཕྱིར། རྟགས་ཁས། འདོད་ན། དེ་དེ་ལ་འཁྲུལ་ཤེས་ཡིན་པར་ཐལ་ལོ། ཟེར་ན་མ་ཁྱབ། ཡང་ཁོ་ན་རེ། དེ་དེ་ལ་མངོན་སུམ་ཡིན་པར་ཐལ། དེ་དེ་ལ་མ་

[032B] ཟེར་ན། མ་ཁྱབ་རོང་ཊི་ཀ་པ་ན་རེ། དམན་ལམ་སྔོན་དུ་མ་སོང་པའི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་སྦྱོར་ལམ་མཉམ་བཞག་ཡེ་ཤེས་དེ་གཅིག་ཏུ་བྲལ་གྱི་རྟགས་ལ་བརྟེན་པའི་རྗེས་དཔག་ཡིན་ཟེར་ན་
དེ་ཆོས་ཅན། ཁྱོད་བསམ་བྱུང་གི་བློ་ཡིན་པར་ཐལ། རྗེས་དཔག་ཡིན་པའི་ཕྱིར། རྟགས་ཁས། འདོད་མི་ནུས་ཏེ། སྒོམ་བྱུང་གཙོ་བོར་གྱུར་པའི་བློ་ཡིན་པའི་ཕྱིར། ཁྱབ་སྟེ། ཐོས་བསམ་སྒོམ་གསུམ་གྱི་ཤེས་རབ་འགལ་པའི་ཕྱིར། ཁ་ཅིག་གིས། དམན་ལམ་སྔོན་དུ་མ་སོངས་པའི་སྟོང་
ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་སྦྱོར་ལམ་མཉམ་བཞག་ཡེ་ཤེས་དེ་ལ་ཆོས་ཅན་ཀུན་རྫོབ་པ་མི་སང་ཟེར་ན། དེ་ཆོས་ཅན། ཁྱོད་ལ་ཆོས་ཅན་ཀུན་རྫོབ་པ་སྣང་བར་ཐལ་ཁྱོད་ལ་སྟོང་ཉིད་ཀྱི་དོན་སྤྱི་སྣང་བའི་ཕྱིར་ཏེ། ཁྱོད་དེ་དོན་སྤྱིའི་ཚུལ་གྱིས་
རྟོགས་པའི་བློ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། བྱས་པ་ལ་ཁོ་ན་རེ། གཟུགས་བདེན་མེད་དུ་རྟོགས་པའི་མཉམ་བཞག་ཡེ་ཤེས་ལ་གཟུགས་སྣང་བར་ཐལ། ཆོས་ཅན། ཀུན་རྫོབས་པ་བདེན་མེད་དུ་རྟོགས་པའི་མཉམ་བཞག་ཡེ་ཤེས་ལ་ཆོས་ཅན་ཀུན་རྫོབ་པ་སྣང་བའི་
ཕྱིར་ན་མ་ཁྱབ་པོ། །མ་གྲུབ་ན། དེར་ཐལ། དམན་ལམ་སྔོན་དུ་མ་སོང་བའི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་སྦྱོར་ལམ་མཉམ་གཞག་ཡེ་ཤེས་ལ་ཆོས་ཅན་ཀུན་རྫོབ་པ་སྣང་བའི་ཕྱིར། ཁ་ཅིག་གིས། དམན་ལམ་སྔོན་དུ་མ་སོང་བའི་སྟོང་ཉིད་ལ་རྩེ་གཅིག་
ཏུ་མཉམ་པར་བཞག་པའི་ཐེག་ཆེན་གྱི་སྦྱོར་ལམ་མཉམ་གཞག་་ཤེ་སླས་སྟོང་ཉིད་བདེན་གྲུབ་དུ་མི་སྣང་ཟེར་ན། དེ་ཆོས་ཅན་ཁྱོད་ལ་སྟོང་ཉིད་བདེན་གྲུབ་དུ་སྣང་བར་ཐལ། ཁྱོད་སྟོང་ཉིས་སྣང་བའི་ཡིན་པའི་ཕྱིར་ཏེ། ཆོས་ཅན་དེའི་ཕྱིར། བྱས་པ་ལ་ཁོ་ན་རེ། དེ་

[033A]༄༅། །ཆོས་ཅན། ཁྱོད་ལ་སྟོང་ཉིད་བདེན་གྲུབ་ཏུ་མི་སྣང་བར་ཐལ། ཁྱོད་ལ་དེ་བདེན་མེད་དུ་སྣང་བའི་ཕྱིར། ཟེར་ན། མ་ཁྱབ། དེར་ཐལ། ཁྱོད་ཀྱིས་སྟོང་ཉིད་བདེན་མེད་དུ་རྟོགས་པའི་ཕྱིར་ཏེ། ཆོས་ཅན། དེའི་ཕྱིར། ཟེར་ན། སོ་སོ་སྐྱེ་པོ་ཆོས་ཅན་ཁྱོད་ལ་སྟོང་ཉིད་བདེན་གྲུབ་
དུ་མི་སྣང་བར་ཐལ། ཁྱོད་ལ་སྟོང་ཉིད་བདེན་མེད་དུ་སྣང་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། སྟོང་ཉིད་བདེན་མེད་དེ་ཁྱོད་ཀྱི་དངོས་ཡུལ་ཡིན་པའི་ཕྱིར། མ་གྲུབ་ན། སྟོང་ཉིད་བདེན་མེད་ཆོས་ཅན། སོ་སོ་སྐྱེ་པོའི་དངོས་ཡུལ་ཡིན་པར་ཐལ། གཞི་གྲུབ་པའི་ཕྱིར། འདོད་
ན། སོ་སོ་སྐྱེ་པོ་ལ་སྟོང་ཉིད་བདེན་གྲུབ་ཏུ་སྣང་བར་ཐལ་བདག་མེད་ཡིན་པའི་ཕྱིར། ཆུང་འབྲིང་ཆེན་པོའི་ཁྱད་པར་ལ་ཁ་ཅིག་གིས། རྒྱུད་གཅིག་པའི་དབང་དུ་བྱས་ན། བྱང་སེམས་ཀྱི་རྒྱུད་དང་པོར་སྐྱེས་པའི་ཐེག་ཆེན་གྱི་སྦྱོར་ལམ་དེ་ཐེག་ཆེན་གྱི་སྦྱོར་ལམ་ཆུང་དུ་
དང་དེའི་རྒྱུད་ལ་བར་དུ་སྐྱེས་པའི་ཐེག་ཆེན་གྱི་སྦྱོར་ལམ་དེ་ཐེག་ཆེན་གྱི་སྦྱོར་ལམ་འབྲིང་དང། དེའི་རྒྱུད་ལ་ཐ་མར་སྐྱེས་པའི་ཐེག་ཆེན་གྱི་སྦྱོར་ལམ་དེ་ཐེག་ཆེན་གྱི་སྦྱོར་ལམ་ཆེན་པོ་ཡིན། རྒྱུད་ཐ་དད་པའི་དབང་དུ་བྱས་ན། བྱང་སེམས་དབང་རྡུལ་གྱི་རྒྱུད་ཀྱི་ཐེག་ཆེ་གྱི་སྦྱོར་ལམ་
དེ་ཏེཧྒ་ཆེན་གྱི་སྦྱོར་ལམ་ཆུང་དུ་དང། བྱང་སེམས་དབང་འབྲིང་གི་རྒྱུད་ཀྱི་དེ་དེ་འབྲིང་དང། བྱང་སེམས་དབང་རྣོན་གྱི་རྒྱུད་ཀྱི་དེ་དེ་ཆེན་པོ་ཡིན་ནོ། །ཞེས་ཟེར་ཞིང། རྒྱུད་གཅིག་པའི་དབང་དུ་བྱས་པའི་དེ་ཆུང་ངུས་ཁྱབ། དེས་ཕྱི་མ་གཉིས་ལ་རིགས་འགྲེའོ། །རྒྱུད་ཐ་དད་པའི་དབང་
དུ་བྱས་པའི་དེ་ཆུང་ངུ་ལ་དེ་ཆུང་ངུས་ཁྱབ། དེས་གཞན་པ་གཉིས་ལ་རིགས་འགྲེའོ། ཟེར་ན། བྱང་སེམས་དབང་རྣོན་གྱི་རྒྱུད་ལ་དང་པོར་སྐྱེས་པའི་ཐེག་ཆེན་གྱི་སྦྱོར་ལམ་ཆོས་ཅན། དེ་ཆུང་དུ་མ་ཡིན་པར་ཐལ། རྒྱུད་ཐ་དད་པའི་དབང་དུ་བྱས་པའི་དེ་ཆེན་པོ་ཡིན་པའི་ཕྱིར། ཁྱབ་

[033B] དེར་ཐལ། བྱང་སེམས་དབང་རྣོན་གྱི་རྒྱུད་ཀྱི་ཐེག་ཆེན་གྱི་སྦྱོར་ལམ་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། རྒྱུད་གཅིག་པའི་དབང་དུ་བྱས་པའི་ཐེག་ཆེན་གྱི་སྦྱོར་ལམ་ཆུང་དུ་ཡིན་པའི་ཕྱིར། ཁྱབ་པ་ཁས། དེར་ཐལ། བྱང་སེམས་ཀྱི་རྒྱུད་ལ་དང་པོར་སྐྱེས་པའི་ཐེག་
ཆེན་གྱི་སྦྱོར་ལམ་ཡིན་པའི་ཕྱིར། ཁྱབ་པ་ཁས། དེར་ཐལ། ཆོས་ཅན། དེའི་ཕྱིར། ཁོ་ན་རེ། བྱང་སེམས་གཉིས་པའི་རྒྱུད་ཀྱི་བསྔོ་བ་ཆོས་ཅན། བསྔོ་བ་ཆུང་ངུ་མ་ཡིན་པར་ཐལ། བསྔོ་བ་ཆེན་པོ་ཡིན་པའི་ཕྱིར། ཁྱབ་སྟེ། ཐེག་ཆེན་གྱི་སྦྱོར་ལམ་ལ་དེའི་ཕྱིར། ན་མ་ཁྱབ། རྩ་བའི་རྟགས་
དེར་ཐལ། བསྔོ་བ་གཞན་ནི་རྣམ་གསུམ་པོ། །ཞེས་གསུངས་པའི་ཕྱིར། རྩ་བ་འདོད་ན་སླ། ཁོ་ན་རེ། སྦྱོར་ལམ་ཆེན་པོ་ཡིན་ན་སྦྱོར་ལམ་ཆུང་ངུ་མ་ཡིན་དགོས་པར་ཐལ། ཐེག་ཆེན་གྱིས་བྱོ་ལམ་ལ་དེའི་ཕྱིར། རྟགས་ཁས། འདོད་ན། སྦྱོར་ལམ་འབྲིང་ཡིན་ན་སྦྱོར་ལམ་ཆུང་དུ་མ་ཡིན་
དགོས་པར་ཐལ། འདོད་པའི་ཕྱིར། འདོད་ན། ཐེག་པ་འབྲིང་ཡིན་ན་ཐེག་པ་ཆུང་དུ་མ་ཡིན་དགོས་པར་ཐལ། འདོད་པའི་ཕྱིར་ན། མ་ཁྱབ། འདོད་ན། རང་རྒྱལ་གྱི་སྦྱོར་ལམ་ཆོས་ཅན། དེར་ཐལ་དེའི་ཕྱིར། འདོད་ན། དེ་ཆོས་ཅན། ཏེཧྒ་པ་ཆུང་དུ་ཡིན་པར་ཐལ་ཐེག་པ་ལ་ཆེ་ཆུང་གཉིས་
སུ་ཕྱི་བའི་ཐེག་པ་ཆུང་དུ་ཡིན་པའི་ཕྱིར། གཞན་ཡང། ཐེག་ཆེན་གྱི་ཚོགས་ལམ་ཆེན་པོ་ཡིན་ན། ཐེག་ཆེན་གྱི་ཚོགས་ལམ་ཆུང་དུ་དང་མི་འགལ་བས་ཁཡྦ་པར་ཐལ། ཐེག་ཆེན་གྱི་སྦྱོར་ལམ་ཆེ་ཆུང་གཉིས་མི་འགལ་བའི་ཕྱིར། རྟགས་ཁས། འདོད་མི་ནུས་ཏེ། ཐེག་ཆེན་གྱི་ཚོགས་
ལམ་ཆེན་པོ་ལ་གནས་པའི་སེམས་དཔའ་ཡིན་ན། ཆོས་རྒྱུན་གྱི་ཏིང་ངེ་འཛིན་ཐོབ་པས་ཁྱབ་པའི་ཕྱིར་ཏེ། མདོ་སྡེ་རྒྱད་ལས། དེ་ཚེ་ཆོས་ཀྱི་རྒྱུན་ལས་ནི། ཞེས་གསུངས་པའི་ཕྱིར། གཞན་ཡང་ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོ་དང་དེ་ཆུང་དུའི་གཞི་མཐུན་ཡོད་པར་ཐལ། ཐེག་

[034A]༄༅། །ཆེད་གྱི་སྦྱོར་ལམ་ཆེ་ཆུང་གཉིས་ཀྱི་གཞི་མཐུན་ཡོད་པའི་ཕྱིར། རྟགས་ཁས། འདོད་ན། ཚོགས་སྒྲུབ་ཀྱི་མ་མཐའི་ས་མཚམས་ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོ་ནས་འཇོག་མི་རིགས་པར་ཐལ། ཚོགས་སྒྲུབ་དང་ཐེག་ཆེན་གྱི་སྦྱོར་ལམ་ཆོས་མཆོག་ཆུང་དུའི་གཞི་
མཐུན་ཡོད་པའི་ཕྱིར་ཏེ། ཐེག་ཆེན་གྱི་སྦྱོར་ལམ་ཆེན་པོ་དང་དེ་ཆུང་དུའི་གཞི་མཐུན་ཡོད་པའི་ཕྱིར། བྱས་པ་ལ་ཁོ་ན་རེ་འགྲེལ་བར། བྱང་ཆུབ་སེམས་དཔའ་དང་འབྲེལ་བའི་དབང་པོ་བརྟུལ་པོ་ལ་སོགས་པ་གང་ཟག་གི་བྱེ་བྲག་གིས་ཆུང་དུ་དང་འབྲིང་དང་ཆེན་པོའི་ཞེས་གསུངས་པ་མི་
འཐད་པར་ཐལ། རྒྱུད་གཅིག་པའི་དབང་དུ་བྱས་ན་བྱང་སེམས་ཀྱི་རྒྱུད་ལ་དང་པོར་སྐྱེས་པའི་ཐེག་ཆེན་གྱི་སྦྱོར་ལམ་ཐེག་ཆེན་གྱི་སྦྱོར་ལམ་ཆུང་དུ་ཡིན། བྱང་སེམས་ཀྱི་རྒྱུད་ལ་བར་དུ་སྐྱེས་པའི་ཐེག་ཆེན་གྱི་སྦྱོར་ལམ་ཐེག་ཆེན་གྱི་སྦྱོར་ལམ་འབྲིང་ཡིན་བྱང་སེམས་ཀྱི་རྒྱུད་ལ་ཐ་མར་
སྐྱེས་པའི་ཐེག་ཆེན་གྱི་སྦྱོར་ལམ་དེ་ཐེག་ཆེན་གྱི་སྦྱོར་ལམ་ཆེན་པོ་ཡིན། རྒྱུད་ཐ་དད་པའི་དབང་དུ་བྱས་ན། བྱང་སེམས་དབང་རྟུལ་གྱི་རྒྱུད་ཀྱི་སྦྱོར་ལམ་དེ། ཐེག་ཆེན་གྱི་སྦྱོར་ལམ་ཆུང་དུ་ཡིན། བྱང་སེམས་དབང་འབྲིང་གི་རྒྱུད་ཀྱི་སྦྱོར་ལམ་དེ་ཐེག་ཆེན་གྱི་སྦྱོར་ལམ་འབྲིང་ཡིན་
བྱང་སེམས་དབང་རྣོན་གྱི་སྦྱོར་ལམ་དེ་ཐེག་ཆེན་གྱི་སྦྱོར་ལམ་ཆེན་པོ་ཡིན་པའི་ཁྱད་པར་མི་འཐད་པའི་ཕྱིར། མ་གྲུབ་ན་དེར་ཐལ། རྒྱུད་གཅིག་པའི་དབང་དུ་བྱས་པའི་ཐེག་ཆེན་གྱི་སྦྱོར་ལམ་ཆུང་དུ་ཡིན། ཐེག་ཆེན་གྱི་སྦྱོར་ལམ་ཆུང་དུ་ཡིན་པས་མ་ཁྱབ་རྒྱུད་ཐ་དད་པའི་དབང་
དུ་བྱས་པའི་ཐེག་ཆེན་གྱི་སྦྱོར་ལམ་ཆུང་དུ་ཡིན་ན་ཡང་ཐེག་ཆེན་གྱི་སྦྱོར་ལམ་ཆུང་དུ་ཡིན་པས་མ་ཁྱབ་པའི་ཕྱིར། ཞེས་ཟེར། ཁ་ཅིག་གིས། སྟོང་ཉིད་ལ་དམིགས་པའི་ཞི་ལྷག་གཟུང་འབྲེལ་ཐོབ་པ་དནག། ཐེག་ཆེན་གྱི་སྦྱོར་ལམ་དྲོད་ཐོབ་པ་དུས་མཉམ་ཟེར་ན། སྟོང་ཉིད་

[034B]ཐེག་ཆེན་གྱི་སྦྱོར་ལམ་དྲོང་དྲོང་ཐོང་བར་ཐལ། སྟོང་ཉིད་ལ་དམིགས་པའི་ཞིག་ལྷག་ཐོབ་པའི་གང་ཟག་ཡིན་པའི་ཕྱིར་ཏེ་སྟོང་ཉིད་མངོན་སུམ་རྟོགས་པའི་གང་ཟག་ཡིན་པའི་ཕྱིར། འདོད་མི་ནུས་ཏེ། ཐེག་དམན་གྱི་གང་
ཟག་ཡིན་པའི་ཕྱིར། བྱས་པ་ལ་ཁོ་ན་རེ། ཐེག་དམན་གྱི་གང་ཟག་ཡིན་ན། ཐེག་ཆེན་གྱི་སྦྱོར་ལམ་མ་ཐོབ་པའི་གང་ཟག་ཡིན་དགོས་པར་ཐལ། དེ་ཡིན་ན། ཐེག་ཆེན་གྱི་སྦྱོར་ལམ་དྲོད་མ་ཐོབ་པའི་གང་ཟག་ཡིན་དགོས་པའི་ཕྱིར། རྟགས་ཁས། བྱང་སེམས་སྦྱོར་ལམ་པའི་
རྟོགས་པ་སྔོན་དུ་སོང་བའི་ཉན་ཐོས་དགྲ་བཅོམ་པ་ཆོས་ཅན། དེར་ཐལ། དེའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། བྱང་སེམས་སྦྱོར་ལམ་པ་ཉན་ཐོས་ལམ་དུ་འཇུག་པ་ཡོད་པའི་ཕྱིར་ཏེ་བྱང་སེམས་ཚོགས་ལམ་པ་ཉན་ཐོས་ལམ་དུ་འཇུག་པ་ཡོད་པའི་ཕྱིར་ན། མ་ཁྱབ་སྟེ་
བྱང་སེམས་སྦྱོར་ལམ་པ་ཉན་ཐོས་ལམ་དུ་འཇུག་པ་མེད་པར་ཐལ་ཐེག་ཆེན་གྱི་ཚོགས་ལམ་ཆེན་པོ་ལ་གནས་པའི་སེམས་དཔའ་ཉན་ཐོས་ལམ་དུ་འཇུག་པ་མེད་པའི་ཕྱིར་ཏེ། ཐེག་ཆེན་གྱི་ཚོགས་ལམ་འབྲིང་ལ་གནས་པའི་སེམས་དཔའ་ཉན་ཐོས་ལམ་དུ་འཇུག་པ་མེད་པའི་
ཕྱིར་ཏེ། དེ་རང་རྒྱུད་ཀྱི་སེམས་བསྐྱེད་ལས་ཉམས་པ་མི་སྲིད་པའི་ཕྱིར་ཏེ། འགྲེལ་བར། བྱང་ཆུབ་ཀྱི་བར་དུ་མི་འགྱུར་བ་དང། ཞེས་གསུངས་པའི་ཕྱིར། ཁ་ཅིག་གིས། དམན་ལམ་སྔོན་དུ་མ་སོང་བའི་བྱང་སེམས་ཚོགས་ལམ་པས་སྟོང་ཉིད་ལ་དམིགས་པའི་ཞི་ལྷག་ཟུང་འགྲེལ་
ཐོབ་པ་དང། ཐེག་ཆེན་གྱི་སྦྱོར་ལམ་ཐོབ་པ་དུས་མཉམ། ཟེར་ན་དམན་ལམ་སྔོན་དུ་མ་སོངས་པའི་བྱང་སེམས་ཚོགས་ལམ་པས་ཐེག་ཆེན་གྱི་སྦྱོར་ལམ་དྲོད་མ་ཐོབ་པའི་སྔ་རོལ་དུ་སྟོང་ཉིད་ལ་དམིགས་པའི་ཞི་ལྷག་ཟུང་འབྲེལ་ཐོབ་པ་མེད་པར་ཐལ། དྨ་བཅའ་དེ་འཐད་པའི་ཕྱིར། འདོད་མི་

[035A]༄༅། །ཞུས་ཏེ། དེས་ཐེག་ཆེན་གྱིས་སྦྱོར་ལམ་མ་ཐོབ་པར་སྟོང་ཉིད་ལ་དམིགས་པའི་ཞི་ལྷག་ཟུང་འབྲེལ་ཐོབ་པ་ཡོད་པའི་ཕྱིར་ཏེ། དེས་ཐེག་ཆེན་གྱི་སྦྱོར་ལམ་མ་ཐོབ་པར་སྟོང་ཉིད་མངོན་སུམ་དུ་རྟོགས་པ་ཡོད་པའི་ཕྱིར་ཏེ། དེས་ཐེག་ཆེན་གྱི་སྦྱོར་ལམ་མ་ཐོབ་པར་ཉན་ཐོས་དགྲ་བཅོམ་
པའི་འབྲས་བུ་ཐོབ་པ་ཡོད་པའི་ཕྱིར། དེས་དེ་མ་ཐོབ་པར་ཉན་ཐོས་ལམ་དུ་འཇུག་པ་ཡོད་པའི་ཕྱིར་ཏེ། དེ་ཉན་ཐོས་ལམ་དུ་འཇུག་པ་ཡོད་པའི་ཕྱིར། དེས་ན་དང་པོ་ཉིད་ནས་ཐེག་ཆེན་དུ་རིགས་དེས་པའི་བྱང་སེམས་ཚོགས་ལམ་པས་སྟོང་ཉིད་ལ་དམིགས་པའི་ཞིག་ལྷག་ཟུང་འབྲེལ་ཐོབ་
པ་དང། ཐེག་ཆེན་གྱི་སྦྱོར་ལམ་དྲོང་ཐོབ་པ་དུས་མཉམ། བྱས་པ་ལ་ཁོ་ན་རེ། དང་པོ་ཉིད་ནས་ཐེག་ཆེན་དུ་རིགས་ངེས་པའི་ཐེག་ཆེན་གྱི་ཚོགས་ལམ་ཆེན་པོ་ལ་གནས་པའི་སེམས་དཔའི་རྒྱུད་ལ་སྟོང་ཉིད་ལ་དམིགས་པའི་ཞི་ལྷག་ཟུང་འབྲེལ་མེད་པར་ཐལ། དམ་བཅའ་དེ་
འཐད་པའི་ཕྱིར། འདོད་མི་ནུས་ཏེ། དེའི་རྒྱུད་ལ་སྟོང་ཉིད་ལ་དམིགས་པའི་བསམ་གཏན་གྱི་དངོས་གཞི་སྙོམས་འཇུག་ཡོད་པ་གང་ཞིག། བསམ་གཏན་གྱི་དངོས་གཞི་སྙོམས་འཇུག་ཡིན་ན། ཞི་ལྷག་ཟུང་འབྲེལ་ཡིན་དགོས་པའི་ཕྱིར་ཟེར་ན་མ་ཁྱབ། དང་པོ་དེར་ཐལ་དེའི་རྒྱུད་ཀྱི་སྟོང་
ཉིད་རྟོགས་པའི་ཤེས་རབ་དེ་བསམ་གཏན་གྱི་དངོས་གཞི་སྙོམས་འཇུག་ཡིན་པའི་ཕྱིར་ཏེ། དེ་ཡོད་པ་གང་ཞིག། དེ་བསམ་གཏན་གྱི་ཉེར་བསྡོགས་ཡང་མ་ཡིན། འདོད་པའི་སས་བསྡུས་ཡང་མ་ཡིན། གཟུགས་མེད་ཀྱི་སས་པ་བསྡུ་ས་ཡང་མ་ཡིན་པའི་ཕྱིར། རྟགས་ཕྱི་མ་གསུམ་
ཀ་གྲུབ་སྟེ། དེ་འདྲའི་བྱང་སེམས་ཚོགས་ལམ་བདེ། བསམ་གཏན་གྱི་དངོས་གཞི་སྙོམས་འཇུག་ཐོབ་ལ་མཉམ་པའི་གང་ཟག་ཡིན་པའི་ཕྱིར། ས་ཁོ་ན་རེ། དེའི་རྒྱུད་ལ་སྟོང་ཉིད་ལ་དམིགས་པའི་ཞི་ལྷག་ཟུང་འབྲེལ་ཡོད་པར་ཐལ། དེའི་རྒྱུད་ལ་དེ་ལ་དམིགས་པའི་ལྷག་མཐོང་

[035B] དེའི་རྒྱུད་ལ་སྟོང་ཉིད་ལ་དམིགས་པའི་སྒོམ་བྱུང་ཡོད་པའི་ཕྱིར་ཏེ། དེའི་རྒྱུད་ཀྱི་སྟོང་ཉིད་ལ་དམིགས་པའི་ཞིག་ནས་དེ་དེ་ཡིན་པའི་ཕྱིར་ཏེ། དེས་སྟོང་ཉིད་ལ་དམིགས་པ་གང་ཞིག་དེ་སྒོམ་བྱུང་གི་བློ་ཡིན་པའི་ཕྱིར་ན། མ་ཁྱབ་སྟེ། རྣམ་མཁྱེན་ཆོས་ཅན། ཉན་ཐོས་ཀྱི་
ལམ་ཤེས་པའི་ལམ་ཤེས་ཡིན་པར་ཐལ། ཉན་ཐོས་ཀྱི་ལམ་ཤེས་པ་གང་ཞིག། ལམ་ཤེས་ཡིན་པའི་ཕྱིར། ཁྱབ་པ་ཁས། རྟགས་སླའོ་།གཉིས་པ་རང་གི་ལུགས་ལ། ཐེག་ཆེན་གྱི་སྦྱོར་ལམ་གྱི་རྟེན་བཤད་པ་དང། བརྟེན་པ་ཐེག་ཆེན་གྱི་སྦྱོར་ལམ་བཤད་པ་གཉིས་ལས་
དང་པོ་ལ། ལུས་རྟེན་བཤད་པ་དང། སེམས་རྟེན་བཤད་པ་གཉིས་ལས། དང་པོ་ནི། ཐེག་ཆེན་གྱི་སྦྱོར་ལམ་གསར་དུ་སྐྱེ་པའི་ལུས་རྟེན་ཡོད་དེ། གླིང་གསུམ་གྱི་མི་དང། འདོད་ལྷ་རིགས་དྲུག་གི་རྟེན་ལ་དེ་གསར་དུ་སྐྱེ་པ་ཡོད་པའི་ཕྱིར། གཉིས་པ་ལ། ཐེག་ཆེན་གྱི་སྦྱོར་ལམ་གསར་དུ་སྐྱེ་པའི་
སེམས་རྟེན་ཡོད་དེ། བསམ་གཏན་གྱི་དངོས་གཞི་སྙོམས་འཇུག་ལ་བརྟེན་ནས་གསར་དུ་སྐྱེས་པའི་ཕྱིར་ཏེ། ཐེག་ཆེན་གྱི་ཚོགས་ལམ་ཆེན་པོ་ལ་གནས་པའི་སེམས་དཔའ་ཡིན་ན། བསམ་གཏན་གྱི་དངོས་གཞི་སྙོམས་འཇུག་ཐོབ་པས་ཁྱབ་པའི་ཕྱིར། སྤྱིར་བསམ་གཏན་ས་དྲུག་ལ་
རྟེན་ནས་སྦྱོར་ལམ་གསར་དུ་སྐྱེ་བ་ཡོད་དེ། དེ་ལ་བརྟེན་ནས་ཉན་ཐོས་ཀྱི་སྦྱོར་ལམ་གསང་དུ་སྐྱེས་པ་ཡོད་པའི་ཕྱིར། གཉིས་པ་ལ། ཐེག་ཆེན་གྱི་སྦྱོར་ལམ་གྱི་མཚན་ཉིད། དབྱེ་བ་བློ་རིག་ལ་དཔྱད་པ་དང་གསུམ་ལས། དང་པོ་ནི། རང་གི་ཉེར་ལེན་དུ་གྱུར་བའི་ཐེག་ཆེན་གྱི་ཐར་བ་ཆ་
མཐུན་རྫོགས་རྗེས་སུ་བྱུང་ཞིང། ཐེག་ཆེན་གྱི་བདེན་པ་མངོན་རྟོགས་དང་རྗེས་སུ་མཐུན་པའི་ཐེག་ཆེན་གྱི་དོན་མངོན་རྟོགས་དེ་ཐེག་ཆེན་གྱི་སྦྱོར་ལམ་གྱི་མཚན་ཉིད། དབྱེ་ན། དེ་ལ་གནས་སྐབས་ཀྱི་སྒོ་ནས་ཆུང་འབྲིང་ཆེན་པོ་ལ་སོགས་པ་བཅུ་གཉིས་ཡོད་ངོ་བོའི་སྒོ་ནས་

[036A]༄༅། །དབྱེ་ན། ཐེག་ཆེན་གྱི་སྦྱོར་ལམ་དྲོད་སོགས་བཞི་ཡོད་ཐེག་ཆེན་གྱི་ངེས་འབྱེད་ཆ་མཐུན་དང་པོ་གང་ཞིག། ཤེས་སྒྲིབ་ཀུན་ནས་ཉོན་མོངས་གཟུང་རྟོག་མངོན་གྱུར་བ་མགོ་གནོན་པའི་ལམ་གྱི་རིགས་སུ་གནས་པས་རབ་ཏུ་ཕྱེ་བ་དེ། དང་པོའི་མཚན་ཉིད། དེ་གཉིས་
པ་གང་ཞིག། ཤེས་སྒྲིབ་རྣམ་བྱང་གཟུང་རྟོག་མངོན་གྱུར་པ་མགོ་གནོན་པའི་ལམ་གྱི་རིགས་སུ་གནས་པས་རབ་ཏུ་ཕྱེ་པ་དེ། གཉིས་པའི་མཚན་ཉིད། དེ་གསུམ་པ་གང་ཞིག། ཤེས་སྒྲིབ་རྫས་འཛིན་རྟོག་པ་མངོན་གྱུར་པ་མགོ་གནོན་པའི་ལམ་གྱི་རིགས་སུ་གནས་པས་
རབ་ཏུ་ཕྱེ་བ་དེ། གསུམ་པའི་མཚན་ཉིད། དེ་བཞི་བ་གང་ཞིག་ཤེས་སྒྲིབ་བཏགས་འཛིན་རྟོག་པ་མངོན་གྱུར་བ་མགོ་གནོན་པའི་ལམ་གྱི་རིགས་སུ་གནས་པས་རབ་ཏུ་ཕྱེ་བ་དེ། བཞི་པའི་མཚན་ཉིད་ཆུང་འབྲིང་ཆེན་པོའི་ཁྱད་པར་ལ། རྒྱུད་གཅིག་པའི་དབང་དུ་བྱས་ན་
བྱང་སེམས་ཀྱི་རྒྱུད་ལ་དང་པོར་སྐྱེས་པའི་སྦྱོར་ལམ་དེ། ཐེག་ཆེན་གྱི་སྦྱོར་ལམ་ཆུང་ངུ་ཡིན། བར་དུ་སྐྱེས་པའི་སྦྱོར་ལམ་དེ་ཐེག་ཆེན་གྱི་སྦྱོར་ལམ་འབྲིང། ཐ་མར་སྐྱེས་པའི་སྦྱོར་ལམ་དེ་དེ་ཆེན་པོ་ཡིན། རྒྱུད་གཅིག་པའི་དབང་དུ་བྱས་པའི་ཐེག་ཆེན་གྱི་སྦྱོར་ལམ་ཆེན་པོ་
ཡིན་ན། དེ་ཆེན་པོ་ཡིན་པས་མ་ཁྱབ། དེས་གཞན་གཉིས་ལ་རིགས་འགྲེའོ། །རྒྱུད་ཐ་དད་པའི་དབང་དུ་བྱས་ན། བྱང་སེམས་དབང་རྟུལ་གྱི་རྒྱུད་ཀྱི་སྦྱོར་ལམ་དེ་དེ་ཆུང་ངུ་ཡིན། བྱང་སེམས་དབང་འབྲིང་གི་རྒྱུད་ཀྱི་དེ་དེ་འབྲིང་ཡིན། བྱང་སེམས་དབང་རྣོན་གྱི་རྒྱུད་ཀྱི་སྦྱོར་
ལམ་དེ། ཐེག་ཆེན་གྱི་སྦྱོར་ལམ་ཆེན་པོ་ཡིན། རྒྱུད་ཐ་དད་པའི་དབང་དུ་བྱས་པའི་དེ་ཆེན་པོ་ལ་ཆེན་པོས་མ་ཁྱབ། དེས་གཞན་གཉིས་ལ་རིགས་འགྲེའོ། །གསུམ་པ་ནི། དམན་ལམ་སྔོན་དུ་མ་སོང་པའི་བྱང་སེམས་སྦྱོར་ལམ་པའི་རྒྱུད་ཀྱི་སྟོང་ཉིད་ལ་རྩེ་གཅིག་ཏུ་མཉམ་

[036B]ལམ་དུ་གྱུར་པའི་དབྱང་ཤེས་ཡིན། དེའི་རྒྱུད་ཀྱི་གཞན་སེམས་ཤེས་པའི་མངོན་ཤེས་དེ་དེར་གྱུར་བའི་མངོན་སུམ་ཡིན། དེའི་རྒྱུད་ཀྱི་སྟོང་ཉིད་གསར་དུ་རྟོགས་པའི་ཡེ་ཤེས་དེ་དེར་གྱུར་པའི་རྗེས་དཔག་ཡིན་ནོ། །ཐེག་ཆེན་གྱི་
སྦྱོར་ལམ་དུ་གྱུར་བའི་ཡིད་དཔྱོད་སྣང་ལ་མ་ངེས། ཐེ་ཚོམ་ལོག་ལྟ་སོགས་མེད་དེ། དེ་རྣམས་གང་རུང་ཡིན་ན། ལམ་ཞུགས་ཀྱི་མཁྱེན་པ་མ་ཡིན་དགོས་པའི་ཕྱིར། གཞི་དང་དེ་ཡི་གཉེན་པོ་ཡི། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། སྐབས་
འདིར་བསྟན་གྱི་ཤེས་སྒྲིབ་རྟོག་པ་ཆོས་ཅན། ཁྱོད་ལ་དབྱེན་དུ་མ་ཡོད་དེ། ཁྱོད་ལ་ཤེས་སྒྲིབ་གཟུང་རྟོག་དང། ཤེས་སྒྲིབ་འཛིན་རྟོག་གཉིས་སུ་ཡོད་པའི་ཕྱིར། ཤེས་སྒྲིབ་གཟུང་རྟོག་ཡང་ཆོས་ཅན། ཁྱོད་ལ་ཡང་དུ་མ་ཡོད་དེ། ཤེས་སྒྲིབ་ཀུན་ནས་ཉོན་མོངས་གཟུང་རྟོག་
དང། ཤེས་སྒྲིབ་རྣམ་བྱང་གཟུང་རྟོག་གཉིས་སུ་ཡོད་པའི་ཕྱིར་ཤེས་སྒྲིབ་འཛིན་རྟོག་ཆོས་ཅན། ཁྱོད་ལ་ཡང་དུ་མ་ཡོད་དེ། ཤེས་སྒྲིབ་རྫས་འཛིན་རྟོག་པ་དང། ཤེས་སྒྲིབ་བཏགས་འཛིན་རྟོག་པ་གཉིས་སུ་ཡོད་པའི་ཕྱིར། གཉིས་པ་ལ་གསུམ། ལས། དང་པོ་ལ། ཁ་ཅིག་
གིས། རང་ཡུལ་བདེན་གྲུབ་ཏུ་འཛིན་པའི་བློ་དེ། ཤེས་སྒྲིབ་རྟོག་པའི་མཚན་ཉིད། ཟེར་ན། དེ་ལ་ཁ་ཅིག་གིས། རི་བོང་ར་བདེན་གྲུབ་ཏུ་འཛིན་པའི་བློ་ཆོས་ཅན། །མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། རི་བོང་ར་བདེན་གྲུབ་ཏུ་འཛིན་པའི་བློ་ཡིན་པའི་ཕྱིར་
ཟེར་ན། མ་ཁྱབ། འདོད་ན་སླའོ། །ཞེས་ཟེར་ཞིང་ཁོ་རང་གི་ལུགས་ལ། རང་ཡུལ་གཞི་གྲུབ་པ་ལ་དམིགས་ནས་བདེན་གྲུབ་ཏུ་འཛིན་པའི་བློ་ཤེས་སྒྲིབ་རྟོག་པའི་མཚན་ཉིད་ཟེར་ན། རི་བོང་ར་བདེན་གྲུབ་ཏུ་འཛིན་པའི་བློ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར་

[037A]༄༅། །རྟགས་གྲུབ་སྟེ། དེའི་ཡུལ་ཡོད་པའི་ཕྱིར། ཁ་ཅིག་གིས་རང་གི་དམིགས་ཡུལ་དུ་གྱུར་བའི་གཟུང་བ་ལ་དམིགས་ནས་བདེན་པར་ཞེན་པའི་བློ་དེ། ཤེས་སྒྲིབ་གཟུང་རྟོག་གི་མཚན་ཉིད། རང་གི་དམིགས་ཡུལ་དུ་གྱུར་བའི་འཛིན་པ་ལ་དམིགས་ནས་
བདེན་པར་ཞེན་པའི་བློ་དེ། ཤེས་སྒྲིབ་འཛིན་རྟོག་གི་མཚན་ཉིད་ཟེར་ན། བུམ་འཛིན་རྟོག་པ་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་བློ་ཆོས་ཅན། མཚོན་བྱ་དང་པོ་དེར་ཐལ། མཚན་ཉིད་དེའི་ཕྱིར། དེར་ཐལ། རང་གི་དམིགས་ཡུལ་དུ་གྱུར་པའི་བུམ་
འཛིན་རྟོག་པ་ལ་དམིགས་ནས་བདེན་པར་ཞེན་པའི་བློ་ཡིན་པ་གང་ཞིག། བུམ་འཛིན་རྟོག་པ་དེ། གཟུང་བ་ཡིན་པའི་ཕྱིར། རྟགས་སླ་རྩ་བར་འདོད་ན། དེ་ཆོས་ཅན། དེ་མ་ཡིན་པར་ཐལ། ཁྱོད་ཤེས་སྒྲིབ་འཛིན་རྟོག་ཡིན་པའི་ཕྱིར་ཏེ། མཚན་ཉིད་དེའི་ཕྱིར་ཏེ་ཆོས་ཅན་
དེའི་ཕྱིར། ཉོན་མོངས་ཅན་གྱི་ཆོས་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་བློ་ཆོས་ཅན། མཚོན་བྱ་གཉིས་པ་དེར་ཐལ། མཚན་ཉིད་དེའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། འདོད་ན། འགྲེལ་བར། མ་རིག་པ་དང་གཟུགས་ལ་སོགས་པའི་ཕུང་པོ་དང་
ཞེས་གསུངས་པ་མི་འཐད་པར་ཐལ་ལོ། །ཁ་ཅིག་གིས། རང་གི་དམིགས་ཡུལ་དུ་གྱུར་པའི་ཉོན་མོངས་ཅན་གྱི་ཆོས་ལ་དམིགས་ནས་གཟུང་བར་བདེན་པར་ཞེན་པའི་བློ་དེ། ཤེས་སྒྲིབ་ཀུན་ནས་ཉོན་མོངས་གཟུང་རྟོག་གི་མཚན་ཉིད། རང་གི་དམིགས་ཡུལ་
དུ་གྱུར་པའི་རྣམ་བྱང་གི་ཆོས་ལ་དམིགས་ནས་གཟུང་བར་བདེན་པར་ཞེན་པའི་བློ་དེ། ཤེས་སྒྲིབ་རྣམ་བྱང་གཟུང་རྟོག་གི་མཚན་ཉིད་ཟེར་ན། ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྒྱུད་ཀྱི་གཟུགས་ཕུང་ལ་དམིགས་ནས་ལོངས་སྤྱོད་བྱང་

[037B] མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། དེའི་གཟུངས་ཕུང་དེ་ཀུན་ནས་ཉོན་མོངས་ཕྱོགས་ཀྱི་བདེན་པ་ཡིན་པའི་ཕྱིར། དེ་སྡུག་བདེན་ཡིན་པའི་ཕྱིར། རྩ་བར་འདོད་ན། དེའི་རྒྱུད་ལ་ཀུན་ནས་ཉོན་མོངས་ཕྱོགས་
ཀྱི་ཆོས་ཡོད་པར་ཐལ། འདོད་པའི་ཕྱིར། འདོད་ན། དེ་ཆོས་ཅན་ཁྱོད་ཀྱི་རྒྱུད་ལ་ཀུན་ནས་ཉོན་མོངས་ཕྱོགས་ཀྱི་ཆོས་མེད་པར་ཐལ། ཁྱོད་དགྲ་བཅོམ་པ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རྣམ་བྱང་གི་དབན་གབོ་ཡིན་པའི་ཕྱིར་ཏེ། དད་པའི་དབང་བོ་ཡིན་པའི་
ཕྱིར། མ་གྲུབ་ན། དེར་ཐལ། དེ་ཡོད་པའི་ཕྱིར་ཏེ། དེར་གྱུར་བའི་དད་པ་ཡོད་པའི་ཕྱིར། རྩ་བར་འདོད་མི་ནུས་ཏེ། ཤེས་སྒྲིབ་ཀུན་ནས་ཉོན་མོངས་གཟུང་རྟོག་ཡིན་པའི་ཕྱིར་ཏེ། རང་གི་དམིགས་ཡུལ་དུ་གྱུར་པའི་ཀུན་ནས་ཉོན་མོངས་ཕྱོགས་ཀྱི་བདེན་པ་ལ་དམིགས་ནས་ལོངས་
སྤྱོད་བྱར་བདེན་པར་ཞེན་པའི་བློ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། བྱས་པ་ལ་ཁོ་ན་རེ། སྡུག་བདེན་དུ་གྱུར་བའི་དད་པའི་དབང་པོ་ཆོས་ཅན། ཁྱོད་རྣམ་བྱང་གི་བདེན་པ་ཡིན་པར་ཐལ། ཁྱོད་རྣམ་བྱང་གི་ཆོས་ཡིན་པའི་ཕྱིར་ན། མ་ཁྱབ། འདོད་མི་ནུས་ཏེ། ཀུན་ནས་ཉོན་མོངས་
ཕྱོགས་ཀྱི་བདེན་པ་ཡིན་པའི་ཕྱིར་ཏེ། སྡུག་བདེན་ཡིན་པའི་ཕྱིར་ཁ་ཅིག་གིས། རྫས་ཡོད་དང། རྫས་འཛིན་གང་རུང་ལ་དམིགས་ནས་ལོངས་སྤྱོད་བྱེད་དུ་བདེན་པར་ཞེན་པའི་རིག་པ་དེ། ཤེས་སྒྲིབ་རྫས་འཛིན་རྟོག་པའི་མཚན་ཉིད། བཏགས་ཡོད་དང། བཏགས་

[038A]༄༅། །འཛིན་གང་རུང་ལ་དམིགས་ནས་ལོངས་སྤྱོད་བྱེད་དུ་བདེན་པར་ཞེན་པའི་བློ་དེ། ཤེས་སྒྲིབ་བཏགས་འཛིན་རྟོག་པའི་མཚན་ཉིད་ཟེར་ན། མཚན་ཉིད་དང་བོ་དེ་མིཇ་འཐད་པར་ཐལ། རྫས་ཡོད་ལ་དམིགས་ནས་ལོངས་སྤྱོད་བྱེད་དུ་བདེན་པར་ཞེན་པའི་ཤེས་
སྒྲིབ་མེད་པའི་ཕྱིར་ཏེ། རྫས་ཡོད་ལོངས་སྤྱོད་བྱེད་མ་ཡིན་པའི་ཕྱིར། མཚན་ཉིད་གཉིས་པ་ཡང་མི་འཐད་དེ། བཏགས་ཡོད་ལ་དམིགས་ནས་ལོངས་སྤྱོད་བྱེད་དུ་བདེན་པར་ཞེན་པའི་རབ་ཏུ་ཕྱེ་བའི་རིག་པ་དེ། སྐབས་འདིར་དངོས་སུ་བསྟན་པའི་ཤེས་སྒྲིབ་
རྫས་འཛིན་རྟོག་པའི་མཚན་ཉིད། རང་གི་དམིགས་ཡུལ་དུ་གྱུར་བའི་སྐྱེས་བུ་བཏགས་ཡོད་དུ་འཛིན་པའི་འཛིན་པ་ལ་དམིགས་ནས་འཛིན་པར་བདེན་པར་ཞེན་པས་རབ་ཏུ་ཕྱི་པའི་རིག་པ་དེ། སྐབས་འདིར་དངོས་སུ་བསྟན་པའི་ཤེས་སྒྲིབ་བཏགས་འཛིན་
རྟོག་པའི་མཚན་ཉིད། ཟེར་ན། མཚན་ཉིད་དང་པོ་ལ། ལྷས་སྤྱན་རྫས་ཡོད་དུ་འཛིན་པ་ལ་དམིགས་ནས་འཛིན་པར་བདེན་པར་ཞེན་པའི་རིགས་པ་དེ། སྐབས་འདིར་དངོས་སུ་བསྟན་པའི་ཤེས་སྒྲིབ་རྫས་སྒྲིབ་རྫས་འཛིན་རྟོགས་པ་ཡིན་ལ། །རང་གི་དམིགས་ཡུལ་

[038B]དམིགས་ནས་འཛིན་པར་བདེན་པར་ཞེས་པའི་རིགས་སུ་གནས་པས་རབ་ཏུ་ཕྱེ་བའི་རིག་པ་དེ། སྐབས་འདིར་དངོས་སུ་བསྟན་པའི་ཤེས་སྒྲིབ་རྫས་འཛིན་རྟོག་པ་ཡིན་པའི་ཕྱིར། མ་གྲུབ་ན། དེ་ཆོས་ཅན་
ཁྱོད་སྐབས་འདིར་དངོས་སུ་བསྟན་པའི་ཤེས་སྒྲིབ་རྫས་འཛིན་རྟོག་པ་ཡིན་པར་ཐལ། ཁྱོད་དེའི་མཚན་ཉིད་ཡིན་པའི་ཕྱིར། དེར་ཐལ་ཆོས་ཅན་དེའི་ཕྱིར། རྩ་བར་འདོད་ན། དེ་ཆོས་ཅན། རང་གི་དམིགས་ཡུལ་དུ་གྱུར་བའི་གང་ཟག་རྫས་ཡོད་དུ་འཛིན་པའི་འཛིན་པ་ལ་
དམིགས་ནས་འཛིན་པར་བདེན་པར་ཞེན་པས་རབ་ཏུ་ཕྱེ་བའི་རིག་པ་ཡིན་པར་ཐལ། འདོད་པའི་ཕྱིར། ཁྱབ་པ་ཁས། འདོད་ན། ཁྱོད་ཀྱི་དམིགས་ཡུལ་དུ་གྱུར་བའི་གང་ཟག་རྫས་ཡོད་དུ་འཛིན་པའི་འཛིན་པ་ཡོད་པར་ཐལ། འདོད་པའི་ཕྱིར། འདོད་ན། ཤེས་
བྱ་ཆོས་ཅན། ལྷས་སྦྱིན་རྫས་ཡོད་དུ་འཛིན་པའི་འཛིན་པ་དེ་གང་ཟག་རྫས་ཡོད་དུ་འཛིན་པའི་འཛིན་པ་ཡིན་པར་ཐལ། འདོད་པའི་ཕྱིར། འདོད་ན། གང་ཟག་དེ་ལྷས་སྦྱིན་རྫས་ཡོད་དུ་འཛིན་པའི་འཛིན་པ་དེའི་དམིགས་ཡུལ་དང་འཛིན་སྟང་ཀྱི་ཡུལ་གཉིས་སུ་ཕྱེ་བའི་དམིགས་
ཡུལ་ཡིན་པར་ཐལ། འདོད་པའི་ཕྱིར། འདོད་ན། གང་ཟག་ཆོས་ཅན་ལྷས་སྦྱིན་ཡིན་པར་ཐལ། ལྷས་སྦྱིན་རྫས་ཡོད་དུ་འཛིན་པའི་འཛིན་པ་དེའི་དམིགས་ཡུལ་དང་འཛིན་སྟངས་ཀྱི་ཡུལ་གཉིས་སུ་ཕྱེ་བའི་དམིགས་ཡུལ་ཡིན་པའི་ཕྱིར། གཞན་ཡང། ཤེས་སྒྲིབ་རྫས་འཛིན་
རྟོག་པ་དེ། སྐབས་འདིར་དངོས་སུ་བསྟན་པའི་རྫས་འཛིན་རྟོག་པ་ཡིན་པར་ཐལ། རྫས་དང་བཏགས་པའི་རྟེན་ཅན་གྱི། ཞེས་སོགས་ཀྱིས་ཤེས་སྒྲིབ་རྫས་འཛིན་རྟོག་པ་དངོས་སུ་བསྟན་པའི་ཕྱིར། འདོད་ན། ཤེས་སྒྲིབ་རྫས་འཛིན་རྟོག་པ་ཆོས་ཅན། ཁྱོད་གོང་གི་མཚན་ཉིད་དང་

[039A]༄༅། །བོ་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན། ཁྱོད་དེ་མ་ཡིན་པར་ཐལ། གང་ཟག་དོན་བྱེད་ནུས་པར་འཛིན་པའི་འཛིན་པ་ལ་དམིགས་ནས་འཛིན་པར་བདེན་པར་ཞེན་པའི་རིག་པ་དེ་ཁྱོད་ཡིན་པའི་ཕྱིར། རྟགས་གྲུབ་སྟེ། གང་ཟག་དོན་བྱེད་ནུས་པར་འྡིཟྣ་
པའི་འཛིན་པ་དེ་རྫས་འཛིན་ཡིན་པའི་ཕྱིར། ཁྱབ་སྟེ། དོན་བྱེད་ནུས་པ་རྫས་ཡོད་ཆོས་གསུམ་ཚང་བ་ཡིན་པའི་ཕྱིར། གོང་གི་རྟགས་གྲུབ་སྟེ། གང་ཟག་དོན་བྱེད་ནུས་པ་ཡིན་པའི་ཕྱིར། ཁ་ཅི་གགིས། ཤེས་སྒྲིབ་རྫས་འཛིན་རྟོག་པ་དང། ཤེས་སྒྲིབ་བཏགས་འཛིན་རྟོག་པ་
གཉིས་འགལ་ཟེར་ན། རྣམ་མཁྱེན་ལ་དམིགས་ནས་ལོངས་སྤྱོད་བྱེད་དུ་བདེན་པར་ཞེན་པའི་རིག་པ་ཆོས་ཅན། ཤེས་སྒྲིབ་རྫས་འཛིན་རྟོག་པ་མ་ཡིན་པར་ཐལ། ཤེས་སྒྲིབ་བཏགས་འཛིན་རྟོག་པ་ཡིན་པའི་ཕྱིར། རྟགས་གྲུབ་སྟེ། རྣམ་མཁྱེན་དེ་བཏགས་འཛིན་
ཡིན་པའི་ཕྱིར་ཏེ། དེ་གང་ཟག་བཏགས་ཡོད་དུ་འཛིན་པའི་རིག་པ་ཡིན་པའི་ཕྱིར་ཏེ། གང་ཟག་བཏགས་ཡོད་ཡིན་པའི་ཕྱིར། རྩ་བར་འདོད་ན། དེ་ཤེས་སྒྲིབ་རྫས་འཛིན་རྟོག་པ་ཡིན་པར་ཐལ། རྣམ་མཁྱེན་དེ་རྫས་འཛིན་ཡིན་པའི་ཕྱིར་ཏེ། དེ་གང་ཟག་དོན་བྱེད་ནུས་
པར་འཛིན་པའི་རིག་པ་ཡིན་པའི་ཕྱིར། ཁ་ཅིག་གིས། ཉི་སྣང་གི་དགོངས་པར་བསམས་ནས་ཤེས་སྒྲིབ་གཟུང་རྟོག་དང་འཛིན་རྟོག་ལ་མུ་བཞི་ཡོད་དེ། གཟུངས་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་རིག་པ་དེ་གཟུང་རྟོག་ཡིན་ལ། འཛིན་རྟོག་
མ་ཡིན་པའི་མུ་དང། དུས་མཐའི་སྐད་ཅིག་མར་གྱུར་བའི་ཤེས་པ་ལ་དམིགས་ནས་བདེན་པར་ཞེན་པའི་རིག་པ་དེ། འཛིན་རྟོག་ཡིན་ལ་གཟུང་རྟོག་མ་ཡིན་པའི་མུ་དང། རྒྱུན་དང་བཅས་པའི་ཤེས་པ་ལ་དམིགས་ནས་བདེན་པར་ཞེན་པའི་རིག་པ་དེ། གཉིས་ཀ་

[039B] འབྲས་བུ་ཤེར་ཕྱིན་དེ་དེ་གཉིས་མ་ཡིན་པའི་མུ་ཡིན་ཞིང། དུས་མཐའི་སྐད་ཅིག་མར་གྱུར་བའི་ཤེས་པ་ལ་དམིགས་ནས་བདེན་པར་ཞེན་པའི་རིག་པ་དེ། ཤེས་སྒྲིབ་གཟུང་རྟོག་མ་ཡིན་ཏེ། དུས་མཐའི་སྐད་ཅིག་མར་གྱུར་བའི་ཤེས་པ་དེ། སོ་སོ་སྐྱེ་བོའི་
མངོན་སུམ་གྱི་སྤྱོད་ཡུལ་མ་ཡིན་པའི་ཕྱིར། ཟེར་ན། འོ་ན། སྟོང་ཉིད་ལ་གམིགས་ནས་ལོངས་སྤྱོད་བྱར་བདེན་པར་ཞེན་པའི་རིག་པ་དེ་ཤེས་སྒྲིབ་གཟུང་རྟོག་མ་ཡིན་པར་ཐལ། སྟོང་ཉིད་དེ་སོ་སོ་སྐྱེ་བོའི་མངོན་སུམ་གྱི་སྤྱོད་ཡུལ་མ་ཡིན་པའི་ཕྱིར། ཁྱབ་པ་ཁས་འདོད་ན། སྟོང་
པ་ཉིད་དང། ཕ་རོལ་ཏུ་ཕྱིན་པའི་དོན་དང། ཞེས་གསུངས་པ་མི་འཐད་པར་ཐལ་ལོ། །གཞན་ཡང། དུས་མཐའི་སྐད་ཅི་མར་གྱུར་བའི་ཤེས་པ་ལ་དམིགས་ནས་བདེན་པར་ཞེན་པའི་རིག་པ་ཡིན་ན། ཤེས་སྒྲིབ་གཟུང་རྟོག་མ་ཡིན་དགོས་པར་ཐལ། དམ་བཅའ་དེ་རྣམས་
འཐད་པའི་ཕྱིར། འདོད་ན། དེ་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་རིག་པ་ཆོས་ཅན། དེར་ཐལ། དེའི་ཕྱིར། ཆོས་ཅན་དེའི་ཕྱིར། འདོད་ན། དུས་མཐའི་སྐད་ཅིག་མར་གྱུར་བའི་ཤེས་པ་ཆོས་ཅན། ཁྱོད་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་རིག་
པ་དེ། ཤེས་སྒྲིབ་གཟུང་རྟོག་ཡིན་པར་ཐལ། ཁྱོད་ལོངས་སྤྱོད་བྱར་ཡིན་པའི་ཕྱིར་ཏེ། ཁྱོད་ཡུལ་ཡིན་པའི་ཕྱིར། ཡང་ཁ་ཅིག་གིས། དེ་གཉིས་ལ་མུ་བཞི་ཡོད་དེ། བུམ་འཛིན་རྟོག་པ་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་རིག་པ་དེ། ཤེས་སྒྲིབ་གཟུང་རྟོག་ཀཧ་ན་
ཡིན་པའི་མུ་དང། དེ་ལ་མགིས་ནས་ལོངས་སྤྱོད་བྱེད་དུ་བདེན་པར་ཞེན་པའི་རིག་པ་དེ། ཤེས་སྒྲིབ་འཛིན་རྟོག་ཁོ་ན་ཡིན་པའི་མུ་དང། དེ་ལ་དམིགས་ནས་ལོངས་སྤྱོད་བྱེད་གཉིས་ཀར་བདེན་པར་ཞེན་པའི་རིག་པ་དེ། དེ་གཉིས་ཀ་ཡིན་པའི་མུ་དང། འབྲས་

[040A]༄༅། །བུ་ཤེར་ཕྱིན་དེ་དེ་གཉིས་ཀ་མ་ཡིན་པའི་མུ་ཡིན་ཟེར་ན། བུམ་འཛིན་རྟོག་པ་ལ་དམིགས་ནས་ལོངས་སྤྱོད་བྱ་སྤྱོད་བྱེད་གཉིས་ཀར་བདེན་པར་ཞེན་པའི་རི་པ་དེ། བུམ་འཛིན་རྟོག་པ་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་རིག་པ་ཡིན་པར་
ཐལ། དེ་ཤེས་སྒྲིབ་གཟུང་རྟོག་ཡིན་པའི་ཕྱིར། འདོད་ན། དེ་བདེན་འཛིན་ཡིན་པར་ཐལ། འདོད་པའི་ཕྱིར། འདོད་ན། བུམ་པ་ལ་དམིགས་ནས་ལོངས་སྤྱོད་བྱ་སྤྱོད་བྱེད་གཉིས་ཀར་བདེན་པར་ཞེན་པའི་རིག་པ་དེ། བུམ་པ་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་རིག་
པ་ཡིན་པར་ཐལ། བུམ་འཛིན་རྟོག་པ་ལ་དེའི་ཕྱིར། འདོད་ན། དེ་བདེན་འཛིན་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན་ཁྱོད་ཀྱི་ཞེན་ཡུལ་མེད་པ་དོན་དམ་བདེན་པ་ཡིན་པར་ཐལ། འདོད་པའི་ཕྱིར། འདོད་ན། བུམ་པ་ལོངས་སྤྱོད་བྱ་སྤྱོད་བྱེད་གཉིས་ཀར་བདེན་པར་མེད་པ་དེ་
དོན་དམ་བདེན་པ་ཡིན་པར་ཐལ། འདོད་པའི་ཕྱིར། འདོད་ན། བུམ་པ་ལོངས་སྤྱོད་བྱེད་དུ་བདེན་པར་མེད་པ་དེ། དོན་དམ་བདེན་པ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཁྱོད་དོན་དམ་བདེན་པ་མ་ཡིན་པར་ཐལ། མདོ་སྡེ་བ་དེ། ཁྱོད་ཚད་མས་ངེས་པའི་
གང་ཟག་ཡིན་པའི་ཕྱིར། རྟགས་གྲུབ་སྟེ། མདོ་སྡེ་བ་དེ། བུམ་པ་ཡུལ་ཅན་དུ་བདེན་པར་མེད་པར་ཚད་མས་ངེས་པའི་གང་ཟག་ཡིན་པའི་ཕྱིར་ཏེ། དེ་བུམ་པ་ཡུལ་ཅན་མ་ཡིན་པར་ཚད་མས་ངེས་པའི་གང་ཟག་ཡིན་པའི་ཕྱིར་ཏེ། བུམ་པ་ཡུལ་ཅན་མ་ཡིན་པའི་ཕྱིར། གཞན་
ཡང། བུམ་པ་རྟག་མི་རྟག་གཉིས་ཀར་འཛིན་པའི་བློ་དེ། བུམ་པ་མི་རྟག་པར་འཛིན་པའི་བློ་ཡིན་པར་ཐལ། བུམ་འཛིན་རྟོག་པ་ལ་དེའི་ཕྱིར། འདོད་ན། དེ་ཆོས་ཅན། ལོག་ཤེས་མ་ཡིན་པར་ཐལ། བུམ་པ་མི་རྟག་པར་འཛིན་པའི་བློ་ཡིན་པའི་ཕྱིར། འདོད་མི་ནུས་ཏེ་

[040B] དེའི་ཕྱིར། གཞན་ཡང། གཟུགས་དང་གཟུགས་བདག་མེད་གཉིས་ཀ་ལ་དམིགས་ནས་བདེན་པར་ཞེན་པའི་རིག་པ་ཡིན་པའི་ཕྱིར། ཁྱབ་པར་ཁས། ཁོ་ན་རེ། གཟུང་རྟོག་དང་འཛིན་རྟོག་གཉིས་ཀ་འགལ་བར་ཐལ། དགག་རྟོག་དང་སྒྲུབ་རྟོག་གཉིས་འགལ་པའི་ཕྱིར། འདོད་ན་
གཟུང་བ་དང་འཛིན་པ་འགལ་བར་ཐལ། འདོད་པའི་ཕྱིར་ན། མ་ཁྱབ། གཞན་ཡང། སྡུག་བདེན་དང་ལམ་བདེན་གཉིས་ཀ་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་རིག་པ་དེ། སྡུག་བདེན་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་རིག་པ་ཡིན་པར་ཐལ། དམ་
བཅའ་དེའི་ཕྱིར། འདོད་ན། དེ་ཆོས་ཅན། ཤེས་སྒྲིབ་ཀུན་ནས་ཉོན་མོངས་གཟུང་རྟོག་ཡིན་པར་ཐལ། རང་གི་དམིགས་ཡུལ་དུ་གྱུར་བའི་སྡུག་བདེན་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་རིག་པ་ཡིན་པའི་ཕྱིར། རྟགས་ཁས། འདོད་མི་ནུས་ཏེ། ཤེས་སྒྲིབ་རྣམ་བྱང་
གཟུང་རྟོག་ཡིན་པའི་ཕྱིར་ཏེ། རང་གི་དམིགས་ཡུལ་དུ་གྱུར་བའི་ལམ་བདེན་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་རིག་པ་ཡིན་པའི་ཕྱིར། རྟགས་ཁས། ཁོ་ན་རེ། དེ་གཉིས་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་རིག་པ་དེ། སྡུག་བདེན་ལ་
དམིགས་ནས་ལོངས་སྤྱོད་བྱར་བདེན་པར་ཞེན་པར་ཞེན་པའི་རིག་པ་ཡང་ཡིན་ལམ་བདེན་ལ་དམིགས་ནས་དེ་ཡང་ཡིན་པའི་གཞི་མཐུན་པ་ཡིན་པར་ཐལ། དེ་ཤེས་སྒྲིབ་ཀུན་ནས་ཉོན་མོངས་གཟུང་རྟོག་ཡང་ཡིན། རྣམ་བྱང་གཟུང་རྟོག་ཡང་ཡིན་པའི་གཞི་མཐུན་པ་ཡིན་པའི་

[041A]༄༅། །ཕྱིར་ཏེ། དེ་འདྲའི་གཞི་མཐུན་པ་ཡོད་པའི་ཕྱིར་ཏེ་དེ་གཉིས་ལ་མུ་བཞི་རྩི་རིགས་པའི་ཕྱིར་ཏེ། དེ་ལྟར་དུ་ཉི་སྣང་ལས་བཤད་པའི་ཕྱིར། ཟེར་ན། མ་ཁྱབ་སྟེ། འགྲེལ་ཆེན་ལས། དེ་གཉིས་ནི་ཕན་ཚུན་རྣམ་པར་གཅོད་པའི་རང་བཞིན་ཡིན་པས་དེ་གཉིས་
ཕན་ཚུན་ཐ་དད་པ་ཁོ་ནའོ། །ཞེས་གསུངས་པ་མི་འཐད་པར་ཐལ། དེ་གཉིས་ཀྱི་གཞི་མཐུན་ཡོད་པའི་ཕྱིར། བྱས་པ་ལ་ཁོ་ན་རེ། ཀུན་ནས་ཉོན་མོངས་ཕྱོགས་ཀྱི་བདེན་པ་དང། རྣམ་བྱང་ཕྱོགས་ཀྱི་བདེན་པ་གཉིས་འགལ་པར་ཐལ། ཤེས་སྒྲིབ་ཀུན་ནས་ཉོན་མོངས་
གཟུང་རྟོག་དང་རྣམ་བྱང་གཟུང་རྟོག་གཉིས་འགལ་བའི་ཕྱིར་འདོད་ན། སྡུག་བདེན་དང་ལམ་བདེན་འགལ་བར་ཐལ། འདོད་པའི་ཕྱིར་འདོད་ན་ངེས་པའི་རྒྱུན་ཞུགས་སྲིད་པ་ལན་བདུན་བ་པའི་ཡིད་ཀྱི་རྣམ་པར་ཤེས་པ་ཆོས་ཅན། ལམ་བདེན་མ་ཡིན་
པར་ཐལ། སྡུག་བདེན་ཡིན་པའི་ཕྱིར། དེར་ཐལ། ངེས་པའི་རྒྱུན་ཞུགས་སྲིད་པ་ལན་བདུན་པ་བའི་སྡུག་བདེན་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ལས་ཉོན་གྱིས་གཞན་དབང་དུ་གྱུར་པའི་གང་ཟག་ཡིན་པའི་ཕྱིར། ཟེར་ན། མ་ཁྱབ། མ་གྲུབ་ན། དེར་
ཐལ། ཁྱོད་ལས་ཉོན་གྱིས་འདོད་པར་རིགས་མཐུན་གྱིས་སྐྱེ་སྲིད་བདུན་ལེན་པའི་གང་ཟག་ཡིན་པའི་ཕྱིར་ཏེ། ཆོས་ཅན་དེའི་ཕྱིར་ཡང་ཁོ་ན་རེ། སྡུག་བསྔལ་དང་ལམ་བདེན་འགལ་བར་ཐལ། སྡུག་བདེན་དང་ལམ་བདེན་འགལ་པའི་ཕྱིར། ན་མ་ཁྱབ། ཁོ་ན་རེ་སྐབས་
འདིར་དགག་རྟོག་ཁོ་ན་བསྟན། སྒྲུབ་རྟོགས་མ་བསྟན་ཟེར། ཁ་ཅིག་གིས། སྒྲུབ་རྟོག་ཁོ་ན་བསྟན་དགག་རྟོག་མ་བསྟན། ཟེར་ན། དང་པོ་ལ། སྐབས་འདིར་སྒྲུབ་རྟོག་བསྟན་པར་ཐལ། སྐབས་འདིར་ཐེག་ཆེན་གྱི་མཐོང་ལམ་ལ་དམིགས་ནས་ལོངས་སྤྱོད་བྱར་བདེན་

[041B] དེ་སྒྲུབ་རྟོག་ཡིན་པའི་ཕྱིར། དང་པོ་དེར་ཐལ། འགྲེལ་བར་མཐོང་བ་དང་བསྒོམ་པ་དང་མི་སློབ་པའི་ལམ་ལ་གཟུང་བར་རྣམ་པར་རྟོག་པ་རྣམས་དང་ཞེས་གསུང་པའི་ཕྱིར། གཉིས་པ་ཡང་མི་འཐད་པར་ཐལ། སྐབས་འདིར་
དགག་རྟོག་བསྟན་པའི་ཕྱིར་ཏེ། སྐབས་འདིར་སྟོང་ཉིད་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་རིག་པ་བསྟན་པ་གང་ཞིག། དེ་དགག་རྟོག་ཡིན་པའི་ཕྱིར། དང་པོ་གྲུབ་སྟེ། སྟོང་པ་ཉིད་དང་ཕ་རོལ་ཏུ་ཕྱིན་པའི་དོན་དང། ཞེས་གསུངས་པའི་ཕྱིར། གཉིས་པ་
མ་གྲུབ་ན། སྟོང་ཉིད་ཆོས་ཅན། ཁྱོད་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་རིག་པ་དགག་རྟོག་ཡིན་པར་ཐལ། ཁྱོད་དགག་པ་ཡིན་པའི་ཕྱིར། །གཉིས་པ་རང་ལུགས་ལ་ལོངས་སྤྱོད་བྱར་བདེན་པར་ཞེན་པའི་རིག་པ་དེ། ཤེས་སྒྲིབ་གཟུང་རྟོག་གི་མཚན་
ཉིད། དབྱེ་ན་ཤེས་སྒྲིབ་ཀུན་ནས་ཉོན་མོངས་གཟུང་རྟོག་དང་རྣམ་བྱང་གཟུང་རྟོག་གཉིས་ལས། རང་གི་དམིགས་ཡུལ་དུ་གྱུར་པའི་ཀུན་ནས་ཉོན་མོངས་ཕྱོགས་ཀྱི་བདེན་པ་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་རིག་པ་དེ། དང་པོའི་མཚན་ཉིད། དབྱེ་ན་དགུར་
ཡོད། རང་གི་དམིགས་ཡུལ་དུ་གྱུར་པའི་རྣམ་བྱང་ཕྱོགས་ཀྱི་བདེན་པ་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་རིག་པ་དེ་གཉིས་པའི་མཚན་ཉིད། དབྱེ་ན་དགུར་ཡོད། ལོངས་སྤྱོད་བྱེད་དུ་བདེན་པར་ཞེན་པའི་རིག་པ་དེ། ཤེས་སྒྲིབ་འཛིན་རྟོག་ཀྱི་མཚན་
ཉིད། དབྱེ་ན། ཤེས་སྒྲིབ་རྫས་འཛིན་རྟོག་པ་དང། ཤེས་སྒྲིབ་བཏགས་འཛིན་རྟོག་པ་གཉིས་སུ་ཡོད། རང་གི་དམིགས་ཡུལ་དུ་གྱུར་པའི་རྫས་འཛིན་ལ་དམིགས་ནས་ལོངས་སྤྱོད་བྱེད་དུ་བདེན་པར་ཞེན་པའི་རིག་པ་དེ་དང་པོའི་མཚན་ཉིད། དབྱེ་ན་དགུར་ཡོད་

[042A]༄༅། །རང་གི་དམིགས་ཡུལ་དུ་གྱུར་པའི་བཏགས་འཛིན་ལ་དམིགས་ནས་ལོངས་སྤྱོད་བྱེད་དུ་བདེན་པར་ཞེན་པའི་རིག་པ་དེ། གཉིས་པའི་མཚན་ཉིད། དབྱེ་ན་དགུར་ཡོད། གསུམ་པ་རྩོད་པ་སྤོང་པ་ལ་ཁོ་ན་རེ། ཤེས་སྒྲིབ་རྫས་འཛིན་རྟོག་པ་ཡོད་པར་ཐལ་
མཚན་ཉིད་དེ་འཐད་པའི་ཕྱིར། འདོད་ན། དེ་ཆོས་ཅན། ཁྱོད་གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་འཛིན་པ་ཡིན་པར་ཐལ། ཁྱོད་ཆོས་ཅན་དེ་ཡིན་པའི་ཕྱིར། ཞེ་ན། མ་ཁྱབ། འདོད་མི་ནུས་ཏེ། བདེན་འཛིན་ཡིན་པའི་ཕྱིར། ཟེར་ན། གང་ཟག་དོན་བྱེད་
ནུས་པར་འཛིན་པའི་རིག་པ་དེ། གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་འཛིན་པ་ཡིན་པར་ཐལ། དེ་རྫས་འཛིན་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། གང་ཟག་གི་དོན་བྱེད་ནུས་པ་དེ། རྫས་ཡོད་ཆོས་གསུམ་ཚང་བ་ཡིན་པའི་ཕྱིར། ། ། །སེམས་
མི་འགོང་པ་ཉིད་ལ་སོགས། ཞེས་སོགས་ཀྱི་སྐབས་སུ། སྦྱོར་བ་དང་མཐའ་དཔྱད་པ་གཉིས་ལས། དང་པོ་ནི། བྱང་སེམས་སྦྱོར་ལམ་པའི་རྒྱུད་ཀྱི་ཐབས་ཤེས་ཁྱད་པར་ཅན་གཉིས་ཆོས་ཅན། བྱང་སེམས་སྦྱོར་ལམ་པའི་ནང་གི་ཡོངས་འཛིན་ཡིན་ཏེ། དེ་
སྲིད་ཞིའི་མཐར་ལྟུང་བ་འགོག་བྱེད་ཀྱི་བྱང་སེམས་སྦྱོར་ལམ་པའི་མཁྱེན་པ་ཡིན་པའི་ཕྱིར། བྱང་སེམས་སྦྱོར་ལམ་པའི་ཡོངས་འཛིན་དུ་གྱུར་པའི་མཆོག་གི་སྤྲུལ་སྐུ་ཆོས་ཅན། བྱང་སེམས་སྦྱོར་ལམ་པའི་ཕྱིའི་ཡོངས་འཛིན་ཡིན་ཏེ། དེ་ལ་ཐབས་ཤེས་
རྫོགས་པར་འདེམས་པའི་དེའི་བདག་རྐྱེན་དུ་གྱུར་པའི་དགེ་བའི་བཤེས་གཉེན་ཡིན་པའི་ཕྱིར། བྱས་པ་ལ་ཁོ་ན་རེ། གཞུང་འདིའི་བྱང་སེམས་སྦྱོར་ལམ་པའི་ནང་གི་ཡོངས་འཛིན་དངོས་སུ་བསྟན་པར་ཐལ། སྦྱོར་བ་དང་པོ་དེ་གཞུང་འདིའི་དོན་སྦྱོར་

[042B] ཟེར་ན་མ་ཁྱབ། འདོད་ན། དེས་དེ་དངོས་སུ་བསྟན་པར་སློབ་དཔོན་སེང་གེ་བཟང་པོས་བཞེད་པར་ཐལ་འདོད་པའི་ཕྱིར། ཡང་ཁོ་ན་རེ། བྱང་སེམས་སྦྱོར་ལམ་པའི་རྒྱུད་ཀྱི་ཐབས་ཤེས་ཁྱད་པར་ཅན་གཉིས་ཆོས་ཅན། བྱང་སེམས་སྦྱོར་ལམ་པ་སྲིད་
མཐར་ལྟུང་བ་འགོག་བྱེད་ཡིན་པར་ཐལ། དེ་སྲིད་ཞིའི་མཐར་ལྟུང་པ་འགོག་བྱེད་ཡིན་པའི་ཕྱིར། རྟགས་ཁས། འདོད་ན། དེའི་རྒྱུད་ཀྱི་ཐབས་ཁྱད་པར་ཅན་དེ་ཡང་དེ་ཡིན་པར་ཐལ། འདོད་པའི་ཕྱིར་ཟེར་ན་མ་ཁྱབ། འདོད་ན། དེ་འཁོར་བའི་རྩ་བ་གཅོད་བྱེད་ཀྱི་བློ་ཡིན་པར་ཐལ་
ལོ། །གཉིས་པ་ལ་དགག་བཞག་གཉིས་ལས། དང་པོ་ལ་ཁ་ཅིག་གིས་བྱང་སེམས་སྦྱོར་ལམ་པ་རང་རྒྱུད་ཀྱི་ཐབས་ཤེས་ཁྱད་པར་ཅན་གཉིས་ཆོས་ཅན། བྱང་སེམས་སྦྱོར་ལམ་པའི་ནང་གི་ཡོངས་འཛིན་ཡིན་ཏེ། བྱང་སེམས་སྦྱོར་ལམ་པའི་སྲིད་ཞིའི་མཐའ་འགོག་བྱེད་ཀྱི་
མཁྱེན་པ་ཡིན་པའི་ཕྱིར། མཆོག་གི་སྤྲུལ་སྐུ་ཆོས་ཅན། བྱང་སེམས་སྦྱོར་ལམ་པའི་ཕྱིའི་ཡོངས་འཛིན་ཡིན་ཏེ། དེ་ལ་པས་ཤེས་རྫོགས་པར་སྟོན་པའི་དེའི་དགེ་བའི་བཤེས་གཉེན་ཡིན་པའི་ཕྱིར་ཞེས་ཟེར། མཆོག་གི་སྤྲུལ་སྐུ་ཆོས་ཅན། བྱང་སེམས་སྦྱོར་ལམ་པའི་
བདག་རྐྱེན་ཡིན་པར་ཐལ། ཁྱོད་དེའི་ཕྱིའི་ཡོངས་འཛིན་ཡིན་པའི་ཕྱིར། རྟགས་ཁས། འདོད་མི་ནུས་ཏེ། ཁྱོད་དེའི་འབྲས་བུ་ཡིན་པའི་ཕྱིར། རྟགས་གྲུབ་སྡེ། སངས་རྒྱས་འཕགས་པ་དེ་དོའི་འབྲས་བུ་ཡིན་པའི་ཕྱིར། དེ་དེ་ལས་འཁྲུངས་པའི་ཕྱིར་ཏེ། དེ་བྱང་ཆུབ་སེམས་
དཔའ་ལས་འཁྲུངས་པའི་ཕྱིར་ཏེ། དབུ་མ་ལ་འཇུག་པ་ལས། སངས་རྒྱས་བྱང་ཆུབ་སེམས་དཔའ་ལས་འཁྲུངས་ཤིང། ཞེས་གསུངས་པའི་ཕྱིར། ཁ་ཅིག་གཉིས། བྱང་སེམས་སྦྱོར་ལམ་པ་ལ་ཐབས་ཤེས་གཉིས་སྟོན་པར་བྱེད་པའི་དེའི་བདག་རྐྱེན་དུ་གྱུར་པའི་དགེ་

[043A]༄༅། །པའི་བཤེས་གཉེན་དེ། བྱང་སེམས་སྦྱོར་ལམ་པའི་ཕྱིའི་ཡོངས་འཛིན་ཀྱི་མཚན་ཉིད་ཟེར་ན། བྱང་སེམས་སྦྱོར་ལམ་པའི་ཡོངས་འཛིན་དུ་གྱུར་པའི་སེམས་ཙམ་པ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། དེ་འདྲ་བ་གཅིག་
ཡོད་པའི་ཕྱིར་ཏེ། སེམས་ཙམ་རྣམ་བདེན་པའི་ལྟ་བ་ལ་གནས་པའི་བླ་མ་གསེར་གླིང་བ་དེ་ཇོ་བོ་རྗེའི་ཡོངས་འཛིན་ཡིན་པའི་ཕྱིར་རྩ་བར་འདོད་མི་ནུས་ཏེ། སེམས་ཙམ་པ་ཡིན་པའི་ཕྱིར། གཞན་ཡང། བྱང་སེམས་སྦྱོར་ལམ་པའི་ཡོངས་འཛིན་དུ་གྱུར་པའི་
བྱེ་བྲག་སྨྲ་བ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། དེ་ཡོད་པའི་ཕྱིར། དེར་ཐལ། བླ་མ་དཧར་མ་རཀ་ཥི་ཏ་དེ་ཇོ་བོ་ཇེའི་ཡོངས་འཛིན་ཡིན་པའི་ཕྱིར། འདོད་མི་ནུས་ཏེ། བྱེ་བྲག་ཏུ་སྨྲ་བ་ཡིན་པའི་ཕྱིར། །གཉིས་པ་རང་གི་ལུགས་ལ། འཕགས་
པའི་ལུགས་དང། སློབ་དཔོན་གྱི་ལུགས་གཉིས་ལས། དང་པོ་ནི། སེམས་མི་འགོང་བ་ཉིད་ལ་སོགས་ཞེས་པས། བྱང་སེམས་སྦྱོར་ལམ་པའི་ནང་གི་ཡོངས་འཛིན་གཉིས་དངོས་སུ་བསྟན། ངོ་བོ་ཉིད་མེད་སོགས་སྟོན་བྱེད། ཅེས་པས། བྱང་སེམས་སྦྱོར་
ལམ་པའི་ཕྱིའི་ཡོངས་འཛིན་དངོས་སུ་བསྟན་པ་ཡིན་ཏེ། ཉི་སྣང་ལས་ཐབས་ལམ་ཁས་པ་དང། དགེ་བའི་བཤེས་གཉེན་འདིར་བྱང་ཆུབ་སེམས་དཔའི་ཡོངས་སུ་འཛིན་པ་ཡིན་ཏེ། ཞེས་གསུངས་པའི་ཕྱིར་གཉིས་པ་ནི་སེམས་མི་འགོང་པ་ཉིད་ལ་སོགས་
ཞེས་སོགས་ཀྱིས་བྱར་སེམས་སྦྱོར་ལམ་པའི་བྱིའི་ཡོངས་འཛིན་དངོས་སུ་བསྟན་ཅིག་ནང་གི་ཡོངས་འཛིན་དངོས་སུ་མ་བསྟན་ཏེ། རྒྱན་སྣང་ལས། རྣམ་པར་རྟོག་པ་བཞི་དང་ལྡན་པ་བསྟན་བདེ་ནི་ཐབས་ལ་མཁས་པའི་དགེ་པའི་བཤེས་གཉེན་གྱི་རང་བཞིན་ཡོངས་སུ་འཛིན་པ་

[043B] འདིར་ཐེག་པ་ལ་གསར་དུ་ཞུགས་པ་ཞེས་བྱ་བ་ལ་སོགས་པ་གསུངས་པ་ཡིན་ནོ། །ཞེས་གསུང་པའི་ཕྱིར་དེས་ན་བྱང་སེམས་སྦྱོར་ལམ་བསྲིད་ཞིའི་མཐའ་གང་རུང་དུ་ལྟུང་བ་འགོག་པར་བྱེད་པའི་བྱང་སེམས་སྦྱོར་ལམ་པའི་མངོན་རྟོགས་དེ་བྱང་
སེམས་སྦྱོར་ལམ་པའི་ནང་གི་ཡོངས་འཛིན་གྱི་མཚན་ཉིད། བྱང་སེམས་སྦྱོར་ལམ་པ་ལ་ཐབས་ཤེས་ཁྱད་པར་ཅན་རྫོགས་པར་འདོམས་པར་བྱེད་པའི་དེའི་བདག་རྐྱེན་དུ་གྱུར་པའི་དགེ་བའི་བཤེས་གཉེན་དེ། སྐབས་འདིར་བསྟན་པའི་བྱང་སེམས་སྦྱོར་ལམ་པའི་
ཕྱིའི་ཡོངས་འཛིན་གྱི་མཚན་ཉིད་ཡིན་ནོ། ། ། །རྟོགས་པ་ཡིན་ན་ཆོས་དྲུག་དང། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། སྐབས་འདིར་བསྟན་གྱི་ཐེག་ཆེན་སྒྲུབ་པའི་རྟེན་རང་བཞིན་གནས་རིགས་ཆོས་ཅན། ཁྱོད་ལ་དབྱེ་ན་
དུ་མ་ཡོད་དེ། ཁྱོད་ལ་བརྟེན་ཆོས་སྒྲུབ་པ་བཅུ་གསུམ་གྱི་རྟེན་རང་བཞིན་གནས་རིགས་བཅུ་གསུམ་དུ་ཡོད་པའི་ཕྱིར། གཉིས་པ་ལ་གསུམ་ལས། དང་པོ་ལ། ཁ་ཅིག་གིས། བྱང་ཆུབ་དུ་འགྱུར་རུང་གི་དགེ་བ་དེ། རང་བཞིན་གནས་རིགས་ཀྱི་མཚན་ཉིད། དེས་
ཐེག་པ་ཆེ་ཆུང་གཉིས་ལ་རིགས་འགྲེ། ཟེར་ན། རང་བཞིན་གནས་རིགས་ཆོས་ཅན། དགེ་བ་ཡིན་པར་ཐལ། རང་བཞིན་གནས་རིགས་ཡིན་པའི་ཕྱིར། འདོད་ན། འཁོར་བ་མི་དགེ་བ་ཡིན་པར་ཐལ། རང་བཞིན་གནས་རིགས་དགེ་པ་ཡིན་པའི་ཕྱིར། འདོད་ན། ཁམས་
གོང་གིས་ས་སྡུས་ཀྱི་མི་དགེ་བ་ཡོད་པར་ཐལ་ལོ། འདོད་མི་ནུས་ཏེ་འཛོད་ལས། དེ་ལས་འགྱོད་གཉིད་མི་དགེ་རྣམས། བསམ་གཏན་དང་པོ་དག་ན་མེད། ཅེས་གསུངས་པའི་ཕྱིར། བྱས་པ་ལ་ཁོ་ན་རེ། དེ་དགེ་བ་ཡིན་པར་ཐལ། རྒྱུད་བླ་མ་ལས། དགེ་དང་རྣམ་པར་

[044A]༄༅། །དག་ཕྱིར་དང། ཞེས་གསུངས་པའི་ཕྱིར། ཟེར་ན། སྐྱོན་མེད་དེ། དེ་དགེ་བའི་སེམས་ཀྱི་དམིགས་པ་ལ་དགོངས་པའི་ཕྱིར་གཞན་ཡང། དེ་ཆོས་ཅན། རྣམ་པར་དཀར་བའི་ཡོན་ཏན་ཡིན་པར་ཐལ། དགེ་བ་ཡིན་པའི་ཕྱིར། འདོད་ན། འདུས་བྱས་ཡིན་པར་ཐལ་ལོ་
ཡང་བྱང་ཆུབ་དུ་འགྱུར་རུང་དེ། རིགས་ཀྱི་མཚན་ཉིད། དེ་ཐེག་པ་གཉིས་ལ་རིགས་འགྲེ། ཟེར་ན། ཉན་ཐོས་དགྲ་བཅོམ་པའི་རྒྱུད་ཀྱི་ཡིད་ཀྱི་རྣམ་པར་ཤེས་པ་ཆོས་ཅན། མཚན་ཉིད་དེར་ཐལ། རིགས་ཡིན་པའི་ཕྱིར་ཏེ། རྒྱས་འགྱུར་གྱི་རིགས་ཡིན་པའི་ཕྱིར། མ་གྲུབ་ན། ཉན་
ཐོས་དགྲ་བཅོམ་པ་ཆོས་ཅན། ཁྱོད་ཀྱི་རྒྱུད་ཀྱི་ཡིད་ཀྱི་རྣམ་པར་ཤེས་པ་དེ་རྒྱས་འགྱུར་གྱི་རིགས་ཡིན་པར་ཐལ། ཁྱོད་སེམས་ཅན་ཡིན་པའི་ཕྱིར། རྩ་བར་འདོད་མི་ནུས་ཏེ། བྱང་ཆུབ་ཏུ་གྱུར་ཟིན་པའི་ཕྱིར་ཏེ། བྱང་ཆུབ་ཡིན་པའི་ཕྱིར་ཏེ། ཉན་ཐོས་ཀྱི་བྱང་ཆུབ་ཡིན་པའི་ཕྱིར་
མ་གྲུབ་ན། ཉན་ཐོས་དགྲ་བཅོམ་པ་ཆོས་ཅན། ཁྱོད་ཀྱི་རྒྱུད་ཀྱི་ཡིད་ཀྱི་རྣམ་པར་ཤེས་པ་དེ་དེ་ཡིན་པར་ཐལ། ཁྱོད་ཉན་ཐོས་དགྲ་བཅོམ་པ་ཡིན་པའི་ཕྱིར། ཁ་ཅིག་གིས། ཆོས་སྐུར་འགྱུར་རུང་དེ། རང་བཞིན་གནས་རིགས་ཀྱི་མཚན་ཉིད། གཟུགས་སྐུར་འགྱུར་རུང་དེ་
རྒྱས་འགྱུར་གྱི་རིགས་ཀྱི་མཚན་ཉིད། ཟེར་ན། དང་པོ་ལ། བྱང་སེམས་འཕགས་པའི་རྒྱུད་ཀྱི་འགོག་བདེན་ཆོས་ཅན། རང་བཞིན་གནས་རིགས་ཡིན་པར་ཐལ། མཚན་ཉིད་དེའི་ཕྱིར། འདོད་ན། དེ་ཆོས་ཅན་དོན་དམ་བདེན་པ་ཡིན་པར་ཐལ། འདོད་པའི་ཕྱིར། གཞན་ཡང་
ཐེག་ཆེན་གྱི་སློབ་ལམ་ཆོས་ཅན། གཟུགས་སྐུར་འགྱུར་རུང་ཡིན་པར་ཐལ། མཚོན་བྱ་དེའི་ཕྱིར། ཁ་ཅིག་གིས། ངོ་བོ་ཉི་སྐུར་འབྱུར་རུང་དེ། རང་ཞིན་གནས་རིགས་ཀྱི་མཚན་ཉིད། ཟེར་ན། བྱང་སེམས་འཕགས་པའི་རྒྱུད་ཀྱི་འགོག་བདེན་ཆོས་ཅན། མཚོན་

[044B] མཚན་ཉིད་དེའི་ཕྱིར་ཏེ། བློ་བུར་རྣམ་དག་གི་ཆར་གྱུར་བའི་ངོ་བོ་ཉིད་སྐུར་འགྱུར་རུང་ཡིན་པའི་ཕྱིར་དེར་ཐལ། ཆོས་ཅན་དེའི་ཕྱིར། ཁ་ཅིག་གིས། འདུས་མ་བྱས་ཀྱི་སངས་རྒྱས་ཀྱི་སྐུར་འགྱུར་རུང་དེ། རང་བཞིན་གནས་རིགས་ཀྱི་མཚན་ཉིད་
འདུས་བྱས་ཀྱི་སངས་རྒྱས་ཀྱི་སྐུར་འགྱུར་རུང་དེ། རྒྱས་འགྱུར་གྱི་རིགས་ཀྱི་མཚན་ཉིད། ཟེར་ན། བྱང་སེམས་འཕགས་པའི་རྒྱུད་ཀྱི་འགོག་བདེན་ཆོས་ཅན། མཚོན་བྱ་དང་པོ་དེར་ཐལ། མཚན་ཉིད་དེའི་ཕྱིར། རྟགས་གསལ་བསྒྲུབས་ཟིན། ཁ་ཅིག་གིས། དྲི་མ་
དང་བཅས་པའི་སེམས་ཀྱི་ཆོས་ཉིད། རང་བཞིན་གནས་རིགས་ཀྱི་མཚན་ཉིད། ཟེར་ན། རང་གི་རྟེན་ཆོས་སུ་གྱུར་པའི་དྲི་མ་དང་བཅས་པའི་སེམས་ཀྱི་ཆོས་ཉིད་ཡིན་ན། དྲི་མ་དང་བཅས་པའི་སེམས་ཀྱི་ཆོས་ཉིད་ཡིན་དགོས་པར་ཐལ། མཚན་ཉིད་དེ་འཐད་པའི་
ཕྱིར། འདོད་ན། བདེན་འཛིན་དུ་གྱུར་པའི་ཡིད་ཀྱི་རྣམ་པར་ཤེས་པའི་ཆོས་ཉིད་ཆོས་ཅན། དེར་ཐལ་དེའི་ཕྱིར། འདོད་ན། དེ་ཆོས་ཅན། རང་བཞིན་གནས་རིགས་ཡིན་པར་ཐལ། འདོད་པའི་ཕྱིར། ཁྱབ་པ་ཁས། འདོད་ན། ངོ་བོ་ཉིད་སྐུར་འགྱུར་རུང་ཡིན་པར་
ཐལ། འདོད་པའི་ཕྱིར། འདོད་ན། བདེན་འཛིན་དུ་གྱུར་པའི་ཡིད་ཀྱི་རྣམ་པར་ཤེས་པ་དེ་ཡེ་ཤེས་ཆོས་སྐུར་འགྱུར་རུང་ཡིན་པར་ཐལ་འདོད་པའི་ཕྱིར། འདོད་མི་ནུས་ཏེ། དེ་ཤེས་སྒྲིབ་ཡིན་པའི་ཕྱིར་ཁ་ཅིག་གིས། དྲི་མ་དང་བཅས་པའི་སེམས་ཀྱི་ཆོས་ཉིད་གང་
ཞིག། གནས་གྱུར་མཐར་ཐུག་པ་ན་ངོ་བོ་ཉིད་སྐུར་འགྱུར་རུང་དེ་རང་བཞིན་གནས་རིགས་ཀྱི་མཚན་ཉིད། ཟེར་ན། རང་བཞིན་གནས་རིགས་ཆོས་ཅན། གནས་གྱུར་མཐར་ཐུག་པ་ན། ངོ་བོ་ཉིད་སྐུར་འགྱུར་རུང་ཡིན་པར་ཐལ། རང་བཞིན་གནས་རིགས་

[045A]༄༅། །ཡིན་པའི་ཕྱིར། འདོད་མི་ནུས་ཏེ། གནས་གྱུར་མཐར་ཐུག་པ་ན། ངོ་བོ་ཉིད་སྐུར་གྱུར་ཟིན་པའི་ཕྱིར་ཏེ། གནས་གྱུར་མཐར་ཐུག་པ་ན། ངོ་བོ་ཉིད་སྐུ་ཡིན་པའི་ཕྱིར། ཁ་ཅིག་གིས། དྲི་མ་དང་བཅས་པའི་སེམས་ཀྱི་ཆོས་ཉིད་གང་ཞིག། ངོ་བོ་ཉིད་
སྐུར་འགྱུར་རུང་དེ། རང་བཞིན་གནས་རིགས་ཀྱི་མཚན་ཉིད། ཟེར་ན་ཚུར་ཐོང་ལྷས་སྦྱིན་གྱི་རྒྱུད་ཀྱི་རང་བཞིན་གནས་རིགས་ཆོས་ཅན། མཚན་ཉིད་ཀྱི་ཟུར་དང་པོ་དེར་ཐལ། མཚོན་གྱི་དེའི་ཕྱིར་འདོད་ན། དེ་ཆོས་ཅན། དྲི་མ་དང་བཅས་པའི་སེམས་ཡོད་ན་
ཁྱོད་ཡོད་དགོས་པར་ཐལ། ཁྱོད་དེའི་ཆོས་ཉིད་ཡིན་པའི་ཕྱིར་རྟགས་ཁས། འདོད་ན་ཚུར་མཐོང་ལྷས་སྦྱིན་ཚད་མས་མ་དམིགས་པའི་ས་ཕྱོགས་ཆོས་ཅན། དེར་ཐལ། དེའི་ཕྱིར། ཁ་ཅིག་གིས། ཆོས་ཉིད་གང་ཞིག། ཐེག་ཆེན་སྒྲུབ་པའི་རྟེན་གཞི་བྱེད་པ་དེ། ཐེག་
ཆེན་སྒྲུབ་པའི་རྟེན་རང་བཞིན་གནས་རིགས་ཀྱི་མཚན་ཉིད་ཟེར་ན་སངས་རྒྱས་འཕགས་པའི་རྒྱུད་ཀྱི་ཆོས་ཉིད་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དང་པོ་སླ། གཉིས་པ་དེར་ཐལ་དེའི་བསྒོམ་བྱའི་གཙོ་བོར་ཡིན་པའི་ཕྱིར། རྩ་བར་
འདོད་ན། དེ་ཆོས་ཅན། རང་བཞིན་གནས་རིགས་ཡིན་པར་ཐལ། འདོད་པའི་ཕྱིར། འདོད་ན། ངོ་བོ་ཉིད་སྐུར་འགྱུར་རུང་ཡིན་པར་ཐལ་ལོ། །འདོད་མི་ནུས་ཏེ། དེར་གྱུར་ཟིན་པའི་ཕྱིར། ཁ་ཅིག་གིས། སེམས་ཅན་གྱི་རྒྱུད་ཀྱི་ཆོས་ཉིད་གང་ཞིག། ཐེག་ཆེན་སྒྲུབ་པའི་རྟེན་
གཞི་བྱེད་པ་དེ། ཐེག་ཆེན་སྒྲུབ་པའི་རྟེན་རང་བཞིན་གནས་རིགས་ཀྱི་མཚན་ཉིད། ཟེར་ན་སེམས་ཅན་གྱི་རྒྱུད་ཀྱི་བདེན་འཛིན་གྱི་ཆོས་ཉིད་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར་དང་པོ་སླ། གཉིས་པ་དེར་ཐལ། དེའི་བསྒོམ་བྱའི་གཙོ་བོ་ཡིན་

[045B] ཁ་ཅིག་གིས། བྱང་ཆུབ་སེམས་དཔའི་རྒྱུད་ཀྱི་ཆོས་ཉིད་ཀྱི་གང་ཞིག། ཐེག་ཆེན་སྒྲུབ་པའི་རྟེན་གཞི་བྱེད་པ་དེ། དེའི་མཚན་ཉིད། ཟེར་ན། བྱང་ཆུབ་སེམས་དཔའི་རྒྱུད་ཀྱི་བདེན་འཛིན་གྱི་ཆོས་ཉིད་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་
གསལ་སྔར་བཞིན་ནོ། ཁ་ཅིག་གིས། བྱང་ཆུབ་སེམས་དཔའི་རྒྱུད་ཀྱི་ཆོས་ཉིད་གང་ཞིག། རང་རྒྱུད་ཀྱི་ཐེག་ཆེན་སྒྲུབ་པའི་རྟེན་གཞི་བྱེད་པ་དེ། སྐབས་འདིར་དངོས་སུ་བསྟན་པའི་ཐེག་ཆེན་སྒྲུབ་པའི་རྟེན་རང་བཞིན་གནས་རིགས་ཀྱི་མཚན་ཉིད། ཟེར་ན་ཉན་ཐོས་
དགྲ་བཅོམ་པའི་རྟོགས་པ་སྔོན་དུ་སོང་པའི་ཐེག་ཆེན་གྱི་མཐོང་ལམ་བར་ཆད་མེད་ལམ་པའི་རྒྱུད་ཀྱི་ཆོས་ཉིད་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དང་པོ་སླ། གཉིས་པ་གྲུབ་སྟེ། རང་རྒྱུད་ཀྱི་ཐེག་ཆེན་སྒྲུབ་པའི་བསྒོམ་བྱའི་གཙོ་བོ་ཡིན་པའི་ཕྱིར་
ཏེ་རང་རྒྱུད་ཀྱི་ཐེག་ཆེན་མཐོང་ལམ་བར་ཆད་མེད་ལམ་གྱི་བསྒོམ་བྱའི་གཙོ་བོ་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། དང་པོ་ཉིད་ནས་ཐེག་ཆེན་དུ་རིགས་ངེས་པའི་ཐེག་ཆེན་སྒྲུབ་པའི་རྟེན་རང་བཞིན་གནས་རིགས་ཡིན་པར་ཐལ། འདོད་པའི་ཕྱིར། ཁ་ཅིག་
གིས། རང་གི་ཐོབ་བྱར་གྱུར་པའི་བྱང་ཆུབ་ཏུ་འགྱུར་རུང་དེ་རིགས་ཀྱི་མཚན་ཉིད། རང་གི་ཐོབ་བྱར་གྱུར་པའི་ཐེག་ཆེན་གྱི་བྱང་ཆུབ་ཏུ་འགྱུར་རུང་དེ། ཐེག་ཆེན་གྱི་རིགས་ཀྱི་མཚན་ཉིད་དེ་ཐེག་དམན་གཉིས་ལ་རིགས་འགྲེ། རང་གི་ཐོབ་བྱར་གྱུར་པའི་ཐེག་དམན་
གྱི་བྱང་ཆུབ་ཏུ་འགྱུར་རུང་དེ། ཐེག་དམན་གྱི་རིགས་ཀྱི་མཚན་ཉིད། དེ་ལ་དབྱེ་ན། ཐེག་དམན་གྱི་དེ། བའི་རིགས་དང། ཐེག་དམན་གྱི་མ་ངེས་པའི་རིགས་གཉིས་ལས། རིགས་གང་ཞིག། ཐེག་པ་གཞན་གྱིས་བར་མཆོད་པར་ཐེག་དམན་གྱི་བྱང་ཆུབ་ཏུ་འགྱུར་

[046A]༄༅། །བར་ངེས་པ་དེ། དང་པོའི་མཚན་ཉིད། ཐེག་དམན་གྱི་རིགས་ཡང་ཡིན། ཐེག་པ་གཞན་གྱིས་བར་མ་ཆོད་པར་ཐེག་དམན་གྱི་བྱང་ཆུབ་ཏུ་འགྱུར་བར་མ་ངེས་པ་ཡང་ཡིན་པའི་གཞི་མཐུན་པ་དེ། གཉིས་པའི་མཚན་ཉིད། ཐེག་ཆེན་གྱི་རིགས་དང། ཐེག་དམན་གྱི་རིགས་
གཉིས་འགལ་ཟེར་ན། རང་བཞིན་གནས་རིགས་ཆོས་ཅན། མཚན་ཉིད་དེར་ཐལ། ཐེག་ཆེན་གྱི་རིགས་ཡིན་པའི་ཕྱིར། འདོད་ན། ངོ་བོ་ཉིད་སུ་དེ་ཐེག་ཆེན་གྱི་བྱང་ཆུབ་ཡིན་པར་ཐལ། འདོད་པའི་ཕྱིར། འདོད་ན། དེ་བྱང་ཆུབ་ཆེན་པོ་ཡིན་པར་ཐལ། འདོད་
པའི་ཕྱིར། འདོད་ན། དེ་ཆོས་ཅན། ཟད་མི་སྐྱེ་ཤེས་པའི་ཡེ་ཤེས་ཡིན་པར་ཐལ། འདོད་པའི་ཕྱིར། གཞན་ཡང། ཉན་ཐོས་དགྲ་བཅོམ་པའི་འབྲས་བུ་མངོན་དུ་བྱེད་པར་ངེས་པའི་གང་ཟག་ཡིན་ན། ཐེག་དམན་གྱི་རིགས་ཅན་ཡིན་དགོས་པར་ཐལ། དེ་ཡང་ཡིན། ཐེག་
དམན་གྱི་རིགས་ཅན་མ་ཡིན་པ་ཡང་ཡིན་པའི་གཞི་མཐུན་པ་མེད་པའི་ཕྱིར། མ་གྲུབ་ན། དེ་འདྲའི་ལམ་མ་ཞུགས་ཀྱི་གང་ཟག་ཡོད་པར་ཐལ། མ་གྲུབ་པ་དེའི་ཕྱིར། འདོད་ན། དེ་འདྲའི་ལམ་མ་ཞུགས་ཀྱི་གང་ཟག་གི་རྒྱུད་ཀྱི་རང་བཞིན་གནས་རིགས་ཆོས་ཅན་
ཐེག་དམན་གྱི་ངེས་པའི་རིགས་ཡིན་པར་ཐལ། མཚན་ཉིད་དེའི་ཕྱིར། དེར་ཐལ། ཆོས་ཅན་དེའི་ཕྱིར། འདོད་ན། དེ་འདྲའི་གང་ཟག་དེ། ཐེག་དམན་གྱི་རིགས་ཅན་ཡིན་པར་ཐལ་ལོ། །གཞན་ཡང་རྐྱེན་ཐེག་ཆེན་གྱི་དགེ་བའི་བཤེས་གཉེན་དང་ཕྲད་ནས་དང་
པོར་ཐེག་ཆེན་ལམ་དུ་འཇུག་པར་ངེས། དེ་དང་མ་ཕྲད་ན་ཉན་ཐོས་དགྲ་བཅོམ་པའི་འབྲས་བུ་མངོན་དུ་བྱེད་པར་ངེས་པའི་བྱང་སེམས་ཚོགས་ལམ་པའི་རྒྱུད་ཀྱི་མཁྱེན་པ་ཆོས་ཅན། ཐེག་དམན་གྱི་རིགས་མ་ཡིན་པར་ཐལ། ཐེག་ཆེན་གྱི་རིགས་ཡིན་པའི་ཕྱིར་

[046B] ཐེག་ཆེན་གྱི་བྱང་ཆུབ་ཏུ་འགྱུར་རུང་ཡིན་པའི་ཕྱིར་ཏེ། ཆོས་ཅན་དེའི་ཕྱིར། རྩ་བར་འདོད་མི་ནུས་ཏེ། ཐེག་དམན་གྱི་བྱང་ཆུབ་ཏུ་འགྱུར་རུང་ཡིན་པའི་ཕྱིར་ཏེ། ཆོས་ཅན་དེའི་ཕྱིར་གཞན་ཡང། ཉན་ཐོས་མཐོང་ལམ་པའི་རྒྱུད་ཀྱི་མཁྱེན་པ་ཆོས་ཅན། དེར་ཐལ། དེའི་ཕྱིར། དེར་
ཐལ། ཐེག་ཆེན་གྱི་བྱང་ཆུབ་ཏུ་འགྱུར་རུང་ཡོད་པའི་ཕྱིར། མ་གྲུབ་ན། ཉན་ཐོས་མཐོང་ལམ་པ་ཆོས་ཅན། ཁྱོད་ཀྱི་རྒྱུད་ཀྱི་མཁྱེན་པ་དེ། ཐེག་ཆེན་གྱི་བྱང་ཆུབ་ཏུ་འགྱུར་རུང་ཡིན་པར་ཐལ། ཁྱོད་སློབ་པ་ཡིན་པའི་ཕྱིར། རྩ་བར་འདོད་ན། དེ་ཐེག་དམན་གྱི་རིགས་ཡིན་པར་
ཐལ། དེ་ཐེག་དམན་གྱི་བྱང་ཆུབ་ཏུ་འགྱུར་རུང་ཡིན་པའི་ཕྱིར་རྟགས་སླ། ཁོ་ན་རེ། ཉན་ཐོས་མཐོང་ལམ་པ་དེ་ཐེག་ཆེན་གྱི་རིགས་ཅན་ཡིན་པར་ཐལ། དེའི་རྒྱུད་ལ་ཐེག་ཆེན་གྱི་རིགས་ཡོད་པའི་ཕྱིར་ན། མ་ཁྱབ། སངས་རྒྱས་འཕགས་པ་དེ་སེམས་ཅན་ཡིན་པར་
ཐལ། དེའི་རྒྱུད་ལ་སེམས་ཡོད་པའི་ཕྱིར། ཁྱབ་པ་ཁས། གཞན་ཡང། ཉན་ཐོས་དགྲ་བཅོམ་པའི་རྒྱུད་ལ་ཉན་ཐོས་ཀྱི་རིགས་ཡོད་པར་ཐལ། དེ་ཉན་ཐོས་ཀྱི་རིགས་ཅན་ཡིན་པའི་ཕྱིར། ཁྱབ་པ་འགྲིག། དེར་ཐལ། དེ་རིགས་ཅན་གསུམ་པོ་གང་རུང་གང་ཞིག་
དེ་ཕྱི་མ་གཉིས་པོ་གང་རུང་མ་ཡིན་པའི་ཕྱིར། དང་པོ་དེར་ཐལ། དེ་སེམས་ཅན་ཡིན་པའི་ཕྱིར། གཉིས་པ་གྲུབ་སྟེ། ཆོས་ཅན་དེའི་ཕྱིར། རྩ་བར་འདོད་ན། དེའི་རྒྱུད་ལ་ཉན་ཐོས་ཀྱི་བྱང་ཆུབ་ཏུ་འགྱུར་རུང་ཡོད་པར་ཐལ་ལོ། །འདོད་མི་ནུས་ཏེ། ཁྱོད་ཉན་ཐོས་
མི་སློབ་པ་ཡིན་པའི་ཕྱིར། ཁྱབ་སྟེ། ཐེག་ཆེན་མི་སློབ་པ་ཡིན་ན། ཐེག་ཆེན་གྱི་རིགས་ཅན་མ་ཡིན་པས་ཁྱབ་པའི་ཕྱིར། གཞན་ཡང། ཉན་ཐོས་དགྲ་བཅོམ་པའི་རྒྱུད་ལ་ཐེག་ཆེན་གྱི་རིགས་མེད་པར་ཐལ། ཐེག་ཆེན་གྱི་རིགས་དང་ཐེག་དམན་གྱི་

[047A]༄༅། །རིགས་འགལ་པའི་ཕྱིར། འདོད་ན། ཉན་ཐོས་དགྲ་བཅོམ་པ་དེ། ཐེག་ཆེན་དུ་རིགས་སད་པ་མེད་པར་ཐལ། འདོད་པའི་ཕྱིར། འདོད་ན་དེ་ཐེག་ཆེན་ལམ་དུ་འཇུག་པ་མེད་པར་ཐལ་ལོ། །ཁོ་ན་རེ། རིགས་ཡིན་ན། ཐེག་ཆེན་གྱི་རིགས་ཡིན་དགོས་པར་
ཐལ་འོད། །ཟེར་ན། མ་ཁྱབ། ཁ་ཅིག་གིས། སེམས་ཅན་ཡིན་ན། ཐེག་ཆེན་གྱི་རིགས་ཅན་ཡིན་པས་ཁྱབ། ཟེར་ན། བཀའ་དང་པོ་བདེན་བཞིའི་ཆོས་འཁོར་གྱི་ཆེད་དུ་བྱ་བའི་གདུལ་བྱ་ཆོས་ཅན། དེར་ཐལ། དེའི་ཕྱིར། འདོད་ན། དེའི་ཆེད་དུ་བྱ་བའི་གདུལ་བྱ་ཐེག་ཆེན་གྱི་
རིགས་ཅན་ཡོད་པར་ཐལ། འདོད་པའི་ཕྱིར། འདོད་ན། བཀའ་དང་པོ་བདེན་བཞིའི་ཆོས་ཁོར་ཆོས་ཅན། ཁྱོད་ཀྱི་ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་མེད་པར་ཐལ། ཁྱོད་ཐེག་དམན་ཐུན་མོང་མ་ཡིན་པའི་མདོ་ཡིན་པའི་ཕྱིར། བྱས་པ་ལ་ཁོ་ན་རེ། དམ་
བཅའ་དེར་ཐལ། སེམས་ཅན་ཡིན་ན། མཐར་ཐུག་ཐེག་ཆེན་གྱི་རིགས་ཅན་ཡིན་དགོས་པའི་ཕྱིར། ཁ་ཅིག་གིས། འདིར་མ་ཁྱབ་ ཟེར། རྟགས་དེར་ཐལ། དེ་ཡིན་ན། མཐར་ཐུགས་སངས་རྒྱས་ཀྱི་རིགས་ཅན་ཡིན་དགོས་པའི་ཕྱིར་ཏེ། རྣམ་བཤད་ལས་
མཐར་ཐུག་ལ་ལྟོས་ནས་སེམས་ཅན་ཐམས་ཅད་སངས་རྒྱས་ཀྱི་རིགས་ཅན་དུ་ཤེས་པར་བྱའོ། །ཞེས་གསུངས་པའི་ཕྱིར། ཟེར་ན། མ་ཁྱབ། མཐར་ཐུག་ཐེག་ཆེན་གྱི་རིགས་ཅན་ཡོད་པར་ཐལ། གོང་གི་མ་ཁྱབ་མཚམས་དང། དམ་བཅའ་གཉིས་ཀ་
འཐད་པའི་ཕྱིར། འདོད་ན། མཐར་ཐུག་སེམས་ཅན་ཡོད་པར་ཐལ་འདོད་པའི་ཕྱིར། འདོད་ན། མཐར་ཐུག་ཉན་ཐོས་ཡོད་པར་ཐལ་འདོད་པའི་ཕྱིར། འདོད་ན། མཐར་ཐུག་ཀྱི་ཐེག་པ་ཡོད་པར་ཐལ་འདོད་པའི་ཕྱིར། འདོད་ན། མཐར་ཐུག་ཐེག་པ་

[047B] །གཞན་ཡང། སངས་རྒྱས་ཀྱི་རིགས་ཅན་ཡིན་ན། ཐེག་ཆེན་གྱི་རིགས་ཅན་ཡིན་དགོས་པར་ཐལ། སེམས་ཅན་ཐམས་ཅད་ཐེག་ཆེན་གྱི་རིགས་ཅན་ཡིན་པའི་ཕྱིར། རྟགས་ཁས་འདོད་ན། སངས་རྒྱས་ཀྱི་བཀའ་ཡིན་ན། ཐེག་
ཆེན་གྱི་བཀའ་ཡིན་དགོས་པར་ཐལ། འདོད་པའི་ཕྱིར། འདོད་ན་ཐེག་དམན་ཐུན་མོང་མ་ཡིན་པའི་བཀའ་མེད་པར་ཐལ་ལོ། །ཁ་ཅིག་གིས་རང་བཞིན་གནས་རིགས་ཡིན་ན། དྲི་མ་དང་བཅས་པའི་སེམས་ཀྱི་ཆོས་ཉིད་ཡིན་པས་ཁྱབ། ཟེར་
ན། བྱང་སེམས་འཕགས་པའི་རྒྱུད་ཀྱི་ཆོས་ཉིད་ཆོས་ཅན། དེར་ཐལ། དེའི་ཕྱིར་མ་གྲུབ་ན། དེ་ཆོས་ཅན། དེར་ཐལ། ཁྱོད་སེམས་ཅན་གྱི་རྒྱུད་ཀྱི་ཆོས་ཉིད་གང་ཞིག། ངོ་བོ་ཉིད་སྐུར་འགྱུར་རུང་ཡིན་པའི་ཕྱིར། འདོད་ན། བྱང་སེམས་འཕགས་པ་དེ། དྲི་མ་དང་བཅས་པའི་སེམས་
ཅན་ཡིན་པར་ཐལ། འདོད་པའི་ཕྱིར། རོང་ཊྀ་པ་ན་རེ། རང་བཞིན་གནས་རིགས་ལ་དབྱེ་ན། འདུས་བྱས་ཀྱི་རང་བཞིན་གནས་རིགས་དང་འདུས་མ་བྱས་ཀྱི་རང་བཞིན་གནས་རིགས་གཉིས་སུ་ཡོད་ཅིང། དྲི་མ་དང་བཅས་པའི་སེམས་གསལ་རིགས་དེ། འདུས་
བྱས་ཀྱི་རང་བཞིན་གནས་རིགས་ཡིན་ཏེ། བསྟོད་ཚོགས་ལས། བདེ་ལེགས་སེམས་ལས་སངས་རྒྱས་འབྱུང། རང་སེམས་དེ་ལ་ཕྱག་འཚལ་ལོ་།ཞེས་དང། རྒྱུད་བླ་མའི་མདོར་བསྟན་ཏུ། རིགས་ཁམས་སྦྲང་རྩི་དང་འདྲ་འདི་གཟིགས་ནས། ཞེས་དང་
དེའི་རྒྱས་བཤད་དུ། དེ་བཞིན་ལུས་ཅན་ལ་ཡོད་ཟག་པ་མེད་པའི་ཤེས་པ་སྦྲང་མའི་རྩི་དང་འདྲ། ཞེས་གསུངས་པའི་ཕྱིར། ཟེར་ན། དེ་ཆོས་ཅན། ཁྱོད་རང་བཞིན་གནས་རིགས་མ་ཡིན་པར་ཐལ་ཁྱོད་ལ་རང་བཞིན་གནས་རིགས་ཀྱི་དོན་མ་ཚང་བའི་ཕྱིར་ཏེ་

[048A]༄༅། །ཁྱོད་རྒྱུ་རྐྱེན་གྱི་གསར་དུ་བཅོས་པའི་ཕྱིར། རྟགས་གྲུབ་སྟེ། ཉི་སྣང་ལས། དེ་དག་གིས་ནི་རང་བཞན་དུ་གནས་པའི་རིགས་ལ་རང་བཞིན་དུ་གནས་པའི་དོན་བརྗོད་དགོས་སོ། །ཞེས་གསུངས་པའི་ཕྱིར། གཞན་ཡང། སློབ་དཔོན་འཕགས་པས་དེ་དག་
གིས་ནི་ཞེས་སོགས་གསུངས་པ་དེས་སེམས་ཙམ་པས་ཟག་མེད་ཡེ་ཤེས་ཀྱི་ས་བོན་དེ། རང་བཞིན་གནས་རིགས་སུ་ཁས་བླངས་པ་དེ་འགོག་མི་རིགས་པར་ཐལ། སེམས་ཅན་གྱི་རྒྱུད་ཀྱི་ཟག་མེད་ཡེ་ཤེས་ཀྱི་ས་བོན་ཆོས་ཅན། རང་བཞིན་གནས་རིགས་མ་ཡིན་
པར་ཐལ། རྒྱུ་རྐྱེན་གྱིས་གསར་དུ་བཅེས་པའི་ཕྱིར། ཞེས་པའི་ཐལ་འགྱུར་དེ་ལ་ཁྱབ་པ་མ་བྱུང་པའི་ཕྱིར། མ་གྲུབ་ན། དྲི་མ་དང་བཅས་པའི་སེམས་གསལ་རིག་ཆོས་ཅན། དེར་ཐལ། དེའི་ཕྱིར་གཞན་ཡང། དེ་ཆོས་ཅན། ངོ་བོ་ཉིད་སྐུར་འགྱུར་རུང་ཡིན་པར་ཐལ་
རང་བཞིན་གནས་རིགས་ཡིན་པའི་ཕྱིར། ཁྱབ་སྟེ། རྒྱུད་བླ་མ་ལས། རིགས་འདི་གཉིས་ལས་སངས་རྒྱས་ཀྱི་སྐུ་གསུམ་ཐོབ་པར་འདོད་པ་ཡིན། །དང་པོའི་སྐུ་ནི་དང་པོ་སྟེ། གཉིས་པ་ཡིས་ནི་ཕྱི་མ་གཉིས། ཞེས་གསུངས་པའི་ཕྱིར། འདོད་མི་ནུས་ཏེ། ཡེ་ཤེས་
ཆོས་སྐུར་འགྱུར་རུང་ཡིན་པའི་ཕྱིར། མ་གྲུབ་ན། དེར་ཐལ། སངས་རྒྱས་འཕགས་པའི་རྒྱུད་ཀྱི་སེམས་གསལ་རིག་དེ་ཡེ་ཤེས་ཆོས་སྐུ་ཡིན་པའི་ཕྱིར། ཁོ་ན་རེ། རྒྱུད་བླ་མར་རིགས་ཁམས་སྦྲང་རྩི་དང་འདྲ་འདི་གཟིགས་ནས། ཞེས་སོགས་མདོར་
བསྟན་དང་རྒྱས་བཤད་གཉིས་ཀྱི་དོན་མ་གྲུབ་པར་ཐལ། དྲི་མ་དང་བཅས་པའི་སེམས་གསལ་རིགས་རང་བཞིན་གནས་རིགས་མ་ཡིན་པའི་ཕྱིར། ཟེར་ན། མ་ཁྱབ་སྟེ། དེ་རང་བཞིན་གནས་རིགས་ཀྱི་རྟེན་ཆོས་སྒྲུབ་པ་དངོས་བསྟན་གྱི་གཞུང་ཡིན་པའི་ཕྱིར་

[048B] མཚན་ཉིད། དབྱེ་བ། ས་ཚམས་དང་གསུམ་ལས། དང་པོ་ནི། སངས་རྒྱས་སུ་འགྱུར་རུང་གང་ཞིག། སེམས་ཅན་གྱི་རྒྱུད་ཀྱིས་བསྡུས་པ་དེ། རིགས་ཀྱི་མཚན་ཉིད། དབྱེ་ན་རྒྱས་འགྱུར་གྱི་རིགས་དང། རང་བཞིན་གནས་རིགས་དང། དེ་
གཉིས་གང་རུང་མ་ཡིན་པའི་རིགས་དང་གསུམ་དུ་ཡོད། སངས་རྒྱས་ཀྱི་རིགས་གང་ཞིག། ཤིང་འབྲས་བུ་ཅན་གྱི་དཔེས་མཚོན་པ་དེ་དང་པོའི་མཚན་ཉིད། དཔེར་ན། སེམས་ཅན་གྱི་རྒྱུད་ཀྱི་ཡིད་ཀྱི་རྣམ་པར་ཤེས་པ་ལྟ་བུ། དེ་གང་ཞིག། གཏེར་ལྟ་བུའི་དཔེས་མཚོན་
པ་དེ། གཉིས་པའི་མཚན་ཉིད་ཡིན་ཏེ། དེ་ལྟར་ཡང། རྒྱུད་བླ་མ་ལས། གཏེར་དང་འབྲས་བུའི་ཤིང་བཞིན་དུ། རིགས་དེ་རྣམ་གཉིས་ཤེས་བྱ་སྟེ། །ཐོག་མེད་རང་བཞིན་གནས་པ་དང། །ཡང་དག་བླངས་བ་མཆོག་ཉིད་དོ། །ཞེས་གསུངས་པའི་ཕྱིར། རང་བཞིན་གནས་
རིགས་ལ་དབྱེ་ན། སྒྲུབ་པའི་རྟེན་མ་ཡིན་པར་གྱུར་བའི་རང་བཞིན་གནས་རིགས་དང། སྒྲུབ་པའི་རྟེན་དུ་གྱུར་པའི་རང་བཞིན་གནས་རིགས་གཉིས་ལས། དང་པོ་ནི། ལམ་མ་ཞུགས་ཀྱི་གང་ཟག་གི་རྒྱུད་ཀྱི་ཆོས་ཉིད་ལྟ་བུ། གཉིས་པ་ལ། ཐེག་པ་གསུམ་
གྱི་སྒྲུབ་པའི་རྟེན་རང་བཞིན་གནས་རིགས་གསུམ་ལས། དང་པོ་ནི་ཉན་ཐོས་སློབ་པ་འཕགས་པའི་རྒྱུད་ཀྱི་ཆོས་ཉིད་ལྟ་བུ། གཉིས་པ་ནི། རང་རྒྱལ་སློབ་པ་འཕགས་པའི་རྒྱུད་ཀྱི་ཆོས་ཉིད་ལྟ་བུ། གསུམ་པ་ལ། སྐབས་འདིར་དངོས་སུ་མ་བསྟན་པ་
དང། སྐབས་འདིར་དངོས་སུ་བསྟན་པའི་དེ་གཉིས་ལས། དང་པོ་ནི་བྱང་སེམས་ཚོགས་ལམ་པའི་རྒྱུད་ཀྱི་ཆོས་ཉིད་ལྟ་བུ། གཉིས་པའི་མཚན་ཉིད་ནི། བྱང་སེམས་ཀྱི་སྦྱོར་ལམ་ཐོབ་པའི་གང་ཟག་གི་རྒྱུད་ཀྱི་ཐེག་ཆེན་སྒྲུབ་པའི་རྟེན་རང་བཞིན་གནས་

[049A]༄༅། །རིགས་གང་ཞིག། སྐབས་འདིར་དངོས་སུ་བསྟན་པའི་ཐེག་ཆེན་སྒྲུབ་པའི་རྟེན་གཞི་བྱེད་པ་དེ། སྐབས་འདིར་དངོས་སུ་བསྟན་པའི་ཐེག་ཆེན་སྒྲུབ་པའི་རྟེན་རང་བཞིན་གནས་རིགས་ཀྱི་མཚན་ཉིད། གསུམ་པ། དེ་གཉིས་གང་
རུང་མ་ཡིན་པའི་རིགས་ནི། བྱང་སེམས་འཕགས་པའི་རྒྱུད་ཀྱི་འགོག་བདེན་ལྟ་བུའོ། །གསུམ་པ་ས་མཚམས་ནི། ལམ་མ་ཞུགས་ནས་རྒྱུན་མཐའི་བར་དུ་ཡོད་དོ། །ཐེག་ཆེན་སྒྲུབ་པའི་རྟེན་རང་བཞིན་གནས་རིགས་ཀྱི་ས་མཚམས་ནི། ཐེག་
ཆེན་གྱི་ཚོགས་ལམ་ནས་རྒྱུན་མཐའི་ཡེ་ཤེས་ཀྱི་བར་དུ་ཡོད་སྐབས་འདིར་དངོས་སུ་བསྟན་པའི་ཐེག་ཆེན་སྒྲུབ་པའི་རྟེན་རང་བཞིན་གནས་རིགས་ཀྱི་ས་མཚམས། ཐེག་ཆེན་གྱི་སྦྱོར་ལམ་དྲོད་ནས་རྒྱུན་མཐའི་བར་དུ་ཡོད། གསུམ་པ་རྩོད་པ་སྤོང་
པ་ལ། ཁོ་ན་རེ། བྱང་སེམས་ས་དང་པོ་བའི་རྒྱུད་ཀྱི་ཀུན་རྫོབ་སེམས་སྐྱེད་ཆོས་ཅན། རང་བཞིན་གནས་རིགས་ཡིན་པར་ཐལ། མཚན་ཉིད་དེའི་ཕྱིར། དང་པོ་སླ། གཉིས་པ་དེར་ཐལ། གཏེར་ལྟ་བུའི་སེམས་བསྐྱེད་ཡིན་པའི་ཕྱིར་ན། མ་ཁྱབ་
གཞན་ཡང། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་ཆོས་ཉིད་ཆོས་ཅན། སྐབས་འདིར་དངོས་སུ་བསྟན་པའི་ཐེག་ཆེན་སྒྲུབ་པའི་རྟེན་རང་བཞིན་གནས་ཡིན་པར་ཐལ། མཚན་
ཉིད་དེའི་ཕྱིར། དང་པོ་སླ། གཉིས་པ་དེར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་ཀྱི་རྟེན་གཞི་བྱེད་པ་གང་ཞིག། དེ་སྐབས་འདིར་དངོས་སུ་བསྟན་པའི་ཕྱིར། ཟེར་ན་མ་ཁྱབ། དེའི་འོག་ཏུ་དེ་དག་སྐྱེས་པའི་སྟོབས་ཀྱི། ཞེས་

[049B] སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེ་བ་ལ་མངོན་དུ་ཕྱོགས་པ་དང། མཐོང་སྤང་རྟོག་པའི་ས་བོན་འགག་པ་ལ་མངོན་དུ་ཕྱོགས་པ་དུས་མཉམ་པ་ཡིན་ཏེ། ཐེག་
ཆེན་གྱི་མཐོང་ལམ་བར་ཆད་མེད་ལམ་སྐྱེས་པ་དང།དེ་འགགས་པ་དུས་མཉམ་པའི་ཕྱིར། དཔེར་ན། རྐུན་པོ་ཕྱིར་ཕྱུང་སྟེ་སྒོ་བཅད་པས་ནང་དུ་མི་འབྱུང་བ་བཞིན་ནོ། །གཉིས་པ་ལ་གསུམ་ལས། དང་པོ་ལ། ཁ་ཅིག་གིས། ཐེག་ཆེན་གྱི་མཐོང་ལམ་བར་ཆད་
མེད་ལམ་སྐྱེ་བ་ལ་མངོན་དུ་ཕྱོགས་པ་དང། མཐོང་སྤང་རྟོག་པ་འགག་པ་ལ་མངོན་དུ་ཕྱོགས་པ་དུས་མཉམ་ཡིན་ཏེ། ཐེག་ཆེན་གྱི་མཐོང་ལམ་བར་ཆད་མེད་ལམ་དེ། དེའི་དངོས་གཉེན་བར་ཆད་མེད་ལམ་ཡིན་པའི་ཕྱིར། ཟེར་ན། སྟོང་ཉིད་ལ་རྩེ་གཅིག་ཏུ་
མཉམ་པར་བཞག་པའི་ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོའི་ཡེ་ཤེས་ལ་གནས་པའི་སེམས་དཔའི་རྒྱུད་ལ་མཐོང་སྤང་རྟོག་པ་འགག་པ་ལ་མངོན་དུ་ཕྱོགས་པ་ཡིན་པར་ཐལ། དེའི་རྒྱུད་ལ་ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེ་བ་ལ་མངོན་
དུ་ཕྱོགས་པ་ཡིན་པ་གང་ཞིག། དེ་གཉིས་དུས་མཉམ་པའི་ཕྱིར་གཉིས་པ་དངོས།འདོད་ན། དེའི་རྒྱུད་ལ་བདེན་འཛིན་མངོན་གྱུར་བ་ཡོད་པར་ཐལ། འདོད་པའི་ཕྱིར།འདོད་ན། དེ་འདྲའི་སྦྱོར་ལམ་ཆོས་མཆོག་འབྲིང་ལ་གནས་པའི་སེམས་པའི་རྒྱུད་ལ་བདེན་
འཛིན་མངོན་གྱུར་བ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། འགྲེལ་བར། རྣམ་པ་ནི་རྣམ་པར་རྟོག་པ་རྣམ་པ་ཐམས་ཅད་དུ་མི་འཐད་པས། ཞེས་གསུངས་པའི་ཕྱིར། གཞན་ཡང། སྒྲིབ་པ་དེའི་དངོས་གཉེན་ཡིན་ན། ཁྱོད་སྐྱེ་བ་ལ་མངོན་དུ་ཕྱོགས་

[050A]༄༅། །པ་དང།སྒྲིབ་པ་དེ་འགག་པ་ལ་མངོན་དུ་ཕྱོགས་པ་དུས་མཉམ་པས་ཁྱབ་པར་ཐལ། ཁྱོད་ཀྱི་སྦྱོར་བ་དེ་ལ་ཁྱབ་འབྲེལ་ཡོད་པའི་ཕྱིར། འདོད་ན། རྒྱུན་མཐའི་བར་ཆད་མེད་ལམ་སྐད་ཅིག་གཉིས་པ་ཆོས་ཅན། ཁྱོད་སྐྱེ་བ་ལ་མངོན་དུ་ཕྱོགས་
པ་དང། བདེན་འཛིན་འགག་པ་ལ་མངོན་དུ་ཕྱོགས་པ་དུས་མཉམ་པར་ཐལ། ཁྱོད་བདེན་འཛིན་གྱི་དངོས་གཉེན་ཡིན་པའི་ཕྱིར། རྟགས་སླ། འདོད་མི་ནུས་ཏེ། དེ་སྐད་ཅིག་དང་པོ་ལ་གནས་པའི་སེམས་དཔའི་རྒྱུད་ལ་བདེན་འཛིན་མེད་པའི་ཕྱིར། མ་གྲུབ་ན་
དག་ས་ལ་གནས་པའི་སེམས་དཔའི་རྒྱུད་ལ། བདེན་འཛིན་མངོན་འགྱུར་བ་ཡོད་པར་ཐལ། མ་གྲུབ་པ་དེའི་ཕྱིར། འདོད་མི་ནུས་ཏེ། ས་བརྒྱད་པ་ལ་གནས་པའི་སེམས་དཔའི་རྒྱུད་ལ་བདེན་འཛིན་མངོན་གྱུར་བ་མེད་པའི་ཕྱིར་ཏེ། ས་བརྒྱད་པའི་ཡེ་ཤེས་དེ། རྗེས་
ཐོབ་ཀྱི་གནས་སྐབས་སུ་ཡང་བདེན་འཛིན་མངོན་འགྱུར་བ་སྐྱེ་པའི་གོ་སྐབས་ཟད་པར་བཅོམ་པའི་ཡེ་ཤེས་ཡིན་པའི་ཕྱིར་ཏེ། དེ་སྲིད་ཞི་མཉམ་ཉིད་ཀྱི་སྦྱོར་བ་ཡིན་པའི་ཕྱིར་ཏེ། དེ་ས་བརྒྱད་པའི་ཡེ་ཤེས་ཡིན་པའི་ཕྱིར། ཁ་ཅིག་གིས། མཐོང་ལམ་
བར་ཆད་མེད་ལམ་སྐྱེ་བ་ལ་མངོན་དུ་ཕྱོགས་པ་དང་མཐོང་སྤང་རྟོག་པའི་ས་བོན་འགག་པ་ལ་མངོན་དུ་ཕྱོགས་པ་དུས་མཉམ་པ་ཡིན་ཏེ། མཐོང་ལམ་བར་ཆད་མེད་ལམ་སྐྱེས་པ་དང། མཐོང་སྤང་རྟོག་པའི་ས་བོན་འགག་ལ་དུས་མཉམ་པའི་ཕྱིར། ཟེར་ན་
མཐོང་ལམ་བར་ཆད་མེད་ལམ་རང་རྒྱུད་ལ་སྐྱེས་པའི་གང་ཟག་ཡིན་ན། མཐོང་སྤང་རྟོག་པའི་ས་བོན་རང་རྒྱུད་ལ་འགག་པའི་གང་ཟག་ཡིན་དགོས་པར་ཐལ། སྦྱོར་བ་དེའི་ཕྱིར། འདོད་ན། ཉན་ཐོས་ཀྱི་མཐོང་ལམ་བར་ཆད་མེད་ལམ་ལ་གནས་པའི་ཉན་

[050B] དེར་ཐལ། དེའི་ཕྱིར། རྟགས་སླ། འདོད་ན་དེའི་རྒྱུད་ལ་མཐོང་སྤང་རྟོག་པའི་ས་བོན་མེད་པར་ཐལ། འདོད་པའི་ཕྱིར། འདོད་མི་ནུས་ཏེ། དེའི་རྒྱུད་ལ་མཐོང་སྤང་ཤེས་སྒྲིབ་ཡོད་པའི་ཕྱིར་ཏེ། དེས་མཐོང་སྤང་ཤེས་སྒྲིབ་མ་སྤངས་པ་གང་ཞིག། དེའི་
རྒྱུད་ལ་ཤེས་སྒྲིབ་ཡོད་པའི་ཕྱིར། བྱས་པ་ལ་ཁོ་ན་རེ། ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེས་ན། མཐོང་སྤང་རྟོག་པའི་ས་བོན་འགག་པས་ཁྱབ་པར་ཐལ། ཁྱོད་རང་གི་རྩ་བའི་སྦྱོར་བ་དེ་འཐད་པའི་ཕྱིར། ཟེར་ན། མ་ཁྱབ། འདོད་ན། ཤེས་བྱ་ཆོས་
ཅན། དེར་ཐལ། དེའི་ཕྱིར། ཞེས་ཟེར་ཞིང། ཁྱོད་རང་གི་ལུགས་ལ། གང་ཟག་དེའི་རྒྱུད་ལ་ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེ་བ་ལ་མངོན་དུ་ཕྱོགས་པ་དང། དེའི་རྒྱུད་ལ་མཐོང་སྤང་རྟོག་པའི་ས་བོན་འགག་པ་ལ་མངོན་དུ་ཕྱོགས་པ་དུས་མཉམ་
སྟེ། གང་ཟག་དེའི་རྒྱུད་ལ་ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེས་པ་དང། གང་ཟག་དེའི་རྒྱུད་ལ་གཅིག་ཤོས་འགགས་པ་དུས་མཉམ་པའི་ཕྱིར། ཟེར་ན། དུས་དེར་དུ་བ་སྐྱེ་བ་དང། དུས་དེར་མེ་འགགས་པ་དུས་མཉམ་ལ་སྤྱིར་དུ་བ་སྐྱེས་པ་དང་མེ་
འགགས་པ་དུས་མི་མཉམ་པའི་ཁྱད་པར་འཐད་པར་ཐལ། གང་ཟག་དེའི་རྒྱུད་ལ་ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེས་པ་དང་དེའི་རྒྱུད་ལ་གཅིག་ཤོས་འགགས་པ་དུས་མཉམ་ལ། སྤྱིར་དེ་གཉིས་དུས་མི་མཉམ་པའི་ཁྱད་པར་འཐད་པའི་ཕྱིར་
འདོད་ན། དུས་དེར་དུ་བ་སྐྱེས་ན་དུས་དེར་མེ་འགགས་པས་ཁྱབ་པར་ཐལ། འདོད་པའི་ཕྱིར། ཁྱབ་པ་གོང་དུ་འགྲིག། འདོད་ན། དེ་ལྟར་གྱི་དུས་སུ་མེ་འགགས་པར་ཐལ། དེ་ལྟར་གྱི་དུས་སུ་དུ་བ་སྐྱེས་བའི་ཕྱིར། ཁྱབ་པ་ཁས། རྟགས་གསལ་གྲུབ་སྟེ་

[051A]༄༅། །ད་ལྟར་གྱི་དུས་སུ་མེ་དུ་གཉིས་དངོས་པོ་ཡིན་པའི་ཕྱིར། གཞན་ཡང། གང་ཟག་དེའི་རྒྱུད་ལ་རྒྱུན་མཐའི་བར་ཆད་མེད་ལམ་སྐྱེས་བ་དང། དེའི་རྒྱུད་ལ་དེའི་དངོས་སྐལ་གྱི་སྤང་བྱའི་སྒྲིབ་པ་འགགས་པ་དུས་མཉམ་ལ། སྤྱིར་དེ་གཉིས་དུས་མི་
མཉམ་པའི་ཁྱད་པར་འཐད་པར་ཐལ། རྟགས་སྔ་མ་དེའི་ཕྱིར་འདོད་ན། གང་ཟག་དེའི་རྒྱུད་ལ་དེའི་ངོས་སྐལ་གྱི་སྤང་གྱར་གྱུར་པའི་སྒྲིབ་པ་འགགས་ན། དེའི་རྒྱུད་ལ་དེ་སྐྱེས་པས་ཁྱབ་པར་ཐལ། འདོད་པའི་ཕྱིར། ཁྱབ་པ་འགྲིག་འདོད་ན། སངས་རྒྱས་
འཕགས་པའི་རྒྱུད་ལ། དེར་ཐལ། དེའི་ཕྱིར། བྱས་པ་ལ་ཁོ་ན་རེ། སྐྱོན་མེད་དེ། དེས་དེ་ཐོབ་མྱོངས་པའི་ཕྱིར། ཟེར་ན། གང་ཟག་དེའི་རྒྱུད་ལ་ཉན་ཐོས་ཀྱི་མཐོང་ལམ་བར་ཆད་མེད་ལམ་ཀྱི་ངོས་སྐལ་གྱི་སྤང་བྱའི་སྒྲིབ་པ་འགགས་ན། དེའི་རྒྱུད་ལ་དེ་སྐྱེས་པས་ཁྱབ་
པར་ཐལ། འདོད་པའི་ཕྱིར། ཁྱབ་པ་འགྲིག། འདོད་ན། དམན་ལམ་སྔོན་དུ་མ་སོང་བའི་སངས་རྒྱས་འཕགས་པའི་རྒྱུད་ལ། དེར་ཐལ། དེའི་ཕྱིར། ཀུན་བཏུས་ལས། འདས་པ་ནི་འགགས་པའི་ཕྱིར་མ་ཡིན། མ་འོངས་པ་ན་མི་སྐྱེས་པའི་ཕྱིར་མ་ཡིན་ད་ལྟར་བ་ནི་ལམ་དང་མཉམ་དུ་
མི་འཇུག་པའི་ཕྱིར། མ་ཡིན་ནོ། །ཞེས་གསུངས་པའི་དོན་ལ། རོང་ཊི་ཀ་པ་ན་རེ། ཐེག་ཆེན་གྱི་མཐོང་ལམ་བར་ཆད་མེད་ལམ་དེ་མཐོང་སྤང་རྟོག་པའི་དངོས་གཉེན་མ་ཡིན་ཏེ། མཐོང་སྤང་རྟོག་པ་འདས་པ་རྣམས་དེའི་དུས་སུ་འགགས། དེ་མ་འོངས་པ་རྣམས་དེའི་དུས་
སུམ་སྐྱེས། དེ་ད་ལྟར་བ་རྣམས་ནི་དེ་དང་ལྷན་ཅིག་ཏུ་མི་འཇུག་པའི་ཕྱིར། དེ་མཐོང་སྤང་རྟོག་པའི་ས་བོན་གྱི་དངོས་གཉེན་ཡིན་ཏེ། མཐོང་སྤང་རྟོག་པའི་ས་བོན་དེ་དམིགས་རྣམས་མི་འཛིན་པའི་ལམ་དང་དུས་མཉམ་དུ་འཇུག་པའི་ཕྱིར། ཟེར་ན། མདོ་

[051B] ཉི་མའི་དཀྱིལ་འཁོར་མངོན་པར་འཆར་པའི་ཚེ། མུན་པའི་གནས་མེད་ཅིང་སྐབས་མེད་དོ། ཞེས་གསུངས་པ་མི་འཐད་པར་ཐལ། ཉི་མའི་འོད་ཟེར་གྱི་ཁྱབ་པར་ནོན་པའི་གཞི་དེར་དེའི་བསལ་གྱུར་བའི་མུན་པ་ཡོད་པའི་ཕྱིར་ཏེ། ཐེག་ཆེན་གྱི་མཐོང་ལམ་
བར་ཆད་མེད་ལམ་པའི་རྒྱུད་ལ་མཐོང་སྤང་རྟོག་པའི་ས་བོན་ཡོད་པའི་ཕྱིར། རྟགས་ཁས། གཞན་ཡང། དེའི་རྒྱུད་ལ་མཐོང་སྤང་རྟོག་པའི་ས་བོན་མེད་པར་ཐལ། དེའི་རྒྱུད་ལ་ཐེག་ཆེན་གྱི་མཐོང་ལམ། བར་ཆད་མེད་ལམ་སྐྱེས་པ་གང་ཞིག། དེ་སྐྱེས་བ་དང་གཅིག་
ཤོས་འགགས་པ་དུས་མཉམ་པའི་ཕྱིར་ཏེ། གཉེན་པོ་སྐྱེས་པ་དང་དེའི་ངོས་སྐལ་གྱི་སྤང་བྱའི་སྒྲིབ་པ་འགགས་པ་དུས་མཉམ་པའི་ཕྱིར་ཏེ། དེའི་འགྲེལ་པར། དེའི་འོག་ཏུ་དེ་དག་སྐྱེས་པའི་སྟོབས་ཀྱིས། ཞེས་སོགས་གསུངས་པའི་ཕྱིར། བྱས་པ་ལ་ཁོ་ན་རེ་
ཐེག་ཆེན་གྱི་མཐོང་ལམ་བར་ཆད་མེད་ལམ་དང་མཐོང་སྤང་རྟོག་པ་གཉིས་དུས་མཉམ་པར་ཐལ། དེ་གཉིས་དངོས་སུ་ཕྲད་པའི་ཕྱིར་མ་གྲུབ་ན། དེ་གཉིས་དངོས་སུ་གནོད་བྱ་གནོད་བྱེད་མ་ཡིན་པར་ཐལ། འདོད་པའི་ཟེར་ན། ས་མྱུག་གཉིས་དུས་མཉམ་པར་ཐལ། དེ་གཉིས་དངོས་སུ་ཕྲད་པའི་ཕྱིར། མ་གྲུབ་ན། དེ་གཉིས་དངོས་རྒྱུད་དངོས་འབྲས་མ་ཡིན་པར་ཐལ་ལོ། ཁྱབ་པ་རིམ་བཞིན་སོང་གཞན་ཡང། སྒྲིབ་པ་དེའི་དངོས་གཉེན་ཡིན་ན། སྒྲིབ་པ་དེ་དང་དངོས་སུ་ཕྲད་པས་ཁྱབ་པར་ཐལ། དམ་བཅའ་དེའི་ཕྱིར། འདོད་
ན། རྒྱུན་མཐའི་བར་ཆད་མེད་ལམ་ཆོས་ཅན། ལམ་མ་ཞུགས་ཀྱི་གང་ཟག་གི་རྒྱུད་ཀྱི་སྒྲིབ་པ་དང་དངོས་སུ་ཕྲད་པར་ཐལ་དེའི་དངོས་གཉེན་ཡིན་པའི་ཕྱིར། རྟགས་གྲུབ་སྟེ། དེའི་དངོས་གཉེན་བར་ཆད་མེ་ལམ་ཡོད་པའི་ཕྱིར་ཏེ། དེ་སྤངས་པའི་གང་ཟག་ཡོད་

[052A]༄༅། །པའི་ཕྱིར་ཏེ། སངས་རྒྱས་འཕགས་པ་དེ་དེ་སྤངས་པའི་གང་ཟག་ཡིན་པའི་ཕྱིར་ཏེ། དེ་སྒྲིབ་པ་ཐམས་ཅད་སྤངས་པའི་གང་ཟག་ཡིན་པའི་ཕྱིར། གཞན་ཡང། དེ་དེའི་རྒྱུད་ཀྱི་བདེན་འཛིན་དང་དངོས་སུ་འཕྲད་པ་ཡིན་པར་ཐལ། དེ་དེའི་རྒྱུད་ཀྱི་བདེན་
འཛིན་གྱི་དངོས་གཉེན་པར་ཆད་མེད་ལམ་ཡིན་པའི་ཕྱིར་དེར་ཐལ་དེའི་དངོས་གཉེན་པར་ཆད་མེད་ལམ་ཅིག་ཡོད་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཀྱི་དངོས་གཉེན་བར་ཆད་མེད་ལམ་ཡོད་པར་ཐལ། ཁྱོད་བདེན་འཛིན་པ་ཡིན་པའི་ཕྱིར། གཞན་ཡང་
མཐོང་སྤང་རྟོག་པའི་དངོས་གཉེན་བར་ཆད་མེད་ལམ་མེད་པར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་དེ་ཡང་དེ་མ་ཡིན། ཐེག་ཆེན་གྱི་སྦྱོར་ལམ་ཆོས་ཆེན་པོའི་ཡེ་ཤེས་དེ་ཡང་དེ་མ་ཡིན་པའི་ཕྱིར། དང་པོ་དངོས། གཉིས་པ་མ་གྲུབ་ན། ཐེག་
ཆེན་གྱི་མཐོང་ལམ་བར་ཆད་མེད་ལམ་པས་མཐོང་སྤང་རྟོག་པ་སྤངས་པར་ཐལ། མ་གྲུབ་པ། དེའི་ཕྱིར། འདོད་ན། མཐོང་སྤང་རྟོག་པ་དེ་མཐོང་སྤང་མ་ཡིན་པར་ཐལ་ལོ། ཁ་ཅིག་གིས། ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེས་པ་དང་མཐོང་སྤང་རྟོག་
པའི་ས་བོན་འགགས་པ་དུས་མཉམ་ཞིང། དེ་སྐྱེས་པ་དང་མཐོང་སྤང་རྟོག་པ་འགགས་པ་ཡང་དུས་མཉམ་ཟེར་ན་མཐོང་སྤང་རྟོག་པ་འགགས་པ་དང་མཐོང་སྤང་རྟོག་པའི་ས་བོན་འགགས་པ་དུས་མཉམ་པར་ཐལ། དམ་བཅའ་དེའི་ཕྱིར། འདོད་ན། མཐོང་
སྤང་རྟོག་བདག་མཐོང་སྤང་རྟོག་པའི་ས་བོན་གཉིས་དུས་མཉམ་པར་ཐལ་ལོ། འདོད་མི་ནུས་ཏེ། བདག་མེད་ཡིན་པའི་ཕྱིར། ཁ་ཅིག་གིས། མཐོང་སྤང་རྟོག་པའི་ས་བོན་དེ་མཐོང་སྤང་རྟོག་པའི་རྒྱུ་ཡིན་ཟེར་ན། མི་འཐད་དེ། དང་པོར་མཐོང་སྤང་རྟོག་པ་འགག། དེ་

[052B]སྟོང་ཉིད་ལ་རྩེ་གཅིག་དུས་མཉམ་པར་བཞག་པའི་ཐེག་ཆེན་གྱི་སྤྱོད་ལམ་ཆོས་མཆོག་ཆེན་པོའི་ཡེ་ཤེས་ལ་གནས་པའི་སེམས་དཔའི་རྒྱུད་ལམ་མཐོང་སྤང་རྟོག་པ་འགགས་དེའི་རྒྱུད་ལ་མཐོང་སྤང་རྟོག་པའི་
ས་བོན་ཡོད་པའི་ཕྱིར། དང་པོ་གྲུབ་སྟེ། དེའི་རྒྱུད་ལ་མཐོང་སྤང་རྟོག་པ་མེད་པའི་ཕྱིར་ཏེ། དེའི་རྒྱུད་ལ་བདེན་འཛིན་མེད་པའི་ཕྱིར། གཉིས་པ་གྲུབ་སྟེ། དེའི་རྒྱུད་ལ་མཐོང་སྤང་རྟོག་པའི་ས་བོན་འགག་བཞིན་པ་ཡིན་པའི་ཕྱིར་ཏེ། དེའི་རྒྱུད་ལ་མཐོང་སྤང་རྟོག་པའི་ས་བོན་
འགག་པ་ལ་མངོན་དུ་ཕྱོགས་པ་ཡིན་པའི་ཕྱིར་ཏེ། དེའི་རྒྱུད་ལ་ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེས་པ་ལ་མངོན་དུ་ཕྱོགས་པ་གང་ཞིག། དེ་སྐྱེས་བ་ལ་མངོན་དུ་ཕྱོགས་པ་དང་གཅིག་ཤོས་འགག་པ་ལ་མངོན་དུ་ཕྱོགས་པ་དུས་མཉམ་པའི་ཕྱིར་བྱ་པ་ལ་ཁོ་ན་རེ་
དམ་བཅའ་འཐད་པར་ཐལ། ནས་མྱུག་གི་ས་བོན་ནས་མྱུག་གི་རྒྱུ་ཡིན་པའི་ཕྱིར། ཟེར་ན། མ་ཁྱབ། གཉིས་པ་དང་རང་གི་ལུགས་ལ་བཤད་བྱའི་ལུང་འགོད་པ་དང་ལུང་གི་དོན་བཤད་པ་གཉིས། དང་པོ་ནི། ཀུན་བཏུས་ལས། གང་ཞིག་གང་ལས་སྤོང་ཞེ་ན། འདས་པ་ནི་འགག་
པའི་ཕྱིར་མ་ཡིན། མ་འོངས་པ་ནི་མ་བྱུང་བའི་ཕྱིར་མ་ཡིན། ད་ལྟར་བྱུང་པ་ནི་ལམ་དང་དུས་མཉམ་དུ་མི་འཇུག་པའི་ཕྱིར་མ་ཡིན་ནོ། འོན་ཀྱང་ཉོན་མོངས་པའི་གནས་ངན་ལེན་གང་ཡིན་པ་དེ་ལས་སྤོང་ངོ། གནས་ངན་ལེན་གྱི་རྣམ་པ་གང་གི་གཉེན་པོའི་རྣམ་པ་འབྱུང་བ་དང་
གནས་ངན་ལེན་གྱི་རྣམ་པ་དེ་འགག་པ་ནི་མཉམ་པས་མཉམ་པ་སྟེ་སྣང་བ་དང་མུན་པ་འབྱུང་བ་དང་འགག་པ་བཞིན་ནོ། ཞེས་གསུངས་པའི་ཕྱིར། གཉིས་པ་དེའི་དོན་བཤད་པ་ལ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་མཐོང་སྤང་རྟོག་པ་རང་དུས་ན་འདས་

[053A]༄༅། །པ་རྣམས་བུམ་པ་ཐོབས་བཅོམ་པའི་ཚུལ་གྱིས་སྤོང་བ་མ་ཡིན་ཏེ། དེ་དེའི་དུས་སུ་འགགས་པའི་ཕྱིར། དེས་རང་དུས་ན་མཐོང་སྤང་རྟོག་པ་མ་འོངས་པ་རྣམས། མདུན་ནས་ཕུལ་བའི་ཚུལ་གྱིས་སྤོང་བ་མ་ཡིན་ཏེ། དེ་དེའི་དུས་སུམ་
སྐྱེས་པའི་ཕྱིར། དེས་དེ་ད་ལྟར་བ་རྣམས་མཛོ་སྤྲེལ་གཡང་ལ་ལྟུང་པའི་ཚུལ་གྱི་སྤོང་བ་མ་ཡིན་ཏེ། དེ་དེ་དང་ལྷན་ཅིག་མི་འཇུག་པའི་ཕྱིར། དེས་ན་ཐེག་ཆེན་གྱི་མཐོང་ལམ་བར་ཆད་མེད་ལམ་དེས་དེ་སྤོང་བའི་ཚུལ་ཡོད་དེ། དེས་དེའི་ས་བོན་ལ་དངོས་སུ་
གནོད་པའི་སྒོ་ནས་དེ་སྤོང་བའི་ཕྱིར། དེས་དེའི་ས་བོན་ལ་དངོས་སུ་གནོང་ཚུལ་ཡང་ཡོད་དེ། དེ་སྐྱེ་པ་མངོན་དུ་ཕྱོགས་པ་དང་མཐོང་སྤོང་རྟོག་པའི་ས་བོན་གྱི་རིགས་འདྲ་ཕྱི་མ་འགག་པ་ལ་མངོན་དུ་ཕྱོགས་པ་དུས་མཉམ་པའི་ཕྱིར། དེ་ཡང་ཡིན་ཏེ་
དེ་སྐྱེས་པ་དང་གཅིག་ཤོས་འགགས་པ་དུས་མཉམ་པའི་ཕྱིར། དཔེར་ན། ཉི་མའི་འོད་ཟེར་ལ་སོགས་པའི་སྣང་བ་སྐྱེས་པ་དང། དེའི་བསལ་བྱའི་མུན་པ་འགགས་པ་དུས་མཉམ་པ་བཞིན་ནོ། དེའི་འོག་ཏུ་བསམ་པ་ཇི་ལྟ་བ་བཞིན་དུ་
ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས་ལས་དང་པོ་ནི། བྱང་སེམས་ས་བཅུ་བ་བ་ཆོས་ཅན། གཞན་དོན་གོ་རིགས་སུ་བྱེད་པའ་སྒྲུབ་པ་དང་ལྡན་པ་ཡིན་ཏེ། རྗེས་ཐོབ་དུ་དྲང་ངེས་ཀྱི་ཆོས་སྣ་ཚོགས། བཏེན་ནས་གཞན་དོན་བྱེད་ཚུལ་
སངས་རྒྱས་འཕགས་པ་དང་མཉམ་པ་རྗེས་མཐུན་པ་ཐོབ་པའི་སེམས་དཔའི་ཡིན་པའི་ཕྱིར། གཉིས་པ་ལ་དགག་བཞག་གཉིས་ལས། དང་པོ་ལ། ཁ་ཅིག་གིས། དྲང་དོན་གྱི་མདོ་ཡིན་ན། དྲང་དོན་དགོངས་པ་ཅན་གྱི་མདོ་ཡིན་པས་ཁྱབ། ཟེར་ན། འདུས་བྱས་མི་རྟག་པར་སྟོན་
[053B] དེར་ཐལ། དེའི་ཕྱིར། འདོད་ན། དེ་ཆོས་ཅན། རང་གི་བསྟན་དོན་སྒྲ་ཇི་བཞིན་དུ་ཁས་བླང་དུ་མི་རུང་བར་ཐལ། འདོད་པའི་ཕྱིར། འདོད་ན། དུས་བྱས་མི་རྟག་པ་མ་ཡིན་པར་ཐལ་ལོ། ཁ་ཅིག་གིས་དྲང་དོན་དགོངས་པ་ཅན་གྱི་མདོ་དང་ལྡེམ་དགོངས་
ཀྱི་མདོ་འགལ་ཟེར་ན། དགོངས་གཞི་གཙོ་བོར་གྱུར་བའི་མདོ་དང་དགོངས་པ་གཙོ་བོར་གྱུར་པའི་མདོ་གཉིས་འགལ་བར་ཐལ། དམ་བཅའ་དེའི་ཕྱིར། འདོད་མི་ནུས་ཏེ། དྲང་དོན་དགོངས་པ་ཅན་གྱི་མདོ་ཡིན་ན། དགོངས་གཞི་གཙོ་བོར་གྱུར་པའི་མདོ་དང། དགོངས་
པ་གཙོ་བོར་གྱུར་པའི་མདོ་གཉིས་ཀ་ཡིན་དགོས་པའི་ཕྱིར། རྟགས་བུད་གཉི་པ་རང་གི་ལུགས་ལ། རང་གི་བསྟན་དོན་སྒྲ་ཇི་གཞི་དུ་ཁས་བླང་དུ་རུང་བ་ཡང་ཡིན། དོན་དམ་བདེན་པ་དངོས་ཀྱི་བསྟན་བྱའི་གཙོ་བོར་བྱ་ནས་སྟོན་པའི་མདེ་ཡང་ཡིན་པའི་
གཞི་མཐུན་པར་གྱུར་པའི་མདོ་དེ་དེས་དོན་གྱི་མདོའི་མཚན་ཉིད་རང་གི་བསྟན་དོན་སྒྲ་ཇི་གཞིན་དུ་ཁས་བླང་དུ་མི་རུང་བའི་མདོ་དང། ཀུན་རྫོབ་པ་བདེན་པ་དངོས་ཀྱི་བསྟན་བྱའི་གཙོ་བོར་གྱུར་པའི་མདོ་དེ། ལྔེ་མ་དགོངས་ཀྱི་མདོའི་མཚན་ཉིད། དེ་གཉིས་   ༈   བྱས་ནས་སྟོན་པའི་མདོ་གང་རུང་དེ། དྲང་དོན་གྱི་མདོའི་མཚན་ཉིད། རང་གི་
བསྟན་དོན་སྒྲ་ཇི་བཞིན་དུ་ཁ་བླང་དུ་མི་རུང་པའི་མོད་གང་ཞིག། དགོངས་གཞི་གཙོ་བོར་གྱུར་ཨཱི་མདོད་དོ། དྒོསྔྶ་པ་ཅན་གྱི་མྪ་ཉིད་དེ་གང་ཞི། དགོངས་པ་གཙོ་བོར་གྱུར་པའི་དམ་དེ་ལྔེམ་དགོངས་ཀྱི་མདོའི་མཚན་ཉིད། དེ་གྙིསྱིན་ཁྱབ་མཉམ་ཡིན་ནོ། ཇི་ལྟར་ཉན་ཐོས་ཀྱི་ཐག་པ་ལ་སོགས་པ། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དབྱད་པ་གཉིས་ལས། དང་པོ་ནི་འཇུག་པའི་རྟེན་ལ་རིགས་ཞེས་བྱ། ཞེས་པའི་སྐབས་སུ་བྱང་སེམས་ས་བཅུ་གསུམ་གྱི་སེམས་ཀྱི་ཆོས་ཉིད་ཏེཧྒ་ཆེན་

[054A]༄༅། །སྒྲུབ་པའི་རྟེན་རང་བཞིན་གནས་རིགས་སུ་བཞག་པ་ལ་ཁོ་ན་རེ། རིགས་ཅན། གསུམ་གྱི་གང་ཟག་ཐམས་ཅད་ཐེག་ཆེན་ལམ་གྱི་གནས་སྐབས་ཀྱི་རིགས་ལ་གནས་པར་ཐལ་ལོ། བྱང་སེམས་བཅུ་གསུམ་གྱིས་སེམས་ཆོས་ཉིད་ཐེག་ཆེན་སྒྲུབ་པའི་རྟེན་
རང་བཞིན་གནས་རིགས་ཡིན་པ་གང་ཞིག། སེམས་བདེན་སྟོང་ཅན་གསུམ་ལ་སྦྱིར་གནས་པའི་ཕྱིར། འདོད་ན། བྱང་སེམས་ཁོ་ན། ཐེག་ཆེན་ལམ་གྱི་གནས་སྐབས་ཀྱི་རྒིས་ལ་གནས་པ་མ་ཡིན་པར་ཐལ་ལོ། ཟཻར་ན། མ་ཁྱབ་སྟེ། སེམས་བདེན་སྟོང་
ཙམ་རྒྱུད་ལ་ལྡན་པས་ཐེག་ཆེན་གྱི་ལམ་གྱི་གནས་སྐབས་ཀྱི་རིགས་ལ་གནས་པར་མི་འཇོག་པའི་ཕྱིར་ཏེ། ཉན་ཐོས་སློབས་པ་འཕགས་པའི་སེམས་ཀྱི་ཆོས་ཉིད་དེ་ཉན་ཐོས་ཀྱི་སྒྲུབ་པའི་རྟེན་རང་བཞིན་གནས་རིགས་དང། རང་རྒྱལ་སློབ་པ་འཕགས་པའི་སེམས་
ཀྱི་ཆོས་ཉིད་དེ། རང་རྒྱལ་གྱི་སྒྲུབ་པའི་རྟེན་རང་བཞིན་གནས་རིགས་དང་བྱངས་སེམས་འཕགས་པའི་རྒྱུད་ཀྱི་སེམས་ཀྱི་ཆོས་ཉིད་དེ། ཐེག་ཆེན་གྱི་སྒྲུབ་པའི་རྟེན་རང་བཞིན་གནས་རིགས་ཡིན་པའི་ཕྱིར། གཉིས་པ་ལ་གཉིས་ལས། དང་པོ་ལས། ཁ་ཅིག་གིས། འཕགས་
སེང་གཉིས་དབུ་མ་ཐལ་འགྱུར་པ་ཡིན་ཞིང། དེ་གཉིས་ཀྱི་འགྲེལ་པའི་དགོངས་པ་དབུ་མ་ཐལ་འགྱུར་དུ་ངས། འཕགས་པ་ཡིན་ན་སྟོང་ཉིད་མངོན་སུམ་དུ་རྟོགས་པས་ཁྱབ། ཟེར་ན། སློབ་དཔོན་སེང་གེ་བཟང་པོ་ཆོས་ཅན། ཁྱོད་ཀྱི་ཕྱིར་རོལ་གྱི་དོན་ཁས་ལེན་
པར་ཐལ། ཁྱོད་དབུ་མ་ཐལ་འགྱུར་བ་ཡིན་པའི་ཕྱིར། འདོད་མི་ནུས་ཏེ། འགྲེལ་བར། སྔོན་པོ་དང་དེའི་བློ་དག་ལྷན་ཅིག་དམིགས་པ་ངེས་པའི་ཕྱིར། འདེ་ནི་སེམས་ཙམ་ཁོ་ན་ཡིན་གྱི། ཕྱིར་རོལ་གྱི་དོན་ནི་མེད་དོ། ཞེས་གསུངས་པའི་ཕྱིར་གཞན་ཡང། དེས་

[054B] དེ་དབུ་མ་འྠ་འགྱུར་པ་ཡིན་པའི་ཕྱིར། འདོད་མི་ནུས་ཏེ། དེས་ལྷན་ཅིག་དམིགས་དེས་ཀྱི་རྟགས་ཡང་དག་ཁ་ལེན་པའི་ཕྱིར་ཏེ། སྔོན་པོ་དང་དེའི་བློ་དག་ལྷན་ཅིག་དམིགས་པ་ངེས་པའི་ཕྱིར། ཞེས་གསུངས་པའི་ཕྱིར། གཞན་
ཡང་ཞི་འཚོ་ཡབ་སྲས་དབུ་མ་ཐལ་གྱུར་བ་ཡིན་པར་ཐལ། འཕགས་སེངས་གཉིས་དེ་ཡིན་པའི་ཕྱིར། འདོད་ན། རྣལ་འབྱོར་སྤྱོད་པའི་དབུ་མ་རང་རྒྱུད་པ་ཅིག་མེད་པར་ཐལ། འཕགས་སེང་གཉིས་ཀྱང་དབུ་མ་ཐལ་འགྱུར་པ་ཡིན། ཞི་འཚོ་ཡབ་སྲས་ཀྱང་དབུ་མ་
ཐལ་འགྱུར་པ་ཡིན་པའི་ཕྱིར། རྟགས་ཁས། གཞན་ཡང། བདེན་འཛིན་གྱིས་བཅིང་པའི་གཞི་ཤེས་མེད་པར་ཐལ། འཕགས་པ་ཡིན་ན། སྟོང་ཉིད་མངོན་སུམ་དུ་རྟོགས་པས་པས་ཁྱབ་པའི་ཕྱིར། རྟགས་ཁས་འདོད་ན། མི་མཐུན་ཕྱོགས་ཀྱི་གཞི་ཤེས་མེད་
པར་ཐལ། འདོད་པའི་ཕྱིར། འདོད་ན། གཞི་ཤེས་མཚོན་བྱེད་ཀྱི་ཆོས་དགུ་མེད་པར་ཐལ། འདོད་པའི་ཕྱིར། འདོད་ན། དོན་བདུན་བཅུ་མེད་པར་ཐལ། གཞན་ཡང། གཟུགས་འཛིན་རྫས་གཞན་གྱིས་སྟོང་པའི་སྟོང་ཉིད་དོན་དམ་བདེན་པ་ཡིན་པར་ཐལ། གང་
ཟག་གི་བདག་མེད་དོན་དམ་བདེན་པ་ཡིན་པའི་ཕྱིར་ཏེ། སློབ་དཔོན་སེང་གེ་བཟང་པོ་དེ་དོན་དམ་བདེན་པ་ཡིན་པར་ཁས་ལེན་པའི་ཕྱིར་ཏེ། དེ་དབུ་མ་ཐལ་འགྱུར་བ་ཡིན་པའི་ཕྱིར། གཞན་ཡང། འཕགས་པ་ཡིན་ན། སྟོང་ཉིད་རྟོགས་པས་མ་ཁྱབ་
པར་ཐལ། འཕགས་པ་དེ་ལ་སྟོང་ཉིད་རྟོགས་པའི། འཕགས་པ་དང་སྟོང་ཉིད་མ་རྟོགས་པའི་འཕགས་པ་གཉིས་སུ་ཡོད་པའི་ཕྱིར་ཏེ་རྣམ་བཤད་ལས། ཉན་ཐོས་ལ་ཡང་དེ་ཁོ་ན་ཉིད་རྟོགས་མ་རྟོགས་གཉིས་སུ་དབྱེ་དགོས་པའི་ཕྱིར་

[055A]༄༅། །ཞེས་གསུངས་པའི་ཕྱིར། གཞན་ཡང་སྟོང་ཉིད་རྟོགས་པའི་ཐེག་དམན་འཕགས་པ་ཁས་ལེན་པའི་དབུ་མ་པ་ཡིན་ན། དབུ་མ་ཐལ་འགྱུར་པ་ཡིན་དགོས་པར་ཐལ། འཕགས་སེང་གཉིས་དབུ་མ་ཐལ་འགྱུར་བ་ཡིན་པའི་ཕྱིར། འདོད་མི་ནུས་ཏེ་
དེ་ཁས་ལེན་པའི་དབུ་མ་རང་རྒྱུད་པ་ཡོད་པའི་ཕྱིར་ཏེ། རྣམ་བཤད་ལས། དབུ་མ་ཐལ་འགྱུར་པས། བཞེད་པ་ལྟར་ཉན་ཐོས་ཀྱི་མཐོང་ལམ་ཐོབ་པ་ལ་ཡང་ངེས་པར་སྟོང་ཉིད་མངོན་སུམ་དུ་རྟོགས་དགོད་པ་ལྟར་མི་བཞེད་ཀྱང། ཉན་ཐོས་འཕགས་
པས་ཀྱང་སྟོང་ཉིད་ཀྱི་དོན་མངོན་སུམ་དུ་རྟོགས་པར་བཞེད་བའི་དབུ་མ་རང་རྒྱུད་པ་ནི་ཤིན་ཏུ་མང་ངོ། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ། འཕགས་པ་ཡིན་ན། སྟོང་ཉིད་རྟོགས་པས་ཁྱབ་པར་ཐལ། བདེན་འཛིན་ཉོན་སྒྲིབ་ཡིན་པའི་ཕྱིར་ཏེ་ཤེས་
པ་བདེན་པར་འཛིན་པའི་བདེན་འཛིན་ཉོན་སྒྲིབ་ཡིན་པའི་ཕྱིར་ཏེ་རང་རྒྱལ་དགྲ་བཅོམ་པས་ཤེས་པ་བདེན་པར་འཛིན་པའི་བདེན་འཛིན་སྤངས་པའི་ཕྱིར་ཏེ། རྣམ་བཤད་ལས། དེ་ལྟར་བྱས་ན། རང་རྒྱལ་ལ་དེ་ཁོ་ན་ཉིད་ཀྱི་དོན་རྟོགས་པ་གཅིག་ཀྱང་ཡོད་པས་
རང་རྒྱལ་ལ་ཤེས་པ་ལ་བདེན་ཞེན་སྤོང་མི་ནུས་པས་མ་ཁྱབ་པོ་ཞེས་གསུངས་པའི་ཕྱིར་ཟེར་ན། མ་ཁྱབ་སྟེ། དེ་ནི་ཤེས་པ་ལ་བདེན་པར་འཛིན་པའི་བདེན་འཛིན་མངོན་གྱུར་པ་རེ་ཞེག་སྤངས་པའི་རང་རྒྱལ་དགྲ་བཅོམ་པ་ཡོད་པ་ལ་དགོངས་པའི་ཕྱིར། ཁོ་ན་རེ་
བདེན་འཛིན་ཉོན་སྒྲིབ་ཡིན་པར་ཐལ། ཉན་ཐོས་སློབ་པ་འཕགས་པས་བདེན་འཛིན་སྤང་བྱའི་བཙོ་བོར་བྱེད་པ་གང་ཞིག། དེས་བདེན་མེད་བསྒོམ་བྱའི་གཙོ་བོར་བྱས་ནས་བསྒོམ་པའི་ཕྱིར། དེར་ཐལ། དེས་ཆོས་ཉིད་བསྒོམ་བྱའི་གཙོ་བོར་བྱས་ནས་བསྒོམ་

[055B] དེས་ཉན་ཐོས་ཀྱི་སྒྲུབ་པའི་རྟེན་རང་བཞིན་གནས་རིགས་བསྒོམ་བྱའི་གཙོ་བོར་བྱས་ནས་བསྒོམ་པའི་ཕྱིར་ཏེ། ཇི་ལྟར་ཉ་ཐོས་ཀྱི་ཐེག་པ་ཞེ་སོགས། གསུངས་ཨཱི་ཕྱིར། ཟེར་ན། མ་ཁྱབ་སྟེ། ཉ་ཐོས་སློབ་པ་འཕགས་པས་དེ་ལ་
དམིགས་ནས་ལམ་སྒོམ་ཀྱང། དེ་བསྒོམ་བྱའི་གཙོ་བོར་མི་བྱེད་པ་ལུང་དེའི་དོན་ཡིན་པའི་ཕྱིར། རོང་ཊྀ་ཀ་པ་ན་རེ། ཉན་ཐོས་སློབ་པ་འཕགས་པའི་རྒྱུད་ཀྱི་སེམས་གང་ཟག་གི་བདག་གིས་སྟོང་པ་དེ་ཉན་ཐོས་ཀྱི་སྒྲུབ་པའི་རྟེན་རང་བཞིན་གནས་རིགས་ཡིན། རང་
རྒྱལ་སློབ་པ་འཕགས་པའི་རྒྱུད་ཀྱི་སེམས་གཟུང་འཛིན་རྫས་གཞན་གྱི་སྟོང་པའི་སྟོང་ཉིད་དེ་རང་རྒྱལ་གྱི་དེ་དང། བྱང་སེམས་འཕགས་པའི་རྒྱུད་ཀྱི་སེམས་བདེན་པས་སྟོང་བ་དེ་ཐེག་ཆེན་གྱི་སྒྲུབ་པའི་རྟེན་རང་བཞིན་གནས་རིགས་ཡིན། ཟེར་ན། དང་པོ་ལ་ཉན་
ཐོས་ཀྱི་རྒྱུད་ཀྱི་དེ་ཆོས་ཅན། ཁྱོད་རང་བཞིན་གནས་རིགས་ཡིན་པར་ཐལ། ཁྱོད་ཉན་ཐོས་ཀྱི་སྒྲུབ་པའི་རྟེན་རང་བཞིན་གནས་ཡིན་པའི་ཕྱིར། འདོད་ན། དེ་ཆོས་ཅན། དོན་དམ་བདེན་པ་ཡིན་པར་སྠལ། འདོད་པའི་ཕྱིར་འདོད་ན། གང་ཟག་གི་བདག་མེད་དོན་དམ་བདེན་
པ་ཡིན་པར་ཐལ། འདོད་པའི་ཕྱིར། དེས་གཉིས་པ་ལ་རིགས་འགྲེའོ་ཡང་ཁོ་ན་རེ། ཉན་ཐོས་སློབ་པ་འཕགས་པའི་སེམས་བདེན་སྟོང་དེ་ཉན་ཐོས་ཀྱི་སྒྲུབ་པའི་རྟེན་རང་བཞིན་གནས་རིགས་ཡིན། དེས་གཞན་གཉིས་ལ་རིགས་བཞན་གཉིས་ལ་རིགས་འགྲེའོ། ཟེར་ན། དེ་ལ་ཁ་ཅིག་གིས། དང་པོ་དེ་ཆོས་
ཅན། སངས་རྒྱས་འཕགས་པའི་རྒྱུད་ལ་ཁྱོད་མེད་པར་ཐལ། ཁྱོད་རང་བཞིན་གནས་རིགས་ཡིན་པའི་ཕྱིར། འདོད་ན། སངས་རྒྱས་འཕགས་པའི་རྒྱུད་ལ་ཉན་ཐོས་སློབ་པ་འཕགས་པའི་སེམས་བདེན་སྟོང་ཡོད་པར་ཐལ། དེའི་རྒྱུད་ལ་དེ་བདེན་གྲུ་

[056A]༄༅། །མེད་པའི་ཕྱིར། ཞེས་ཟེར། ཁ་ཅིག་གིས། ཉན་ཐོས་ཀྱི་སེམས་ཀྱི་ཆོས་ཉིད་ཉན་ཐོས་ཀྱི་སྒྲུབ་པའི་རྟེན་རང་བཞིན་གནས་རིགས་ལེན། དེས་གཞན་གཉིས་ལ་རིགས་འགྲེའོ། ཟེར་ན། དང་པོ་དེ་ཆོས་ཅན། ཁྱོད་ཉན་ཐོས་དགྲ་བཅོམ་པའི་རྒྱུད་ལ་མེད་པར་ཐལ་ཉན་ཐོས་
ཀྱི་སྒྲུབ་པའི་རྟེན་རང་བཞིན་གནས་རིགས་ཡིན་པའི་ཕྱིར། ཁ་ཅིག་གིས། རིགས་རྩ་འགྲེལ་ཐལ་འགྱུར་པའི་གཞུང་ཡིན་པའི་ཕྱིར། དབུ་མ་རང་རྒྱུད་པས་སྟོང་ཉིད་རྟོགས་པའི་ཐེག་དམན་འཕགས་པ་མེད་པར་ཁས་ལེན། ཟེར་ན། མི་འཐད་དེ། སྟོང་ཉིད་རྟོག་པའི་
ཐེག་དམན་འཕགས་པ་ཡོད་པའི་ཕྱིར། དེར་ཐལ། སྟོང་ཉིད་རྟོགས་པའི་བྱང་སེམས་ཚོགས་ལམ་པས་ཉན་ཐོས་དགྲ་བཅོམ་པའི་འབྲས་བུ་མངོན་དུ་བྱེད་པ་ཡོད་པའི་ཕྱིར་ཏེ། དེ་ཉན་ཐོས་ལམ་དུ་འཇུག་པ་ཡོད་པའི་ཕྱིར། གཞན་ཡང། རྣམ་བཤད་ལས། ཐེག་
པ་དམན་པར་རིགས་ངེས་པ་ཡིན་ཡང། རིམ་པ་དང་པོས་རྒྱུད་སྨིན་པར་བྱས་ནས་རིམ་པ་གཉིས་པས་སྲིད་པ་ལས་གྲོལ་བར་བྱེད་དོ་།ཞེས་གསུངས་པ་མི་འཐད་པར་ཐལ། སྟོང་ཉིད་རྟོགས་པའི་ཐེག་དམན་འཕགས་པ་མེད་པའི་ཕྱིར། གཞན་ཡང། རང་སངས་
རྒྱས་ལ་སྟོང་པ་ཉིད་ཀྱི་དོན་རྟོགས་པ་ཅིག་ཀྱང་སྲིད་པར་བཞེད་པ་ཡང་སྔར་བཤད་ཟིན་ཏོ། །ཞེས་གསུངས་པ་མི་འཐད་པར་ཐལ་སྟོང་ཉིད་རྟོགས་པའི་ཐེག་དམན་འཕགས་པ་མེད་པའི་ཕྱིར། ཁ་ཅིག་གིས། རིགས་རྩ་འགྲེལ་དབུ་མ་རང་རྒྱུད་པའི་གཞུང་ཡིན་
ཞིང། འཕགས་པ་ཡིན་ན་སྟོང་ཉིད་རྟོགས་པས་ཁྱབ་ཁྱབ་ཟེར་ན་རྣམ་བཤད་ལས། ཉན་ཐོས་ལ་ཡང་དེ་ཁོ་ན་ཉིད་རྟོགས་མ་རྟོགས་གཉིས་སུ་དབྱེད་དགོས་པའི་ཕྱིར། ཞེས་གསུངས་པ་མི་འཐད་པར་ཐལ། ཉན་ཐོས་འཕགས་པ་ཡིན་ན། སྟོང་ཉིད་རྟོགས་པས་ཁྱབ་

[056B] གཞན་ཡང། གཟུང་དོན་རྟོག་པ་སྤོང་ཕྱིར་དང། ཞེས་སོགས་དང། དེ་ནི་མཚན་མར་དམིགས་སྒོ་ནས། ཞེས་སོགས་ཀྱི་གཞུང་འདི་སྒྲ་ཇི་བཞིན་པ་མ་ཡིན་པར་ཐལ། སྟོང་ཉིད་མ་རྟོགས་པའི་ཐེག་དམན་འཕགས་པ་མེད་པའི་ཕྱིར། གཞན་ཡང། འགྲེལ་པར། ཕྱི་རོལ་
པ་དང་གཅིག་ཤོས་ཀྱི་འདོད་ཆགས་དང་བྲལ་པ་ལ་སོགས་པ་ཆོས་ཐམས་ཅད་བདེན་པར་མེད་པར་གོམས་པར་མ་བྱས་པ་རྣམས་ཀྱིས་ཐོས་པ་ལས་བྱུང་བ་ལ་སོགས་པའི་ཤེས་པའི་རིམ་གྱིས་མ་མྱངས་ཏེ་ཞེས་གསུངས་པ་མི་འཐད་པར་ཐལ། ཐེག་དམན་འཕགས་
པ་ཡིན་ན། སྟོང་ཉིད་རྟོགས་པས་ཁྱབ་པའི་ཕྱིར། བྱས་པ་ལ་ཁོ་ན་རེ། འཕགས་པ་ཡིན་ན། སྟོང་ཉིད་རྟོགས་པས་ཁྱབ་པར་ཐལ་རྡོ་རྗེ་གཅོད་པ་ལས། འཕགས་པའི་གང་ཟག་ཐམས་ཅད་ནི་འདུས་མ་བྱས་ཀྱིས་རབ་ཏུ་ཕྱེ་བའི་སླད་དུའོ། །ཞེས་གསུངས་པའི་ཕྱིར་
ཟེར་ན། མ་ཁྱབ། གཞན་ཡང། དེ་ཁྱབ་པར་ཐལ། ཉི་ཁྲི་སྣང་བ་དང། རྒྱན་སྣང་གཉིས་ཀར་ཆོས་དབྱིངས་ཐེག་པ་གསུམ་གྱི་རིགས་སུ་འཇོག་པའི་ཤེས་བྱེད་དུ་རྡོ་རྗེ་གཅོད་པའི་ལུང་དེ་དྲངས་ནས་བཤད་པའི་ཕྱིར། ཟེར་ན། མ་ཁྱབ་སྟེ། དེ་ཐེག་པ་གསུམ་གྱི་འཕགས་
པའི་གང་ཟག་ཐམས་ཅད་ཀྱིས་སྟོང་ཉིད་མངོན་སུམ་དུ་རྟོགས་པ་ལ་དགོངས་པའི་ཕྱིར། ཐེག་པ་གསུམ་གྱི་འཕགས་པའི་གང་ཟག་ཐམས་ཅད་ཀྱིས་སྟོང་ཉིད་མངོན་སུམ་དུ་རྟོགས་པ་ཡིན་ཏེ། ཉན་ཐོས་འཕགས་པས་ཀྱང་སྟོང་ཉིད་མངོན་སུམ་དུ་རྟོགས། རང་རྒྱལ་
འཕགས་པས་ཀྱང་དེ་མངོན་སུམ་དུ་རྟོགས། ཐེག་ཆེན་འཕགས་པས་ཀྱང་དེ་མངོན་སུམ་དུ་རྟོགས་པའི་ཕྱིར། བྱས་པ་ལ་ཁོ་ན་རེ་འཕགས་པའི་གང་ཟག་ཡིན་ན། སྟོང་ཉིད་མངོན་སུམ་དུ་རྟོགས་པས་ཁྱབ་པར་ཐལ། འཕགས་པའི་གང་ཟག་ཐམས་

[057A]༄༅། །ཅད་ཀྱིས་དེ་མངོན་སུམ་དུ་རྟོགས་པའི་ཕྱིར། ཟེར་ན་མ་ཁྱབ་སྟེ། འཕགས་པ་ཡིན་ན། བསམ་གཏན་གྱི་དངོས་གཞི་སྙོམས་འཇུག་རྒྱུད་ལ་ལྡན་པས་ཁྱབ་པར་ཐལ། འཕགས་པའི་གང་ཟག་ཐམས་ཅད་ཀྱི་རྒྱུད་ལ་བསམ་གཏན་གྱི་དངོས་གཞི་
སྙོམས་འཇུག་ཡོད་པའི་ཕྱིར། ཁྱབ་པ་ཁས། དེར་ཐལ། འཕགས་པའི་གང་ཟག་ཐམས་ཅད་ཀྱིས་རྒྱུད་ལ་འབྱུང་བའི་བསམ་གཏན་བཞི་དང། ཞེས་གསུངས་པའི་ཕྱིར། རྩ་བར་འདོད་ན། རྒྱུན་ཞུགས་ཆོས་ཅན། དེར་ཐལ། དེའི་ཕྱིར། གཞན་ཡང་
སེམས་ཅན་ཡིན་ན། སྒྲིབ་པ་རྒྱུད་ལྡན་ཡིན་དགོས་པར་ཐལ། སེམས་ཅན་ཐམས་ཅད་ཀྱི་རྒྱུད་ལ་སྒྲིབ་པ་ཡོད་པའི་ཕྱིར། ཁྱབ་པ་ཁས་འདོད་ན། རྒྱུན་མཐའི་བར་ཆད་མེད་ལམ་པ་ཆོས་ཅན། དེར་ཐལ་དེའི་ཕྱིར། གཞན་ཡང། གང་ཟག་གི་བདག་
མེད་མངོན་སུམ་དུ་རྟོགས་ན། སྟོང་ཉིད་མངོན་སུམ་དུ་རྟོགས་པས་ཁྱབ་པར་ཐལ། གང་ཟག་གི་བདག་མེད་མངོན་སུམ་དུ་རྟོགས་པའི་གང་ཟག་ཡིན་ན། སྟོང་ཉིད་མངོན་སུམ་དུ་རྟོགས་པའི་གང་ཟག་ཡིན་དགོས་པའི་ཕྱིར་ཏེར། གང་ཟག་གི་བདག་
མེད་མངོན་སུམ་དུ་རྟོགས་པའི་གང་ཟག་ཡིན་ན། འཕགས་པའི་གང་ཟག་ཡིན་པས་ཁྱབ། འཕགས་པའི་གང་ཟག་ཡིན་ན། སྟོང་ཉིད་མངོན་སུམ་དུ་རྟོགས་པས་ཁྱབ་པའི་ཕྱིར། རྩ་བར་འདོད་ན། ཉན་ཐོས་ཀྱི་མཐོང་ལམ་བར་ཆད་མེད་ལམ་ཆོས་ཅན། དེར་ཐལ་
དེའི་ཕྱིར། རྟགས་གསལ་གཉིས་ཀ་གྲུབ་སྟེ། ཆོས་ཅན་དེའི་ཕྱིར་དེས་ན་རང་ལུགས་ནི། རིགས་རྩ་འགྲེལ་དང་བཅས་པ་རང་རྒྱུད་པའི་གཞུང་དང། ཐེག་དམན་འཕགས་པ་ལ་སྟོང་ཉིད་རྟོགས་པའི་ཐེག་དམན་འཕགས་པ་དང། སྟོང་ཉིད་མ་རྟོགས་

[057B] རིགས་རྩ་འགྲེལ་གྱི་སྐབས་སུ་ཐེག་དམན་གྱི་ལམ་གྱི་རྣམ་གཞག་གསུངས་པ་དེ་སྟོང་ཉིད་རྟོགས་པའི་ཐེག་དམན་འཕགས་པའི་དབང་དུ་མཛད་ཅིང། གཟུང་དོན་རྟོག་པ་སྤོང་ཕྱིར་དང། ཞེས་སོགས་དང་
དེ་ནི་མཚན་མར་དམིགས་སྒོ་ནས། ཞེས་སོགས་སུ་ཐེག་དམན་གྱི་ལམ་གྱི་རྣམ་བཞག་གསུངས་པ་དེ་སྟོང་ཉིད་མ་རྟོགས་པའི་ཐེག་དམན་འཕགས་པའི་དབང་དུ་མཛད་ནས་གསུངས་པ་ཡིན་ནོ། །དམིགས་པ་ཆོས་རྣམས་ཐམས་ཅད་དེ། ཞེས་སོགས་ཀྱི་སྐབས་
སུ། སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། ཆོས་ཐམས་ཅད་ཆོས་ཅན། ཐེག་ཆེན་སྒྲུབ་པའི་དམིགས་པ་ཡིན་ཏེ། ཐེག་ཆེན་སྒྲུབ་པའི་སྒྲོ་འདོགས་བཅད་པར་བྱའི་གཞི་ཡིན་པའི་ཕྱིར་གཉིས་པ་ལ་གཉིས་ལས། དང་པོ་ལ། ཁ་ཅིག་གིས། ལུང་
དུ་བསྟན་པ་གང་ཞིག། རང་འབྲས་རྣམ་སྨིན་བདེ་བ་འབྱིན་བྱེད་དེ་དགེ་བའི་མཚན་ཉིད། དེ་གང་ཞིག། རང་འབྲས་རྣམ་སྨིན་སྡུག་བསྔལ་འབྱིན་བྱེད་དེ་མི་དགེ་བའི་མཚན་ཉིད། བླང་དོར་བཏང་སྙོམས་སུ་བཞག་པར་བྱ་བའི་ཆོས། ལུང་མ་བསྟན་གྱི་མཚན་ཉིད་
ཟེར་ན། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན་མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར། འདོད་ན། རྣམ་སྨིན་གྱི་རྒྱུད་ཡིན་པར་ཐལ་ལོ། །འདོད་མི་ནུས་ཏེ། ཟག་མེད་ཡིན་པའི་ཕྱིར། ཁྱབ་སྟེ། རྣམ་སྨིན་གྱི་རྒྱུ་དེ་ལ། མི་དགེ་བ་དང་དགེ་བ་ཟག་
བཅས་གཉིས་སུ་གྲངས་ངེས་པའི་ཕྱིར་ཏེ། མཛོད་ལས། རྣམ་སྨིན་རྒྱུ་ནི་མི་དགེ་དང། དགེ་བ་ཟག་བཅས་རྣམ་ཁོ་ནའོ། ཞེས་གསུངས་པའི་ཕྱིར། གཞན་ཡང། རང་གི་སྐད་ཅིག་གཉིས་པར་གཉེན་པོ་སྟོབས་བཞིའི་བཤགས་པས་འདགས་པར་ངེས་

[058A]༄༅། །ཟའི་སྲོག་གཅོད་ཀྱི་ལས་ཆོས་ཅན། མཚན་ཉིད་དེར་ཐལ་མཚོན་བྱ་དེའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར་འདོད་མི་ནུས་ཏེ། ཆོས་ཅན་དེའི་ཕྱིར། གཞན་ཡང། ཁམས་གོང་གི་ལས་བསྡུས་ཀྱི་འཇིག་ལྟ་ཆོས་ཅན། མཚན་ཉིད་གསུམ་པ་དེར་ཐལ། མཚོན་བྱ་དེའི་ཕྱིར་ཏེ། ཁམས་གོང་གིས་ས་བསྡུས་ཀྱི་
ཉོན་མོངས་ཡིན་པའི་ཕྱིར། ཁྱབ་སྟེ། མཛོད་ལས། གོང་མ་ཐམས་ཅད་ལུང་མ་བསྟན། ཅེས་གསུངས་པའི་ཕྱིར། རྩ་བར་འདོད་མི་ནུས་ཏེ། སྤང་བྱ་ཡིན་པའི་ཕྱིར་ཏེ། སྒྲིབ་པ་ཡིན་པའི་ཕྱིར། བྱས་པ་ལ་ཁོ་ན་རེ། རྣམ་སྨིན་གྱི་འབྲས་བུ་ཡིན་ན། ལུང་མ་བསྟན་ཡིན་དགོས་པར་ཐལ། རྣམ་སྨིན་ལུང་དུ་
མ་བསྟན་ཆོས། ཞེས་གསུངས་པའི་ཕྱིར། ཁྱབ་སྟེ། རྣམ་སྨིན་རྒྱུ་ནི་མི་དགེ་དང། །དགེ་བ་ཟག་བཅས་རྣམས་ཁོ་ན། །ཞེས་གསུངས་ན་རྣམ་སྨིན་གྱི་རྒྱུ་ཡིན་ན། མི་དགེ་བ་དང་དགེ་བ་ཟག་བཅས་གང་རུང་ཡིན་དགོས་པའི་ཕྱིར། རྟགས་ཁས། འདོད་ན། ཡེ་ཤེས་ཆོས་སྐུ་ཆོས་ཅན་
དེར་ཐལ། དེའི་ཕྱིར། རྟགས་གྲུབ་སྟེ། དེ་མཐའ་དེ་ཡི་རྣམ་སྨིན་ནི། ཞེས་པའི་ཐད་ཀྱི་འགྲེལ་བར་ཆོས་ཀྱི་སྐུ་མཛད་པ་དང་བཅས་པ་ནི་ཐམས་ཅད་མཁྱེན་པ་ཉིད་གསུམ་གྱི་རྣམ་པར་སྨིན་པ་ཡིན་ནོ་།ཞེས་གསུངས་པའི་ཕྱིར་ན། མ་ཁྱབ། གཞན་ཡང། སངས་རྒྱས་
འཕགས་པའི་རྒྱུད་ཀྱི་སྟོབས་བཅུ་ཆོས་ཅན། དེར་ཐལ། དེའི་ཕྱིར་རྟགས་གྲུབ་སྟེ། རྒྱུད་བླ་མར། བྲལ་དང་རྣམ་པར་སྨིན་པའི་འབྲས་བུ་ནི། ཡོན་ཏན་བྱེ་བ་དྲུག་བཅུ་བཞི་དག་གི། ཞེས་གསུངས་པའི་ཕྱིར་ཟེར་ན། མ་ཁྱབ། གཉིས་པ་རང་གི་
ལུགས་བཞག་པ་ལ། ལུང་དུ་བསྟན་པ་གང་ཞིག། རྣམ་སྨིན་དཀར་པའི་རིགས་སུ་གནས་པ་དེ། དགེ་པའི་མཚན་ཉིད། དག་བཞིག། རྣམ་སྨིན་ནག་པའི་རིགས་སུ་གནས་པ་དེ། མི་དགེ་བའི་མཚན་ཉིད་

[058B] དགེ་མི་དགེ་གང་རུང་དུ་ལུང་དུ་མ་བསྟན་པའི་ཆོས་དེ། ལུང་མ་བསྟན་གྱི་མཚན་ཉིད། ཐེག་ཆེན་སྒྲུབ་པའི་སྒྲོ་འདོགས་བཅད་པར་བྱ་བའི་གཞི་དེ། ཐེག་ཆེན་སྒྲུབ་པའི་དམིགས་པའི་མཚན་ཉིད། དབྱེ་
ན་བཅུ་གཅིག་ཡོད་དོ། །སེམས་ཅན་ཀུན་མཆོག་ཉིད་སེམས་དང། ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས་ལས། དང་པོ་ནི། ཐེག་ཆེན་སྒྲུབ་པའི་ཆེད་དུ་བྱ་བ་ཆོས་ཅན། ཁྱོད་ལ་དུ་མར་ཡོད་དེ། ཁྱོད་ལ་
དབྱེ་ན། སེམས་ཆེན་པོ། །སྤང་བ་ཆེན་པོ། །རྟོགས་པ་ཆེན་པོ་གསུམ་དུ་ཡོད་པའི་ཕྱིར། གཉིས་པ་ནི། གང་གི་དོན་དུ་བྱང་སེམས་སྒྲུབ་པ་ལ་འཇུག་པར་བྱ་བའི་ཐོབ་བྱ་མཐར་ཐུབ་དེ། ཐེག་ཆེན་སྒྲུབ་པའི་ཆེད་དུ་བྱ་བའི་མཚན་ཉིད། དབྱེ་ན་གསུམ་ཡོད། ས་
མཚམས་སངས་རྒྱས་ཀྱིས་ཁོ་ནར་ཡོད། དེ་ལ་ཁ་ཅིག་གིས། ཐེག་ཆེན་སྒྲུབ་པའི་ཆེད་དུ་བྱ་བ་ཡིན་ན། བྱང་སེམས་ཀྱི་ཐོབ་བྱ་མཐར་ཐུག་ཡིན་དགོས་པར་ཐལ། མཚན་ཉིད་དེ་འཐད་པའི་ཕྱིར་འདོད་ན། བྱང་སེམས་དང་རྒྱུད་ཐ་དད་དུ་གྱུར་བའི་སངས་རྒྱས་
འཕགས་པའི་རྒྱུད་ཀྱི་རྣམ་མཁྱེན་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། དེ་ཡོད་པའི་ཕྱིར་ཏེ། བྱང་སེམས་ཚོགས་ལམ་པ་དང་རྒྱུད་ཐ་དད་དུ་གྱུར་པའི་དེ་ཡོད་པའི་ཕྱིར་ཏེ། ཉན་ཐོས་ཚོགས་ལམ་པ་དང་རྒྱུད་ཐ་དད་དུ་གྱུར་པའི་དོ་ཡོད་པའི་ཕྱིར། ན། མ་ཁྱབ། རྩ་བར་
འདོད་ན། དེ་དེ་དང་རྒྱུད་གཅིག་ཡིན་པར་ཐལ། འདོད་པའི་ཕྱིར་ཟེར་ན། བྱང་སེམས་ཐོགས་ལམ་པ་དང་རྒྱུད་ཐ་དད་དུ་གྱུར་པའི་སངས་རྒྱས་འཕགས་པ་མེད་པར་ཐལ། སངས་རྒྱས་འཕགས་པ་ཡིན་ན། དེ་དང་རྒྱུད་གཅིག་ཡིན་དགོས་པའི་ཕྱིར་ཏེ། དེ་ཡིན་ན། དེའི་རྟོགས་

[059A]༄༅། །པ་སྔོན་དུ་སོང་བས་ཁྱབ་པའི་ཕྱིར། རྟགས་འབུད་བྱས་པ་ལ་ཁོ་ན་རེ། བྱང་སེམས་ཚོགས་ལམ་པ་ཡིན་ན། སངས་རྒྱས་འཕགས་པ་དང་རྒྱུད་གཅིག་ཡིན་དགོས་པར་ཐལ། དམ་བཅའ་འཐད་པའི་ཕྱིར། འདོད་ན། སེམས་ཅན་ཡིན་ན། དེ་ཡིན་དགོས་
པར་ཐལ། འདོད་པའི་ཕྱིར། འདོད་ན། གོང་དུ་སོང་བ་བཞིན་ནོ་།ཡང་ཁོ་ན་རེ། ལྷ་དང་མི་རྒྱུད་གཅིག་ཡིན་པར་ཐལ། ལྷའི་རྟོགས་པ་སྔོན་དུ་སོང་བའི་མི་ཡོད་པའི་ཕྱིར། ཁྱབ་པ་ཁས་དེར་ཐལ། ལྷ་ཤི་འཕོས་ནས་མིར་སྐྱེ་བ་བླངས་པ་ཡོད་པའི་ཕྱིར། འདོད་ན་
ལྷས་སྦྱིན་དང་མཆོད་སྦྱིན་རྒྱུད་གཅིག་ཡིན་པར་ཐལ། འདོད་པའི་ཕྱིར། ཟེར་ན། མ་ཁྱབ། གཞན་ཡང། ལྷས་སྦྱིན་དང་མཆོད་སྦྱིན་རྒྱད་གཅིག་ཡིན་པར་ཐལ། ལྷས་སྦྱིན་གྱི་རྟོགས་པ་སྔོན་དུ་སོང་པའི་མཆོད་སྦྱིན་ཡོད་པའི་ཕྱིར་ཏེ། ལྷས་སྦྱིན་ཤི་འཕོས་ནས་
མཆོད་སྦྱིན་དུ་སྐྱེ་བ་བླངས་པ་ཡོད་པའི་ཕྱིར་ཏེ། ལྷས་སྦྱིན་ཤི་འཕོས་ནས་མཆོད་སྦྱིན་ཞེས་པའི་གང་ཟག་དུ་སྐྱེ་བ་བླངས་པ་ཡོད་པའི་ཕྱིར་ན། མ་ཁྱབ། །ཐམས་ཅད་མཁྱེན་པ་ཉིད་གསུམ་གྱི་ཡུལ་ལ་ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་
པ་གཉིས་ལས། དང་པོ་ནི། ཐེག་ཆེན་སྒྲུབ་པ་དེ་ལ། སྟོན་ཚུལ་གྱི་སྒོ་ནས་དབྱེ་ན་གཉིས་སུ་ཡོད་དེ། དེ་ལ་དེའི་སྒོ་ནས། མཁྱེན་པ་ཡུལ་གྱི་སྒྲུབ་པ་དང། སྦྱོར་བ་བྱེ་བྲག་གི་སྒྲུབ་པ་གཉིས་སུ་ཡོད་པའི་ཕྱིར། གཉིས་པ་ལ་གཉིས་ལས། དང་པོ་ལ་ཁ་ཅིག་གིས་
མཁྱེན་པ་ཡུལ་གྱི་སྒྲུབ་པ་དང། སྦྱོར་བ་བྱེ་བྲག་གི་སྒྲུབ་པ་གཉིས་འགལ་ཟེར་ན། དེ་གཉིས་མི་འགལ་པར་ཐལ། དེ་གཉིས་ཡིན་ཁྱབ་མཉམ་ཡིན་པའི་ཕྱིར་ཏེ། སྒྲུབ་པ་བཞི་ངོ་གང་རུང་ཡིན་ན་མཁྱེན་པ་ཡུལ་གྱི་སྒྲུབ་པ་ཡིན་དགོས། སྦྱོར་བ་བཞི་

[059B] སྦྱོར་བ་བྱེ་བྲག་གི་སྒྲུབ་པ་ཡིན་དགོས་པ་གང་ཞིག། སྦྱོར་བ་བཞི་པོ་གང་རུང་དང་སྒྲུབ་པ་བཞི་པོ་གང་རུང་ཡིན་ཁྱབ་མཉམ་ཡིན་པའི་ཕྱིར། རྟགས་དང་པོ་དེར་ཐལ། དེ་ཡིན་ན། སྐབས་དང་པོ་གསུམ་པོ་གང་རུང་གི་སྐབས་ནས་བསྟན་པའི་
སེམས་དཔའི་རྣལ་འབྱོར་ཡིན་དགོས། དེ་ཡིན་ན་མཁྱེན་པ་ཡུལ་གྱི་སྒྲུབ་པ་ཡིན་དགོས་པའི་ཕྱིར། རྟགས་གཉིས་ཀ་འབུད། རྩ་བའི་རྟགས་གཉིས་པ་མ་གྲུབ་ན་དེར་ཐལ། དེ་ཡིན་ན། སྐབས་བར་བ་བཞི་པོ་གང་རུང་གི་སྐབས་ནས་བསྟན་པའི་སེམས་དཔའི་
རྣལ་འབྱོར་ཡིན་དགོས། དེ་ཡིན་ན་སྦྱོར་བ་བྱེ་བྲག་གི་སྒྲུབ་པ་ཡིན་དགོས་པའི་ཕྱིར། བྱས་པ་ལ་ཁོ་ན་རེ། ཐེག་ཆེན་གྱི་ཚོགས་ལམ་ཆོས་ཅན། མཁྱེན་པ་ཡུལ་གྱི་སྒྲུབ་པ་ཡིན་པར་ཐལ། སྦྱོར་བ་བྱེ་བྲག་གི་སྒྲུབ་པ་ཡིན་པའི་ཕྱིར་ཏེ། སེམས་དཔའི་རྣལ་འབྱོར་ཡིན་པའི་
ཕྱིར། རྩ་བར་འདོད་ན། ཕར་ཕྱིན་དྲུག་གི་ལྡོག་ཆ་ནས་མ་བསྟན་པར་ཐལ། འདོད་པའི་ཕྱིར། ཁྱབ་སྟེ། མཁྱེན་པ་ཡུལ་གྱི་སྒྲུབ་པ་དེ་ཕར་ཕྱིན་དྲུག་གི་ལྡོག་ཆ་ནས་མ་བསྟན་པའི་ཕྱིར་ཟེར་ན། མ་ཁྱབ། རྩ་བར་འདོད་ན། དེ་ཆོས་ཅན། དེའི་ལྡོག་ཆ་ནས་བསྟན་པར་ཐལ་
སྦྱོར་བ་བྱེ་བྲག་གི་སྒྲུབ་པ་ཡིན་པའི་ཕྱིར། ཁྱབ་སྟེ། སྦྱོར་བ་བྱེ་བྲག་གི་སྒྲུབ་པ་དེ། ཕར་ཕྱིན་ཉམས་ལེན་གྱི་ལྡོག་ཆ་ནས་བསྟན་པའི་ཕྱིར། ཟེར་ན་བྱང་སེམས་འཕགས་པའི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་ཆོས་ཅན་ཁྱོད་
སྐབས་གཉིས་པས་བསྟན་བྱའི་གཙོ་བོར་བྱས་ནས་མ་བསྟན་པར་ཐལ་གཞི་ཤེས་ཡིན་པའི་ཕྱིར། ཁྱབ་སྟེ། གཞི་ཤེས་དེ་སྐབས་གཉིས་པས་བསྟན་བྱའི་གཙོ་བོར་བྱས་ནས་མ་བསྟན་པའི་ཕྱིར། ཁྱབ་པ་འགྲིག། རྩ་བར་འདོད་ན། དེ་ཆོས་ཅན། སྐབས་

[060A]༄༅། །གཉིས་པས་བསྟན་བྱའི་གཙོ་བོར་བྱས་ནས་བསྟན་པར་ཐལ། ལམ་ཤེས་ཡིན་པའི་ཕྱིར། ཁྱབ་སྟེ། ལམ་ཤེས་དེ་སྐབས་གཉིས་པས་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། ཁྱབ་པ་འགྲིག། རོང་ཊིཀ་པ་ན་རེ། འཁྱེན་པ་གསུངས་ཡུལ་
དུ་བྱས་ནས་ཐོས་བསམ་སྒོམ་གསུམ་གཙོ་བོར་གྱུར་པའི་གནས་སྐབས་ཀྱི་སྒྲུབ་པ་དེ། མཁྱེན་པ་ཡུལ་གྱི་སྒྲུབ་པའི་མཚན་ཉིད། སྦྱིན་སོགས་གཙོ་བོར་བྱས་པའི་གནས་སྐབས་ཀྱི་སྒྲུབ་པ་དེ། སྦྱོར་བ་བྱེ་བྲག་གི་སྒྲུབ་པའི་མཚན་ཉིད། མཁྱེན་གསུམ་
ཉམས་ལེན་ལྟ་བའི་ཉམས་ལེན་དང། སྦྱོར་བཞི་ཉམས་ལེན་སྦྱོར་པའི་ཉམས་ལེན་སྤྱོད་པའི་ཉམས་ལེན་ཡིན་ཟེར་ན། ཐོས་བསམ་གཙོ་བོར་གྱུར་པའི་དོན་དེ་གང་ལ་བྱེད། སྦྱིན་སོགས་སྦྱོར་བས་ཉམས་སུ་མི་ལེན་པར་ཤེས་བྱ་གཏན་ལ་འཕེབས་པའི་གནས་སྐབས་
གཙོ་བོར་གྱུར་བ་ལ་བྱེད་དམ། གཏན་ལ་ཕབས་པའི་སྦྱིན་སོགས་ལ་བསམ་པས་ཡང་དང་ཡང་དུ་འདྲིས་པར་བྱེད་པའི་གནས་སྐབས་གཙོ་བོར་གྱུར་པ་ལ་བྱེད། དང་པོ་ལྟར་ན། མཁྱེན་པ་ཡུལ་གྱི་སྒྲུབ་པ་ཆོས་ཅན། ཐེག་ཆེན་གྱི་ཚོགས་ལམ་དུ་མ་ཞུགས་གོང་གི་
མཁྱེན་པ་ཡིན་པར་ཐལ། སྦྱིན་སོགས་སྦྱོར་ལས་ཉམས་སུ་མི་ལེན་པར་ཤེས་བྱ་གཏན་ལ་འབེབས་པའི་གནས་སྐབས་གཙོ་བོར་གྱུར་པའི་བསྒྲུབ་པ་ཡིན་པའི་ཕྱིར། རྟགས་ཁྱབ་ཁས། འདོད་ན། འགྲེལ་བར་དེའི་རང་གི་ངོ་བོ་གང་ཡིན་ཞེ་ན། ཞེས་སོགས་གསུངས་པ་མི་
འཐད་པར་ཐལ། འདོད་པའི་ཕྱིར། གཉིས་པ་ལྟར་ན་ཡང་དེ་ཆོས་ཅན། སྦྱིན་སོགས་ལ་གཙོ་བོར་སྤྱོད་པའི་གནས་སྐབས་ཀྱི་སྒྲུབ་པ་ཡིན་པར་ཐལ། གཏན་ལ་ཕབས་པའི་སྦྱིན་སོགས་ལ་བསམ་པས་ཡང་དང་ཡང་དུ་འདྲིས་པར་བྱེད་པའི་གནས་སྐབས་གཙོ་

[060B] རྟགས་ཁྱབ་བས་འདོད་ན། སྦྱོར་བ་བྱེ་བྲག་གི་སྒྲུབ་པ་ཡིན་པར་ཐལ། འདོད་པའི་ཕྱིར། འདོད་ན། མཁྱེན་གསུམ་ཉམས་ལེན་ལྟ་བའི་ཉམས་ལེན་དང་སྦྱོར་བཞི་ཉམས་ལེན་སྤྱོད་པའི་ཉམས་ལེན་དུ་བྱས་བ་དེ་མི་འཐད་པར་
ཐལ། ལྟ་སྤྱོད་གྱི་ཉམས་ལེན་སོ་སོར་འབྱེད་མི་རིགས་པའི་ཕྱིར་དང། དེ་ལས་ལྡོག་སྟེ། སྦྱོར་བཞི་ཉམས་ལེན་ལྟ་བའི་ཉམས་ལེན་དང། མཁྱེན་གསུམ་ཉམས་ལེན་སྤྱོད་པའི་ཉམས་ལེན་དུ་ཁས་བླངས་ན་གནོད་བྱེད་གཏོང་རྒྱུ་མེད་པའི་ཕྱིར། ཁ་ཅིག་གིས་
སྦྱིན་སོགས་ཕར་ཕྱིན་དྲུག་ལ་མགོ་མིག་བཏོང་པའི་སེམས་དཔའི་རྣལ་འབྱོར་དེ། མཁྱེན་པ་ཡུལ་གྱི་སྒྲུབ་པའི་མཚན་ཉིད། སྦྱིན་སོགས་ཕར་ཕྱིན་དྲུག་ལ་མགོ་མིག་མ་བཏོད་པའི་སེམས་དཔའི་རྣལ་འབྱོར་དེ། སྦྱོར་བ་བྱེ་བྲག་གི་སྒྲུབ་པའི་མཚན་ཉིད། ཟེར་ན། སྦྱིན་སོགས་
ཕར་ཕྱིན་དྲུག་ལ་མགོ་མིག་བཏོད་མ་བཏོད་ཀྱི་དོན་དེ་གང་ལ་བྱེ་སྦྱིན་སོགས་ཕར་ཕྱིན་དྲུག་ཉམས་སུ་ལེན་པར་འདོད་པའི་བསམ་པའི་བྱ་བས་ཟིན་མ་ཟིན་ལ་བྱེད་དམ། དེ་ཐོབ་མ་ཐོབ་ལ་བྱེད། དང་པོ་ལྟར་ན། མཁྱེན་པ་ཡུལ་གྱི་སྒྲུབ་པ་དེ་ཐེག་ཆེན་གྱི་ཚོགས་ལམ་དུ་
མ་ཞུགས་གོང་གི་སེམས་དཔའི་རྣལ་འབྱོར་ཡིན་པར་ཐལ། མཚན་ཉིད་གཉིས་པོ་དེ་འཐད་པ་གང་ཞིག། སྦྱིན་སོགས་ཕར་ཕྱིན་དྲུག་ལ་མགོ་མིག་བཏོང་མ་བཏོད་ཀྱི་དོན་དེ་འཐད། ཐེག་ཆེན་གྱི་ཚོགས་ལམ་ཐོབ་ནས། གོ་སྒྲུབ་ཐོབ་པས་ཁྱབ། གོ་སྒྲུབ་ཡིན་ན། སྦྱིན་
སོགས་ཕར་ཕྱིན་དྲུག་ཉམས་སུ་ལེན་པར་འདོད་པའི་བསམ་པའི་བྱ་བས་ཟིན་པས་ཁྱབ་པའི་ཕྱིར། དང་པོ་ཁས། ཕྱི་མ་གཉིས་འབུད་འདོད་ན། བཀག་ཟིན། གཉིས་པ་ལྟར་ན། སྦྱོར་བ་བཞི་པོ་དེ། སྦྱོར་བ་བྱེ་བྲག་གི་སྒྲུབ་པ་ཡིན་པར་ཐལ། མཚན་ཉིད་གཉིས་པ་

[061A]༄༅། །འཐད་པ་གང་ཞིག། སྦྱིན་སོགས་ཕར་ཕྱིན་དྲུག་ལམ་གམིག་པ་ཏོད་མ་བཏོད་ཀྱི་དོན་དེ། དེ་ཐོབ་མ་ཐོབ་ལ་བྱེད་ཅིང་ཐེག་ཆེན་གྱི་ཚོགས་ལམ་ཐོབ་ན། རྣམ་རྫོགས་སྦྱོར་བ་ཐོབ་པས་ཁྱབ། ཐེག་ཆེན་གྱི་ཚོགས་ལམ་མ་ཐོབ་ན་སྦྱིན་སོགས་ཕར་ཕྱིན་དྲུག་
མ་ཐོབ་པའི་ཁྱབ་པའི་ཕྱིར། དེར་ཐལ། དེས་ཤེས་རབ་ཀྱི་ཕར་ཕྱིན་མ་ཐོབ་པའི་ཕྱིར། ཁ་ཅིག་གིས། མཁྱེན་གསུམ་གྱི་རྣམ་པ་བསྒོམ་པའི་སེམས་དཔའི་རྣལ་འབྱོར། མཁྱེན་པ་ཡུལ་གྱི་སྒྲུབ་པའི་མཚན་ཉིད། སྦྱིན་སོགས་ཕར་ཕྱིན་དྲུག་ཉམས་སུ་ལེན་པར་འདོད་
པའི་སེམས་དཔའི་རྣལ་འབྱོར་གཉིས་པའི་མཚན་ཉིད། ཟེར་ན། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར། དེར་ཐལ། ཐེག་ཆེན་གྱི་སྒྲུབ་པ་ཡིན་པའི་ཕྱིར། འདོད་ན། ཁྱོད་ཀྱི་དངོས་ཡུལ་དུ་གྱུར་པའི་ཀུན་
རྫོབ་བདེན་པ་ཡོད་པར་ཐལ། འདོད་པའི་ཕྱིར། གཞན་ཡང། དེ་ཆོས་ཅན། མཚན་ཉིད་གཉིས་པ་དེར་ཐལ། མཚོན་བྱ་དེའི་ཕྱིར་ཏེ། ཐེག་ཆེན་གྱི་སྒྲུབ་པ་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་དངོས་ཡུལ་དུ་གྱུར་པའི་ཀུན་རྫོབ་བདེན་པ་ཡོད་པར་ཐལ་ལོ། །
གཉིས་པ་རང་གི་ལུགས་ལ། མཁྱེན་གསུམ་གང་རུང་གི་རྣམ་པ་བསྒོམ་པའི་ཤེས་རབ་ཀྱིས་ཟིན་པའི་སེམས་པའི་རྣལ་འབྱོར་དེ། མཁྱེན་པ་ཡུལ་གྱི་སྒྲུབ་པའི་མཚན་ཉིད། སྦྱིན་སོགས་ཕར་ཕྱིན་དྲུག་ཉམས་སུ་ལེན་པར་འདོད་པའི་བསམ་པའི་བྱ་བས་ཟིན་པའི་སེམས་

དཔའི་རྣལ་འབྱོར་དེ།མཁྱེན་པ་ཡུལ་གྱི་སྒྲུབ་པའི་མཚན་ཉིད་སྦྱིན་སོགས་ཕར་ཕྱིན་མཚན་ཉིད། དེ་གཉིས་ངོ་བོ་གཅིག་ལ་ལྡོག་པ་ཐ་དད་ཡིན། ས་མཚམས་ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་དུ་ཡོད། དེ་དག་སོ་སོར་སྦྱིན་ལ་སོགས། ཞེས་སོགས་ཀྱི་སྐབས་སུ། སྦྱོར་བ་དང། མཐའ་

[061B] དང་པོ་ནི། གོ་སྒྲུབ་ཆོས་ཅན། ཁྱོད་ལ་དབྱེ་ན་སུམ་ཅུ་སོ་དྲུག་ཡོད་དེ། ཁྱོད་ལ་སྦྱིན་པའི་སྦྱིན་པའི་གོ་སྒྲུབ་ནས། ཤེས་རབ་ཀྱིས་ཤེས་རབ་ཀྱི་གོ་སྒྲུབ་ཀྱི་བར་སོ་དྲུག་ཡོད་པའི་ཕྱིར། གཉིས་པ་ལ་གསུམ་ལས། དང་པོ་ལ། ཁ་ཅིག་གིས། སྦྱིན་སོགས་ཕར་ཕྱིན་
དྲུག་ལྡན་དུ། ཉམས་སུ་ལེན་པར་བྱེད་པའི་བསམས་པའི་བརྩོན་འགྲུས་གཙོ་བོར་གྱུར་པའི་སེམས་དཔའི་རྣལ་འབྱོར་དེ། གོ་སྒྲུབ་ཀྱི་མཚན་ཉིད། ཟེར་ན། སྦྱིན་སོགས་ཕར་ཕྱིན་དྲུག་ལྡན་དུ་ཉམས་སུ་ལེན་པར་བྱེད་པའི་སྦྱོར་བའི་བརྩོན་འགྲུས་གཙོ་བོར་གྱུར་པའི་བྱང་སེམས་
ཀྱི་སྦྱོར་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ཐེག་ཆེན་གྱི་སྦྱོར་ལམ་ཡིན་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། ཁ་ཅིག་གིས། ཕར་ཕྱིན་རེ་རེའི་ནང་དུ་དྲུག་དྲུག་ཚང་བར་བསྡུས་ནས་ཉམས་སུ་ལེན་པའི་སེམས་དཔའི་རྣལ་འབྱོར་དེ། གོ་
སྒྲུབ་ཀྱི་མཚན་ཉིད། ཟེར་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ཐེག་ཆེན་གྱི་མཐོང་ལམ་ཡིན་པའི་ཕྱིར། འདོད་ན། དེ་ཆོས་ཅན། ཕར་ཕྱིན་དྲུག་དངོས་ཡུལ་དུ་བྱེད་པའི་སེམས་དཔའི་རྣལ་འབྱོར་
ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་དངོས་ཡུལ་དུ་གྱུར་པའི་ཀུན་རྫོབ་བདེན་པ་ཡོད་པར་ཐལ་ལོ། །མཁས་པ་ཁ་ཅིག་གིས། སྦྱིན་སོགས་ཕར་ཕྱིན་དྲུག་རེ་རེའི་ནང་དུ་དྲུག་དྲུག་ཚང་བར་བསྡུས་ནས་ཉམས་སུ་ལེན་པའི་ཤེས་རབ་ཀྱིས་
ཟིན་པའི་སེམས་དཔའི་རྣལ་འབྱོར། གོ་སྒྲུབ་ཀྱི་མཚན་ཉིད། ཟེར་ན་སྟོང་ཉིད་རྟོགས་མ་མྱོངས་པའི་བྱང་སེམས་ཚོགས་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། བྱང་སེམས་ཀྱི་སྒྲུབ་པ་ཡིན་པའི་

[062A]༄༅། །ཕྱིར། འདོད་ན། དེ་ཆོས་ཅན། ཤེར་ཕྱིན་ཉམས་ལེན་གྱི་བྱ་བས་ཟིན་པར་ཐལ། འདོད་པའི་ཕྱིར། འདོད་ན། སྟོང་ཉིད་རྟོགས་པའི་ཤེས་རབ་ཀྱིས་ཟིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། གཉིས་པ་རང་གི་ལུགས་ལ། སྦྱིན་སོགས་
ཕར་ཕྱིན་དྲུག་པོ་རེ་རེའི་ནང་དུ་དྲུག་དྲུག་ཚང་བར་བསྡུས་ནས་ཉམས་སུ་ལེན་པར་འདོད་པའི་བསམས་པའི་བྱ་བ་རྒྱ་ཆེན་པོས་ཟིན་པའི་སེམས་དཔའི་རྣལ་འབྱོར་གོ་སྒྲུབ་ཀྱི་མཚན་ཉིད། དབྱེ་ན་སུམ་བཅུ་རྩ་དྲུག་ཡོད། ས་མཚམས་ཐེག་ཆེན་གྱི་ཚོགས་ལམ་ནས་
རྒྱུན་མཐའི་བར་དུ་ཡོད། །བསམས་གཏན་གཟུགས་མེད་སྦྱིན་སོགས་དང་ཞེས་སོགས་ཀྱི་སྐབས་སུ། སྦྱོར་བ་དང། མཐའ་དཔྱད་པ་གཉིས་ལས་དང་པོ་ནི། འཇུག་སྒྲུབ་ཆོས་ཅན། ཁྱོད་ལ་དབྱེ་ན་དགུར་ཡོད་དེ་ཁྱོད་ལ་བསམ་གཏན་གཟུགས་མེད་ལ་
འཇུག་པའི་འཇུག་སྒྲུབ་ནས། རྣམ་མཁྱེན་ལ་འཇུག་པའི་འཇུག་སྒྲུབ་ཀྱི་བར་དགུ་རྣམས་སུ་ཡོད་པའི་ཕྱིར། གཉིས་པ་ལ་གསུམ་ལས། དང་པོ་ལ། ཁ་ཅིག་གིས། ཐེག་པ་ཆེན་པོའི་རྒྱུ་འབྲས་ཀྱི་ཆོས་ཅི་རིགས་པ་ཉམས་སུ་ལེན་པའི་སེམས་དཔའི་རྣལ་འབྱོར་དེ་
འཇུག་སྒྲུབ་ཀྱི་མཚན་ཉིད། ཟེར་ན། སྟོང་ཉིད་མངོན་སུམ་དུ་རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་ཚོགས་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། ཆོས་ཅན་དེའི་ཕྱིར། འདོད་མི་ནུས་ཏེ་
ཐེག་ཆེན་གྱི་ཚོགས་ལམ་ཡིན་པའི་ཕྱིར། གཉིས་པ་རང་གི་ལུགས་ནི། ཐེག་པ་ཆེན་པོའི་རྒྱུ་འབྲས་ཀྱི་ཆོས་ཅི་རིགས་པ་སྦྱོར་བ་གཙོ་བོར་གྱུར་པའི་སྒོ་ནས་ཉམས་སུ་ལེན་པའི་སེམས་དཔའི་རྣལ་འབྱོར་འཇུག་སྒྲུབ་ཀྱི་མཚན་ཉིད། དབྱེ་ན་དགུར་ཡོད། ས་

[062B]དུ་ཡོད་དོ། །གསུམ་པ་རྩོད་པ་སྤོང་བ་ལ། ཁོ་ན་རེ། ཐེག་ཆེན་གྱི་ཚོགས་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། ཐེག་པ་ཆེན་པོའི་རྒྱུ་འབྲས་ཀྱི་ཆོས་ཅི་རིགས་པ་རྣམ་རྫོགས་
སྦྱོར་བ་གཙོ་བོར་གྱུར་པའི་སྒོ་ནས་ཉམས་སུ་ལེན་པའི་སེམས་དཔའི་རྣལ་འབྱོར་ཡིན་པའི་ཕྱིར། ཟེར་ན། མ་ཁྱབ། འདོད་མི་ནུས་ཏེ་ཚོགས་ལམ་ཡིན་པའི་ཕྱིར། ཞེས་བཀག་ནས། ཁོ་རང་གི་ལུགས་ལ་ཐེག་པ་ཆེན་པོའི་རྒྱུ་འབྲས་ཀྱི་ཆོས་ཅི་རིགས་པ་རྩེ་
སྦྱོར་གཙོ་བོར་གྱུར་པའི་སྒོ་ནས་ཉམས་སུ་ལེན་པའི་སེམས་དཔའི་རྣལ་འབྱོར་དེ་འཇུག་སྒྲུབ་གྱི་མཚན་ཉིད། ཟེར་ནས། སེམས་དཔའི་རྣལ་འབྱོར་ཡིན་ན། སྦྱོར་བ་གཙོ་བོར་གྱུར་པའི་ལམ་ཡིན་དགོས་པར་ཐལ། གོང་གི་མ་ཁྱབ་མཚམས་ལ་ཁྱབ་འབྲེལ་ཡོད་པའི་ཕྱིར་
འདོད་ན་སླ། ཁ་ཅིག་གིས། ཐེག་པ་ཆེན་པོའི་མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། བྱང་སེམས་འཕགས་པའི་མཁྱེན་པ་ཡིན་པའི་ཕྱིར། འདོད་ན། དེ་ཆོས་ཅན། ཐེག་པ་ཆེན་པོའི་རྒྱུ་འབྲས་ཀྱི་ཆོས་
ཅི་རིགས་པ་དངོས་ཡུལ་དུ་བྱེད་པའི་སེམས་དཔའི་རྣལ་འབྱོར་ཡིན་པར་ཐལ། འདོད་པའི་ཕྱིར། དེས་ན། ཐེག་པ་ཆེན་པོའི་རྒྱུ་འབྲས་ཀྱི་ཆོས་ཅི་རིགས་པ་རྩེ་སྦྱོར་གཙོ་བོར་གྱུར་པའི་སྒོ་ནས་ཉམས་སུ་ལེན་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་དེ་
དེའི་མཚན་ཉིད། ཟེར་ན། རེ་ཞིག་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། ཤེར་ཕྱིན་དངོས་ཡུལ་དུ་ཕྱེད་པའི་སེམས་དཔའི་རྣལ་འབྱོར་ཡིན་པར་ཐལ། ཤེར་ཕྱིན་ཉམས་སུ་ལེན་པའི་སེམས་དཔའི་རྣལ་འབྱོར་ཡིན་པའི་ཕྱིར། ཁྱབ་པ་ལས། རྟགས་

[063A]༄༅། །གྲུབ་སྟེ། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའི་རྒྱུད་ལ་ཤེར་ཕྱིན་ཉམས་ལེན་གྱི་བྱ་བ་མངོན་གྱུར་དུ་ཡོད་པའི་ཕྱིར། མ་གྲུབ་ན། དེ་ཆོས་ཅན་ཁྱོད་ཀྱི་རྒྱུད་ལ་དེ་ཡོད་པར་ཐལ། ཁྱོད་ཆོས་ཅན་དེའི་
ཕྱིར། རྩ་བར་འདོད་མི་ནུས་ཏེ། དེའི་དངོས་ཡུལ་ཡིན་ན། དོན་དམ་བདེན་པ་ཡིན་དགོས་པའི་ཕྱིར། བརྩེ་དང་སྦྱིན་ལ་སོགས་པ་དྲུག་ཞེས་སོགས་ཀྱི་སྐབས་སུ། གཉིས་ལས། དང་པོ་ནི། ཚོགས་སྒྲུབ་ལ་བཅུ་བདུན་ཡོད་དེ། དེ་ལ་སྙིང་རྗེའི་ཚོགས་
སྒྲུབ་ནས། གཉེན་པོའི་ཚོགས་སྒྲུབ་གྱི་བར་བཅུ་བདུན་ཡོད་པའི་ཕྱིར། གཉིས་པ་ནི། ཁ་ཅིག་གིས། རང་འབྲས་བྱང་ཆེན་འབྱིན་པའི་སེམས་དཔའི་རྣལ་འབྱོར་དེ། ཚོགས་སྒྲུབ་ཀྱི་མཚན་ཉིད། ཟེར་ན། ཐེག་ཆེན་གྱི་ཚོགས་ལམ་ཆོས་ཅན། མཚོན་བྱ་དེར་ཐལ་
མཚན་ཉིད་དེའི་ཕྱིར། རྟགས་གསལ་གཉིས་ཀ་གྲུབ་སྟེ། ཆོས་ཅན་དེའི་ཕྱིར། ཁ་ཅིག་གིས། རང་འབྲས་བྱང་ཆེན་དངོས་སུ་འབྱིན་པའི་སེམས་དཔའི་རྣལ་འབྱོར། དེའི་མཚན་ཉིད། ཟེར་ན། ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོ་ཆོས་ཅན། མཚན་
ཉིད་དེར་ཐལ། མཚོན་བྱ་དེའི་ཕྱིར། འདོད་ན། ཐེག་ཆེན་གྱི་མཐོང་ལམ་བྱང་ཆེན་ཡིན་པར་ཐལ་ལོ། །ཁ་ཅིག་གིས། རང་འབྲས་གནས་སྐབས་ཀྱི་བྱང་ཆེན་དངོས་སུ་འབྱིན་པ་དང། རང་འབྲས་མཐར་ཐུག་གི་བྱང་ཆེན་དངོས་སུ་འབྱིན་པ་གང་རུང་
དུ་གྱུར་པའི་སེམས་དཔའི་རྣལ་འབྱོར་དེ། དེའི་མཚན་ཉིད། ཟེར་ན་ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོའི་ཡེ་ཤེས་སྐད་ཅིག་དང་པོ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར་འདོད་ན། དེ་ཆོས་ཅན། རང་འབྲས་གནས་སྐབས་

[063B] འདོད་པ་གང་ཞིག་རང་འབྲས་མཐར་ཐུག་གི་བྱང་ཆེན་དངོས་སུ་འབྱིན་པ་མ་ཡིན་པའི་ཕྱིར། འདོད་མི་ནུས་ཏེ། ཐེག་ཆེན་གྱི་སྦྱོར་ལམ་སྐད་ཅིག་དང་པོ་དང་དེའི་འབྲས་བུར་གྱུར་བའི་གནས་སྐབས་ཀྱི་བྱང་
ཆེན་གཉིས་ཀྱི་བར་དུ་ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོའི་ཡེ་ཤེས་སྐད་ཅིག་གཉིས་པས་ཆོད་པའི་ཕྱིར། གཉིས་པ་རང་གི་ལུགས་ནི། ཚོགས་གཉིས་རྒྱ་ཆེན་པོས་ཟིན་པའི་སྒོ་ནས་ཐེག་ཆེན་གྱི་སྦྱོར་ལམ་ཆོས་མཆོག་འབྲིང་མན་ཆད་ལས་
ཁྱད་པར་དུ་འཕགས་ཤིང། རང་འབྲས་བྱང་ཆེན་འབྱིན་པའི་སེམས་དཔའི་རྣལ་འབྱོར་དེ། ཚོགས་སྒྲུབ་ཀྱི་མཚན་ཉིད། དབྱེ་ན་བཅུ་བདུན་དུ་ཡོད། ས་མཚམས་ནི། ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོ་ནས་རྒྱུན་མཐའི་
བར་དུ་ཡོད། གསུམ་པ་རྩོད་པ་སྤོང་བ་ལ་ཁོ་ན་རེ། གནས་སྐབས་ཀྱི་བྱང་ཆེན་ཡོད་པར་ཐལ། མཚན་ཉིད་དེའི་ཕྱིར། འདོད་ན་ཐེག་ཆེན་གྱི་མཐོང་ལམ་དེ་གནས་སྐབས་ཀྱི་བྱང་ཆེན་ཡིན་པར་ཐལ། འདོད་པའི་ཕྱིར་
འདོད་ན། བྱང་སེམས་མཐོང་ལམ་པ་དེ་གནས་སྐབས་ཀྱི་དགྲ་བཅོམ་པ་ཡིན་པར་ཐལ། འདོད་པའི་ཕྱིར། ཟེར་ན། མ་ཁྱབ། ཆེད་དུ་བྱ་དང་མཉམ་ཉིད་དང། ནས། ངེས་འབྱུང་སྒྲུབ་པ་ཡིན་ཞེས་བྱ་ཞེས་པའི་སྐབས་སུ་གཉིས་
ལས། དང་པོ་ནི། ངེས་འབྱུང་སྒྲུབ་པ་ཆོས་ཅན། ཁྱོད་ལ་བརྒྱད་དུ་ཡོད་དེ། ཁྱོད་ལ་ངེས་པར་འབྱུང་བའི་དེ་བརྒྱད་དུ་ཡོད་པའི་ཕྱིར། གཉིས་པ་ནི། ཁ་ཅིག་གིས། རྣམ་མཁྱེན་དུ་གདོན་མི་ཟ་བར་ངེས་པར་འབྱིན་པའི་སེམས་དཔའི་རྣལ་འབྱོར། དེས་

[064A]༄༅། །འབྱུང་སྒྲུབ་པའི་མཚན་ཉིད། ཟེར་ན། ཐེག་ཆེན་མཐོང་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གསལ་སླའོ། །གཉིས་
པ་རང་ལུགས་ནི། རྣམ་མཁྱེན་དུག་གདོན་མི་ཟ་བར་ངེས་པར་འབྱིན་པར་བྱེད་པའི་རྣལ་འབྱོར་དེ་ངེས་འབྱུང་སྒྲུབ་པའི་མཚན་ཉིད་དབྱེ་ན་བརྒྱད་དུ་ཡོད་དོ།།
དཔེ་མཛོད་ལས་ཕྱི་ལོ་ ་  ལོར་དགའ་བྱང་དཔེ་མཛོད་ནས་པར་ཐེངས་གཉིས་པར་པོད་གྲངས་ ་
ཐམ་པ་དཔར་བསྐྲུན་ཞུས་པ་འདིས་ཀྱང། མ་གྱུར་འགྲོ་བའི་འགལ་རྐྱེན་ཀུན་ཞི་ནས། མཐུན་རྐྱེན་དགེ་ཚོགས་མཐའ་དག་འགྲུབ་པ་དང། མ་རྣམས་དོན་དུ་རྫོགས་པའི་སངས་རྒྱས་ཀྱི། གོ་འཕང་དམ་པ་མྱུར་དུ་འཐོབ་གྱུར་ཅིག། །དགེའོ་