
[001A]༄༅། །ཕར་ཕྱིན་སྤྱི་དོན་གསལ་པའི་སྒྲོན་མེའི་སྐབས་ལྔ་པ་དྲུག་བ་བདུན་པ་བརྒྱད་པ་སོགས་ཀྱི་ཟུར་མཆན་ཡུམ་དོན་རབ་གསལ་སྐྲོན་མ་ཞེས་བྱ་བ་བཞུགས་སོ། །

[001B] །མདོ་ལས་རྩེ་སྦྱོར་ཐོབ་པའི་རྟགས་བཅུ་གཉིས་ཀྱི་དང་པོ་དྲུག་ལ་རྨི་ལམ་དང། བདུན་པ་ལ་སད་རྨི་གང་རུང་སྦྱར་ནས་ལྷག་མ་ལྔ་ལ་དེ་
གཉིས་གང་གི་ཡང་ཐ་སྙད་མ་མཛད་ལ། གསེར་ཕྲེང་ལས་དང་པོ་དྲུག་རྨི་ལམ་དང། དེ་ནས་གཉིས་པ་སད་རྨི་གཉིས་ཀ་དང། ཐ་མ་བཞི་སད་པའི་རྟགས་སུ་
བཞེད། རྣམ་བཤད་ལས་དང་པོ་ལྔ་རྨི་ལམ་དང། དེ་ནས་གཉིས་པ་སད་རྨི་གཉིས་ཀ་དང། ཐ་མ་ལྔ་སད་པའི་སྐབས་དང་སྦྱར་རྟོགས་དཀའི་སྣང་བར་
དང་པོ་དྲུག་རྨི་ལམ་དང། ཕྱི་མ་དྲུག་སད་པའི་རྟགས་སུ་བཤད། འགྲེལ་བར་དང་པོ་ལ་རྨི་ལམ་གྱི་གནས་སྐབས་ན་ཡང་ཞེས་གསུངས་ནས་གཞན་ལ་སད་རྨི་གང་གི་

[002A] །ཡང་ཁྱད་པར་མ་སྦྱར་པ་ལ། ཡང་སྒྲའི་ནུས་བས་སད་རྨི་གཉིས་ཀ་དང། དེ་ཡང་ཐོག་མའི་གསལ་བྱེད་ཡིན་པར་དགོངས་ནས་སྤྱི་དོན་འདིར་རྟགས་
བཅུ་གཉིས་པོ་རེ་རེ་ལ་ཡང་སད་པ་དང་རྨི་ལམ་གྱི་རྟགས་གཉིས་གཉིས་ཡོད་པར་བཤད་དོ། །གྲོང་ཁྱེར་སོགས་མེས་ཚིག་པ་བདེན་ཚིག་གིས་ཞི་བར་བྱེད་པ་ལ་ཕྱིར་མི་ལྡོག་པ་ཡིན་མིན་
གཉིས་དང་དེ་རེ་རེ་ལ་མེ་མ་ལུས་པར་ཞི་མ་ཞི་གཉིས་རེ་ཡོད་པས་མུ་བཞིར་འགྱུར་ཏེ། ཕྱིར་མི་ལྡོག་ལ་མེ་མ་ལུས་པར་མ་ཞི་བ་དང། མེ་མ་ལུས་པར་ཞི་ལ་ཕྱིར་མི་ལྡོག་པ་མ་ཡིན་པ་
དང༑ དེ་གཉིས་ཀ་ཡིན་པ་དང། དེ་གཉིས་ཀ་མ་ཡིན་པ་བཞི་ཡོད་པའི་ཕྱིར། དང་པོ་ནི་བདེན་ཚིག་བརྗོད་པ་པོ་ཕྱིར་མི་ལྡོག་པ་ཡིན་ཀྱང་བྱང་སེམས་རང་ཉིད་དམ་ཡུལ་གྱི་སེམས་

[002B]ཞི་པའོ། །གཉིས་པ་ནི་བདེན་ཚིག་བརྗོད་པ་པོ་ཕྱིར་མི་ལྡོག་པ་མ་ཡིན་ཀྱང་བཟུང་ཀྱི་མཐུས་མེ་མ་ལུས་པར་ཞི་པའོ། །མུ་ཕྱི་མ་གཉིས་ནི་གོ་སླའོ། །
མི་མ་ཡིན་པའི་གནོད་པ་བདེན་ཚིག་གིས་ཞི་བར་བྱེད་པ་ལ་ཡང་མུ་བཞི་སྔར་ལྟར་སྦྱར་རོ། །རྣམ་བཤད་ལས། རྨི་ལམ་ན་ཡང་ཆོས་རྣམས་ཀུན་རྨི་ལམ་ལྟ་བུར་ཞི་ལྷག་ཟུང་འབྲེལ་གྱི་ཏིང་ངེ་འཛིན་གྱིས་ལྟ་བ་
ལ་སོགས་པ་རྣམ་པ་བཅུ་གཉིས་སུ་མདོ་ལས་བཞེད། ཅེས་གསུངས་པ་ལྟར་ཁས་ལེན་དུ་མི་རུང་དམ་སྙམ་སྟེ། རྨི་ལམ་གྱི་ཤེས་པ་ལ་སྒོམ་བྱུང་མེད་པའི་ཕྱིར། པཎ་ཆེན་གྱིས་གོང་མའི་སས་བསྡུས་ཀྱི་
གཉིད་ཡོད་པར་བཤད་པ་ལྟར་ན་དཔྱད་གཞིར་སྣང་ཡང། དེ་ལྟར་འཆད་པའི་ཁུངས་མེད་པས་ན་ཡོངས་གྲགས་ལྟར་གོང་མའི་སས་བསྡུས་ཀྱི་གཉིད་མད་པར་འདོད་དགོས་སོ།    ༈    །རྣམ་འཕེལ་བཅུ་དྲུག་ནི་རྩེ་མོ་
རྩེ་སྦྱོར་ཀོང་ནས་གོང་དུ་འཕེལ་པའི་གནས་སྐབས་བཅུ་དྲུག་གི་མིང་ཡིན་པས་རིམ་ཅན་ཁོ་ནར་སྐྱེ་བ་ཡིན་ལ། རྣམ་འཕེལ་དང་པོའི་སྐབས་ཀྱི་འཛམ་གླིང་གི་སེམས་ཅན་གྱི་གྲངས་ནི་ཉི་ཁྲི་དང་དེའི་འགྲེལ་བ་དག་ཏུ་
མཆོད་ཡུལ་དུ་མཛད་ཅིང། བརྒྱད་སྟོང་པ་དང་དེའི་འགྲེལ་བ་རྣམས་སུ་མཆོད་པ་པོར་བཤད་དོ་ཞེས་གསེར་ཕྲེང་ལས་གསུངས་ཤིང། འགྲེལ་བ་འདིར་ཡང་མཆོད་ཡུལ་དུ་མཛད་པར་སྣང་ཡང་རྣམ་བཤད་

[003A]༄༅། །དང་རྟོགས་དཀའི་སྣང་བ་གཉིས་ཀར་མཆོད་པ་པོ་ལ་བྱས་ནས། མཆོད་ཡུལ་དུ་མཛད་པའི་མདོ་དྲངས་པ་ནི་ཡ་མཚན་ན་   ༈    །ཕྱི་གཙོ་བོར་གྱུར་བའི་བསོད་ནམས་རྣམ་པ་བརྒྱད་དང། ནང་གཙོ་
པོར་གྱུར་པའི་བསོད་ནམས་རྣམ་པར་བརྒྱད་ཅེས་གཞུང་མང་བོར་འབྱུང་ཡང། ཕྱི་དང་ནང་གཙོ་བོར་འགྱུར་ཚུལ་དེ་ལྟར་ཡིན་ཞེས་གསལ་པར་བཤད་པ་མི་སྣང་ལ། རྣམ་བཤད་ལས། གང་ཟག་གཞན་ལ་ལྟོས་མི་ལྟོས་ལ་
བྱེད་པ་ལྟ་བུར་སྣང་བས། འདི་ལྟར་ན་བརྒྱད་ཚན་སྔ་ཕྱི་གཉིས་ཀྱི་སྐབས་སུ་ལམ་ཉམས་སུ་ལེན་པའི་ཚེ་རིམ་བཞིན་གཞན་གྱི་གདམས་ངག་སོགས་ལ་གཙོ་ཆེར་བརྟེན་དགོས་པ་དང་མི་དགོས་པའི་ཁྱད་པར་ཡོད་དམ་
དབྱོད་དགོས་སོ།    ༈    །བྱང་སེམས་བཞིའི་དགེ་རྩ་ཐམས་ཅད་ལ་རྩེ་གཅིག་ཏུ་ཡི་རང་བའི་ཏིང་ངེ་འཛིན་ནི་སེམས་ཀུན་ཏུ་གནས་པའི་ཏིང་ངེ་འཛིན་ཡིན་པར་གསེར་ཕྲེང་ལས་གསུངས་ཤིང། རྟོགས་དཀའི་སྣང་པར་ཆོས་
མཆོག་པས་བྱང་སེམས་བཞིའི་དགེ་བ་ལ་ཡི་རང་བའི་བསོད་ནམས་མང་པོར་བསྟན་པ་ཉིད་ཀྱིས་སེམས་ཀུན་ཏུ་གནས་པའི་ཏིང་ངེ་འཛིན་གྱི་བསོད་ནམས་མང་པོར་མཚོན་ལ། མཚོན་ནུས་པའི་རྒྱུ་མཚན་ནི་ཡི་རང་གི་དགེ་
དང་ཏིང་ངེ་འཛིན་གཉིས་གྲོགས་དང་གྲོགས་ཅན་ཡིན་པས་སོ་ཞེས་བཤད་ལ། རྣམ་བཤད་ཀྱང་འདི་དང་མཐུན་པར་སྣང་ངོ། །མདོ་བསྡུད་པར། མི་ལྡོག་བྱང་ཆུབ་མཆོག་ལ་རབ་ཏུ་ཞུགས་པ་ཡི། །སེམས་

[003B] །སྟོང་གསུམ་རི་རབ་སྲང་ལ་གཞལ་བས་ཚད་བཟུང་རུང། །རྗེས་སུ་ཡི་རང་དགེ་བ་དེ་ནི་དེ་ལྟེ་མིན། །ཞེས་པས་ཆོས་མཆོག་རྩེ་སྦྱོར་བསྟན་པར་བུདྡྷ་ཤྲཱིས་བཤད་པ་ལྟར་རྗེ་ཡབ་སྲས་
གསུམ་གས་བཞེད་པས། སློབ་དབོན་གྱི་བསྡུད་འགྲེལ་ལས་གཞུང་འདིས་བཟོད་པ་དང། དགེ་བ་དོན་གཉེར་པ་ན་འདོད་སེམས་ཅན་ཇི་སྙེད་པ་།ཞེས་སོགས་ཀྱིས་ཆོས་མཆོག་བསྟན་པར་བཤད་པའི་དགོངས་པ་བཙལ་པར་བྱའོ། །
བྱང་སེམས་བཞིའི་ངོས་འཛིན་ལ་ལུགས་མི་འདྲ་པ་གསུམ་ཡོད་པ་ནི་སྤྱི་དོན་འདིར་གསལ་པར་བཀོད་པ་ལྟར་ཡིན་ལ། འོན་ཀྱང་ལུགས་གསུམ་གྱི་དང་པོ་འཕགས་པའི་ལུགས་ནི། ཉི་སྣང་དུ། རྣམ་རྟོག་བཞིའི་གཉེན་པོ་མཐོང་སྒོམ་གྱི་
རྟོགས་པ་བཞི་ལ་སྦྱར་བ་ལས་གཞན་པ་སོ་སོར་སྦྱར་པ་མི་སྣང་ཡང། སྦྱི་དོན་འདིར་ས་དང་པོ་སོགས་དང་སྦྱར་བ་ནི་རྟོགས་དཀའི་སྣང་བར་འཕགས་པའི་དགོངས་པ་དེ་ལྟར་ཡིན་པར་བཤད་པའི་རྗེས་སུ་འབྲང་བའོ།    ༈    །རྒྱུ་ཕྱིན་དྲུག་
གིས་འབྲས་བུ་བྱང་ཆེན་ཐོབ་པའི་ངོ་བོ་ཉིད་ལ་སོགས་པའི་ཡུལ་དགུ་པོ་གང་རུང་ལ་དམིགས་ནས་བྱང་ཆུབ་སེམས་དཔའི་འཇུག་བྱའི་གཟུང་བར་བདེན་པར་ཞེན་པའི་བློ་ཀུན་བཏགས་དེ། ངོ་བོ་ཉིད་དང་རིགས་དང་ནི། །ཞེས་སོགས་ཀྱི་
སྐབས་ནས་དངོས་སུ་བསྟན་པའི་འཇུག་པ་གཟུང་རྟོག་གི་མཚན་ཉིད་རྟོག་པ་དམན་པ་ལ་སོགས་པའི་ཡུལ་དགུ་པོ་གང་རུང་ལ་དམིགས་ནས་བྱང་ཆུབ་སེམས་དཔའི་ལྡོག་བྱའི་གཟུང་བར་བདན་བར་ཞེན་པའི་བློ་ཀུན་བཏགས་དེ། སྲིད་དང་

[004A]༄༅། །ཞི་བར་ལྟུང་བའི་ཕྱིར། །ཞེས་སོགས་ཀྱི་སྐབས་ནས་དངོས་སུ་བསྟན་པའི་ལྡོག་པ་གཟུང་རྟོག་གི་མཚན་ཉིད། ཡོན་ཏན་འཛིན་ཞིང་སྐྱོན་འདོར་པ་པོ་ལ་སོགས་པའི་ཡུལ་དགུ་པོ་གང་རུང་ལ་དམིགས་
ནས་རྫས་ཡོད་ཀྱི་ལོངས་སྤྱོད་པ་བོར་བདེན་བར་ཞེན་པའི་བློ་ཀུན་བཏགས་དེ། འཛིན་པ་དང་ནི་འདོར་བ་དང། །ཞེས་སོགས་ཀྱི་སྐབས་ནས་དངོས་སུ་བསྟན་པའི་རྫས་འཛིན་རྟོག་པའི་མཚན་ཉིད། ཆེད་དུ་བྱ་བ་ཆེན་པོ་གསུམ་ཇི་ལྟ་བ་
བཞིན་དུ་ངས་བར་མི་འབྱུང་བའི་སྐྱེས་བུ་ལ་སོགས་པའི་ཡུལ་དགུ་བོ་གང་རུང་ལ་དམིགས་ནས་བཏགས་ཡོད་ཀྱི་ལོངས་སྤྱོད་པ་པོར་བདེན་པར་ཞེན་པའི་བློ་ཀུན་བཏགས་དེ། ཆེད་བཞིན་ངེས་པར་མི་འབྱུང་དང། །ཞེས་སོགས་ཀྱི་སྐབས་
ནས་དངོས་སུ་བསྟན་པའི་བཏགས་འཛིན་རྟོག་པའི་མཚན་ཉིད། །།གསེར་ཕྲེང་དང་རྟོགས་དཀའི་སྣང་བ་ལྟར་ན། བྱང་ཆུབ་ལ་གཞན་སྟོན་པ་དང། །ཞེས་པའི་ཚིགས་བཅད་ཀྱི་སྐབས་ནས་བསྟན་པའི་ཆོས་གསུམ་ནི་མཐོང་ལམ་
རྩེ་སྦྱོར་གྱི་གྲོགས་དང་བྱང་ཆུབ་ཆེན་པོའི་རྒྱུད་བཤད་ལ་གནས་སྐབས་ཀྱི་བྱང་ཆེན་གྱི་རྒྱུར་མ་གསུངས་ཤིང་མི་བཞེད་པར་སྣང་ངོ། །རྣམ་བཤད་ལས། མཐའི་བྱང་ཆེན་གྱི་རྒྱུ་ཡང་སྟོན་པ་ཡིན་མོད་ཀྱི། གནས་སྐབས་
ཀྱི་བྱང་ཆུབ་ཆེན་པོ་མཐོང་ལམ་རྩེ་སྦྱོར་གྱི་རྒྱུ་སྟོན་པ་ལ་ངེས་པར་སྦྱར་བར་བྱ་བ་ཁོ་ནའོ། །ཞེས་སྔར་གྱི་ཆོས་གསུམ་པོ་དེ་གནས་སྐབས་ཀྱི་བྱང་ཆེན་གྱི་རྒྱུར་བཤད་དོ།    ༈    །དྲི་མ་ཟད་དང་མི་སྐྱེ་པའི། །ཡེ་ཤེས་བྱང་ཆུབ་ཅས་

[004B] །ཞེས་པའི་དོན་ནི། བདེན་པར་གྲུབ་པའི་དྲི་མ་གདོད་མ་ནས་ཟད་པ་དང་ནམ་ཡང་མི་སྐྱེ་པར་མངོན་སུམ་དུ་རྟོགས་པའི་ཐེག་ཆེན་གྱི་ཡེ་ཤེས་གཉིས་ནི། འདིར་བསྟན་བྱང་ཆུབ་ཆེན་པོ་ཡིན་པར་བརྗོད་ཅེས་པའོ། །བདེན་པར་གྲུབ་
པའི་དྲི་མ་གདོང་མ་ནས་ཟད་པར་མངོན་སུམ་དུ་རྟོགས་པའི་ཡེ་ཤེས་ནི་ཟད་པ་ཤེས་པ་དང། དེ་འདྲ་བའི་དྲི་མ་ནམ་ཡང་མི་སྐྱེ་པར་མངོན་སུམ་དུ་རྟོགས་པའི་ཡེ་ཤེས་ནི་མི་སྐྱེ་བ་ཤེས་པ་ཡིན་གྱི་དངོས་པོར་སྨྲ་བ་ལྟར་དོན་དམ་པར་སྐྱེས་ཟིན་པའི་
དྲིམ་ལམ་གྱིས་ཟད་པར་བྱས་པ་ལ་དྲི་མ་དེ་དག་བདག་གི་རྒྱུད་ལ་ཟད་དོ་སྙམ་པའི་ཤེས་པ་ནི་པད་པ་ཤེས་པ་དང། དོན་དམ་པར་སྐྱེ་འགྱུར་གྱི་དྲིམ་ལམ་གྱིས་མི་སྐྱེ་པར་བྱས་པ་ལ་ཕྱིན་ཆད་བདག་གི་རྒྱུད་ལ་དྲི་མ་མི་སྐྱེའོ་སྙམ་པའི་ཤེས་པ་ནི་མི་སྐྱེ་བ་
ཤེས་པར་འདོད་པ་དང། དེ་འདྲ་པའི་ཤེས་པ་གཉིས་བྱང་ཆུབ་ཡིན་པར་འདོད་པ་ནི་མི་རིགས་ཏེ། བདེན་པར་གྲུབ་པའི་དྲི་མ་སྔར་ཡོད་ཟད་པ་མེད་པ་དང་སྔར་མེད་སྐྱེ་བ་མེད་པའི་ཕྱིར་རོ་ཞེས་འཆད་པར། ཟད་མེད་སྐྱེ་མེད་ཕྱིར་དེ་དག་
གོ་རིམ་བཞིན་དུ་ཤེས་པར་བྱ། །ཞེས་གསུངས་སོ། །དེས་ནི་དྲི་མ་ཟད་སྐྱེ་བདེན་མེད་དུ་མངོན་སུམ་དུ་རྟོགས་པའི་མཐར་ཐུག་གི་ཡེ་ཤེས་སམ། དྲི་མ་ཟད་མི་སྐྱེ་པ་དེན་མེད་དུ་མངོན་སུམ་དུ་རྟོགས་པའི་མ་ཐར་ཐུག་གི་ཡེ་ཤེས་དེ་བྱང་ཆུབ་
ཆེན་པོའི་ངོ་བོར་བཤད་པ་ནི། དྲི་མ་ཟད་དང་མི་སྐྱེ་བའི་།ཡེ་ཤེས་བྱང་ཆུབ་ཅེས་བརྗོད་དེ། །ཞེས་པའི་ཚིག་དོན་ལ་འགྲིག་པར་མི་སྣང་སྟེ། ཟད་པ་ཤེས་པ་ལ་ཟད་པ་མེད་པ་དང། མི་སྐྱེ་བ་ཤེས་པ་ལ་མི་སྐྱེ་བ་མེད་པ་སྦྱར་པའི་ཕྱིར་རོ། འདི་
[005A]༄༅། །ལྟར་བཤད་པ་ནི་ཟད་མེད་སྐྱེ་མེད་ཕྱིར་དེ་དག་ཅེས་པའི་དོན་ཡིན་སྙམ་དུ་དགོངས་ཀྱང། གཞུང་འདི་ཟད་མི་སྐྱེ་ཤེས་པའི་སྒྲུབ་བྱེད་དུ་བཀོད་པ་ཡིན་གྱི། ཟད་དང་མི་སྐྱེའི་དོན་བཤད་
པ་མིན་ཏེ། རྟོགས་དཀའི་སྣང་བ་ལས། དྲི་མ་ཟད་པ་དང་མི་སྐྱེ་བ་ཤེས་པའི་ཡེ་ཤེས་བྱང་ཆུབ་བ་ཡིན་ནོ་ཞེས་མདོ་ལས་བརྗོད་དེ་དེའི་དོན་ཡང་དངོས་སྨྲ་བ་དག་ཀུན་འབྱུང་བདེན་པ་བ་གཉེན་པོའི་སྟེབས་
ཀྱིས་ཟང་པ་དང། སྡུག་བསྔལ་བདེན་པ་བ་གཉེན་པོའི་སྟོབས་ཀྱིས་སྔར་མེད་མི་སྐྱེ་བར་བྱས་པ་ལ་དེ་ལྟར་ཤས་པའི་ཡེ་ཤེས་ལ་འདོད་ཀྱང་དེ་ཉིད་འོག་ནས་འགོག་ལ། འདིར་རང་ལུགས་ལ་དྲི་མ་བདེན་པ་བ་
སྔར་ཡོད་ཟད་པར་བྱར་མེད་ཅིང་སྔར་མེད་སྐྱེ་བ་མེད་པའི་ཕྱིར་ན་གདོད་མ་ནས་ཟད་པ་དང་མི་སྐྱེ་བར་ཤེས་པའི་ཡེ་ཤེས་མཐར་ཐུག་དེ་དག་གོ་རིམ་བཞིན་དུ་ཟད་མི་སྐྱེ་ཤེས་པའི་ཡེ་ཤེས་ཡིན་པར་ཤེས་པར་བྱའོ། །ཞེས་
གསལ་བར་གསུངས་བ་ལྟར་རོ།    ༈    །གསེར་ཕྲེང་དང་རྟོགས་དཀའི་སྣང་བ་གཉིས་ཀར་རྣལ་འབྱོར་གྱི་ས་བཞིར་གསུངས་ལ། དེ་བཞིན་ནི་གང་ཟག་གི་བདག་མེད་རྟོགས་བ་དང། གཟུང་བ་བདེན་མེད་དུ་རྟོགས་
པ་དང། འཛིན་པ་བདེན་མེད་དུ་རྟོགས་པ་དང། རང་རིག་བདེན་མེད་དུ་རྟོགས་པའི་རྣལ་འབྱོར་གྱི་ས་སྟེ་བཞིར་གསེར་ཕྲེང་ལས་གསུངས་སོ། །དེ་དག་གི་དོན་ནི་རིམ་བཞིན་ཕུང་སོགས་གང་ཟག་རང་སྐྱ་ཐུབ་པའི་

[005B] སྔོ་སོགས་ཕྱི་དོན་གྱིས་སྟོང་པར་རྟོགས་པ་དང། སྔོ་སོགས་ཀྱི་རྣམ་པར་སྐྱེས་པའི་གཉིས་སྣང་ཅན་གྱི་མངོན་སུམ་བདེན་མེད་དུ་རྟོགས་པ་དང། གཉིས་སྣང་དང་བྲལ་བའི་རང་རིག་
བདེན་མེད་དུ་རྟོགས་པའི་རྣལ་འབྱོར་གྱིས་ཡིན་པར་རྟོགས་དཀའི་སྣང་བར་བཤད་དེ། ཕྱི་མ་གཉིས་ནི་དམིགས་ཡུལ་གྱི་སྒོ་ནས་ཕྱེ་བ་མ་གཏོགས་འཛིན་སྟེངས་ཀྱི་ཡུལ་ནི་འདྲ་བར་བཤད་དོ། །གསེར་ཕྲེང་ལྟར་ན། དང་པོ་
གཉིས་དང་བཞི་པ་ནི་སྔར་བཤད་པ་དང་འདྲ་ལ། གསུམ་པའི་དོན་ལ། འཛིན་པའི་རྣམ་པའི་མཚན་ཉིད་རྣམ་པར་རིག་པའམ་འཛིན་པ་ཙམ་དུ་ཞེན་པ་དེ་ཡང་བསལ་ཏེ། །ཞེས་པ་ལས་གསལ་པར་མ་གསུངས་སོ། །འདི་ལ་ཁ་ཅིག་
ན་རེ། རྣལ་འབྱོར་གྱི་ས་གཉིས་པས་སྔོན་པོ་སྔོན་འཛིན་ལས་རྫས་གཞན་དུ་མེད་པར་རྟོགས། རྣལ་འབྱོར་གྱི་ས་གསུམ་པས་སྔོན་འཛིན་དབང་མངོན་དེ་སྔོན་པོ་ལས་རྫས་གཞན་དུ་མེད་པར་རྟོགས་པ་ནི་དེ་གཉིས་ཀྱི་ཁྱད་པར་ཡིན་ཟེར་
ན༑ དེ་མི་འཐད་པར་ཐལ། འཇུག་པའི་ཊཱིཀ་ཆེན་ལས། ཕྱི་དོན་མེད་པར་གྲུབ་ན་དེ་འཛིན་པའི་ཤེས་པ་གཟུང་པ་ལས་རྫས་ཐ་དད་པ་མེད་པར་སུ་དབང་པོ་རྟུལ་ཡང་གྲུབ་པས། ཞེས་གསུངས་པ་ལྟར་རྣམ་བཤད་ལས་ཀྱང། སྔོན་
པོ་སྔོ་སྣང་ཤེས་པ་ལས་རྫས་ཐ་དད་ཡིན་པ་ཁེགས་ནས། སྔོ་སྣང་ཤེས་པ་སྔོན་པོ་ལས་རྫས་ཐ་དད་པའི་གཟུང་འཛིན་རྫས་གཞན་མ་ཁེགས་པའི་གང་ཟག་གི་རིམ་པ་མི་འཐད་ལ། ཞེས་གསུངས་པ་གང་ཞིག་འདིར་བསྟན་རྣལ་

[006A]༄༅། །འབྱོར་གྱི་ས་བཞི་ལ་སྔ་མ་སྔ་མས་མ་གསལ་པའི་མངོན་ཞེན་ཕྱི་མ་ཕྱི་མས་སེལ་དགོས་པའི་མཐོད་མན་གྱི་རིམ་པ་ཡོད་པར་འགྲེལ་པ་རང་ལས་ཤིན་ཏུ་གསལ་བར་གསུངས་པའི་ཕྱིར་ཏེ་འགྲེལ་བར། དེ་
ལ་སྐྱེ་བ་དང་འཇིག་པས་སྟོང་པའི་ཕྱིར་བདག་མེད་དོ་སྙམ་དུ་བསྒོམས་པས་བདག་ཏུ་མངོན་བར་ཞེན་པ་བོར་ནས། དེས་དབེན་པའི་ཕུང་པོ་ལ་སོགས་པ་རྟེན་ཅིང་འབྲེལ་བར་འབྱུང་བ་སྐྱེ་བ་དང་འཇིག་པའི་ཆོས་ཅན་ལ་ཡང་དག་པར་དམིགས་
ཏེ། ཞེས་རྣལ་འབྱོར་གྱིས་དང་པོས་ཕུང་སོགས་གང་ཟག་གི་བདག་ཏུ་མངོན་པར་ཞེན་པ་བསལ་ཡང་ཆོས་ཀྱི་བདག་ཏུ་མངོན་བར་ཞེན་པ་མ་བསལ་བ་དང། སྔོན་པོ་དང་དེའི་བློ་དག་ལྷན་ཅིག་དམིགས་པ་དེས་པའི་ཕྱིར་འདི་ནི་
སེམས་ཙམ་ཁོ་ན་ཡིན་གྱི་ཕྱི་རོལ་གྱི་དོན་ནི་མེད་དོ་ཞེས་བྱ་བ་ཡིད་ལ་བྱེད་ཅིང། འཛིན་པའི་རྣམ་པ་ཅན་གྱི་སེམས་ལ་མངོན་པར་ཞེན་པ་ཡོངས་སུ་མ་བོར་བས་ཕྱི་རོལ་གྱི་དོན་དུ་མངོན་པར་ཞེན་པ་སྤངས་ཏེ། ཞེས་རྣལ་འབྱོར་གྱི་ས་
གཉིས་པས་ཕྱི་རོལ་གྱི་དོན་དུ་མངོན་པར་ཞེན་པ་བསལ་ཡང་དེ་འཛིན་པའི་རྣམ་པ་ཅན་གྱི་སེམས་ལ་མངོན་པར་ཞེན་པ་མ་བསལ་བ་དང། གཟུང་བ་མེད་ན་འཛིན་པ་མེད་དོ་སྙམ་དུ་དེས་པར་སེམས་པས་འཛིན་པའི་རྣམ་པའི་མཚན་
ཉིད་རྣམ་པར་རིག་པ་ཙམ་དེ་ཡང་བསལ་ཏེ། ག་ཉིས་སུ་མེད་པའི་ཡེ་ཤེས་འབའ་ཞིག་ཡང་དག་པར་ཡོད་པའི་ངོ་བོ་ཡིན་ནོ་སྙམ་དུ་ངེས་པར་བྱས་ནས། ཞེས་རྣལ་འབྱོར་གྱི་ས་གསུམ་པས་དེ་འཛིན་པའི་

[006B] གཉིས་སྣང་དང་བྲལ་བའི་རང་རིག་ལ་བདེན་པར་ཞན་པ་མ་བསལ་བ་དང། དེ་ཡང་རྟེན་ཅིང་འབྲེལ་བར་འབྱུང་བ་ཡིན་པའི་ཕྱིར་སྒྱུ་མ་བཞིན་དུ་ངོ་བོ་ཉིད་མེད་པ་སྟེ་
ཞེས་སོགས་ཀྱིས་གཉིས་སྣང་མེད་པའི་རང་རིག་བདེན་པར་ཡོད་དོ་སྙམ་དུ་མངོན་པར་ཞེན་པ་བསལ་བའི་རྣལ་འབྱོར་གྱིས་བཞི་པ་བསྟན་པའི་ཕྱིར་རོ། །དེས་ན་རྣལ་འབྱོར་གྱི་ས་གསུམ་པས་ནི་རྣམ་བ་དེན་རྫུན་གྱིས་བདེན་
པར་ཡོད་མེད་རྩོད་པའི་གཞི་དབང་ཤེས་ཀྱི་གཟུང་རྣམ་བདེན་མེད་དུ་རྟོགས་པ་ཡིན་ཏེ། རྣལ་འབྱོར་གྱི་ས་གཉིས་པའི་སྐབས་སུ་འཛིན་པའི་རྣམ་པ་ཅན་གྱི་སེམས་ལ་མངོན་པར་ཞེན་པ་ཡོངས་སུ་མ་བོར་བས། ཞེས་པའི་
འཛིན་པའི་རྣམ་པ་དང། རྣལ་འབྱོར་གྱི་ས་གསུམ་པའི་སྐབས་སུ་འཛིན་པའི་རྣམ་པའི་མཚན་ཉིད་རྣམ་པར་རིག་པ་ཙམ་དེ་ཡང་བསལ་ཏེ། ཞེས་པའི་འཛིན་པའི་རྣམ་པ་གཉིས་ཀ་ཤེས་པའི་གཟུང་རྣམ་ཡིན་གྱི་
གཟུང་རྣམ་འཛིན་རྣམ་གཉིས་སུ་ཕྱེ་བའི་འཛིན་རྣམ་མ་ཡིན་པའི་ཕྱིར་ཏེ། གཞན་དུ་ན་རྣལ་འབྱོར་གྱི་ས་གསུམ་བས་རང་རིག་བདེན་མེད་དུ་རྟོགས་པར་ཐལ་པའི་ཕྱིར་རོ། །རྣམ་བདེན་པས་སྔོན་འཛིན་མིག་ཤེས་ཀྱི་གཟུང་རྣམ་དེ་
གཟུང་བ་སྔོན་པོ་དེ་འཛིན་པའི་རྣམ་པ་ཡིན་པར་འདོད་པས་ན་འཛིན་པའི་རྣམ་པ་ཞེས་གསུངས་ཀྱང། རྣམ་རྫུན་པས་དེ་སྒྲོ་བཏགས་དང་དངོས་མེད་དུ་འདོད་པ་ཡིན་ཏེ། སྔོན་པོའི་རྣམ་པ་དང་སྔོན་འཛིན་མིག་ཤེས་ཀྱི་གཟུང་རྣམ་

[007A]༄༅། །ནི་དོན་འདྲ་བ་ཡིན་ལ། དེ་གཉིས་ཀ་རྣམ་བདེན་པས་དངོས་པོ་དང། རྣམ་རྫུན་པས་དངོས་མེད་དུ་འདོད་པའི་ཕྱིར། རྣམ་བདེན་རྫུན་གྱི་ཁྱད་པར་ནི་སྔོ་སེར་ལ་སོགས་པའི་རྣམ་པ་དངོས་
པ་དང་དངོས་མེད་དུ་འདོད་པས་འབྱེད་པ་ནི་ལེགས་བཤད་སྙིང་པོའི་དགོངས་པ་ཡིན་པའི་ཕྱིར་རོ། །རྣམ་བདེན་པའི་ལུགས་ལ་སྔོན་འཛིན་མིག་ཤེས་ཀྱི་གཟུང་རྣམ་ཞེས་པ་ནི། སྔོན་འཛིན་མིག་ཤེས་ལ་སྔོན་
པོའི་རྣམ་པ་ཤར་བའི་ཚ་དང་མྱོང་བ་གསལ་རིག་གི་ཆ་གཉིས་ཡོད་པའི་དང་པོ་ཡིན་ལ། མིག་ཤེས་ལ་སྔོན་པོའི་རྣམ་པ་ཤར་བའི་དོན་ལང་མིག་ཤེས་དེ་སྔོན་པོའི་རྣམ་པར་སྐྱེས་པ་དེ་ཡིན་གྱི། སྔོན་པོ་དང་སྔོན་
འཛིན་མིག་ཤེས་ཀྱི་བར་ན་རྣམ་པ་རིབ་མ་ལྟ་བུ་ཡོད་པ་མིན་པར་གསུངས་སོ། །རྣམ་པ་ཤར་བའི་དོན་དེ་ལྟར་ཡིན་པར་མདོ་སྡེ་བ་དང་རྣམ་བདེན་པ་གཉིས་ཀ་འདོད་པ་མཐུན་ལ་རྣམ་རྫུན་པས་དེ་ལྟར་མི་འདོད་དེ། སྡེ་བདུན་རྒྱན་ལས་
རྣམ་པ་ཤར་པའི་དོན་ཀྱང་རང་རྒྱུ་ལས་རྣམ་པའི་ངོ་བོར་སྐྱེས་པ་ཡིན་ནོ་ཞེས་བཤད་ཟིན་ཏོ། །ཞེས་དང། རྣམ་པ་ཤར་པའི་དོན་དེ་ལྟར་འདོད་པར་མདོ་སེམས་གཉིས་ག་མཐུན་ཀྱང། མདོ་སྡེ་པ་མིག་ཤེས་གཟུངས་ཀྱི་རྣམ་
ལྡན་དུ་རང་རྒྱུ་ཕྱི་རོལ་གྱི་གཟུངས་ལས་སྐྱེས་བར་འདོད་ལ་རྣམ་རིག་པ་བག་ཆགས་ཀྱི་དབང་གིས་རྣམ་པའི་ངོ་བོར་སྐྱེས་པར་འདོད་པ་ཁྱད་པར་ཡིན་ལ། འོན་ཀྱང་དེ་ལྟར་འདོད་པའི་རྣམ་རིག་པ་ནི་རྣམ་བདེན་པའི་དབང་དུ་བྱས་

[007B] །ཞེས་གསུངས་པས་སོ། །འདོད་ཚུལ་འདི་དག་ནི་སྔ་མཁས་གྲུབ་རིན་པོ་ཆེའི་བཞེད་པ་ཡིན་ནོ། །རྗེ་རྒྱལ་ཚབ་རིན་པོ་ཆེའི་བཞེད་ཚུལ་ནི་འོག་ཏུ་ཅུང་ཟད་འཆད་པར་འགྱུར་རོ། །གསེར་ཕྲེང་ལྟར་ན། ལྷན་ཅིག་དམིགས་ངེས་
ཀྱི་སྦྱོར་བའི་ཆོས་ཅན་གྱི་དོན་ནི། དོན་སྣང་དང་དེ་སྣང་གེ་བློ་གཉིས་སོ། །དམ་བཅའི་དོན་ནི་དེ་གཉིས་རྫས་ཐ་དད་དུ་མེད་པ་སྟེ། དེ་ཡང་རྣམ་རྫུན་པ་ལྟར་ན་ཐ་དད་བཀག་ཙམ་ཡིན་གྱི་རྣམ་བདེན་པ་ལྟར་ན་རྫས་གཅིག་ཏུ་སྒྲུབ་པར་འདོད་དེ་
རྟགས་ཀྱི་དོན་ནི་དེ་གཉིས་དུས་ག་ཅིག་པས་ན་ལྷན་ཅིག་དམིགས་པ་ནི་རྟོགས་པ། དེས་པ་ནི་གཅིག་རྟོགས་པ་ལ་གཅིག་ཤོས་རྟོགས་པས་ཁྱབ་པའོ། །གལ་ཏེ་འདི་ཙམ་ཞིག་ཕྱི་དོན་མེད་པའི་དོན་ཡིན་ནམ་ན་མདོ་སྡེ་བས་ཀྱང་ཕྱི་
དོན་མེད་པར་འདོད་པར་ཐལ། དེས་སྡོར་སྣང་དང་སྔོན་འཛིན་དབང་མངོན་གཉིས་རྫས་གཞན་མིན་པ་དང་ལྷན་ཅིག་དམིགས་དེས་སུ་འདོད་པའི་ཕྱིར་ན་མ་ཁྱབ་སྟེ། དེ་ལྟར་འདོད་པ་ཙམ་ལ་མདོ་སེམས་མཐུན་ཀྱང། མདོ་སྡེ་བས་
སྔོན་པོའི་རྣམ་པ་དེ་ཕྱི་རོལ་གྱི་སྔོན་པོས་གཏད་པར་འདོད་ལ་སེམས་ཙམ་པས་བག་ཆགས་ཀྱི་མཐུས་ཤས་པ་ཡུལ་གྱི་རྣམ་པ་ཅན་དུ་སྐྱེ་བར་འདོད་པའི་ཕྱིར་རོ། ཞེས་བཞེད་ལ། རྗེ་མཁས་གྲུབ་རིན་པོ་ཆེའི་བཞེད་པ་ལྟར་ན་
དམ་བཅའི་དོན་ལ་རྣམ་བདེན་རྫུན་གྱི་ཁྱད་པར་ཕྱེ་བ་དེ་རྣམ་པ་ཆོས་ཅན་དུ་གཟུང་བའི་ལུགས་ཡིན་ཡང་རྣམས་ཆོས་ཅན་དུ་འཛིན་པ་མི་འཐད་དེ། ཕྱི་རྒོལ་མདོ་སྡེ་པས་སྔོན་འཛིན་མིག་ཤེས་ལ་ཤར་བའི་སྔོན་པོའི་རྣམ་པ་དེ་སྔོན་འཛིན་

[008A]༄༅། །མིག་ཤེས་ལས་རྫས་གཞན་མ་ཡིན་པར་གྲུབ་ཟིན་པའི་ཕྱིར་དང། བྱེ་བྲག་སྨྲ་བས་དེ་འདྲ་བའི་རྣམ་པ་གཞི་མ་གྲུབ་པར་འདོད་པའི་ཕྱིར་རོ། །སྔོན་འཛིན་མིག་ཤེས་ལ་སྔོན་པོར་སྣང་བ་ཆོས་ཅན་དུ་འཛིན་ན་
བྱེ་བྲག་སྨྲ་པའི་ངོར་ཆོས་ཅན་མི་འགྲུབ་སྟེ། བྱེ་བྲག་སྨྲ་བས་མིག་དབང་གིས་གཟུགས་མཐོང་གི་མིག་ཤེས་ཀྱིས་གཟུགས་མི་མཐོང་བར་འདོད་པའི་ཕྱིར་ཏེ། མཛོད་ལས། མིག་གིས་གཟུགས་རྣམས་མཐོང་བརྟེན་བཅས། །
དེ་ལ་བརྟེན་པའི་རྣམ་ཤེས་མིན། །གང་ཕྱིར་བར་དུ་གཅོད་པ་ཡི་།གཟུགས་ནི་མཐོང་བ་མིན་ཕྱིར་ལོ། །ཞེས་གསུངས་པའི་ཕྱིར། བྱེ་སྨྲའི་ལུགས་ལ་སྔོན་འཛིན་མིག་ཤེས་ཀྱིས་སྔོན་པོ་མི་སྣང་བས་དེ་སྔོན་པོའི་རྣམ་
པར་མི་སྐྱེས་ལ། དབང་ཤེས་རྣམ་མེད་དུ་འདོད་པའི་དོན་ཡང་དེ་ཡིན་ནོ། །སྡེ་བདུན་རྒྱན་དུ་མིག་ཤེས་ཀྱིས་ཡུལ་མི་འཛིན་པར་གསུངས་ཏེ། དེའི་ལྟར་ན་སྔོན་འཛིན་མིག་ཤེས་ཀྱང་མེད་པར་འགྱུར་ལ་གཉིས་ཀྱིས་
རྣམ་ཤེས་ཕྱི་ཡི་ལྔ། །ཞེས་པ་དང་ཡང་འགལ་བར་མི་འགྱུར་རམ་དཔྱོད་དགོས་སོ། །རྗེ་རྒྱལ་ཚབ་རིན་པོ་ཆེའི་བཞེད་པ་ལྟར་ན་འདིར་བཤད་པའི་རྣམ་པ་བདེན་པ་དང་རྫུན་པའི་དོན་ནི། དོན་བྱེད་ནུས་པ་དང་མི་ནུས་
པ་དང་དབུ་སེམས་རྩོད་པའི་བདེན་རྫུན་སོགས་ལ་མི་བྱེད་ཀྱི། རྣམ་བདེན་རྫུན་གཉིས་ཀས་སྔོན་འཛིན་མིག་ཤེས་ལ་ཤར་བའི་སྔོན་པོའི་རྣམ་པ་དེ་དངོས་པོ་དང། བདེན་གྲུབ་དང། སྔོན་འཛིན་མིག་ཤེས་ཀྱི་གཟུང་རྣམ་

[008B] །དབང་ཤེས་ལ་སྔོ་སེར་སོགས་རགས་པར་སྣང་བ་དང། ཁ་དོག་གི་རྣམ་པར་སྣང་བ་དང། ཆ་དུ་མ་འདུས་པའི་གོས་གནོན་པའི་ཚུལ་དུ་སྣང་བ་རྣམས་ནི་རྣམ་བདེན་རྫུན་རྩོད་པའི་གཞི་ཡིན་ལ་
མ་རིག་པས་བསླད་པའི་དབང་གིས་མ་བཞག་པའི་ཤེས་པའི་གཟུང་ཡུལ་ནི། སྐབས་འདིའི་བདེན་པའི་དོན་དང། མ་རིག་པས་བསླད་པའི་དབང་གིས་བཞག་པའི་ཤེས་པའི་གཟུང་ཡུལ་ནི། སྐབས་འདིའི་རྫུན་པའི་དོན་ཡིན་གྱི་
བདེན་པར་གྲུབ་མ་གྲུབ་ནི་སྐབས་འདིའི་བདེན་རྫུན་གྱི་དོན་མིན་ནོ་།དེས་ན་དབང་ཤེས་ལ་སྔོ་སེར་སོགས་རགས་པར་སྣང་བ་རྩོད་གཞིར་བཟུང་ནས་མ་རིག་པས་མ་བསླད་པའི་སྣང་བ་ཡིན་མིན་ལ་རྩོད་པ་ནི། རྣམ་བདེན་རྫུན་གྱི་
རྩོད་ཚུལ་ཡིན་གྱི། དབང་ཤེས་ལ་ཤར་བའི་སྔོན་པོའི་རྣམ་པ་རྩོད་གཞིར་གཟུང་ནས་དངོས་པོ་ཡིན་མིན་དང་བདེན་པར་གྲུབ་མ་གྲུབ་ལ་རྩོད་པ་གཏན་མིན་པར་བཤད་ལ། བཤད་ཚུལ་འདི་ནི། རྗེ་རིན་པོ་ཆེ་ཐམས་ཅད་མཁྱེན་
པ་བློ་བཟང་གྲངས་པའི་དཔལ་བཟང་པོའི་ཞལ་སྔ་ནས་ལེགས་པར་གསུངས་པའི་ཕྱོགས་ཙམ་བཀོད་པ་སྟེ། ཞེས་ཀྱང་རྣམ་ངེས་དར་ཊཱིཀ་ལས་བཤད་དོ། །འདི་ལ་ཁ་ཅིག་ན་རེ། ཁྱོད་ཀྱི་བཤད་ཚུལ་འདི་མི་འཐད་པར་ཐལ་
དབང་ཤེས་ལ་སྔོ་སེར་སོགས་རགས་པར་སྣང་བ་དེ་རྣམ་པ་དེན་པས་བདེན་གྲུབ་དང། རྣམ་རྫུན་པས་བདེན་པར་མ་གྲུབ་པར་འདོད་པར་དར་ཊཱིཀ་དེ་ལས་བཤད་པའི་ཕྱིར། དང་པོ་སླ། གཉིས་པ་གྲུབ་སྟེ་དེ་ཉིད་ལས་

[009A]༄༅། །སློབ་དཔོན་ཆོས་མཆོག་གིས་ཀྱང། དབང་ཤེས་ལ་རགས་པར་སྣང་བ་བདེན་པར་གྲུབ་པ་བྱེ་བྲག་པ་འདོད་པའི་ཡན་ལག་ཅན་གྱི་རྫས་དང་མཚུང་པས་ལེགས་པར་བཀག་པའི་ཕྱིར་དང་
ལུས་ཅན་ཞེས་བྱ་བ་དྭ་ཟེད་དེ་བ་མེད་ཀྱི་ཞེས་གསུངས་པ་ནི་རགས་སྣང་བདེན་པར་གྲུབ་ན་ཕྱི་རོལ་གྱི་དོན་མེད་པ་མིང་ཙམ་དུ་གསུངས་པའོ། །ཞེས་གསུངས་པའི་ཕྱིར་ནམ་ཁྱབ་སྟེ། རགས་སྣང་དེ་སྐབས་འདིའི་བདེན་གྲུབ་
མ་ཡིན་པའི་དོན་ཡིན་གྱི། དབུ་སེམས་ཡོད་མེད་རྩོད་པའི་སྐབས་ཀྱི་བདེན་གྲུབ་མིན་པའི་དོན་མ་ཡིན་པའི་ཕྱིར་ཏེ། སྐབས་འདིའི་བདེན་རྫུན་གྱི་དོན་སྔར་བཤད་ཟིན་པའི་ཕྱིར། གཞན་དུ་ན་དར་ཊཱིཀ་དེའི་ཚིག་སྔ་ཕྱི་འགལ་
པར་འགྱུར་པའི་ཕྱིར་ཏེ། དེ་ཉིད་ལས། སེམས་ཙམ་རྣམ་རྫུན་པ་རྣམས་དབང་བོའི་མངོན་སུམ་ལ་རགས་པ་གསལ་བར་སྣང་བ་དང་གསལ་བར་སྣང་བ་དེ་ཡང་ཤེས་པའི་རྫས་སུ་བཞེད་པས་དངོས་པོར་ཡོད་མེད་སོགས་
སྐབས་འདིའི་བདེན་རྫུན་གྱི་དོན་མ་ཡིན་པ་ཤེས་པར་བྱའོ། །ཞེས་གསུངས་པའི་ཕྱིར་རོ། །ཁ་ཅིག་ལྷན་ཅིག་དམིགས་ངེས་ཡིན་ན་རྫས་གཞན་མ་ཡིན་པས་མ་ཁྱབ་སྟེ། སྣང་གཟུགས་གཉིས་ལྷན་ཅིག་དམིགས་
ངེས་ཡིན་ཀྱང་རྫས་གཞན་ཡིན་པའི་ཕྱིར་ཟེར་ན། དེ་མི་འཐད་པར་ཐལ། སྣང་གཟུགས་ལྷན་ཅིག་དམིགས་ངེས་མ་ཡིན་པའི་ཕྱིར་ཏེ་གཟུགས་གཞན་མཐོང་པའི་བློ་མ་སྐྱེས་པར་སྣང་བ་འབའ་ཞིག་མཐོང་པའི་

[009B] སྣང་བ་མཐོང་པའི་བློ་མ་སྐྱེས་པར་མུན་ཁུང་ནང་གི་གཟུགས་མཐོང་བའི་བྱི་ལའི་མིག་ཤེས་ཡོད་པའི་ཕྱིར། བྱས་པ་ལ་ཁོ་ན་རེ། ལྷན་ཅིག་དམིགས་ངེས་སུ་གྱུར་བའི་སྣང་གཟུགས་མེད་
པར་ཐལ། ཁྱོད་ཀྱི་བཤད་ཚུལ་འདི་འཐད་པའི་ཕྱིར་ན་མ་ཁྱབ་འདོད་མི་ནུས་ཏེ། དབང་ཤེས་གཅིག་གི་གཟུང་ཡུལ་དུ་རུང་ཞིང་གཟུགས་སྣང་བར་མཆད་པའི་སྣང་གཟུགས་ནི་ལྷན་ཅིག་དམིགས་དེས་ཡིན་པར་རྣམ་ངེས་དར་
ཊཱི་ག་ལས་བཤད་པའི་ཕྱིར་རོ། །ཡང་ཁ་ཅིག་ན་རེ། སྔོན་འཛིན་མིག་ཤེས་ལ་སྔོན་པར་སྣང་བ་དེ་མདོ་སྡེ་པས་ཤེས་པའི་རྫས་སུ་འདོད་པ་དང། བྱེ་སྨྲས་གཞི་མ་གྲུབ་པར་འདོད་པའི་ཁྱད་པར་ཡོད་ཅེས་བཤད་པ་མི་འཐད་
པར་ཐལ། ཉན་ཐོས་སྡེ་བ་གཉིས་ཀས་སྔོན་འཛིན་མིག་ཤེས་ལ་སྔོན་པོར་སྣང་བ་དེ་སྔོན་པོ་དང་ཕྱི་རོལ་གྱི་དོན་ཡིན་པར་འདོད་པའི་ཕྱིར་ཏེ། རྣམ་དེས་དར་ཊཱིཀ་ལས། ཁ་ཅིག་སྔོན་པོར་སྣང་བ་རྩོད་གཞིར་འཛིན་པ་མི་རིགས་ཏེ་
ཉེས་བ་དེ་དག་ཡོད་པའི་ཕྱིར་རོ་ཟེར་པ་མི་རིགས་ཏེ། ཉན་ཐོས་སྡེ་གཉིས་ཀས་དབང་ཤེས་མ་འཁྲུལ་བ་ལ་སྔོན་པོར་སྣང་བ་སྔོན་པོ་ཉིད་དུ་ཁས་བླངས་པའི་ཕྱིར། དེ་ནི་སྔོན་པོ་སྣང་བ་དང་སྔོན་པོར་སྣང་བ་ཁྱད་མ་ཕྱེད་པའི་གཏམ་མོ། །
ཞེས་གསུངས་པའི་ཕྱིར་ཟེར་ན་དཔྱད་བྱ་སྟེ། དར་ཊཱིཀ་འདི་དང་སྡེ་བདུན་རྒྱན་གཉིས་བཤད་ཚུལ་ཆེས་མི་འདྲ་བའི་ཕྱིར་རོ་།ཡང་ཁ་ཅིག་ན་རེ། སྔོན་པོ་ཆོས་ཅན། སྔོན་པོ་མ་ཡིན་པར་ཐལ། ཁྱོད་སྔོན་འཛིན་མིག་ཤེས་ལ་

[010A]༄༅། །སྔོན་པོར་སྣང་བ་ལྟར་མ་གྲུབ་པའི་ཕྱིར་ནམ་ཁྱབ་རྟགས་གྲུབ་སྟེ། སྔོན་འཛིན་མིག་ཤེས་ལ་སྔོན་པོ་སྔོན་པོར་སྣང་བ་དེ་འཁྲུལ་པའི་སྣང་བ་ཡིན་པའི་ཕྱིར། དེར་ཐལ། དེ་མ་རིག་པས་
བསླད་པའི་སྣང་བ་ཡིན་པའི་ཕྱིར་ཏེ། དེ་འདྲ་བའི་སྣང་བ་དེ་རྣམ་རྫུན་པས་མ་རིག་པས་བསླད་པར་འདོད། རྣམ་བདེན་པས་དེས་མ་བསླད་པར་འདོད་པའི་ཕྱིར་ཏེ། རྣམ་བདེན་རྫུན་གྱི་དོན་དེ་ཡིན་པའི་ཕྱིར་རོ། །ཡང་ཁ་ཅིག་
ན་རེ། སྔོ་སེར་སོགས་རགས་པ་མ་ཡིན་པར་ཐལ། དབང་ཤས་ལ་སྔོ་སེར་སོགས་རགས་པར་སྣང་བ་ལྟར་མ་གྲུབ་པའི་ཕྱིར་ན་མཁྱབ། འོ་ན་ཁྱོད་རང་ལ། ལྗོན་ཤིང་དེ་ཡལ་འདབ་ཅན་གྱི་ཤིང་མ་ཡིན་པར་ཐལ། ལྗོན་
ཤིང་འགྲོ་བར་སྣང་བའི་དབང་ཤེས་ལ་ཁྱོད་ཡལ་འདབ་ཅན་གྱི་ཤིང་དུ་སྣང་བ་ལྟར་མ་གྲུབ་པའི་ཕྱིར། ཁྱབ་པ་འགྲིགས། དོན་པ་སྡུ་ན། རྣམ་བདེན་རྫུན་གྱི་རྣམ་པ་ནི། དབང་ཤེས་ལ་སྔོ་སེར་སོགས་རགས་པར་སྣང་བ་
དང། ཁ་དོག་གི་རྣམ་པར་སྣང་པ་དང། ཆ་དུ་མ་འདུས་པའི་གོ་ས་གནོན་པའི་གཟུགས་སུ་སྣང་བ་རྣམས་ཡིན་ལ། སྐབས་འདིའི་བདེན་རྫུན་གྱི་དོན་ནི། མ་རིག་པས་མ་བསླད་པའི་མ་འཁྲུལ་བའི་སྣང་བ་ནི་སྐབས་འདིའི་
བདེན་པའི་དོན་དང། དེས་བསླད་པའི་འཁྲུལ་པའི་སྣང་བ་ནི་སྐབས་འདིའི་རྫུན་པའི་དོན་ནོ། །དབང་ཤེས་ལ་སྔོ་སེར་སོགས་རགས་པར་སྣང་བ་དེ་མ་འཁྲུལ་བའི་སྣང་བ་ཡིན་པར་ཁས་བླངས་པའི་སེམས་ཙམ་པ་ནི་སེམས་

[010B] དེ་འདྲ་པའི་སྣང་པ་དེ་འཁྲུལ་བའི་སྣང་བ་ཡིན་པར་ཁས་བླངས་པའི་སེམས་ཙམ་པ་ནི་སེམས་ཙམ་པ་རྣམ་རྫུན་པ་ཡིན་ཏེ། འདི་དག་ནི་རྗེ་རྒྱལ་ཚབ་རིན་པོ་ཆེའི་བཞེད་པ་ལྟར་པ་ཀོད་པའོ། །དེས་ན་རྣལ་
འབྱོར་གྱི་ས་གསུམ་པས་དབང་ཤེས་ལ་སྔོ་སེར་སོགས་རགས་པར་སྣང་བ་ལྟར་མ་གྲུབ་པ་རྟོགས་པར་འདོད་དགོས་སོ། །འོན་ཀྱང་རྣམ་བཤད་ལས་རྣལ་འབྱོར་གྱི་ས་བཞིར་འདོད་པ་འགགས་ནས། བར་བ་ལ་རིམ་པ་གཉིས་འབྱུང་བ་ནི་
མཉམ་གཞག་དང་རྗེས་ཐོབ་གྱི་རྟོགས་ཚུལ་གྱི་རིམ་པ་བསྟན་པ་ཡིན་གྱི་ལྟ་བ་གོང་འོག་གི་རིམ་པ་བསྟན་པ་མིན་པར་གསུངས་ཀྱང་དཔྱད་གཞི་ཆེ་སྟེ། འཛིན་པའི་རྣམ་བ་ཅན་གྱི་སེམས་ལ་མདོན་པར་ཞེན་པ་ཡོངས་སུ་མ་ཤོར་བས། ཞེས་
གཉིས་པའི་སྐབས་སུ་སེལ་མི་ནུས་པའི་མངོན་ཞེན་དེ། འཛིན་པའི་རྣམ་པའི་མཚན་ཉིད་རྣམ་པར་རིག་པ་ཙམ་དེ་ཡང་བསལ་ཏེ། ཞེས་གསུམ་པའི་སྐབས་སུ་སེལ་དགོས་པར་འགྲེལ་བ་རང་ལས་གསལ་བར་གསུངས་པ་ལ། རྣམ་བཤད་
ལས་མངོན་ཞེན་དང་པོ་ལ་སེམས་བདེན་པར་འཛིན་པའི་བློ་དང་གཉིས་པ་ལ་གཟུང་འཛིན་རྫས་ཐ་དད་དུ་སྣང་བའི་འཛིན་པ་མ་འཁྲུལ་པར་ཞེན་པའི་བློ་བཞག་པ་ནི་འགྲིག་དཀའ་བར་སྣང་བའི་ཕྱིར་རོ། །གཞན་དུ་ན་རྣལ་འབྱོར་གྱི་ས་གཉིས་
པའི་མཉམ་གཞག་གི་ཚེ་སེམས་ལ་བདེན་ཞེན་སྤོང་མི་ནུས་ཀྱང་དེའི་རྗེས་ཐོབ་ཀྱི་ཚེ་སྤོང་ནུས་པར་འདོད་དགོས་པར་འགྱུར་བའི་ཕྱིར་རོ། །དེས་ན་རྣམ་བཤད་ལས་བར་བ་གཉིས་གཅིག་ཏུ་བསྡུས་ནས་རྣལ་འབྱོར་གྱི་ས་གསུམ་དུ་མཛད་པ་ནི།་༄༅། །བར་བ་གཉིས་དང་རྒྱལ་གྱི་རྟོགས་རིགས་སུ་འདུས་པ་ལ་དགོངས་པ་ཡིན་གྱི། རྣལ་འབྱོར་གྱི་ས་བཞིའི་ཐ་སྙད་གཏན་ནས་ཁས་ལེན་པར་མི་རུང་བ་ནི་མིན་ནོ། །ལྷན་ཅིག་དམིགས་ངེས་ཀྱི་དོན་ནི། རྣམ་
ངེས་དར་ཊཱིཀ་དང་ཐར་ལམ་གསལ་བྱེད་ལྟར་ན། ཕན་ཚུན་གཅིག་རྟོགས་ན་གཅིག་ཤོས་རྟོགས་པ་དང་གྲུབ་པ་དེ་རྫས་གཅིག་ཏུ་སྐྱེས་བས་ཁྱབ་པ་དེའི་དོན་ཡིན་པ་དང། སྡེ་བདུན་རྒྱན་ལྟར་ན། ཕན་ཚུན་གཅིག་ཚད་མས་
དམིགས་དུས་སུ་གཅིག་ཤོས་ཀྱང་ཚད་མས་དམིགས་པས་ཁྱབ་པ་དེའི་དོན་ཡིན་པ་དང། རིགས་རྒྱན་ལྟར་ན། ཕན་ཚུན་གཅིག་དམིགས་ན་གཅིག་ཤས་དམིགས་བྱེད་ཀྱི་ངོ་བོར་སྐྱེས་པས་ཁྱབ་བ་དེའི་དོན་ཡིན་ནོ། །
རིགས་རྒྱན་ལས་ལྷས་བྱིན་མཆོད་སྦྱིན་གཉིས་ཀའི་གཟུང་བྱ་ཐུན་མོང་བར་གྱུར་བའི་སྔོན་པོ་གཅིག་ཡོད་ཀྱང། དེའི་གཅིག་ལ་སྣང་བའི་ཆ་དེ་གཅིག་ཤོས་ལ་མི་སྣང་བར་བཤད། སྡེ་བདུན་རྒྱན་ལས་གཅིག་ལ་སྣང་བའི་ཆ་
དེ་གཅིག་ཤོས་ལ་མི་སྣང་ན་གཟུང་བྱ་ཐུན་མོང་བར་འགལ་བསན་དེ་གཉིས་ཀ་ལ་སྣང་བའི་སྔོན་པོ་གཅིག་གི་ཡིན་པ་ཡོད་པར་བཤད་དོ། །དེ་དག་ལ་སྤྲོ་བྱ་ཤིན་ཏུ་མང་ཡང་ཡི་གེ་མངས་སུ་དོགས་ནས་མ་བྲིས་སོ། །སེང་གེ་
རྣམ་པར་བསྐྱངས་པའི་ཏིང་ངེ་འཛིན་ལ་གཉིས་ཡོད་དེ། མཐོང་རྩེལ་དབང་བའི་ཕྱིར་སྒོམ་པའི་དེ་དང། ཐོད་བརྒལ་སྦྱོར་བའི་ད་གཉིས་ཡོད་པའི་ཕྱིར། གསེར་ཕྲེང་ལྟར་ན། དྲུག་ཚན་དྲུག་གི་མཐོང་རྩེ་དེ་ཉིད་དང་པོའི་སེང་གེ་

[011B] དེ་ནས་སེང་གེ་རྣམ་བསྐྱིངས་པའི་།ཞེས་པའི་དེ་ནས་ཞེས་པ་ནི། དྲུག་ཚན་དྲུག་གི་མཐོང་རྩེལ་སྙོམས་བར་བཞུགས་ནས་དེའི་འོག་ཏུ་སེང་གེ་རྣམ་བསྐྱིངས་ལ་སྙོམས་བར་འདུག་ཅེས་པའི་དོན་མིན་གྱི། དྲུག་ཚན་
དྲུག་གི་མཐོང་རྩེའི་ངོ་བོར་གྱུར་བའི་སེང་གི་རྣམ་བསྐྱིངས་ལ་སྙོམས་པར་ཞུགས་ནས་དེའི་འོག་ཏུ་རྟེན་འབྲེལ་ཡན་ལག་བཅུ་གཉིས་འཕྲུག་བཞིར་སྒོམ་པར་བྱེད་ཅེས་པའི་དོན་ཡིན་པར་བཞེད་དེ། འདི་ལྟར་ན་དེ་ནས་ཞེས་རྐང་པའི་ཐོག་མར་འབྱུང་
པ་ནི་འགྱུར་སྐྱོན་ཡིན་པར་འདོད་དམ་དཔྱད་པར་བྱའོ། །རྣམ་བཤད་ལྟར་ན། དེ་ནས་ཞེས་པ་ངེས་པར་སྔ་ཕྱིའི་རིམ་པ་ལ་སྦྱོར་མི་དགོས་ཤིང། སྦྱར་ན་ཡང་གཞུང་སྔ་མས་མཐོང་ལམ་བར་ཆད་མེད་ལམ་དང། ཕྱི་མས་རྣམ་གྲོལ་ལམ་
བསྟན་པ་ལ་བྱ་དགོས་ཀྱི། དེ་ནས་ཞེས་སོགས་ཀྱིས་སྒོམ་ལམ་བསྟན་པར་འདོད་པ་ནི་མི་འཐད་པར་གསུངས་སོ།    ༈    །བྱེ་སྨྲའི་ལུགས་ལ་ཤེས་པ་སྐད་ཅིག་མ་གཅིག་གི་སྐྱེ་འགག་གནས་གསུམ་གྱི་ཡུན་ལ་རྫོགས་པའི་སྐད་ཅིག་མའི་རྟེན་འབྲེལ་
ཡན་ལག་བཅུ་གཉིས་དང། སྐྱེས་ནས་མྱོང་འགྱུར་གྱི་ལས་ཀྱི་དབང་གིས་བླངས་པའི་མངལ་སྐྱེས་ཀྱི་ཚེ་ཡོངས་རྫོགས་གསུམ་གྱི་ཡུན་ལ་རྫོགས་པའི་གནས་སྐབས་པའི་རྟེན་འབྲེལ་ཡན་ལག་བཅུ་གཉིས་དང་བཤད་མ་ཐག་པའི་རྟེན་འབྲེལ་
ཡན་ལག་བཅུ་གཉིས་ལ་རྒྱུན་ཆགས་པའི་རྟེན་འབྲེལ་ཡན་ལག་བཅུ་གཉིས་ཞེས་ཀྱང་བྱ་བ་སྟེ་གསུང་ཡོད་པ་དེ་དག་རྡེ་གུང་ཐང་པའི་རྟེན་འབྲེལ་གྱི་རྣམ་གཞག་ཏུ་ཉུང་གསལ་བཤད་འདུག་པས་དར་བལྟ་བར་བྱའོ། །གནས་སྐབས་པའི་མ་

[012A]༄༅། །རིག་པའི་རྟེན་འབྲེལ་ཡིན་ན་མ་རིག་པ་ཡིན་པས་མ་ཁྱབ་སྟེ། གཙོ་བོའི་ཕྱིར་ན་ཡན་ལག་བཏགས། །ཞེས་ཐོག་མའི་མ་རིག་པ་མངོན་དུ་གྱུར་དུས་ཀྱི་འཁོར་བས་བསྡུས་པའི་ཕུང་པོ་ལྔ་ག་
གནས་སྐབས་པའི་མ་རིག་པའི་རྟེན་འབྲེལ་དུ་བཞག་པའི་ཕྱིར། དེས་ཡན་ལག་ལྷག་མ་རྣམས་ཀྱང་རིགས་བསྒྲེས། གནས་སྐབས་བའི་རྟེན་འབྲེལ་ཡན་ལག་བཅུ་གཉིས་ནང་ཕན་ཚུན་འགལ་བ་མ་ཡིན་ཏེ། སྔ་མའི་
སྲེད་ལེན་ཕྱི་མའི་མ་རིག་པའི་རྟེན་འབྲེལ་དང། སྔ་མའི་སྲིད་པ་ཕྱི་མའི་འདུ་བྱེད་དང། སྔ་མའི་སྐྱེ་བ་ཕྱི་མའི་རྣམ་ཤེས་དང། སྔ་མའི་རྒ་ཤི་ཕྱི་མའི་མིང་གཟུགས་ནས་ཚོར་པའི་རྟེན་འབྲེལ་གྱི་བར་ལྔ་བོ་གང་རུང་ཡིན་པའི་
ཕྱིར། དེ་ལྟར་ལས་རང་རང་དང་ཚར་གཅིག་པའི་སྲིད་ལེན་སོགས་ལས་དེས་རྣམ་སྨིན་འབྱིན་པའི་གྲོགས་སུ་མི་འོང་ཞིང། སྐྱེ་རྒ་གཉིས་ཀྱིད་ལས་དེའི་རྣམ་སྨིན་མ་ཡིན་པས། ཚར་གཅིག་པའི་ཡན་ལག་བཅུ་གཉིས་
ཀྱི་དང་པོ་གཉིས་རྒྱུ་དང། དེ་ནས་ལྔ་འབྲས་བུ་དང། སྲེད་སོགས་གསུམ་རྒྱུ་དང། སྐྱེ་རྒ་གཉིས་འབྲས་བུར་བྱས་པའི་རྒྱུ་འབྲས་ཚར་རེ་རེས་ཀྱང་འཁོར་ཚུལ་ཆ་ཚང་རེ་རྫོགས་པར་འདོད་དེ། མཛོད་ལས། དེ་ནི་
རྟེན་ཅིང་འབྲེལ་འབྱུང་བའི། །ཡན་ལག་བཅུ་གཉིས་ཆ་གསུམ་མོ་།སྔོན་དང་ཕྱི་མཐར་གཉིས་གཉིས་དང། །བར་དུ་བརྒྱད་ཡོངས་རྫོགས་ལྡན་ལ། །ཞེས་དང། མ་རིག་ཉོན་མོངས་སྔོན་གནས། ཞེས་མ་རིག་

[012B]མའི་མ་རིག་པ་མངོན་དུ་གྱུར་དུས་ཀྱི་འཁོར་བས་བསྡུས་པའི་ཕུང་པོ་ལྔ་དང། འདུ་བྱེད་དག་ནི་སྔོན་ལས་ཀྱི། །ཞེས་འདུ་བྱེད་ཀྱི་དེ་ནི་སྔོན་ཚེ་སྔ་མ་ལ་འཕེན་བྱེད་ཀྱི་ལས་གསོག་པའི་གནས་
སྐབས་ཀྱི་དེ་འདྲ་བའི་ཕུང་པོ་ལ་དང། རྣམ་ཤས་མཚམས་སྦྱོར་ཕུང་པོ་ཡིན། །ཞེས་རྣམ་ཤེས་ཀྱི་དེ་ནི་ཚེ་འདིར་རྫུས་སྐྱེས་མ་གཏོགས་པའི་སྐྱེ་གནས་གཞན་གསུམ་དུ་ཉིད་མཚམས་སྦྱོར་དུས་ཀྱི་དེ་ལྔ་དང། མིང་དང་གཟུགས་ནི་དེ་ཕན་ཆད། །
སྐྱེ་མཆེད་དྲུག་དོད་ཚུན་ཆད་དོ། །ཞེས་མིང་གཟུགས་ཀྱི་དེ་ནི་ཉིད་མཚམས་སྦྱོར་བའི་སྐད་ཅིག་གཉིས་པ་ནས་སྐྱེ་མ་ཆེད་དྲུག་མ་དོད་ཀྱི་བར་གྱི་དེ་ལྔ་དང། དེ་ནི་གསུམ་འདུས་ཚུན་ཆད་དོ་།ཞས་སྐྱེ་མཆེད་ཀྱི་དེ་ནི་སྐྱེ་མཆེད་དྲུག་
དོད་པ་ནས་ཡུལ་དབང་རྣམ་ཤེས་གསུམ་མ་འདུས་པའི་བར་གྱི་དེ་ལྔ་དང། རེག་པ་བདེ་སྡུག་ལ་སོགས་ཀྱི། །རྒྱུ་ཤེས་ནུས་པ་ཚུན་ཆད་དོ། །ཞེས་རིག་པའི་དེ་ནི་ཡུལ་དབང་རྣམ་ཤེས་གསུམ་འདུས་པ་ནས་བདེ་སྡུག་གི་
རྒྱུ་ལ་བླང་ངོར་ཤེས་མི་ནུས་པའི་དུས་ཀྱི་དེ་ལྔ་དང། ཚོར་འཁྲིག་ཚུན་ཆད། །ཅེས་ཚོར་བའི་དེ་ནི་བདེ་སྦུག་གི་རྒྱུ་ལ་བླང་དོར་ཤེས་པ་ནས་འཁྲིག་པ་ལ་སྤྱོད་མི་ནུས་པའི་སྐབས་ཀྱི་དེ་ལྔ་དང། སྲེད་པ་ནི། །ལོངས་སྤྱོད་
འཁྲིག་པ་ཆགས་ཅན་གྱི། །ཞེས་སྲེད་པའི་དེ་ནི་འཁྲིག་པ་སྤྱོད་ནུས་པ་ནས་ཡུལ་ཚོལ་པ་ལ་མ་ཞུགས་པའི་སྐབས་ཀྱི་དེ་ལྔ་དང་ཉེ་བར་ལེན་པ་ལོངས་སྤྱོད་རྣམས། །ཐོབ་པར་བྱེ་ཕྱིར་ཡོངས་རྒྱུག་བའི། །ཞེས་ཉེ་

[013A]༄༅། །བར་ལེན་བའི་དེ་ནི་སྲེད་པའི་ཡུལ་དུ་གྱུར་བའི་ལོངས་སྤྱོད་རྣམས་ཆལ་པ་ལ་ཞུགས་པའི་གནས་སྐབས་ཀྱི་དེ་ལྔ་དང་དེ་སྲིད་འབྲས་བུ་འབྱུང་འགྱུར་བའི། །ལས་བྱེད་དེ་ནི་སྲིད་པ་ཡིན་།ཞེས་
སྲིད་པའི་དེ་ནི་ཡང་སྲིད་ཕྱི་མའི་སྐྱེ་བ་འཕེན་བྱེད་ཀྱི་ལས་བྱེད་པའི་དུས་ཀྱི་དེ་ལྔ་དང། ཉིད་མཚམས་སྦྱོར་བ་སྐྱེ་བ་ཡིན། །ཞེས་སྐྱེ་བ་འདི་ནི་ཡང་སྲིད་ཕྱི་མར་ཉིད་མཚམས་སྦྱོར་བའི་སྐབས་ཀྱི་དེ་ལྔ་དང། ཚོར་བའི་པར་ནི་
རྒ་ཤི་ཡིན། །ཞེས་རྒ་ཤིའི་དེ་ནི་ཡང་སྲིད་ཕྱི་མའི་མིང་གཟུགས་ནས་ཚོར་བའི་རྟེན་འབྲེལ་གྱི་བར་བཞི་ནི་རྒ་ཤི་ཅི་རིགས་ཀྱི་རྟེན་འབྲེལ་ཡིན་པར་གསུངས་པའི་ཕྱིར་རོ།    ༈    །སྤྱ་དོན་འདིར་ཐོག་མའི་མ་རིག་པ་ལ་མཐོང་སྤང་སྒོམ་
སྤང་གཉིས་ཀ་ཡོད་པར་བཤད་ལ། སྒོ་མང་ཡིག་ཆར་ཡང་དེ་ལྟར་བཤད་ཀྱང། དོན་གསང་མཁན་པོས་དེ་མཐོང་སྤང་ཁོ་ནར་འདོད་ལ། གསེར་ཕྲེང་ལས་དེ་སྒོམ་སྤང་ཁོ་ནར་བཤད་པ་ལྟར་བླ་མ་དམ་ཆོས་ཀྱིས་
ཀྱང་དེ་སྒོམ་སྤང་ཁོ་ནར་འདོད་དོ། །སྒོ་མང་ཡིག་ཆར་ཡན་ལག་དང་པོའི་མ་རིག་པ་ལ་ལས་འབྲས་ལ་རྨོངས་པ་རང་དེ་ཁོ་ན་ཉིད་ལ་རྨོངས་པ་གཉིས་ཡོད་པར་བཤད་ཀྱང། སྤྱི་དོན་འདི་ལྟར་ན། ཡན་ལག་དང་པོའི་མ་རིག་
པ་ཡིན་ན་དེ་ཁོ་ན་ཉིད་ལ་རྨོངས་པའི་མ་རིག་པ་ཡིན་པས་ཁྱབ་སྟེ། དུས་ཀྱི་ཀུན་སློང་གི་མ་རིག་པ་ལ་དེ་གཉིས་ཡོད་ཀྱང། དུས་ཀྱི་ཀུན་སློང་གི་མ་རིག་གི་མ་རིག་པ་ནི་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་མ་རིག་

[013B] གསེར་ཕྲེང་ལས་ཀྱང། དེ་ལྟར་གསུངས་པ་ཡང་དུས་ཀྱི་ཀུན་སློང་ལ་དགོངས་གྱི་རྒྱུའི་ཀུན་སློང་ནི་དེ་ཁོ་ན་ཉིད་ལ་རྨོངས་པ་གཅིག་པུ་སྟེ་སྔར་བཤད་པ་ལྟར་རོ། །དེའི་ཕྱིར་ཡན་ལག་བཅུ་གཉིས་
ཀྱི་དང་པོ་ཡང་དེ་ཁོ་ནའོ། །ཞེས་གསུངས་པའི་ཕྱིར།    ༈   །ཐོགས་མེད་སྐུ་མ་ཆེད་ཀྱི་ལུགས་ལ། མ་རིག་པ་ཡིན་ན་རྨོངས་ཅིམ་གྱི་མ་རིག་པ་ཡིན་པས་ཁྱབ་པར་ཐལ། ལམ་རིམ་ལས། ཐོགས་མེད་སྐུ་མཆེད་ནི་
ཡང་དག་པའི་དོན་ལ་ཕྱིན་ཅི་ལོག་ཏུ་འཛིན་པ་དང། རྨོངས་ཙམ་གཉིས་ལས་ཕྱི་མར་བཞེད་དེ། ཞེས་གསུངས་པའི་ཕྱིར་ན་མ་ཁྱབ་སྟེ། མ་རིག་པ་ལ་རང་སྟོབས་ཀྱིས་རྨོངས་ཙམ་མ་གཏོགས་ལོག་རྟོག་མེད་པའི་དོན་ཡིན་པའི་ཕྱིར་
འདོད་མི་ནུས་ཏེ། ལྟ་བ་ལྔ་དང་མཚུངས་ལྡན་གྱི་མ་རིག་པ་དེ་རང་སྟབས་ཀྱིས་རྨོངས་ཙམ་ཡིན་ཀྱང། གྲོགས་ལྟ་བའི་དབང་གིས་ལོག་རྟོག་ཏུ་གྱུར་བའི་ཕྱིར་རོ།    ༈    །ཐོག་མཱ་མི་རིག་པ་ནི་ཁྱད་པར་གསུམ་ལྡན་ཡིན་ཏེ། མཐོང་ལམ་
གྱིས་མ་བཤིག་བ་དང། སྒོམ་ལམ་གྱིས་མ་བཅོམ་པ་དང། བལ་ལ་ཉལ་གྱི་རྗེས་སུ་འབྲེལ་བ་སྟེ་ཁྱད་པར་གསུམ་ལྡན་ཡིན་པའི་ཕྱིར།    ༈    །མདོ་འགྲེལ་ལས། འདུ་བྱེད་རྣམས་ཀྱི་རྐྱེན་ཉིད་དུ། །མ་རིག་བསྟན་པ་རྣམ་གཉིས་ཏེ། །
ཉོན་མོངས་གཞན་ལྡན་སྤྱི་ཡི་རྐྱེན། །དེ་མེད་པ་ནི་གཙོ་བོའི་རྐྱེན། །ཞེས་པའི་དོན་ཡོད་དེ། དུས་ཀྱི་ཀུན་སློང་གི་ཉོན་མོངས་ཡོད་ན། ཐོག་མའི་མ་རིག་པ་དེ་འདུ་བྱེད་ཀྱི་ལས་དང་དེའི་དུས་ཀྱི་ཀུན་སློང་གི་ཉོན་མོངས་གཉིས་ཀའི་སྤྱིའི་

[014A]༄༅། །རྐྱེན་དང་གཙོ་བོའི་རྐྱེན་གཉིས་ཀ་བྱེད། དུས་ཀྱི་ཀུན་སློང་གི་ཉོན་མོངས་མེད་ན། འདུ་བྱེད་ཀྱི་ལས་དེའི་གཙོ་བའི་རྐྱེན་གཅིག་བུ་བྱེད་ཅེས་པའི་དོན་ཡིན་པའི་ཕྱིར། འོན་ཀྱང་ཐོག་མའི་མ་རིག་པ་དེ་
རང་གི་རིགས་འདྲ་ཕྱི་མའི་རྐྱེན་བྱེད་དགོས་པས་ཞི་བ་ཆ་བྱེད་དགོས་སམ་སྙམ་མོ།    ༈    །མ་རིག་པ་ཞེས་པའི་དགག་ཚིག་ནི། ཡོད་པ་དག་ནི་འགོག་པ་དང། །གཞན་པ་ཉིད་དང་འདྲ་པ་དང། །སྨད་དང་ཉུང་དང་བྲལ་དོན་དང། །གཉེན་
པོ་དག་ལ་འདི་ཡོད་དོ། །ཞེས་པའི་དགག་སྒྲ་བདུན་གྱི་དང་པོ་དྲུག་ལ་མི་བྱེད་པར། ཐ་མ་གཉེན་པོ་སྟོན་པའི་དགག་ཚིག་ཡིན་པར་གསུངས་ཀྱང། འཇིག་ལྟ་མ་རིག་པར་འདོད་པའི་ལུགས་ལ་སྨད་པ་ཙམ་ལ་མི་བྱེད་ཅེས་ཞིབ་
ཆ་འདོན་དགོས་པར་བཤད་པའང་ཡོད་དོ། །མ་རིག་པ་ཞེས་པ་ནི་རིག་པ་ཡེ་ཤེས་ཀྱི་འགལ་ཟླ་མི་མཐུན་ཕྱོགས་ལ་བྱེད་དགོས་ཀྱི། རིག་པ་མེད་པ་ལ་མི་བྱེད་དེ། མདོ་ལས་མ་རིག་པའི་ཀུན་སྦྱོར་དང་འཆིང་བ་དང་ཕྲ་རྒྱས་དང་
ཆུ་བོ་དང་སྦྱོར་བ་ཞེས་བའི་ཚིག་གིས་གསུངས་པའི་ཕྱིར་རོ་།གལ་ཏེ་དབུ་མ་བས། བུ་ངན་པ་ལ་བུ་མ་ཡིན་ཞེས་བརྗོད་པ་བཞིན་དུ། རིག་པ་ངན་པ་ལ་མ་རིག་པ་ཞེས་བརྗོད་པའང་ཡོད་དེ། འཇིག་ལྟ་དེ་མ་རིག་པ་
ཡིན་པའི་ཕྱིར་ཟེར་པ་ལ། བྱེ་སྨྲ་སོགས་ན་རེ། ཤེས་རབ་ངན་པ་སྟེ་འཇིག་ལྟ་མ་རིག་པ་མ་ཡིན་ཏེ། ལྟ་བ་ཡིན་པའི་ཕྱིར། ཁྱབ་སྟེ། ལྟ་བ་དང་མ་རིག་པའི་ཀུན་སྦྱོར་འགལ་བའི་ཕྱིར། གལ་ཏེ་ལྟ་བ་

[014B]དེ་མི་འཐད་དེ། ལྟ་བ་ནི་མ་རིག་པ་དེ་དང་མཚུངས་ལྡན་ཡིན་པའི་ཕྱིར་དང། ཡང་དེ་ལས་ལོགས་སུ་ཤེས་རབ་ཀྱི་རྫས་ཞིག་བཞག་ན་རྫས་མཚུངས་ཉམས་
པའི་ཕྱིར། ཤེས་རབ་དན་པ་ནི་མ་རིག་པ་མ་ཡིན་ཏེ། མདོ་ལས་མ་རིག་པས་ཉེ་བར་ཉོན་མོངས་པ་ཅན་དུ་གྱུར་བའི་ཤེས་རབ་ནི་རྣམ་པར་མི་འདག་གོ་ཞེས་མ་རིག་པ་ནི་ཤེས་རབ་ཉོན་མོངས་བར་བྱེད་པ་བོ་ཡིན་པར་གསུངས་བའི་ཕྱིར་
རོ༑ །ཞེས་པའི་འདོད་ཚུལ་འཆད་པར། མཛོད་ལས། རིག་པའི་མི་མཐུན་ཕྱོགས་ཆོས་གཞན། །མ་རིག་མི་མཛའ་རྫུན་སོགས་བཞིན། །ཀུན་སྦྱོར་སོགས་ཆིག་ཕྱིར་གལ་ཏེ། །ཤེས་རབ་དན་པའོ་མིན་ལྟ་ཕྱིར། །ལྟ་བ་
དེ་དང་མཚུངས་ལྡན་ཕྱིར། །ཤེས་རབ་ཉོན་མོངས་བསྟན་ཕྱིར་རོ་།ཞེས་འབྱུང་ངོ།    ༈    །སྤྱིར་མ་རིག་པ་ལ་དབྱེ་ན་སུམ་ཅུ་ཡོད་དེ་སྔོན་དང་ཕྱི་མཐའི་དང་གཉིས་ཀ་ལ་རྨོངས་པ་གསུམ་དང་ནང་དང་ཕྱི་དང་གཉིས་ཀ་ལ་རྨོངས་
པ་གསུམ་དང། ལས་དང་རྣམ་སྨིན་དང་གཉིས་ཀ་ལ་རྨོངས་པ་གསུམ་དང། དཀོན་མཆོག་གསུམ་ལ་རྨོངས་པ་གསུམ་དང། བདེན་པ་བཞི་ལ་རྨོངས་པ་བཞི་དང། ཀུན་བྱང་ལ་རྨོངས་པ་བཅུ་གསུམ་དང། སྐྱེ་མཆེད་དྲུག་ལ་
རྨོངས་པ་གཅིག་སྟེ་སུམ་ཅུ་ཡོད་པའི་ཕྱིར། སུམ་ཅུ་པོ་རེ་རེ་ལམ་རྟོགས་ལོག་རྟོག་ཐེ་ཚོམ་དང་མཚུངས་ལྡན་གསུམ་གསུམ་སྟེ་དགུ་བཅུ་དང། དགུ་བཅུ་པོ་རེ་རེ་ལ་ཆུང་འབྲིང་ཆེན་པོ་གསུམ་གསུམ་སྟེ་ཉིས་བརྒྱ་བདུན་ཅུ་དང། དེ་རེ་རེ་

[015A]༄༅། །ལ་ཐོས་བསམ་སྒོམ་པའི་གེགས་གསུམ་གསུམ་སྟེ་བརྒྱད་བརྒྱ་དང་བཅུ་ཡོད་པར་གསུངས་ཏེ། སའི་དངོས་གཞིར་ཀུན་བྱང་གི་བཅུ་གསུམ་བསྡོམས་ན་བཅུ་དགུར་གསུངས་སོ། །ཀུན་བྱང་གི་བཅུ་
གསུམ་ནི། ཀུན་བྱང་གི་རྒྱུ་དང། ཡང་དག་པར་འབྱུང་བ་དང་དགེ་མི་དགེ་དང། ཁ་ན་མ་ཐོ་བ་དང་བཅས་མ་བཅས་དང། བསྟེན་བྱ་ཡིན་མིན་དང། ངན་པ་དང་བྱོན་མ་དང། ནག་པོ་དང་དཀར་པོ་དང། རྣམ་དབྱེ་དང་
བཅས་པ་ལ་རྨོངས་པ་སྟེ་བཅུ་གསུམ་མོ། །ཡུལ་དེ་དག་གི་ངོས་འཛིན་ནི། ཀུན་ཉོན་གྱི་དབང་དུ་བྱས་ན། ཡན་ལག་སྔ་མ་སྔ་མ་ནི་རྒྱུ་དང། ཕྱི་མ་སྔ་མ་ལས་འབྱུང་བ་ནི་འབྱུང་བ་དང། རྣམ་བྱང་གི་དབང་དུ་བྱས་ན། དམ་པ་
བསྟེན་པ། ཆོས་མཉན་པ། ཚུལ་བཞིན་ཡིད་ལ་བྱེད་པ། སྔོན་གོམས་པ་བཞི་ནི་རྒྱུ་དང། དེ་དག་ལས་བྱང་ཕྱོགས་སོ་བདུན་འབྱུང་བ་ནི་ཡང་དག་པར་འབྱུང་བ་སྟེ། དེ་དག་གཉིས་སུ་བྱའོ། །དྲན་ཉེ་སོགས་སྡེ་ཚན་
བདུན་ནི་དགེ་བ་དང་ཁ་ན་མ་ཐོ་བ་དང་མ་བཅས་པ་དང་བསྟེན་བྱ་དང་གྱ་ནོམ་པ་དང་དཀར་པོ་ཞེས་བྱ་ལ། ཤེས་འཆལ་དང་ལེ་ལོ་སོགས་མི་མཐུན་ཕྱོགས་བདུན་ནི་མི་དགེ་བ་དང་ཁ་ན་མ་ཐོ་བ་དང་བཅས་པ་སོགས་ལྔ་ཡིན་ཏེ་
དེ་དག་བཅུར་བྱའོ། །བྱང་ཕྱོགས་རྣམས་མ་དག་ས་བདུན་དུ་མི་མཐུན་ཕྱོགས་དང་འདྲེས་པར་འབྱུང་ཡང་དག་པ་ལ་དེ་ལྟར་མ་ཡིན་པ་ནི་རྣམ་དབྱེ་སྟེ་གཅིག་གོ་ཡང་མདོ་ལས། མི་ཤེས་པ་དང་མི་མཐོང་བ་དང་མངོན་

[015B]མུན་པའི་རྣམ་པ་ཞེས་བྱ་བ་འདི་ནི་མ་རིག་པ་ཞེས་བྱའོ། །ཞེས་གསུངས་ཏེ། དང་པོ་གསུམ་ནི་ཐོས་བསམ་སྒོམ་པ་ལ་གེགས་བྱེད་པའི་མ་རིག་པ་གསུམ་དང། ཕྱི་མ་གསུམ་ནི་ཐེ་
ཚོམ་ལོག་རྟོགས་མ་རྟོགས་པ་དང་མཚུངས་ལྡན་གསུམ་དང། ཆུང་འབྲིང་ཆེ་གསུམ་དང། གཟུགས་མེད་གཟུགས་དང་འདོད་པའི་སས་བསྡུས་གསུམ་ལ་ཡང་སྦྱར་བའི་སྦྱོར་ཚུལ་སོ་སོའི་དབང་དུ་བྱས་ན་འགལ་བ་ཡིན་ཀྱང། སྤྱིར་མི་ཤེས་པ་
སོགས་དྲུག་ནི་མི་འགལ་ཏེ། རྣམ་གྲངས་ཡིན་པའི་ཕྱིར་ཏེ། མདོ་འགྲེལ་ལས། སྔོན་གྱི་མཐའ་ལ་སོགས་པ་ནི་དམིགས་པའོ། །ཡི་ཤེས་པ་ལ་སོགས་པ་ནི་རྣམ་གྲངས་སོ། །ཞེས་གསུངས་པའི་ཕྱིར་རོ།    ༈    །ལས་ལ་དབྱེ་ན། སེམས་
པའི་ལས་དང་བསམ་པའི་ལས་གཉིས་ཡོད་ལ། དེ་ལ་བྱེ་སྨྲས། སེམས་པའི་ལས་ནི་ཡིད་ཀྱི་ལས་དང། བསམ་པའི་ལས་ནི་ལུས་ངག་གི་ལས་ལ་འདོད་ཅིང། ལུས་ངག་གི་ལས་ནི་གཟུགས་ཡིན་ལ། རེ་རེ་ལ་རིག་བྱེད་དང་རིག་
བྱེད་མ་ཡིན་པ་གཉིས་གཉིས་ཡོད་པ་དང། ལུས་ཀྱི་རྣམ་པར་རིག་བྱེད་ནི་གཟུགས་ཀྱི་སྐྱེ་མཆེད་དང། ངག་གི་རྣམ་པར་རིག་བྱེད་ནི་སྒྲའི་སྐྱེ་མཆེད་དང། རྣམ་པར་རིག་བྱེད་མ་ཡིན་པ་ནི་ཆོས་ཀྱི་སྐྱེ་མཆེད་ཡིན་ནོ། །འདི་ལ་ཁ་ཅིག་ན་རེ། ལུས་
ཀྱི་རྣམ་པར་རིག་བྱེད་ཡིན་ན་ལུས་ཀྱི་ལས་ཡིན་པས་ཁྱབ། ངག་གི་རྣམ་པར་རིག་བྱེད་ཡིན་ན་ངག་གི་ལས་ཡིན་པས་ཁྱབ་པར་ཐལ་ཁྱོད་ཀྱི་དམ་བཅའ་འཐད་པའི་ཕྱིར། འདོད་མི་ནུས་ཏེ། ངག་གི་རྣམ་པར་རིག་བྱེད་དུ་གྱུར་པའི་ལུས་ཀྱི་ལས་ཡོད་

[016A]༄༅། །ལུས་ཀྱི་རྣམ་པར་རིག་བྱེད་དུ་གྱུར་པའི་ངག་གི་ལས་ཡོད་པའི་ཕྱིར། དེར་ཐལ༑ ངན་སྔགས་ཀྱིས་སྲོག་གཅོད་པ་ཡོད་པ་གང་ཞིག་རྣམ་འགྱུར་གྱིས་བརྫུན་བྱས་པ་ཡོད་པའི་ཕྱིར་ཟེར་བ་ལ་བྱེ་སྨྲ་ན་རེ་
འདི་དག་ལ་ཁྱབ་པ་མེད་དེ། ངན་སྔགས་ཀྱིས་སྲོག་གཅོད་པའི་སྐབས་ཀྱི་ངག་གི་རྣམ་པར་རིག་བྱེད་ནི་ངག་གི་ལས་ཡིན་གྱི་སྲོག་གཅོད་པའི་ལས་མ་ཡིན་ལ། ངན་སྡགས་ཀྱིས་སྲོག་བཅད་པའི་ལས་ནི་རྣམ་རིག་མིན་པའི་གཟུགས་ཡིན་
པའི་ཕྱིར་ཞེས་ཟེར་རམ་སྙམ་སྟེ་དཔྱོད་དགོས་ཤིང། རྣམ་འགྱུར་གྱིས་བརྫུན་བྱས་པ་ལ་ཡང་རིགས་འགྲེའོ། །ཐལ་འགྱུར་བས་ཀྱང་ལུས་ངག་གི་ལས་གཟུགས་ཅན་དུ་བཞེད་དེ། རྩ་ཤེའི་ཊཱིཀ་ཆེན་ལས། གཞུང་གཞན་ལས་བྱེ་
བྲག་ཏུ་སྨྲ་པས་ལུས་ངག་གི་ལས་གཟུགས་ཅན་དུ་འདོད་པ་བཀག་ནས་ལུས་ངག་གི་བྱ་བ་ལ་འཇུག་པའི་དུས་ཀྱི་སེམས་པ་ལ་བཤད་མོད་ཀྱང་ཟླ་བས་གཟུགས་ཅན་དུ་བཞེད་དོ། །ཞེས་གསུངས་པའི་ཕྱིར་འོན་ཀྱང་བྱེ་སྨྲ་ལྟར་
ལུས་ངག་གི་ལས་རེ་རེ་ལ་རྣམ་རིག་དང་རྣམ་རིག་མ་ཡིན་པ་གཉིས་གཉིས་ཡོད་པར་འདོད་དམ་རྣམ་རིག་པ་ཡིན་པ་ཁོ་ནར་འདོད་དཔྱོད་དགོས་སོ། །མདོ་སེམས་རང་རྒྱུད་པ་གསུམ་གས་ལུས་ངག་གི་ལས་སེམས་པར་འདོད་པར་བཤད་
ལ༑ མདོ་སྡེ་པས། བརྣབ་སེམས་གནོད་སེམས་ལོག་ལྟ་གསུམ་ལས་ཡིན་པར་འདོད་ཅིང། ལས་ཉོན་གཉིས་མི་འགལ་བར་འདོད་ཀྱང། གཞན་གཉིས་ཀྱིས་དེ་ལྟར་མི་འདོད་པའི་ཁྱད་པར་ཡོད་དོ། །སེམས་པར་འདོད་པའི་

[016B] མཁས་པ་ཁ་ཅིག་གིས། ལས་ཡིན་ན་སེམས་པ་ཡིན་པས་ཁྱབ་པར་བཤད། མཁས་པ་ཁ་ཅིག་གིས། ལས་ཡིན་ན་སེམས་པ་ཡིན་པས་མ་ཁྱབ་སྟེ། བཅུ་བ་སྲིད་པ་ནི་ལས་དང་བག་ཆགས་གཉིས་ཀ་ཡིན་པའི་ཕྱིར་
རྟེན་འབྲེལ་མདོ་འགྲེལ་ལས། བག་ཆགས་ཀྱི་གནས་སྐབས་ན་སྲིད་པའི་མིང་ཐོབ་པ་ཡིན་ནོ། །ཞེས་དང། དབུ་མ་རྟེན་འབྲེལ་སྙིང་པོ་ལས། གཉིས་པ་བཅུ་པ་ལས་ཡིན་ཞིང། །ཞེས་གསུངས་པའི་ཕྱིར་གཞན་ཡང། ལས་ལ་བག་ཆགས་ཡོད་
དེ། སོ་ཐར་གྱི་སྡོམ་པ་ལ་ས་བོན་ཡོད་པའི་ཕྱིར་ཏེ། རྗེ་བདག་ཉིད་ཆེན་པོས། སྤོང་བའི་སེམས་པ་རྒྱུན་ཆགས་པ། །ས་བོན་དང་བཅས་ཡིན་ནོ་ཞེས། །ཞེས་གསུངས་པའི་ཕྱིར། ལས་ལ་བག་ཆགས་ཡོད་དེ། དགྲ་བཅོམ་པ་རྒྱུད་ལ་འཕེན་བྱེད་ཀྱི་
ལས་ཡོད་པ་གང་ཞིག་དེ་སོ་སྐྱེའི་གནས་སྐབས་ནས་བཟུང་སྟེ་དགྲ་བཅོམ་པའི་པར་སེམས་པ་ཡིན་བཞིན་པར་འགོ་པ་ཡིན་ན། གྲུབ་མཐའ་སོ་སོས་ལས་འགག་ཀྱང་འབྲས་བུ་འབྱིན་ནུས་པའི་སྐྱོན་སྤོང་སྣ་ཚོགས་མཛད་པ་འབྲེལ་མེད་དུ་འགྱུར་པའི་
ཕྱིར། དང་པོ་གྲུབ་སྟེ། ལམ་རིམ་ལས། དགྲ་བཅོམ་པ་ལ་སྔོན་སོ་སྐྱེའི་དུས་སུ་བསགས་པའི་འཕེན་བྱེད་ཀྱི་ལས་བགྲང་ལས་འདས་པ་ཡོད་ཀྱང། ཞེས་གསུངས་པའི་ཕྱིར། ལས་ལ་བག་ཆགས་ཡོད་དེ། སྲོག་གཅོད་གཞན་ལ་བཅོལ་
ནས་རང་ཉིད་དགེ་སེམས་མངོན་དུ་གྱུར་བའི་གནས་སྐབས་སུ་སྲོག་བཅད་པའི་ལས་ལམ་རྫོགས་པ་ཡོད་པའི་ཕྱིར། ཞེས་ཟེར་རོ། །དཀར་པོ་དང་ནག་པོ་དང་དཀར་ནག་འདྲེས་མའི་ལས་གསུམ་ལ་བཤད་ཚུལ་གཉིས་ཡོད་པ་ལས། ཀུན་བྟུས་༄༅། །པའི་ལུགས་ཀྱི་དཀར་ནག་འདྲེས་མའི་ལས་ལ་གཉིས་ཡོད་དེ་ཞེ་སྡང་གིས་ཀུན་ནས་བསླངས་ཏེ་སྲོག་གཅོད་པའི་ཕྱིར་སྦྱིན་པ་བཏང་པའི་ལས་ལྟ་བུ་བསམ་པ་ནག་ལ་སྦྱོར་པ་དཀར་བའི་
ལས་དང། དེད་དཔོན་སྙིང་རྗེ་ཅན་གྱིས་མི་ནག་མ་དུང་ཐུང་ཅན་བསད་པའི་ལས་ལྟ་བུ་སྦྱོར་བ་ནག་ལ་བསམ་པ་དཀར་བའི་ལས་གཉིས་ཡོད་པའི་ཕྱིར། མཛོད་ལུགས་ནི། མི་དགེ་གཟུགས་དང་འདོད་གཏོགས་
པའི། །དགེ་བ་རྣམས་ནི་རིམ་བཞིན་དུ། །ནག་དང་དཀར་དང་གཉིས་ཀའི་ལས། །ཞེས་མི་དགེ་བའི་ལས་ནི་ནག་པའི་ལས་དང། གཟུགས་ཀྱི་སས་བསྡུས་ཀྱི་དགེ་བའི་ལས་ནི་དཀར་པའི་ལས་དང། འདོད་པའི་
སས་བསྡུས་ཀྱི་དགེ་བའི་ལས་ནི་དཀར་ནག་འདྲེས་མའི་ལས་སུ་བཤད་དོ། །དེས་ན་ཀུན་བཏུས་ནས་བཤད་པའི་དཀར་པའི་ལས་ཡིན་ན་མཛོད་ནས་བཤད་པའི་དཀར་པའི་ལས་ཡིན་པས་མ་ཁྱབ་སྟེ། འདོད་པའི་སས་
བསྡུས་ཀྱི་བསམ་སྦྱོར་གཉིས་ཀ་དཀར་པའི་ལས་དེ་དང་པོ་ཡིན་ལ་གཉིས་པ་མ་ཡིན་པའི་ཕྱིར་དང། དེ་གཉིས་ལ་མུ་བཞི་ཡོད་པའི་ཕྱིར། དེས་མཚོན་ནས་དེ་གཉིས་ནས་བཤད་པའི་ནག་པའི་ལས་ལ་མུ་གསུམ་དང་
དཀར་ནག་འདྲེས་མའི་ལས་ལ་མུ་བཞི་ཡོད་ཚུལ་ཤེས་པར་བྱའོ་།མཛོད་ལས། དེ་ཡང་ངེས་དང་མ་ངེས་དང། །མཐོང་བའི་ཆོས་ལ་སོགས་པ་ལ། །མྱོང་འགྱུར་ཕྱིར་ན་ངེས་རྣམ་གསུམ། །ཁ་ཅིག་ལས་རྣམ་ལྔ་

[017B] གཞན་དག་མུ་ནི་བཞི་ཞེས་ཟེར། ཞེས་པ་ལྟར། དེས་བ་དང་མ་ངེས་པའི་ལས་གཉིས་དང། དང་པོ་ལ་མཐོང་ཆོས་མྱོང་འགྱུར་སོགས་གསུམ་སྟེ་བཞི་ཡོད་ལ། སྔོན་གྱི་སློབ་དཔོན་ཁ་ཅིག་མ་ངེས་པ་ལ་རྣམ་སྨིན་མ་ངེས་པ་
དང་རྣམ་སྨིན་ངེས་ཀྱང་གནས་སྐབས་མ་ངེས་པ་གཉིས་སུ་ཕྱེ་ནས་ལྔར་འདོད་པ་དང། སྡེ་བ་གཞན་དག་གནས་སྐབས་ངེས་ལ་རྣམ་སྨིན་མ་ངེས་པ་དང། རྣམ་སྨིན་ངེས་ལ་གནས་སྐབས་མ་ངེས་པ་དང། གཉིས་ཀ་ངེས་པ་དང་
གཉིས་ཀ་མ་ངེས་པ་སྟེ་བཞིར་འདོད་པའང་ཡོད་དོ། །བྱེ་སྨྲས་ངེས་པའི་ལས་ཡིན་རྣམ་སྨིན་མྱོང་བར་ངེས་པས་ཁྱབ་སྟེ། ངེས་བའི་ལས་སྟོབས་བཞིས་འདག་པ་མེད་པའི་ཕྱིར། མདོ་ལས། སྔོན་གྱི་ལས་ཀྱི་རྣམ་པར་སྨིན་པ་ནི་
མ་གཏོགས་ས། །ཞེས་གསུངས་པའི་ཕྱིར། ཞེས་ཟེར། གྲུབ་མཐའ་གོང་མས། དེས་པའི་ལས་ཡིན་ན་རྣམ་སྨིན་མྱོང་ངེས་ཡིན་པས་མ་ཁྱབ་སྟེ། ངེས་པའི་ལས་སྟོབས་བཞིས་འདག་པ་ཡོད་པའི་ཕྱིར་དང་
མདོའི་དོན་ནི་རྣམ་སྨིན་གྲུབ་ཟིན་པའི་ ཚེ་  ད་ལྟར་གྱི་གཉེན་པོས་སྦྱང་དཀའ་བའི་དོན་ཡིན་པའི་ཕྱིར་དང། རྣམ་སྨིན་མྱོང་དེས་དེ་ངེས་པའི་ལས་ཀྱི་དོན་མ་ཡིན་གྱི། བྱས་བསགས་གཉིས་ཀ་ཚང་བ་ནི་ངེས་པའི་ལས་ཀྱི་དོན་ཡིན་པར་
སའི་དངོས་གཞིར་བཤད་པ་ལྟར་ཡིན་པའི་ཕྱིར། །ཞེས་བཞེད་དོ་།སྲོག་གཅོད་བྱས་ལ་མ་བསགས་པ་ནི། མི་མཁས་པས་བྱས་པ་ལ་སོགས་པ་བདན་དང། བསགས་ལ་མ་བྱས་པ་ནི། གསོད་སེམས་ཡུན་

[018A]༄༅། །རིང་དུ་བརྩམས་ཀྱང་སྲོག་མ་བཅད་པ་ལྟ་བུ་དང་བྱས་ལ་བསག་པ་ནི། བྱས་བསགས་གཉིས་ཀ་ཚང་བའི་སྲོག་བཅད་པའི་ལས་ལྟ་བུ་དང། མ་བྱས་ཤིང་མ་པ་སགས་པ་ནི། མུ་སྔ་མ་གསུམ་
པོ་དེ་མ་གཏོགས་པའོ། །མ་བྱིན་ལེན་ནས་ངག་འཁྱལ་གྱི་བར་ཡང་དེ་བཞིན་དུ་ཅི་རིགས་བར་རིག་པར་བྱ་ལ། ཡིད་ཀྱི་གསུམ་ལ་མུ་གཉིས་པ་མེད་ཅིང། མུ་དང་བོ་ལ་ཡང་ཆེད་དུ་མ་བྱས་བ་དང་གཞན་གྱིས་བྱེད་དུ་བཅུག་པ་ཡང་མེད་
དོ་ཞེས་ལམ་རིམ་ལས་གསུངས་སོ། །མཁས་པ་ཁ་ཅིག་རྨི་ལམ་དུ་མི་བསད་པར་རྨིས་ནས་མངོན་ཞེན་གྱིས་གསོས་མ་བཏབ་པའི་ལས་དེ་སྲོག་གཅོད་བྱས་ལ་མ་བསགས་བའི་ལས་ཡིན་པར་བཤད་པ་ནི་དཔྱད་གཞི་ཆེ་སྟེ་
དེ་ནི་སྲོག་གཅོད་བྱས་པ་མ་ཡིན་པའི་ཕྱིར་དང། རྨི་ལམ་དུ་སྲོག་གཅོད་བྱས་པ་ནི་རྨི་ལམ་གྱི་སྐབས་སུ་གཞན་ལ་མཚོན་བསྣུན་ཏེ་བསད་བ་ལྟ་བུ་ལ་བྱེད་ཀྱི། གཞན་མ་བསད་བཞིན་དུ་བསད་པར་རྨིས་པ་ལ་མི་བྱེད་པའི་
ཕྱིར་ཞེས་ཁ་ཅིག་ཟེར་ཏེ་དཔྱོད་དགོས་སོ། །རྨི་ལམ་དུ་བྱས་པ་དང། མ་ཤེས་པར་བྱས་པ་དང། བསམ་བཞིན་མིན་པར་བྱས་པ་དང་དྲག་པོ་མིན་ལ་རྒྱུན་ཆགས་མིན་པར་བྱས་པ་དང། ནོར་བར་བྱས་
པ་དང། བརྗེད་པར་བྱས་པ་དང། མི་འདོད་བཞིན་དུ་བྱས་པ་དང་རང་བཞིན་གྱིས་ལུང་དུ་མ་བསྟན་པ་དང། འགྱོད་པས་བསལ་པ་དང། གཉེན་པོས་བསལ་བ་སྟེ་ལས་རྣམ་པ་བཅུ་ནི་མ་བསགས་པའི་ལས་

[018B] དེ་བཅུ་པོ་མ་གཏོགས་པའི་ལས་གཞན་ནི་བསགས་པའི་ལས་ཡིན་པར་སའི་དངོས་གཞིར་བཤད་དོ། །སྲོག་གཅོད་བྱས་ལ་མ་བསགས་པ་བདུན་ནི། བསྡུ་བ་ལས། བྱིས་པ་མི་མཁས་པས་བྱས་པ་དང། རྨི་
ལམ་ན་བྱས་པ་དང། ཆེད་དུ་མ་བྱས་པ་དང། མི་འདོད་བཞིན་དུ་གཞན་གྱིས་བྱེད་དུ་བཅུག་པ་དང། ལན་ཅིག་ཁོ་ན་བྱས་ཤིང་དེ་ནས་སྤོང་པ་དང་ཉེས་དམིགས་ཀྱི་སེམས་དྲག་པོས་བཅོམ་ནས་སྤོང་བའི་སྡོམ་པ་
བླངས་ནས་ཤིན་ཏུ་སྲབ་མོར་བྱས་པ་དང། རྣམ་སྨིན་མ་བསྐྱེད་པར་འཇིག་རྟེན་པའི་ཆགས་བྲལ་གྱིས་ས་བོན་ཉམས་སྨད་པ་དང་འཇིག་རྟེན་ལས་འདས་པའི་སྤོང་ལམ་གྱིས་ས་བོན་ཡང་དག་པར་བཅོམ་པའོ། །ཞེས་
གསུངས་པ་ལྟར་རོ། །བསྡུ་བ་དང་ལམ་རིམ་གཉིས་ཀར་འདི་ཙམ་ལས་གཞན་མ་བཤད་པས་ན། བསྡུ་བར་བཤད་པའི་སྲོག་གཅོད་བྱས་ལ་མ་བསགས་པའི་ལས་བརྒྱད་ཅེས་རྟེན་འབྲེལ་གྱི་ཡིག་ཆ་དུ་མར་བཤད་པ་ནི་དཔྱད་
བྱར་སྣང་ངོ། །ཁ་ཅིག་སའི་དངོས་གཞི་ནས་བཤད་པའི་ལས་བཅུ་པོ་གང་རུང་ཡིན་ན་བསྡུ་བ་ནས་བཤད་པའི་ལས་བདུན་པོ་གང་རུང་དུ་བསྡུ་བས་ཁྱབ་ཟེར་ན། རང་བཞིན་གྱིས་ལུང་དུ་མ་བསྟན་པའི་ལས་ཆོས་ཅན། དེར་ཐལ་
དེའི་ཕྱིར། འདོད་མི་ནུས་ཏེ། སྲོག་བཅོད་པའི་ལས་མ་ཡིན་པའི་ཕྱིར། ཁྱབ་སྟེ། བསྡུ་བ་ནས་དངོས་སུ་བསྟན་པའི་ལས་བདུན་པོ་དེ་སྲོག་གཅོད་བྱས་ལམ་བསགས་པའི་ལས་ཡིན་པའི་ཕྱིར་ཏེ། སའི་དངོས་གཞིར་བཤད་

[019A]༄༅། །པའི་ལས་བཅུ་ནི་སྤྱིར་བྱས་ལ་མ་བསགས་པའི་ལས་ཀྱི་དབྱེ་བ་དང། བསྡུ་བར་བཤད་པའི་ལས་བདུན་ནི་སྲོག་གཅོད་བྱས་ལ་མ་བསགས་པའི་ལས་ཀྱི་དབྱེ་བ་ཡིན་པའི་ཕྱིར། གཞན་ཡང་དེ་མི་འཐད་
པར་ཐལ། སྲོག་བཅད་པའི་ལས་ལ་རང་བཞིན་གྱིས་ལུང་དུ་མ་བསྟན་མེད་པའི་ཕྱིར། བྱས་པ་ཁོ་ན་རེ། སྲོག་བཅད་པའི་ལས་ལ་ལུང་མ་བསྟན་མེད་པར་ཐལ། དེ་ལ་རང་བཞིན་གྱིས་ལུང་མ་བསྟན་མེད་པའི་ཕྱིར་ན་མ་
ཁྱབ་སྟེ། དེ་ལ་རང་བཞིན་གྱིས་ལུང་མ་བསྟན་མེད་ཀྱང་ཀུན་སློང་གིས་ལུང་མ་བསྟན་ཡོད་པའི་ཕྱིར། དེར་ཐལ། སྲོག་གཅོད་པ་ནི་ཀུན་སློང་གི་སྒོ་ནས་དགེ་མི་དགེ་ལུང་མ་བསྟན་གསུམ་དུ་འགྱུར་པའི་ཕྱིར་སྙམ་སྟེ་དཔྱད་པར་
བྱའོ། །དགེ་མ་དགེ་ལུང་མ་བསྟན་གསུམ་ལ། དོན་དམ་པའི་དགེ་སོགས་གསུམ་དང། ངོ་བོ་ཉིད་ཀྱི་དེ་གསུམ་དང། མཚུངས་ལྡན་གྱི་དེ་གསུམ་དང། སུན་སློང་གི་དེ་གསུམ་གྱི་དགྱེ་བ་རྣམས་ཤེས་དགོས་ཤིང། གཞན་
ཡང་དགེ་སོགས་གསུམ་གྱི་དབྱེ་བ་མང་པོ་ཀུན་བཏུས་ལས་ཤེས་དགོས་སོ། །འཕེན་བྱེད་དགེ་བས་འཕངས་པ་ལ་རྫོགས་བྱེད་དགེ་བས་རྫོགས་པ་དང་མི་དགེ་བས་རྫོགས་པ་གཉིས་དང། འཕེན་བྱེད་མི་དགེ་བས་འཕངས་པ་ལ་
རྫོགས་བྱེད་མི་དགེ་བས་རྫོགས་པ་དང་དགེ་བས་རྫོགས་པ་གཉིས་ཏེ་མུ་བཞི་ཡོད་པར་གསུངས་ལ། མཛོད་ལས། གཅིག་གི་བ་སྐྱེ་བ་གཅིག་འཕན་ནོ། །ཞེས་འཕེན་བྱེད་གྱི་ལས་གཅིག་གིས་སྐྱེ་བ་གཅིག་འཕེན་གྱི་དུ་མ་

[019B] དུ་མས་ཀྱང་གཅིག་མི་འཕེན་པར་བཤད་ཀྱང་ཀུན་བཏུས་ལས་ལས་གཅིག་གིས་ལུས་གཅིག་འཕེན་པ་དང། ལས་གཅིག་གིས་ལུས་དུ་མ་འཕེན་བ་དང། ལས་དུ་མས་ལུས་གཅིག་འཕེན་པ་དང། ལས་དུ་མས་
ལུ་སེ་དུ་མ་འཕེན་བ་བཞི་ཡོད་པར་གསུངས་པ་ལྟར་འཐད་དེ། མ་འགགས་པ་རྩ་འཐུན་དུ་གྱུར་པའི་ཚེ། རང་སངས་རྒྱས་སྟེར་གནས་བསམ་ཤེས་ལ་བསོད་ནམས་གཅིག་ཕུལ་བས། ལྷར་ལན་བདུན་དང་འཁོར་བསྒྱུར་དུ་ལན་བདུན་
སྐྱེས་ནས་མཐར་ཤཱཀྱའི་རིགས་སུ་སྐྱེས་པར་ལུང་ལས་གསུངས་པའི་ཕྱིར་དང། མི་ཕལ་བར་སྐྱེ་བ་འཕེན་བྱེད་དུ་མ་གཅིག་ཏུ་བསྡོམས་ནས་འཁོར་བསྒྱུར་དུ་སྐྱེས་པ་ཡོད་པའི་ཕྱིར། མཐོང་ཆོས་མྱོང་འགྱུར་ནི། ལས་དེའི་འབྲས་བུ་ཚེ་
དེ་ཉིད་ལ་སྨིན་པར་འགྱུར་པའོ། །དེ་ལ་བརྒྱད་ཡོད་པར་ལམ་རིམ་ལས་གསུངས་སོ། །སྐྱེས་ནས་མྱོང་འགྱུར་ནི། ཚེ་གཉིས་པ་ལ་འབྲས་བུ་མྱོང་པའོ། །ལན་གྲངས་གཞན་ལ་མྱོང་འགྱུར་ན། ཚེ་གསུམ་པ་ཕན་ཆད་དུ་སྨིན་པར་འགྱུར་
པའོ། །དེ་དག་ཀྱང་ཚེ་དེ་དང་དེ་ལ་འབྲས་བུ་མྱོང་བའི་མགོ་རྩོལ་པའི་དོན་ཡིན་གྱི། ཚེ་དེ་དང་དེ་ལ་འབྲས་བུ་རྫོགས་པར་མྱོང་པའི་དོན་མ་ཡིན་ཏེ། མྱོང་འགྱུར་གསུམ་རེ་རེའི་འབྲས་བུ་སྐྱེ་བ་དུ་མར་སྨིན་པ་ཡོད་པའི་ཕྱིར་ཞེས་གྲུབ་མཐའ་གོང་
མས་འདོད་དོ། །དེའི་རྒྱུ་མཚན་གྱིས་མཐོང་ཆོས་མྱོང་འགྱུར་ལ་ཡང་འཕེན་བྱེད་ཀྱི་ལས་ཡོད་པ་དང། ཚེ་གཅིག་ལ་མཚམས་མེད་དུ་མ་བསགས་པ་ལ། དེའི་མཚམས་མེད་ཐམས་ཅད་འཕེན་བྱེད་དུ་བཞག་ཆོག་པར་འདོད་དོ། །

[020A]༄༅། །བྱེ་སྨྲ་ལྟར་ན། ལས་གཅིག་གི་འབྲས་བུ་སྐྱེ་བ་དུ་མར་སྨིན་པ་མི་སྲིད་པའི་རྒྱུ་མཚན་གྱིས་མཐོང་ཆོས་མྱོང་འགྱུར་ལ་འཕེན་བྱེད་ཀྱི་ལས་མེད་ལ། ཚེ་གཅིག་ལ་མཚམས་མེད་གསུམ་
བསགས་པ་ལྟ་བུ་ལ། མཚམས་མེད་གཅིག་ནི་འཕེན་བྱེད་དང་གཞན་གཉིས་ནི་རྫོགས་བྱེད་དུ་འགྱུར་བར་འདོད་དེ། མཛོད་ལས། གསུམ་གྱིས་རིས་ནི་འཕེན་པར་བྱེད། །ཅེས་མྱོང་འགྱུར་ཕྱི་མ་གཉིས་
དང་མ་དེས་པའི་ལས་ཏེ་གསུམ་གྱིས་རིས་མཐུན་འཕེན་པར་བཤད་ལ་ལྷག་པའི་གནོད་པ་ལྷག་པར་འགྱུར། །ཞེས་མཚམས་མེད་གཉིས་དང་གསུམ་ལ་སོགས་པ་ལྷག་པར་བྱས་བས་སྡུག་བསྔལ་ཡང་ཉིས་
འགྱུར་ལ་སོགས་པ་ལྷག་པར་མྱོང་བའི་སྒོ་ནས་ཚེ་གཅིག་ལ་རྣམ་སྨིན་རྫོགས་པར་འདོད་པའི་ཕྱིར་རོ། །མདོ་སྡེ་བ་ལ་སོགས་པ་ནི་སྐྱེས་ནས་མྱོང་འགྱུར་ནི་སྐྱེ་བ་གཉིས་པ་ལ་རྣམ་སྨིན་མྱོང་བའི་
མགོ་རྩོམ་པ་ལ་བྱེད་ཀྱི་ཚེ་དེ་ལ་རྣམ་སྨིན་རྫོགས་པར་མྱོང་མི་དགོས་པས། མཚམས་མེད་མང་པོ་བྱས་པས་དམྱལ་བར་ཡང་ཡང་སྐྱེ་ཡང་ལས་དེ་སྐྱེས་ནས་མྱོང་འགྱུར་མ་ཡིན་པར་མི་འགྱུར་ཞེས་འདོད་
དོ༑ །དགེ་མི་དགེའི་ལས་མང་པོ་རྒྱུད་ལ་ཡོད་པ་རྣམས་གྱི་སྨིན་ཚུལ་ནི། །མཛོད་འགྲེལ་དུ་དྲངས་པ་ལས། ལས་ཀྱིས་འཁོར་བར་ལྕི་གང་དང། །ཉེ་བ་གང་དང་གོམས་པ་གང། །སྔོན་བྱས་

[020B] །སྔམ་སྔམ་རྣམ་སྨིན་འགྱུར། །ཞེས་ལས་གང་ལྕི་བ་དེ་ཐོག་མར་སྨིན་པ་དང། ལྕི་ཡང་མཉམ་ན་འཆི་བའི་དུས་ན་གང་མངོན་དུ་གྱུར་པ་དེ་ཐོག་མར་སྨིན་པ་དང། དེ་ཡང་འདྲན་གང་གོམས་བ་ཤས་ཆེ་བ་དེ་དང། དེ་
ཡང་འདྲན་གང་ཐོག་མར་བྱས་པ་དེ་སྔོན་ལ་སྨིན་བར་གསུངས་པ་ལྟར་རོ། །སྒོ་བློའི་ཡིག་ཆ་གཉིས་ཀར་གནས་གཙང་ལྡར་སྐྱེ་བ་འཕེན་བྱེད་ཀྱི་ལས་ཡོད་པར་བཤད་ཀྱང། མཁས་པ་ཁ་ཅིག་གིས་གནས་གཙང་ལྔར་སྐྱེ་བ་
འཕེན་བྱེད་ཀྱི་ལས་མེད་དེ། འབྲས་བུ་ཆེ་བར་སྐྱེ་བ་འཕེན་བྱེད་ཀྱི་ལས་དེ་སྤེལ་སྒོམ་གྱི་སྟོབས་ཀྱིས་གནས་གཙང་དུ་སྐྱེ་བའི་རྒྱུར་བསྒྱུར་བཤད་ཀྱི་འཕེན་བྱེད་དུ་བསྒྱུར་བར་མ་བཤད་པའི་ཕྱིར་ཞེས་བཤད་པ་ལྟར་ཁས་བླངས་ན་
ལུང་དང་མི་འགལ་ཞིང་རིགས་པའི་གནོད་པ་འང་མི་འབྱུང་བར་སྣང་ངོ། །འདི་ལ་ཁ་ཅིག་ན་རེ། བཤད་ཚུལ་ཕྱི་མ་འདི་མི་འཐད་པར་ཐལ། གནས་གཙང་དུ་སྐྱེས་པའི་ཕྱིར་མི་འོད་དེ་འཕེན་བྱེད་ཀྱི་ལས་ཀྱི་དབང་གིས་སྐྱེ་བ་བླངས་བ་
པའི་གང་ཟག་ཡིན་པའི་ཕྱིར་དང། དེའི་རྒྱུད་ལ་འཕང་འབྲས་ལྔ་ཡོད་པའི་ཕྱིར་ན་མ་ཁྱབ་སྟེ། དེ་འདྲ་བའི་ཕྱིར་མི་འོང་དེ་འབྲས་བུ་ཆེ་བར་སྐྱེ་བ་འཕེན་བྱེད་ཀྱི་ལས་ཀྱི་དབང་གིས་སྐྱེ་བ་བླངས་པའི་གང་ཟག་ཡིན་པར་ཁས་བླངས་ཀྱང་
དེ་དག་ས་གཅིག་ཡིན་པས་རྣམ་སྨིན་ས་གཞན་དུ་གཡོ་བའི་སྐྱོན་མེད་པའི་ཕྱིར་ཏེ། དཔེར་ན་འདོད་ལྷར་སྐྱེ་བ་འཕེན་བྱེད་ཀྱི་ལས་ཀྱིས་མིར་སྐྱེས་པ་བཞིན་ཡིན་པའི་ཕྱིར་རོ། །བྱས་པ་ལ་ཁོ་ན་རེ། སྤེལ་སྒོམ་གྱི་སྟོབས་ཀྱིས་གནས་

[021A]༄༅། །གཙང་དུ་སྐྱེ་བའི་རྒྱུར་བསྒྱུར་མ་ཐག་བའི་ལས་དེ་ཡང་འབྲས་བུ་ཆེ་པར་སྐྱེ་བ་འཕེན་བྱེད་ཀྱི་ལས་ཡིན་པར་ཐལ་ཁྱོད་ཀྱི་དམ་བཅའ་འཐད་པའི་ཕྱིར་ཟེར་ན། འདོད་པ་ཡིན་ཏེ། གནས་གཙང་
དུ་སྐྱེ་པའི་རྒྱུར་གྱུར་པའི་འབྲས་བུ་ཆེ་བར་སྐྱ་བ་འཕེན་བྱེད་ཀྱི་ལས་ཡོད་པའི་ཕྱིར་ཏེ། མིར་སྐྱེ་བའི་རྒྱུར་གྱུར་པའི་ལྷར་སྐྱེ་བ་འཕེན་བྱེད་ཀྱི་ལས་ཡོད་པ་བཞིན་ཡིན་པའི་ཕྱིར་རོ། །དེ་ལྟར་མ་ཡིན་པར་གནས་གཙང་
ལྔར་སྐྱེ་བ་འཕེན་བྱེད་ཀྱི་ལས་ཡོད་པར་འདོད་ན། དེ་དག་སགས་མ་ཐག་པའི་གང་ཟག་ནི་འཕགས་པར་འདོད་དགོས་པས། འཕགས་པའི་རྟེན་ལ་འཕེན་བྱེད་ཀྱི་ལས་གསར་བསགས་ཡོད་པར་ཐལ་བར་འགྱུར་རམ་
སྙམ་མོ། །ཁ་ཅིག་འཕེན་བྱེད་ཀྱི་ལས་དང་བཅུ་པ་སྲིད་པ་འགལ་བ་ཡིན་པར་ཐལ། ལྷས་བྱིན་གྱི་སྐྱེ་བ་འཕེན་བྱེད་ཀྱི་ལས་དང་དེའི་སྐྱེ་བ་འགྲུབ་བྱེད་ཀྱི་བཅུ་བསྲིད་པ་གཉིས་འགལ་བ་ཡིན་པའི་ཕྱིར་ནམ་ཁྱབ་
འདོད་མི་ནུས་ཏེ། འཕེན་བྱེད་ཀྱི་ལས་དང་བཅུ་བ་སྲིད་པ་ལ་མུ་བཞི་ཡོད་པའི་ཕྱིར་ཏེ། ལས་གཅིག་གིས་འཁོར་བསྒྱུར་སྟོང་འཕངས་པ་ལ་མཚོན་ན། བསགས་མ་ཐག་པའི་འཁོར་བསྒྱུར་སྟོང་གི་སྐྱེ་བ་འཕེན་
བྱེད་ཀྱི་ལས་ནི་འཕེན་བྱེད་ཀྱི་ལས་ཡིན་ལ་བཅུ་བ་སྲིད་པ་མ་ཡིན་པ་དང། འཁོར་བསྒྱུར་ཐ་མའི་སྐྱེ་བ་འགྲུབ་བྱེད་ཀྱི་བཅུ་པ་སྲིད་པ་ནི་གཉིས་པ་ཡིན་ལ་དང་པོ་མ་ཡིན་པ་དང། འཁོར་བསྒྱུར་དང་པོའི་སྐྱེ་བ་འགྲུབ་

[021B]   ༈    །སྤྱི་དོན་འདིར་འབྲས་དུས་ཀྱི་རྣམ་ཤེས་ཉིད་མཚམས་སྦྱར་མ་ཐག་པ་ཁོ་ནར་བཞག་པ་དང། བཞི་པ་མིང་གཟུགས་དེའི་སྐད་ཅིག་གཉིས་པ་ནས་སྐྱེ་མཆེད་
དྲུག་རྫོགས་པར་མ་དོད་པའི་བར་དུ་བཞག་པ་ནི། བྱེ་སྨྲའི་ལུགས་ཀྱི་གནས་སྐབས་པའི་རྟེན་འབྲེལ་གྱི་དབང་དུ་བྱས་པ་ཡིན་གྱི་གྲུབ་མཐའ་གོང་འོག་ཐམས་ཅད་དེ་ལྟར་འདོད་པ་མ་ཡིན་ཏེ། རྟེན་འབྲེལ་མོད་འགྲེལ་སོགས་ལས་
འབྲས་དུས་ཀྱི་རྣམ་ཤེས་དང་བཞི་པ་མིང་གཟུགས་དུས་མཉམ་དུ་གྲུབ་ནས་ཇི་སྲིད་མ་ཤིའི་བར་དུ་མ་དུང་ཁྱིམ་གྱི་ཚུལ་དུ་བ་འཇུག་པར་གསུངས་པའི་ཕྱིར་ཏེ། མདོ་འགྲེལ་ལས། ཉིད་མཚམས་སྦྱོར་བའི་རྣམ་པར་ཤེས་པ་དང་བཞི་
མིང་གཟུགས་དུས་མཉམ་དུ་གྲུབ་ཅིང། ཞེས་དང། རྣམ་པར་ཤེས་པ་གང་ཡིན་པ་དེ་དང་དེ་ལས་གཞན་པའི་མིང་གཟུགས་རྣམས་རྒྱུན་གྱིས་འཇུག་སྟེ། ནམ་མ་ཤིའི་བར་དུ་གཅིག་ལ་གཅིག་བརྟེན་པའི་རྒྱུན་རྗེས་སུ་འཇུག་པ་ཉིད་
ཀྱི། ཞེས་གསུངས་ཤིང། སའི་དངོས་གཞིར་ཡང། རྣམ་པར་ཤེས་པའི་རྐྱེན་གྱིས་མིང་དང་གཟུགས་ཞེས་ཀྱང་བྱ། མིང་དང་གཟུགས་ཀྱི་རྐྱེན་གྱིས་རྣམ་པར་ཤེས་པ་ཞེས་ཀྱང་བྱ་སྟེ། དེ་ལྟར་གྱི་དུས་ན་ཆེ་ཇེ་
སྲིད་པར་མདུང་ཁྱིམ་གྱི་ཚུལ་དུ་འཇུག་གོ་ཞེས་གསུངས་པའི་ཕྱིར། བྱེ་སྨྲས་རྒྱུ་དུས་ཀྱི་རྣམ་ཤེས་ཁས་མ་བླངས་ཤིང་གསུམ་རྣམ་ཤེས་ནི་ཉིད་མཚམས་སྦྱོར་པའི་རྣམ་ཤེས་ཁོ་ནར་འདོད་པའི་རྒྱུ་མཚན་གྱིས། ཉིད་མཚམས་

[022A]༄༅། །སྦྱོར་བའི་རྣམ་ཤེས་དང་མིང་གཟུགས་རིམ་ཅན་དུ་གྲུབ་པར་འདོད་དེ། རྣམ་ཤེས་དང་མིང་གཟུགས་རིམ་ཅན་དུ་འགྲུབ་པར་མདོ་ལས་གསུངས་པའི་ཕྱིར་སྙམ་དུ་བསམ་མོ། །གྲུབ་མཐའ་གོང་
མས། རྣམ་པར་ཤེས་པའི་རྐྱེན་གྱིས་མིང་གཟུགས་ཞེས་པ་དང། འདུ་བྱེད་ཀྱི་རྐྱེན་གྱིས་རྣམ་པར་ཤེས་པ་ཞེས་པའི་རྣམ་ཤེས་གཉིས་ཀ་རྒྱུ་དུས་ཀྱི་རྣམ་ཤེས་ཁོ་ནར་འདོད་བའི་རྒྱུ་མཚན་གྱིས་འབྲས་དུས་ཀྱི་རྣམ་ཤེས་
དང་མིང་གཟུགས་དུས་མཉམ་དུ་གྲུབ་པར་འདོད་པ་ཡིན་ནོ། །མིང་གཟུགས་ཀྱི་མིང་གི་རྟེན་འབྲེལ་ནི་ཁམས་གསུམ་གར་ཡོད་ལ། གཟུགས་ནི་འདོད་གཟུགས་ན་ཡོད་ཅིང། གཟུགས་ཁམས་ན་འབྱུང་བ་བཞི་དང་
འབྱུང་འགྱུར་གཟུགས་རེག་གཉིས་ཡོད་ལ། འདོད་པ་ན་འབྱུང་བ་བཞི་དང། སྒྲ་མ་གཏོགས་པའི་འབྱུང་འགྱུར་བཞི་སོགས་ཡོད་པར་གསུངས་   ༈   
དུས་མཉམ་དུ་གྲུབ་ལ། སྐྱེ་གནས་གཞན་གསུམ་ལ་ལུས་དང་ཡིད་ཀྱི་སྐྱེ་མཆེད་ནི་མིད་གཟུགས་ཀྱི་དུས་ནས་ཡོད་ཀྱང་ལྔ་སྐྱེ་མཆེད་གྲུབ་པར་མི་འཇོག་ཅིང། ལྔ་པ་སྐྱེ་མཆེད་ནི་སྐྱེ་མཆེད་དང་པོ་བཞི་ཅི་རིགས་
གྲུབ་པ་འམ་དེའི་ཚད་དུ་སླེབས་ནས་འཇོག་ཕར་གསུངས་སོ།། བྱེ་སྨྲའི་ལུགས་ལ། སྐྱེ་མཆེད་དང་པོ་བཞི་རྫོགས་འབྲས་ཁོ་ན་ཡིན་པར་གང་སྤལ་ལས་བཤད་ཀྱང། གྲུབ་མཐའ་གོང་མས་སྐྱེ་མཆེད་དྲུག་པོ་རེ་རེ་

[022B]།    ༈   པ་ནི་སྐྱེད་སྲིད་དུ་ཉིད་མཚམས་སྦྱར་མ་ཐག་པ་ནས་ཡོད་ཀྱང་དྲུག་པ་རེག་པ་ནི་ལྔ་པའི་སྐྱེ་མཆེད་དང་དེའི་ཡུལ་དང་རྣམ་ཤེས་གསུམ་འདུས་པ་ནས་འཇོག་གོ་
འཕེན་བྱེད་བསོད་ནམས་དང་བསོད་ནམས་མ་ཡིན་པའི་ལས་ཀྱི་འཕངས་འབྲས་སུ་གྱུར་བའི་རེག་པ་དྲུག་ཀ་ཡོད་ལ། བསམ་གཏན་དང་པོར་སྐྱེ་བ་འཕེན་ཕྱེད་ཀྱི་ལས་ཀྱི་འཕངས་འབྲས་བུ་གྱུར་བའི་རེག་པ་བཞི་དང། བསམ་
གཏན་གཉིས་པ་ཡན་ཆད་ན་འཕངས་འབྲས་སུ་གྱུར་བའི་རེག་པ་གཅིག་ཙམ་ཡོད་དེ། གོང་མའི་སས་བསྡུས་ཀྱི་སྣ་ལྕེའི་རྣམ་ཤེས་མེད་ཅིང། བསམ་གཏན་གཉིས་པ་ཡན་ཆད་ཀྱིས་ས་བསྡུས་པའི་དབང་ཤེས་མེད་པའི་
ཕྱིར། འོན་ཀྱང་མདོ་སྡེ་བས་བསམ་གཏན་དང་པོ་གསུམ་གའོ་སས་བསྡུས་ཀྱི་དབང་ཤེས་ཡོད་པས་འདོད་པས་ན། དེའི་ལུགས་ལ་སྔར་བཤད་པ་ལྟར་མི་འདོད་པའི་ཁྱད་པར་ཡོད་ལ། བྱེ་སྨྲས་ཀྱང་སྔར་བཤད་པ་ལྟར་མི་
འདོད་དེ། མི་དགེ་བའི་ནི་ལུས་ཀྱི་ཡིན། །ཞེས་མི་དགེ་བའི་རྣམ་སྨིན་པྡུ་གྱུར་པའི་ཚོར་བ་ཡིན་ན་ལུས་ཚོར་ཡིན་པས་ཁྱབ་པར་བཤད་པས་ན། དེར་གྱུར་བའི་རེག་པ་ཡང་དབང་ཤེས་ཁོ་ནར་འདོད་དགོས་པའི་ཕྱིར། འོན་
ཀྱང་འདི་ལ་དཔྱད་གཞི་ཡོད་དོ།    ༈   ཡོད་ཀྱང་བདུན་པོ་ཚོར་བཞི་རང་དང་ཚར་གཅིག་པའི་དྲུག་པ་རེག་པའི་རྐྱེན་གྱིས་འབྱུང་བ་དང། རེག་པ་དེས་ཡོངས་སུ་བཅད་པའི་ཡུལ་གསུམ་མྱོང་བ་ཞི་༄༅། །དགོས་སོ།། འདི་ལ་བདེ་སྡུག་བཏང་སྙོམས་གསུམ་དང་དེ་རེ་རེ་ལ་དྲུག་དྲུག་སྟེ་བཅོ་བརྒྱད་ཡོད་ལ། འཕེན་བྱེད་བསོད་ནམས་མ་ཡིན་པའི་ལས་ཀྱི་འཕངས་འབྲས་སུ་གྱུར་བའི་ཚོར་བ་
སྡུག་བསྔལ་དང་བཏང་སྙོམས་དྲུག་དྲུག་སྟེ་བཅུ་གཉིས་དང་འཕེན་བྱེད་བསོད་ནམས་ཀྱི་འཕངས་འབྲས་སུ་གྱུར་པའི་ཚོར་བ་བདེ་བ་དང། བཏང་སྙོམས་དྲུག་དྲུག་སྟེ་བཅུ་གཉིས་དང། བསམ་གཏན་དང་པོར་སྐྱེ་བ་
འཕེན་བྱེད་ཀྱི་ལས་ཀྱི་འཕངས་འབྲས་སུ་གྱུར་པའི་ཚོར་བ་བརྒྱད་དང། བསམ་གཏན་གཉིས་པ་དང། གསུམ་པའི་གཉིས་གཉིས་དང། བསམ་གཏན་བཞི་པ་ཡན་ཆད་ན་སེམས་ཚོར་བཏང་སྙོམས་ཁོ་ན་ཡོད་
པའི་ཁྱད་པར་དང། དེ་དག་ལ་བྱེ་མདོ་གཉིས་ཀྱི་འདོད་ཚུལ་མི་མཐུན་པའི་ཁྱད་པར་རྣམས་རེག་པའི་སྐབས་སུ་བཤད་པ་དེས་རིགས་བསྒྲེའོ། །འདི་ལ་ཁ་ཅིག་ན་རེ། བྱེ་སྨྲའི་ལུགས་ལ། འཕེན་བྱེད་མི་དགེ་བའི་
ལས་དང་ཚར་གཅིག་བའི་རེག་ཚོར་ལ་དྲུག་དྲུག་མེད་པར་ཐལ། དེའི་འཕངས་འབྲས་སུ་གྱུར་པའི་རིག་པ་དྲུག་དང་ཚོར་བ་དྲུག་མེད་པའི་ཕྱིར་ན་མ་ཁྱབ་སྟེ། དེ་དང་ཚར་གཅིག་པའི་དྲུག་པ་རེག་པ་དང་བདུན་པ་ཚོར་བ་
རེ་རེ་ལ་དྲུག་དྲུག་ཡོད་ཀྱང་དེའི་འཕངས་འབྲས་སུ་གྱུར་པའི་དེ་དྲུག་མེད་པའི་ཁྱད་པར་འཐད་པའི་ཕྱིར་ཏེ། གྲུབ་མཐའ་གོང་མས། འབྲས་དུས་ཀྱི་རྣམ་ཤེས་ནས་ཚོར་བའི་ལྔ་བོ་གང་རུང་ལ་འཕངས་འབྲས་

[023B] བྱེ་སྨྲས་དེ་དག་གི་གནས་སྐབས་ཀྱི་འཁོར་བས་བསྡུས་པའི་ཕུང་པོ་ལྔ་ག་འཇོག་པས་མི་འདྲ་བའི་ཕྱིར་རོ།    ༈    །སྤྱི་དོན་འདིར་ཚོར་བ་གསུམ་གང་རུང་ཉམས་སུ་མྱོང་བ་ན་དེ་ལ་སྲིད་པའི་འདོད་ཆགས་དེ་
བརྒྱད་པ་སྲེད་པའི་ངོ་བོ་ཡིན་པར་བཤད་པ་ལ་ཞིབ་ཆ་བྱེད་དགོས་ཏེ། སྡུག་བསྔལ་ལ་དམིགས་ནས་འབྲེལ་བར་འདོད་པའི་སྲེད་པ་དེ་སྡུག་བསྔལ་དེ་ལ་སྲེད་པ་མ་ཡིན་པའི་ཕྱིར་རོ། །བརྒྱད་པ་སྲེད་པ་ལ་འདོད་སྲེད་འཇིག་སྲེད་སྲིད་
གསུམ་ཡོད་པར་བཤད་པ་ཡང་དཔྱད་གཞི་ཆེ་སྟེ། བརྒྱད་པ་སྲེད་པ་ཡིན་ན་སྲིང་སྲེད་མ་ཡིན་པས་ཁྱབ་པའི་ཕྱིར་ཏེ། ཆོས་མངོན་པར་འདོད་པའི་སྲེད་པ་ནི་འདོད་སྲེད། གཟུགས་གཟུགས་མེད་ཀྱི་སྲེད་པ་ནི་སྲིད་སྲེད། ཕུང་པོ་
རྒྱུན་ཆད་པར་སྲེད་པ་ནི་འཇིག་སྲེད་ཅེས་འཆད་ཀྱང། ལུགས་འདིར་རྣམ་འགྲེལ་ལྟར་བདེ་བ་ཐོབ་འདོད་ཀྱི་འདོད་སྲེད་སྡུག་བསྔལ་འབྲལ་འདོད་ཀྱི་འཇིག་སྲེད། སྐྱེ་གནས་ཀྱི་ལུས་སོགས་འདོད་པའི་སྲིད་སྲེད་ཅེས་འདོད་དགོས་པའི་
ཕྱིར། དེ་ལྟར་ན་དང་པོ་གཉིས་ལ་བརྒྱད་པ་སྲེད་པ་ཡོད་ཀྱང་ཐ་མ་ལ་དེ་མེད་དེ། བརྒྱད་པ་སྲེད་པ་ཡིན་ན་ཚོར་བ་ལ་དམིགས་པས་ཁྱབ་པའི་ཕྱིར་ཞེས་མཁས་པ་ཁ་ཅིག་གིས་བཤད་དོ། །བརྒྱད་པ་སྲེད་པའི་རྐྱེན་དུ་གྱུར་བའི་ཚོར་བ་
ཡིན་ན་རང་གི་འབྲས་བུར་གྱུར་བའི་བརྒྱད་པ་སྲེད་པ་དེ་དང་ཚར་མི་གཅིག་པས་ཁྱབ་སྟེ། ལམ་རིམ་ལས། སྲེད་པ་བསྐྱེད་པའི་ཚོར་བ་ནི་རྟེན་འབྲེལ་ཚར་གཞན་ཞིག་གི་འབྲས་བུའི་སྐབས་ཡིན་ནོ། །ཞེས་གསུངས་པའི་ཕྱིར་

[024A]༄༅། །བྱས་པ་ལ་ཁ་ཅིག་ན་རེ། བརྒྱད་བ་སྲེད་པ་ཡིན་ན་རང་དང་ཚུར་མི་གཅིག་པའི་བདུན་པ་ཚོར་བ་ལ་དམིགས་པས་ཁྱབ་པར་ཐལ། ལམ་རིམ་གྱི་ལུང་དེའི་ཕྱིར་ནམ་ཁྱབ་སྟེ། ལམ་རིམ་ལས་དེ་རྟེན་འབྲེལ་ཚར་
གཞན་ཞིག་གི་འབྲས་བུའི་སྐབས་ཡིན་པར་གསུངས་ཀྱི་རྟེན་འབྲེལ་ཚར་གཞན་ཞིག་གི་འབྲས་བུ་ཡིན་པར་མ་གསུངས་པའི་ཕྱིར། འདོད་མི་ནུས་ཏེ། འདོད་རྟེན་ཅན་གྱི་གང་ཟག་གི་རྒྱུད་ཀྱི་ཁམས་གོང་མའི་བརྒྱད་པ་སྲེད་པའི་དམིགས་
རྐྱེན་དུ་གྱུར་བའི་ཚོར་བ་དེ་བདུན་པ་ཚོར་བ་མ་ཡིན་པའི་ཕྱིར་ཏེ། འདོད་རྟེན་ཅན་གྱི་གང་ཟག་གི་རྒྱུད་ཀྱི་བདུན་པ་ཚོར་བ་དེ་འདོད་པའི་སས་བསྡུས་ཡིན་པ་གང་ཞིག་འོག་མའི་ཟག་བཅས་ལ་དམིགས་པའི་གོང་མའི་ཉོན་མོངས་མེད་
པའི་ཕྱིར་རོ།    ༈    །བྱེ་སྨྲས་ཉོན་མོངས་ཐམས་ཅད་ལེན་པ་འདི་བཞིས་བསྡུས་པར་འདོད་དེ། ལྟ་བ་མ་གཏོགས་པའི་འདོད་པའི་ཉོན་མོངས་ཐམས་ཅད་འདོད་པ་ཉེར་ལེན་དང། ལྟ་བ་མ་གཏོགས་པའི་གོང་མའི་ཉོན་མོངས་ཐམས་ཅོད་
བདག་སྨྲ་ཉེར་ལེན་དང། ཁམས་གསུམ་གའི་ལྟ་བ་ཉོན་མོངས་ཅན་ལ་ལྟ་བ་ཉེར་ལེན་དང་ཚུལ་ཞུགས་ཉེར་ལེན་གཉིས་སུ་ཕྱེ་བར་འདོད་པའི་ཕྱིར་རོ། །གྲུབ་མཐའ་གོང་མའི་འདོད་ཚུལ་ནི་རྩ་ཤེའི་ཊཱིཀ་ཆེན་ལས། འདོད་ཡོན་
ལྔ་དང། འཇིག་ལྟ་མ་གཏོགས་པའི་ལྟ་ངན་རྣམས་དང། ལྟ་ངན་དང་འབྲེལ་བའི་ཚུལ་ཁྲིམས་དང་བརྟུལ་ཞུགས་ངན་པ་དང། འཇིག་ཚོགས་ལ་ལྟ་བ་བཞི་ལ་དམིགས་ནས་བདུན་ཞིང་ཆགས་བ། ཞེས་གསུངས་པ་ལྟར་

[024B] ༑འདིས་སྤྱི་དོན་འདིར་གཉིས་པ་ནི་ལྟ་པ་དྲན་པ་ལ་འདུན་པའི་འདོད་ཆགས་ལྟ་བུ། ཞེས་གསུངས་པ་ལ་ཞིབ་ཆ་འདོན་དགོས་ཤིང། བཞི་བའི་དམིགས་པ་ལ་ང་རྒྱལ་བཞག་པ་ནི་རྩ་ཤེའི་ཊཱིཀ་ཆེན་དང་ལམ་རིམ་ལས་མ་འབྱུང་ཡང་
གསེར་ཕྲེང་ལས་བཤད་དོ།    ༈    །བར་སྲིད་འགྲུབ་བྱེད་ཀྱི་བཅུ་པ་སྲིད་པ་དང་སྐྱེ་སྲིད་འགྲུབ་བྱེད་ཀྱི་བཅུ་པ་སྲིད་པ་གཉིས་ལ་མུ་བཞི་ཡོད་དེ། དང་པོ་ཡིན་ལ་གཉིས་པ་མ་ཡིན་པ་ནི། གཟུགས་སུ་ཉེར་འགྲོའི་ཕྱིར་མི་འོང་བར་འདའ་བའི་
རྒྱུད་ཀྱི་བཅཔ་སྲིད་པ་དང། གཉིས་པ་ཡིན་ལ་དང་པོ་མ་ཡིན་པ་ནི། གཟུགས་མེད་ཀྱིས་ས་བསྡུས་ཀྱི་བཅུ་པ་སྲིད་པ་དེ་ཡིན་པའི་ཕྱིར། གཞན་གཉིས་གོ་སླའོ།    ༈    །སྤྱི་དོན་འདིར་བཅུ་གཅིག་པ་སྐྱེ་བའི་རྟེན་འབྲེལ་ལ་སྐྱེ་གནས་
སུ་ཉིད་མཚེམས་སྦྱར་མ་ཐག་པའི་གནས་སྐབས་ཀྱི་ཕུང་པོ་ཞིག་དགོས་པར་གསུངས་པ་ནི་མཛོད་དང་མཐུན་ལ། མཁས་པ་ཁ་ཅིག་གིས་དེར་མ་ཤི་ཚུན་གྱི་གནས་སྐབས་ཐམས་ཅད་འདུས་པའི་ཕྱིར་ས་མཚམས་
མཛོད་དང་མི་མཐུན་ནོ། །ཞེས་གསུངས་སོ། །སྤྱི་དོན་འདི་ལས་སྐྱེ་སྲིད་ནི་སྐྱེ་གནས་སུ་ཉིད་མཚམས་སྦྱར་མ་ཐག་པའི་སྐད་ཅིག་མ་ཡུན་ཐུང་དུ་ཞིག་ལ་འདོད་པ་མི་འཐད་པར་ཕྱིར་མི་འོད་སྐྱེས་འདའ་བ་ལ་གསུམ་ཡོད་
པར་གསུངས་པས་རྟོགས་ནུས་པར་བཤད་ཀྱང། ལམ་རིམ་ལས། སྲིད་པ་བཞི་སྟེ། ཤི་ནས་སྐྱེ་བ་མ་བླངས་པའི་བར་ནི་བར་སྲིད་དང་སྐྱེ་བ་བླངས་པའི་སྐད་ཅིག་དང་པོ་ནི་སྐྱེ་སྲིད་དང། དེའི་སྐད་ཅིག་

[025A]༄༅། །མ་གཉིས་པ་ནས་འཆི་སྲིད་སྐད་ཅིག་མ་ཐ་མའི་སྔོན་རོལ་ནི་སྔོན་དུས་ཀྱི་སྲིད་པ་དང། འཆི་བའི་སྐད་ཅིག་ཐ་མ་ནི་འཆི་སྲིད་དུ་མཛོད་ལས་གསུངས་པས། ཞེས་སྐྱེ་སྲིད་འཆི་སྲིད་རེ་རེ་ནས་སྐད་ཅིག་མ་གཅིག་
ཏུ་གསུངས་པས་དཔྱོད་དགོས་སོ།    ༈    །སྐྱེས་པ་ནས་བཟུང་སྟེ་ན་ཚོད་གཞན་དུ་འགྱུར་བ་ནི་རྒ་བའི་རྟེན་འབྲེལ་ཡིན་པར་གསུངས་པ་དང་རྒ་ཤི་གཉིས་གཅིག་ཏུ་བཞག་པ་ནི། རྒ་པ་མེད་པར་ཡང་འཆི་བ་འབྱུང་པས་ཡན་ལག་
རིམ་ཅན་དུ་མ་ངས་པའི་རྒྱུ་མཚན་གྱིས་ཡིན་པར་གསུངས་པ་ལ་ཁ་ཅིག་ན་རེ། སྐྱེ་སྲིད་དུ་ཉིད་མ་ཚམས་སྦྱར་པའི་སྐད་ཅིག་གཉིས་པ་ནས་རྒ་བའི་རྟེན་འབྲེལ་འགྲུབ་པར་ཐལ། དེར་ཉིད་མ་ཚམས་སྦྱར་མ་ཐག་པའི་
ཕུང་པོ་དེ་རང་དུས་སྐད་ཅིག་གཉིས་པ་ནས་ན་ཚོད་གཞན་དུ་འགྱུར་བའི་ཕྱིར་དང། འདུས་བྱས་ཀྱི་མཚན་ཉིད་བཞིའི་རྒ་བ་ཡང་དེ་ནས་འགྲུབ་པའི་ཕྱིར། འདོད་ན། སྐྱེ་སྲིད་དུ་ཉིད་མཚམས་སྦྱར་པའི་སྐད་ཅིག་གཉིས་
པར་འཆི་པ་ཡོད་པར་ཐལ། རྒ་བ་མེད་པར་འཆི་བ་ཡོད་པའི་ཕྱིར་འདོད་ན། དེ་ལ་སྔོན་དུས་ཀྱི་སྲིད་པ་མེད་པར་ཐལ། དེ་ལ་སྐྱེ་སྲིད་འཆི་སྲིད་གཉིས་སྲིད་པ་གཞན་གྱིས་པར་དུ་མ་ཆད་པར་འབྱུང་བའི་
ཕྱིར་ཟེར་ན་དབྱོད་དགོས་ལ། གཞན་ཡང་འགྲུབ་བྱེད་དང་གྲུབ་འབྲས་གཉིས་ཀྱི་བར་དུ་སྐྱེ་སྲིད་གཞན་གྱིས་ཆོད་པ་ཡོད་པར་ཐལ། སྐྱེ་སྲིད་དུ་ཉིད་མཚམས་སྦྱར་བའི་སྐད་ཅིག་གཉིས་བར་འཆི་བ་དེ་ལ་སྲེད་

[025B]དཔྱད་པར་བྱའོ། །འཆི་སྲིད་སྐད་ཅིག་མ་གཅིག་གི་ཡུན་ཚད་ཅན་དུ་འདོད་ན། འཆི་སེམས་ཡིན་ན་འཆི་སྲིད་ཀྱི་གནས་སྐབས་ཀྱིས་བསྡུས་པས་མ་ཁྱབ་པར་འདོད་དགོས་
ཏེ༑ འཆི་སེམས་ལ་ཕྲ་རགས་གཉིས་ཡོད་པ་དང། འཆི་སེམས་རགས་པ་ལ་དགེ་མི་དགེ་ལུང་མ་བསྟན་གསུམ་ཡོད་པར་ལམ་རིམ་ལས་གསུངས་པའི་ཕྱིར་རོ།    ༈    །བར་དོའི་ཚེ་ཚད་ནི་མིའི་ཞག་ཚད་ཀྱིས་འཇོག་པར་ཁ་ཅིག་
གིས་བཤད་ཀྱང། མཁས་པ་ཁ་ཅིག་གང་དུ་སྐྱེ་འགྱུར་གྱི་འགྲོ་བའི་ཞག་ཚད་ཀྱིས་འཇོག་པར་བཤད་པ་ལྟར་འདོད་དགོས་སམ་སྙམ་མོ།    ༈    །རྐྱེན་དུ་འགྱུར་ཚུལ་གྱི་སྐབས་སུ་ཀུན་བཏུས་ལས། ཡན་ལག་རྐྱེན་ཉིད་དུ་
རྣམ་པར་བཞག་པས་ཇི་ལྟ་བུ་ཞེ་ན། བག་ཆགས་དང་ཤུགས་དང་ཡིད་ལ་བྱེད་པ་དང་ལྷན་ཅིག་འབྱུང་པས་ཀྱང་ཡན་ལག་རྣམས་རྐྱེན་ཉིད་དུ་རྣམ་པར་བཞག་པར་བྱ་སྟེ། དེ་ཡང་ཅི་རིགས་སུ་སྦྱར་རོ། །ཞེས་གསུངས་
པའི་དོན་ལ། སྤྱི་དོན་ལས་བག་ཆགས་ཞེས་པས་རྒྱུ་རྐྱེན་དང་ཤུགས་ཞེས་པས་དམིགས་རྐྱེན་དང། ཡིད་ལ་བྱེད་བ་ཞེས་པས་དེ་མ་ཐག་རྐྱེན་དང། ལྷན་ཅིག་འབྱུང་བ་ཞེས་པས་བདག་རྐྱེན་བྱེད་ཚུལ་བསྟན་
པར་བཤད་པ་ནི་ཡི་གེ་ནོར་བ་ཡིན་ཏེ། ཤུགས་ཞེས་པས་དེ་མ་ཐག་རྐྱེན་དང། ཡིད་ལ་བྱེད་པ་ཞེས་པས་དམིགས་རྐྱེན་བསྟན་པའི་ཕྱིར་ཏེ། དེ་ལྟར་དར་ཊཱིཀ་ལས་བཤད་པའི་ཕྱིར། ཇི་སྐད་དུ་དེ་ཉིད་ལས་

[026A]༄༅། །བག་ཆགས་ཞེས་ཏེ། རྟེན་འདྲེལ་ཡན་ལག་སྔ་མས་ཕྱི་མ་ལ་བག་ཆགས་དེ་རྒྱུའི་རྐྱེན་བྱེད་དེ། དངོས་སུ་འདུ་བྱེད་ཀྱི་རྒྱུའི་རྐྱེན་རིགས་འདྲ་སྔ་མས་བཞག་པའི་བག་ཆགས་
ཡིན་ཡང། འདུ་བྱེད་སྔ་མས་ཡང་སྲིད་འཕེན་ནུས་ཀྱི་བག་ཆགས་འཇོག་པ་མ་རིག་པས་བསྒོས་པའི་རྒྱུའི་རྐྱེན་ལས་ཡིན་པའི་ཕྱིར་ཞེས་མ་རིག་པས་འདུ་བྱེད་ཀྱི་རྒྱུའི་རྐྱེན་བྱེད་ཚུལ་བསྟན་ཏེ་དོན་ནི་
རྐྱེན་བཞིར་ཕྱེ་བའི་རྒྱུ་རྐྱེན་ནི་ཉེར་ལེན་ལ་བྱེད་དགོས་པས་འདུ་བྱེད་ཀྱི་རྒྱུའི་རྐྱེན་ནི་རིགས་འདྲ་སྔ་མས་བཞག་པའི་བག་ཆགས་ཡིན་གྱི་མ་རིག་པ་དེ་མ་ཡིན་ཡང། འདུ་བྱེད་ཀྱི་ཉེར་ལེན་དུ་གྱུར་བའི་བག་ཆགས་དེ་ནི་མ་
རིག་པའི་སྟོབས་ཀྱིས་བྱུང་བས་ན་མ་རིག་བ་འདུ་བྱེད་ཀྱི་རྒྱུ་རྐྱེན་དུ་བཤད་ཅེས་པའི་དོན་ཡིན་པའི་ཕྱིར། ཡང་དར་ཊཱིཀ་ལས་ཤུགས་ཏེ་དེ་མ་ཐག་པའི་རྐྱེན་བྱེད་དེ། དངོས་སུ་འདུ་བྱེད་ཀྱི་དེ་མ་ཐག་རྐྱེན་
རིགས་འདྲ་སྔ་མ་ཡིན་ཡང། མ་རིག་པའི་འཕེན་པའི་ཤུགས་ཀྱིས་རིགས་འདྲ་སྔམ་ལས་ཕྱི་མ་རྒྱུན་ཆགས་སུ་འབྱུང་དགོས་པའི་ཕྱིར། ཞེས་མ་རིག་པས་འདུ་བྱེད་ཀྱི་དེ་མ་ཐག་རྐྱེན་བྱེད་ཚུལ་བསྟན་ཏེ་
དོན་ནི། འདུ་བྱེད་ཀྱི་དེ་མ་ཐག་རྐྱེན་ནི་སྔ་རོལ་དེ་མ་ཐག་པའི་ཤེས་པ་ཡིན་གྱི་མ་རིག་པ་དེ་ཡིན་མི་དགོས་ཀྱང། མ་རིག་པའི་འཕན་པའི་ཤུགས་ཀྱིས་འདུ་བྱེད་རང་གི་དེ་མ་ཐག་རྐྱེན་ལས་འབྱུང་བའི་ཕྱིར་མ་རིག་

[026B]ཕྱིར། ཡང་དེ་ཉིད་ལས། ཡིད་ལ་བྱེད་པ་སྟེ་དམིགས་པའི་རྐྱེན་བྱེད་ད། དངོས་སུ་འདུ་བྱེད་ཀྱི་དམིགས་རྐྱེན་རང་གི་དམིགས་པ་ཕྱིན་ཅི་ལོག་རྣམས་ཡིན་ཡང། མ་རིག་པས་
ཤེས་བྱ་ལ་རྨོངས་པར་བྱས་པའི་དབང་གིས་འདུ་བྱེད་རང་གི་དམིགས་པ་ལ་ཕྱིན་ཅི་ལོག་ཏུ་འབྱུང་བའི་ཕྱིར། ཞེས་དེས་དེའི་དམིགས་རྐྱེན་བྱེད་ཚུལ་བསྟན་ཏེ། དོན་ནི། འདུ་བྱེད་ཀྱི་སྣང་པའི་དམིགས་རྐྱེན་ནི་དེའི་དམིགས་པ་ཡིན་གྱི་
མ་རིག་པ་དེ་ཡིན་མི་དགོས་ཀྱང། མ་རིག་པའི་དབང་གིས་འདུ་བྱེད་དམིགས་པ་ལ་ལོག་པར་ཞུགས་པའི་ཕྱིར་དེ་དེའི་དམིགས་རྐྱེན་དུ་བཤད་ཅེས་པའི་དོན་ཡིན་པའི་ཕྱིར། བདག་རྐྱེན་བྱེད་ཚུལ་ནི་དེ་ཉིད་ལས། ལྷན་ཅིག་འབྱུང་
པས་ཀྱང་སྟེ་བདག་སོ་སོའི་རྐྱེན་བྱེད་དེ། མ་རིག་པས་ཤེས་བྱ་ལ་རྨོངས་བ་བརྟེན་ནས་འདུ་བྱེད་ཕྱིན་ཅི་ལོག་རང་དབང་དུ་སྐྱེད་པའི་ཕྱིར། ཞེས་པས་བསྟན་ཏེ། དོན་ནི། ཐོག་མའི་མ་རིག་པས་འདུ་བྱེད་དང་
དབང་དུ་བསྐྱེད་པས་ན་དེ་དེའི་བདག་རྐྱེན་ཡིན་ཞེས་པའི་དོན་ཡིན་པའི་ཕྱིར། ལྷན་ཅིག་འབྱུང་བས་ཀྱང་ཞེས་པའི་དོན་ནི་གསེར་ཕྲེང་ལས། དེའི་དབང་གིས་དེ་དང་མཚུངས་ལྡན་དུ་བྱུང་བ་རྣམས་དམིགས་པ་ལ་ཕྱིན་ཅི་ལོག་ཏུ་བྱེད་
པས། ཞེས་པ་ལྟར་རོ། །འདི་ལ་ཁ་ཅིག་ན་རེ། མ་རིག་པས་འདུ་བྱེད་ཀྱི་རྐྱེན་བཞི་ག་བྱེད་པར་བཤད་པ་མི་འཐད་པར་ཐལ། ཐེག་བསྡུས་ལས་བདག་རྐྱེན་གཅིག་པུ་བྱེད་པར་གསུངས་པའི་ཕྱིར་ན་མ་ཁྱབས་སྟེ། དེ་ནི་

[027A]༄༅། ངེས་པ་ལ་དགོངས་ལ་ཀུན་པ་ཏུས་ནི་སྲིད་པ་ཙམ་ལ་དགོངས་པའི་ཕྱིར། ཡང་ཁ་ཅིག་དེས་དེའི་རྐྱེན་བཞིག་བྱེད་པ་མི་འཐད་དེ། ས་ལས་རྒྱུ་རྐྱེན་མ་གཏོགས་པ་གསུམ་བྱེད་པར་གསུངས་
བའི་ཕྱིར་ན་མ་ཁྱབ་སྟེ། དེ་ནི་མ་རིག་པས་འདུ་བྱེད་ཀྱི་ཉེར་ལེན་མི་བྱེད་པ་ལ་དགོངས་པའི་ཕྱིར། འོན་ཀྱང་དར་ཊཱིཀ་ལྟར་ན་དེའི་བདག་རྐྱེན་མ་གཏོགས་པའི་རྐྱེན་གཞན་གསུམ་བཏགས་པ་བར་བཤད་དམ་དཔྱོད་
དགོས་སོ།    ༈    །སྤྱི་དོན་འདིར་ཁམས་གོང་མའི་རྟེན་ལ་རང་སར་སྐྱེ་བ་འཕེན་བྱེད་ཀྱི་ལས་གསར་གསོག་མེད་པར་བཤད་པ་ལ། མཁས་པ་ཁ་ཅིག་ན་རེ། བཤད་ཚུལ་དེ་མི་འཐད་པར་ཐལ། དེ་ལྟར་བཤད་པའི་
ཁུངས་མེད་པའི་ཕྱིར་དང། གསེར་ཕྲེང་ལས་རང་སའི་རྟེན་ལ་ས་དེར་སྐྱེ་བའི་ལས་གསོག་པ་ཡོད་པར་གསུངས་པ་མ་གཏོགས་ཁམས་གོང་མར་དེ་མེད་པའི་དམིགས་བསལ་མ་བཤད་པའི་ཕྱིར་དང། འཕེན་བྱེད་མི་གཡོ་
བའི་ལས་ལ་དངོས་གཞིའི་སྙོམས་འཇུག་ཡོད་པའི་ཕྱིར་དང། སྲིད་རྩེའི་རྟེན་ལ་འཕེན་བྱེད་ཀྱི་ལས་གསར་གསོག་ཡོད་པའི་ཕྱིར་ཏེ་ལམ་རིམ་ལས། འཁོར་བར་འཕེན་པར་བྱེད་པའི་ལས་གསོག་པ་པོ་ནི་ཐེག་ཆེན་གྱི་
སྦྱོར་ལམ་ཆོས་མཆོག་ཆེན་པོ་ལ་གནས་པ་མན་ཆད་ཀྱི་སོ་སོ་སྐྱེ་བོ་ཐམས་ཅད་དོ། །ཞེས་གསུངས་པའི་ཕྱིར་ཞེས་ཟེར་ན་དཔྱད་པར་བྱའོ།    ༈    །གསེར་ཕྲེང་ལས། ཡན་ལག་དང་པོ་དང་རྒྱུ་དུས་ཀྱི་རྣམ་ཤེས་ནི་ལས་

[027B]འདོད་པའི་ལུགས་ཡིན་པས་སྐབས་འདིར་ཁས་ལེན་མི་དགོས་ཀྱང། སྲིད་ལེན་ལ་དོན་གསང་ལས་སྐྱེ་བའི་ས་བ་གང་ཡིན་པ་མངོན་པར་འགྲུབ་པར་བྱེད་པའི་ཉོན་མོངས་པ་
ཡང་ངེས་བར་དེའི་ས་བའོ་ཞེས་གསུངས་པ་ནི། འོག་གནས་གང་སར་སྐྱེ་བ་ལས་གོང་མའོ་ཉོན་མོངས་མངོན་དུ་རྒྱུ་ཡོད་པས་རིགས་སུ་ཆུག་ཀྱང། གོང་སའི་སྐྱེ་སྲིད་ཀྱི་རྟེན་ལ་འོག་སའི་པའི་གང་ཟག་ཡིན་ན་འོག་ས་འོགས་ལས་ཆགས་པ་དང་མ་འབྲལ་
སྤྱི་ལུགས་དང་མི་མཐུན་ཞིང། རིགས་པས་མ་ཐོབ་པས་གོང་མ་ནས་འོག་མར་སྐྱེ་བ་ལ་མི་འགྲིག་གོ་ཞེས་གསུངས་བ་ནི། །ལུང་དང་རིགས་པའི་སྒྲུབ་བྱེད་ཡོད་པ་ཡིན་པས་མཐའ་གཅིག་ཏུ་ཁས་མི་ལེན་ཞེས་མི་རུང་ངོ།    ༈    །སྤྱི་དོན་
འདིར་གོང་མར་སྐྱེ་པ་འཕེན་བྱེད་ཀྱི་ལས་དང་ཚར་གཅིག་པའི་ཐོག་མའི་མ་རིག་པ་ཡིན་ན་རང་གི་ཀུན་ནས་བ་སླར་བྱར་གྱུར་བའི་འཕེན་བྱེད་ཀྱི་ལས་དང་ས་མི་མཚུངས་བས་ཁྱབ་པར་བ་ཤད་པ་དང། གོང་ས་གོང་སར་སྐྱེ་བའི་རྒྱུའི་ཀུན་སློང་གི་
མ་རིག་པ་འོག་ས་འོག་སར་གཏོགས་བཤད་པ་ནི་དཔྱད་གཞི་ཆེ་སྟེ་གོངས་གོད་སར་སྐྱེ་བ་འཕེན་བྱེད་ཀྱི་ལས་གསར་དུ་གསོག་བཞིན་པའི་གང་ཟག་ཡིན་ན་འོག་ས་འོགས་ལས་ཆགས་པ་དང་མ་འབྲལ་བས་ཁྱབ་སྙམ་པ་དང། འོག་ས་
ལས་ཆགས་པ་དང་མ་འབྲལ་བའི་གང་ཟག་གི་རྒྱུད་ལ་གོང་མའི་ཉོན་མོངས་མངོན་གྱུར་མེད་སྙམ་དུ་དགོངས་བ་ཡིན་ཀྱང། བསམ་གཏན་དང་པོའི་དངོས་གཞི་སྙོམས་འདུག་རྒྱུད་ལ་ལྡན་པའི་གང་ཟག་གིས་བསམ་གཏན་དང་བོར་སྐྱེ་བ་

[028A]༄༅། །འཕེན་བྱེད་ལས་གསར་དུ་ག་སོག་པ་དང། འོགས་ལས་ཆགས་པ་དང་མ་འབྲལ་བའི་གང་ཟག་གི་རྒྱུད་ལ་གོང་མའི་ཉོན་མོངས་མངོན་གྱུར་ཡོང་པ་གཉིས་ཀ་ལ་ལུང་དང་རིགས་
པའི་ངོད་བྱེ་ད་གང་ཡང་མེད་པའི་ཕྱིར་སྙམ་སྟེ། །ཡིག་ཆ་འདི་ལ་ཐུགས་རྒྱུས་ཆེ་བ་རྣམས་ཀྱིས་དཔྱད་པར་བྱའོ།    ༈    །རྟེན་འབྲེལ་ཡན་ལག་བ་ཅུ་གཉིས་ཕྲུགས་བཞིར་སྒོམ་ཚུལ་དང་དེ་རེ་རེ་ལ་
སྐྱེས་བུ་གསུམ་གྱི་ལམ་དང་འབྲེལ་ནས་སྒོམ་ཚུལ་དང་ཐེག་པ་གསུམ་གྱི་ལམ་དང་འབྲེལ་ནས་གོ་མ་ཚུལ་སོགས་ནི་གཞན་ལས་ཤེས་པར་བྱའོ།    ༈    །སྐྦས་འདིའི་མདོ་ལས་སྱོམྶ་འཇུག་ཆར་ལྔ་
འམ་ཕྲུགས་ལྔ་གསུངས་ཏེ། སྙོམས་འཇུག་དགུ་ལ་ཕུ་ནས་མཐུན་དང་ལུགས་མི་མཐུན་དུ་སྙོམས་པར་འཇུག་བའི་སྦྱོར་བ་སེང་གེ་རྣམ་བསྐྱིངས་ཕྲུགས་གཉིས་དང་སྙོམས་འཇུག་དགུ་ལ་པར་དུ་གང་ཡང་མ་
སྤེལ་བའི་ཡར་སོང་དང། བསམ་གཙུགས་བརྒྱད་ལ་འགོག་པ་སྤེལ་བའི་ཡར་སོང་དང། སྙོམས་འཇུག་དགུ་ལ་འདོད་སེམས་སྤེལ་བའི་མར་འོང་སྟེ་ཕྲུགས་གསུམ་གསུངས་པའི་ཕྱིར། དེ་དག་བསྟན་
བཅོས་ཀྱིས་བསྡུས་ཚུལ་ལ་བཤད་ཚུལ་དུ་མ་ཡོད་པ་ལས། རེ་ཞིག་གསེར་ཕྲེང་ལྟར་ན། འགོག་དང་བཅས་པའི་སྙོམས་འཇུག་དགུར། །རྣམ་པ་གཉིས་སུ་སོང་འོངས། །ཞེས་པས་སྦྱོར་བ་

[028B] འདི་ལ་འགོག་བ་ལ་ཞུགས་ཐེབས་གཅིག་ལས་མེད་པས་གཉིས་ཀ་སྔོམ་པ་ལ་གནས་བཅུ་བདུན་དང། ནས་ཞེས་པས་ཐོང་རྒོལ་དུ་ནི་སྙོམས་འཇུག་ཅས་འདྲེན་ནོ།།
དངོས་གཞི་ལ་གསུམ་ལས་དང་པོ་ནི། སྙོམས་འཇུག་དགུ་ལ་བར་དུ་གང་ཡང་མ་སྤེལ་པའི་ཡར་སོང་སྟེ། འདི་སྦྱོར་བ་ལུགས་མཐུན་དང་རིགས་གཅིག་པས་གོ་སླ་བར་དགོངས་ནས་རྩ་ཚིག་གིས་མ་ཟིན་ལ་
འདི་ལ་གནས་དགུའོ། །གཉིས་པ་ནི། གཅིག་དང་ཞེས་སོགས་ཚག་རྐང་གསུམ་གྱིས་བསམ་གཟུགས་བརྒྱད་ལ་འགོག་པ་སྤེལ་པའི་ཡར་སོང་བསྟན་ལ། འདོད་པར་ཞེས་སོགས་རྐང་པ་གཉིས་ཀྱིས་མཐའི་
འགོག་བ་ལས་ལྔས་ནས་སྲིད་རྩེ་དང། དེ་ནས་འདོད་སེམས་ལ་གནས་པའི་ནུད་ཆུང་བ་སྡུས་ཏེ། འདི་ལ་ཁྲི་བརྒྱད་སྟོང་པ་ལྟར་ན་གནས་བཅོ་བརྒྱད་དང། ཉི་ཁྲི་ལྟར་ན་བཅུ་བ་དུན་ཡོད་ལ། སྟེ་ཞེས་པས་ཐོད་
རྒལ་དུ་ནི་སྙོ་མས་འཇུག་ཅེས་པ་དྲན་པར་གསུངས་སོ། །གསུམ་པ་ནི་འདོད་པར་ཞེས་སོགས་རྐང་པ་གཉིས་དང། གཅིག་དང་ཞེས་སོགས་རྐང་པ་གཉིས་དང། མི་འདྲར་འོངས་ཞེས་འདོན་པ་བསྒྱུར་བས་
སྙོམས་འཇུག་དགུ་ལ་འདོད་སེམས་སྤེལ་བའི་མར་འོངས་སྡུས་ཏེ། འདི་ལ་གནས་བཅོ་བརྒྱད་དོ། །ནས་ཞེས་པས་ཐོད་རྒལ་དུ་ནི་སྙོམས་འཇུག་ཅེས་འདྲེན་པ་དང། རྐང་པ་དང་པོ་སྦྱོར་དངོས་ཐམས་ཅད་ལ་སྦྱར་བར་༄༅། །གསུངས་སོ། །སྙོམས་འཇུག་དགུ་ལ་ཡར་སོང་མར་འོངས་སྦྱར་བས་སྦྱོར་བ་གཉིས་དང་ཡར་སོང་དང་པོ་བསྟན་ལ། གཅིག་རྒལ་ཞེས་སོགས་ལ་ཡར་སོང་མར་འོངས་སྦྱར་བས་འགོག་པ་
སྤེལ་བའི་ཡན་སོང་དང་འདོད་སེམས་སྤེལ་བའི་མར་འོངས་གཉིས་བསྟན་ཏེ། གཅིག་རྒལ་སོགས་ཀྱི་དོན་ནི། ཡར་སོང་གི་ཚེ་དེ་དག་ལ་སྙོམས་པར་འཇུག་པ་ལ་བྱེད་ཅིང། མར་འོང་གི་ཚེ་སྙོམས་པར་ཞུགས་ནས་
པོར་བ་ལ་བྱེད་པས་གྲངས་མི་འགྲིག་པའི་སྐྱོན་མེད་ལ། དེས་ན་གཅིག་རྒལ་སོགས་ནི་ཡར་སོང་གི་ཚེ་བསམ་གཏན་དང་པོ་ནས་ཐོག་མའི་མཚམས་གཟུང་ལ། མར་འོང་གི་ཚེ་འགོག་སྙོམས་པར་བའི་སྲིད་རྩེ་ནས་ཐོག་
མའི་མཚམས་གཟུང་དགོས་ཏེ། གསེར་ཕྲེང་ལས། གཅིག་རྒལ་སོགས་ཀྱི་དོན་དེ་དག་ལ་འཇུག་པ་ལ་མཛད་ཅིང། ཞེས་དང། རྒལ་བའི་དོན་ཞུགས་ནས་བོར་པ་ལ་མཛད་དོ། །ཞེས་ཡང་སོང་མར་འོངས་ལ་
མི་འདྲ་བར་གསུངས་པའི་ཕྱིར་རོ། །རྣམ་བཤད་ལྟར་ན། རྐང་པ་དང་པོ་གཉིས་ཀྱིས་སྦྱོར་བ་ཕྲུགས་གཉིས་དང། རྐང་པ་ལྷག་མ་རྣམས་ཀྱིས་མར་འོང་འདོད་སེམས་སྤེལ་བ་དོན་བསྡུ་དང་བཅས་པ་ཙམ་ཞིག་
དངོས་སུ་བསྟན་ནས་བར་བ་ཡར་སོང་གཉིས་གོ་སླ་བར་དགོངས་ནས་དོན་གྱིས་འཕངས་སོ། །རྟོགས་དཀའི་སྣང་བ་ཡང་འདི་དང་འདྲ་ལ། བར་བ་ཡར་སོང་གཉིས་ཐོག་མཐའི་དངོས་སུ་བསྡུས་པའི་ཤུགས་ཀྱིས་

[029B] །འདི་ལ་ཁ་ཅིག་ན་རེ། སྲིད་རྩེ་དང་སྤེལ་བའི་འགོག་པའི་རྗེས་སུ་ཕྱིར་སྲིད་རྩེལ་ནུད་ཆུང་བྱས་པ་དེ་འགོག་པ་ལས་འགོག་པར་ལྡང་མི་ནུས་པས་སླར་འགོག་པར་འཇུག་པའི་ཆེད་ཡིན་ཟེར་
ན། འོ་ན་སྲིད་རྩེའི་རྗེས་སུ་འདོད་སེམས་མངོན་དུ་བྱེད་པའི་དགོས་པ་མེད་པར་ཐལ། སྲིད་རྩེའི་ནུད་ཆུང་བྱས་རྗེས་སུ་མར་འོང་གི་སྤེལ་གཞིའི་འགོག་པ་ལ་སྙོམས་པར་འཇུག་ཆོག་པའི་ཕྱིར། བྱས་པ་ལ་ཁོ་ན་རེ། དེ་ལ་ཁྱབ་པ་མེད་དེ། ནུད་
ཆུད་བྱས་མ་ཐག་ཏུ་མངོན་དུ་བྱེད་རྒྱུའི་འགོག་སྙོམས་དེ་མར་འོང་གི་སྤེལ་གཞི་མིན་གྱི་ཡར་སོང་གི་སྤེལ་ཆོས་དགུ་པ་ཡིན་པའི་ཕྱིར་ཟེར་ན། དེ་མི་འཐད་པར་ཐལ། སྲིད་རྩེའི་ནུད་ཆུང་དང་མཚམས་འཛིན་གྱི་འདོད་སེམས་གཉིས་ཀྱི་བར་དུ་འགོག་
པ་ལ་འཇུག་པར་གསུངས་པའི་མདོའི་ཁུངས་མེད་པའི་ཕྱིར་རོ། །དེ་སྐད་དུ་གསེར་ཕྲེང་ལས། སྲིད་རྩེ་དང་སྤེལ་བའི་འགོག་པ་ལས་ཕྱིར་སྲིད་རྩེལ་ནུད་ཆུང་བྱས་པ་དེ། འགོག་པ་ལས་འགོག་པར་ལྡང་མི་ནུས་པས་མཐའི་འགོག་པ་ལ་
འཇུག་པའི་ཆེད་ཡིན་པས་ཤེ་ན། འོ་ན་སྲིད་རྩེ་ལ་ནུད་པས་ཅི་མཆོག་གང་གིས་ན་སྲིད་རྩེའི་རྗེས་སུ་ཡང་འདོད་སེམས་མངོན་དུ་བྱེད་དགོས། ཞེས་དང། འགྲོ་འོང་གཉིས་ཀ་ལ་མཐའི་འགོག་པ་ལ་ཡོད་པའི་མདོ་བྲིས་པ་ལ་ཐེ་ཚོམ་
ཟ་ལ། ཞེས་གསུངས་སོ། །སྤྱི་དོན་འདིར་བར་དུ་གང་ཡང་མ་བཅུག་པའི་ཡར་སོང་དེ་ཐོད་རྒལ་གྱི་ཉེ་སྦྱོར་ཡིན་པར་བཤད་པ་ནི་དཔྱད་བྱར་སྣང་སྟེ། རྒྱ་འགྲེལ་རྣམས་དང་རྗེ་ཡབ་སྲས་གསུམ་གྱིས་རིང་སྦྱོར་ཉེ་སྦྱོར་གྱི་ཐ་སྙད་

[030A]༄༅། །མ་མཛད་ལ། མཛོད་ནས་དེ་ལྟར་བཤད་ཀྱང་སྐབས་མ་ཡིན་ཞིང། གསེར་ཕྲེང་དང་རྟོགས་དཀའི་སྣང་བ་གཉིས་ཀར་དེ་ཉིད་ཐོད་རྒལ་གྱི་དངོས་གཞིར་གསུངས་པའི་ཕྱིར་དང། རྣམ་བཤད་ལས་དེ་ཐོད་
རྒལ་གྱི་དངོས་གཞི་མ་ཡིན་པར་བཤད་ཀྱང་དངོས་གཞིའི་ས་ཁུངས་སུ་མཛད་པའི་ཕྱིར་རོ།    ༈    །འདིར་བསྟན་ཀླན་ཀ་བཅུ་དྲུག་ནི། བར་ཆད་མེད་རྩེའི་དམིགས་པ་མི་འཐད་པར་ཐལ། ཡུལ་འདུས་བྱས་མ་བྱས་ཀྱི་ཁམས་དོན་
དམ་པར་མེད་པའི་ཕྱིར། ཞེས་བར་རྩེའི་དམིགས་པ་མི་འཐད་པར་ཐལ་པའི་ཀླན་ཀ་དང། དེ་བཞིན་དུ། དམིགས་པ་དེའི་ངོ་བོ་ཉིད་དམ་ཆོས་ཉིད་རྟོགས་པའི་རྣམ་པ་མི་འཐད་པར་ཐལ། ཆོས་ཐམས་ཅད་
དོན་དམ་པར་རང་བཞིན་མེད་པའི་ཕྱིར། ཞེས་པར་རྩེའི་རྣམ་པ་མི་འཐད་པ་དང། འབྲས་བུ་རྣམ་མཁྱེན་མི་འཐད་པར་ཐལ། ཡུལ་དངོས་པོ་དང་དངོས་མེད་དོན་དམ་པར་མེད་པའི་ཕྱིར། ཞེས་
པར་རྩེའི་འབྲས་བུ་མི་འཐད་པ་དང། ཤེས་བྱ་ལ་བདེན་པ་གཉིས་སུ་དབྱེ་བ་མི་འཐད་པར་ཐལ། བདེན་གཉིས་དོན་དམ་པར་དབྱེར་མེད་པའི་ཕྱིར། ཞེས་གཞིའི་གནས་ལུགས་མི་འཐད་པ་དང་
སྦྱིན་སོགས་ཉམས་སུ་ལེན་པའི་སྦྱོར་པ་མི་འཐད་པར་ཐལ། སྦྱིན་སོགས་ཀྱི་འཁོར་གསུམ་བདེན་པར་མི་དམིགས་པའི་ཕྱིར། ཞེས་སྦྱོང་པའི་ངོ་བོ་མི་འཐད་པ་དང། སངས་རྒྱས་དཀོན་མཆོག་མི་འཐད་པར་

[030B] ཤེས་བྱ་ལ་བློ་རྒྱས་པའི་རྟོགས་བྱ་དོན་དམ་པར་མེད་པའི་ཕྱིར། ཞེས་སྦྱོང་པའི་རྟེན་སྐྱབས་འགྲོའི་ཡུལ་སངས་རྒྱས་དཀོན་མཆོག་མི་འཐད་པ་དང། ཆོས་དཀོན་མཆོག་མི་འཐད་པར་ཐལ་ཆོས་ཐམས་ཅད་དོན་དམ་པར་
མིང་དུ་བཏགས་པ་ཙམ་དུ་ཟད་པའི་ཕྱིར། ཞེས་དེའི་ཡུལ་ཆོས་དཀོན་མཆོག་མི་འཐད་པ་དང། དགེ་འདུན་དཀོན་མཆོག་མི་འཐད་པར་ཐལ་དགེ་འདུན་དུ་བཏགས་པའི་གཞི་གཟུགས་སོགས་བདེན་བར་མ་གྲུབ་པའི་ཕྱིར། ཞེས་དེའི་
ཡུལ་དགེ་འདུན་དཀོན་མཆོག་མི་འཐད་པ་དང། བྱང་སེམས་ཀྱི་ཐབས་ལ་མཁས་པ་མི་འཐད་པར་ཐལ། ཐབས་མཁས་ཡོད་ན་སྦྱིན་སོགས་སུ་དམིགས་དགོས་པ་ལ། བྱང་སེམས་ཐབས་ལ་མཁས་པས་སྦྱིན་སོགས་ཀྱི་འཁོར་གསུཾ་
དུ་བདེན་པར་མི་ཞེན་པར་གསུངས་པའི་ཕྱིར། ཞེས་སྤྱོད་པའི་ཁྱད་པར་མི་འཐད་པ་དང། འདི་དང་ལྔ་པའི་ཁྱད་པར་ནི་རིམ་བཞིན་ཡུལ་ཅན་གྱིས་བདེན་པར་མི་ཞེན་པ་དང་ཡུལ་བདེན་པར་མ་གྲུབ་པའོ་།དེ་བཞིན་གཤེགས་པའི་མངོན་
རྟོགས་མི་འཐད་པར་ཐལ། རྣམ་མཁྱེན་གྱིས་ཡུལ་མཐའ་བཞིར་རྟོགས་པ་བཀག་པར་བཤད་པའི་ཕྱིར། ཞེས་མངོན་རྟོགས་མི་འཐད་པ་དང་འདི་དང་གསུམ་པའི་ཁྱད་པར་ཡང་ཡུལ་ཅན་གྱིས་མཐའ་བཞིར་མི་འཛིན་པ་དང་
ཡུལ་མཐའ་བཞིར་མ་གྲུབ་པའོ། །ཕུང་པོ་རྟག་པ་སོགས་སུ་འཛིན་པ་ཕྱིན་ཅི་ལོག་ཡིན་པ་མི་འཐད་པར་ཐལ། དེ་དག་ཕྱིན་ཅི་ལོག་ཡིན་ན་མི་རྟག་པ་སོགས་སུ་དོན་ལ་གནས་དགོས་པ་ལ། རྟག་མི་རྟགས་སོགས་དོན་དམ་པར་བློས་

[031A]༄༅། །བཏགས་ཙམ་ཡིན་པའི་ཕྱིར། ཞེས་ཕྱིན་ཅི་ལོག་མི་འཐད་པ་དང། བྱང་སེམས་ཀྱིས་ལམ་གསུམ་བསྒོམ་པ་ལ་དགོས་པ་མེད་པར་ཐལ། དེས་ལམ་གཉིས་ཀྱི་འབྲས་བུ་ཉན་རང་གི་མྱང་འདས་
མངོན་དུ་མི་བྱེད་པའི་ཕྱིར། ཞེས་ལམ་གྱི་ངོ་བོ་མི་འཐད་པ་དང། མ་ཆགས་པ་སོགས་གཉེན་པོ་མི་འཐད་པར་ཐལ། བླང་བྱ་བདེན་པར་མེད་པའི་ཕྱིར། ཞེས་གཉེན་པོ་མི་འཐད་པ་དང། ཆགས་སོགས་མི་མཐུན་ཕྱོགས་མི་
འཐད་པར་ཐལ། དོར་བྱ་བདེན་པར་མེད་པའི་ཕྱིར། ཞེས་སྤང་བྱ་མི་འཐད་པ་དང། ཆོས་རྣམས་ཀྱི་རང་སྤྱིའི་མཚན་ཉིད་མི་འཐད་པར་ཐལ། མཚན་གཞི་ཆོས་ཅན་རྣམས་བདེན་པར་མེད་པའི་ཕྱིར་ཞེས་བསྒོམ་བྱ་
རང་སྤྱིའི་མཚན་ཉིད་མི་འཐད་པ་དང། རྣམ་མཁྱེན་ཐོབ་ཕྱིར་དུ་ལམ་སྒོམ་པ་མི་འཐད་པར་ཐལ། བསྒོམ་བྱ་རང་སྤྱིའི་མཚན་ཉིད་དོན་དམ་པར་མེད་པའི་ཕྱིར། ཞེས་ལམ་སྒོམ་པ་མི་འཐད་པར་ཐལ་བ་སྟེ་བཅུ་དྲུག་གོ་
དེ་རྣམས་ལས་དགུ་པ་དང་བཅུ་པ་དང་བཅུ་གཉིས་པ་གསུམ་ནི་རིགས་མཐུན་པའི་ཀུན་རྫོབ་སྒོ་ཅན་གྱི་ཀླན་ཀ་དང། གཞན་བཅུ་གསུམ་གྱི་དངོས་བསྟན་རྗེས་འགྲོའི་ཀླན་ཀ་བཅུ་གསུམ་ནི་རིགས་མི་མཐུན་པའི་དོན་དམ་སྒོ་ཅན་
གྱི་ཀླན་ཀ་དང། ཤུགས་བསྟན་ལྡོག་འགྲོའི་ཀླན་ཀ་བཅུ་གསུམ་ནི་རིགས་མི་མཐུན་པའི་ཀུན་རྫོབ་སྒོ་ཅན་གྱི་ཀླན་ཀ་ཡིན་ལ། རིགས་མཐུན་པའི་དོན་དམ་སྒོ་ཅན་གྱི་ཀླན་ཀ་ནི་རྩ་འགྲེལ་འདིར་མ་ཟིན་པར་གསུངས་

[031B] ༑རིགས་མི་མཐུན་པའི་ཀུན་རྫོབ་སྒོ་ཅན་གྱི་ཀླན་ཀ་ལ་དོན་དམ་གྱི་སྒོ་ནས་ཁྱབ་མེད་ཀྱི་ལན་དང། རིགས་མི་མཐུན་པའི་དོན་དམ་སྒོ་ཅན་གྱི་ཀླན་ཀ་ལ་ཀུན་རྫོབ་ཀྱི་སྒོ་ནས་ཁྱབ་མེད་ཀྱི་ལན་གདབ་དགོས་ལ། རིགས་མཐུན་
པའི་ཀུན་རྫོབ་སྒོ་ཅན་གྱི་ཀླན་ཀ་ལ་ཀུན་རྫོབ་དང། དོན་དམ་སྒོ་ཅན་གྱི་ཀླན་ཀ་ལ་དོན་དམ་གྱི་སྒོ་ནས་ལན་གདབ་དགོས་པར་གསེར་ཕྲེང་ལས་གསུངས་སོ། །འདི་ལ་ཁ་ཅིག་ན་རེ། བཤད་ཚུལ་འདི་དག་མི་འཐད་པར་ཐལ། རིཊ་
མི་མཐུན་པའི་དོན་དམ་སྒ་ཅན་གྱི་ཀླན་ཀ་ལ་ཀུན་རྫོབ་ཀྱི་སྒོ་ནས་ཁྱབ་མེད་ཀྱི་ལན་གདབ་མི་དགོས་པའི་ཕྱིར་ཏེ། རྣམ་བཤད་ལས། དམིགས་པའི་ངོ་བོ་ཉིད་སྤྲོལ་བྲལ་དུ་ངེས་པར་བཟུང་པའི་རྣམ་པ་མི་འཐད་པར་ཐལ། ཆོས་རྐུན་
རྣམ་པ་ཐམས་ཅད་དུ་རང་བཞིན་མེད་པའི་ཕྱིར། འདི་ཡང་དོན་དམ་སྒོ་ཅན་གྱི་ཀླན་ཀ་ཡིན་ཞིང་རྟགས་མ་གྲུབ་པའི་ལན་གདབ་པར་བྱ་ལ། ཞེས་གསུངས་པའི་ཕྱིར་ན་མ་ཁྱབ་སྟེ། རྟགས་ལ་དོན་དམ་པའི་ཁྱད་པར་དངོས་སུ་
སྦྱར་ན་དོན་དམ་སྒོ་ཅན་གྱི་ཀླན་ཀ་ཡིན་ཞིང། དེ་དངོས་སུ་མ་སྦྱར་ན་རྟགས་མ་གྲུབ་པའི་ལན་གདབ་དགོས་ཞེས་པའི་དོན་ཡིན་པའི་ཕྱིར། བྱས་པ་ལ་ཁོ་ན་རེ། རིགས་མི་མཐུན་པའི་དོན་དམ་སྒོ་ཅན་གྱི་ཀླན་ཀ་ཡིན་ན་དོན་དམ་ཚད་
མར་བྱས་ནས་ཀུན་རྫོབ་སུན་འབྱིན་པས་མ་ཁྱབ་པར་ཐལ། དེ་ཡིན་ན་དོན་དམ་རྟགས་སུ་བཀོད་པས་མ་ཁྱབ་པའི་ཕྱིར་ཏེ། རྣམ་བཤད་ལས། ས་བོན་གྱིས་རང་ངོས་ནས་མྱུ་གུ་སྐྱེད་པ་མི་འཐད་པར་ཐལ། ས་བོན་ཀྱིས་མུ་གུ་

[032A]༄༅། །སྐྱེད་པ་བློའི་སྣང་བའི་དབང་གིས་བཞག་པ་ཙམ་དུ་ཟད་པའི་ཕྱིར། ཅེས་བ་དོན་དམ་སྒོ་ཅན་གྱི་ཀླན་ཀ་ཡིན་ཡང་ཞེས་གསུངས་པའི་ཕྱིར་ན་མ་ཁྱབ་སྟེ། འདི་ནི་ཡི་གེ་ཆད་པའམ་
ཡང་ན་བློ་ལ་སྣང་བའི་དབང་གིས་བཞག་པ་མིན་པར་རང་ངོས་ནས་མ་གྲུབ་པའི་ཕྱིར། ཞེས་པ་དོན་དམ་སྒོ་ཅན་ཡིན་པ་ལ་དགོངས་པའི་ཕྱིར་ཏེ། ལུང་དེའི་མཇུག་ཏུ། ཡང་ས་བོན་གྱིས་མྱུ་གུ་སྐྱེད་པ་བློ་ལ་སྣང་
བའི་དབང་གིས་བཞག་པ་མིན་པར་མྱུ་གུའི་ཐུན་མོང་མ་ཡིན་པའི་སྡོད་ལུགས་ཀྱི་ངོས་ནས་གྲུབ་པར་ཐལ། ས་བོན་རང་གི་ངོས་ནས་མྱུ་གུ་བསྐྱེད་པའི་ཕྱིར། ཅེས་པ་ཀུན་རྫོབ་སྒོ་ཅན་གྱི་ཀླན་ཀ་ཡིན་ཡང་
ཞེས་སྔ་མའི་ལྡོག་ཕྱོགས་ཀྱི་ཀླན་ཀ་བཀོད་པས་ཤེས་པའི་ཕྱིར་རོ། །ཀླན་ཀ་བཅུ་དྲུག་ཏུ་བྱེད་ཚུལ་ལ། དེང་སང་རྣམ་བཤད་ཀྱི་ཚིག་ཟིན་ལ་བརྟེན་ནས་སྤང་གཉེན་གཅིག་ཏུ་བྱས་ནས་བདེན་གཉིས་སོ་སོར་
མཛད་པ་ནི་འགྲེལ་ཆུང་དང་སློབ་དཔོན་གྱི་དགོངས་པ་ཡིན་ཞིང་རྒྱན་སྣང་དུ་བདེན་གཉིས་གཅིག་ཏུ་བྱས་ནས་སྤང་གཉེན་སོ་སོར་མཛད་པ་ནི་སྔ་རྩོམ་ཡིན་པས་ཁས་མི་ལེན་པར་གྲགས་ཀྱང། རྣམ་བཤད་
ལས་དེ་ལྟར་བཤད་པ་དེ་འགྲེལ་ཆུང་གི་དགོངས་པ་ཡིན་མིན་དཔྱད་བྱར་སྣང་སྟེ། གསེར་ཕྲེང་དང་རྟོགས་དཀའི་སྣང་བ་གཉིས་ཀར་རྒྱན་སྣང་ལྟར་བཤད་ནས། དེ་དང་འགྲེལ་ཆུང་གི་བཤད་ཚུལ་མི་འདྲ་བར་མ་

[032B] དེར་མ་ཟད་གསེར་ཕྲེང་ལས། བཅུ་དྲུག་ཏུ་ཇི་ལྟར་བྱེད་ན་འགྲེལ་པ་གཞན་རྣམས་སུ་གྲངས་གསལ་པར་བྱས་པ་མེད་ལ། གྲགས་ཆར་བདེན་གཉིས་སོ་སོར་བྱས་ནས་བཅུ་དྲུག་ཏུ་བྱེད་ཀྱང་རྒྱན་སྣང་དུ་
སྤང་གཉེན་གཉིས་སོ་སོར་མཛད་པ་ཉིད་རྩ་བའི་དགོངས་པའི་།ཞེས་གྲགས་ཆ་དང་རྒྱན་སྣང་མ་གཏོགས་པའི་འགྲེལ་བ་གཞན་རྣམས་སུ་གྲངས་གསལ་པར་བྱས་པ་མེད་པར་གསུངས་པའི་ཕྱིར་རོ་།གལ་ཏེ་
འགྲེལ་ཆུང་ལས། དེ་བཞིན་ཉིད་ཀྱི་ངོ་བོ་ཉིད་ཀྱིས་ཀུན་རྫོབ་དང་དོན་དམ་པའི་བདེན་པ་གཉིས་དང། ཞེས་སྨོས་པས་དེ་གཉིས་སོ་སོར་མཛད་པ་ཡིན་ཟེར་ན། དར་བ་དང་བླང་བ་མེད་པས་མི་མཐུན་པའི་
ཕྱོགས་དང་གཉེན་པོ་དག་དང། ཞེས་སྨོས་པས་ཀྱང་སྤང་གཉེན་གཉིས་སོ་སོར་མཛད་པར་འགྱུར་ཏེ། དག་ཅེས་པ་གཉིས་ཚིག་ཡིན་པའི་ཕྱིར་དང། སྔ་མ་ལ་རྒྱུ་མཚན་སོ་སོར་མ་བྱས་ཤིང་
ཕྱི་མ་ལ་རྒྱུ་མཚན་སོ་སོར་མཛད་པའི་ཕྱིར་རོ། །སྤྱིར་ལོག་རྟོག་མཐའ་ཡས་ཀྱང་བཅུ་དྲུག་ཏུ་བཤད་པ་ནི་གདུལ་བྱ་ཉེ་བ་ལ་ཕན་གདགས་པའི་ཕྱིར་ཡིན་པར་གསུངས་སོ།    ༈    །མཐར་གྱིས་སྦྱོར་པ་ནི། མཁྱེན་
གསུམ་གྱི་ཤེས་རྣམ་ཅིག་ཆར་དུ་སྐྱེ་བའི་རྟོགས་པ་བརྟན་པོར་བྱ་བའི་མཁྱེན་གསུམ་གྱིས་རྣམ་པ་རྣམས་རིམ་གྱིས་སྒོམ་པའི་སེམས་དཔའི་རྣལ་འབྱོར་རོ། །ས་མཚམས་ནི། གསེར་ཕྲེང་ལས་ཚོགས་ལམ་

[033A]༄༅། །ནས་རྒྱུ་མ་མཐའི་བར་ན་ཡོད་པར་གསུངས། རྣམ་བཤད་ལས་རྒྱུ་མཐའི་སྔ་ལོགས་པར་དུ་ཡོད་པར་བཤད་དོ། །དབྱེ་ན་བཅུ་གསུམ་སྟེ། སྤྱིན་པའི་མཐར་གྱིས་པ་སོགས་
དྲུག་ནི། སྦྱིན་སོགས་དྲུག་རེ་རེ་ནས་རིམ་ཅན་དུ་སྒོམ་པ་དང། རྗེས་དྲན་དྲུག་ནི། སངས་རྒྱས་ཀྱི་ཡོན་ཏན་དང། དགེ་སོགས་གསུམ་གྱི་ཆོས་དང། སློབ་པ་ཕྱིར་མི་ལྡོག་པའི་ཚོགས་དང། ཚུལ་ཁྲིམས་
དང། སྦྱིན་པ་དང། ལྷར་སྐྱེས་པའི་འཕགས་པ་རྣམས་རེ་རེ་ནས་རིམ་ཅན་དུ་དྲན་པ་དང། ཐ་མ་ནི། ཆོས་ཐམས་ཅད་བདེན་མེད་དུ་རྟོགས་ནས་རིམ་ཅན་དུ་སྒོམ་པ་ལ་བྱེད་པར་གསེར་ཕྲེང་ལས་གསུངས་ཏེ་
ཚུལ་འདི་ཡང་མཐར་གྱིས་པས་ཉམས་སུ་ལེན་པ་ཐམས་ཅད་ལ་ཚང་བར་ལེན་གྱི་རེ་རེ་ཞིང་ཕྲལ་ནས་མ་ཡིན་ཏེ། དང་པོ་དྲུག་མཐར་གྱིས་པའི་ཉམས་ལེན་གྱི་ངོ་བོ་ཡིན་ལ། དྲན་པ་དྲུག་དེའི་གནས་སྐབས་ཡིན་ཞིང་
ཐ་མ་ནི་འཛིན་པ་དག་བྱེད་ཡིན་པས་དེ་དག་ཐམས་ཅད་ཀྱི་ཁྱབ་བྱེད་དོ། །དེ་ཡང་ཉམས་སུ་ལེན་པ་ན་དཀོན་མཆོག་རྟེན་དུ་དང་ལྷ་དབང་པོར་དང། སྦྱིན་པ་དང་ཚུལ་ཁྲིམས་ཀྱི་ཕན་ཡོན་དྲན་པ་སྟེ། མདོར་ན་ལམ་གྱི་
རྟེན་དང་དབང་པོ་དང་ཕན་ཡོན་དྲན་པར་བྱེད་ལ། ཉམས་ལེན་དང་དྲན་པ་ཀུན་ཀྱང་ཐ་མས་ཟིན་པའི་ཕྱིར་རོ། །ཞེས་གསེར་ཕྲེང་ལས་གསུངས་ཏེ། རྟོགས་དཀའི་སྣང་བ་ཡང་འདི་དང་ཕྱོགས་མཐུན་པར་སྣང་ངོ། །

[033B] ཆོས་བཅུ་གསུམ་པོ་འདི་དག་གིས་ཟིན་པའི་སྒོ་ནས་མཁྱེན་གསུམ་གྱི་རྣམ་པ་རིམ་ཅན་དུ་བསྒོམ་པ་དེ་མཐར་གྱིས་པ་ཡི་བྱ་བར་བཞེད་དེ། ཞེས་དང། ཁ་ཅིག་ཆོས་བཅུ་གསུམ་པོ་འདི་ཉིད་རིམ་ཅན་དུ་བསྒོམ་པ་
མཐར་གྱིས་པའི་སྒོམ་ཚུལ་དུ་བྱེད་པ་ནི་སློབ་དཔོན་གྱི་གཞུང་དང་འགལ་ཏེ། འོག་བསྡུས་དོན་དྲུག་ཏུ་བཤད་པའི་འགྲེལ་བར་མཁྱེན་གསུམ་རིམ་ཅན་དུ་བསྒོམ་པ་ལ་བཤད་པའི་ཕྱིར་རོ། །ཞེས་གསུངས་སོ།    ༈    །སྐད་
ཅིག་མའི་སྦྱོར་བ་ནི། མཁྱེན་གསུམ་རིམ་གྱིས་སྒོམ་པ་མཐར་ཐུག་པའི་སེམས་དཔའི་རྣལ་འབྱོར་རོ། །ཞེས་གསེར་ཕྲེང་ལས་གསུངས་ལ་རྣམ་བཤད་སོགས་ཀྱང་འདི་དང་དགོངས་པ་གཅིག་གོ་ལྡོག་པས་ཕྱེ་ན་བཞི་སྟེ། ཡོན་
ཏན་མངོན་དུ་བྱེད་ཚུལ་གྱིས་ཕྱེ་བ་རྣམ་པར་སྨིན་པ་མ་ཡིན་པ་དང་དེ་ཡིན་པ་གཉིས་དང། ཡུལ་རྟོགས་ཚུལ་གྱིས་ཕྱེ་བ་མཚན་ཉིད་མེད་པ་དང་གཉིས་སུ་མེད་པའི་དེ་གཉིས་དང་བཞིའོ། །དེའི་རྣམ་སྨིན་ཡིན་མིན་གྱི་དོན་ནི། རྟོགས་
དཀའི་སྣང་བ་ལྟར་ན། ས་བདུན་པ་མན་ཆད་ཀྱི་ཟག་མེད་ཀྱི་ཡོན་ཏན་རྣམས་ནི་འབད་རྩོལ་རགས་པས་བསྐྱེད་པར་བྱ་བ་ཡིན་པས་ན་དེ་དག་གི་རིགས་མངོན་དུ་བྱེད་པའི་རྒྱུན་མཐའི་ཡེ་ཤེས་ལ་རྣམ་པར་སྨིན་པ་མ་ཡིན་པའི་སྐད་ཅིག་མའི་སྦྱོར་
བ་ཞེས་བྱ་ལ། དག་སའི་ཟག་མེད་ཀྱི་ཡོན་ཏན་རྣམས་ནི་འབད་རྩོལ་རིགས་པ་མེད་པར་ཐོབ་པས་ན། དེ་དག་གི་རིགས་མངོན་དུ་བྱེད་པའི་རྒྱུན་མཐའ་ཡེ་ཤེས་ལ་རྣམ་པར་སྨིན་པའི་སྐད་ཅིག་མའི་སྦྱོར་བ་ཞེས་བྱའོ། །རྣམ་བཤད་ཀྱང་འདི་

[034A]༄༅། །དང་དགོངས་པ་མཐུན་ནོ། །གསེར་ཕྲེང་ལྟར་ན། བཤད་ཚུལ་འདི་མི་འཐད་དེ། སྦྱོར་བ་དང་པོའི་མདོ་དང་འགྲེལ་པ་རྣམས་སུ་མཚན་དཔེ་དང་སྟོབས་མ་འདྲེས་པ་རྣམས་གསུངས་པས། དེ་དག་ས་
བདུན་པ་མན་ཆད་ལ་མ་འགྲིགས་པའི་ཕྱིར་གསུངས་ནས། རང་ལུགས་ནི། སྐད་ཅིག་མ་འདི་དག་ལྡོག་པ་ཐ་དད་པ་ཙམ་ཡིན་པས་ཡུལ་ཅན་ལ་རྣམ་སྨིན་ཡིན་མིན་མི་རུང་བས་ཡུལ་ལ་བྱ་ཞིང། དེ་ཡང་གཅིག་གི་ཡུལ་
གཉིས་ཀའི་ས་ཡིན་པའི་ཕྱིར་མདོ་བསྟན་བཅོས་ནས་བསྟན་ཆོད་ཀྱི་ཡུལ་ལ་རྣམ་སྨིན་དང་དེ་མིན་གཉིས་སུ་དབྱེ་སྟེ། དང་པོའི་ཡུལ་ནི་རང་གི་རྒྱུད་ལ་ནུས་པ་མཐར་ཐུག་པ་མ་སྨིན་པ་དང། ཕྱི་མ་ནི་རང་གི་རྒྱུད་ལ་དེ་ལྟར་སྐྱེས་པའི་
གནས་སྐབས་ཀྱི་དབང་དུ་བྱས་ནས་གཞག་གོ། ཞེས་གསུངས་སོ།། གསུམ་པ་ནི་ཆོས་རྣམས་དོན་དམ་པར་མཚན་ཉིད་མེད་པར་རྟོགས་པ་དང་བཞི་པས་ཆོས་རྣམས་ཀྱི་གཟུང་འཛིན་གཉིས་སུ་མེད་པའི་དེ་ཁོ་ན་ཉིད་
རྟོགས་པར་རྗེ་ཡབ་སྲས་གསུམ་གི་དགོངས་པ་མཐུན་པར་གསུངས་ཏེ་བཞི་ག་བར་ཆད་མེད་ལམ་གཅིག་ལ་ལྡོག་པས་ཕྱེ་བ་ཇི་ལྟར་འགྲིག་དཔྱད་བྱར་སྣང་ངོ། །སྨྲས་པ། རྒྱལ་ཡུམ་སྤས་དོན་སར་གནས་འཕགས་
པས་ཀྱང། །རྟོགས་པར་དཀའ་ཡང་རྒྱལ་ཚབ་བྱམས་མགོན་སོགས་།རྩ་བ་རྒྱུད་བླ་མའི་དྲིན་གྱིས་ཕལ་བས་ཀྱང། །ཕྱོགས་ཙམ་ཤེས་འདི་ཨེ་མ་སྐལ་བ་བཟང། །ཞེས་པ་ནི་སྐབས་ལྔ་པ་ལ་སོགས་པའི་ཟུར་མཆན་ནོ། །

[034B]   ༈    ཆོས་གཟུགས་ཀྱི་སྐུ་གཉིས་དང། རང་དོན་གཞན་དོན་གྱི་སྐུ་གཉིས་དང་ངོ་བོ་ཉིད་ལོངས་སྤྲུལ་གྱི་སྐུ་གསུམ་དང། ཆོས་ལོངས་སྤྲུལ་བའི་སྐུ་གསུམ་
དང། ངོ་བོ་ཉིད་སྐུ་ཡེ་ཤེས་ཆོས་སྐུ་ལོངས་སྐུ་སྤྲུལ་སྐུ་བཞི་དང། དེ་ལ་ལོངས་སྐུ་ཆེ་ཆུང་དམ་སྤྲུལ་སྐུ་རྣམ་སྨིན་ཡིན་མིན་དུ་ཕྱེ་བའི་ལྔ་རྣམས་སོ།    ༈    །རྟོགས་དཀའི་སྣང་པར་འཕགས་སེང་གཉིས་རྒྱན་གྱི་རྩ་
ཚིག་གིས་དངོས་སུ་སྐུ་གསུམ་མམ་བཞིར་བསྟན་ཚུལ་ལ་རྩོད་པ་ཡིན་གྱི་སྐུའི་གྲངས་ངེས་ལ་རྩོད་པ་མ་ཡིན་ཏེ། འཕགས་པས་ཀྱང་སྐུ་བཞིར་བཞེད། སློབ་དཔོན་གྱིས་ཀྱང་སྐུ་གསུམ་དུ་འདུས་པར་
ཞལ་གྱིས་བཞེས་པའི་ཕྱིར་གསུངས་ཀྱང། གསེར་ཕྲེང་གི་ཚིག་ཟིན་ལྟར་ན་གྲངས་ངེས་ལ་རྩོད་པ་ལྟ་བུར་སྣང་སྟེ། སློབ་དཔོན་གྱིས། རྣལ་འབྱོར་བའི་ཀུན་རྫོབ་ཏུ། ཞེས་པ་ནས། གཉིས་སུ་མེད་
པའི་སེམས་དང་སེམས་ལས་བྱུང་བ་གདོན་མི་ཟ་བར་ཁས་བླང་དགོས་པ་རྣམས་ཇི་ལྟར་བསྡུ། ཞེས་གསུངས་པའི་དོན་ནི། གསེར་ཕྲེང་རྣམ་བཤད་གཉིས་ཀར། སངས་རྒྱས་ཀྱི་སར་གདོན་མི་ཟ་བར་ཁས་བླང་དགོས་
པའི་ཁྱད་པར་གསུམ་ལྡན་གྱི་ཡེ་ཤེས་རྣམས་སངས་རྒྱས་ཀྱི་སར་ཇི་ལྟར་བསྡུ་སྟེ་བསྡུ་བ་མི་འཐད་པར་ཐལ། སྐུ་གཞན་གསུམ་གང་གིས་ཀྱང་མ་བསྡུས་པའི་ཕྱིར། ཞེས་པའི་དོན་དུ་བཤད་པའི་ཕྱིར་རོ། །གལ་ཏེ་༄༅། །སྐུ་གསུམ་བསྟན་པའི་རྩ་ཚིག་གང་གིས་ཀྱང་དངོས་སུ་མ་བསྡུས་ཞེས་པའི་དོན་ཡིན་ཟེར་ན། དེ་ལྟར་མ་ཡིན་ཏེ། ཟག་མེད་ཀྱི་ཡེ་ཤེས་སྡེ་ཚན་ཉེར་གཅིག་པོ་དེ་ངོ་བོ་ཉིད་སྐུ་བསྟན་པའི་རྩ་ཚིག་གིས་
དངོས་སུ་བསྡུས་པར་འཕགས་པས་གསུངས་པ་དེ་གསེར་ཕྲེང་རྣམ་བཤད་གཉིས་ཀར་བཀོད་པའི་ཕྱིར་རོ། །གཞན་ཡང་སློབ་དཔོན་གྱིས་ཀྱང་ངོ་བོ་ཉིད་ལོངས་སྤྲུལ་གསུམ་དུ་གྲངས་ངེས་བར་བཞེད་གསུངས་པ་ནི་དཔྱད་གཞིར་སྣང་སྟེ་
གསེར་ཕྲེང་ལས། ཆོས་ལོངས་སྤྲུལ་པའི་སྐུ་གསུམ་དུངས་པར་སློབ་དཔོན་བཞེང་ཀྱང་ངོ་བོ་ཉིད་ལོངས་སྤྲུལ་གསུམ་དུ་གྲངས་ངེས་པར་མི་བཞེད་དེ། སངས་རྒྱས་པའི་སེམས་སེམས་བྱུང་རྣམས་སྐུ་དེ་མིན་པས་སོ་སྙམ་དུ་དགོངས་པས་
སོ། །ཞེས་གསུངས་པའི་ཕྱིར། འཕགས་པས་ཀྱང་སྐུ་གཞིར་བཞེད་གསུངས་པའང་དཔྱོད་དགོས་ཏེ། དེས་ངོ་བོ་ཉིད་སྐུ་དང་ཆོས་སྐུ་དོན་གཅིག་ཏུ་བཞེད་པར་སྣང་བའི་ཕྱིར་རོ།    ༈    །བསམ་གཏན་ལ་བརྟེན་ནས་ལུས་འདོར་ལེན་ལ་
དབང་ཐོབ་པའི་རྟེན་དག་པ་དང། མེད་པ་སྤྲུལ་ཡོད་པ་སྒྱུར་བ་ལ་དབང་ཐོབ་པའི་དམིགས་པ་དག་པ་དང། སྐད་ཅིག་རེ་རེ་ལ་ཏིང་ངེ་འཛིན་གྲངས་མེད་པ་ལ་འཇུག་བའི་ཐུགས་དག་པ་དང། གཟུངས་ཀྱི་སྒོ་དཔག་ཏུ་མེད་པ་ལ་
དབང་འབྱོར་བའི་ཡེ་ཤེས་དག་པ་སྟེ་བཞིའོ།    ༈   ཡོ་བྱད་ལ་དབང་བ་གསུམ་མི་སྦྱིན་པའི་འབྲས་བུ་དང། ལས་དང་སྐྱེ་བ་ལ་དབང་བ་གཉིས་ནི་ཚུལ་ཁྲིམས་ཀྱི་འབྲས་བུ་དང། མོས་པ་ལ་དབང་བ་

[035B] སྨོན་ལམ་ལ་དབང་བ་ནི་བརྩོན་འགྲུས་ཀྱི་འབྲས་བུ་དང། རྫུ་འཕྲུལ་ལ་དབང་བ་ནི་བསམ་གཏན་གྱི་འབྲས་བུ་དང། ཡེ་ཤེས་དང་ཆོས་ལ་དབང་བ་གཉིས་ནི་ཤེས་རབ་ཀྱི་འབྲས་བུར་གསུངས་སོ།    ༈    །
ཐུགས་རྗེ་ཆེན་པོ་ནི། ཉིན་མཚན་ལན་དྲུག་ཏུ་སུ་ནི་སྨིན་སུ་ནི་དེ་ལས་བཟློག་སུ་ནི་མངོན་མཐོའི་སྣོད་སུ་ནི་ངེས་ལེགས་ཀྱི་སྣོད་ཅེས་སོགས་སོ་སོར་རྟོག་པའི་སྐྱེ་བོ་མཐའ་དག་ལ་ཕན་པའི་བསམ་པ་སྟེ། ཁྱད་པར་ནི་
མཛོད་ལས། ཐུགས་རྗེ་ཆེན་པོ་ཀུན་རྫོབ་བློ། །ཚོགས་དང་རྣམ་པ་སྤྱོད་ཡུལ་དང། །མཉམ་པའི་ཕྱིར་དང་ཆེས་ཆེའི་ཕྱིར། །ཐ་དད་བྱ་བ་རྣམ་པ་བརྒྱད། །ཞེས་པ་ལྟར་རོ།    ༈    །ས་ལ་སྔར་སྤྱངས་པས་འགྲུབ་
ཚུལ་དང་མ་སྦྱངས་པས་སྦྱོང་བའི་དམིགས་རྟེན་དང་གྲུབ་མ་གྲུབ་ཀྱི་མཚན་མ་ཉི་སྣང་ལས་མ་གསུངས་པའི་རྒྱུ་མཚན་ནི་ཇི་ལྟ་བ་བཞིན་མི་ཤེས་བར་སྣང་ངོ། ཞེས་གསེར་ཕྲེང་ལས་གསུངས་ཤིང། རྣམ་བཤད་ལས་གོ་སླ་བའི་ཕྱིར་མ་
གསུངས་པར་བཤད་ཀྱང། གོ་དཀའ་སླའི་རྒྱུ་མཚན་འདོག་དཀའ་བར་སྣང་ངོ། །ཟད་པར་རླུང་གི་ཏིང་ངེ་འཛིན་གྱི་དམིགས་པ་ནི་གཟུགས་རེག་གཉིས་ཀ་དང། གཞན་ཟད་པར་གཟུགས་ཅན་བདུན་གྱི་དམིགས་པ་ནི་གཟུགས་ཀྱི་སྐྱེ་
མཆེད་དང། ཐ་མ་གཉིས་ཀྱི་དམིགས་པ་ནི་རང་སའི་མིང་བཞི་ཡིན་པར་གསུངས་ཏེ། འཇིག་རྟེན་གྱི་ཐ་སྙད་ལ་ས་ཆུ་མེ་གསུམ་ནི་ཁ་དོག་དབྱིབས་ལ་འཇོག་པ་དང། རླུང་ནི་གཟུགས་རེག་གཉིས་ཀ་ལ་འཇོག་པའི་རྒྱུ་མཚན་གྱིས་ཡིན་

[036A]༄༅། །ནོ།    ༈    །ཟིལ་གནོན་བ་རྒྱད་འདྲེན་ལུགས་འདི་ཁོ་ན་ལྟར་མ་ངེས་ཏེ། ཁྲི་བརྒྱད་སྟོང་པར་དབྱིབས་ཟིལ་གནོན་གཉིས། ཁ་དོག་ཟིལ་གནོན་བཞི། ནམ་མཁའ་རྣམ་ཤེས་ཀྱི་ཟིལ་གནོན་གཉིས་ཏེ་
བརྒྱད་དུ་གསུངས་པའི་ཕྱིར། གཟུགས་ཆུང་དུ་ནི་སེམས་ཅན་གྱི་གཟུགས་ཡིན་ལ་དེའི་བཟང་ངན་ནི་ལྷ་མི་ལ་བྱ་ཞིང། ཆེན་པོ་ནི་ཁང་པ་གཞལ་མེད་ཁང་རི་ལ་སོགས་པ་སྟེ་དེའི་ཁ་དོག་མཛེས་སྡུག་ནི་ཡིད་དུ་འོང་མི་འོང་ལ་བྱ་བར་གསུངས་
སོ།    ༈    །ཉོན་མོངས་མེད་པའི་ཏིང་ངེ་འཛིན་ནི་མཛོད་ལས། ཉོན་མོངས་མེད་པ་ཀུན་རྫོབ་ཤེས། །བསམ་གཏན་མཐའ་ན་མི་གཡོ་ཆོས་།མིས་བསྐྱེད་ཉོན་མོངས་འདོད་གཏོགས་པ། །མ་སྐྱེས་གཞི་བཅས་སྤྱོད་ཡུལ་ཅན།།
ཞེས་ངོ་བོ་དངས་དང་རྒྱུད་དང་རྟེན་དང་དམིགས་པ་སྟེ་ཁྱད་པར་ལྔ་ལྡན་དུ་གསུངས་ཤིང། སྨོན་གནས་ཤེས་བ་ནི་དེ་ཉིད་ལས་སྨོན་གནས་ཤེས་པའང་དེ་བཞིན་ནོ། །དེའི་དམིགས་པ་ཐམས་ཅད་དོ་།ཞེས་ཁྱད་པར་གཞན་
རྣམས་སྔ་མ་དང་འདྲ་བ་ལ་དམིགས་པ་ཁྱད་པར་དུ་མཛད་དོ། །།སྤྱི་དོན་འདིར་ཡེ་ཤེས་ལྔ་ཞེས་བཤད་ཀྱང་ཕར་ཕྱིན་ཐེག་པ་ནས་ཡེ་ཤེས་ལྔ་བཤད་པའི་ཁུངས་ཡོད་མེད་འཚོལ་དགོས་སམ་སྙམ་སྟེ། སྔགས་ཀྱི་གཞུང་དུ་མར་ཡེ་
ཤེས་ལྔར་བཤད་ཀྱང་མདོ་སྡེ་རྒྱན་ལས་ཡེ་ཤེས་བཞིར་བཤད་པའི་ཕྱིར་རོ། །འདི་ལ་ཁ་ཅིག་ཡེ་ཤེས་བཞི་དང་ལྔར་བཤད་པ་ནི་མདོ་སྔགས་ཀྱི་ཁྱད་པར་ཡིན་ཟེར། ཁ་ཅིག་དབུ་སེམས་ཀྱི་ཁྱད་པར་ཡིན་ཟེར། ཁ་ཅིག་

[036B]ཡོད་ཀྱང་ཆོས་དབྱིངས་ཡེ་ཤེས་ནི་ངོ་བོ་ཉིད་སྐུ་ཡིན་ཟེར་རོ་།གསེར་ཕྲེང་ལས་ཡེ་ཤེས་བཞིར་གསུངས་ཏེ། དེ་ཉིད་ལས། འཕགས་པ་སངས་རྒྱས་ཀྱིས་ལས། ཤིན་ཏུ་འདུས་སངས་
རྒྱས་ཀྱིས་ནི་རྣམ་པ་ལྔས་བསྡུས་ཏེ་ལྔ་གང་ཞེ་ན། ཆོས་ཀྱི་དབྱིངས་རྣམ་པར་དག་པ་དང། མེ་ལོང་ལྟ་བུའི་ཡེ་ཤེས་དང་མཉམ་པ་ཉིད་ཀྱི་ཡེ་ཤེས་དང། སོ་སོར་རྟོགས་པའི་ཡེ་ཤེས་དང་བྱ་བ་ནན་ཏན་གྱི་ཡེ་ཤེས་ཡིན་
ནོ། །ཞེས་སོ། །དེ་ལ་དང་པོ་ནི་ངོ་བོ་ཉིད་ཀྱི་སྐུ་ཡིན་ལ། ཕྱི་མ་བཞི་ནི་མདོ་སྡེ་རྒྱན་ལས། ཞེས་སོགས་འདིར་དྲངས་པ་ལྟར་བཤད་པའི་ཕྱིར་རོ།    ༈    །ལོངས་སྐུ་ངེས་པ་ལྔ་ལྡན་དུ་རྣམ་བཤད་ལས་གསུངས་པ་ལྟར་འདིར་
གང་བཤད་ཀྱང། གསེར་ཕྲེང་ལས། འདི་ལ་ངེས་པ་ལྔ་ལྡན་དུ་སྨྲ་བ་ལ་ནི་དོན་བསྡུས་སྒྲོན་མེར། ངེས་པ་བཞི་སྟེ་འཁོར་དང་ནི། །གནས་དང་སྟོན་པ་ཆོས་སུ་སྟེ། །ཞེས་པ་ཙམ་ལས་མ་མཐོང་ལ། །འདིས་ནི་
ཁུངས་མི་ཐུབ་ཅིང་དེར་མ་ཟད་ཐེག་བསྡུས་ལྟར་ན་གནོད་པ་ཡང་སྣང་བས་དབྱད་པར་བྱའོ། །ཞེས་དང། ཐེག་བསྡུས་ལས། ལོངས་སྤྱོད་རྫོགས་པའི་སྐུ་ཅིའི་ཕྱིར་ངོ་བོ་ཉིད་ཀྱི་སྐུ་མ་ཡིན་ཞེ་ན། རྒྱུ་དྲུག་གི་ཕྱིར་ཏེ་
ཞེས་པ་ནས། བྱང་ཆུབ་སེམས་དཔའ་དང་ཉན་ཐོས་དང་ལྷ་ལ་སོགས་པ་འཁོར་སྣ་ཚོགས་ཀྱིས་འདྲེས་བས་འདྲེས་པར་སྣང་བ་དང་ཞེས་ལོངས་སྐུའི་འཁོར་དུ་གྱུར་བའི་ཉན་ཐོས་ཀྱང་ཡོད་པར་གསུངས་བའི་ཕྱིར་རོ།    ༈    །

[037A]༄༅། །མཚན་རྣམས་གཙོ་བོ་ཡིན་པས་རེ་རེ་ཡང་ཕྱིན་དྲུག་གི་རྒྱུ་ལས་བྱུང་བར་བསྟན་ཏེ། རྒྱས་པར་མདོ་སྡེ་བསྐལ་བཟང་ལས་ཤེས་དགོས་ལ། དཔེ་བྱད་རྣམས་ནི་འཁོར་ཡིན་པས་དེ་ལྟར་མ་བསྟན་ཏེ། གཙོ་
བོས་བསྡུས་པའི་ཕྱིར་རོ། །གཙོ་འཁོར་དུ་ཇི་ལྟར་གནས་པ་ནི། སེན་མོ་ཟངས་ཀྱི་མདོག་ལྟར་དམར་བ་དང། སེན་མོའི་མདོག་སྣུམ་པ་དང་སེན་མོ་མཐོ་བ་དང། །སོར་མོ་ཟླུམ་པ་དང། སོར་མོ་རྒྱས་པ་དང་
སོར་མོ་བྱིན་གྱིས་ཕྲ་བ་སྟེ་དཔེ་བྱད་དྲུག་ནི། ཕྱག་སོར་རིང་པའི་མཚན་གྱི་འཁོར་དང། དབུ་གདུགས་ལྟར་རྒྱས་པ་དང། དབུ་སྐྲ་བུང་བ་ལྟར་གནག་བ་དང། དབུ་སྐྲ་སྡུག་པ་དང། དབུ་སྐྲ་འཇམ་པ་དང། དབུ་སྐྲ་
མ་འཛིངས་པ་དང། དབུ་སྐྲ་མི་གཤོར་བ་དང། དབུ་སྐྲ་དྲི་ཞིམ་པ་སྟེ་དཔེ་བྱད་མདུན་ནི། གཙུག་ཏོར་དང། སྤུ་གཡས་སུ་འཁྱིལ་བ་དང། སྦུ་གྱེན་དུ་ཕྱོགས་པའི་མཚན་གསུམ་གྱི་འཁོར་དང། དཔྲལ་བ་ལེགས་བར་
འབྱེས་པ་དང། དབྲལ་པ་དབྱེས་ཆེ་བ་དང། ཤངས་མཐོ་བ་དང་ཤངས་གཙང་བ་སྟེ་དཔེ་བྱད་བཞི་ནི། མཛོད་སྦུའི་མཚན་གྱི་འཁོར་དང། སྤྱན་གཉིས་རྣམ་པར་དག་པ་དང། གཟིགས་པ་དྲི་མའི་རབ་
རིབ་མེད་ཅིང་དག་པ་དང། སྤྱན་ཡངས་པ་དང། སྤྱན་པདྨའི་འདབ་མ་འདྲ་བ་དང། རྫི་མ་སྡུག་པ་དང། སྨིན་ཚུགས་རིང་བ་དང། སྨིན་མ་འཇམ་པ་དང། སྨིན་མ་སྣུམ་མ་དང། སྨིན་མའི་སྦུ་

[037B] སྦྱོན་ཐོན་མཐིང་དང། རྫི་མ་པའི་རྫི་མ་ལྟ་བུའི་མཚན་གྱི་འཁོར་དང། སྙན་མཉམ་པ་དང། སྙན་གྱི་དབང་པོ་མཉམས་པ་སྟེ་དཔེ་བྱད་གཉིས་ནི། འགྲམ་པ་སེངྒེ་འདྲ་བའི་
མཚན་གྱི་འཁོར་དང། ཞལ་ཧ་ཅིང་མི་རིང་བ་དང། མཆུ་བིམ་པ་ལྟར་དམར་བ་དང། ལྗགས་གཉེན་པ་དང། ལྗག་སྲོབ་པ་དང། ལྗགས་དམར་པ་དང། གསུང་འབྲུག་གི་སྒྲ་དང་ལྡན་པ་དང། གསུང་མཉེན་
ཞིང་འཇམ་པ་དང། མཆེ་བ་ཟླུམ་པ་དང། མཆེ་རྣོ་བ་དང། མཆེ་བ་དཀར་བ་དང། མཆེ་བ་མཉམ་པ་དང། མཆེ་བ་བྱིན་གྱིས་ཕྲ་བ་སྟོ་དཔེ་བྱད་བཅུ་གཉིས་ནི། ལྗགས་རིང་བ་དང། ཚངས་དབྱངས་དང་
ཚེམས་དཀར་བ་དང། ཚེམས་ཐགས་བཟང་པ་དང། ཚེམས་ཚད་མཉམ་པ་དང། ཚེམས་བ་ཞི་བཅུའི་གྲངས་ཚང་བ་དང། རོ་བྲོ་བའི་མཆོག་མཁྱེན་པ་སྟེ་མཚན་བདུན་གྱི་འཁོར་དུ་ཇི་ལྟར་རིགས་པར་སྦྱར་བ་དང། རྩ་
མི་མངོན་པ་དང། རྩ་མདུད་པ་མེད་པ་དང། ལོང་བུ་མི་མངོན་པ་དང། སྐུ་གཞོན་མདོག་ཅན་དང། ཕྱག་ཤིང་བལ་ལྟར་འཇམ་པ་དང། ཕྱག་གི་རི་མོ་མདངས་གསལ་བ་དང། ཕྱག་གི་རི་མོ་ཟབ་པ་དང་
ཕྱག་གི་རི་མོ་རིང་བ་སྟེ་དཔེ་བྱད་བརྒྱད་ནི། ཕྱགས་ཞབས་འཇམ་ཞིང་གཞོན་ཤ་ཆགས་པ་དང། ཞབས་ལོང་མི་མངོན་པའི་མཚན་གཉིས་ཀྱི་འཁོར་དང། ཕྱག་རིང་ཞིང་རྒྱས་པ་ནི། ཕྱག་རིང་མཛེས་

[038A]༄༅། །པའི་མཚན་གྱི་འཁོར་དང། ཞབས་མཉམ་པ་ནི། བྱིན་པ་ཨེ་ན་ཡའི་འདྲ་བ་དང། རུས་སྦལ་ཞབས་ཀྱི་མཚན་གཉིས་ཀྱི་འཁོར་དང། སེང་གེ་དང། གླང་པོ་ཆེ་དང། བྱ་དང་པ་
དང། ཁྱུ་མཆོག་གི་སྟབས་སུ་གཤེགས་པ་དང། གཡས་ཕྱོགས་སུ་གཤེགས་པ་དང། མཛེས་པར་གཤེགས་པ་དང། དྲང་པོར་གཤེགས་པ་དང། གོམས་པ་སྙོམས་པ་སྟེ་དཔེ་བྱད་བརྒྱད་ནི་
སོར་མོ་དྲ་བས་འབྲེལ་བ་དང། རྟིང་བ་ཡངས་པའི་མཚན་གཉིས་ཀྱི་འཁོར་དང། སྐུ་འཁྲིལ་བག་ཆགས་པ་དང། སྐུ་ཕྱི་དོར་བྱས་པ་ལྟ་བུ་དང། སྐུ་རིམ་པར་མཚམ་པ་དང། སྐུ་གཙང་བ་དང་སྐུ་འཇམ་པ་དང་
སྐུ་དག་པ་དང། མཚན་ཡོངས་སུ་རྫོགས་པ་དང། སྐུའི་ཁོ་ལག་ཡངས་ཤིང་བཟང་བ་དང། སྐུ་ཤ་ཞུམ་པ་མེད་པ་དང། སྐུ་ཤ་རྒྱས་པ་དང། སྐུ་ཤིན་ཏུ་གྲིམས་པ་དང། ཡན་ལག་རྣམ་པར་འགྱེས་པ་དང། དཀུ་
ཟླུམ་པ་དང། དཀུ་སྐབས་ཕྱིན་པ་དང། དཀུ་མ་རྙོངས་པ་དང་ཕྱལ་ཕྱང་དེ་བ་དང། ཀུན་ནས་བལྟན་སྡུག་པ་དང། ཀུན་སྤྱོད་གཙང་བ་དང། སྐུ་ལ་སྨེ་བ་དང་གནག་པག་མེད་པ་སྟེ་དཔེ་བྱད་བཅུ་དགུ་ནི། སྐུ་ཆེ་ཞིང་
དྲང་བ་དང། བདུན་མཐོ་བ་དང། གསེར་མདོག་འདྲ་བ་དང། པགས་བ་སྲབ་པ་དང། དབུང་མགོ་ཟླུམ་པ་དང། ཐལ་གོང་རྒྱས་པ་དང། རོ་སྟོད་སེང་གེ་འདྲ་བ་དང། ནྱ་གྲོ་ཏ་ལྟར་མཆུ་ཞིང་ག་བ་པའི་

[038B] ལྟེ་བ་ཟབ་པ་དང། ལྟེ་བ་གཡས་སུ་འཁྱིལ་བ་སྟེ་དཔེ་བྱད་གཉིས་ནི། གསང་གནས་སྦུབས་སུ་ནུབ་པའི་མཚན་གྱི་འཁོར་དང། དཔལ་བེའུ་བཀྲ་ཤིས་ཉ་གཡུང་དྲུང་འཁྱིལ་བ་ལ་སོགས་པའི་དབེ་
བྱད་ནི། འཁོར་ལོའི་མཚན་དང། སོར་མོ་དཔེ་ས་འབྲེལ་བའི་མཚན་གཉིས་ཀྱི་འཁོར་ཡིན་པར་གསུངས་ཏེ། སོར་མོ་དྲ་བས་འབྲེལ་བའི་མཚན་ལན་གཉིས་སྨོས་པ་དཔྱོད་དགོས་སོ།    ༈    །སྤྱི་དོན་འདིར་མཚན་དབེའི་རྒྱུར་གྱུར་
བའི་བསོད་ནམས་བཤད་པ་ནི། རིན་ཆེན་ཕྲེང་བ་དང་འགྲིག་དཀའ་བར་སྣང་བས་དཔྱད་བྱ་སྟེ། རིན་ཆེན་ཕྲེང་བ་ལས་གསུངས་པ་ནི། བྱང་སེམས་མ་གཏོགས་པའི་སེམས་ཅན་ཐམས་ཅད་གྱི་བསོད་ནམས་ཇི་སྙེད་ཡོད་པ་ཐམས་ཅད་
བཅུར་བསྒྱུར་བས་སངས་རྒྱས་ཀྱི་བ་སྦུའི་བུ་ག་གཅིག་འགྲུབ། བ་སྦུའི་བུ་ག་ཐམས་ཅད་དེ་དང་འདྲ། བ་སྦུའི་བུ་ག་ཐམས་ཅད་འགྲུབ་པའི་བསོད་ནམས་བརྒྱར་བསྒྱུར་བས་དཔེ་བྱད་བཟང་པོ་གཅིག་འགྲུབ། །དཔེ་བྱད་ཐམས་ཅད་དེ་དང་
འདྲ། དཔེ་བྱད་བརྒྱད་ཅུ་ཐམས་ཅད་འགྲུབ་པའི་བསོད་ནམས་བརྒྱར་བསྒྱུར་བས་མཛོད་སྦུ་གཙུག་ཏོར་མ་གཏོགས་པའི་མཚན་གཅིག་འགྲུབ་མཚན་གཞན་ཐམས་ཅད་དེ་དང་འདྲ། མཚན་སུམ་ཅུ་འགྲུབ་པའི་བསོད་
ནམས་སྟོང་བསྒྱུར་གྱིས་མཛོད་སྦུ་འགྲུབ། མཛོད་སྦུ་འགྲུབ་པའི་བསོད་ནམས་འབུམ་བསྒྱུར་གྱིས་གཙུག་ཏོར་འགྲུབ། གཙུག་ཏོར་འགྲུབ་པའི་བསོད་ནམས་གྲངས་མེད་ཕྲག་བཅུས་གསུང་དབྱངས་ཡན་ལག་དྲུག་ཅུ་

[039A]༄༅། །འགྲུབ་པར་གསུངས་པའི་ཕྱིར་རོ།    ༈    །སངས་རྒྱས་ཀྱི་འཕྲིན་ལས་ལ་གསུམ། ལམ་གྱི་རྟེན་དང། ལམ་དང། འབྲས་བུ་ལ་འགོད་པའོ། །དང་པོ་ནི། འགྲོ་རྣམས་ཞི་བའི་
ལས་དང་ནི། །ཞེས་འགྲོ་བ་རྣམས་ཞི་བ་དོན་གཉེར་གྱི་བསམ་པ་སྐྱེ་བའི་སྣོད་རུང་ལ་འགོད་པའོ། །གཉིས་པ་ལ་བཞི་ལས། དང་པོ་ཚོགས་ལམ་ལ་འགོད་པའི་འཕྲིན་ལས་ལ་སྟེ། བསྡུ་རྣམ་བཞི་ལ་འགོད་
པ་དང། །ཞེས་གདུལ་བྱ་རྣམས་བསྡུ་བ་བཞི་ལ་འགོད་པ་དང། ཀུན་ནས་ཉོན་མོངས་བཅས་པ་ཡིས། །རྣམ་པར་བྱང་བ་རྟོགས་པ་དང་།ཞེས་ཐོས་བསམ་གྱིས་ཀུན་འབྱུང་གི་བླང་དོར་རྟོགས་པ་ལ་འགོད་པ་དང། སེམས་
ཅན་རྣམས་དོན་ཇི་བཞིན་གྱི། །དོན་དང། ཞེས་སེམས་ཅན་གྱི་དོན་ཚད་མེད་བཞིའི་རང་བཞིན་ཇི་ལྟ་བ་བཞིན་བསྒྲུབ་པ་ལ་འགོད་པ་དང། ཕ་རོལ་ཕྱིན་དྲུག་དང། །ཞེས་རང་རྒྱུད་སྨིན་བྱེད་ཀྱི་ཕྱིན་དྲུག་གི་ཉམས་ལེན་ལ་འགོད་པ་དང་
སངས་རྒྱས་ལམ་དང། ཞེས་རང་གཞིན་གཉིས་ཀའི་དོན་སངས་རྒྱས་ཀྱི་ལམ་དགེ་བའི་ལས་ལམ་བཅུ་ལ་འགོད་པ་སྟེ་ལྔའོ། །གཉིས་པ་སྦྱོར་ལམ་ལ་འགོད་པ་ནི། རང་བཞིན་གྱིས། །སྟོང་བ་ཉིད་དང་ཞེས་འཇིག་རྟེན་པའི་
སྒོམ་བྱུང་གིས་ཆོས་ཐམས་ཅད་རང་བཞིན་གྱིས་སྟོང་པ་ཉིད་དུ་རྟོགས་པ་ལ་འགོད་པ་གཅིག་གོ་གསུམ་པ་མཐོང་ལམ་ལ་འགོད་པ་ནི་གཉིས་ཟད་དང། ཞེས་སྟོང་པ་ཉིད་ལ་གཉིས་སྣང་ཟད་པའི་ས་དང་པོ་ལ་འགོད་པ་གཅིག་གོ་

[039B]ས་གཉིས་པ་ནས་ལྔ་བའི་བར་དང། དྲུག་པ་དང། བདུན་པ་དང། བརྒྱད་པ་དང། དགུ་པ་དང། བཅུ་བ་ལ་འགོད་པའོ། །དང་པོ་ནི། བརྡ་དང། ཞེས་ཆོས་ཐམས་ཅད་བརྡ་སྟེ་ཀུན་རྫོབ་ཙམ་དུ་ཡོད་པར་རྟོགས་པའི་ས་
གཉིས་པ་ནས་ལྔ་པའི་བར་ལ་འགོད་པ་གཅིག་གོ་གཉིས་པ་ནི་དམིགས་པ་མེད་པ་དང། །ཞེས་ཆོས་ཐམས་ཅད་དོན་དམ་པར་དམིགས་སུ་མེད་པར་རྟོགས་པའི་ས་དྲུག་པ་ལ་འགོད་པ་གཅིག་གོ་གསུམ་པ་ནི་ལུས་ཅན་རྣམས་ནི་ཡོངས་
སྨིན་དང། །ཞེས་ལུས་ཅན་རྣམས་ཀྱི་རྒྱུད་ཡོངས་སུ་སྨིན་པར་བྱེད་པའི་ས་བདུན་པ་ལ་འགོད་པ་གཅིག་གོ་བཞི་པ་ལ་གཉིས་ལས། རྟོགས་པ་ལ་འགོད་པ་ནི། བྱང་ཆུབ་སེམས་དཔའི་ལམ་དང་ནི། །ཞེས་ཉན་རང་དུ་མི་ལྟུང་པར་ངེས་པའི་
བྱང་སེམས་ས་བརྒྱད་པའི་ལམ་ལ་འགོད་པ་དང། སྤངས་པ་ལ་འགོད་པ་ནི། མངོན་པར་ཞེན་པ་བཟློག་པ་དང། །ཞེས་ས་བརྒྱད་པར་བདེན་པར་ཞེན་པ་བཟློག་པ་ལ་འགོད་པ་སྟེ་གཉིས་སོ། །ལྔ་བ་ནི། བྱང་ཆུབ་ཐོབ་
དང། ཞེས་བྱང་ཆུབ་ཐོབ་པ་དང་འདྲ་བའི་སྤྲུལ་སྐུའི་མཛད་པ་ནུས་པའི་ས་དགུ་པ་ལ་འགོད་པ་གཅིག་གོ་དྲུག་པ་ལ་གསུམ། བཅུ་བ་ཐོ་བ་མ་ཐག་པ་དང། སྐྱེ་བུ་གཅིག་ཐོགས་དང། སྲིད་པ་ཐ་མ་ལ་འགོད་པའོ་
པའོ། །དང་པོ་ནི། སངས་རྒྱས་ཞིང། །རྣམ་པར་དག་དང། རང་ཉིད་སངས་རྒྱས་པའི་སྣོད་བཅུད་ཀྱི་ཞིང་དག་པའི་ས་བཅུ་པ་ཐོབ་མ་ཐག་པ་ལ་འགོད་པ་གཅིག་སྟེ། ས་བཅུ་པ་ཐོབ་མ་ཐག་ཏུ་འོད་ཟེར་ཆེན་པོའི་དབང་

[040A]༄༅། །བསྐུར་ཐོབ་པར་འགྱུར་ཚུལ་ནི་གསེར་ཕྲེང་ལས་ཤེས་དགོས་སོ། །གཉིས་པ་ལ་གསུམ་ལས། དང་པོ་ནི། ངེས་པ་དང། ཞེས་སྐྱེ་བ་ཕྱི་མར་ཞིང་འདིར་དུས་འདིའི་ཚེ་སངས་
འདི་ཞེས་བྱ་བར་འགྱུར་བར་ངེས་པའི་ནུས་པ་ལ་འགོད་པ་དང་གཉིས་པ་ནི། སེམས་ཅན་དོན་ན་ཚད་མེད་དང། །ཞེས་སེམས་ཅན་གྱི་དོན་ཚད་མེད་པ་སྒྲུབ་པ་ལ་འགོད་པ་དང། གསུམ་པ་ནི། སངས་རྒྱས་
བསྟེན་སོགས་ཡོན་ཏན་དང། །ཞེས་སངས་རྒྱས་དཔག་ཏུ་མེད་པ་ལ་བསྙེན་བཀུར་བའི་ཡོན་ཏན་ལ་འགོད་པ་སྟེ་གསུམ་མོ། །གསུམ་པ་ལ་བརྒྱད་ལས། དང་པོ་ནི། བྱང་ཆུབ་ཡན་ལག་ཅེས་བྱང་ཆེན་གྱི་
ཚོགས་མཐའ་དག་སྐྱེད་པའི་བྱང་ཆུབ་ཀྱི་ཡན་ལག་ལ་འགོད་པ་དང། གཉིས་པ་ནི། ལས་རྣམས་ནི། །ཆུད་མི་ཟ་དང། ཞེས་ལས་ཆུད་མི་ཟ་བ་སྟེ་རྒྱུ་ཚོགས་གཉིས་ཀྱིས་འབྲས་བུ་རྫོགས་བྱང་དངོས་སུ་འབྱིན་པའི་ནུས་པ་ལ་འགོད་པ་
དང། གསུམ་པ་ནི། བདེན་མཐོང་དང། ཞེས་བདེན་བཞི་མཐོང་བའི་ཇི་སྙེད་པ་རྟོགས་པ་ལ་འགོད་པ་དང། བཞི་པ་ནི། ཕྱིན་ཅི་ལོག་ནི་སྤངས་པ་དང། །ཞེས་ཕྱིན་ཅི་ལོག་བཞི་སྤངས་པ་ལ་འགོད་པ་དང། ལྔ་པ་ནི་
དེའི་གཞི་མེད་པའི་ཚུལ་དང་ནི། །ཞེས་ཕྱིན་ཅི་ལོག་གི་གཞི་བདེན་འཛིན་མེད་པ་སྟེ་སྤངས་པ་ལ་འགོད་པ་དང། དྲུག་པ་ནི། རྣམ་པར་བྱང་དང། ཞེས་བྱང་ཆུབ་ཀྱི་རྒྱུ་ཆོགས་དྲི་མས་རྣམ་པར་བྱང་བ་ལ་འགོད་པ་དང། བདུན་

[040B] ཚོགས་དང་ནི། །ཞེས་སངས་རྒྱས་ཀྱི་རྒྱུ་ཚོགས་ཚོང་པ་ལ་འགོད་པ་དང། བརྒྱད་པ་ནི། འདུས་བྱས་འདུས་མ་བྱས་པ་ལ། །ཐ་དད་ཡོངས་སུ་མི་ཤེས་དང། །ཞེས་འཁོར་འདས་དོན་དམ་པར་ཐ་དད་མེད་པར་མཐོང་པའི་ཇི་
ལྟ་བརྟོགས་པ་འགོད་པ་སྟེ་བརྒྱད་དོ། །དེ་དག་ཀྱང་བཞིར་བསྡུས་ཏེ། དང་པོ་གཉིས་ནི་ནུས་པ་དང། གསུམ་པ་དང་བརྒྱད་པ་ནི་རྟོགས་པ་དང། བཞི་པ་དང་ལྔ་པ་ནི་སྤངས་པ་དང། དྲུག་པ་དང་བདུན་པ་ནི་དག་སའི་རྒྱུ་ཚོགས་ལ་
འགོད་པ་ཡིན་པར་གསུངས་སོ། །གསུམ་པ་ནི། མྱ་ངན་འདས་ལ་འགོད་པ་སྟེ། །ཞེས་མི་གནས་པའི་མྱང་འདས་དེ་བཞིན་གཤེགས་པའི་ས་ལ་འགོད་པ་གཅིག་གོ་དེ་དག་ནི་སློབ་དཔོན་གྱི་ལུགས་ཡིན་ལ། འཕགས་པའི་བཞེད་
བལྟར་ན། དང་པོ་གསུམ་ནི་ཚོགས་ལམ་དང། དེ་ནས་བཞི་ནི་སྦྱོར་པམ་དང། གཉིས་བད་དང། ཞེས་པ་གཅིག་ནི་མཐོང་ལམ་དང། བརྡ་དང། ཞེས་པ་གཅིག་ནི་ས་གཉིས་པ་གསུམ་པ་གཉིས་དང། དམིགས་པ་མེད་པ་
དང། །ཞེས་པ་གཅིག་ནི་ས་བཞི་པ་སོགས་གསུམ་དང། ལུས་ཅན་ཞེས་སོགས་གཅིག་ནིས་བདུན་པ་དང། བྱང་ཆུབ་སེམས་དཔའི་ཞེས་སོགས་བཞི་ནི་ས་བརྒྱད་བ་དང། དེས་པ་དང་ཞེས་སོགས་གཉིས་ནི་ས་དགུ་
བ་དང། སངས་རྒྱས་བསྟེན་ཞེས་སོགས་དགུ་ནི་ས་བཅུ་པ་ལ་འགོད་པ་སྟེ་ལམ་ལ་འགོད་པ་ཉེར་དྲུག་དང། མྱ་ངན་འདས་ལ་འགོད་པ་སྟེ་།ཞེས་པ་གཅིག་ནི་འབྲས་བུ་འགོད་པ་སྟེ་ཉེར་བདུན་ནོ། །དེ་དག་རྒྱས་པར་རྣམ་བཤད་ལས་ཤེས་པར་༄༅། །བྱ་དགོས་ལ། གཞན་ཡང་གཟུངས་ཀྱི་དབང་ཕྱུག་རྒྱལ་པོའི་མདོ་ལས་འཕྲིན་ལས་སོ་གཉིས་བཤད་དེ། སྟོབས་བཅུའི་འཕྲིན་ལས་བཅུ་དང། མི་འཇིགས་པ་བཞིའི་འཕྲིན་ལས་བཞི་དང་
སངས་རྒྱས་ཀྱི་ཆོས་མ་འདྲིས་པ་བཅོ་བརྒྱད་ཀྱི་འཕྲིན་ལས་བཅོ་བརྒྱད་དང་སོ་གཉིས་བཤད་པའི་ཕྱིར། མདོ་སྡེ་རྒྱན་ལས་འཕྲིན་ལས་བཅུ་བཤད་དེ། ཡོན་ཏན་གྱི་གནས་སུ་གྱུར་བའི་འཕྲིན་ལས་དང་སེམས་ཅན་
ཡོངས་སུ་སྨིན་པར་མཛད་པའི་འཕྲིན་ལས་དང། མཐུན་པར་གཤེགས་པའི་འཕྲིན་ལས་དང། ཆོས་སྟོན་པའི་འཕྲིན་ལས་དང། སྤྲུལ་པ་ལ་སོགས་པ་མཛད་པའི་འཕྲིན་ལས་དང། ཡེ་ཤེས་ལ་འཇུག་པའི་འཕྲིན་
ལས་དང། རྣམ་པར་མི་རྟོག་པའི་འཕྲིན་ལས་དང། སྣ་ཚོགས་སུ་འཇུག་པའི་འཕྲིན་ལས་དང། སྐལ་མེད་ལ་མི་འཇུག་པའི་འཕྲིན་ལས་དང། ཁྱད་པར་དུ་འཕགས་པའི་འཕྲིན་ལས་དང་བཅུ་བཤད་པའི་ཕྱིར་རོ་
དེ་དག་རེ་རེ་ལ་ཡང་བྱ་བ་ཡུལ་ལ་འཇུག་པའི་འཕྲིན་ལས་དང་བྱེད་པ་བོ་རང་ཉིད་ལ་ཡོད་པའི་འཕྲིན་ལས་གཉིས་གཉིས་ཡོད་ལ་བྱ་བ་ཡུལ་ལ་འཇུག་པའི་འཕྲིན་ལས་ཉེར་བདུན་འགལ་བ་ཡིན་ཀྱང་བྱེད་པ་པོ་རང་ཉིད་
ལ་ཡོད་པའི་འཕྲིན་ལས་ཉེར་བདུན་མི་འགལ་བར་བཤད་པ་ཡོད་དོ་།མངོན་རྟོགས་རྒྱན་ལས་བཤད་པ་ནི་འཇུག་ཡུལ་གྱི་སྒོ་ནས་ཕྱི་བ་དང། གཟུངས་རྒྱལ་གྱི་མདོ་ནས་བཤད་པ་ནི་བཤད་པ་ནི་བདག་རྐྱེན་གྱི་སྒོ་ནས་ཕྱེ་བ་

[041B] མདོ་སྡེ་རྒྱན་ནས་བཤད་པ་ནི་འཕྲིན་ལས་མཛད་ཚུལ་དང་འབྲས་བུ་ལ་སོགས་པའི་སྒོ་ནས་ཕྱེ་བ་ཡིན་པར་སྣང་ངོ་།དེ་དག་ཀྱང་སྐུ་དང་གསུང་དང་ཐུགས་ཀྱི་འཕྲིན་ལས་གསུམ་དུ་བསྡུས་ཤིང། གདུལ་བྱའི་རྒྱུད་ལ་འཇུག་ཚུལ་ཡང་འཁོར་བ་ཇི་
སྲིད་པར་རྒྱུ་ན་མི་ཆད་དུ་འཇུག་པ་ཡིན་ཏེ། རྩ་བར། དེ་བཞིན་འཁོར་བ་ཇི་སྲིད་འདིའི། །ལས་ནི་རྒྱུན་མི་ཆད་པར་འདོད། །ཅེས་གསུངས་པའི་ཕྱིར་རོ།། སྨྲས་པ། ལུང་རིགས་ཟླ་པའི་མ་མ་ལས་འོངས་པའོ། །ཟུར་མཆན་ཀུན་གསལ་
མིའི་འོད་ཟེར་གྱིས། །གཞུང་དོན་དཀའ་གནས་འདབ་སྟོད་ཁ་ཕྱེ་བར་།ཟུར་གནས་བྷྲིངྒའི་ཚོགས་རྣམས་དགའ་བར་བྱོས། །ཞེས་པ་ནི་སྐབས་བརྒྱད་པའི་ཟུར་མཆན་ནོ། །ཡང་འདིར་སྨྲས་པ། ལྷག་བསམ་དག་པའི་གོ་ལའི་རླུང་གིས་
བསྐྱོད། །རྒྱ་ཆེན་སྤྱོད་པའི་བྱང་བགྲོད་ཡོངས་སུ་རྫོགས། །ཟབ་དོན་གོ་འབྱེད་དབྱིངས་སུ་རྟག་རོལ་པའི། །རྒྱལ་ཡུམ་པདྨའི་གཉེན་གྱིས་འགྲོ་ཀུན་སྐྱོངས། །རྣམ་དཔྱོད་སྡང་པོ་མངོན་པ་མཐོ་བ་ལས། །ལུང་རིགས་ཡལ་ག་ལོ་
འདབ་རབ་རྒྱས་ཤིང། །གསར་བཤད་རོ་བརྒྱའི་འབྲས་བུ་གཡུར་ཟ་པའི། །མཆན་འགྲེལ་དབག་བསམ་ལྗོན་པ་དེང་འདིར་བསྒྲུབས། །གསར་དུ་སློབ་པ་རྣམས་ལ་ཕན་འདོགས་པའི། །བསམ་པ་ཤིན་ཏུ་དཀར་བས་བྱས་མོད་
ཀྱང། །མཁས་རློམ་འགའ་ཞིག་འདི་ཡིས་ག་དུང་སྲིད་དེ། །ཕྱོགས་ལྷུང་ཕྲག་དོག་ཅན་གྱི་གཤིས་དེ་ཡིན། །ནམ་མཁའི་གླང་པོ་ལང་ལོང་གཡོ་བ་ལས། །དབྱར་གྱི་རྔ་གསང་དགོད་པའི་སྒྲ་སྙན་གྱིས། །མདོངས་མཐའ་ཅན་

[042A]༄༅། །གྱི་ག་ཤིས་དེ་ཡིན་མོད་ཀྱི། །གཉིས་སྐྱེས་ཀུན་གྱི་དགའ་སྟོན་བྱེད་མི་ནུས། །བློ་རྨོངས་བདག་འདྲའི་རྣམ་དཔྱོད་ཉ་ཆུང་གིས། །གཞུང་ལུགས་རྒྱ་མཚོའི་བཆི་ང་མཐའ་ཇི་ལྟར་གཞལ། །དེ་ཕྱིར་འདི་ཡ་
འཁྲུལ་བར་གྱུར་བ་གང། །རང་ལས་མཁས་པ་རྣམས་ལ་མཐོལ་ཞིང་བཤགས། །འདིར་འབད་རྣམ་དཀར་དགེ་བས་འགྲོ་བ་ཀུན། །ཤེས་བྱ་མཁྱེན་པ་གསུམ་ལ་མཁས་གྱུར་ནས། །ཉམས་ལེན་སྦྱོར་པ་རྣམ་བཞི་པ་སྒོམ་
བྱས་ཏེ། །འབྲས་བུ་ཆོས་སྐུའི་གོ་འཕང་མྱུར་ཐོབ་ཤོག་རྒྱལ་དང་རྒྱལ་བ་གཉིས་པའི་བསྟན་པ་དང། །བསྟན་འཛིན་སྐྱེས་བུའི་སྐུ་ཚེ་འཕྲིན་ལས་དང། །དགེ་འདུན་འདུས་བའི་ཚོགས་ཀྱི་བཤད་སྒྲུབ་རྣམས། །ཕན་ཚུན་
འགྲན་པ་བཞིན་དུ་འཕེལ་གྱུར་ཅིག་བསྟན་པའི་སྦྱིན་བདག་རྣམས་ཀྱི་ཕྱི་ནང་གི་འགལ་རྐྱེན་མི་མཐུན་ཕྱོགས་ཀུན་ཞི་བ་དང་།མཐུན་རྐྱེན་ཚེ་བསོད་མངའ་ཐང་ལོངས་སྦྱོད་རྣམས། །ཡར་ངོའི་ཟླ་བ་
བཞིན་དུ་རྒྱས་གྱུར་ཅིག་བདག་ཀྱང་མ་འོངས་སྐྱེ་བ་ཐམས་ཅད་དུ། །ངན་སོང་མི་ཁོམ་གནས་སུ་མི་སྐྱེ་བར། །རྟེན་བཟང་ཐོབ་ཅིང་བསྟན་དང་མཇལ་བ་དང། །བཤེས་གཉེན་བཟང་པོས་རྗེས་སུ་
འཛིན་གྱུར་ཅིག་ཁྱད་པར་སྐྱེ་བ་གཞན་གྱིས་མ་ཆོང་བར། །དགའ་ལྡན་ཡིད་དགའ་ཆོས་འཛིན་དེར་སྐྱེས་ནས། །མི་ཕམ་འཇམ་དཔལ་སྙིང་པོའི་གསུང་སྙན་གྱིས། །ཡིད་དང་རྣ་དབང་ལྷན་ཅིག་ཚིམ་གྱུར་ཅིག་

[042B] །ཤེད་བུའི་ཁུར་ཆེན་བཏེག་པ་དེ་སྲིད་དུ། །མཆན་བུ་འདིས་ཀྱང་གཞུང་དོན་ཤེས་འདོད་ལ། །ལེགས་བཤད་གསར་པའི་གཏམ་སྙན་སྒྲོག་གྱུར་ཅིག་ཅེས་བཎ་ཆེན་བསོད་ནམས་
གྲགས་པའི་དཔལ་རྣམ་དཔྱོད་མཆོག་གི་སྡེས་མཛད་པའི་ཕར་ཕྱིན་སྤྱི་དོན་གྱི་ཟུར་མཆན་ཡུམ་དོན་རབ་གསལ་སྒྲོན་མེ་ཞེས་བྱ་བ་འདི་ནི། ཡུ་རེ་ཆེན་མོའི་མཚན་ཉིད་ཀྱི་བཤད་གྲྭ་ཆེན་པོ་གཉིས་གྱི་ཡ་གྱལ་ཀུན་དགའ་ཆོས་གླིང་གི་གྲ་རིགས་
མདོ་སྔགས་ཀྱི་བཤད་གྲྭ་རྣམས་སུ་རྒྱུད་དང་བཀའ་བོད་རྣམ་ལྔའི་གྲྭ་སྐོར་ཚུལ་བཞིན་བྱས་པའི་བཀའ་བཅུ་པ་ངག་དབང་བསོད་ནམས་ཀྱིས་འདི་ལྟ་བུ་ཞིག་དགོས་ཞེས་བསྐུལ་བ་ལྟར། མཁས་ཤིང་གྲུབ་བ་བརྙེས་པའི་དགེ་
བའི་བཤེས་གཉེན་དུ་མའི་ཞབས་ཀྱི་རྡུལ་སྦྱི་བོས་ནོད་པ། ་སྦྲང་བཙུན་ངག་དབང་དཔལ་ལྡན་གྱིས། རབ་བྱུང་བཅུ་བཞི་བའི་བགྲང་བྱ་ལྔ་བཅུ་རྩ་བདུན་པ་ཆུ་མོ་ཕག་ལོར། བཀའ་དང་བསྟན་བཅོས་འགྱུར་རོ་
ཅོག་གི་ཚལ་དགའ་ལྡན་བཤད་སྒྲུབ་བསྟན་འཕེལ་གླིང་གི་ཉེ་འདབ་རང་གཤག་ཉམས་དགའ་བར་མ་འཇུག་རྫོགས་པར་སྦྱར་བ་འདིས་ཀྱང་བསྟན་འགྲོ་ལ་ཕན་ཐོགས་བར་གྱུར་ཅིག། སརྦ་མ་ངྒ་ལཾ་དགེའོ།།
ཨོཾ་སྭ་སྟི། བསྟན་བའི་བདག་པོ་འདྲེན་མཆོག་ཤཱཀྱིའི་ཏོག་རྒྱལ་བ་གཉིས་པ་རྗེ་བཙུན་ཙོང་ཁ་པ། །ཡབ་སྲས་བརྒྱུད་པར་བཅས་པ་ཐམས་ཅད་ལ། །སྒོ་གསུམ་གུས་པ་ཆེན་པོས་ཕྱག་འཚལ་ལོ། །བསོད་ནམས་ཞི་ང་

[043A]༄༅། །མཆོག་རྒྱལ་བསྟན་ལྷ་ལམ་དུ། །གྲགས་པའི་འོད་ཟེར་འགྲོ་ལ་ཟླ་མེད་པ། །སྨྲ་པའི་ཉི་མ་རྣམ་དཔྱོད་མཆོག་གི་སྡེ། །པཎ་ཆེན་གང་དེའི་ཞབས་ལ་སྙིང་ནས་འདུད། །མགོན་དེའི་
ལེགས་བཤད་ཕར་ཕྱིན་སྤྱི་དོན་གྱི། །ཟུར་མཆན་ཆོས་རྗེ་ངག་དབང་དཔལ་ལྡན་གྱི། །གསར་རྩོམ་ཁུ་རེ་ཀུན་དགའ་ཆོས་གླིང་དུ་།བློ་གསལ་རྣམས་ལ་ཕན་ཕྱིར་པར་དུ་བསྒྲུབས། །དགེ་པས་རྒྱལ་པའི་བསྟན་
པ་དར་ཞིང་རྒྱས། །བསྟན་འཛིན་སྤྱི་དང་ཁྱད་པར་དམ་པའི་མགོན། །ཞབས་པད་བརྟན་ཅིང་དགེ་འདུན་ཐུགས་མཐུན་པས། །བཤད་སྒྲུབས་ཡ་ར་ངོའི་ཟླ་བཞིན་འཕེལ་གྱུར་ཅིག་ །ཅེས་འདི་གྲྭ་ཚང་ཆེན་མོ་དེ་ཉིད་
གྱི། །པར་དབོན་དགེ་སློང་བློ་བཟང་ཚེ་རིང་གིས། །དགོས་ཞེས་བསྐུལ་ངོར་ངག་གི་དབང་པོ་ཡིས། །གཡར་ཁྲལ་ཙམ་དུ་བྲིས་པ་ཛ་ཡནྟུ།། །།།

[43B] བླནྐ་པགེ་﻿
[001A]༄༅། །ཕར་ཕྱིན་སྤྱི་དོན་གསལ་བའི་སྒྲོན་མེའི་སྐབས་བཞི་པའི་ཟུར་མཚན་རབ་གསལ་སྒྲོན་མེ་ཞེས་བྱ་བ་བཞུགས་སོ་

[001B] །མཁྱེན་གསུམ་བསྡུས་སྒོམ་གྱི་དོན་ལ་རྡོག་ལོ་ཆེན་པོས། གཞི་ཤེས་ཀྱི་རྣམ་པ་ཉེར་བདུན་དང། ལམ་ཤེས་ཀྱི་རྣམ་པ་སོ་དྲུག་དང། རྣམ་
མཁྱེན་གྱི་རྣམ་པའི་ནང་ནས་རྣམ་ཐར་སྒོ་གསུམ་དང། བར་ཆད་མེད་ལམ་བཞི་དང། དེ་བཞིན་ཉིད་ཀྱི་རྣམ་པ་སྟེ་བདུན་ཅུ་རྩ་གཅིག་ནི་དོན་དམ་པའི་རྣམ་པ་དང། ལྷག་མ་
བྱང་ཕྱོགས་སོ་བདུན་དང། རྣམ་ཐར་བརྒྱད་དང། སྙོམས་འཇུག་དགུ་དང། ཕར་ཕྱིན་བཅུ་དང། སྟོབས་བཅུ་དང། སོ་རིག་བཞི་དང། མི་འཇིགས་པ་བཞི་དང་
ཆོས་མ་འདྲེས་པ་བཅོ་བརྒྱད་དང། རང་བྱུང་གི་རྣམ་པ་དང། སངས་རྒྱས་ཀྱི་རྣམ་པ་སྟེ་བརྒྱ་དང་གཉིས་ནི་ཀུན་རྫོབ་པའི་རྣམ་པ་ཡིན་ལ། དེ་དག་ཀྱང་སྦྱོར་བ་ཉི་ཤུའི་དམིགས་

[002A] །རྣམ་གཉིས་སུ་ཕྱེ་བའི་དམིགས་པ་ཡིན་གྱི་འཛིན་སྟངས་ཀྱི་རྣམ་པ་མིན་ནོ། །གཞི་ཤེས་ལམ་ཤེས་ཀྱི་སྟོང་བདག་མེད་བཞི་དང། སྟོང་ཉིད་ཀྱི་རྣམ་
ཐར་ཏེ་ལྔ་ནི་སྟོང་པ་ཉིད་ཀྱི་རྣམ་པ་དང། གཞི་ཤེས་ལམ་ཤེས་ཀྱི་འགོག་ལམ་གྱི་རྣམ་པ་ཞེ་གཉིས་དང། མཚན་མེད་ཀྱི་རྣམ་པར་དང། འགོག་ལམ་བར་ཆད་མེད་ལམ་གཉིས་
ཏེ་ཞེ་ལྔ་ནི་མཚན་མེད་ཀྱི་རྣམ་པ་དང། གཞི་ཤེས་ལམ་ཤེས་ཀྱི་མི་རྟག་སྡུག་བསྔལ་བཞི་དང། དེ་གཉིས་ཀྱི་ཀུན་འབྱུང་གི་རྣམ་པ་བཅུ་གཉིས་དང། སྨོན་མེད་ཀྱི་རྣམ་ཐར་
དང། ཀུན་འབྱུང་བར་ཆད་མེད་ལམ་སྟེ་བཅོ་བརྒྱད་ནི་སྨོན་མེད་ཀྱི་རྣམ་པ་སྟེ། རྣམ་ཐར་སྒོ་གསུམ་སོ་སོ་ལ་དྲུག་ཅུ་རྩ་བརྒྱད་དང། ལམ་ཤེས་ཀྱི་སྡུག་བདེན་ངོ་བོ་ཉིད་མེད་

[002B] སྡུག་བསྔལ་བར་ཆད་མེད་ལམ་སྟེ་གཉིས་ནི་སྟོང་ཉིད་སྨོན་མེད་ཐུན་མོང་པ་དང། དེ་བཞིན་ཉིད་ཀྱི་རྣམ་པ་ནི་རྣམ་ཐར་སྒོ་གསུམ་གའི་ཐུན་མོང་བ་སྟེ་ཐུན་མོང་པའི་རྣམ་པ་གསུམ་
མོ༑ ༑སྐབས་བཞི་པའི་བསྡུས་དོན་ལས། སྟོང་མཚན་ཐུན་མོང་སྡུག་བསྔལ་དངོས་ཉིད་མེད། ཅེས་པ་ཡིག་ནོར་ཡིན་ཏེ། ལམ་སྒྲིག་ལས་སྔར་ལྟར་འབྱུང་བའི་ཕྱིར། དེས་ན་སྟོང་
སྨོན་ཐུན་མོང་ཞེས་པ་ཏོན་ན་དག་པར་འགྱུར་རོ། །དེ་ལྟར་དོན་དམ་པའི་རྣམ་པ་བདུན་ཅུ་རྩ་གཅིག་ནི་ཐུན་མོང་པའི་རྣམ་ཐར་སྒོ་གསུམ་དུའང་བསྡུས་མོད་ཀྱང། བསྡུས་སྒོམ་གྱི་དོན་ནི། རྣམ་
པ་བརྒྱ་དང་དོན་གསུམ་གྱི་ངོ་བོ་རྒྱུ་འབྲས་གསུམ་བདེན་པར་མེད་པའི་སྤྲོས་བྲལ་དུ་བསྡུས་ནས་བསྒོམ་པ་ནི། མཁྱེན་གསུམ་བསྡུས་བསྒོམ་གྱི་དོན་དུ་བཞེད་དོ། །ཕར་ཕྱིན་ལམ་སྒྲིག་ལས་
སྟོང་པ་ཉིད་ཀྱི་རྣམ་པ་ལྔ་དང། སྟོང་སྨོན་ཐུན་མོང་པའི་ཕྱེད་ཕྱེད་དང། དེ་བཞིན་ཉིད་ཀྱི་རྣམ་པའི་གསུམ་ཆ་སྟེ་བརྒྱད་ལ་དམིགས་ནས་བདེན་མེད་དུ་བསྒོམ་པ་གནས་པ་བཀག་པའི་སྦྱོར་བ་དང་
མཚན་མེད་རྣམ་པ་ཞེ་ལྔ་དང། དེ་བཞིན་ཉིད་ཀྱི་རྣམ་པའི་གསུམ་ཆ་སྟེ། ཞེ་དྲུག་ལ་དམིགས་ནས་བདེན་མེད་དུ་བསྒོམ་པ་རྣལ་འབྱོར་བཀག་པ་སྦྱོར་པ་དང། སྨོན་མེད་ཀྱི་རྣམ་པ་

[003A]༄༅། །བཅོ་བརྒྱད་དང། སྟོང་སྨོན་ཐུན་མོང་བའི་ཕྱེད་ཕྱེད་དང། དེ་བཞིན་ཉིད་ཀྱི་རྣམ་པའི་གསུམ་ཆ་སྟེ་ཉེར་གཅིག་ལ་དམིགས་ནས་བདེན་མེད་
དུ་བསྒོམ་པའི་སྦྱོར་པ་ལ། ཟབ་དཀའ་ཚད་མེད་ཀྱི་སྦྱོར་བ་གསུམ་དུ་དབྱེ་བར་བཤད་པ་དང་རྣམ་བཤད་ལས་རྣམ་པ་བརྒྱ་དང་དོན་གསུམ་གྱི་ངོ་བོ་ལ་བདེན་ཞེན་འགོག་པ་གནས་པ་བཀག་པའི་
སྦྱོར་པ་དང། ཡུལ་ཅན་ལ་བདེན་ཞེན་འགོག་པ་རྣལ་འབྱོར་བཀག་པའི་སྦྱོར་བ་དང། འབྲས་བུ་ལ་བདེན་ཞེན་འགོག་པ་དེ་ལ་ཟབ་དཀའ་ཚད་མེད་ཀྱི་སྦྱོར་བ་གསུམ་དུ་དབྱེ་བར་བཤད་དོ། །བཤད་ཚུལ་དེ་གཉིས་
ཀ་ལོ་ཆེན་གྱིས་ཞལ་གྱིས་བཞེས་པ་ཡིན་མིན་ནི་དཔྱད་བྱར་སྣང་ཡང། ཡུལ་ཕྱོགས་འདིར་རྡོག་ལོའི་གཞུང་རྙེད་དཀའ་བས་ཁ་ཚོན་གཅོད་མི་ནུས་སོ།    ༈    །རྣམ་པ་འདི་དག་མདོ་དུ་ཞིག་གིས་བསྟན་ཞེ་ན། གཞི་
ཤེས་ཀྱི་རྣམ་པ་ཉེར་བདུན་དང་ལམ་ཤེས་ཀྱི་སོ་དྲུག་ལ་དམ་བཅའ་དང་འཐད་པའི་མདོ་དེ་དག་དང་གྲངས་མཉམ་ཡོད་ལ། རྣམ་མཁྱེན་གྱི་རྣམ་པ་སོ་བདུན་ལ་སྡེ་ཚན་བདུན་པོ་རེ་རེ་ལ་རེ་རེ་སྟེ་མདོ་བདུན་དང། སོ་བཞིའི་རྣམ་
ཐར་བརྒྱད་ལ་གཅིག་སྙོམས་འཇུག་དགུ་ལ་གཅིག་སྤོང་ལམ་ལ་གཅིག་གཞན་བཅུ་གསུམ་ལ་རེ་རེ་སྟེ་བཅུ་དྲུག་དང། སོ་དགུའི་ཐ་མ་གསུམ་ལ་རེ་རེ་གཞན་སྡེ་ཚན་བཞི་ལ་རེ་རེ་སྟེ་མདོ་བདུན་ཡོད་པས། སྤྱིར་

[003B]    ༈    །གཞི་ཤེས་ཀྱི་དོན་རྣམ་མི་རྟོག་སོགས་བཞི་ནི་མདོ་ལས་མེད་པ་དང། མི་སྐྱེ་བ་དང། དབེན་པ་དང། མི་རྫི་བའི་སྒྲས་བསྟན་པའི་རྒྱུ་མཚན་ཡོད་དེ། རིམ་བཞིན་སྡུག་བདེན་རྟག་པར་
མེད་པ་དང། སྡུག་བསྔལ་དོན་དམ་པར་མི་སྐྱེ་བའམ་སྐད་ཅིག་གཅིག་ལས་ལྷག་པར་མི་སྐྱེ་པ་དང། དོན་གཞན་གྱི་བདག་གིས་དབེན་པ་དང། རང་གི་ངོ་བོར་གྱུར་པའི་བདག་ཏུ་འཛིན་པས་མི་རྫི་བའི་ཕྱིར་དེ་ལྟར་གསུངས་སོ། །འདི་ལ་
སྐབས་བཞི་བའི་བསྡུས་དོན་ལས། བདག་དབེན་བདག་གི་བ་ཡིས་མི་རྫི་བཞིན། །ཞིས་འབྱུང་བ་ཡི་གེ་ནོར་རམ་སྙམ་མོ། །རྒྱུ་སོགས་བཞི་ནི་གནས་མེད་པ་དང། ནམ་མཁའ་དང། བརྗོད་དུ་མེད་པ་དང། མིང་མེད་པ་
བཞིས་བསྟན་པའི་རྒྱུ་མཚན་ཡོད་དེ། རྒྱུ་ནི་ཐ་སྙད་དུ་མིང་གཟུགས་སྐྱེད་ནུས་ཀྱང་དོན་དམ་པར་དེ་སྐྱེད་པའི་གནས་མེད་པ་དང། ཀུན་འབྱུང་ཐ་སྙད་དུ་སྐྱེ་འགག་གི་བྱ་བ་ལྡན་ཀྱང་དོན་དམ་པར་དེ་གཉིས་མེད་པས་ནམ་མཁའ་དང་
མཚུངས་པ་དང། ཐ་སྙད་དུ་རབ་སྐྱེ་སྐྱེད་བྱེད་ཀྱི་རྟོག་དཔྱོད་སོགས་ཚུལ་མིན་ཡིད་བྱེད་ཡོད་ཀྱང་དོན་དམ་པར་བརྗོད་དུ་མེད་པ་དང། ཐ་སྙད་དུ་མིང་བཞིའི་ནང་ཚན་གྱི་ཚོར་བ་ལས་སྐྱེས་པའི་ཡང་སྲིད་ཀྱི་རྐྱེན་སྲིད་པ་ཡོད་ཀྱང་དོན་དམ་པར་
མིང་མེད་པའི་ཕྱིར་དེ་ལྟར་གསུངས་སོ། །འགོག་པ་སོགས་བཞི་ནི་འགྲོ་བ་མེད་པ་དང། མི་འཕྲོགས་པ་དང། མི་ཟད་པ་དང། སྐྱེ་བ་མེད་པ་བཞིས་བསྟན་པའི་རྒྱུ་མཚན་ཡོད་དེ། འགོག་པ་ནི་ཤེས་རབ་ཀྱི་ལུས་ཀྱིས་མངོན་

[004A]༄༅། །དུ་བྱ་བ་ཡིན་གྱི་རྒྱུད་གཅིག་ནས་གཅིག་ཏུ་འགྲོ་བ་མེད་པ་དང། གཏན་ཏུ་ཞི་བ་རྐྱེན་གྱིས་མི་འཕྲོགས་པ་དང། གྱ་ནོམ་པའི་ཐར་པ་མི་ཟད་པ་དང། ངེས་པར་འབྱུང་བའི་མྱང་འདས་སྐྱེ་བ་མེད་པའི་
ཕྱིར་དེ་ལྟར་གསུངས་སོ། །རྟོགས་དཀའི་སྣང་བར་ཡེ་ཤེས་ཀྱིས་མངོན་དུ་བྱེད་དགོས་ཀྱི་རྐང་གིས་སོང་ནས་ཐོབ་བྱ་མིན་པས་འགྲོ་བ་མེད་པར་བཤད་དོ། །མི་འཕྲོགས་པ་ཞེས་པ་ལ་དག་སྙིང་དུ་གཟུང་དུ་མེད་པར་བསྒྱུར་བ་
བདེའོ་ཞེས་གསེར་ཕྲེང་ལས་གསུངས་པ་ལྟར་ན། བློས་ཡོངས་གཅོད་ཀྱི་ཡུལ་དུ་གཟུང་དུ་མེད་པའོ།    ༈    །ལམ་བདེན་གྱི་རྣམ་པ་ལ། བླང་དོར་བྱེད་པ་པོའི་གང་ཟག་གི་བདག་མེད་པ་དང། ཡུལ་ཤེས་པ་པོའི་གང་ཟག་གི་
བདག་མེད་པ་དང། གོང་མར་འཕོ་བ་བོའི་གང་ཟག་གི་བདག་མེད་པ་དང། ཉོན་མོངས་འདུལ་བ་པོའི་གང་ཟག་གི་བདག་མེད་པར་མངོན་སུམ་དུ་རྟོགས་པའི་ཟག་མེད་ཀྱི་ལམ་བཞི་ནི་རིམ་བཞིན་ལམ་རིགས་པ་སྒྲུབ་པ་ངེས་
འབྱིན་བཞི་ཡིན་པར་གསུངས་སོ། །གཟུགས་སོགས་ཕྱི་རོལ་གྱི་དོན་དུ་གྲུབ་པའི་ངོ་བོ་ཉིད་མེད་པ་རྨི་ལམ་ལྟ་བུ་དང། གཟུགས་སོགས་ཕྱི་རོལ་གྱི་དོན་དུ་གྲུབ་པའི་མ་སྐྱེས་བ་སྒྲ་བརྙན་ལྟ་བུ་དང། དེ་དག་དེར་གྲུབ་པའི་མ་
འགགས་པ་མིག་ཡོར་ལྟ་བུ་དང། དེ་དག་དེར་གྲུབ་པའི་གཟོད་མ་ནས་ཞི་བ་སྨིག་རྒྱུ་ལྟ་བུ་དང། དེ་དག་དེར་གྲུབ་པའི་རང་བཞིན་གྱིས་མྱ་ངན་ལས་འདས་པ་སྒྱུ་མ་ལྟ་བུར་རྟོགས་པའི་སྒོམ་ལམ་ཟག་བཅས་ལྔ་དང། གཟུགས་སོགས་

[004B] དེ་དག་ལ་དེར་གྲུབ་པའི་རྣམ་པར་བྱང་བ་མེད་པ་དང། དེ་དག་གི་རང་བཞིན་ལ་དེར་གྲུབ་པའི་ཉོན་མོངས་པའི་བག་ཆགས་ཀྱིས་གོས་པའི་དྲི་མ་མེད་པ་དང། དེ་དག་ལ་དེར་གྲུབ་པའི་
གཟུགས་སྒྲ་ལ་སོགས་པའི་དབྱེ་བའི་སྤྲོས་པ་མེད་པ་དང། དེ་དག་ཕྱི་རོལ་གྱི་དོན་དུ་གྲུབ་པས་སྟོང་པར་རྟོགས་པའི་རྟོགས་པ་ལ་རློམ་པར་བྱར་མེད་པ་དང། དེ་དག་ཕྱི་རོལ་གྱི་དོན་དུ་གྲུབ་པས་སྟོང་པའི་སྟོང་ཉིད་མི་གཡོ་བ་སྟེ་སྲིད་པ་ཇི་སྲིད་ཀྱི་བར་
དུ་གནས་པར་རྟོགས་པའི་མཐོང་ལམ་ཟག་མེད་དྲུག་སྟེ་བཅོ་ལྔའོ། །འདིའི་རློམ་པར་བྱར་མེད་པའི་དོན་ནི། གཉིས་སྟོང་རྟོགས་པའི་རང་གི་རྟོགས་པ་ལ་ཕྱི་རོལ་གྱི་དོན་སྔར་ཡོད་ཕྱིས་མེད་པར་རྟོགས་སྙམ་དུ་རློམ་པར་བྱར་མེད་པའི་དོན་ཡིན་ཏེ་
འདི་དང་འཛིན་སྟངས་དངོས་སུ་འགལ་བའི་སྤང་བྱ་ནི། གཉིས་སྟོང་རྟོགས་པའི་རང་གི་རྟོགས་པ་ལ་ཕྱི་དོན་སྔར་ཡོད་ཕྱིས་མེད་པར་རྟོགས་སྙམ་དུ་འཛིན་པ་ལ་བྱེད་པའི་ཕྱིར་ཏེ། གསེར་ཕྲེང་ལས། དེ་ངོ་བོས་སྟོང་པར་རྟོགས་པའི་རང་གི་རྟོགས་
པ་ལ་གཟུང་བ་སྔར་ཡོད་ཕྱིས་མེད་པར་རྟོགས་པའོ་ཞེས་དང། ཞེས་གསུངས་པས་སོ། །འདིའི་མི་གཡོ་པའི་དོན་ཡོད་དེ། གཉིས་སྟོང་གི་དེ་ཁོ་ན་ཉིད་གཞན་དུ་མི་འགྱུར་བའི་དོན་ཡིན་པའི་ཕྱིར་ཏེ། འདིའི་སྤང་བྱ་ནི། ཕྱི་དོན་གྱིས་སྟོང་པ་
དེ་སླར་ལོག་ནས་མི་སྟོང་པར་འཛིན་པ་ལ་བྱེད་པའི་ཕྱིར་ཏེ། དེ་ཉིད་ལས། དེ་ངོ་བོས་སྟོང་པའི་རང་བཞིན་ལ་རེ་ཞིག་སྟོང་ཡང་ཕྱིས་དེ་ལོག་ནས་མི་སྟོང་པར་འཛིན་པས་ཡོངས་སུ་ཉམས་པར་རྣམ་པར་རྟོག་པའོ། །ཞེས་གསུངས་པའི་ཕྱིར་

[005A]༄༅། །དེ་དག་ནི་གསེར་ཕྲེང་གི་དགོངས་པའོ། །རྣམ་བཤད་ལས། དོན་དུ་ཞེན་པའི་རྟོགས་པས་རོ་མྱང་པའི་རློམ་པ་མེད་པ་དང། རྟོགས་པ་ཐོབ་ཟིན་ཉམས་པ་མེད་པའི་མི་གཡོ་བའི་གཟུང་བྱ་དོན་གཞན་མེད་
པར་མངོན་སུམ་གྱིས་གསར་དུ་རྟོགས་པའི་རྣམ་པ་ཡིན་པའི་ཕྱིར། ཞེས་གསུངས་ཏེ་དོན་གང་ཡིན་དཔྱད་བྱར་སྣང་ངོ། །འགྲེལ་པར་སྒོམ་ལམ་ཟག་བཅས་ལྔ་ནི་སྤྱིར་ཤེས་བྱའི་སྒྲིབ་པའི་གཉེན་པོ་ཡིན་པ་དང། མཐོང་ལམ་ཟག་
མེད་དྲུག་ནི་སྤང་བྱ་སོ་སོར་ངེས་པའི་གཉེན་པོ་ཡིན་པར་གསུངས་པའི་དོན་ལ། གསེར་ཕྲེང་ལས་སྔ་མ་ལྔ་ནི་རེ་རེ་བསྒོམས་པས་ཀྱང་ཕྱི་རོལ་དོན་འཛིན་ཐམས་ཅད་སྤོང་ནུས་ཤིང། ཕྱི་མ་དྲུག་ནི་དམིགས་རྣམ་རིས་སུ་ཆད་པས་
སྤང་བྱའི་ཁྱད་པར་རེ་རེ་པའི་གཉེན་པོ་ཡིན་པར་གསུངས་ལ། རྣམ་བཤད་ལས་ཀྱང་སྔ་མ་ལྔ་ནི་རེ་རེ་ནས་ཀྱང་གཟུང་རྟོག་སྤྱིའི་གཉེན་པོ་དང། ཕྱི་མ་དྲུག་ནི་གཟུང་རྟོག་སོ་སོར་ངེས་པའི་གཉེན་པོར་གསུངས་ཏེ། དོན་གང་ཡིན་
བཙལ་བར་བྱའོ།    ༈    །སློབ་དཔོན་གྱིས། གཞི་ཤེས་སུ་རང་རྒྱལ་གྱི་མངོན་རྟོགས་ཀྱང་བསྡུས་པའི་རྒྱུ་མཚན་གྱིས་གཞི་ཤེས་ཀྱི་རྣམ་པའི་སྐབས་སུ་ཤེས་སྒྲིབ་ཀྱི་གཉེན་པོ་སྟོན་པ་ཡིན་གསུངས་པ་ལ། རྡོག་ལོ་ཆེན་པོ་ན་རེ་
ལམ་གསུམ་གྱི་རྣམ་པ་འདི་དག་གཞི་ཤེས་ཀྱི་ཤེས་རྣམ་ཡིན་ནམ་དོན་རྣམ་ཡིན། དང་པོ་ལྟར་ན། གཞི་ཤེས་ཀྱི་རྟོགས་བྱ་བདེན་བཞིའི་རྣམ་པ་སྟོན་པའི་སྐབས་ཡིན་པས་སྐབས་ཀྱི་དོན་དང་འགལ། གཉིས་པ་ལྟར་

[005B] ལམ་གསུམ་པོ་འདི་དག་གཞི་ཤེས་སུ་འཆད་མི་རིགས་ཏེ། གཞི་ཤེས་ཀྱི་དོན་རྣམ་ལ་གཞི་ཤེས་སུ་འདུ་བས་མ་ཁྱབ་པའི་ཕྱིར་ཏེ། བདེན་པ་དང་པོ་གསུམ་གྱི་རྣམ་པ་བཞིན་ནོ། །དེས་ན་འདིར་བསྟན་ཤེས་སྒྲིབ་ཀྱི་གཉེན་པོས་
རང་རྒྱལ་བྱང་སེམས་སངས་རྒྱས་གསུམ་གའི་རྒྱུད་ཀྱི་དེའི་གཉེན་པོ་ཐམས་ཅད་བསྡུས་པ་ཡིན། ཞེས་ཟེར་རོ། །རྩོད་པ་འདིའི་ལན་དུ་རྣམ་བཤད་ལས་སྐབས་འདིར་ཤེས་རྣམ་དངོས་སུ་བསྟན་པར་སྒྲུབ་པ་མ་གཏོགས་ལན་གཞན་གསལ་
བར་མ་གསུངས་ལ། གསེར་ཕྲེང་ལས། སྤྱིར་གཞི་ཤེས་ཀྱི་དམིགས་པ་ལ་དེར་འདུ་བས་མ་ཁྱབ་ཀྱང་ལམ་བདེན་གྱི་སྐབས་སུ་འདུ་དགོས་ཏེ། འདི་མཁྱེན་གསུམ་གྱི་ནང་ནས་གཞི་ཤེས་འབའ་ཞིག་གི་སྐབས་ཡིན་པ་དང། ཉན་རང་གིས་
རང་རྒྱུད་ཀྱི་ལུས་ཚོར་སེམས་ཆོས་ཉི་ཚེ་པ་ལ་དམིགས་པས་ཐེག་ཆེན་ལས་དམིགས་པ་དམན་པར་དབུས་མཐའི་འགྲེལ་པར་གསུངས་པའི་ཕྱིར་རོ། །ཞེས་གསུངས་ཏེ། དོན་ནི། གཞི་ཤེས་ཀྱི་དོན་རྣམ་ལ་གཞི་ཤེས་སུ་འདུ་བས་མ་ཁྱབ་ཀྱང་
གཞི་ཤེས་ཀྱི་དོན་རྣམ་དུ་གྱུར་བའི་ལམ་བདེན་ཡིན་ན་གཞི་ཤེས་སུ་འདུ་པས་ཁྱབ་སྟེ། གཞི་ཤེས་ནི་ཐེག་དམན་གྱི་ལམ་ཡིན་པས་དེས་ལམ་བདེན་ལ་དམིགས་པའི་ཚེ་རང་རྒྱུད་ཀྱི་ལམ་བདེན་ལ་དམིགས་པ་ཡིན་གྱི་རྣམ་མཁྱེན་ལམ་ཤེས་ལམ་དམིགས་
པའི་ཕྱིར་ཏེ། ཉན་རང་གི་དྲན་པ་ཉེར་བཞག་གིས་རང་རྒྱུད་ཀྱི་ལུས་ཚོར་སེམས་ཆོས་ཉི་ཚེ་པ་ལ་དམིགས་པས་ཐེག་ཆེན་ལས་དམིགས་པ་དམན་པར་གསུངས་པའི་ཕྱིར་ཞེས་པའོ། །དེ་ལྟར་གསུངས་པ་ནི་གསེར་ཕྲེང་གི་རང་

[006A]༄༅། །ལུགས་ལ་གཞི་ཤེས་ཉན་རང་ཁོ་ནར་ཡོད་པའི་རྒྱུ་མཚན་གྱིས་ཡིན་ནོ། །གསེར་ཕྲེང་ལྟར་ན། གཞི་ཤེས་ཀྱི་དོན་རྣམ་དུ་གྱུར་པའི་ལམ་བདེན་བཅོ་ལྔའི་དང་པོ་བཞི་ནི་ཉན་རང་གཉིས་ཀར་
ཡོད་ལ། དེ་རེ་རེ་ལ་མཐོང་ལམ་སྒོམ་ལམ་གཉིས་ཀ་ཡོད་དོ། །སྒོམ་ལམ་ཟག་བཅས་ལྔ་དང་མཐོང་ལམ་ཟག་མེད་དྲུག་སྟེ་བཅུ་གཅིག་ནི་རང་རྒྱལ་གྱི་རྒྱུད་ཀྱིས་བསྡུས་པས་དེ་དག་ལ་ཐེག་ཆེན་གྱི་ལམ་མེད་
དོ༑ ༑རྣམ་བཤད་ལས་དང་པོ་བཞི་ནི་མཐོང་ལམ་ཡིན་པར་གསུངས་པའི་རྗེས་སུ་འབྲང་སྟེ་མཐོང་ལམ་ཟག་མེད་བཞི་ཞེས་དང་སང་བློ་མཆོག་དམན་ཀུན་ལ་རླུང་ལྟར་གྲགས་ཀྱང་དེ་ལྟར་ཁས་ལེན་མི་རུང་སྟེ། དང་པོ་
བཞི་མཐོང་ལམ་དུ་གསུངས་པའི་ཁུངས་མེད་པའི་ཕྱིར་ཏེ། ཉི་སྣང་རྒྱན་སྣང་འགྲེལ་བ་འདི་གསུམ་གར་ཉོན་སྒྲིབ་གྱི་གཉེན་པོར་ཟག་པ་མེད་པའི་ལམ་གཅིག་དང་ཞེས་སྤྱིར་གསུངས་པ་ལས་མཐོང་ལམ་དུ་མ་གསུངས་
པའི་ཕྱིར་དང། རིགས་པས་ཀྱང་ཉོན་མོངས་པའི་སྒྲིབ་པ་ནི་མཐོང་ལམ་གཅིག་པུས་སྤོང་མི་ནུས་པའི་ཕྱིར་དང། རྒྱ་འགྲེལ་རྣམས་སུ་ལམ་ཕྱི་མ་བཅུ་གཅིག་ལ་མཐོང་སྒོམ་གྱི་ཁྱད་པར་སྦྱར་ནས། དང་པོ་བཞི་
ལ་མཐོང་སྒོམ་གྱི་ཁྱད་པར་མ་སྦྱར་བར་ཟག་པ་མེད་པའི་ལམ་ཞེས་སྤྱི་བཟུང་བ་ལ་རྒྱུ་མཚན་ཡང་དག་གཅིག་ཡོད་པའི་ཕྱིར་རོ། །དེས་ན་གསེར་ཕྲེང་ལས་གསུངས་པ་ལྟར་དང་པོ་བཞི་ལ་མཐོང་སྒོམ་གཉིས་ཀ་ཡོད་

[006B] །རྣམ་བཤད་ལས་འདིར་བསྟན་བྱེད་པ་པོའི་གང་ཟག་གི་བདག་མེད་པར་མངོན་སུམ་དུ་རྟོགས་པ་ལ་སོགས་པའི་ལམ་བདེན་བཅོ་ལྔ་པོ་དེ་བྱང་སེམས་ཀྱི་ལམ་ཡིན་པར་བཤད་པ་ནི་འདིར་བསྟན་ཤེས་རྣམ་
བཅོ་ལྔ་ལ་དགོངས་པ་ཡིན་གྱི། དོན་རྣམ་བཅོ་ལྔ་ནི་བྱང་སེམས་ཀྱི་ལམ་ཡིན་པར་འདོད་མི་རུང་སྟེ། སེམས་དཔའི་གཞི་ཤེས་ཀྱི་དོན་རྣམ་དུ་གྱུར་པའི་ལམ་བདེན་ཡིན་ན་བྱང་སེམས་ཀྱི་ལམ་ཡིན་པས་མ་ཁྱབ་པའི་ཕྱིར་ཏེ་
ཐེག་ཆེན་གྱི་དྲན་པ་ཉེར་བཞག་དེ་ཐེག་དམན་གྱི་དེ་ལས་དམིགས་པའི་སྒོ་ནས་ཁྱད་པར་དུ་འཕགས་ཚུལ་ཡོད་པའི་ཕྱིར་རོ། །བྱས་པ་ལ་ཁ་ཅིག་ན་རེ། བཤད་ཚུལ་འདི་མི་འཐད་པར་ཐལ། རྣམ་བཤད་ལས་འདིར་བསྟན་
བྱེད་པ་པོའི་གང་ཟག་གི་བདག་མེད་པར་རྟོགས་པའི་མཐོང་ལམ་སོགས་དང། ཕྱི་རོལ་གྱི་དོན་དུ་གྲུབ་པའི་ཀུན་ནས་ཉོན་མོངས་པ་མེད་པར་རྟོགས་པའི་མཐོང་ལམ་སོགས་བྱང་སེམས་ཀྱི་ལམ་ཡིན་པར་གསུངས་པ་གང་ཞིག་
དེ་དག་འདིར་བསྟན་དོན་རྣམ་དུ་འདོད་དགོས་ཀྱི་ཤེས་རྣམ་ཡིན་པར་མི་རིགས་པའི་ཕྱིར་ཏེ། འདིར་བསྟན་ཤེས་རྣམ་བཅོ་ལྔ་པོ་གང་རུང་ལ་བདག་མེད་ཀྱི་རྣམ་ཅན་མ་ཡིན་པས་ཁྱབ་པའི་ཕྱིར་ཏེ། དེ་བཅོ་ལྔ་པོ་གང་རུང་ལ་རང་གི་
འཛིན་སྟངས་སུ་གྱུར་པའི་ལམ་བདེན་རྟོགས་པས་ཁྱབ་པའི་ཕྱིར། དེར་ཐལ། འདིར་བསྟན་བདེན་པ་དང་པོ་གསུམ་གྱི་སྐབས་ཀྱི་ཤེས་རྣམ་བཅུ་གཉིས་པོ་གང་རུང་ཡིན་ན་རང་རང་གི་དོན་རྣམ་རྟོགས་པས་ཁྱབ་པའི་ཕྱིར་ཟེར་ན་
[007A]༄༅། །མ་ཁྱབ་སྟེ། བདེན་པ་དང་པོ་གསུམ་གྱི་སྐབས་སུ་དེ་ལྟར་ཡིན་ཀྱང། ལམ་བདེན་གྱི་སྐབས་སུ་དེ་ལྟར་མ་ངེས་པའི་ཕྱིར་ཏེ། འདིར་བསྟན་ལམ་བདེན་གྱི་སྐབས་ཀྱི་ཤེས་རྣམ་བཅོ་ལྔ་ལ་རང་
རང་གི་དོན་རྣམ་དང་དམིགས་རྣམ་མཐུན་པའི་སེམས་དཔའི་གཞི་ཤེས་ཀྱང་འཇོག་ཏུ་རུང་བའི་ཕྱིར་ཞེས་མཁས་པ་ཁ་ཅིག་གིས་བཤད་དེ། འཐད་མི་འཐད་དཔྱད་པར་བྱའོ། །གང་ལྟར་ཡང་རྣམ་རྫོགས་སྦྱོར་བས་རྣམ་
པ་སྒོམ་ཞེས་པ་ཐམས་ཅད་རྣམ་པ་དེ་འཛིན་སྟངས་ཀྱི་ཡུལ་དུ་བྱས་ནས་བསྒོམ་པས་ཁྱབ་པ་མེད་དེ། སྒོ་མང་ཡིག་ཆར་སྒོམ་ཚུལ་དྲུག་གསུངས་པ་ལྟར་སྣ་ཚོགས་ཡོད་པའི་ཕྱིར་རོ། །སྒོམ་ཚུལ་དྲུག་ནི་བསྡུས་དོན་ལས་
སྟོང་དང་བདེན་བཞི་འཛིན་སྟངས་ཡུལ་བྱས་བསྒོམ། །བྱམས་སོགས་ཡུལ་ཅན་ངོ་པོར་བསྐྱེད་ནས་བསྒོམ། །ཚོགས་ལ་དབང་སྟོབས་རྗེས་མཐུན་རྣམ་པས་བསྒོམ། །སོ་སྐྱེས་མཁྱེན་གསུམ་རྟོགས་རིགས་སྒོ་ནས་
བསྒོམ། །ཕལ་བས་དངོས་བརྒྱད་མཚན་ཉིད་རྗེས་དཔྱོད་བསྒོམ། །རྒྱལ་ཀུན་གསང་གསུམ་སྨོན་ལམ་རྣམ་པས་བསྒོམ། །ཞེས་པ་ལྟར་གཟུང་ངོ།    ༈    །ཆགས་ཐོགས་དམན་པའི་སྒྲིབ་པ་གསུམ་ལས། ཆགས་
སྒྲིབ་ནི་ཉོན་སྒྲིབ་དང་ཐོགས་སྒྲིབ་ནི་ཤེས་སྒྲིབ་ཡིན་ལ། མཁས་པ་ཁ་ཅིག་དེ་གཉིས་ཀ་ཤེས་སྒྲིབ་ཏུ་བཤད་པ་ཡོད་ཀྱང་མི་རུང་སྟེ། དེ་གཉིས་ཀ་ཤེས་སྒྲིབ་ཡིན་པའི་ཁུངས་མེད་པའི་ཕྱིར་དང། གསེར་ཕྲེང་ལས་སྔར་

[007B] དེ་ལྟར་ཡིན་པར་ཡང་རྒྱུད་བླ་མ་ལས། ཉོན་མོངས་སྤངས་ཕྱིར་ཆགས་པ་མེད། །ཤེས་བྱའི་སྒྲིབ་ཀུན་དག་པའི་ཕྱིར། །ཐམས་ཅད་དུ་ནི་ཐོགས་པ་མེད། །ཅེས་གསལ་བར་གསུངས་པའི་ཕྱིར་རོ། །
དམན་སྒྲིབ་ནི་ཉན་ཐོས་ཀྱི་འཇིགས་སྲིད་ཀྱི་སྒྲིབ་པ་དང་རང་རྒྱལ་གྱི་བརྩེ་མེད་ཀྱི་སྒྲིབ་པ་ལ་བྱད་དོ། །ཉོན་མོངས་ཤེས་བྱ་སྙོམས་འཇུག་གི་སྒྲིབ་པ་གསུམ་ལས། ཐ་མ་ནི། ཇི་ལྟར་འདོད་པ་བཞིན་སྦྲུལ་བ་དང་སྙོམས་པར་འཇུག་པ་
སོགས་ལ་བར་དུ་གཅོད་པ་ལུས་སེམས་ལས་སུ་མི་རུང་བའི་ངོ་བོར་གྱུར་པའོ་ཞེས་རྟོགས་དཀའི་སྣང་བར་བཤད་དོ། །ལས་ཉོན་མོངས་རྣམ་སྨིན་གྱི་སྒྲིབ་པ་གསུམ་ནི་མཛོད་ལས། མཚམས་མེད་པ་ཡི་ལས་རྣམས་དང། །ཉོན་
མོངས་ཤས་ཆེན་ངན་འགྲོ་དང། །འདུ་ཤེས་མེད་པའི་སེམས་ཅན་དང། །སྒྲ་མི་སྙན་སྒྲིབ་གསུམ་དུ་འདོད། །ཅེས་པ་ལྟར་རོ། །འདོད་ཆེན་པོའི་ཐེག་ཆེན་གྱི་ཆོས་ལ་ཁོང་ཁྲོ་བའི་སྒྲིབ་པ་དང། མུ་སྟེགས་པའི་བདག་ལྟའི་སྒྲིབ་པ་
དང༑ ༑ཉན་ཐོས་ཀྱི་འཇིགས་སྲེད་ཀྱི་སྒྲིབ་པ་དང། རང་རྒྱལ་གྱི་བརྩེ་མེད་ཀྱི་སྒྲིབ་པ་སྟེ་བཞི་ལས། ཐ་མ་གཉིས་ནི་རིམ་པ་བཞིན་ཉན་ཐོས་རྣམས་འཁོར་བའི་སྡུག་བསྔལ་གྱིས་འཇིགས་ནས་གཞན་དོན་འདོར་འདོད་ཀྱི་བློ་དང་
རང་རྒྱལ་རྣམས་སེམས་ཅན་གྱི་དོན་འཁུར་དུ་བླངས་པའི་བརྩེ་བ་ཆེན་པོ་མེད་པའི་དབང་གིས་གཞན་དོན་འདོར་འདོད་ཀྱི་བློ་ས་བོན་དང་བཅས་པ་ལ་བྱེད་དོ། །དབུས་མཐའ་ནས་བཤད་པའི་སྒྲིབ་པ་བཅུ་ཡོད་དེ། ཁྱབ་པའི་སྒྲིབ་པ་

[008A]༄༅། །ཉི་ཚེ་བའི་སྒྲིབ་པ། ལྷག་པའི་སྒྲིབ་པ། མཉམ་པའི་སྒྲིབ་པ། གཉིས་ཀྱི་སྒྲིབ་པ། ཡང་དག་པར་སྦྱོར་བ་ལ་སྒྲིབ་པ། དགེ་སོགས་བཅུ་ལ་སྒྲིབ་པ། བྱང་ཕྱོགས་སོ་བདུན་ལ་སྒྲིབ་
པ། ཕར་ཕྱིན་བཅུ་ལ་སྒྲིབ་པ། ས་བཅུ་ལ་སྒྲིབ་པ་སྟེ་བཅུ་ཡོད་པའི་ཕྱིར། ཁྱབ་པའི་སྒྲིབ་པ་ནི་བྱང་སེམས་ཀྱི་ཉོན་སྒྲིབ་ཤེས་སྒྲིབ་གཉིས་དང། ཉི་ཚེ་བའི་སྒྲིབ་པ་ནི་ཉན་རང་གི་ཉོན་སྒྲིབ་དང། ལྷག་པའི་སྒྲིབ་པ་ནི་
དུག་གསུམ་སོགས་ཤས་ཆེ་བའི་སྒྲིབ་པ་དང། མཉམ་པའི་སྒྲིབ་པ་ནི་ཉོན་མོངས་ཆ་མཉམ་པའི་སྒྲིབ་པ་དང། གཉིས་ཀྱི་སྒྲིབ་པ་ནི་སྲིད་ཞིའི་མཐར་ལྟུང་བྱེད་ཀྱི་སྒྲིབ་པ་དང། ཡང་དག་པར་སྦྱོར་བ་ལ་སྒྲིབ་པ་ནི་འདོད་ཆགས་
ལ་སོགས་པའི་ཀུན་སྦྱོར་དགུ་ལ་བྱེད་དོ། །དགེ་སོགས་བཅུ་ལ་སྒྲིབ་པ་ནི། བླ་མེད་བྱང་ཆུབ་ཀྱི་རྒྱུར་གྱུར་པའི་དགེ་བ་ལ་སོགས་པའི་ཆོས་བཅུ་རེ་རེའི་མི་མཐུན་ཕྱོགས་སུ་གྱུར་པའི་སྒྲིབ་པ་གསུམ་གསུམ་སྟེ་སུམ་ཅུ་ཡོད་
པ་རྣམས་འདིར་མངས་སུ་དོགས་ནས་མ་བྲིས་པས་དབུས་མཐའི་རྩ་འགྲེལ་སོགས་ལས་ཤེས་པར་བྱའོ། །བྱང་ཕྱོགས་སོ་བདུན་ལ་སྒྲིབ་པ་ནི་དྲན་པ་ཉེར་བཞག་གི་གཞི་ལ་མི་མཁས་པ་ལ་སོགས་པ་བདུན་དང་
ཕར་ཕྱིན་བཅུ་ལ་སྒྲིབ་པ་ནི་སེར་སྣ་ལ་སོགས་པ་བཅུ་དང། ས་བཅུ་ལ་སྒྲིབ་པ་ནི། ཀུན་རྨོངས་ཉེར་གཉིས་དང་དེའི་གནས་ངན་ལེན་བཅུ་གཅིག་སྟེ། གསེར་ཕྲེང་གི་སའི་ཚོགས་སྒྲུབ་ཀྱི་སྐབས་ལས་

[008B]    ༈    །ལམ་ཤས་ཀྱི་དོན་རྣམ་ལ། ཀུན་འབྱུང་བདེན་པའི་རྒྱུའི་རྣམ་པ་གང་ཡིན་པ་ཡུལ་མ་འོངས་པ་ལ་སྲེད་པའི་འདུན་པ་དང། མི་འབྲལ་བར་སྲེད་པའི་འདོད་ཆགས་དང། ཡང་སྲེད་ལ་དགའ་བའི་སྲེད་པ་སྟེ་
གསུམ་ནི། མདོ་ལས་རིམ་པ་བཞིན་དུ་ཡུལ་ལ་སྲེད་པའི་འདོད་ཆགས་དང་བྲལ་བ་དང། མི་འབྲེལ་བར་ཞེན་པས་མི་གནས་པ་དང། ལུས་ལ་དགའ་བའི་སྲེད་པ་ཉེ་བར་ཞི་བའི་ལམ་ཤེས་ཀྱི་རྣམ་པའི་སྒོ་ནས་བསྟན་ཏེ་
གཉེན་པོ་དངོས་སུ་གསུངས་པ་དེས་སྤང་བྱ་ཤུགས་ལ་འཕངས་པའི་ཕྱིར་རོ། །སྐབས་འདིའི་འདུན་པ་དང་འདོད་ཆགས་མཚུངས་ལྡན་ཡིན་པར་ཉི་སྣང་ལས་གསུངས་པ་ལྟར་ཁས་ལེན་ན་འདུན་པ་ནི་ཡུལ་ངེས་ཀྱི་འདུན་པ་ལ་བྱེད་པར་
གསེར་ཕྲེང་ལས་གསུངས་སོ། །ཁ་ཅིག་ཡུལ་ངེས་ལྔ་དགེ་བ་ཁོ་ནར་འདོད་པ་ནི་ཤེས་བྱེད་མེད་ཅིང། མངོན་པ་གོང་འོག་སོགས་གཞུང་དུ་མ་དང་འགལ་ལ། །དེའི་ཀུན་འབྱུང་བའི་རྣམ་པ་གང་ཡིན་པ་འདོད་ཆགས་དང། ཞེ་སྡང་དང་
གཏི་མུག་སྟེ་གསུམ་ནི། འདོད་ཆགས་མེད་པ་དང། ཞེ་སྡང་མེད་པ་དང། གཏི་མུག་མེད་པའི་ལམ་ཤེས་ཀྱི་རྣམ་པའི་སྒོ་ནས་བསྟན་པ་དང། རབ་ཏུ་སྐྱེ་བའི་རྣམ་པ་གང་ཡིན་པ་གཙང་བ་དེ་སོགས་སུ་ཀུན་དུ་རྟོག་པ་ནི་
ཉོན་མོངས་ཀྱི་རྒྱུ་ཚུལ་མིན་ཡིད་བྱེད་མེད་པའི་ལམ་ཤེས་ཀྱི་རྣམ་པའི་སྒོ་ནས་བསྟན་པ་དང། དེའི་རྐྱེན་གྱི་རྣམ་པ་གང་ཡིན་པ་སེམས་ཅན་དུ་མངོན་པར་ཞེན་པའི་འཇིག་ལྟ་ནི། རང་དབང་བའི་སེམས་ཅན་ནམ་བདག་མེད་

[009A]༄༅། །པར་ཤེས་པའི་ལམ་ཤེས་ཀྱི་རྣམ་པའི་སྒོ་ནས་བསྟན་ཏེ། མདོ་ལས་ཀུན་འབྱུང་སྤང་བྱར་ཤེས་པའི་ཆེད་དུ་གཉེན་པོའི་སྒོ་ནས་བསྟན་པའི་ཕྱིར་རོ། །འདིར་བསྟན་ཀུན་འབྱུང་གི་
རྣམ་པ་བརྒྱད་འགལ་བ་ཡིན་ཀྱང། གཉེན་པོ་བརྒྱད་ནི་མི་འགལ་ཏེ། གང་ཟག་གི་བདག་མེད་མངོན་སུམ་དུ་རྟོགས་པའི་བྱང་སེམས་མཐོང་ལམ་དེ་གཉེན་པོ་བརྒྱད་ཀ་ཡིན་པའི་ཕྱིར་རོ། །རྣམ་བཤད་
ལས་དེ་འདྲ་པའི་མཐོང་ལམ་དེ་གཉེན་པོ་བརྒྱད་ཀ་ཡིན་པར་སྒྲུབ་པའི་སྐབས་སུ། ཆགས་སྡང་རྨོངས་གསུམ་གྱི་ཞེན་ཡུལ་མེད་པར་མངོན་སུམ་དུ་རྟོགས་པའི་ཡེ་ཤེས་ཡིན་པར་གསུངས་པ་ལ་བརྟེན་ནས་
ཁ་ཅིག་གིས། རང་རྒྱུད་པའི་ལུགས་ལ་བདག་འཛིན་དུ་གྱུར་བའི་ཞེ་སྡང་ཡོད་པར་འདོད་ཀྱང། སྐབས་འདིར་ཉོན་མོངས་ཀྱི་རྣམ་གཞག་མངོན་པ་ནས་བཤད་པ་ལྟར་འདོད་པ་མ་གཏོགས། ཐལ་འགྱུར་བ་
ལྟར་ཐུན་མོང་མ་ཡིན་པའི་ཉོན་མོངས་ཁས་ལེན་པའི་ཤེས་བྱེད་གསལ་བ་མེད་པས་དཔྱད་གཞི་ཆེའོ། །གཉེན་པོ་བརྒྱད་པོ་ངེ་སྐབས་འདིའི་ཤེས་རྣམ་མ་ཡིན་ཏེ། འདིའི་ཤེས་རྣམ་ནི་ཀུན་འབྱུང་གི་རྣམ་པ་
བརྒྱད་འཛིན་སྟངས་ཀྱི་ཡུལ་དུ་བྱས་པའི་ལམ་ཤེས་ལ་བྱེད་པའི་ཕྱིར་རོ།    ༈    །ལམ་བདེན་པ་ལམ་གྱི་རྣམ་པ་གང་ཡིན་པའི་ངོ་བོ་ནི། སེམས་ཅན་ཚད་མེད་པ་ལ་ཐར་པའི་གོ་སྐབས་འབྱེད་པའི་ལམ་སྟེ། དེས་ཇི་

[009B] སྲིད་ཞིའི་མཐའ་གཉིས་དང་བྲལ་པའི་སྒོ་ནས་གཞན་དོན་བྱེད་པའི་ལམ་ཡིན་པའོ། །རིགས་པའི་རྣམ་པ་གང་ཡིན་པའི་ངོ་བོ་ནི། ཆོས་ཐམས་ཅད་བདེན་སྟོང་དུ་ཐ་མི་དད་པར་མངོན་སུམ་
དུ་རྟོགས་པའི་ལམ་སྟེ། དེས་ཇི་ལྟར་ཐམས་ཅད་བདེན་སྟོང་དུ་རྟོགས་པའི་འཐད་པ་ནི། ཉན་རང་གི་ལམ་ཙམ་གྱིས་ཆོ་ག་མི་ཤེས་པར་ཐེག་ཆེན་གྱི་ཡོན་ཏན་མཐའ་དག་སྒྲུབ་པའི་ལམ་ཡིན་པའོ། །སྒྲུབ་པའི་རྣམ་པ་གང་ཡིན་པའི་
ངོ་བོ་ནི། ཆོས་ཐམས་ཅད་བདེན་པར་རྣམ་པར་མི་རྟོག་པའི་ལམ་སྟེ། དེས་ཇི་ལྟར་བདེན་པར་མི་རྟོག་པའི་འཐད་པ་ནི། ཆོས་ཐམས་ཅད་དོན་དམ་པར་ཚད་མས་གཞལ་དུ་མེད་པར་མངོན་སུམ་དུ་རྟོགས་པའི་ལམ་ཡིན་པའོ། །ངེས་
འབྱིན་གྱི་རྣམ་པ་གང་ཡིན་པའི་ངོ་བོ་ཉི། ཆོས་ཐམས་ཅད་ལ་དོན་དམ་པར་ཆགས་པ་མེད་པར་མངོན་སུམ་དུ་རྟོགས་པའི་ལམ་སྟེ། འདི་ལ་འཐད་པ་མ་གསུངས་པ་ནི་གདུལ་བྱ་ཉེ་བའི་བསམ་པ་ལ་ལྟོས་པའོ། །དེ་བདུན་ཀྱང་འགལ་བ་མ་
ཡིན་ཏེ། སྟོང་ཉིད་མངོན་སུམ་དུ་རྟོགས་པའི་ཐེག་ཆེན་མཐོང་ལམ་འདིར་བསྟན་ལམ་བདེན་གྱི་རྣམ་པ་བདུན་ག་ཡིན་པའི་ཕྱིར་རོ།    ༈    །སྡུག་བདེན་གྱི་རྣམ་པ་ལ། དེ་ནི་སྐྱེ་འཇིག་གི་ངོ་བོར་གནས་པས་མི་རྟག་པ་དང། འདུ་བྱེད་ཀྱི་སྡུག་
བསྔལ་གྱིས་ཁྱབ་པས་སྡུག་བསྔལ་བ་དང། བྱེད་པ་པོའི་བདག་དོན་གཞན་གྱིས་དབེན་པས་སྟོང་པ་དང། རང་ཉིད་གང་ཟག་གི་བདག་ཏུ་མ་གྲུབ་པས་བདག་མེད་པ་དང། ཆོས་ཐམས་ཅད་དོན་དམ་པར་མ་གྲུབ་པས་མཚན་ཉིད་མེད་པ་

[010A]༄༅། །སྟེ་ལྔ་ལས། སྔ་མ་བཞི་ནི་རང་མཚན་དང་ཐ་མ་ནི་སྦྱིའི་མཚན་ཉིད་དུ་གསུངས་ཏེ། གསེར་ཕྲེང་ལས། སྔ་མ་བཞི་རང་རང་གི་ངོ་བོ་དང་ཐ་མ་ནི་བཞི་གའི་ངོ་བོ་ཡིན་ཞིང་ཐམས་ཅད་ལ་ཁྱབ་པས་རང་
མཚན་དང་སྦྱི་མཚན་ནོ། །ཞེས་གསུངས་སོ། །དོན་གང་ཡིན་བཙལ་བར་བྱའོ།    ༈    །འགོག་བདེན་གྱི་རྣམ་པ་འདི་ལ་ལྔ། དངོས་པོ་དང། བཏགས་པ་དང། བྱེད་པ་པོ་དང། ཡུལ་དུ་འཁྲུལ་བ་དང། ངོ་བོ་ཉིད་འགོག་
པའོ། །དང་པོ་ནི། འགོག་པའི་རྣམ་པ་གང་ཡིན་པ་མིག་སོགས་ནང་དང། གཟུགས་སོགས་ཕྱི་དང། དབང་པོའི་རྟེན་ཕྱི་ནང་གཉིས་ཀའི་ཟག་བཅས་ཀྱི་དངོས་པོ་སྤངས་པའི་འགོག་བདེན་གསུམ་ནི། མདོ་ལས་རིམ་པ་
བཞིན་དུ་ནང་དང། ཕྱི་དང། ཕྱི་ནང་གཉིས་ཀ་སྟོང་པ་ཉིད་ཀྱི་སྒྲས་བསྟན་ཏེ། ནང་དང་ཕྱི་དང་དེ་གཉིས་ཀའི་ཟག་བཅས་ཀྱི་དངོས་པོ་འགགས་པས་རབ་ཏུ་ཕྱེ་བའི་འབྲལ་བ་ཡིན་པའི་ཕྱིར་རོ། །འདི་ནི་གསེར་ཕྲེང་གི་དགོངས་པ་
ཡིན་ལ། རྣམ་བཤད་ལྟར་ན་དེ་གསུམ་ལ་བདེན་ཞེན་བཀག་པའི་འགོག་བདེན་ལ་བྱེད་དོ། །གཉིས་པ་ནི། ཞི་བའི་རྣམ་པ་གང་ཡིན་པ་སྟོང་པ་ཉིད་རྟོགས་པའི་བློ་དང། སྣོད་ཀྱི་འཇིག་རྟེན་དང། མྱང་འདས་དང། འདུས་
བྱས་དང། འདུས་མ་བྱས་དང། རྟག་ཆད་ཀྱི་མཐའ་ལས་འདས་པ་དང། ཐོག་མཐའ་མེད་པའི་འཁོར་བ་དང། དོར་བ་མེད་པ་བྱང་ཆུབ་ཕྱོགས་མཐུན་ལ་བདེན་ཞེན་སྤངས་པའི་འགོག་བདེན་བརྒྱད་ནི། རིམ་བཞིན་སྟོང་པ་ཉིད་

[010B] སྟོང་གཞི་བརྒྱད་ལ་བདེན་གྲུབ་ཏུ་སྒྲོ་བཏགས་པའི་བདག་ཉིད་ཅན་གྱི་མངོན་ཞེན་བརྒྱད་འགགས་པས་རབ་ཏུ་ཕྱེ་བའི་བྲལ་བ་ཡིན་པའི་ཕྱིར་ཏེ། འགྲེལ་པར་
སྔ་མ་ལ་དངོས་པོ་དང་འདི་ལ་བཏགས་པ་འགོག་པ་ཞེས་གསུངས་པའི་དོན་ཡང། སྔ་མར་ཡུལ་ཟག་བཅས་ཀྱི་སྡུག་བསྔལ་དང་འདིར་ཡུལ་ལ་ཡུལ་ཅན་གྱིས་སྒྲོ་བཏགས་པའི་ཞེན་པ་འགོག་པའི་དོན་ཡིན་ནོ། །ཞེས་གསེར་ཕྲེང་ལས་
གསུངས་སོ། །གསུམ་པ་ནི། གྱ་ནོམ་པའི་རྣམ་པ་གང་ཡིན་པ་མུ་སྟེགས་སོགས་གཞན་གྱིས་ཀུན་བཏགས་པའི་བྱེད་པ་པོ་དགག་པ་སྟེ་དེ་དག་གིས་མ་བྱས་པའི་འགོག་བདེན་ནི། རང་བཞིན་སྟོང་པ་ཉིད་ཀྱི་སྒྲས་བསྟན་ཏེ་
བྱེད་པ་པོ་གཞན་གྱིས་མ་བྱས་པའི་བྲལ་བ་ཡིན་པའི་ཕྱིར། རྣམ་བཤད་ལྟར་ན་གཞན་གྱིས་ཀུན་བཏགས་པའི་བྱེད་པ་པོར་ཞེན་པ་བཀག་པའི་འགོག་བདེན་ལ་བྱེད་དོ། །བཞི་པ་ནི། ཇི་ལྟར་ངེས་པར་འབྱུང་པའི་རྣམ་པ་
གཟུགས་སོགས་ལ་བཏགས་པ་ཙམ་དུ་དང། གཟུགས་རུང་སོགས་ལ་མཚན་ཉིད་དུ་དང། འདས་སོགས་ལ་དུས་སུ་བདེན་པར་ཞེན་པའི་འཁྲུལ་བ་སྤངས་པའི་འགོག་བདེན་གསུམ་ནི། རིམ་བཞིན་ཆོས་ཐམས་ཅད་
དང། རང་གི་མཚན་ཉིད་དང། མི་དམིགས་པ་སྟོང་པ་ཉིད་ཀྱི་སྒྲས་བསྟན་ཏེ། སྟོང་གཞི་དེ་དག་ལ་བདེན་ཞེན་འགགས་པས་རབ་ཏུ་ཕྱེ་བའི་བྲལ་བ་ཡིན་པའི་ཕྱིར་རོ། །ལྔ་པ་ནི། གང་དེས་པར་འབྱུང་བའི་རྣམ་པ་

[011A]༄༅། །དངོས་པོ་མེད་པའི་ངོ་བོ་ཉིད་ལ་བདེན་ཞེན་སྤངས་པའི་འགོག་བདེན་ནི། དངོས་པོ་མེད་པའི་ངོ་བོ་སྟོང་པ་ཉིད་ཀྱི་སྒྲས་བསྟན་ཏེ། རྒྱུ་རྐྱེན་དུ་མ་འདུས་པ་ལས་འབྱུང་བའི་དངོས་པོ་ལ་དངོས་
པོ་མེད་པའི་ངོ་བོ་ཉིད་ཅེས་བྱ་ལ། ཁྱོད་དེ་ལ་བདེན་ཞེན་འགགས་པས་རབ་ཏུ་ཕྱེ་བའི་བྲལ་བ་ཡིན་པའི་ཕྱིར་རོ། །དེ་ལྟར་འགོག་བདེན་བཅུ་དྲུག་པོ་དེ་སྟོང་ཉིད་བཅུ་དྲུག་གི་སྒྲས་བསྟན་པ་ཡིན་གྱི། འགོག་བདེན་
བཅུ་དྲུག་པོ་དེ་རིམ་བཞིན་ནང་སྟོང་པ་ཉིད་སོགས་སྟོང་ཉིད་བཅུ་དྲུག་ཡིན་ཞེས་པ་མ་ཡིན་ཏེ། འགོག་བདེན་ཀུན་རྫོབ་བདེན་པར་འདོད་པ་ལྟར་ན། འགོག་བདེན་དང་སྟོང་ཉིད་གཉིས་འགལ་བ་ཡིན་པ་གང་
ཞིག་འགོག་བདེན་དོན་དམ་བདེན་པར་བཞེད་པ་ལྟར་ན་ཡང། འགོག་བདེན་དུ་གྱུར་པའི་ཕྱི་སྟོང་པ་ཉིད་དང། ཆེན་པོ་སྟོང་པ་ཉིད་དང། ཐོག་མ་དང་མཐའ་མ་མེད་པ་སྟོང་པ་ཉིད་སོགས་མེད་པའི་
ཕྱིར་རོ། །དེས་ན་རྣམ་བཤད་ལས། འགོག་བདེན་གྱི་རྣམ་པ་བཞི་གཞིར་བཟུང་ནས་སྟོང་པ་ཉིད་ཀྱི་རྣམ་པ་བཅུ་དྲུག་ཏུ་འབྱེད་པ་དང། སྟོང་ཉིད་བཅུ་དྲུག་གློ་བུར་གྱི་དྲི་མ་དང་བྲལ་བ་འགོག་པའི་རྣམ་པ་སོགས་སུ་
བསྒྲུབ་པ་གང་བྱས་ཀྱང་དོན་འདྲ་བར་མངོན་ནོ། །ཞེས་གསུངས་པ་ལའང་ཞིབ་ཆ་འདོན་དོགས་སོ།    ༈    །རྣམ་མཁྱེན་གྱི་རྣམ་པ་ལ་བཤད་སྲོལ་མི་འདྲ་བ་གཉིས་ཡོད་པ་ལས། རྣམ་བཤད་ལྟར་ན། འདིར་

[011B] རྟེན་སངས་རྒྱས་ཁོ་ནར་ཡོད་ཀྱང། གང་ཟག་གསུམ་ལ་ཡོད་པ་དང་མཁྱེན་གསུམ་དུ་ཕྱེ་བ་ནི་དང་
པར་ལ་མ་འོག་མ་གང་གི་སྐབས་སུ་བསྐྱད་པ་དང། རྣམ་གཞག་གི་རྟེན་ཐ་དད་པ་དང། རྟོགས་རིགས་མི་འདྲ་བར་ཤེས་པའི་ཆེད་དུ་ཡིན་ལ། དེས་ན་དང་པོ་སོ་བདུན་ནི་ཉན་ཐོས་ལ་ཡོད་པ་དང་ཐུན་མོང་པ་དང། བར་བ་སོ་
བཞི་ནི་བྱང་སེམས་ལ་ཡོད་པ་དང་ཐུན་མོང་པའི་རྣམ་མཁྱེན་ཡིན་ཞིང། ཐ་མ་སོ་དགུ་ནི་རང་གི་སྡེ་ཚན་མཚན་ཉིད་པ་འཕགས་པ་འོག་མ་ལ་མེད་པས་ན་ཐུན་མོང་མ་ཡིན་པའི་རྣམ་མཁྱེན་ཡིན་ཞེས་བཞེད་དེ། རྟོགས་དཀའི་སྣང་བར་
ཡང་ཕལ་ཆེར་འདི་དང་མཐུན་པར་བཤད་དོ། །གསེར་ཕྲེང་ལྟར་ན། འདིར་བསྟན་རྣམ་པ་བརྒྱ་རྩ་བཅུ་པོ་གང་རུང་ལ་རྣམ་མཁྱེན་ཡིན་པས་མ་ཁྱབ་སྟེ། དང་པོ་སོ་བདུན་ནི་ཉན་ཐོས་ཀྱི་ལམ་དང། བར་བ་སོ་བཞི་
ནི་བྱང་སེམས་ཀྱི་ལམ་གྱིས་བསྡུས་པ་དང། ཐ་མ་སོ་དགུ་ནི་སངས་འཕགས་ཀྱི་རྒྱུད་ཀྱིས་བསྡུས་པའི་ཕྱིར། གཞན་ཡང། དེ་དག་རྣམ་མཁྱེན་ཁོ་ནར་འཆད་པ་མི་རིགས་ཏེ། རྣམ་པ་དེ་དག་རྣམ་མཁྱེན་གྱི་
རྟོགས་བྱའི་དོན་རྣམ་ཡིན་པ་གང་ཞིག་རྣམ་མཁྱེན་ནི་རྣམ་པ་མཐའ་དག་གི་ཡུལ་ཅན་ཡིན་པས་ན་དེའི་དོན་རྣམ་རྣམ་མཁྱེན་ཁོ་ནར་འཆད་པ་འབྲེལ་མེད་ཡིན་པའི་ཕྱིར། དང་པོ་གྲུབ་སྟེ། རྒྱས་བཤད་ཀྱི་སྐབས་

[012A]༄༅། །སུ་དོན་རྣམ་གཙོ་བོར་བསྟན་པའི་ཕྱིར་ཏེ། ཉི་སྣང་ལས། དེ་ལ་འཕགས་པའི་བདེན་པ་བཞི་རྟེན་དུ་བྱས་ཏེ། ཐམས་ཅད་ཤེས་པ་ཉིད་གསུམ་གྱི་སྐབས་ཀྱི་བདེན་པ་གང་ལ་
རྣམ་པ་ཇི་སྙེད་ཡོད་པ་དེ་སྟོན་པས་སོ། །ཞེས་རྒྱས་བཤད་ཀྱི་མཚམས་སྦྱར་དུ་གསུངས་པའི་ཕྱིར་རོ། །གལ་ཏེ་རྣམ་པ་འདི་དག་བདེན་བཞིའི་སྒོ་ནས་མ་བསྟན་པར་མཁྱེན་གསུམ་གྱི་སྒོ་ནས་བསྟན་པས་ན་
རྣམ་མཁྱེན་གྱི་ཤེས་རྣམ་ཁོ་ནར་འཆད་རིགས་ཏེ། གཞན་དུན་མཁྱེན་པའི་སྒོ་ནས་བཤད་པ་མ་འབྲེལ་པའི་ཕྱིར་ཞེ་ན། སྐྱོན་མེད་དེ། མཁྱེན་གསུམ་དམིགས་པར་བཤད་པ་ན་དེ་དག་གི་ཡུལ་
བདེན་བཞི་ཡང་འདིའི་དམིགས་པར་གོ་བར་འགྱུར་བའི་ཕྱིར་ཏེ། ལམ་དེའི་དམིགས་རྣམ་འདི་ལྟ་བུའོ་ཞེས་མ་གཟུང་པར་ལམ་དེ་ཤེས་པར་བྱེད་མི་ནུས་པའི་ཕྱིར་ཞེས་བཞེད་དོ། །དེས་ན་ཁ་ཅིག་གིས། རྒྱས་
བཤད་ཀྱི་སྐབས་སུ་དོན་རྣམ་གཙོ་བོར་བསྟན་པ་ཡིན་ཞེས་གསེར་ཕྲེང་ལྟར་ཁས་བླངས་ནས། འདིར་བསྟན་རྣམ་མཁྱེན་གྱི་རྣམ་པ་བརྒྱ་རྩ་བཅུ་པོ་རྣམ་མཁྱེན་ཡིན་ཞེས་རྣམ་བཤད་ལྟར་འདོད་པ་ནི་འགལ་འདུ་ཡིན་པར་
སེམས་སོ། །ཡང་རྣམ་བཤད་ཀྱི་རང་ལུགས་ལ་སྐྱོན་འཕེན་པ་ཁ་ཅིག་ན་རེ། ཐ་མ་སོ་དགུ་པོ་གང་རུང་ལ་ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ་ཡིན་པས་མ་ཁྱབ་པར་ཐལ། འཕགས་པ་འོག་མ་ལ་སོ་

[012B] མངོན་པ་གོང་འོག་གཉིས་ཀར་སོ་རིག་བཞི་ཉན་ཐོས་དང་ཐུན་མོང་པའི་ཡོན་ཏན་ཡིན་པར་བཤད་པ་ལྟར་གསེར་ཕྲེང་ལས་ཀྱང་གསུངས་པའི་ཕྱིར་ཏེ། སངས་རྒྱས་ཀྱི་སའི་
ཟུག་མེད་ཡེ་ཤེས་ཀྱི་སྡེ་ཚན་ཉེར་གཅིག་གི་སྐབས་ཀྱི་གསེར་ཕྲེང་ལས། མཚན་ཉིད་དབང་བཙན་པར་བྱས་ན་ཕྱོགས་མཐུན་ནས་སོ་རིག་བཞི་ཐེག་དམན་དང། ཡོངས་དག་དང་དབང་བཅུ་སེམས་དཔའ་དང་ཐུན་མོང་པ་དང་
ལྷག་མ་སངས་རྒྱས་ཀྱི་ཐུན་མོང་མ་ཡིན་པའི་ཡོན་ཏན་ཡིན་ནོ། །ཞེས་གསུངས་པའི་ཕྱིར་ཟེར་པ་དང། གཞན་ཡང་བར་བ་སོ་བཞི་སེམས་དཔའ་དང་ཐུན་མོང་བར་བཤད་པ་མི་འཐད་པར་ཐལ། སྦྱིན་སོགས་ཕར་ཕྱིན་བཅུ་སངས་
རྒྱས་ཁོ་ནའི་ཡན་ཏན་ཡིན་པ་ནི་རྣམ་བཤད་ཁོ་རང་གི་ལུགས་ཡིན་པའི་ཕྱིར་ཏེ། རྣམ་བཤད་ལྟར་ན་ཤེར་ཕྱིན་ནི་སངས་རྒྱས་ཁོ་ནའི་ཡོན་ཏན་ཡིན་པ་གང་ཞིག་ཤེར་ཕྱིན་མེད་ན་ཕར་ཕྱིན་གྱི་མིང་མི་འཐོབ་པར་མདོ་བསྟན་བཅོས་
དུ་མར་མཐུན་པར་གསུངས་པའི་ཕྱིར། དང་པོ་གྲུབ་སྟེ། རྣམ་བཤད་ལས། ཁྱད་ཆོས་གསུམ་མམ་བཞིས་ཁྱད་པར་དུ་བྱས་པའི་སངས་རྒྱས་ཀྱི་ཡེ་ཤེས་ཁོ་ན་ཤེར་ཕྱིན་དངོས་ཡིན་ལ། ལམ་ཤེར་ཕྱིན་དང་གཞུ་བཤེར་
ཕྱིན་བཏགས་པ་བ་ཡིན་ནོ། །ཞེས་གསུངས་པའི་ཕྱིར་ཟེར་བདག་ལ། ལན་འདེབས་ཚུལ་ཇི་ལྟར་ཡིན་དཔྱད་གཞི་ཆེ་བར་སྣང་ངོ།    ༈    །ཁ་ཅིག་གིས། རྒྱལ་སྲས་བྱང་ཆུབ་ཕྱོགས་མཐུན་པ། །ཞེས་སོགས་ཀྱིས། ཐེག་ཆེན་
[013A]༄༅། །མཐོང་ལམ་པ་ཡིན་ན་བྱང་ཕྱོགས་སོ་བདུན་ག་ཐོབ་པས་ཁྱབ་པར་གསུངས་པ་ཡིན་གྱི། ཐེག་དམན་མཐོང་ལམ་པལ་དེ་ལྟར་ཁྱབ་པ་མེད་དེ། མི་ལྕོགས་མེད་ན་དགའ་མ་གཏོགས། །ཞེས་
གསུངས་པའི་ཕྱིར་ཟེར་ན། བསམ་གཟུགས་ཀྱི་སྐབས་སུ་བཤད་པ་ལྟར་ལམ་རིམ་དང་གསེར་ཕྲེང་གི་བཤད་ཚུལ་མི་འདྲ་བར་ཡོད་པས། གང་བདེའི་རྗེས་སུ་འབྲང་བར་བྱའོ།    ༈    །བསྡུ་བར། དད་སོགས་ལྔས་
བྱང་ཕྱོགས་སོ་བདུན་མ་བསྡུས་བར་གསུངས་པའི་སྐབས་སུ། བཏང་སྙོམས་དགའ་བ་ཚུལ་ཁྲིམས་ཤིན་སྤྱངས་བཞི་ཙམ་མ་བསྡུས་པར་གསུངས་པ་ནི། རྟོག་པ་ཤེས་རབ་ཀྱི་རྫས་ཡིན་པས་ཤེས་རབ་ཏུ་འདུས་པ་ལ་
དགོངས་ཤིང། འདི་ལྟར་ན་བྱང་ཕྱོགས་སོ་བདུན་རྫས་དགུར་འདུ་བར་འགྱུར་རོ། བྱེ་སྨྲ་ལྟར་ན་ལུས་ངག་གི་ལས་རྫས་ཐ་དད་པས་རྫས་བཅུ་གཅིག་ཡིན་པར་མཛོད་འགྲེལ་ལས་བཤད་དོ། །བྱེ་སྨྲས་རྫུ་འཕྲུལ་ནི་
ཏིང་ངེ་འཛིན་དང། རྐང་པ་ནི་འདུན་པ་བརྩོན་འགྲུས་སེམས་དཔྱོད་པ་བཞི་ལ་འདོད་པས། ལུགས་དེའི་བྱང་ཕྱོགས་སོ་བདུན་རྫས་བཅུ་གསུམ་དུ་འདུས་ཏེ། སྔར་གྱི་རྫས་བཅུའི་སྟེང་དུ་འདུན་པ་དང་སེམས་པ་དང་དཔྱོད་པའི་
རྫས་གསུམ་སྣོན་དགོས་པའི་ཕྱིར་ཞེས་མཁས་པ་ཁ་ཅིག་བཞེད་དོ། །གྲུབ་མཐའ་གོང་མས་རྫུ་འཕྲུལ་ནི་སྤྲུལ་སྒྱུར་དང། རྐང་པ་ནི་ཏིང་ངེ་འཛིན་དང། འདུན་པ་ལ་སོགས་པ་བཞི་ནི་ཏིང་ངེ་འཛིན་དེའི་རྒྱུར་བཞེད་པས་ན། རྫས་

[013B] །དེས་ན་བྱང་ཕྱོགས་སོ་བདུན་ནི་རྫས་དགུ་དང་བཅུ་དང་བཅུ་གཅིག་དང་བཅུ་གསུམ་དུ་འདུ་བའི་བཤད་ཚུལ་ཡོད་དོ།    ༈    །ནང་གི་ལུས་ནི་མིག་སོགས་དབང་པོ་ལྔ་དང། ཕྱིའི་ལུས་ནི་རྒྱུད་ཀྱིས་མ་བསྡུས་པའི་
ཡུལ་སོགས་ཡུལ་ལྔ་དང། ཕྱི་ནང་གཉིས་ཀའི་ལུས་ནི་རྒྱུད་ཀྱི་བསྡུས་པའི་གཟུགས་སོགས་ཡུལ་ལྔ་དང་གཞན་རྒྱུད་ཀྱི་དབང་པོ་གཟུགས་ཅན་ལ་བྱེད་དོ། །གསེར་ཕྲེང་ལས། ཐ་མ་གསུམ་གྱི་ནང་ལ་སོགས་པ་ནི་རིམ་པ་ལྟར་ལུས་གསུམ་
པོལ་བརྟེན་པའམ་དེ་གསུམ་ལ་དམིགས་ནས་བྱུང་པའོ། །ཞེས་གསུངས་ཏེ། དེ་ལ་རྟེན་གྱི་སྒོ་ནས་བཞག་པའི་ནང་གི་ཚོར་བ་ནི་རང་རྒྱུད་ཀྱི་དབང་ཤེས་སུ་གྱུར་བའི་ཚོར་བ་ལྔ་དང། དེའི་ཕྱི་ནང་གཉིས་ཀའི་ཚོར་བ་ནི་གཞན་རྒྱུད་ཀྱི་དབང་ཤེས་
སུ་གྱུར་བའི་ཚོར་བ་ལྔ་ལ་བྱེད་ཅིང། རྟེན་གྱི་སྒོ་ནས་བཞག་པའི་ཕྱིའི་ཚོར་བ་ཡོད་པར་ཀུན་བཏུས་ལས་གསུངས་ཏེ། དེའི་མཚན་གཞིར་གང་འཇོག་དཔྱད་བྱའོ། །དམིགས་པའི་སྒོ་ནས་བཞག་པའི་ཚོར་བ་གསུམ་ན་རིམ་པ་ལྟར་
ནང་དང་ཕྱི་དང་གཉིས་ཀའི་ལུས་ལ་དམིགས་པའི་ཚོར་བ་གསུམ་མོ། །ནང་དང་ཕྱི་དང་གཉིས་ཀའི་སེམས་གསུམ་ནི་ཚོར་བའི་དབྱེ་བ་ངེས་རིགས་བསྒྲེའོ། །ཆོས་ལ་ཚོར་བ་མ་གཏོགས་པའི་སེམས་བྱུང་ཐམས་ཅད་དང་ལྡན་མིན་འདུ་
བྱེད་དང་འདུས་མ་བྱས་གསུམ་ལས། སེམས་བྱུང་གི་ནང་ལ་སོགས་པ་གསུམ་ནི་ཚོར་བའི་དབྱེ་བ་བྱས་པ་དེས་རིགས་བསྒྲེའོ། །ལྡན་མིན་འདུ་བྱེད་ཀྱི་ནང་ལ་སོགས་པ་གསུམ་ནི་རིམ་པ་ལྟར་ནང་དང་ཕྱི་དང་གཉིས་ཀའི་

[014A]༄༅། །ལུས་ཀྱི་སྐྱེ་འཇིག་གནས་རྒ་བཞི་ལྟ་བུ་དང། འདུས་མ་བྱས་ཀྱི་ནང་ལ་སོགས་པ་གསུམ་ནི་རིམ་པ་ལྟར་ནང་དང་ཕྱི་དང་གཉིས་ཀའི་ལུས་ཀྱི་སྟོང་ཉིད་ལྟ་བུ་ལ་བྱེད་དམ་སྙམ་མོ།    ༈    །མདོ་སྡེ་
རྒྱན་ལས། རྟེན་དང་གཉེན་པོ་དག་དང་ནི། །དེ་བཞིན་དུ་ནི་འཇུག་པ་དང། །དམིགས་པ་དང་ནི་ཡིད་བྱེད་དང། །ཐོབ་པའི་སྒོམ་པ་ཁྱད་པར་འཕགས། །མཐུན་དང་རྗེས་སུ་འཇུག་པ་དང། །ཡོངས་སུ་ཤེས་
དང་སྐྱེ་བ་དང། །ཆེན་པོ་དང་ནི་མཆོག་ཉིད་དང། །བསྒོམ་དང་ཡང་དག་འགྲུབ་པ་གཞན། །ཞེས་ཐེག་ཆེན་གྱི་དྲན་པ་ཉེར་བཞག་དེ་ཐེག་དམན་གྱི་དེ་ལས་ཁྱད་ཆོས་བཅུ་བཞིའི་སྒོ་ནས་ཁྱད་པར་དུ་འཕགས་པར་གསུངས་
ཏེ༑ དོན་ནི་སྐབས་བཞི་པའི་བསྡུས་དོན་ལས། ཐེག་མཆོག་ཤེས་རབ་གསུམ་རྟེན་མཚན་འཛིན་གཉེན། །གཞན་བདེན་བཞིར་འཇུག་སེམས་ཅན་ཀུན་ལུས་དམིགས། །མི་དམིགས་ཡིད་བྱེད་དེ་
བཞིན་ཐོབ་པའི་སྟེ། །ལུས་འབྲལ་ཕྱིར་མིན་མི་འབྲལ་ཕྱིར་ཡང་མིན། །ཁ་ཅིག་ཆོས་སྐུ་ཟག་ཕུང་གཉིས་ལ་སྦྱར། །ལ་ལ་ཞིར་འཇུག་མིན་ཡང་འདོད་ལ་སྦྱར། །ཕར་ཕྱིན་དང་མཐུན་ཉན་རང་རྗེས་སུའང་
འཇུག་སྒྱུ་འདྲར་ཡོད་ཤེས་བསམ་བཞིན་སྲིད་པར་སྐྱེ། །རང་བཞིན་རྣོ་བས་བསྒོམ་པ་ཆུང་དུའང་ཆེ། །དག་སར་འདྲེས་པ་ཉེ་བར་སྒོམ་ཕྱིར་མཆོག་ཤིན་ཏུ་བསྒོམ་པས་ལྷག་མེད་ཟད་མི་འགྱུར། །བཅུ་

[014B] །ཅེས་པ་ལྟར་གཟུང་སྟེ། རྒྱས་པར་གཞན་ལས་ཤེས་པར་བྱའོ། །ཁ་ཅིག་ཆོས་སྐུ་ཞེས་སོགས་རྐང་པ་གཉིས་ཀྱི་དོན་ནི། ཐོབ་པའི་ཁྱད་པར་ལ་ཁ་ཅིག་གིས། བྱང་ཆུབ་སེམས་
དཔའ་རྣམས་ཀྱི་ཆོས་སྐུ་སྟེ་སྐུ་གསུམ་ཐོབ་པར་བྱ་བའི་ཕྱིར་དྲན་ཉེ་བསྒོམ་པས་ལུས་ལ་སོགས་པ་དང་འབྲལ་བའི་ཕྱིར་བསྒོམ་པའང་མ་ཡིན་ལ། ཟག་བཅས་ཉེར་ལེན་གྱི་ཕུང་པོ་དང་འབྲལ་བའི་ཕྱིར་དེ་བསྒོམ་པས་ལུས་ལ་སོགས་པ་དང་མི་
འབྲེལ་པའི་ཕྱིར་བསྒོམ་པའང་མ་ཡིན་ཞེས་སྦྱར་བ་དང། ལ་ལ་ན་རེ། བྱང་སེམས་ཀྱིས་ལུས་ལ་སོགས་པ་ལསོ་སྐྱེ་ལྟར་ཞི་བ་སྟེ་ཕན་ཡོན་ཅན་དུ་མཐོང་ནས་འཇུག་པ་མིན་ཡང། དེ་དག་ལ་བརྟེན་ནས་སྐུ་གསུམ་ཐོབ་དགོས་པས་གནས་
སྐབས་སུ་འདོད་ཅིང་དོན་དུ་གཉེར་བའི་ཕྱིར་འབྲལ་བའི་ཕྱིར་བསྒོམ་པའང་མ་ཡིན་ལ། སྙིང་པོ་བླངས་པའི་མཐར་འདོར་དགོས་པས་མི་འབྲལ་བའི་ཕྱིར་བསྒོམ་པའང་མ་ཡིན་ཞེས་སྦྱར་བའོ།    ༈    །ཐུན་མོང་པའི་སྒོམ་ཚུལ་ལ། ལུས་ལ་ལུས་ཀྱི་རྗེས་སུ་
ལྷ་བ་ནས་ཆོས་ལ་ཆོས་ཀྱི་རྗེས་སུ་ལྟ་བའི་བར་དུ་གསུངས་པ་ནི། ལུས་སོགས་ལ་རྗེས་སུ་ལྟ་བ་ལ་ལུས་སོགས་ཀྱི་རྗེས་སུ་ལྟ་བ་ཞེས་བདུན་པའི་ཚིག་གིས་བསྡུ་བ་ཡིན་པར་གསུངས་ཤིང། རྗེས་སུ་ལྟ་ཚུལ་ནི། རྣམ་རྟོག་གི་གཟུགས་བརྙན་
རོ་བམ་བ་དང་འབུས་གཞིག་པ་སོགས་སུ་ཡིད་ལ་སྣང་བ་དང། རང་གི་ལུས་ལ་དེ་ལྟ་བུའི་ཆོས་ཅན། དེ་ལྟ་བུའི་རང་བཞིན་ཅན། མཚན་ཉིད་དེ་ལས་མ་འདས་པའོ་ཞེས་མི་གཙང་བར་མཉམ་པ་ཉིད་དུ་ལྟ་བ་སྟེ། ཚིག་གསུམ་ནི་འདས་མ་

[015A]༄༅། །འོངས་ད་ལྟར་གྱི་ལུས་གསུམ་ལ་སྦྱོར་རོ། །ཚོར་བ་རྣམས་སྡུག་བསྔལ་བ་དང། སེམས་རྣམས་རྟེན་དང་དམིགས་པ་ཐ་དད་ལས་གཞན་དང་གཞན་དུ་སྐྱེ་བས་མི་རྟག་པ་དང། ཆོས་རྣམས་བདག་
དང་བྲལ་བའི་ཀུན་བྱང་ཙམ་མོ་ཞེས་སྒོམ་པར་གསེར་ཕྲེང་ལས་གསུངས་སོ། །སྒྲ་དོན་ལ་བྱེ་སྨྲས། ཤིང་གཤེགས་པ་ཁྱིའུ་འཛིན་པ་ལྟར་དྲན་པས་དམིགས་རྣམ་མི་བརྗེད་པའི་སྟོབས་ཀྱིས་ཤེས་རབ་ཡུལ་ལ་འཇོག་
པས་སོ་ཞེས་འདོད་ཀྱང། ཤེས་རབ་ཀྱིས་སོ་སོར་ཕྱེ་བའི་དོན་དྲན་པས་མི་བརྗེད་པར་འཛིན་པས་ན་དྲན་པ་ཉེར་གཞག་ཅེས་པ་ནི་ལེགས་པར་གསུངས་སོ།    ༈    །ཡང་དག་པར་སྤོང་བ་བཞི་སྒོམ་ཚུལ་ལ། མདོ་ལས་
འདུན་པ་སྐྱེད་དོ། །འབད་དོ། །བརྩོན་འགྲུས་རྩོམ་མོ། །སེམས་རབ་ཏུ་འཛིན་ཏོ། །རབ་ཏུ་འཇོག་གོ་ཞེས་ཚིག་ལྔ་གསུངས་པའི་དང་པོ་འདུན་པ་ནི་རྒྱུ་སྟེ། དེས་བརྩོན་འགྲུས་ཀྱི་རྟེན་བྱེད་པའི་ཕྱིར་རོ། །
གཉིས་པ་ནི། གཉེན་པོ་སྐྱོན་མེད་སྒོམ་པའི་དུས་སུ་ཞི་གནས་དང་རབ་ཏུ་འཛིན་པ་དང་བཏང་སྙོམས་ཀྱི་མཚན་མ་གསུམ་ཡིད་ལ་བྱེད་པའི་དོན་དུ་འབད་པའོ། །གསུམ་པ་ནི། བྱིང་རྒོད་ཡང་ཡང་འབྱུང་ཚེ་དེ་དག་སེལ་
བའི་དོན་དུ་བརྩོན་འགྲུས་རྩོམ་པའོ། །བཞི་པ་དང་ལྔ་པས་ནི་བརྩོན་འགྲུས་ཇི་ལྟར་རྩོམ་ལུགས་བསྟན་ཏེ། རབ་ཏུ་འཛིན་པ་ནི། བྱིང་བ་འཐུག་པ་དང་ཡང་ཡང་བྱུང་ན་ཏིང་ངེ་འཛིན་བསྒོམ་པའི་འཕྲོ་བཤོལ་ཏེ་

[015B] །རབ་ཏུ་འཇོག་པ་ནི། རྒོད་པ་ཤུགས་དྲག་པའམ་རྒྱུན་རིང་བ་བྱུང་ན་འཁོར་བའི་ཉེས་དམིགས་སོགས་སྐྱོ་བར་
འགྱུར་བའི་དམིགས་པ་ཡིད་ལ་བྱེད་པའི་སྒོ་ནས་སེམས་རབ་ཏུ་འཇོག་པའོ། །བསྟན་སྒྲོན་གྱི་མཚན་ལས། དེའི་འབད་པ་དང་བརྩོན་འགྲུས་གཉིས་ཀའང་བྱིང་རྒོད་སེལ་བར་བརྩོན་པ་ལས་གཞན་ཁྱད་ཆེར་མི་སྣང་པས་དེ་གཉིས་ཀྱི་ཁྱད་པར་
གང་ཡིན་དཔྱད་དོ། །ཞེས་བཤད་ཀྱང། གསེར་ཕྲེང་ལས། འབད་པ་ནི་ཞི་གནས་དང་རབ་ཏུ་འཛིན་པ་དང་བཏང་སྙོམས་ཀྱི་མཚན་མ་ཡིད་ལ་བྱེད་པའོ། །དེ་གསུམ་གྱི་མཚན་མ་ཡིད་ལ་བྱེད་པས་གཉེན་པོ་སྐྱོན་མེད་སྒོམ་པའི་དུས་སོ་
ཞེས་གསུངས་པ་ལ་བརྟེན་ནས་དེ་གཉིས་ཀྱི་ཁྱད་པར་ཤེས་པར་བྱ་སྟེ། འབད་པའི་སྐབས་ཀྱི་རབ་ཏུ་འཛིན་པའི་མཚན་མ་ཡིད་ལ་བྱེད་ཚུལ་ནི། བྱེད་བ་སྲབ་པ་དང་ལན་རེ་གཉིས་ཙམ་འབྱུང་བའམ་མ་བྱུང་ཡང་བྱིང་ཟོན་བྱས་ཏེ་ཏིང་ངེ་འཛིན་
བསྒོམ་པའི་འཕྲོ་མ་བཤོལ་བར་སེམས་ཀྱི་འཛིན་སྟངས་ངམ་དུ་འཛིན་པ་ཡིན་ཞིང། དེའི་སྐབས་ཀྱི་ཞིག་ནས་ཀྱི་མཚན་མ་ཡིད་ལ་བྱེད་ཚུལ་ནི། རྒོད་པ་ཤུགས་ཞན་པ་དང་རྒྱུན་ཐུང་དུ་བྱུང་ཚེ་བསྒོམ་པའི་འཕྲོ་མ་བཤོལ་བར་སེམས་
འཕྲོས་པ་དེ་བཀུ་གནས་དམིགས་པ་ལ་རབ་ཏུ་འཇོག་པར་བྱེད་པ་ཡིན་ལ། བརྩོན་འགྲུས་ཀྱི་སྐབས་ཀྱི་རབ་ཏུ་འཛིན་པ་ནི། བྱིང་བ་འཐུག་པ་དང་ཡང་ཡང་བྱུང་བ་ན་རེ་ཞིག་ལ་ཏིང་ངེ་འཛིན་བསྒོམ་པའི་འཕྲོ་བཤོལ་ནས་དང་པར་འགྱུར་

[016A]༄༅། །པའི་དམིགས་པ་ཡིད་ལ་བྱེད་པའི་སྒོ་ནས་བྱིང་བ་ཞི་བར་བྱས་ཏེ་སྔར་གྱི་དམིགས་པ་དམ་དུ་འཛིན་པ་ཡིན་ཞིང། དེའི་རབ་ཏུ་འཇོག་པ་ནི། རྒོད་པ་ཤུགས་དྲག་པའམ་རྒྱུན་རིང་བ་བྱུང་ཚེ་བསྒོམ་
པའི་འཕྲོ་བཤོལ་ནས་སྐྱོ་བར་འགྱུར་པའི་དམིགས་པ་ཡིད་ལ་བྱེད་པའི་སྒོ་ནས་རྒོད་པ་ཞི་པར་བྱས་ནས་སྔར་གྱི་དམིགས་པ་ལ་སེམས་རབ་ཏུ་འཇོག་པར་བྱེད་པ་ཡིན་ནོ། །ཡང་དག་པར་སྤོང་བ་བཞི་སྟོབས་བཞིར་འདུ་
ཚུལ་ནི་གཞན་ལས་ཤེས་པར་བྱའོ།    ༈    །རྟེན་དང་རབ་ཏུ་དབྱེ་བ་དང། །ཐབས་དང་མངོན་པར་བསྒྲུབས་པ་ཡིས། །ཞེས་པ་ལྟར། ཐེག་ཆེན་གྱི་རྫུ་འཕྲུལ་གྱི་རྐང་པའི་རྟེན་ནི། བསམ་གཏན་བཞི་པོ་གང་རུང་དུ་གྱུར་
བའི་ཚད་མེད་བཞི་དང། རབ་ཏུ་དབྱེ་བ་ནི། འདུན་པ་དང་བརྩོན་འགྲུས་དང་སེམས་དང་དཔྱོད་པའི་རྫུ་འཕྲུལ་གྱི་རྐང་པ་བཞི་དང། ཐབས་ནི། འདུ་བྱེད་བརྒྱད་ཐབས་བཞིར་འདུས་པ་སྟེ། དད་པ་དང་འདུན་པ་དང་
བརྩོན་འགྲུས་གསུམ་ནི་འབད་པར་བྱེད་པའི་ཐབས་དང། ཤིན་སྤྱངས་ནི་ཕན་འདོགས་བའི་ཐབས་དང། དྲན་པ་དང་ཤེས་བཞིན་ནི་གཏོད་པར་བྱེད་པའི་ཐབས་དང། འདུ་བྱེད་དང་བཏང་སྙོམས་ནི་གཉེན་པོའི་ཐབས་
ཏེ་བཞི་དང། འབྲས་བུ་མངོན་པར་སྒྲུབ་པ་ནི། མཐོང་བ་དང་ནི་གདམས་ངག་དང། །གནས་པས་རྣམ་པར་རྩེ་བ་དང། །སྨོན་ལམ་དང་ནི་དབང་དག་དང། །ཆོས་ཐོབ་པ་ནི་སྒྲུབ་པའི་ཕྱིར། །ཞེས་པ་ལྟར། སྤྱན་

[016B] མངོན་ཤེས་དྲུག་གིས་སངས་རྒྱས་ལས་གདམས་ངག་མནོས་ཏེ་སེམས་ཅན་གཞན་ལ་སྟོན་པར་བྱེད་པ་དང། གནས་པའམ་ཏིང་ངེ་འཛིན་གྱི་སྤྲུལ་པའི་མཐུས་དེ་བཞིན་གཤེགས་པའི་འཁོར་
གྱི་དཀྱིལ་འཁོར་དུ་ཏིང་ངེ་འཛིན་དུ་མར་འཇུག་ལྡང་གིས་རོལ་བར་བྱེད་པ་དང། སྨོན་ལམ་གྱི་མཐུས་ཇི་ལྟར་འདོད་པའི་སྐྱེ་གནས་དག་ཏུ་སྐྱེས་ནས་སེམས་ཅན་གྱི་དོན་སྣ་ཚོགས་བྱེད་པ་དང། དག་སར་ཚེལ་དབང་བ་ལ་སོགས་པའི་
དབང་བཅུ་སྒྲུབ་པ་དང། སངས་རྒྱས་ཀྱི་སའི་སྟོབས་བཅུ་ལ་སོགས་པའི་ཆོས་རྣམས་ཐོབ་པ་སྟེ་དྲུག་གོ་སྤྱི་དོན་འདིར་རྟེན་དང་རབ་ཏུ་དབྱེ་བ་དང་ཞེས་སོགས་དྲངས་པའི་ཚིགས་བཅད་འདི་ནི། དེང་སང་གི་རྒྱན་གྱི་དཔེ་དང་མི་
མཐུན་པར་སྣང་སྟེ། འགྱུར་ཁྱད་དམ་སྤྱི་དོན་གྱི་ཡི་གེ་ནོར་བ་ཡིན་དཔྱད་པར་བྱའོ།    ༈    །འགྲེལ་ཚན་གྱི་གཞུང་འདི་ལ་ཁ་ཅིག་ན་རེ། དཔང་སྟོབས་ཀྱི་ཁྱད་པར་བཤད་པ་འདི་མི་འཐད་པར་ཐལ། སྦྱོར་ལམ་བཟོད་པ་ཡན་ཆད་ལ་
མ་དད་བ་སོགས་མངོན་དུ་གྱུར་བ་ཡོད་པའི་ཕྱིར་ཏེ། དེར་མ་ཟད་འཕགས་པ་ལའང་མ་དད་པ་སོགས་མངོན་དུ་གྱུར་བ་ཡོད་པའི་ཕྱིར་ཏེ། དེ་ལ་ཉོན་མོངས་ཅན་གྱི་སེམས་མངོན་དུ་འགྱུར་པ་ཡོད་བའི་ཕྱིར། ཁྱབ་སྟེ། མ་དད་པ་དང་ལེ་
ལོ་ནི་ཉོན་མོངས་ཆེན་པོའི་ས་བ་ཡིན་པའི་ཕྱིར་རོ། །གལ་ཏེ་དཀོན་མཆོག་ལ་མ་དད་པ་སོགས་མངོན་གྱུར་དུ་མེད་པའི་དོན་ཡིན་ཟེར་ན་ཡང་མི་འཐད་དེ། དེ་ལྟར་ན་ཐེག་ཆེན་གྱི་སྦྱོར་ལམ་དྲོད་དང་རྩེ་མོ་བའི་རྒྱུད་ལ་སྟོབས་ལྔ་པོ་གང་རུང་

[017A]༄༅། །ཡོད་པར་ཐལ་བའི་ཕྱིར་ཏེ། དེ་དག་གི་རྒྱུད་ལ་དཀོན་མཆོག་ལམ་དད་པ་ལྟ་ཅི་སྨོས་ཐེ་ཚོམ་མངོན་གྱུར་བ་ཡང་ཟད་པར་འོག་ནས་གསུངས་པའི་ཕྱིར་ཞེས་རྩོད་པའི་ལན་ལ་གཉིས་ཡོད་དེ། ཁ་ཅིག་
གིས། བཟོད་པ་ཡན་ཆད་ན་མ་དད་པ་སོགས་ཤས་ཆེར་མངོན་གྱུར་དུ་མི་འབྱུང་བའི་དོན་ཡིན་གྱི་གཏན་ནས་མངོན་གྱུར་དུ་མི་འབྱུང་བའི་དོན་མིན་པས་སྐྱོན་མེད་ཟེར། གཞན་དག་གིས། གང་ལ་དྲོད་སོགས་འཇོག་པའི་ཡུལ་
བདག་མེད་ལ་མཛད་པ་སོགས་མངོན་གྱུར་མི་འབྱུང་བའི་དོན་ཡིན་གྱི་ཡུལ་ཐམས་ཅད་ལ་མིན་པས་སྐྱོན་མེད་ལ། རང་གི་ངོ་སྐལ་གྱི་མ་དད་པ་སོགས་མངོན་གྱུར་དུ་སྐྱ་བའི་གོ་སྐབས་མ་བཅོམ་ན་སྟོབས་སུ་མི་རུང་བས། བཟོད་
པ་ཡན་ཆད་ཀྱི་དབང་བོ་ལྔ་བོ་གང་རུང་ལའང་སྟོབས་ཡིན་པས་ཁྱབ་པ་མེད་ཅེས་ཟེར་ཏེ། གང་འཐད་དཔྱད་བྱའོ།    ༈    །དབེན་པ་ལ་གནས་པ་ཞེས་སོགས་ཀྱི་དོན་ནི། སྡུག་བསྔལ་གྱིས་དབེན་པ་ཚོལ་པ་དང། དེའི་ཆེད་དུ་
ཀུན་འབྱུང་ལ་ཆགས་པ་དང་བྲལ་བར་བྱེད་པ་དང། འགོག་པ་མངོན་དུ་བྱེད་པར་འདོད་པ་དང། དེའི་ཆེད་དུ་སྡུག་ཀུན་སྤོང་བྱེད་ཀྱི་ལམ་སྒོམ་པའི་དོན་ནོ། །བྱང་ཆུབ་ཀྱི་ཡན་ལག་བདུན་པོ་གང་རུང་ཡིན་ན་ཟག་མེད་ཀྱི་འདས་
ལམ་ཡིན་པས་མ་ཁྱབ་སྟེ། འཇིག་རྟེན་པའི་བྱང་ཆུབ་ཀྱི་ཡན་ལག་བདུན་ཡོད་པ་གང་ཞིག་དེ་དག་རྟོག་པ་ཡིན་པའི་ཕྱིར་ཏེ། བསྡུ་བ་ལས། འཇིག་རྟེན་པའི་བྱང་ཆུབ་ཀྱི་ཡན་ལག་དྲན་པ་ལ་སོགས་པ་གང་དག་

[017B] །ཞེས་གསུངས་སོ།    ༈    །དེའི་གཞི་དང་གནས་ཀྱི་ཁྱད་པར་ནི་བྱ་བའི་གཞི་དང་བྱེད་པའོ་ཞེས་གསེར་ཕྲེང་ལས་སོ།    ༈    །འཕགས་
ལམ་ཡན་ལག་བརྒྱད་ལའང་འཇིག་རྟེན་པའི་དེ་དང་འཇིག་རྟེན་ལས་འདས་པའི་དེ་གཉིས་ཡོད་ལ། འཇིག་རྟེན་པའི་དེ་དག་ནི་རྟོག་པ་ཡིན་ཏེ། བསྡུ་བ་ལས། ཡང་དག་པའི་ལྟ་བ་ལ་སོགས་པ་ལམ་གྱི་ཡན་ལག་རྣམས་ཀྱང་གང་དག་
འཇིག་རྟེན་པ་ཡིན་པ་དེ་དག་ནི་སྔ་མ་བཞིན་དུ་བལྟ་བར་བྱའོ། །ཞེས་གསུངས་པའི་ཕྱིར། འོན་ཀྱང་དགེ་མི་དགེའི་ལས་འབྲས་མི་བསླུ་བར་ངེས་པའི་ལྟ་བ་ཡང་འཇིག་རྟེན་པའི་ཡན་དག་པའི་ལྟ་བ་ཡིན་ལ། འཇིག་རྟེན་པའི་ཡང་དག་
བའི་དག་དང་ལས་ཀྱི་མཐའ་འཚོ་བ་གསུམ་སོ་སྐྱེ་ལའང་ཡོད་པས། དེ་དག་ལ་འཕགས་ལམ་གྱིས་ཁྱབ་པ་མེད་དོ། །འདོད་ཆགས་མ་གཏོགས་པའི་ཉོན་མོངས་གཞན་གྱིས་ཀུན་ནས་བསླང་བའི་དག་གེ་མི་དགེ་བ་བཞི་ལོག་པའི་ངག་དག་
དང༑ འདོད་ཆགས་མ་གཏོགས་པའི་ཉོན་མོངས་གཞན་གྱིས་ཀུན་ནས་བསླང་བའི་ལུས་ཀྱི་མི་དགེ་བ་གསུམ་ནི་ལོག་པའི་ལས་མཐའ་དང། འདོད་ཆགས་ཀྱིས་ཀུན་ནས་བསླང་བའི་ལུས་ངག་གཉིས་ཀའི་མི་དགེ་བ་བདུན་ནི་ལོག་པའི་
འཆོ་བ་ཡིན་པར་གསུངས་ཏེ། ལོག་འཚོ་ལྔ་ནི་འོག་ཏུ་འཆད་དོ། །འདོད་ཆགས་མ་གཏོགས་པའི་ཉོན་མོངས་གཞན་གྱིས་ཀུན་ནས་བསླང་བའི་ངག་གི་མི་དགེ་བ་བཞི་སྤོང་བའི་ཚུལ་ཁྲིམས་ནི་ཡང་དག་པའི་ངག་ཡིན་ལ། གཞན་

[018A]༄༅། །གཉིས་ཀྱང་དེས་གོ་བར་ཟད་དོ། །དེ་གསུམ་ལ་འཇིག་རྟེན་པའི་དེ་གསུམ་དང་འཇིག་རྟེན་ལས་འདས་པའི་དེ་གསུམ་རེ་ཡོད་པ་ལས། འཇིག་རྟེན་ལས་འདས་པའི་དེ་གསུམ་ནི་ཟག་མེད་ཀྱི་སྡོམ་པ་ཡིན་
ནོ༑ ༑མཐོང་ལམ་ཐོབ་པ་དང་དུས་མཉམ་དུ་ཡང་དག་པའི་ལྟ་བ་དང་རྟོག་པ་དང་ངག་དང་ལས་མཐའ་དང་འཚོ་བ་སྟེ་ལྔ་ནི་མངོན་གྱུར་དུ་མི་སྐྱེས་ཀྱང། དེ་དག་སྐྱེས་པ་ནུས་བ་མཐུ་ཅན་ཐོབ་པ་ལ་དེ་དག་ཐོབ་པར་བཞག་སྟེ། གསེར་ཕྲེང་
ལས༑ ༑རྟོག་པ་དང་ལུས་ངག་གི་གསུམ་སྟེ་བཞི་དང་ལྟ་བ་ནི་མཉམ་གཞག་ག་དུས་ན་མངོན་གྱུར་དུ་མེད་དོ། །ཞེས་གསུངས་པའི་ཕྱིར་རོ། །བྱེ་སྨྲས་མཉམ་གཞག་ན་འཕགས་ལམ་ཡན་ལག་བརྒྱད་ཀ་ཡོད་པར་འདོད་པ་ལ། གཞན་
དག་གིས། མཉམ་གཞག་ན་ངག་སྨྲ་བ་སོགས་ཡོད་པར་ཐལ། དེ་ན་ཡང་དག་པའི་ངག་སོགས་ཡོད་པའི་ཕྱིར་ཞེས་རྩོད་པའི་ལན་དུ། བྱེ་སྨྲས་མཉམ་གཞག་ན་ངག་སྨྲ་བ་སོགས་མེད་ཀྱང་གང་ཐོབ་པས་ལོག་པའི་ངག་ལ་སོགས་
པ་ལ་མི་འཇུག་ཅིང༑ ཡང་དག་པའི་ངག་ལ་སོགས་པ་ལ་འཇུག་པའི་རྒྱུ་རྣམ་རིག་མ་ཡིན་པའི་སྡོམ་པ་ཐོབ་པ་དེ་ལ་འབྲས་བུའི་མིང་བཏགས་ནས་ཡང་དག་པའི་ངག་ལ་སོགས་པར་བཞག་གོ་ཞེས་ཟེར་བ་ལ་
འདིའི་མགོ་མཚུངས་ཀྱི་ལན་དུ་གཞན་དག་གིས། འོ་ན་ཁོ་བོ་ཅག་གི་ལུགས་ལ་ཡང་མཉམ་གཞག་ན་ཡང་དག་པའི་ངག་སོགས་སྐྱེད་པའི་ནུས་པ་མཐུ་ཅན་ཐོབ་པ་ལ་འབྲས་བུ་ཡང་དག་པའི་ངག་སོགས་

[018B] །རྒོལ་པ་གཉིས་ཀས་མཐོང་ལམ་ཐོབ་པ་དང་དུས་མཉམ་དུ་ཡང་དག་པའི་དག་སོགས་ཐོབ་པར་འདོད་པ་མཐུན་ཀྱང་དངོས་སུ་ཡོད་མེད་ལ་རྩོད་པ་ཡིན་ལ། བསྡུས་དོན་དུ་
རྩོད་ལན་དེ་དག་སྔར་བཤད་པ་དང་མི་འདྲ་པར་འབྱུང་ཡང། ཁོ་བོས་བཤད་པ་ཉིད་གཞུང་གི་དགོངས་པ་ཡིན་ནམ་སྙམ་སྟེ། ཐུབ་དགོངས་ལས། འཇིག་རྟེན་ལས་འདས་པའི་ཆོས་ཐོབ་པས་དེའི་རང་བཞིན་ཟག་
པ་མེད་པའི་རྣམ་པར་རིག་བྱེད་མ་ཡིན་པ་འཐོབ་སྟེ། གང་ཐོབ་བས་ལངས་ཀྱང་སླར་ཡང་ལོག་པའི་ངག་ལ་སོགས་པ་ལ་མི་འཇུག་ཅིང་ཡང་དག་པའི་ངག་ལ་སོགས་པ་ལ་ཡང་འཇུག་གོ་དེའི་ཕྱིར་རྒྱུ་མཚན་ལ་རྒྱུ་མཚན་
ཅན་ཉེ་བར་བཏགས་པ་ལས་ཡན་ལག་བརྒྱད་ཉིད་དེ་གཞན་དུ་ན་ལམ་ལ་མཉམ་པར་གཞག་པ་ལ་འགལ་ལོ། །ཞེས་བྱེ་སྨྲའི་འདོད་པ་བཀོད་པ་དང། གསེར་ཕྲེང་ལས། བྱེ་སྨྲའི་འདིའི་མགོ་མཚུངས་ཀྱི་ལན་ལ་རྣམ་པར་རིག་
བྱེད་མ་ཡིན་པ་མེད་པའི་ལུགས་ལ་ཡང་མཉམ་གཞག་ཏུ་ལོག་པའི་ངག་སོགས་ལ་མི་འཇུག་པའི་རྒྱུ་མཚན་ཐོབ་པ་ལ་རྒྱུ་མཚན་ཅན་ཐོབ་པར་ཅིའི་ཕྱིར་མི་བཞག་ཅེས་འཆད་དོ། །ཞེས་གསུངས་པའི་ཕྱིར། ཁྱབ་སྟེ། འདིའི་
རྒྱུ་མཚན་ཞེས་པ་རྒྱུ་དང་རྒྱུ་མཚན་ཅན་ཞེས་པ་འབྲས་བུ་ལ་བྱེད་པའི་ཕྱིར་རོ།    ༈    །མཛོད་དུ་འགོག་བདེན་གྱི་རྣམ་པ་བཞི་མཚན་མེད་ཀྱི་ཡུལ་དུ་བཤད་ནས་ལམ་བདེན་གྱི་བཞི་དེར་མ་བཤད་པ་ནི། གཟུགས་སོགས་དོན་ལྔ་དང་པོ་
[019A]༄༅། །མོ་དང་སྐྱེ་འཇིག་གནས་གསུམ་སྟེ་ཡུལ་གྱི་མཚན་མ་བཅུ་ལ་མཚན་མར་བྱས་ནས་ད་འགོག་པའི་ཉན་ཐོས་ཀྱི་ལམ་གྱི་དབང་དུ་བྱས་ཤིང། ཀུན་བཏུས་དང་འགྲེལ་བ་འདིར་འགོག་ལམ་གྱི་རྣམ་
པ་བརྒྱད་ཀ་མཚན་མེད་ཀྱི་ཡུལ་དུ་བཤད་པ་ནི། ཡུལ་ཅན་མཚན་མའི་རྣམ་རྟོག་དང་བྲལ་བྱེད་དང་བྲལ་བའི་དབང་དུ་བྱས་བས་མི་འགལ་བར་གསེར་ཕྲེང་ལས་གསུངས་སོ།    ༈    །མཚན་མེད་ཀྱི་རྣམ་ཐར་ནི་འཇིག་ལྟ་དེའི་
རྒྱུ་མཚན་ཅན་ཏེ་འབྲས་བུ་མཚན་མའི་རྣམ་རྟོག་གི་གཉེན་པོ་ཞེས་བཤད་ན་འགྲིག་སྟེ། འཇིག་ལྟའི་རྒྱུ་མཚན་གྱི་རྣམ་རྟོག་ལ་བྱས་ན་དེ་ཤེས་སྒྲིབ་ཡིན་པས་མི་རྟག་སོགས་བཅུ་དྲུག་གི་རྣམ་པ་ཅན་གྱི་ལམ་གྱིས་
སྤོང་མི་ནུས་པའི་ཕྱིར་རོ། །དེས་ན་འགྲེལ་བའི་དཔེ་ཁ་ཅིག་ལས། དེའི་རྒྱུ་མཚན་གྱི་རྣམ་པར་རྟོག་པའི་གཉེན་པོ་ཞེས་འབྱུང་བ་ནི་དཔེ་མ་དག་སྟེ། འགྲེལ་ཆེན་གཉིས་སུ་རྒྱུ་མཚན་ཅན་ཞེས་འབྱུང་བ་
ལྟར་འཆད་དགོས་པའི་ཕྱིར་རོ། །དེ་ལྟར་གསེར་ཕྲེང་ལས་གསུངས་ཏེ། འཇིག་ལྟའི་རྒྱུའི་རྣམ་རྟོག་ཤེས་སྒྲིབ་ཡིན་པར་གསུངས་པ་ནི། རིན་ཆེན་ཕྲེང་བ་ལས། ཇི་སྲིད་ཕུང་པོར་འཛིན་ཡོད་
པ༑ ༑དེ་སྲིད་དེ་ལ་ངར་འཛིན་ཡོད། །ཅེས་ཕུང་པོ་བདེན་པར་འཛིན་པའི་བློས་ངར་འཛིན་འཇིག་ལྟ་སྐྱེད་པར་གསུངས་ལ། སྐབས་འདིར་བདེན་འཛིན་ཤེས་སྒྲིབ་ཏུ་འདོད་པའི་རྒྱུ་མཚན་གྱིས་ཡིན་ནོ། །

[019B]   ༈    ཏིང་འཛིན་གསུམ་གྱི་སྤྱོད་ཡུལ་ནི། །བདག་མེད་རྣམ་པ་གཉིས་པོ་དང། །བདག་ཏུ་འཛིན་པའི་རྟེན་དང་ནི། །དེ་དག་ཉེར་ཞི་ཡིན་ཞེས་བྱ། །ཞེས་པ་དག་མེད་གཉིས་རྟོགས་པ་སྟོང་
ཉིད་དང། བདག་ཏུ་འཛིན་པའི་རྟེན་ཉེ་བར་ལེན་པའི་ཕུང་པོ་ལྔ་ལ་ཉེས་དམིགས་སུ་ལྟ་བ་སྨོན་མེད་དང། རྟེན་དེ་གཏན་དུ་ཉེ་བར་ཞི་བའི་མྱང་འདས་ལ་ཕན་ཡོན་ཏུ་ལྟ་བ་མཚན་མེད་ཀྱི་ཏིང་ངེ་འཛིན་དུ་གསུངས་ཤིང་
བསྡུ་བ་ལས། ཀུན་བཏགས་ལ་བརྟེན་ནས་སྟོང་ཉིད་དང། གཞན་དབང་ལ་བརྟེན་ནས་སྨོན་མེད་དང། ཡོངས་གྲུབ་ལ་བརྟེན་ནས་མཚན་མེད་ཀྱི་ཏིང་ངེ་འཛིན་རྣམ་པར་བཞག་པར་གསུངས་པ་ཡང་འདི་དང་གནད་གཅིག་སྟེ། རིམ་
བཞིན་བདག་གཉིས་སུ་ཀུན་བཏགས་པ་ལྟར་རྣམ་པར་མི་རྟོག་པ་དང། མ་དག་པའི་གཞན་དབང་ལ་རྒྱབ་ཀྱིས་ཕྱོགས་པ་དང། ཡོངས་གྲུབ་ཀྱི་ངོ་བོར་གྱུར་བའི་མྱང་འདས་ལ་དགའ་བའི་རྣམ་པ་ཅན་དུ་བཞག་པའི་ཕྱིར། རྒྱན་ལས།།
རྣམ་པར་མེ་རྟོག་རྒྱབ་ཀྱིས་ཕྱོགས། །རྟག་ཏུ་དགའ་དང་ལྡན་པའོ། །ཞེས་སོ། །ཏིང་ངེ་འཛིན་གྱི་རྒྱུ་ཉིད་དུ། །ཆོས་ཀྱི་སྡོམ་ནི་རྣམ་པ་བཞི། །ཞེས་པ་རྩ་འགྲེལ་གྱིས་ཆོས་ཀྱི་སྡོམ་བཞི་ཏིང་ངེ་འཛིན་གསུམ་གྱི་རྒྱུར་
གསུངས་པ་ལ། སྤྱི་དོན་འདིར་ཆོས་ཀྱི་སྡོམ་བཞི་ཏིང་ངེ་འཛིན་གསུམ་གྱི་དམིགས་པར་བཤད་པ་ནི་དོན་ལ་ཁྱད་པར་མེད་དམ་དཔྱད་པར་བྱ་ཞིང། གང་ལྟར་ཡང། ཏིང་འཛིན་གསུམ་གྱི་སྤྱོད་ཡུལ་དུ། །ཞེས་དྲངས་པ་

[020A]༄༅། །ནི་ཡི་གེ་ནོར་པ་ཡིན་ནོ།    ༈    །གཟུགས་ཅན་གྱི་རྣམ་ཐར་གསུམ་སྒོམ་པའི་རྟེན་གྱི་གང་ཟག་ནི་རྣམ་བཤད་ལས་གསལ་བར་མ་བཤད་ལ། གསེར་ཕྲེང་ལས། ཐེག་ཆེན་གྱི་ཚེགས་
ལམ་ཆེན་པོ་བ་ཡན་ཆད་དང། ཐེག་དམན་གྱི་ཕྱིར་མི་འོང་ལུས་མངོན་བྱེད་དང། དགྲ་བཅོམ་གཉིས་ཀའི་ཆ་ལས་རྣམ་གྲོལ་གྱིས་སྒོམ་པར་གསུངས་པ་ལྟར་རྟོགས་དཀའི་སྣང་བར་ཡང་བཤད་དོ། །འདི་ལ་ཁ་ཅིག་
ན་རེ། གཟུགས་ཅན་གྱི་རྣམ་ཐར་མ་ཐོབ་པར་འགོག་པའི་རྣམ་ཐར་ཐོབ་པ་ཡོད་པར་ཐལ། རྣམ་ཐར་དང་པོ་གསུམ་གསར་དུ་སྒོམ་མཁན་གྱི་ཕྱིར་མི་འོང་ལུས་མངོན་བྱེད་ཡོད་པའི་ཕྱིར་ཞེས་ཟེར་པ་ལ། ཁ་ཅིག་འདོད་
པ་ཡིན་ཏེ། ཐེག་ཆེན་གྱི་དབང་དུ་བྱས་ན་གཟུགས་ཅན་གྱི་རྣམ་ཐར་སྔོན་ལ་འཐོབ་པ་དང། ཐེག་དམན་གྱི་དབང་དུ་བྱས་ན་རྣམ་ཐར་ཕྱི་མ་ལྔ་སྔོན་ལ་འཐོབ་པའི་ཕྱིར་ཏེ། དེ་ལྟར་འཐོབ་པ་ནི་ཐེག་ཆེན་པས་གཞན་དོན་
གཙོ་བོར་དོན་དུ་གཉེར་བ་དང། ཐེག་དམན་པས་མཐོང་ཆོས་ལ་བདེ་བར་གནས་པ་གཙོ་བོར་དོན་དུ་གཉེར་བའི་རྒྱུ་མཚན་གྱིས་ཡིན་པའི་ཕྱིར་ཞེས་ཟེར། འདི་ལ་སྐྱོན་འཕེན་པ་ཁ་ཅིག་ན་རེ། བཤད་ཚུལ་འདི་མི་འཐད་
པར་ཐལ། ཕྱིར་མི་འོང་ལུས་མངོན་བྱེད་ཡིན་ན་རྣམ་ཐར་བརྒྱད་ཀ་ཐོབ་པས་ཁྱབ་པའི་ཕྱིར་ཏེ། ཀུན་བཏུས་ལས། ལུས་ཀྱི་མངོན་སུམ་དུ་བྱེད་པ་གང་ཞེ་ན། གང་སློབ་བ་རྣམ་པར་ཐར་བ་བརྒྱད་ལ་བསམ་གཏན་

[020B]ཞེས་གསུངས་པའི་ཕྱིར། ཞེས་ཟེར་བ་དག་ལ་དཔྱད་པར་བྱའོ། །མཛོད་ལས། མི་སྡུག་བསམ་གཏན་གཉིས་ན་ཡོད། །ཅེས་རྣམ་ཐར་དང་པོ་གཉིས་རིམ་བཞིན་འདོད་པ་དང་བསམ་གཏན་དང་པོའི་
སས་བསྡུས་ཀྱི་ཁ་དོག་ལ་ཆགས་པའི་གཉེན་པོར་མི་སྡུག་པ་སྒོམ་ཞིང། སེམས་རྟེན་ཡང་དང་པོ་དང་གཉིས་པའི་དངོས་གཞི་ལ་བརྟེན་པར་བཤད་ལ། ཀུན་བཏུས་སུ་སྔར་བཤད་པ་ལྟར་རབ་མཐའ་བསམ་གཏན་བཞི་པ་ལ་བརྟེན་
པར་གསུངས་ཤིང། འགྲེལ་ཆེན་གཉིས་ཀར་བསམ་གཏན་དང་གཟུགས་མེད་གདམ་ཁ་ཅན་དུ་མཛད་དོ། །དེ་ལ་རྣམ་བཤད་ལས་རྣམ་ཐར་གསུམ་ག་བསམ་གཏན་ནམ་གཟུགས་མེད་ལ་བརྟེན་པར་བཤད་པ་དང། རྟོགས་
དཀའི་སྣང་བར་མཛོད་ལས་བཤད་པ་དེ་ཉན་ཐོས་སྡེ་བའི་ལུགས་དང། ཀུན་བཏུས་ཀྱི་དེ་ཐེག་པ་ཐུན་མོང་བའི་རྣམ་གཞག་ཡིན་ལ། སྣང་བ་གཉིས་ཀར་བཤད་པ་ནི་ཐེག་ཆེན་ཐུན་མོང་མ་ཡིན་པའི་དབང་དུ་བྱས་པ་སྟེ། བྱང་
སེམས་ཀྱི་ཐབས་ལ་མཁས་པས་གཟུགས་མེད་ཀྱི་དངོས་གཞི་ལ་བརྟེན་ནས་ཀྱང་གཟུགས་ལ་བལྟ་ནུས་པའི་ཕྱིར་ཏེ། འདོད་སེམས་ལ་བརྟེན་ནས་འདས་ལམ་མངོན་དུ་ནུས་པ་བཞིན་ཞེས་བཤད་དོ། །གསེར་ཕྲེང་ལྟར་ན་སྣང་
བ་གཉིས་ཀར་གཟུགས་མེད་ལ་བརྟེན་པར་གསུངས་པ་ནི་དགོངས་པ་ཅན་དུ་བཞེད་དོ། དེ་ཉིད་ལས། དགོངས་པ་ནི་སྔ་མ་ལ་གཟུགས་མེད་ཐོབ་པས་ཀྱང་སྒོམ་པ་ཡོད་པ་དང། ཕྱི་མ་ལ་གཟུགས་མེད་ཐོབ་ན་གཟུགས་ཀྱི་

[021A]༄༅། །འདུ་ཤེས་གཞིག་སླ་བ་ལ་དགོངས་ནས་གཟུགས་མེད་ལ་བརྟེན་པར་གསུངས་ཀྱི་དེ་ལ་བརྟེན་དགོས་པ་ནི་མིན་ཏེ། དེ་གཉིས་བསམ་གཏན་གྱི་ས་པ་ཡིན་པས་གཟུགས་མེད་ཀྱི་སར་འགལ་པའི་ཕྱིར་ཏེ་
གཟུགས་མེད་ཀྱི་དངོས་གཞི་ལ་གཟུགས་ཡུལ་དུ་མི་བྱེད་པར་དུ་མ་ཞིག་གསུངས་པའི་ཕྱིར་རོ། །ཞེས་གསུངས་པས་སོ། །འདི་ལ་ཁ་ཅིག་ན་རེ། ཀུན་བཏུས་ལྟར་ན་རྣམ་ཐར་དང་བོ་གཉིས་རབ་མཐའི་བསམ་གཏན་བཞི་པ་
ལ་བ་རྟེན་དགོས་པར་བཤད་པ་མི་འཐད་དེ། རྣམ་ཐར་དང་པོ་གཉིས་སྒོམ་མཁན་ལ་རབ་མཐའི་བསམ་གཏན་ཐོབ་བསམ་ཁྱབ་པའི་ཕྱིར་ཏེ། རབ་མཐའི་བསམ་གཏན་ཐོབ་པ་ལ་གཟུགས་ལ་ཆགས་པ་དང་བྲལ་བས་ཁྱབ་པ་
གང་ཞིག་རྣམ་ཐར་དང་པོ་གཉིས་སྒོམ་མཁན་ལ་གཟུགས་ལ་ཆགས་པ་དང་བྲལ་བསམ་ཁྱབ་པའི་ཕྱིར། དང་པོ་གྲུབ་སྟེ། རབ་མཐའི་བསམ་གཏན་ལ་སྔར་བཤད་པ་ལྟར་འཕེལ་པ་གསུམ་གྱིས་སྤྱངས་པའི་བསམ་
གཏན་ཡིན་པས་ཁྱབ་པའི་ཕྱིར། གཉིས་པ་གྲུབ་སྟེ། ཀུན་བཏུས་སུ་དང་པོ་ལ་གཟུགས་ལ་འདོད་ཆགས་དང་མ་བྲལ་བའམ་བཞག་པས་ཀྱང་རུང་སྟེ་ཞེས་པ་དང། གཉིས་པ་ལ་གཟུགས་ལ་འདོད་ཆགས་དང་བྲལ་པའམ་
བཞག་པས་ཀྱང་རུང་སྟེ་ཞེས་གསུངས་པའི་ཕྱིར། ཁྱབ་སྟེ། དེའི་དོན་ནི་གསེར་ཕྲེང་ལས། སྔ་མའི་ཚེ་རང་ལ་གཟུགས་ཀྱི་འདུ་ཤེས་བཞག་དགོས་བསམ་བྲལ་ན་དེ་སླ་ལ། གལ་ཏེ་གཟུགས་མེད་ཐོབ་པས་བྲལ་ཡང་

[021B] ཕྱི་མའི་ཆེ་རང་ལ་གཟུགས་ཀྱི་འདུ་ཤེས་གཞིག་དགོས་པས་གཟུགས་མེད་ཐོབ་ན་དེ་སླ་ལ་མ་ཐོབ་ཀྱང་གཟུགས་ཅན་མ་ཡིན་པའི་བློ་གཞག་དགོས། ཞེས་གསུངས་པའི་
ཕྱིར། ཞེས་ཟེར་བ་ལ། ཁ་ཅིག་གིས། རབ་མཐའི་བསམ་གཏན་ཡིན་ན་འཕེལ་བ་གསུམ་གྱིས་སྤྱངས་པས་མ་ཁྱབ་སྟེ། དར་ཌཱིཀ་ལས་དེ་ལྟར་བཤད་ཀྱང་ཀུན་བཏུ་ས་རང་ལས་དེ་ལྟར་མ་གསུངས་པའི་ཕྱིར་ཏེ། དེས་ན་གསེར་ཕྲེང་
ལས་ཡོན་ཏན་ཁྱད་པར་ཅན་གྱི་རྟེན་དུ་རུང་བའི་བསམ་གཏན་ཐམས་ཅད་རབ་མཐའི་བསམ་གཏན་དུ་གསུངས་པ་ལྟར་འདོད་དགོས་པའི་ཕྱིར་ཞེས་ཟེར་བ་དང། ཡང་ཁ་ཅིག་གིས། ཡོན་ཏན་ལྷག་མཉན་ཐོས་དང་ཐུན་མོང་པའི་སྡེ་ཚན་དྲུག་དང་ཟག་
ཟད་ཀྱི་མངོན་ཤེས་རྣམས་རབ་མཐའི་བསམ་གཏན་བཞི་པ་ལ་བརྟེན་པར་ཀུན་བཏུས་ལས་གསུངས་པ་ནི་གཙོ་ཆེ་བ་ལ་དགོངས་པ་ཡིན་གྱི་ངེས་བཟུང་མ་ཡིན་ཏེ། དཔེར་ན་གཟུགས་མེད་ཀྱི་རྣམ་ཐར་བཞི་བསམ་གཏན་ལ་བརྟེན་དུ་མི་རུང་བ་
བཞིན་ཡིན་པའི་ཕྱིར་ཏེ། གཟུགས་མེད་ཀྱི་རྣམ་ཐར་བཞི་ནི་བསམ་གཏན་གྱི་སེམས་ལ་བརྟེན་པར་དར་ཊཱིཀ་ལས་བཤད་པ་མ་གཏོགས། གསེར་ཕྲེང་སོགས་གཞུང་དུ་མར་གཟུགས་མེད་གྱི་དངོས་གཞི་ཡིན་པར་བཤད་པའི་ཕྱིར་རོ་ཞེས་
ཟེར་བ་དག་ལ་ཞིབ་ཆ་གདོན་པར་བྱའོ། །རང་སའི་ཀུན་དཀྲིས་ལས་ཐར་ཞིང་དེ་དང་མ་འདྲེས་པའི་གཟུགས་མེད་ཀྱི་དངོས་གཞི་བཞི་ནི་གཟུགས་མེད་ཀྱི་རྣམ་ཐར་ཡིན་ལ། མཛོད་ལྟར་ན་དེ་དག་ལ་ཉེར་བསྔོགས་དང་དངོས་གཞི་གཉིས་གཉིས་

[022A]༄༅། །ཡོད་དེ། རྣམ་ཐར་གྱི་དོན་ནི་འོག་མ་ལས་རྒྱབ་ཀྱི་ཕྱོགས་བ་ཡིན་གྱི་རང་སའི་ཀུནད་ཀྲིས་ཐར་པ་ནི་མ་ཡིན་པའི་ཕྱིར་རོ། །དེས་ན་གོང་མ་ཞི་པར་ལྟ་བའི་གཟུགས་མེད་ཀྱི་ཉེར་བསྔོགས་ཀྱང་རྣམ་ཐར་ཡིན་
པར་འདོད་དོ། །འགོག་པའི་རྣམ་ཐར་ནི་གསེར་ཕྲེང་ལྟར་ན་འགག་སྙོམས་ཡིན་ཀྱང་རྣམ་བཤད་ལྟར་ན་འགོག་སྙོམས་མིན་ཏེ། འགོག་པའི་རྣམ་ཐར་ནི་འདས་ལམ་གྱི་ངོ་བོར་བསྐྱེད་ནུས་པ་དང། འགོག་པའི་སྙོམས་འཇུག་ནི་
དེ་ལྟར་བསྐྱེད་མི་ནུས་པར་རྣམ་བཤད་ལས་གསུངས་པའི་ཕྱིར། ཞེས་པ་ནི་སྤྱི་དོན་འདིའི་དགོངས་པར་སྣང་ཡང་དཔྱད་གཞི་ཆེ་སྟེ། དེའི་ཁུངས་ནི་རྣམ་བཤད་ལས། རྣམ་ཐར་བརྒྱད་ནི་བྱང་ཆུབ་སེམས་དཔའ་འཕགས་པ་
རྣམས་ཀྱིས་འདས་ལམ་གྱི་ངོ་བོར་བསྐྱེད་ནུས་པ་དང། འགོག་སྙོམས་འདས་ལམ་གྱི་སྟོབས་ཀྱིས་ཐོབ་པས་འཇིག་རྟེན་ལས་འདས་པའི་ལམ་དུ་བཞག་གོ་ཞེས་པ་འདི་ཡིན་ལ། འདི་ནི་ཡི་གེ་ནོར་བ་ཡིན་པའི་ཕྱིར་ཏེ་
བསམ་གཟུགས་བརྒྱད་ནི་ཟེར་རྒྱུ་ལ་རྣམ་ཐར་བརྒྱད་ནི་ཞེས་འབྱུང་པའི་ཕྱིར་ཏེ། གཞུང་འདི་ནི་སྤྲུལ་བའི་ལམ་དང་མཐོང་ཆོས་བདེར་གནས་ཀྱི་ལམ་གཉིས་ཀ་བཤད་ཟིན་པའི་རྗེས་སུ་འདས་ལམ་དགུ་འཆད་སྐབས་འབྱུང་པའི་
ཕྱིར་དང། སྙོམས་འཇུག་དགུ་འདས་ལམ་དུ་གསུངས་པའི་རྒྱུ་མཚན་འཆད་སྐབས་ཡིན་པའི་ཕྱིར་རོ། །གཞན་ཡང་འདི་ཡིག་ནོར་ཡིན་ཏེ། འདིའི་འདས་ལམ་ཞེས་པ་འཕགས་ལམ་ཙམ་ལ་བྱེད་ན་བྱང་འཕགས་དམིགས་

[022B] ཟག་མེད་བདེན་པའི་རྣམ་ཅན་ལ་བྱེད་ན་བྱང་འཕགས་ལ་བདེན་པའི་རྣམ་ཅན་གྱི་སྤྲུལ་པའི་ལམ་གསུམ་དང་འགོག་པའི་རྣམ་ཐར་ཡོད་པར་ཐལ་བའི་ཕྱིར་རོ།    ༈    །འགོག་སྙོམས་ནི་ཐོད་རྒལ་གྱི་
སྐབས་སུས་དགུ་གའི་སེམས་ལ་བརྟེན་པར་བཤད་པས། འགོག་པ་ལ་སྙོམས་པར་འཇུག་སེམས་སྲིད་རྩེའི་དངོས་གཞིར་མངོན་པ་ནས་བཤད་པ་ནི་གསར་ཐོབ་ཀྱི་དབང་དུ་བྱས་པར་གསེར་ཕྲེང་ལས་གསུངས་སོ།    ༈    །སྤྱི་དོན་འདིའི་དཔེ་ཁ་ཅིག་ལས། གདགས་
ཞེས་པས་ཀུན་གཞི་རྣམ་ཤེས་བཏགས་ཡོད་དུ་བསྟན་པ་ཡིན་ཏེ་ཞེས་པ་ནི་ཡི་གེ་མདག་སྟེ། འགོག་སྙོམས་བཏགས་ཡོད་དུ་བསྟན་པའི་དོན་ཡིན་པས་སོ། །སྤྱི་དོན་འདིར་འགོག་སྙོམས་གསར་ཐོབ་ཀྱི་ལུས་རྟེན་ལ་མི་ཡིན་པས་མ་ཁྱབ་པར་བཤད་ཀྱང་
མངོན་པ་གོང་འོག་དང་བསྡུ་བ་དང་གསེར་ཕྲེང་དར་ཊཱིཀ་སོགས་ལས་དེ་ལ་མི་ཡིན་པས་ཁྱབ་པར་གསུངས་སོ། །རྒྱལ་སྲས་མར་འགོག་སྙོམས་མངོན་དུ་བྱེད་པའི་ལུས་རྟེན་ཉེར་ལྔ་བཤད་པ་ལ་བརྟེན་ནས་སྤྱི་དོན་འདིར་འདོད་ལྷའི་རྟེན་ཅན་གྱི་ཕྱིར་མི་འོང་ལུས་
མངོན་བྱེད་ཡོད་གསུངས་ཀྱང། འདོད་ལྷའི་རྟེན་ཅན་གྱི་འགོག་སྙོམས་པ་ཡོད་པར་བཤད་པ་ནི་བྱང་འཕགས་ཀྱི་དབང་དུ་བྱས་སམ་སྙམ་སྟེ། བྱང་འཕགས་རྣམས་བསམ་གཏན་ཐོབ་ཀྱང་འདོད་པར་སྐྱེ་པ་མི་འགལ་པའི་ཕྱིར་དང། དར་ཊཱིཀ་
ལས། མཛོད་ཀྱི་འགྲེལ་བཤད་དུ་རྟེན་ཁྱད་པར་ཅན་གྱི་དབང་དུ་བྱས་ནས་འདོད་ལྷའི་རྟེན་ལ་བསྐྱེད་པ་ཡང་བཤད་དོ། །ཞེས་གསུངས་པས་སོ། །གཟུགས་མེད་ཀྱི་རྟེན་ཅན་གྱི་འགོག་སྙོམས་པ་ཡོད་མེད་ནི་ཀུན་གཞི་ཁས་བླངས་པ་དང་ཁས་མ་

[023A]༄༅། །བླངས་པའི་ཁྱད་པར་ཡིན་པར་བསྡུ་བ་ལས་གསུངས་པ་ལྟར་གསེར་ཕྲེང་དར་ཊཱིཀ་སོགས་ལས་ཀྱང་གསུངས་པས། སྤྱི་དོན་འདིར་གཟུགས་མེད་ཀྱི་རྟེན་ལ་འགོག་སྙོམས་མངོན་དུ་བྱེད་པ་ཡོད་པར་བཤད་པ་ནི་
ཀུན་གཞི་ཁས་བླངས་པའི་དབང་དུ་བྱས་པར་འདོད་དགོས་སོ། །སྙིང་རྗེ་པད་དཀར་དང་ཉི་མའི་སྙིང་པོར་བྱང་སེམས་འགོག་པ་ལ་སྙོམས་པར་འཇུག་པའི་ཡུན་ཚད་མི་མཐུན་པར་གསུངས་པའི་སྔ་མ་ནུས་མཐུ་དང་ཕྱི་མ་དངོས་པོའི་གནས་
ཚོད་ཀྱི་དབང་དུ་བྱས་པར་འདིར་བཤད་ཀྱང། གསེར་ཕྲེང་ལས་ཕྱི་མ་དགོངས་པ་ཅན་དུ་མཛད་པ་ལྟར་འཐད་དེ། རྗེའི་ཕྱི་རྩོམ་དང་སྲས་མཆོག་རྣམ་གཉིས་སོགས་ཀྱིས་འདི་ལས་གཞན་དུ་བཤད་པ་མི་སྣང་བའི་ཕྱིར་རོ།    ༈    །སྐབས་
འདིར་ཀུན་གཞི་ཉོན་ཡིད་ཅུང་ཟད་འཆད་པ་ལ་གཉིས། མཚན་ཉིད་བཤད་པ་དང། སྒྲུབ་བྱེད་བཤད་པའོ། །དང་པོ་ལ་གཉིས། ཀུན་གཞི་དང། ཉོན་ཡིད་ཀྱི་མཚན་ཉིད་བཤད་པའོ། །དང་པོ་ལ་གཉིས། རྟེན་དུ་གྱུར་བ་
རྣམ་སྨིན་གྱི་ཀུན་གཞི་དང། བརྟེན་པ་ས་བོན་གྱི་མཚན་ཉིད་བཤད་པའོ། །དང་པོ་ནི། དམིགས་པ་གནས་དོན་ལུས་སོགས་གང་རུང་ལ་དམིགས་ནས། རྣམ་པ་ཡུལ་དེ་དག་སྣང་ཡང་མ་ངེས་པ། ངོ་བོ་མ་སྒྲིབས་ལུང་མ་བསྟན་
འཁོར་ཚོར་སོགས་ཀུན་འགྲོ་ལྔ་ཁོ་ན་དང་མཚུངས་པར་ལྡན་པ། བག་ཆགས་བསྒོ་གཞིར་གྱུར་བའི་ཆ་ནས་བཞག་པའི་ཡིད་ཀྱི་རྣམ་ཤེས་དེ། རྟེན་དུ་གྱུར་བ་རྣམས་སྨིན་གྱི་ཀུན་གཞིའི་མཚན་ཉིད། རྩོད་ཚེ་བག་ཆགས་བསྒོ་གཞིར་

[023B] ཆ་བཞག་གིས་དགྲ་བཅོམ་པ་དང་དགས་བའི་རྒྱུད་ཀྱི་རྣམ་སྨིན་གྱི་རྣམ་ཤེས་གཅོད། དེའི་དམིགས་པ་ཡོད་དེ། དངོས་བཏགས་མ་ཕྱེ་པའི་དབང་དུ་བྱས་ན། གནས་དབང་རྟེན་དང་
ཡུལ་གཟུགས་སོགས་དོན་ལྔ་དང། སེམས་ཅན་གྱི་སྒྲས་བསྟན་པའི་མིག་སོགས་དབང་པོ་ལྔ་དང། ཚོར་སོགས་མིང་གཞིའི་ཕུང་པོ་དང། གནས་དོན་ལུས་སོགས་སྣང་བྱེད་ཀྱི་བག་ཆགས་རྣམས་དེ་ཡིན་པའི་ཕྱིར་ཏེ། ཡིད་དང་ཀུན་གཞིའི་རྩ་
བར༑ དོན་དང་སེམས་ཅན་བག་ཆགས་ལ། །རྣམ་པར་རིག་པ། ཞེས་གསུངས་པའི་ཕྱིར་དང། སུམ་ཅུ་པ་ལས། དེ་ནི་ལེན་པ་ངག་དང་གནས། །རྣམ་པར་རིག་པ། ཞེས་ཀུན་གཞི་དེ་ནི་ནང་ཉེ་བར་ལེན་པའི་ཕུང་པོ་དང། ཕྱི་སྣོད་ཀྱི་གནས་
གཉིས་རྣམ་པར་རིག་པར་བཤད་པའི་སྔ་མ་ལ་བག་ཆགས་དང། གནས་དབང་རྟེན་དང་བཅས་པའི་མིག་སོགས་དབང་པོ་ལྔ་དང། མིང་གཞིའི་ཕུང་པོ་སྟེ་གསུམ་བཤད་པའི་ཕྱིར་ཏེ། སུམ་ཅུ་པའི་འགྲེལ་བ་ལས། བག་ཆགས་དང། གནས་
དང་བཅས་པའི་དབང་པོའི་གཟུགས་དང། མིང་སྟེ། ཞེས་གསུངས་པའི་ཕྱིར། སུམ་ཅུ་པ་རྩ་འགྲེལ་ནས་བཤད་པའི་ཀུན་གཞིའི་དམིགས་པར་གཟུགས་སོགས་དོན་ལྔ་མ་འདུས་པའི་སྐྱོན་མེད་དེ། རྒྱུད་ཀྱིས་བསྡུས་པའི་དོན་ལྔ་ནི་གནས་དབང་
རྟེན་དེར་འདུས་ཤིང། རྒྱུད་ཀྱིས་མ་བསྡུས་པ་ནི་ཕྱི་སྣོད་ཀྱི་གནས་སུ་འདུས་པའི་ཕྱིར་རོ། །འདོད་པའི་ཀུན་གཞིའི་དམིགས་པ་ལ་དེ་དག་ཐམས་ཅད་ཡོད་ལ། གཟུགས་ཁམས་པའི་ཀུན་གཞིའི་དམིགས་པ་ལ་དྲི་རོ་མ་གཏོགས་པ་གཞན་རྣམས་

[024A]༄༅། །དང། གཟུགས་མེད་པའི་ཀུན་གཞིའི་དམིགས་པར་བག་ཆགས་དང་མིང་གཞིའི་ཕུང་པོ་ཙམ་ཡོད་དོ། །དེ་དག་ལས་བག་ཆགས་ནི་དམིགས་པ་བཏགས་པ་བ་ཡིན་ཏེ། རྩ་བར། ས་བོན་གྱི། །དབང་
གིས་གནས་དོན་ལུས་སུ་ནི། །སྣང་ཕྱིར་དམིགས་པ་དག་ཏུ་འདོད། །ཅེས་དང། འགྲལ་བར། ས་བོན་དེ་སྣང་ནས་ཡུལ་དུ་མི་འགྱུར་ཀྱང་དེའི་དབང་གིས་ཀུན་གཞི་རྣམ་སྨིན་དེ་གནས་དབང་རྟེན་དང། ལུས་དབང་པོ་དང། དོན་ཡུལ་
ལྔའི་སྣོད་བཅུད་དུ་སྣང་བར་འགྱུར་པས་ན་དམིགས་པར་བཞག་སྟེ། དཔེར་ན་ཡུལ་གྱི་དབང་གིས་ཤེས་པ་དེའི་རྣམ་པ་ཅན་དུ་བྱུང་བས་ཡུལ་དེ་མི་སྣང་ཡང་དམིགས་པར་འདོད་པ་བཞིན་ནོ། །ཞེས་གསུངས་པའི་ཕྱིར། དེའི་དཔེ་ལ་
གང་འཇོག་པ་ནི་དཔྱད་རྒྱུར་སྣང་སྟེ། སྐབས་འདིར་འདས་པའི་དོན་དྲན་པའི་བློ་ནི་བག་ཆགས་ཀྱི་དབང་གིས་ཡུལ་གྱི་རྣམ་པ་ཅན་དུ་སྐྱེ་བ་ཡིན་གྱི་ཡུལ་གྱི་དབང་གིས་མ་ཡིན་པས་ན། མདོ་སྡེ་བས་དེ་འདྲ་ཞིག་འདོད་པ་དཔེར་མཛད་དམ་སྙམ་མོ།།
དེ་ལ་ཁ་ཅིག་ན་རེ། ཀུན་གཞིའི་གཟུང་ཡུལ་ཡིན་ན་གཟུགས་མེད་ཀྱི་སས་བསྡུས་མ་ཡིན་པས་ཁྱབ་པར་ཐལ། རྩ་བར། ཀུན་གཞིའི་གཟུང་ཆ་དག་ལ་ནི། །རྣམ་ཤེས་ལྔ་ཡིས་འཛིན་བྱེད་ཅིང། །དྲུག་པས་ཐ་སྙད་འདོགས་པས་
ན༑ ༑ཁམས་གཉིས་དག་ཏུ་ངེས་པ་སྟེ། །ཞེས་སོགས་རྩ་འགྲེལ་གྱི་དོན་གྲུབ་པའི་ཕྱིར་ན་མ་ཁྱབ་སྟེ། དེར་གྱུར་བའི་དབང་དོན་ལ་དགོངས་པའི་ཕྱིར་རོ། །ཁ་ཅིག་ན་རེ། རྣམ་ཤེས་གཉིས་ཀྱི་གཟུང་ཆ་ཐུན་མོང་པ་མེད་པར་ཐལ་

[024B] དཀའ་འགྲེལ་ལས་རྣམ་པར་དཔྱད་པ་ན་ཕྱི་དོན་མེད་པས་ན་གཟུང་ཆ་ཐུན་མོང་པ་ཡང་མེད་པ་དང། མ་བརྟགས་མ་དཔྱད་པ་ན་གཟུང་ཆ་ཐུན་མོང་པ་འདོད་ཀྱང་དེ་ཤེས་པའི་བདག་ཉིད་དུ་མི་འདོད་པར་གསུངས་
པའི་ཕྱིར་ན་མ་ཁྱབ་སྟེ། སྔ་རབས་པ་རྣམས་ཀྱིས་མ་བརྟག་མ་དཔྱད་པ་ན་འདི་ཡིན་ལ་བརྟགས་ཤིང་དཔྱད་པ་ན་དེ་ཡིན་ཞེས་ཆ་གཉིས་རེ་འབྱེད་པའི་འདོད་ཚུལ་བཀོད་པ་ཡིན་པའི་ཕྱིར། འདོད་མི་ནུས་ཏེ། ལྷས་སྦྱིན་གྱི་ཀུན་གཞི་དང་མཆོད་སྦྱིན་གྱི་ཀུན་གཞྀ་
གཉིས་ཀྱི་གཟུང་ཆ་ཐུན་མོང་པ་ཡོད་པའི་ཕྱིར་ཏེ། ལྷས་སྦྱིན་མཆོད་སྦྱིན་གཉིས་ཀའི་བདག་འབྲས་ཐུན་མོང་པ་ཡོད་པའི་ཕྱིར་ཏེ། ཐུན་མོང་དང་ཐུན་མོང་མ་ཡིན་པའི་ས་བོན་བཤད་པའི་གོ་དོན་ཡོད་པའི་ཕྱིར་རོ། །ཡང་ཁ་ཅིག་ན་རེ། གཟུགས་མེད་
ཀྱི་ཀུན་གཞིའི་དམིགས་ཡུལ་ཡོད་པར་བཤད་པ་མི་འཐད་དེ། དཀའ་འགྲེལ་ལས་གཟུགས་མེད་ཀྱི་ཀུན་གཞི་ལ་དམིགས་པ་མེད་པར། འདས་སོགས་དེ་བཞིན་རྨི་ལམ་དང། །གཟུགས་བརྙན་རྣམ་པ་གཉིས་པོ་ཡང། །དམིགས་པ་ཡོད་པ་
མ་ཡིན་པས། །དེ་ནི་དམིགས་པར་རུང་ཕྱིར་རོ། །ཞེས་ཐེག་བསྡུས་དྲངས་ནས་བཤད་པའི་ཕྱིར་ན་མ་ཁྱབ་སྟེ། དེའི་དམིགས་པར་གྱུར་བའི་ཕྱིའེ་དངོས་པོ་མེད་པ་ལ་དགོངས་པའི་ཕྱིར་ཏེ། གཞན་དུ་ན་དེའི་མཐུན་དཔེར་བཀོད་པའི་རྨི་ལམ་གྱི་ཤེས་
པ་དང། མི་སྡུག་པའི་ཏིང་ངེ་འཛིན་དང། བྱད་བཞིན་གཟུགས་བརྙན་འཛིན་པའི་མིག་ཤེས་སོགས་ལ་ཡང་དམིགས་ཡུལ་མེད་པར་ཐལ་པའི་ཕྱིར་རོ། །ཁ་ཅིག་ན་རེ། མིའི་ཀུན་གཞི་ལ་བསམ་གཏན་བཞི་པ་མན་ཆད་ཀྱི་སྣོད་བཅུད་ཐམས་ཅད་
[025A]༄༅། །སྣང་ཟེར། ཁ་ཅིག་བསམ་གཏན་བཞི་པའི་སྣོད་ནི་ཐུན་མོང་མ་ཡིན་པའི་ལས་ཀྱི་བདག་འབྲས་ཡིན་པས་མི་སྣང་གི་གསུམ་པ་མན་ཆད་སྣང་ཟེར། དེ་དག་མི་འཐད་པར་ཐལ། མིའི་ཀུན་གཞིས་མིའི་སྣོད་བཅུད་
ཁོ་ན་སྣང་བའི་ཕྱིར་ཏེ། འགྲོ་བ་རིགས་དྲུག་གི་ཀུན་གཞིས་རང་རང་གི་སྣོད་བཅུད་ཁོ་ན་སྣང་བའི་ཕྱིར་རོ། །གཞན་དུན་གཟུགས་ཁམས་ཀྱི་ལྷའི་ཀུན་གཞིས་ཀྱང་དམྱལ་བའི་སྣོད་བཅུད་སྣང་བ་དང། དམྱལ་བའི་ཀུན་གཞིས་ཀྱང་ལྷའི་སྣོད་བཅུད་
མཐའ་དག་སྣང་པར་ཐལ། ཀུན་གཞི་གཅིག་གིས་བསམ་གཏན་གསུམ་པ་མན་ཆད་ཀྱི་སྣོད་བཅུད་མཐའ་དག་སྣང་བའི་ཕྱིར། འདོད་ན། ལྷས་ཀྱང་དམྱལ་བའི་སྡུག་བསྔལ་མྱོང་བ་དང། དམྱལ་པ་པས་ཀྱང་ལྷའི་བདེ་བ་མྱོང་བར་ཐལ། འདོད་
པའི་ཕྱིར། ཁྱབ་སྟེ། ཀུན་གཞི་རང་ཉིད་ཀྱི་སྟེང་གི་བག་ཆགས་སྨིན་པའི་མདངས་ཕར་འཕྲོས་པ་མ་ཡིན་པའི་སྣོད་སེམས་ཅན་གཞན་གྱི་ལས་ལས་གྲུབ་པ་ཞིག་དེའི་དམིགས་པར་འོང་དོན་མེད་པར་བཤད་པའི་ཕྱིར་རོ། །བྱས་པ་ལ་ཁོ་ན་རེ། དེ་ལ་
ཁྱབ་པ་མེད་པར་ཐལ། མིའི་ཀུན་གཞིས་དམྱལ་བའི་སྣོད་བཅུད་སྣང་ཡང་མི་དེས་དམྱལ་པའི་སྡུག་བསྔལ་མ་མྱོང་བ་ཡོད་པའི་ཕྱིར་ཏེ། མིའི་མིག་ཤེས་ཀྱིས་དམྱལ་བའི་སྣོད་བཅུད་ཀྱི་དབྱིབས་དང་ཁ་དོག་སྣང་ཡང་མི་དེས་དམྱལ་བའི་སྡུག་བསྔལ་
མ་མྱོང་བ་ཡོད་པའི་ཕྱིར་ན་མ་ཁྱབ་སྟེ། སངས་རྒྱས་འཕགས་པའི་མིག་ཤེས་ཀྱིས་ཆོས་ཐམས་ཅད་གཟིགས་པའི་ཕྱིར་དང། སེམས་ཅན་གྱི་དབང་དུ་བྱས་ཀྱང་མཆོག་ཟུང་གཅིག་གི་མིག་ཤེས་ཀྱིས་འགྲོ་བ་ལྔའི་སྣོད་བཅུད་སྣང་བའི་ཕྱིར་ཏེ་

[025B] །བྱས་པ་ལ་ཁོ་ན་རེ། མཆོག་ཟུང་གཅིག་གི་རྒྱུད་ལ་ཀུན་གཞི་མེད་པས་དེ་ལྟར་འཆད་རིགས་མོད་
ཀྱང༑ སྤྱིར་ན་མིའི་ཀུན་གཞིས་དམྱལ་པའི་སྣོད་བཅུད་གཏན་མི་སྣང་པར་བཤད་པ་མི་འཐད་པར་ཐལ། སྟོན་པའི་རྫུ་འཕྲུལ་ལ་བརྟེན་ནས་བཅུད་དགའ་བོས་དམྱལ་པའི་སྣོད་བཅུད་མཐོང་བར་འདུལ་པ་ལུང་ལས་གསུངས་བའི་ཕྱིར། ཞེས་ཟེར་བ་
ལ༑ ཁ་ཅིག་ན་རེ། དེ་ལ་ཁྱབ་པ་མེད་པར་ཐལ། དེའི་ཚེ་བཅུད་དགའ་བོའི་ཀུན་གཞི་དང་དབང་ཤེས་ཀྱིས་དམྱལ་སྣང་མཚན་ཉིད་པ་མི་སྣང་བའི་ཕྱིར་ཏེ། དེའི་ཚེ་བཅུད་དགའ་བོའི་མིག་ཤེས་ནི་སྟོན་པའི་མཐུ་དང་ལས་ཀྱི་སྟོབས་ཀྱིས་དམྱལ་བའི་
སྣོད་བཅུད་ཀྱི་དབྱིབས་དང་ཁ་དོག་ཇི་ལྟ་བའི་རྣམ་པ་ཅན་དུ་སྐྱེས་བ་ལ་དམྱལ་པའི་སྣོད་བཅུད་སྣང་པའི་ཐ་སྙད་བཏགས་པའི་ཕྱིར་ཏེ། དཔེར་ན་ལྷས་སྦྱིན་གྱི་རྒྱུད་ལ་མཆོད་སྦྱིན་གྱི་བྱད་བཞིན་རང་གི་ངོ་བོ་སྣང་བའི་མིག་ཤེས་མེད་ཀྱང་མཆོད་སྦྱིན་གྱི་བྱད་
བཞིན་ཇི་ལྟ་བའི་རྣམ་པ་གསལ་བར་སྣང་བའི་མིག་ཤེས་ཡོད་ལ། མིག་ཤེས་དེ་ནི་མཆོད་སྦྱིན་གྱི་བྱད་བཞིན་ལ་ཅུང་ཟད་ཀྱང་མི་འཁྲུལ་པའི་ཕྱིར་དེ་གསལ་པར་སྣང་པ་དང་མངོན་སུམ་དུ་རྟོགས་པར་ཐ་སྙད་བརྟགས་པ་བཞིན་ནོ་ཞེས་ཟེར། ཡང་ཁ་
ཅིག་དེའི་ཚེ་བཅུད་དགའ་བོའི་ཀུན་གཞིའི་སྟེང་གི་དམྱལ་བའི་སྣོད་བཅུད་སྣང་བའི་བག་ཆགས་སད་པར་ཐལ། བག་ཆགས་སད་སྟོབས་ཀྱི་དབང་གིས་དེའི་མིག་ཤེས་དེ་དང་དམྱལ་པའི་སྣོད་བཅུད་ཇི་ལྟ་པའི་རྣམ་པ་ཅན་དུ་སྐྱེས་པའི་ཕྱིར་ན་མ་ཁྱབ་སྟེ་

[026A]༄༅། །བག་ཆགས་དེ་ནི་དམྱལ་བའི་སྣོད་བཅུད་སྣང་བྱེད་ཀྱི་ས་བོན་མ་ཡིན་གྱི། དམྱལ་པའི་སྣོད་བཅུད་ཇི་ལྟ་བ་བཞིན་མཚུངས་པའི་རྣམ་པ་སྣང་བྱེད་ཀྱི་ས་བོན་ཡིན་པའི་ཕྱིར་ཟེར། ཡང་ཁ་ཅིག་དམྱལ་བ་པའི་
དབང་ཤེས་ཀྱིས་ཀྱང་དམྱལ་པའི་སྣོད་བཅུད་ཀྱི་རང་གི་ངོ་བོ་མི་སྣང་བར་ཐལ། ཁྱོད་ཀྱི་བཤད་ཚུལ་འཐད་པའི་ཕྱིར་ན་མ་ཁྱབ་སྟེ། དེའི་ཡུལ་དང་ཡུལ་ཅན་གཉིས་ཀ་པག་ཆགས་གཅིག་གིས་བསྐྱེད་པས་སྔ་མ་དང་མི་མཚུངས་པའི་ཕྱིར་
རོ༑ ༑ཡང་ཁ་ཅིག་མིའི་ཀུན་གཞི་ལ་སྣང་ན་དེ་དང་རིགས་མི་མཐུན་པའི་འགྲོ་བ་གཞན་གྱི་ཀུན་གཞི་ལ་མི་སྣང་བས་ཁྱབ་པར་ཐལ། མིའི་ཀུན་བཞི་ལ་མིའི་སྣོད་བཅུད་ཁོ་ན་སྣང་པའི་ཕྱིར། འདོད་མི་ནུས་ཏེ། རིགས་མི་མཐུན་
པའི་འགྲོ་བ་དུ་མའི་ཀུན་གཞིའི་སྣང་ཡུལ་ཐུན་མོང་བ་ཡོད་པའི་ཕྱིར་ཏེ། དེ་དག་གི་དབང་ཤེས་ཀྱི་སྣང་ཡུལ་ཐུན་མོང་བ་ཡོད་པའི་ཕྱིར། ཁྱབ་སྟེ། ཀུན་གཞི་རྒྱུད་ལ་ལྡན་པའི་སེམས་ཅན་གྱི་དབང་ཤེས་ལ་སྣང་ན་དེའི་ཀུན་གཞི་ལ་སྣང་བས་
ཁྱབ་པའི་ཕྱིར་ཏེ། དཀའ་འགྲེལ་ལས། གལ་ཏེ་དེ་ནི་སེམས་ཅན་དེ་དག་གི་དབང་ཤེས་ལ་དེ་ལྟར་སྣང་བ་ཡིན་ལ་དེ་དང་ཀུན་གཞིའི་སྣང་བ་གཉིས་མི་གཅིག་གོ་ཞེ་ན། དབང་ཤེས་ལ་དོན་ལྔར་སྣང་བ་དེ་ཀུན་གཞིའི་གཟུང་ཆ་ཉིད་
ཡིན་ཏེ། དོན་དུ་སྣང་བའི་རྣམ་པར་ཤེས་པ་ལ་སྐྱེའོ་ཞེས་པའི་ལུང་དང། རྣམ་ཤེས་ལྔ་ཡིས་འཛིན་བྱེད་ཅིང། །ཞེས་སོགས་ཀྱིས་བསྟན་ཟིན་ཏོ། །ཞེས་གསུངས་པའི་ཕྱིར། མ་ཁྱབ་མཚམས་ཀྱི་རྟགས་གྲུབ་སྟེ། ཡི་དྭགས་

[026B] །ལྷ་རྣམས་ཇི་ལྟར་རིག་རིགས་སུ། །དངོས་གཅིག་ཡིད་ནི་ཐ་དད་ཕྱིར། །དོན་མ་གྲུབ་པར་འདོད་པ་ཡིན། །ཞེས་ཆུ་ཀླུང་ལྟ་བུ་བརླན་གཤེར་གྱི་དངོས་པོ་གཅིག་ལ་ལས་ཅན་གྱི་ལྷ་མི་ཡི་དྭགས་དུད་འགྲོ་བཞིས་ཐུན་མོང་
དུ་བལྟས་པའི་ཚེ། རིམ་བཞིན་བདུད་རྩི་དང་ཆུ་དྭང་བ་དང་རང་ཁྲག་དང་གནས་སུ་མཐོང་བར་བཤད་པའི་ཕྱིར། ཁྱབ་སྟེ། དེའི་རྩ་བའི་བརླན་གཤེར་གྱི་དངོས་པོ་དེ་དེ་དག་གི་དབང་ཤེས་ཀྱི་སྣང་ཡུལ་ཐུན་མོང་བ་ཡིན་པའི་ཕྱིར་ཏེ། དངོས་གཅིག་
ཅེས་པའི་གོ་དོན་ཡོད་པའི་ཕྱིར་དང། སྟོང་ཐུན་ལས། དེ་ཡང་བརླན་ཞིང་གཤེར་བ་ཕོར་གང་པོ་དེ་ཉིད་མི་དང་ཡི་དྭགས་ལྷ་གསུམ་གྱིས་ཐུན་མོང་དུ་པ་ལྟས་པའི་ཚེ་ན་གསུམ་གའི་བལྟ་བྱ་ཐུན་མོང་བར་སོང་བའི་དབང་གིས་ཆ་ཤས་གསུམ་ལྷན་དུ་སྐྱེས་
པ་ཡིན་གྱི། ཞེས་གསུངས་པའི་ཕྱིར། ཡང་ཁ་ཅིག་ན་རེ། རྩ་བའི་བརླན་གཤེར་ཕོར་གང་དེ་དེ་དག་གི་ལས་ཀྱི་བདག་འབྲས་ཐུན་མོང་བ་ཡིན་ཟེར། ཁ་ཅིག་དེ་དག་གི་པ་ལྟ་བྱ་ཐུན་མོང་བ་ཡིན་ཀྱང་བདག་འབྲས་ཐུན་མོང་བ་མིན་ཟེར། དང་པོ་
ལ་སྐྱོན་འཕེན་པ་ཁ་ཅིག་ན་རེ། བརླན་གཤེར་ཕོར་གོང་བོ་དེ་དགེ་མི་དགེ་གཉིས་ཀའི་བདག་འབྲས་ཡིན་པར་ཐལ། ལྷ་མི་ཡི་དྭགས་གསུམ་གའི་ལས་ཀྱི་བདག་འབྲས་ཐུན་མོང་པ་ཡིན་པའི་ཕྱིར་ཟེར། ཁ་ཅིག་དེ་གསུམ་གྱི་བདག་འབྲས་
ཐུན་མོང་པ་ཡོད་དེ། རིགས་མི་མཐུན་པའི་འགྲོ་བ་དུ་མའི་ལས་ཀྱི་བདག་འབྲས་ཐུན་མོང་བ་ཡོད་པའི་ཕྱིར་ཏེ། འཛམ་བུའི་གླིང་འདིར་གནས་པའི་ངན་སོང་གསུམ་ག་ཡོད་པའི་ཕྱིར་དང། རྣ་བ་བྱེ་བ་རིས་ཉི་ཚེ་བའི་དམྱལ་བ་དང་ཡི་དྭགས་ལས་ཟན་

[027A]༄༅། །ཟ་བར་འདུལ་བ་ལུང་ལས་བཤད་པའི་ཕྱིར་ཞེས་ཟེར། ཁ་ཅིག་ཉི་ཚེ་བའི་དམྱལ་པ་ནི་མིའི་ཡུལ་ནའང་ཡོད་པར་ལུང་གཞི་དང་སའི་དངོས་གཞིར་གསུངས་ཀྱང་དེ་དག་མི་དང་བདག་འབྲས་ཐུན་མོང་པ་མ་ཡིན་ཏེ། དམྱལ་
བ་བ་ཁོ་ནའི་ལས་ཀྱི་བདག་འབྲས་ལ་སྤྱོད་པའི་ཕྱིར་ཏེ། མཛོད་འགྲེལ་ལས། ཉི་ཚེ་བའི་དམྱལ་བ་རྣམས་ནི་མང་པོའམ་གཉིས་སམ་གཅིག་གི་སོ་སོའི་ལས་དག་གིས་མངོན་པར་གྲུབ་པ་ཡིན་ཏེ། ཞེས་གསུངས་པའི་ཕྱིར་ཞེས་ཟེར་ན། དེ་
རྣམས་བློ་མཆོག་དང་ལྡན་པ་རྣམས་ལ་དཀའ་གནས་ཡིན་མིན་མི་ཤེས་ཀྱང། བདག་ལྟ་བུ་ལ་དཀའ་གནས་སུ་སྣང་པས་ཞིབ་ཏུ་དབྱད་ནས་ཞིབ་ཆ་གདོན་པར་བྱའོ། །ཡང་ཁ་ཅིག་ཀུན་གཞི་རྒྱུད་ལྡན་གྱི་གང་ཟག་གི་འཇུག་ཤེས་
དྲུག་པོ་གང་རུང་གི་ཡུལ་ཡིན་ན་གང་ཟག་དེའི་ཀུན་གཞིའི་ཡུལ་ཡིན་པས་ཁྱབ་པར་ཐལ། རྩ་བར། དངོས་སུ་རང་གི་དབང་དོན་ནོ། །བརྒྱུད་ནས་དེ་ཡི་ཚོགས་དྲུག་གི་ཡུལ་དུ་སྣང་བར་གང་ནུས་པ། །ཀུན་གཞིའི་ཡུལ་དུའང་འཇོག་པ་
ཡིན༑ ༑ཞེས་གསུངས་པའི་ཕྱིར་ན་མ་ཁྱབ་སྟེ། དངོས་བཏགས་མ་ཕྱེ་བའི་དབང་དུ་བྱས་ན་ཀུན་གཞིའི་དམིགས་པར་གྱུར་བའི་འཇུག་ཤེས་དྲུག་གི་ཡུལ་ཐམས་ཅད་ཀུན་གཞིའི་ཡུལ་དུ་འཇོག་པའི་དོན་ཡིན་པའི་ཕྱིར། འདོད་མི་ནུས་ཏེ་
དྲུག་པ་ཡིད་ཤེས་ཀྱི་ཡུལ་དུ་གྱུར་བའི་འདས་མ་འོངས་སོགས་འདུས་མ་བྱས་རྣམས་ཀུན་གཞིའི་དམིགས་པ་དངོས་གནས་པ་མ་ཡིན་པའི་ཕྱིར་ཏེ། རྩ་བར། དབང་དོན་ལས་གཞན་དྲུག་པའི་ཡུལ། །ཀུན་གཞིའི་ཡུལ་དུ་མི་འགྱུར་ཏེ། །

[027B] །ཀུན་གཞི་བཀྲར་འཛིན་གྱིས་དབེན་ཕྱིར། །ཞེས་གསུངས་པའི་ཕྱིར། ཡང་ཁ་ཅིག་ཀུན་གཞིའི་སྣང་ཡུལ་དུ་གྱུར་པའི་གསུང་རབ་ཡན་ལག་བཅུ་གཉིས་མེད་པར་ཐལ། དཀའ་འགྲེལ་ལས། ཡིད་ཤེས་
གྱི་ཡུལ་གསུང་རང་ཡན་ལག་བཅུ་གཉིས་ལྟ་བུ་དང། འདས་སོགས་སྒྲོ་བཏགས་རྣམས་ནི་ཀུན་གཞིའི་ཡུལ་དུ་མི་འགྱུར་ཏེ། དེ་དག་ནི་ལིད་ཤེས་ཀྱིས་སྒྲོ་བཏགས་ནས་ཡུལ་དུ་བྱས་པ་ཙམ་ཡིན་ཅིང། ཀུན་གཞི་ནི་ཐ་སྙད་འདོགས་པའི་འདུ་ཤེས་བཀྲ་
བར་འཛིན་པ་དང་བྲལ་བའི་ཕྱིར་རོ། །ཞེས་གསུངས་པའི་ཕྱིར། འདོད་མི་ནུས་ཏེ། ཀུན་གཞི་རྒྱུད་ལྡན་གྱི་གང་ཟག་གི་དབང་ཤེས་ཀྱི་སྣང་ཡུལ་དུ་གྱུར་པའི་གསུང་རབ་ཡན་ལག་བཅུ་གཉིས་ཡོད་པའི་ཕྱིར། ཁྱབ་པ་གོང་དུ་དྲངས་པའི་དཀའ་འགྲེལ་གྱི་
ལུང་གིས་སྒྲུབ་ཅིང། རྟགས་གྲུབ་སྟེ། སོ་སྐྱེའི་རྣ་ཤེས་ཀྱི་མཉན་བྱར་གྱུར་པའི་གསུང་རབ་ཡན་ལག་བཅུ་གཉིས་ཡོད་པའི་ཕྱིར་ཟེར་བ་ལ། ཁ་ཅིག་རྟོག་གེ་པ་རྣམས་དངོས་ཀྱི་རྗོད་བྱེད་སྒྲ་སྤྱིར་འདོད་པས་དེ་ལ་དགོངས་ཟེར། ཁ་ཅིག་སངས་
རྒྱས་ཀྱི་ཡེ་ཤེས་ཀྱིས་བདག་རྐྱེན་དང་གདུལ་བྱའི་རྒྱུད་དག་པས་རྒྱུའི་རྐྱེན་བྱས་པ་ལ་བརྟེན་ནས། གདུལ་བྱ་རང་གི་ཤེས་པ་མིང་ཚིག་ཡི་གེའི་རྣམ་པ་དེ་དང་དེར་སྣང་བ་ལ་ཕྱི་རོལ་གྱི་སངས་རྒྱས་ཀྱི་གསུང་དུ་སྒྲོ་བཏགས་ནས་འཇུག་པར་གསུངས་པས། སངས་
རྒྱས་འཕགས་པའི་རྒྱུད་ཀྱི་གསུང་རབ་ཡན་ལག་བཅུ་གཉིས་ནི་ཀུན་གཞིའི་ཡུལ་མ་ཡིན་ཞིང། དེ་དག་གི་རང་གི་ངོ་བོ་ནི་གདུལ་བྱའི་ཡིད་ཤེས་ཁོ་ནའི་ཡུལ་ཡིན་གྱི་དབང་ཤེས་ཀྱི་སྤྱོད་ཡུལ་མ་ཡིན་པས་དེ་ལ་དགོངས་ཟེར། ཡང་ཁ་ཅིག་ཀུན་གཞིའི་

[028A]༄༅། །གཞིའི་དམིགས་པར་གྱུར་བའི་དོན་ལྔ་ནི་མངོན་བརྗོད་ཀྱི་བག་ཆགས་ལས་འབྱུང་བ་ཡིན་ལ། གསུང་རབ་ཡན་ལག་བཅུ་གཉིས་ནི་རང་བཞིན་དུ་གནས་པའི་རིགས་ཞེས་བྱ་བ་ཐོས་པའི་བག་ཆགས་ལས་འབྱུང་དགོས་
པས་ཀུན་གཞིའི་ཡུལ་དུ་མི་འགྱུར་རོ་ཟེར་བ་དག་ལ་ཡང་དཔྱོད་དགོས་སོ། །ཀུན་གཞིའི་རྣམ་ཤེས་ནི་སྣོད་བཅུད་དེ་དག་སྣང་ཡང་རང་གིས་ཀྱང་མ་ངེས་ལ་རྗེས་སུ་ངེས་པ་ཡང་འདྲེན་མི་ནུས་པ་ཡིན་ཏེ། སྣང་ལ་མ་ངེས་པའི་མངོན་སུམ་ཡིན་པའི་
ཕྱིར་ཏེ། རྩ་བ་དང་སུམ་ཅུ་བ་གཉིས་ཀར། རྣམ་པར་རིག་པ་མི་རིག་པ། ཞེས་གསུངས་པས་སོ། །ངོ་བོ་མ་སྒྲིབས་ལ་ལུང་མ་བསྟན་པ་ཡིན་ཏེ། དགེ་མི་དགེ་བག་ཆགས་བསྒོ་གཞི་ཡིན་པའི་ཕྱིར་དང། དགེ་མི་དགེའི་སེམས་
མངོན་གྱུར་དང་རྒྱུད་གཅིག་ལ་དུས་གཅིག་ཏུ་འཇུག་པའི་ཕྱིར་ཏེ། རྩ་བར། བག་ཆགས་བསྒོ་གཞི་ཡིན་ཕྱིར་དང། །དགེ་དང་མི་དགེ་མངོན་གྱུར་དང། །རྒྱུད་གཅིག་ལ་ནི་འཇུག་པའི་ཕྱིར། །མ་བསྒྲིབས་ལུང་མ་བསྟན་དུ་གྲུབ། །ཅེས་གསུངས་
པས་སོ། །འཁོར་ཀུན་འགྲོ་ལྔ་ཁོ་ན་དང་མཚུངས་པར་ལྡན་པ་ཡིན་ཏེ། རྩ་བར། ལུང་མ་བསྟན་དང་མི་གསལ་ཕྱིར། །རེག་སོགས་ལྔར་ངེས། ཞེས་གསུངས་པས་སོ། །ཀུན་གཞིའི་འཁོར་དུ་དགེ་བ་བཅུ་གཅིག་དང་རྩ་ཉོན་དྲུག་དང་ཉེ་ཉོན་
ཉི་ཤུ་རྣམས་མི་འབྱུང་སྟེ། ཀུན་གཞི་ནི་མ་བསྒྲིབས་ལུང་མ་བསྟན་གྱི་སེམས་ཡིན་པའི་ཕྱིར། དེའི་འཁོར་དུ་ཡུལ་ངེས་ལྔ་མི་འབྱུང་སྟེ། དེས་ཡུལ་བྱེ་བྲག་ཏུ་གསལ་བར་གཅོད་མི་ནུས་པའི་ཕྱིར་ཏེ། འདུན་པ་ནི་བསམ་པའི་ཡུལ་དང། མོས་

[028B] དྲན་པ་ནི་འདྲེས་པའི་ཡུལ་དང། ཏིང་ངེ་འཛིན་ནི་བརྟགས་ཟིན་པའི་ཡུལ་དང། ཤེས་རབ་ནི་བརྟག་བྱའི་ཡུལ་ལ་དམིགས་ནས། རྣམ་པ་ནི་རིམ་པ་བཞིན་དུ་དོན་དུ་གཉེར་བ་དང། དེ་ཁོ་ན་ལྟར་ཡིན་པར་འཛིན་པ་དང། དམིགས་པ་མི་
བརྗེད་པར་འཛིན་པ་དང། སེམས་རྩེ་གཅིག་ཏུ་བྱེད་པ་དང། སྐྱོན་ཡོན་སོ་སོར་འབྱེད་པས་རབ་ཏུ་ཕྱེ་བའི་རིག་པ་ཡིན་པ་གང་ཞིག་ཀུན་གཞིའི་རྣམ་པ་ནི་ཡུལ་གང་ཡང་མ་ངེས་པའི་བློ་ཡིན་པའི་ཕྱིར། དེའི་འཁོར་དུ་གཞན་འགྱུར་བཞི་མི་འབྱུང་སྟེ། གཞན་
དུ་ན་གོང་མའི་སས་བསྡུས་ཀྱི་གཉིད་འགྱོད་དང། བསམ་གཏན་གཉིས་པ་ཡན་ཆད་ཀྱི་རྟོག་དཔྱོད་ཡོད་པར་ཐལ་བར་འགྱུར་པའི་ཕྱིར་ཏེ། དཀའ་འགྲེལ་ལས། འདིའི་འཁོར་ལ་ཁམས་གསུམ་གར་མང་ཉུང་མི་འབྱུང་སྟེ། བརྟན་པའི་རྣམ་
ཤེས་ཡིན་པས་གཙོ་བོ་དང་འཇུག་ལྡོག་གི་དུས་གཅིག་ཡིན་པའི་ཕྱིར་རོ། །ཞེས་ཉོན་ཡིད་ལ་གསུངས་པ་དེ་འདིར་ཡང་མཚུངས་པའི་ཕྱིར་རོ། །དེ་བཞི་མི་འབྱུང་བའི་རྒྱུ་མཚན་གཞན་ཡང་ཡོད་དེ། ཀུན་གཞིའི་འཁོར་དུ་གཞན་འགྱུར་བཞིའི་
གདགས་གཞི་མི་འབྱུང་བའི་ཕྱིར་ཏེ། དེའི་འཁོར་དུ་རྟོག་དཔྱོད་ཀྱི་གདགས་གཞི་ཤེས་རབ་དང། གཉིད་འགྱོད་ཉོན་མོངས་ཅན་གྱི་གདགས་གཞི་མ་རིག་པ་དང། ཉོན་མོངས་ཅན་མ་ཡིན་པའི་གདགས་གཞི་ཤེས་རབ་གང་ཡང་མི་འབྱུང་
བའི་ཕྱིར་ཏེ། དེ་ཉིད་ལས། གཞན་དུ་འགྱུར་བ་བཞི་ཡང་གདགས་གཞི་མི་འབྱུང་བའི་ཕྱིར་དེ་དག་གང་ཡང་ལྡན་པ་མ་ཡིན་ནོ། །ཞེས་གསུངས་པའི་ཕྱིར། འདི་ལ་ཁ་ཅིག་ན་རེ། བཤད་ཚུལ་འདི་མི་འཐད་དེ། རྟག་དཔྱོད་ནི་སེམས་པ་

[029A]༄༅། །དང་ཤེས་རབ་ལ་བཏགས་པར་དོན་གསང་དང་གསེར་ཕྲེང་སོགས་ལས་གསུངས་ཤིང། ཀུན་གཞིའི་འཁོར་དུ་ཤེས་རབ་མི་འབྱུང་ཡང་སེམས་པ་འབྱུང་བའི་ཕྱིར་དང། སེམས་གང་ཡང་རུང་བ་ཅིག་གི་འཁོར་
དུ་གདགས་གཞི་སེམས་བྱུང་རྫས་ཡོད་མི་འབྱུང་ཡང་བཏགས་ཆོས་སེམས་བྱུང་བཏགས་ཡོད་འབྱུང་བ་ཡོད་པའི་ཕྱིར། ཕྱི་མ་གྲུབ་སྟེ། ཞེ་སྡང་དང་མཚུངས་ལྡན་གྱི་སེམས་ཀྱི་འཁོར་དུ་གདགས་གཞི་འདོད་ཆགས་མི་འབྱུང་ཡང་བཏགས་
ཆོས་རྒོད་པ་འབྱུང་པའི་ཕྱིར་ཏེ། རྒོད་པ་ཉོན་མོངས་པའི་ས་མང་ཡིན་པའི་ཕྱིར་ཟེར་པ་ལ། ཞི་བ་ཆ་འདོན་པར་བྱའོ། །ཀུན་གཞིའི་འཁོར་གྱི་ཚོར་བ་ནི་བཏང་སྙོམས་ཁོ་ན་ཡིན་ཏེ། དེ་སྡུག་བསྔལ་ཡིན་ན་ཁམས་གོང་མའི་སས་བསྡུས་
ཀྱི་སྡུག་བསྔལ་ཡོད་པར་འགྱུར་པའི་ཕྱིར་དང། བདེ་བ་ཡིན་ན་བསམ་གཏན་བཞི་པ་ཡན་ཆད་སས་བསྡུས་པའི་བདེ་བ་ཡོད་པར་ཐལ་བ་དང། དམྱལ་བ་ན་ཡང་རྣམ་སྨིན་གྱི་བདེ་བ་ཡོད་པར་ཐལ་བར་འགྱུར་བའི་ཕྱིར་རོ། །དེ་ལ་ཀུན་
གཞི་ཞེས་བྱ་སྟེ། འགྲོ་བ་ཀུན་ཉོན་ཡིད་ཀྱིས་བདག་ཏུ་སྦྱོར་བའི་གཞི་ཡིན་པའི་ཕྱིར་རོ། །རྣམ་སྨིན་གྱི་རྣམ་ཤེས་དེའི་འཇུག་ལྡོག་གི་དུས་ཡོད་དེ། ཐེག་དམན་གྱི་ལྷག་མེད་ཀྱི་དབྱིངས་སུ་འཇུག་ཁ་མ་དང། ཐེག་ཆེན་གྱི་སྒོམ་ལམ་
རྡོ་རྗེ་ལྟ་བུའི་ཏིང་ངེ་འཛིན་གྱི་བར་དུ་རྒྱུན་མི་ཆད་པར་འཇུག་ཅིང། དེ་དག་གི་རྗེས་སུ་ལྡོག་པའི་ཕྱིར་ཏེ། རྩ་བར། ཚོར་བ་ནི། །པར་མའོ་འདི་ལ་བདག་ཏུ་ནི། །སྦྱོར་བའི་ཕྱིར་ན་ཀུན་གཞིའོ། །ལྷག་མ་མེད་དང་རྡོ་རྗེ་ལྟའི། །པར་དུ་

[029B]ཅེས་སོ། །སྐབས་འདིར་ཁ་ཅིག་གིས། རྣམ་སྨིན་ཡིན་ན་ཀུན་གཞི་རྣམ་ཤེས་མཚུངས་ལྡན་ཅི་རིགས་ཀྱིས་ཁྱབ་པར་ཐལ། དཀའ་འགྲེལ་ལས། རྣམ་པར་སྨིན་པ་ནམ་བསྒྲིབས་ལ་ལུང་དུ་མ་བསྟན་པ་དང། ཚེ་ཇི་སྲིད་ཀྱི་བར་དུ་
རྒྱུན་མི་ཆད་དུ་འཇུག་པ་དང། སྔོན་གྱི་དགེ་བའམ་མི་དགེ་བས་འཕངས་པའི་འབྲས་བུ་ཡིན་པ་སྟེ་ཁྱད་པར་གསུམ་དང་ལྡན་པ་ཞིག་དགོས་པ་ལས། དེ་ཀུན་གཞི་འཁོར་བཅས་ལས་གཞན་པ་ལ་མི་རུང་བའི་ཕྱིར། ཞེས་པ་ནས། མིག་ལ་
སོགས་པ་ནི་མ་ཤིའི་གོང་དུ་ཡང་ལྡོག་པ་མཐོང་བའི་ཕྱིར་དེ་དག་རྣམ་སྨིན་མཚན་ཉིད་པ་མ་ཡིན་ནོ། །ཞེས་དང། ཀུན་བཏུས་ལས་ཀྱང། རྣམ་པར་སྨིན་པ་ནི། ཀུན་གཞི་རྣམ་པར་ཤེས་པ་མཚུངས་པར་ལྡན་པ་དང་བཅས་པར་བལྟའོ། །
དེ་ལས་གཞན་པ་དག་ནི་རྣམ་པར་སྨིན་པ་ལས་བྱུང་བའོ། །ཞེས་གསུངས་པའི་ཕྱིར་ན་མ་ཁྱབ་སྟེ། ཀུན་གཞི་རྣམ་ཤེས་མཚུངས་ལྡན་དང་བཅས་པ་ནི་རྣམ་སྨིན་གཙོ་བོ་དང། འཕངས་འབྲས་གཞན་དག་རྣམ་སྨིན་ཕལ་པ་ཡིན་པའི་དོན་
ཡིན་པའི་ཕྱིར་རོ། །དར་ཊཱིཀ་ལས། རྣམ་སྨིན་གཙོ་བོ་དང་ཕལ་བ་གཉིས་སུ་ཡོད་དེ། རྣམ་སྨིན་གཙོ་བོ་ནི། ཀུན་གཞི་རྣམ་ཤེས་མཚུངས་ལྡན་དང་བཅས་པ་ཡིན་ལ། སྔོན་གྱི་ལས་ཀྱིས་འཕངས་པའི་མིག་སོགས་དབང་པོ་དང་ཚོར་
བ་བདེ་སྡུག་སོགས་རྣམ་སྨིན་སྔ་མ་དེ་ལས་བྱུང་པས་རྣམ་སྨིན་དུ་བཞག་པ་ཡིན་པའི་ཕྱིར། ཞེས་གསུངས་པས་སོ། །རྣམ་སྨིན་གཙོ་བོ་ཡིན་ན་ཁྱད་པར་གསུམ་ལྡན་གྱིས་མ་ཁྱབ་སྟེ། བྱང་འཕགས་ཀྱི་རྒྱུད་ཀྱི་ཀུན་གཞི་རྣམ་ཤེས་དེ་

[030A]༄༅། །འཕངས་འབྲས་མ་ཡིན་པའི་ཕྱིར་རོ། །གཉིས་པ་ནི། སྒོ་བྱེད་ཚོགས་བདུན་གང་རུང་གིས་སྒོ་གཞི་ཀུན་གཞིའི་སྟེང་དུ་རང་ཉིད་འགག་པ་ལ་མངོན་དུ་ཕྱོགས་པའི་ཚེ་བཞག་པའི་ས་བོན་དེ། བརྟེན་པ་
ས་བོན་གྱི་ཀུན་གཞིའི་མཚན་ཉིད་ཡིན་ཏེ། རྩ་བར། བརྟེན་པ་ས་བོན་ཀུན་གཞི་ནི། །སྒོ་བར་བྱེད་པས་སྒོ་གཞི་ལ། །འགག་ལ་མངོན་དུ་ཕྱོགས་པའི་ཚེ། །བཞག་པའི་ནུས་པའོ། །ཞེས་གསུངས་སོ། །དེ་ཡང་ཚོགས་
དྲུག་གིས་དགེ་མི་དགེ་ལུང་མ་བསྟན་གསུམ་གའི་ས་བོན་འཇོག་སྟེ། དེ་དག་ལ་དགེ་སོགས་གསུམ་ག་ཡོད་པའི་ཕྱིར། ཉིན་ཡིད་འཁོར་བཅས་ཀྱིས་ལུང་མ་བསྟན་གྱི་ས་བོན་ཁོ་ན་འཇོག་སྟེ། དེ་ནི་རྟག་ཏུ་ལུང་མ་བསྟན་གྱི་ངོ་བོར་
གནས་པའི་ཕྱིར་རོ། །ཁ་ཅིག་དབང་ཤེས་ལྔ་པོ་གང་རུང་ལ་ལུང་མ་བསྟན་གྱིས་ཁྱབ་པར་འདོད་པ་ནི་མངོན་པ་གོང་འོག་སོགས་གཞུང་དུ་མ་དང་འགལ་ལོ། །སྒོ་གཞི་ནི་ཁྱབ་པར་ལྔ་དང་ལྡན་ཏེ། རྩ་བར། སྒོ་གཞི་ནི། བརྟན་
ལུང་མ་བསྟན་སྒོ་བྱ་བ། །སྒོ་བར་བྱེད་དང་འབྲེལ་བ་དང། །མཐའ་གཅིག་རྟེན་དུ་གྱུར་བ་སྟེ། །ཁྱད་པར་ལྔ་དང་ལྡན་པའོ། །ཞེས་སོ། །དེ་ཡང་སྒོ་གཞི་ལ་རྒྱུན་ཤིན་ཏུ་བརྟན་པས་ཁྱབ་སྟེ། མི་བརྟན་པ་ལ་བག་ཆགས་འཆགས་མི་
རུང་ཞིང་ཆགས་ཀྱང་ཆུད་ཟོས་པར་འགྱུར་པའི་ཕྱིར། འདིས་གཟུགས་དང་ཚོགས་བདུན་སྒོ་གཞིར་མི་རུང་བར་བསྟན་ཏེ། གཟུགས་དང་དབང་ཤེས་ནི་གཟུགས་མེད་ན་མེད་པ་དང། ཡིད་ཤེས་ནི། ཡིད་ཀྱི་རྣམ་ཤེས་འབྱུང་བ་ནི། །

[030B] །སྙོམས་པར་འཇུག་པ་རྣམ་གཉིས་དང། །སེམས་མེད་གཉིད་དང་བརྒྱལ་མ་གཏོགས། །ཞེས་པ་ལྟར་གནས་སྐབས་ལྔར་མེད་པ་དང། ཉོན་ཡིད་ནི་འཆད་འགྱུར་ལྟར་གནས་སྐབས་བཞིར་མེད་པའི་ཕྱིར་རོ། །འདི་
ལ་ཁ་ཅིག་གིས། ཀུན་གཞི་ལང་སྒོ་གཞིར་མི་རུང་བར་ཐལ། དབང་ཐོབ་པའི་སེམས་དཔའ་དང་དགྲ་བཅོམ་པ་ལ་ཀུན་གཞི་མེད་པའི་ཕྱིར་ན་མ་ཁྱབ་སྟེ། དེ་དག་གི་ཚེ་ཀུན་གཞིའི་མིང་འཕོས་པ་ཙམ་མ་གཏོགས་ཀུན་གཞིའི་རྫས་རྒྱུན་ཕྱི་མར་གྱུར་བའི་
རྣམ་སྨིན་གྱི་རྣམ་ཤེས་ཡོད་ཅིང། དེ་ནི་བག་ཆགས་གསར་པ་སྒོ་བའི་གཞི་དང་རྙིང་པ་ཆུད་མི་ཟ་བར་འཛིན་ནུས་པའི་ཕྱིར་རོ། །བྱས་པ་ལ་ཁོ་ན་རེ། དེ་ལྟར་ན་ཉོན་ཡིད་ཀྱང་སྒོ་གཞིར་རུང་བར་འགྱུར་ཏེ། ཉོན་ཡིད་མེད་པའི་གནས་སྐབས་བཞི་པོ་དེ་
དག་གི་ཚེ་ན་འང་ཉོན་ཡིད་ཀྱི་རྫས་རྒྱུན་དུ་གྱུར་བའི་བདུན་ཡིད་ཡོད་པར་བཤད་པའི་ཕྱིར་ན་མ་ཁྱབ་སྟེ། དེ་དག་གི་ཚེ་ཉོན་ཡིད་ཀྱི་རྗས་རྒྱུན་ཙམ་ཡོད་ཀྱང། ཇི་སྲིད་སྒོ་བྱེད་ཡོད་ཀྱི་བར་དུ་མི་བསྒྲིབས་ལུང་མ་བསྟན་གྱི་ངོ་བོར་གནས་པའི་ཁྱད་པར་མ་ཚང་
བས་སྒོ་གཞིར་མི་རུང་བའི་ཕྱིར་རོ། །བག་ཆགས་སྒོ་གཞི་ལ་མ་བསྒྲིབས་ལུང་མ་བསྟན་གྱིས་ཁྱབ་སྟེ། དཔེར་ན་སྒོག་སྐྱ་དང་ཙནྡན་ལྟ་བུ་དྲི་ཆེ་བ་ལ་གཞན་གྱི་དྲི་མི་འོག་ཞིང་ཏིལ་ལྟ་བུ་དྲི་མཉམ་པ་ལ་འགོ་བ་ལྟར། དགེ་མི་དགེའི་སེམས་ལ་བག་
ཆགས་མི་འོག་ཞིང་མ་བསྒྲིབས་ལུང་མ་བསྟན་གྱི་སེམས་ལ་འོག་བའི་ཕྱིར་རོ། །བག་ཆགས་སྒོ་གཞི་ལ་བསྒོ་བར་བྱ་བའམ་བསྒོ་བར་འོས་པའི་ཁྱད་པར་ཚངས་བས་ཁྱབ་སྟེ། དཔེར་ན་ཏིལ་ལྟ་བུ་སྙི་བ་ལ་གཞན་གྱི་དྲི་འགོ་ཡང་རྡོ་ལྟ་བུ་སྲ་བ་ལ་མི་
[031A]༄༅། །འགོ་བལྟར། འདུས་བྱས་ལ་བག་ཆགས་བསྒོ་བྱེད་ཀྱི་འདུས་མ་བྱས་ལ་མི་རུང་བའི་ཕྱིར་རོ། །སྒོ་གཞི་ཡིན་ན་སྒོ་བྱེད་དང་སྐྱེ་འགག་དུ་ཀ་གཅིག་པའི་འབྲེལ་བ་དང་ལྡན་པས་ཁྱབ་སྟེ། རྒྱུད་ཐ་དད་དང་དུས་མི་མཉམ་
པ་ལ་བག་ཆགས་བསྒོ་བར་མི་རུང་པའི་ཕྱིར་ཏེ། ཏིལ་དང་སྣ་མ་ལྷན་ཅིག་ཏུ་བཞག་ན་ཕྱིས་སྣམ་བསལ་ཀྱང་ཏིལ་ལ་སྣ་མའི་དྲི་གནས་པ་ལྟར། སྒོ་གཞི་སྒོ་བྱེད་རྒྱུད་གཅིག་ལ་དུས་གཅིག་ཏུ་ཚོགས་ན་དུས་ཕྱིས་སྒོ་བྱེད་འགག་ཀྱང་དེའི་བག་
ཆགས་སྒོ་གཞིའི་སྟེང་དུ་གནས་པའི་ཕྱིར་རོ། །སྒོ་གཞི་ལ་རྣམ་གྲངས་ཀྱིས་མ་ཡིན་པར་མཐའ་གཅིག་རྟེན་དུ་གྱུར་བ་ཞིག་དགོས་ཏེ། ཀུན་གཞིའི་འཁོར་གྱི་སེམས་བྱུང་རྣམས་ལ་ཁྱད་པར་དང་པོ་བཞི་ཚང་ཡང་དེ་དག་ཀུན་གཞི་ལ་བརྟེན་
པ་ཡིན་པས་རང་སྟོབས་ཀྱིས་བག་ཆགས་ཀྱི་གཞིར་མི་རུང་བའི་ཕྱིར། ཁྱད་པར་ཕྱི་མ་འདི་ཐེག་བསྡུས་ལས་མ་བྱུང་ཡང་དོན་གསང་གི་དགོངས་པ་རྩ་བར་བཀོད་པའོ། །ས་བོན་དེ་ལ་དབྱེ་བ་དུ་མ་ཡོད་དེ། དྲུག་ཏུ་དབྱེ་བ་དང་
གསུམ་དུ་དབྱེ་བ་དང། བཞི་ཚན་གཉིས་སུ་དབྱེ་བ་སྟེ་བཞི་ཡོད་པའི་ཕྱིར། དང་པོ་ནི། ཕྱི་དང་ནང་དང་མི་གསལ་བ། །གཉིས་དང་ཀུན་རྫོབ་ཉིད་དང་ནི། །དམ་པའི་དོན་ཏེ་དེ་དག་ཀུན། །ས་བོན་རྣམ་པ་དྲུག་ཏུ་འདོད། །
ཅེས་ཨུཏྤལའི་རྩ་བ་ལྟ་བུ་ཕྱིའི་ས་བོན་དང། ས་བོན་གྱི་ཀུན་གཞི་ནི་ནང་གི་ས་བོན་ཏེ་གཉིས་དང། དེ་གཉིས་ནི་རིམ་བཞིན་ཕྱིའི་མི་གསལ་བ་དང། ནང་གི་མི་གསལ་བ་ཞེས་བྱ་བ་གཉིས་དང། ཡང་རིམ་བཞིན་

[031B] །དོན་དམ་པའི་ས་བོན་ཞེས་བྱ་བ་གཉིས་ཏེ་དྲུག་ཏུ་ཕྱེ་བ་ལྡོག་ཆ་ཙམ་ཡིན་གྱི་དོན་སྔ་མ་གཉིས་སུ་འདུས་སོ། །མི་གསལ་བ་ནི་དགེ་མི་དགེ་གང་དུ་ཡང་མི་གསལ་བ་སྟེ། ལུང་མ་བསྟན་ཡིན་པའི་དོན་ཡིན་ལ། ཀུན་རྫོབ་དང་
དོན་དམ་ནི་རིམ་བཞིན་དབང་ཤེས་ཀྱི་སྤྱོད་ཡུལ་དང་ཡིད་ཤེས་ཀྱིས་རྣམ་པར་དཔྱད་ནས་རྙེད་དགོས་པའི་དོན་ནོ། །དེ་དྲུག་གི་དང་པོ་དང་གསུམ་པ་དང་ལྔ་པ་ནི་ཞར་བྱུང་ཙམ་ཡིན་ལ་གཞན་རྣམས་དངོས་ཡིན་ཏེ། བཤད་ཚུལ་འདི་ནི་དོན་གསང་དང་
བཤད་སྦྱར་གྱི་བཤད་པ་སྔ་མ་ལྟར་ཡིན་ནོ། །བཤད་སྦྱར་གྱི་བཤད་པ་ཕྱི་མ་ལྟར་ན། མི་གསལ་བའི་དོན་སྔར་བཞིན་ཡིན་ཀྱང། གཉིས་ནི་ཀུན་ནས་ཉོན་མོངས་པའི་ཆོས་དང་རྒྱུ་འབྲས་སུ་གྱུར་པའི་ས་བོན་དང། རྣམ་བྱང་གི་ཆོས་དང་རྒྱུ་འབྲས་
སུ་གྱུར་པའི་ས་བོན་གཉིས་ལ་བྱེད་པས། འདིའི་ལྟར་ན་དང་པོ་དང་ལྔ་པ་ནི་ཞར་བྱུང་དང་གཞན་བཞི་ནི་དངོས་གནས་པར་འདོད་དགོས་སོ། །གསུམ་དུ་དབྱེ་བ་ནི། གཞན་ཡང་ན་དོན་བརྗོད་བདག་ལྟ་དང། སྲིད་པའི་ཡན་ལག་བག་ཆགས་གསུམ་
ཞེས་གཟུགས་ནས་རྣམ་མཁྱེན་གྱི་བར་གྱི་ཆོས་རྣམས་ལ་འདི་དང་འདིའོ་ཞེས་ཐ་སྙད་སྣ་ཚོགས་འདོགས་པའི་དྲུག་པ་ཡིད་ཤེས་སྐྱེད་བྱེད་ཀྱི་མངོན་བརྗོད་ཀྱི་བག་ཆགས་དང། དའོ་སྙམ་པའི་བློ་སྐྱེད་བྱེད་ཀྱི་བདག་ལྟའི་བག་ཆགས་དང། བདེ་འགྲོ་དང་
ངན་འགྲོའི་སྐྱེ་འཆི་སྐྱེད་བྱེད་ཀྱི་སྲིད་པ་ཡན་ལག་གི་བག་ཆགས་ཏེ་གསུམ་མོ། །དེ་གསུམ་ནི་རིམ་བཞིན་དྲུག་པ་ཡིད་ཤེས་དང། ཉོན་ཡིད་དང། དགེ་མི་དགེའི་ལས་ཀྱི་ས་འཇོག་ཅིང། སྤྲོས་པའི་བག་ཆགས་དང། འཇིག་ལྟའི་བག་ཆགས་དང་

[032A]༄༅། །རྣམ་སྨིན་གྱི་བག་ཆགས་ཞེས་ཀྱང་ཟེར་ཏེ། རིམ་བཞིན་ཡིད་ཤེས་ཡུལ་སྣ་ཚོགས་ལ་འཕྲོ་བའི་ས་བོན་དང། འཇིག་ལྟའི་ས་བོན་དང། དེ་ཡོངས་སུ་སྨིན་པ་ན་རྣམ་སྨིན་གྱི་ངོ་བོར་འགྱུར་བ་ཡིན་པའི་ཕྱིར་རོ། །
འདི་ལ་ཁ་ཅིག་ན་རེ། མངོན་བརྗོད་ཀྱི་བག་ཆགས་དེ་དྲུག་པ་ཡིད་ཤེས་ཀྱི་ས་བོན་ཡིན་པར་བཤད་པ་མི་འཐད་དེ། མངོན་བརྗོད་ཀྱི་བག་ཆགས་ལས་འབྱུང་བའི་ཆོས་ཡིན་ན་དྲུག་པ་ཡིད་ཤེས་ཡིན་པས་མ་ཁྱབ་པའི་ཕྱིར་ན་མ་ཁྱབ་སྟེ། དེ་དྲུག་པ་
ཡིད་ཤེས་ཀྱི་ས་བོན་ཡིན་པར་བཤད་པ་ནི་གཙོ་ཆེ་བའི་དབང་དུ་བྱས་པའི་ཕྱིར་ཏེ། བག་ཆགས་དེ་འཇོག་པ་ཡང་ཡིད་ཤེས་ཁོ་ནས་འཇོག་ལ། བསྐྱེད་པ་ཡང་གཙོ་ཆེར་ཐ་སྙེད་འདོགས་པའི་ཡིད་ཤེས་བསྐྱེད་པའི་ཕྱིར། མ་ཁྱབ་མཚམས་ཀྱི་
རྟགས་གྲུབ་སྟེ། ལུས་དང་ལུས་ཅན་དང་ཟ་བ་པོའི་རྣམ་རིག་གསུམ་དང། ཉེ་བར་སྤྱད་པར་བྱ་བ་དང་ཉེ་བར་སྤྱོད་པའི་རྣམ་རིག་གཉིས་དང། དུས་དང་གྲངས་དང་ཡུལ་དང་ཐ་སྙད་ཀྱི་རྣམ་རིག་བཞི་སྟེ་དགུ་ནི་མངོན་བརྗོད་ཀྱི་བག་ཆགས་ལས་འབྱུང་
བ་དང། བདག་དང་གཞན་གྱི་རྣམ་རིག་གཉིས་ནི་བདག་ལྟའི་བག་ཆགས་ལས་འབྱུང་བ་དང། བདེ་འགྲོ་དང་ངན་འགྲོ་དང་འཆི་འཕོ་བ་དང་སྐྱེ་བའི་རྣམ་རིག་བཞི་ནི་སྲིད་པ་ཡན་ལག་གི་བག་ཆགས་ལས་འབྱུང་བར་ཐིག་བསྡུས་ལས་གསུངས་པའི་
ཕྱིར་རོ། །དེ་ལ་ལུས་ཀྱི་རྣམ་རིག་ནི་མིག་སོགས་ཁམས་ལྔ་དང། ལུས་ཅན་གྱི་རྣམ་རིག་ནི་ཉོན་ཡིད་དང། ཟ་བ་པོའི་རྣམ་རིག་ནི་ཡིད་ཁམས་དང། ཉེ་བར་སྤྱད་པར་བྱ་བའི་རྣམ་རིག་ནི་གཟུགས་སོགས་ཁམས་དྲུག་དང། ཉེ་བར་

[032B] དུས་ཀྱི་རྣམ་རིག་ནི་དུས་གསུམ་དང། གྲངས་ཀྱི་རྣམ་རིག་ནི་གཅིག་བཅུ་སོགས་བགྲང་བ་དང། ཡུལ་གྱི་རྣམ་རིག་ནི་སྣོད་ཀྱི་འཇིག་རྟེན་དང། ཐ་སྙད་ཀྱི་རྣམ་རིག་ནི་མཐོང་བ་དང་ཐོས་པ་དང་བྱེ་
བྲག་ཕྱེད་པ་དང་རྣམ་པར་ཤེས་པ་སྟེ་ཐ་སྙད་རྣམ་པ་བཞི་དང། བདག་གི་རྣམ་རིག་ན་བདག་དང་བདག་གིར་སྣང་བ་དང། གཞན་གྱི་རྣམ་རིག་ནི་གཞན་དང་གཞན་གྱིར་སྣང་བ་དང། བདོ་འགྲོའི་རྣམ་རིག་ནི་ལྷ་མི་དང། ངན་འགྲོའི་རྣམ་
རིག་ནི་ངན་སོང་གསུམ་དང། འཆི་འཕོ་བའི་རྣམ་རིག་ནི་སེམས་ཅན་འཆི་བ་དང། སྐྱེ་བའི་རྣམ་རིག་ནི་སེམས་ཅན་སྐྱེ་བ་ལན་པ་དེ་ཡིན་ནོ། །རྣམ་རིག་བཅོ་ལྔ་འདི་རྣམས་ཀྱིས་ཁམས་གསུམ་དང། འགྲོ་བ་ལྔ་དང། སྐྱེ་གནས་རྣམ་པ་བཞི་
ཐམས་ཅད་བསྡུས་པར་གསུངས་སོ། །བཞི་ཆིན་དང་པོར་དབྱེ་བ་ནི། ཐུན་མོང་ཐུན་མོང་མ་ཡིན་དང། །ཚོར་དང་བཅས་དང་ཚོར་མེད་པ། །ས་བོན་རྣམ་བཞི། ཞེས་སྣོད་འགྲུབ་བྱེད་ཀྱི་ཐུན་མོང་པའི་ས་བོན་དང། བཅུད་འགྲུབ་བྱེད་ཀྱི་ཐུན་
མོང་མ་ཡིན་པའི་ས་བོན་གཉིས་དང། དེ་གཉིས་རིམ་བཞིན་ཚོར་བ་མེད་པ་འབྱུང་བའི་ས་བོན་དང། ཚོར་བ་དང་བཅས་པ་འབྱུང་བའི་ས་བོན་ཡིན་པ་གཉིས་ཏེ་བཞི་གསུངས་སོ། །སྐབས་འདིར་ཐུན་མོང་དང་ཐུན་མོང་མིན་པའི་ས་བོན་
འགལ་མི་འགལ་དང། བསམ་གཏན་བཞི་པའི་སྣོད་འགྲུབ་བྱེད་ཀྱི་ས་བོན་དེ་ཐུན་མོང་བའི་ས་བོན་ཡིན་མིན་སོགས་སྤྲོས་པས་ཆོག་གོ་བཞི་ཚན་གཉིས་པར་དབྱེ་བ་ནི། གནས་ངན་ལེན། །ཤིན་ཏུ་སྤྱངས་དང་སྤྱང་ཟིན་དང་

[033A]༄༅། །མ་ཟིན་པ་དང་བཞི་རུའང་གསུངས། །ཞེས་གནས་ངན་གྱི་ས་བོན་ནི་རྩ་ཉོན་ཉེ་ཉོན་གྱི་ས་བོན་དང། ཤིན་ཏུ་སྦྱངས་པའི་ས་བོན་ནི། དགེ་བ་ཟག་བཅས་ཀྱི་ས་བོན་དང། སྦྱང་ཟིན་པའི་ས་བོན་ནི་རྣམ་སྨིན་
ཕྱུང་ཟིན་པའི་ས་བོན་དང། སྤྱང་མ་ཟིན་པའི་ས་བོན་ནི་མངོན་བརྗོད་ཀྱི་བག་ཆགས་ཏེ། གཞན་རྣམས་གོ་བར་ཟད་ལ། ཐ་མའི་དོན་ནི་མངོན་བརྗོད་ཀྱི་བག་ཆགས་དེ་ཉིད་ཐོག་མེད་ནས་ལྷན་སྐྱེས་སུ་འབྱུང་ཞིང། གཉིས་སྣང་འཁྲུལ་
བའི་ཆ་མ་སྤངས་བར་དུ་སྤྱང་པས་ཟད་དུ་མེད་པའི་དོན་ནོ། །དེ་ལྟ་བུའི་བག་ཆགས་དེ་དག་སྒོ་གཞི་རྣམ་བཞི་རྣམ་ཤེས་ཀྱི་སྟེང་དུ་ཇི་ལྟ་བུ་ཞིག་ཏུ་གནས་ཤེ་ན། རྣམ་སྨིན་གྱི་ཀུན་གཞིའི་འབྲས་བུ་འབྱིན་པའི་ནུས་པ་ལ་ས་བོན་གྱི་ཀུན་
གཞི་ཞེས་བ་ཏགས་པ་ཙམ་ཡིན་གྱི། རང་གི་ངོ་བོ་ལོགས་སུ་གཟུང་དུ་ཡོད་པའི་རྫས་གྲུབ་མ་ཡིན་ཏེ། ས་བོན་དེ་ཉིད་རང་གི་རྟེན་དུ་གྱུར་བའི་རྣམ་ཤེས་དང་རྫས་སུ་གྲུབ་པའི་གཅིག་དང་ཐ་དད་གང་ཡང་མ་ཡིན་པའི་ཕྱིར་ཏེ། དེ་དེ་
དང་རྫས་སུ་གྲུབ་པའི་གཅིག་མ་ཡིན་པ་གང་ཞིག་རྫས་སུ་གྲུབ་པའི་ཐ་དད་མ་ཡིན་པའི་ཕྱིར། དང་པོ་མ་གྲུབ་ན། དེ་དེ་དང་གཅིག་ཡིན་པར་ཐལ། དང་པོ་མ་གྲུབ་པ་དེའི་ཕྱིར། འདོད་ན། ས་བོན་གྱི་ཀུན་གཞི་དེ་ལ་
དམིགས་རྣམ་ཡོད་པར་ཐལ་བ་དང། འགྲོ་བ་ལྔའི་ས་བོན་རྣམས་ཕན་ཚུན་མི་འགལ་པར་ཐལ་བ་དང། འདོད་པ་ལ་སོགས་པའི་ཁམས་གསུམ་ཀྱང་ཕན་ཚུན་མི་འགལ་བར་ཐལ། འདོད་པ་དེའི་ཕྱིར་ཞེས་འཆད་པར། བག་

[033B] རྫས་གཅིག་ཐ་དད་གང་ཡང་མིན། །ས་བོན་དམིགས་རྣམ་ཡོད་པ་དང། །འགྲོ་བ་ལྔ་ཡི་ས་བོན་རྣམས། །འཆོལ་བ་ཉིད་དུ་འགྱུར་བ་དང། །ཁམས་ཀྱང་འཆོལ་ཕྱིར་གཅིག་ཉིད་མིན། །ཞེས་གསུངས་སོ། །གཉིས་
པ་མ་གྲུབ་ན། ཕྱིར་མི་འོང་གི་རྒྱུད་ཀྱི་ས་བོན་གྱི་ཀུན་གཞི་ཆོས་ཅན། ཀུན་གཞི་རྣམ་ཤེས་ཡིན་པར་ཐལ། གཟུགས་དང་ལྡན་མིན་དང་ཚོགས་བདུན་གང་ཡང་མ་ཡིན་པའི་ཕྱིར་མི་འོང་གི་རྒྱུད་ཀྱི་འདུས་བྱས་ཡིན་པའི་ཕྱིར། རྟགས་
ཟུར་རེ་རེ་ནས་གྲུབ་སྟེ། གཟུགས་མེད་ནའང་ཡོད་པའི་ཕྱིར་དང། རྫས་སུ་གྲུབ་པའི་ཕྱིར་དང། ཚོགས་བདུན་མེད་པའི་ཚེ་ཡང་འབྱུང་བའི་ཕྱིར། རྟགས་གཉིས་པ་ཁས། འདོད་ན། དེའི་རྒྱུད་ལ་ཀུན་གཞི་རྣམ་ཤེས་གཉིས་
ཡོད་པར་ཐལ། འདོད་པ་དེའི་ཕྱིར་ཞེས་འཆད་པར། རྟེན་གཅིག་ལ་ནི་ཀུན་གཞི་གཉིས། །ཡོད་པར་འགྱུར་བས་སོ་སོ་མིན། །ཞེས་གསུངས་སོ། །དེས་ན་བརྟེན་པ་ས་བོན་གྱི་ཀུན་གཞི་ནི་རྟེན་དུ་གྱུར་བ་རྣམ་སྨིན་གྱི་ཀུན་
གཞིས་ལས་དེ་ཉིད་དང་གཞན་དུ་བརྗོད་དུ་མེད་པ་ཡིན་ཏེ། རྣམ་ཤེས་དེའི་འབྲས་བུ་འབྱིན་པའི་ནུས་པ་ཙམ་ཡིན་པས་བག་ལ་ཉལ་གྱི་ངོ་བོར་བཏགས་ཡོད་ཙམ་དུ་གནས་པའི་ཕྱིར་ཏེ། དཔེར་ན་ནས་ཀྱི་ས་བོན་གྱི་སྟེང་གི་ནས་མྱུ་གུ་སྐྱེད་
པའི་ནུས་པ་བཞིན་ནོ། །དེ་ལྟར་ཡང། དེས་ན་རྟེན་ལས་དེ་ཉིད་དང། །གཞན་དུ་བརྗོད་དུ་མེད་པ་སྟེ། །བཏགས་ཡོད་ཙམ་དུ་གནས་ཕྱིར་རོ། །ཞེས་གསུངས་སོ། །ཁ་ཅིག་ན་རེ། གཟུགས་དང་རྫས་གཅིག་ཡིན་ན་སྒྲ་

[034A]༄༅། །དང་དྲི་རོ་སོགས་ལ་རྗེས་སུ་མི་འགྲོ་བས་ཁྱབ་པར་ཐལ། དཀའ་འགྲེལ་ལས། ཁ་ཅིག་འགྲོ་བ་ལྔའི་ས་བོན་རྣམས་ཕན་ཚུན་ཡིན་མི་དགོས་ཏེ། དངོས་པོ་དང་གཟུགས་བཞིན་ནོ་སྙམ་དུ་སེམས་ན་
འདི་དཔྱད་དེ། ཅི་གཟུགས་དང་རྫས་གཅིག་པའི་དངོས་པོ་དེ་གཟུགས་ཀྱི་རྫས་ཡིན་ནམ་མ་ཡིན། དང་པོ་ལྟར་ན་ཁྱོད་ཀྱི་འདོད་པ་མི་འགྲུབ་སྟེ། ཁྱོད་ནི་གཟུགས་དང་རྫས་གཅིག་པའི་དངོས་པོ་དེ་སྒྲ་དང་དྲི་རོ་ལྟ་བུ་དང་ཡང་རྫས་
གཅིག་པར་འདོད་ལ། གཟུགས་ཀྱི་རྫས་ཡིན་ན་དེ་དག་ལ་རྗེས་སུ་འགྲོ་བ་མེད་དོ། གཟུགས་ཀྱི་རྫས་མ་ཡིན་ན་རྫས་གཅིག་པའང་ཡིན་ལ་རྫས་གཞན་པའང་ཡིན་པ་འདི་ནི་བསྙོན་པའི་ཚིག་སྟེ། ཁོ་བོ་ཅག་བསྙོན་པ་དང་ལྷན་ཅིག་
མི་རྩོད་དོ། །ཞེས་གསུངས་པའི་ཕྱིར་ན་མ་ཁྱབ་སྟེ། དངོས་པོ་དེ་གཟུགས་དང་རྫས་སུ་གྲུབ་པའི་གཅིག་ཡིན་ན། ལྡོག་པ་གཅིག་ཏུ་འགྱུར་ལ། དེ་ལྟ་ན་སྒྲ་དང་དྲི་རོ་སོགས་ལ་རྗེས་སུ་མི་འགྲོ་བར་འགྱུར་བ་དང། དངོས་པོ་དེ་གཟུགས་
དང་རྫས་སུ་གྲུབ་བའི་གཅིག་ཡིན་ཀྱང་ལྡོག་པ་ཐ་དད་ཡིན་ཟེར་ན་བསྙོན་པའི་ཚིག་སྟེ། རྫས་སུ་གྲུབ་པའི་གཅིག་ཡིན་ན་ཆ་གང་ནས་ཀྱང་སོ་སོར་དབྱེ་རྒྱུ་མེད་པའི་གཅིག་ཡིན་དགོས་པའི་ཕྱིར། དཔེར་ན་རིགས་གཏེར་ལས། ཤིང་
མིན་ལས་ལྡོག་དངོས་པོ་དེ། །ཤ་བ་ཡིན་ན་གཞན་ཤིང་མིན། །གཞན་ཤིང་ཡིན་ན་ཤ་བ་མིན། །དེ་ཡི་རང་བཞིན་གཞན་མིན་ཕྱིར། །ཞེས་ཤིང་མ་ཡིན་པ་ལས་ལྡོག་པའི་དངོས་པོ་དེ་ཤ་བ་དང་རྫས་སུ་གྲུབ་པའི་གཅིག་ཡིན་

[034B] གཞན་ཤིང་དང་རྫས་སུ་གྲུབ་པའི་གཅིག་ཡིན་ན་ཤ་བ་ཤིང་མ་ཡིན་པར་འགྱུར་ཏེ། རྫས་རྣམས་ཕན་ཚུན་མ་འདྲེས་པར་གནས་པའི་ཕྱིར་ཞེས་གསུངས་པ་བཞིན་
ནོ་ཞེས་པའི་དོན་ཡིན་པའི་ཕྱིར། རྩ་བར་འདོད་མི་ནུས་ཏེ། ཤིང་དེ་ཤ་བ་དང་རྫས་གཅིག་ཡིན་ཀྱང་ཤུག་པ་སོགས་ལ་རྗེས་སུ་འགྲོ་བ་མི་འགལ་བའི་ཕྱིར་ཏེ། རྣམ་འགྲེལ་ཊཱིཀ་ཆེན་ལས། དངོས་པོ་ཀ་བུམ་སོགས་དང་རྫས་གཅིག་ཡིན་ཀྱང་ཀ་
བུམ་རྫས་གཅིག་ཏུ་འགྱུར་མི་དགོས་ལ། རྟོག་པ་ལ་དངོས་པོར་སྣང་བ་དེ་ཀ་བུམ་དང་རྫས་གཅིག་ཡིན་ ན་  ཀ་བུམ་ཡང་རྫས་གཅིག་ཏུ་འགྱུར་དགོས་ཤིང། དངོས་པོ་དང་རྟོག་པ་ལ་དངོས་པོར་སྣང་བ་གཉིས་ཀའང་ཀ་བུམ་གྱི་སྤྱི་ཡིན་པར་ཁྱད་བར་མེད་
ལ༑ ཞེས་གསུངས་པའི་ཕྱིར་རོ། །རྟོག་པ་ལ་དངོས་པོར་སྣང་བ་དེ་ཀ་བུམ་དང་རྫས་གཅིག་ཡིན་ན་ཀ་བུམ་རྫས་གཅིག་ཏུ་འགྱུར་དགོས་ཏེ། རྣམ་འགྲེལ་ལས། དེ་ཡིས་ཇི་ལྟར་ཀུན་བཏགས་པ། །དེ་ནི་དམ་པའི་དོན་དུ་མེད། །གསལ་བ་
རྣམས་ནི་རྗེས་མི་འགྲོ། །རྗེས་འགྲོའི་གཞན་ནི་སྣང་བ་མེད། །ཅེས་རྟོག་པ་ལ་ཤིང་མ་ཡིན་པ་ལས་ལྡོག་པར་སྣང་བ་དེ་ནི། དམ་པའི་དོན་དུ་མེད་དེ། ཤིང་གསལ་རྣམས་དང་རྫས་གཅིག་དང་ཐ་དད་གང་དུ་ཡང་མ་གྲུབ་པའི་ཕྱིར་ཏེ། རྫས་གཅིག་
ཏུ་གྲུབ་ན་དངོས་པོར་གྲུབ་དགོས་ཤིང། དངོས་པོར་གྲུབ་ན་རྟོག་པ་དེ་སྣང་ཡུལ་ལ་མ་ཁྲུལ་བར་འགྱུར་ལ། དེ་སྣང་ཡུལ་ལམ་འཁྲུལ་བ་ཡིན་ན་རྟོག་པ་དེའི་ངོར་ཤིང་གསལ་རྣམས་རང་བཞིན་འདྲེས་པར་སྣང་བ་ལྟར་གྲུབ་དགོས་པ་ལས། ཤིང་

[035A]༄༅། །གི་གསལ་བ་རྣམས་ནི་ཕན་ཚུན་རྗེས་སུ་མི་འགྲོ་བའི་ཕྱིར་དང། རྫས་ཐ་དད་དུ་གྲུབ་ན་སྤྱི་རྫས་གཞན་དུ་འགྱུར་དགོས་པ་ལས། ཤིང་གསལ་རྣམས་ལ་རྗེས་སུ་འགྲོ་བའི་སྤྱི་རྫས་གཞན་ནི་བློ་མ་འཁྲུལ་བ་ལ་སྣང་བ་
མེད་བའི་ཕྱིར་རོ་ཞེས་བཤད་པའི་ཕྱིར། དཀའ་འགྲེལ་ལས། ཇི་སྲིད་གསལ་བ་རྣམས་ལས་མ་གཏོགས་པའི་སྤྱི་རྫས་སུ་གྲུབ་པར་འདོད་པ་དེ་སྲིད་དུ་རྫས་གཅིག་དང་ཐ་དད་བརྟགས་པའི་སྐྱོན་གཉིས་པོ་སྤོང་མི་ནུས་སོ། །ཞེས་གསུངས་
པའི་ཕྱིར། ཡང་ཁ་ཅིག་གིས། རྫས་གཅིག་ཡིན་ན་ཆ་ཐམས་ཅད་ནས་གཅིག་ཏུ་འགྱུར་བས་ཁྱབ་པར་ཐལ། དེ་ཉིད་ལས། རྫས་གཅིག་ཏུ་ཁས་བླངས་ནས་ཆ་གཉིས་འདོད་པ་ལ་འགལ་བ་མེད་ན་ཡན་ལག་དང་ཡན་ལག་ཅན་གཉིས་
རྫས་གཅིག་པ་སངས་རྒྱས་ཀྱང་དགག་པར་མི་ནུས་སོ། །ཞེས་གསུངས་པའི་ཕྱིར་ན་ཡང་མ་ཁྱབ་སྟེ། རྫས་སུ་གྲུབ་པའི་གཅིག་ཏུ་ཁས་བླངས་ན་ཐ་དད་དུ་ཁས་ལེན་མི་རུང་བའི་དོན་ཡིན་པའི་ཕྱིར་ཏེ། གཞན་དུ་ན་རྫས་གཅིག་ཡིན་ན་
ལྡོག་པ་གཅིག་ཡིན་པས་ཁྱབ་པར་ཐལ་བར་འགྱུར་བའི་ཕྱིར་རོ། །བག་ཆགས་དེ་དག་དགེ་སོགས་གསུམ་ལས་གང་ཡིན་ཞེ་ན། མ་བསྒྲིབས་ལུང་མ་བསྟན་ཁོ་ན་ཡིན་ཏེ། དེ་དག་དགེ་མི་དགེར་འདོད་པ་ལ་སྒྲུབ་བྱེད་མེད་པའི་
ཕྱིར་ཏེ། རྩ་བར། འཇོག་བྱེད་དགེ་སོགས་གང་ཡིན་ཀྱང། །བཞག་པའི་བག་ཆགས་ལུང་མ་བསྟན། །དགེ་དང་མི་དགེ་མཚན་ཉིད་པར། །འདོད་ལ་སྒྲུབ་པར་བྱེད་པ་མེད། །ཅེས་སོ། །འདི་ལ་ཁ་ཅིག་ན་རེ། བག་

[035B] ལུང་རིགས་གཉིས་ཀ་དང་འགལ་བའི་ཕྱིར་ཏེ། ཀུན་བཏུས་སུ་དགེ་བའི་བག་ཆགས་རྗེས་འབྲེལ་གྱི་དགེ་བར་གསུངས་པའི་ཕྱིར་དང། འཕེན་བྱེད་དགེ་མི་དགེའི་བག་ཆགས་ཀྱིས་རྣམ་སྨིན་གྱི་རྒྱུ་མི་བྱེད་
པར་ཐལ་བ་དང། དགེ་མི་དགེའི་ས་བོན་གྱིས་རྒྱུ་མཐུན་གྱི་འབྲས་བུ་མི་བསྐྱེད་པར་ཐལ་བ་དང། སྡོམ་པ་ཐོབ་ལམ་བཏང་གི་བར་དུ་དགེ་བ་རྒྱུན་ཆགས་སུ་མི་འབྱུང་བར་འགྱུར་བའི་ཕྱིར་ཏེ། རྣམ་སྨིན་གྱི་རྒྱུ་ཡིན་ན་དགེ་མི་དགེ་གང་རུང་ཡིན་དགོས་པའི་ཕྱིར་དང་
དགེ་བའི་སྐལ་མཉམ་གྱི་རྒྱུ་ལ་དགེ་བ་ཡིན་དགོས་པའི་ཕྱིར་དང། འཇུག་ཤེས་མེད་པའི་གང་ཟག་གི་རྒྱུད་ལ་སྤོང་སེམས་ཀྱི་ངོ་བོར་གྱུར་བའི་སྡོམ་པ་མེད་ལ་ས་བོན་ཡོད་ཀྱང་ལུང་མ་བསྟན་དུ་འདོད་པའི་ཕྱིར་རོ་ཞེ་ན། ལུང་དང་འགལ་བའི་སྐྱོན་
མེད་དེ། དགེ་བའི་ས་བོན་དེ་རྗེས་འབྲེལ་གྱི་དགེ་བ་ཡིན་ཀྱང་དགེ་བ་མཚན་ཉིད་པ་མ་ཡིན་པའི་ཕྱིར་ཏེ། གཞན་དུ་ན་ཁམས་གོང་མར་མི་དགེ་བ་ཡོད་པར་འགྱུར་བ་དང། གཟུགས་མེད་ན་གཟུགས་ཡོད་པར་འགྱུར་ཏེ། དེ་གཉིས་ན་རྗེས་
འབྲེལ་གྱི་མི་དགེ་བ་དང་རྗེས་འབྲེལ་གྱི་གཟུགས་ཡོད་པའི་ཕྱིར་ཏེ། དེ་གཉིས་ན་དེ་དག་གི་ས་བོན་ཡོད་པའི་ཕྱིར་རོ། །རྩོད་པ་གཉིས་པ་ཡང་མི་འཐད་དེ། འཕེན་བྱེད་ལས་ཀྱི་བག་ཆགས་དེ་རྣམ་སྨིན་འཕེན་བྱེད་ཀྱི་རྒྱུ་མིན་ལ་སྐྱེད་བྱེད་ཀྱི་རྒྱུ་
ཡིན་ཀྱང་དགེ་མི་དགེ་གང་རུང་ཡིན་མི་དགོས་པའི་ཕྱིར་ཏེ། རྣམ་སྨིན་སྔ་མ་དེ་རྣམ་སྨིན་ཕྱི་མ་སྐྱེད་བྱེད་ཡིན་པའི་ཕྱིར་རོ། །རྩོད་པ་གསུམ་པ་ཡང་མི་འཐད་དེ། འཇུག་ཤེས་མེད་པའི་མཇུག་ཐོགས་སུ་སྐྱེས་པའི་དགེ་མི་དགེའི་སེམས་

[036A]༄༅། །དེ་དངོས་རྒྱུའི་སྐལ་མཉམ་ལས་མ་སྐྱེས་ཀྱང་རྒྱུད་རྒྱུའི་སྐལ་མཉམ་ལས་སྐྱེས་པས་ན་རྒྱུ་མཐུན་གྱི་འབྲས་བུ་མ་ཡིན་པའི་སྐྱོན་མེད་པའི་ཕྱིར་རོ། །རྩོད་པ་བཞི་པ་ཡང་མི་འཐད་དེ། འཇུག་ཤེས་
མེད་པའི་དགེ་སློང་གི་རྒྱུད་ལ་སྤོང་བའི་སེམས་པ་མེད་ཀྱང་ཉེས་ལྟུང་འབྱུང་བར་རྩོམ་པ་ན་དྲན་ཤེས་བ་སྐྱེད་ནས་འགོག་པའི་ནུས་པ་ཡོད་ལ། དེ་ལ་ཡུན་ཇི་སྲིད་གནས་པ་དེ་སྲིད་དུ་ཕན་ཡོན་འབྱིན་པའི་ནུས་པ་གོང་འཕེལ་དུ་
འགྲོ་བའི་དོན་ཡིན་དགེ་བ་ཡིན་བཞིན་པར་ཡོད་པའི་དོན་མ་ཡིན་པའི་ཕྱིར་རོ། །དེས་ན་ལུགས་འདིར་འཇུག་ཤེས་མེད་པའི་དགེ་སློང་གི་རྒྱུད་ལ་སོ་ཐར་གྱི་སྡོམ་པ་མེད་ཟེར་རམ་ཡོད་ཀྱང་ལུང་མ་བསྟན་ཡིན་ཟེར་དཔྱོད་
དགོས་སོ། །བག་ཆགས་ཀྱི་དུས་ན་དགེ་མི་དགེ་སོགས་སྣ་ཚོགས་པ་མ་ཡིན་པ་དེ་འབྲས་བུ་དགེ་མི་དགེ་སོགས་སྣ་ཚོགས་པ་དག་གི་རྒྱུད་ཇི་ལྟར་རུང་ཞེ་ན། དཔེར་ན་རས་ཡུག་དཀར་པོ་ལ་ཚིག་གུའི་རྩི་སྣ་ཚོགས་
བསྒོས་ན་སྐབས་དེར་མདོག་མི་འདྲ་བ་མི་འཆར་ཡང་ཚོན་གྱི་སྣོད་དུ་བཅུག་པའི་ཚེ་ཚིག་གུའི་རྩི་མི་འདྲ་བའི་ནུས་པས་མདོག་སྣ་ཚོགས་འབྱུང་བ་བཞིན་དུ། བག་ཆགས་ཀྱི་དུས་ན་དགེ་མི་དགེ་སོགས་སྣ་ཚོགས་པ་
མ་ཡིན་ཀྱང་འབྲས་བུ་མངོན་པར་གྲུབ་པ་ན་དགེ་མི་དགེ་སོགས་སྣ་ཚོགས་འབྱུང་བ་མི་འགལ་བར་ཐེག་བསྡུས་ལས་གསུངས་སོ། །བག་ཆགས་འཇོག་ཚུལ་ལ་འདོད་པ་ཐ་དད་པ་གསུམ་ཡོད་དེ། སྒོ་བྱེད་ལམ་ལྟོས་

[036B] སྒོ་བྱེད་ཀྱིས་སྔར་མེད་གསར་བཞག་ཁོ་ནར་འདོད་པ་དང། ཆོས་ཉིད་ཀྱིས་གནས་པ་དང་གསར་དུ་བཞག་པ་གཉིས་ཀ་ཡོད་པར་འདོད་པའི་ལུགས་གསུམ་དོན་གསང་དུ་བཀོད་ནས་ལུགས་
དང་པོ་རང་ལུགས་སུ་མཛད་ཀྱང། སྐབས་འདིར་ཕྱོགས་གསུམ་པ་ཁས་ལེན་པར་དཀའ་འགྲེལ་ལས་བཤད་པའི་ཕྱིར། དེ་ཡང་རང་བཞིན་དུ་གནས་པའི་རིགས་ནི་ཆོས་ཉིད་ཀྱིས་གནས་པ་ཡིན་ཏེ། འཇོག་བྱེད་ལ་མ་བལྟོས་པར་ཐོག་
མེད་ནས་ངོ་བོ་ཉིད་ཀྱིས་གནས་པའི་ཕྱིར། རྒྱུ་མཐུན་དང་རྣམ་སྨིན་གྱི་ས་བོན་ནི་གསར་བཞག་ཡིན་ཏེ། འཇོག་བྱེད་ལ་བལྟོས་ནས་འབྱུང་བའི་ཕྱིར། རང་བཞིན་གནས་རིགས་དེ་ལ་ཐོབ་པའི་བག་ཆགས་ཞེས་བྱ་སྟེ། སངས་རྒྱས་བྱང་
སེམས་རྣམས་དང་ཕྲད་ནས་ཆོས་དབྱིངས་ཤིན་ཏུ་རྣམ་པར་དག་པའི་རྒྱུ་མཐུན་པ་གསུང་རབ་ཡན་ལག་བཅུ་གཉིས་ལྟ་བུ་རྣམས་ཐོས་པའི་གནས་སུ་གྱུར་བའི་ཕྱིར། རང་བཞིན་གནས་རིགས་དེ་ཉིད་གཞན་གྱི་སྒྲ་དང་ནང་གི་ཚུལ་བཞིན་ཡིད་ལ་བྱེད་
པའི་རྐྱེན་དང་ཕྲད་དེ་ཐོས་སོགས་ཀྱིས་བ་རྡས་པར་བྱས་པས་ནུས་པ་མཐུ་ཅན་དུ་སོང་བ་ན་ཡང་དག་པར་བསྒྲུབས་པའི་རིགས་དང། རྒྱས་པའི་རིགས་དང། རྐྱེན་གྱིས་ཡང་དག་པར་བླངས་པའི་རིགས་ཞེས་བྱ་སྟེ། ཆོས་ཉིད་ཀྱིས་གནས་པའི་
ས་བོན་ཉིད་ཐོས་སོགས་ཀྱིས་ནུས་པ་མཐུ་ཅན་དུ་བསྒྲུབས་པ་དང། རྒྱས་པར་བྱས་པ་དང། ཆུང་ངུ་ལས་འབྲིང་དང་འབྲིང་ལས་ཆེན་པོར་བླངས་པའི་ཕྱིར་རོ། །ས་བོན་གྱི་ཀུན་གཞི་དེ་ལ་ཀུན་གཞི་ཞེས་བརྗོད་པའི་རྒྱུ་མཚན་ཡོད་དེ་
[037A]༄༅། །ཀུན་ནས་ཉོན་མོངས་པའི་ཆོས་ཐམས་ཅད་ས་བོན་དེའི་འབྲས་བུར་རམ། ས་བོན་དེ་ཉིད་ཀུན་ནས་ཉོན་མོངས་པའི་ཆོས་ཐམས་ཅད་ཀྱི་རྒྱུའི་དངོས་པོར་སྦྱོར་པས་ན་དེ་ལྟར་བརྗོད་པའི་ཕྱིར། ས་བོན་དེ་
དང་ཀུན་ཉོན་གྱི་ཆོས་རྣམས་ཕན་ཚུན་རྒྱུ་འབྲས་སུ་སྦྱོར་བས་ན་ཀུན་གཞི་ཞེས་བཤད་པ་ཡོད་ཀྱང། སྐབས་འདིའི་ཐེག་བསྡུས་དང་དཀའ་འགྲེལ་གྱི་ཚིག་ཟིན་ནི་སྔ་མ་ལྟར་རོ། །མཁས་པ་ཁ་ཅིག་བརྟེན་པ་ས་བོན་གྱི་ཀུན་
གཞི་དང་ཀུན་གཞིའི་སྟེང་གི་བག་ཆགས་དོན་གཅིག་ཏུ་བཤད་པ་ཡོད་ཀྱང་དཔྱད་གཞི་ཆེ་སྟེ། ཀུན་གཞིའི་སྟེང་གི་བག་ཆགས་ཡིན་ན་བརྟེན་པ་ས་བོན་གྱི་ཀུན་གཞི་ཡིན་པས་མ་ཁྱབ་པའི་ཕྱིར་ཏེ། ཀུན་གཞིའི་སྟེང་གི་ཟག་
མེད་གྱི་ས་བོན་རང་བཞིན་གནས་རིགས་དེ་ས་བོན་གྱི་ཀུན་གཞི་མ་ཡིན་པའི་ཕྱིར་ཏེ། སྒོ་བྱེད་ལམ་ལྟོས་པའི་བག་ཆགས་ཡིན་པའི་ཕྱིར། ཁྱབ་སྟེ། ས་བོན་གྱི་ཀུན་གཞི་ཡིན་ན་སྒོ་བྱེད་ཀྱིས་བཞག་པའི་བག་ཆགས་ཡིན་
པས་ཁྱབ་པའི་ཕྱིར་ཏེ། བརྟེན་པ་ས་བོན་ཀུན་གཞི་ནི། །སྒོ་བར་བྱེད་པས་སྒོ་གཞི་ལ། །འགག་ལ་མངོན་དུ་ཕྱོགས་པའི་ཚེ། །བཞག་བའི་ནུས་པའོ། །ཞེས་གསུངས་པའི་ཕྱིར། གཞན་ཡང། རང་བཞིན་
གནས་རིགས་ཆོས་ཅན། ས་བོན་གྱི་ཀུན་གཞི་མ་ཡིན་ཏེ། ཀུན་གཞིའི་གཉེན་པོའི་ས་བོན་ཡིན་པའི་ཕྱིར། ཁྱབ་སྟེ། དཀའ་འགྲེལ་ལས། རྣམ་སྨིན་གྱི་རྣམ་ཤེས་ལ་གནས་པའི་ཟག་མེད་ཀྱི་ས་བོན་དེ་ཀུན་གཞིའི་

[037B] ཞེས་དང། མཁས་པ་ཁ་ཅིག་ཟག་མེད་ཀྱི་ས་བོན་ཀུན་གཞིར་འདོད་པ་ནི་བརྩིངས་པར་མངོན་ཏེ། ཞེས་གསུངས་པའི་ཕྱིར། མ་མཚམས་ཀྱི་རྟགས་གྲུབ་སྟེ། ཟག་མེད་ཀྱི་ས་བོན་དེ་
ས་བོན་གྱི་ཀུན་གཞི་དང་འོ་ཆུ་འདྲེས་པ་ལྟར་ཐ་དད་དུ་མི་མངོན་པར་གནས་ཀྱང། ཐོས་སོགས་ཀྱིས་གསོས་བཏབ་པས་ཀུན་ཉོན་གྱི་ས་བོན་བགྲིབས་རྣམ་བྱང་གིས་བོན་འཕེལ་ནས་གནས་གྱུར་དེ་སྐུ་གསུམ་མངོན་དུ་འགྱུར་བ་ཡིན་པའི་
ཕྱིར་ཏེ། དཔེར་ན་དང་བས་ཆུ་ལས་འོ་མ་རིམ་གྱིས་བླངས་ནས་ཆུ་གསལ་བར་འགྱུར་བ་དང། འཇིག་རྟེན་པའི་ལམ་གྱིས་འདོད་པ་ལ་ཆགས་པ་དང་བྲལ་བ་ན་མཉམ་པར་མ་བཞག་པའི་སའི་བག་ཆགས་བགྲིབས་མཉམ་བཞག་གི་སའི་
བག་ཆགས་འཕེལ་ཏེ་གནས་གྱུར་བ་བཞིན་ཡིན་པར་གསུངས་བའི་ཕྱིར་རོ། །འདི་ལ་ཁ་ཅིག་ན་རེ། ཁྱོད་ཀྱི་བཤད་ཚུལ་འདི་མི་འཐད་པར་ཐལ། དཀའ་འགྲེལ་དུ་ཐེག་བསྡུས་དྲངས་པ་ལས། དེ་ནི་ཀུན་གཞི་རྣམ་པར་ཤེས་པ་མ་
ཡིན་ཏེ། དེའི་གཉེན་པོའི་ས་བོན་ཉིད་ཡིན་པའི་ཕྱིར་རོ། །ཞེས་ཟག་མེད་ཀྱི་ས་བོན་ཀུན་གཞི་རྣམ་པར་ཤེས་པ་མ་ཡིན་པར་གསུངས་ཀྱི་ས་བོན་གྱི་ཀུན་གཞི་མ་ཡིན་པར་གསུངས་པའི་ཚིག་ཟུར་ཙམ་ཡང་མ་འབྱུང་བའི་ཕྱིར་ན་མ་ཁྱབ་སྟེ་
དེ་ནི་ས་བོན་དང་རྣམ་སྨིན་མ་ཕྱེ་བའི་རྟགས་བཤད་ཡིན་ཞིང། དོན་ལ་གཙོ་ཆེར་ས་བོན་གྱི་ཀུན་གཞི་མ་ཡིན་པར་བསྒྲུབ་པ་ཡིན་པའི་ཕྱིར། རྟགས་ཟུར་དང་པོ་གྲུབ་སྟེ། བཤད་སྦྱར་ལས། ནང་གི་ས་བོན་ནི་ཀུན་གཞི་རྣམ་པར་

[038A]༄༅། །ཤེས་པའོ། །ཞེས་དང། དོན་དམ་པའི་ས་བོན་ནི་ཀུན་གཞི་རྣམ་པར་ཤེས་པ་སྟེ། ཞེས་དང། དོན་གསང་ལས་ཀྱང། ཀུན་གཞི་རྣམ་པར་ཤེས་པ་ཡང་ས་བོན་དང་རྣམ་པར་སྨིན་པའི་བྱེ་བྲག་གིས་ནམ་
པ་གཉིས་སུ་དབྱེ་སྟེ། ཞེས་གསུངས་པ་སོགས་ས་བོན་གྱི་ཀུན་གཞི་ལ་ཀུན་གཞི་རྣམ་པར་ཤེས་པའི་སྒྲས་བསྟན་པ་མང་པོ་ཡོད་པ་ལྟར་ཡིན་པའི་ཕྱིར། རྟགས་ཟུར་གཉིས་པ་གྲུབ་སྟེ། ལུང་དེས་ཟག་མེད་ཀྱི་ས་བོན་ཀུན་གཞེ་རྣམ་ཤེས་
མ་ཡིན་པར་བསྒྲུབ་བ་ཡིན་ན་ཟག་མེད་ཀྱི་ས་བོན་དམིགས་ཀྱིས་བཀང་བའི་དགོས་པ་མེད་པ་དང། ཀུན་གཞིའི་གཉེན་པོའི་ས་བོན་རྟགས་སུ་བཀོད་པ་དེ་སྒྲུབ་བྱེད་དུ་མི་ཆེ་བ་དང། རྟེན་དང་བརྟེན་པ་རྫས་སུ་གྲུབ་པའི་གཅིག་དང་ཐ་
དད་གང་ཡང་མ་ཡིན་པར་གསུངས་པ་དང་ཟློས་པའི་སྐྱོན་དུ་ཡང་འགྱུར་བའི་ཕྱིར། དང་པོ་གྲུབ་སྟེ། ཀུན་གཞིའི་སྟེང་གི་ས་བོན་ཐམས་ཅད་ཀུན་གཞི་རྣམ་ཤེས་མ་ཡིན་པའི་ཕྱིར། གཉིས་པ་གྲུབ་སྟེ། དེའི་གཉེན་པོའི་ས་བོན་
རྟགས་སུ་འགོད་པ་ལས། རྣམ་ཤེས་མ་ཡིན་པ་བཀོད་ན་སྒྲུབ་བྱེད་དུ་ཆེ་བའི་ཕྱིར། གསུམ་པ་གྲུབ་སྟེ། ཀུན་གཞིའི་སྟེང་གི་ས་བོན་དེ་རྣམ་སྨིན་གྱི་ཀུན་གཞི་ལས་དེ་ཉིད་དང་གཞན་དུ་བརྗོད་དུ་མེད་པར་སྔར་བཤད་ཟིན་པའི་ཕྱིར་
རོ། །གཞན་ཡང། རང་བཞིན་གནས་རིགས་ཆོས་ཅན། ས་བོན་གྱི་ཀུན་གཞི་མ་ཡིན་ཏེ། ཁྱོད་ས་བོན་གྱི་ཀུན་གཞིར་འཇོག་བྱེད་མེད་པའི་ཕྱིར་ཏེ། ཁྱོད་དང་ཀུན་ཉོན་གྱི་ཆོས་རྣམས་རྒྱུ་འབྲས་སུ་མ་གྲུབ་པའི་ཕྱིར། གཞན་

[038B] དེ་ཆོས་ཅན། ས་བོན་གྱི་ཀུན་གཞི་མ་ཡིན་ཏེ། ཁྱོད་ས་བོན་གྱི་ཀུན་གཞི་ཡིན་ན་ཤིན་ཏུ་སྦྱངས་པའི་བག་ཆགས་ཡིན་དགོས་པ་ལས་དེ་མ་ཡིན་པའི་ཕྱིར་ཏེ། ཐེག་བསྡུས་རྩ་འགྲེལ་ནས་ཤིན་ཏུ་སྦྱངས་པའི་བག་ཆགས་དེ་ཟག་བཅས་
ཀྱི་དགེ་བའི་ས་བོན་དུ་བཤད་པའི་ཕྱིར་རོ། །ཀུན་གཞིར་འཇོག་བྱེད་གོང་དུ་བཤད་པ་དེའི་ཕྱིར་དབང་ཐོབ་པའི་བྱང་སེམས་དགས་བ་དང་ཉན་རང་དགྲ་བཅོམ་པ་རྣམས་ལ་ཀུན་གཞི་རྣམ་པ་གཉིས་ཡོད་པ་མ་ཡིན་ཏེ། རྣམ་སྨིན་གྱི་ཀུན་གཞིར་འཇོག་
བྱེད་ཉོན་ཡིད་ཀྱིས་བདག་ཏུ་སྦྱོར་བ་དང། ས་བོན་གྱི་ཀུན་གཞིར་འཇོག་བྱེད་ཀུན་ནས་ཉོན་མོངས་པའི་ཆོས་དང་རྒྱུ་འབྲས་སུ་སྦྱོར་བ་གཉིས་ཀ་མེད་པའི་ཕྱིར་རོ། །ཀུན་གཞི་དང་འཇུག་ཤེས་ཡོད་མེད་ལ་མུ་བཞི་ཡོད་དེ། ཀུན་གཞི་ཡོད་ལ་
འཇུག་ཤེས་མེད་པ་ནི་སེམས་མེད་པའི་གནས་སྐབས་ལའོ། །བཟློག་པ་ནི་སེམས་ཡོད་པའི་གནས་སྐབས་ཀྱི་དག་བཅོམ་པ་དང་དག་སའི་བྱང་སེམས་རྣམས་སོ། །གཉིས་ཀ་ཡོད་པ་ནི་སེམས་ཡོད་པའི་གནས་སྐབས་ཀྱི་སོ་སྐྱེ་དང་སློབ་པ་
འཕགས་པ་རྣམས་སོ། །གཉིས་ཀ་མེད་པ་ནི་དགྲ་བཅོམ་པ་དང་དག་སའི་བྱང་སེམས་འགོག་པ་ལ་སྙོམས་པར་འཇུག་པ་དང་ཐེག་དམན་ལྷག་མེད་ཀྱི་མྱང་འདས་རྣམས་ཡིན་པར་བསྡུ་བ་ལས་གསུངས་ཏེ། ཐེག་དམན་དགྲ་བཅོམ་པ་
དང་དག་སའི་བྱང་སེམས་ལ་ཀུན་གཞི་མེད་ཀྱང་རྣམ་སྨིན་གྱི་རྣམ་ཤེས་ས་མ་ལེན་པའི་རྣམ་ཤེས་ཡོད་ལ། ཐེག་དམན་ལྷག་མེད་ཀྱི་མྱང་འདའ་ཀྱི་ཚེ་དེ་དག་གང་ཡང་མེད་དེ། འདུས་བྱས་ཀྱི་འཇུག་པ་རྒྱུན་ཆད་དེ་མཚན་མ་མེད་པའི་

[039A]༄༅། །དབྱིངས་འབའ་ཞིག་ལུས་བར་གསུངས་པའི་ཕྱིར་རོ། །གཉིས་པ་ཉོན་ཡིད་ཀྱི་མཚན་ཉིད་ཡོད་དེ། རྣམ་སྨིན་གྱི་ཀུན་གཞི་ལ་དམིགས་ནས་གང་ཟག་གི་བདག་ཏུ་འཛིན་པའི་ཡིད་ཀྱི་རྣམ་ཤེས་རྒྱུན་
བརྟན་པས་རབ་ཏུ་ཕྱེ་བ་དེ་ཡིན་པའི་ཕྱིར། ངོ་བོ་ནི་བསྒྲིབས་ལ་ལུང་མ་བསྟན་ཏེ། རང་གྲོགས་ཉོན་མོངས་བཞིས་རྙོག་རྙོག་བོར་བྱས་པའི་ཕྱིར་དང། དགེ་བའམ་མི་དགེ་བའི་སེམས་དང་རྒྱུད་གཅིག་ལ་དུས་གཅིག་ཏུ་མངོན་
གྱུར་དུ་འཇུག་པའི་ཕྱིར། འཁོར་ནི་རེག་བ་ལ་སོགས་པའི་ཀུན་འགྲོ་ལྔ་དང། འདོད་ཆགས་མ་རིག་པ་ང་རྒྱལ་བདག་ལྟ་བཞི་སྟེ་སེམས་བྱུང་རྫས་ཡོད་དགུ་དང། ངའོ་སྙམ་པ་ལ་བཏགས་པའི་རྣམ་གཡེང། ཆགས་རྨོངས་
གཉིས་ཀ་ལ་བཏགས་པའི་བ་ག་མེད་པ། འདོད་ཆགས་ལ་བཏགས་པའི་རྒོད་པ། གཏི་མུག་གི་ཆ་ལ་བཏགས་པའི་མ་དད་པ་ལེ་ལོ་རླུག་པ་སྟེ་སེམས་བྱུང་བཏགས་ཡོད་དྲུག་དང་བཅོ་ལྔ་འབྱུང་བར་དོན་གསང་དང་དགའ་འགྲེལ་
ལས་གསུངས་སོ། །ཁ་ཅིག་སེམས་བྱུང་བཅོ་ལྔའི་སྟེང་དུ་བརྗེད་ངེས་དང་ཤེས་བཞིན་མ་ཡིན་པ་གཉིས་བསྣན་ནས་བཅུ་བདུན་འབྱུང་བར་བཤད་པ་དང། དོན་གསང་གི་བཤད་ཡམས་གཅིག་ལས་ཉེ་ཉོན་དྲུག་མི་འབྱུང་བར་
བཤད་དེ། ཉེ་ཉོན་ནི་རྩ་ཉོན་གྱི་ཤུགས་གཞན་དུ་སོང་བའི་གནས་སྐབས་ལ་འཇོག་ལ་ཉོན་ཡིད་ཀྱི་འཁོར་དུ་གྱུར་བའི་རྩ་ཉོན་ནི་ཉོན་ཡིད་གནས་ཀྱི་བར་དུ་ཤུགས་གཞིན་དུ་སོང་བ་མི་སྲིད་པའི་ཕྱིར་ཟེར་རོ། །ཉོན་ཡིད་ཀྱི་འཁོར་

[039B] ཀུན་བཏུས་ལས། རྨུགས་པ་དང། རྒོད་པ་དང། མ་དང་བ་དང། ལེ་ལོ་དང། བག་མེད་པ་ནི་ཉོན་མོངས་པ་ཐམས་ཅད་དང་མཚུངས་པར་ལྡན་ནོ། །ཞེས་ཉོན་མོངས་ཅན་གྱི་སེམས་
ཡིན་ན་ཁྱོད་དང་མཚུངས་ལྡན་གྱི་རྨུགས་རྒོད་སོགས་ལྔ་ཡོད་པས་ཁྱབ་པར་གསུངས་ཤིང། བསྡུ་བ་ལས་ཉོན་མོངས་ཅན་གྱི་སེམས་ཡིན་ན་ཁྱོད་དང་མཚུངས་ལྡན་གྱི་རྨུགས་རྒོད་སོགས་ལྔ་དང་བརྗེད་ངེས་རྣམ་ག་ལེང་ཤེས་བཞིན་མ་ཡིན་པ་གསུམ་
སྟེ་ཉོ་ཉེན་བརྒྱད་ཡོད་བས་ཁྱབ་པར་གསུངས་པའི་ཕྱིར་རོ། །ཚོར་བ་ནི་བཏང་སྙོམས་ཁོ་ན་ཡིན་ཏེ། །ཀུན་གཞིའི་འཁོར་གྱི་ཚོར་བ་བཏང་སྙོམས་ཡིན་པར་བཤད་པའི་རིགས་བ་དེས་སྒྲུབ་པའི་ཕྱིར། སའི་ཁྱད་པར་ནི། རྟེན་གྱི་གང་ཟག་དེ་
གང་གི་སར་གཏོགས་པ་དེའི་སས་བསྡུས་ཏོ། ས་དེའི་རྣམ་སྨིན་གྱི་རྣམ་ཤེས་ལ་དམིགས་པའི་འདོད་ཆགས་དང་མཚུངས་ལྡན་གྱི་སམས་ཡིན་པའི་ཕྱིར་དང། སུམ་ཅུ་བ་ལས། གང་དུ་སྐྱེས་བ་དེ་ཡིའོ། །ཞེས་གསུངས་པས་སོ། །འཇུག་
ལྡོག་གི་ཁྱད་པར་ནི། འཕགས་ལམ་མ་ཐོབ་པར་དུ་རྒྱུན་མ་ཆད་པར་མངོན་གྱུར་དུ་འཇུག་ཅིང། འཕགས་པའི་མཉམ་བཞག་ཡེ་ཤེས་དང་འགོག་སྙོམས་ཀྱི་དུས་སུ་དེ་ཞིག་ལྡོག་ལ། དབང་ཐོབ་པའི་བྱང་སེམས་ས་བརྒྱད་པ་དང་ཐེག་
དམན་དགྲ་བཅོམ་ཐོབ་བ་ན་གཏན་དུ་ལྡོག་གོམ་ཐེག་དམན་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་གྱི་ཚོ་རེ་ཞིག་ལྡོག་པའམ་གཏན་དུ་ལྡོག་པ་གང་ཡིན་དཔྱད་བྱ་སྟེ། རེ་ཞིག་ལྡོག་པ་ཡིན་ཟེར་ན། སླར་མངོན་དུ་འགྱུར་བ་མི་སྲིད་པ་དང་འགལ་

[040A]༄༅། །བར་དོགས་ལ། གཏན་དུ་ལྡོག་པ་ཡིན་ཟེར་ན། དབང་ཐོབ་དགྲ་བཅོམ་མཐར་ཐུག་གོ་ཞེས་གསུངས་པ་དང་འགལ་བའི་ཕྱིར་རོ། །ཉོན་ཡིད་ཀྱི་མཚན་ཉིད་དང་འཁོར་དང་འཇུག་ལྡོག་གི་དུས་
རྣམས་སྔར་བཤད་པ་ལྟར་ཡིན་ཏེ། རྩ་བར། ཉོན་མོངས་ཅན་ཡིན་མཚན་ཉིད་ནི། །ཀུན་གཞིའི་རྣམ་སྨིན་ཆ་ཉིད་ལ། །བདག་ལྟ་བསྒྲིབས་ལ་ལུང་མ་བསྟན། །རེག་དང་ཆགས་སོགས་དགུ་ཁོ་ན། །འགོག་པ་མཉམ་གཞག་
གནས་སྐབས་དུས། །དབང་ཐོབ་དགྲ་བཅོམ་མཐར་ཐུག་གོ་ཞེས་གསུངས་པའི་ཕྱིར་རོ། །འདི་ལ་ཁ་ཅིག་ན་རེ། ཉོན་ཡིད་ཀྱི་འཁོར་དུ་སེམས་བྱུང་རྫས་ཡོད་དགུ་འབྱུང་བར་བཤད་པ་མི་འཐད་དེ། འཇིག་ལྟ་ནི་སེམས་
བྱུང་རྫས་ཡོད་མ་ཡིན་པའི་ཕྱིར་ཏེ། དེ་ལྟ་བ་ཉོན་མོངས་ཅན་ཡིན་པའི་ཕྱིར། ཁྱབ་སྟེ། སེམས་བྱུང་ལྔ་བཅུ་རྩ་གཅིག་ལས་ཀུན་འགྲོ་ལྔ་ཡུལ་ངེས་ལྔ་སྟེ་བཅུ་དང། དགེ་བ་བཅུ་གཅིག་གི་གཏི་མུག་མེད་པ་དང་བག་ཡོད་དང་འདུ་བྱེད་བཏང་
སྙོམས་དང་རྣམ་པར་མི་འཚེ་བ་བཞི་པོར་བའི་ལྷག་མ་བདུན་དང། འདོད་ཆགས་སོགས་ལྷ་མིན་ལྔ་སྟེ་ཉི་ཤུ་རྩ་གཉིས་ནི་སེམས་བྱུང་རྫས་ཡོད་དང། ལྷག་མ་གཏི་མུག་མེད་པ་སོགས་བཞི་དང། ཉེ་ཉོན་ཉི་ཤུ་དང། གཞན་འགྱུར་བཞི་
དང། ལྟ་བ་ཉོན་མོངས་ཅན་ཏེ་ཉི་ཤུ་རྩ་དགུ་ནི་སེམས་བྱུང་བཏགས་ཡོད་ཡིན་པར་བཤད་པ་ཡོད་པའི་ཕྱིར་ཟེར་ན་དཔྱོད་དགོས་སོ། །ཡིད་ཁམས་ལ་གཉིས་ཡོད་དེ། རྟག་ཏུ་རང་སེམས་པའི་ཡིད་དང་དེ་མ་ཐག་པའི་ཡིད་གཉིས་ཡོད་

[040B] དེ་གཉིས་ལ་རིམ་པ་ལྟར་དོན་དམ་པའི་ཡིད་དང་ཀུན་རྫོབ་པའི་ཡིད་ཅེས་ཀྱང་བྱ་སྟེ། ཚོགས་དྲུག་ལས་ལོགས་སུ་གཟུང་དུ་ཡོད་བ་དང་མེད་པའི་ཕྱིར། དེ་གཉིས་ཀྱི་བྱེད་ལས་ཡོད་དེ། དང་པོས་ཀུན་གཞི་ལ་བདག་ལྟའི་ས་བོན་
བཏབ་ནས་ཚོགས་དྲུག་ཀ་མཚན་མ་ལ་འཆིང་བའི་གནས་བྱས་ནས་ཉོན་མོངས་ཅན་དུ་བྱེད་ལ། གཉིས་པས་ཚོགས་དྲུག་གི་དེ་མ་ཐག་རྐྱེན་བྱས་ནས་རང་འགག་སྟོབས་ཀྱིས་རྣམ་ཤེས་ཕྱི་མ་སྐྱེ་བའི་གོ་འབྱེད་པའི་ཕྱིར་རོ། །འདི་ལ་ཁ་ཅིག་གིས་
དབང་ཐོབ་པའི་སེམས་དཔའ་དང་དགྲ་བཅོམ་པ་ལ་ཉོན་ཡིད་མེད་ན་དྲུག་པ་ཡིད་ཤེས་ཀྱང་མེད་པར་འགྱུར་ཏེ། དེ་དག་གི་རྒྱུད་ལ་དྲུག་པ་ཡིད་ཤེས་གྱི་དུས་མཉམ་པའི་བདག་རྐྱེན་ཉོན་ཡིད་མེད་པའི་ཕྱིར་དང། དེ་དག་གིས་མཉམ་ཉིད་ཡེ་ཤེས་ཐོབ་པར་འགྱུར་
ཏེ། ཉོན་ཡིད་གཏན་དུ་ལྡོག་པའི་ཕྱིར། ཁྱབ་སྟེ། ཉོན་མོངས་ཅན་ཡིད་གནས་གྱུར་པས། །མཉམ་ཉིད་ཡེ་ཤེས་བརྗོད་པར་བྱ། །ཞེས་གསུངས་པའི་ཕྱིར་ཞེས་པའི་ལན་དུ། ཉོན་མོངས་ཅན་དུ་འཇོག་བྱེད་པའི། །གང་ཟག་འཛིན་པ་ལོག་
གྱུར་ཀྱང། །དེ་ཡི་རིག་ཙམ་ཡོད་ཕྱིར་དང། །ཆོས་འཛིན་སྐྱེད་ནུས་མ་ལོག་ཕྱིར། །ཡིད་ཤེས་མེད་དང་མཉམ་པ་ཉིད། །ཐོབ་པའི་སྐྱོན་གཉིས་རིང་དུ་སྤངས། །ཞེས་གསུངས་ཏེ། ས་བརྒྱད་པ་དང་དགྲ་བཅོམ་ཐོབ་པ་ན་མ་རིག་པ་དང་འཇིག་ལྟ་ལ་
སོགས་པའི་རྩ་ཉོན་བ་ཞི་ལོག་པས་ན་བདུན་ཡིད་ཉོན་མོངས་ཅན་དུ་འཇོག་བྱེད་གང་ཟག་གི་བདག་ཏུ་འཛིན་པ་ལོག་པར་གྱུར་ཀྱང། བདུན་ཡིད་དེའི་གསལ་རིག་གི་རྫས་ཙམ་ཡོད་པའི་ཕྱིར་དང། ཐ་སྙད་སྣ་ཚོགས་འདོགས་པའི་དྲུག་པ་ཡིད་

[041A]༄༅། །ཤེས་ཀྱི་བདག་རྐྱེན་བྱས་ནས་ཆོས་སུ་འཛིན་པ་སྟེ་ཕྱི་རོལ་དོན་སྣང་བསྐྱེད་པའི་ནུས་པ་མ་ལོག་པའི་ཕྱིར་ན། རིམ་པ་ལྟར་དྲུག་པ་ཡིད་ཤེས་ཀྱི་དུས་མཉམ་པའི་བདག་རྐྱེན་མེད་པའི་སྐྱོན་དང། མཉམ་ཉིད་ཀྱི་ཡེ་ཤེས་
ཐོབ་པར་ཐལ་བའི་སྐྱོན་རྣམ་པ་གཉིས་རིང་དུ་སྤངས་པ་ཡིན་ནོ། །དེ་དག་གི་རྒྱུད་ཀྱི་བདུན་ཡིད་དེ་ཟག་བཅས་ཟག་མེད་གང་ཡིན་ཞེ་ན། སེམས་ཙམ་པའི་སློབ་དཔོན་ཁ་ཅིག་ཉོན་མོངས་བཞི་དང་བྲལ་བན་ཟག་མེད་དུ་གྱུར་བར་འདོད་
ལ༑ སློབ་དཔོན་ཁ་ཅིག་ཉོན་མོངས་བཞི་དང་བྲལ་ཡང་འཇུག་ཤེས་ཀྱི་རྟེན་བྱེད་པའི་སྒོ་ནས་གཉིས་སྣང་འཁྲུལ་རྟོག་བསྐྱེད་པའི་ནུས་པ་མ་ལོག་བས་ཟག་བཅས་ཡིན་ཞེས་འདོད་པའི་ལུག་གཉིས་འབྱུང་བ་ལས། རང་ལུགས་ལ་ཕྱི་
མ་ལྟར་ཁས་ལེན་དགོས་པར་རྗེ་བཙུན་རིང་མདའ་བ་སོགས་ཀྱིས་བཞེད་དོ། །དཀའ་འགྲེལ་ལས་ཐེག་དམན་འཕགས་པ་མཉམ་གཞག་པའི་རྒྱུད་ཀྱི་བདུན་ཡིད་ཟག་བཅས་དང། ཐེག་ཆེན་འཕགས་པ་མཉམ་གཞག་པའི་རྒྱུད་ཀྱི་བདུན་
ཡིད་ཟག་མེད་ཡིན་པའི་ཁྱད་པར་ཕྱེ་བ་དང། བདུན་ཡིད་དེ་ཉོན་མོངས་ཅན་མ་ཡིན་པའི་འདོད་ཆགས་ང་རྒྱལ་སོགས་དང་མཚུངས་ལྡན་ཡིན་པར་དོན་གསང་ལྟར་བཤད་པ་ནི་དཔྱང་གཞི་ཆེ་བར་སྣང་ཡང་ཐག་གཅོད་པར་དཀའ་བསམ་མ་སྤྲོས་
སོ༑ ༑སངས་རྒྱས་ཀྱིས་ན་དྲུག་པ་ཡིད་ཤེས་ཀྱི་བདག་རྐྱེན་ཇི་ལྟ་བུ་ཡིན་པ་དང། མེ་ལོང་ལྟ་བུའི་ཡེ་ཤེས་ལ་བག་ཆགས་སྒོད་དམ་མི་སྒོད་ཅེ་ན། ཉོན་ཡིད་གནས་གྱུར་བའི་མཉམ་ཉིད་ཀྱི་ཡེ་ཤེས་ནི་དྲུག་པ་ཡིད་ཤེས་ཀྱི་བདག་

[041B] སངས་རྒྱས་ཀྱིས་ན་བག་ཆགས་གསར་དུ་འཇོག་པ་མེད་ཀྱང་མེ་ལོང་ལྟ་བུའི་ཡེ་ཤེས་ཀྱི་སྟོང་དུ་སྟོབས་དང་མི་འཇིགས་པ་སོགས་ཀྱི་ཡོན་ཏན་དཔག་མེད་རྒྱུན་ཆགས་སུ་འབྱུང་བའི་
ནུས་པ་མཐར་ཐུག་ཡོད་པར་འདོད་པ་ལ་འགལ་བ་མེད་དམ་སྙམ་མོ། གཉིས་པ་ཀུན་གཞི་ཉོན་ཡིད་ཀྱི་སྒྲུབ་བྱེད་སྟོན་པ་ནི། ཡིད་ཆེས་ལུང་དང་རིགས་པ་ཡིས། །རྣམ་ཤེས་དྲུག་ལས་ཐ་དད་པའི། །ཡིད་དང་ཀུན་གཞི་རྣམ་པར་ཤེས།།
ཡོད་པར་ཁོང་དུ་ཆུད་པར་བྱ། །ཞེས་གསུངས་སོ། །འདི་ལ་ལུང་དང་རིགས་པའི་སྒྲུབ་བྱེད་གཉིས། དང་པོ་ལ་གཉིས་ལས། དང་པོ་ཀུན་གཞིའི་ལུང་ནི། ཆོས་མངོན་པའི་མདོ་ལས། ཐོག་མ་མེད་པའི་དུས་ཀྱི་དབྱིངས། །ཆོས་རྣམས་
ཀུན་གྱི་གནས་ཡིན་ཏེ། །དེ་ཡོད་པས་ན་འགྲོ་ཀུན་དང། །མྱ་ངན་འདས་པའང་ཐོབ་པར་འགྱུར། །ཞེས་དང། ཆོས་ཀུན་ས་བོན་ཐམས་ཅད་པ། །རྣམ་པར་སྨིན་པ་ཀུན་གཞི་སྟེ། །དེ་བས་ཀུན་གཞི་རྣམ་ཤེས་ནི། །དམ་པ་དག་ལ་ངས་
བཤད་དོ། །ཞེས་དང། དགོངས་འགྲེལ་ལས། ལེན་པའི་རྣམ་པར་ཤེས་བ་ཟབ་ཅིང་ཕྲ། །ས་བོན་ཐམས་ཅད་ཆུ་བོའི་རྒྱུན་བཞིན་འབབས། །བདག་ཏུ་རྟོག་པར་འགྱུར་ན་མི་རུང་ཞེས། །འདི་ནི་བྱིས་པ་རྣམས་ལ་ངས་མ་བསྟན། །
ཞེས་དང། ཡང་གཤེགས་ལས། སེམས་ནི་ཀུན་གཞི་རྣམ་ཤེས་ཏེ། །ངར་སེམས་པ་ནི་ཡིད་ཡིན་ནོ། །ཡུལ་ལ་རྣམ་པར་རིག་པ་གང། །དེ་ནི་འཇུག་པའི་ཤེས་པར་འདོད། །ཅེས་སོགས་མང་ངོ། གཉིས་པ་ཉོན་ཡིད་ཀྱི་ལུང་ནི་

[042A]༄༅། །དགོངས་འགྲེལ་ལས། རེས་འགའ་ནི་ཀུན་གཞི་རྣམ་པར་ཤེས་པ་འདི་རྣམ་པར་ཤེས་པ་གཅིག་དང་ལྷན་ཅིག་འཇུག་སྟེ་ཡིད་དང། རེས་འགའ་ནི་གཉིས་དང་སྟེ་ཡིད་དང་ཡིད་ཀྱི་རྣམ་པར་ཤེས་པ་དང་ངོ། །
རེས་འགའ་ནི་འཇུག་པའི་རྣམ་པར་ཤེས་པ་བདུན་ཀ་དང་ལྷན་ཅིག་འཇུག་སྟེ། ཞེས་དང། གསེར་འོད་དམ་པ་ལས། ཀུན་གཞི་ལ་གནས་པའི་ཡིད་སྦྱངས་པས་ནི་ལོངས་སྤྱོད་རྫོགས་པའི་སྐུ་ཐོབ་པོ། །ཞེས་སོགས་སོ། །
གཉིས་པ་རིགས་པ་ལ་གཉིས་ལས། ཀུན་གཞིའི་རིགས་པ་ནི། རྣལ་འབྱོར་སྤྱོད་པའི་གཞུང་ལུགས་ནས། །སྒྲུབ་བྱེད་རིགས་པ་མཐའ་ཡས་པ། །གསུངས་ཀྱང་ལེན་དང་དང་པོ་གསལ། །ས་བོན་ལས་དང་ལུས་ཚོར་དང།།
སྙོམས་འཇུག་འཆི་འཕོ་མི་རུང་བ། །བརྒྱད་དུ་འདུས་ཕྱིར་འདི་བཤད་བྱ། །ཞེས་གསུངས་སོ། །ཀུན་གཞི་སྒྲུབ་བྱེད་ཀྱི་རིགས་པ་ཐེག་བསྡུས་དང་ཕུང་པོ་ལྔའི་ར་བ་བྱེད་དང་པའི་སྟོང་འགྲེལ་སོགས་ལས་གསུངས་པའི་རྣམ་གྲངས་
མང་ཡང། འདིར་བཤད་བའི་རིགས་པ་བརྒྱད་དུ་ཕལ་ཆེར་འདུས་པར་གསུངས་ཤིང། འདིའི་དང་པོ་མི་རུང་བ་དང། གསལ་བ་མི་རུང་བ་དང། ལས་བཞི་མི་རུང་བར་ཐལ་བ་གསུམ་ནི། ཕྱོགས་སྔ་སྨྲ་བས་ཀུན་གཞི་
འགོག་བྱེད་ཀྱི་གཙོ་བོ། སེམས་ཅན་རྣམས་ནི་རྣམ་པར་ཤེས་པ་རྒྱུད་རེ་རེ་བའོ། །ཞེས་པའི་མདོ་དང་འགལ་བའི་རྩོད་སྤོང་གི་རིགས་པ་ཡིན་ལ། གཞན་ལྔ་ནི་ཀུན་གཞི་ཡོད་པར་སྒྲུབ་པའི་རིགས་པ་དངོས་ཡིན་ནོ། །རིགས་པ་

[042B] འདོད་པར་ཉིད་མཚམས་སྦྱར་མ་ཐག་པའི་སོ་སོ་སྐྱེ་བོའི་རྒྱུད་ལ་ཀུན་གཞི་ཡོད་དེ། ལུས་ལེན་པའི་རྣམ་ཤེས་ཡོད་པའི་ཕྱིར། ཁྱབ་སྟེ། ཉོན་ཡིད་ཀྱིས་ལུས་ལེན་པ་མི་འཐད་པ་གང་ཞིག་ཚོགས་དྲུག་གིས་ལུས་ལེན་མི་རུང་བའི་
ཕྱིར། དང་པོ་གྲུབ་སྟེ། ཉོན་ཡིད་ཡོད་ན་ཀུན་གཞི་ཡང་ཡོད་དགོས་པའི་ཕྱིར། གཉིས་པ་གྲུབ་སྟེ། ཚོགས་དྲུག་རྒྱུ་མཆན་ལྔས་ལུས་ལེན་བྱེད་དུ་མི་རུང་བའི་ཕྱིར། དེར་ཐལ། དང་པོར་ཉིད་མཚམས་སྦྱོར་བའི་དུས་སུ་ཚོགས་དྲུག་མེད་
པ་གང་ཞིག་ཚོགས་དྲུག་ལ་དགེ་མི་དགེ་ཡང་ཡོད་པ་དང། ཚོགས་དྲུག་ལ་ཁྱད་པར་གསུམ་ལྡན་གྱི་རྣམ་སྨིན་མེད་པ་དང། ཚོགས་དྲུག་ལ་ལུས་ཐམས་ཅད་འཛིན་པའི་ནུས་པ་མེད་པ་དང། ཚོགས་དྲུག་གིས་ལུས་ལེན་ན་ཚེ་གཅིག་ལ་ལུས་
ཡང་ཡང་འདོར་ལེན་བྱེད་པར་ཐལ་བའི་ཕྱིར། དང་པོ་གྲུབ་སྟེ། ཚོགས་དྲུག་ནི་ལུས་གྲུབ་ཟིན་པའི་རྗེས་སུ་ཚེ་འདིའི་རྐྱེན་ཡུལ་དབང་ཡིད་བྱེད་གསུམ་འདུས་བ་ལས་འབྱུང་དགོས་པའི་ཕྱིར། གཉིས་བ་གྲུབ་སྟེ། ཚོགས་དྲུག་ལ་དགེ་མི་དགེ་
མེད་ན་དགེ་མི་དགེའི་སེམས་མེད་པར་འགྱུར་བའི་ཕྱིར། གསུམ་པ་གྲུབ་སྟེ། ཚོགས་དྲུག་ལ་ཚེ་ཇི་སྲིད་ཀྱི་བར་དུ་རྒྱུན་མ་ཆད་པར་འཇུག་པའི་རྣམ་སྨིན་མེད་པའི་ཕྱིར་ཏེ། ཚོགས་དྲུག་ནི་རེས་འགའ་འབྱུང་རེས་འགའ་མི་འབྱུང་བའི་ཕྱིར་
བཞི་པ་གྲུབ་སྟེ། དབང་ཤེས་རྣམས་ལུས་ཀྱི་ཕྱོགས་ལ་བརྟེན་པ་གང་ཞིག་ཡིད་ཤེས་ནི་ལུས་ཀྱི་ཆ་ཤས་ལ་མི་གནས་ཀྱང་ལུས་ཐམས་ཅད་ལ་ཁྱབ་ནས་འཛིན་པའི་ནུས་པ་མེད་པའི་ཕྱིར། ལྔ་པ་གྲུབ་སྟེ། ཚོགས་དྲུག་གིས་ལུས་
[043A]༄༅། །ལེན་ན་ཚོགས་དྲུག་པའི་ཚེ་ལུས་འདོར་བ་དང་ཚོགས་དྲུག་སླར་འབྱུང་བའི་ཚེ་ལུས་ལེན་པར་འགྱུར་བའི་ཕྱིར། དེ་དག་ལ་ཁྱབ་པ་ཡོད་དེ། ལུས་ལེན་པའི་རྣམ་ཤེས་ནི་སྐྱེ་བ་སྔ་མའི་ལས་ཀྱི་མཐུས་ཚེ་ཇི་སྲིད་
ཀྱི་བར་དུ་རྒྱུན་མ་ཆད་པར་འཇུག་པའི་རྣམ་སྨིན་ཡིན་པ་དང། རྟག་ཏུ་མ་བསྒྲིབས་ལུང་མ་བསྟན་གྱི་ངོ་བོར་གནས་པ་དང། ཚེ་ཇི་སྲིད་ཀྱི་བར་དུ་ལུས་ཐམས་ཅད་ལ་ཁྱབ་ནས་འཛིན་པ་ཞིག་དགོས་པའི་ཕྱིར་རོ། །རིགས་པ་
གཉིས་པ་ནི། ཕྱོགས་སྔ་སྨྲ་བས། ཀུན་གཞི་ཡོད་ན་རྣམ་ཤེས་དུ་མ་གཅིག་ཆར་སྐྱེ་བར་འགྱུར་ཏེ། ཀུན་གཞི་རྒྱུན་དུ་འཇུག་ལ། འཇུག་ཤེས་ཀྱང་རེས་འགའ་འབྱུང་བའི་ཕྱིར། འདོད་ན། སེམས་ཅན་རྣམས་ནི་
རྣམ་པར་ཤེས་པ་རྒྱུད་རེ་རེ་བའོ། །ཞེས་པའི་མདོ་དང་འགལ་ལོ་ཞེ་ན། དེའི་ལན་དུ་རྣམ་ཤེས་དུ་མ་གཅིག་ཅར་སྐྱེ་བར་འདོད་ཀྱང་མདོ་དང་འགལ་བའི་སྐྱོན་མེད་དེ། མདོའི་དོན་ནི་རིགས་མཐུན་པའི་རྣམ་ཤེས་དུ་མ་གཅིག་ཅར་མི་
སྐྱེ་བའི་དོན་ཡིན་པའི་ཕྱིར་ཞེས་བཞེད་ལ། ཕྱོགས་སྔ་མ་འགོག་པ་ནི། འདོད་པའི་རྟེན་ཅན་གྱི་སོ་སོ་སྐྱེ་བོ་གཅིག་གི་རྒྱུད་ལ་རྣམ་ཤེས་དུ་མ་གཅིག་ཅར་སྐྱེ་བ་ཡོད་དེ། དེ་འདྲ་བའི་སྐྱོ་སྐྱེ་ལ་གཟུགས་སོགས་ཡུལ་དྲུག་ཉེ་བར་
གནས་ཤིང། ཚོགས་དྲུག་གའི་རྒྱུ་རྐྱེན་ས་བོན་དང་མིག་སོགས་དབང་པོ་དྲུག་དང། ཡུལ་དྲུག་ལ་ཉེ་རིང་མེད་པའི་ཡིད་བྱེད་ཚོགས་དྲུག་གའི་དེ་མ་ཐག་རྐྱེན་བྱེད་ནུས་པ་ཞིག་སྟོབས་ཆེ་ཆུང་མེད་པར་ཚོགས་པ་ན། དེའི་མཇུག་

[043B] རྒྱུ་ཚོགས་ཚང་བ་ལ་ཁྱད་པར་མེད་པའི་ཕྱིར་རོ། །སྐབས་འདིའི་ཕྱོགས་སྔ་སྨྲ་བས། རྣམ་ཤེས་དུ་མ་གཅིག་ཅར་
སྐྱེ་བར་ཐལ་ཞེས་པའམ། རིགས་མཐུན་པའི་རྣམ་ཤེས་དུ་མ་གཅིག་ཅར་སྐྱེ་བར་ཐལ་ཞེས་འཕངས་པ་ཡིན། དང་པོ་ལྟར་ན། རང་ཉིད་ཀྱིས་རྣམ་ཤེས་དུ་མ་གཅིག་ཅར་མི་སྐྱེ་བར་འདོད་དགོས་པ་ལས། རྣམ་ཤེས་དུ་མ་གཅིག་ཅར་མི་སྐྱེ་བར་
འདོད་མཁན་སུ་ཞིག་ཡིན་གྲགས་མི་ཆེ་བའི་ཕྱིར་ཏེ། གྲུབ་མཐའ་སྨྲ་བ་རྣམས་ཀྱིས་རྣམ་ཤེས་དུ་མ་གཅིག་ཅར་སྐྱེ་བར་འདོད་པ་ཤ་སྟག་ཡིན་པར་སྣང་བའི་ཕྱིར་རོ། །གཉིས་པ་ལྟར་ན། དེ་ལ་རིགས་མི་མཐུན་པའི་རྣམ་ཤེས་དུ་མ་གཅིག་ཅར་སྐྱེ་བར་
སྒྲུབ་པའི་རིགས་བ་བཀོད་པ་ནི་གྲུབ་ཟིན་སྒྲུབ་པའི་སྐྱོན་དུ་འགྱུར་བའི་ཕྱིར་མི་འཐད་དོ་ཞེ་ན་དཔྱོད་དགོས་སོ། །འདི་ལ་ཁ་ཅིག་གིས། སྐབས་འདིའི་ཕྱོགས་སྔ་སྨྲ་བའི་བསམ་ཚོད་ནི། ཀུན་གཞི་ཉོན་ཡིད་དྲུག་པ་ཡིད་ཤེས་གསུམ་གཅིག་ཅར་སྐྱེ་
ན་རིགས་མཐུན་པའི་རྣམ་ཤེས་དུ་མ་གཅིག་ཅར་སྐྱེ་བར་འགྱུར་བས་མདོ་དང་འགལ་ཟེར་བ་ལ། ཀུན་གཞི་འདོད་མཁན་གྱིས། དེ་གསུམ་རིགས་མི་མཐུན་པས་གཅིག་ཅར་སྐྱེ་བ་ལ་སྐྱོན་མེད་ཅེས་ཁོ་བོ་ཅག་གིས་འདོད་བཞིན་དུ་ཁྱེད་ཀྱིས་མདོ་དང་འགལ་
བའི་སྐྱོན་བརྗོད་པ་ལྟར་ན། ཁྱོད་རང་ཉིད་ཀྱིས་རིགས་མི་མཐུན་པའི་རྣམ་ཤེས་དུ་མ་གཅིག་ཅར་མི་སྐྱེ་བར་འདོད་དགོས་པ་ལས་དེ་མི་འཐད་ཅེས་རིགས་པས་འཕུལ་བ་ཡིན་གྱི། སྐབས་འདིའི་ཕྱོགས་སྔ་སྨྲ་བས་རིགས་མི་མཐུན་པའི་རྣམ་ཤེས་དུ་མ་

[044A]༄༅། །གཅིག་ཅར་མི་སྐྱེ་ཞེས་དངོས་སུ་ཁས་བླངས་པ་མིན་ཟེར་ཏེ་དཔྱད་པར་བྱའོ། །རིགས་པ་གསུམ་པ་ན། རྣམ་ཤེས་དུ་མ་གཅིག་ཅར་སྐྱེ་བ་ཡོད་དེ། མིག་གིས་གཟུགས་མཐོང་བཞིན་པའི་སོ་སྐྱེ་ཐ་མ་ལ་
བའི་རྒྱུད་ལ་གཟུགས་མཐོང་བའི་ཡིད་ཤེས་གསལ་བ་གཅིག་ཡོད་པའི་ཕྱིར་ཏེ། གཟུགས་མཐོང་བའི་འདིར་བསྟན་ཡིད་མངོན་ཡོད་པའི་ཕྱིར། ཁྱབ་སྟེ། གཟུགས་མཐོང་བའི་འདིར་བསྟན་ཡིད་མངོན་དེ་གཟུགས་འཛིན་དབང་
མངོན་གྱི་དུས་སུ་སྐྱེ་དགོས་ཀྱི། དབང་མངོན་འདས་ཚེ་གཟུགས་དྲན་པའི་བློ་ནི་རྟོག་པ་ཡིན་པའི་ཕྱིར། མ་ཁྱབ་མཚམས་ཀྱི་རྟགས་གྲུབ་སྟེ། གཟུགས་ཤེས་པ་ནི་རྣམ་གཉིས་ཏེ། །མིག་དང་ཡིད་ལ་བརྟེན་པའོ། །ཞེས་གསུངས་
པའི་ཕྱིར། འདི་ལ་ཁ་ཅིག་ན་རེ། འདིར་བསྟན་ཡིད་མངོན་དེ་དབང་མངོན་གྱི་དུས་སུ་སྐྱེ་བར་བཤད་པ་མི་འཐད་དེ། དེ་དབང་མངོན་འདས་ཚེ་སྐྱེ་བའི་ཕྱིར་ཏེ། རྟོག་གིའི་སྐད་ལས། དབང་མངོན་འདས་མཐག་ཏུ་ཡིད་མངོན་སྐྱེའོ། །
ཞེས་སོགས་གསུངས་པའི་ཕྱིར་ན་མ་ཁྱབ་སྟེ། རྣམ་འགྲེལ་རང་ལུགས་ལ་དེ་ལྟར་ཡིན་ཀྱང་ས་སྡེའི་རྗེས་འབྲང་རྣམས་དེ་ལྟར་འདོད་མི་དགོས་པའི་ཕྱིར་ཏེ། འདིར་བསྟན་ཡིད་མངོན་ལ་འདོད་ཚུལ་མི་འདྲ་བ་མང་པོ་ཡོད་བས་སོ་སོར་མ་
འདྲེས་པར་ཤེས་དགོས་པའི་ཕྱིར་རོ། །རིགས་པ་བཞི་བ་ནི། སོ་སྐྱེའི་རྒྱུད་ལ་ཀུན་གཞི་ཡོད་དེ། དེའི་རྒྱུད་ལ་དགེ་སོགས་ཀྱི་ས་བོན་ཡོད་པའི་ཕྱིར། ཁྱབ་སྟེ། དེའི་རྒྱུད་ཀྱི་ཀུན་གཞི་ཁོ་ན་བག་ཆགས་སྒོ་གཞིར་རུང་པ་ཡིན་

[044B] ཚོགས་དྲུག་བག་ཆགས་སྒོ་གཞིར་མི་རུང་བའི་ཕྱིར་ཏེ། དེ་དག་དགེ་བའི་འོག་ཏུ་མི་དགེ་བ་དང་ཁམས་གོང་འོག་ཟག་བཅས་ཟག་མེད་སོགས་སྤེལ་ནས་སྐྱེ་བས་ཕན་ཚུན་སྒོ་གཞི་སྒོ་བྱེད་དུ་མི་རུང་བའི་ཕྱིར་དང། འཇུག་ཤེས་མེད་པའི་ཚེ་བག་
ཆགས་རྒྱུན་ཆད་དེ་ལས་བྱས་བ་ཆུད་ཟོས་པར་འགྱུར་བའི་ཕྱིར་རོ། །རིགས་པ་ལྔ་བ་ནི། རྣམ་ཤེས་དུ་མ་གཅིག་ཅར་སྐྱེ་བ་ཡོད་དེ། ལམ་དུ་འགྲོ་བའི་ཚེ་སྣོད་ཀྱི་རྣམ་རིག་བརྟན་པ་ཕྱིའི་འཇིག་རྟེན་དུ་སྣང་བ་དང། གནས་ཀྱི་རྣམ་རིག་གཡོ་བ་ནང་གི་སྐྱེ་
མཆེད་དྲུག་གཞི་དང་བཅས་བར་སྣང་བ་དང། ངའོ་སྙམ་པའི་རྣམ་རིག་བདག་ཏུ་སྣང་བ་དང། ཡུལ་གྱི་རྣམ་རིག་གཟུགས་སྒྲ་སོགས་སུ་སྣང་བའི་ལས་ས་མ་བྱ་བ་བཞིག་ཅིག་ཅར་བྱེད་པ་ཡོད་པའི་ཕྱིར། དེའི་ཡུལ་ཅན་གྱི་རྣམ་རིག་བཞིའི་ངོས་འཛིན་
ཡོད་དེ། ཕྱིའི་སྣོད་དང་ནང་གི་སྐྱེ་མཆེད་དུ་སྣང་བའི་རྣམ་རིག་ནི་ཀུན་གཞི་དང། བདག་ཏུ་སྣང་བའི་རྣམ་རིག་ནི་ཉོན་ཡོད་དང། ཡུལ་ཏུ་སྣང་བའི་རྣམ་རིག་ནི་རྣམ་ཤེས་ཚོགས་དྲུག་ལ་བྱེད་པའི་ཕྱིར་ཏེ། དབུས་མཐའ་ལས། དོན་དང་སེམས་
ཅན་བདག་རྣམ་རིག་སྣང་བའི་རྣམ་པར་ཤེས་པ་ནི། །རབ་ཏུ་སྐྱེའོ། །ཞེས་དོན་དང་སེམས་ཅན་དུ་སྣང་བའི་རྣམ་ཤེས་ཀུན་གཞི་དང། བདག་ཏུ་སྣང་བའི་རྣམ་ཤེས་ཉོན་ཡིད་དང། རྣམ་པར་རིག་པར་སྣང་བའི་རྣམ་ཤེས་འཇུག་ཤེས་སུ་
གསུངས་པ་དང་དོན་འདྲ་བའི་ཕྱིར་རོ། །རིགས་པ་དྲུག་པ་ནི། ཡིད་གཞན་ལ་བཏད་པའི་སོ་སྐྱེའི་རྒྱུད་ལ་ཀུན་གཞི་ཡོད་དེ། དེའི་ལུས་ལ་ཕན་གནོད་བྱས་པས་ལུས་ཚོར་བདེ་སྡུག་སྐྱེ་བོ་ཡོད་པའི་ཕྱིར། ཁྱབ་སྟེ། ལུས་ཐམས་ཅད་ལ་ཁྱབ་པའི་

[045A]༄༅། །རྣམ་སྨིན་གྱི་རྣམ་ཤེས་མེད་ན་ལུས་ཚོར་དེ་ལ་རྟེན་སྦྱིན་པའི་སྒོ་ནས་སྐྱེ་བར་འཇུག་པའི་རྣམ་ཤེས་མེད་པས་སྐྱེ་མི་རུང་ཕྱིར་དང། བག་ཆགས་སྒོ་གཞིའི་རྣམ་ཤེས་མེད་ན་ལུས་ཚོར་དེའི་རྒྱུ་རྐྱེན་ས་བོན་ཀྱང་མེད་
པར་འགྱུར་བས་སྐྱེ་མི་རུང་བའི་ཕྱིར་ཏེ། དཔེར་ན་གཉིད་འཐུག་པོ་ལོག་པའི་གང་ཟག་གི་ལུས་ལ་མཚོན་བསྣུན་པ་ལྟ་བུའི་ཚེ་འཇུག་ཤེས་མེད་ཀྱང་ལུས་ཐམས་ཅད་ལ་ཁྱབ་པའི་རྣམ་ཤེས་ཡོད་པའི་སྟོབས་ཀྱིས་གཉིད་སད་ཅིང་ལུས་ཚོར་
སྐྱེ་བ་བཞིན་ཡིན་པའི་ཕྱིར། གཞན་དུ་ན་རོ་ལ་མཚོན་བ་སྣུན་པས་ཀྱང་ལུས་ཚོར་སྐྱེ་བར་ཐལ་བའི་ཕྱིར་རོ། །རིགས་པ་བདུན་པ་ནི། འདུ་ཤེས་མེད་པའི་སྙོམས་འཇུག་པ་དང་ཕྱིར་མི་འོང་འགོག་སྙོམས་པའི་རྒྱུད་ལ་ཀུན་གཞི་ཡོད་དེ་
དེ་དག་གི་ལུས་རྣམ་ཤེས་ཀྱི་ས་ཟིན་པའི་ཕྱིར། མ་གྲུབ་ན། དེ་དག་གི་ལུས་ཤི་ལུས་སུ་ཐལ་བ་དང། དེ་དག་གང་ཟག་མ་ཡིན་པར་འགྱུར་བའི་ཕྱིར། དེ་བཞིན་དུ་ཀུན་གཞི་མེད་ན་མཉམ་གཞག་ཟག་མེད་ཀྱང་མེད་པར་འགྱུར་
ཏེ༑ དེ་ལ་གནས་པའི་གང་ཟག་མེད་པར་འགྱུར་བའི་ཕྱིར་ཏེ། ཡིད་ཤེས་ཟག་མེད་ཡིན་པས་ཁམས་གསུམ་གང་རུང་གི་འགྲོ་བར་མི་འཐད་ཅིང། དེ་ལས་གཞན་གང་ཟག་གི་མཚན་གཞི་ཁས་མ་བླངས་པའི་ཕྱིར། དེའི་
རྒྱུད་ལ་གང་ཟག་གི་མཚན་གཞིར་གྱུར་བའི་ཡིད་ཀྱི་རྣམ་ཤེས་ཤིན་ཏུ་ཕྲ་བ་ཡོད་ཅེས་པས་ཀྱང་སྐྱོན་སྤོང་མི་ནུས་ཏེ། དེ་འདྲ་བའི་རྣམ་ཤེས་དེ་ཟག་མེད་ཤེས་པ་དང་རིགས་མཐུན་པ་ཡིན་ན་སྔར་དྲངས་བའི་མདོ་དང་འགལ་བར་

[045B] རིགས་མི་མཐུན་པ་ཡིན་ཟེར་ན། ཀུན་གཞིའི་དོན་ཁས་བླངས་ནས་མིང་ལ་སྡང་བ་ཙམ་དུ་ཟད་པའི་ཕྱིར་རོ། །རིགས་པ་བརྒྱད་པ་ནི། ཀུན་གཞི་ཡོད་དེ། ལུས་ཀྱི་དྲོད་སྟོད་སྨད་ནས་རིམ་གྱིས་བསྡུས་ནས་འཆི་འཕོ་པ་
ཡོད་པའི་ཕྱིར། ཁྱབ་སྟེ། ཀུན་གཞི་ལུས་ཐམས་ཅད་ལ་ཁྱབ་པར་གནས་བ་དེ། ནམ་འཕེན་པ་ཟད་པ་ན་ལུས་ཀྱི་ཆ་གང་ཀུན་གཞིའི་རྟེན་དུ་མི་རུང་བར་གྱུར་བ་དེ་ནས་བསྡུས་པའི་རིམ་པ་བཞིན་དུ་དྲོད་ཀྱང་སྡུད་པ་ཡིན་ལ། ཀུན་གཞི་མེད་ན་ལུས་
ཐམས་ཅད་ལ་ཁྱབ་པའི་རྣམ་ཤེས་མེད་པར་འགྱུར་བས་དྲོད་རིམ་ཀྱིས་སྡུང་མི་རུང་བའི་ཕྱིར་རོ། །ཀུན་གཞི་ནི་ཐེག་དམན་རང་ལ་གྲགས་པའི་ལུང་ལས་ཀྱང་གསུངས་ཏེ། རྩ་བར། ཀུན་གཞི་རྣམ་པར་ཤེས་པ་དེ། ཐེག་དམན་ག་ཙུག་ལག་རྣམས་
སུ་ཡང། །ཀུན་གཞི་རྩ་བའི་རྣམ་ཤེས་དང། །སྲིད་པའི་ཡན་ལག་ཇི་སྲིད་པའི། །ཕུང་པོའི་རྣམ་གྲངས་དག་གིས་བསྟན། །ཞེས་གསུངས་པ་ལྟར། གཅིག་ལས་འཕྲོས་བ་ལས། སྐྱེ་རྒུ་ཀུན་གཞི་ལ་ཀུན་ཏུ་དགའ་བ། ཞེས་སོགས་དང་
ཕལ་ཆེན་སྡེ་བའི་ཡུང་ལས། རྩ་བའི་རྣམ་པར་ཤེས་པ། ཞེས་འབྱུང་བ་དང། གནས་བརྟན་པའི་ལུང་ལས། སྲིད་པའི་ཡན་ལག་ཅེས་འབྱུང་བ་དང། ས་སྟོན་སྡེ་བའི་ལུང་ལས། འཁོར་བ་ཇི་སྲིད་པའི་ཕུང་པོ། ཞེས་གསུངས་པ་རྣམས་
ཀྱིས་ཀུན་གཞི་རྣམ་པར་ཤེས་པའི་ལམ་ཆེན་པོ་གཏོང་བ་ཁོ་ན་ཡིན་པར་ཐིག་བསྡུས་ལས་གསུངས་པའི་ཕྱིར་རོ། །དེ་ལྟར་གསུངས་པའི་ཀུན་གཞི་ལ། དབྱིག་ཤེས་མིའུ་ཐུང་དབྱངས་སྒྲོགས་གསུམ། །རིམ་བཞིན་ཕུང་པོ་ཚོར་བ་དང། །འཇིག་ལྟ་གསུམ་ལ་

[046A]༄༅། །དགོངས་ཞེས་འདོད། །ཅེས་མདོ་ལས་ཀུན་གཞི་ཞེས་གསུངས་པ་ལ། བཙུན་པ་དབྱིག་ཤེས་ནི་ཉེར་ལེན་གྱི་ཕུང་པོ་དང། བཙུན་པ་མིའུ་ཐུང་ནི་ཚོར་བ་བདེ་བ་དང། བཙུན་པ་དབྱིངས་སྒྲོགས་ནི་འཇིག་ལྟ་
ལ་དགོངས་པར་འདོད་དོ། །ཐེག་པ་འོག་མ་པ་དེ་དག་ནི་ཀུན་གཞི་བསྟན་པའི་སྣོད་མ་ཡིན་པས་མདོ་དེའི་དོན་གཞན་དུ་འཆད་པ་ནི་མི་རུང་བ་ཆེར་མེད་ཀྱང། ཀུན་གཞི་ལ་མ་རྨོངས་པའི་ཐེག་ཆེན་པ་རྣམས་ཀྱིས་མདོ་དེའི་ཀུན་གཞི་ཞེས་པ་ཀུན་
གཞིན་མ་ཤེས་སུ་འདོད་པ་ཆེ་ས་ཆེར་བཟང་སྟེ། བཙུན་པ་དབྱིག་ཤེས་སོགས་སློབ་དཔོན་གསུམ་གྱིས་བཀྲལ་བ་ནི་སྐྱོན་དང་ལྡན་པའི་ཕྱིར་ཏེ། ཤིན་ཏུ་སྡུག་བསྔལ་བའི་ངན་འགྲོ་རྣམས་ཉེར་ལེན་གྱི་ཕུང་པོ་ལ་མི་དགའ་བ་དང། བསམ་
གཏན་བཞི་པ་ཡན་ཆད་ཀྱི་གཟུགས་ཁམས་པ་དང་གཟུགས་མེད་ཀྱི་ལྷ་རྣམས་ཚོར་བ་བདེ་བ་ལ་མི་དགའ་བ་དང། བདག་མེད་ལ་མོས་པའི་ཆོས་འདི་བ་རྣམས་འཇིག་ལྟ་ལ་མི་དགའ་བའི་ཕྱིར་རོ། །ཞེས་འཆད་པར་ཐེག་པ་འོག་མའི་ལུགས་
དག་ལ། ཚུལ་དེ་མི་རུང་མེད་མོད་ཀྱི། །ཞེས་སོགས་གསུངས་སོ། །གཉིས་པ་ཉོན་ཡིད་ཀྱི་རིགས་པ་ནི་ཉོན་མོངས་ཅན་གྱི་ཡིད་མེད་ན། མ་འདྲེས་པ་ཡི་མ་རིག་དང། །ལྔ་པོ་དག་དང་འདྲ་བ་དང། །སྙོམས་པར་འཇུག་པའི་བྱེ་བྲག་
དང༑ ༑ངེས་ཚིག་མེད་པའི་སྐྱོན་དུ་འགྱུར། །འདུ་ཤེས་མེད་པར་སྐྱེས་པའི་རྒྱུན། །དར་འཛིན་མེད་བའི་སྐྱོན་དུ་འགྱུར། །ངར་འཛིན་པ་དང་ལྡན་པ་ནི། །རྣམ་པ་ཀུན་ཏུ་མི་འཐད་ཕྱིར། །ཉོན་ཡིད་ཡོད་པར་ཤེས་པར་བྱ། །ཞེས་

[046B] །འདི་ལས་དྲུག་ལས། རིགས་པ་དང་པོ་ནི། ཉོན་ཡིད་ཡོད་དེ། སོ་སྐྱེའི་རྒྱུད་ལ་རྒྱུན་ཆགས་སུ་མངོན་དུ་འགྱུར་བའི་མ་འདྲེས་པའི་མ་རིག་པ་ཡོད་པའི་ཕྱིར། ཁྱབ་སྟེ། མ་རིག་པ་དེ་དང་མཚུངས་ལྡན་གྱི་སེམས་དེ་ཉོན་ཡིད་ཡིན་པའི་
ཕྱིར་ཏེ། མ་རིག་པ་དེ་ཉོན་མོངས་ཡིན་པས་ཀུན་གཞི་དང་མཚུངས་ལྡན་དུ་མི་རུང་ལ། འཕགས་ལམ་མ་ཐོབ་བར་དུ་རྒྱུན་མི་ཆད་པས་ན་འཇུག་ཤེས་སུ་མི་རུང་བའི་ཕྱིར། མ་ཁྱབ་མཚམས་ཀྱི་རྟགས་གྲུབ་སྟེ། ཐེག་བ་སྡུས་སུ་མདོ་དྲངས་བ་ལས། ཡང་
དག་དོན་ལ་འཇུག་པ་ཡི། །སེམས་ཀྱི་གེགས་སུ་རྟག་གྱུར་དང། །དུས་རྣམས་ཀུན་ཏུ་འབྱུང་བ་སྟེ། །མ་འདྲེས་བ་ཡི་མ་རིག་འདོད། །ཅེས་སོ་སོ་སྐྱེ་བོའི་རྒྱུད་ལ་བདག་མེད་མངོན་སུམ་དུ་མཐོང་ལ་གེགས་བྱེད་པའི་མ་འདྲེས་པའི་མ་རིག་པ་དུས་དང་གནས་
སྐབས་ཐམས་ཅད་དུ་ཡོད་པར་གསུངས་པའི་ཕྱིར་རོ། །འདིའི་མ་འདྲེས་པའི་དོན་ལ། བཙུན་པ་ངོ་བོ་ཉིད་མེད་པས། འདི་རྟེན་མ་འདྲེས་པ་ཡིན་ཏེ། ཉོན་ཡིད་ཁོ་ན་ལ་ཡོད་པའི་ཕྱིར། སངས་རྒྱས་ཀྱི་ཆོས་མ་འདྲེས་པ་བཞིན་ནོ་ཟེར། དོན་གསང་མཁན་པོ་
ན་རེ། དེ་མི་འཐད་དེ། གཞན་དུན་མ་རིག་པ་ཐམས་ཅད་མ་འདྲེས་པའི་མ་རིག་པར་ཐལ་བར་འགྱུར་བའི་ཕྱིར་ཏེ། མ་རིག་པ་ཐམས་ཅད་རང་དང་མཚུངས་ལྡན་གྱི་སེམས་མ་གཏོགས་པ་སེམས་གཞན་གྱི་འཁོར་དུ་མི་འགྲོ་བའི་ཕྱིར། དེས་ན་འདི་རང་
སྟོབས་ཀྱིས་ཉོན་མོངས་གཞན་འདྲེན་ནུས་པ་ལྟར་ཉོན་མོངས་གཞན་གྱིས་མ་རིག་པ་འདི་འདྲེན་མི་ནུས་པའི་ཕྱིར་རྫས་སམ་མཐུ་མ་འདྲེས་པ་ཡིན་ནོ་ཟེར། རང་ལུགས་ལ་དེ་གཉིས་ཀྱི་སྔ་མ་ལྟར་འདོད་དགོས་ཏེ། དཀའ་འགྲེལ་ལས། རང་ལུགས་ལ་རྟེན་ན་

[047A]༄༅། །འདྲེས་པ་འཐད་པར་མངོན་ནོ། །ཞེས་གསུངས་པས་སོ། །མ་རིག་པ་ཁོ་ནས་ཉོན་མོངས་གཞན་འདྲེན་ཟེར་བ་མི་འཐད་དེ། སྤྱི་ཙམ་ནས་རྨོངས་པའི་མཐུས་ཉོན་མོངས་གཞན་རྣམས་འབྱུང་ཡང། ཉོན་མོངས་
གཞན་ལ་བརྟེན་ནས་ཀྱང་མ་རིག་པ་འབྱུང་བ་ཡོད་པའི་ཕྱིར་དང། ཉོན་ཡོད་ཀྱི་འཁོར་གྱི་དབང་དུ་བྱས་ན་དེ་དག་ཕན་ཚུན་ལྷན་ཅིག་འབྱུང་བའི་རྒྱུ་འབྲས་ཡིན་པས་མ་རིག་པ་ཁོ་ནས་དྲང་ཞེས་བཞག་ཏུ་མེད་པར་དཀའ་འགྲེལ་ལས་གསུངས་
པའི་ཕྱིར་རོ། །ཉོན་ཡིད་འཁོར་གྱི་མ་རིག་པ་དང་རྟེན་མ་འདྲེས་པའི་མ་རིག་པ་དོན་གཅིག་འཇུག་ཤེས་སུ་གྱུར་པའི་མ་འདྲེས་པའི་མ་རིག་པ་དང་མཚུངས་ལྡན་མ་འདྲེས་པའི་མ་རིག་པ་དོན་གཅིག་ཡིན་ལ། མཚུངས་ལྡན་མ་འདྲེས་པའི་
དོན་ནི། རྩ་ཉོན་གཞན་དང་ཁྲོ་སོགས་བཅུ་གང་རུང་དང་མཚུངས་ལྡན་མ་ཡིན་པའི་མ་རིག་པ་ལ་བྱེད་དོ། །མཚུངས་ལྡན་མ་འདྲེས་པའི་མ་རིག་པ་མཐོང་སྤང་ཡིན་པར་དོན་གསང་ལས་བཤད་ཀྱང། དེ་ལ་སྒོམ་སྤང་མེད་པའི་རྒྱུ་
མཚན་འཚོལ་དགོས་པར་སྣང་ངོ། །རིགས་པ་གཉིས་པ་ནི། ཉོན་ཡིད་ཡོད་དེ། དྲུག་པ་ཡིད་ཤེས་ཀྱི་དུས་མཉམ་པའི་བདག་རྐྱེན་དབང་པོ་ཡོད་པའི་ཕྱིར། མ་གྲུབ་ན། དྲུག་པ་ཡིད་ཤེས་ཆོས་ཅན། ཁྱོད་ཀྱི་དུས་མཉམ་
པའི་བདག་རྐྱེན་དབང་པོ་ཡོད་དེ། འཇུག་ཤེས་ཡིན་པའི་ཕྱིར། དཔེར་ན་དབང་ཤེས་ལྔ་བཞིན་ནོ། །ཞེས་པའོ། །འདིའི་ཕྱོགས་སྔ་སྨྲ་བའི་གཙོ་བོ་ནི། མཛོད་ལས། ཐ་མའི་རྟེན་འདས་ལྔ་རྣམས་ཀྱི། །དེ་དང་ལྷན་ཅིག་

[047B] །ཞེས་ཡིད་ཤེས་ཀྱི་རྟེན་ནི་འདས་མ་ཐག་པའི་རྣམ་ཤེས་ཚོགས་དྲུག་ཁོ་ན་ཡིན་གྱི་ལྷན་ཅིག་པའི་རྟེན་མེད་ལ། དབང་ཤེས་ལྔ་ལ་ནི་འདས་པའི་རྟེན་འདས་མ་ཐག་པའི་ཡིད་དང་ལྷན་ཅིག་པའི་རྟེན་དབང་པོ་གཟུགས་ཅན་པ་གཉིས་
ཀ་ཡོད་པར་འདོད་པ་དེ་ཡིན་ཡ། དེ་འགོག་ཚུལ་ནི། དབང་ཤེས་ལྔ་ལ་དུས་མཉམ་པའི་རྟེན་ཡོད་ཡ་ཡིད་ཤེས་ཡ་མེད་པ་མི་འཐད་དེ་འཇུག་ཤེས་སུ་ཁྱད་པར་མེད་པའི་ཕྱིར་ཞེས་པའོ། །རིགས་བ་འདིས་ཉོན་ཡིད་ཡོད་པར་སྒྲུབ་ཚུལ་ནི། གཟུཊ་
མེད་ཀྱི་སོ་སྐྱེའི་རྒྱུད་ཀྱི་དྲུག་པ་ཡིད་ཤེས་ཀྱི་དུས་མཉམ་པའི་བདག་རྐྱེན་ཡིད་དབང་ཆོས་ཅན། ཉོན་ཡིད་ཡིན་ཏེ། རྣམ་ཤེས་ཚོགས་བརྒྱད་གང་རུང་གང་ཞིང། །ཀུན་གཞི་མ་ཡིན། འཇུག་ཤེས་མ་ཡིན་པའི་ཕྱིར། དང་པོ་སླ་
གཉིས་པ་གྲུབ་སྟ། ཀུན་གཞི་ནི་ཚོགས་དྲུག་གའི་ཐུན་མོང་བའི་རྒྱུ་རྐྱེན་ཡིན་པས། ཡིད་ཤེས་ཀྱི་ཐུན་མོད་མ་ཡིན་པའི་བདག་རྐྱེན་དུ་མི་རུང་བའ་ཕྱིར། གསུམ་པ་གྲུབ་སྟེ། དབང་ཤེས་མ་ཡིན། དྲུག་པ་ཡིད་ཤེས་མ་ཡིན་
པའི་ཕྱིར། དང་པོ་སླ། གཉིས་པ་གྲུབ་སྟེ། གཞན་དུ་ན་རིགས་མཐུན་པའི་རྣམ་ཤེས་དུ་མ་གཅིག་ཅར་མངོན་དུ་འགྱུར་པའི་སྐྱོན་འབྱུང་བའི་ཕྱིར་རོ། བཤད་ཚུལ་འདི་དག་དོན་གསང་ལྟར་དྲུག་པ་ཡིད་ཤེས་ཀྱི་དུས་མཉམ་པའི་
བདག་རྐྱེན་འདོད་པའི་ལུགས་ཡིན་ལ། བཤད་སྦྱར་ལྟར་ན་དྲུག་པ་ཡིད་ཤེས་ཀྱི་དུས་མཉམ་པའི་བདག་རྐྱེན་མི་འདོད་པས་དེ་ཡོད་པར་སྒྲུབ་པ་མིན་གྱི། ཉོན་ཡིད་མེད་པར་འདོད་པ་མི་འཐད་དེ། དྲུག་པ་ཡིད་ཤེས་ཀྱི་དུས་

[048A]༄༅། །མཉམ་པའི་རྟེན་ཡོད་པར་ཁྱོད་ཀྱིས་ཁས་བླངས་པའི་ཕྱིར་ཏེ། ཁྱོད་ཀྱི་གཞུང་ལས། ལྷན་ཅིག་སྐྱེས་པའི་གནས་མེད་པའི་རྣམ་པར་ཤེས་པ་ཅི་ཡང་མེད་དོ། །ཞེས་འབྱུང་བའི་ཕྱིར་རོ། །ཞེས་གཞན་གྱི་
ཁས་བླངས་ལ་འཁྲིས་ནས་དགག་པ་བྱས་པ་ཡིན་ཏེ། བཤད་སྦྱར་ལས། ལྔ་པོ་དག་དང་འདྲ་བ་ཞེས་བྱ་བ་ནི་སྒྲུབ་པ་མ་ཡིན་ནོ། །འོ་ན་ཅི་ཞེ་ན། སུན་འབྱིན་པ་སྟེ། ཞེས་གསུངས་པའི་ཕྱིར་རོ། །འདི་ལ་མཁས་པ་ཁ་
ཅིག་འདི་ནི་དྲུག་པ་ཡིད་ཤེས་ཀྱི་དུས་མཉམ་པའི་རྟེན་མི་འདོད་པའི་དོན་མིན་གྱི། དེ་ཡོད་བྱང་དེའི་རྐྱེན་མཚན་ཉིད་པ་མ་ཡིན་པའི་དོན་ཡིན་ཞེས་བཤད་ཀྱང་དབྱོད་དགོས་ཏེ། དེ་ལྟར་ན་དོན་གསང་དང་བཤད་སྦྱར་གཉིས་བཤད་
ཚུལ་མཐུན་པར་འབྱུང་བས་དཀའ་འགྲེལ་དང་འགལ་བར་འགྱུར་རམ་སྙམ་པས་སོ། །ཕ་རོལ་པོས། ཉོན་ཡིད་མེད་ཀྱང་ཡིད་ཤེས་ཀྱི་ལྷན་ཅིག་བའི་རྟེན་མེད་མི་དགོས་ཏེ། སྙིང་གི་གཟུགས་བུ་ག་གཅིག་ནས་དགུའི་བར་ཡོད་པ་དེ་
ཡིན་ནོ་ཞེ་ན། དེ་མི་འཐད་དེ། དེ་ལྟར་ན་ཡིད་ཤེས་དེ་དབང་ཤེས་སུ་ཐལ་བ་དང། གཟུགས་མེད་ན་ཡིད་ཤེས་མེད་པར་ཐལ་བ་དང། ཡིད་ཀྱི་སྐྱེ་མཆེད་བསྟན་མེད་ཐོགས་མེད་དུ་བཤད་པ་དང་འགལ་བའི་ཕྱིར་རོ། །རིགས་པ་གསུམ་པ་
ནི། ཉོན་ཡིད་ཡོད་དེ། འགོག་པའི་སྙོམས་འཇུག་དང་འདུ་ཤེས་མེད་པའི་སྙོམས་འཇུག་གཉིས་ལ་ཞི་མ་ཞིའི་ཁྱད་པར་ཡོད་པའི་ཕྱིར་ཏེ། དང་པོ་ནི་ཉོན་ཡིད་དང་བྲལ་བས་ཞི་བ་དང། གཉིས་པ་ནི་ཉོན་ཡིད་དང་ལྷན་ཅིག་འཇུག་པས་མ་

[048B] གཞན་དུ་ན་དེ་གཉིས་ལ་ཁྱད་པར་མེད་པར་འགྱུར་པའི་ཕྱིར་རོ། །རིགས་པ་བཞི་པ་ནི། ཉོན་ཡིད་ཡོད་དེ། རྟག་ཏུ་ངར་སེམས་པས་ན་ཡིད་ཅེས་པའི་ངེས་ཚིག་ཡོད་པའི་ཕྱིར། ཁྱབ་སྟེ། ཉོན་ཡིད་མེད་ན་ངེས་ཚིག་
འདི་ནམ་ཤེས་གང་ལ་ཡང་མི་གནས་པར་འགྱུར་བའི་ཕྱིར་ཏེ། ཀུན་གཞི་དང་དབང་ཤེས་ལ་ངར་སེམས་པ་མེད་ལ། ཡིད་ཤེས་ལ་རྟག་ཏུ་ངར་སེམས་པ་མེད་པའི་ཕྱིར། མ་ཁྱབ་མཚམས་ཀྱི་རྟགས་གྲུབ་སྟེ། སྤྱིར་སམས་ཡིད་རྣམ་ཤེས་གསུམ་
དོན་གཅིག་ཡིན་ཀྱང། ཐུན་མོ་མ་ཡིན་པའི་ངེས་ཚིག་གིས་བཤད་ན། ཀུན་གཞི་ནི་བག་ཆགས་བསགས་པས་ན་སེམས་དང། ཉོན་ཡིད་ནི་རྟག་ཏུ་ངར་སེམས་པས་ན་ཡིད་དང། འཇུག་པའི་རྣམ་པར་ཤེས་པ་དྲུག་ནི་ཡུལ་དྲུག་སོ་སོར་
རིག་པས་ན་རྣམ་ཤེས་ཞེས་བཤད་དགོས་པའི་ཕྱིར་ཏེ། ལང་གཤེགས་ལས། སེམས་ནི་ཀུན་གཞི་རྣམ་ཤེས་ཏེ། །ངར་འཛིན་པ་ནི་ཡིད་ཡིན་ནོ། །ཡུལ་ལ་རྣམ་པར་རིག་པ་གང། །དེ་ནི་འཇུག་པའི་རྣམ་ཤེས་འདོད། །ཅེས་དང། དོན་
གསང་ལས། སོགས་པས་ན་སེམས་སོ། །རྟོག་པ་སན་ཡིད་དོ། །རྣམ་པར་ཤེས་པས་ན་རྣམ་པར་ཤེས་པའོ། །ཞེས་གསུངས་པའི་ཕྱིར་རོ། །རིགས་པ་ལྔ་པ་ནི། ཉོན་ཡིད་ཡོད་དེ། འདུ་ཤེས་མེད་པའི་ལྷའི་རྒྱུད་ལ་ངར་འཛིན་དུས་
རྟག་ཏུ་མངོན་གྱུར་ཡོད་པའི་ཕྱིར། ཁྱབ་སྟེ། དེ་ལྟ་བུའི་ངར་འཛིན་དེ་ཉོན་ཡིད་འཁོར་བཅས་ལ་འཇོག་གི་གཞན་ལ་མི་རུང་བའི་ཕྱིར་ཏེ། ཀུན་གཞི་ལ་ངར་འཛིན་མེད་ཅིང། ཚོགས་དྲུག་དགག་པའི་ཕྱིར། མ་ཁྱབ་མཚམས་ཀྱི་རྟགས་
[049A]༄༅། །གྲུབ་སྟེ། གཞན་དུ་ན་འཕགས་པ་རྣམས་ཀྱིས་མི་ཁོམ་པའི་གནས་སུ་གཟིགས་ནས་སྦོང་བར་མི་འགྱུར་བའི་ཕྱིར། འགོ་མ་སྙོམས་པ་བཞིན་ནོ། །རིགས་པ་དྲུག་པ་ནི། ཉོན་ཡིད་ཡོད་དེ། སོ་སོ་སྐྱེ་
བོའི་རྒྱུད་ལ་ངར་འཛིན་རྣམ་པ་ཀུན་ཏུ་འབྱུང་བའི་ཕྱིར། ཁྱབ་སྟེ། དེ་ལྟ་བུ་དེ་ཉོན་ཡིད་འཁོར་བཅས་ལ་འཇོག་དགོས་ཀྱི། འཇུག་ཤེས་སུ་གྱུར་བའི་ངར་འཛིན་ཡིན་ན་བདག་མེད་རྟོགས་པའི་ཤེས་རབ་སོགས་དང་ལྷན་ཅིག་ཏུ་
ནི་འབྱུང་པའི་ཕྱིར་རོ། ཀུན་གཞི་ཉོན་ཡིད་ཀྱི་དཀའ་གནས་ལ་མཐའ་དཔྱོད་ཚུལ་རྒྱ་ཆེར་སྤྲོ་ནུས་མོད་ཀྱང་ཡི་གེ་མངས་སུ་ངོས་ནས་མ་བྲིས་ཏེ། དཀའ་འགྲེལ་དང་རྫེ་གུང་ཐང་བའི་མཐའ་དཔྱོད་སོགས་ལས་ཤེས་པར་
བྱའོ། །འདིར་རྒྱ་གར་བའི་སློབ་དཔོན་རྣམས་རྣམ་ཤེས་གྲངས་མང་ཉུང་འདོད་ཚུལ་ཉུང་གསལ་དགོད་པ་ལ་དྲུག་སྟེ། གཅིག་པུར་སྨྲ་བའི་བྱང་སེམས་ཀྱིས་ཡིད་ཀྱི་རྣམ་ཤེས་གཅིག་བུར་འདོད་པ་དང། སློབ་དཔོན་བོ་དེ་
ལེའུ་ཅིས་ཆོས་ཉིད་ཀྱི་སེམས་དང་མཚུངས་ལྡན་གྱི་སེམས་ཏེ་གཉིས་སུ་འདོད་པ་དང། གྲུབ་མཐའ་སྨྲ་བ་ཕལ་ཆེར་གྱིས་རྣམ་ཤེས་ཚོགས་དྲུག་ཏུ་འདོད་པ་དང། ཁ་ཆེའི་མཁས་པ་ལཀྵྨིའི་རི་མ་ལྔའི་འགྲེལ་བར་སེམས་
ཙམ་པའི་སློབ་དཔོན་ཁ་ཅིག་ཉོན་ཡིད་ཚོགས་དྲུག་སྟེ་བདུན་དུ་འདོད་པར་བཤད་པ་དང། ས་སྡེའི་རྗེས་འབྲང་གི་སེམས་ཙམ་པ་ཕལ་ཆེར་གྱིས་རྣམ་ཤེས་ཚོགས་བརྒྱད་འདོད་པ་དང། སློབ་དཔོན་ཡང་དག་བདེན་པས་

[049B] དང་པོའི་འདོང་ཚུལ་འཆད་པར། །ཡིད་ཤེས་གཅིག་ཉིད་དབང་དྲུག་གི་ཞེས་སོགས་ཚིགས་བཅད་གཉིས་འབྱུང། ཡིད་ཀྱི་རྣམ་ཤེས་གཅིག་པུ་དབང་བོ་སོ་སོ་ལ་
བརྟེན་ནས་ཡུལ་སོ་སོ་ལ་རྒྱུ་པ་ན་རྣམ་ཤེས་སོ་སོའི་མིང་ཐོབ་པ་ཡིན་ཏེ། དཔེར་ན་ཁང་པ་སྐར་ཁང་དག་པའི་ནང་གི་སྤྲེའུ་མགྱོགས་པ་གཅིག་གིས་སྐར་ཁུང་སོ་སོར་ཐོན་པ་བཞིན་རྣམ། དེའི་ནང་དུ་མར་མེ་གཅིག་སྦར་པའི་འོད་སྐར་ཁུང་
སོ་སོ་ནས་ཐོན་པ་བཞིན་ནོ། །དེ་ལྟར་ཡང་བྲམ་ཟེའི་ཚོམས། གང་ཞིག་ལུས་མེད་བུག་གནས་ཤིང། །རིང་དུ་འགྲོ་ལ་གཅིག་པ་རྒྱུ། །གདུལ་བར་དཀའ་པའི་སེམས་འདུ་བ་བྱེད། །དེ་ནི་བྲམ་ཟེར་ངས་བཤད་དོ། །ཞེས་དང། མདོ་
ལས་ཀྱང་རྣམ་ཤེས་ཚོགས་དྲུག་ནི་ཡིད་ཀྱི་སྐྱེ་མཆེད་ཡིན་པར་གསུངས་པ་དང། རྣམ་ཤེས་དྲུག་གི་ཡུལ་ནི་ཡིད་ཀྱིས་མྱོང་ཞིང་ཡིད་ནི་འདི་དག་གི་སྟོན་པར་གསུངས་པའི་ཕྱིར་ཞེས་ཟེར་རོ། །དེ་མི་འཐེད་དེ། ལུང་དང་པོའི་གཅིག་བུ་རྒྱུ་ཞེས་པ་
ཡིད་ཤེས་ཁོ་ན་ལ་དགོངས་ཤིང། མདོ་གཉིས་པས་ཚོགས་དྲུག་ཡིད་ཀྱི་སྐྱེ་མཆེད་དུ་བཤད་གྱི་ཡིད་ཤེས་སུ་སྟོན་པ་མ་ཡིན་ལ། གསུམ་པ་ནི་དབང་ཤེས་ཡུལ་ལ་འཕྲོ་བ་དང་སྡུད་པ་ཡིད་ཀྱི་ནུས་པ་ཡིན་པ་ལ་དགོས་པའི་ཕྱིར་དང། གཞན་དུ་ན་
དབང་ཤེས་ཀྱིས་ཀྱང་ལྐོག་གྱུར་དང་འདས་མ་འོངས་འཛིན་པར་འགྱུར་བ་དང། ཡིད་ཤེས་ཀྱང་རྟོག་མེད་ཁོ་ནར་འགྱུར་པའི་ཕྱིར་ཏེ། ཡིད་ཤེས་དང་དབང་ཤེས་རྣམས་རྫས་སོ་སོར་མ་གྲུབ་པར་འདོད་པའི་ཕྱིར་རོ། །ཞེས་འཆད་པར། ལུང་དོན་

[050A]༄༅། །གཞན་དུ་ནུས་ཕྱིར་དང། །ཞེས་སོགས་ཚིགས་བཅད་གཅིག་འབྱུང། གཉིས་པའི་འདོད་ཚུལ་ནི། དེ་བཞིན་ཉིད་ལ་ཆོས་ཉིད་ཀྱི་སེམས་ཞེས་པ་ཡིན་གྱི་དམིགས་པ་ཅན་མ་ཡིན་ལ། མཚུངས་
ལྡན་གྱི་སེམས་ནི་དད་པ་དང་འདོད་ཆགས་ལ་སོགས་པའི་སེམས་བྱུང་རྣམས་དང་མཚུངས་པར་ལྡན་པའོ། །ཞེས་འདོད་དོ། །ཚོགས་དྲུག་ཏུ་འདོད་པ་ལ་སོགས་པ་གསུམ་ནི་གོ་བར་ཟད་དོ། །ཚོགས་དགུར་འདོད་ཚུལ་ནི་
བདུན་པ་ལེན་པའི་རྣམ་ཤེས་དང། ཞེས་སོགས་ཚིགས་བཅད་གཅིག་འབྱུང། ཚིགས་དྲུག་ནི་ཕལ་ཆེར་གཞུང་གཞན་ནས་བཤད་པ་དང་མཐུན་ནོ། །བདུན་པ་ནི་ལེན་པའི་རྣམ་ཤེས་སྟེ། ཀུན་གཞི་ལ་དམིགས་པའི་
ཉོན་མོངས་ཅན་གྱི་ཡིད་ཡིན་ནོ། །བརྒྱད་པ་ནི་ཀུན་གཞི་རྣམ་ཤེས་སྟེ། འདི་ལ་གསུམ་ལས། དང་པོ་ངོ་བོ་ཉིད་ཀྱི་ཀུན་གཞི་ནི་སངས་རྒྱས་འགྲུབ་པའི་དོན་དང་ལྡན་པ་དང། གཉིས་པ་རྣམ་པར་སྨིན་པའི་ཀུན་གཞི་ནི་ཁམས་
བཅོ་བརྒྱད་ལ་དམིགས་པར་བཤད་དོ། །གསུམ་པ་ཀུན་ནས་ཉོན་མོངས་པའི་ཀུན་གཞི་ནི། དེ་བཞིན་ཉིད་ཀྱི་ཡུལ་ལ་དམིགས་ན་སང་རྒྱ་ལ་རྣམ་པ་བཞི་འབྱུང་སྟེ། དེ་ནི་ཆོས་འཛིན་པ་ཡིན་གྱི་གང་ཟག་ཏུ་འཛིན་པ་མིན་ནོ་ཞེས་
འབྱུང་སྟེ། དེ་བཞིན་ཉིད་རྟོགས་པའི་བློ་དང་དམིགས་པ་གཅིག་ལ་དམིགས་ནས་འཛིན་སྟངས་དངོས་འགལ་དུ་བཞུགས་པའི་ཆོས་ཀྱི་བདག་འཛིན་ལྟ་བུ་འབྱེད་དམ་སྙམ་ཡང་ཐག་གཅོད་དཀའོ། །དགུ་པ་ནི་དྲི་མ་མེད་པའི་རྣམ་

[050B] འདི་ནི་དེ་བཞིན་ཉིད་ལ་དམིགས་པར་བཤད་པས་ན་དེ་བཞིན་ཉིད་རྟོགས་པའི་ཟག་མེད་ཀྱི་སེམས་ལ་བྱེད་དམ་སྙམ་མོ། འདོད་ཚུལ་འདི་མི་འཐད་པ་ཡིན་ཏེ། ཚོགས་བརྒྱད་ལས་ལོགས་སུ་གྱུར་བའི་རྣམ་ཤེས་ཡོད་ན་དེ་རྟག་
པའི་དངོས་པོར་འགྱུར་པའི་ཕྱིར་ཏེ། དེ་འདུས་བྱས་མ་ཡིན་ཞིང་ཡུལ་ལ་དམིགས་བྱེད་ཡིན་པའི་ཕྱིར། ཁྱབ་སྟེ། གཟུགས་དང་ལྡན་མིན་ཡིན་ན་དམིགས་བྱེད་དུ་འགལ་ཞིང། ཤེས་པ་ཡིན་ན་ཚོགས་བརྒྱད་དུ་འདུ་དགོས་པའི་ཕྱིར་རོ་
ཞེས་འཆད་བར། ཚོགས་བརྒྱད་དག་ལས་ལོགས་པ་ཡི། །ཞེས་སོགས་ཚིགས་བཅད་གཅིག་འབྱུང་ངོ། །རྣམ་ཤེས་བརྒྱད་ལས་གྲངས་མངས་པ་དང་ཉུངས་པར་སྨྲ་བ་ལ་ལུང་རིགས་ཀྱིས་གནོད་པ་དེའི་ཕྱིར་ཟབ་མོའི་གནས་ཀུན་
གཞི་དང། རྣམ་རིག་པའི་ལྟ་བ་ལ་མི་སྒྲག་པའི་མཁས་པ་རྣམས་ཀྱིས་རྣམ་ཤེས་ཚོགས་བརྒྱད་དུ་འདོད་པར་བྱའོ། །ཞེས་འཆད་པར། དེ་ཕྱིར་ཡིད་ཆེས་ལུང་རིགས་ཀྱིས། །གྲུབ་པ་རྣམ་ཤེས་བརྒྱད་ཡིན་ཕྱིར། །གསང་པའི་གནས་
ལ་མི་ཞུམ་པའི། །མཁས་པས་བརྒྱད་ཉིད་འདོད་པར་བྱ། །ཞེས་གསུངས་སོ།།    ༈    འདིར་བསྟན་སྤོང་ལམ་བཞི་ནི་སྐབས་འདིའི་རྣམ་པ་མ་ཡིན་ཏེ། སྐབས་འདིའི་རྣམ་པ་ནི་རྣམ་མཁྱེན་ཡིན་པའི་ཕྱིར་ཏེ། བྱང་སེམས་
ལ་ཡོད་པ་དང་ཐུན་མོང་པའི་རྣམ་མཁྱེན་ཡིན་པའི་ཕྱིར། དེས་ན་སྐབས་འདིའི་རྣམ་པ་ལ་གང་འཇོག་པ་དང་དེའི་སྡེ་ཚན་མཚན་ཉིད་པ་ལ་གང་འཇོག་པ་ནི་དཀའ་བར་སྣང་པས་དཔྱོད་དགོས་སོ། །གསེར་ཕྲེང་ལྟར་ན་དེ་ལྟ་བུའི་དོགས་པ་མེད་དེ་

[051A]༄༅། །སྐབས་འདིའི་རྣམ་པ་ནི་རྣམ་མཁྱེན་གྱི་དོན་རྣམ་ཡིན་གྱི། རྣམ་མཁྱེན་མ་ཡིན་པའི་ཕྱིར་རོ།    ༈    །རྣམ་བཤད་ལྟར་ན་སྐབས་འདིའི་སངས་རྒྱས་ཀྱི་ལམ་ལ་གང་འཇོག་པ་ནི་དཔྱད་བཞི་ཤིན་ཏུ་ཆེ་
སྟེ། སྤྱིན་སོགས་ཕར་ཕྱིན་བཅུ་བཞག་ན་དེ་བྱང་སེམས་ལ་ཡོད་པ་དང་ཐུན་མོང་པའི་རྣམ་མཁྱེན་མ་ཡིན་པས་མི་རུང་ལ། ཕར་ཕྱིན་ཉམས་སུ་ལེན་པའི་ལམ་བཞག་ན་དེ་རྣམ་མཁྱེན་མ་ཡིན་པས་མི་རུང་པའི་ཕྱིར་
གཉིས་པ་སླ། དང་པོ་གྲུབ་སྟེ། སློབ་ལམ་ན་ཕར་ཕྱིན་བཅུ་མེད་པའི་ཕྱིར་ཏེ། ཤེར་ཕྱིན་མེད་པའི་ཕྱིར་རོ། །གསེར་ཕྲེང་ལྟར་ན་དེ་འདྲའི་དོགས་པ་མེད་དེ། སློབ་ལམ་ན་ཕར་ཕྱིན་བཅུ་ཡོད་པའི་ཕྱིར་རོ།    ༈    །རྣམ་
བཤད་ཀྱི་བཤད་ཚུལ་ལྟར་ན། སོ་རིག་བཞི་འཕགས་པ་འོག་མ་ལ་ཡོད་དམ་མེད། ཡོད་ན་དེ་ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ་མ་ཡིན་པར་འགྱུར་ཞིང། ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ་ས་དགུ་
མེད་པར་འགྱུར་ལ། མེད་ཟེར་ན་འདུལ་པ་ལུང་དང་མངོན་པ་གོང་འོག་སོགས་མདོ་བསྟན་བཅོས་དུ་མར་ཐེག་དམན་ལ་སོ་རིག་བཞི་ཡོད་པར་གསུངས་པ་དང། མདོ་སྡེ་རྒྱན་ལས། སོ་སོ་ཡང་དག་རིག་བློ་བཟང། །ས་དེ་
ལེགས་པའི་བློ་གྲོས་ཡིན། །ཞེས་དང། དབུ་མ་རིན་ཆེན་ཕྲེང་བ་ལས། གང་ཕྱིར་སོ་སོར་ཡང་དག་རིག་ཐོབ་པས་འདི་ལ་བློ་གྲོས་བཟང། །ཞེས་ས་དགུ་བར་སོ་རིག་བཞི་ཁྱད་པར་ཅན་ཐབ་པར་གསུངས་བ་དང་འགལ་

[051B] སྒོ་མང་ཡིག་ཆར་ས་དགུ་པར་དེ་བཞི་ཐོབ་པར་གསུངས་པ་དེ་རྗེས་མཐུན་པ་ལ་དགོངས་པར་བཤད་ཀྱང་ཐག་གཅོད་དཀའ་སྟེ། རྒྱ་གཞུང་ཁུངས་ཐུབ་མང་པོར་འཕགས་པ་འོག་མ་ལ་དེ་བཞི་ཡོད་པར་
གསུངས་པ་མ་གཏོགས། མེད་པར་གསུངས་པ་དང་རྗེས་མཐུན་པ་ཐོབ་པར་གསུངས་པ་གཅིག་ཀྱང་མི་སྣང་བའི་ཕྱིར་རོ། །གསེར་ཕྲེང་གི་བཤད་ཚུལ་ལྟར་ན་དེ་འདྲའི་དོགས་པ་མེད་དེ། སྐབས་འདིའི་རྣམ་པ་སོ་དགུ་ཐུན་མོང་མ་ཡིན་
པར་གསུངས་པ་ནི་རྟེན་གྱི་སྒོ་ནས་ཡིན་གྱི། རང་གི་སྡེ་ཚན་མཚན་ཉིད་པ་འཕགས་པ་འོག་མ་ལ་མེད་པའི་སྒོ་ནས་ཐུན་མོང་མ་ཡིན་པར་གསུངས་པ་མ་ཡིན་པའི་ཕྱིར་ཏེ། སངས་རྒྱས་ཀྱི་སའི་ཟག་མེད་ཀྱི་ཡེ་ཤེས་སྡེ་ཚན་ཉེར་གཅིག་ཐམས་
ཅད་སངས་རྒྱས་ཁོ་ནའི་ཡོན་ཏན་ཡིན་པའི་ཕྱིར་ཏེ། གསེར་ཕྲེང་ལས། དེ་ལ་རྒྱུད་དབང་བཙན་པར་བྱས་ན་ཐམས་ཅད་ཀྱང་ཐུབ་བའི་ཐུན་མོང་མ་ཡིན་པ་ཡིན་མོད། ཅེས་གསུངས་པའི་ཕྱིར་རོ། །འདི་དག་ནི་བློ་གསེར་པ་རྣམས་དཔྱད་པ་
འཇུག་ཆེད་དུ་དོགས་སློང་གི་ཚུལ་དུ་བཀོད་པ་ཡིན་གྱི། རྣམ་བཤད་དང་དེའི་རྗེས་འབྲང་གི་ཡིག་ཆ་མང་པོའི་བཤད་ཚུལ་མཐའ་གཅིག་ཏུ་མི་འཐད་ཅེས་པ་མིན་ནོ།    ༈    །བྱེ་སྨྲ་ལྟར་ན། སྡེ་ཚན་དང་པོ་གཉིས་ལས་ལོགས་སུ་སངས་རྒྱས་
ཀྱི་ཆོས་མ་འདྲེས་པ་བཅོ་བརྒྱད་མེད་དེ། སྟེ་བས་བཅུ་དང་མི་འཇིགས་པ་བཞི་དང་དྲན་པ་ཉེར་བཞག་གསུམ་དང་ཐུགས་རྗེ་ཆེན་པོ་རྣམས་ལ་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཅེས་འདོད་པའི་ཕྱིར་རོ།    ༈    །ནང་བའི་གྲུབ་མཐའ་

[052A]༄༅། །སྨྲ་བ་རྣམས་ཀྱིས། དང་པོར་མྱུ་གུ་མ་འོངས་པ་འགྲུབ། དེའི་རྗེས་སུ་མྱུ་གུ་ད་ལྟར་པ་འགྲུབ། དེའི་རྗེས་སུ་མྱུ་གུ་འདས་པ་འགྲུབ་པར་འདོད་པ་ནི་མཚུངས་པ་ཡིན་ཀྱང། མྱུ་གུ་མ་འོངས་པ་སོགས་ཀྱི་
མཚན་གཞིར་གང་འཇོག་པ་ལ་འདོད་པ་མི་མཐུན་ཏེ། བྱེ་སྨྲས། མྱུ་གུ་མ་འོངས་པའི་མཚན་གཞིར་མ་འོངས་པའི་མྱུ་གུ་དང། མྱུ་གུ་ད་ལྟར་བའི་མཚན་གཞིར་ད་ལྟར་པའི་མྱུ་གུ་འཇོག་པ་སོགས་མྱུ་གུ་ཁོ་རང་ལ་དུས་གསུམ་དུ་
ཕྱེ་བ་ཡིན་ལ། མདོ་སྡེ་པ་ཡན་ཆད་ཀྱིས། མྱུ་གུ་ལ་དུས་གསུམ་གྱི་དབྱེ་བ་མི་བྱེད་དེ། མྱུ་གུ་ཡིན་ན་ད་ལྟར་པ་ཡིན་པས་ཁྱབ་པར་འདོད་པའི་ཕྱིར། བྱེ་སྨྲ་ལ་འདོད་ཚུལ་མི་འདྲ་བ་བཞི་ཡོད་པ་ལས། བཙུན་པ་ཆོས་སྐྱོབ་ན་རེ་
མྱུ་གུ་མ་འོངས་པ་ནས་ད་ལྟར་པ་དང། ད་ལྟར་པ་ནས་འདས་པར་འཕོ་བ་ན་དངོས་པོ་གཞན་དུ་འགྱུར་བ་ཡིན་གྱི། མྱུ་གུའི་རྫས་གཞན་དུ་མི་འགྱུར་ཏེ། མ་འོངས་པའི་དངོས་པོ་སོགས་འདོར་ཡང་མྱུ་གུ་ཡིན་པ་མ་འདོར་པའི་ཕྱིར་
དཔེར་ན་གསེར་སྣོད་བཅོམ་ནས་རྒྱན་བྱེད་ཚེ་དབྱིབས་གཞན་དུ་འགྱུར་ཡང་ཁ་དོག་གཞན་དུ་མི་འགྱུར་བ་བཞིན་ནོ། །ཞེས་ཟེར་རོ། །བཙུན་པ་དབྱངས་སྒྲོག་ན་རེ། འདུས་བྱས་ཐམས་ཅད་དུས་གསུམ་གའི་མཚན་ཉིད་ལྡན་ཀྱང་
གང་ཤས་ཆེ་བའི་སྒོ་ནས་འཇོག་སྟེ། འདས་པའི་མཚན་ཉིད་ཤས་ཆེ་བ་ན་འདས་པར་འཇོག་པ་སོགས་ཡིན་པའི་ཕྱིར། དཔེར་ན་སྐྱེས་པ་གཅིག་བུད་མེད་གཅིག་ལ་ལྷག་པར་ཆགས་ཀྱང་བུད་མེད་གཞན་ལ་ཆགས་བྲལ་མིན་པ་

[052B] །ཞེས་ཟེར་རོ། །བཙུན་པ་དབྱིག་བཤེས་ན་རེ། དུས་གསུམ་ནི་གནས་སྐབས་ཐ་དད་པའི་སྒོ་ནས་འཇོག་སྟེ། མྱུ་གུ་ལ་སོགས་པའི་འདུས་བྱས་གཅིག་ནི་བྱ་བ་མི་བྱེད་པའི་གནས་སྐབས་སུ་མ་འོངས་པ་དང། བྱ་བ་བྱོད་
པའི་གནས་སྐབས་སུ་ད་ལྟར་པ་དང། བྱ་བ་བྱས་ཟིན་པའི་གནས་སྐབས་སུ་འདས་པར་འཇོག་པའི་ཕྱིར། དཔེར་ན་རྩིས་ཀྱི་རི་ལུ་གཅིག་ནི་གཅིག་གི་ཤོང་མིག་ཏུ་བཞག་ན་གཅིག་དང། བརྒྱའི་ཤོད་མིག་ཏུ་བཞག་ན་བརྒྱ་དང། སྟོང་གི་
ཤོད་མིག་ཏུ་བཞག་ན་སྟོང་ཞེས་བརྗོད་པ་བཞིན་ནོ། །ཞེས་ཟེར་ཏེ། འདིའི་བྱ་བ་བྱེད་མི་བྱེད་ནི། འབྲས་བུ་འཛིན་པའི་བྱ་བ་བྱེད་མི་བྱེད་ཀྱི་དོན་ཡིན་གྱི། འབྲས་བུ་འབྱིན་པའི་བྱ་བ་བྱེད་མི་བྱེད་ཀྱི་དོན་མིན་པ་ནི། མཛོད་ལས། ལྔ་བོད་
ལྟར་འབྲས་བུ་འཛིན། །གཉིས་ནི་རབ་ཏུ་འབྱིན་པར་བྱེད། །ད་ལྟར་གྱི་ངང་འདས་པ་དག་གཅིག་ནི་འདས་པས་འབྱིན་པར་འགྱུར། །ཞེས་པ་རྩ་འགྲེལ་ལས་ཤེས་དགོས་སོ། །བཙུན་པ་སངས་རྒྱས་ལྷ་ན་རེ། འདུས་བྱས་གཅིག་ཉིད་
སྔ་མ་ལ་ལྟོས་ནས་མ་འོངས་པ་དང། ཕྱི་མ་ལ་ལྟོས་ནས་འདས་པ་དང། སྔ་ཕྱི་གཉིས་ཀ་ལ་ལྟོས་ནས་ད་ལྟར་པར་འཇོག་སྟེ། དཔེར་ན་བུད་མེད་གཅིག་ཉིད་མ་ལ་ལྟོས་ནས་བུ་མོ་དང། བུ་མོ་ལ་ལྟོས་ནས་མར་བརྗོད་པ་བཞིན་ནོ། །
ཞེས་ཟེར་རོ། །མོད་སེམས་རང་རྒྱུད་པ་གསུམ་གྱི་ལུགས་ལ། དངོས་པོ་གཞན་ཞིག་སྐྱེས་ཟིན་སླར་འགག་པའི་ཆ་དེ། འདས་པའི་མཚན་ཉིད། མཚན་གཞི་ནི་མྱུ་གུ་ཞིག་པ་ལྟ་བུའོ། །སྐྱེས་ལ་མ་འགག་པ་དེ། ད་ལྟར་བའི་མཚན་

[053A]༄༅། །ཉིད། མཚན་གཞི་ནི་མྱུ་གུ་ལྟ་བུའོ། །དངོས་པོ་གཞན་ཞིག་ཡུལ་དུས་འགའ་ཞིག་ཏུ་མ་སྐྱེ་བའི་ཆ་དེ། མ་འོངས་པའི་མཚན་ཉིད། མཚན་གཞི་ནི་དགུན་དུས་སུ་མྱུ་གུ་མ་སྐྱེས་པ་ལྟ་བུའོ། །འདས་མ་འོངས་གཉིས་
དངོས་མེད་དང་མེད་དགག་ཡིན་ལ། ད་ལྟར་པ་དང་དངོས་པོ་དོན་གཅིག་ཏུ་འདོད་དོ། །ཐལ་འགྱུར་བའི་ལུགས་ལ། འདས་མ་འོངས་ཀྱི་མཚན་ཉིད་དང་མཚན་གཞི་སྔར་བཤད་པ་ལྟར་ཡིན་ལ། ད་ལྟར་པའི་མཚན་ཉིད་ནི། དངོས་པོ་གཞན་ཞིག་
ཆ་དང་མ་སྐྱེས་པའི་ཆ་གང་རུང་མ་ཡིན་པའི་དངོས་པོ་ལ་བྱེད་དོ། །དུས་གསུམ་ག་དངོས་པོ་ཡིན་ལ། འདས་མ་འོངས་དངོས་པོར་སྒྲུབ་ཚུལ་སོགས་ནི་རྩ་ཤེའི་རྣམ་བཤད་ཆེན་མོ་སོགས་ལས་ཤེས་པར་བྱའོ།    ༈    །གཞི་ཤེས་ཀྱི་ཤེས་རྣམ་
ཉེར་བདུན་ཉན་རང་གི་རྒྱུད་ལ་ཡོད་པ་རྣམས་ནི་རྣམ་གྲངས་པའི་ཟག་མེད་དང། བྱང་སེམས་ཀྱི་རྒྱུད་ལ་ཡོད་པ་རྣམས་ནི་རྣམ་གྲངས་པའི་ཟག་བཅས་ཡིན་ལ། ལམ་ཤེས་ཀྱི་ཤེས་རྣམ་སོ་དྲུག་ནི་མཐའ་གཅིག་ཏུ་རྣམ་གྲངས་པའི་ཟག་བཅས་
ཡིན་ཏེ། ཉན་རང་རྣམས་ནི་ཉོན་མོངས་ཆེད་དུ་གཉེར་ནས་སྤོང་ཞིང། བྱང་སེམས་རྣམས་ནི་དེ་ལྟར་མི་སྤོང་བའི་ཕྱིར། རྣམ་མཁྱེན་གྱི་ཤེས་རྣམ་བརྒྱ་རྩ་བཅུ་ནི་རྣམ་པ་ཐམས་ཅད་པའི་ཟག་མེད་ཡིན་ཏེ། སངས་རྒྱས་རྣམས་ནི་སྒྲིབ་གཉིས་པག་
ཆགས་དང་བཅས་པ་སྤངས་པའི་ཕྱིར་རོ།    ༈    །གཙུག་ལག་ཁང་བྱེད་པ་ལ་སོགས་པས་སངས་རྒྱས་རྣམས་ལ་ལྷག་པར་བྱ་བ་བྱས་པ་དང། དེ་ལ་བསོད་སྙོམས་འབུལ་བ་ལ་སོགས་པས་དགེ་རྩ་བསྐྱེད་པ་དང། ཐེག་ཆེན་དགེ་བའི་བཤེས་གཉེན་གྱིས་

[053B] ཤེར་ཕྱིན་གྱི་གཞུང་ཉན་པའི་སྣོད་དང། ཐོག་མཐའ་སྔར་བཞིན་ལ་སངས་རྒྱས་མང་པོ་བསྟན་ཅིང་སྒོ་གསུམ་གུས་པས་བསྙེན་བཀུར་བ་སྟེ་གསུམ་ལྡན་ནི། ཤེར་ཕྱིན་གྱི་ཚིག་བློ་ལ་ལེན་པའི་སྣོད་དང། ཐོག་མཐའ་
གཉིས་ཀྱི་སྟེང་དུ་སངས་རྒྱས་རྣམས་ལ་ཐེ་ཚོམ་ཟ་བའི་དོན་གྱི་ངོ་པོ་ཞུས་ཤིང་རྒྱུ་མཚན་འདྲི་པ་སྟེ་གསུམ་ལྡན་ནི། ཤེར་གྱིན་གྱི་དོན་མི་བརྗེད་པར་འཛིན་པའི་སྣོད་དང། ཡང་དེ་གཉིས་ཀྱི་སྟེང་དུ་སྦྱིན་སོགས་ཕར་ཕྱིན་བཅུ་ཉམས་སུ་ལེན་པ་སྟེ་
གསུམ་ལྡན་ནི། ཤེར་ཕྱིན་གྱི་མཚན་ཉིད་ཚུལ་བཞིན་ཡིད་ལ་བྱེད་པའི་སྣོད་ཡིན་པར་གསུངས་སོ། །འགྲེལ་པའི་ཚིག་ཟིན་ལྟར་ན། དགེ་རྩ་བསྐྲུན་པ་དང། བསྙེན་བཀུར་བ་དང། ཐེ་ཚོམ་གྱི་དོན་འདྲི་བ་དང། སྦྱིན་སོགས་སྒྲུབ་
པ་སྟེང་ཞི་ནི་རིམ་བཞིན་ཉན་ས་ལ་སོགས་པའི་སྣོད་ཡིན་ལ། བཤེས་གཉེན་གྱིས་ཟིན་པ་ནི་བཞི་ག་ལ་སྦྱར་ཏེ། སངས་རྒྱས་ལ་བྱ་བ་བྱས་པ་ལོགས་སུ་མ་བཤད་དོ། །སྒོ་མང་ཡིག་ཆར་བསྙེན་བཀུར་བ་དང། དོན་འདྲི་བ་དང་
སྦྱིན་སོགས་སྒྲུབ་པ་དང། བཤེས་གཉེན་གྱིས་ཟིན་པ་བཞི་ནི་རིམ་བཞིན་ཉན་ས་ལ་སོགས་པའི་སྣོད་ཡིན་པ་དང། ཐོག་མཐའ་གཉིས་བཞིག་སྦྱར་བར་བཤད་པ་ལྟར་བསྡུས་དོན་དུའང་འབྱུང་བ་ནི་ཡི་གེ་ནོར་བར་འདོད་དགོས་སོ། །
   ༈    རྣམ་བཤད་དང་རྟོགས་དགའི་སྣང་བར་རང་བཞིན་གྱི་སྦྱོར་བ་ལྔ་དང་གནས་སྐབས་ཀྱི་སྦྱོར་བ་བཅུ་བཞིར་བཤད་ལ། ས་མཚམས་ཀྱི་སྦྱོར་

[054A]༄༅། །བ་དེ་གནས་སྐབས་ཀྱི་སྦྱོར་བར་མི་བཞེད་པར་སྣང་ངོ། །གསེར་ཕྲེང་ལས་ཚེགས་ཆེན་ཡུན་རིང་རྟོགས་པའི་སྦྱོར་བ་དང་ས་མཚམས་གྱི་སྦྱོར་བ་གཉིས་ཀ་གནས་སྐབས་ཀྱི་སྦྱོར་བ་མིན་པར་གསུངས་
སོ༑    ༈    ༑སྦྱི་དོན་འདིར་བྱང་ཆུབ་ཉེ་བའི་སྦྱོར་པ་ས་དང་པོ་ནས་དྲུག་པའི་བར་དང། བྱང་ཆུབ་མྱུར་བའི་སྦྱོར་པ་ས་བདུན་པར་བཤད་པ་ནི་ཡི་གེ་ནོར་པ་ཡིན་ཏེ། མཐའ་དཔྱོད་དང་རྩ་ཊཱིཀ་གཉིས་ཀ་དང་མི་མཐུན་ཞིང། རྗེ་ཡབ་སྲས་
གསུམ་ག་ཞལ་མཐུན་པར་བྱང་ཆུབ་ཉེ་པའི་སྦྱོར་པ་ས་དང་པོ་དང་བྱང་ཆུབ་མྱུར་པའི་སྦྱོར་པ་ས་གཉིས་པ་ནས་བདུན་པའི་པར་ལ་ཡོད་པར་གསུངས་པའི་ཕྱིར་རོ།    ༈    །ས་མཚམས་ཀྱི་སྦྱོར་བ་ས་བཅུ་པ་ན་ཡོད་པར་སྦྱི་དོན་དུ་བཤད་ལ་
ཚོགས་ལམ་ནས་སངས་རྒྱས་ཀྱི་སའི་བར་དུ་ཡོད་པར་མཐའ་དཔྱོད་དུ་བཤད་ཀྱང། མཐའ་དཔྱོད་ཀྱི་ཡི་གེ་ནོར་བར་མངོན་ལ། སྤྱི་དོན་གྱི་དེ་ཡང་དཔྱད་གཞིར་སྣང་སྟེ། གསེར་ཕྲེང་དང་རྟོགས་དཀའི་སྣང་པར་ས་མཚམས་ཀྱི་སྦྱོར་
བ་ཚོགས་ལམ་ནས་ས་བདུན་པའི་བར་དུ་ཡོད་པར་གསུངས་ཤིང། རྣམ་བཤད་ལས་སྦྱོར་པ་འདི་ལ་ས་མཚམས་མ་བཤད་པའི་ཕྱིར་རོ།    ༈    །སྦྱོར་པ་གཞན་རྣམས་ཀྱི་ས་མཚམས་ཕལ་ཆེར་སྤྱི་དོན་འདིར་བཤད་པ་ལྟར་ཡིན་པར་
སྣང་སྟེ། རྣམ་བཤད་དང་རྟོགས་དཀའི་སྣང་བ་གཉིས་ཤར་ཡང་དེ་ལྟར་གསུངས་པའི་ཕྱིར་རོ། །འོན་ཀྱང་ལུང་བསྟན་འཐོབ་པའི་སྦྱོར་བ་འདི་ཚོགས་ལམ་པ་དབང་རྣོན་དང་དྲོད་ནས་ཐོབ་པ་དང། འབྲས་བུ་རིན་ཆེན་སྦྱིན་པའི་སྦྱོར་

[054B] ས་དགུ་པ་ནས་སོ་རིག་བཞི་ཐོབ་པས་དེའི་སྒོ་ནས་སེམས་ཅན་སྨིན་བར་བྱེད་པས་གཙོ་བོར་དེ་ལ་བཞག་པར་གསེར་ཕྲེང་ལས་གསུངས་སོ།    ༈    །ལུང་བསྟན་འཐོབ་པའི་སྦྱོར་བ་འདི་ཐོབ་ན་སངས་རྒྱས་གཅིག་
གམ་གཉིས་སམ་གསུམ་ལས་མི་འདའ་བར་ལུང་བསྟན་འཐོབ་པར་འགྱུར་བའི་དོན་ཡིན་གྱི། དངོས་སུ་ལུང་བསྟན་ཐོབ་ཟིན་པ་ཞིག་མི་དགོས་སོ།    ༈    །ངེས་པར་འབྱུང་བའི་སྦྱོར་བ་གྲོང་སོགས་ཀྱི་མཚན་མ་མཐོང་པའི་དཔེ་དང། བར་ཆད་མེད་པའི་
སྦྱོར་བ་རྒྱ་མཚོར་ཉེ་བའི་དཔེ་དང། བྱང་ཆུབ་ཉེ་བའི་སྦྱོར་བ་ལོ་འདབ་གསར་བའི་དཔེ་དང། བྱང་ཆུབ་མྱུར་བའི་སྦྱོར་བ་སྦྲུམམ་བཙའ་བར་ཉེ་བའི་དཔེས་གསུངས་པ་སོགས་ཁྱད་པར་མང་པོ་རྣམས་གསེར་ཕྲེང་ལས་ཤེས་པར་བྱའོ།    ༈    །བདུད་ཀྱི་མཐུ་
བཅོམ་པ་ནས་ཚེ་རབས་གཞན་དུའང་ཤེར་ཕྱིན་ངེས་པར་འཐོབ་པའི་པར་བཅུ་བཞི་ནི་སྦྱོར་བའི་ཕན་ཡོན་ཏེ་བསྒྲུབ་བྱ་དང། སངས་རྒྱས་རྣམས་ཀྱིས་བྱིན་གྱིས་བརླབས་པ་ནས་ཚེ་འདིར་ཤེར་ཕྱིན་ཚང་བར་རྙེད་བའི་བར་བཅུ་བཞི་ནི་ཕན་ཡོན་དེ་ལྟར་
འབྱུང་པའི་སྒྲུབ་བྱེད་དེ་འཐད་པ་ཡིན་པས་རིམ་བཞིན་བསྒྲུབ་བྱ་སྒྲུབ་བྱེད་དུ་སྦྱོར་དགོས་ཏེ། སྦྱོར་ཚུལ་ནི། ཕྱིན་ཅི་མ་ལོག་པའི་སྦྱོར་པ་སྒོམ་པ་ལ་མངོན་པར་དགའ་བའི་བྱང་སེམས་ལ་བདུད་ཀྱི་མཐུ་བཅོམ་པའི་ཡོན་ཏན་འབྱུང་སྟེ། བདུད་ཀྱི་
མཐུ་ཉམས་པའི་ཕྱིར་དུ་སངས་རྒྱས་རྣམས་ཀྱིས་བྱིན་གྱིས་བརླབས་པའི་ཕྱིར། སངས་རྒྱས་རྣམས་ཀྱིས་དགོངས་ཤིང་མཁྱེན་པའི་ཡོན་ཏན་འབྱུང་སྟེ། སྦྱོར་བའི་ནུས་པ་བསྐྱེད་པའི་དོན་དུ་དེ་བཞིན་གཤེགས་པས་དགོངས་པའི་ཕྱིར། སངས་
[055A]༄༅། །རྒྱས་ཀྱིས་མངོན་སུམ་དུ་མཛད་པའི་ཡོན་ཏན་འབྱུང་སྟེ། སྦྱོར་བ་ཁྱད་པར་དུ་འགྲོ་བའི་དོན་དུ་སྤྱན་རྣམས་ཀྱི་ཡེ་ཤེས་ཀྱིས་གཟིགས་པའི་ཕྱིར། དེ་གསུམ་ནི་སྦྱོར་པའི་ནུས་པ་ཆུང་འབྲིང་ཆེ་གསུམ་དུ་
གྱུར་བ་སྟེ། དགྲའི་མཚོན་པ་ཅག་པ་དང། གཉེན་ལ་གོ་བསྐོན་པ་དང། ལག་ཏུ་མཚོན་གཏད་དེ་དཔའ་སྐྱེད་པ་ལྟ་བུར་གསུངས་སོ། །ལྷག་མ་རྣམས་ཀྱང་བསྒྲུབ་བྱ་སྒྲུབ་བྱེད་དུ་ཇི་ལྟར་རིགས་པར་སྦྱོར་རོ། །ཡོན་ཏན་ལྔ་
པར་སངས་རྒྱས་དང་མི་འབྲལ་པའི་དོན་ཆེན་པོ་དང། བདེ་འགྲོར་སྐྱེ་པའི་ཕན་ཡོན་ཆེ་པ་དང། འཚང་རྒྱ་པའི་འབྲས་བུ་ཆེ་པ་དང། མྱ་ངན་ལས་འདས་རྗེས་སུའང་གཞན་དོན་ལ་འཇུག་པའི་རྣམ་སྨིན་ཆེ་བ་སྟེ་བཞི་གསུངས་པས་
བསྡུས་དོན་ལས། ཡོན་ཏན་ལྔ་བར་ཆེན་པོ་གསུམ་གསུངས་སོ། །ཞེས་འབྱུང་བ་དཔེ་མ་དག་གོ་ཡུལ་དཔྱད་པའི་ཡོན་ཏན་ནི། རྣམ་བཤད་དང་རྟོགས་དགའི་སྣང་བར་རང་གང་དུ་སྐྱེ་བའི་ཡུལ་དེ་ཉིད་དེ་བཞིན་གཤེགས་པས་
ལུང་བསྟན་པ་སོགས་བཤད་ལ། གསེར་ཕྲེང་ལས། བར་ཏ་ནི་ལ་སོགས་པའི་ཡུལ་དུ་ཡུམ་དར་བར་དཔྱད་པའི་གནས་སུ་ཡུམ་འདྲི་བ་སོགས་ནི་དྲུག་པའོ། །ཞེས་གསུངས་ཏེ། འདིའི་མདོར་དེ་བཞིན་གཤེགས་པ་འདས་
རྗེས་སུ་ཡུམ་འདི་ལྷོ་ཕྱོགས་དང། དེ་ནས་ཡུལ་བར་ཏ་ནི་དང། དེ་ནས་བྱང་ཕྱོགས་གྱི་རྒྱུད་དུ་དར་པར་གསུངས་པ་ལ། ལྷོ་ཕྱོགས་ནི་ཨོད་དྲའི་ཡུལ་དང་སིང་གྷ་ལའི་གླིང་ལ་སོགས་པའོ། །པར་ཏ་ནི་ཞེས་པ་ནི་ལྷོ་བྱང་གཉིས་

[055B] །བྱང་ཕྱོགས་ཀྱི་རྒྱུད་ནི་བོད་ཡུལ་ཡན་ཆད་ཨུ་རྒྱན་དང་ཁ་ཆེའི་ཡུལ་མན་ཆད་དོ་ཞེས་སོགས་བཤད་ཚུལ་གསུམ་འབྱུང་བ་རྣམས་གསེར་ཕྲེང་ལས་ཤེས་པར་བྱའོ། །ཡང་མདོ་དག་ལས་ལྔ་བརྒྱ་ཐ་མ་ཞེས་གསུངས་
པ་ལ། ཡུམ་གསུམ་གནོད་འཇོམས་སུ་རབ་ལུགས་དང་གཞན་ལུགས་གཉིས་བཀོད་པའི་དང་པོ་ནི། རྟགས་ཙམ་འཛིན་པའི་ལེའུ་ལ་ལྔ་བརྒྱ་ཐ་མར་འདོད་ལ། གཉིས་པ་ནི། ཚུལ་ཁྲིམས་ཀྱི་ལེའུ་ནས་རྟགས་ཙམ་འཛིན་པའི་དེའི་བར་
ལྔ་བརྒྱ་ཕྲག་ལྔ་ལ་ལྔ་བརྒྱ་ཐ་མར་འདོད་དེ། འདི་ནི་ཞི་བ་འཚོའི་བཞེད་པའོ། །རྗེ་གུང་ཐང་པའི་ཕར་ཕྱིན་མཆན་དུ་འདི་ལས་གཞན་དུ་བཤད་ཀྱང། གནོད་འཇོམས་རང་གི་དགོངས་པ་ནི་སྔ་མ་ལྟར་ཡིན་པར་སྣང་ངོ། །སྦྱོར་བའི་ཡོན་ཏན་ནི་ཚོགས་
ལམ་ནས་སངས་རྒྱས་ཀྱི་སའི་བར་དུ་ཡོད་དོ།    ༈    །སྦྱོར་པའི་སྐྱོན་ལ་གཉིས་ཡོད་དེ། འགལ་རྐྱེན་ཉེ་བར་གནས་པ་དང། མཐུན་རྐྱེན་མ་ཚང་བའོ། །དང་པོ་ལ་བཅུ་ཚན་དང་པོ་གཉིས་དང། དྲུག་ཚན་གཅིག་གི་ཐ་མ་གསུམ་སྟེ་ཉེར་གསུམ་ཡོད་ལ་
དེ་དག་ཀྱང་གཉིས་ཏེ། རང་དང་གཞན་ལ་བརྟེན་པའོ། །དང་པོ་ལ་གསུམ་ལས། དང་པོ་དོན་ཤེས་པ་ལ་བར་དུ་གཅད་པ་ནི། སྤོབས་བ་ཧ་ཅང་བུལ་བ་དང་མྱུར་བ་གཉིས་སོ། གཉིས་པ་སྒོ་གསུམ་གྱི་བྱ་བ་ནི། ལུས་ཀྱི་གནས་ངན་ལེན་
སོགས་གསུམ་མོ། །གསུམ་པ་ཐེག་ཆེན་ལ་འཇུག་པའི་བར་གཅོད་ལ་གཉིས་ལས། ཐེག་ཆེན་ལས་ཉམས་པའི་རྒྱུ་ནི། ཕྱིར་ཕྱོགས་པའི་རྒྱུ་མཚན་འཛིན་པ་སོགས་བདུན་ནོ། །ཐེག་ཆེན་ལས་གཡེང་པའི་རྒྱུ་ནི། ཡུལ་མང་པོ་ལ་རྣམ་

[056A]༄༅། །པར་རྟོགས་པའི་སྤོབས་པ་འབྱུང་བ་སོགས་བརྒྱད་དོ། །གཞན་ལ་བརྟེན་པ་ནི། བདུད་ཀྱིས་འབྱེད་པའི་སྦྱོར་བ་སོགས་ཐ་མ་གསུམ་སྟེ་ཉེར་གསུམ་མོ། །གཉིས་པ་མཐུན་རྐྱེན་མ་ཚང་བ་ནི། བཅུ་
ཚན་ཕྱི་མ་གཉིས་དང། དྲུག་ཆེན་གྱི་དང་པོ་གསུམ་སྟེ་ཉེར་གསུམ་ཡིན་ལ། དེ་རྣམས་ཀྱང་གཉིས་ཏེ། རང་གཞན་གཉིས་ཀ་དང། རང་ཁོ་ན་ལ་བརྟེན་པའོ། །དང་པོ་ལ་གཉིས་ལས། ཉན་པ་པོ་སྔ་མ་དང་འཆང་པ་བོ་ཕྱི་མ་དང་
འབྲེལ་བ་ནི། འདུན་པ་དང་སྙོམས་ལས་ཀྱིས་ཉམས་པ་སོགས་བཅུ་བཞི་དང། འཆང་བ་པོ་སྔ་མ་དང་ཉན་པ་པོ་ཕྱི་མ་དང་འབྲེལ་བ་ནི། གཅིག་བུ་དང་འཁོར་ལ་དགའ་བ་སོགས་བདུན་ནོ། །རང་ཁོ་ན་ལ་བརྟེན་པ་ནི། བཅུ་
ཚན་བཞི་པའི་ལྔ་པ་ངན་སོང་གི་འགྲོ་བ་ལ་ཕྱིར་ཕྱོགས་པ་དང། དྲུག་པ་བདེ་འགྲོར་འགྲོ་བ་ལ་ཡིད་བདེ་བ་སྟེ་གཉིས་སོ། །འདི་དག་ཀྱང་ཁ་ཅིག་ནི་བདུད་ལས་དངོས་དང། ཁ་ཅིག་ནི་བདུད་ལས་དང་འདྲ་བ་དང། ཁ་ཅིག་ནི་
དེ་ལྟར་སྦྱོད་ན་བདུད་ཀྱིས་གླགས་རྙེད་པ་ལ་བསམས་ནས་བདུད་ལས་སུ་གསུངས་པར་གསེར་ཕྲེང་སོགས་ལས་བཤད་དོ། །ས་མཚམས་ནི། ཐེག་ཆེན་ལས་ཉམས་པའི་རྒྱུ་བདུན་ནི་ཚོགས་ལམ་མན་ཆད་དང། གཞན་རྣམས་
ཕལ་ཆེར་སྦྱོར་ལམ་མན་ཆད་དང། ཕྲ་མོ་ས་བདུན་པའི་བར་དུ་ཡོད་པར་རྨི་ལམ་བསྟན་པ་ལས་གསུངས་ཞེས་གསེར་ཕྲེང་ལས་སོ། །ནོར་བུ་རིན་པོ་ཆེ་ལ་དགྲ་མང་བའི་དཔེ་ས་སྦྱོར་བ་པོ་ལ་བར་ཆད་མང་ཡང་ཕྱོགས་བཅུའི་སངས་

[056B]    ༈    །སྦྱོར་བའི་མཚན་ཉིད་ལ་གཞན་ལུགས་དགག་པ་དང། རང་ལུགས་བསྟན་པ་གཉིས་ལས། དང་
པོ་ལ་གཞོན་ནུ་དཔལ་གྱི་ལུགས་དང། ཤེར་འབྱུང་གི་ལུགས་དང། སྔོན་གྱི་མཁས་པ་དག་གི་ལུགས་ཏེ་གསུམ་དང། དེ་རྣམས་འགོག་ཚུལ་ནི་གསེར་ཕྲེང་ལས་ཤེས་པར་བྱ་ཞིང། ལོ་ཆན་གྱི་ལུགས་དང་དེ་འགོག་ཚུལ་ནི་རྣམ་བཤད་དང་
སྤྱི་དོན་འདིར་བཤད་པ་ལྟར་ཤེས་པར་བྱའོ། །གཞོན་ནུ་དཔལ་གྱི་ལུགས་བཀོད་པའི་སྐབས་ཀྱི་གསེར་ཕྲེང་གི་དཔེ་ཕལ་ཆེ་བར། དེ་ལ་རང་རྒྱུད་ལ་སྦྱོར་བ་སྐྱེས་པ་ཤེས་པར་བྱེད་པ་ན་མཁྱེན་གསུམ་དང། གཞན་རྒྱུད་ལ་གཏན་ལ་འབེབས་པ་
ན་སྐྱེས་བུ་ཆེན་པོའོ་ཞེས་ཟེར་རོ༑ ཞེས་འབྱུང་བ་དཔེ་མ་དག་སྟེ། བསྡུས་དོན་རང་ལས། དེ་ལ་རང་གི་རྒྱུད་ལ་གཏན་ལ་འབེབས་པར་བྱེད་པའི་ཚེ་ནི་མཁྱེན་གསུམ་ཆོས་ཅན་ནོ། །གཞན་གྱི་རྒྱུད་ལ་གཏན་ལ་འབེབས་པར་བྱེད་པའི་ཚེ་ནི་སྐྱེས་བུ་ཆོས་
ཅན་ནོ། །ཞེས་འབྱུང་པའི་ཕྱིར། དེས་ན་ཆོས་ཅན་ནོ་ཕེར་རྒྱུ་ལ་ཆེན་པོའི་ཞེས་ཡིག་ནོར་འབྱུང་བ་ཡིན་ནོ། འདོད་ཚུལ་དེ་དག་དང་དེ་རྣམས་འགོག་ཚུལ་ཤེས་པ་ནི་དེང་སང་གི་སློབ་གཉེར་བ་རྣམས་ལ་མེད་དུ་མི་རུང་བར་གལ་ཆེ་བ་མ་ཡིན་པས་མ་སྤྲོས་
སོ། །རང་ལུགས་ལའང་བཤད་སྲོལ་མི་འདྲ་བ་གཉིས་ཡོད་པ་ལས། གསེར་ཕྲེང་གི་བཤད་ཚུལ་ནི། ངོ་བོ་ཉིད་མཚན་ནི་སྦྱོར་པའི་རང་བཞིན་དང། ཁྱད་མཚན་ནི་ཕལ་ཆེར་དོན་གཞན་ལྡན་པ་དང། ཤེས་མཚན་བྱེད་མཚན་གཉིས་ནི་འབྲས་

[057A]༄༅། །བུས་རྒྱུ་མཚོན་པ་སྟེ། དེ་ཡང་བྱ་རོག་གིས་ཁང་བཟང་ས་མཚོན་པ་ལྟར་དེའི་སྒོ་ནས་ཤེས་པར་བྱས་པ་ཙམ་ཡིན་གྱི། རྣམ་པར་བཞག་འདོག་གི་མཚན་མཚོན་མཚན་ཉིད་པ་མ་ཡིན་ནོ། །མཚན་ཉིད་
བཞི་ལས། ཤེས་ཁྱད་བྱེད་གསུམ་ནི་གང་གིས་མཚོན་བྱེད་དང་བྱེད་སྒྲུབ་ཅེས་བྱ་སྟེ། གསུམ་པོ་འདིས་སྦྱོར་བ་རྣམས་མཚོན་པར་བྱེད་པའི་ཕྱིར། རྟགས་གྲུབ་སྟེ། ཤེས་མཚན་གྱིས་མཁྱེན་གསུམ་གྱི་སྦྱོར་པ་རྣམས་རང་དོན་
མཁྱེན་གསུམ་གྱི་རྟོགས་པ་སྐྱེད་པའི་ནུས་པ་དང་ལྡན་བར་མཚོན་པ་དང། བྱེད་མཚན་གྱིས་མཁྱེན་གསུམ་གྱི་སྦྱོར་བ་རྣམས་གཞན་དོན་འཕྲིན་ལས་སྤྱོད་པའི་ནུས་པ་དང་ལྡན་པར་མཚོན་པ་དང། ཁྱད་མཚན་གྱིས་ནུས་པ་དེ་གཉིས་ཉན་
རང་གི་སྦྱོར་བ་ལ་མེད་ཀྱི་བྱང་སེམས་ཀྱི་སྦྱོར་པ་ཁོ་ན་ལ་ཡོད་པར་མཚོན་པའི་ཕྱིར་དང། ཤེས་བྱེད་གཉིས་ཀྱིས་མི་ལྡན་རྣམ་གཅོད་དང། ཁྱད་མཚན་གྱིས་གཞན་ལྡན་རྣམ་གཅོད་དུ་མཚོན་པའི་ཕྱིར་རོ། །ངོ་བོ་ཉིད་མཚན་ནི་གང་
མཚོན་བྱ་དང་ལས་ཅེས་བྱ་སྟེ། མཁྱེན་གསུམ་གྱི་སྦྱོར་པའི་ངོ་བོ་ཡིན་པས་ན་དང་པོ་གསུམ་གྱིས་མཚོན་པར་བྱ་བ་ཡིན་པའི་ཕྱིར་རོ། །འདི་ལ་ཁ་ཅིག་ན་རེ། སྦྱོར་པའི་སྟེང་གི་དོན་གཉིས་ཕུན་ཚོགས་སྐྱེད་པའི་ནུས་པ་མཚོན་བྱ་
ཡིན་པར་སྔར་བཤད་པ་མི་འཐད་པར་ཐལ། མཁྱེན་གསུམ་གྱི་སྦྱོར་བ་མཚོན་བྱ་ཡིན་པར་འདིར་བཤད་པའི་ཕྱིར་ན་མ་ཁྱབ་སྟེ། སྦྱོར་བ་དང་སྦྱོར་པའི་ནུས་པ་གཉིས་ཀ་མཚོན་བྱར་བཤད་པ་ལ་འགལ་བ་མེད་པའི་ཕྱིར་ཏེ། སྦྱོར་བ་དང་

[057B] འདི་དག་རྣམ་པར་བཞག་འཇོག་གི་མཚན་མཚོན་མཚན་ཉིད་པ་མ་ཡིན་པའི་ཕྱིར་རོ། །ཡང་ཁོ་ན་རེ། ངོ་བོ་ཉིད་མཚན་མཚོན་བྱར་བཤད་པ་མི་འཐད་པར་ཐལ། དེ་མཚན་ཉིད་བཞི་པར་བཤད་བའི་
ཕྱིར་ན་མ་ཁྱབ་སྟེ། མཚན་ཉིད་ཀྱི་སྒྲ་བྱ་བྱེད་གཉིས་ཀ་དང་འབྲེལ་བའི་ཕྱིར་ཏེ། དཔེར་ན་འཚེད་པ་ཞེས་པ་གང་འཚོད་པ་དང་གང་གིས་འཚེད་པ་གཉིས་ཀ་དང་འབྲེལ་བ་བཞིན་ནོ། །ངོ་བོ་ཉིད་མཚན་ནི་དང་པོ་གསུམ་གྱིས་མཚོན་པར་བྱ་བ་ཡིན་པས་མཚོན་
བྱ་དང། རང་ཉིད་ཀྱིས་མཁྱེན་གསུམ་གྱི་སྦྱོར་བའི་ངོ་བོ་མཚོན་པར་བྱེད་པས་མཚན་ཉིད་ཀྱང་ཡིན་པར་བཤད་པའི་ཕྱིར་རོ། །ཡང་ཁོ་ན་རེ། ངོ་བོ་ཉིད་མཚན་དེ་བྱེད་སྒྲུབ་ཡིན་པར་ཐལ། སྦྱོར་བ་མཚོན་བྱེད་ཡིན་པའི་ཕྱིར་ན་མ་ཁྱབ་སྟེ། སྦྱོར་བ་མཚོན་
པར་བྱེད་ཀྱང་དོན་ཐ་དད་པའི་སྒོ་ནས་མི་མཚོན་པས་བྱེད་སྒྲུབ་ཏུ་མ་བཞག་ལ། དང་པོ་གསུམ་ནི་ཅི་རིགས་པར་དེ་ལས་བཟློག་པས་བྱེད་སྒྲུབ་ཏུ་བཞག་པའི་ཕྱིར་རོ། །ཡང་ཁོ་ན་རེ། དང་པོ་གསུམ་མཚན་ཉིད་དུ་བཤད་པ་མི་འཐད་པར་ཐལ། དེ་
དག་རང་རང་གི་མཚོན་བྱ་དང་ངོ་བོ་ཐ་དད་པའི་ཕྱིར་ན་མ་ཁྱབ་སྟེ། ངོ་བོ་ཐ་དད་ཡིན་ཀྱང་དེ་དག་གི་སྒོ་ནས་ཤེས་པར་བྱས་པ་ལ་དེས་མཚོན་ནོ་ཞེས་མཚན་ཉིད་དུ་བཏགས་པ་ཙམ་ཡིན་པའི་ཕྱིར་ཏེ། དཔེར་ན་བྱ་རོག་ཁང་བཟངས་དང་ངོ་བོ་ཐ་དད་ཡིན་
ཀྱང་བྱ་རོག་གི་སྒོ་ནས་ཁང་བཟངས་མཚོན་དུ་རུང་བ་བཞིན་ཡིན་པའི་ཕྱིར་རོ། །སྦྱོར་བ་སྒོམ་པ་ལ་མཚན་ཉིད་ཤེས་པ་སྔོན་དུ་འགྲོ་དགོས་ཏེ། རྫོགས་བྱང་དོན་དུ་གཉེར་པ་ན་དེའི་རྒྱུ་ཤེར་ཕྱིན་གྱི་རྣལ་འབྱོར་ལ་འཇུག་དགོས་ལ། དེའི་ཚེ་དེ་ལ་དོན་

[058A]༄༅། །གཉིས་ཕུན་ཚོགས་སྐྱེད་པའི་ནུས་པ་ཡོད་མེད་དཔྱོད་དགོས་པས། དེ་ལ་རང་དོན་རྟོགས་པ་ཕུན་ཚོགས་སྐྱེད་པའི་ནུས་པ་ཡོད་པར་ཤེས་པ་ལ་ཤེས་མཚན་དང། གཞན་དོན་འཕྲིན་ལས་ཕུན་ཚོགས་སྐྱེད་པའི་
ནུས་པ་ཡོད་པར་ཤེས་པ་ལ་བྱེད་མཚན་དང། ནུས་པ་དེ་གཉིས་ཐེག་ཆེན་གྱི་ལམ་ཁོ་ན་ལ་ཡོད་པར་ཤེས་པ་ལ་ཁྱད་མཚན་དང། སྦྱོར་བ་དེ་རང་གི་ངོ་བོ་སྤངས་རྟོགས་ཇི་ལྟ་བུ་ལྡན་པ་ཤེས་པར་བྱེད་པ་ལ་ངོ་བོ་ཉིད་མཚན་ཤེས་དགོས་པའི་
ཕྱིར་རོ། །ཇི་ལྟར་མཚོན་ཚུལ་ལ། གསེར་ཕྲེང་ལས་མཚན་གཞི་དང་མཚོན་བྱ་ཁྱད་པར་མེད་ལ་སྐད་དོད་ཀྱང་གཅིག་པས་མཚོན་བྱ་སྦྱོར་པའི་ཆོས་ཅན་ལ་མཚན་གཞིའི་ཐ་སྙད་མ་སྦྱར་ན་ལེགས་པར་གསུངས་ཀྱང། རྩ་ཤེའི་ཊཱིཀ་ཆེན་
ལས། བོད་ལ་གྲགས་པའི་མཚོན་བྱ་ལ་འདི་དང་རྒྱ་གཞུང་གཞན་མང་པོ་ལས་མཚན་གཞི་ཞེས་འབྱུང་ལ། དེ་གཉིས་ཀྱི་སྐད་དོད་ཀྱང་གཅིག་པས་མཚན་མཚོན་གྱི་སྦྱར་བ་གཅིག་ལ་མཚན་གཞི་དང་མཚོན་བྱ་འགལ་བར་སྨྲ་བ་ཡང་མི་འཐད་ལ་
གཞན་དག་སྔ་མ་རྒྱུ་མཚན་དུ་བྱས་ནས་མཚན་མཚོན་གཞི་གསུམ་དུ་བྱེད་པ་མི་འཐད་ཅེས་སྨྲ་བ་ཡང་མི་རིགས་ཏེ། རྟགས་ཀྱིས་བསྒྲུབ་བྱ་སྒྲུབ་པ་ལ་བསྒྲུབ་བྱ་སྒྲུབ་བྱེད་སྒྲུབ་གཞི་གསུམ་ཡོད་པ་ལྟར་མཚན་ཉིད་ཀྱིས་མཚོན་
བྱ་མཚོན་པ་ལ་ཡང་བྱར་རུང་བའི་ཕྱིར་རོ། །དེ་ལྟ་ན་བརྗོད་བྱ་ལ་ཡང་གསུམ་བྱ་དགོས་པར་འགྱུར་རོ་ཞེ་ན་འདོད་པ་ཡིན་ནོ། །ཞེས་གསུངས་པས་ན། སྐབས་འདིའི་ཆོས་ཅན་ལ་མཚན་གཞིའི་ཐ་སྙད་སྦྱོར་མི་རུང་བ་མིན་ཀྱང་

[058B] སེམས་པའི་གཞི་ཤེས་ཀྱི་སྦྱོར་བ་ཆོས་ཅན། གཞི་ཤེས་སུ་གྱུར་པའི་མཁྱེན་པ་བཅུ་དྲུག་སྐྱེད་པའི་ནུས་པ་དང་ལྡན་པ་ཡིན་ཏེ། གཞི་ཤེས་པའི་
ཤེར་ཕྱིན་ལ་བརྟེན་ནས་དེ་བཞིན་གཤེགས་པས་གཞི་ཤེས་ཀྱི་སྦྱོར་བའི་ཤེར་ཕྱིན་ལས་དེ་བཞིན་གཤེགས་པ་འབྱུང་བ་ལ་སོགས་པའི་ཡུལ་བཅུ་དྲུག་ཇི་ལྟ་བ་བཞིན་དུ་རབ་ཏུ་མཁྱེན་པའི་ཕྱིར། ལམ་ཤེས་ཀྱི་སྦྱོར་བ་ཆོས་ཅན། ལམ་ཤེས་སུ་
གྱུར་བའི་མཁྱེན་པ་བཅུ་དྲུག་སྐྱེད་པའི་ནུས་པ་དང་ལྡན་ཏེ། ལམ་ཤེས་པའི་ཤེར་ཕྱིན་ལ་བརྟེན་ནས་དེ་བཞིན་གཤེགས་པས་སྟོང་ཉིད་མཚན་མེད་སྨོན་མེད་སོགས་ཡུལ་བཅུ་དྲུག་ཇི་ལྟ་བ་བཞིན་དུ་རབ་ཏུ་མཁྱེན་པའི་ཕྱིར། རྣམ་མཁྱེན་གྱི་སྤྱོར་བ་
ཆོས་ཅན། རྣམ་མཁྱེན་དུ་གྱུར་བའི་མཁྱེན་པ་བཅུ་དྲུག་སྐྱེད་པའི་ནུས་པ་དང་ལྡན་ཏེ། རྣམ་མཁྱེན་གྱི་སྤྱོད་པའི་ཤེར་ཕྱིན་ལ་བརྟེན་ནས་དེ་བཞིན་གཤེགས་པས་དེ་བཞིན་གཤེགས་པ་དེ་ནི་རང་ཉིད་ཀྱི་རྒྱུར་གྱུར་བའི་ཆོས་རྣམ་མཁྱེན་གྱི་སྦྱོར་བའི་
ཤེར་ཕྱིན་ལ་བརྟེན་ནས་མཐོང་ཆོས་ལ་བདེ་བར་གནས་པ་སོགས་ཡུལ་བཅུ་དྲུག་ཇི་ལྟ་བ་བཞིན་དུ་རབ་ཏུ་མཁྱེན་པའི་ཕྱིར། ཤེས་མཚན་ཞེ་བརྒྱད་རེ་རེ་ལ་སྦྱོར་བ་རེ་རེ་འགོད་ཚུལ་ནི་སྔ་མས་རིགས་བསྒྲེའོ། །མདོ་ལས་ཤེས་མཚན་
འདི་དག་སངས་རྒྱས་ལ་སྦྱར་པ་ནི་གཙོ་ཆེ་བ་ལ་དགོངས་པ་ཡིན་གྱི་བྱང་སེམས་ལ་མེད་པ་མ་ཡིན་པར་གསེར་ཕྲེང་ལས་གསུངས་སོ། །དོན་གཉིས་ཕུན་ཚོགས་སྐྱེད་པའི་ནུས་པ་དང་ལྡན་པའི་ལམ་ཤེས་དང་རྣམ་མཁྱེན་གྱི་སྦྱོར་བ་གཉིས་ཆོས་ཅན། ཉན་

[059A]༄༅། །རང་གི་སྦྱོར་བ་ལས་ཁྱད་པར་དུ་འཕགས་པ་ཡིན་ཏེ། བསམ་གྱིས་མི་ཁྱབ་པ་ནས་རོ་མྱང་མེད་པའི་བར་གྱིས་ཁྱད་པར་དུ་བྱས་པའི་ཤེས་བཟོད་སྐད་ཅིག་མ་བཅུ་དྲུག་ངོ་བོ་རྒྱུ་འབྲས་ཅི་རིགས་སུ་ལྡན་པའི་ཐེག་ཆེན་གྱི་ལམ་
ཡིན་པའི་ཕྱིར། བྱང་སེམས་ཀྱི་སྦྱོར་མ་ཐོང་སྒོམ་གསུམ་ཆོས་ཅན། ཉན་རང་གི་སྦྱོར་བ་ལས་ཁྱད་པར་དུ་འཕགས་ཏེ། རིམ་པ་བཞིན་དུ་སྔར་བཤད་པའི་ཤེས་བཟོད་སྐད་ཅིག་མ་བཅུ་དྲུག་འབྲས་བུ་དང། ངོ་བོ་དང། རྒྱུར་ལྡན་པའི་ཐེག་ཆེན་གྱི་ལམ་ཡིན་པའི་ཕྱིར་
ཁྱབ་སྟེ། རྒྱུ་ལ་ཁྱད་པར་མེད་ན་འབྲས་བུའི་ཁྱད་པར་རྒྱུ་མེད་དུ་འགྱུར་ཞིང། འབྲས་བུ་ལ་ཁྱད་པར་མེད་ན་རྒྱུའི་ཁྱད་པར་དོན་མེད་དུ་འགྱུར་བའི་ཕྱིར་རོ། །དེས་ན་བར་བ་མཐོང་ལམ་ནི་ཉན་རང་གི་སྦྱོར་བ་ལས་ཁྱད་པར་དུ་འཕགས་ན་དེའི་རྒྱུ་འབྲས་སྦྱོར་སྒོམ་གཉིས་ཀྱང་དེ་ལས་
ཁྱད་པར་དུ་འཕགས་པར་གོ་པར་འགྱུར་བས། གཞུང་གི་དངོས་བསྟན་གྱི་ཁྱད་མཚན་མཐོང་ལམ་ཁོ་ན་དང་སྦྱོར་བ་ཡིན་ནོ། །འགྲེལ་བར་གཞི་ཤེས་ཀྱི་ཁྱད་མཚན་མ་བཤད་པའི་རྒྱུ་མཚན་ཡོད་དེ། གཞི་ཤེས་ཙམ་ཉན་རང་ལའང་ཡོད་ལ། སེམས་དཔའི་གཞི་ཤེས་ནི་
ལམ་ཤེས་ཡིན་པས་ལོགས་སུ་མི་དགོས་པའི་ཕྱིར་རོ། །སེམས་དཔའི་གཞི་ཤེས་ཀྱི་སྦྱོར་བ་ཆོས་ཅན། གཞན་དོན་འཕྲིན་ལས་ཕུན་ཚོགས་བསྐྱེད་པའི་ནུས་པ་དང་ལྡན་པ་ཡིན་ཏེ། རྟེན་སངས་རྒྱས་བྱང་སེམས་ཀྱིས་ཐབས་གཞི་ཤེས་ཀྱི་སྤྱོར་བ་ལ་བརྟེན་ནས་
ཡུལ་གདུལ་བྱ་རྣམས་མ་འོངས་པའི་ཕན་པ་དང། ཚེ་འདིའི་བདེ་བ་དང། སྐྱོབ་བ་སྟེ་སྡུག་བསྔལ་སླར་མི་སྐྱེ་བའི་ལྷག་མེད་ཀྱི་མྱང་འདས་ལ་འགོད་པར་མཛད་པའི་ཕྱིར། ལམ་ཞེས་ཀྱི་སྦྱོར་བ་ཆོས་ཅན། དེ་འདྲའི་ནུས་པ་དང་ལྡན་ཏེ། རྟེན་སངས་རྒྱས་བྱང་སེམས་

[059B]
པའི་ཕྱིར། རྣམ་མཁྱེན་གྱི་སྦྱོར་བ་ཆོས་ཅན། དེ་ལྟ་བུའི་ནུས་པ་དང་ལྡན་ཏེ། སངས་རྒྱས་བྱང་སེམས་རྣམས་ཀྱིས་རྣམ་མཁྱེན་གྱི་སྦྱོར་བ་ལ་བརྟེན་ནས་སེམས་རྣམས་ཀྱི་རྟེན་མཛད་པའི་ཕྱིར་རོ། །ལེའུ་བརྒྱད་མར་དང་པོ་གཉིས་བྱང་སེམས་དང་ལྷག་མ་
དགུ་སངས་རྒྱས་ནས་ཀྱི་བྱེད་པར་གསུངས་སོ། །འོན་ཀྱང་མཐར་ཐུག་པ་སངས་རྒྱས་དང་གནས་སྐབས་ཀྱི་བྱེད་པ་བཅུ་གཅིག་བྱང་སེམས་ལ་ཡང་ཡོད་དོ། །ཞེས་གསེར་ཕྲེང་ལས་གསུངས་སོ། །དང་པོ་དགུ་གཞི་ཤེས་དང་ཐ་མ་
གཉིས་ལམ་ཤེས་དང་རྣམ་མཁྱེན་གྱི་བྱ་བྱེད་བར་རྒྱན་སྣང་དུ་བཤད་པ་ནི་ཉི་སྣང་གི་དགོངས་པ་ཡིན་ཀྱང། འགྲེལ་བ་འདིར་མཁྱེན་གསུམ་གྱི་བྱེད་པ་ནི་རིམ་བཞིན་གསུམ་དང་བདུན་དང་གཅིག་ཏུ་གསུངས་པ་ནི་སྔར་ལྟར་རོ། །སེམས་
དཔའི་གཞི་ཤེས་ཀྱི་སྦྱོར་པ་ཆོས་ཅན། རང་གི་ངོ་བོ་སྤངས་རྟོགས་ཁྱད་པར་བ་དང་ལྡན་ཏེ། ཆགས་སོགས་ཉོན་མོངས་མངོན་གྱུར་བས་དཔེན་པ་དང། ཉོན་མོངས་ཀྱི་
རྟགས་ཏེ་འབྲས་བུ་སྒོ་གསུམ་གྱི་གནས་ངན་ལེན་གྱིས་དབེན་བ་དང། ཉོན་མོངས་ཀྱི་མཚན་མ་སྟེ་རྒྱུ་ཚུལ་མིན་

[060A]༄༅། །ཡིད་བྱེད་སོགས་ཀྱིས་དབེན་པ་དང། མི་མཐུན་པ་དང་གཉེན་པོའི་ཕྱོགས་ལ་བླང་དོར་དུ་བདེན་པར་ཞེན་པའི་རྣམ་རྟོག་གིས་དཔོན་པའི་སྦྱོར་བ་བཞིའི་དབྱེ་གཞི་ཡིན་པའི་ཕྱིར། ལམ་ཤེས་ཀྱི་སྦྱོར་པ་ཆོས་
ཅན༑ རང་གི་ངོ་བོ་སྤངས་རྟོགས་ཁྱད་པར་བ་དང་ལྡན་ཏེ། དོན་དམ་པར་མེད་པའི་སེམས་ཅན་མཐའ་ཡས་པ་མྱ་ངན་ལས་འདའ་བར་དཀའ་བ་སྒྲུབ་པའི་སྦྱོར་བ་དང། ཐེག་པ་གཞན་དུ་མི་ལྟུང་པར་སངས་རྒྱས་པར་ངེས་པ་སྒྲུབ་པའི་སྦྱོར་པ་
དང༑ ཡུན་རིང་པོ་ནས་པ་སྒྲུབ་པར་བྱ་བ་ཆེད་དུ་བྱ་བ་ཆེན་པོ་གསུམ་སྒྲུབ་པའི་སྦྱོར་བ་དང། བསྒོམ་པར་བྱ་བ་དང་སྒོམ་པ་བོ་སོགས་དོན་དམ་པར་མི་དམིགས་པར་རྟོགས་པའི་སྦྱོར་པ་དང། བདེན་པར་མངོན་པར་ཞེན་པ་མཐའ་དག་
བཀག་པའི་སྦྱོར་པ་ལྔའི་དབྱེ་གཞི་ཡིན་པའི་ཕྱིར༑ རྣམ་མཁྱེན་གྱི་སྦྱོར་བ་ཆོས་ཅན། རང་གི་ངོ་བོ་སྤངས་རྟོགས་ཁྱད་པར་པ་དང་ལྡན་ཏེ། གཞི་ཤེས་དང་ལམ་ཤེས་ཀྱི་ཡུལ་དུ་བསྡུས་པའི་གཞི་ལམ་ལ་དམིགས་པའི་སྦྱོར་བདག་འཇིག་
རྟེན་པའི་བདེན་པར་ཞེན་པ་ལས་ལོག་སྟེ་དེ་དང་མི་མཐུན་པར་རྟོགས་པའི་སྦྱོར་བ་དང། གཟུགས་སོགས་ཐོགས་པ་མེད་པར་ཤེས་པའི་སྦྱོར་པ་ལ་སོགས་པ་བདུན་གྱི་དབྱེ་གཞི་ཡིན་པའི་ཕྱིར་རོ། །དེ་དག་གིས་མཚམས་ཡོད་དེ། ཤེས་
མཆན་བྱེད་མཚན་གཉིས་ནི། སངས་རྒྱས་བྱང་སེམས་གཉིས་གར་ཡོད་ལ། ཁྱད་མཚན་ནི་མཐོང་ལམ་ཁོ་ནར་ཡོད་ཅིང། ངོ་བོ་ཉིད་མཚན་ནི་ཐེག་ཆེན་ཚོགས་ལམ་ནས་རྒྱུན་མཐའི་བར་དུ་ཡོད་པའི་ཕྱིར་རོ། །ཁ་ཅིག་ན་རེ། ས་མཚམས་

[060B] གསེར་ཕྲེང་ལས། གསུམ་པ་ནི། ཚོགས་ལམ་ནས་ས་བཅུ་བའི་བར་དུ་བཞག་སྟེ། སྦྱོར་བ་སྒོམ་ངེས་ཀྱིས་འདི་སྔོན་དུ་བཏང་ནས་སྒོམ་པས་སོ། །ཞེས་གསུངས་པའི་ཕྱིར་ན་མ་ཁྱབ་སྟེ། འདི་ནི་མཚན་ཉིད་ཀྱི་
སྒོ་ནས་སྦྱོར་པ་ལ་དཔྱོད་པའི་ས་མཚམས་བསྟན་པ་ཡིན་པའི་ཕྱིར། གཞན་དུ་ན་སྦྱོར་པ་སྒོམ་པའི་སྔོན་དུ་ཤེས་མཚན་ཐོབ་པར་ཐལ་པའི་སྐྱོན་འབྱུང་བའི་ཕྱིར་ཏེ། སྦྱོར་བསྒོམ་ངེས་ཀྱིས་འདི་སྔོན་དུ་བཏང་ནས་སྒོམ་པས་སོ། །ཞེས་གསུངས་པའི་
ཕྱིར། འདོད་མི་ནུས་ཏེ། ཤེས་མཚན་བྱེད་མཚན་གཉིས་སངས་རྒྱས་ཀྱིས་ནའང་ཡོད་པར་གསེར་ཕྲེང་རང་ལས་གསལ་པར་གསུངས་པའི་ཕྱིར་རོ། །གཉིས་པ་རྣམ་བཤད་ཀྱི་བཤད་ཚུལ་ནི། འདི་ལ་ལྔ། མཚན་གཞི་དང། མཚོན་བྱ་དང་
མཚན་ཉིད་དང། ཇི་ལྟར་མཚོན་ཚུལ་དང། ས་མཚམས་སོ། །དང་པོ་ནི། ངོ་བོ་ཉིད་མཚན་བཅུ་དྲུག་གོ་གཉིས་པ་ལ་སྦྱི་དང་བྱེ་བྲག་གཉིས་ལས། དང་པོ་ནི། ལམ་ཤེར་ཕྱིན་གྱི་རྣལ་འབྱོར་རོ། །གཉིས་པ་ནི། མཁྱེན་གསུམ་གྱི་
སྦྱོར་པ་དང། ཉན་རང་གི་སྦྱོར་བ་ལས་ཁྱད་པར་དུ་འཕགས་པའི་སྦྱོར་པ་དང། གཞན་དོན་སྒྲུབ་པའི་བྱེད་ལས་ཁྱད་པར་ཅན་དང་ལྡན་པའི་སྦྱོར་པ་རྣམས་སོ། གསུམ་པ་ནི། སྦྱོར་པའི་ངོ་པོར་གྱུར་པའི་ཤེས་པ་དང། ཁྱད་པར་དང༑ བྱེད་པ་
གསུམ་མོ། །བཞི་པ་ལ་གཉིས་ལས། སྦྱིའི་མཚོན་ཚུལ་ནི། ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར་བཅུ་དྲུག་མཚན་གཞི། ལམ་ཤེར་ཕྱིན་གྱི་རྣལ་འབྱོར་དུ་མཚོན། སྙིང་རྗེ་ཆེན་པོ་དང་སྟོང་ཉིད་རྟོགས་པའི་
[061A]༄༅། །ཤེས་རབ་སོགས་ཐབས་ཤེས་ཁྱད་པར་ཅན་གྱི་རིགས་རྫོགས་པས་ཟིན་པའི་བྱང་སེམས་ཀྱི་ཡེ་ཤེས་ཡིན་པས་སོ། །གཉིས་པ་ནི། ཉོན་མོངས་རྟགས་སོགས་བཞི་སྤོང་ཞིང་དེ་བཞིན་གཤེགས་པ་འབྱུང་བ་
ཤེས་པ་སོགས་བཅུ་དྲུག་གང་རུང་གི་རྣམ་ཅན་གྱི་སེམས་དཔའི་རྣལ་འབྱོར་མཚན་གཞི་ནི། སེམས་དཔའི་གཞི་ཤེས་ཀྱི་སྦྱོར་བར་མཚོན། དེ་བཞིན་གཤེགས་པ་འབྱུང་བ་ཤེས་པ་སོགས་གང་རུང་གི་རྣམ་ཅན་གྱི་སེམས་དཔའི་ཡེ་
ཤེས་ཡིན་པས་སོ། །གཞན་དོན་གྱི་གོ་ཆ་བྱ་དཀའ་བ་སོགས་སྒྲུབ་པས་ཁྱད་པར་དུ་བྱས་ཤིང་སྟོང་ཉིད་མཚན་མེད་སོགས་བཅུ་དྲུག་གང་རུང་གི་རྣམ་ཅན་གྱི་སེམས་དཔའི་རྣལ་འབྱོར་མཚན་གཞི། ལམ་ཤེས་ཀྱི་སྦྱོར་བར་མཚོན། སྟོང་
ཉིད་མཚན་མེད་སོགས་གང་རུང་གི་རྣམ་པ་ཅན་གྱི་སེམས་དཔའི་ཡེ་ཤེས་ཡིན་པས་སོ། །གཞི་ལམ་གྱིས་བསྡུས་པའི་ཁྱད་པར་ལ་དམིགས་པ་སོགས་སེམས་དཔའི་རྣལ་འབྱོར་བདུན་མཚན་གཞི། རྣམ་མཁྱེན་གྱི་སྦྱོར་པར་མཚོན། དེ་
བཞིན་གཤེགས་པ་ཉིད་ཀྱི་མཐོང་ཆོས་ལ་བདེར་གནས་སོགས་གང་རུང་གི་རྣམ་ཅན་གྱི་སེམས་དཔའི་ཡེ་ཤེས་ཡིན་པས་སོ། །ངོ་བོ་ཉིད་མཚན་བཅུ་དྲུག་མཚན་གཞི། ཉན་རང་གི་སྦྱོར་བ་ལས་ཁྱད་པར་དུ་འཕགས་བའི་
སྦྱོར་བར་མཚོན། བསམ་མི་ཁྱབ་སོགས་ཀྱིས་ཁྱད་པར་དུ་བྱས་པའི་སེམས་དཔའི་ཡེ་ཤེས་ཡིན་པས་སོ། །ཡང་དེ་མཚན་གཞི། གཞན་དོན་སྒྲུབ་པའི་བྱེད་ལས་ཁྱད་པར་ཅན་དང་ལྡན་པའི་སྦྱོར་བར་མཚོན་

[061B] །མཁྱེན་གསུམ་གྱི་ངོ་བོ་ཉིད་མཚན་བཞི་དང་ལྔ་དང་བདུན་ལ་ཡང་སྔར་གྱི་མཚོན་སྦྱོར་དེས་རིགས་བསྒྲེའོ། །ལྔ་པ་ནི། ཐེག་ཆེན་ཚོགས་
ལམ་ནས་རྒྱུན་མཐའ་བར་དུ་ཡོད་པ་ཡིན་གྱི། སངས་རྒྱས་ཀྱི་སར་མཚན་ཉིད་བཞི་གང་ཡང་མེད་དོ། །ཁྱད་མཚན་བཅུ་དྲུག་ཀྱང་ཁྱད་གཞི་མཐོང་ལམ་དང་སྦྱར་ནས་བསྟན་པ་ཡིན་གྱི། བསམ་གྱིས་མི་ཁྱབ་བ་སོགས་ཁྱད་ཆོས་བཅུ་དྲུག་ནི་ཚོགས་
ལམ་ནས་རྒྱུན་མཐའི་པར་ལ་ཡོད་དོ། །ངོ་བོ་ཉིད་མཚན་ནི་མཚན་གཞི་དང་མཚོན་བྱ་ཡིན་པས་མཚན་ཉིད་ཀྱི་སྒྲས་བསྟན་པ་ཡིན་གྱི་མཚོན་བྱེད་མིན་པར་བཞེད་དོ། །རྟོགས་དགའི་སྣང་པ་ཡང་ཕལ་ཆེར་འདི་དང་མཐུན་ཞིང། རྗེས་འཇུག་གི་ཡིག་ཆ་ཕལ་
ཆེར་འདིའི་རྗེས་སུ་འབྲང་བ་ཤ་སྟག་ཡིན་པ་དང། བཤད་ཚུལ་འདི་ནི་རྒྱལ་ཚབ་རྗེའི་རང་བཟོ་མིན་གྱི། རྗེ་རིན་པོ་ཆེས་ལྗགས་བཤད་སྩལ་བའི་ཟིན་བྲིས་ཡིན་པར་གྲགས་ཆེ་ཡང། བློ་དམན་བདག་གིས་འདི་ལ་ཡུན་རིང་པོ་ནས་ཡང་ཡང་བལྟ་རྟོག་
བྱས་ཀྱང་འདིའི་དོན་ཇི་ལྟ་བུ་ཡིན་པས་ཆད་པར་མ་སྤོབས་སོ།    ༈    །མདོ་སྡེ་ཚངས་པའི་དྲ་བ་ལས་གསུངས་པའི་ལྟ་ངན་དྲུག་ཅུ་རྩ་གཉིས་ནི་ཀུན་བཏུས་དར་ཊཱིཀ་དང། ཁོ་བོས་བྲིས་པའི་གྲུབ་མཐའ་ཆེན་མོའི་མཆན་ལས་ཤེས་པར་བྱའོ། །ལུང་མ་
བསྟན་གྱི་ལྟ་བ་བཅུ་བཞི་ལ་སྤྱི་དོན་འདིར་རྟག་པའི་གང་ཟག་གི་བདག་དང་འཇིག་རྟེན་ཡོད་པར་ལྟ་བ་སོགས་སུ་སྦྱར་ནས་ཐམས་ཅད་གང་ཟག་གི་བདག་འཛིན་ཡིན་པར་གསུངས་ཀྱང། གཞུང་ཆེན་མོར་བདག་དང་འཇིག་རྟེན་རྟག་པར་ལྟ་བ་སོགས་སུ་

[062A]༄༅། །འགྲིག་གོ་ཞེས་གསུངས་པ་འང་ཡོད་དེ།།    ༈   
དང་གསུམ་སྟེ་བཅུ་དགུས་སེམས་ཅན་ལ་དམིགས་པར་གསེར་ཕྲེང་ལས་གསུངས་པ་ནི་ཉི་སྣང་རྒྱན་སྣང་ལེའུ་བརྒྱད་མ་གསུམ་གའི་དགོངས་བ་ཡིན་ལ། རྣམ་བཤད་ལས། ཆུང་འབྲིང་སོ་སོར་བཅད་པ་མཚོན་བ་ཙམ་
ཡིན་གྱི་ཐམས་ཅད་ཀྱིས་ཐམས་ཅད་ལ་དམིགས་པར་ཤེས་པར་བྱའོ།། ཞེས་གསུངས་སོ།།    ༈    རྣམ་པ་དང་ལམ་དང་གཞི་ཐམས་ཅད་རྣམ་པར་བསྒོམ་པའི་
དབྱེ་བས་གོ་རིམ་བཞིན་དུ་རྣམ་པ་ཐམས་ཅད་མཁྱེན་པ་ཉིད་ལ་སོགས་པ་མངོན་པར་རྟོགས་པ་རྣམ་པ་གསུམ་ལ་འཇིག་རྟེན་པའི་ངེས་པར་འབྱེད་པའི་ཆ་དང་མཐུན་པ་རྟོགས་པ་སྔོན་དུ་འགྲོ་བས་འཇིག་རྟེན་ལས་འདས་པའི་
མཐོང་བ་དང་སྒོམ་པའི་ལམ་རྟོགས་པ་ཡིན་ལ། རྣམ་པ་ཀུན་མངོན་པར་རྫོགས་པར་རྟོགས་པ་ལ་སོགས་པ་གསུམ་ལ་ནི་སྒོམ་པ་གོང་ནས་གོང་གི་གནས་སྐབས་ཀྱི་ཁྱད་པར་གྱིས་རྣམ་པ་ཐམས་ཅད་དུ་ཁྱད་
བར་གྱི་ལམ་གྱིས་བསྡུས་པའི་ཡེ་ཤེས་ཟག་པ་མེད་པ་ཆུང་ངུ་དང་འབྲིང་དང་ཆེན་པོའི་མས་ཀྱིས་སྐྱེ་བ་ཡིན་པས་གཅིག་ཅར་སྐྱེ་བ་དགག་པར་བྱ་བའི་ཕྱིར་ངེས་པར་འབྱེད་པའི་ཆ་ལ་སོགས་པའི་ཐ་སྙད་དུ་གསུངས་པ་ཡིན་པར་

[062B] །ཞེས་གསུངས་པའི་དོན་ལ་བཤད་ཚུལ་མི་འདྲ་བ་གཉིས་འབྱུང་སྟེ། གསེར་ཕྲེང་ལྟར་ན། སྐབས་དང་པོ་གསུམ་དུ་བསྟན་པའི་སྦྱོར་མཐོང་སྒོམ་གསུམ་ནི་དེ་དག་མཚན་ཉིད་པ་དང། སྦྱོར་པ་
དང་པོ་གསུམ་གྱི་སྐབས་སུ་སྦྱོར་མཐོང་སྒོམ་གསུམ་གྱི་སྒྲས་བསྟན་པའི་ལམ་ནི་དེ་དག་མཚན་ཉིད་པ་མ་ཡིན་ཏེ། དག་སའི་ཡེ་ཤེས་ལ་སྦྱོར་ལམ་སོགས་ཀྱི་མིང་གིས་བསྟན་པའི་ཕྱིར་ཏེ། སྐབས་བཞི་པར་སྦྱོར་མཐོང་སྒོམ་
གསུམ་གྱི་སྒྲས་བསྟན་པའི་ལམ་གསུམ་ནི་ས་བརྒྱད་པའི་ཡེ་ཤེས་ཆུང་འབྲིང་ཆེ་གསུམ་དང། སྐབས་ལྔ་པར་དེ་ལྟར་བསྟན་པའི་ལམ་གསུམ་ནི་ས་དགུ་པའི་ཡེ་ཤེས་ཆུང་འབྲིང་ཆེ་གསུམ་དང། སྐབས་དྲུག་པར་དེ་
ལྟར་བསྟན་པའི་ལམ་གསུམ་ནི་ས་བཅུ་བའི་ཡེ་ཤེས་ཆུང་འབྲིང་ཆེ་གསུམ་ལ་བྱེད་པའི་ཕྱིར་རོ། །འདིའི་སྒོམ་ལམ་མཚན་ཉིད་པ་མིན་ཞེས་པ་ནི་ས་བདུན་པ་མན་ཆད་ཀྱི་སྒོམ་ལམ་མིན་པའི་དོན་ཡིན་པར་གསུངས་སོ། །
འདི་ལ་ཁ་ཅིག་ན་རེ། བཤད་ཚུལ་འདི་ལྟར་ན་ཕྱིར་མི་ལྡོག་པའི་རྟགས་ཐོབ་པའི་སྦྱོར་ལམ་པ་མེད་པར་ཐལ་བ་དང། སྦྱོར་ལམ་དུ་གྱུར་བའི་སྦྱོར་བ་དང་པོ་གསུམ་མེད་པར་ཐལ། སྦྱོར་བ་དང་པོ་གསུམ་གྱི་སྐབས་
སུ་ལམ་གསུམ་གྱི་སྒྲས་བསྟན་པའི་ལམ་ནི་དེ་དག་མཚན་ཉིད་པ་མ་ཡིན་པའི་ཕྱིར་ན་མ་ཁྱབ་སྟེ། སྐབས་རེ་རེ་སྦྱོར་ལམ་གྱི་སྒྲས་བསྟན་པའི་ལམ་ནི་དག་སའི་ཡེ་ཤེས་ཡིན་གྱི་སྦྱོར་ལམ་མིན་ཞེས་པ་མ་གཏོགས་

[063A]༄༅། །དེ་དང་འདྲ་བའི་སྦྱོར་ལམ་མེད་པར་མ་བཤད་པའི་ཕྱིར་དང། དེ་ན་གྱིས་དེ་འདྲའི་སྦྱོར་ལམ་ཡོད་པར་བཤད་པའི་ཕྱིར་ཏེ། གསེར་ཕྲེང་ལས། མཁྱེན་གསུམ་དུ་བསྟན་པའི་ལམ་རྣམས་རིམ་པ་བཞིན་དང་པོར་སྐྱེས་
པའི་གནས་སྐབས་དང། སྦྱོར་བ་གསུམ་གྱི་ལམ་རྣམས་སྔར་ཇི་ལྟར་མྱོང་བ་བཞིན་ཕྱིས་ཁྱད་པར་ལམ་དུ་འདྲིས་པར་བྱེད་པ་ན་སྔར་གྱི་དེ་དང་དེའི་མིང་གིས་བཏགས་པའི་གནས་སྐབས་སུ་མཛད་པ་ནི་སློབ་དཔོན་འདིའི་ཐུགས་རྩེ་གཏད་བར་སྣང་
ཞིང། ཞེས་གསུངས་པའི་ཕྱིར། ཡང་ཁ་ཅིག་ན་རེ། སྐབས་འདིར་སློབ་དཔོན་གྱིས་ལམ་རྐྱང་པའི་ལུགས་འཐད་ལྡན་དུ་བཞེད་པར་ཐལ། སྦྱོར་བ་དང་བོ་གསུམ་གྱི་སྐབས་སུ་སྦྱོར་མཐོང་སྒོམ་གསུམ་གྱི་སྒྲས་བསྟན་པའི་ལམ་རྣམས་སྦྱོར་བ་
མཐོང་སྒོམ་གསུམ་མཚན་ཉིད་པ་མ་ཡིན་པར་བཞེད་པའི་ཕྱིར་ན་མ་ཁྱབ་སྟེ། དེ་ཙམ་གྱིས་ལམ་རྐྱང་བའི་ལུགས་སུ་མི་འགྱུར་བའི་ཕྱིར་ཏེ། ལམ་རྐྱང་པའི་ལུགས་ནི། སྐབས་དང་པོའི་རྣམ་མཁྱེན་ནི་ཚོགས་སྦྱོར་ཁོ་ན་དང། གཉིས་
པའི་ལམ་ཤེས་ནི་ས་དང་པོ་དྲུག་དང། གསུམ་པའི་གཞི་ཤེས་ནི་ས་བདུན་པ་དང། སྐབས་བཞི་པ་སོགས་ཀྱི་སྦྱོར་བ་གསུམ་ནི་རིམ་བཞིན་ས་བརྒྱད་པ་དང་དགུ་པ་དང་བཅུ་པའི་སྟོད་དང། སྐད་ཅིག་མའི་སྦྱོར་བ་ནི་ས་བཅུ་པའི་སྨད་དང་
ཆོས་སྐུ་ནི་སངས་རྒྱས་ཀྱི་སར་འདོད་པ་ལ་བྱེད་པའི་ཕྱིར་ཏེ། མདོར་ན་མདོ་དང་རྒྱན་ལས་ལམ་ལྔ་ས་བཅུ་ཚར་གཅིག་ཙམ་བསྟན་པར་འདོད་པ་ནི་ལམ་རྐྱང་པ་དང། དེ་དག་ཡང་ཡང་བསྟན་པར་འདོད་པ་ནི་ལུགས་པའི་ལུགས་ཡིན་པའི་ཕྱིར་

[063B] སློབ་དཔོན་གྱིས་བསྡུད་འགྲེལ་རྟོགས་སླར་ལམ་རྐྱང་པ་དང། འགྲེལ་པ་ཆེ་ཆུང་གཉིས་སུ་ལུག་པའི་ལུགས་བཤད་པའི་ཕྱིར་རོ། །ཡང་ཁ་ཅིག་ན་རེ། གསེར་ཕྲེང་གི་རང་ལུགས་ལ་ཡང་སྦྱོར་བ་དང་པོ་གསུམ་གྱི་སྐབས་སུ་སྦྱོར་
མཐོང་སྒོམ་གསུམ་གྱི་སྒྲས་བསྟན་པའི་ལམ་རྣམས་དག་སའི་ཡེ་ཤེས་སུ་བཞེད་པར་ཐལ། སློབ་དཔོན་གྱིས་དེ་ལྟར་བཞེད་པའི་ཕྱིར་ན་མ་ཁྱབ་སྟེ། སློབ་དཔོན་གྱིས་སྔར་ལྟར་བཞེད་ཀྱང། རྗེ་བདག་ཉིད་ཆེན་པོས་འཕགས་པའི་རྗེས་སུ་འབྲང་
སྟེ་ལམ་དེ་དག་སྦྱོར་མཐོང་སྒོམ་གསུམ་མཚན་ཉིད་པར་བཞེད་པའི་ཕྱིར་ཏེ། གསེར་ཕྲེང་ལས། མངོན་རྟོགས་དྲུག་གི་ལམ་རྣམས་ལ་ནི་མཚན་ཉིད་པ་ཡིན་མིན་མ་བྱས་ཀྱང་མཁྱེན་གསུམ་དུ་གསུངས་པ་ཐོས་བསམ་གྱི་ཡུལ་དང། སྦྱོར་བ་གསུམ་
དུ་གསུངས་པ་རྣམས་ཉམས་ལེན་གྱི་སྒོ་ནས་དང། དང་པོའི་ལམ་རྣམས་ཀྱང་རིམ་པ་ལྟར་ཐོབ་བྱ་དང་པ་སྐྱེད་བྱ་དང་སྤང་བྱའི་མཁྱེན་གསུམ་མཚོན་པའི་ཆེད་དང། ཕྱི་མའི་ལམ་རྣམས་ནི་དབང་ཐོབ་པའི་དོན་དུ་དང་ཐོབ་པའི་ཚུལ་གྱིས་དང་སླར་ཡང་འདྲི་
པར་བྱེད་པ་གསུམ་གྱི་ཁྱད་པར་ཡོད་དོ། །ཞེས་སྤྱི་དང་སོ་སོའི་ཟློས་པ་སྤངས་པས་ཆོག་པའི་ཕྱིར་ཕྱོགས་འདི་ལ་ནི་འཕགས་པའི་རྗེས་སུ་འབྲངས་ན་འཐད་དོ། །ཞེས་གསུངས་པའི་ཕྱིར་དང། ལུས་རྣམ་བཞག་དང་ཡན་ལག་རྒྱས་བཤད་གཉིས་
ཀའི་སྐབས་སུ་དེ་དག་ལམ་གསུམ་མཚན་ཉིད་པར་གསུངས་པའི་ཕྱིར་རོ། །སློབ་དཔོན་གྱི་ལུགས་ལ་དག་སའི་ཡེ་ཤེས་ལ་སྦྱོར་མཐོང་སྒོམ་གསུམ་གྱི་སྒྲས་བཏགས་པའི་རྒྱུ་མཚན་དགོས་པ་དངོས་ལ་གནོད་བྱེད་སོགས་ནི་རྒྱས་པར་གསེར་ཕྲད་ལ་

[064A]༄༅། །ཤེས་དགོས་སོ། །རྣམ་བཤད་ལྟར་ན། སྐབས་དང་པོ་དྲུག་ཀའི་སྐབས་སུ་སྦྱོར་མཐོང་སྒོམ་གསུམ་གྱི་སྒྲས་བསྟན་པ་དེ་དག་སྦྱོར་མཐོང་སྒོམ་གསུམ་མཚན་ཉིད་པ་ཡིན་པ་ནི་སློབ་དཔོན་གྱི་དགོངས་པ་ཡིན་
པས། གཞུང་གོང་མའི་འཇིག་རྟེན་པའི་ངེས་ཆ་སོགས་འོག་མ་ལའང་སྦྱོར་ལ། འོག་མའི་ངེས་ཆ་ལ་སོགས་པའི་ཐ་སྙད་གོང་མ་ལ་ཡང་སྦྱོར་དགོས་ཤིང། ཁྱད་པར་གྱི་ལམ་ཞེས་པ་ཉན་རང་གི་ལམ་ལས་ཁྱད་པར་དུ་འཕགས་པའི་དོན་ཡིན་གྱིས་བདུན་
པ་མན་ཆད་ལས་ཁྱད་ཞུགས་པའི་དོན་མ་ཡིན་ལ། ཟག་མེད་ཅེས་པའང་རྟོགས་པའི་ཟག་མེད་ལ་མི་བྱེད་པར་ཉོན་མོངས་པའི་ཟག་མེད་ལ་བྱེད་དོ། །རྣམ་མཁྱེན་ཚོགས་སྦྱོར་ཁོ་ནར་སྒོམ་པ་ནས་མཐར་གྱིས་སྦྱོར་བ་ས་བཅུ་པའི་གནས་སྐབས་ཁོ་ནར་སྒོམ་
པར་འདོད་བའི་ལུགས་དགག་པར་བྱ་བའི་ཆེད་དུ། མངོན་རྟོགས་དྲུག་ཀའི་སྐབས་སུ་ངེས་ཆ་ལ་སོགས་པའི་དངོས་མིང་གི་ཐ་སྙད་དུ་གསུངས་པ་ནི་འགྲེལ་བའི་གཞུང་དེའི་དོན་ཡིན་པར་བཤད་དོ། །རྟོགས་དཀའི་སྣང་བར་ཡང་དེ་དག་ལམ་གསུམ་མཚན་ཉིད་
བར་བཤད་ཀྱང། བཤད་ཚུལ་ནི་རྣམ་བཤད་དང་ཅུང་ཟད་མི་འདྲའོ། །དེ་དག་ལས་གསར་ཕྲེང་གི་བཤད་ཚུལ་ནི་སེམས་རབ་ཏུ་དང་པའི་གནས་སུ་སྣང་ཡང། ཕྱོགས་སུ་ལྟུང་བ་རྣམས་ཀྱིས་སྨོད་པའི་གཞིར་འགྱུར་དོགས་ནས་མ་སྦྲོས་སོ།། རྟགས་ལས་ཕྱིར་མི་ལྡོག་
ཏུ་མཚོན་ཚུལ་ལ་བཤད་ཚུལ་མེད་སྟེ། གསེར་ཕྲེང་ལྟར་ན། བདག་འདི་དག་ལས་གང་ཟག་དེ་ཕྱིར་མི་ལྡོག་པར་ལུང་ལ་བརྟེན་ནས་དཔོག་པ་ཙམ་ལ་དེའི་ངོར་རྟགས་སུ་བཤད་ཀྱི། འདི་དག་ལ་ཚུལ་གསུམ་ཚང་མས་ངེས་པའི་རྟགས་ཀྱི་རྣམ་བཞག་ནི་

[064B] གཞན་རྒྱུད་ཇི་ལྟ་བ་བཞིན་པའི་རྣལ་འབྱོར་བ་ལ་ནི་རྟགས་གྱིས་བསྒྲུབས་པ་ལ་དགོས་པ་མེད་ལ། རྟགས་པ་དམའ་བ་བདག་གིས་ནི་ལུས་ངག་གི་ཐ་སྙད་ཙམ་ཞིག་ལས་དཔོག་ན་འཁྲུལ་ཞིང། ཐ་སྙད་ཁྱད་པར་ཅན་ཕྱིར་མི་ལྡོག་གི་རྟོགས་པ་ལ་མི་འཁྲུལ་
བ་ནི་མ་ངེས་ཏེ། ཕྱིར་མི་ལྡོག་གི་ནང་གི་རྟགས་ནི་གང་ཟག་དེ་ལ་ཤིན་ཏུ་ལྐོག་དུ་གྱུར་བས་སོ། །དེས་ན་འདི་དག་གི་སྦྱོར་བའི་དོན་གསུམ་ལུང་འབའ་ཞིག་ལས་འགྲུབ་ཅིང་ལུང་ཡང་ཁས་བླངས་པ་ལས་ཚད་མར་འགྲོ་བའི་ཕྱིར་རྟགས་ཡང་དག་གི་རྣམ་བཞག་
བྱར་མེད་པ་མ་རྟོགས་པར་དངོས་པོའི་སྟོབས་ཤུགས་ཀྱི་རྟགས་བཞིན་དུ་རྣམ་བཞག་བྱེད་པ་ནི་རིགས་པའི་དབང་བྱུག་གི་བཞེད་པ་མ་གོ་བར་གསུངས་སོ། །བཤད་ཚུལ་འདི་རྟོགས་དཀའི་སྣང་བར། གང་དག་ཕྱིར་མི་ལྡོག་གི་རྟོགས་ཀྱི་ཁྱབ་འབྲེལ་ལུང་
ཁོ་ནས་གྲུབ་དགོས་པར་འདོད་པ་དེ་དག་གིས་ནི་བདག་མེད་རྟོགས་པའི་ཤེས་རབ་ཀྱིས་ནི་བདག་འཛིན་སྦོང་བ་དང། བྱང་ཆུབ་ཀྱི་སེམས་ཁྱད་པར་ཅན་གྱིས་རང་དོན་ཡིད་བྱེད་ཀྱི་བློ་འགོག་པ་ཙམ་དང། ཐེག་ཆེན་གྱི་ཐབས་ཤེས་ཀྱི་ནུས་པ་མཐུ་ཅན་ལས་རྫོགས་པའི་
སངས་རྒྱས་འབྱུང་བ་ཙམ་ཡང་དངོས་སྟོབས་ཀྱིས་སྒྲུབ་མི་ནུས་པར་ཁས་ལེན་ལ་ཡིན་པས། གང་ཟག་དེ་དག་གིས་རྫོགས་པའི་སངས་རྒྱས་ཤེས་བྱ་ལ་སྲིད་པ་ཙམ་དུའང་རྟགས་ཀྱིས་སྒྲུབ་མི་ནུས་སོ། །ཞེས་འགོག་པར་མཛད་དོ། །རྣམ་བཤད་དུ་དེ་དག་ཚུལ་གསུམ་ཚད་པའི་རྟགས་
ཡིན་པར་བཤད་ཅིང། སྤྱི་དོན་འདིར་རང་བཞིན་གྱི་རྟགས་ཡང་དག་ཡིན་པར་བཤད་ལ། འབྲས་རྟཊ་དང་རང་བཞེན་གྱི་རྟཊ་རྩི་རིཊ་ཀྱིས་དཔོག་པར་མདོ་ལས་གསུངས་ཞེས་བསྡུས་ལས་བཤད་ཀྱང་ཐག་གཅད་མི་སྔ་བར་དཔྱོད་དགོས་སོ།། །མཛོད་ལས། བདེན་གསུཾ་མཐོང་ན་ཚུལ་ཁྲིམས་དང། །ཆོས་ལ་ཤེས་ནས་དད་པ་ཐོག་
 ལམ་མངོན་རྟོགས་ནས་སངས་རྒྱས་དང། །ང་ཡི་དགེ་འདུན་དག་ལ་ཡང།། ཞེས་བདེན་པ་དང་པོ་གསུམ་མངོན་སུམ་དུ་རྟོགས་རྗེས་སུ་ཆོས་ལ་ཤེས་ནས་དད་བ་དང་འཕགས་པ་དགྱེས་པའི་ཚུལ་ཁྲིམས་གཉིས་པོས་བ་དང། ལམ་

[065A]

[065B]

[066A]༄༅། །བདིན་མངོན་སུམ་དུ་རྟོགས་རྗེས་སུ་སངས་རྒྱས་དང་དགེ་འདུན་ལ་ཤེས་ནས་དད་བ་ཐོབ་པར་གསུངས་པ་ནི་ཐུན་མོང་བའི་དབང་དུ་བྱས་ཤིང། འདིར་དཀོན་མཆོག་གསུམ་ལ་ཤེས་ནས་དད་པ་ཐོབ་པས་
སྐྱབས་གནས་ལ་ཐེ་ཚོམ་ཟད་པའི་ཕྱིར་མི་ལྡོག་པའི་རྟོགས་སྦྱོར་ལམ་དྲོད་ནས་ཐོབ་པར་གསུངས་བ་ནི་ཐུན་མོང་མ་ཡིན་པའི་རྣམ་གཞག་ལ་དགོངས་པའོ། །སྔ་མའི་དད་པ་དང་ཚུལ་ཁྲིམས་ལ་རིམ་བཞིན་དཀོན་མཆོག་མངོན་རྟོགས་དང་ཀུན་
ཏུ་མི་འབྱུང་བའི་མངོན་རྟོགས་ཞེས་བྱ་ལ། ལམ་ལྔའི་སྟེང་དུ་དེ་གཉིས་བསྟན་པས་མངོན་རྟོགས་བདུན་ཏེ་མངོན་པ་གོང་འོག་གཉིས་ཀར་བཤད་དོ།    ༈    །སྒྲིབ་པ་ལྔ་དང་མི་འགྲོགས་བའི་ཕྱིར་མི་ལྡོག་པའི་རྟགས་ཞེས་པའི་སྒྲིབ་པ་ལྔ་ནི། ཚུལ་
ཁྲིམས་ཀྱི་ཕུང་པོའི་བར་གཅོད་འདོད་བ་ལ་འདུན་པ་དང་གནོད་སེམས་གཉིས་དང། ཏིང་ངེ་འཛིན་གྱི་བར་གཅོད་རྒོད་པ་དང་འགྱོད་པ་གཉིས་དང། ཤེས་རབ་ཀྱི་ཕུང་པོའི་བར་གཅོད་གཉིས་དང་རྨུགས་པ་གཉིས་དང། བདེན་པ་ལ་རྩེ་གཉིས་
བའི་ཐེ་ཚོམ་སྡེ་བདུན་ཡོད་ཀྱང། གཉིད་རྨུགས་གཉིས་གཅིག་དང་རྒོད་འགྱོད་གཉིས་གཅིག་ཏུ་བྱས་པས་ལྔའོ། །གཉིད་རྨུགས་གཉིས་ཀྱི་མི་མཐུན་པ་སྟེ་གཉེན་པོ་དང་ཟས་ཏེ་རྒྱུ་དང་བྱ་བ་སྟེ་བྱེད་ལས་གཅིག་ཡིན་པས་དེ་གཉིས་
གཅིག་ཏུ་བྱས་ཏེ། གཉེན་པོ་ནི་སྣང་བའི་འདུ་ཤེས་དང། རྒྱུ་ནི་བརྙའ་བ་དང་མི་དགའ་བ་སོགས་དང། བྱེད་ལས་ནི་སེམས་ནང་དུ་ཞུམ་པར་བྱེད་པའོ། །རྒོད་འགྱོད་གཉིས་ཀྱི་དེ་གསུམ་གཅིག་ཡིན་པས་གཅིག་ཏུ་བྱས་ཏེ། གཉེན་

[066B] རྒྱུ་ནི་ཉེ་དུའི་རྣམ་རྟོག་དང་ཡུལ་གྱི་རྣམ་རྟོག་སོགས་དང། བྱེད་ལས་ནི་སེམས་མ་ཞི་བར་བྱེད་པའོ། །སྒྲིབ་པ་ལྔ་པོ་གང་རུང་ཡིན་ན་འདོད་པའི་སས་བསྡུས་པས་ཁྱབ་སྟེ། གོང་མའི་སས་བསྡུས་ཀྱི་རྨུགས་རྒོད་ཐེ་
ཚོམ་གསུམ་ཡོད་ཀྱང་དེ་དག་སྒྲིབ་པ་ལྔ་པོ་གང་རུང་མ་ཡིན་པའི་ཕྱིར་རོ། །དེ་སྐད་དུ་ཡང་མཛོད་ལས། འདོད་ན་སྒྲིབ་རྣམས་མི་མཐུན་དང། །ཟས་དང་བྱ་བ་གཅིག་པའི་ཕྱིར། །གཉིས་གཅིག་ཕུང་པོ་གནོད་བྱེད་དང། །ཐེ་ཚོམ་
ཕྱིར་ན་ལྔ་ཉིད་དོ། །ཞེས་སོ།    ༈    །མཐོང་ལམ་ཕྱིར་མི་ལྡོག་པའི་རྟགས་བརྒྱད་པ་འཚོ་བ་རྣམ་པར་དག་པའི་བཟློག་ཟླ་ལོག་འཚོ་ལྔ་ནི་རིན་ཕྲེང་ལས། ཚུལ་འཆོས་རྙེད་དང་བཀུར་སྟིའི་ཕྱིར། །དབང་པོ་སྡོམ་པར་བྱེད་པ་སྟེ། །ཁ་བསག་
རྙེད་དང་བཀུར་སྟིའི་ཕྱིར། །ཚིག་འཇམ་སྔར་ནི་སྨྲ་བ་འོ། །གཞོགས་སློང་དེ་ནི་ཐོབ་བྱའི་ཕྱིར། །གཞན་གྱི་རྗེས་ཡང་སྔགས་བྱེད་བའོ། །ཐོབ་ཀྱིས་འཇལ་བརྙེད་བའི་ཕྱིར། །མངོན་སུམ་གཞན་ལ་སྨོད་བྱེད་པའོ། །རྙེད་པས་
རྙེད་པ་རྣམས་འདོད་པ། །སྔར་ཐོབ་བ་ལ་བསྔགས་བྱེད་པའོ། །ཞེས་གསུངས་པ་ལྟར་ཏེ། གཞན་རྣམས་གོ་བར་སླ་ཞིང། ཐོབ་ཀྱིས་འཇལ་བ་ནི། རྙེད་བཀུར་ཐོབ་འདོད་ཀྱི་བསམ་པས་སེར་སྣ་ཆེ་བ་སོགས་གཞན་
ལ་སྨོད་པར་བྱེད་པའོ། །བསྡུས་དོན་ལས། རྙེད་འདོད་ཡིད་བཅུག་སྨྲ་པ་ཁབས་སྟེ། ནོར་བསྔགས་གཞོགས་སློང་སྦྱིན་བདག་དྲུང་ཕྱིན་ཏེ། ཁྱོད་དྲུང་དགྲ་བཅོམ་བྱོན་པ་བསོད་ནམས་ཆེ། ཞེས་བརྗོད་ཐོབ་ཀྱིས་འཇལ་བར་ཉི་
[067A]༄༅། །སྣང་གསུངས། ཞེས་གསུངས་ཤིང། ཞིབ་ཏུ་དར་ཊཱིཀ་ལས་ཤེས་པར་བྱའོ།    ༈    །ཕུང་སོགས་བར་ཆད་བྱེད་རྣམས་དང། །ཚོགས་དང་དབང་སོགས་བཅས་པ་ཡི། །གཡུལ་འགྱེད་སེར་སྣ་
ལ་སོགས་ལ། །སྦྱོར་དང་རྗེས་སུ་སྦྱོར་བ་ཡི། །གནས་པ་སོ་སོར་བཀག་པ་དང། །ཞེས་མཐོང་ལམ་ཕྱིར་མི་ལྡོག་བའི་རྟགས་དགུ་པ་ནས་བཅུ་གསུམ་པའི་བར་ལྔ་ལ་སྦྱོར་བ་དང་རྗེས་སུ་སྦྱོར་བའི་གནས་པ་སོ་སོར་
བཀག་པ་ཞེས་སྦྱར་བར་བྱ་སྟེ། སྦྱོར་ཚུལ་ནི། ཕུང་ཁམས་སྐྱེ་མཆེད་སོགས་ཀྱི་གཏམ་ལ་དང་པོར་བདེན་པར་ཞེན་པའི་སྦྱོར་བ་དང་རྒྱུན་དུ་བདེན་པར་ཞེན་པའི་རྗེས་སུ་སྦྱོར་བའི་གནས་པ་སོ་སོར་བཀག་པ་དང། མཐོང་ལམ་
གྱི་རྟོགས་པའི་བར་ཆད་བྱེད་པའི་ཆོས་རྐུན་པོ་ལྟ་བུ་རྣམས་ཀྱི་གཏམ་ལ་སྔར་བཞིན་བཀག་པ་དང། བྱང་ཆུབ་ཀྱི་ཚོགས་སྦྱིན་པ་ལ་སོགས་པ་དམག་ལྟ་བུའི་གཏམ་ལ་སྔར་བཞིན་བཀག་པ་དང། གཉེན་པོའི་ཕྱོགས་དེས་སྦོང་བྱ་
ལ་གནོད་པ་བྱེད་པ་གཡུལ་འགྱེད་པ་ལྟ་བུའི་གཏམ་ལ་སྔར་བཞིན་བཀག་པ་སྟེ་བཞི་ནི་འགོག་པ་ཆོས་བཟོད་སོགས་བཞི་དང་རིམ་བཞིན་སྦྱོར་རོ། །དེ་ལྟར་གཡུལ་བ་ཀྱེ་ནས་སྤང་བྱ་འགོག་པའི་སྐབས་སུ་རྒྱུ་བདེན་ཞེན་ལག་
པས་འབྲས་བུ་རྣམ་སྨིན་རང་གི་ངང་གིས་འགོག་པ་ནི་བཞི་སྟེ། དབང་པོ་གྲོང་ལྟ་བུ་དང། དབང་རྟེན་གྲོང་ཁྱེར་ལྟ་བུ་དང། དབང་ཡུལ་གྲོང་རྔལ་ལྟ་བུའི་གཏམ་དང། བདག་ཏུ་ཞེན་པའི་གཏམ་ལ་སྔར་བཞིན་འགོག་པའོ། །

[067B] དབང་སོགས་བཞི་ལ་ཞེན་པའི་སྤང་བྱ་དང་གཉིན་པོ་གཡུལ་འགྱེད་པ་ཞེས་མི་སྦྱར་བར་གསེར་ཕྲེང་ལས་གསུངས་ཤིང། རྟོགས་དཀའི་སྣང་
བའི་དགོངས་པ་འད་འདི་དང་མཐུན་པར་སྣང་ཡང་རྣམ་བཤད་ལས་དེ་ལྟར་སྦྱོར་བར་གསུངས་སོ། །དེ་དག་ལ་གཏམ་སྨོས་པའི་རྒྱུ་མཚན་ནི། ཕུང་སོགས་ཀྱི་དོན་ལ་ཞེན་བ་ནི་སྡུག་ཀུན་ཤེས་པའི་དུས་ན་བཅོམ་ཟིན་པས་སྐབས་འདིར་ཐ་སྙད་ལ་ཞེ་ན་
བ་སྤོང་བའི་དོན་ཡིན་པར་རྟོགས་དཀའི་སྣང་བར་གསུངས་ཏེ་རྗེ་ཡབ་སྲས་གསུམ་ག་དགོངས་པ་མཐུན་ནོ། །དེའི་ཕྱིར་མདོ་ལས་དང་པོ་ལ་གཏམ་མི་འབྱུང་ཡང་དོན་གྱིས་འཐོབ་ལ། འགྲེལ་བར་གསུམ་བ་མ་གཏོགས་པ་ལ་གཏམ་མ་སྦྱར་ཡང་བཞིག་ལ་སྦྱོར་
དགོས་པར་གསེར་ཕྲེང་ལས་གསུངས་སོ། །བར་ཆད་བྱེད་པའི་ཆོས་ལ་སོགས་པ་དྲུག་ནི་མདོ་ལས་རྐུན་པོ་དང་དམག་དང་གཡུལ་འགྱེད་པ་དང་གྲོང་ལ་སོགས་པའི་སྒྲས་གསུངས་ཤིང། བདག་ནས་མཐོང་བ་པོའི་བར་དུ་ཞེན་བ་ནི་རང་གི་སྒྲས་གསུངས་སོ།། བརྒྱད་
སྟོང་པར་རྒྱལ་བློན་གྱི་གཏམ་གསུངས་པ་ནི་བདག་དང་བདག་གི་བར་འཛིན་པ་མཚོན་པའི་ཕྱིར་ཡིན་ནོ།    ༈    །དབང་པོ་ཉེར་གཉིས་ལས་ཕོ་མོའི་དབང་པོ་དང་སྲོག་དང་དྲི་མེད་ཀྱི་དབང་པོ་གསུམ་སྟེ་དྲུག་ནི་ལུས་དབང་གི་ཆ་དང་ཕུང་བོའི་རྒྱུན་གྱི་གནས་སྐབས་དང་དད་
སོགས་ཀྱི་ཆ་ལ་བཏགས་པས་རྫས་ལོགས་སུ་མེད་པའི་རྒྱུ་མཚན་གྱིས་དབང་པོ་བཏགས་ཡོད་ཅེས་བྱ་ལ། ལྷག་མ་བཅུ་དྲུག་ནི་དབང་པོ་རྫས་ དབང་  ཡོད་ཅེས་བྱའོ།    ༈    །སྤྱི་དོན་འདིར་ཀུན་བཏུས་པའི་ལུགས་ལ་དྲི་མེད་ཀྱི་དབང་པོ་གསུམ་གྱི་གདགས་

[068A]༄༅། །གཞི་ལ་ཁྱད་པར་མེད་པར་དད་སོགས་དགུ་དགུར་བཤད་ཀྱང། ཀུན་བཏུས་འགྲེལ་བར་དང་པོ་གཉིས་ཀྱི་གདགས་གཞི་ལ་དང་སོགས་དགུའི་སྟེང་དུ་ཡིད་མི་བདེ་བ་བསྣན་ནས་བཅུར་བཤད་བ་ལྟར་གསེར་
ཕྲེང་ལས་ཀྱང་གསུངས་སོ།    ༈    །བསྡུ་བར། ཐེག་དམན་གྱི་དབང་དུ་བྱས་ན་མི་ཤེས་བ་ཀུན་ཤེས་པའི་དབང་པོ་སྦྱོར་ལམ་ལ་བཞག་ཀྱང། སྦྱོར་ལམ་ནས་འབྲས་བུ་དང་པོ་མ་ཐོབ་བའི་བར་ལ་བྱ་སྟེ། དེ་ལ་འཇིག་རྟེན་ལས་
འདས་མ་འདས་དང་ཟག་བཅས་ཟག་མེད་གཉིས་ཡོད་པར་བསྡུ་བ་རང་ལས་གསུངས་པའི་ཕྱིར་ཏེ། དེ་ལྟར་གསེར་ཕྲེང་ལས་གསུངས་སོ།    ༈    །གྲངས་མེད་ལ་སོགས་བསྟན་པ་རྣམས། །དམ་པའི་དོན་དུ་བཟོད་མ་ཡིན། །ཞེས་
སོགས་ཀྱི་སྒབས་སུ་སྒོམ་ལམ་གྱི་གྲངས་ངེས་ལ་རྩོད་པ་སྤོང་བ་ནི། ཕྱོགས་སྔ་མས། སྒོམ་ལམ་ལ་དགུར་གྲངས་ངེས་པར་བཤད་བ་མི་འཐད་དེ། ལུམ་རྒྱས་འབྲང་བསྡུས་གསུམ་ལས་སྒོམ་ལ་མ་སྐོར་དགུ་རེ་རེའི་དབང་དུ་
མཛད་དེ་བསོད་ནམས་གྲངས་མེད་གཞལ་མེད་ཚད་མེད་གསུམ་སྐྱེ་བར་གསུངས་གསུངས་པའི་ཕྱིར། ཁྱབ་སྟེ། འབྲས་བུའི་མང་ཉུང་ནི་རྒྱུའི་རྗེས་སུ་བྱེད་པའི་ཕྱིར་ཞེས་པའི་རྩོད་པ་ཁོངས་ནས་བསུས་ཏེ། དོན་དམ་སྟེ་རྫས་ཐ་དད་
ཀྱི་ངོ་བོར་བསོད་ནམས་གྲངས་མེད་སོགས་སྐྱེ་བར་གསུངས་པའི་རྟགས་མ་གྲུབ་ཅེས་སྟོན་པར། རྐང་པ་དང་པོ་གཉིས་འབྱུང་ཞིང། ཀུན་རྫོབ་སྟེ་ལྡོག་པ་ཐ་དད་པའི་དབང་དུ་བྱས་ན་ནི་ཁྱབ་བྲམ་གྲུབ་སྟེ། སྒོམ་ལམ་ཆུད་དུའི་

[068B] ཀུན་རྫོབ་ཏུ་ནི་ཐུགས་བརྩེ་བའི། །ཞེས་སོགས་རྐང་པ་གཉིས་
འབྱུང་ངོ། །འདིའི་བདེན་གཉིས་ནི་དབུ་མ་པ་ལ་གྲགས་པའི་དོན་དམ་ཀུན་རྫོབ་ལ་མི་བྱེད་པར་རྟོག་གེལ་གྲགས་པའི་རྫས་རང་མཚན་དང་ལྡོག་པ་སྤྱི་མཚན་ལ་བྱེད་དོ། །བཤད་ཚུལ་འདི་ཙམ་ལ་གསེར་ཕྲེང་རྣམ་བཤད་མཐུན་པར་སྣང་ལ། རྟོགས་
དཀའི་སྣང་བར་རྒྱུ་གཅིག་གིས་འབྲས་བུ་དུ་མ་སྐྱེད་མི་སྲིད་སྙམ་པའི་དོགས་པ་འབྱུང་བའི་གོ་སྐབས་མེད་པའི་ཕྱིར་རྩོད་པ་དེ་ལྟར་འགོད་པ་མི་འཐད་ལ། སྒོམ་ལམ་རེ་རེས་བསོད་ནམས་གྲངས་མེད་སྐྱེད་པ་བཞིན་དུ་སྤང་བྱ་རྣམ་རྟོག་ཀྱང་གྲངས་མེད་སྤོང་
དགོས་ལ། དེ་ལྟ་ན་རྟོག་པའི་དབྱེ་བས་སྒོམ་ལམ་དགུར་བཤད་པ་མི་འཐད་དེ། སྤང་བྱ་རྣམ་རྟོག་གྲངས་མེད་ཡོད་པའི་ཕྱིང་ཞེས་རྩོད་པ་ཡིན་པར་གསུངས་ཤིང། ལན་ཡང་སྔར་བཤད་པ་དང་མི་འདྲ་ལ་འདིའི་བདེན་གཉིས་ཀྱང་དབུ་མ་པ་ལ་གྲགས་
བའི་ཀུན་རྫོབ་དོན་དམ་ལ་བཞེད་པར་སྣང་ངོ། །རྩོད་ལན་སྔར་བཤད་པ་དེ་འགྲེལ་བ་ཆེ་ཆུང་གཉིས་ཀྱི་དགོངས་པ་ཡིན་ཞིང། ཉི་སྣང་ལྟར་ན། རྐང་པ་དང་པོ་གཉིས་ཀྱིས་རྩོད་པ་དང་ཕྱི་མ་གཉིས་ཀྱིས་ལན་སྟན་པར་འཆད་ལ། བདེན་གཉིས་
ཀྱང་དབུ་མ་པ་ལ་གྲགས་པ་ལྟར་འཆད་དམ་སྙམ་སྟེ་རྒྱས་པར་གསེར་ཕྲེང་ལས་ཤེས་པར་བྱའོ། །སྔར་གྱི་ཕྱོགས་སྔའི་བས་མཚོད་ནི། སྒོམ་ལམ་ཆུང་དུའི་ཆུང་དུ་ལྟ་བུའི་འབྲས་བུ་བསོད་ནམས་གྲངས་མེད་སོགས་གསུམ་པོ་དེ་རྫས་ཐ་དད་ཡིན་

[069A]༄༅། །བས་དེ་སྐྱེད་པའི་ལམ་དེ་ཡང་རྫས་གསུམ་དུ་འགྱུར་བའི་ཕྱིར་དགུར་གྲངས་ངེས་བ་འཇིག་གོ་སྙམ་པ་ཡིན་ལ། རང་ལུགས་ལ་སྒོམ་ལམ་ཆུང་ངུའི་ཆུང་དུ་རྫས་མཐའ་ཡས་ཡོད་ཀྱང་སྒོམ་ལམ་དགུར་གྲངས་ངེས་པ་མི་འཇིག་
སྟེ། དེ་ཐམས་ཅད་སྒོམ་ལམ་ཆུང་དུའི་ཆུང་དུར་རིགས་གཅིག་པའི་ཕྱིར་ཏེ། གྲངས་ངེས་རིགས་ལ་བྱེད་ཀྱི་རྫས་ལ་མི་བྱེད་པའི་ཕྱིར། འོན་ཀྱང་སློབ་དཔོན་གྱིས་ལན་དེ་ལྟར་མ་མཛད་པར་བསོད་ནམས་གསུམ་རྫས་ཐ་དད་བཀག་པའི་
སྒོ་ནས་ལན་མཛད་པ་ནི། གྲངས་མ་ངེས་པའི་སྒྲུབ་བྱེད་བཀག་ན་གྲངས་མ་ངེས་པར་འཛིན་པ་ཡང་ལྡོག་པ་ལ་དགོངས་ལ། ཤུགས་ཀྱིས་ཀྱང་གོ་ནུས་ཏེ། ལྡོག་པ་ཐ་དད་པའི་བསོད་ནམས་དུམ་རྫས་གཅིག་ཏུ་གོ་པ་ན་རྫས་ཐ་དད་
པའི་སྒོམ་ལམ་དུ་མ་ཡང་རིགས་གཅིག་ཏུ་གོ་བར་འགྱུར་བའི་ཕྱིར་ཞེས་པ་ནི་གསེར་ཕྲེང་གི་དགོངས་པ་ལྟར་བྲིས་བའོ།    ༈    །སྒོམ་ལམ་གྱི་བྱེད་པ་ལ་རྩོད་པ་སྤོང་པ་ལ་གཉིས་ལས། རྩོད་པ་ནི། སྒོམ་ལམ་གྱིས་སྤང་བྱ་ཅི་ཞིག་ཉམས་
ཤིང་གཉེན་པོ་ཅི་ཞིག་ཐོབ་སྟེ་བོར་ཐོབ་མེད་པར་ཐལ། དེ་དོན་དམ་བར་མ་གྲུབ་པའི་ཕྱིར། ཁྱབ་སྟེ། སྒོམ་ལམ་གྱི་དངོས་པོ་དོན་དམ་པར་བརྗོད་དུ་མེད་པ་ལ་ཉམས་པ་དང་འཕེལ་བ་མི་རུང་བའི་ཕྱིར། ཞེས་པའོ། ཤ་གཉིས་བ་
ལན་ལ་གཉིས། ལན་དངོས་དང། དེ་ལ་རྩོད་པ་སྤོང་བའོ། །དང་པོ་ནི། དོན་དམ་པར་འཕེལ་འགྲིབ་མེད་ན་སྤང་གཉེན་མི་འཐད་པས་ཁྱབ་པ་མེད་དེ། བླ་མེད་བྱང་ཆུབ་སྟེ་རྣམ་མཁྱེན་དོན་དམ་པར་འཕེལ་འགྲི་པ་མེད་ཀྱང་གདུལ་བྱའི་

[069B] སྒོམ་ལམ་འདི་ནི་དོན་དམ་པར་འཕེལ་འགྲིབ་མེད་ཀྱང་ཐ་སྙད་དུ་སྤང་བྱ་ལ་གནོད་པ་སོགས་འདོད་པའི་དོན་སྒྲུབ་པར་བྱེད་པའི་ཕྱིར། བྱང་ཆུབ་དང་སྒོམ་ལམ་དཔེ་དོན་མི་མཚུངས་བའི་སྐྱོན་མེད་དེ། དེ་གཉིས་ཐ་སྙད་དུ་དོན་ཁྱད་
པར་ཅན་བྱེད་པར་མཚུངས་ཤིང་དོན་དམ་པར་མེད་པ་དེ་བཞིན་ཉིད་ཀྱི་མཚན་ཉིད་ཅན་ཡིན་བ་ནི་མཚུངས་པའི་ཕྱིར་ཞེས་པའི་རྩོད་ལན་འཆད་པར། དངོས་པོ་བརྗོད་དུ་མེད་པ་ལ། །ཞེས་སོགས་ཚིགས་བཅད་གཉིས་འབྱུང་ངོ། །གཞུང་འདི་ལ་བརྟེན་ནས་
མངོན་རྟོགས་རྒྱན་གྱི་མཐར་ཐུག་པའི་ལྟ་བ་ཐལ་འགྱུར་བའི་ལུགས་སུ་འགྲེལ་ཚུལ་ཞང་ཞུང་པ་ཆོས་དབང་གྲགས་པས་གསུངས་ཀྱང་སྐབས་མ་ཡིན་པས་མ་སྤྲོས་ཏེ། འདིའི་སྐོར་གནད་དོན་གསལ་བའི་ཟླ་ཟེར་ལས་ཤེས་དགོས་སོ། །གཉིས་པ་ལན་ལ་
རྩོད་པ་སྤོང་བ་ནི། བྱང་སེམས་ཀྱི་སེམས་བསྐྱེད་ཀྱིས་བྱང་ཆུབ་མི་སྐྱེད་པར་ཐལ། སེམས་བསྐྱེད་སྔ་མ་ཁོ་ནས་དེ་མི་སྐྱེད་པ་གནག་ཞིག་ཕྱི་མ་ཁོ་ནས་ཀྱང་མི་སྐྱེད། སྔ་ཕྱི་མང་པོ་ཅིག་ཅར་འབྱུང་བས་ཀྱང་མི་སྐྱེད། རིགས་ཀྱིས་འབྱུང་བས་ཀྱང་མི་
སྐྱེད་པའི་ཕྱིར། རྟགས་དང་པོ་གཉིས་རེ་རེ་ནས་གྲུབ་སྟེ། དེ་རེ་རེ་ལ་བྱང་ཆུབ་ཀྱི་རྒྱུ་རྐྱེན་མ་ཚང་པའི་ཕྱིར། གསུམ་པ་གྲུབ་སྟེ། སྔ་ཕྱི་མང་པོ་ཅིག་ཅར་འབྱུང་བ་མི་སྲིད་པའི་ཕྱིར། བཞི་པ་གྲུབ་སྟེ། ཕྱི་མ་བྱུང་མ་ཐག་ཏུ་སྔ་མ་ཕྱི་མ་ལ་རྗེས་སུ་
འགྲོ་བ་མེད་པར་འཇིག་པས་ན་སྔ་ཕྱི་ཕན་ཚུན་འབྲེལ་བ་མེད་པའི་ཕྱིར་ཞེས་རྩོད་པ་ལ། རིམས་ཀྱིས་འབྱུང་བས་མི་སྐྱེད་པ་ལ་རྟགས་མ་གྲུབ་པའི་ལན་དང། དེའི་སྒྲུབ་བྱེད་ལ་ཁྱབ་པ་མ་དེས་པའི་ལན་འདེབས་པ་ནི་རྣམ་པ་ཤད་དང་རྟོགས་དཀའི་སྣང་

[070A]༄༅། །བའི་དགོངས་པ་ཡིན་ལ། གསེར་ཕྲེང་ལྟར་ན། རྟགས་བཞི་པ་ལ། སེམས་བ་སྐྱེད་སྔ་ཕྱིར་གྱུར་བ་མང་པོ་དུས་གཅིག་ཏུ་འཚོགས་བས་ཀྱང་དེ་མི་སྐྱེད་པའི་ཕྱིར་ཞེས་བཀོད་ནས། ཁྱབ་པ་མ་ངེས་པའི་ལན་
འདེབས་པ་ཡིན་ཏེ། གཞན་དུ་ན་འགྲེལ་བར་དེ་ནི་ཡང་དག་བ་མ་ཡིན་པས་ཞེས་གསུངས་པ་མི་རིགས་པར་འགྱུར་ཏེ། སེམས་བསྐྱེད་སྔ་ཕྱི་མང་པོ་རིམས་ཀྱིས་འབྱུང་བས་བྱང་ཆུབ་སྐྱེད་པ་ནི་རང་གི་ལུགས་ཡིན་པའི་ཕྱིར་དང། དེས་ཀྱང་
མི་བསྐྱེད་ན་སྐྱེད་ཚུལ་གཞན་མེད་པའི་ཕྱིར་ཞེས་བཞེད་དོ། །རྟོགས་དཀའི་སྣང་བ་སོགས་ལས་སེམས་བསྐྱེད་སྔ་ཕྱི་རེ་རེ་ཁོ་ནས་བྱང་ཆུབ་སྐྱེད་པ་དང། དེ་དག་ཅིག་ཅར་འབྱུང་བས་དེ་སྐྱེད་པ་དང། སྔ་ཕྱི་རིམས་ཀྱིས་འབྱུང་ཡང་མ་ཞིག་
པར་ལྷན་ཅིག་ཏུ་ཚོགས་པས་དེ་སྐྱེད་པ་སྟེ་སྐྱེ་ཚུལ་གསུམ་པོ་འདིར་མཐའ་ཆོད་ན་གསུམ་ག་མི་འཐད་པས། བྱང་ཆུབ་སྐྱེད་མི་སྲིད་པར་འགྱུར་ལ། མཐའ་མ་ཆོད་ན་སློབ་དཔོན་ཕྱོགས་སྔ་བསུ་བ་ལ་མི་མཁས་པར་འགྱུར་རོ་ཞེས་གསེར་ཕྲེང་
གི་བཤད་ཚུལ་དེ་སུན་འབྱིན་པར་མཛད་དོ། །མར་མེའི་དཔེས་རྩོད་པ་སྤོང་ཚུལ་རྒྱས་བར་གསེར་ཕྲེང་སོགས་ལས་ཤེས་པར་བྱའོ།    ༈    །སྦྱོར་བ་གསུམ་པོ་འདི་གཙོ་ཆེར་སྦྱོར་ལམ་ཡན་ཆད་ན་ཡོད་ཀྱང་ཚོགས་ལམ་ནས་ཀྱང་གཞག་དགོས་
ཏེ༑ འདི་གསུམ་ནི་ཆོས་རྣམས་སྤྲོས་བྲལ་དུ་སྒོམ་པ་དང་ཞིང་དག་པར་བྱེད་པ་དང་སེམས་ཅན་སྨིན་པར་བྱེད་པ་གསུམ་ཡིན་ལ་དེ་གསུམ་མི་བྱེད་ན་བྱང་སེམས་མ་ཡིན་པར་འགྱུར་བའི་ཕྱིར་ཞེས་པ་ནི་གསེར་ཕྲེང་གི་དགོངས་པའོ། །རྣམ་

[070B] གསུམ་པས་བཅུ་པ་དང་སྦྱར་ནས་བཤད་ཀྱང་གསར་དུ་ཐོབ་པའི་ས་མཚམས་ཡིན་མིན་གསལ་ལོ། །རྟོགས་དཀའི་སྣང་བར་སྦྱོར་པ་གསུམ་རིམ་བཞིན་དག་པས་གསུཾ་
དང་སྦྱར་ནས་བཤད་དོ།    ༈    །ཀླན་ཀ་དང་པོ་ནི། ཉིན་པར་དགེ་སྡིག་གི་ལས་ཉམས་འཕེལ་མེད་པར་ཐལ། ཆོས་ཐམས་ཅད་བདེན་པར་མེད་པའི་ཕྱིར། རྨི་ལམ་བཞིན་ཞེས་པའོ། །ལན་ནི། དོན་དམ་པར་ཉམས་འཕེལ་མེད་པར་
འདོད་ལ། ཀུན་རྫོབ་ཏུ་ནི་དཔེ་མ་གྲུབ་སྟེ། རྨི་ལམ་དུ་ལས་བྱས་ཏེ་སད་ནས་ཡི་རང་ན་ཉམས་འཕེལ་འབྱུང་བའི་ཕྱིར། དེས་ན་ཁྱབ་པ་ཡང་མ་གྲུབ་པོ། །ཀླན་ཀ་གཉིས་པ་ནི། ལས་འབྲས་ཀྱི་འབྲེལ་བ་དོན་དམ་པར་གྲུབ་པར་ཐལ་
རྨི་ལམ་དུ་བྱས་པའི་ལས་ཀྱང་རྗེས་ཀྱི་མངོན་ཞེན་གྱིས་གསོས་ན་བྲི་འཕེལ་དུ་འགྱུར་བའི་ཕྱིར་ཞེས་པའོ། །ལན་ནི། སྟོན་པས་ལས་ན་དམིགས་པ་དང་བཅས་པ་ཁོ་ནར་སྐྱེ་བར་གསུངས་པའི་ཕྱིར་བྲི་འཕེལ་ཀུན་རྫོབ་ཏུ་ཡིན་གྱི་དོན་དམ་པར་
མིན་པས་ཁྱབ་པ་མེད་དོ། །ཀླན་ཀ་གསུམ་པ་ནི། བཅོམ་ལྡན་འདས་ཀྱིས་ལས་དང་སེམས་པ་ཐམས་ཅད་དབེན་པར་གསུངས་བ་མི་འཐད་པར་ཐལ། ལས་ནི་དམིགས་པ་དང་བཅས་པ་ཁོ་ནར་སྐྱེ་བའི་ཕྱིར་ཞེས་པའོ། །ལན་ནི་
དབེན་པ་ནི་དོན་དམ་དུ་ཡིན་ལ་སྐྱེ་བ་ནི་ཀུན་རྫོབ་ཏུ་ཡིན་པས་ལུང་དང་འགལ་བ་མེད་དོ། །ཀླན་ཀ་བཞི་པ་ནི། རྨི་ལམ་དུ་ཕྱིན་དྲུག་བསྒོམས་ཤིང་དགེ་རྩ་རྫོགས་བྱང་དུ་བསྔོས་ན་བསྔོ་བ་ཡང་དག་ཏུ་འགྱུར་པར་ཐལ། རྨི་ལམ་དུ་བྱས་

[071A]༄༅། །བའི་ལས་ལ་བྲི་འཕེལ་ཡོད་པའི་ཕྱིར་ཞེས་པའོ། །ལན་ནི་རབ་འབྱོར་གྱིས་དངོས་སུམ་གསུངས་པར་བྱམས་པ་ལ་ཁ་འཕངས་ཤིང། བྱམས་པས་ཀྱང་ལན་དངོས་སུམ་གསུངས་པར་འཁོར་གསུམ་
མི་དམིགས་པར་གསུངས་ཏེ་དོན་གྱིས་ལན་མཛད་བ་ནི། མ་འོངས་པའི་སངས་རྒྱས་བརྒྱུད་མར་འབྱུང་བས་དྲེ་བ་འདི་མི་རྫོགས་པར་བསྟན་པ་ཡིན་པར་ཉི་སྣང་ལས་གསུངས་སོ། །དེ་ལྟར་ན་ལས་མེད་པ་དང། ལས་འབྲས་
དོན་དམ་དུ་ཐལ་པ་དང། ལུང་དང་འགལ་བ་དང། རྨི་ལམ་ན་ལས་གསོག་པའི་ཀློན་ཀ་བཞི་ལས། གཉིས་པ་རབ་འབྱོར་དང། གཞན་གསུམ་ཤཱ་རིའི་བུས་བཀོད་པ་སྟེ། དེ་དག་ནི་གསེར་ཕྲེང་གི་དགོངས་པའོ། །རྣམ་བཤད་
ལྟར་ན། ཀླན་ཀ་གཉིས་པ་ལ་རྨི་ལམ་ན་ལས་ལམ་རྫོགས་པར་ཐལ་པའི་ཀླན་ཀ་ཞེས་པ་ཤད་ལ། གཞན་གསུམ་ནི་སྔར་བཤད་པ་དང་དོན་འདྲ་བར་སྣང་ཡང། ཀླན་ཀ་བཞི་བ་ལ་ཧ་ཅང་ཐལ་བའི་ཀླན་ཀ་ཞེས་ཐ་སྙད་བཏགས་
ཤིང། བཞིག་ཤཱ་རིའི་བུས་བཀོད་པར་བཤད་དོ། །རྟོགས་དཀའི་སྣང་བ་ལྟར་ན། གཞན་གསུམ་རྣམ་བཤད་རང་འདྲ་ཞིང། ཀླ་ན་ཀ་གཉིས་པ་ལ་རྨི་ལམ་དམིགས་བཅས་པ་ཐལ་བའི་ཀླན་ཀ་ཞེས་ཐ་སྙད་བཏགས་སོ།    ༈    །
འགྲེལ་བར་ཀླན་ཀ་དང་པོ་ལན་དང་བཅས་བ་བཤད་ནས་ལྷག་མ་གསུམ་དངོས་སུམ་གསུངས་ཏེ། ཀླན་ཀའི་གཙོ་བོ་ནི་ལས་མེད་པར་ཐལ་བ་དེ་ཡིན་པས་དེ་ལ་ལན་བཏབ་པ་དེས་ལན་གཞན་རྣམས་ཀྱང་གོ་བར་ནུས་པའི་ཕྱིར་

[071B] །ཀླན་ཀ་དང་པོ་ནི། ཉན་ཐོས་སྡེ་བས། གཉིད་མ་ལོག་པའི་གནས་སྐབས་སུ་ཡང་དགེ་སྡིག་གི་ལས་གསོག་པ་མེད་པར་ཐལ། ཆོས་ཐམས་ཅད་མི་ལམ་དང་འདྲ་བར་བདེན་བར་མེད་པའི་ཕྱིར། དཔེར་ན་རྨི་ལམ་
གྱི་གནས་སྐབས་བཞིན་དུའོ། །ཞེས་བརྩད་བ་ལ། དབུ་མ་པས་མགོ་མཚུངས་ཀྱི་ཐལ་བ་འཕང་སྟེ། དེ་ལ་ཉན་ཐོས་སྟེ་བས་ཉེས་སྤོང་གི་ལན་སྨྲས་བ་ལ། ལན་དེ་ནི་དབུམ་པའི་ལུགས་ལ་ཡང་མཚུངས་པར་བསྟན་པའོ། །དེ་དག་ལ་བཤད་
སྲོལ་མི་འདྲ་བ་གསུམ་ཡོད་པ་ལས། གསེར་ཕྲེང་ལྟར་ན། ཉན་ཐོས་སྡེབས་སྔར་བཞིན་བརྩོད་པ་ལ། དབུ་མ་བ་ན་རེ། དོན་སྨྲ་ཁྱེད་ལ་ཡང་སྲོག་གཅོད་ཀྱི་མི་དགེ་བའི་ལས་མེད་པར་ཐལ། གསང་བྱའི་སྲོག་དེ་གསོད་པ་བོས་མཚོན་བསྣུན་
བསོགས་ཀྱི་འཇིག་རྒྱུ་ལམ་ལྟོས་པར་རང་གི་ངང་གིས་འཇིག་པའི་ཕྱིར་དང། གསད་བྱ་དེ་དེ་ལྟར་འཆི་བ་རང་གི་ལས་ལས་བྱུང་བའི་ཕྱིར། དང་པོ་གྲུབ་སྟེ། སྲོག་སྐད་ཅིག་མ་ཡིན་པའི་ཕྱིར། གཉིས་བ་གྲུབ་སྟེ། མཛོད་ལས། འཇིག་
རྟེན་སྣ་ཚོགས་ལས་ལས་སྐྱེས། །ཞེས་སྣོད་བཅུད་མཐའ་དག་ཐུན་མོང་ཡིན་མིན་གྱི་ལས་ཀྱིས་བསྐྱེད་པར་གསུངས་པའི་ཕྱིར་ཞེས་མགོ་མཚུངས་ཀྱི་ཐལ་བ་འཕང་བ་ལ། དོན་སྨྲན་རེ། ཁོ་བོ་ཅག་ནི་དོན་དམ་སྐད་ཅིག་དང་རྡུལ་ཆ་མེད་པར་
འདོད། རྒྱུན་དང་ཚོགས་པ་ནི་ཀུན་རྫོབ་པར་འདོད་བས། ཡིད་ཀྱི་གསུམ་ནི་སྐད་ཅིག་རེ་རེ་ལའང་ཡོད་ཀྱང། སྲོག་གཅོད་སོགས་ལས་ལམ་དུ་འགྱུར་བརྒྱུན་ལ་ལྟོས་བ་རྣམས་ནི་དོན་དམ་པར་མེད་པར་ཐལ་ཟེར་ན་འདོད་ཅིང། ཀུན་རྫོབ་ཏུ་

[072A]༄༅། །མེད་པར་ཐལ་ཟེར་ན་ཁྱབ་པ་མ་ངེས་སོ། །གཞན་ཡང་སྲོག་གི་སྐད་ཅིག་འཇིག་པ་བྱིས་འབྱུང་གི་རྒྱུ་ལ་མི་རྒྱུ་ལ་མི་ལྟོས་ཀྱང་རྒྱུན་འཇིག་པ་གསོད་པ་པོ་ལ་ལྟོས་པ་མི་འགལ་ལོ། །དེའི་ཕྱིར་ཁྱེད་ཀྱི་ཐལ་བས་མི་གནོད་
ཅེ་ན། དབུ་མ་པ་ན་རེ། དོན་སྨྲའི་ལུགས་ལ་དོན་དམ་པར་དགེ་སྡིག་གི་ལས་ལམ་མེད་ཀྱང་ཀུན་རྫོབ་ཏུ་དེ་གཉིས་འདོད་པ་བཞིན་དུ། དབུམ་པའི་ལུགས་ལ་ཡང་ཆོས་ཐམས་ཅད་དོན་དམ་པར་མེད་པ་རྨི་ལམ་དང་འདྲ་ཡང། ཀུན་རྫོབ་ཏུ་
དགེ་མི་དགེའི་ལས་ལམ་ཡོད་པར་འཇོག་གོ་ཞེས་ལན་བཏབ་པར་མཛོད་དོ། །རྣམ་བཤད་ལྟར་ན། དབུ་མ་པ་ན་རེ། ལས་འབྲས་བདེན་པར་མེད་ན་ཉིན་པར་ཡང་ལས་གསོག་པ་མེད་པས་ཁྱབ་བ་མེད་དེ། དོན་སྨྲ་ཁྱེད་ཀྱི་ལུགས་ལ་བློ་
དོན་དམ་པ་དབང་ཤེས་མ་འཁྲུལ་བའི་ངོར་ལས་འབྲས་འཁོར་གསུམ་ཚང་བ་མེད་ཀྱང། བློ་ཀུན་རྫོབ་པ་རྟོག་པའི་ཡུལ་དུ་ཡོད་པར་ཁས་ལེན་པ་བཞིན་དུ། དེང་དབུ་མ་པ་ཡང་ལས་འབྲས་དོན་དམ་དཔྱོད་བྱེད་ཀྱི་རིགས་ཤེས་ཀྱི་དོར་མེད་
ཀྱང༑ ཐ་སྙད་པའི་ཚད་མའི་ངོར་ཡོད་པར་ཁས་ལེན་པའི་ཕྱིར་ཞེས་བཤད་ཅིང། ཕྱིས་འབྱུང་གི་རྒྱུ་མེད་པར་འཇིག་པ་དང། སྣོད་པ་ཅུང་ལས་ལས་སྐྱེས་པ་གཉིས་ཀ་བློ་མ་འཁྲུལ་བའི་གཟུང་དོར་ཆ་དང་ཆ་ཅན་དུ་སྣང་བ་མེད་པའི་སྒྲུབ་
བྱེད་དུ་སྦྱར་བར་སྣང་ངོ། །རྟོགས་དཀའི་སྣང་བ་ལྟར་ན། དབུ་མ་བ་ན་རེ། དོན་དམ་མ་དུ་ལས་མེད་ན་དགེ་མི་དགེའི་རྣམ་གཞག་མི་རུང་པའི་སྐྱོན་མེད་དེ། དོན་སྨྲའི་ལུགས་ལ། རྟོག་པ་ལ་ཇི་ལྟར་སྣང་པ་ལྟར་མ་གྲུབ་ཀྱང་

[072B] དབུམ་པའི་ལུགས་ལ་ཡང་དོན་དམ་པར་མེད་ཀྱང་བློ་ཀུན་རྫོབ་པ་ལྷན་སྐྱེས་ཀྱིས་ནམ་
གཞག་བྱས་པའི་རྗེས་སུ་འབྲངས་ནས་ཐ་སྙད་ཙམ་དུ་དགེ་མི་དགེའི་རྣམ་གཞག་བྱེད་པ་འཐད་པའི་ཕྱིར་ཞེས་བཤད་ལ། རྟོག་པ་དེ་དག་སྣང་ཡུལ་ལམ་འཁྲུལ་ན། གསད་བྱ་གསོད་བྱེད་སོགས་ཀྱི་སྐད་ཅིག་སྔ་ཕྱི་ཐམས་ཅད་དུས་འདྲེས་པར་
གནས་དགོས་པ་ལ་དེ་ལྟར་མི་གནས་པ་དང། བསད་བྱ་དེ་ཡང་གསོད་པ་པོས་མཚོན་བསྣུན་པ་སོགས་ཁོ་ནའི་རྐྱེན་གྱིས་ཤི་བར་འགྱུར་དགོས་པ་ལ་དེ་ལྟར་མ་ཡིན་པ་གཉིས་ཀྱི་དང་པོའི་སྒྲུབ་བྱད་དུ། ཕྱིས་འབྱུང་གི་རྒྱུ་མེད་པར་འཇིག་པ་
དང༑ གཉིས་པའི་སྒྲུབ་བྱེད་དུ་སྣོད་བཅུད་ལས་ལས་སྐྱེས་བ་བཀོད་པ་ཡིན་པར་སྣང་ངོ། །དོན་སྨྲས་དགེ་མི་དགེའི་ལས་ལམ་དོན་དམ་པར་མེད་པར་འདོད་ན། ལས་མེད་པར་ཐལ་བའི་ཀླན་ཀ་འཕེན་པ་པོར་མི་འགྱུར་བས་གསེར་ཕྲེང་
གི་བཤད་ཚུལ་དེ་མི་འཐད་པར་རྣམ་བཤད་དང་རྟོགས་དཀའི་སྣང་བ་གཉིས་ཀར་བཤད་ཀྱང་སྐྱོན་དེ་མི་འཇུག་སྟེ། དོན་སྨ་དང་དབུམ་པའི་ལུགས་ཀྱི་དོན་དམ་དང་ཀུན་རྫོབ་ཏུ་ཡོད་ཚུལ་ཆེས་མི་འདྲ་བའི་ཕྱིར་ཏེ། དང་བོ་ནི་བཅོམ་ཞིག་གང་
རུང་གིས་རང་འཛིན་གྱི་བློ་འདོར་མི་འདོར་ལ་བྱེད་ལ། གཉིས་པ་ནི་བློའི་དབང་གིས་གཞག་མི་གཞག་ལ་བྱེད་པའི་ཕྱིར་དང། ལྷག་མཐོང་ཆེན་མོ་ལས་ཀྱང། དངོས་པོར་སྨྲ་བ་རྣམས་ཀྱི་རང་ལུགས་ཀྱི་དོན་དམ་དང་ཀུན་རྫོབ་ཏུ་གྲུབ་མ་
[073A]༄༅། །གྲུབ་དང་དབུ་མ་པའི་ལུགས་ཀྱི་ཀུན་རྫོབ་དང་དོན་དམ་དུ་གྲུབ་རྣམས་ཆེས་མི་མཐུན་པས། དེ་དག་གིས་ཀུན་རྫོབ་ཏུ་འདོད་པ་རྣམས་དབུ་མ་བས་གཞལ་ན་དོན་དམ་དུ་གྲུབ་པ་དང། དེ་དག་གིས་དོན་དམ་
པར་གྲུབ་པར་འདོད་བ་རྣམས་དབུ་མ་པ་ལྟར་ན་ཀུན་རྫོབ་ཏུ་གྲུབ་པར་འགྱུར་བ་ལ་འགལ་བ་ཅི་ཡང་མེད་པས་དེ་རྣམས་ཕྱེད་པར་བྱའོ། །ཞེས་གསུངས་པའི་ཕྱིར། གསེར་ཕྲེང་དང་རྟོགས་དཀའི་སྣང་བར་རྨི་ལམ་ན་ལས་གསོག་པ་ཡོད་
པར་གསུངས་པ་མ་གཏོགས་ལས་ལམ་རྫོགས་པ་ཡོད་པར་མ་གསུངས་ལ། རྣམ་བཤད་ལས་རྨི་ལམ་ན་ལས་ལམ་རྫོགས་པ་ཡོད་པར་གསུངས་པ་ལྟར་སྦྱི་དོན་འདིར་ཡང་རྨི་ལམ་ན་ལུས་ངག་གི་ལས་ལམ་རྫོགས་བ་མེད་ཀྱང་ཡིད་
ཀྱི་ལས་ལ་མ་རྫོགས་པ་ཡོད་པར་བཤད་དོ། །དེ་དག་དཔྱད་གཞི་ཆེ་ཞིང་སྤྲོ་བྱ་མང་ཡང་ཡི་གེ་ཉུང་དུས་མཐའ་ཆོད་པར་མི་འགྱུར་བས་མ་སྤྲོས་སོ།    ༈    །སྤྱི་དོན་འདིར་ཐེག་ཆེན་པའི་ལུགས་ཀྱི་བདུད་བཞི་ཕྲ་རགས་བཅོམ་པའི་ས་མཚམས་
བཤད་བ་ནི་རྣམ་བཤད་དང་རྟོགས་དཀའི་སྣང་བ་ལྟར་ཡིན་ལ། གསོར་ཕྲེང་ལས། ཉོན་མོངས་པའི་བདུངས་བརྒྱད་པ་ནས་དང། འཆི་བའི་བདུད་ལ་ལས་ཉོན་གྱི་དབང་གིས་འཆི་བ་ས་དང་པོ་ནས་མེད་ཀྱང་ཡིད་ལུས་ཀྱི་འཆི་
འཕོ་བ་སངས་རྒྱས་མ་ཐོབ་བར་དུ་མི་ལྡོག་པས། འཆི་བའི་བདུད་དང་ཕུང་པོའི་བདུད་སངས་རྒྱས་མ་ཐོབ་བར་དུ་དང། ལྷའི་བུའི་བདུད་ཀྱིང་དེ་གསུམ་ལ་བར་ཆད་བྱེད་པས་དེ་གསུམ་ཇི་སྲིད་འཇུག་པ་དེ་སྲིད་དུ་ཡོད་དོ། །ཞེས་

[073B] །དེས་ན་བདུད་བཞི་བཅོམ་བ་སངས་རྒྱས་པ་དུས་མཉམ་ཡིན་ལ། རིགས་པའི་དབང་དུ་བྱས་ན། ལྷའི་བུའི་བདུད་དང་ཉོན་མོངས་པའི་བདུད་ནི་ས་བརྒྱད་པ་ནས་དང། འཆི་བདག་གི་བདུད་དང་ཕུང་པོའི་བདུད་ནི་ས་དང་པོ་ནས་
བཅོམ་པ་ནི་གསེར་ཕྲེང་གི་དགོངས་པ་ཡིན་ཞིང། སྒྲུབ་བྱེད་ནི་རིམ་བཞིན་སྦྱོར་བའི་སྐྱོན་ས་བདུན་པའི་བར་དུ་ཡོད་ཀྱང་ས་བརྒྱད་པ་ནས་མད་པར་འགྱུར་བ་དང། ས་བརྒྱད་པ་ནས་ཉོན་མོངས་མངོན་དུ་འགྱུར་བའི་གོ་སྐབས་བཅོམ་པ་དང། རྒྱུད་བླ་མར་
ས་དང་པོ་ནས་ལས་ཉོན་གྱི་སྐྱེ་འཆི་སྤངས་བར་གསུངས་པ་རྣམས་སོ། །འདིའི་རིགས་བས་ཐེག་དམན་གྱི་དབང་དུ་བྱས་པའི་བདུད་བཞི་རགས་བ་བཅོམ་དུས་ཀྱང་གོ་བར་ཟད་དོ། །རྣམ་བཤད་སོགས་ཀྱི་བཤད་ཚུལ་ལྟར་ན། ཐེག་དམ་ན་
མཐོང་ལམ་དང་ཐེག་ཆེན་སྦྱོར་ལམ་ནས་ལྷའི་བུའི་བདུད་རགས་པ་བཅོམ་པའི་སྒྲུབ་བྱེད་དང། ས་དང་པོ་ནས་ལས་ཉོན་གྱི་སྐྱེ་འཆི་སླངས་ཀྱང་འཆི་བ་དག་གི་བདུད་རགས་བམ་བཅོམ་པའི་རྒྱུ་མཚན་པ་ཙལ་བར་བྱའོ། །སྤྱི་དོན་འདིར་ཉན་ཐོས་
སྔི་བའི་ལུགས་ལ་ཐུབ་པའི་དབང་པོས་གྱད་ལུལ་དུ་ལྷག་མེད་ཀྱི་ཚེ་ཕུང་པོའི་བདུད་བཏུལ་བར་བཤད་པ་ནི་སྔ་རབས་པའི་ལུགས་ཡིན་གྱི། འགྲེལ་བཤད་གང་སྤེལ་རྒྱལ་སྲས་མ་གཉིས་དང་མི་མཐུན་པས་རང་ལུགས་སུ་ཁས་ལེན་མི་
རུང་སྟེ། འགྲེལ་བཤད་གཉིས་གང་ཡངས་པ་ཅན་དུ་ཕུང་པོའི་བདུད་བཏུལ་བའི་ཆེད་དུ་སྐུ་ཚེའི་འདུ་བྱེད་བཏང་ལ། དེའི་ཚེ་བྱིན་གྱིས་མ་རླབས་ན་གྲོང་བར་འགྱུར་བས་འཆི་བདག་གི་བདུད་བཏུལ་པའི་ཆེད་དུ་སྐུ་ཚེ་བྱིན་གྱིས་རླབས་པ་གཉིས་

[074A]༄༅། །ཀ་དུས་གཅིག་ཏུ་མཇིད་པར་གསུངས་པའི་ཕྱིར། དེ་དག་ཏུ་བ་ལྟ་བར་བྱའོ། །སངས་རྒྱས་དང་དགྲ་བཅོམ་པ་རྣམས་སྐུ་ཚེ་ཡུན་རིང་དུ་གནས་པར་བྱི་ན་གྱིས་རླབས་པའི་དགོས་པ་ཡོད་དེ། གཞན་
ལ་ཕན་པར་བྱ་བའི་ཕྱིར་དང། བསྟན་པ་ཡུན་རིང་དུ་གནས་པར་བྱ་བའི་ཆེད་དུ་ཡིན་པའི་ཕྱིར་རོ།། འདིར་སྨྲས་པ། ཐུབ་བསྟན་ཆུ་སྲེལ་སྐེ་རགས་ཅན་གྱི་ལྟོར། །ཟུར་མཚན་ཇིནྟུ་པ་ལ་འཁྲུངས་པ་ན། །གསར་
བཤད་ལྕིང་ཀྱིས་རྒྱ་མཚོར་བྱིང་དོགས་ནས། །ཐིག་ལེ་དྲུག་པ་གློས་འཐུང་གཟུགས་ཀྱིས་བཏེག་ཅེས་པ་ནི་སྐབས་བཞི་པའི་ཟུར་མཚན་བྱས་ཟིན་ཏོ།། །།



﻿
[001A]༄༅། །ཕར་བྱིན་སྤྱི་དོན་སྐབས་གཉིས་པ་གསུམ་པའི་ཟུར་མཆན་རབ་གསལ་སྒྲོན་མེ་ཞེས་བྱ་བ་བཞུགས་སོ།།

[001B] །སྒོ་བློའི་ཡིག་ཆ་རྣམས་སུ་ང་རྒྱལ་དང་འབྲལ་བ་དང། ཡུལ་ངེས་པ་དང། ཁྱབ་པ་དང། རང་བཞིན་དང། བྱེད་ལས་ཏེ་ཁྱད་ཆོས་ལྔའི་མདོ་
སྦྱར་ཚུལ་ནི། ཉི་སྣང་ལེའུ་བརྒྱད་མ་གསེར་ཕྲེང་རྣམས་དང་མཐུན་ཞིང། ཁྱད་པར་དུ་ལེའུ་བརྒྱད་མར། དེའི་ཚེ་ཡང་སྟོང་གསུམ་གྱི་སྟོང་ཆེན་པོའི། ཞེས་པ་ནས། ལྷའི་བུ་
རྣམས་ཀྱི་རྣམ་པར་སྨིན་པ་ལས་སྐྱེས་པའི་ལུས་ཀྱི་འོད་གང་ཡིན་པ། ཞེས་པ་ནས། གོང་མའི་ཡང་གོང་མ་ཞས་བྱའོ། །ཞེས་བྱ་བ་ནི་ལྷ་རྣམས་ཀྱི་འོད་མོག་མོག་བོར་མཛད་པ་
ཡིན་ནོ། །ཞེས་དང། དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས། ཞེས་པ་ནས། ཤེས་རབ་ཀྱི་ཕ་རོལ་ཏུ་ཕྱིན་པ་ནི་གང་ཡིན་ཞེས་བྱ་བ་ནི་སྣོད་དུ་རུང་བར་བྱ་བ་ཡིན་ནོ། །

[002A] །ཞེས་མོག་མོག་པོར་མཛད་པ་དང། སྣོད་དུ་རུང་བར་བྱ་བ་གཉིས་ལ་མདོ་སོ་སོར་སྦྱར་ཞིང། དེ་སྐད་ཅེས་སྨྲས་པ་དང་ཞེས་པ་ནས། འཁོར་
བའི་རྒྱུད་ཀྱི་མཚམས་བཅད་པའི་ཕྱིར་རོ། །ཞེས་བྱ་བ་ནི་ཡུལ་སོ་སོར་ངེས་པ་ཡིན་ནོ། །འོན་ཀྱང་ཡང་གལ་ཏེ་བླ་ན་མེད་པ་ཡང་དག་པར། ཞེས་པ་ནས། རྗེས་སུ་ཡི་རང་
བར་བྱའོ། །ཞེས་བྱ་བ་ནི་ཁྱབ་པ་ཡིན་ནོ། །ཁོ་བོ་ནི་དེ་དག་གི་དགེ་བའི་ཕྱོགས་ལ་བར་ཆད་མི་བྱེད་དེ། ཞེས་བྱ་བ་ནི་དང་བཞིན་ཡིན་ནོ། །ཁྱད་པར་དུ་འཕགས་པའི་
ཆོས་རྣམས་ལས་མཆོག་ཏུ་ཁྱད་པར་དུ་འཕགས་པའི་ཆོས་རྣམས་ཐོབ་པར་བྱའོ། །ཞེས་པ་ནི་ལས་ཡིན་ནོ། །ཞེས་ཤིན་ཏུ་གསལ་བར་གསུངས་པ་ལྟར་ཡིན་ནོ། །

[002B] འོད་ཟིལ་གྱིས་མནན་པས་སྣོད་དུ་རུང་དང་ལྷའི་བུ་གང་དག་སེམས་མ་བསྐྱེད་པ་དེ་དག་སེམས་བསྐྱེད་པར་གསུངས་པས་ཡུལ་ངེས་དང། ཡང་དག་པ་ཉིད་དུ་ངེས་པ་ལ་ཞུགས་པ་ནི་
སེམས་བསྐྱེད་པའི་སྐལ་བ་མེད་པ་དང། དེ་དག་ཀྱང་སེམས་བསྐྱེད་ན་རྗེས་སུ་ཡི་རང་བ་དང། དེ་དག་གི་དགེ་བ་ལ་བར་ཆད་མི་བྱེད་པ་དང། ཁྱད་པར་དུ་འཕགས་པའི་ཆོས་རྣམས་ལས་ཞེས་སོགས་
ཏེ་མདོ་ཚན་བཞིས་ཁྱབ་པ་དང། བཅོམ་ལྡན་འདས་བདག་ཅག་གིས་བཅོམ་ལྡན་འདས་ཀྱི་བཀའ་དྲིན་བཟོ་བར་བགྱི་སྟེ། ཞེས་པ་ནས་མངོན་པར་རྫོགས་པར་འཚང་རྒྱ་བར་འགྱུར་རོ། །ཞེས་པས་
རང་བཞིན་དང་བྱེད་ལས་བསྟན་པར་གསུངས་ཏེ། ཁྱབ་པའི་མདོ་དེ་དག་གི་དོན་ནི། མ་ངེས་པའི་རིགས་ཅན་རྣམས་དང་པོ་ནས་ཐེག་ཆེན་ལ་དྲང་བ་དང། ཞུགས་ཟིན་པ་རྣམས་མི་ཉམས་པར་གཟུང་
པའི་དོན་དུ། ཡང་དག་པར་ངེས་པ་རྣམས་སེམས་བསྐྱེད་པའི་སྐལ་བ་མེད་ཅེས་དགོངས་པ་ཅན་གྱི་ཚིག་གསུངས་ཤིང། འོན་ཀྱང་གལ་ཏེ་ནས་རྗེས་སུ་ཡི་རང་བར་བྱའོ་ཞེས་པས་མདོ་སྔ་མ་དྲང་དོན་དུ་
གསུངས་པ་དང། སྔར་སེམས་བསྐྱེད་པའི་སྐལ་བ་མེད་གསུངས་པ་མིན་ནམ། ཇི་ལྟར་རྗེས་སུ་ཡི་རང་ཞེ་ན། ཁོ་བོ་ནི་ཞེས་སོགས་ཀྱིས་སྔར་གདུལ་བྱའི་དབང་གིས་དེ་ལྟར་གསུངས་ཀྱང། ཉན་ཐོས་

[003A]༄༅། །ཆེན་པོ་རྣམས་ཀྱི་དགེ་བའི་རྩ་བ་བྱང་ཆུབ་ཏུ་སེམས་བསྐྱེད་ནས་འཚང་རྒྱ་བར་འགྱུར་བ་ལ་དེ་ལྟར་བྱེད་མི་ནུས་ཞེས་བར་ཆད་མི་བྱེད་དོ། །འོ་ན་ཉན་ཐོས་ཆེན་པོ་རྣམས་ཀྱིས་དེ་ལྟར་འཐོབ་
པར་ནུས་སམ་ཞེ་ན། ཁྱད་པར་དུ་འཕགས་པའི་ཞེས་སོགས་ཀྱིས་ཁྱད་པར་དུ་འཕགས་པའི་ཆོས་བཤེས་གཉེན་ལ་སོགས་པ་ལས་ཆེས་ཁྱད་པར་དུ་འཕགས་པ་བྱང་ཆུབ་ཀྱི་སེམས་ལ་སོགས་པ་ཐོབ་པར་ནུས་
སོ་ཞེས་བསྟན་ཏོ། །དེ་ལྟར་བཤད་ཚུལ་མི་མཐུན་པ་བྱུང་བ་ནི་ལེའུ་བརྒྱད་མ་དང། རྒྱན་སྣང་གཉིས་ཀྱི་བརྟེན་གཞི་མདོ་སོ་སོ་པ་དང། བརྒྱད་སྟོང་བ་དང་ཉི་ཁྲི་གཉིས་ལ་ལམ་ཤེས་ཀྱི་རང་བཞིན་དང་བྱེད་ལས་བསྟན་
པའི་མདོ་ལོགས་སུ་ཡོད་མེད་ཀྱི་དབང་གིས་ཡིན་ནམ་སྙམ་མོ། །རྣམ་བཤད་ལས་ལྷའི་བུ་གང་དག་གི་ཞེས་པ་ནས། མཚམས་བཅད་པའི་ཕྱིར་རོ། །ཞེས་པ་ཙམ་ཁྱབ་པའི་མདོར་གསུངས་པ་ནི། ལེའུ་བརྒྱད་མ་དང་
རྒྱན་སྣང་གཉིས་ཀ་དང་མི་མཐུན་པས་དཔེ་དག་མ་དག་དཔྱད་པར་བྱའོ།    ༈    །མདོ་དང་པོའི་སྐབས་སུ་ལམ་ཤེས་སྐྱེ་བ་ལ་ང་རྒྱལ་བཅོམ་དོགས་པར་གསུངས་པ་ནི། དེའི་ཚེ་འཁོར་དུ་འདུས་པའི་འདོད་ལྷ་དྲུག་དང་གཟུགས་
ཁམས་པ་རྣམས་ལ་རིམ་པ་ལྟར་འཇིག་རྟེན་སྐྱོང་བ་དང། ལོངས་སྤྱོད་ཆེ་བ་དང། ལྷ་མ་ཡིན་དང་འཐབ་མི་དགོས་པ་དང། བྱམས་པ་བཞུགས་པ་དང། རང་གི་སྦྲུལ་པ་དང། གཞན་གྱི་སྦྲུལ་བ་ལ་ལོངས་སྤྱོད་པ་དང་

[003B] ཐུན་མོང་དུ་རང་རང་གི་གཟུགས་མཛེས་ཤིང་འོད་དང་ལྡན་པས་དེ་ལ་བརྟེན་པའི་ང་རྒྱལ་ཡོད་པས་དེ་ལྟར་གསུངས་ཀྱི། སྦྱིར་ན་ལམ་ཤེས་སྐྱེ་བ་ལ་ང་རྒྱལ་དང་ཞུམ་པ་གཉིས་ཀ་བསལ་
དགོས་པ་ནི་མངོན་འབྱུང་གི་མདོར་རྒྱལ་པོ་ཟས་གཙང་གིས་ལམ་ཇི་ལྟར་སྐྱེད་པ་ལྟ་བུ་སྟེ། འདི་ནི་གླེང་འབུམ་ཆེན་མོར་བལྟ་བར་བྱའོ། །དེས་ན་ང་རྒྱལ་ནི་མཚོན་པ་ཡིན་གྱི་ཆགས་སོགས་ཉོན་མོངས་གང་ཤས་ཆེ་བ་སྤང་དགོས་པར་གསེར་
ཕྲེང་ལས་གསུངས་སོ།    ༈    །སྙིང་མཆོག་ཏུ་ཡང་དག་པར་སྐྱོན་མེད་པར་ཞུགས་པ་ནི་དམན་ལམ་གྱི་མྱང་འདས་ཐོབ་པ་ལ་བཤད་ཀྱང་ཐེག་དམན་འཕགས་ལམ་ཐོབ་པ་ལ་བྱེད་དོགས་ཏེ། རྒྱན་སྣང་ལས་དེ་ལྟར་གསུངས་པའི་ཕྱིར་དང། མཛོད་
ལས། འཕགས་དང་མཚམས་མེད་བྱེད་པ་དག་ཡང་དག་ལོག་པ་ཉིད་དུ་ངེས། །ཞེས་པའི་ཡང་དག་པ་ཉིད་དུ་ངེས་པ་དང་དོན་གཅིག་པའི་ཕྱིར་དང། ཡང་དག་པར་སྐྱོན་མེད་པ་ནི་མཐོང་ལམ་ལ་སོགས་པའི་འཕགས་ལམ་གྱི་མིང་ཡིན་
པའི་ཕྱིར།    ༈    །ཁ་ཅིག་ན་རེ། ཁོ་བོ་ནི་དེ་དག་གི་དགེ་བའི་ཕྱོགས་ལ་བར་ཆད་མི་བྱེད། ཅེས་པའི་མདོ་དེས་འཁོར་བ་མི་འདོར་བའི་རང་བཞིན་བསྟན་པ་མ་ཡིན་པར་ཐལ། ཉན་ཐོས་ཆེན་པོ་དེ་དག་གི་དགེ་བ་སེམས་བསྐྱེད་པའི་ཕྱོགས་ལ་སྐྱེད་
མི་ནུས་ཞེས་པར་ཆད་མི་བྱེད་ཅེས་བསྟན་པ་ཡིན་པའི་ཕྱིར་ཟེར་ན་མ་ཁྱབ་སྟེ། སྒྲས་ཟིན་ལ་དེ་ལྟར་བསྟན་ཀྱང། སྤས་དོན་ལ་གཞན་དོན་དུ་འཁོར་བར་སྐྱེ་བ་མི་སྤོང་བའི་རང་བཞིན་བསྟན་པའི་ཕྱིར།    ༈    །དྲོད་དང་རྩེ་མོ་པ་གཉིས་སློབ་མ་སྟེ་ཉོན་ཐོས་

[004A]༄༅། །ཀྱི་རིགས་ལས་ལོག་ནས་སངས་རྒྱས་སུ་འགྱུར་བ་ཡོད་ལ་གཞན་རང་རྒྱལ་དུ་འགྱུར་བ་ནི་དྲོད་དང་རྩེ་མོ་དང་བཟོད་པ་ས་གསུམ་ལས་ཀྱང་འགྱུར་བ་ཡོད་དོ། །ཞེས་པའོ།    ༈    །སྤྱི་དོན་འདིར་
འོན་ཀྱང་ལྷག་བཅས་པའི་རྟེན་ལ་གནས་བཞིན་པའི་ངང་ནས་ཐེག་ཆེན་ལམ་དུ་འཇུག་པ་མིན་ཏེ། དེས་གཞན་ངོར་ལྷག་མེད་དུ་མྱ་ངན་ལས་འདས་ཚུལ་བསྟན་ནས་ལུས་གཞན་ཞིག་བླངས་ཏེ། དབེན་པར་གནས་
བ་ན་སངས་རྒྱས་ཀྱི་གསུང་གིས་བསྐུལ་ནས་ཐེག་ཆེན་ལམ་དུ་འཇུག་པའི་ཕྱིར། ཞེས་པ་ནི། གསེར་ཕྲེང་ལས། ལྷག་བཅས་ནས་ལྡོག་པའི་ཚུལ་ཡང་རྫུ་འཕྲུལ་གྱི་མཐུས་ཚེ་བསྲིངས་ནས་བྱང་ཆུབ་བསྒྲུབ་ལ་
རང་གི་ལུས་མྱ་ངན་ལས་མི་འདའ་བར་བྱིན་གྱིས་རློབ་ཅིང། སྤྲུལ་པའི་ལུས་ཀྱིས་གཞན་ངོར་ལྷག་མེད་དུ་འདའ་ཚུལ་བསྟན་ནས། ལུས་སྔ་མ་ལྷ་རྣམས་ཀྱིས་ཀྱང་མི་མཐོང་བར་དབེན་པར་གནས་ཏེ་ཚིགས་ཡོངས་སུ་
རྫོགས་པར་བྱེད་དོ། །ཞེས་གསུངས་པའི་དོན་བཀོད་པར་སྣང་ལ་གསེར་ཕྲེང་གི་ལུང་འདི་ལྟར་ན། ལུང་གི་རྗེས་འབྲང་སེམས་ཙམ་པའི་ལུགས་ལ། བྱང་ཆུབ་ཡོངས་འགྱུར་བའི་དགྲ་བཅོམ་བས་ཚེ་འཕོ་བ་དང་ལུས་
གཞན་ལེན་པ་གང་ཡང་མེད་དེ། དེ་ཉིད་རྟེན་དེ་ལ་འཚང་རྒྱ་བར་ངེས་པའི་ཕྱིར་རོ། །འདི་ལ་ཁ་ཅིག་ན་རེ། མཆོག་ཟུང་ནང་གི་ཤཱ་རིའི་བུ་ཆོས་ཅན། བྱང་ཆུབ་ཡོངས་འགྱུར་བའི་དགྲ་བཅོམ་པ་མ་ཡིན་པར་ཐལ། དེ་ཉིད་

[004B]ལྷག་མེད་དུ་འདའ་བར་ལུང་ལས་གསུངས་པའི་ཕྱིར་ནམ་ཁྱབ་སྟེ་དེ་ནི་གཞན་དོར་ལྷག་མེད་དུ་འདའ་ཚུལ་བསྟན་ནས་སྦྲུལ་བའི་རིང་བསྲེལ་བཞག་པ་ཡིན་པའི་ཕྱིར་ཏེ། གསེར་
ཕྲེང་ལས། སྦྲུལ་བའི་ལུས་ཀྱིས་གཞན་དོར་ལྷག་མེད་དུ་འདའ་ཚུལ་བསྟན་ནས། ཞེས་པའི་དོན་དེ་ཡིན་པའི་ཕྱིར་རོ། །ཁ་ཅིག་ལུས་སྔ་མ་གནས་བདེན་པར་བཞག་ནས་སྤྲུལ་པའི་ལུས་བཟུང་སྟེ་ཚོགས་རྫོགས་པར་བྱེད་ཟེར་པ་མི་
འཐད་དེ། དེ་ལྟར་ན་ཤཱ་རིའི་བུའི་རིང་བསྲེལ་ལ་མཆོད་རྟེན་བྱས་པར་གསུངས་པ་མི་འཐད་པར་འགྱུར་བའི་ཕྱིར་ཏེ། སྔ་མའི་ལུས་ནི་ལྷ་མི་ཕལ་བས་མི་མཐོང་ལ། སྦྲུལ་བའི་ལུས་ནི་གསོན་ལུས་སུ་འགྱུར་བས་རིང་བསྲེལ་དུ་མི་རུང་བའི་ཕྱིར་
ཤཱ་རིའི་བུ་བྱང་ཆུབ་ཡོངས་འགྱུར་བའི་དགྲ་བཅོམ་པ་མ་ཡིན་པར་འདོད་མི་ནུས་ཏེ། དེས་ལྷག་བཅས་པའི་རྟེན་དེ་ལ་སེམས་བསྐྱེད་ནས་ལུང་བསྟན་ཐོབ་ངེས་ཡིན་པའི་ཕྱིར་ཏེ། པད་དཀར་ལས། མ་འོངས་དུས་ན་ཤཱ་རིའི་བུ་ཁྱོད་ཀྱང། །རྒྱལ་
བ་དེ་བཞིན་གཤེགས་པར་འབྱུང་འགྱུར་ཏེ། །པདྨའི་འོད་ཅེས་བྱ་བ་ཀུན་ཏུ་སྤྱན། །སྲོག་ཆགས་རྒྱ་བ་སྟོད་དག་རྣམས་པར་འདུལ། །ཞེས་གསུངས་པའི་ཕྱིར། དེས་ན་སྤྱི་དོན་གྱི་དགོངས་པའང་གསེར་ཕྲེང་དང་མཐུན་པ་ལེན་དགོས་སོ། །རྟོག་
གེ་འབར་བའི་ཚིག་ཟིན་ཙམ་ལ་བརྟེན་ནས་འཇམ་དབྱངས་བཞད་པའི་དབུ་མའི་ཡིག་ཆར་པད་དཀར་ནས་ལུང་བསྟན་པའི་ཤཱ་རིའི་བུ་དེ་མཆོག་ཟུང་ནང་གི་ཤཱ་རིའི་བུ་དང་རྒྱུད་ཐ་དད་པར་བཤད་པ་ལྟ་བུར་སྣང་ཡང། དེ་ལྟར་ན་ལུང་དེས་མཐར་ཐུག་

[005A]༄༅། །ཐེག་པ་གསུམ་དུ་སྒྲུབ་པར་གསེར་ཕྲེང་སོགས་ནས་གསུངས་པ་འབྲེལ་མེད་དུ་འགྱུར་བའི་ཕྱིར་ཁས་ལེན་མི་རུང་ངོ།    ༈    །ཐེག་པ་གཅིག་ཏུ་གསུངས་པའི་དགོངས་གཞི་བདུན་ནི། བགྲོད་བྱའི་ཐེག་པ་
གང་ཟག་གསུམ་གྱི་ཆོས་ཀྱི་དབྱིངས་ནམ་མཁའ་ལྟར་ཐ་དད་མེད་པར་མཚུངས་པ་དང། བགྲོད་པ་པོའི་ཐེག་པ་གང་ཟག་གསུམ་བདག་མེད་པར་མཚུངས་པ་དང། གང་གི་ཆེད་དུ་བགྲོད་པའི་ཐེག་པ་འབྲས་བུ་རྣམ་གྲོལ་རྣམས་
མཚུངས་པ་དང། ཞེས་སོགས་གསེར་ཕྲེང་ལས་གསུངས་པ་ནི་རྒྱན་འགྲེལ་རྣམས་དང་ཤིན་ཏུ་མཐུན་པས། རྣམ་བཤད་དང་སྒོ་བློའི་ཡིག་ཆ་རྣམས་སུ་ཐེག་པ་གསུམ་གའི་གང་ཟག་རྣམས་བདག་མེད་རྟོགས་པར་མཚུངས་པ་ཞེས་
པ་ནི་ཡི་གེ་ནོར་རམ་སྙམ་མོ། །དགོངས་གཞི་ལྔ་པ་བསམ་གཉིས་ཐོབ་པའི་སྐབས་སུ་ཉན་ཐོས་སུ་རིགས་ངེས་པ་ཁ་ཅིག་རེ་ཞིག་བྱང་སེམས་ཀྱི་སྤྱད་པ་སྤྱོད་པ་ཡོད་པར་གསུངས་པ་ནི། ཉན་ཐོས་སུ་རིགས་ངེས་པ་ལ་ཐེག་ཆེན་
སེམས་བསྐྱེད་མཚན་ཉིད་པ་སྐྱེ་མི་རུང་ཡང་སེམས་བསྐྱེད་བཅོས་མས་ཀུན་ནས་བསླངས་ཏེ་སྦྱིན་སོགས་ལ་སྤྱོད་པ་ཞིག་ཡོད་དམ་སྙམ་མོ་།དགོངས་གཞི་དྲུག་པའི་སྐབས་སུ་སྦྱི་དོན་འདིར་ཤཱ་རིའི་བུ་སྦྲུལ་བའི་ཉན་ཐོས་སུ་གསུངས་
པ་དཔྱད་བྱ་སྟེ། ཐུན་མོང་མིན་པའི་ལུགས་ལྟར་ན། ཤཱ་རིའི་བུ་སྒྲིབ་པ་རྣམས་སེལ་གྱི་སྦྲུལ་པར་བཤད་པ་སོགས་ཡོད་ཀྱང། སྐབས་འདིར་སྤྱོད་འཇུག་དར་ཌཱིཀ་ནས་བྱུང་བ་ལྟར་རིགས་མ་ངེ་པའི་ཉན་ཐོས་སུ་འདོད་དགོས་པ་ལྟ་

[005B]    ༈    །འཕགས་སེང་གི་འགྲེལ་བ་རྣམས་སུ་རྒྱུད་བླ་རྩ་འགྲེལ་གྱི་ལུང་མ་དྲངས་པའི་རྒྱུ་མཚན་ཡོད་དེ། དེར་དུས་སུ་རྒྱུད་བླ་མའི་དཔེ་ནུབ་ནས་མ་རྙེད་པའི་ཕྱིར་དང། དུས་ཕྱིས་མངའ་བདག་མེ་ཏྲི་པས་མཆོད་རྟེན་
ཞིག་གི་སེར་ཁ་ནས་འོད་ཡང་ཡང་འཕྲོ་བ་གཟིགས་ནས། དེ་ལ་ཞིག་གསོ་དང་བཅས་ཅི་འདུག་བཙལ་བས་ཏཱ་ལའི་ལོ་མར་བྲིས་པའི་རྒྱུད་བླ་མ་དང་ཆོས་དང་ཆོས་ཉིད་རྣམ་འབྱེད་གཉིས་ཀྱི་དཔེ་རྙེད་པར་གསུངས་པའི་ཕྱིར། དེའི་ཕྱིར་སྤྱི་དོན་
འདིར་ཐོགས་མེད་ཀྱིས་རྒྱུད་བླ་མ་དབུ་མའི་ལུགས་སུ་བཀྲལ་བར་སློབ་དཔོན་ཡང་བཞེད་པར་རྣམ་བཤད་ལས་གསུངས་པ་ནི་དོན་ལ་གནས་པ་ལ་དགོངས་པ་ཡིན་ཞེས་དོགས་གཅོད་མཛད་དོ།    ༈    །གསེར་ཕྲེང་ལས་འཁོར་བའི་ཕྱི་མཐའ་མེད་
པ་རང་ལུགས་སུ་མཛད་ཀྱང། རྣམ་བཤད་ལས་འཁོར་བའི་ཕྱི་མཐའ་ཡོད་པ་རང་ལུགས་སུ་བཤད་དེ། སྒྲུབ་བྱེད་ཀྱི་རིགས་པ་ནི་རྣམ་འགྲེལ་ལས། འགྲིབ་དང་ཕུལ་བྱུང་བསྟེན་པ་ཀུན། །མི་མཐུན་ཕྱོགས་དང་བཅས་ཉིད་ཕྱིར། །དེ་
གོམས་པ་ལས་བདག་འགྱུར་བས། །ལ་ལར་ཟག་པ་ཟད་པར་འགྱུར། །ཞེས་ཉེས་ཟད་ཀྱི་སྐྱེས་བུ་ཡོད་པར་སྒྲུབ་པ་དེ་ཡིན་ལ། །དེ་ཡང་མཐར་གཏུགས་ན་དྲེ་མ་གློ་བུར་བ་དང་སེམས་ཀྱི་རང་བཞིན་འོད་གསལ་བ་ཡིན་པས་རྐྱེན་དང་ཕྲད་ན་
སྒྲིབ་པ་སྤང་རུང་དང་གཉེན་པོ་སྐྱེ་རུང་དུ་སྒྲུབ་པ་དེ་ཡིན་ནོ། །འདི་ལ་ཁ་ཅིག་ན་རེ། སེམས་ཅན་ཐམས་ཅད་སངས་རྒྱས་པར་ངེས་པ་ལྟ་ཞོག་འཚང་རྒྱ་བར་རུང་ཙམ་ཡང་མ་ཡིན་ཏེ་འབྲས་བུ་སྐྱེ་རུང་བ་ལ་རྒྱུ་ཚོགས་ཚང་བ་ཞིག་དགོས་
[006A]༄༅། །ལ། སེམས་ཅན་ཐམས་ཅད་ལ་སངས་རྒྱས་པའི་རྒྱུ་ཚོགས་མཚང་བའི་ཕྱིར། དང་པོ་གྲུབ་སྟེ། རྣམ་འགྲེལ་ལས། རྒྱུ་ཚོགས་པ་ལས་འབྲས་སྐྱེ་བར། །རྗེས་སུ་དཔོག་པ་གང་ཡིན་པ། །དོན་གཞན་ལ་ནི་མི་ལྟོས་ཕྱིར། །དེ་ནི་རང་བཞིན་ཡིན་པར་
བརྗོད། །ཅེས་ནས་ཀྱི་ས་བོན་དང་ཆུ་ལུད་དྲོ་དག་ཤེར་སོགས་དུས་དང་མཚམས་པར་ཚོགས་པའི་ཞིང་དེར་རང་ཕྱོགས་ཆོས་སུ་གྲུབ་པའི་གཞིར་རང་འབྲས་ནས་མྱུག་སྐྱེ་རུང་བར་སྒྲུབ་པའི་རང་བཞིན་གྱི་རྟགས་ཡང་དག་ཡིན་པར་གསུངས་པའི་ཕྱིར་ན་
མ་ཁྱབ་སྟེ། འདི་ནི་རྒྱུ་ཚོགས་ཚང་ན་འབྲས་བུ་སྐྱེ་རུང་གིས་ཁྱབ་པར་གསུངས་པ་ཡིན་གྱི། འབྲས་བུ་སྐྱེ་རུང་ཡིན་ན་རྒྱུ་ཚོགས་ཚང་བས་ཁྱབ་པར་མ་གསུངས་པའི་ཕྱིར། བྱས་པ་ལ་ཁོ་ན་རེ། འབྲས་བུ་སྐྱེ་རུང་ཡིན་ན་རྒྱུ་ཚོགས་ཚང་བས་ཁྱབ་པར་
ཐལ། དེ་ཉིད་ལས། རྒྱུ་མ་ཚོགས་པས་འབྲས་བུ་ནི། །རྗེས་སུ་དཔོག་པ་གང་ཡིན་དེ། །ལྷག་མ་དང་ལྡན་ནུས་མེད་ཕྱིར། །ལུས་ལས་འདོད་ཆགས་རྗེས་དཔོག་བཞིན། །ཞེས་ཆུ་ལུང་དང་བྲལ་བའི་ནས་ཀྱི་ས་བོན་དེ་རང་ཕྱོགས་ཆོས་སུ་གྲུབ་པའི་
གཞིར་རང་འབྲས་ནས་མྱུག་སྐྱེ་རུང་དུ་དཔོག་པའི་ལྷག་ལྡན་གྱི་གཏན་ཚིགས་ཡིན་པས་བསྒྲུབ་བྱ་སྒྲུབ་པའི་ནུས་པ་མེད་པའི་ཕྱིར་དཔེར་ན་སྤྱོད་པ་བ་སོགས་ལུས་རྒྱས། དབང་པོ་དངས། བློ་གསལ་བ་ཙམ་ལས་འདོད་ཆགས་རྗེས་སུ་
དཔོག་བ་བཞིན་ཡིན་པར་གསུངས་པའི་ཕྱིར་ཟེར་ན། དེ་ལ་ཡང་ཁྱབ་པ་མེད་དེ། ཆུ་ལུད་དང་བྲལ་བའི་ནས་ཀྱི་ས་བོན་ཡིན་ན་རང་འབྲས་ནས་མྱུག་སྐྱེ་རུང་ཡིན་པས་ཁྱབ་པ་མེད་པར་གསུངས་པ་ཡིན་གྱི། དེ་ཡིན་ན་རང་འབྲས་ནས་མྱུག་སྐྱེ་མི་རུང་

[006B] དེ་འདྲ་བའི་ནས་ཀྱི་ས་བོན་དེ་ལ་རང་འབྲས་ནས་མྱུག་སྐྱེ་རུང་མི་རུང་གཉིས་ཡོད་པའི་ཕྱིར་ཏེ། ཆུ་ལུད་དྲོད་གཤེད་སོགས་ཀྱི་རྐྱེན་དང་འཕྲད་པར་འགྱུར་མ་འགྱུར་གཉིས་ཡོད་པའི་ཕྱིར་ཏེ། དཔེར་ན་ལུས་རྒྱས། དབང་པོ་དངས་
བློགས་ལ་བ་དེ་ལ་ཚུལ་མིན་ཡིད་བྱེད་ཀྱི་རྐྱེན་དང་འཕྲད་པར་འགྱུར་མ་འགྱུར་གཉིས་ཡོད་པས། དེ་ལས་འདོད་ཆགས་སྐྱེ་རུང་མི་རུང་གཉིས་ཡོད་པ་བཞིན་ཡིན་པའི་ཕྱིར་རོ། །ཁ་ཅིག་ན་རེ། སེམས་ཅན་ཡིན་ན་འཚང་རྒྱ་བར་རུང་བས་མ་ཁྱབ་སྟེ། དེ་ཡིན་ན་འཚང་
རྒྱ་བའི་རྐྱེན་དང་འཕྲད་པར་འགྱུར་པ་ཡོད་པས་མ་ཁྱབ་པའི་ཕྱིར། དཔེར་ན་ནས་ཀྱི་ས་བོན་ཡིན་ན་ཆུ་ལུད་དྲོད་གཤེར་སོགས་ཀྱི་རྐྱེན་དང་འཕྲད་པར་འགྱུར་བ་ཡོད་པས་མ་ཁྱབ་པ་བཞིན་ཡིན་པའི་ཕྱིར་ཞེ་ན། དེ་གཉིས་མི་མཚུངས་ཏེ། ནས་གྱི་ས་བོན་དེ་ཆུ་ལུད་དྲོད་གཤེར་
སོགས་ཀྱི་རྐྱེན་དང་མ་འཕྲད་པར་རྒྱུན་ཆད་པ་ཡོད་ལ། སེམས་ཅན་རྒྱུན་ཆད་པ་མེད་ཅིང། སངས་རྒྱས་ཀྱི་འཕྲིན་ལས་ཀྱང་འཁོར་པ་མ་སྟོངས་ཀྱི་བར་དུ་རྒྱུན་མི་ཆད་པས་ན་སེམས་ཅན་གང་ཡིན་ཀྱང་འཚང་རྒྱ་བའི་རྐྱེན་དང་ངེས་པར་འཕྲད་པར་འགྱུར་བའི་ཕྱིར་རོ།    ༈    །རྣམ་འགྲེལ་
ལས། ཁ་ཅིག་སྨྲ་སོགས་ཕྱིར་ན་སྐྱོན། །ཟད་མིན་ཞེས་ཟེར་འདི་ལྡོག་ལ། །ཐེ་ཚོམ་ཟ་པ་དེ་ཕྱིར་འཁྲུལ། །ཞེས་གསུངས་པ་ལྟར་རྒྱལ་དཔོགས་པ་སོགས་ཁ་ཅིག་ན་རེ། ཐུབ་བ་ཆོས་ཅན། སྐྱོན་ཟད་པ་མིན་ཏེ། དག་སྨྲ་བའི་ཕྱིར་དང། དབང་པོ་ལ་སོགས་པ་དང་ལྡན་པའི་ཕྱིར་
ལམ་པོ་ཆེའི་སྐྱེས་བུ་བཞིན་ཞེས་ཟེར་བ་ལ། རྟགས་འདི་ཆོས་ཅན་ཁྱབ་པ་འཁྲུལ་པ་ཡིན་ཏེ། ཁྱོད་ཀྱི་ལྡོག་པ་ལ་ཐེ་ཚོམ་ཟ་བ་ཙམ་ཞིག་འདྲེན་པའི་རྟགས་ཡིན་པ་དེའི་ཕྱིར། ཞེས་འགོག་པར་བྱེད་དོ། །ཐེ་ཚོམ་འདྲེན་ཚུལ་ནི། སངས་རྒྱས་པས་ཉེས་ཟད་ཀྱི་སྐྱེས་བུ་

[007A]༄༅། །རག་སྨྲ་བ་ཡོད་པར་གྲུབ་ཟིན་མ་བརྗོད་པས་དེ་ལ་ཐེ་ཚོམ་འདྲེན་པ་མིན་གྱི། རྒོལ་བ་རང་གིས་ཉེས་ཟད་ཀྱི་སྐྱེས་བུར་ངག་སྨྲ་བ་ཡོད་མེད་གང་ལ་ཡང་སྒྲུབ་བྱེད་མ་མཐོང་བར་སྨྲ་བ་ཡིན་པས། དེ་ལ་ལྡོག་ཁྱབ་ངེས་པའི་སྒྲུབ་
བྱེད་དྲིས་པ་ན་ཐེ་ཚོམ་འདྲེན་པའི་དོན་ནོ། །དམ་བཅའ་ལ་མཐའ་བཅད་ནས་འགོག་པ་ནི། རྟག་ཉིད་ཕྱིར་རམ་ཐབས་མེད་ཕྱིར། །ཡང་ན་ཐབས་ནི་མི་ཤེས་ཕྱིར། །སྐྱོན་རྣམས་མི་ཟད་པ་ཉིད་ཅེས་ཁྱད་པར་ཡོངས་སུ་རྟོག་གྲང་ན། །ཞེས་པ་ལྟར། ཉེས་
པ་ཟད་པ་མི་སྲིད་པའི་རྒྱུ་མཚན་ཆགས་སོགས་སྐྱོན་རྣམས་རྟག་པ་ཡིན་པའི་ཕྱིར་རམ། མི་རྟག་པ་ཡིན་ཀྱང་སྤོང་བྱེད་ཀྱི་ཐབས་མེད་པའི་ཕྱིར་རམ། ཐབས་ཡོད་ཀྱང་སུས་ཀྱང་མི་ཤེས་པའི་ཕྱིར་རམ། བསླབས་ན་ཤེས་པར་ནུས་ཀྱང་དོན་དུ་གཉར་
བ་མེད་པའི་ཕྱིར་རམ། དོན་དུ་གཉེར་བ་ཡོད་ཀྱང་སྟོན་མཁན་མེད་པའི་ཆགས་སོགས་སྐྱོན་རྣམས་མི་ཟད་པ་ཡིན་ཞེས་རྟོག་གྲིང་ན་ལན་ནི། རྒྱུ་ཡོད་ཕྱིར་རང་རྒྱུ་ཡི་ནི། གཉེན་པོ་གོམས་པའི་ཟད་ཕྱིར་དང། རྒྱུ་ཡི་རང་བཞིན་ཤེས་པ་ཡིས། །དེ་ཤེས་པ་
ཡང་གྲུབ་པ་ཡིན། །ཞེས་པ་ལྟར། དེ་དག་རྟག་པ་མིན་ཏེ། ཁྱོད་བསྐྱེད་པའི་རྒྱུ་ཡོད་པའི་ཕྱིར་དང། སྤོང་ཐབས་མེད་པ་མ་ཡིན་ཏེ། ཁྱོད་ཀྱི་རྒྱུ་བདག་འཛིན་གྱི་གཉེན་པོ་གོམས་པས་ཟད་ནུས་པའི་ཕྱིར་དང། སྤོང་ཐབས་ཤེས་པའང་མེད་པ་མ་ཡིན་ཏེ། རྒྱུ་བདག་
འཛིན་གྱི་རང་བཞིན་ཤེས་པས་དེའི་གཉེན་པོ་ཤེས་པའང་གྲུབ་པའི་ཕྱིར་དང། དོན་གཉེར་མེད་པ་མ་ཡིན་ཏེ། བརྩེ་ལྡན་སྡུག་བསྔལ་གཞོམ་པའི་ཕྱིར། །ཐབས་རྣམས་ལ་ནི་མངོན་སྦྱོར་མཛད་།ཅེས་སོགས་ཀྱིས་དོན་དུ་གཉེར་བ་ཡོད་པར་བསྒྲུབས་ཟིན་པའི་

[007B] སྟོན་མཁན་མེད་པ་མ་ཡིན་ཏེ། སྐྱོབ་པ་ཉིད་གཟིགས་ལམ་གསུངས་པ། །འབྲས་མེད་ཕྱིར་ན་བརྫུན་མི་གསུང། །ཐུགས་བརྩེ་ལྡན་ཕྱིར་རྩོམ་ཀུན་ཡང། །གཞན་གྱི་དོན་དུ་སྦྱོར་ཕྱིར་རོ། །ཞེས་པ་དེས་སྒྲུབ་པར་འགྱུར་བའི་
ཕྱིར་རོ། །དེས་ན་བརྟག་པ་ཕྱི་མ་གཉིས་ལན་དང་བཅས་པ་དོན་ལ་ཐོབ་ཀྱང་བསྒྲུབས་ཟིན་པ་དང་སྒྲུབ་པར་འགྱུར་བ་ཡིན་པས་ན་མཐའ་བཅད་ནས་འགོག་པའི་སྐབས་འདིར་དངོས་སུ་མ་བཀོད་པ་ཡིན་ནོ་།རྣམ་འགྲེལ་ནས་དེ་ལྟར་བཤད་པ་
ལ་སྤྱི་དོན་འདིར་བརྟག་པ་དང་པོ་ལན་དང་བཅས་པ་མ་བྱུང་བ་ནི་ཡི་གེ་ཆད་དམ་སྙམ་མོ།    ༈    །བློ་གྲོས་རྒྱ་མཚོས་ཞུས་པའི་མདོ་ནས་གསུངས་པའི་བྱང་སེམས་འཁོར་བར་སྐྱེ་བ་ལེན་པའི་རྒྱུ་བརྒྱད་པོ་དེ་ལམ་ཤེས་ཀྱི་ཐབས་ཀྱི་ཆ་ཡོངས་སུ་རྫོགས་པ་ཡིན་
པར་རྣམ་བཤད་ལས་གསུངས་པ་ལྟར་སྤྱི་དོན་འདིར་ཡང་བཀོད་པ་ཡིན་ལ། འོན་ཀྱང་གསེར་ཕྲེང་ལས། ཟག་མེད་ཀྱི་ལས་ནི་ཉོན་མོངས་དང་མ་འདྲེས་ལ་སྲིད་པའི་རྒྱུར་གྱུར་པའི་སེམས་པ་སྟེ་སྔར་བསྟན་པ་བརྒྱད་པོ་ལྟ་བུར་མངོན་ནོ། །ཞེས་ཀུན་
འབྱུང་ཕྲ་མོ་ལྟ་བུར་གསུངས་པས་དཔྱད་པར་བྱའོ།    ༈    །རྣམ་བཤད་ལས་འདིར་བསྟན་རྣམ་པའི་གྲངས་གསལ་བར་མ་བཤད་པ་ཡིན་ཞིང་གསེར་ཕྲེང་ལས། གང་ན་སྡུག་ཀུན་སོ་སོའི་བརྒྱད་ཀུན་ཐུན་མོང་དུ་བཅུ་བཞི། འགོག་པའི་བདུན་ལམ་
གྱི་བཞི་སྟེ་རྣམ་པ་སོ་གསུམ། ཞེས་གསུངས་པ་ལ། སྤྱི་དོན་འདིར་སྡུག་ཀུན་ཐུན་མོང་གི་བདུན་དང། ངེས་འབྱུང་གི་བཞི་གཅིག་ཏུ་བྱས་ནས་ཉེར་གསུམ་དུ་བཤད་པ་ཁས་ལེན་རུང་མི་རུང་དཔྱད་བྱ་སྟེ། རྟོགས་དཀར་ངེས་འབྱུང་གི་བཞི་

[008A]༄༅། །གཅིག་ཏུ་བྱས་པ་དང། ཤེར་འབྱུང་གིས་སྡུག་ཀུན་ཐུན་མོང་གི་རྣམ་པ་བདུན་དུ་བྱས་པ་གཉིས་ཀ་འགྲེལ་ཆེན་གཉིས་ཀྱི་དགོངས་པ་མིན་པར་གསེར་ཕྲེང་ལས་གསུངས་པའི་ཕྱིར་རོ།    ༈    །ཉན་
ཐོས་རྣམས་སྦྱོར་ལམ་གྱི་སྐབས་སུ་ཕ་རོལ་དགྲ་ལྟ་བུ་དང་འཇིག་པའི་ཆོས་ཅན་གྱི་རྣམ་པ་གཉིས་ཀྱི་སྒོ་ནས་སྡུག་ཀུན་ལ་ཡིད་འབྱུང་བའི་ཕྱིར་ཞུགས་པ་དང། མཐོང་ལམ་གྱི་སྐབས་སུ་ཡིད་འབྱུང་བ་དང། མཐོང་ལམ་དང་ཐ་མ་
མ་གཏོགས་པའི་སྒོམ་ལམ་གྱི་སྐབས་སུ་གཡོ་བ་དང་རབ་ཏུ་འཇིག་པའི་རྣམ་པ་གཉིས་ཡི་སྒོ་ནས་སྡུག་ཀུན་ལ་འདོད་ཆགས་དང་བྲལ་བའི་ཕྱིར་ཞུགས་པ་དང། སྒོམ་ལམ་ཐ་མའི་སྐབས་སུ་འདོད་ཆགས་དང་བྲལ་བ་དང། ལྷག་
བཅས་དགྲ་བཅོམ་པའི་སྐབས་སུ་འཇིག་པ་དང་འགོ་བའི་ནང་ལྟ་བུ་དང་ཉེ་བར་འཚེ་བའི་རྣམ་པ་གསུམ་གྱི་སྒོ་ནས་སྡུག་ཀུན་འགོག་པའི་ཕྱིར་ཞུགས་པ་དང། ལྷག་མེད་ཀྱི་དབྱིངས་སུ་ཞུགས་པའི་ཚེ་འགོག་པ་ཡིན་ཞེས་བཤད་ན་
གསེར་ཕྲེང་རྣམ་བཤད་གཉིས་ཀ་དང་མཐུན་ནོ།    ༈    །རང་རྒྱལ་གསུམ་གྱི་ཁྱད་པར་ནི་དབུ་མ་སྙིང་པོ་ལས། འགའ་ཞིག་བསྐལ་པ་བརྒྱར་སངས་རྒྱས། །འབྱུང་བ་རྣམས་ལ་ལེགས་མཆོད་ཅིང། །རང་རྒྱལ་བྱང་ཆུབ་ཕྱིར་
བརྩམས་ནས། །སྨིན་པར་བྱེད་དོ་་གཞན་དག་ནི། །སངས་རྒྱས་མཉེས་བྱས་ངེས་འབྱེད་ཀྱི། །ཆ་མཐུན་བསྐྱེད་པ་རྫོགས་བྱེད་དོ་།གཞན་ནི་སངས་རྒྱས་འབྱུང་ལ་འབྲས། །ཐོབ་བྱེད་དགྲ་བཅོམ་མངོན་མི་བྱེད། །ཅེས་

[008B]ཚེ་རབས་རྣམས་སུ་ཚོགས་ལམ་དང། སྦྱར་ལམ་དང། འབྲས་བུ་དང་པོ་གཉིས་གང་རུང་ཐོབ་པ་ཡོད་ཀྱང། རིམ་བཞིན་སྦྱོར་ལམ་དང་མཐོང་ལམ་དང། ཕྱིར་མི་འོང་ཡན་
ཆད་ཐོབ་པ་མེད་ལ། སྲིད་པ་ཐ་མའི་ཚེ་རིམ་བཞིན་སྦྱོར་ལམ་དང། མཐོང་ལམ་དང། ཕྱིར་མི་འོད་ཡན་ཆད་མངོན་དུ་བྱེད་པར་གསེར་ཕྲེང་སོགས་ལས་གསུངས་ཤིང། སྤྱི་དོན་འདིར་ཡང་དེ་ལྟར་བཤད་པས། རྣམ་བཤད་ལས་རང་
རྒྱལ་གཉིས་ཙམ་དུ་ཕྱེ་ནས། ཕྱི་མ་ནི་སློབ་དཔོན་གྱི་དྲུང་དུ་སྦྱོར་ལམ་མ་ཐོབ་ནས། །ཕྱི་མ་ལ་མཐོང་ལམ་བསྐྱེད་ཅིང། དེའི་སྐྱེ་བ་རྟེང་མ་ལ་དགྲ་བཅོམ་པ་ཐོབ་པར་བཤད་པ་དེ་ལ་ཡི་གེ་ཆད་ལྷག་འབྱུང་མི་འབྱུང་དཔྱད་པར་བྱའོ།    ༈    །རང་རྒྱལ་
རྣམས་ནི་བྱང་ཆུབ་མངོན་དུ་བྱེད་ཚུལ་གྱི་སྒོ་ནས་ཉན་ཐོས་ལས་ཁྱད་པར་དུ་འཕགས་ཏེ། སྲིད་ཐའི་ཚེ་གཞན་གྱིས་བསྟན་པ་ལམ་ལྟོས་པར་རང་གི་བྱང་ཆུབ་ཐོབ་ནུས་པའི་ཕྱིར། ཆོས་སྟོན་ཚུལ་གྱི་སྟོན་ནས་ཉན་ཐོས་ལས་ཁྱད་པར་དུ་འཕགས་
ཏེ། གདུལ་བྱ་ལ་སྒྲ་མེད་པར་ལུས་ཀྱིས་ཆོས་སྟོན་ནུས་པའི་ཕྱིར་དེས་ན་རང་རྒྱལ་དགྲ་བཅོམ་པའི་ཡེ་ཤེས་ནི་ཟབ་པ་གཉིས་དང་ལྡན་ཏེ། ཤེས་པ་ཟབ་པ་དང་མ་བརྗོད་པ་ཟབ་པ་གཉིས་དང་ལྡན་པའི་ཕྱིར་ཏེ། གསེར་ཕྲེང་ལས། མཉམ་
གཞག་ཏུ་བརྗོད་པའི་ཡུལ་མ་ཡིན་པའི་དོན་རྟོགས་པ་ནི་ཤེས་པ་ཟབ་པ་སྟེ། གཞན་གྱིས་རང་ལ་བསྟན་མི་དགོས་པའོ། །རྗེས་ཐོབ་ཏུ་ངག་གི་འབྲས་རྟགས་ལས་གཞན་གྱིས་མི་རྟོགས་པ་ནི་མ་བརྗོད་པ་ཟབ་པ་སྟེ། རྩ་བའི་ཡང་སྒྲས་བསྡུས་པ་

[009A]༄༅། །གཞན་ལ་རང་གིས་བསྟན་མི་དགོས་པའོ། །ཞེས་གསུངས་པའི་ཕྱིར་རོ། །ཉན་ཐོས་སྲིད་མཐའ་བ་དེ་སངས་རྒྱས་སོགས་ལས་གདམས་ངག་ཐོས་པ་ནི་གཞན་ལ་མངོན་གྱུར་ཡིན་པས་ན། ཐོས་པ་ལ་
སོགས་པའི་རྒྱུ་རྐྱེན་ཚང་བའི་རྟགས་ཀྱིས་ཉོན་མོངས་སྤངས་བའི་ཡེ་ཤེས་སྐྱེ་རུང་བར་དཔོག་པར་སླ་བ་ཡིན་ཀྱང། རང་རྒྱལ་ནི་སྲིད་མཐའི་ཚེ་གཞན་ལས་གདམས་དག་མ་ཐོས་པར་ཀེང་རུས་མཐོང་བ་ལྟ་བུའི་རྐྱེན་ཙམ་ལ་བརྟེན་ནས་ཉོན་
མོངས་སྤངས་པའི་ཡེ་ཤེས་མངོན་དུ་བྱེད་པ་ཡིན་པས། ཐོས་བ་ལ་སོགས་པའི་རྒྱུ་རྐྱེན་ཚང་བའི་རྟགས་ཀྱིས་དེ་འདྲ་བའི་ཡེ་ཤེས་སྐྱེ་རུང་བར་དབོག་བར་དཀའ་བ་ནི་ཤེས་བ་ཟབ་པའི་དོན་ཡིན་ནམ་སྙམ་མོ། །ཉན་ཐོས་དགྲ་བཅོམ་པ་ནི་
ཆོས་སྟན་པའི་ངག་གི་འབྲས་རྟགས་སྤྱི་དང་ཁྱད་པར་དུ་འབྲས་བུ་ཐོབ་ཚེ་བདག་གིས་བྱ་བ་བྱས་སོ། །འདི་ལས་སྲིད་པ་གཞན་མི་ཤེས་སོ་ཞེས་སོགས་གཞན་ལ་སྒྲོག་པར་བྱེད་པས་ན་དགྲ་བཅོམ་ཐོབ་པར་གཞན་གྱིས་དཔོག་པར་སླ་ཡང། རང་རྒྱལ་
གྱི་ཡེ་ཤེས་དེ་དེ་འདྲ་བའི་ངག་གི་འབྲས་རྟགས་ཀྱིས་དཔོག་པར་དཀའ་བ་ནི་མ་བརྗོད་བ་ཟབ་པའི་དོན་ཡིན་ནོ། །འོ་ན་གསེར་ཕྲེང་ལས། ཟབ་པ་སྔ་མ་ལ་ནི་ཕྱི་མས་ཀྱང་ཁྱབ་ལ་དེ་ལ་ནི་སྔ་མས་མ་ཁྱབ་བོ་ཞེས་གསུངས་པ་ལྟར་རོ། །ཞེས་
ཤེས་བ་ཟབ་པ་ཡིན་ནམ་བརྗོད་པ་ཟབ་པ་ཡིན་པས་ཁྱབ་པ་དང། མ་བརྗོད་པ་ཟབ་པ་ཡིན་ན་ཤེས་པ་ཟབ་པ་ཡིན་པས་མ་ཁྱབ་བར་གསུངས་པའི་དོན་གང་ཡིན་ཞེ་ན། སངས་རྒྱས་ལས་གདམས་ངག་ཐོས་པའི་ཚེ་དེ་ལ་གནས་པའི་

[009B]ལ་ཤེས་པ་ཟབ་པ་མ་ཡིན་པ་དང། རང་རྒྱལ་དགྲ་བཅོམ་པའི་ཡེ་ཤེས་ནི་ཟབ་པ་གཉིས་ཀ་ཡིན་པའི་དོན་ཡིན་ནམ་སྙམ་མོ། །འོན་ཀྱང་རྗེའི་གསུང་དེ་རྗེས་འཇུག་རྣམས་ཀྱིས་མ་གཟིགས་པ་ལྟར་
བཞག་པ་ཡིན་པས་ཚིམ་མི་སྔ་བར་དཔྱོད་ཅིག་ཉི་སྣང་ལེའུ་བརྒྱད་མ་གཉིས་དཀར་བསྟན་མི་དགོས་པ་དང་ཤེས་པ་ཟབ་བའི་མདོ་དང་མཛོད་པ་ཟབ་པའི་མདོ་གཉིས་སྦྱར་བས། དེའི་ལྟར་ན་རྩ་བའི་རྐང་པ་ཐ་མ་གཉིས་ཡེ་ཤེས་ཟབ་པ་དང། དང་
པོ་གཉིས་བསྟན་མི་དགོས་པའི་དོན་ཅན་དུ་འཆད་ཅིང། འགྲེལ་བ་འདི་ལྟར་ན་རང་ལ་གཞན་གྱིས་བསྟན་མི་དགོས་པ་རྐང་བ་དང་པོ་གཉིས་དང། རང་གིས་སྟོན་པ་སྒྲ་ལ་མི་ལྟོས་པ་ཐ་མ་གཉིས་ཀྱིས་བསྟན་ཏོ་ཞེས་གསེར་ཕྲེང་ལས་གསུངས་སོ།    ༈   །
རྟོགས་དཀའི་སྣང་བར། སྨོན་ལམ་སོགས་ཀྱིས་ཐུས་སངས་རྒྱས་རྟོག་མེད་དུ་ཆོས་སྟོན་ནུས་བལྟར། རང་སངས་རྒྱས་ཀྱང་དེའི་མཐུས་སྒྲ་མེད་དུ་ཆོས་སྟོན་ནུས་ཞེས་དཔེ་དོན་སྦྱར་བ་ཡིན་གྱི། རང་སངས་རྒྱས་དང་སངས་རྒྱས་སྒྲ་མེད་དུ་ཆོས་
སྟོན་པར་འདྲའོ་ཞེས་སྦྱོར་བ་ནི་མིན་ཏེ། གསུང་དབྱངས་ཡན་ལག་དྲུག་ཅུ་མི་སྲིད་པར་ཐལ་བའི་ཕྱིར་རོ། །རང་སངས་རྒྱས་སྒྲ་མེད་དུ་ལུས་ཀྱིས་ཆོས་སྟོན་ཞེས་འཆད་པ་ནི་པ་བཅོལ་ཏེ། ལུས་ངག་གི་ནམ་བར་རིག་བྱེད་ལ་ཀུན་སློང་དགོས་མི་དགོས་
ཁྱད་པར་མེད་པས། ངག་གིས་ཆོས་བསྟན་པས་ཤེས་པའི་རྩལ་རྟོགས་ན་ལུས་ཀྱིས་བསྟན་པས་ཀྱང་རྟོགས་པའི་ཕྱིར་རོ། །ཞེས་པ་ནས་ཡིད་ཀྱིས་ཆོས་སྟོན་པ་ཡིན་ཏེ། ཞེས་དང། སྨོན་ལམ་ལ་སོགས་པའི་མཐུས་རང་གི་ཡིད་ལ་

[010A]༄༅། །བསམ་པ་ཙམ་གྱིས་གདུལ་བྱ་ལ་དོན་དེ་གོ་བར་བྱེད་ནུས་པའི་ཕྱིར། ཞེས་གསུངས་ཀྱང། གསེར་ཕྲེང་རྣམ་བཤད་གཉིས་ཀང་སངས་རྒྱས་ཀྱིས་སྒྲ་མེད་པར་ཆོས་སྟོན་པ་ཡོད་པར་གསུངས་ཤིང་རབ་
རྒྱལ་གཙོ་ཆེར་སྒྲ་མེད་པར་ལུས་ཀྱིས་ཆོས་སྟོན་པར་གསུངས་པ་ནི་རྒྱུད་འགྲེལ་སྒྲོན་གསལ་གྱི་དགོངས་པ་ཡིན་ནོ། །ཡང་རྣམ་བཤད་ལས། ཁ་ཅིག་དག་གིས་ཆོས་སྟོན་པ་དང་ལུས་ཀྱི་སྟོན་པ་ཤེས་པའི་རྩ་ལ་རྟོགས་པར་བྱེད་པ་ལ་
ཁྱད་པར་མེད་པར་འདོད་པ་མི་རིགས་ཏེ། ལུས་ཀྱིས་རྫུ་འཕྲུལ་བསྟན་པས་གདུལ་བྱ་རྣམས་ཀྱིས་རྫུ་འཕྲུལ་དང་ལྡན་པ་ཙམ་ཞིག་རྟོགས་ནུས་ཀྱི། བདག་མེད་ཀྱི་རྟོགས་པ་དང་ལྡན་པར་རྟོགས་མི་ནུས་པའི་ཕྱིར་དང། ངག་གི་འབྲས་
དག་ལས་ནུས་པའི་ཕྱིར་རོ། །ཞེས་གསུངས་ཀྱང་དཔྱད་པར་བྱ་སྟེ་གསེར་ཕྲེང་ལས། སྒྲར་བརྗོད་པ་མེད་པའི་ཆོས་སྟོན་པས་གདུལ་བྱ་གཞན་དག་མངོན་མཐོའི་ལམ་དགེ་བ་བཅུ་དང། སོགས་པས་ངེས་ལེགས་ཀྱི་ལམ་
བདག་མེད་རྟོགས་པ་ལ་འཇུག་པར་བྱེད་དེ། ཞེས་ལུས་ཀྱིས་ཆོས་བསྟན་པ་ལ་བརྟེན་ནས་གདུལ་བྱས་བདག་མེད་རྟོགས་པ་ཡོད་པར་གསུངས་ཤིང། རྣམ་བཤད་རང་ལས་ཀྱང་དེ་ལྟར་གསུངས་པ། ལུས་ཀྱིས་ཆོས་བསྟན་
པ་ལ་བརྟེན་ནས་གདུལ་བྱས་བདག་མེད་རྟོགས་ནུས་ཀྱང་སྟོན་པ་པོ་ལ་བདག་མེད་ཀྱི་རྟོགས་པ་ཡོད་པར་རྟོགས་མི་ནུས་ཞེས་པའི་ཞིབ་ཆ་བློ་ལ་འཆར་དཀའ་བའི་ཕྱིར་རོ། །ཡང་རྣམ་བཤད་ལས། རྫུ་འཕྲུལ་བསྟན་དགོས་སྙམ་

[010B] རང་གིས་ཆོས་མི་སྟོན་པའི་རྒྱུ་མཚན་ལྟར་སྣང་དུ་འགྱུར་བས། དེ་འདྲའི་ཀུན་སློང་ལ་མི་ལྟོས་པར་རྫུ་འཕྲུལ་སྟོན་ནུས་ལ། དེ་མཐོང་བ་ལ་བརྟེན་ནས་གདུལ་བྱའི་རྒྱུད་ལ་མངོན་མཐོ་དེས་ལེགས་ཀྱི་རྟོགས་པ་
བསྐྱེད་ནུས་པ་སྨོན་ལམ་གྱི་འབྲས་བུ་ཡིན་པས་སོ། །ཞེས་གསུངས་པ་ཡང་དཔྱད་བྱ་སྟེ། གསེར་ཕྲེང་ལས། སྒྲ་མེད་ཀྱང་ཇི་ལྟར་བསྟན་འདོད་ཀྱི་རྣམ་པའམ་ཚུལ་དེ་ཁོ་ན་ལྟར་རོ། །ཞེས་ལུས་ཀྱིས་ཆོས་བསྟན་འདོད་ཀྱི་ཀུན་སློང་
ཡོད་པར་གསུངས་པའི་ཕྱིར་རོ། །མཁས་པ་ཁ་ཅིག་སྒྲ་མེད་ལུས་ཀྱི་རྣམ་འགྱུར་གྱིས་སྟོན་པའི་གདམས་ངག་ཡོད་ཀྱང་དེ་གདམས་ངག་མིན་གསུངས་པའང་དཔྱད་བྱ་སྟེ། རང་རྒྱལ་ལུས་ཀྱིས་ཆོས་སྟོན་པའི་ཚེ་གདུལ་བྱའི་ཡིད་
ཀྱི་རྣམ་པར་ཤེས་པ་ལ་ཆོས་ཀྱི་ཚིག་དོན་གཉིས་ཀ་འཆར་བའི་ཚིག་དེ་ནི་སྒྲ་མེད་པར་ལུས་ཀྱིས་སྟོན་པའི་གདམས་ངག་ཡིན་པའི་ཕྱིར་ཏེ། དཔེར་ན་རྒྱན་རྩོམ་ཁ་མའི་རྗེ་བཙུན་བྱམས་པའི་ཐུགས་ལ་ཤར་བའི་མངོན་རྟོགས་རྒྱན་བཞིན་
ཡིན་པའི་ཕྱིར་དང། གསེར་ཕྲེང་ལས་ཀྱང། ངག་གི་སྒྲ་རང་མཚན་པ་ལ་འདོད་ན་ཡང། ངག་ཏུ་མཐོན་ན་བསྟན་བཅོས་མ་བརྩམས་པ་དང། བསེ་རུ་ལྟ་བུས་ཀྱང་གདུལ་བྱ་ལ་ཆོས་མ་བསྟན་པར་འགྱུར་རོ། །ཞེས་ལུས་
ཀྱིས་སྟན་པའི་བསྟན་བཅོས་དེ་བསྟན་བཅོས་ཡིན་པར་གསུངས་པའི་ཕྱིར་རོ།    ༈    །འདིར་བཤད་པ་ལྟར་གང་ཟག་བཅུ་གཉིས་ལས། རང་རྒྱལ་ཚོགས་ལམ་བར་གྱུར་བའི་གང་ཟག་གསུམ་ནི་ཆོས་ཉིད་ཀྱིས་ཐོབ་པའི་རིགས་ཀྱི་གང་ཟག་

[011A]༄༅། །དང། རང་རྒྱལ་སྦྱོར་ལམ་བར་གྱུར་བའི་གང་ཟག་གསུམ་ནི་ཡང་དག་པར་བསྒྲུབས་པའི་རིགས་ཀྱི་གང་ཟག་དང། རང་རྒྱལ་འཕགས་པར་གྱུར་བའི་གང་ཟག་གསུམ་ནི་རང་རྒྱལ་དུ་ངེས་པའི་
རིགས་ཀྱི་གང་ཟག་ཡིན་པར་གསེར་ཕྲེང་ལས་གསུངས་ཏེ། རྒྱན་སྣང་གི་དགོངས་པའོ། །ཉི་ཁྲིའི་གང་ཟག་ཐ་མ་གཉིས་དང་བསྡུད་པའི་ཐ་མ་གཅིག་སྟེ་གསུམ་ནི་ཀུན་ལ་སྦྱར་བར་ཡང་གསེར་ཕྲེང་ལས་གསུངས་སོ། །
རྟོགས་དཀའི་སྣང་བར་གང་ཟག་དེ་དག་བྱང་ཆུབ་སེམས་དཔའ་དངོས་ཡིན་པར་བཤད་ཀྱང། ཕྱིར་མི་ལྡོག་པ་ནི་རང་བྱང་ཆུབ་ལས་མི་ལྡོག་པ་དང། དེ་ཉིད་རང་གི་བྱང་ཆུབ་འདོད་པས་བྱང་ཆུབ་སེམས་དཔའ་དང། སངས་
རྒྱས་མི་བཞུགས་པའི་ཞིང་དུ་ལུས་ཀྱིས་ཆོས་བསྟན་ནས་སེམས་ཅན་གྱི་དོན་བྱེད་པར་འདོད་པས་སེམས་དཔའ་ཆེན་པོར་རྒྱན་སྣང་ལས་བཤད་པ་ལྟར་གསེར་ཕྲེང་དུ་ཡང་གསུངས་སོ།    ༈    །མཐོང་ལམ་བར་ཆད་མེད་ལམ་དང་རྣམ་གྲོལ་ལམ་
གྱི་སེམས་རྟེན་ལ་འདོད་སེམས་དང་གཟུགས་མེད་ཀྱི་དངོས་གཞི་མེད་པར་བཤད་པ་ཡིན་གྱི། འདོད་སེམས་དང་གཟུགས་མེད་ཀྱི་དངོས་གཞི་སེམས་རྟེན་བྱས་པའི་མཐོང་ལམ་མེད་པ་མིན་ཏེ། དེ་དག་གི་ངོ་བོར་གྱུར་བའི་མཐོང་
ལམ་ཡོད་པའི་ཕྱིར་རོ།    ༈    །གསེར་ཕྲེང་ལས། བསམ་གཏན་གྱི་དངོས་གཞི་ལ་ཞི་རགས་ཀྱི་རྣམ་པ་ཅན་གང་ནས་ཀྱང་མ་བཤད་ལ་རིགས་པས་ཀྱང་མི་འཐོབ་སྟེ། ས་གོང་འོག་ལ་ཞི་རགས་སུ་ལྟ་བ་ནི་འོགས་ལས་རྒྱལ་བའི་

[011B] དངོས་གཞི་ཟག་བཅས་ན་སྤོང་ལམ་ཡིན་པར་འགལ་བའི་ཕྱིར། ཞེས་གསུངས་པ་མ་གཏོགས་ལམ་རིམ་ཆེ་བར་དེ་ལྟར་གསུངས་པ་ཡོད་མེད་པ་ཙལ་བར་བྱའོ། །འདི་ལ་ཁ་ཅིག་ན་རེ། ཞི་རགས་ཀྱི་རྣམ་པ་ཅན་གྱི་དངོས་གཞི་ཡོད་དེ། ཞི་རགས་ཅི་
རིགས་ཀྱི་རྣམ་པ་ཅན་གྱི་དངོས་གཞི་ཡོད་པའི་ཕྱིར་ཏེ། ཞི་བའི་རྣམ་པ་ཅན་གྱི་དེ་ཡོད་པའི་ཕྱིར་ཏེ། འཇིག་རྟེན་པའི་རྣམ་གྲོལ་ལམ་གྱི་ངོ་བོར་གྱུར་པའི་དེ་ཡོད་པའི་ཕྱིར། ཁྱབ་སྟེ། མཛོད་ལས། འཇིག་རྟེན་པ་ཡི་རྣམ་གྲོལ་ལམ། །བར་ཆད་མེད་ལམ་གོ་རིམ་
བཞིན། །ཞི་སོགས་རགས་སོགས་རྣམ་པ་ཅན། །གོང་དང་འོག་མའི་སྤྱོད་ཡུལ་ཅན། །ཞེས་གསུངས་པའི་ཕྱིར་ཟེར་ན། འཇིག་རྟེན་པའི་རྣམ་གྲོལ་ལམ་དགུ་པ་མ་གཏོགས་པའི་དངོས་གཞིལ་ཞི་རགས་ཅི་རིགས་ཀྱི་རྣམ་ཅན་མེད་པ་ནི་གསེར་ཕྲེང་གི་དོན་ཡིན་
ལ། རྣམ་བཤད་ལས་ཞི་རགས་རྣམ་ཅན་གྱི་དངོས་གཞི་ཡོད་པར་གསུངས་པ་ནི་དངོས་གཞི་དག་པ་ལ་བ་ལ་དགོངས་སོ།    ༈    །སྒོ་བློའི་ཡིག་ཆ་གཉིས་ཀར་རྣམ་བཤད་ཀྱི་རྗེས་སུ་འབྲང་ནས་འགྲེལ་ཆེན་དུ་བཀོད་པའི་ལུགས་གསུམ་ཞེས་བཤད་ཀྱང་དཔྱད་
གཞི་ཤིན་ཏུ་ཆེ་སྟེ། རྟོགས་ཀའི་སྣང་བར་ལུགས་གཉིས་ཙམ་བཀོད་ནས། ལུགས་གཉིས་པ་ལ་བཞུགས་གནས་མི་རུང་བའི་སྐྱོན་བརྗོད་ཅིང་ལུགས་དང་པོ་སེང་བཟང་གིས་རང་ལུགས་ཡིན་པར་བཤད་ལ། གསེར་ཕྲེང་ལས་ཀྱང་
ལུགས་དེ་གཉིས་ཙམ་བཀོད་ནས་ལུགས་གཉིས་པ་མི་འཐད་པར་བསྒྲུབས་ཅིང། དང་པོ་ལ་དགག་པ་མ་མཛད་བསག་སེར་ཕྲེང་དང་རྟོགས་དཀའི་སྣང་བ་གཉིས་དགོངས་པ་གཅིག་མི་གཅིག་དཔྱོད་དགོས་ལ། རྣམ་བཤད་ལས་ལུགས་གསུམ་
[012A]༄༅། །བཀོད་ནས་དང་པོ་གཉིས་མི་འཐད་པར་བསྒྲུབས་པ་དང་གསུམ་བ་སེང་བཟང་གི་རང་ལུགས་སུ་བཤད་ཀྱང་བཤད་ཚུལ་ནི་འགྲེལ་ཆེན་གྱི་སྒྲས་ཟིན་གྱི་ཚོད་དང་འགྲིག་དཀའ་བར་སྣང་བའི་ཕྱིར་རོ། །
དེས་ན་འགྲེལ་ཆེན་གྱི་སྒྲས་ཟིན་གྱི་ཚོད་ལྟར་ཅུང་ཟད་འཆད་པ་ལ་གཉིས། འདོད་བ་དགོད་པ་དང། དེ་འཐད་མི་འཐད་དབྱད་པའོ་།དང་པོ་ལ་གཉིས་ལས། ལུགས་དང་པོ་ནི། འབྲས་བུའི་མངོན་རྟོགས་ལ་ལྟོས་ནས་མཐོང་
ལམ་སྐད་ཅིག་མ་གཅིག་ཡིན་ལ། སོ་སོར་རྟོགས་པའི་མངོན་རྟོགས་ལ་ལྟོས་ནས་སྐད་ཅིག་མ་བཅུ་དྲུག་གོ་ཞེས་ཟེར། དང་པོའི་དོན་ནི་བདེན་བཞི་ལ་རིམ་པ་ལྟར་ཤེས་སྤོང་མངོན་སྒོམ་གྱི་བྱ་བ་དུས་གཅིག་ཏུ་བྱད་བ་སྟེ། སྡུག་བསྔལ་
མཐོང་བའི་ཚེ་སྡུག་བསྔལ་མཐོང་སྤང་སྤོང་ལ། དེ་ཀུན་འབྱུང་ཡིན་པས་ཀུན་འབྱུང་ཡང་སྤོང། དེ་སྤངས་པ་འགོག་པ་ཡིན་པས་འགོག་པ་ཡང་མངོན་དུ་བྱེད། དེ་ཡང་ལམ་སྒོམ་པ་མེད་ན་མེད་པས་དེ་དག་དུས་གཅིག་ཡིན་ཞེས་པའོ།།
ཀུན་འབྱུང་སོགས་ལ་ཡང་དེ་བཞིན་དུ་སྦྱོར་བར་རྒྱན་སྣང་ལས་བཤད་དོ། །གཉིས་པའི་དོན་ནི་བྱ་བ་བྱེད་པའི་མངོན་རྟོགས་སྐད་ཅིག་མ་གཅིག་ཡིན་ཀྱང། བདེན་པ་རེ་རེ་ལ་སྒོ་འདོགས་ཀྱི་རྣམ་པ་མི་འདྲ་བ་བཅད་ནས་རྗེས་སུ་ངེས་པ་སྐྱེས་
བའི་རིམ་པ་ལ་ལྟོས་ནས་བཅུ་དྲུག་ཏུ་བཞག་ཅེས་པའོ། །སྤྱི་དོན་འདིར་ལུགས་འདིས་ཤེས་བཟོད་སྐད་ཅིག་མ་བཅུ་དྲུག་ཅིག་ཅར་སྐྱེ་བར་འདོད་པར་བཤད་ཀྱང། བདེན་བཞིན་ལ་བྱ་བ་བྱེད་ཚུ་བཞི་ཅིག་ཅར་ཡིན་པ་ཙམ་ལ་དགོངས་

[012B] སྒྲས་ཟིན་ལྟར་ཁས་ལེན་དུ་མི་རུང་སྟེ། ལུགས་འདིས་ཤེས་བཟོད་སྐད་ཅིག་མ་བཅུ་དྲུག་ར་ཟམ་པར་འགྲོ་བ་ལྟར་རིམ་ཅན་ཁོ་ནར་སྐྱེ་བར་འདོད་པའི་ཕྱིར་རོ། །རྣམ་བཤད་ལས་ལུགས་འདི་ལ་འགོག་ལམ་ཅིག་ཅར་ཐོབ་པ་དང་
བར་ཆད་མེད་ལམ་རྣམ་གྲོལ་ལམ་ཅིག་ཅར་སྐྱེ་བར་ཐལ་བའི་སྐྱོན་བརྗོད་ཀྱང་སྐྱོན་དེ་མི་འཇུག་གམ་སྙམ་སྟེ། དེའི་འགོག་པ་མངོན་དུ་བྱེད་ཅེས་པ་འགོག་བདེན་ཐོབ་པའི་བྱ་བ་བྱེད་པའི་དོན་ཡིན་གྱི་འགོག་བདེན་མངོན་དུ་བྱས་པའི་དོན་མ་ཡིན་པའི་
ཕྱིར་ཏེ། རྒྱན་སྣང་དང་གསེར་ཕྲེང་ལས་ཀྱང་ལུགས་འདིལ་དེ་འདྲ་བའི་སྐྱོན་ཡོད་པར་མ་གསུངས་པའི་ཕྱིར་རོ། །ལུགས་གཉིས་པ་ནི། བྱ་བ་བྱེད་པའི་མངོན་རྟོགས་སྐད་ཅིག་མ་གཅིག་ཡིན་པར་མ་ཟད་སོ་སོར་རྟོགས་པའི་མངོན་རྟོགས་ཀྱང་སྐད་ཅིག་
མ་གཅིག་ཡིན་ཏེ། ཆོས་ཐམས་ཅད་དངོས་པོ་མེད་པའོ་ཞེས་བསྒོམས་པས་སྒོམ་པ་མཐར་སོན་པ་ན། དོན་གྱི་རང་གི་ངོ་བོ་གཅིག་བདག་ཉིད་མངོན་སུམ་ཡིན་པ་ལ། །ཚད་མ་རྣམས་ཀྱིས་བརྟག་བྱ་གང། །མ་མཐོང་ཆ་གཞན་ཅི་ཞིག་ཡོད། །ཅེས་
སྒྲ་འཛིན་མངོན་སུམ་གྱིས་སྒྲའི་དོན་གྱི་རང་གི་ངོ་བོ་གཅིག་པོ་དེ་མངོན་སུམ་དུ་མཐོང་བ་ན། དེ་དག་རྫས་ཆ་སོ་སོར་དབྱེར་མེད་པའི་སྒོ་ནས་དེའི་བདག་ཉིད་དུ་གྱུར་བའི་རྫས་ཀུན་མངོན་སུམ་དུ་མཐོང་བས་ཁྱབ་པའི་ཕྱིར། སྒྲ་འཛིན་མངོན་སུམ་གྱིས་མ་མཐོང་
པའི་ཆ་གཞན་སྒྲའི་བྱས་མི་རྟག་སོགས་ཚད་མ་གཞན་རྣམས་ཀྱིས་བརྟག་ཅིང་གཞལ་བའི་སྒོ་ནས་མཐོང་བར་བྱ་བ་གང་ཅི་ཞིག་ཡོད་དེ་མེད་གསུངས་པ་ལྟར། བདེན་བཞིའི་དེ་ཁོ་ན་ཉིད་མངོན་སུམ་དུ་རྟོགས་པའི་ཟག་མེད་ཀྱི་ཡེ་ཤེས་སྐྱེས་པ་ན། སླར་ཡང་

[013A]༄༅། །མ་མཐོང་བ་མཐོང་བར་བྱར་མེད་པའི་ཕྱིར་རོ། །སྤང་བྱ་སྤོང་ཚུལ་ཡང་འཇིག་ལྟ་དང་ཆགས་སོགས་ཉོན་མོངས་ནི་དངོས་པོར་མངོན་པར་ཞེན་པས་ཀུན་ནས་བསླང་ལ། དེ་ལས་གྲོལ་བ་ནི་ཞེན་པ་
ལྟར་མེད་པར་མཐོང་བ་ལས་ཡིན་པའི་ཕྱིར་དེ་ལ་ཡང་རིམ་པ་མེད་དོ། །ཞེས་ཟེར། རྣམ་བཤད་ལས་ལུགས་འདིས་བར་ཆད་མེད་ལ་མ་དང་རྣམ་གྲོལ་ལམ་སྔ་ཕྱི་རིམ་ཅན་དུ་མི་སྐྱེ་བར་འདོད་པར་གསུངས་ཀྱང་དཔྱད་བྱ་སྟེ་
སོ་སོར་རྟོགས་པའི་མངོན་རྟོགས་སྐད་ཅིག་མ་གཅིག་ཡིན་ཞེས་པ་ནི་ཡུལ་དེ་བཞིན་ཉིད་རྟོགས་ཚུལ་མི་མཐུན་པ་མེད་པ་རྒྱུན་གཅིག་པའི་དོན་ཡིན་པར་གསེར་ཕྲེང་ལས་གསུངས་པ་ལྟར་ཡིན་གྱི། སོ་སོར་རྟོགས་པའི་མངོན་
རྟོགས་སྐད་ཅིག་མ་གཅིག་གི་ཡུན་ཚད་ཅན་ཡིན་ཞེས་པའི་དོན་མ་ཡིན་པའི་ཕྱིར་ཏེ། གཞན་དུ་ན་སློབ་དཔོན་ཟླ་གྲགས་ཀྱི་ལུགས་ལ་ཡང་སྐྱོན་དེ་འཇུག་པར་འགྱུར་བའི་ཕྱིར་ཏེ། ཟླ་གྲགས་ཀྱིས་བདེན་པ་མངོན་རྟོགས་སྐད་ཅིག་
མ་གཅིག་ཏུ་བཞེད་པ་ནི་ལུགས་འདི་དང་མཚུངས་པའི་ཕྱིར་ཏེ། རིགས་བ་དྲུག་ཅུ་བ་ལས། ཆོས་ཤེས་པ་ཡི་མཇུག་ཐོགས་སུ། །འདི་ལ་བྱེ་བྲག་ཡོད་ན་ནི། །ཞེས་སོགས་ཀྱི་འགྲིལ་བར། དེ་ལྟར་རྟེན་ཅིང་འབྲེལ་བར་
འབྱུང་བ་སྐྱེ་བ་མེད་པ་དང་འགག་པ་མེད་པ་ལ་དམིགས་པའི་ཆོས་ཤེས་པས་བདེན་པ་གསུམ་རྟེན་ཅང་འབྲེལ་བར་འབྱུང་བ་ངོ་བོ་ཉིད་ཀྱིས་མ་སྐྱེས་པས། མྱ་ངན་ལས་འདས་པ་ལང་དེའི་ངོ་བོ་ཉིད་ཡིན་པར་མཐོང་བས་མངོན་པར་རྟོགས་པ་

[013B] །གལ་ཏེ་དེ་ལྟ་ན་མཐོང་བའི་ལམ་སྐད་ཅིག་མ་བཅོ་ལྔར་ཇི་ལྟར་བཞག་སྡེ་བ་ཁ་ཅིག་ནི་མཐོང་བའི་ལམ་སྐད་ཅིག་མ་བཅོ་ལྔར་མི་འདོད་ཀྱི་མངོན་པར་རྟོགས་པ་གཅིག་ཏུ་ཟད་པར་འདོད་དེ། དེ་དག་གི་འདོད་པ་དང་བསང་བ་
འདི་མི་འགལ་ལོ། །ཞེས་གསུངས་པའི་ཕྱིར་དང། མཐོང་ལམ་བར་ཆད་མེད་ལམ་དང་རྣམ་གྲོལ་ལམ་སྔ་ཕྱི་རིམ་ཅན་དུ་མི་སྐྱེ་བར་འདོད་ན་ཟླ་གྲགས་ཀྱི་བཞེད་བ་དང་མི་འགལ་བར་མི་འགྱུར་བའི་ཕྱིར་རོ། །གཉིས་པ་ནི། སློབ་དཔོན་སེང་
བཟང་ན་རེ། ལུགས་ཕྱི་མ་མི་འཐད་དེ། དེ་ལྟར་ན་སྐད་མ་གཅིག་ལ་མཐོང་ལམ་གྱི་རྟོགས་བྱའི་རྣམ་པ་ཐམས་ཅད་རྫོགས་པས། རྣམ་པ་ལྷག་མའི་སྒོ་ནས་མཐོང་ལམ་སྒོམ་པ་མེད་པའི་ཕྱིར་མཐོང་ལམ་ལ་ཞུགས་གནས་ཀྱི་རྣམ་གཞག་
མི་འཐད་པར་འགྱུར་བའི་ཕྱིར། སྐྱོན་གཞན་ཡང། གཟུགས་ཆོས་མཐུན་པ་མཐོང་བ་ལས། །ཉ་ཕྱིས་ལ་དངུལ་རྣམ་པ་ལྟར། །གལ་ཏེ་འཁྲུལ་བའི་རྒྱུ་མཚན་གྱིས། །ཡོན་ཏན་གཞན་སྦྱོར་མི་བྱེད་ན་།ཞེས་སྒྲ་འཛིན་མངོན་སུམ་
གྱིས་སྒྲ་དང་གྲུབ་བདེ་དབྱེར་མེད་རྫས་གཅིག་པ་ཐམས་ཅད་མཐོང་ན། སྒྲ་མི་རྟག་པར་སྒྲུབ་པའི་རྟགས་དང་རྗེས་དཔག་སོགས་འཇུག་བ་དོན་མེད་པར་འགྱུར་རོ་ཞེ་ན། ཇི་ལྟར་གཟུགས་ཀྱི་ཆོས་དཀར་པོ་ལ་སོགས་པ་མཐུན་པར་མཐོང་བ་
ལས་ཉ་ཕྱིས་ལ་དངུལ་གྱི་རྣམ་པར་སྒོ་འདོགས་པ་ལྟར། གལ་ཏེ་འདྲ་བ་གཞན་འབྱུང་སོགས་འཁྲུལ་བའི་རྒྱུ་མཚན་གྱིས་སྒྲ་ལ་རྟག་པ་སོགས་ཀྱི་ཡོན་ཏན་ཏེ་ཁྱད་ཆོས་གཞན་སྦྱོར་ཞིང་སྒྲོ་འདོགས་བར་མི་བྱེད་ན། སྒྲ་མི་རྟགས་པར་སྒྲུབ་པའི་

[014A]༄༅། །རྟག་དང་རྗེས་དཔག་གཞན་འཇུག་པ་དོན་མེད་པར་འགྱུར་ན་ཡང། དེ་ལྟར་སྒྲོ་འདོགས་པ་ཡོད་པས་སྒྲོ་འདོགས་དེ་བཟློག་པའི་ཕྱིར་རྟགས་དང་རྗེས་དཔག་གཞན་འཇུག་པ་ཡིན་པས་སྐྱོན་དེ་མེད་པར་
གསུངས་པ་ལྟར། བདེན་བཞིའི་དེ་ཉིད་མཐོང་བ་ཙམ་གྱིས་བཟློག་ཕྱོགས་སུ་སྒྲོ་འདོགས་པར་མི་བྱེད་ན། སོ་སོར་རྟོགས་པའི་མངོན་རྟོགས་སྐད་ཅིག་མ་གཅིག་ཏུ་འགྱུར་ཡང། གང་གི་ཚེ་འཁྲུལ་བའི་རྒྱུ་འགའ་ཞིག་ལས་
བཟློག་ཕྱོགས་སུ་སྒྲོ་འདོགས་པའི་རྣམ་པ་གཞན་དག་ཡོད་པའི་ཕྱིར་དེ་དྲུངས་ནས་དབྱུང་བའི་དོན་དུ། རྣམ་པ་གཞན་དག་གིས་སྒོམ་པ་གཞན་ཡང་ཡོད་པའི་ཕྱིར་ཞུགས་གནས་ཀྱི་གནས་སྐབས་ཀྱང་འཐད་པ་ཡིན་ནོ། །ཞེས་བཞེད་
དོ། །དེའི་དོན་ནི་སྡུག་བསྔལ་ཆོས་བཟོད་ཀྱིས་བདེན་བཞིའི་དེ་ཁོ་ན་ཉིད་མངོན་སུམ་དུ་མཐོང་བ་ཙམ་གྱིས་བདེན་བཞི་མཐོང་སྤང་བཞི་ག་མེད་པར་འགྱུར་ན། སོ་སོར་རྟོགས་པའི་མངོན་རྟོགས་སྐད་ཅིག་མ་གཅིག་ཏུ་འགྱུར་
ཡང། སྡུག་བསྔལ་ཆོས་བཟོད་ཀྱིས་སྡུག་བསྔལ་མཐོང་སྤོང་སྤོང་ཡང་ཀུན་འབྱུང་མཐོང་སྤང་སོགས་མི་སྤོང་བས་དེ་དག་སྤོང་ཕྱིར་དུ་ཀུན་འབྱུང་ཆོས་བཟོད་སོགས་རྣམ་པ་གཞན་དག་གིས་མཐོང་ལམ་སྒོམ་དགོས་
པའི་ཕྱིར་འཕགས་པ་བརྒྱད་པ་ལ་སོགས་པའི་གནས་སྐབས་ཀྱང་འཐད་པ་ཡིན་ཞེས་པའོ། །དེ་བས་ན་རྣམ་པར་ཤེས་པས་བདེན་བཞིའི་དེ་ཁོ་ན་ཉིད་ཀྱི་རྣམ་པ་ཐམས་ཅད་བཟུང་ཡང། ཆ་གང་ལ་གོམས་པ་གསལ་བ་

[014B]ཉིད་དེའི་གགས་སུ་གྱུར་པའི་སྒྲིབ་པ་སེལ་བས་དེ་ལ་ཚད་མ་ཡིན་གྱི་ཆ་གཞན་ལ་མ་ཡིན་ཏེ། སྔོན་པོ་དང་སྐད་ཅིག་མ་མཐོང་བར་ཁྱད་པར་མེད་ཀྱང་སྔོ་མིན་དུ་སྒྲོ་འདོགས་
སེལ་གྱི་རྟག་འཛིན་སེལ་མི་ནུས་པ་བཞིན་ནོ། །མཐོང་ཡང་ངེས་པ་མི་འདྲེན་ན། འཕགས་པ་དང་སོ་སྐྱེ་ལ་ཁྱད་པར་ཅི་ཞིག་ཡོད་ཅེས་ཀྱང་བརྗོད་པར་མི་བྱ་སྟེ། རྣམ་པ་ཅི་ཅིམ་ཞིག་གསལ་བས་དེ་དག་གི་ཤེས་པ་འཁྲུལ་བའི་རྒྱུ་དང་
གཏན་བྲལ་བ་དེས་དེ་དག་ཁྱད་པར་དུ་འཕགས་པའི་ཕྱིར་རོ། །ཞེས་པའི་དོན་ནི། སྡུག་བསྔལ་ཆོས་བཟོད་ཀྱིས་བདེན་པ་བཞི་གའི་ཆོས་ཉིད་གསལ་བར་མཐོང་ཡང། ཆ་གང་སྡུག་བདེན་གྱི་ཆོས་ཉིད་ལ་གོམས་པ་གསལ་བ་ལ་སོགས་
བའི་མཐུས་སྡུག་བདེན་བདེན་པར་ཞེན་པའི་བློ་ཀུན་བཏགས་སེལ་ནུས་པའི་སྡུག་བསྔལ་ཆོས་བཟོད་དེ་ཉིད་དེའི་གེགས་སུ་གྱུར་བའི་སྒྲིབ་པ་སྟེ་སྡུག་བསྔལ་མཐོང་སྤང་སྤོང་བས་སྡུག་བདེན་གྱི་ཆོས་ཉིད་དེ་ལ་ཚད་མ་ཡིན་གྱི། ཆ་གཞན་བདེན་
པ་གཞན་གསུམ་གྱི་ཆོས་ཉིད་ལ་ཚད་མ་མ་ཡིན་ཏེ། དཔེར་ན་སྔོན་འཛིན་དབང་སྔོན་གྱིས་སྔོན་པོ་དང་མི་རྟག་པ་གཉིས་ཀ་མཐོང་བར་ཁྱད་པར་མེད་ཀྱང་སྔོ་མིན་དུ་འཛིན་པའི་སྒྲོ་འདོགས་སེལ་གྱི་རྟག་འཛིན་སེལ་མི་ནུས་བ་བཞིན་ནོ། །
མཐོང་ཡང་ངེས་པ་མི་འདྲེན་ན་འཕགས་པ་དང་སོ་སྐྱེལ་ཁྱད་པར་ཅི་ཡོད་ཅེས་བརྗོད་པར་མི་བྱ་སྟེ། རྣམ་པ་ཅི་ཙམ་ཞིག་གསལ་བས་རང་གི་ངོ་སྐལ་གྱི་སྤང་བྱ་དང་གཏན་བྲལ་བ་དེས་འཕགས་པ་རྣམས་ཁྱད་པར་དུ་འཕགས་པའི་ཕྱིར་རོ་ཞེས་

[015A]༄༅། །པའོ། །གཞུང་འདིའི་དོན་འདི་ལྟར་འཆད་རིགས་ཏེ། རྟོགས་དཀའི་སྣང་པ་ལས། དེ་ལྟར་སྐད་ཅིག་བཅུ་དྲུག་མཉམ་གཞག་ཏུ་རིམ་ཅན་དུ་སྐྱེ་ཡང། རྗེས་ཐོབ་ཏུ་ངེས་པ་འདྲེན་པའི་ནུས་པ་
བཅུ་དྲུག་མཉམ་གཞག་ཏུ་རིམས་ཀྱིས་ཐོབ་པའི་སྒོ་ནས་ཡིན་ཅིང་སྡུག་བསྔལ་ལ་ཆོས་བཟོད་ཀྱི་ཚེ་བདེན་པ་གཞན་རྣམས་ཀྱི་ཆོས་ཉིད་མཐོང་ཡང་དེ་དག་ལ་སྒྲོ་འདོགས་སེལ་བའི་ནུས་པ་མེད་ན་སོ་སྐྱེ་དང་ཁྱད་ཅི་ཡོད་ཅེ་ན། །
གང་སེལ་བའི་ནུས་པ་ཐོབ་པའི་སྒྲོ་འདོགས་དེའི་ས་བོན་སྤོང་མི་སྤོང་གི་ཁྱད་པར་ཡོད་དོ། །ཞེས་འགྲེལ་ཆེན་ལས་བཤད་དོ། །ཞེས་གསུངས་ཤིང། བདེན་བཞི་ལ་སྒྲོ་འདོགས་སེལ་བའི་ནུས་པ་གོ་རིམ་དེ་ལྟར་འཐོབ་པ་
ཡང༑ ཚོགས་སྦྱོར་གྱི་སྐབས་སུ་གོ་རིམ་དེ་ལྟར་ཐོས་བསམ་གྱིས་གཏན་ལ་ཕབ་ཞིང་བསྒོམ་པའི་སྟོབས་ཀྱིས་ཡིན་པར་ཡང་བཤད་པའི་ཕྱིར་རོ། །འདི་ལ་ཁ་ཅིག་ན་རེ། འགྲེལ་ཆེན་ལས། དེ་ལྟར་བཤད་པ་དེ་རྗེས་ཐོབ་
ཏུ་ངེས་ཤེས་མི་འདྲ་བ་བཅུ་དྲུག་རིམ་ཅན་དུ་སྐྱེ་བའི་དོན་ཡིན་གྱི། བཟོད་ཤེས་བཅུ་དྲུག་རེ་རེ་ནས་རིམ་ཅན་དུ་སྐྱེ་བའི་དོན་མ་ཡིན་ཏེ། གསེར་ཕྲེང་ལས། འདི་ལྟར་ན་བདེན་བཞིའི་དེ་ཁོ་ན་ཉིད་ལ་ཆ་མེད་པས་མཐོང་བའི་
ཚེ་མཐའ་དག་མཐོང་ཡང། མཐོང་བ་ལ་ངེས་པ་འདྲེན་བས་མ་ཁྱབ་པའི་ཕྱིར་སྒྲོ་འདོགས་སེལ་ཞིང། ངེས་པ་བསྐྱེད་པའི་ཕྱིར་དུ་རྣམ་པ་བཅུ་དྲུག་གིས་མཐོང་ལམ་སྒོམ་པར་བཞེད་པས། མཉམ་གཞག་ལ་བཟོད་ཤེས་

[015B] ཡུལ་དེ་བཞིན་ཉིད་རྟོགས་ཚུལ་མི་མཐུན་པ་མེད་པ་རྒྱུན་གཅིག་ཡིན་པས་སྐད་ཅིག་གཅིག་དང་རྟོགས་ཚུལ་མི་འདྲ་བར་བཤད་པ་བཅུ་དྲུག་ནི་རྗེས་ཐོབ་ཀྱི་ངེས་པ་འདྲེན་ཚུལ་ལ་བཞག་གོ་
ཞེས་གསུངས་པའི་ཕྱིར་ན་མ་ཁྱབ་སྟེ། སྐད་ཅིག་གཅིག་དང་ཞེས་པ་ཡན་ཆད་ཀྱིས་སྔར་ལྟར་བདེན་བཞིའི་དེ་ཁོ་ན་ཉིད་མཐོང་བའི་ཤེས་བཟོད་སྐད་ཅིག་མ་བཅུ་དྲུག་རེ་རེ་ནས་རིམ་ཅན་དུ་སྐྱེ་ཚུལ་བཤད་ནས། ལྷག་མས་གཞུང་གཞན་དང་
མངོན་རྟོགས་རྒྱན་གྱི་སྐབས་དུ་མར་དམིགས་རྣམ་མི་འདྲ་བའི་མཐོང་ལམ་བཅུ་དྲུག་བཤད་པ་ནི་རྗེས་ཐོབ་ཀྱི་ངེས་པ་འདྲེན་ཚུལ་བཞག་ཅེས་པའི་དོན་ཡིན་པའི་ཕྱིར་རོ། །བྱས་པ་ལ་ཁོ་ན་རེ། འོ་ན་སློབ་དཔོན་སེང་བཟང་གི་རང་ལུགས་ལ་
བཟོད་ཤེས་བཅུ་དྲུག་ར་ཟ་མ་པར་འགྲོ་བ་ལྟར་རིམ་ཅན་ཁོ་ནར་སྐྱེ་བར་ཐལ། རྒྱན་སྣང་ལས་དེ་ལྟར་བཤད་པའི་ཕྱིར་ན་མ་ཁྱབས་ཏེ། རྒྱན་སྣང་ལས་བཤད་པ་དེ་བསྟན་པ་གནས་པའི་ཆེད་དུ་གདུལ་བྱའི་ངོར་བཤད་པ་སྤྲོས་བཅས་ཀྱི་
རྣམ་གཞག་གི་དབང་དུ་མཛད་པ་ཡིན་པས། སློབ་དཔོན་གྱི་རང་ལུགས་ལ་དེ་ལྟར་བཞེད་པའི་ངེས་པ་མེད་པ་ནི་རྗེ་བདག་ཉིད་ཆེན་པོའི་དགོངས་པ་ཡིན་པའི་ཕྱིར་ཏེ། གསེར་ཕྲེང་དུ་བཟོད་པ་བརྒྱད་ཅིག་ཅར་སྐྱེ་བར་གསུངས་པའི་སློབ་དཔོན་
ཟླ་གྲགས་ཀྱི་བཞེད་བ་དང། སྤྲོས་བཅས་ཀྱི་རྣམ་གཞག་ལྟར་ན་རིམ་ཅན་དང་སྤྲོས་མེད་ཀྱི་རྣམ་གཞག་ལྟར་ན་ཅིག་ཅར་སྐྱེ་བར་གསུངས་པའི་འཕགས་པ་ཐོགས་མེད་ཀྱི་བཞེད་པ་གཉིས་བཀོད་ནས་ཕྱི་མའི་བཞེད་པ་སྔར་བཤད་པའི་

[016A]༄༅། །སློབ་དཔོན་གྱི་དགོངས་པ་དང་གཅིག་ཏུ་བྱས་ནས་ཁས་བླངས་ན་རེ་ཞིག་ལ་བསྐྱང་བདེའོ། །ཞེས་གསུངས་པའི་ཕྱིར་ཁྱབ་སྟེ། རྒྱན་སྣང་དུ་བཤད་པ་དེ་སྤྲོས་བཅས་ཀྱི་རྣམ་གཞག་ཡིན་ལ་
སློབ་དཔོན་རང་ལུགས་ཀྱི་བཞེད་པ་ནི་སྤྲོས་མེད་ལྟར་ཡིན་ཞེས་ཁས་བླངས་ན་བདེ་བའི་དོན་ཡིན་པའི་ཕྱིར། དེ་ལྟར་མ་ཡིན་པར་རྒྱན་སྣང་ཡང་སྤྲོས་མེད་ལྟར་བཤད་པ་ཡིན་ན་ཕྱི་མའི་བཞེད་པ་ཞེས་དམིགས་ཀྱིས་བསལ་
བ་དགོས་མེད་དུ་འགྱུར་བའི་ཕྱིར་དང། རྒྱན་སྣང་གི་བཤད་ཚུལ་དང་སློབ་དཔོན་རང་ལུགས་ཀྱི་བཞེད་པ་གཉིས་ཀ་སྤྲོས་མེད་ལྟར་ཡིན་ན་སྔ་མ་ཟླ་གྲགས་ཀྱི་བཞེད་པ་དང་མཐུན་པར་ཁས་ལེན་དགོས་པའི་ཕྱིར་རོ། །རྒྱན་སྣང་
གི་གཞུང་དོན་རྣམ་བཤད་དུ་བཀོད་པ་དེ་བློ་རྨོངས་ཁོ་བོ་རྣམ་དཔྱོད་ཀྱི་གནས་ཁང་དོག་པར་མི་ཤོང་བའི་དབང་གིས། བཤད་ཚུལ་གཞན་བཀོད་པ་འདི་ལ་བློ་ལྡན་རྣམས་ཀྱིས་ཐུགས་ཁྲེལ་མ་མཛད་པར་གཟུ་བོའི་བློས་ཞིབ་ཏུ་
   ༈    །སྤྱི་དོན་འདིར་སྡུག་བསྔལ་ཆོས་བཟོད་དང་ཆོས་ཤེས་ནི་རིམ་བཞིན་མཐོང་སྤངས་ཀྱི་ས་བོན་སྤངས་པའི་སྒོ་ནས་སྡུག་བསྔལ་གྱི་ཆོས་ཉིད་ལ་ཚད་མར་མ་སོང་བ་དང་
སོང་བའི་ཁྱད་པར་བཤད་པ་ནི། འགྲེལ་ཆེན་ལས། ཆ་གང་ལ་གོམས་པ་གསལ་བ་ཞེས་སོགས་ཀྱི་དོན་ཡིན་པར་དགོངས་ཀྱང། གཞུང་དོན་ནི། བློ་ཐ་དད་པ་གཉིས་ཡུལ་གཅིག་ལ་ཚད་མ་ཡིན་མིན་གྱི་ཁྱད་པར་

[016B] བློ་གཅིག་ཡུལ་གྱི་ཆ་གཅིག་ལ་ཚད་མ་ཡིན་ཀྱང་ཆ་གཞན་ལ་ཚད་མ་མིན་ཞེས་པ་ཡིན་ལ། སྡུག་བསྔལ་ཆོས་ཤེས་ནི་དཔྱད་ཤེས་ཡིན་པར་གྲགས་ཆེ་ཞིང། སྐབས་འདིར་དཔྱད་ཤེས་ཚད་མར་མི་འདོད་པས་སྤྱི་དོན་འདིའི་
ཚིག་ཟིན་ལྟར་ཁས་ལེན་མི་དགོས་སོ།    ༈    །ཐེག་ཆེན་གྱི་མཐོང་ལམ་ནས་ཐེག་ཆེན་གྱི་སྒོམ་ལམ་དུ་འཕོ་བའི་ཚེ་རྗེས་ཐོབ་ནས་མཉམ་གཞག་ཏུ་འཕོ་བར་སེམས་ཏེ། ཞེས་གསུངས་པ་ནི། འགྲེལ་ཆེན་ལས་བདེན་པ་རྣམས་ཀྱི་
མངོན་པར་རྟོགས་པ་ནི་གཅིག་པའི་ཕྱིར་ས་དང་པོའི་སྐད་ཅིག་མ་དང་པོ་ནི་མཐོང་བའི་ལམ་ཡིན་ནོ། །དེ་ལས་གཞན་སྐད་ཅིག་མ་གཉིས་པ་ལ་སོགས་པ་ནས་རྡོ་རྗེ་ལྟ་བུའི་བར་ནི་མཆོག་གི་དོན་ལ་སོགས་པར་ཆོས་ཀྱི་དབྱིངས་སོ་སོར་རྟོགས་
བའི་ཕྱིར་སྒོམ་པའི་ལམ་ཡིན་པར་བཤད་དོ། །ཞེས་དང། རྣམ་བཤད་ལས། སྔར་བཤད་པའི་སྐད་ཅིག་མ་དེ་རྣམས་ནི་མཉམ་གཞག་གི་དབང་དུ་བྱས་པ་ཡིན་གྱི། ཤེས་སྒྲིབ་ལྷན་སྐྱེས་ཀྱི་ས་བོན་དངོས་སུ་གཞོམ་པའི་ཆེད་
དུ་སྟོང་པ་ཉིད་ལ་མངོན་སུམ་དུ་མཉམ་པར་མི་འཇོག་པ་དེ་སྲིད་ཚུན་ཆད་མཐོང་ལམ་གྱིས་བསྡུས་པར་ཤེས་པར་བྱའོ། །ཞེས་གསུངས་པ་ལ་བརྟེན་པ་ཡིན་ལ། འགྲེལ་ཆེན་གྱི་གཞུང་འདིའི་དགོངས་པར་བསམ་སྟེ་ཨ་བྷྱ་ཀ་རས། སྡུག་བསྔལ་
བསྔལ་ཆོས་བཟོད་ནི་མཐོང་ལམ་མཚན་ཉིད་པ་དང། སྡུག་བསྔལ་ཆོས་ཤེས་སོགས་སྐད་ཅིག་མ་ཕྱི་མ་བཅོ་ལྔ་ནི་མཐོང་ལམ་བཏགས་པ་པ་དང་སྒོམ་ལམ་མཚན་ཉིད་པར་བཤད་དོ། །རྒྱལ་ཚབ་རིན་པོ་ཆེས་ནི། ས་དང་པོའི་མཉམ་

[017A]༄༅། །གཞག་ཡེ་ཤེས་དང་པོ་དང་དེ་ལས་ལངས་པའི་རྗེས་ཐོབ་དང་བཅས་པ་མཐོང་ལམ་དང། ས་དང་པོའི་མཉམ་གཞག་ཡེ་ཤེས་གཉིས་པ་ནས་བཟུང་སྟེ་རྡོ་རྗེ་ལྟ་བུའི་ཏིང་ངེ་འཛིན་གྱི་བར་སྒོམ་ལམ་ཡིན་
པ་ནི་འགྲེལ་ཆེན་གྱི་གཞུང་འདིའི་དོན་ཡིན་པར་བསམ་སྟེ། ས་དང་པོའི་སྒོམ་ལམ་ཡོད་པར་བཞེད་དོ། །པཎ་ཆེན་འདིས་ཀྱང་ས་དང་པོའི་མཉམ་གཞག་ཡེ་ཤེས་གཉིས་པ་ནས་བཟུང་སྟེ་སྒོམ་ལམ་དུ་འཇོག་དགོས་པས། ས་
དང་པོའི་སྒོམ་ལམ་དུ་འཕོ་ཁ་མའི་ཡེ་ཤེས་དེ་རྗེས་ཐོབ་ཡེ་ཤེས་སུ་བཞེད་པར་སྣང་ངོ། །རྗེ་རིན་པོ་ཆེས། འགྲེལ་ཆེན་གྱི་གཞུང་དེའི་སྒང་ཅིག་མ་གཉིས་པ་ལ་སོགས་པ་ནས། ཞེས་པ་ནི། ས་བཅུའི་དབང་དུ་བྱས་ནས་ས་
གཉིས་པ་ནས་གཟུང་བའི་དོན་ཡིན་པར་བཞེད་པ་ནི་སློབ་དཔོན་སེང་བཟང་གི་དགོངས་པ་མཐར་ཐུག་ཡིན་ཏེ། དེ་དག་སྒོམ་ལམ་ཡིན་པའི་སྒྲུབ་བྱེད་དུ། མཆོག་གི་དོན་ལ་སོགས་པར་ཆོས་ཀྱི་དབྱིངས་སོ་སོར་རྟོགས་པའི་ཕྱིར་ཞེས་
བཀོད་པ་གང་ཞིག་ས་དང་པོའི་སྒོམ་ལམ་ཡོད་ན་ཀུན་འགྲོའི་དོན་ལ་སོགས་པར་ཞེས་འཆད་དགོས་ཀྱི། ཆོག་གི་དོན་ནས་ཐོག་མའི་མཚམས་གཟུང་མི་རིགས་པའི་ཕྱིར་ཏེ། ཆོས་དབྱིངས་མཆོག་གི་དོན་དུ་རྟོགས་པའི་ངེས་ཤེས་
འདྲེན་བྱེད་གྱི་ས་དང་པོའི་ཡེ་ཤེས་མི་སྲིད་པའི་ཕྱིར་རོ། །དེས་ན་སྒོ་བློའི་ཕར་ཕྱིན་གྱི་ཡིག་ཆང་ས་དང་པོའི་སྒོམ་ལམ་ཡོད་པར་བཤད་པ་ནི། རྣམ་བཤད་ཀྱི་སྒྲས་ཟིན་ཙམ་བཀོད་པ་ཡིན་གྱི་རང་ལུགས་ལ་ས་དང་པོའི་སྒོམ་

[017B]པར་འགྱུར་བས་ལེགས་སོ།།    ༈    །ལམ་གྱི་སྐད་ཅིག་མ་གཉིས་པའི་སྐབས་སུ། སངས་རྒྱས་རྣམས་ཀྱིས་སྲུང་ལ་སོགས། །ཞེས་ཤེར་ཕྱིན་འཛིན་པ་སོགས་ལ་སངས་རྒྱས་ཀྱིས་
རྟག་ཏུ་བསྲུང་བ་དང། བསྐྱབ་པ་དང། སྤབ་མཛད་པར་གསུངས་པ་ནི། རིམ་བཞིན་ལྷས་བྱས་པ་དང། འབྱུང་བ་ལས་གྱུར་བ་དང་ནང་གི་བར་ཆད་སེལ་བའི་དོན་ཡིན་པར་འཆད་དོ།    ༈    །འདིར་བསྟན་པའི་རྣམ་པ་བཅུ་དྲུག་
ནི་གདུལ་བྱ་འཁོར་དུ་ཉེ་བ་ལ་ཕན་པའི་ཕྱིར་བཤད་ཀྱི། གནས་ཚོད་ལ་རྣམ་པ་བཅུ་དྲུག་རྟེན་འབྲེལ་དུ་བསྟན་པས་དེ་དག་བདེན་མེད་དུ་གོམས་པས་མཐོང་ལམ་སྐྱེ་བར་འགྱུར་ཏེ། ཆོས་རྣམས་ཐམས་ཅད་རྒྱུ་ལས་འབྱུང། །ཞེས་སོགས་
བསྟན་པས་བདེན་པ་མཐོང་བ་བཞིན་ནོ། །སྐབས་གཞན་ལ་ཡང་དེ་བཞིན་དུ་ཤེས་དགོས་པར་རྒྱན་སྣང་ལས་འཆད་དོ།    ༈    །སྒོམ་ལམ་གྱི་བྱེད་པ་དྲུག་ནི་གཉིས་སུ་འདུ་སྟེ། རང་དང་གཞན་རྒྱུད་དུ་གཏོགས་པའི་བྱེད་པ་སྟེ་ལྔ་དང་གཅིག་
གོ། དང་པོ་ལ་ཡང་གནས་སྐབས་ཀྱི་བྱེད་པ་བཞི་དང་མཐར་ཐུག་གི་གཅིག་གོ་བཞི་ལ་ཡང་ནང་དུ་སེམས་དུལ་བས་ཕྱི་རོལ་ཏུ་གཞན་ལ་འདུད་པ་དང། ནང་དུ་ཆགས་སོགས་ཞིབས་ཕྱི་རོལ་གྱི་གནོད་པས་མི་རྗི་བའོ། །འདི་ལྟར་
གསེར་ཕྲེང་ལས་གསུངས་ཏེ། རྣམ་བཤད་ལས་བྱེད་པ་ཐམ་བདག་འབྲས་བུ་བཤད་པས། དེ་ལྟར་ན་བྱང་སེམས་སྒོམ་ལམ་པ་གང་དུ་གནས་པའི་ས་ཕྱོགས་མཆོད་པའི་རྟེན་དུ་གྱུར་བ་ནི་བྱེད་པ་ཐ་མ་ཡིན་ལ། གསེར་ཕྲེང་ལས་བྱེད་པ་ཐ་༄༅། །མ་གཞན་རྒྱུད་དུ་གཏོགས་པར་གསུངས་པ་ལྟར་ན། ས་ཕྱོགས་མཆོད་རྟེན་དུ་གྱུར་པ་ལ་སོགས་པས་མཆོད་པ་བྱེད་པ་ནི་སྒོམ་ལམ་གྱི་བྱེད་པར་འདོད་དགོས་སོ།    ༈    །སྤྱིར་ཟག་བཅས་ཟག་མེད་
དུ་འཇོག་ལུགས་མང་པོ་ཡོད་དོ། མཛོད་ལས། དམིགས་མཚུངས་གང་རུང་གི་སྒོ་ནས་ཟག་པ་རྒྱས་མ་རྒྱས་ལ་བཤད་པ་དང། ཀུན་བཏུས་སུ་ཟག་པའི་སྒོ་དྲུག་པོ་གང་རུང་དུ་འབྲེལ་མ་འབྲེལ་ལ་བཤད་པ་དང་
ཐེག་ཆེན་སྒྲུབ་པའི་དམིགས་པའི་སྐབས་སུ། ཟག་པའི་གཉེན་པོ་བྱེད་མི་བྱེད་ལ་བཤད་པ་དང། སྐབས་བཞི་པར་གཞི་ཤེས་ཀྱི་རྣམ་པ་ལ། མཐོང་ལམ་ཟག་མེད་བཞི་དང་སྒོམ་ལམ་ཟག་བཅས་ལྔ་སོགས་
བཤད་པ་ནི། མཉམ་གཞག་རྗེས་ཐོབ་ལ་བྱེད་པ་དང། ཡང་གཞི་ཤེས་གྱི་རྣམ་པ་ཟག་མེད་དང་ལམ་ཤེས་ཀྱི་རྣམ་པ་ཟག་བཅས་སུ་བཤད་པ་ནི། ཉོན་མོངས་སྤང་བྱའི་གཙོ་བོར་བྱེད་མི་བྱེད་ཀྱི་སྒོ་ནས་འཇོག་པ་དང་
སྐབས་འདིའི་སྒོམ་ལམ་ལ་ཟག་བཅས་ཟག་མེད་གཉིས་སུ་དབྱེ་བ་ནི་རྟོག་བཅས་རྟོག་མེད་ཀྱིས་འཇོག་པ་སོགས་ཡོད་པའི་ཕྱིར་རོ།    ༈    །གསེར་ཕྲེང་ལས་རང་དོན་མོས་པ་སྒོམ་ལམ་ས་གཉིས་པ་ནས་བདུན་པའི་བར་
དང། གཉིས་དོན་མོས་པ་སྒོམ་ལམ་ས་བརྒྱད་པ་དགུ་པ་དང། གཞན་དོན་མོས་པ་སྒོམ་ལམ་ས་བཅུ་པར་བཞག་ཅིང། བསྔོ་བ་དང་རྗེས་སུ་ཡི་རང་བའི་སྒོམ་ལམ་ནི་ས་དགུ་ས་ལ་བཞག་པར་གསུངས་ལ། རྟགས་

[018B]དག་ས་བདུན་ན་ཡོད་པར་བཤད་པ་ནི་ཡི་གེ་ནོར་བའམ། མ་དག་ས་བདུན་གྱི་ཕྱི་མ་དྲུག་ལ་ཡོད་ཅེས་དགོངས་པ་ལེན་དགོས་ཏེ། རྗེ་མཁས་གྲུབ་རིན་པོ་ཆེས་ས་དང་པོའི་སྒོམ་ལམ་མི་
བཞེད་པའི་ཕྱིར་རོ། །མོས་པ་སྒོམ་ལམ་གྱིས་མཚམས་དེ་ལྟར་བཞག་པའི་རྒྱུན་མཚན་ནི་ཉི་སྣང་ལས། རང་གི་དོན་གྱི་མོས་པ་ནི་གང་གིས་རང་གི་དོན་ཉིད་སྒྲུབ་པར་བྱེད་ཅིང་གཞན་གྱི་དོན་ལང་ཆེད་དུ་བྱ་བའི་རང་བཞིན་གྱིས་བྱེད་པའོ།།
རང་དང་གཞན་གྱི་དོན་ནི། གང་གི་ས་གཉིས་ཀའི་དོན་སྒྲུབ་པར་བྱེད་པའོ། །གཞན་གྱི་དོན་ནི། གང་གིས་གཞན་ཁོ་ནའི་དོན་དུ་འགྱུར་བ་སྟེ། ཞེས་བསམ་པ་གཞན་དོན་དང་མ་བྲལ་བ་ནི་འདྲ་ཡང། སྦྱོར་བས་རང་དོན་གཙོ་བོ་དང། རང་
གཞན་གྱི་དོན་ཆ་མཉམ་པ་དང། གཞན་དོན་གཙོ་བོར་བྱེད་པའི་རྒྱུན་ཚན་གྱིས་ཡིན་པར་གསུངས་སོ། །རྣམ་བཤད་ལས། དབྱེ་བ་ནི་བདག་ཏུ་ང་རྒྱལ་བ་མ་སྤངས་པའི་གནས་སྐབས་དང། བདག་གཞན་མཉམ་པར་རྟོགས་པའི་གནས་
སྐབས་དང། རྣམ་པ་ཐམས་ཅད་དུ་གཞན་དོན་ཁོ་ན་ལ་འཇུག་པའི་གནས་སྐབས་ཀྱི་དབང་དུ་བྱས་ན། མ་དག་ས་བདུན་དང། ས་བརྒྱད་པ་དགུ་པ་གཉིས་དང། ས་བཅུ་པ་ལ་བཞག་པ་ལྟར་སྣང་ཡང་གཙོ་ཆེ་བའི་དབང་དུ་བྱས་པ་
ཡིན་གྱི། སྒོམ་ལམ་དགུ་གའི་རྗེས་ཐོབ་ན་ཡོད་པར་བཞག་པ་ལ་འགལ་བ་མེད་དོ། །ཞེས་རང་དོན་མོས་པ་གཙོ་ཆེར་མ་དག་ས་བདུན་ན་ཡོད་པ་སོགས་ཡིན་ཀྱང། མོས་པ་སྒོམ་ལམ་གསུམ་ག་ས་དགུ་གང་ཡོད་པ་ལ་འགལ་བ་མེད་པར་

[019A]༄༅། །བཤད་དོ། །རྒྱལ་ཚབ་རིན་པོ་ཆེས་ས་དང་པོའི་སྒོམ་ལམ་ཡོད་པར་བཞེད་པས། ས་དགུ་གའི་རྗེས་ཐོབ་ན་ཡོད་ཅེས་པ་ནི་ཡི་གེ་ནོར་རམ་དཔྱད་བྱའོ། །སྤྱི་དོན་འདིར་མོས་པ་སྒོམ་ལམ་གསུམ་ལྡོག་
ཆས་ཕྱེ་བར་བཤད་ཀྱང། སྔར་དྲངས་པའི་ཉི་སྣང་གི་ལུང་དོན་འཇོག་པའི་ཚེ། རང་དོན་མོས་པ་སྒོམ་ལམ་གྱིས་ཤེར་ཕྱིན་གསུམ་རང་དོན་གྱི་འབྱུང་གནས་སུ་མོས་པར་བྱེད། གཉིས་དོན་མོས་པ་སྒོམ་ལམ་གྱིས་ཤེར་
ཕྱིན་གསུམ་རང་གཞན་གཉིས་ཀའི་དོན་གྱི་འབྱུང་གནས་སུ་མོས་པར་བྱེད། གཞན་དོན་མོས་པ་སྒོམ་ལམ་གྱིས་ཤེར་ཕྱིན་གསུམ་གཞན་དོན་གྱི་འབྱུང་གནས་སུ་མོས་པར་བྱེད་པའི་དོན་ཡིན་པར་གསུངས་པ་ནི་མོས་པ་
སྒོམ་ལམ་གསུམ་དོན་གཅིག་ལ་ལྡོག་པ་ཐ་དད་ཙམ་ཡིན་ན་ཇི་ལྟར་འགྲིག་དཔྱོད་དགོས་ལ། དེར་མ་ཟད་དེ་གསུམ་དོན་གཅིག་ན་རང་དོན་མོས་པ་གཙོ་ཆེར་མ་དག་ས་བདུན་ན་ཡོད་པ་སོགས་གཙོ་ཆེ་ཆུང་གི་ཁྱད་པར་ཡང་འཇོག་
དཀའ་ལ། ཉི་སྣང་ལས་གཉིས་དོན་མོས་པ་སྦྱོར་བ་བར་ཆད་དང་བཅས་པ་དང། གཞན་དོན་མོས་པ་སྦྱོར་བ་བར་ཆད་མེད་པར་གསུངས་པའི་ཁྱད་པར་ཡང་འཇོག་དཀའ་བར་འགྱུར་བས་དཔྱད་པར་བྱའོ། །།འགྲེལ་བ་ལས་
རང་དང་གཉིས་ཀ་དང་གཞན་གྱི་དོན་ལ་དམིགས་པ་ཉིད་ཇི་ལྟར་མོས་པ་བཞིན་མཐོང་བའི་དགེ་བའི་ཆོས་ཀྱི་རྟེན་ཡིན་ན་ཡང་སྒོམ་པའི་ལམ་གྱི་དབང་དུ་བྱས་པ་ལས་དང་པོར་མངོན་དུ་མི་བྱེད་པའི་ངོ་བོ། ཞེས་པའི་དོན་ལ་

[019B] གསེར་ཕྲེང་ལྟར་ན། ཡུམ་ལ་མོས་པ་ནི་དོན་གསུམ་གྱི་འབྱུང་གནས་སུ་ཇི་ལྟར་མོས་པ་བཞིན་དུ་དོན་ཕུན་སུམ་ཚོགས་པ་གསུམ་ཐོབ་པའི་རྟེན་ཏེ་རྒྱུ་ཡིན་ན་ཡང་དང་པོར་མོས་པ་བསྒོམ་ས་མ་ཐག་
ཏུ་དོན་གསུམ་མངོན་དུ་མི་བྱེད་དེ། མོས་ཡུལ་གྱི་ཡུམ་ལ་མོས་པ་ཙམ་སྒོམ་པའི་རྒྱུའི་ལམ་གྱི་དབང་དུ་བྱས་པའི་ཕྱིར། ཞེས་པའི་དོན་ཡིན་པར་གསུངས་ལ། རྣམ་བཤད་ལྟར་ན། མོས་པ་སྒོམ་ལམ་ནི་མོས་ཡུལ་ཤེར་ཕྱིན་གྱི་རྟེན་
ཡིན་ན་ཡང་འཕགས་ལམ་གྱི་དང་པོར་མངོན་དུ་མི་བྱེད་དེ། རྗེས་ཐོབ་དག་པ་འཇིག་རྟེན་པའི་སྒོམ་ལམ་གྱི་དབང་དུ་བྱས་པའི་ཕྱིར། ཞེས་པའི་དོན་ཡིན་པར་བཤད་ཅིང། རྟོགས་དཀའི་སྣང་པ་ལྟར་ན། ཚོགས་ལམ་སོགས་ཀྱི་སྐབས་
སུ་ཤེར་ཕྱིན་དོན་གསུམ་གྱི་འབྱུང་གནས་སུ་མོས་པ་ཡོད་པས་དེ་དག་ཀྱང་སྐབས་འདིའི་མོས་པ་སྒོམ་ལམ་དུ་གཟུང་ངམ་ཞེ་ན། སྐབས་འདིའི་མོས་པ་ནི་མཉམ་གཞག་ཏུ་ཆོས་ཉིད་མངོན་སུམ་དུ་མཐོང་བའི་རྟེན་ན་མ་འབྲས་བུར་གྱུར་བའི་སྒོམ་
ལམ་གྱི་དབང་དུ་བྱས་པ་ཡིན་པས་དང་པོར་ཚོགས་ལམ་སོགས་ཀྱི་སྐབས་སུ་མངོན་དུ་མི་བྱེད། ཅེས་པའི་དོན་ཡིན་པར་བཤད་ཅིང། རྟེན་ཡིན་ན་ཡང་ཞེས་པ་ནི་འགྱུར་མ་དག་སྟེ། འགྲེལ་ཆེན་དུ། ཇི་ལྟར་མོས་པ་བཞིན་མཐོང་བའི་དགེ་བའི་
ཆོས་གྱི་རྟེན་ཅན་བསྒོམ་པའི་ལམ་གྱི་དབང་དུ་བྱས་པ་ཡིན་པས་ཞེས་འགྱུར་བ་ལྟར་འཆད་དགོས་པའི་ཕྱིར་ཞེས་པ་ནི་མཁས་གྲུབ་རྗེའི་དགོངས་པ་ཡིན་ནོ།    ༈    །རང་དོན་མོས་པའི་གནས་སྐབས་དགུ་དག་ཏུ། སངས་རྒྱས་བྱང་སེམས་རྣམས་

[020A]༄༅། །རྣམ་པ་དགུས་སྔ་མ་སྔ་མ་ལས་ལྷག་པའི་ཚུལ་དུ་མངོན་པར་དགའ་བར་བྱེད་ཅིང་བསྟོད་པ་དང། གཉིས་དོན་མོས་པའི་གནས་སྐབས་དགུ་དག་ཏུ། སངས་རྒྱས་བྱང་སེམས་རྣམས་རྣམ་པ་དགུས་
སྔ་མ་སྔ་མ་ལས་ལྷག་པའི་ཚུལ་དུ་མངོན་པར་དགའ་བར་བྱེད་ཅིང་བཀུར་བ་དང། གཞན་དོན་མོས་པའི་གནས་སྐབས་དགུ་དག་ཏུ་སངས་རྒྱས་བྱང་སེམས་རྣམས་རྣམ་པ་དགུས་སྔ་མ་སྔ་མ་ལས་ལྷག་པའི་ཚུལ་དུ་མངོན་
པར་དགའ་བར་བྱེད་ཅིང་བསྔགས་པར་མཛད་དོ་ཞེས་སྦྱར་བར་བྱའོ། །བསྟོད་བཀུར་བསྔགས་གསུམ་གྱི་ངོ་བོ་ལ། ཆོས་ཤེས་ཀྱིས་སངས་རྒྱས་བྱང་སེམས་ཐུགས་དགྱེས་པ་ཁོ་ན་བསྟོད་པ་ལ་སོགས་པ་ཡིན་ཟེར་བ་
དང༑ ཤཱནྟིས་ཡོན་ཏན་བརྗོད་པ་ཁོ་ན་བསྟོང་པ་ལ་སོགས་པ་ཡིན་ཟེར་ཡང། རང་ལུགས་ལ་དེ་གཉིས་ཀ་ཡོད་པར་གསེར་ཕྲེང་ལས་གསུངས་སོ།    ༈    །རྐང་པ་དང་བོས་བསྔོ་བ་སྒོམ་ལམ་གྱི་ཁྱད་པར་དང། གཉིས་པས་དེའི་
བྱེད་པ་དང། རྐང་པ་ལྷག་མ་རྣམས་ཀྱིས་དེའི་ངོ་བོ་སྟོན་ཏེ་ངོ་བོ་ལ་བཅུ་གཅིག་ཡོད་དོ། །འདི་ནི་འཕགས་པའི་དགོངས་པ་སྟེ་མདོ་དང་ཤིན་ཏུ་འགྲིག་གོ་ཞེས་གསེར་ཕྲེང་ལས་གསུངས་ཤིང། དེའི་ཁྱད་པར་ནི། བྱང་
སེམས་ཀྱིས་དགེ་རྩ་སེམས་ཅན་ཐམས་ཅད་དང་ཐུན་མོང་དུ་བྱས་ཏེ་བླ་མེད་བྱང་ཆུབ་ཏུ་བདེན་པར་མི་ཞེན་པའི་ཚུལ་གྱིས་བསྔོ་བ་དེ་ཡིན་ལ། བྱེད་པ་ནི། སེམས་ཅན་རྣམས་ལ་ཐེག་པ་གསུམ་གྱིས་ངེས་པར་འབྱུང་བའི་ལམ་སྟོན་

[020B] །སློབ་དཔོན་སེང་བཟང་སོགས་འགྲེལ་བྱེད་གཞན་རྣམས་ནི་དང་པོ་ཡང་བསྔོ་བ་གཅིག་ཏུ་བགྲངས་ནས་བཅུ་གཉིས་སུ་བྱེད་དོ། །དེ་ཡང་བདེན་ཞེན་འགོག་པའི་ཤེས་རབ་དང། སེམས་ཅན་ལ་ལམ་མ་ནོར་བར་
སྟོན་པའི་རྒྱུ་སྙིང་རྗེ་སྟེ་ཐབས་ཤེས་གཉིས་ཀྱིས་ཟིན་པའི་སྒོ་ནས་དགེ་རྩ་རྣམས་རྫོགས་བྱང་གི་རྒྱུར་བསྔོ་བར་བྱེད་པའི་སྒོམ་ལམ་གཅིག་ཉིད་ཡིན་ལ། ཡུལ་བཅུ་གཉིས་ལ་བདེན་པར་མ་ཞེན་པའི་ལྡོག་ཆ་ནས་བཅུ་གཉིས་སུ་ཕྱེ་བ་
ཙམ་གྱི་འགལ་བ་མིན་ལ། བསྔོ་བ་ཐ་མ་གསུམ་ཡང་དཔེར་བཀོད་པའི་དགེ་བ་ཆུང་འབྲིང་ཆེ་གསུམ་གྱི་སྒོ་ནས་བསྔོ་བ་ཆུང་འབྲིང་ཆེ་གསུམ་དུ་བཏགས་པའོ། །བསྔོ་རྒྱུ་ནི་བར་གསུམ་གྱི་དགེ་བ་སོགས་རང་གཞན་གྱི་
དགེ་བ་ཐམས་ཅད་ཡིན་པར་གསུངས་སོ། །འོན་ཀྱང་མདོ་ལས་འདི་དག་དང་པོར་བློས་གཅིག་ཏུ་བསྡོམས་ཤིང། དེ་ནས་རྗེས་སུ་ཡི་རང་བར་བྱས་ནས་དེའི་དགེ་བ་བསྔོ་བོར་གསུངས་པས། གཞན་གྱི་དགེ་རྩ་བསྔོ་བར་
གསུངས་པས་དོན་ནི། ཕྲག་དོག་མེད་པའི་ཡི་རང་བྱས་པ་ན་བྱེད་པ་པོ་དང་མཚུངས་པར་ཐོབ་པའི་དགེ་བ་དེ་ཉིད་བ་སྔོ་བ་ལ་བཏགས་སམ་སྙམ་མོ་ཞེས་གསེར་ཕྲེང་ལས་གསུངས་སོ། །བར་གསུམ་གྱི་དགེ་བ་ནི། དེ་བཞིན་གཤེགས་
པ་རྣམས་དང་པོར་སེམས་བསྐྱེད་པ་ནས་གཟུང་སྟེ་སངས་རྒྱས་པའི་བར་གྱི་དགེ་བ་དང། སངས་རྒྱས་པ་ནས་བཟུང་སྟེ་མྱ་ངན་ལས་འདས་པའི་བར་གྱི་དགེ་བ་དང། མྱ་ངན་ལས་འདས་པ་ནས་བཟུང་སྟེ་དམ་པའི་ཆོས་ནུབ་པའི་བར་

[021A]༄༅། །གྱི་དགེ་བ་གསུམ་མོ།    ༈    །རྗེས་སུ་ཡི་རང་བས་རང་དང་གཞན་བསོད་ནམས་མཉམ་པར་འཐོབ་གསུངས་པའི་དོན་ལ། སྤྱི་དོན་འདིར་རང་དང་གཞན་བསོད་ནམས་འཐོབ་པར་མཚུངས་པའི་
དོན་ཡིན་གྱི། རྗེས་སུ་ཡི་རང་བས་བྱེད་པ་པོ་དང་བསོད་ནམས་མཉམ་པར་འཐོབ་པའི་དོན་མིན་པར་བཤད་པ་ནི། རྗེས་སུ་ཡི་རང་བྱས་པ་ལ་བྱེད་པ་པོ་དང་བསོད་ནམས་མཉམ་པར་ཐོབ་བས་མ་ཁྱབ་པ་ལ་དགོངས་
པར་འདོད་དགོས་ཀྱི་སྒྲས་ཟིན་ལྟར་ཁས་ལེན་མི་རུང་སྟེ། རྣམ་བཤད་ལས་ཀྱང་བསོད་ནམས་མཉམ་པར་འཐོབ་གསུངས་ཤིང། རྟོགས་དཀའི་སྣང་བར་ཡང་དེ་ལྟར་གསུངས་པའི་རྗེས་སུ། བྱེད་པ་པོ་དང་བསོད་
ནམས་མཉམ་པར་འཐོབ་པ་ནི་ཡི་རང་སྒོམ་པ་པོས་ཐོབ་པའི་དབང་དུ་བྱས་པར་བཤད་པ་དང། གསེར་ཕྲེང་ལས་ཡི་རང་སྒོམ་པ་པོ་དང་དགེ་བ་སྒྲུབ་པ་པོ་གཉིས་བློ་མཉམ་ན་མཉམ་པར་འཐོབ། མི་མཉམ་ན་མི་མཉམ་
པར་འཐོབ་གསུངས་པས་སོ། །འདི་ནི་གནད་ཤིན་ཏུ་ཆེ་སྟེ། གཞན་གྱི་དགེ་བ་ལ་རྗེས་སུ་ཡི་རང་བྱས་པས་ནི། བྱེད་པ་པོ་ལས་བསོད་ནམས་ཆུང་དུ་འཐོབ་པ་ཡང་ཡོད། མཉམ་པར་འཐོབ་པ་ཡང་ཡོད། ལྷག་
པར་འཐོབ་པ་ཡང་ཡོད་པའི་ཕྱིར་ཏེ། མཉམ་པར་འཐོབ་པ་ཡོད་པར་འགྲེལ་བ་འདིར་བཤད་ལ། ལྷག་པར་འཐོབ་པ་ཡོད་པར་འདུལ་བ་ལུང་ལས་ཀྱང་གསུངས་པའི་ཕྱིར་རོ།    ༈    །བྱང་སེམས་སྒོམ་ལམ་བའི་རྒྱུད་ཀྱི་སྟོང་

[021B]སྒྲུབ་པ་སྒོམ་ལམ་དང་རྣམ་དག་སྒོམ་ལམ་གཉིས་ཀ་ཡིན་ཏེ། ཡུལ་རྟོགས་ཚུལ་གྱི་སྒོ་ནས་ཐོབ་བྱ་འགྲུབ་པར་བྱེད་པའི་ལྡོག་ཆ་ནས་སྒྲུབ་པ་སྒོམ་ལམ་དང་
སྤང་བྱ་འཇོམས་ཚུལ་གྱི་སྒོ་ནས་དྲི་མ་སེལ་བར་བྱེད་པའི་ལྡོག་ཆ་ནས་རྣམ་དག་སྒོམ་ལམ་ཡིན་པའི་ཕྱིར། གཟུགས་ལ་སོགས་པའི་ཆོས་རྣམས་ཀྱི་གནས་ལུགས་མངོན་སུམ་དུ་མཐོང་བ་ནི། སྒྲུབ་པ་སྒོམ་ལམ་གྱི་ངོ་བོ་ཉིད་དང། དེས་
མ་ཟིན་པའི་ཕར་ཕྱིན་གཞན་ནམ་ཟག་བཅས་སྒོམ་ལམ་གྱིས་སངས་རྒྱས་མི་འཐོབ་ལ་དེས་ཟིན་པའི་དབང་གིས་འཐོབ་པ་ནི། དེ་མཆོག་ཡིན་པའི་དོན་དང། དེས་ཀུན་བྱང་གི་ཆོས་ཐམས་ཅད་དོན་དམ་པར་སྐྱེ་འཇིག་མེད་པར་རྟོགས་ནས་
སྒྲུབ་པ་ནི། དེས་ཀུན་ལ་མངོན་པར་འདུ་མི་བྱེད་པའི་དོན་དང། དེ་ལྟ་བུའི་ངོ་བོ་ཉིད་ལ་སོགས་པ་དང་ལྡན་པའི་ལམ་གྱི་ཡོན་ཏན་སྒོམ་ལམ་པའི་རྒྱུད་ལ་སྐྱེད་པར་བྱེད་པ་ནི། དེས་གཏོང་བར་བྱེད་པའི་དོན་དང། འབྲས་བུ་ཆེན་པོ་སངས་
རྒྱས་འཐོབ་བར་བྱེད་པ་ནི། དེས་དོན་ཆེན་པོ་ཉིད་དུ་བྱེད་པའི་དོན་ནོ།    ༈    །འབྲས་བུ་དག་པ་གཟུགས་ལ་སོགས། །ཞེས་སོགས་ཀྱི་སྐབས་ནས་བསྟན་པའི་རྣམ་དག་སྒོམ་ལམ་གྱི་དོན་འཆད་པ་ལ་གསུམ་སྟེ་ཆོས་ཅན་དག་གཞི་གསུམ་
གྱི་ངོ་བོ་དང། བསྒྲུབ་བྱ་དག་པ་གསུམ་གཅིག་ཡིན་པའི་དོན་དང་སྒྲུབ་བྱེད་གཉིས་མེད་སོགས་བཞིར་ཕྱེ་བའི་དོན་བཤད་པའོ། །དང་པོ་ལ། ཤེར་ཕྱིན་ནི་སྒོམ་ལམ་དང། གཟུགས་སོགས་ནི་དེའི་ཡུལ་དང་འབྲས་བུ་ནི་དེའི་

[022A]༄༅། །འབྲས་བུ་ལ་བཤད་པ་ཡོད་ཀྱང། ཉི་སྣང་ལས་འབྲས་བུ་ནི་དགེ་སྦྱོང་ཚུལ་གྱི་འབྲས་བུ་རྣམ་གྲོལ་ལ་བཤད་པའི་རྗེས་སུ་འབྲང་སྟེ་སློབ་དཔོན་གྱིས་འབྲས་བུ་དང་ཤེར་ཕྱིན་གཉིས་ངོ་བོ་གཅིག་ཏུ་བཞེད་དོ།།
དེ་ལྟར་ན་མིང་གི་སྒོ་ནས་དག་གཞི་གསུམ་དུ་བཤད་ཀྱང་རྫས་ཀྱི་སྒོ་ནས་གཉིས་སུ་འདུའོ། །གཉིས་པ་ནི། འབྲས་བུ་རྣམ་པར་དག་པས་གཟུགས་སོགས་རྣམ་པར་དག་པར་བཤད་པའི་དོན་ཡོད་དེ། ཡུལ་ཅན་དགེ་སྦྱོང་ཚུལ་གྱི་
འབྲས་བུ་རྣམ་གྲོལ་ལམ་རང་གི་ངོ་སྐལ་གྱི་སྤང་བྱའི་དྲི་མས་དག་པའི་ཚེ་ན་རྣམ་གྲོལ་ལམ་དེ་དང། དེའི་དམིགས་ཡུལ་གཟུགས་ལ་སོགས་པའི་ཆོས་རྣམས་ནི། རྣམ་གྲོལ་དེའི་ངོ་སྐལ་གྱི་སྤང་བྱའི་དྲི་མས་དག་པ་ཡིན་མིན་དུ་ཁྱད་པར་
མེད་པར་གཉིས་ཀ་དྲི་མས་ངེས་དག་པའི་དོན་ཡིན་པའི་ཕྱིར་ཏེ་དཔེར་ན་དགག་བྱ་བུམ་པ་གཅིག་གིས་དག་པའི་ཤར་ནུབ་ཀྱི་ས་ཕྱོགས་གཉིས་བུམ་པ་གཅིག་པུ་ངེས་དག་པ་ཡིན་མིན་དུ་ཁྱད་པར་མེད་པ་བཞིན་ནོ། །མཁས་གྲུབ་
རིན་པོ་ཆེས། འདིར་གང་དག་ཡུལ་ཅན་རྣམ་གྲོལ་ལམ་དྲི་མས་དག་པ་ན། དེའི་ཡུལ་གཟུགས་སོགས་ཀྱང་དྲི་མ་དེས་དག་ཅེས་འཆད་པ་མི་འཐད་དེ། དེ་ལྟར་ན་སངས་རྒྱས་ཀྱི་ཡེ་ཤེས་དྲི་མས་དག་པ་ན་ཆོས་ཐམས་ཅད་དྲི་མས་དག་
དགོས་པས་དྲི་མ་ཤེས་བྱ་ལ་མི་སྲིད་པར་འགྱུར་རོ། །ཞེས་སྐྱོན་བརྗོད་ནས། རང་ལུགས་འཇོག་པ་ན་རྣམ་གྲོལ་ལམ་རང་གི་ངོ་སྐལ་གྱི་སྤང་བྱའི་དྲི་མས་དག་པ་ན། རྣམ་གྲོལ་ལམ་དེ་རྒྱུད་ལྡན་གྱི་གང་ཟག་གི་གཟུགས་སོགས་ཕུང་པོ་

[022B]འཆད་པ་ནི། སྒྲས་ཟིན་ལྟར་ཁས་ལེན་མི་རུང་སྟེ། གསེར་ཕྲེང་རྣམ་བཤད་གཉིས་ཀར་སྔར་ལྟར་གསུངས་པའི་ཕྱིར་དང། རྣམ་གྲོལ་ལམ་རང་གི་ངོ་སྐལ་གྱི་སྤང་བྱའི་དྲི་མས་དབེན་པའི་ཚན་དྲི་
མ་དེ་གཏན་མེད་དུ་གྱུར་པ་ཡིན་པས་ན་དེའི་ཚེ་ཆོས་ཐམས་ཅད་དྲི་མ་དེས་དབེན་པར་འདོད་པ་ལ་སྐྱོན་ཅུང་ཟད་ཀྱང་མེད་པའི་ཕྱིར་ཏེ། ཆོས་ཐམས་ཅད་རི་བོང་རྭས་དབེན་པར་འདོད་པ་ལ་སྐྱོན་མེད་པ་བཞིན་ཡིན་པའི་ཕྱིར་རོ། །སྒྲུབ་བྱེད་གཉིས་མེད་སོགས་བཞིར་
ཕྱེ་བའི་དོན་ཡོད་དེ། གཉིས་མེད་ནི་གཟུང་འཛིན་གཉིས་སུ་མེད་པ་དང། གཉིས་སུ་བྱར་མེད་པ་ནི་བློས་ཀྱང་གཟུང་འཛིན་གཉིས་སུ་བྱར་མི་ནུས་པ་དང། ཐ་མི་དད་པ་ནི་རང་བཞིན་མི་འདྲ་བ་དུ་མ་མེད་པ་དང། གཅད་དུ་མེད་པ་ནི་ཆ་ཤས་དུ་མེད་པའོ་
ཡང་ན་སྔ་མ་གཉིས་ཀྱིས་བསྟན་ནས་ཕྱི་མ་གཉིས་ཀྱིས་བཤད་པའོ། །མདོའི་དོན་དེ་ལྟར་ཡིན་པར་གསེར་ཕྲེང་ལས་གསུངས་སོ། །འོན་ཀྱང་འགྲེལ་བའི་དོན་འཆད་སྐབས་གསེར་ཕྲེང་ལས། ཡུལ་ཡུལ་ཅན་དེ་དག་གི་རྣམ་པར་དག་པ་དེ་གཉིས་དག་
བྱའི་དྲི་མ་གཅིག་བུ་དེས་དག་པ་ཡིན་མིན་དུ་རང་གི་མཚན་ཉིད་རྫས་ལ་ཐ་དད་པ་ཉིད་མ་ཡིན་ཞིང། སྤྱིའི་མཚན་ཉིད་ལྡོག་པ་ལ་ཡང་ཐ་དད་པར་གཅད་དུ་མེད་པ་ཉིད་ཡིན་ཏེ། ཞེས་གསུངས་ཤིང། ཡུལ་དང་ཡུལ་ཅན་རྣམ་དག་གཉིས་ལྡོག་པ་ཐ་དད་
ཡིན་ཀྱང། དག་བྱའི་དྲི་མ་གཅིག་པུ་དེས་དག་པ་ཡིན་མིན་དུ་ལྡོག་པ་ཐ་དད་པར་འཇོག་ལུགས་མེད་དེ། ལྡོག་པ་གཅིག་ནི་དྲི་མ་དེས་དག་ཀྱང་གཅིག་ཤོས་ནི་དྲི་མ་དེས་མ་དག་ཅེས་པའི་ཁྱད་པར་མི་སྲིད་པའི་ཕྱིར་རོ། །རྣམ་བཤད་ལས་རྣམ་དག་

[023A]༄༅། །དེ་གཉིས་ངོ་བོ་ཉིད་ཀྱིས་ཐ་མི་དད་ཅིང། ཚད་མས་རིགས་ཐ་དད་པར་གཅད་དུ་མེད་པར་བཤད་ཅིང། རྟོགས་དཀའི་སྣང་བར། དེ་གཉིས་རང་གི་མཚན་ཉིད་གློ་བུར་དྲི་བྲལ་དང། སྤྱིའི་མཚན་ཉིད་
རང་བཞིན་རྣམ་དག་གང་གི་ཆ་ནས་ཀྱང་རིགས་དང་ངོ་བོ་ཐ་དད་པ་ཉིད་མིན། ཞེས་བཤད་དོ།    ༈    །དེ་ལ་ཀླན་ཀ་སྤངས་པ་ཡིས་།ཞེས་སོགས་ཀྱི་དོན་ནི། འཕགས་པ་ལྟར་ན། ཐེག་ཆེན་སྒོམ་ལམ་གྱི་ས་ཤེས་པ་དང་ཤེས་བྱ་
དག་སོ་སོར་མ་གྲུབ་པར་མཉམ་པ་ཉིད་དུ་རྟོགས་པའི་སྒོ་ནས་ཁམས་གསུམ་གྱིས་གོམ་སྤང་མཐའ་དག་གི་གཉེན་པོ་བྱེད་པར་བསྟན་པ་དེ་ལ། ཁ་ཅིག་གིས། ཤེས་པ་དང་ཤེས་བྱ་དོན་དམ་པར་སོ་སོར་མ་གྲུབ་པར་མཉམ་པ་ཉིད་དུ་བསྟན་པ་
མི་འཐད་དེ། སྤང་བྱ་ཆེ་རིམ་ནས་འགག་པ་དང་གཉེན་པོ་ཆུང་རིམ་ནས་སྐྱེ་བའི་རིམ་པ་འཐད་པའི་ཕྱིར་ཞེས་པའི་ཀླན་ཀ་དེ་དོན་དམ་པར་ན་རྟགས་མ་གྲུབ་ལ། ཐ་སྙད་དུ་ན་ཁྱབ་པ་མ་གྲུབ་པའི་ལམ་གྱིས་སྤངས་པའི་སྒོ་ནས་སངས་
རྒྱས་ཀྱི་རྣམ་དག་ཤིན་ཏུ་བར་སྒྲུབ་ཅེས་པའོ། །སློབ་དཔོན་ལྟར་ན། སྤང་གཉེན་གྱི་རིམ་པ་སྔར་ལྟར་བསྟན་པ་དེ་ལ། ཁ་ཅིག་གིས། སྤང་བྱ་ཚེ་རིམ་ནས་འགག་པ་དང་གཉེན་པོ་ཆུང་རིམ་ནས་སྐྱེ་བ་མི་འཐད་དེ། སྤང་བྱ་
ཆེན་པོ་གཉེན་པོ་ཆེན་པོས་དང་སྤང་བྱ་ཆུང་དུ་གཉེན་པོ་ཆུང་དུས་གཞེམ་དགོས་པའི་ཕྱིར་ཞེས་པའི་ཀླན་ཀ་དེ། ཁྲུས་མཁན་གྱིས་གོས་ཀྱི་དྲི་མ་འཁྲུད་པའི་དཔེས་སྤངས་པའི་སྒོ་ནས་སངས་རྒྱས་ཀྱི་རྣམ་དག་ཤིན་ཏུ་བར་སྒྲུབ་ཅིང། སེལ་

[023B] ཁམས་གསུམ་གྱི་རྣམ་པ་ཅན་གྱི་ཤེས་པ་དང་ཤེས་བྱ་དག་བདེན་སྟོང་མཉམ་པ་ཉིད་དུ་མངོན་སུམ་དུ་རྟོགས་པ་དེ་ཉིད་དྲི་མ་མཐའ་དག་གི་གཉེན་པོ་ཡིན་ཞེས་པའོ། །ལྔ་བརྒྱ་ཐ་མར་ཐུབ་པའི་ལུང་རྟོགས་ཀྱི། །བསྟན་
བ་འགྲིབ་པར་གསུངས་པ་ངེས་པར་རྫུན། །བདེན་ན་རྒྱ་བོད་གཞུང་དོན་གསལ་བྱེད་པའི། །སྔོན་མེད་ཟུར་མཚན་འདི་འདྲ་ག་ལ་འབྱུང་།ཞེས་པ་ནི་སྐབས་གཉིས་པའི་ཟུར་མཆན་ནོ།། །།
ཚུ་རོལ་ཕ་རོལ་མཐའ་ལ་མིན། །ཞེས་པའི་ཚིགས་བཅད་ཀྱི་དོན་ལ་བཤད་ཚུལ་མི་འདྲ་བ་དུ་མ་ཡོད་དེ། གསེར་ཕྲེང་ལྟར་ན། རྗེས་འགྲོའི་སྒོ་ནས་བསྟན་པའི་ཐེག་ཆེན་གྱི་གཞི་ཤེས་ནི། སྲིད་པ་རང་བཞིན་མེད་པར་རྟོགས་པའི་
ཤེས་རབ་ཀྱི་སྟོབས་ཀྱིས་སྲིད་མཐར་མི་གནས་པ་དང། སེམས་ཅན་ཐམས་ཅད་ལ་དམིགས་པའི་སྙིང་རྗེ་ཆེན་པོའི་སྟོབས་ཀྱིས་ཞི་མཐར་མི་གནས་པ་ནི། འགྲེལ་བར། ཤེས་རབ་ཀྱིས་ཚུ་རོལ་གྱི་མཐའ་འཁོར་བ་དང། སྙིང་རྗེས་
ཕ་རོལ་གྱི་མཐའ་མྱ་ངན་ལས་འདས་པ་སྟེ། ཞེས་སོགས་ཀྱི་དོན་དང། ལྡོག་པའི་སྒོ་ནས་བསྟན་པའི་ཐེག་དམན་གྱི་གཞི་ཤེས་ནི་སྔར་བཤད་པའི་ཤེས་རབ་དང་སྙིང་རྗེ་དང་བྲལ་བའི་ཕྱིར་འཁོར་འདས་ལ་རིམ་པ་ལྟར་དངོས་པོ་དང་
དངོས་མེད་དུ་ཞེན་ནས་གནས་པ་ནི། འགྲེལ་བར། སྙིང་བརྩ་བ་དང་ཤེས་རབ་དང་བྲལ་བའི་ཕྱིར། དངོས་པོ་དང་དངོས་པོར་མེད་པར་དམིགས་པ་ཉིད་ཀྱིས། འཁོར་བ་དང་མྱ་ངན་ལས་འདས་པ་ལ་གནས་པར་ཡིན་པར་ཤེས་པར་བྱའོ།།་༄༅། །ཞེས་པའི་དོན་ཡིན་ཏེ། སྙིང་བརྩེ་བ་དང་བྲལ་བ་སྔོན་ལ་བྱུང་ཡང་སྡེ་བ་སྦྱོར་གྱི་ངོར་ཡིན་པས་ཤེས་རབ་དང་བྲལ་བ་དང་པོར་འདོན་དགོས་པའི་ཕྱིར་ཏེ། སྔར་བྱང་སེམས་སྲིད་ཞིར་མི་གནས་པའི་སྒྲུབ་
བྱེད་དུ་བཀོད་པའི་རྒྱུ་མཚན་གཉིས་གོ་བཟློག་ནས་སྦྱོར་དགོས་པའི་ཕྱིར་རོ། །ཞེས་བཞེད་དོ། །རྟོགས་དཀའི་སྣང་བ་ལྟར་ན་གཞན་རྣམས་སྔར་བཞིན་ལ། དངོས་པོ་དང་དངོས་མེད་དུ་བདེན་པར་དམིགས་པའི་མཚན་འཛིན་གྱིས་
བོན་གྱིས་བཅིངས་པ་ཉིད་ཀྱིས་འཁོར་འདས་ལ་གནས་པར་བཤད་དོ་།རྣམ་བཤད་ལྟར་ན། ཐེག་ཆེན་གྱི་གཞི་ཤེས་ནི། མི་རྟག་སོགས་རྟོགས་པའི་ཤེས་རབ་ཀྱི་སྟོབས་ཀྱིས་སྲིད་མཐར་མི་གནས་པ་དང་སྙིང་རྗེ་ཆེན་
པོའི་སྟོབས་ཀྱིས་ཞི་མཐར་མི་གནས་པ་ཡིན་ལ། ཐེག་དམན་གྱི་གཞི་ཤེས་ནི། གཞན་དོན་དུ་འཁོར་བར་སྐྱེ་བའི་རྒྱུ་སྙིང་བརྩེ་བ་དང་བྲལ་བའི་ཕྱིར། འཁོར་བར་སྐྱེ་བའི་དངོས་པོ་ཙམ་ལ་མཐའ་གཅིག་ཏུ་དོར་བྱར་བཟུང་བ་
ཉིད་ཀྱིས་འཁོར་མཐར་གནས་པ་དང། སྙིང་རྗེ་དང་སྨོན་ལམ་གྱི་དབང་གིས་འཁོར་བར་སྐྱེས་ནས་མི་གནས་པའི་མྱང་འདས་སྒྲུབ་པའི་ཐབས་ཤེས་པའི་ཤེས་རབ་དང་བྲལ་བའི་ཕྱིར། སྲིད་པར་སྐྱེ་བ་ཙམ་ཡང་ཆད་པའི་མྱང་འདས་
ལ་མཐའ་དག་གཅིག་ཏུ་བླང་བྱར་དམིགས་པ་ཉིད་ཀྱིས་ཞི་མཐར་གནས་པ་ཡིན་ཏེ། ཤེས་རབ་དང་བྲལ་ཞེས་པ་སྟོད་ཉིད་རྟོགས་པའི་ཤེས་རབ་དང་བྲལ་བ་ལ་འཆད་པ་དང། སྔར་བྱང་སེམས་རྣམས་སྲིད་ཞིར་མི་གནས་པའི་

[024B]སྦྱོར་བ་ནི་འགྲེལ་པའི་གཞུང་འདིའི་དོན་མིན་པར་རྗེ་ཉིད་ཀྱི་གསུང་ལས་འབྱུང་བའི་ཕྱིར་རོ། །ཞེས་བཞེད་དོ། །རྗེའི་གསུང་ལས་འབྱུང་ཞེས་པའང། གསེར་ཕྲེང་ལས་གསུངས་པའི་
པའི་དོན་མིན་གྱི། རྗེ་རིན་པོ་ཆེས་ལྗགས་བཤད་གནང་བའི་ཚེ་ཞལ་ནས་འབྱུང་བའི་དོན་དུ་པཎ་ཆེན་འདི་ཉིད་ཀྱིས་བཤད་པ་ལྟར་ཡིན་ནོ། །འདི་ལྟར་ན་འགྲེལ་པའི་གཞུང་སྔ་མའི་ཤུགས་བསྟན་གྱི་སྲིད་ཞིའི་མཐར་ལྟུང་ཚད་དང་
གཞུང་ཕྱི་མའི་དངོས་བསྟན་གྱི་སྲིད་ཞིའི་མཐར་ལྷུང་ཚད་མི་འདྲ་བ་གཉིས་འདོད་དགོས་ལ། དང་པོའི་དབང་དུ་བྱས་པའི་སྲིད་མཐར་ལྷུང་ཚད་ནི། འཁོར་བའི་ཕུན་ཚོགས་ལ་ཆགས་ཞིང་ཞེན་པ་ལྟ་བུ་ལ་བྱེད་དོགས་པས། དེའི་དབང་དུ་
བྱས་ནས་ལམ་རིམ་ཆེན་མོར་སྲིད་མཐར་མ་ལྷུང་བ་ཐེག་དམན་ལའང་ཡོད་པར་གསུངས་པ་དང། ཕར་ཕྱིན་ལམ་སྒྲིགས་ལས་སྲིད་མཐའ་རིགས་ཅན་གསུམ་གས་འགོག་པར་བཤད་དོ། །ཕྱི་མའི་དབང་དུ་བྱས་པའི་འཁོར་མཐར་
ལྷུང་ཚད་ནི། སྲིད་པར་སྐྱེ་བའི་དངོས་པོ་ཙམ་ལ་མཐའ་གཅིག་ཏུ་དོར་བྱར་ཞེན་པ་དེ་ཡིན་པས། དེའི་དབང་དུ་བྱས་ནས་རྩ་པར་སྲིད་དང་ཞི་བར་ལྟུང་བའི་ཕྱིར། །རྟོགས་པ་དམན་པ་ཉིད་དང་ནི། །ཞེས་ཉན་རང་རྣམས་སྲིད་ཞི་
གཉིས་ཀའི་མཐར་ལྟུང་བར་བཤད་དོ། །གཞན་ཡང་རྩ་ཤེའི་ཊཱིཀ་ཆེན་ལས། དེ་དག་ལ་ཞི་བའི་མཐར་ལྟུང་བ་ཡོད་ཀྱང་དེས་དབུ་མ་བ་ཡིན་པ་ལ་མི་གནོད་དེ། གཞན་དུ་ན་སྲིད་པའི་འཆིང་བ་དང་ཞི་བའི་རྒུད་པ་ལས་པ་གྲོལ་གྱི་བར་

[025A]༄༅། །དུ་དབུ་མ་པ་མི་སྲིད་པར་འགྱུར་རོ། །ཞེས་སྲིད་པའི་འཆིང་བ་ལས་མ་གྲོལ་པ་ནི་སྲིད་མཐར་ལྟུང་ཚད་དང། ཞི་བའི་རྒུད་པ་ལས་མ་གྲོལ་བ་ནི་ཞི་མཐར་ལྟུང་ཚད་དུ་བཤད་པ་ལྟ་བུ་ཡང་ཡོད་པས་ཐག་
གཅོད་མི་སྔ་པར་དཔྱོད་དགོས་ཤིང། འདི་དག་སྒོ་བློའི་ཡིག་ཆ་དང་མཐུན་ནམ་མི་མཐུན་ཡང་རུང་སྟེ། གཞུང་ཆེན་མོ་རྣམས་ཀྱི་བཤད་ཚུལ་ཡིན་པས་བློ་ལྡན་རྣམས་ཀྱི་དཔྱད་གཞིར་བཀོད་པའོ། །།སྐབས་འདིར་རྣམ་བཤད་ལས་
འདིར་བསྟན་སྦྱོར་བ་རྣམས་སྦྱོར་ལམ་ཡིན་པར་བཤད་ཀྱང། ལུས་རྣམ་གཞག་གི་སྐབས་སུ། འདིར་ཁྱད་གཞིའི་སྒོ་ནས་སྦྱོར་ལམ་དང་སྦྱར་ཡང་ས་བཅུ་པའི་བར་དུ་ཡོད་པར་བཤད་ལ། གསེར་ཕྲེང་ལས་སྦྱོར་བའི་ལམ་
ཞེས་པ་ཡུལ་དེ་དང་དེ་ལ་མི་དམིགས་པར་སྦྱོར་བའི་རྣལ་འབྱོར་ཙམ་ལ་ཟེར་གྱི་ལམ་ལྔའི་ཡ་གྱལ་ནི་མ་ཡིན་ནོ། །ཞེས་གསུངས་པ་དང། གཞི་ཤེས་ཀྱི་སྦྱོར་བ་འདི་ནི་ལྟ་སྒོམ་སྤྱོད་འཐས་ཡུལ་ཡུལ་ཅན་དང་བཅས་པ་ལ་མཚན་མར་འཛིན་
པའི་གཉེན་པོར་སྒོམ་པ་རྩ་འགྲེལ་གྱི་དགོངས་པ་ཡིན་པས། ཇི་སྲིད་མཚན་མ་དེ་དག་སྐྱེ་བ་དེ་སྲེད་དུ་སྒོམ་དགོས་པས་ཚོགས་ལམ་ནས་ས་བཅུ་བའི་བར་ལ་བཞག་གོ་ཞེས་གསུངས་སོ། །རྟོགས་དཀའི་སྣང་བར་དེ་དག་
སྦྱོར་ལམ་མིན་ཟེར་བ་ནི། འཕགས་སེང་གཉིས་ཀས་བཟློས་སྤོང་གི་སྐབས་སུ་ངེས་འབྱེད་ཆ་མཐུན་དུ་གསུངས་པ་དང་འགལ་བར་བཤད་དོ། །འདིར་བསྟན་སྦྱོར་བ་བཅུ་འདྲེན་ཚུལ་ཡོད་དེ། གཟུགས་སོགས་ཀྱི་སྦྱོར་

[025B] གཟུགས་སོགས་མི་རྟག་པ་སོགས་ཀྱི་སྦྱོར་བ། གཟུགས་སོགས་རྫོགས་མ་རྫོགས་ཀྱི་སྦྱོར་བ། གཟུགས་སོགས་ཆགས་བཅས་ཆགས་མེད་ཀྱི་སྦྱོར་བ། གཞན་དུ་མི་འགྱུར་བའི་སྦྱོར་བ། བྱེད་པ་པོ་མེད་པའི་སྦྱོར་
པ༑ བྱ་དཀའ་རྣམ་གསུམ་གྱི་སྦྱོར་བ། འབྲས་བུ་ཡོད་པའི་སྦྱོར་བ་གཞན་ལ་རག་མ་ལས་པའི་སྦྱོར་བ། ཤེས་བྱེད་སྣང་བ་རྣམ་བདུན་གྱི་སྦྱོར་བ་སྟེ་བཅུ་ཡོད་པའི་ཕྱིར། སྦྱོར་བ་དང་དང་པོ་ནི་གཟུགས་སོགས་ཆོས་ཐམས་
ཅད་ཀྱི་ངོ་བོ་ལ་བདེན་ཞེན་འགོག་པ་དང། གཉིས་པ་ནི་གཟུགས་སོགས་ཆོས་ཐམས་ཅད་ཀྱི་ཁྱད་པར་ལ་བདེན་ཞེན་འགོག་པ་དང། གསུམ་པ་ནི་གཟུགས་སོགས་ཆོས་ཐམས་ཅད་ཀྱི་མཚན་ཉིད་གསུམ་ལ་བདེན་ཞེན་འགོག་པ་
དང༑ བཞི་པ་ནི་གཟུགས་སོགས་ཆགས་བཅས་ཆགས་མེད་ལ་བདེན་ཞེན་འགོག་པ་དང། ལྔ་པ་ནི་ཚིག་གིས་བསྟན་མ་བསྟན་གྱིས་འཕེལ་འགྲིབ་ཀྱི་སྒོ་ནས་གཞན་དུ་མི་འགྱུར་བའི་ཤེས་ཕྱིན་ལ་བདེན་ཞེན་འགོག་པ་དང་
དྲུག་པ་ནི་བསྔགས་པ་དང་བསྔགས་པ་མ་ཡིན་པ་བརྗོད་པས་རྗེས་སུ་ཆགས་པ་དང་ཁོང་ཁྲོ་བ་སོགས་སུ་བྱེད་པ་པོ་མེད་པ་ཆོས་རྣམས་ཀྱི་ཆོས་ཉིད་ལ་བདེན་ཞེན་འགོག་པ་དང། བདུན་པ་ནི་ཆེད་དུ་བྱ་བ་བྱ་དཀའ་བ་རྣམ་མཁྱེན་
དང༑ སྦྱོར་བ་བྱ་དཀའ་བ་ལམ་ཤེས་དང། ལས་བྱ་དཀའ་བ་གཞི་ཤེས་ཏེ་མཁྱེན་གསུམ་ལ་བདེན་ཞེན་འགོག་པ་དང། བརྒྱད་པ་ནི་ཤེར་ཕྱིན་ལ་བསླབས་པས་རང་རང་གི་སྐལ་བ་ཇི་ལྟར་བ་བཞིན་དུ་འབྲས་བུ་འཐོབ་པ་ཡོད་པ་ལ་

[026A]༄༅། །བདེན་ཞེན་འགོག་པ་དང། དགུ་པ་ནི་ཤེར་ཕྱིན་གྱི་རྣལ་འབྱོར་ལ་བརྩོན་པའི་གང་ཟག་ལ་དེ་ཉིད་བསྲུང་བའི་མཆོག་ཡིན་པས་བསྲུང་བ་གཞན་ལ་རག་མ་ལས་པ་ལ་བདེན་ཞེན་འགོག་པ་དང་བཅུ་པ་
ནི་རྨི་ལམ་ལ་སོགས་པའི་སྣང་བ་བདུན་ལ་བདེན་ཞེན་འགོག་པའོ་།སྦྱོར་བ་གསུམ་པའི་ཡུལ་གཟུགས་སོགས་མ་རྫོགས་ཀྱི་དོན་ལ་བཤད་ཚུལ་མི་འདྲ་བ་གཉིས་ཡོད་དེ། རྣམ་བཤད་ལྟར་ན། ཡོན་ཏན་གྱི་རྟེན་དུ་
རྫོགས་མ་རྫོགས་ལ་བྱེད་ལ། དེ་ཡང་གཟུགས་བདེན་སྟོང་སྒྱུ་མ་ལྟ་བུ་རྟོགས་པ་ནི་ཡོན་ཏན་གྱི་རྟེན་དུ་རྫོགས་པ་ཡིན་ཏེ། དེ་ལ་བརྟེན་ནས་ཡོན་ཏན་གོང་ནས་གོང་དུ་འཕེལ་བའི་ཕྱིར། གཟུགས་བདེན་པར་ཞེན་པ་ནི་ཡོན་ཏན་
གྱི་རྟེན་དུ་མ་རྫོགས་པ་ཡིན་ཏེ། ཡོན་ཏན་སྐྱེ་བའི་གེགས་བྱེད་པའི་ཕྱིར། ཞེས་བཞེད་དོ། །གསེར་ཕྲེང་ལྟར་ན། རྫོགས་མ་རྫོགས་ནི་ཚང་མ་ཚང་སྟེ་དོན་ལ་གནས་མི་གནས་ལ་བྱེད་པས་བཏགས་པའི་གཟུགས་
ཏེ་གཟུགས་བདེན་པར་གྲུབ་པ་ནི་མ་རྫོགས་པ་སྟེ། དོན་ལ་མི་གནས་པའི་ཕྱིར། །ཆོས་ཉིད་ཀྱི་གཟུགས་ནི་རྫོགས་པ་སྟེ། རང་བཞིན་གྱིས་དག་པའི་ཡོན་ཏན་དབྱེར་མེད་པར་གནས་པའི་ཕྱིར་ཏེ། རྒྱན་སྣང་ལས། མཚན་
ཉིད་ཀྱིས་སྟོང་པའི་ཕྱིར་བཏགས་པའི་གཟུགས་ནི་ཡོངས་སུ་མ་རྫོགས་པའོ། །ཡོན་ཏན་གྱི་ཚོགས་དང་ལྡན་པའི་ཕྱིར་ཆོས་ཉིད་ཀྱི་གཟུགས་ནི་རབ་ཏུ་རྫོགས་པའོ། །ཞེས་པའི་དོན་ཡིན་པའི་ཕྱིར་ཞེས་བཞེད་དོ། །སྐབས་

[026B]གཞན་དབང་ཡང་དོན་གྱིས་བསྟན་པས་ན་གཟུགས་སོགས་ཀྱི་མཚན་ཉིད་གསུམ་ལ་བདེན་ཞེན་འགོག་པར་གསུངས་ཤིང། ཆགས་བཅས་ཆགས་མེད་ནི་མངོན་ཞེན་གྱི་
དམིགས་པ་ཡོད་མེད་ཀྱི་དོན་དུ་གསེར་ཕྲེང་ལས་གསུངས་སོ། །སྦྱོར་བ་བཅུ་གཡུལ་གྱི་སྒོ་ནས་ཕྱེ་བར་གསེར་ཕྲེང་ལས་གསུངས་པ་ནི་འགྲེལ་བར། གཟུགས་ལ་སོགས་པའི་ཆོས་ཐམས་ཅད་དང། ཞེས་པ་ནས་ཤེས་པ་ལ་
སྣང་བ་བདུན་ལ་སྒྲུབ་པའི་ཡོངས་སུ་ཤེས་པ་བསལ་བའི་སྒོ་ནས་བྱང་ཆུབ་སེམས་དཔའ་རྣམས་ཀྱི་དེ་དང་དེ་ལ་སྦྱོར་བ་རྣམ་པ་བཅུ། ཞེས་པའི་དོན་ཡིན་པར་གསལ་བས། རྣམ་བཤད་ལས་ངོ་བོའི་སྒོ་ནས་གསུམ། བྱེད་པའི་སྒོ་ནས་
གཉིས། དཔེའི་སྒོ་ནས་གཅིག་ཏུ་བཤད་པའི་དོན་གང་ཡིན་དཔྱད་དགོས་ཤིང། ཁྱད་པར་དུ་སྦྱོར་བ་དྲུག་པ་ནི་བྱེད་པ་པོ་ལ་བདེན་ཞེན་འགོག་པར་གསུངས་པ་ནི་དཔྱད་ཆེ་སྟེ། འགྲེལ་བ་དང་གསེར་ཕྲེང་སོགས་ལས་བྱེད་པ་པོ་མེད་པ་ལ་
བདེན་ཞེན་འགོག་པར་གསུངས་པའི་ཕྱིར་རོ། །བྱ་དཀའ་རྣམ་གསུམ་ལ་ཡང་བཤད་ཚུལ་མང་སྟེ། གསེར་ཕྲེང་ལྟར་ན། གཞན་དོན་དུ་རྣམ་མཁྱེན་ཐོབ་དགོས་ཀྱང། དོན་དམ་པར་ལམ་སྒོམ་པ་ཁྱད་པར་དུ་འགྲོར་མེད་ཅིང་ཐ་སྙད་དུ་སེམས་
ཅན་མི་ཟད་པའི་ཕྱིར། རྣམ་མཁྱེན་ནི་ཆེད་དུ་བྱ་བའི་སྒོ་ནས་བྱ་དཀའ་བ་དང། གཞན་དོན་དུ་ལམ་ཤེས་རྒྱུད་ལ་བསྐྱེད་དོགས་ཀྱང། དོན་དམ་པར་བསྐྱེད་བྱར་མེད་ཅིང་ཐ་སྙད་དུ་སེམས་ཅན་མི་ཟད་པའི་ཕྱིར། ལམ་ཤེས་ནི་རྒྱུད་ལ་སྦྱོར་

[027A]༄༅། །བའི་ཚུལ་གྱིས་བྱ་དཀའ་དང། གཞི་ཤེས་ཀྱིས་གདུལ་བའི་སེམས་ཅན་ལ་དེ་ཤེས་པར་བྱས་ནས་སྟོན་དགོས་ཀྱང། དོན་དམ་པར་བསྟན་བྱ་སོགས་མེད་ཅིང་ཐ་སྙད་དུ་སེམས་ཅན་མི་ཟད་པའི་ཕྱིར་གཞི་
ཤེས་ནི་སྟོན་པར་བྱེད་པའི་ཚུལ་གྱིས་བྱ་དཀའ་བ་ཉིད་དུ་གསུངས་སོ། །རྟོགས་དཀའི་སྣང་བ་ལྟར་ན། རྣམ་མཁྱེན་ནི་དོན་དམ་པར་མེད་ཅིང་ཀུན་རྫོབ་ཏུ་བསྐལ་བ་གྲངས་མེད་གསུམ་གྱིས་ཐོབ་དགོས་པས་ཆེད་དུ་བྱ་བ་བྱ་དཀའ་བ་དང། ལམ་
ཤེས་ནི་དོན་དམ་པར་མེད་ཅིང་ཀུན་རྫོབ་ཏུ་ལམ་གསུམ་ལ་སློབ་ཀྱང་རྫོགས་སྨིན་སྦྱངས་གསུམ་མ་བྱས་པར་ཡང་དག་མཐའ་མངོན་དུ་མི་བྱེད་པས་སྦྱོར་བ་བྱ་དཀའ་བ་དང། གཞི་ཤེས་ནི་དེ་རང་རྒྱུད་ལ་སྐྱེས་ནས་ཉན་རང་གི་དོན་བྱེད་ཀྱང་རང་ཉིད་ཉོན་
མོངས་ཙམ་སྤངས་པའི་ཐར་པ་མངོན་དུ་མི་བྱེད་པས་ལས་སུ་བྱ་བ་བྱ་དཀའ་བར་བཤད་དོ། །རྣམ་བཤད་ལྟར་ན། རྣམ་མཁྱེན་དོན་དམ་པར་ཆེད་དུ་བྱ་བར་མ་དམིགས་ཀྱང་ཐ་སྙད་དུ་ཆེད་དུ་བྱ་བར་རྟོགས་པ་དང། རྒྱུ་དུས་ཀྱི་ལམ་ཤེས་དོན་དམ་
པར་མ་དམིགས་ཀྱང་ཐ་སྙད་དུ་རྣམ་མཁྱེན་གྱི་རྒྱུའི་སྦྱོར་བར་རྟོགས་པ་དང། གཞི་ཤེས་དོན་དམ་པར་མ་དམིགས་ཀྱང་ཐ་སྙད་དུ་གདུལ་བྱ་གཞན་རྗེས་སུ་འཛིན་པའི་ཐབས་ཀྱི་བྱེད་པ་དང་ལྡན་པར་རྟོགས་པ་རྣམས་ཀྱི་བྱ་དཀའ་བ་གསུམ། ཞེས་གསུངས་
ཏེ༑ བྱ་དཀའ་བ་ནི་རྟོགས་པར་དཀའ་བའི་དོན་དུ་བཤད་དམ་སྙམ་མོ། །རྣམ་བཤད་ལྟར་ན། ཆགས་མེད་ཀྱི་སྦྱོར་བ་ནི་དོན་དམ་ལ་དམིགས་པ་དང། གཞན་རྣམས་ཀུན་རྫོབ་ལ་དམིགས་པར་འདོད་དགོས་ལ་རྟོགས་དཀའི་སྣང་བ་

[027B] མི་འགྱུར་བ་དང། བྱེད་པ་པོ་མེད་པའི་སྦྱོར་བ་ནི་དོན་དམ་ལ་དམིགས་པ་དང། གཞན་རྣམས་ཀུན་རྫོབ་ལ་དམིགས་པར་འདོད་པར་བྱ་ཞིང། གསེར་ཕྲེང་ལྟར་ན། བྱེད་པ་པོ་མེད་པའི་སྦྱོར་བ་ནི་དོན་དམ་ལ་དམིགས་པ་དང། གཞན་
རྣམས་ཀུན་རྫོབ་ལ་དམིགས་པར་འདོད་པར་བྱའོ། །དམིགས་ཡུལ་ལ་བདེན་གཉིས་ཀྱི་དབྱེ་བ་དེ་ལྟར་ཡོད་ཀྱང་འཛིན་སྟངས་ལ་དེ་ལྟར་མི་འབྱེད་དེ། འགྲེལ་པའི་ཚིག་ཟིན་ལྟར་ན་སྦྱོར་བ་བཅུག་དོན་དམ་རྣམ་ཅན་དང། མདོའི་ཚིག་ཟིན་ལྟར་ན་
ཐ་མ་ཀུན་རྫོབ་རྣམ་ཅན་དང། གཞན་རྣམས་དོན་དམ་རྣམ་ཅན་དུ་འདོད་དགོས་སོ། །སྤྱི་དོན་འདིར་སྣང་བ་རྣམ་བདུན་ལ་སྒྲ་བརྙན་བགྲང་རྒྱུ་ཡིན་པ་དེ་དོར་ནས་ཆུ་ཟླ་བགྲངས་པ་ནི། རྗེ་ཡབ་སྲས་གསུམ་གའི་བཤད་པ་དང་འགལ་བས་
དཔེ་དག་མ་དག་དཔྱད་པར་བྱའོ། །མདོར་གཟུགས་བརྙན་ཞེས་གསུངས་པ་ལ། རྒྱན་སྣང་དུ་མི་གཡོར་ཞེས་འབྱུང་སྟེ། དེ་ཡང་རབ་རིབ་ཅན་ལ་སྐྲ་ཤད་འཛག་པར་སྣང་བ་དང། མགལ་མི་མྱུར་དུ་བསྐོར་བ་སོགས་ལ་བཤད་པ་
ཡོད་ཀྱང། རིམ་ལྔའི་གསལ་སྒྲོན་ལས་མི་གཡོར་ཏེ་མིའི་གྲིབ་མའི་ལུས་ལྟ་བུ་ཞེས་གསུངས་ཤིང། བསྐྱེད་རིམ་འདོད་འཇོ་བར་མེ་གཡོར་ནི་གྲིབ་མའི་གཟུགས་སྣང་བརྙན་ཙམ་ཞེས་གསུངས་སོ།    ༈    །སྦྱོར་བའི་མཉམ་ཉིད་ནི། རྣམ་
བཤད་ལྟར་ན། མི་རྟག་སོགས་བཅུ་དྲུག་རྟོགས་པའི་སེམས་དཔའི་གཞི་ཤེས་ཀྱི་སྦྱོར་བའི་ཟིན་བྱེད་ཡུལ་ཡུལ་ཅན་དེ་ཁོ་ནར་མ་གྲུབ་པར་རྟོགས་པའི་སྦྱོར་བ་གཅིག་ལ་ལྡོག་པའི་སྒོ་ནས་མཉམ་ཉིད་བཞིར་ཕྱེ་བར་བཤད་ཅིང། སྦྱི་དོན་འདིར་

[028A]༄༅། །ཡང་རྣམ་བཤད་ཀྱི་རྗེས་སུ་འབྲང་སྟེ་སྦྱོར་བ་ཡིན་པར་བཤད་ལ། རྣམ་བཤད་ཀྱི་ལུས་རྣམ་གཞག་གི་སྐབས་དང་རྟོགས་དཀའི་སྣང་བར་སྦྱོར་བའི་འཛིན་སྟངས་ཡིན་པར་བཤད་པ་ལ་བརྟེན་ནས་
སྒོ་མང་ཡིག་ཆར་སྦྱོར་བའི་འཛིན་སྟངས་ཀྱི་ཡུལ་ཡིན་པ་དང་དེ་ལ་བདེན་པ་གཉིས་ཡོད་པར་བཤད་ཀྱང། གསེར་ཕྲེང་ལས་སྦྱོར་བའི་མཉམ་ཉིད་ནི་སྦྱོར་བའི་སྒོམ་ཚུལ་ཡིན་པར་གསུངས་པས། སྔར་བཤད་པའི་
སྦྱོར་བ་བཅུས་རང་རང་གི་དམིགས་ཡུལ་ལ་བདེན་ཞེན་འགོག་པ་ནི་སྦྱོར་བའི་མཉམ་ཉིད་ཡིན་ནོ། །དེ་ཡང་བཞི་སྟེ། མདོའི་སྒྲས་ཟིན་ལྟར་ན། འདི་གཟུགས་སོ་ཞེས་དང། གཟུགས་འདིས་དངོས་པོ་
འདི་ལྟ་བུ་ཞིག་སྒྲུབ་པོ་ཞེས་དང། གཟུགས་འདི་བདག་གིའོ་ཞེས་དང། གཟུགས་འདི་རྟོགས་སོ་ཞེས་བདེན་པར་ཞེན་པ་འགོག་པ་བཞི་དང། འགྲེལ་པའི་སྒྲས་ཟིན་ལྟར་ན། གཟུགས་སོགས་ལ་དེ་དང་
དེའོ་ཞེས་ངོ་བོ་དང། གཟུགས་ལ་སོགས་པའི་ཐ་སྙད་ཀྱི་གྱུ་མཚན་མ་དང། གཟུགས་ལ་སོགས་པའི་དབྱེ་བ་དང། གཟུགས་ལ་སོགས་པ་ལ་དེ་དང་དེ་རྟོགས་སོ་ཞེས་བདེན་པ་ཞེན་པ་འགོག་པ་བཞི་
སྟེ༑ སྦྱོར་བ་བཅུ་པོ་རེ་རེ་ལ་དེ་ལྟར་སྦྱོར་དགོས་པས་མཉམ་ཉིད་བཞི་བཅུར་བཤད་དོ།    ༈    །སྐབས་འདིའི་དངོས་བསྟན་གྱི་མཐོང་ལམ་དེ་སྒྲོ་འདོགས་སོ་གཉིས་དང་བྲལ་བར་གསུངས་

[028B] རྟག་པ་དང་མི་རྟག་པར་བདེན་པར་འཛིན་པ་ནས་ བདེན་པར་འཛིན་པའི་བར་གཉིས་ལ་བྱེད་དོ།    ༈    །སྐབས་
འདིར་མི་སྟོན་རྒྱུའི་སྒོམ་ལམ་ལ་གཉིས་ཡོད་དེ། མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཐེག་ཆེན་གྱི་སྒོམ་ལམ་དང། དེ་འདྲ་བའི་ཐེག་དམན་གྱི་སྒོམ་ལམ་གཉིས་སོ། །དང་
པོ་མི་སྟོན་པའི་རྒྱུ་མཚན་ཡོད་དེ། ཉན་རང་གི་རྟོགས་རིགས་ནི་བྱང་སེམས་དཔས་ཤེས་མཐོང་གིས་བལྟས་ནས་འདའ་བར་བྱ་བའི་མངོན་རྟོགས་ཡིན་གྱི། མངོན་དུ་བྱ་བའི་
མངོན་རྟོགས་མ་ཡིན་པའི་ཕྱིར། གཉིས་པ་མི་སྟོན་པའི་རྒྱུ་མཚན་ཡོད་དེ། གོ་བར་སླ་བའི་ཕྱིར་ཞེས་པ་ནི་རྒྱན་སྣང་གི་དགོངས་པའོ། ཉི་སྣང་དང་འགྲེལ་བ་འདི་གཉིས་ཀར་ཕྱི་མའི་རྒྱུ་
མཚན་མ་བཤད་ཅིང། ཉི་སྣང་ལས་སྔ་མའི་རྒྱུ་མཚན་སྔར་བཤད་པ་དེའི་སྟེང་དུ་ཉན་རང་གི་སྤངས་རྟོགས་ཀྱི་རིགས་མཐའ་དག་བྱང་སེམས་མཐོང་ལམ་སྡུག་བསྔལ་
ཆོས་བཟོད་ཀྱི་བྱེད་པར་འདུས་པའི་ཤེས་བྱེད་དྲངས་སོ། །གཞུང་ལུགས་དཀའ་གནད་འདབ་བརྒྱ་བཞད་པའི་གཉེན། །བདག་བློའི་སྣང་བའི་མུ་ཁྱུད་ཤར་བ་ན། །བླུན་

[029A]༄༅། །རྨོངས་རྒྱུ་སྐར་དབུས་ན་འོད་འཚེར་བའི། །མཁས་རློམ་རི་དྭགས་མཚན་མས་ཇི་ལྟར་འགྲན། །ཞེས་པ་ནི་སྐབས་གསུམ་པའི་ཟུར་མཚན་ནོ། །