༄༅། །མཎྜལ་བཤད་ཟིན་བླ་མའི་ཐུགས་རྗེ་བསྐུལ་བའི་དོན་ལྡན་ཚངས་དབྱངས་སྤྲིན་སྒྲ་ཞེས་བྱ་བ་བཞུགས་སོ།།

[001A]༄༅། ། རབ་རྒྱལ་ས་སྟག་ལོར་འབྲོག་རི་བོ་ཆེ་དགའ་ལྡན་རྣམ་པར་རྒྱལ་བའི་གླིང་དུ་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོ་བདག་གིས་གསོལ་བ་བཏབ་པ་བཞིན། ཁྱབ་བདག་རྡོ་རྗེ་འཆང་ཕ་བོང་ཁ་པ་དཔལ་
བཟང་པོའི་ཞལ་སྔ་ནས་ལམ་རིམ་མཆན་བཞིའི་བཤད་ཁྲིད་སྩལ་མཇུག་བརྟན་བཞུགས་མཎྜལ་བཤད་ཟིན་བླ་མའི་ཐུགས་རྗེ་བསྐུལ་བའི་དོན་ལྡན་ཚངས་དབྱངས་སྤྲིན་སྒྲ་ཞེས་བྱ་བ་བཞུགས་སོ།  །ཨོཾ་བདེ་ལེགས་སུ་གྱུར་ཅིག་བློ་བཟང་མཁྱེན་པའི་
འོད་དཀར་གཅིག་གིས་ཤེས་བྱའི་མཁའ་ཡི་མུ་ཁྱུད་བཅིངས། །བདུད་ཀྱིས་མི་ཐུབ་དབང་ཕྱུག་བརྒྱད་ཀྱི་རི་དྭགས་མཚན་མ་འཛིན་པ་ཉིད། །འཆི་མེད་རྡོ་རྗེ་རྟག་པའི་ཐིག་ལེ་ཀུན་དགའ་གཞོན་
ནུའི་ལང་ཚོ་ཅན། །དེང་འདིར་ཚེ་བཅུད་བདུད་རྩིའི་ཐིགས་ཕྲེང་འབུམ་དུ་འབེབས་པས་སིམ་གྱུར་ཅིག་ཅེས་བླ་མ་བློ་བཟང་ཐུབ་དབང་རྡོ་རྗེ་འཆང་གི་བྱིན་རླབས་དབྱར་གྱི་དགའ་སྟོན་བསྐུལ་

[002A]༄༅། །བའི་བདེན་ཚིག་ཁུ་བྱུག་ནགས་སུ་རྩེན་པའི་མགྲིན་གླུ་སྔོན་དུ་བཏང་སྟེ། དེ་ཡང་ཇི་སྐད་དུ། མཁས་གྲུབ་ཐམས་ཅད་མཁྱེན་པའི་གསུང་ལས། དཔལ་ལྡན་ས་
གསུམ་འགྲོ་བའི་མིག་གཅིག་པུ། །་་་ཞེས་གསུངས་པ་ལྟར་དོན་གཉིས་མཐར་ཕྱིན་སྤངས་རྟོགས་ཀྱི་ཡོན་ཏན་ཟད་མི་ཤེས་པའི་དཔལ་དང་ལྡན་ཞིང། ས་གསུམ་གྱི་འགྲོ་བ་ཡོངས་ལ་
མངོན་མཐོ་དང་ངེས་ལེགས་ཀྱི་ལམ་བཟང་ཚུལ་བཞིན་སྟོན་པའི་མིག་གཅིག་པུ། བདག་ཅག་ཐར་འདོད་སྐལ་ལྡན་གྱི་གདུལ་བྱ་རྣམས་ཀྱི་བླ་ན་མེད་པའི་མགོན་དང། སྐྱབས་དང། གླིང་དང་
དཔུང་གཉེན་དམ་པར་གྱུར་ཅིང། དུས་གསུམ་གྱི་རྒྱལ་བ་ཐམས་ཅད་ལས་ཐུགས་རྗེ་དང་བཀའ་དྲིན་ཆེས་ཆེར་ལྷག་པའི་བཀའ་དྲིན་གསུམ་ལྡན་གྱི་རྩ་བའི་བླ་མ་ཐུབ་བསྟན་ཡོངས་རྫོགས་ཀྱི་

[002B]
བསམ་ནོར་བུའི་ཁྲི་འཕང་མངོན་མཐོའི་དྲུང་དུ། མགོན་པོ་གང་གི་སྐྱབས་རོལ་དུ་འཚོ་བའི་སློབ་བུའི་ཐ་ཤལ་བློ་བཟང་ཡེ་ཤེས་བསྟན་འཛིན་རྒྱ་མཚོ་ནས་སྙིམ་པའི་པད་མོ་སྤྱི་བོར་བཀོད་དེ་གསོལ་བ་འདེབས་པའི་སྙིང་
པོ་ནི། དེ་ཡང་མགོན་པོ་མཆོག་ཉིད་སྔོན་བསྐལ་པ་དཔག་ཏུ་མེད་པའི་སྔོན་རོལ་ནས་ནམ་མཁའི་མཐས་གཏུགས་པའི་སེམས་ཅན་རྣམས་ཀྱི་དོན་དུ་བདག་པས་གཞན་གཅེས་པར་འཛིན་པའི་བྱང་ཆུབ་མཆོག་ཏུ་
ཐུགས་བསྐྱེད། བར་དུ་དེས་ཀུན་ནས་བསླངས་ཏེ་བསྐྲུན་པའི་བསོད་ནམས་དང་ཡེ་ཤེས་ཀྱིས་བསྡུས་པའི་བྱ་དཀའ་བའི་རྒྱལ་སྲས་ཀྱི་སྤྱོད་པ་རྒྱ་མཚོ་ལྟ་བུ་ལ་ཞུམ་པ་མེད་པར་བསླབས། མཐར་རྫོགས་
སྨིན་སྦྱང་གསུམ་མཐར་ཕྱིན་ཏེ། སློབ་པ་མཐའི་དོན་གྱི་འོད་གསལ་རྡོ་རྗེ་ལྟ་བུའི་ཏིང་ངེ་འཛིན་གྱིས་ཐེག་པ་གཞན་དང་ལམ་གཞན་གྱིས་སྤོང་བར་མི་ནུས་པའི་གཉིས་སྣང་འཁྲུལ་པའི་དྲི་མ་ཕྲ་མོ་ཚུན་ཆད་
ལྷག་མེད་དུ་བཅོམ་སྟེ། རང་སྣང་འོག་མིན་གྱི་ཞིང་དུ་རྣམ་པར་རྒྱལ་བ་རྡོ་རྗེ་ཕོ་བྲང་ན་ཕྱི་ནང་གི་མངོན་པར་བྱང་ཆུབ་པ་ཆེན་པོ་མངོན་དུ་མཛད་ནས། ཁ་སྦྱོར་ཡན་ལག་བདུན་ལྡན་གྱི་ལོངས་སྤྱོད་རྫོགས་པའི་

[003A]༄༅། །སྐུར་བཞེངས་ཏེ། ཡུལ་དང་ཡུལ་ཅན་རོ་གཅིག་ཏུ་ཞུགས་པའི་ཆོས་སྐུ་བདེ་བ་ཆེན་པོ་ལ་རྩེ་གཅིག་ཏུ་མཉམ་པར་བཞག་པ་ལས་ནམ་མཁའ་ཇི་སྲིད་གནས་ཀྱི་བར་གཡོ་བ་མེད་པ་དེ་ལྟར་ལགས་ཀྱང། རྣམ་པ་
ཐམས་ཅད་མཁྱེན་པའི་ཡེ་ཤེས་ཆོས་ཀྱི་སྐུ་དེ་སངས་རྒྱས་ནང་ཕན་ཚུན་གྱི་སོ་སོ་རང་རིག་པའི་ཡེ་ཤེས་ཀྱི་སྤྱོད་ཡུལ་ལས། ས་བཅུ་སྲིད་པ་ཐ་མ་པས་ཀྱང་ཆ་ཤས་ཙམ་མཇལ་བར་མི་ནུས་པས་དེ་ཙམ་གྱིས་བཞེད་པ་མི་ཁེངས་པར། ཇི་སྐད་
དུ་ཡང་རྒྱུད་བླ་མ་ལས། ཇི་ལྟར་ཚངས་པ་ཚངས་པ་ཡི། །གནས་ལས་འཕོ་བ་མེད་བཞིན་དུ། །ལྷ་ཡི་གནས་ནི་ཐམས་ཅད་དུ། །སྣང་བ་འབད་མེད་སྟོན་པ་ལྟར། །དེ་བཞིན་ཐུབ་པ་ཆོས་སྐུ་ལས། །བསྐྱོད་པ་མེད་པར་ཁམས་ཀུན་ཏུ། །
སྐལ་ལྡན་རྣམས་ལ་འབད་མེད་པར། །སྤྲུལ་པ་དག་གིས་སྟོན་པར་མཛད། །ཅེས་གསུངས་པ་ལྟར། བྱང་སེམས་འཕགས་པ་ཡན་ཆད་ལ་སྣང་དུ་རུང་བའི་ལོངས་སྤྱོད་རྫོགས་སྐུ་དང་རིགས་བརྒྱ་རིགས་ལྔ་རིགས་གསུམ་ལ་སོགས་པའི་
དཀྱིལ་འཁོར་བྱེ་བ་ཕྲག་བརྒྱ་མཁའ་ཁྱབ་ཞིང་གི་འཁོར་ལོར་སྤྲོ་ཞིང་བསྡུ་བ་དང། འཇུག་པ་ལས་ཀྱང། སླར་ཡང་མི་གཡོའི་སྐུ་མངའ་ཁྱོད་ཀྱིས་སྲིད་གསུམ་བྱོན་ནས་སྤྲུལ་རྣམས་དང། །གཤེགས་པ་དང་ནི་བལྟམས་དང་བྱང་ཆུབ་ཞི་བའི་
འཁོར་ལོའང་སྟོན་པར་མཛད། །དེ་ལྟར་ཁྱོད་ཀྱིས་འཇིག་རྟེན་གཡོ་བག་སྤྱོད་ཅན་རེ་བའི་ཞགས་པ་ནི། །མང་པོས་བཅིངས་པ་མ་ལུས་ཐུགས་རྗེས་མྱ་ངན་འདས་པར་བཀྲི་བར་མཛད། །ཅེས་གསུངས་པ་ལྟར། སོ་སོའི་སྐྱེ་བོ་ལས་

[003B] གླིང་རེ་རེ་དང། སྐྲའི་ཁྱོན་ཙམ་རེ་
རེ་ལའང་ཞིང་ཁམས་རྒྱ་མཚོའི་རྡུལ་གྲངས་དང་མཉམ་པའི་མཆོག་གི་སྤྲུལ་སྐུ་དང། དེ་རེ་རེའི་བ་སྤུའི་ཁུང་བུ་རེར་ཡང་སྤྲུལ་སྐུའི་ཞིང་ན་མཆོག་གི་སྤྲུལ་སྐུ་འཁོར་གྱི་དབུས་ན་དགྱེས་པར་སྤྱོད་ཅིང། སྐད་ཅིག་གཅིག་ལ་བསྐལ་པ་རྒྱ་མཚོའི་
མཛད་པ་དང། བསྐལ་པ་རྒྱ་མཚོར་སྐད་ཅིག་གི་མཛད་པ་སྟོན་དུས་རིང་ཐུང་དུ་མ་གྱུར་པ་སོགས་གསང་བ་བསམ་གྱིས་མི་ཁྱབ་པའི་བཅུ་གཉིས་མཛད་པའི་ངོ་མཚར་རིམ་དང་ཅིག་ཅར་དུ་སྟོན་པར་མཛད་པ་དང། མངོན་རྟོགས་རྒྱན་ལས་
རྒྱུ་ནི་ཡོངས་སུ་སྨིན་གྱུར་ན། །གང་དང་གང་ལ་གང་དང་ནི། །གང་ཚེ་བྱ་བ་ཕན་གྱུར་པ། །དེ་དང་དེ་ལ་དེར་སྣང་ངོ། །ཞེས་དང། རྒྱུད་བླ་མ་ལས། དེ་དག་དགོན་པར་ལྗོན་ཤིང་ཆེན་པོར་གྱུར། །སྨན་དང་རིན་ཆེན་མི་ཟད་གཏེར་རྣམས་དང།།
ཡིད་བཞིན་ནོར་བུ་འདོད་པ་སྦྱིན་བཞིན་དང། །ལམ་གོལ་འཁྱམས་པ་རྣམས་ལ་ལམ་སྟོན་འགྱུར། །ཞེས་གསུངས་པ་ལྟར། གཞན་ཡང་དག་པ་དང་མ་དག་པའི་ཞིང་ཁམས་དུ་མར་རྒྱལ་སྲས། ཉན་རང། ཚངས་པ་དང་བརྒྱ་བྱིན། རྒྱལ་པོ་
དང་རྒྱལ་ཕྲན། དགེ་སྦྱོང་དང་བྲམ་ཟེ། ཁྱིམ་བདག་དང་དམངས་ཕལ་པ། བདུད་དང་སྲིན་པོ། ཐ་ན་བྱ་དང་རི་དྭགས། སྨན་དང་ལྗོན་ཤིང། གླིང་དང་གྲུ་ཟམ། ཡིད་བཞིན་གྱི་ནོར་བུ་སོགས་ཆུ་ཟླ་དང་མིག་འཕྲུལ་བཞིན་གང་འདུལ་སྤྲུལ་པའི་རོལ་གར་

[004A]༄༅། །རྒྱ་མཚོ་སྤྲིན་གྱི་བཀོད་པ་མཐའ་ཡས་པས་སེམས་ཅན་འཁོར་དུ་མ་བསྡུས་པ་བསྡུས། བསྡུས་པ་སྨིན། སྨིན་པ་གྲོལ། གྲོལ་བ་ལམ་མཐར་ཕྱིན་པར་མཛད། མཐའ་དག་ནི་སངས་རྒྱས་ནང་ཕན་ཚུན་
ཁོ་ནའི་སྤྱོད་ཡུལ་ཉག་གཅིག་ལགས་པས་སྨྲ་བསམ་བརྗོད་པའི་ཡུལ་ལས་འདས་ཀྱང། གདུལ་བྱ་ཐུན་མོང་བའི་སྣང་ངོར་སྐུའི་ཕྲེང་བ་བྱོན་པའི་ཚུལ་ཚད་མའི་སྐྱེས་བུའི་གསུང་ལ་བརྟེན་ནས་ཆེ་ལོང་ཙམ་སློས་ན། སྔོན་འདས་པའི་དུས་
བསྐལ་པ་དཔག་ཏུ་མེད་པའི་སྔ་རོལ་ཏུ་སངས་རྒྱས་རྣམ་གཟིགས་འཇིག་རྟེན་དུ་བྱོན་པའི་ཚེ་གཉེན་ལྡན་ནུ་བོ་ཞེས་བྱ་བར་སྐུའི་སྐྱེ་བ་བཞེས་ཏེ། དེ་བཞིན་གཤེགས་པ་རྣམ་གཟིགས་སློབ་པ་དང་མི་སློབ་པའི་འཁོར་འབུམ་ཕྲག་དྲུག་ཅུ་རྩ་
བཞི་དང་བཅས་པར་རིན་པོ་ཆེའི་ཁྲུས་ཁང་ཁྲུས་ཀྱི་ཡོ་བྱད་དང་བཅས་པས་བསྙེན་བཀུར་ནས་བྱང་ཆུབ་མཆོག་ཏུ་ཐུགས་བསྐྱེད། དེ་ནས་གཟུགས་ཁམས་ཀྱི་བདག་པོ་ཚངས་པ་གདོང་གསུམ་པ། སེང་གེ་འཇིགས་པ་མེད་པ། སངས་རྒྱས་
འོད་སྲུང་གི་སྐུ་གདུང་ལ་གདུགས་འབྲིང་པོ་ཕུལ་བ་པོ་རྒྱལ་པོ་གསལ་ལྡན་གྲགས། དགའ་ལྡན་གྱི་ཡུལ་དུ་ལྷའི་བུ་དྲི་མ་མེད་པའི་ཏོག་སོ་སའི་གླིང་གི་དུར་ཁྲོད་དུ་བྱང་ཆུབ་སེམས་དཔའ་སྟག་མོའི་གཟུགས་ཅན། ཤམྦྷ་ལའི་
རྒྱལ་ཕྲན་སྟོབས་ཀྱི་ཤིང་རྟ། བདག་ཅག་གི་སྟོན་པའི་ཉན་ཐོས་དབང་པོའི་སྒོ་སྡོམ་པ་རྣམས་ཀྱི་མཆོག་ཏུ་ལུང་བསྟན་པ་གཅུང་དགའ་བོ། བྱང་ཆུབ་སེམས་དཔའ་བྱ་མགྲིན་སྔོན་ཟླ་བའི་ཆོས་བློན་ཡེ་ཤེས་འཛིན། འཕགས་ཡུལ་གྱི་

[004B] ཆོས་རྒྱལ་སྲོང་བཙན་གྱི་བློན་པོ་གངས་ཅན་འདིར་ཡི་གེའི་སྲོལ་ཐོག་མར་ཕྱེ་ནས་བོད་ཡུལ་མུན་པའི་གླིང་ན་དམ་ཆོས་ཀྱི་སྲོལ་ཐོག་མར་དྲངས་པས་བོད་སྤྱིར་དྲིན་གྱིས་ཆེ་
བ་ཐོན་མི་སཾ་བཧོ་ཊ། ཆོས་རྒྱལ་ཁྲི་སྲོང་ལྡེའུ་བཙན་གྱི་སྲས་ཐ་ཆུང་རྣམ་སྲས་རྟ་བདག་བརྒྱད་བྲན་དུ་བཀོལ་ནས་བྷ་ཏ་ཧོར་གྱི་སྒོམ་གྲ་བར་པ་བཏུལ་ཏེ་གཡུའི་ཐུབ་པ་དང། བསེ་བག་སྨུག་ཆུང་སོགས་དྲངས་ནས་རྒྱལ་པོ་པེ་དཀར་
བསམ་ཡས་མི་འགྱུར་ལྷུན་གྱིས་འགྲུབ་པའི་གཙུག་ལག་ཁང་གི་སྲུང་མར་འགོད་པ་པོ་ལྷ་སྲས་མུ་ཏིག་བཙན་པོ། མཐའ་བཞི་བདུད་ཀྱི་རྒྱལ་པོ་རྣམས་དྲག་པོ་གཡུལ་གྱི་སྦྱོར་བས་ཆམ་ལ་ཕབས་ནས་བོད་ཀྱི་ལྷ་ཆོས་བདུད་ཀྱི་འཚེ་
བ་ལས་བསྲུང་བ་སྨུག་པོ་གདོང་གི་རིགས་བརྒྱུད་གླིང་རྗེ་གེ་སར་རྒྱལ་པོའི་རྒྱལ་ཚབ་རྒྱལ་སྲས་དགྲ་ལྷ་རྩེ་རྒྱལ། རྣལ་འབྱོར་གྱི་དབང་ཕྱུག་མིད་ལ་བཞད་པའི་རྡོ་རྗེའི་སློབ་མ་ཚེ་གཅིག་ལ་འཇའ་ལུས་གྲུབ་པ་རས་པ་ཞི་པ་འོད། ལུས་སྲོག་
ཐད་ལ་བོར་བའི་དཀའ་སྤྱད་དང་བརྩོན་པ་དྲག་པོས་ཇོ་བོ་རྗེ་བོད་དུ་གདན་དྲངས་ཏེ། དེང་བཀའ་གདམས་ཀྱི་བསྟན་པ་ཉི་མ་ཤར་བ་ལྟར་ཡོད་པ་འདི་གང་ལས་བྱུང་བའི་དྲིན་ཅན་གྱི་ལོ་ཙཱ་བ་ནག་ཚོ་ཚུལ་ཁྲིམས་རྒྱལ་བ། རྗེ་ཙོང་ཁ་པའི་འགྲན་
ཟླ་མེད་པའི་ཡོངས་འཛིན་རྣམ་པ་བཞིའི་ཡ་གྱལ་ས་སྐྱའི་བསྟན་འཛིན་ཆེན་པོ་རྗེ་བཙུན་རེད་མདའ་བ་གཞོན་ནུ་བློ་གྲོས། ཚེ་མཆོག་གླིང་ཡོངས་འཛིན་པཎྜི་ཏ་ཡེ་ཤེས་རྒྱལ་མཚན་གྱི་རྩ་བའི་བླ་མ་འཇམ་མགོན་སྙན་བརྒྱུད་ཀྱི་བདག་པོ་གྲུབ་

[005A]༄༅། །མཆོག་བློ་བཟང་རྣམ་རྒྱལ། གནམ་བསྐོས་འཇམ་དབྱངས་གོང་མའི་རིགས་ཀྱི་ཅོད་པན་དུ་གྱུར་ནས་མཁས་བཙུན་བཟང་གསུམ་གྱིས་བསྟན་པ་འཛིན་པ་ལ་འགྲན་ཟླ་མེད་པ་ལྕང་སྐྱ་རོལ་པའི་རྡོ་རྗེ་
དཀའ་བ་བརྒྱ་ཕྲག་དུ་མས་རྒྱ་གར་ཤར་ནུབ་ཆུ་བཞིན་ཉུལ་ལ་བོད་དུ་གསང་སྔགས་གསར་འགྱུར་གྱི་ལོ་ཙཱ་བ་ཆེན་པོ་མར་པ་ཆོས་ཀྱི་བློ་གྲོས། གཞན་ཡང་འཕགས་པ་སྤྱན་རས་གཟིགས་རྒྱལ་བུ་དད་པ་རབ་ཏུ་བརྟན་པའི་སྐུར་སྐྱེ་བ་
བཞེས་པའི་སྐབས་བློན་པོ་ཁྱེའུ་སྒྱུ་མ་མཆིལ་པ། སྲོ་ལོང་ཀུན་ཏུ་རྒྱུའི་ཚོང་དཔོན་གྱི་གྲོགས་པོ་ཁྱིམ་བདག་སོགས་འཕགས་ཡུལ་གསལ་བྱེད་སོ་དྲུག་གི་སྐབས་ཐམས་ཅད་དུ་ཡབ་ཡུམ་དང་སྲས་དང་བློན་པོ་སོགས་ཅི་རིགས་པར་
སྐྱེ་བ་བཞེས་པ་ནི་སྐུའི་ཕྲེང་བ་ཟམ་མ་ཆད་པར་བྱོན་ནས་སྐྱེ་བོ་གྲངས་མེད་པ་སྨིན་གྲོལ་ལ་འགོད་པར་མཛད་ཅིང། ལྷག་པར་དུའང་ཇི་སྐད་དུ། རྒྱུད་བླ་མ་ལས། ཇི་ལྟར་བཻཌཱུ་རྱ་ས་གཞི་གཙང་མ་ལ། །ལྷ་དབང་ལུས་ཀྱི་
གཟུགས་བརྙན་སྣང་བ་ལྟར། །དེ་བཞིན་འགྲོ་སེམས་ས་གཞི་གཙང་མ་ལ། །ཐུབ་པའི་དབང་པོའི་སྐུ་ཡི་གཟུགས་བརྙན་འཆར། །ཞེས་གསུངས་པ་ལྟར། གདུལ་བྱའི་ཤེས་རྒྱུད་དག་ན་དགེ་བའི་བཤེས་གཉེན་མཆོག་གི་སྤྲུལ་སྐུར་
དངོས་སུ་མཇལ་ནུས་ཀྱང། དེ་ལྟ་བུའི་བསྐལ་པ་ཕྲ་ཞིང་སྙིགས་མ་ལྔ་བདོའི་དུས་མཐར་སྐྱེས་པའི་བདག་སོགས་མགོན་མེད་ཀྱི་གདུལ་བྱ་རྣམས་ཀྱི་དོན་དུ། ཇི་སྐད་དུ། པཎ་ཆེན་ཐམས་ཅད་མཁྱེན་པས། བདེ་གཤེགས་སྐུ་

[005B] །་་་ཞེས་གསུངས་པ་ལྟར། རྒྱལ་བ་ཀུན་གྱི་གསང་གསུམ་མི་ཟད་རྒྱན་གྱི་འཁོར་ལོའི་ངོ་མཚར་མཚན་དཔེའི་སྒྱུ་འཕྲུལ་ཐ་མལ་པའི་དགེ་བའི་བཤེས་གཉེན་གྱི་སྐུའི་རྣམ་པར་བསྟན་པ་ལྷ་དང་བཅས་
པའི་སྐྱེ་རྒུ་ཐམས་ཅད་ཀྱི་མ་འདྲིས་པའི་མཛའ་བཤེས་ཆེན་པོ། སྡེ་སྣོད་གསུམ་དང་རྒྱུད་སྡེ་བཞིའི་དགོངས་དོན་དངོས་སྟོབས་ཀྱི་རིགས་པས་འབྱེད་པ་ལ་གཞན་དྲིང་མི་འཇོག་པའི་མཁྱེན་རབ་ཀྱི་དབང་ཕྱུག་སྲིད་པའི་ཕུན་ཚོགས་ཐམས་
ཅད་ཆུ་ཤིང་ལྟར་སྙིང་པོ་མེད་ཅིང་རྟེན་འབྲེལ་ཐམས་ཅད་ཆུ་ནང་ཟླ་བའི་གཟུགས་བརྙན་ལྟར་གཟིགས་པའི་རྣལ་འབྱོར་པ་ཆེན་པོ། གཞན་དང་མི་མཉམ་པའི་གྲུབ་པའི་གོ་འཕང་མཐོན་པོར་གཤེགས་ཀྱང་བཀའ་གདམས་རྣམ་ཐར་གཙང་
མའི་ཀུན་སྤྱོད་ལས་ནམ་ཡང་མི་འདའ་བའི་གསུམ་ལྡན་རྡོ་རྗེ་འཛིན་པ་ཆེན་པོ། དྲེགས་ལྡན་ཆེ་རྒུ་དུ་མས་གཙུག་རྒྱན་དུ་བཀུར་ཡང་ཆེན་པོར་རློམ་པའི་དྲི་མ་ཙམ་མེད་པར་སྙིང་རྗེའི་གཟིགས་པ་དམན་པའི་ཡུལ་ལ་བླ་ལྷག་ཏུ་འཇུག་པའི་
བདག་ཉིད་ཆེན་པོ། འཇམ་མགོན་ལུགས་བཟང་དྲི་མ་མེད་པ་འདི་ཉིད་མཁས་པའི་བྱ་བ་རྣམ་གསུམ་གྱིས་འཛིན་སྐྱོང་སྤེལ་བ་ལ་འགྲན་པའི་ཟླ་ཐམས་ཅད་དང་བྲལ་བའི་སྐྱབས་མགོན་ཐུགས་རྗེ་ཅན་ཉིད་ཀྱིས་གདུལ་བྱ་ཐུན་མོང་བའི་སྣང་ངོའི་
སྐུ་ཆེ་བའི་ཡོན་ཏན་སྐུ་གསུང་ཐུགས་གསུམ། མཁྱེན་བརྩེ་ནུས་གསུམ། མཁས་བཙུན་བཟང་གསུམ། ལྟ་སྒོམ་སྤྱོད་གསུམ། འཆད་རྩོད་རྩོམ་གསུམ། ཐོས་བསམ་སྒོམ་གསུམ་སོགས་མཛད་པའི་ཆ་རེ་རེ་ནས་འཇམ་མགོན་ཙོང་

[006A]༄༅། །ཁ་པ་དང་ཕྱི་མཚུངས་པ་གསལ་བྱེད། ནང་ཡོན་ཏན་དེ་ལྡན། གསང་བ་ངོ་བོ་དབྱེར་མེད་དུ་སྦྱོར་བའི་ངོ་མཚར་གཏམ་གྱི་ཕྲེང་བ་སྤྲོ་བྱར་མཆིས་ཀྱང། མང་དུ་དོགས་པས་རེ་ཞིག་བསྐྱུངས་ནས་
ད་ལམ་རྟེན་འབྲེལ་གྱི་སླད་དུ་བྱང་ཆུབ་ལམ་རིམ་ཆེན་མོ་ནས་གསུངས་པའི་མཛད་པ་པོའི་ཆེ་བའི་ས་བཅད་དང་མཐུན་པར་སྨོས་ན། རིགས་ཕུན་སུམ་ཚོགས་པར་སྐྱེ་བ་བཞེས་པའི་ཚུལ། རྟེན་དེ་ལ་ཡོན་ཏན་བརྙེས་པའི་ཚུལ་
བརྙེས་ནས་བསྟན་པ་ལ་བྱ་བ་མཛད་ཚུལ་གསུམ་ལས། དང་པོ་རིགས་ཕུན་སུམ་ཚོགས་པར་སྐྱེ་བ་བཞེས་ཚུལ་ནི། རྒྱ་ཡི་རུས་ལས་འགྲོ་མགོན་ཆོས་རྒྱལ་འཕགས་པའི་གསོལ་དཔོན་ཉེ་གནས་ཀུན་དགའ་འབུམ་གྱི་བརྒྱུད་པ་
འབའ་ར་པ་རྒྱལ་མཚན་བཟང་པོ་སོགས་དམ་པའི་སྐྱེས་བུ་བར་མ་ཆད་དུ་བྱོན་པའི་བརྒྱུད་དུ་ཡབ་སྒེར་ཆབ་སྤེལ་བའི་གཞུང་ཞབས་ཚེ་བརྟན་རྣམ་རྒྱལ་དང། ཡུམ་དཀོན་མཆོག་སྒྲོལ་མ་གཉིས་ཀྱི་སྲས་སུ་ངོ་མཚར་བའི་ལྟས་དང་
བཅས་ཏེ་སྐུ་བལྟམས་ཤིང། དེ་དག་གི་སྐབས་སྔ་ཕྱིར་མཚན་མོ་ཁྱིམ་ནང་ཉི་མ་ཤར་བ་ལྟ་བུའི་འོད་ཀྱི་སྣང་བ་ཆེན་པོ་དངོས་སུ་ཤར་ནས་ཁྱིམ་གྱི་ཆས་དངོས་སོགས་གསལ་བ། ཡུམ་གྱི་མནལ་ལམ་དུ་ཤར་ཕྱོགས་ནས་ཉི་མ་
རྔ་བོ་ཆེ་ཙམ་ཞིག་འཁོར་བཞིན་དུ་རང་གི་ཕྱོགས་འོང་བ། ཁང་ཐོག་ཏུ་ཞིང་སྐྱོང་དུར་ཁྲོད་བདག་པོས་བྱ་ར་བྱེད་པ་སོགས་ངོ་མཚར་བའི་ལྟས་མང་དུ་བྱུང་བ་དང། སྐུ་བལྟམས་ནས་ཀྱང་སྔོན་གནས་རྗེས་དྲན་གྱི་གསུང་དང། ལྐོག་

[006B] སྐུ་ལས་རིང་བསྲེལ་དངོས་སུ་བབས་པ་སོགས་བྱུང་ཞིང། སྐུ་སྨད་ལ་སྟག་ཤམ་དང་སྐུ་སྟོད་ལ་རུས་རྒྱན་གྱི་རི་མོ་དཀར་ཐིག་གསལ་བ་ད་ལྟའང་མཇལ་དུ་ཡོད་པ་ལགས། གཉིས་པ་རྟེན་དེ་ལ་
ཡོན་ཏན་བརྙེས་པའི་ཚུལ་གཉིས་ལས། དང་པོ་མང་དུ་ཐོས་པ་ལུང་གི་ཡོན་ཏན་བརྙེས་པའི་ཚུལ་ནི། དེ་ཡང་ཇི་སྐད་དུ། རིགས་པའི་དབང་ཕྱུག་ཆོས་ཀྱི་གྲགས་པས། ཐབས་བྱུང་དེ་རྒྱུ་ལྐོག་གྱུར་པ། །དེ་འཆད་པ་ནི་དཀའ་བ་ཡིན། །
ཞེས་གསུངས་པ་ལྟར་གདུལ་བྱ་རྣམས་ཡང་དག་པའི་ལམ་དུ་འཁྲིད་པར་བྱེད་པ་ལ། དེའི་རྒྱུ་ལམ་བགྲོད་པའི་རིམ་པ་རྣམས་ལ་ཐོས་བསམ་གྱིས་སྒྲོ་དོགས་བཅད་དེ་འཆད་པ་པོ་རང་ལ་ལྐོག་ཏུ་མ་གྱུར་བ་ཞིག་དགོས་པར་གཟིགས་
ཏེ༑ དགུང་ལོ་བདུན་ནས་རབ་ཏུ་བྱུང་སྟེ་སེར་སྨད་ཐོས་བསམ་ནོར་བུའི་གླིང་དུ་ཆོས་ཞུགས་མཛད་ནས་གཞུང་ཆེན་བཀའ་པོད་ལྔ་ལ་བརྩོན་པ་ཆེན་པོས་སྦྱངས་པར་མཛད་དེ་མཁས་པའི་ཕུལ་དུ་ཕྱིན་པ་ན། མཁས་མང་འདུས་པའི་
དབུས་སུ་གྲྭ་སྐོར་གྱི་དམ་བཅའ་མཛད་ནས་མཁས་པ་མགུ་བའི་གཏམ་གྱིས་དོན་ལྡན་གྲགས་པའི་མེ་ཏོག་ཕྱོགས་ཀྱི་མཛེས་མའི་རྒྱན་དུ་བཀོད། དཔལ་ལྡན་སྟོད་རྒྱུད་གྲྭ་ཚང་དུ་ཕེབས་ཏེ་གསང་ཆེན་རྒྱུད་སྡེ་བཞི་དང། དེའི་ནང་ནས་
ཀྱང་བླ་མེད་རྡོ་རྗེ་ཐེག་པའི་རིམ་གཉིས་ཀྱི་གཞུང་ལ་གསན་བསམ་མཛད་ཅིང། རྩ་བཤད་སྦྱར་བའི་མན་ངག་ལ་བརྟེན་ནས་རྒྱུད་དོན་ཐམས་ཅད་གདམས་ངག་ཏུ་ཤར། དེ་ལྟར་མདོ་སྔགས་ཀྱི་གཞུང་ཆེན་དུ་མར་སྦྱངས་པའི་ཚེ་ཡང་

[007A]༄༅། །དེང་དུས་ཐལ་ཕྲེང་ཁ་ཤས་ཀྱི་ཚིག་རིས་བྱང་བ་ཙམ་ལས་སྨྲ་བའི་སེང་ཆེན་དུ་སྒྲོག་པའི་སྟོང་སྐད་ཅན་རྣམས་དང་མི་འདྲ་བར་རྒྱ་གཞུང་དང་ཡབ་སྲས་ཀྱི་ལེགས་བཤད་རྣམས་གཞིར་བཟུང་སྟེ་ཆོས་སྡེ་
ཆེན་པོ་རྣམས་ཀྱི་ཡིག་ཆ་དང། བོད་ཀྱི་མཁས་པ་གོང་མ་དག་གི་གསུང་རྣམས་གུང་བསྒྲིགས་ནས་དཀའ་གནད་སོ་སོར་དོགས་གཅོད་མང་དུ་མཛད་དེ་གཞུང་དོན་གྱི་འགངས་འཆུན་པའི་ཐུགས་ངེས་བརྟན་པོ་འཁྲུངས་ཤིང་
དེ་ལྟར་གསན་བསམ་མཛད་པ་ཐམས་ཅད་ཀྱང་ཁོ་འདི་ཟེར་ནང་འདི་ཟེར་གྱི་ཤགས་འགྱེད་པ་ཙམ་དང། རང་རྒྱལ་གཞན་ཕམ་གྱི་ཆགས་སྡང་གིས་ཀུན་ནས་བསླངས་པའི་རྩོད་པ་སྐམ་པོ་ཞིག་ལ་མི་ཚེ་ཧྲིལ་གྱིས་མགོ་བོ་མྱོས་
མྱོས་སུ་རྩོད་པས། ཆོས་ཇི་ཙམ་ཤེས་པ་ཙམ་གྱིས་དུག་གསུམ་གྱི་ཟུར་ཇེ་རྣོར་སོང་བ་ཕལ་དང་ཕལ་གྱི་ངང་ཚུལ་ལྟར་མ་ཡིན་པར་རང་རྒྱུད་འདུལ་བའི་ཐབས་འབའ་ཞིག་ཏུ་སྒྲིལ་བར་མཛད་པས་མཁས་རྟགས་སུ་ཞི་ཞིང་དུལ་
བ་འདི་བྱུང། དེ་དག་གི་བར་བར་དུ་བརྡ་དག་སྡེབ་སྦྱོར་སྒྲ་དང་སྙན་ངག་དཀར་ནག་རྩིས་རིགས་སོགས་ཐུན་མོང་བའི་རིག་པའི་གནས་མཐའ་དག་ལའང་སྦྱངས་པར་མཛད་ཅིང། ཚད་ལྡན་དགེ་བའི་བཤེས་གཉེན་བཅུ་ཕྲག་
ལྔའི་ཞབས་རྡུལ་སྤྱི་བོར་བཞེས་ཏེ་ལུང་རྒྱུན་པོ་ཏི་ལྔ་བརྒྱར་ཉེ་བ་དང། རྗེས་གནང་སྟོང་ཕྲག་ཙམ། ཁྲིད་ཆེན་ཁག་ལྔ་བཅུར་བརྒལ་བ། དབང་ཆེན་བཅུ་ཕྲག་བཅུ་གཉིས་སུ་ཉེ་བས་མཚོན་རིས་སུ་མ་མཆིས་པའི་དབང་ལུང་

[007B] གཉིས་པ་ཚུལ་བཞིན་སྒྲུབ་པ་རྟོགས་པའི་ཡོན་ཏན་བརྙེས་ཚུལ་ནི། བཤེས་སྤྲིང་ལས། ཁྲིམས་ནི་རྒྱུ་དང་མི་རྒྱུའི་ས་བཞིན་དུ། །ཡོན་ཏན་ཀུན་གྱི་གཞི་
རྟེན་ལེགས་པར་གསུངས། །ཞེས་པའི་དོན་ཐུགས་ལ་བརྣག་སྟེ་སྲིད་པའི་ཕུན་ཚོགས་དུག་སྦྲུལ་གྱི་ཚང་ལྟར་གཟིགས་པའི་ངེས་འབྱུང་གི་བསམ་པས་ཀུན་ནས་བསླངས་ཏེ་མཁན་སློབ་དགེ་འདུན་གྱི་སྤྱན་སྔར་ཚིག་སྔ་ཕྱིའི་སྡོམ་པ་བཞེས་པ་
ནས་བཟུང་བཅས་མཚམས་ཕྲ་མོ་ལས་ནམ་ཡང་མི་འདའ་ཞིང། ཐེག་པ་ཆེན་པོའི་དགེ་བའི་བཤེས་གཉེན་དུ་མ་ལས་སེམས་བསྐྱེད་ཆོ་གས་བཟུང་བ་ལན་དུ་མ་དང། ལྷག་པར་ཐུན་དྲུག་གི་རྣལ་འབྱོར་དང་འབྲེལ་བའི་སྨོན་འཇུག་
ཅིག་ཅར་དུ་འཛིན་པ་ཉིན་ལྟར་དུས་དྲུག་ཏུ་ཆག་མེད་མཛད་ཅིང། རྩ་ལྟུང་དང་ཟག་པ་ཆུང་འབྲིང་སོགས་ལས་ཐུགས་བསྲུང་བར་མཛད། རིགས་ཀྱི་བདག་པོ་རྡོ་རྗེ་སློབ་དཔོན་དུ་མའི་དྲུང་ནས་རྒྱུད་སྡེ་གོང་མའི་དཀྱིལ་འཁོར་དུ་རིག་པ་
འཛིན་པའི་སྡོམ་པ་མནོས་ཤིང་རིགས་ལྔ་སྤྱི་དང་སོ་སོའི་དམ་སྡོམ་རྣམས་ཚུལ་བཞིན་དུ་བསྲུང་བར་མཛད་པ་སྟེ། དེ་ལྟར་མཁན་སློབ་ཀྱི་སྤྱན་སྔར་ཞལ་གྱིས་བཞེས་པའི་སྡོམ་པ་གསུམ་གྱི་བཅས་མཚམས་རྣམས་སྤྱན་འབྲས་ལྟར་
ཚུལ་བཞིན་དུ་བསྲུང་སྟེ་ཉེས་ལྟུང་གི་དྲི་མས་མ་གོས་པར་མཛད་ཅིང། བརྒྱ་ལ་ཉེས་ལྟུང་ཕྲ་མོ་ཙམ་བྱུང་ཡང་ཇི་མི་སྙམ་དུ་ཞག་ཏུ་མི་འགྲོགས་པར་འཕྲལ་དུ་ཕྱིར་བཅོས་ཀྱིས་དག་པར་མཛད། ལྷག་པར་བྱང་ཆུབ་ཀྱི་སེམས་ཀྱི་མངའ་

[008A]༄༅། །བདག་བླ་མ་གསེར་གླིང་པ་དང་ཞལ་མི་གཉིས་པ་བམ་ཆོས་བླ་མ་རིན་པོ་ཆེ་འཇམ་དཔལ་ལྷུན་གྲུབ་རྒྱ་མཚོ་དཔལ་བཟང་པོ་མཉེས་པ་གསུམ་གྱིས་ཡུན་རིང་དུ་བསྟེན་ནས་བསྟན་པའི་སྙིང་
པོ་བྱང་ཆུབ་ལམ་གྱི་རིམ་པའི་མན་ངག་རྣམས་བུམ་པ་གང་བྱོའི་ཚུལ་དུ་གསན་ནས་གསུང་རབ་ཐམས་ཅད་གདམས་ངག་ཏུ་ཤར་ཏེ། དེ་ཡང་ཇི་སྐད་དུ་མཛོད་ལས། ཚུལ་གནས་ཐོས་དང་བསམ་ལྡན་པས། །སྒོམ་པ་ལ་ནི་
རབ་ཏུ་སྦྱོར། །ཞེས་དང། སྐྱེས་རབས་ལས། ཐོས་པའི་རྗེས་འཇུག་སྒྲུབ་པའི་སྙིང་པོར་བྱེད། །སྐྱེ་བའི་རྫོང་ལས་ཚེགས་ཆུང་ཐར་བར་འགྱུར། །ཞེས་གསུངས་པ་ལྟར་ཐོས་བསམ་སྒོམ་པས་ཕྱོགས་རེར་མ་སོང་བར་རྒྱུ་དང་འབྲས་
བུའི་ཚུལ་དུ་འགྲོ་བར་གཟིགས་ནས། སྔར་གསུང་རབ་ལ་གསན་སྦྱོང་མཛད་པ་རྣམས་ཐེག་ཆེན་པའི་ལམ་གྱི་ལུས་གཅིག་ཏུ་བསྒྲིལ་ནས་རྩེ་གཅིག་ཏུ་ཐུགས་ཉམས་སུ་བཞེས་པས་སྐྱེས་བུ་གསུམ་གྱི་ལམ་གྱི་རིམ་པ་སྤྱི་དང་
ལྷག་པར་བྱང་ཆུབ་ཀྱི་སེམས་ཀྱི་མྱོང་བ་ཁྱད་པར་ཅན་ཐུགས་རྒྱུད་ལ་འཁྲུངས། གྲུབ་པའི་དབང་ཕྱུག་བློ་བཟང་སངས་རྒྱས་དཔལ་བཟང་པོ་ནས་རྣལ་འབྱོར་གསང་མཐའི་རྒྱུད་ཀྱི་སྙིང་པོ་དཔལ་འཁོར་ལོ་བདེ་མཆོག་དྲིལ་བུ་
ལུས་དཀྱིལ་གྱི་དབང་ཁྲིད་མན་ངག་རྣམས་ཡོངས་སུ་རྫོགས་པར་གསན་ཏེ། ཐུགས་ཆུ་བོའི་རྒྱུན་གྱི་རྣལ་འབྱོར་དུ་མཛད་པས་ཉམས་རྟོགས་ཀྱི་ཀློང་རྡོལ། རྗེ་ཉིད་སློབ་བརྒྱུད་དང་བཅས་པ་རྗེས་སུ་འཛིན་པའི་མཚན་མ་བརྟན་པོ་

[008B] མདོར་ན་ཕྱིའི་རྐྱེན་དགེ་བའི་བཤེས་གཉེན་བསམ་སྦྱོར་གཉིས་ཀྱིས་ཚུལ་བཞིན་བསྟེན་པ་དང། ནང་གི་རྐྱེན་སྡོམ་པ་གསུམ་གྱི་བཅས་མཚམས་རྣམ་པར་དག་པས་ཉམས་ལེན་གྱི་གནད་ལ་ཐོས་བསམ་གྱིས་སྒྲོ་འདོགས་ལེགས་
པར་བཅད་དེ་ཐུགས་ངེས་འདྲོངས་པ། བཅད་དོན་རྣམས་ཐུན་དུ་བཅད་དེ་གུས་རྟག་བརྩོན་པས་ཉམས་སུ་ལྷུར་བཞེས་མཛད་པ་སོགས་ཕྱི་ནང་གི་རྒྱུ་ཚོགས་རྣམས་ཡོངས་སུ་ཚང་བར་བསྒྲུབས་པས། ནང་དུ་འབྲས་བུ་ས་ལམ་གྱི་རྟོགས་
པ་ཁྱད་པར་ཅན་འཁྲུངས་པ་ལ་ཐེ་ཚོམ་མེད་དེ། ཚད་མ་རྣམ་འགྲེལ་ལས། རྒྱུ་ཚོགས་པ་ལས་འབྲས་སྐྱེ་བར། །རྗེས་སུ་དཔོག་པ་གང་ཡིན་པ། །དོན་གཞན་ལ་ནི་མི་ལྟོས་ཕྱིར། །དེ་ནི་རང་བཞིན་ཡིན་པར་བརྗོད། །ཅེས་གསུངས་
པ་ལྟར་ལགས་ཤིང། གསུམ་པ་བརྙེས་ནས་བསྟན་པ་ལ་བྱ་བ་མཛད་ཚུལ་ནི། ཇི་སྐད་དུ་ཚོམ་ལས། ཐུབ་རྣམས་སྡིག་པ་ཆུ་ཡིས་མི་འཁྲུ་ཞིང། །འགྲོ་བའི་སྡུག་བསྔལ་ཕྱག་གིས་མི་བསལ་ལ། །ཉིད་ཀྱི་རྟོགས་པ་གཞན་ལ་སྤོ་མིན་
ཏེ༑ ༑ཆོས་ཉིད་བདེན་པ་བསྟན་པས་གྲོལ་བར་གྱུར། །ཅེས་གསུངས་པ་ལྟར། དུས་གསུམ་གྱི་རྒྱལ་བ་སྲས་དང་བཅས་པ་གདན་གཅིག་ཏུ་འཛོམས་ཀྱང་སྡིག་པ་ཆུས་འཁྲུ་བ་དང། སྡུག་བསྔལ་ཕྱག་གིས་སེལ་བ། རང་གི་རྟོགས་པ་
གཞན་རྒྱུད་ལ་སྤོ་བ་སོགས་བྱར་མེད་པ་གསུང་གི་མཛད་པའི་སྒོ་ནས་གདུལ་བྱ་འདུལ་དགོས་པ་ལ། གསུང་གི་མཛད་པའང་རྒྱུད་བླ་མ་ལས། མི་རྟག་སྡུག་བསྔལ་སྟོང་བདག་མེད། །ཞི་བའི་སྒྲ་ཡིས་ཐབས་མཁྱེན་པས། །སྲིད་གསུམ་སྐྱོ་

[009A]༄༅། །བ་བསྐྱེད་མཛད་ནས། །མྱ་ངན་འདས་ལ་འགོད་པར་མཛད། །ཅེས་གསུངས་པ་ལྟར་གདུལ་བྱའི་ཁམས་དང་བསམ་པ་དང་མཚུངས་པར་བདེན་བཞི་མི་རྟག་སོགས་བཅུ་དྲུག་ལ་སོགས་དམ་པའི་
ཆོས་ཀྱི་བགོ་སྐལ་འགྱེད་པའི་ཚུལ་ལས་གཞན་དུ་མེད་པས་ན་སྐལ་བ་དང་ལྡན་པའི་གདུལ་བྱ་རྣམས་ལ་སངས་རྒྱས་དངོས་སུ་བྱོན་ཡང་དེ་ཕན་ཆད་ལས་སྟོན་དུ་མེད་པས་ཟབ་པ་དང་རྒྱ་ཆེ་བའི་ཆོས་ཚུལ་མཐའ་ཡས་པ་ཅི་འདོད་དུ་
སྩལ་བས། གསུང་ལས་སྐྱེས་པའི་བུ་སློབ་ཀྱིས་རྒྱ་ཧོར་བོད་གསུམ་དུ་ཁྱབ་སྟེ་བསྟན་པ་རིན་ཆེན་ཕྱོགས་དང་ཕྱོགས་མཚམས་སུ་འཕེལ་ཞིང་རྒྱས་ལ་ཡངས་པར་མཛད་པ་ནི། སློབ་དཔོན་དཔའ་བོས། འཇིག་རྟེན་རྣམས་ལ་ཐུགས་
བརྩེ་བས། །ཡུན་རིང་ས་སྟེང་དམ་ཆོས་བཤད། །འཇིག་རྟེན་གསུམ་ཕན་འདོགས་ནུས་པའི། །སློབ་མ་དམ་པ་མང་དུ་བསྐྲུན། །ཞེས་གསུངས་པ་དང་མཚུངས་ཤིང་ཁྱད་པར་དུ། བསྟན་པ་རིན་ཆེན་མཆོག་གིས་མ་ཁྱབ་པའམ། །
ཁྱབ་ཀྱང་་་་བྱེད་པར་ཤོག་ཅེས་གསུངས་པ་ལྟར། མཐའ་དབུས་ཀུན་ཏུ་ཚང་ལ་མ་ནོར་བའི་འཇམ་མགོན་སྙན་བརྒྱུད་ཀྱི་བསྟན་པ་རིན་པོ་ཆེ་དུས་ཀྱི་མཐར་ཡང་ཉམས་སུ་མེད་པར་སྤེལ་བ་ལ་འཇམ་མགོན་བླ་མ་སླར་
ཡང་བྱོན་པ་དང་སྒོ་ཀུན་ནས་མཚུངས་པར་མཛད་དང་མཛད་བཞིན་པ་མངོན་སུམ་དུ་གྲུབ་པ་འདི་ལགས་ཤིང། མདོར་ན་བཞི་བརྒྱ་པ་ལས། སངས་རྒྱས་རྣམས་ཀྱི་གཡོ་བ་ནི། །རྒྱུ་མེད་འགའ་ཡང་ཡོད་མིན་ཏེ། །དབུགས་ཀྱང་སེམས་

[009B] །སྨན་སླད་ཁོ་ནར་ཡང་དག་འབྱུང། །ཞེས་གསུངས་པ་ལྟར། སྐུ་གསུང་ཐུགས་ཀྱི་མཛད་པ་རྒྱ་ཆེ་བ་རྣམས་སྨོས་ཅི། མཛད་པའི་ཆ་ཕྲ་མོ་ཐ་ན་དབུགས་ཀྱི་རྒྱུ་བ་ཚུན་ཆད་ཀྱང་གཞན་དོན་གཏོང་ལེན་དང། གྲགས་སྟོང་
ནཱ་དའི་སྒྲ་དབྱངས་མ་བཅོས་སྔགས་ཀྱི་གདངས་སུ་ཟློས་པ་སོགས་གསང་བ་བསམ་གྱིས་མི་ཁྱབ་པའི་སྐུ་གསུང་ཐུགས་ཀྱི་ཡོན་ཏན་མཐའ་དག་ནི། ཇི་སྐད་དུ་ཡང་དཔལ་ལྡན་ཟླ་བས། ནམ་མཁའ་མེད་པས་འདབ་ཆགས་ལྡོག་པར་
མི་འགྱུར་ཏེ། །འདིར་ནི་རང་མཐུ་ཟད་པས་ལྡོག་པར་འགྱུར་དེ་བཞིན། །སློབ་མ་དང་བཅས་སངས་རྒྱས་སྲས་རྣམས་སངས་རྒྱས་ཀྱི། །ཡོན་ཏན་མཁའ་ལྟར་མཐའ་ཡས་མ་བརྗོད་ལྡོག་པར་འགྱུར། །ཞེས་མཁའ་ལྡིང་དབང་པོ་ནམ་མཁར་
བགྲོད་པ་ན། ནམ་ཞིག་ན་རང་གི་གཤོག་རྩལ་ཟད་ནས་ཕྱིར་ལོག་པ་ལས་ནམ་མཁའ་ཟད་དེ་ལྡོག་པར་མི་འགྱུར་བ་བཞིན། སངས་རྒྱས་གཅིག་གི་ཡོན་ཏན་སངས་རྒྱས་སྲས་དང་བཅས་པ་ཐམས་ཅད་ཀྱིས་བསྐལ་པ་རྒྱ་
མཚོའི་བར་བརྗོད་ཀྱང་རྫོགས་པར་མི་ནུས་པར་གསུངས་པ་ལྟར་སངས་རྒྱས་ནང་ཕན་ཚུན་ཁོ་ནའི་སོ་སོ་རང་རིག་པའི་ཡེ་ཤེས་ཀྱི་སྤྱོད་ཡུལ་ལས། བདག་ལྟ་བུའི་ཚུར་མཐོང་གི་སྐྱེ་བོའི་བསམ་བརྗོད་ཀྱི་ཡུལ་ལས་
འདས་ཤིང། ལྷག་པར་དེང་གི་དུས་འདིར་གུས་སློབ་སྤྲུལ་མིང་པ་བདག་ནས་འཕྲལ་ཡུན་སྤྱི་སྒོས་ཀྱི་དགོས་པ་དུ་མ་ཞིག་ཡིད་ལ་བརྣག་སྟེ་རྗེ་བཙུན་བླ་མ་རྡོ་རྗེ་འཆང་ཉིད་ལ་གསོལ་བ་བཏབ་པ་བཞིན། གནས་ཕུན་སུམ་

[010A]༄༅། །ཚོགས་པ། ཇི་སྐད་དུ་ཡང་འཇམ་དཔལ་རྩ་རྒྱུད་ལས། ང་ནི་མྱ་ངན་འདས་འོག་ཏུ། །ས་ཡི་སྟེང་འདི་སྟོངས་པ་ན། །ཁྱེད་ཉིད་བྱིས་པའི་གཟུགས་ཅན་གྱིས། །སངས་རྒྱས་མཛད་པ་བྱེད་པར་
འགྱུར། །དེ་ཚེ་དགོན་ཆེན་རབ་དགའ་བ། །ཁ་བ་ཅན་ན་ཡོད་པ་ཡིན། །ཞེས་དང། མདོ་སྡེ་གདམས་ངག་འབོག་པའི་རྒྱལ་པོ་ལས། ད་ལྟ་ང་ལ་ཤེལ་དཀར་གྱི། །ཕྲེང་བ་སྟེར་བའི་ཁྱེའུ་འདི། །མ་འོངས་སྙིགས་མའི་དུས་སུ་ནི་
འབྲི་དང་ལྡན་པའི་ས་མཚམས་སུ། །དགེ་ཞེས་བྱ་བའི་དགོན་པ་འདེབས། །བློ་བཟང་ཞེས་བྱའི་མིང་ཅན་བྱུང། །འཁོར་ནི་རྣམ་མང་བསྡུ་བར་བྱེད། །ཆོས་སྤྱོད་བཅུ་ཡི་རྒྱུན་འཛུག་ཅིང། །ཞེས་དུས་དང་དགོན་གནས་
མཚན་སྒྲ་མཛད་པ་དང་བཅས་རྒྱལ་བ་ཉིད་ཀྱིས་གསལ་བར་ལུང་བསྟན་པ་བཞིན། རྗེ་བཙུན་བརྟན་པའི་འཁོར་ལོ་ངུར་སྨྲིག་གི་གར་དུ་ཟློས་པ་རྗེ་བཙུན་བླ་མ་ཀུན་གཟིགས་བློ་བཟང་རྒྱལ་བའི་དབང་པོ་ཞེས་གྲགས་སྙན་
གྱི་བ་དན་སྲིད་པའི་ཁྱོན་ལས་བརྒལ་བ་དེ་ཉིད་འཇིག་རྟེན་དུ་བྱོན་ཏེ། མགོན་པོ་འཇམ་དཔལ་དབྱངས་ཀྱི་མན་ངག་ལ་བརྟེན་ནས་བསྟན་པ་རིན་པོ་ཆེར་མ་རྟོགས་པ་དང་ལོག་པར་རྟོག་པའི་ཐེ་ཚོམ་གྱི་དྲི་མ་མཐའ་དག་དྲུངས་ནས་
ཕྱུང་སྟེ་མདོ་སྔགས་ཀྱི་བསྟན་པའི་གནད་ཀུན་ལུང་རིགས་ཚད་མའི་ལམ་ནས་གསལ་བར་མཛད་པའི་བཀའ་དྲིན་གྱིས་དཔལ་མཉམ་མེད་རི་བོ་དགེ་ལྡན་པ་ཞེས་བསྟན་པའི་སྲོལ་བཟང་གིས་འཛམ་གླིང་མཐའ་དབུས་ཀུན་ཏུ་

[010B] ཞྭ་སེར་ཐོགས་ཀྱི་ཆོས་གྲྭ་ས་ཆེན་གུར་གུམ་གཞོན་ནུའི་ཚལ་གྱིས་བཀང་བ་ལྟ་བུ་བྱུང་དང་འབྱུང་འགྱུར་ཐམས་ཅད་ཀྱི་ཆུ་འགོ་གངས་ལ་ཐུག་པའི་རྩ་བའི་མ་ཕྱི་གཅིག་པུར་གྱུར་པ་འབྲོག་རི་བོ་ཆེ་དགེ་ལྡན་རྣམ་པར་རྒྱལ་
བའི་གླིང་ཞེས་ཕྱི་ལྟར་ན་བསམ་གཏན་གནས་སུ་འོས་པའི་དབེན་པའི་རི་ཁྲོད། ནང་ལྟར་ན་དཔལ་གསང་བ་འདུས་པའི་ཕོ་བྲང། གསང་བ་ལྟར་ན་ངོ་མཚར་རྨད་བྱུང་བཀོད་པའི་ཞིང་དང་གཉིས་སུ་མེད་པ། ཇི་སྐད་དུ་རྒྱལ་བའི་
དབང་པོ་བསྐལ་བཟང་རྒྱ་མཚོས། གནས་ས་འཛིན་མཐོན་པོར་ལྷུན་ཆགས་སྤོར། །རྗེ་བདེ་གཤེགས་ཀུན་གྱིས་བྱིན་བརླབས་ཤིང། །དོན་ཡེ་ཤེས་རང་སྣང་སྒྱུ་འཕྲུལ་གྱི། །དཔལ་རྒྱལ་བའི་དཀྱིལ་འཁོར་ཆེན་པོར་གྲུབ། །
ཅེས་དང། ཞིང་རྣམ་དག་བྱིན་རླབས་གཡང་དུ་ཆགས། །ཉམས་དགའ་བདེ་འབྲོག་གི་རི་བོ་ཆེ། །རྗེ་རྒྱལ་བས་ལུང་བསྟན་དགའ་ལྡན་ཞེས། །ཕྱོགས་ཀུན་ལས་རྣམ་པར་རྒྱལ་བ་དེར། །ཞེས་སོགས་དོན་མཐུན་གྱི་བསྔགས་
བརྗོད་མཛད་པ། རྗེ་བླ་མ་ཡབ་སྲས་རྣམས་ཀྱིས་བཤད་སྒྲུབ་ཀྱི་མཛད་པ་རླབས་པོ་ཆེ་ཡུན་རིང་དུ་བསྐྱངས་ཤིང་མཛད་པ་མཐར་ཕྱིན་པའི་གནས་མཆོག་ས་རྡོ་རི་བྲག་རྩི་ཤིང་ཕྲ་མོ་ཚུན་ལ་རྗེ་བླ་མའི་གསང་གསུམ་རྡོ་རྗེའི་བྱིན་
བརྒྱ་ལན་གཅིག་མ་ཡིན་པར་ཕབ་པས། གནས་འདིར་ཐོས་བསམ་སྒོམ་གསུམ་སོགས་ཆོས་སྤྱོད་ལ་གཞོལ་བ་ལྟ་ཅི། ཐ་ན་ལུང་མ་བསྟན་པའི་སེམས་ཀྱིས་གོམ་པ་གཅིག་ཙམ་བགྲོད་པའང་སྔོན་གྱི་བསོད་ནམས་ཀྱི་སྐལ་མཐུ་

[011A]༄༅། །ལས་ལྟོས་དགོས་པས། འདི་ཉིད་ཀྱི་ཡ་གྱལ་ཤར་རྩེ་ཐོས་བསམ་ནོར་བུའི་གླིང་གི་གཙུག་ལག་ཁང་དུ། སྟོན་པ་ཕུན་སུམ་ཚོགས་པ་ནི། དེ་ཡང་དཔལ་ལྡན་ཆོས་ཀྱི་གྲགས་པས་
དེ་ཕྱིར་དེ་ཡི་བསྒྲུབ་བྱ་རུ། །གྱུར་པའི་ཡེ་ཤེས་རྣམ་དཔྱད་བྱའི། །འདི་ཡི་སྲིན་བུའི་གྲངས་མཁྱེན་པ། །ངེད་ལ་འགར་ཡང་ཉེར་མཁོ་མེད། །བླང་དང་དོར་བྱའི་དེ་ཉིད་ནི། །ཐབས་དང་བཅས་པ་རིག་མཛད་པ། །གང་དེ་
ཚད་མ་ཉིད་འདོད་ཀྱི། །ཐམས་ཅད་རིག་མཛད་མ་ཡིན་ནོ། །རིང་པོ་མཐོང་བའམ་མིན་ཡང་རུང། །འདོད་པའི་དེ་ཉིད་མཐོང་བ་ཡིན། །གལ་ཏེ་རིང་མཐོང་ཚད་ཡིན་ན། །ཚུར་ཤོག་བྱ་རྒོད་བསྟེན་པར་བགྱིས། །
ཞེས་གསུངས་པ་ལྟར་གྲོལ་བ་དོན་གཉེར་གྱི་གདུལ་བྱ་ལ་ལམ་སྟོན་པའི་དགེ་བའི་བཤེས་གཉེན་ནི་ས་འོག་གི་སྲིན་བུའི་གྲངས་མཁྱེན་པ་དང། མངོན་ཤེས་ཀྱིས་ཐག་རིང་གི་གཟུགས་མཐོང་བ་སོགས་མངོན་ཤེས་དང་
གྲུབ་རྟགས་རེ་ཟུང་ཡོད་པ་ཙམ་མི་མཁོ་ཞིང། བསྒྲུབ་བྱ་ཐར་པ་དང་ཐམས་ཅད་མཁྱེན་པར་བགྲོད་པའི་ལམ་དང་ལམ་མ་ཡིན་པ་དང། དེ་དག་གི་བླང་དོར་ཐབས་དང་བཅས་པ་ཇི་བཞིན་གཟིགས་ཤིང་གཞན་ལ་སྟོན་
པར་མཁས་པ་ཞིག་དགོས་པ་གསུངས་པ་བཞིན། སུམ་བརྒྱ་པ་ལས། ཚུལ་ཁྲིམས་ལྡན་ཞིང་འདུལ་བའི་ཆོ་ག་ཤེས། །ནད་པར་སྙིང་བརྩེ་འཁོར་ནི་དག་པ་དང། །ཆོས་དང་ཟང་ཟིང་ཕན་འདོགས་ལ་བརྩོན་པ། །

[011B] །ཞེས་འདུལ་བ་ནས་བཤད་པའི་བླ་མའི་ཡོན་ཏན་དང། མདོ་སྡེ་རྒྱན་ལས། བཤེས་གཉེན་དུལ་བ་ཞི་བ་ཉེར་ཞིབ་་་་སྐྱོ་བ་སྤངས་ལ་བསྟེན། །ཞེས་ཐེག་ཆེན་ཐུན་
མོང་བའི་སྡེ་སྣོད་ནས་བཤད་པའི་བླ་མའི་ཡོན་ཏན་བཅུ་དང། བླ་མ་ལྔ་བཅུ་པ་ལས། བརྟན་ཞིང་དུལ་ལ་བློ་གྲོས་ལྡན། །བཟོད་ལྡན་དྲང་ལ་གཡོ་སྒྱུ་མེད། །སྔགས་དང་རྒྱུད་ཀྱི་སྦྱོར་བ་ཤེས། །སྙིང་བརྩེར་ལྡན་ཞིང་བསྟན་
བཅོས་མཁས། །དེ་ཉིད་བཅུ་ནི་ཡོངས་སུ་ཤེས། །དཀྱིལ་འཁོར་འབྲི་བའི་ལས་ལ་མཁས། །སྔགས་བཤད་པ་ཡི་སྦྱོར་བ་ཤེས། །རབ་ཏུ་དྭང་བཞིན་དབང་པོ་འདུལ། །ཞེས་ཕྱི་ནང་གི་དེ་ཉིད་ཉི་ཤུ་སོགས་རྡོ་རྗེ་ཐེག་པ་
ནས་བཤད་པའི་རྡོ་རྗེ་སློབ་དཔོན་གྱི་ཡོན་ཏན་ཏེ། གསུམ་ལྡན་རྡོ་རྗེ་འཛིན་པའི་ཡོན་ཏན་ཐམས་ཅད་མ་ཚང་བ་མེད་པའི་དྲིན་ཅན་བླ་མ་བློ་བཟང་ཐུབ་དབང་རྡོ་རྗེ་འཆང་བྱམས་པ་བསྟན་འཛིན་འཕྲིན་ལས་རྒྱ་མཚོ་དཔལ་བཟང་པོའི་
ཞལ་སྔ་ནས། འཁོར་ཕུན་སུམ་ཚོགས་པ། བཀའ་གདམས་གླེགས་བམ་ལས། མདོར་ན་གནས་མཆོག་དེ་དག་ཏུ། །དང་པོ་བཞི་གྲྭ་ནས་བཟུངས་ཏེ། །ཐ་མ་སྟོང་ཕྲག་ཕྱེད་དང་གསུམ། །བསླབ་པ་གསུམ་ལྡན་ཤཱཀྱའི་སྲས། །
འགྲོ་བ་ཀུན་གྱི་མགོན་དུ་འགྱུར། །ཞེས་གནས་འདིར་དང་པོར་དགེ་འདུན་བཞི་གྲྭ་ནས་བཟུང་སྟེ་རིམ་གྱིས་འཕེལ་ཏེ་མཐར་སྟོང་ཕྲག་གི་ཕྱེད་ལྔ་བརྒྱ་དང། དེའི་སྟེང་སུམ་སྟོང་བསྣན་པས་སུམ་སྟོང་ལྔ་བརྒྱའི་གྲངས་སུ་

[012A]༄༅། །ཉེ་བའི་བསླབ་གསུམ་འཛིན་པའི་ཤཱཀྱའི་སྲས། ཤཱཀྱའི་དགེ་སྦྱོང་མང་དུ་འདུས་ཏེ་འགྲོ་བའི་མགོན་དུ་འགྱུར་བ་ལུང་བསྟན་པའི་དགེ་འདུན་ཆོས་གོས་ངན་ངོན་ཙམ་གྱིས་ཆོག་ཤེས་པ། གནས་མལ་
དང་བསོད་སྙོམས་ངན་ངོན་ཙམ་གྱིས་ཆོག་ཤེས་པ། སྤོང་བ་དང་སྒོམ་པ་ལ་མངོན་པར་དགའ་བ་སྟེ་འཕགས་པའི་རིགས་བཞི་ལ་གནས་པའི་དགེ་འདུན་གནས་འདིར་གཉུག་མར་གནས་པ་རྣམས་ཀྱིས་གཞི་བཟུང་གདན་ས་ཆེན་
པོ་གཞན་དང་ཕྱོགས་གཞན་ནས་འདུས་པ་དང་བཅས་ཏེ། བསྟན་པའི་ཁུར་ཆེན་ཐེག་པའི་བླ་སྤྲུལ། མདོ་སྔགས་ཀྱི་གཞུང་ལུགས་མཐའ་ཡས་པའི་ཟབ་དོན་སྨྲ་བ་ལ་འཇིགས་པ་མེད་པའི་བཀའ་རབ་འབྱམས་དགེ་བའི་བཤེས་
གཉེན་སྡེ་སྣོད་འཛིན་པ། རྒྱལ་བའི་གསུང་རབ་ཀྱི་དགོངས་དོན་རྣམས་དྲི་མ་མེད་པའི་རིགས་ལམ་གྱིས་ལེགས་པར་གཏན་ལ་འབེབས་པ་ལ་ཉིན་མཚན་འཁོར་ཡུག་ཏུ་བརྩོན་པ་མི་ལྷོད་པའི་བློ་གསལ་སློབ་གཉེར་བ། དབེན་པའི་
རི་སུལ་དུ་ཚེ་བློས་བཏང་གིས་སྒྲུབ་པ་སྙིང་པོར་མཛད་པའི་བྱ་བཏང་རི་ཁྲོད་པ་སོགས། མདོར་ན་བཞི་བརྒྱ་པ་ལས། གཟུར་གནས་བློ་ལྡན་དོན་གཉེར་བ། །ཉན་པོ་སྣོད་ཅེས་བྱ་བར་བཤད། །ཅེས་གསུངས་པ་ལྟར་གྱི་
ཉན་པ་པོའི་ཡོན་ཏན་ཡོངས་སུ་ཚང་པའི་དད་འདུན་གྱི་སྐྱེ་བོ་སྟོང་ཕྲག་གཉིས་སུ་ཉེ་བར། དུས་ཕུན་སུམ་ཚོགས་པ་དང་པོའི་སངས་རྒྱས་དཔལ་དུས་ཀྱི་འཁོར་ལོ་གངས་ཅན་དུ་འགྱུར་བའི་ཚུལ་ལ་བརྩམས་ཏེ་རབ་

[012B] རབ་བྱུང་བཅུ་དྲུག་པའི་རབ་རྒྱལ་ས་སྟག་ཧོར་ཟླ་ལྔ་པ་སྣོན་གྱི་ཉ་བའི་བཀྲ་ཤིས་ཟླ་བའི་དཀར་ཕྱོགས་ཀྱི་གཟའ་ཚེས་མཆོག་ཏུ་དགེ་བ་ནས་བཟུང། ཆོས་ཕུན་སུམ་ཚོགས་པ་འབྲོམ་ཆོས་ཀྱི་རྒྱལ་པོས་
ངོ་མཚར་བཀའ་ནི་སྡེ་སྣོད་གསུམ་པོ་སྟེ། །གདམས་པ་སྐྱེས་བུ་གསུམ་གྱིས་རབ་མཛེས་པའི། །བཀའ་གདམས་རིན་ཆེན་གསེར་གྱི་ཕྲེང་བ་འདིར། །འགྲོ་བ་གང་གིས་བགྲང་ཡང་དོན་ཡོད་འགྱུར། །ཞེས་དང། རྗེ་བླ་མས་
གསུང་རབ་ཀུན་གྱི་སྙིང་པོ་བསྡུ་བསྡུ་བས། །ཚུལ་འདི་ཐུན་རེ་བཏོན་དང་ཉན་པས་ཀྱང། །དམ་ཆོས་འཆད་དང་ཐོས་པའི་ཕན་ཡོན་སོགས། །རླབས་ཆེན་སྡུད་པར་ངེས་པས་དེ་དོན་བསམ། །ཞེས་གསུངས་པ་ལྟར། རྒྱལ་བའི་
གསུང་རབ་མཐའ་དག་གི་དགོངས་དོན་ཟབ་པ་དང་རྒྱ་ཆེ་བའི་ལམ་གྱི་རིམ་པ་རྣམས་རྒྱལ་སྲས་མི་ཕམ་པ་དང་འཇམ་དཔལ་དབྱངས་ཀྱི་མན་ངག་ལ་བརྟེན་ནས་ཤིང་རྟ་ཆེན་པོ་ཀླུ་སྒྲུབ་དང་ཐོགས་མེད་ཀྱིས་ཇི་ལྟར་བཀྲལ་བའི་
ལམ་སྲོལ། དཔལ་ལྷ་གཅིག་དའི་པཾ་ཀ་ར་དང་འཇམ་མགོན་ཆོས་ཀྱི་རྒྱལ་པོ་སོགས་འཕགས་བོད་ཀྱི་མཁས་གྲུབ་གསེར་གྱི་རི་བོ་ལྟ་བུར་རིམ་པར་བྱོན་པ་རྣམས་ཀྱི་ཉམས་མྱོང་ཚད་མའི་སྒོ་ནས་གཏན་ལ་ཕབ་པའི་གདམས་
ངག་ཉིད་ཁུ། སྐལ་ལྡན་གྱི་སྐྱེས་བུ་སངས་རྒྱས་ཀྱི་སར་བགྲོད་པར་བྱེད་པའི་ཐེག་པ་མཆོག་གི་ཆོས་ལུགས། ཆོས་ཕུང་བརྒྱད་ཁྲི་བཞི་སྟོང་གི་བརྗོད་བྱ་རྣམས་སྐྱེས་བུ་གསུམ་གྱི་ལམ་གྱི་རིམ་པར་བསྡུས་ཏེ་ངོ་བོ་མ་ནོར་བ་

[013A]༄༅། །གོ་རིམ་མ་འཁྲུགས་པ། གྲངས་མ་ཆད་པར་གང་ཟག་གཅིག་འཚང་རྒྱ་བའི་ཡན་ལག་ཏུ་སྟན་ཐོག་གཅིག་ཏུ་ཉམས་སུ་ལེན་པའི་རིམ་པར་དྲིལ་བ། དེའི་གནད་ཀྱིས་འདི་ལ་ཉན་བསམ་ཐུན་
གཅིག་ཙམ་བགྱིས་པས། རྒྱལ་བའི་གསུང་རབ་ཐམས་ཅད་ལ་ཐོས་བསམ་བྱས་པའི་ཕན་ཡོན་རླབས་པོ་ཆེ་སྐད་ཅིག་གིས་བསྡུད་པ། ཆེ་བ་བཞི་ལྡན་བྱང་ཆུབ་ལམ་གྱི་རིམ་པ་ཞེས་ས་གསུམ་གྱི་སྒྲོན་མེ་གཅིག་
པུ་འདི་ཉིད་ཀྱི་ཁྲིད་ཆེན་བརྒྱད་ཀྱི་ནང་ཚན་རྗེ་བླ་མ་ཁམས་གསུམ་ཆོས་ཀྱི་རྒྱལ་པོ་ཤར་ཙོང་ཁ་པ་ཆེན་པོས་མཛད་པའི་བྱང་ཆུབ་ལམ་རིམ་ཆེན་མོ་མཆན་བུ་བཞི་སྦྲགས་ཀྱི་སྟེང་ནས་བཤད་ཁྲིད་དང། པཎ་ཆེན་བློ་
བཟང་ཆོས་ཀྱི་རྒྱལ་མཚན་གྱིས་མཛད་པའི་ལམ་རིམ་བདེ་ལམ་གྱི་སྟེང་ནས་ཉམས་ཁྲིད་གཉིས་སྦྲགས་ཏེ། སླ་སར་འཇམ་ལ་དཀའ་སར་བཏང་སྙོམས་སུ་འཇོག་པ། བརྗོད་བྱའི་སྙིང་པོ་མི་གསལ་བར་འབྲེལ་མེད་
ཀྱི་ལོ་རྒྱུས་མང་བ། ལུང་རིགས་དང་མ་འབྲེལ་བའི་རང་བཟོའི་གཏམ་གྱིས་གཞན་མགོ་བསྐོར་བ། ཉམས་ལེན་གྱི་གནད་ལ་མི་འདྲིལ་བར་ངག་སྒྲོས་སྣ་ཚོགས་ཀྱིས་ཉི་མ་འཕུལ་བ་སོགས་བཤད་པའི་སྐྱོན་ཐམས་ཅད་དང་
བྲལ་ཞིང། སྤྲོས་བཤད་གང་མཛད་གསལ་ཞིང་འདྲིལ་བས་ངེས་པ་སྐྱེ་སླ་བ། གནད་དོན་རྣམས་སེམས་ཀྱི་སྟེང་དུ་བསྐོར་ཚུལ་གཙོ་བོར་སྟོན་པས་རྒྱུད་ཁུལ་ཚབས་ཆེ་བ། ཁྱད་པར་རྗེ་རང་ཉིད་ཀྱི་ཉམས་མྱོང་གི་སྟེང་ནས་

[013B] རྗེ་ཉིད་ཀྱིས་ཞོར་འཕྲོས་ཙམ་གསུངས་པ་གདུལ་བྱའི་བློ་སྣ་གཏིང་ནས་འགྱུར་ཚབས་ཆེ་བ། ཉམས་ལེན་གྱི་དམིགས་
སྐོར་རེ་རེའི་ནང་དུའང་སྐྱེས་བུ་གསུམ་གྱི་གནད་རྣམས་ལམ་ལམ་དུ་འདུ་བ་བསྟན་པ་ཐམས་ཅད་གྲུ་བཞི་ལམ་གྱིས་འཁྱེར་བའི་ཁྱད་ཆོས་མིང་དང་དོན་དུ་མཐུན་པའི་མན་ངག་གི་གནད་དང་ལྡན་པར་སྩལ་པས། བདག་ཅག་
འདིར་འདུས་ཀྱི་གདུལ་བྱ་རྣམས་ཐེག་མཆོག་བསྟན་པའི་སྙིང་པོའི་སྐལ་བ་མཆོག་ལ་སྦྱོར་བར་མཛད་པའི་བཀའ་དྲིན་ནི་བདག་ལུས་སྟོང་གསུམ་གྱི་རྡུལ་གྲངས་དང་མཉམ་པར་གྱུར་ནས་དེ་རེ་རེས་ཀྱང་སྟོང་གསུམ་རིན་
ཆེན་སྣ་བདུན་གྱིས་བཀང་སྟེ་བསྐལ་པའི་བར་དུ་ཕུལ་ཡང་ཆ་ཙམ་གཞལ་བར་ག་ལ་ནུས་ཏེ། བཀའ་དྲིན་གྱི་ཆ་ཤས་ཙམ་གསབ་པའི་སླད་དང། དེང་རབ་བྱུང་བཅུ་དྲུག་པའི་ས་སྟག་ཟླ་བ་དྲུག་པའི་ཚེས་བཅུ་དྲུག་ཉིན་མགོན་
པོ་མཆོ་ག་ཉིད་སྔར་རབ་བྱུང་བཅོ་ལྔ་པའི་ས་སྟག་ཟླ་བ་དྲུག་པའི་ཚེས་བཅུ་དྲུག་ཉིན་སྐུ་བལྟམས་པའི་འཁྲུངས་ཚེས་མ་བསྒྲིགས་ལྷུན་གྲུབ་ཏུ་འགྲིགས་པའི་རྟེན་འབྱུང་གི་སརྒ་མ་འཆོལ་བ་སྐུ་ཚེ་རྒྱལ་བ་ཚེ་མཐའ་ཡས་པའི་
ངོ་བོར་བརྟན་པར་གསོལ་བ་འདེབས་པའི་སླད་དུ་ཞིང་ཁམས་རྒྱ་མཚོའི་བཀོད་པས་སྣ་དྲངས། རུང་མཐུན་ཡོ་བྱད། བཀྲ་ཤིས་རྟེན་འབྲེལ་གྱི་རྫས་དང་དངོས་འབྱོར་གྱི་འབུལ་བ་ཕྲན་བུ་དང་བཅས་རང་གཞན་གྱི་ལུས་

[014A]༄༅། །ལོངས་སྤྱོད་དུས་གསུམ་དགེ་བའི་ཚོགས་དང་བཅས་པ་ཀུན་བཟང་མཆོད་སྤྲིན་མི་ཟད་ནམ་མཁའ་མཛོད་ཀྱི་རང་བཞིན་དུ་བློས་བླངས་ཏེ་ཕུལ་བ་ལགས་ན། འབུལ་བའི་དངོས་པོ་ཤིན་ཏུ་
དམན་རུང། བདག་ཉིད་ལྷག་པའི་བསམ་པ་དག་པ་ཁོ་ན་ཉིད་གཏན་ཚིག་ཏུ་བཟུང་ནས་དགྱེས་པའི་སྤྱན་རས་ཡུད་ཙམ་འབེབས་པ་ནས། སླར་ཡང་གསོལ་བ་འདེབས་པའི་སྙིང་པོ་ནི། རྒྱུད་བླ་མ་ལས། བརྒྱ་བྱིན་རྔ་
སྤྲིན་ཚངས་པ་དང། །ཉི་མ་ནོར་བུ་རིན་ཆེན་བཞིན། །དེ་བཞིན་གཤེགས་པ་སྒྲ་སྙན་བཞིན། །ནམ་མཁའ་དང་ནི་ས་བཞིན་ནོ། །ཞེས་དཔེ་དགུའི་སྒོ་ནས་སངས་རྒྱས་ཀྱི་སྐུ་གསུང་ཐུགས་གསུམ་དང། དེའི་འཕྲིན་ལས་
གསུམ། སྐུ་གསུང་ཐུགས་ཀྱི་གསང་བ་གསུམ། ཐུགས་རྗེ་ཆེན་པོ་བཅས་ལྷུན་གྲུབ་རྒྱུན་མི་ཆད་པར་གསུངས་པ་ལྟར། རྒྱལ་བའི་འཕྲིན་ལས་འཁོར་བ་ཇི་སྲིད་པར་ལྷུན་གྲུབ་རྒྱུན་མི་ཆད་པའི་སྟེང་གདུལ་བྱས་གསོལ་
བ་བཏབ་པའི་རྐྱེན་འཛོམས་ན་རྒྱུ་རྐྱེན་རྟེན་འབྲེལ་གྱི་ཆེ་བས་འབྲས་བུ་གདོན་མི་ཟ་བར་འབྱུང་བར་ངེས་པས་ན། ཇི་སྐད་དུ་ཡང། མཁས་མཆོག་དབྱིག་གི་གཉེན་པོས། སྟོན་པ་འཇིག་རྟེན་མིག་ནི་ཟུམ་གྱུར་ཅིང། །
དཔང་གྱུར་སྐྱེ་བོ་ཕལ་ཆེར་ཟད་པ་ན། །དེ་ཉིད་མ་རྟོགས་རང་གར་གྱུར་བ་ཡིས། །ངན་རྟོག་རྣམས་ཀྱིས་བསྟན་པ་འདི་དཀྲུགས་སོ། །རང་བྱུང་རང་བྱུང་བསྟན་པ་གཅེས་འཛིན་རྣམས། །མཆོག་ཏུ་ཞིར་གཤེགས་འགྲོ་

[014B] །འདོམས་མེད་ཡོན་ཏན་འཇོམས་པར་བྱེད་པ་ཡིན། །དྲི་མས་དགའ་མགུར་དེང་སང་འདི་ན་སྤྱོད། །དེ་ལྟར་ཐུབ་པ་དག་གི་བསྟན་པ་ནི། །ལྐོག་མར་སྲོག་ཕྱིན་འདྲ་དང་དྲི་མ་རྣམས། །སྟོབས་དང་ལྡན་པའི་དུས་སུ་
རིགས་ནས་ནི། །ཐར་པ་འདོད་པ་དག་གིས་བག་ཡོད་ཀྱིས། །ཞེས་སྔར་སློབ་དཔོན་དབྱིག་གཉེན་བྱོན་པའི་དུས་སྐབས་ཀྱང་བསྟན་པའི་གནས་ཚུལ་ལ་ཐུགས་ཕྱུང་བའི་གསུང་དེ་ལྟ་བུ་གསུངས་དགོས་ན། དེང་གི་དུས་
སྟོན་པ་ཐུགས་རྗེ་ཅན་འཇིག་རྟེན་གྱི་མིག་གཅིག་པུ་དེ་ནི་རིང་མོ་ཞིག་ནས་ནུབ། ཡབ་གཅིག་འཇམ་མགོན་ཆོས་ཀྱི་རྒྱལ་པོ་ཡབ་སྲས་རྣམས་ནི་མ་བཞུགས། དཔང་པོར་གྱུར་པའི་སྐྱེས་བུ་དམ་པ་བསྟན་པ་ལ་གཅེས་པ་
ཕལ་མོ་ཆེ་ནི་ཞི་བར་མནལ། ཟོག་པོ་གཡོ་ཁྲམ་གྱིས་སྐྱེ་བོ་བསླུ་བ་ཆུ་སྐྱར་དང་བྱི་ལའི་ངང་ཚུལ་བཟུང་བ་དུ་མས་ནི་ཡུལ་འཁོར་ཁྱབ། ཆོས་པ་ཆོས་བཞིན་སྤྱོད་པའི་སྐྱེ་བོ་ནི་ཉིན་མོའི་སྐར་མ་བས་ཀྱང་དཀོན་ཞིང། བརྒྱ་ལ་རེ་
འགའ་ཙམ་ཡོད་ནའང་བྱ་རོག་ལུས་དཀར་བཞིན་དུ་ཀུན་གྱིས་བརྙས་ཤིང་སྡང། ཕ་བླ་མ་བཀའ་དྲིན་ཅན་འཇམ་མགོན་ཙོང་ཁ་པ་ཆེན་པོས་བདག་ཅག་གི་དོན་དུ་སྐུ་དང་སྤོག་ལ་མ་གཟིགས་པར་དཀའ་བ་བརྒྱ་ཕྲག་མང་པོས་
ལེགས་པར་གཏན་ལ་ཕབས་ཏེ་ཟས་ཆོག་བཏུང་ཆོག་ལག་ཏུ་བླང་ཆོག་ཏུ་སྩལ་བའི་སྙན་བརྒྱུད་ཀྱི་བསྟན་པ་རིན་པོ་ཆེ་ནི་ཟུངས་ཟད་ཀྱི་ནད་པ་སྨན་པས་བོར་བའམ། སྲང་བར་གྱི་ཁྱི་མོ་རུལ་བ་བཞིན་དུ་བདག་ཏུ་

[015A]༄༅། །འཛིན་པ་སུ་ཡང་མེད། རྗེས་འཇུག་ཏུ་རློམས་པ་སྒྱེད་པུ་གསེར་དུ་སོང་བའི་དབུལ་པོའི་ངང་ཚུལ་ཅན་བདག་དང་བདག་འདྲ་བ་ཕལ་ཆེར་གྱི་ཁ་སྟབས་ནི་འདི་ལྟར་ཟད། གང་ནས་བསམ་
ཡང་སྙིང་ཁུང་ཆུ་བཞིན་དུ་གྲང་བའི་བསྟན་པའི་གནས་སྐབས་འདི་ལྟ་བུར་གྱུར་པའི་ཚུལ་འདི་དག་ཐུགས་ལ་བརྣག་ནས། ཇི་སྐད་དུ། ནམ་མཁའི་མཐས་གཏུགས་འགྱུར་བ་ཇི་ཙམ་པ། །སེམས་ཅན་མ་ལུས་མཐའ་
ཡང་དེ་བཞིན་ཏེ། །ཇི་ཙམ་ལས་དང་ཉོན་མོངས་མཐར་གྱུར་པ། །བདག་གི་སྨོན་ལམ་མཐའ་ཡང་དེ་ཙམ་མོ། །ཞེས་པ་ལྟར་གདུལ་བྱའི་སྙིགས་མ་བདོ་བའི་ངང་ཚུལ་ཇི་ཙམ་འཕེལ་བ་དེ་ཙམ་དུ་བཟོད་སྟོབས་དང་ཐུགས་
བསྐྱེད་གྱི་གོ་ཆ་ཆེས་ཆེར་བཞེས་ནས་བསྟན་འགྲོའི་མགོན་དུ་སྐུ་ཚེ་ཞབས་པད་བསྐལ་པ་རྒྱ་མཚོའི་བར་དུ་རྡོ་རྗེའི་ཆོས་བདུན་གྱི་ངོ་བོར་བརྟན་པར་བཞུགས་ནས་ཟབ་རྒྱས་ཆོས་ཀྱི་འཁོར་ལོ་རྒྱུན་མི་ཆད་དུ་བསྐོར་བ་དང་
བདག་ཅག་འདིར་འདུས་ཀྱི་གདུལ་བྱ་རྣམས་ཀྱང་ཚེ་རབས་ཀུན་ཏུ་མགོན་པོ་མཆོག་གིས་མཉེས་བཞིན་རྗེས་སུ་འཛིན་པ་དང། དེའི་མཐུ་ལས་བློ་བཟང་བསྟན་པའི་སྙིང་པོའི་ཉམས་ལེན་དང་མི་འབྲལ་ཞིང། འགྲོ་ཀུན་
སྒྲོལ་བ་ལ་མི་ཞུམ་པའི་མཐུ་ཆེན་རྒྱལ་སྲས་དཔའ་བོར་གྱུར་ཏེ། དུས་གསུམ་གྱི་རྒྱལ་བ་སྲས་དང་བཅས་པ་ཐམས་ཅད་ཀྱི་མཛད་པ་དང་སྨོན་ལམ་ཐམས་ཅད་བདག་ཉིད་གཅིག་པུས་ཡོངས་སུ་སྒྲུབ་ནུས་སོགས་ཇི་

[015B] ཞེས་གསོལ་བ་འདེབས་པ་ལགས་ན་བརྩེ་བའི་ཞལ་བཞེས་བཟང་པོ་སྤྱི་བོའི་མཛེས་རྒྱན་དུ་སྨིན་
པ་མྑྱཻཨྣ་ལགས།། །།དགེ་ལེགས་འཕེལ།། །།


﻿
[001A]༄༅། །ཞབས་བརྟན་དང་མྱུར་བྱོན་གསོལ་འདེབས་སོགས་གསོལ་འདེབས་ཀྱི་རིམ་པ་ཕྱོགས་གཅིག་ཏུ་བསྒྲིགས་པ་བཞུགས་སོ།།

[001B] །ཨོཾ་སྭ་སྟི། རབ་འབྱམས་རྒྱལ་བའི་གསང་གསུམ་མ་ལུས་པ། །གང་འདུལ་ཅིར་ཡང་འཆར་བའི་སྒྱུ་འཕྲུལ་གར། །སྲིད་ཞིའི་དགེ་ལེགས་ཀུན་འབྱུང་ཡིད་བཞིན་ནོར། །
དངོས་བརྒྱུད་དྲིན་ཅན་བླ་མའི་ཚོགས་རྣམས་ལ། །བདག་ཅག་གདུང་ཤུགས་དྲག་པོས་གསོལ་འདེབས་ན། །གངས་ཅན་མགོན་པོ་བསྟན་འཛིན་རྒྱ་མཚོ་ཡི། །སྐུ་ཚེ་མི་ཤིགས་བསྐལ་བརྒྱར་རབ་བྲྟན་ཅིང༑ ༑བཞེད་དོན་ལྷུན་གྱིས་འགྲུབ་པར་བྱིན་གྱིས་རློབས། །ཆོས་དབྱིངས་ཀུན་གསལ་ཁྱོན་དང་མཉམ་འཇུག་པའི། །རྡུལ་བྲལ་བདེ་ཆེན་ཡེ་ཤེས་སྒྱུ་མའི་སྤྲིན། །གྲངས་མེད་རྟེན་དང་བརྟེན་པའི་དཀྱིལ་
འཁོར་དུ། །ཤར་བའི་ཡི་དམ་ལྷ་ཚོགས་ཐམས་ཅད་ལ། །བདག་ཅག་གདུང་ཤུགས་དྲག་པོས་གསོལ་འདེབས་ན། །གངས་ཅན་མགོན་པོ་བསྟན་འཛིན་རྒྱ་མཚོ་ཡི། །སྐུ་ཚེ་མི་ཤིགས་བྶྐལ་

[002A] །བརྒྱར་རབ་བརྟན་ཅིང། །བཞེད་དོན་ལྷུན་གྱིས་འགྲུབ་པར་བྱིན་གྱིས་རློབས། །སྤངས་རྟོགས་ཡོན་ཏན་ལྷུན་རྫོགས་འཕྲིན་ལས་ཀྱི། །སྣང་བ་འགྲོ་ཁམས་རྒྱ་མཚོར་
རྟག་རྩེན་པས། །ཕན་མཛད་སྟོབས་བཅུ་མངའ་བ་ལྷ་ཡི་ལྷ། །རབ་འབྱམས་དུས་གསུམ་རྒྱལ་བ་ཐམས་ཅད་ལ། །བདག་ཅག་  ྾  གངས་ཅན་མགོན་པོ་  ྾  སྐུ་ཚེ་མི་ཤིགས་  ྾  བཞེད་དོན་
འཇིག་རྟེན་གསུམ་ལས་གང་གིས་ངེས་སྒྲོལ་ཞིང། །མཆོག་ཏུ་ཞི་བ་རྣམ་བྱང་ནོར་བུའི་གཏེར། །ཟག་མེད་མི་གཡོ་ཀུན་བཟང་དགེ་བའི་དཔལ། །ཐེག་གསུམ་དམ་པའི་ཆོས་ཀྱི་ཚོགས་རྣམས་ལ། །
བདག་ཅག་  ྾  གངས་ཅན་  ྾  སྐུ་ཚེ་  ྾  བཞེད་དོན་  ྾  སྲིད་པའི་འཁྲུལ་འཁོར་འཇོམས་ལ་ཆེས་དཔའ་བའི། །བདེན་དོན་མངོན་སུམ་འཇལ་བའི་ཡེ་ཤེས་ཅན། །རྣམ་ཐར་རྡོ་རྗེའི་གྲོང་ལས་མི་ཕྱེད་

[002B] ༑རིག་གྲོལ་འཕགས་པའི་དགེ་འདུན་ཐམས་ཅད་ལ། །བདག་ཅག་  ྾  གངས་ཅན་  ྾  སྐུ་ཚེ་  ྾  བཞེད་དོན་  ྾  མཁའ་སྤྱོད་ཞིང་དང་གནས་ཡུལ་དུར་ཁྲོད་དུ། །བདེ་སྟོང་ཉམས་བརྒྱར་རོལ་བའི་རྩེད་འྗོ་
ཡིས༑ ༑རྣལ་འབྱོར་ལམ་བཟང་སྒྲུབ་ལ་གྲོགས་མཛད་པའི། །གནས་གསུམ་དཔའ་བོ་མཁའ་འགྲོའི་ཚོགས་རྣམས་ལ། །བདག་ཅག་  ྾  གངས་ཅན་  ྾  སྐུ་ཚེ་  ྾  བཞེད་དོན་  ྾  རྡོ་རྗེ་འཆང་གི་བཀའ་རྟགྶ་
ཕྱག་རྒྱའི་མདུད། །མི་འབྲལ་རལ་པའི་ཐོད་དུ་ཉེར་བཀོད་ནས། །བསྟན་དང་བསྟན་འཛིན་སྐྱོང་བའི་མཐུ་རྩལ་ཅན། །ཡེ་ཤེས་སྤྱན་ལྡན་བསྟན་སྲུང་རྒྱ་མཚོ་ལ། །བདག་ཅག་  ྾  གངས་ཅན་མགོན་པོ་བསྟན་
འཛིན་རྒྱ་མཚོ་ཡི། །སྐུ་ཚེ་མི་ཤིགས་བསྐལ་བརྒྱར་རབ་བརྟན་ཅིང། །བཞེད་དོན་ལྷུན་གྱིས་འགྲུབ་པར་བྱིན་གྱིས་རློབས། །དེ་ལྟར་བསླུ་མེད་སྐྱབས་ཀྱི་མཆོག་རྣམས་ལ། །ཤུགས་དྲག་སྙིང་ནས་གུས་
པས་གསོལ་བཏབ་མཐུས། །མི་བཟད་སྙིགས་མའི་ཟུག་རྔུས་རབ་མནར་བའི། །བདག་སོགས་གངས་ལྗོངས་འགྲོ་བའི་མགོན་གཅིག་པུ། །ངག་དབང་བློ་བཟང་བསྟན་འཛིན་རྒྱ་མཚོ་མཆོག་གྶང་
གསུམ་མི་ཤིགས་མི་འགྱུར་མི་ནུབ་པར། །གཞོམ་ཞིག་ཡོངས་བྲལ་རྡོ་རྗེ་སྙིང་པོའི་ཁྲིར། །བསྐལ་པ་རྒྱ་མཚོར་གཡོ་མེད་རྟག་བརྟན་ཤོག་རབ་འབྱམས་རྒྱལ་བ་ཀུན་གྱི་མཛད་པའི་ཁུར། །སྙིང་སྟོབས་

[003A]༄༅། །ཕྲག་པར་བཟུང་བའི་རླབས་ཆེན་གྱི། །འཕྲིན་ལས་ཀུན་ཕན་ནོར་བུའི་སྙིང་པོ་ཅན། །བཞེད་པ་ཇི་བཞིན་ལྷུན་གྱིས་འགྲུབ་གྱུར་ཅིག་དེའི་མཐུས་རྫོགས་ལྡན་སྐལ་བཟང་
ནམ་མཁའི་སྒོ། །ལུས་ཅན་ངལ་བསོའི་དཔྱིད་དུ་རྟག་གྲོལ་ཞིང། །ཐུབ་བསྟན་ཕྱོགས་དུས་ཀུན་ཏུ་རབ་དར་བའི། །དགེ་མཚན་སྲིད་ཞིའི་རྩེ་མོར་རྒྱས་གྱུར་ཅིག་ཕྱག་ན་པདྨོའི་བྱིན་རླབས་བདུད་རྩིའི་
རྒྱུན༑ ༑བདག་སོགས་སྙིང་གི་ཟུངས་སུ་རྟག་སྨིན་ཅིང། །བཀའ་བཞིན་སྒྲུབ་པའི་མཆོད་པས་རབ་བསྙེན་ནས། །ཀུན་བཟང་སྤྱོད་མཆོག་རྒྱ་མཚོ་མཐར་སོན་ཤོག་རྨད་བྱུང་སྲས་བཅས་རྒྱལ་བའི་བྱིན་
རླབས་དང། །རྟེན་འབྲེལ་བསླུ་བ་མེད་པའི་བདེན་པ་དང། །བདག་གི་ལྷག་བསམ་དག་པའི་མཐུ་སྟོབས་ཀྱིས། །སྨོན་པའི་དོན་ཀུན་བདེ་བླག་མྱུར་འགྲུབ་ཤོག་ །ཅེས་པ་འདི་ཡང་བདག་སོགས་ལྷ་དང་བཅས་པའི་
འགྲོ་བ་ཡོངས་ཀྱི་རྣམ་འདྲེན་མཚུངས་ཟླ་མ་མཆིས་པ་་གོངས་ས་་སྐྱབས་མགོན་རྒྱལ་བའི་དབང་པོ་ཐམས་ཅད་མཁྱེན་ཅིང་གཟིགས་པ་ཆེན་པོ་རྗེ་བཙུན་ངག་དབང་བློ་བཟང་བསྟན་འཛིན་རྒྱ་མཚོ་སྲིད་གསུམ་དབང་བསྒྱུར་མཚུངས་པ་མེད་པའི་སྡེ་དཔལ་བཟང་པོ་མཆོག་གི་་ཞབས་ཟུང་
སྲིད་མཐར་བརྟན་ཅིང། རླབས་ཆེན་བཞེད་རྒུ་མ་ལུས་ལྷུན་གྱིས་འགྲུབ་པའི་ཆེད་བསླུ་མེད་མཆོག་གསུམ་རྒྱ་མཚོའི་ཐུགས་རྗེ་བསྐུལ་བའི་བདེན་ཚིག་གསོལ་འདེབས་མངོན་བརྗོད་དང། སྙན་ངག་གི་རྒྱན་གྱིས་མ་བཅིངས་པ་འདི་ལྟ་བུ་ཞིག་གསར་དུ་འདྲི་དགོས་ཞེས་གདན་ས་ཆེན་

[003B] བཀའ་ཤག་དྲུང་རྩིས་ཀྱིས་མཚོན་རྩེ་ཤོད་དྲུང་རིགས་སེར་སྐྱ་སྤྱི་ཚོགས། བོད་ལྗོངས་ལྷ་སྡེ་མི་སྡེ་ཡོངས་བཅས་ནས་མ་བགྲོས་བསམ་པ་གཅིག་མཐུན་གྱིས་ཕྲན་ཡོངས་འཛིན་ཆེ་བ་ཤར་ཆོས་གླིང་སྤྲུལ་སྐུ་ཐུབ་བསྟན་ལུང་རྟོགས་རྣམ་རྒྱལ་འཕྲིན་ལས་དང། ཡོངས་འཛིན་ཆུང་བ་ཁྲི་
བྱང་སྤྲུལ་སྐུ་བློ་བཟང་ཡེ་ཤེས་བསྟན་འཛིན་རྒྱ་མཚོ་གཉིས་ལ་ལྷ་རེག་དང། རིན་ཆེན་གཉིས་པའི་རྟེན་བཅས་ཇི་ལྟར་བསྐུལ་མ་མཛད་པ་བཞིན། ཕྲན་གཉིས་ནས་ཀྱང་སྤྲོ་བ་མཆོག་ཏུ་བཏེགས་ཏེ་དད་གུས་ལྷག་བསམ་རྩེ་གཅིག་པའི་སྒོ་ནས་གསོལ་བ་བཏབ་པ་དེ་དེ་བཞིན་དུ་འགྲུབ་པར་གྱུར་ཅིག། །།
   ༈   །  ཨོཾ་སྭ་སྟི། བདེ་གཤེགས་སྙིང་པོ་དྲི་བྲལ་ཆོས་ཀྱི་སྐུ། །ཤེས་བྱའི་དཀྱིལ་འཁོར་ཀུན་ཁྱབ་སྣང་བ་ཡིས། །ཁམས་
གསུམ་འགྲོ་བའི་མུན་སེལ་ཕན་བདེའི་ཆར། །འབེབས་མཛད་བཅོམ་ལྡན་ཤཱཀྱ་སེངྒེ་ཡིས། །སྲིད་ཞིའི་རྣམ་འདྲེན་ཕྱག་ན་པདྨོ་ཡི། །སྐུ་ཚེ་མཛད་འཕྲིན་རྒྱས་པར་བྱིན་གྱིས་རློབས། །ཀུན་ཉོན་མེད་དཔུང་རབ་བཅིལ་ཡན་ལག་འབྱུང། །
ཞི་ལྷག་ཏིང་འཛིན་རྒྱས་མཛད་མ་ཕམ་པ། །འཕགས་ནོར་ལོ་མ་བདུན་ལྡན་ནགས་ན་གནས། །ཀུན་དཀྲིས་ཟག་པ་ཡོངས་ཟད་དུས་ལྡན་གྱིས། །སྲིད་ཞིའི་རྣམ་འདྲེན་ཕྱག་ན་པདྨོ་ཡི། །སྐུ་ཚེ་མཛད་འཕྲིན་རྒྱས་པར་བྱིན་གྱིས་རློབས། །
སྲིད་པའི་རིའྗོམྶ་རྡོ་རྗེ་མོ་ཡི་བུ། །རྣམ་པར་གྲོལ་བའི་མཆོག་སྟེར་བཟང་པོའི་ཞབས། །དོན་ཡོན་ཞགས་པས་རེ་སྐོང་གསེར་བེའུ། །ཁམས་གསུམ་གདུང་སེལ་བྷ་ར་དཧྭ་ཛ་ཡིས། །སྲིད་ཞིའི་རྣམ་འདྲེན་  ྾  སྐུ་ཚེ་མྫད་

[004A]༄༅། །འཕྲིན་  ྾  སྦྱངས་པའི་ཡོན་ཏན་ཡོངས་གོམས་བ་ཀུ་ལ། །ཟླ་མེད་ཤཱཀྱའི་རིགས་འཁྲུངས་སྒྲ་གཅན་འཛིན། །བྱང་ཆུབ་ཕྱོགས་ཀྱི་ཆོས་སྟོན་ལམ་ཕྲན་བསྟན། །སྡུག་ཀུན་ཉེར་ཞི་བསོད་སྙོམས་ལེན་པ་
ཡིས༑ ༑སྲིད་ཞིའི་  ྾  སྐུ་ཚེ་  ྾  རིག་པས་རྨོངས་པའི་རྒྱ་དྲལ་ལམ་ཆེན་པ། །རྣམ་པར་ཐར་བརྒྱད་ནོར་ལྡན་ཀླུ་ཡི་སྡེ། །སྲིད་པའི་ཀུན་སྦྱོར་ཡོངས་གཅོད་སྦེད་བྱེད་ཞབས། །མཆོག་རབ་ཞི་བ་རྟག་བརྟན་མི་ཕྱེད་པས། །
སྲིད་ཞིའི་  ྾  སྐུ་ཚེ་  ྾  ཚད་མེད་སྙིང་རྗེའི་ལྷ་གཅིག་སྤྱན་རས་གཟིགས། །དགྲ་བཅོམ་གནས་བརྟན་བཅུ་དྲུག་འཁོར་བཅས་ཀྱི། །སྲི་ཞུར་ཆུ་ཟླ་བཞིན་དུ་སྤྲུལ་པའི་གར། །འཕགས་པའི་དགེ་བསྙེན་དྷརྨ་ཏཱ་ལ་ཡིས། །
སྲིད་ཞིའི་  ྾  སྐུ་ཚེ་  ྾  ཐུབ་པའི་བཀའ་བཞིན་བསྟན་དང་བསྟན་འཛིན་རྣམས། །སྲུང་ཞིང་སྐྱོང་བའི་གཡར་དམ་ཆེ་སྲ་བས། །འཇིག་རྟེན་འདས་ཀྱང་གང་འདུལ་འཕྲིན་ལས་ཀྱིས། །འཇིག་རྟེན་སྐྱོང་བའི་ཚུལ་བཟུང་རྒྱལ་ཆེན་
བཞིས༑ ༑སྲིད་ཞིའི་  ྾  སྐུ་ཚེ་  ྾  ལེགས་གསུང་བདུད་རྩིའི་ཟེགས་མ་ཕྲ་མོས་ཀྱང། །བརྒྱད་ཁྲི་བཞི་སྟོང་ཉོན་མོངས་ཟུག་རྔུའི་ནད། །ཡོངས་སེལ་འཆི་མེད་གཏན་བདེ་གྲུབ་པའི་བཅུད། །ཟབ་དང་རྒྱ་ཆེའི་ལུང་རྟོགས་དམ་
ཆོས་ཀྱིས། །སྲིད་ཞིའི་རྣམ་འདྲེན་ཕྱག་ན་པདྨོ་ཡི། །སྐུ་ཚེ་མཛད་འཕྲིན་རྒྱས་པར་བྱིན་གྱིས་རློབས། །ཟླ་མེད་སྟོབས་བཅུའི་རྩལ་རྫོགས་ལྷ་ཡི་ལྷ། །མི་མཇེད་ཞིང་གི་དཔལ་གྱུར་ཟས་གཙང་སྲས། །བསྟན་སྐྱོང་སྤྲུལ་པའི་

[004B] །རྩེ་གཅིག་རེ་བའི་ཡིད་ཀྱིས་གསོལ་འདེབས་ན། །མཐའ་མེད་འགྲོ་བ་སྒྲོལ་བའི་དམ་བཅའ་ཁུར། །ཡོངས་བཟོད་གངས་ཅན་ལྷ་གཅིག་པད་དཀར་འཆང། །མཁའ་ཁྱབ་སྲིད་པའི་སྒྲོན་མེ་རྟག་གསལ་
བའི༑ ༑སྣང་བས་འཇིག་རྟེན་དུས་རིང་སྐྱོང་གྱུར་ཅིག་རླབས་ཆེན་འཕྲིན་ལས་དཔག་བསམ་ཡོངས་འདུའི་ལྗོན། །ཟླ་མེད་ཕན་བདེའི་འབྲས་བཟང་འབུམ་པ་ཅན། །ཀུན་ལ་གྲིབ་ཏུ་བསིལ་བའི་ཡལ་གའི་ཁྱོན། །དཔག་ཡས་
ནམ་མཁའི་བླ་རེར་དཀྲིགས་གྱུར་ཅིག་དེའི་མཐུས་ཐུབ་བསྟན་རིན་ཆེན་དབང་གི་རྒྱལ། །ས་གསུམ་རྒྱལ་མཚན་རྩེ་མོར་མངོན་མཛེས་ཤིང། །སྙིགས་མའི་རྒྱུད་པ་ཀུན་སེལ་བཀྲ་ཤིས་ཆར། །འབེབས་པས་འགྲོ་ཀུན་བདེ་བར་
ངལ་འཚོ་ཤོག་ཆོས་ཀུན་གདོད་ནས་ཡོངས་དག་མེ་ལོང་ངོས། །རྟེན་འབྱུང་སྣང་བ་མ་འགག་ངོ་མཚར་གཟུགས། །ཅིར་ཡང་འཆར་བཟོད་མཐའ་བྲལ་ཆོས་ཀྱི་དབྱིངས། །བདེན་པའི་མཐུ་ཡིས་སྨོན་པ་ལྷུན་འགྲུབ་ཤོག། །།
 ཅེས་པ་འདི་ཡང་ལྷར་བཅས་སྲིད་ཞིའི་གཙུག་རྒྱན་་གོང་ས་་སྐྱབས་མགོན་ཆེན་པོ་མཆོག་སོ་བདུན་པ་གུང་སྙེག་སུ་ཕེབས་ཉེར་བརྟེན་གསང་གསུམ་མཛད་འཕྲིན་དང་བཅས་པར་སྐུ་གེགས་ཀྱི་མཚན་མ་ཞི་ཞིང་་ཞབས་ཟུང་ཡུན་བརྟན་གྱི་གསོལ་འདེབས་འདི་ལྟ་བུ་ཞིག་གསར་རྩོམ་བྱ་དགོས་ཞེས། མཐའ་ཀླས་བསྟན་འྒྲོའི་
མགོན་དཔུང་་རྒྱལ་བ་ཀརྨ་པ་ཆེན་པོ་མཆོག་དྷ་རམ་ས་ལར་་གོང་ས་ཆེན་པོ་མཇལ་བཅར་དུ་ཕེབས་སྐབས་ལྷ་རེག་ཨ་ཤེ་དང། ཧིན་སྒོར་བརྒྱ་དང་ལྔ་བཅུ་བཅས་ནན་ཏན་ཆེན་པོའི་བཀས་བསྐུལ་གནང་གི་བཞེད་སྐོང་སླད། ཡོངས་འཛིན་ཁྲི་བྱང་སྐྱེ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོས་གུས་སྤྲོ་ཆེན་པོས་སྨོན་ཚིག་ཏུ་འདུ་བྒྱིས་

[005A]༄༅། །པའོ།། །།    ༈   །  ཨོཾ་སྭ་སྟི། ཀུན་ཁྱབ་ཀུན་བྱེད་བདེ་ཆེན་རྡོ་རྗེ་སེམས། །མཁའ་མཉན་མཁའ་ཡི་རྡོ་རྗེའི་ལང་
ཚོའི་གར། །གཉིས་མེད་གཉིས་སུ་སྣང་བའི་སྤྲོ་བསྡུའི་མགོན། །རིགས་ཀུན་རིགས་ཀྱི་བདག་པོར་གསོལ་བ་འདེབས། །སྤྲོས་མཚན་ཉེར་ཞིའི་དབྱིངས་དང་རོ་མཉན་པའི། །ཡེ་ཤེས་སྒྱུ་མའི་འཇོག་སྒེག་སྟོན་ཟླའི་གཟུགས། །འྒྲོ་
སེམས་རྒྱ་མཚོར་སྣང་བའི་རོལ་རྩེད་ནི། །འབུམ་ཕྲག་ཅིག་ཅར་སྟོན་ལ་གསོལ་བ་འདེབས། །ཉོན་མོངས་དགྲཾ་ཚོགས་བྕོམ ་པའི་རྫུ་འཕྲུལ་གྱི། །སྣང་བ་འྖར ་བས་བགྲང་ཡས་སྐལ་བཟང་འགྲོ། །བྱང་གྲོལ་པུཎྜ་རི་ཀཾ་བཞད་པའི་
གཉེན༑ ༑དགྲ་བཅོམ་འཆར་ཀའི་ཞབས་ལ་གསོལ་བ་འདེབས། །ཚངས་ཆེན་རིག ་པའི་ཡིད་བྱེད ་ལས་བྱུང་བའི། །གཙུག་ལག་གྶེར ་གྱི་སྙེ་མཾ་གྲོལ་བའི་ཁུར། །རང་གཞན་ཕན་བདེའི་གསོས་སུ་འགྲེམས་མཛད་པ། །བྲམ་ཟེ་རིག་བྱེད་
གསེར་མར་གསོལ་བ་འདེབས། །ལྷུན་གྲུབ ་མ་བཅོས་གཉུག་མའི་ཁྱེའུ་ཆུང། །སྟོང་ཉིད་བདེ་ཆེན ་མཛེས་མའི་དྤལ ་ཡོན་ལ། །རྗེས་ཆགས་རྣལ་འབྱོར་སྐྱོང་བའི་བརྟུལ་ཞུགས་ཅན། །གྲུབ ་ཆེན་དཔལ་སྐྱོང་ཞབས་ལ་གསོལ་
ཨོཾ་ཌི་ཡ་ནའི་སྐལ་བཟང་རྣ་རྒྱན ་དུ། །རྒྱལ ་བའི་བཞེད་དགོངས་སྙིང་པོཾ་ཟབ་དོན་གྱི། །པདྨཾ་སྟོང་གི་ཆུན་པོ་འགོད་པ་ཅན ། །རྒྱལ་པོ་པདྨ་ཅན་ལ་  ྾  ཆོས་མིན་མུན་པའི་གཡུལ་ལས་རྣམ་རྒྱལ ་བའི། །ཁྲིམས་གཉིས་ཉི་ཟླའི་སྣང་བ་

[005B] །མཆོག་རབ ་ཕན་བདེའི་ལམ་བྯང ་གསལ་བའི་གཉེན། །རྒྱལ་པོ་རབ་བཟང་ཞབས་ལ་  ྾  རྒྱལ ་ཐབས་བཟང་པོཾ་སྤྱོད་པས་ནོར་འཛིན་ཁྱོན། །དེས་ཤིང ་དུལ་བར་མྱུལ་བའི་ཅང་ཤེས་རྟཾ། །ཐེག་མཆོག་རླབས་ཆེན་
གོམ་པའི་རྫུ་འཕྲུལ་ཅན ། །རྒྱལ་པོ་ཤིང་རྟ་ཅན་ལ་  ྾  གདུལ་དཀའ་སེམས་ཀྱི་གླང ་སྨྱོན་སྟོབས་པོཾ་ཆེ། །ཤེས་རབ་ཀྱོ་བ་རྣོན་པོས་རང་དབང་དུ། །རྣམ་གྲོལ་ཞི་བའི་ནགས་སུ་སྐྱོང ་བ་ལ། །ཟླ་མེད་གླང་པོ་སྐྱོང་ལ་  ྾  ལས་སྣང་ཚང་
ཚིང་འཁྲིགས་པ་འཁོར་བའི་དུར ། །གཉིས་འཛིན་རོ་ལངས་ཡན་པོར་རྒྱུ་བའི་ཁྲོད ། །འཇིགས་མེད་རོ་སྙོམས་བརྟུལ་ཞུགས་སྤྱོད་པཾ་སྐྱོང། །གྲུབ་ཐོབ་དུར་ཁྲོད་པ་ལ་  ྾  མཐུ་སྟོབས་རྭཾ་རྩེ་རྣོན་པོ་གདེངས་ཙམ་གྱིས། །བདུད་ཀྱི་ལོཾ་ཀ་
ཕམ་བྱེད་མ་ཧེའི་གདོང། །འཇིགས་མཛད་རྡོཾ་རྗེཾ་གྲུབ་པའི་གྲགྶ ་སྙན་འབར། །རྭ་ལོ་རྡོ་རྗེ་གྲགས་ལ་  ྾  ཨཾ་དོན་སྐྱེ་མེད་བདུད་རྩིའི་ཉིང་ཁུཾ་ཡིས། །རབ་མྱོས་ཁྲོཾ་ཆགས་མ་ངེས་སྒྱུ་ཐབས་ཀྱིས། །ཕས་རྒོལ་ཁེངས་པ་ཐུང ་ངུར་
འགོད་པ་ལ། །ཟླ་མེད་ཁྲོ་ཐུང་དཔའ་བོར་  ྾  བྱཾ་དཀའི་སྤྱོད་པས་ཡུལ ་གྱི་དམ་པ་མཆོག་བསྙེན་པས་ཉམས་རྟོགས་ཟླ་གྮོན ་ལང་ཚོར་འཕེལ། །ཞུ་ཞོས་བསྐྱངས་པའི་འགྲོ་ལ་བྱམས་བརྩེའི་འོད ། །སྤྲོ་མཛད་གཞོན་ནུ་འོད་ལ་
ཁ་ཡར ་ཙམ་མིན་ཀུན་ཁྱབ་གུ་རུ་རྗེཾ། །ཨོཾ་ཥ་དྷཱི་ཤ་སྙིང་ལ་རྒྱན ་དུ་ཤར། །གླིང ་འདིར་ཟབ་གཏེར་སྒོ་འབྱེད་རིག་པཾ་འཛིན། །ཡར་རྗེ་ཨོ་རྒྱན་གླིང་པར་  ྾  གསལ་རིག ་སེམས་ཀྱི་ནོར་བུའི་སྙིང་པོ་ནི། །གཟུང་འྫིན ་ཤུན་པ་བུད་

[006A]༄༅། །པའི་འོད་ལྔའི་ཟེར། །ཀུན་བཟང་སྒྱུ་མ་རྡོཾ་རྗེཾ་མཁའ་ཁྱབ་ཏུ། །སྤྲོ་མཁས་རིག་འཛིན་རྡོ་རྗེར་  ྾  སྣཾ་ཚོགས་སྤྲོས་པ་ཀུན་བྲལ་ནམ ་མཁའི་དབྱིངས། །འོད་གསལ་རྡོཾ་རྗེཾ་བརྒྱ་འབར་བའི་
གཟིས། །གདུལ་དཀའི་ཕྱི་ནང་བྡུད ་དཔུང་འྡུལ ་བའི་མཆོག་རྡོ་རྗེ་བདུད་འདུལ་དཔའ་བོར་  ྾  རྒྱཾ་ཆེན་ཚོགས་གཉིས་སྟོབས་སུ་དར་བའི་མཐུས། །མཾ་དག་སྒྲིབ་གཉིས་རྨོངས་པའི་འཁྲི་ཤིང་སྟོང། །གཅོད་བྱེད་ཤེས་རབ་རལ་གྲི་
འབར་བཾ་ཡི། །མཁས་མཆོག་རྒྱ་མ་བ་ལ་  ྾  བརྒྱད་ཁྲི་བཞི་སྟོང་ཆོས་ཕུང་སྙིང་པོའི་དོན ། །གྲུབ ་རིགས་བྱེ་བའི་དགོངས་བཅུད་ཕྱག་རྒྱཾ་ཆེ། །སྙིང་གའི་མཚོཾ་སྐྱེས་རི་མོར་འགོད་པ་ལ། །ཟླ་མེད་དོན་གྲུབ་རྒྱ་མཚོར་  ྾  དགེཾ་བ་མཐའ་
མེད་གཏན་འྡུན ་འདོད་རྒུའི་གཏེར། །བྶྟན ་པ་རིན་ཆེན་བང་མཛོད་འཛིན་པའི་དཔལ། །ཁམས་གསུམ་རྒུད་པ་ལས་རྒྱལ ་བཀྲ་ཤིས་ཆར། །འབེབས་མཁས་མྪན ་ལྡན་བླ་མར་  ྾  བློཾ་ལྡན་སྐལ་བྯང ་འདབ་བརྒྱ་རབ་
བཞད་ཅིང། །ཐུབ་བྶྟན ་ལྷ་ལམ་གསལ་བྱེད་སྲིད་པའི་སྒྲོན། །རྒྱལ ་ཀུན་ཡེ་ཤེས་མྪན ་བཟང་ཐིག་ལེར་སྨིན། །ཟླ་བྲལ་ཆོས་ཀྱི་ཉི་མར་  ྾  དམ་པའི་མན་ངག་ག་བུར་དྦང ་པོའི་ཟིལ། །ལུང ་རིགས་ལས་འོངས་གསར་
རྟོགྶ ་ཚད་མ་དང། །འགྲོགས་པའི་ཡོན ་ཏན ་རྒྱཾ་ཆེན་འོ་མའི་མཚོཾ། །འཕེལ་མཛད་སྨྲ་བའི་ཟླ་བར་  ྾  མཁྱེན་རབ་བློཾ་གཏེར་དགྱེས་པའི་ཀུན་བྯང ་ཚལ། །མཛེས་བྱེད་ལུང ་དང་རྟོགྶ ་པའི་ཨུཏྤལ་ཕྲེང། །ཐུབ་བྶྟན ་

[006B] །འྥྲིན ་ལས ་འགོག་པ་མེད་ལ་  ྾  ཐུབ ་པའི་བྶྟན ་ལ་ཐུབ་དབང་གཉིས་པ་ལྟར། །ལུང ་རྟོགྶ ་ཆོས་ཚུལ་ལུང་བཞིན་སྤེལ་བའི་སླད། །རྣམ ་འདྲེན་རྒྱལ་ཀུན་རྣམ་དྒ་འཕྲིན་ལས ་གར། །མགྲོན་
མེད་འགྲོ་བའི་མགོན་ལ་  ྾  མ་འོངས་རིགས་ལྡན་གྲོང་ནས་སྐབས་གསུམ་དྨག ་འདྲེན་ལ་སྡེ་དཔོན་འབུམ་གྱི་རྩེར་འཛེགས་ཤིང། །རིན ་ཐང་གཞལ་མེད་སྙིང་སྟོབས་ནོར་བུའི་གཟིས། །ཀླ་ཀློའི་མུན་ཆེན ་གཞོམ་ལ་  ྾  མདོར་ན་སྣ་
ཚོགས་གདུལ་བྱའི་མོས་ངོ་དང། །འཚམས་པའི་གསང་གསུམ་བཀོད་པ་རྒྱ་མཚོའི་རླབས། །བྱེ་བ་བསམ་ཡས་མཁའ་ཁྱབ་འཁོར་ལོའི་སྤྲིན། །འབད་མེད་ཅིར་ཡང་སྟོན་ལ་གསོལ་བ་འདེབས། །དེ་ལྟར་ཁྱོད་ཀྱི་འཁྲུངས་རབས་ནོར་བུའི་
ཕྲེང༑ ༑སྡེབ་ལེགས་ཚིག་གི་སྲད་བུར་སྤེལ་བ་འདི། །སྐལ་བཟང་མོས་པའི་ཐོད་དུ་ཉེར་བཀོད་ནས། །རྩེ་གཅིག་གུས་པའི་ཡིད་ཀྱིས་གསོལ་བཏབ་མཐུས། །རབ་འབྱམས་རྒྱལ་ཀུན་མཁྱེན་བརྩེ་ནུས་པའི་དཔལ། །བདག་སོགྶ་
གདུལ་བྱའི་མགོན་དུ་ལེགས་ཤར་བ། །དྲིན་ཅན་བླ་མའི་ཞབས་ཟུང་རྡོ་རྗེའི་ཁྲིར། །གཡོ་མེད་བསྐལ་བརྒྱའི་བར་དུ་བརྟན་གྱུར་ཅིག་རིང་ནས་རྨོངས་དང་བག་མེད་དབང་གྱུར་པས། །མ་དད་བརྙས་དམོད་བཀའ་བཞིན་མ་བྒྱིས་
སོགས། །བཤེས་ལ་ལོག་པར་བསྒྲུབས་པའི་ལས་ངན་ཀུན། །མྱུར་བྱང་གདམས་པའི་སྣོད་དུ་རུང་བར་ཤོག་ཁྱོད་གསུང་གདམས་ངག་འཆི་མེད་བདུད་རྩིའི་ཆར། །དད་བརྩོན་ཡིད་ཀྱི་ཞིང་སར་རྟག་ཕབ་པས། །མྡོ་

[007A]༄༅། །སྔགས་ལམ་བཟང་ནོར་བུའི་སྙེ་མ་འབུམ། །རྣམ་གྲོལ་འབྲས་བུའི་དཔལ་གྱིས་དུད་གྱུར་ཅིག་ཚེ་རབས་ཀུན་ཏུ་ཁྱོད་ཞབས་མཆོད་པ་དང། །ཁྱོད་གསུང་ཉན་ཅིང་བཀའ་བཞིན་སྒྲུབ་པ་ལ།།
རྟག་ཏུ་ངུ་དང་གཞོན་ནུ་ནོར་བཟང་ལྟར། །སྐྱོ་ངལ་མེད་པའི་རྣམ་ཐར་སྐྱོང་བར་ཤོག་དེའི་མཐུས་ཟུང་འཇུག་བླ་མའི་གོ་འཕང་མཆོག་མྱུར་དུ་ཐོབ་ནས་ནམ་མཁའ་ཇི་སྲིད་བར། །དཔག་བསམ་ཤིང་དང་ཡིད་བཞིན་ནོར་བུ་ལྟར། །
མཐའ་ཡས་འགྲོ་བའི་རེ་བ་སྐོང་ནུས་ཤོག་རབ་འབྱམས་སྲས་བཅས་རྒྱལ་བའི་ཐུགས་རྗེ་དང། །སྣང་སྟོང་འགལ་མེད་ཆོས་དབྱིངས་བདེན་པའི་མཐུ། །དཔོན་སློབ་དད་དམ་གཙང་མའི་རྟེན་འབྲེལ་གྱིས། །སྨོན་པའི་དོན་ཀུན་འབད་མེད་
འགྲུབ་གྱུར་ཅིག།  །།ཅེས་བདག་ཅག་གི་རྣམ་པར་འདྲེན་པ་ཆེན་པོ་རིགས་དང་དཀྱིལ་འཁོར་ཀུན་གྱི་ཁྱབ་བདག་རྡོ་རྗེ་སེམས་དཔའི་ངོ་བོ། ཀུན་མཁྱེན་ཕྱག་ན་པདྨོའི་རིགས་ཀྱི་ཅོད་པན་དམ་པ་ཡོངས་འཛིན་ཆེ་བ་ཤར་ཆོས་གླིང་སྤྲུལ་རྡོ་རྗེ་འཆང་ཐུབ་བསྟན་ལུང་རྟོགས་རྣམ་རྒྱལ་འཕྲིན་ལས་དཔལ་བཟང་པོའི་ཞལ་སྔ་ནས་ཀྱི་སྐུའི་འཁྲུངས་
རབས་རྣམས་ལ་གསོལ་བ་འདེབས་པའི་ཚིགས་སུ་བཅད་པ་ཤླཽ་ཀ་མཚན་བཟང་སོ་གཉིས་ཀྱི་གྲངས་ལྡན་བསམ་འཕེལ་དབང་གི་རྒྱལ་པོའི་དོ་ཤལ་ཞེས་བྱ་བ་འདི་ནི་དཔལ་ལྡན་སྟོད་རྒྱུད་གྲྭ་ཚང་གི་ཨ་མདོ་སྔགས་རམ་པ་བློ་བཟང་ཉི་མས་རྟེན་བཅས་ཇི་ལྟར་བསྐུལ་བ་མ་ཟད། རང་ཉིད་ཀྱང་མགོན་པོ་གང་ལ་མཆོག་ཏུ་དད་པས་མཚམས་སྦྱར་ཏེ་རྗེ་བཙུན་བླ་མ་
མཆོག་གི་གསུང་གི་བདུད་རྩིར་ལོངས་སུ་སྤྱོད་པའི་གུས་སློབ་ཡོངས་འཛིན་ཆུང་བ་དགའ་ལྡན་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོར་འབོད་པས་ཤིང་ཕོ་རྟ་ལོའི་ཆོ་འཕྲུལ་ཟླ་བའི་ཡར་ཚེས་དགེ་བར་ཕོ་བྲང་ཆེན་པོ་པོ་ཏཱ་ལའི་གཟིམ་ཆུང་བློ་བཟང་འདུན་སར་དད་གུས་རྩེ་གཅིག་པས་སྦྱར་བ་མཚུངས་མེད་བླ་མ་མྖོག་

[007B] །། ་ཕ་བླ་མ་བཀའ་དྲིན་ཅན་ལ་གདུང་འབོད་ཀྱི་མགུར་མ་བུ་ཆུང་ཐང་དུ་འཕྱན་པའི་སྐྱོ་གླུ་རིང་མོ་ཞེས་བྱ་བ་བཞུགས་སོ།།  མི་འགྱུར་མཆོག་ཏུ་བདེ་བ་ལྷན་སྐྱེས་ཀྱི་དབྱིངས་སུ། །མཐའ་ཡས་ཤེས་བྱའི་དྲ་བ་
མ་ལུས་པ་སྡོམ་མཛད། །ཀུན་ཁྱབ་ཀུན་གྱི་བྱེད་པོ་རྡོ་རྗེ་ཡི་སེམས་དཔའ། །བཀའ་དྲིན་འཁོར་མཐའ་མེད་པའི་བདེ་ཆེན་གྱི་སྙིང་པོ། །འཇའ་སྤྲིན་མེ་ཏོག་ཐིག་ལེ་འོད་ཕུང་དུ་མེར་ཞིང། །འཕྱང་འཕྲུལ་གཡེར་ཁ་འཁྲོལ་བའི་ཌཱ་ཀ་ཡི་གླུ་
གར༑ ༑འབུམ་ཕྲག་རིག་འཛིན་དཔའ་བོའི་འཁོར་ཚོགས་དང་བཅས་ཏེ། །མཁའ་སྤྱོད་དག་པའི་ཞིང་ནས་ཐུགས་རྗེ་ཡིས་བྱོན་ཅིག་སྙན་འགྱུར་མགྲིན་པ་བདེ་བའི་གླུ་དབྱངས་ཤིག་མེད་ཀྱང། །ཕ་རྒོད་དྲན་རང་དྲག་པའི་བུ་ཆུང་གི་སྐྱོ་
གླུ༑ ༑ཚིག་གསུམ་བཀག་པས་མ་ཁེགས་དབང་མེད་དུ་ཐལ་ན། །དབྱིངས་ནས་ཐུགས་རྗེས་དགོངས་ཤིག་དྲིན་ཅན་གྱི་བླ་མ། །ཚད་མེད་གངྒའི་ཀླུང་གི་རྡུལ་གྲངས་ལས་བརྒལ་བའི། །རབ་འབྱམས་སྐྱབས་ཀྱི་ཕུང་པོ་ཀུན་འདུས་ཀྱི་
བདག་ཉིད། །གཅིག་ཆོག་རེ་བ་ཀུན་སྐོང་ཡིད་བཞིན་གྱི་ནོར་བུ། །བསམ་ཞིང་བསམ་ཞིང་དྲན་ནོ་དྲིན་ཅན་གྱི་བླ་མ། །བརྟན་གཡོའི་འཁོར་ལོ་ཀུན་ཁྱབ་བརྗོད་བྲལ་གྱི་གཤིས་ལུགས། །ལྷན་སྐྱེས་བདེ་བ་མཆོག་གི་ལང་ཚོ་རུ་སྨིན་
པའི༑ ༑ངོ་མཚར་བླ་ན་མེད་པའི་ཀུན་བཟང་གི་མཆོད་སྤྲིན། །བདེ་ཆེན་དབྱིངས་སུ་བཞེས་ཤིག་དྲིན་ཅན་གྱི་བླ་མ། །རྨད་བྱུང་བྱིན་རླབས་བདུད་རྩི་གངྒའ་ཡི་ཆུ་བོས། །བྲང་ཡས་སྐྱེ་བར་བསགས་པའི་དཀར་མིན་གྱི་ཚོགྶ་

[008A]༄༅། །དང༑ ༑ལྷག་པར་མགོན་ཁྱོད་གསང་གསུམ་དམ་ཚིག་ལས་འགལ་བའི། །དྲི་མ་ལྷག་མེད་སྦྱོང་མཛོད་དྲིན་ཅན་གྱི་བླ་མ། །ཀྱེ་ཧུད་མཁས་བཙུན་བཟང་པོའི་ཆ་ཤས་ཀུན་རྫོགས་ཤིང། །དམན་
ལ་བརྩེ་བའི་འཛུམ་དཀར་འགོག་མེད་དུ་གྲོལ་བའི། །མཐོང་གྲོལ་མཚན་དཔེའི་མཛེས་སྡུག་ཡིད་འཕྲོག་གི་ཟླ་བ། །སྐལ་དམན་ཆུ་བུར་མིག་གི་མངོན་སུམ་ལས་འདས་པའི། །ངང་ཚུལ་བསམ་ཞིང་བསམ་ཞིང་སེམས་པ་འདི་སྐྱོའོ། །
ཀྱེ་མ་ཐུགས་རྗེས་དགོངས་ཤིག་དྲིན་ཅན་གྱི་བླ་མ། །བུ་ཡི་གདུང་བ་སོལ་ཅིག་དྲིན་ཅན་གྱི་ཡབ་གཅིག་སྤྲུལ་སྐུའི་ཞལ་བཟང་སྟོན་ཅིག་རྒྱལ་ཀུན་གྱི་གདུང་འཚོ་བ། །ཟབ་རྒྱས་ཆོས་ཕུང་སྙིང་པོ་མདོ་སྔགས་ཀྱི་ལམ་བཟང། །ཕ་ཡིས་
བུ་ལ་ཇི་བཞིན་རྗེན་གཅེར་དུ་འདོམས་པའི། །གསུང་དབྱངས་ཐོས་པས་གདུང་སེལ་ལྷང་ལྷང་དུ་སྒྲོགས་པ། །ད་ལྟ་སྒྲ་འཛིན་ལམ་ལས་རིང་པོ་རུ་གཤེགས་པའི། །ངང་ཚུལ་བསམ་ཞིང་  ྾  བུ་ཡི་གདུང་
བ་  ྾  གསུང་གི་དབུགས་དབྱུང་སྩོལ་ཅིག་ལེགས་བཤད་ཀྱི་སྙེ་མ། །མཐའ་བྲལ་མཁའ་དང་མཉམ་པའི་ལུས་ཅན་གྱི་ཁམས་ལ། །ཐུགས་རྗེ་བསྙེན་བསྲིང་མི་མངའ་མཉམ་ཉིད་དུ་འཇུག་ཀྱང། །བདག་ཅག་ལྷག་པར་སྐྱོང་
བའི་རྗེས་ཆགས་ཀྱི་ཐུགས་རྗེ། །བརྩེ་ཆེན་བདུད་རྩིའི་རོལ་མཚོ་དྲན་ཡུལ་དུ་གྱུར་པའི། །ངང་ཚུལ་བསམ་ཞིང་  ྾  ཀྱེ་མ་ཐུགས་རྗེས་  ྾  བུ་ཡི་གདུང་བ་  ྾  ཐུགས་རྗེས་བྱིན་གྱིས་རློབས་ཤིག་ཡིད་བཞིན་གྱི་ནོར་བུ། །མྑའ་

[008B] །མཁའ་སྤྱོད་མཁའ་ལ་རྩེན་པའི་མིག་ཡངས་ཀྱི་འཇོ་སྒེག་ཨེ་ཝཾ་ལྷན་ཅིག་སྐྱེས་པའི་ཉམས་བརྒྱ་ཡི་རྩེ་དགའ། །གསང་ཆེན་འདུ་འབྲལ་མེད་པས་མགོན་པོ་ཁྱོད་དགྱེས་ཀྱང།།
ཁྱོད་ལ་རེ་ལྟོས་འཆའ་བའི་ཉམ་ཐག་གི་བུ་སློབ། །མྱ་ངམ་ཐང་སྟོང་འགྲིམ་པའི་དྭ་ཕྲུག་གི་ངང་ཚུལ། །ཀུན་ཀྱང་མྱ་ངན་ཚེར་མ་རྣོན་པོ་ཡིས་གཟིར་བའི། །ཚུལ་འདི་འདོར་བར་ཕོད་དམ་དྲིན་ཅན་གྱི་བླ་མ། །སྔར་ཞིག་ཡུན་རིང་དུས་ནས་
ཐབས་མཁས་ཀྱི་མཛད་པས། །གཅེས་པའི་བུ་ལྟར་སྐྱོང་བའི་དྲིན་ཅན་གྱི་ཕ་རྒོད། །མི་མངོན་བདེ་ཆེན་དབྱིངས་སུ་དབང་གཞུ་ལྟར་དེངས་སོང། །བུ་ངན་སྐལ་མེད་ལུས་སྙམ་སེམས་པ་འདི་སྐྱོ་དྲགས། །མཁའ་དབྱིངས་འཇའ་འོད་
འཁྱུག་གེ་རྒོད་པོ་ལྟར་ལྡིང་ནས། །ལ་འུར་ཁྱོད་དྲུང་སྙེག་པའི་ཡིད་སྨོན་ཞིག་ཡོད་ཀྱང། །ལས་ཉོན་འཁོར་བའི་རྙི་འདིས་གཏོང་བ་རང་དཀའ་འདུག་ཐུགས་རྗེའི་ཕྱག་ཡངས་སྐྱོངས་ཤིག་དྲིན་ཅན་གྱི་བླ་མ། །ལྔ་ལྡན་འོད་ཀྱི་འཛུམ་ཟེར་
སྒྱུ་མ་ཡི་ལང་ཚོ། །བདེ་ཆེན་ཆོས་སྐུའི་ཀློང་ན་སྟོང་གཟུགས་སུ་མ་བཞུགས། །གང་འདུལ་སྒྱུ་འཕྲུལ་དྲ་བའི་སྤྲུལ་སྐུ་ཡི་རོལ་པས། །མཆོག་གི་ས་མཁན་མཛོད་ཅིག་དྲིན་ཅན་གྱི་བླ་མ། །ཀྱེ་མ་སྙིགས་དུས་རྐྱེན་ངན་རླུང་དམར་ལྟར་
འཚུབ་ཅིང། །བློ་བཟང་བསྟན་པའི་སྙིང་པོ་གཟུགས་བརྙན་ཙམ་གྱུར་པས། །བསམ་ཞིང་སྐྱོ་བ་སྐྱེ་བའི་གནས་སྐབས་འདི་དགོངས་ལ། །སྤྲུལ་སྐུའི་འཛུམ་ཞལ་སྤྲོས་ཤིག་དྲིན་ཅན་གྱི་བླ་མ། །དེ་ལྟར་གདུང་བའི་དབྱངས་ཀྱི་སྨྲེ་ངག་གིས་

[009A]༄༅། །བསྐུལ་བས། །མཚུངས་མེད་དྲིན་ཅན་བླ་མའི་མཆོག་སྤྲུལ་གྱི་ཞལ་བཟང། །བདག་ཅག་ཕན་བདེའི་དཔྱིད་དུ་མྱུར་བ་རུ་འཆར་ནས། །རླབས་ཆེན་གོང་མའི་རྣམ་ཐར་སྐྱོང་བ་རུ་གྱུར་ཅིག་
འདིར་ཚོགས་དམ་ཚིག་གཙང་མའི་བུ་སློབ་ཀྱི་ཚོམ་བུ། །ཚེ་རབས་མགོན་པོ་ཁྱོད་ཉིད་རིགས་བདག་ཏུ་བསྙེན་པས། །བློ་བཟང་སྙན་བརྒྱུད་སྙིང་པོ་བཤད་སྒྲུབ་ཀྱིས་འཛིན་པའི། །རྣམ་ཐར་ཕ་རྗེས་བུ་ཡིས་ཟིན་པ་རང་གྱུར་ཅིག་ །
གཟུགས་སྣང་ཐམས་ཅད་བླ་མ་བདེ་མཆོག་གི་འཁོར་ལོ། །སྒྲ་གྲགས་སྔགས་ཀྱི་རོལ་མོ་བླ་མ་ཡི་གསུང་དབྱངས། །དྲན་རིག་བདེ་ཆེན་ཆོས་སྐུའི་རང་མདངས་སུ་འཆར་བས། །གསང་གསུམ་རྡོ་རྗེའི་རྣལ་འབྱོར་མཐར་ཕྱིན་ཏུ་གྱུར་
ཅིག་མི་ཤིགས་འོད་ལྔ་འབར་བ་འོག་མིན་གྱི་ཞིང་ན། །མ་བཅོས་སྤྲོས་པ་ཀུན་བྲལ་གཉུག་མ་ཡི་འོད་གསལ། །ངེས་དོན་བླ་མའི་རང་ཞལ་མངོན་སུམ་དུ་མཇལ་ནས། །མཆོག་གི་བླ་མའི་གཏན་སྲིད་ཟིན་པ་རུ་གྱུར་ཅིག་
ཡིད་སྨོན་ཇི་བཞིན་འགྲུབ་བའི་བདེན་ཚིག་གི་མཐུན་འགྱུར། །དབྱིངས་ནས་སྲས་བཅས་རྒྱལ་བས་དབྱངས་གཅིག་ཏུ་སྒྲོག་ཅིང། །དཔོན་སློབ་ལྷན་ཅིག་འཛོམས་པའི་ལེགས་ཚོགས་ཀྱི་རྟེན་འབྲེལ། །བཀྲ་ཤིས་ངོ་མཚར་ཆེན་པོར་
སྨིན་པ་རུ་གྱུར་ཅིག་ །ཅེས་པ་འདི་ནི་ཆུ་རྟ་གྲོ་བཞིན་ཟླ་བའི་ཡར་ཚེས་ནང་དབེན་གནས་བཀྲ་ཤིས་ཆོས་གླིང་དུ་བདག་ཅག་ལ་དུས་གསུམ་གྱི་རྒྱལ་བ་ཐམས་ཅད་ལས་ཐུགས་རྗེ་དང་བཀའ་དྲིན་ལྷག་པར་དུ་ཆེ་ཞིང། ཧེ་རུ་ཀདྤལ་མི་ཡི་གར་རོལ་བཀའ་དྲིན་གསུམ་ལྡན་གྱི་རྩ་བའི་བླ་མ་རྡོ་རྗེ་འཆང་ཕ་བོང་ཁ་པ་དཔལ་བཟང་པོའི་

[009B]ཁོ་བོ་ནས་རྡོ་རྗེ་སློབ་དཔོན་བགྱིད་ཁུལ་གྱིས་རབ་ཏུ་གནས་པའི་ཆོ་ག་ཉིན་
གསུམ་རིང་རྒྱས་པར་བགྱིད་སྐབས། ཕ་བླ་མ་བཀའ་དྲིན་ཅན་དེ་ཉིད་ཀྱི་རྒྱུན་པར་གྱི་སྐུའི་ཉམས། གསུང་གི་གདངས། ཐུགས་ཀྱི་འཁྱེར་སོ་རྣམས་མངོན་སུམ་ལྟ་བུར་ལམ་ལམ་ཡིད་ལ་འཆར་བས་རྐྱེན་བྱས། ཀྱེ་མ་བདག་གི་བླ་མ་བཀའ་དྲིན་ཅན་དེ་ནི་མ་བཞུགས། བུ་ངན་སྙིང་མེད་པོ་བདག་ཅག་གི་གནས་སྐབས་ནི་འྡི་
ལྟར་སོང་སྙམ་སེམས་པ་སྐྱོ་བ་ལ་ཚད་མེད་པ་ཞིག་གིས། ངའི་བླ་མ་ད་ད་ལྟ་རང་མཇལ་ན་དགའ་བ་ལ་སྙམ་པ་དང། ཕ་བླ་མ་དེ་ཉིད་ཞིང་ཁམས་གང་དུ་ཡོད་ཀྱང་དེར་ད་ལྟ་རང་སླེབ་ན་ཅི་མ་རུང་སྙམ་པ་སོགས་ཀུན་རྟོག་གི་འཆར་སྒོ་སྣ་ཚོགས་པ་མནན་པས་མི་ནོན་པར་བྱུང་བས་བསྐུལ་ཏེ་གདུང་དབྱངས་ཀྱི་སྨྲེ་ངག་འདི་ཉིད་ཡིད་
ལ་ཤར་ནས་སྨྲ་སྙིང་འདོད་པ་ཉིན་སྔོན་མ་ནས་ཡང་ཡང་བྱུང་ཡང་ཚོགས་པའི་དབུས་སུ་བྱ་བྱེད་མང་བར་འགྲོ་དྭོགས་ངོ་ཚ་བས་སྡུག་རུས་ཀྱིས་བཀག་ཅིང། ཉིན་རྗེས་མ་ཡོན་བདག་བསྒོ་བའི་སྐབས་ཎི་ལྟར་བྱས་ཀྱང་བསྲན་མ་ཐུབ་ནས་མགུར་དབྱངས་དབང་མེད་དུ་ཐལ་བར། དེ་འཕྲལ་ཕྱག་མཛོད་སྐུ་ཞབས་ཀྱིས་དབུས་པའི་
འགའ་ཤས་ནས་ཡི་གེར་འགོད་དགོས་ཕེབས་པ། དུས་རྒྱུན་ཚིགས་བཅད་འབད་མེད་ཤར་མར་ཡོང་ཐུག་ཀྱི་མེད་ཀྱང། ད་ལམ་རྩོལ་མེད་ཤུགས་འབྱུང་དུ་ཐོན་པ་འདི་ཡང་ཕ་བླ་མའི་བྱིན་རླབས་ཤིག་ཡིན་པ་གོར་མ་ཆག་པས་བཀོད་ཀྱང་རུང་ངམ་སྙམ་སྟེ་སློབ་བུའི་ཐ་ཤལ་ཁྲི་བྱང་སྤྲུལ་མིང་པས་སུག་བྲིས་སུ་བགྱིས་པའོ།།
་ཞབས་བརྟན་སྨོན་ཚིག་དགེ་ལེགས་ཡོངས་འདུའི་འཁྲི་ཤིང་ཞེས་བྱ་བ་བཞུགས་སོ།།  ཨོཾ་སསྟི། རྒྱལ་ཀུན་འཆི་མེད་གྲུབ་པའི་ལང་ཚོའི་དཔྱིད། །པད་རག་འོད་རྣོན་ཟེགས་མ་གཅིག་གིས་ཀྱང། །མཐར་བྱེད་མཆེ་བ་དྲུང་ནས་འབྱིན་པའི་དཔལ། །

[010A]༄༅། །ཚེ་དང་ཡེ་ཤེས་དཔག་མེད་མགོན་དེས་སྐྱོངས། །ངག་ལ་དབང་འབྱོར་རྣམ་དཔྱོད་འདབ་བརྒྱ་པ། །སྐྱོན་མེད་ཚུལ་ཁྲིམས་སྦྲང་རྩིའི་བཅུད་ཀྱིས་གཏམས། །ཟབ་དོན་ལེགས་པར་བཤད་པའི་དྲི་ངད་
འཕྲོ༑ ༑བསྟན་འཛིན་རྒྱ་མཚོའི་མགོན་དེར་གསོལ་བ་འདེབས། །མདོ་རྒྱུད་མན་ངག་མཛོད་ལ་དབང་བསྒྱུར་ཟིང། །ཚུལ་གནས་ཁྲིམས་ལྡན་བསྟན་པའི་སྙིང་པོ་འཛིན། །རྒྱ་ཆེན་སྲིད་མཚོ་སྒྲོལ་བའི་དེད་དཔོན་མཆོག་སྐལ་
བཟང་གདུལ་བྱའི་མགོན་དུ་ཞབས་བརྟན་ཤོག་མདོ་སྔགས་གཞུང་ལུགས་མང་ཐོས་མཁའ་དབྱིངས་སུ། །བསམ་བྱུང་ཤེས་རབ་སྤྲིན་དཀར་དྲ་བའི་ཀློང། །སྒོམ་པའི་ཉམས་རྟོགས་དབང་གཞུའི་ཚོན་བརྒྱའི་རིས། །ཕན་
བདེའི་དཔྱིད་དུ་ངོམ་བཞིན་ཞབས་བརྟན་ཤོག་ཚུལ་ཁྲིམས་གསེར་གྱི་འཛིན་མར་བསྐྱེད་བསྲིངས་པའི། །དཔྱད་འཇོག་ཏིང་འཛིན་རྩ་བ་རབ་བརྟན་ཅིང། །ཤེས་རབ་ཡལ་ག་ཁྱོན་ཡངས་ཡོངས་འདུའི་ལྗོན། །སྐལ་བཟང་ལེགས་
བྲིས་ཉེར་འཚོར་  ྾  ཉེས་བརྒྱའི་ཚང་ཚིང་ལྟུག་པོར་ཡོངས་བྲེས་པའི། །མཐའ་མེད་སྲིད་པའི་འབྲོག་ཏུ་འཁྱམས་པའི་འགྲོ། །རྣམ་བྱང་ཞི་བའི་གྲོང་ཁྱེར་ཉམས་དགའ་བར། །དབུགས་འབྱིན་དེད་དཔོན་མཆོག་ཏུ་  ྾  ཉི་མའི་གཉེན་གྱི་
ལུགས་བཟང་གསེར་གྱི་གདུགས། །ཁམས་གསུམ་ཡོངས་ཀྱི་བླ་ན་མཐོར་བཏེགས་པས། །འགྲོ་ལ་གྲིབ་ཏུ་བསིལ་བའི་དགའ་སྟོན་འབུམ། །འབེབས་མཁས་སྐྱེ་རྒུའི་དཔལ་དུ་  ྾  རབ་འབྱམས་སྲས་བཅས་རྒྱལ་བའི་ཐུགས་རྗེ་དང།།

[010B] །བདག་ཅག་ལྷག་བསམ་དག་པའི་བདེན་མཐུ་ཡིས། །རྗེ་བཙུན་བླ་མ་བསྐལ་བརྒྱར་ཞབས་བརྟན་ཤོག་ །ཅེས་པ་འདི་ཡང་བདག་ཅག་གི་རྩ་བའི་བླ་མ་རིགས་བརྒྱའི་ཁྱབ་བདག་དགའ་ལྡན་སེར་ཀོང་རྡོ་རྗེ་འཆང་ཆེན་པོའི་
ཡང་སྲིད་མཆོག་སྤྲུལ་རིན་པོ་ཆེ་ངག་དབང་ཚུལ་ཁྲིམས་བསྟན་འཛིན་རྒྱ་མཚོ་དཔལ་བཟང་པོའི་ཞབས་གསོལ་འདེབས་འདི་ལྟ་བུ་ཞིག་དགོས་ཞེས་བལ་ཡུལ་འཕགས་པ་ཤིང་ཀུན་དགོན་གསར་འཕེལ་རྒྱས་གླིང་གི་འདུས་སྤྱི་ནས་འགོང་ས་མཆོག་གི་མཚན་ཞབས་གསེར་ཀོང་རིན་པོ་ཆེ་བརྒྱུད་ལྷ་རེག་མཎྜལ་རྟེན་དོད་བཅས་བསྐུལ་གྣང་
བཞིན། ཡོངས་འཛིན་དགའ་ལྡན་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོས་གུས་སྤྲོ་ཆེན་པོས་སྨོན་པའོ།། །། ་ཞབས་བརྟན་གསོལ་འདེབས་ཚེ་དཔལ་འདོད་རྒུའི་ཆར་འབེབས་ཞེས་བྱ་བ་བཞུགས་སོ།།  ཨོཾ་སསྟི། གཞོམ་གཞིག་བྲལ་བ་རྡོ་རྗེ་སྙིང་པོའི་ཁམས། །
ཟླ་བའི་འཁྲི་ཤིང་ལང་ཚོར་སྒེག་པའི་ཉམས། །སྲིད་ཞིའི་ཁམས་ན་ཚེ་དཔལ་འདོད་རྒུའི་ཆར། །འབེབས་མཛད་ལྷག་པའི་ལྷ་མོས་དགེ་ལེགས་སྩོལ། །ངག་རིག་མཁས་དབང་རྣམ་གནོན་བློ་གྲོས་ཀྱིས། །དགེ་ལྡན་ལུགས་བཟང་ཐུབ་
དབང་བསྟན་པའི་བཅུད། །གཏན་འདུན་སྙིང་པོའི་སྟོབས་སུ་ལེགས་སྨིན་པའི། །ཟླ་བྲལ་རྣལ་འབྱོར་ཆེན་པོར་གསོལ་བ་འདེབས། །ཟབ་རྒྱས་གདམས་ངག་བསམ་འཕེལ་དབང་གི་རྒྱལ། །བློ་ལྡན་སྐལ་བཟང་གདུལ་བྱར་ཡོངས་སྤེལ་
བས༑ ༑ཤཱཀ་ཐུབ་བསྟན་པ་འཛིན་ལ་སྟོབས་བཅུའི་རྩལ། །དབང་འབྱོར་རྗེ་བཙུན་བླ་མ་ཞབས་བརྟན་ཤོག་ཕྱོགས་བྲལ་གཞུང་ལུགས་རྒྱ་ཆེན་ཀུན་གསལ་ཁྱོན། །རྣམ་དཔྱོད་དགུ་ཚིགས་ཞགས་པས་ཉེར་བཅིངས་ནས། །བསམ་

[011A]༄༅། །སྒོམ་ཤེས་རབ་རྒྱུ་སྐར་ཕྲ་ཚོམ་འབུམ། །རབ་གསལ་ཆོས་ཀྱི་སྙེ་མ་ཞབས་བརྟན་ཤོག་གསུང་རབ་རབ་འབྱམས་ཇི་བཞིན་གཟིགས་པས་མཁས། །ཚུལ་ཁྲིམས་འཆལ་འགོག་པ་དག་པས་
བཙུན༑ ༑གཞན་དོན་དོན་ཆེན་ཁུར་དུ་བཟོད་པས་བཟང། །ཐེག་མཆོག་མཆོག་གི་བཤེས་གཉེན་  ྾  མི་ཟད་གསུངས་སྤོབས་གཏེར་བརྒྱ་ཡོངས་གྲོལ་བས། །འཇིགས་བྲལ་འཆད་རྩོད་རྩོམ་པའི་གད་རྒྱངས་ཀྱིས། །ཕྱོགས་ཀུན་རྣམ་
གནོན་འཕྲོག་བྱེད་དར་མའི་མའི་རྩལ། །ཟླ་མེད་སྨྲ་བའི་སེངྒེ་  ྾  སྤངས་རྟོགས་འདབ་སྟོང་བཞད་པའི་པདྨ་དཀར། །ལེགས་བཤས་སྦྲང་རྩིའི་ཐིགས་སྥྲེང་འབུམ་གྲོལ་བས། །སྐལ་བཟང་དྲུག་ཡི་ག་འཇོ་བའི་གཉེན། །འགྲོ་བའི་རྩ་ལག་
མཆོག་ཏུ་  ྾  ཟབ་རྒྱས་ཆོས་ཕུང་རྒྱ་མཚོའི་སྙིང་པོ་སྐྱེས། །གསེར་འོད་འབར་བའི་རིང་ལུགས་ནམ་མཁའི་ནོར། །མཁའ་ཁྱབ་སྲིད་པའི་སྒྲོན་མེར་འདྲེན་པ་ལ། །མཚུངས་བྲལ་བསྟན་པའི་དཔལ་དུ་ཞབས་བརྟན་ཤོག་མཐུ་སྟོབས་ཐོགས་
མེད་དམ་ཅན་རྒྱ་མཚོས་ཀྱང། །རྗེ་བཙུན་བླ་མའི་སྐུ་ཚེའི་འགལ་རྐྱེན་ཀུན། །ཞི་ཞིང་བཞེད་རྒུ་མ་ལུས་ཡོངས་འགྲུབ་པའི། །རྣམ་བཞིའི་འཕྲིན་ལས་ནམ་ཡང་གཡེལ་མེད་ཤོག་  །།ཅེས་པ་འདི་ཡང་གོང་ས་སྐྱབྶ་མགོན་ཆེན་པོའི་སྐུའི་གམ་བཅར་
མཚན་ཞབས། མཁས་བཙུན་བཟང་པོའི་དཔལ་གྱིས་བསྟན་པའི་སྣང་བྱེད་དམ་པར་གྱུར་པ་དགའ་བྱང་གསེར་སྐོང་ཐུགས་སྲས་རིན་པོ་ཆེ་རྗེ་བཙུན་ངག་དབང་དགེ་འདུན་ནམ། མཚན་གཞན་ངག་དབང་བློ་བཟང་ཐུབ་བསྟན་སྟོབས་འབྱོར་དཔལ་བཟང་པོའི་ཞབས་བརྟན་གསོལ་འདེབས་འདི་ལྟ་བུ་ཞིག་དགོས་ཞེས་

[011B] ཡབ་རྗེ་གསེར་ཀོང་རྡོ་རྗེ་འཆང་གིས་དཔལ་དུས་ཀྱི་འཁོར་ལོའི་དཀྱིལ་འཁོར་དུ་སྨིན་པར་མཛད་པའི་སྐལ་བཟང་ནོད་པ་ཡོངས་འཛིན་ཁྲི་བྱང་སྤྲུལ་མིང་པས་གུས་སྤྲོ་ཆེན་པོས་སྨོན་པའོ།། །།་སྐྱབས་རྗེ་རྡོ་རྗེ་འཆང་ཕ་བོང་ཁ་པའི་
འཁྲུངས་རབས་གསོལ་འདེབས་སྟག་ཕུ་རྡོ་རྗེ་འཆང་གིས་མཛད་པའི་ཁ་སྐོང་ནི།  གཞན་ཡང་རྒྱལ་ཀུན་ཡུམ་མཆོག་ཝཱ་རཱ་ཧཱིར། །མཉམ་སྦྱོར་རྡོ་རྗེ་དྲིལ་བཅས་མཁའ་ལ་གཤེགས། །བདེ་མཆོག་བདེ་ཆེན་རྒྱ་མཚོའི་ལམ་བཟང་གནད། །གསལ་མཛད་དྲིལ་བུ་པ་ལ་
གསོལ་བ་འདེབས། །བོད་ཡུལ་དགེ་སྦྱོང་ཐོག་མ་བདུན་ཕྲག་གི་ནང་ཚན་རླངས་རིགས་ཁམས་པ་གོ་ཆ་དང། །བདུད་འདུལ་དཔའ་བོ་སེང་ཆེན་གསེར་མཆེད། །དགྲ་ལྷ་རྩེ་རྒྱལ་ཞབས་ལ་  ྾  འཕགས་ཡུལ་གྲུབ་མཆོག་བྱེ་བའི་མན་ངག་
དབང་གྲགས། །དྲི་མེད་ཐུབ་བསྟན་ཚུལ་བཞིན་འཛིན་མཁས་པའི། །ཞབས་དྲུང་མཁའ་སྤྱོད་དབང་པོར་  ྾  མཁས་དང་གྲུབ་པའི་རྣམ་ཐར་སྲིད་ཞིའི་རྩེར། །ཡོངས་མཛེས་ལྕང་སྐྱ་རོལ་པའི་རྡོ་རྗེ་དང། །ཨེ་ལྗོངས་འགྲོ་བའི་བླ་མ་མཁའ་སྤྱོད་
པ༑ ༑ངག་དབང་བསྟན་དར་ཞབས་ལ་  ྾  མདོ་རྒྱུད་མན་ངག་བསམ་འཕེལ་དབང་པོའི་མཛོད། །བློ་མཆོག་ཀུན་བཟང་རྩལ་གྱིས་ལེགས་ཕྱེས་ནས། །སྤེལ་བའི་འཕྲིན་ལས་རྒྱལ་བ་གཉིས་པ་བཞིན། །ཡོངས་རྫོགས་ཐུབ་བསྟན་འྫིན་

[012A]༄༅། །ལ་གསོལ་བ་འདེབས།  །འཁྲུངས་རབ་ཁ་སྐོང་ཤླཽ་ཀ་ལྔ་དང། མཆོག་སྤྲུལ་རིན་པོ་ཆེའི་མཚན་བསྟོད་ཤླཽ་ཀ་གཅིག་བཅས་པ་འདི་ཉིད་དང་དམ་མཚུངས་མེད་རོང་པོ་རབ་བརྟན་དགོན་གྱི་སྤྱི་སོ་བསྟན་འཛིན་རྣམ་གྲོལ་ནས་སྔ་ཕྱིར་བསྐུལ་བ་བཞིན། མགོན་པོ་མཆོག་
དེའི་བྱིན་རླབས་བཀའ་དྲིན་གྱིས་འཚོ་བའི་སློབ་བུ་ཁྲི་བྱང་སྐྱེ་མིང་པས་གསོལ་བ་བཏབ་པའོ།། །། ་ཞབས་བརྟན་གསོལ་འདེབས་གཞོམ་མེད་རྡོ་རྗེའི་སྲོག་ཤིང་ཞེས་བྱ་བ་བཞུགས་སོ།།  ཨོཾ་སྭ་སྟྭི། རྟག་བརྟན་འཆི་བ་མེད་པའི་མཚན་གྱི་རྔ། །དཔྱིད་ཀྱི་དཔལ་ཡོན་བཞིན་དུ་
དར་བབས་པས། །སྲིད་ན་ཚེ་དང་ཡེ་ཤེས་འདོད་རྒུའི་ཆར། །འབེབས་མཛད་བདེ་ལྡན་མགོན་གྱིས་དགེ་ལེགས་སྩོལ། །ངག་ལ་དབང་འབྱོར་འཇམ་མགོན་ལུགས་བཟང་ཚུལ། །སྤེལ་ལ་ཁྲིམས་ལྡན་མཁས་གྲུབ་ཀུན་གྱི་གཙོ། །བསྟན་དང་
བསྟན་འཛིན་གདུལ་བྱ་རྒྱ་མཚོའི་མགོན། །རྗེ་བཙུན་བླ་མའི་ཞབས་ལ་གསོལ་བ་འདེབས། །ངག་གི་ལམ་འདས་དབང་ཕྱུག་བྱེ་བའི་གཏེར། །ཚུལ་ཁྲིམས་ནོར་བུའི་འོད་དཀར་འབུམ་གྲོལ་བས། །ཐུབ་བསྟན་འཛིན་མར་དགེ་ལེགས་རྒྱ་ཆེན་
མཚོ༑ ༑འཕེལ་མཛད་བདུད་རྩིའི་ཟླ་བ་རྟག་བརྟན་ཤོག་བརྒྱ་ཕྲག་གཞུང་ལུགས་བ་ཀུ་ལ་ཡི་འཛུམ། །གཟུངས་སྤོབས་རྣམ་དཔྱོད་སྒེག་མོའི་འགྲམ་ཆང་གིས། །ཕྱེ་བའི་དཀའ་གནད་གེ་སར་འདབ་བརྒྱའི་ཕྲེང། །ཡོངས་གྲོལ་མཁས་པའི་
རྩེ་མོར་ཞབས་བརྟན་ཤོག་ཤིན་ཏུ་ཞི་བ་རྣམ་བྱང་དྲི་མེད་ཀྱི། །འབབས་སྟེགས་མཆོག་ཏུ་ཉམས་དགའ་ནོར་བུའི་རྫིང། །ཐུབ་པའི་བརྟུལ་ཞུགས་བསླབ་གཞིའི་མཛོད་སྲུང་བའི། །འདུལ་འཛིན་གནས་བརྟན་ཆེན་པོར་  ྾  བྱམས་དང་སྙིང་

[012B] །ལྷག་བསམ་སྤྲིན་དཀར་རོལ་པའི་ལྡིང་ཁང་ནས། །ཁམས་གསུམ་དབུགས་འབྱིན་ཕན་བདེའི་གྲུ་ཆར་རྒྱུན། །འབེབས་མཛད་བཟང་པོའི་མཆོག་ཏུ་  ྾  བཅུ་ཕྲག་དྲུག་གི་སྤྲིངས་ཡིག་རོལ་མོའི་སྒྲ། །འགག་
མེད་རྡོ་རྗེའི་གདངས་སུ་ཉེར་འཁྲོལ་བའི། །ཆ་ཤས་རེས་ཀྱང་ཡོངས་རྫོགས་བསྟན་པའི་གནད། །འཆད་མཁས་སྟོན་པ་ཆེན་པོར་  ྾  ཀུན་རྨོངས་གདོན་གྱི་བརླམས་པའི་སྨྲ་ངག་ལྕེ། །རྩོད་ངག་རིགས་པའི་རལ་གྲིས་ཡོངས་བཅད་དེ། །ཐུབ་ཚུལ་
མ་ནོར་གཏན་ལ་འབེབས་པའི་རྩལ། །ཟླ་མེད་དཔའ་བོ་ཆེན་པོར་  ྾  མཚོ་བྱུང་མགྲིན་པའི་ཁབ་ཏུ་རྟག་རྩེན་པས། །སྡེབ་ལེགས་དབྱངས་བདུན་རྫོགས་པའི་ཏམྦུ་ར། །རྣམ་དཔྱོད་སོར་མོས་བསྐུལ་པའི་ཀུན་དགའི་དབྱངས། །སྙན་དགུར་
འཁྲོལ་བའི་བྱེད་པོར་  ྾  ལྟ་སྒོམ་སྤྱོད་པའི་ཁྱད་པར་རྨད་བྱུང་བའི། །བློ་བཟང་རིང་ལུགས་ཉི་མ་བྱེ་བའི་རླབས། །ཕྱོགས་ཀྱི་ཁོར་ཡུག་ཡངས་པའི་མཐར་སྤྲོ་བའི། །ཁྱུ་མཆོག་དཔའ་བོ་ཆེན་པོར་ཞབས་བརྟན་ཤོག་འཕྲིན་ལས་ནོར་བུའི་
གདུགས་དཀར་ས་གསུམ་ན། །བཟུང་བ་མེད་པར་འཁོར་བའི་དགེ་མཚན་གྱིས། །མཐའ་ཡས་ཡིད་ཅན་ངལ་འཚོའི་བདེ་བ་ལ། །སྦྱོར་བའི་མངོན་དགའ་དུས་རིང་སྐྱོང་གྱུར་ཅིག་གསང་གསུམ་བྱིན་རླབས་འོད་སྟོང་སྣང་བ་ཡིས། །སྐལ་
བཟང་གདུལ་བྱའི་བློ་ཡི་པདྨོའི་ཚལ། །ཡོངས་བཞད་དོན་གཉིས་སྦྲང་རྩིའི་ཟིལ་མངར་འབུམ། །མངོན་པར་གྲོལ་བའི་དགའ་སྟོན་རྒྱས་གྱུར་ཅིག་སྲས་བཅས་རྒྱལ་བའི་རྨད་བྱུང་ཐུགས་རྗེ་དང། །སྟོང་དང་རྟེན་འབྱུང་འགལ་མེད་བདེན་

[013A]༄༅། །པའི་སྟོབས། །བདག་སོགས་གདུལ་བྱའི་ལྷག་བསམ་དག་པའི་མཐུས། །ཇི་ལྟར་སྨོན་པའི་དོན་ཀུན་མྱུར་འགྲུབ་ཤོག་ །ཅེས་ལུང་རྟོགས་མཁས་བཙུན་བཟང་པོའི་དཔལ་གྱིས་བསྟན་པའི་སྣང་བྱེད་དམ་པར་གྱུར་པ་རྭ་སྟོད་ཆུ་དབར་རིན་པོ་ཆེ་
ངག་དབང་ཚུལ་ཁྲིམས་བསྟན་འཛིན་རྒྱ་མཚོའི་དཔལ་བཟང་པོའི་ཞབས་བརྟན་གསོལ་འདེབས་འདི་འདྲ་ཞིག་དགོས་ཞེས་དད་དམ་ལྷག་བསམ་གྱི་རྒྱན་འཆང་རོང་བདེ་སྐྱིད་གླིང་གི་སྲས་དགེ་སློང་ངག་དབང་ཆོས་འབྱོར་ནས་བརྟེན་བཅས་བསྐུལ་མ་མཛད་པ་བཞིན། སྐུ་བཅར་མཚན་ཞབས་དར་ཁན་ཁྲི་བྱང་སྤྲུལ་མིང་པས་སྨོན་པའི་མཚམས་སྦྱོར་དང་
བཅས་སྦྱར་བ་དེ་དེ་བཞིན་དུ་འགྲུབ་པར་གྱུར་ཅིག། །། ་ཞབས་བསྟན་གསོལ་འདེབས་འཕགས་པའི་ཐུགས་རྗེ་བསྐུལ་བའི་གཎྜིའི་དབྱངས་ཞེས་བྱ་བ་བཞུགས་སོ།།  ཨོཾ་སསྟི། གང་ལ་བརྟེན་ན་སྲིད་ཞིའི་ལེགས་ཚོགས་ཀུན། །འབད་མེད་སྩོལ་མཛད་བསམ་འཕེལ་
ཡིད་བཞིན་ནོར། །སྐྱབས་གནས་ཀུན་འདུས་རྩ་བའི་བླ་མ་ལ། །ཤུགས་དྲག་སྙིང་ནས་གུས་པས་གསོལ་འདེབས་ན། །རྗེ་བཙུན་བླ་མ་བློ་བཟང་བརྩོན་འགྲུས་ཀྱི། །སྐུ་ཚེ་མཛད་འཕྲིན་རྒྱས་པར་བྱིན་གྱིས་རློབས། །སྟོབས་བཅུ་མངའ་བ་
རྣམ་འདྲེན་ཟས་གཙང་སྲས། །ལས་ཉོན་ཚ་གདུང་རབ་བསིལ་ཡན་ལག་འབྱུང། །མཉམ་གཞག་ཏིང་འཛིན་མི་གཡོ་མ་ཕམ་པར། །ཤུགས་དྲག་  ྾    ྾    ྾  འཕགས་ནོར་ལོ་མ་བདུན་ལྡན་ནགས་ན་གནས། །དུས་ཤེས་དབང་པོ་མཆོག་ལྡན་
འཕགས་པའི་གཙོ། །གནོད་པ་ཀུན་སེལ་རྡོ་རྗེ་མོ་ཡི་བུར། །ཤུགས་དྲག་  ྾    ྾    ྾  ཡང་དག་ལམ་ལ་སྦྱོར་མཛད་བཟང་པོའི་ཞབས། །དོན་ཡོད་ཞགས་པ་གཡོ་བའི་གསེར་བེའུ། །འཕགས་པ་བྷ་ར་དཧྭ་ཛ་གསེར་ཅན་ལ། །ཤུགས་དྲག་

[013B] །རྒྱལ་སྲས་ཉན་ཐོས་ཚུལ་བཟུང་སྒྲ་གཅན་འཛིན། །ཆོས་སྨྲའི་མཆོག་ཏུ་རབ་བསྔགས་ལམ་ཕྲན་བར། །ཤུགས་དྲག་  ྾    ྾    ྾  བསླབ་གསུམ་ཉམས་རྟོགས་འཕེལ་མཛད་བསོད་སྙོམས་ལེན། །བློ་གྲོས་
སྤོབས་པའི་མཆོག་སྦྱིན་ལམ་ཆེན་པ། །ཞི་བའི་གདེངས་ཀ་རབ་བསིལ་ཀླུ་ཡི་སྡེར། །ཤུགས་དྲག་  ྾    ྾    ྾  སྲིད་པའི་ཀུན་སྦྱོར་ཡོངས་ཟད་སྦེད་བྱེད་དང། །བྱང་ཆུབ་མཆོག་གི་ཆོས་སྟོན་མི་ཕྱེད་པ། །འཕགས་པའི་དགེ་བསྙེན་དྷརྨཱ་ཏ་ལ་
ལ༑ ༑ཤུགས་དྲག་  ྾    ྾    ྾  དཔག་མེད་བསྐལ་པའི་སྔོན་ནས་ཐུགས་བསྐྱེད་ཀྱང། །དབུགས་དང་དབུགས་འབྱིན་སྒྲ་སྙན་སྒྲ་ཆུང་ཚུལ། །ཐུབ་བསྟན་སྐྱོང་བར་ཞལ་འཆེས་རྒྱལ་ཆེན་བཞིར། །ཤུགས་དྲག་  ྾    ྾    ྾  གདུལ་བྱའི་ཁམས་དང་
འཚམས་པར་འདུལ་བྱེད་ཀྱི། །སྒྱུ་འཕྲུལ་བཀོད་པ་མ་འགག་ཆུ་ཟླའི་གར། །སྐྱབས་ཡུལ་རབ་འབྱམས་ཞིག་གི་རྡུལ་རྙེད་ལ། །ཤུགས་དྲག་  ྾    ྾    ྾  དེ་ལྟར་སྐྱབས་ཀྱི་དམ་པ་མཆོག་རྣམས་ལ། །མི་ཕྱེད་སྙིང་ནས་གུས་པས་གྶོལ་
བཏབ་པས། །རྒྱལ་བའི་གདུང་འཚོ་བ་དྲིན་ཅན་བླ་མ་ཡི། །ཞབས་ཟུང་སྲིད་མཐའི་བར་དུ་བརྟན་པ་དང། །ཕྱི་ནང་བར་ཆད་རྐྱེན་གྱིས་མི་བརྫི་ཞིང། །ཆོས་སྲིད་དཔལ་འབྱོར་རྒྱས་པའི་དགེ་མཚན་གྱིས། །བློ་བཟང་བསྟན་པའི་སྙིང་པོ་སྤེལ་
བ་ཡི། །བཞེད་དོན་མ་ལུས་ལྷུན་གྱིས་འགྲུབ་གྱུར་ཅིག་བདག་སོགས་ཀུན་ཀྱང་ཚེ་རབས་ཐམས་ཅད་དུ། །འབྲལ་མེད་བླ་མའི་ཞབས་རྡུལ་གཙུག་ཏུ་བསྟེན། །སྐུ་གསུང་ཐུགས་ཀྱི་གསང་བ་ཀུན་བཟུང་ནས། །འགྲོ་ཀུན་སྒྲོལ་བའི་འདྲེན་པ་

[014A]༄༅། །མྱུར་ཐོབ་ཤོག་རིང་ནས་བསྟེན་པའི་བསྟན་སྲུང་རྒྱ་མཚོས་ཀྱང། །རྒྱལ་བས་བསྒོས་པའི་གཡར་དམ་མི་བསྙེལ་བར། །བདག་གི་ཇི་ལྟར་སྨོན་པའི་རེ་འབྲས་རྣམས། །ཚུལ་བཞིན་འགྲུབ་པའི་འཕྲིན་ལས་
གཡེལ་མེད་ཤོག།  །།ཅེས་ལུང་རྟོགས་བསྟན་པའི་སྣང་བྱེད་དམ་པ་དགའ་ལྡན་ཤར་རྩེ་མཁན་པོ་ལས་ཐོག་པ་ཕུ་ཁང་ཟོང་མཆོག་སྤྲུལ་རིན་པོ་ཆེ་བློ་བཟང་བརྩོན་འགྲུས་དཔལ་བཟང་པོའི་སྐུ་ཚེ་ཡུན་བརྟན་ཆེད་བླ་མ་ལྷ་ལ་གསོལ་བ་འདེབས་ཚུལ་འདི་འདྲ་ཞིག་དགོས་ཞེས་དགའ་ལྡན་ཤར་རྩེ་ཉག་རེ་ཆོས་མཛད་ཐུབ་བསྟན་
ཀུན་ལྡན་ནས་ལོ་སྔ་ཕྱིར་ནན་ཏན་བསྐུལ་བའི་ངོར། སྐུ་བཅར་མཚན་ཞབས་ཁྲི་བྱང་སྤྲུལ་མིང་པས་སྦྱར་བ་སིདྡྷིའི་ར་སྟུ། སརྦ་མངྒ་ལཾ།།  ་བློ་འདས་བཟང་པོར་བརྩོན་འགྲུས་མཆོག་གིས་སོན། །བློ་གྲོས་ཉིན་བྱེད་འོད་བརྒྱ་འབར་བའི་གཟིས། །བློ་གསལ་པདྨོའི་འདབ་
བརྒྱ་བཞད་པའི་གཉེན། །བློ་གཏེར་ངག་གི་དབང་པོར་གསོལ་བ་འདེབས།  །ཞེས་པ་འདི་ནི་དགའ་ལྡན་ཤར་རྩེ་གྲྭ་ཚང་གི་མཁན་བརྒྱུད་གསོལ་འདེབས་གྲས་སུ་འཇུག་རྒྱུར་བྲིས།། །། ་ཞབས་བརྟན་གསོལ་འདེབས་འཆི་མེད་བདུད་རྩིའི་སྤྲིན་ཕུང་ཞེས་བྱ་བ་བཞུགས་
སོ༑༑  ཨོཾ་སསྟི། ཟླ་ཞུན་ལང་ཚོར་སྒེག་པའི་མཚན་དཔེའི་སྐུ། །རྙོག་བྲལ་དང་བའི་ཡིད་མཚོར་བསྙེན་པའི་མོད། །མཐར་བྱེད་རྣམ་པར་གནོན་པའི་མཆོག་སྦྱིན་མ། །སྒྲོལ་མཛད་བདུད་རྩིའི་སྤྲིན་གྱིས་དེང་འདིར་སྲུངས། །བློ་
འདས་རྒྱལ་ཀུན་མཛད་བཟང་ལྷུན་པོའི་དཔལ། །སྟོབས་ལྡན་ལྷག་བསམ་ཕྲག་པར་ཉེར་བླངས་ཏེ། །ཐུབ་བསྟན་འཛིན་པའི་བརྟུལ་ཞུགས་ཡར་ཟླ་ལྟར། །རབ་རྒྱས་རྗེ་བཙུན་བླ་མར་གསོལ་བ་འདེབས། །གང་བློ་ཀུན་བཟང་འཇམ་དཔལ་

[014B] །དོན་ལྡན་བདེ་གཤེགས་བསྟན་པའི་སྙིང་པོ་འཛིན། །ཁ་ཡར་ཙམ་མིན་ཟབ་རྒྱས་ལམ་བཟང་ཀུན། །གསལ་མཛད་སྟོན་པ་ཆེན་པོ་ཞབས་བརྟན་ཤོག་བློ་གྲོས་འདབ་སྟོང་བཞད་པའི་སྦྲང་རྩིའི་གཏེར། །འཇམ་མགོན་དགྱེས་རྒུར་
བཞད་པའི་ཀེ་ས་རས། །གཞལ་གྱི་མི་ལང་སྐལ་བཟང་བུང་བའི་ཚོ། །སྐྱོང་བྱེད་པདྨའི་སྡོང་བུ་ཞབས་བརྟན་ཤོག་བློ་ལ་ནོར་བུའི་གཏེར་བརྒྱ་གྲོལ་བའི་གཏམ། །རྒྱལ་ཀུན་རབ་དགྱེས་མཆོད་པའི་རྩེ་མོར་སྙེམས། །སྤངས་རྟོགས་སྙེ་མ་ལང་ལིང་
དར་བའི་མགོན། །གདུལ་བྱའི་ཚོ་ཆེན་དཔལ་དུ་  ྾  རབ་འབྱམས་ཤེས་བྱའི་དེ་ཉིད་ས་གསུམ་ཁྱོན། །རྣམ་དཔྱོད་གོམ་སྟབས་གཅིག་གིས་ཉེར་གཞལ་ནས། །སྟོབས་ལྡན་རྨོངས་པའི་དགྲ་ཆེན་ལྡང་མེད་དུ། །གནོན་མཁས་མི་ཡེ་ནེངྒེར་
བཟོད་དཀའ་སྲིད་པའི་ནད་སེལ་བདུད་རྩིའི་ཀླུང། །ངེས་ལེགས་འདོད་རྒྱུ་ཡོངས་འཁྱིལ་ཆོས་འདུལ་མཚོར། །བརྟན་དུལ་ནོར་བུའི་གདེངས་ཀ་མངོན་མཐོ་བའི། །འདུལ་འཛིན་ཀླུ་དབང་མཆོག་ཏུ་  ྾  བྱམས་བརྩེའི་འོད་དཀར་གྲོལ་བའི་ལྷག་
བསམ་གྱི། །མུ་ཏིག་དོ་ཤལ་སྙིང་ལ་ཡོངས་བཟུང་སྟེ། །མཐའ་ཡས་འགྲོ་ལ་རྣམ་གྲོལ་རིན་ཆེན་ཆར། །འབེབས་མཁས་རྒྱལ་སྲས་དཔའ་བོར་  ྾  བློ་གྲོས་འོད་སྟོང་དཀྱིལ་འཁོར་རྫོགས་པའི་རླབས། །ཟབ་རྒྱས་ཆོས་ཀྱི་སྣང་བ་འབུམ་འཛག་
པས༑ ༑མདོ་སྔགས་གཞུང་བརྒྱའི་དཀའ་གནད་པདྨོའི་ཚལ། །ལྷུག་པར་བཞད་པའི་བྱེད་པོར་  ྾  ཚད་ཐུབ་རིགས་ལམ་རྩེ་མོ་བརྒྱ་པའི་མཚོན། །གདེངས་པའི་མོད་ལ་རྒོལ་ངན་སྦྱིན་སྐྱེས་མོའི། །ཉེས་བཤད་མངལ་ཁུར་ཅིག་ཅར་ལྷུང་བྱེད་པའི་

[015A]༄༅། །སྔོན་མེད་སྐབས་གསུམ་བདག་པོར་  ྾  རྒྱལ་བསྟན་དབྱར་སྐྱེས་མགྲོན་དུ་འབོད་པའི་འཕྲིན། །དོན་ཟབ་ཚིག་ཏུ་བརླིང་བའི་ལེགས་བཤད་གསར། །དབྱངས་ཀྱི་འགྱུར་བག་སྟོང་ལྡན་གཞན་གསོས་གླུས། །
མཁས་མང་ཡིག་འགུགས་བཞིན་  ྾  ཡོངས་རྫོགས་བདེ་གཤེགས་བསྟན་པའི་སྙིང་པོའི་ཕུལ། །ནོར་བུ་གསེར་འོད་གློག་གི་རྩེ་དགའི་སྤྲིན། །དུས་རིང་ས་གསུམ་འགྲོ་བའི་མུན་སེལ་དུ། །སྤྲོ་བའི་བྱེད་པོ་མཆོག་ཏུ་ཞབས་བརྟན་ཤོག་
རིན་ཆེན་གསུམ་གྱི་བདེན་པའི་བྱིན་རླབས་དང། །རྡོ་རྗེའི་ཤུགས་འཆང་མཐུ་ལྡན་སྲུང་མའི་མཐུས། །རྗེ་བཙུན་བླ་མའི་སྐུ་ཚེ་མཛད་འཕྲིན་རྣམས། །གེགས་མེད་སྲིད་མཐའི་བར་དུ་རྒྱས་གྱུར་ཅིག་ ཅེས་འདི་ཡང་མཁས་བཙུན་བཟང་གསུམ་གྱི་ཡོན་
ཏན་རིན་པོ་ཆེ་དུ་མས་ཐུགས་ཀྱི་བང་མཛོད་ཕྱུར་བུར་གཏམས་པ་དགའ་ཤར་ཛེ་སྨད་མཆོག་སྤྲུལ་རིན་པོ་ཆེའི་ཞབས་བརྟན་གསོལ་འདེབས་འདི་ལྟ་བུ་ཞིག་འབྲི་དགོས་ཞེས་དགའ་ཤར་རྡོ་ཁང་ཡངས་སྟེང་བློ་བཟང་བསྟན་དར་དང། ལུང་རིགས་རྣམ་རྒྱལ། རྒྱུད་སྟོད་རོང་པ་བློ་བཟང་ཟླ་བ་བཅས་ནས་བསྐུལ་པའི་ཐོག་སེར་སྨད་སྤོམ་
འབོར་ཡངས་སྟེང་མི་ཚན་དང། དགའ་ཤར་རྡོ་ཁང་ཡངས་སྟེང་མི་ཚན་འདུས་མང་སྤྱི་མགྲིན་བཅས་ནས་ཀྱང་རྟེན་བཅས་བསྐུལ་གནང་ལྟར། ཡོངས་འཛིན་ཁྲི་བྱང་སྤྲུལ་མིང་པས་སྤྲོ་བ་ཆེན་པོས་སྨོན་ཚིག་ཏུ་འདུ་བགྱིས་པའོ།། །། ་མྱུ་བྱོན་གསོལ་འདེབས་ནོར་བུའི་སྙེ་མ་ཞེས་བྱ་བ་བཞུགས་སོ།།།
ཨོཾ་སསྟི། གང་ཞིག་བསྟེན་ན་བསླུ་བ་མི་མངའ་ཞིང། །གསོལ་བ་བཏབ་ན་འདོད་པ་ཀུན་འཇོ་བའི། །དུས་གསུམ་བདེ་གཤེགས་སྲས་དང་སློབ་མར་བཅས། །བདག་གི་སྨོན་ལམ་འགྲུབ་པར་བྱིན་གྱིས་རློབས། །རྨད་བྱུང་བློ་གྲོས་བཟང་པོའི་

[015B] །འཇམ་མགོན་རྒྱལ་བའི་རིང་ལུགས་དཔལ་གོས་ཚལ། །འབྱེད་མཁས་སྨྲ་བའི་ཉི་མ་རབ་མནལ་བའི། །ཡང་སྤྲུལ་ཟླ་བའི་འཛུམ་དཀར་མྱུར་གསལ་ཤོག་གཞུང་བརྒྱ་འཇལ་བའི་བློ་མིག་དག་པས་མཁས། །གཞན་ཕན་ལྟར་
ཆེན་འདེགས་པའི་ལྷག་བསམ་བཟང། །སྒོ་གསུམ་བག་ཡོད་ཞི་འཇམ་དུལ་བས་བཙུན། །དཔལ་ལྡན་བླ་མའི་ཡང་སྤྲུལ་མྱུར་བྱོན་ཤོག་ལུང་རྟོགས་ཐུབ་བསྟན་ནོར་བུའི་གདུགས་དཀར་པོ། །རྣམ་དཔྱོད་དཔུང་པ་བརྟན་པོས་ལེགས་བཟུང་
སྟེ༑ ༑ས་གསུམ་འགྲོ་ལ་གྲིབ་བསིལ་འབུམ་འབེབས་པའི། །བསྟན་འཛིན་དམ་པའི་མཆོག་ཏུ་མྱུར་བྱོན་ཤོག་རབ་འབྱམས་རྒྱལ་བའི་རྨད་བྱུང་ཐུགས་རྗེ་དང། །རིང་ནས་བསྟེན་པའི་དམ་ཅན་རྒྱ་མཚོའི་མཐུ། །བདག་ཅག་ལྷག་བསམ་དག་
པའི་བདེན་སྟོབས་ཀྱིས། །སྨོན་པའི་དོན་འབྲས་ཡིད་བཞིན་འགྲུབ་པར་ཤོག་ །ཅེས་པ་འདི་ཡང་སེར་བྱེས་བྱ་བྲལ་ཧོར་སྦྲུལ་རིན་པོ་ཆེ་བློ་བཟང་འཇམ་དཔལ་ཞི་བར་གཤེགས་པའི་མཆོག་སྤྲུལ་མྱུར་བྱོན་གྱི་གསོལ་འདེབས་འདི་ལྟ་བུ་ཞིག་དགོས་ཞེས་སེར་བྱེས་བྱ་བྲལ་བ་རིགས་ལམ་སྨྲ་བ་བཀྲ་ཤིས་འབུམ་ནས་
གསེར་ཟངས་ལས་གྲུབ་པའི་རྡོ་རྗེ་འཆང་གི་སྣང་བརྙན་གྱི་རྟེན་དང་བཅས་བསྐུལ་བའི་ངོར། ཡོངས་འཛིན་ཁྲི་བྱང་སྤྲུལ་མིང་པས་སྦྱར་པའོ།། །། ་མྱུར་བྱོན་གསོལ་འདེབས་བླ་མའི་ཐུགས་རྗེ་བསྐུལ་པའི་སིལ་སྙན་ཞེས་བྱ་བ་བཞུགས་སོ།།  ཨོཾ་སསྟི། ཆོས་དབྱིངས་བདེ་ཆེན་སྒྱུ་
མའི་རོལ་རྩེད་ནི། །མཐའ་བྲལ་ནམ་མཁའི་ཁྱོན་དང་མཉམ་འཇུག་པའི། །སྐྱབས་ཡུལ་རབ་འབྱམས་བདེན་པའི་བྱིན་རླབས་ཀྱིས། །བདག་སོགས་ཡིད་སྨོན་བདེ་བླག་འགྲུབ་གྱུར་ཅིག་བློ་གཏེར་སྐལ་བཟང་ཐུབ་པའི་ལུང་རྟོགས་བསྟན། །རིགས་

[016A]༄༅། །གསུམ་གདུལ་བྱ་རྒྱ་ཆེན་བློ་མཚོ་དང། །འཚམས་པར་སྤེལ་ལ་ཟླ་མེད་བསམ་འཕེལ་དབང། །རྒྱལ་ཀུན་འདུས་ཞལ་མཆོག་ལ་གསོལ་བ་འདེབས། །ཟབ་རྒྱས་གདམས་ངག་བདུད་རྩིའི་བསིལ་ཟེར་
གྱིས༑ ༑སྲིད་པའི་ཚ་གདུང་སེལ་བའི་ཀུ་མུད་གཉེན། །ཆོས་དབྱིངས་བདེ་བའི་མལ་ན་གློ་བུར་དུ། །མཚན་དཔེའི་འོད་དཀར་བརྟུལ་འདི་ཇི་ལྟར་བཟོད། །ཀྱེ་ཧུད་འཁོར་བའི་འབྲོག་དགོན་འཇིགས་རུང་བ། །ཉེས་བརྒྱའི་ཚང་ཚིང་འཁྲིགས་
པའི་ནགས་ཀླུང་དུ། །སྐྱེལ་མས་བོར་བའི་ཉམ་ཐག་བདག་ཅག་གི། །ཡི་ཆད་སེམས་ཀྱི་ཟུག་རྔུ་སུ་ཡིས་སེལ། །ཀྱེ་མ་ཡབ་གཅིག་བདེ་ཆེན་སྙིང་པོ་ཡིས། །རང་སྲིད་དགེ་ལྡན་ལུགས་བཟང་དུས་རིང་དུ། །སྐྱོང་བར་རེ་བའི་བཞེད་དགོངས་
ཟླ་བའི་འཛུམ། །མོག་པོར་མཛད་འདིས་ཁྱོད་ཞལ་མི་གནོང་ངམ། །ད་ནི་སེམས་ཅན་གཅིག་ཙམ་དོན་སླད་དུ། །དམྱལ་བའི་སྲིད་པ་བརྒྱ་ཕྲག་བཟུང་བར་ཡང། །སྐྱོ་མེད་དམ་བཅའི་སྙིང་པོ་མ་བསྙེལ་བར། །མཐོང་གྲོལ་སྤྲུལ་སྐུའི་ཟློས་
གར་མྱུར་བར་སྟོན། །བདག་ཅག་མྱ་ངན་ཚེར་རྣོན་འབུམ་ཕྲག་གིས། །སྙིང་ལ་གཟིར་བའིོ་དོད་འདི་དགོངས་ལ། །ཀུན་དགའི་ཞལ་བཟང་དགྱེས་པའི་འཛུམ་དཀར་གྱིས། །མྱུར་དུ་དབུགས་འབྱིན་མཛོད་ཅིག་དྲིན་ཅན་རྗེ། །རྒྱ་ཆེན་གཞུང་
ལུགས་མང་ཐོས་མཁའ་དབྱིངས་སུ། །བསམ་བྱུང་ཤེས་རབ་འདོད་དཀར་ཕྲེང་བ་ཅན། །སྒོམ་པའི་ཉམས་རྟོགས་གང་བ་ཡོངས་རྫོགས་པའི། །ཡང་སྤྲུལ་ཟླ་གཞོན་ལང་ཚོ་མྱུར་སྟོན་ཤོག་ཆོས་འདུལ་རྒྱ་མཚོའི་སྙིང་པོའི་ནོར་གྱིས་ཕྱུག་

[016B] །དེ་དོན་ཚུལ་བཞིན་བཤད་དང་སྒྲུབ་པ་ལ། །ཟླ་མེད་བསྟན་པའི་དཔལ་ཡོན་མྱུར་བྱོན་ཤོག་རྨད་བྱུང་མཛད་པའི་འོད་སྣང་རེ་རེས་ཀྱང། །བློ་བཟང་རྒྱལ་བའི་རིང་ལུགས་པདྨོའི་ཚལ། །
དགེ་ལེགས་འདབ་སྟོང་ཕྱོགས་བརྒྱར་བཞད་པའི་གཉེན། །མཆོག་སྤྲུལ་སྲིད་པའི་སྒྲོན་མེ་མྱུར་འཆར་ཤོག་བླ་མ་ཡི་དམ་རྒྱལ་བ་སྲས་བཅས་ཀྱི། །རྨད་བྱུང་བྱིན་རླབས་བདེན་པའི་ནུས་མཐུ་དང། །བདག་སོགས་རྩེ་གཅིག་ལྷག་བསམ་
དག་པའི་མཐུས། །སྨོན་པའི་དོན་ཀུན་མྱུར་དུ་འགྲུབ་གྱུར་ཅིག་ །ཅེས་པ་འདི་ཡང་མདོ་རྒྱུད་མན་ངག་རྒྱ་མཚོའི་གཏེར་མཛོད་མཁས་བཙུན་བཟང་གསུམ་གྱི་སྒོ་ནས་བློ་བཟང་རྒྱལ་བསྟན་རིན་པོ་ཆེ་བསྲེ་བསླད་མེད་པར་འཛིན་སྐྱོང་སྤེལ་བའི་སེམས་པ་ཆེན་པོ་བྲག་རི་རྡོ་རྗེ་འཆང་བློ་བཟང་ལུང་རིགས་རྒྱ་མཚོ་དབང་རྒྱལ་
དཔལ་བཟང་པོ་མཆོག་རེ་ཞིག་གཟུགས་སྐུ་ཆོས་དབྱིངས་སུ་མནལ་ཚུལ་བསྟན་པའི་ཡང་སྲིད་མཆོག་སྤྲུལ་ཟླ་ཞལ་གསར་པ་འཁྲུལ་བྲལ་མྱུར་བྱིན་གྱི་གསོལ་འདེབས་འདི་ལྟ་བུ་ཞིག་དགོས་ཞེས་མགོན་པོ་གང་གི་ཕྱག་མཛོད་བྱམས་པ་བརྩོན་འགྲུས་ལགས་ཀྱིས་གཙོས་བླ་བྲང་ཞབས་འབྲིང་ཐུན་མོང་དང། རི་ཁྲོད་རང་གི་དགེ་སློང་འདུས་
སྤྱི༑ སེར་བྱེས་ཚ་བ་ཁང་ཚན་འདུས་དམངས་དང། སློབ་གཉེར་བ་སྤྱི་མགྲིན། གར་དགོན་བཙུན་མ་སྤྱི་བཅས་ནས་རྟེན་བཅས་བསྐུལ་མ་གནང་བ་བཞིན། ཡོངས་འཛིན་ཁྲི་བྱང་སྤྲུལ་མིང་པས་སྨོན་པའི་མཚམས་སྦྱོར་དང་བཅས་སྦྱར་བ་དེ་དེ་བཞིན་དུ་འགྲུབ་པར་གྱུར་ཅིག། །། ་མྱུར་བྱོན་གསོལ་འདེབས་འདོད་དོན་
མྱུར་འགྲུབ་ཅེས་བྱ་བ་བཞུགས་སོ།།  ཨོཾ་སསྟི། འཁོར་འདས་ཀུན་ཁྱབ་བདེ་ཆེན་རྡོ་རྗེ་སེམས། །མཆོག་ཏུ་མི་འགྱུར་སྐུ་གསུམ་སྙིང་པོ་ཅན། །དག་པའི་འཁོར་ལོ་རབ་འབྱམས་སྤྲོ་བསྡུའི་མགོན། །བདག་གི་སྨོན་པ་འགྲུབ་པའི་དཔང་པོ་མཛོད།།

[017A]༄༅། །ཡོངས་རྫོགས་ཐུབ་དབང་བསྟན་པའི་སྙིང་པོའི་བཅུད། །བློ་བཟང་ཆོས་ཚུལ་ཕྱོགས་ཀྱི་མུ་ཁྱུད་དུ། །སྤེལ་མཁས་རྒྱལ་བའི་གདུང་འཚོབ་སྐྱེ་རྒུའི་གཉེན། །མཚན་ལྡན་རྗེ་བཙུན་བླ་མར་གསོལ་བ་
འདེབས༑ ༑མགོན་ཁྱོད་རིང་ནས་སྲས་བཅས་རྒྱལ་བ་ཀུན། །དཔང་དུ་གསོལ་ནས་སྲིད་པ་ཇི་སྲིད་བར། །སྐྱོ་མེད་འགྲོ་བ་སྒྲོལ་བར་དམ་བཅས་ན། །གློ་བུར་ཞི་བདེར་གཞོལ་འདི་ཅི་ཡི་ཚུལ། །ཁྱད་པར་ཡབ་གཅིག་འཁོར་ལོའི་མགོན་པོ་
ཡིས༑ ༑གཅེས་རྒུས་བསྐྱངས་པའི་ངང་ཚུལ་དགོངས་བཞིན་དུ། །མཆོག་སྤྲུལ་སྨན་གྱི་མྱུ་གུ་ཆེས་ཕྲ་བ། །གྱི་ནར་འདོར་བའི་ཚུལ་འདི་རིགས་སམ་ཅི། །དེ་ཕྱིར་རྗེས་ཆགས་གོ་ལའི་རླུང་ཤུགས་ཀྱིས། །དྲངས་པའི་ཡང་སྤྲུལ་ཤར་གྱི་ཐིག་
ལེའི་འཛུམ། །སྐལ་བཟང་ས་མོས་བཞད་པའི་གཉེན་མཆོག་ཏུ། །ཟག་བྲལ་ཆོས་སྐུའི་དབྱིངས་ལས་མྱུར་དུ་སྤྲོས། །རྣམ་དག་སྡོམ་གསུམ་གཙང་མའི་མེ་ལོང་ངོས། །མི་རྟོག་ཏིང་འཛིན་གཟུགས་བརྙན་བྱེ་བ་བརྒྱ། །དག་གསལ་ཤེས་རབ་
མིག་གི་དགའ་སྟོན་དུ། །ཅིར་ཡང་འཆར་བའི་བྱེད་བོར་མྱུར་བྱོན་ཤོག་གཞུང་ལུགས་མང་ཐོས་ཐོས་དོན་སྒྲུབ་པས་བཙུན། །བསམ་དང་སྒོམ་པའི་ཉམས་རྟོགས་ཚད་དུ་སོན། །འཆད་རྩོད་རྩོམ་པས་སྐལ་བཟང་ཡི་ག་འཇོ། །འྒྲོ་
འདྲེན་སྐྱེས་བུའི་མཆོག་ཏུ་མྱུར་བྱོན་ཤོག་བསྲེ་བསླད་མེད་པའི་རྣམ་ཐར་གཙང་མ་ཡིས། །དགེ་ལྡན་ལུགས་བཟང་ནོར་བུའི་ཟ་མ་ཏོག་ས་གསུམ་རྒུད་པ་སེལ་བའི་དཔལ་ཡོན་དུ། །འཛིན་མཁས་མཆོག་གི་སྤྲུལ་སྐུ་མྱུར་བྱོན་ཤོག་

[017B] །རྡོ་རྗེའི་མཚན་ཅན་རྒྱལ་པོ་ཆེན་པོས་ཀྱང། །བདག་ཅག་རྣམས་ཀྱིས་ཇི་ལྟར་སྨོན་པའི་དོན། །མྱུར་དུ་འགྲུབ་པའི་འཕྲིན་ལས་གཡེལ་མེད་མཛོད། །རྨད་བྱུང་སྲས་བཅས་  ྾    ྾    ྾  མྱུར་འགྲུབ་
ཤོག།  །།ཅེས་པ་འདི་ཡང་རིགས་བརྒྱའི་ཁྱབ་བདག་རྡོ་རྗེ་འཆང་ཕ་བོང་ཁའི་མཆོག་སྤྲུལ་རིན་པོ་ཆེའི་ཡོངས་འཛིན་བཤེས་གཉེན་དམ་པ་ལུང་རྟོགས་ཆོས་ཀྱི་མཛོད་ཆེན་སེར་སྨད་རྒྱལ་རོང་མཁན་སྤྲུལ་རིན་པོ་ཆེ་ཐུབ་བསྟན་ཆོས་ཀྱི་རྒྱལ་མཚན་དཔལ་བཟང་པོའི་ཞལ་སྔ་ནས་གཟུགས་སྐུ་ཆོས་དབྱིངས་སུ་ཐིམ་ཚུལ་བསྟན་
པ་སླར་ཡང་མཆོག་སྤྲུལ་མྱུར་བྱོན་གྱི་གསོལ་འདེབས་འདི་ལྟ་བུ་ཞིག་དགོས་ཞེས་ཕ་བོང་ཁའི་མཆོག་སྤྲུལ་རིན་པོ་ཆེ་དང། ཕྱག་མཛོད་སྐུ་ཞབས། དམ་པ་གང་དེའི་གསོལ་དཔོན་ངག་དབང་འབྱོར་ལྡན་བཅས་ནས་བསྐུལ་མ་མཛད་པ་བཞིན། ཡོངས་འཛིན་ཁྲི་བྱང་སྤྲུལ་མིང་པས་ལྷག་བསམ་རྩེ་གཅིག་པས་སྨོན་པའོ།། །།
་ཧྲེ་ཧོར་དཀར་མཛེས་འཁྲུངས་གསར་རིན་པོ་ཆེའི་མཆོག་སྤྲུལ་མྱུར་བྱོན་གསོལ་འདེབས་བྮུགྶོ།།  ཨོཾ་སྭ་སྟྭི། གངྒཱའི་རྡུལ་རྙེད་མཁའ་ཁྱབ་ཞིང་གི་དཔལ། །དཔག་ཡས་ཡོན་ཏན་མཛོད་མངའ་སྟོབས་བཅུ་པ། །སྲས་དང་སློབ་མར་བཅས་པ་ཐམས་ཅད་ཀྱིས།།
རེ་སྨོན་ཡིད་བཞིན་འགྲུབ་པའི་བྱིན་རླབས་སྩོལ། །བློ་བཟང་རྒྱལ་བའི་ལུང་རྟོགས་བསྟན་པའི་དཔལ། །ཟབ་རྒྱས་དོན་ལྡན་མན་ངག་སྟོང་གི་མཛོད། །ཟླ་བྲལ་མཁྱེན་བརྩེའི་དབང་ཕྱུག་ཆོས་ཀྱི་རྗེ། །མཚུངས་མེད་འགྲོ་བའི་བླ་མར་གསོལ་བ་
འདེབས། །མཚན་དཔེའི་གང་བ་རྫོགས་པའི་རི་བོང་འཛིན། །འཛུམ་འོད་མེ་ཏོག་དཀར་པོའི་དགའ་ཆར་ཅན། །གློ་བུར་ཀུན་གསལ་དགུང་དུ་བསྡུས་པ་འདིས། །བདག་ཅག་སྙིང་ལ་མུན་པའི་གོ་སྐབས་བྱིན། །སེམས་ཅན་གཅིག་ཙམ་དོན་སླད་

[018A]༄༅། །དམྱལ་བའི་མེར། །བསྐལ་པ་རྒྱ་མཚོར་འཇུག་ལ་མི་ཞུམ་པར། །ད་དུང་གཞན་དོན་སྒྲུབ་ལ་ཆེས་དཔའ་བའི། །སེམས་དཔའ་མཆོག་གི་རྣམ་ཐར་འདོར་རམ་ཅི། །དེ་ཕྱིར་རྗེས་ཆགས་ཁྱུང་གི་སྔོན་སྐྱེས་ཀྱིས། །
དྲངས་པའི་ཡང་སྤྲུལ་ཉིན་བྱེད་གཞོན་ནུའི་དཔལ། །ངོ་མཚར་འོད་སྟོང་སྣང་བ་སྤྲོ་བཞིན་དུ། །སྐལ་བཟང་ཤར་རིའི་ཕྲག་པར་མྱུར་དུ་ངོམས། །མ་སྨད་ཐུབ་པའི་བརྟུལ་ཞུགས་རྣམ་པར་དག་བརྒྱ་ཕྲག་ཏིང་འཛིན་འཇུག་ལྡང་འདོད་རྒུར་
རྩེན༑ ༑ཤེས་རབ་རལ་གྲིས་རྨོངས་པའི་འཁྲི་ཤིང་སྟོང། །གཅོད་མཁས་མཁས་པའི་མཆོག་ཏུ་མྱུར་བྱོན་ཤོག་བློ་གསལ་དགའ་བསྐྱེད་ཟབ་དོན་ལྷུག་པར་འགྲེམས། །སྒྲུབ་དང་སུན་འབྱིན་རིག་པས་ལོག་སྨྲ་གཞོམ། །མགྲིན་མྪོར་
ཚང་སྲས་སྒེག་པའི་ཏམ་བུར། །ཅི་དགར་འཁྲོལ་བའི་བྱེད་པོར་མྱུར་བྱོན་ཤོག་དག་གཙང་བསྲེག་ལྷད་མེད་པའི་རྣམ་ཐར་གྱིས། །བློ་བཟང་རིང་ལུགས་གསེར་སྦྱངས་ཞུན་མའི་ཀླུང། །ཀུན་བཟོད་ཕ་མཐར་འདྲེན་ལ་ཟླ་མེད་པའི། །མཆོག་
ཚང་སྲས་སྒེགས་པའི་ཏམ་བུར། །ཅི་དགར་འཁྲོལ་བའི་བྱེད་པོར་མྱུར་བྱོན་ཤོག་དག་གཙང་བསྲེ་ལྷད་མེད་པའི་རྣམ་ཐར་གྱིས། །བློ་བཟང་རིངླུགྶ་གསེར་སྦྱངས་ཞུན་མའི་ཀླུང། །ཀུན་བཟོད་ཕ་མཐར་འདྲེན་ལ་ཟླ་མེད་པའི། །མཆོག་
སྤྲུལ་བསྟན་པའི་དཔལ་དུ་མྱུར་བྱོན་ཤོག་རིན་ཆེན་གསུམ་གྱི་བདེན་པའི་བྱིན་རླབས་དང། །རིང་ནས་བསྟེན་པའི་དམ་ཅན་སྲུང་མའི་སྟོབས། །ཆོས་ཉིད་རྟེན་འབྱུང་ཟབ་མོའི་བདེན་མཐུ་ཡིས། །ཡིད་སྨོན་མ་ལུས་བདེ་བླག་མྱུར་འྒྲུབ་
ཤོག། །། ་ བསྟན་པའི་གསལ་བྱེད་རྒྱ་ཁམས་རྗེ་དྲུང་མཆོག་སྤྲུལ་རིན་པོ་ཆེའི་ཞབས་བརྟན་གསོལ་འདེབས་རྫོགས་ལྡན་སྤྲིན་གྱི་སྒྲ་དབྱངས་ཞེས་བྱ་བ་བཞུགས་སོ།།  ཨོཾ་སསྟི། རྒྱལ་ཀུན་གསང་གསུམ་རྡོ་རྗེ་སྙིང་པོའི་སྤྲིན། །གང་འདུལ་རོལ་མོར་ཤར་བའི་སྐྱབས་ཀྱི་

[018B] ༑བླ་མ་བློ་བཟང་ཚེ་དང་ཡེ་ཤེས་གཏེར། །གཟི་བརྗིད་སྣང་བ་འབར་བས་དགེ་ལེགས་སྩོལ། །བློ་འདས་བརྗོད་བྲལ་ཀུན་བཟང་ཆོས་ཀྱི་སྐུ། །སྔོན་ཚེ་འགྲོ་ལ་བརྩེ་བའི་རྗེས་ཆགས་གར། །བརྟན་མཁས་རྒྱལ་བའི་གདུང་འཚོབ་རྡོ་རྗེ་
འཛིན༑ ༑མཚན་ལྡན་རྗེ་བཙུན་བླ་མར་གསོལ་བ་འདེབས། །བློ་བཟང་ལེགས་བཤད་བདུད་རྩིའི་འོད་དཀར་འབུམ། །སྤྲོས་ཚེ་སྲིད་གསུམ་གདུང་བའི་བརྟན་པ་ཀུན། །འཕྲོག་བྱེད་རྒྱལ་ཀུན་མཚན་བཟང་ཐིག་ལེའི་དཔྱིད། །མཚུངས་མེད་འགྲོ་
བའི་མགོན་པོ་ཞབས་བརྟན་ཤོག་བློ་གསལ་སྐལ་བཟང་འཁོར་དུ་ཟབ་མོའི་སྒྲ། །འཇིག་མེད་སེངྒེའི་དབྱངས་སུ་གླལ་བའི་ཚེ། །བརྟན་པའི་འཁོར་ལོ་རྒྱལ་བའི་ཡ་མཚན་སྟོང། །ཡོངས་བཟུང་སྨྲ་བའི་དབང་ཕྱུག་ཞབས་བརྟན་ཤོག་མ་
སྨད་རྣམ་དཔྱོད་ཤེས་རབ་ཧུབ་གཅིག་གིས། །གཞུང་ལུགས་སྟོང་གི་ཆུ་བོ་ལྷག་མེད་དུ། །གསོལ་ནས་ལེགས་བཤད་ཡན་ལག་བརྒྱད་ལྡན་ཀླུང། །འབེབས་མཁས་དྲང་སྲོང་ཆེན་པོར་ཞབས་  ྾  མི་འཇིགས་དམ་བཅའ་རྫོགས་པའི་བ་གམ་
རྩེར༑ ༑རྩོད་ངག་གདོང་ལྔའི་སྒྲ་ཆེན་སྒྲོག་པའི་རྔ། །ཕྱོགས་བཅུ་སྙན་པར་བརྡུངས་པས་ལོག་སྨྲའི་དབུང། །མཐར་བྱེད་དཔའ་བོ་ཆེན་པོར་ཞབས་  ྾  མགྲིན་པ་མཚོ་བྱུང་རོལ་པའི་སྐྱེད་ཚལ་ནས། །སྙན་ངག་རྨ་བྱ་སྒེག་པའི་དྲུག་འགྱུར་གླུ་
ཚིག་རེར་ཐུབ་གསུང་བརྗོད་བྱ་ཀུན་རྫོགས་པར། །སྟོན་མཁས་ངག་གི་དབང་པོར་  ྾  དྲན་ཤེས་རབ་བརྟན་པོར་སྐྱེད་བསྲིངས་པའི། །སྡོམ་གསུམ་ཚུལ་ཁྲིམས་ཡིད་འཕྲོག་པདྨ་དཀར། །རྣམ་བྱང་ཞི་བ་ཕན་བདེའི་དྲི་བསུང་ཅན། །འདུལ་

[019A]༄༅། །འཛིན་གནས་བརྟན་ཆེན་པོར་  ྾  ལྷག་བསམ་མ་དྲོས་ཆུ་གཏེར་ལས་ཐོན་པའི། །གཞན་ཕན་གྲུ་ཆར་འཇོ་བའི་རྫོགས་ལྡན་སྤྲིན། །ཞི་བསིལ་བླ་མེད་བདེ་བར་ཉམ་ཐག་ཀུན། །དབུགས་འབྱིན་ཀླུ་ཡི་དབང་པོར་
ཆེར་རློམ་ཕལ་གྱིས་འདེགས་པར་མི་སྤྱོད་པའི། །བློ་བཟང་རྒྱལ་བསྟན་རིན་ཆེན་བྱེ་བའི་ཁུར། །འཁྱེར་བའི་སྙིང་སྟོབས་ཐེག་ཆེན་སྤོས་ཀྱི་གླང། །ཟླ་བྲལ་ཁྱུ་མཆོག་ཆེན་པོར་  ྾  རྨོངས་ཆེན་སྟུག་པོའི་མལ་ན་རབ་མནལ་བའི། །སྨྲ་ངན་མུན་པའི་
འཇིག་རྟེན་འཇིག་བྱེད་ཅིང། །འཁྲུལ་བྲལ་ལམ་བཟང་གསལ་བའི་འོད་རྣོན་སྟོང། །སྤྲོ་མཁས་ཉིན་བྱེད་གཅིག་པུར་ཞབས་བརྟན་ཤོག་དྲིན་ཅན་བཤེས་གཉེན་དཔག་བསམ་ཡོངས་འདུའི་ལྗོན། །རྣམ་པ་ཀུན་ཏུ་བཟང་པོའི་འབྲས་འབྱིན་པ།།
ཁམས་གསུམ་གདུང་བསེལ་བའི་གྲིབ་བསིལ་འབུམ། །ཀུན་བཟོད་ཕ་མཐའ་ཡངས་པར་འགྲེམས་གྱུར་ཅིག་བུ་སློབ་རྣམས་ཀྱང་མགོན་པོ་ཁྱོད་ཉིད་དང། །མི་འབྲལ་བཀའ་བཞིན་སྒྲུབ་པས་མཉེས་བྱས་ནས། །བྱིན་རླབས་སྙིང་ལ་ཞུགས་
པའི་བདུད་རྩིའ་བཅུད། །སྟོབས་བཅུའི་ལང་ཚོར་མྱུར་དུ་སྨིན་གྱུར་ཅིག་རྨད་བྱུང་སྲས་བཅས་རྒྱལ་བའི་བྱིན་རླབས་དང། །རྟེན་འབྲེལ་བསླུ་བ་མེད་པའི་བདེན་པ་དང། །བདག་གི་ལྷག་བསམ་དག་པའི་མཐུ་སྟོབས་ཀྱིས། །རྣམ་དག་སྨོན་
པའི་གནས་ཀུན་འགྲུབ་པར་ཤོག།  །།ཅེས་བློ་བཟང་བསྟན་པའི་སྣང་བྱེད་མཚུངས་མེད་བཀྲས་ལྷུན་རྒྱ་ཁམས་རྗེ་དྲུང་མཆོག་སྤྲུལ་རིན་པོ་ཆེ་བློ་བཟང་ཚེ་བརྟན་རྒྱལ་མཚན་དཔལ་བཟང་པོའི་ཞབས་བརྟན་གསོལ་འདེབས་ཤིག་འབྲི་དགོས་ཞེས། ཤངས་གྲོང་སྟོད་ཁང་གསར་བའི་ཞབས་ཟུར་དོན་འགྲུབ་དབང་གྱལ་དང་

[019B] ཞབས་གྲས་སྔགས་རམ་པ་བློ་བཟང་ཀུན་དགའ། གཡག་སྡེ་སོག་དགོན་ཨེ་མ་རྗེ་གྲ་བསྟན་པ་ཆོས་འཕེལ་བཅས་ཀྱིས་གཙོས་བུ་སློབ་སྤྱི་ནས་ལྷ་རེག་རིན་ཆེན་གཉིས་པའི་ཚོམ་བུ་བཅས་ཡང་ཡང་བསྐུལ་བའི་ཐོག་རང་ཉིད་ཀྱང་བཤད་སྒྲུབ་ཚུལ་བཞིན་སྐྱོང་བའི་རྣམ་ཐར་ལ་མོས་པས་མཚམས་སྦྱར་ཏེ་སྐུ་བཅར་མཚན་ཞབས་
དར་ཧན་དགའ་ལྡན་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོར་འབོད་པས་ནོར་གླིང་བསྐལ་བཟང་ཕོ་བྲང་གི་འདབ་རོལ་ནེའུ་གསིང་མེ་ཏོག་མངོན་པར་བཀྲ་བའི་ལྡིང་ཁང་དུ་སྨོན་པ་ཡིད་བཞིན་དུ་འགྲུབ་པར་གྱུར་ཅིག།  །། ་ཞབས་བརྟན་གསོལ་འདེབས་འཆི་མེད་རྟག་པའི་རོལ་མོ་ཞེས་བྱ་བ་བཞུགས་སོ།།།
ཨོཾ་སསྟི། གང་ཞིག་བསྟེན་ན་འཆི་མེད་མཆོག་སྩོལ་ཞིང། །མཐར་བྱེད་མཆེ་བ་རི་མོའི་གནས་འགོད་པ། །བཅོམ་ལྡན་ཚེ་དང་འོད་སྣང་དཔག་མེད་ཀྱིས། །དེང་འདིར་ཤིས་པའི་དགའ་སྟོན་ཆར་དུ་སྙིལ། །བློ་ཆེན་རྒྱལ་ཀུན་བསྟན་པའི་བང་
མཛོད་ཆེར། །འཇིགས་བྲལ་རྣམ་དཔྱོད་ཐོགས་པ་མེད་འཇུག་ཅིང། །ལུང་རྟོགས་ཆོས་སྨྲ་ཡོངས་ཀྱི་དབང་ཕྱུག་ཆེ། །རྗེ་བཙུན་བླ་མའི་ཞབས་ལ་གསོལ་བ་འདེབས། །ཆེར་སྙིགས་རྒུད་པའི་མུན་ལས་རྣམ་རྒྱལ་ཞིང། །ཐུབ་བསྟན་པད་ཚལ་སྐྱོང་
ལ་འཇིགས་མེད་པར། །ཟབ་རྒྱས་ཆོས་ཀྱི་སྣང་བ་འབུམ་སྤྲོ་བའི། །བཤེས་གཉེན་ཉིན་མོའི་དབང་ཕྱུག་ཞབས་བརྟན་ཤོག་མཚན་ལྡན་མཁས་པའི་དེད་དཔོན་ལེགས་བསྟེན་ནས། །འབུམ་ཕྲག་གཞུང་ལུགས་ཟབ་བརླིང་རྒྱ་མཚོའི་འཇིངས།།
ཐོས་བསམ་སྒོམ་པའི་གྲུ་ཡིས་ཡུད་བརྒལ་ཏེ། །སྐུ་གསུམ་ནོར་བུའི་མཛོད་ལ་མངའ་མཛད་གསོལ། །མདོ་རྒྱུད་ཀུན་མཁྱེན་དཔལ་ལྡན་ཀླུ་ཡི་དབང། །ཆོས་འདུལ་སྤྱོད་པས་བཙུན་ལ་ཉེ་བར་འཁོར། །རིན་ཆེན་སེམས་མཆོག་མར་མེ་མཛད་

[020A]༄༅། །དཔལ་ལྟར། །སྐྱེ་རྒུའི་ཉེར་འཚོ་ཆེན་པོར་  ྾  འཇམ་མགོན་རིང་ལུགས་དྲི་བྲལ་ཟླ་བའི་འཛུམ། །བཤད་སྒྲུབ་འོད་སྣང་བྱེ་བའི་རྩེ་དགའ་དང། །འགྲོགས་པའི་རྣམ་ཐར་གཙང་མས་སྲིད་གསུམ་འགྲོ། །འདྲེན་
མཁས་སྟོན་པ་ཆེན་པོར་  ྾  མཆོག་གསུམ་བསླུ་བ་མེད་པའི་བདེན་མཐུ་དང། །དམ་ལྡན་བསྟན་སྲུང་གཉན་པོའི་འཕྲོན་ལས་ཀྱིས། །བདག་ཅག་དད་མོས་གསོལ་བཏབ་རེ་བའི་འབྲས། །གེགས་མེད་ལྷུན་གྱིས་འགྲུབ་པའི་བཀྲ་ཤིས་སྩོལ། །
 ཅེས་བློ་བཟང་རྒྱལ་བསྟན་སྙིང་པོ་ཕྱོགས་མཐར་སྤེལ་བ་ལ་ཟླ་བྲལ་ཁྱུ་མཆོག་ཆེན་པོ་གྲོ་མོ་བླ་མ་རིན་པོ་ཆེ་ངག་དབང་སྐལ་བཟང་དཔལ་བཟང་པོའི་ཡང་སྲིད་མཆོག་སྤྲུལ་རིན་པོ་ཆེ་རྒྱལ་བསྟན་འཇིགས་མེད་ཆོས་ཀྱི་དབང་ཕྱུག་མཆོག་གི་ཞབས་བརྟན་གསོལ་འདེབས་ཤིག་དགོས་ཞེས་གྲོ་མོ་དུང་དཀར་དགོས་གྱི་བླ་གྲྭ་སྤྱི་དང། སློབ་དྤོན་
ལས་ཐོག་པ་ཤེས་རབ་བསྟན་འཛིན། གྲོ་མོ་ཆོས་ཟུར་བློ་བཟང་མགོན་པོ་ལགས་བཅས་ནས་སྔ་ཕྱིར་རྟེན་བཅས་ཡང་ཡང་བསྐུལ་བའི་ཐོག་སེར་བྱེས་བྲ་ཏི་ཁང་ཚན་འདུས་སྤྱི་ནས་ཀྱང་རྟེན་བཅས་བསྐུལ་མ་གནང་བ་བཞིན་སྐུ་བཅར་མཚན་ཞབས་ད་ར་ཧན་དགའ་ལྡན་ཁྲི་བྱང་སྤྲུལ་མིང་པས་སྨོན་པའི་མཚམས་སྦྱོར་དང་བཅས། ས་གླང་ཆོ་འཕྲུལ་
ཟླ་བའི་ཡར་ཚེས་བཟང་པོར་སྦྱར་བ་དགེ་ལེགས་སུ་གྱུར་ཅིག། །། ་འཁྲུངས་རབས་གསོལ་འདེབས་ནོར་བུའི་ཕྲེང་བ་ཞེས་བྱ་བ་བཞུགས་སོ།།  ཨོཾ་སསྟི། ཀུན་ཁྱབ་རིགས་བདག་བདེ་ཆེན་རྡོ་རྗེ་སེམས། །གང་འདུལ་རོལ་མོར་འཆར་བའི་སྒྱུར་འཕྲུལ་གར། །
ངོ་མཚར་མཐའ་ཡས་དཔལ་ཡོན་ནོར་བུའི་མཛོད། །བློ་བཟང་རྒྱལ་བས་དེང་འདིར་དགེ་ལེགས་སྩོལ། །མཉམ་པ་མེད་པ་ཡེ་ཤེས་ཆོས་སྐུའི་རྩལ། །དག་དང་མ་དག་སྣ་ཚོགས་བཀོད་པ་འབུམ། །སྤྲོ་བའི་སྙིང་སྟོབས་རྒྱལ་བའི་གཟི་བྲྗིད་

[020B] ༑དཔལ་ལྡན་རྗེ་བཙུན་བླ་མར་གསོལ་བ་འདེབས། །གངྒཱའི་གླིང་དུ་འཕགས་པ་ཀུན་དགའ་བོས། །རྗེས་བཟུང་དགྲ་བཅོམ་ཉི་མ་གུང་པ་དང། །འདུས་པའི་ལམ་ལས་མཚོག་གི་དངོས་གྲུབ་བརྙེས། །བི་སུ་ཀ་ལྤའི་ཞབས་ལ་  ྾  དའི་པཾ་ཀ་
ར་བོད་དུ་སྤྱན་འདྲེན་ཆེད། །གཅེས་པའི་སྲོག་ཀྱང་བཏང་བའི་ལྷ་བླ་མ། །ཡེ་ཤེས་འོད་དང་ལྷ་རིགས་བཙུན་པའི་མཆོག་བློ་བཟང་བསྟན་པའི་  ྾  ཟབ་ལམ་རྡོ་རྗེའི་རྣལ་འབྱོར་མཐར་སོན་པའི། །མངའ་རིས་གྲུབ་ཐོབ་སྙིང་སྟོབས་རྒྱ་མཚོ་
དང༑ ༑སྣང་མཐའི་ཟློས་གར་དཔལ་ལྡན་ཡེ་ཤེས་ཀྱི། །ཡོངས་འཛིན་བློ་བཟང་བཟོད་པར་  ྾  འཇམ་མགོན་ལུགས་བཟང་སྙིང་པོ་སྤེལ་བ་ལ། །ཟླ་མེད་རྗེ་བཙུན་བློ་བཟང་རྣམ་རྒྱལ་དང། །མཁས་བཙུན་གྲུབ་པའི་ངོ་མཚར་མཆོག་གི་མཛོད་
ཐུབ་བསྟན་རྣམ་རྒྱལ་  ྾  བློ་ལྡན་སྐལ་བཟང་གདུལ་བྱའི་ཞིང་ས་རུ། །ཟབ་དང་རྒྱ་ཆེའི་དགེ་ལེགས་དམ་ཆོས་ཆར། །རྣམ་པར་འབེབས་ལ་ཟླ་བྲལ་རྒྱལ་བའི་སྲས། །མཚན་ལྡན་རྗེ་བཙུན་བླ་མར་  ྾  ཐུབ་པ་མཆོག་གི་ལུང་རྟོགས་བསྟན་པའི་
བཅུད༑ ༑དགེ་ལྡན་ལེགས་བཤད་སྣང་བ་དམ་པའི་གཟིས། །སྲིད་ཞིའི་མུན་པ་ཀུན་སེལ་མཁྱེན་བརྩེའི་གཏེར། །མཚུངས་མེད་འགྲོ་བའི་མགོན་པོར་  ྾  ད་དུང་འགྲོ་འདིའི་སྲིད་པ་ཇི་སྲིད་པར། །སྣ་ཚོགས་གདུལ་བྱའི་དབང་པོར་རྗེས་
མཐུན་པའི། །རབ་འབྱམས་སྒྱུར་འཕྲུལ་དྲ་བ་སྤྲོ་བའི་གཉེན། །ཚད་མེད་ཐུགས་རྗེ་ཅན་ལ་  ྾  དེ་ལྟར་རྒྱལ་བའི་གདུང་འཚོབ་བླ་མ་ཡི། །འཁྲུངས་རབས་མུ་ཏིག་དོ་ཤལ་འཛུམ་པའི་ཕྲེང། །དོན་ལྡན་བསྔགས་པའི་དབྱངས་ཀྱིས་

[021A]༄༅། །གསོལ་བཏབ་མཐུས། །རྟག་ཏུ་ཁྱོད་ཞབས་གུས་པས་བསྙེན་གྱུར་ཅིག་མགོན་ཁྱོད་རྟག་བརྟན་འཆི་མེད་ལང་ཚོའི་སྐུར། །བཞེངས་ནས་བཤད་སྒྲུབ་ནོར་བུའི་གྲུ་ཆར་གྱིས། །ལུང་རྟོགས་ཐུབ་བསྟན་དབྱར་
གྱི་དཔལ་མོའི་འཛུམ། །བཞད་པའི་དགའ་སྟོན་དུས་རིང་སྐྱོང་གྱུར་ཅིག་བདག་སོགས་བུ་སློབ་འདུས་པའི་ཚོམ་བུ་ཡང། །ཐེག་མཆོག་ལམ་བཟང་བགྲོད་པ་མྱུར་རྫོགས་ཏེ། །སྐད་ཅིག་རེར་ཡང་འགྲོ་ཁམས་རྒྱ་མཚོའི་ཁྱོན། །འདྲེན་
མཛད་བདེ་གཤེགས་ས་ལ་རེག་གྱུར་ཅིག་བསླུ་མེད་གཏན་གྱི་སྐྱབས་གནས་རིན་ཆེན་གསུམ། །བླ་མ་ཡིད་མ་སྲུང་མར་བཅས་པའི་མཐུས། །ཆོས་དབྱིངས་རྣམ་པར་དག་པའི་བདེན་སྟོབས་ཀྱིས། །རེ་སྨོན་བདེ་བླག་ཉིད་དུ་འགྲུབ་གྱུར་ཅིག། །
 ཅེས་པ་འདི་ཡང་ཟླ་བྲལ་བསྟན་པའི་སྣང་བྱེད་རི་སྐྱ་མཆོག་སྤྲུལ་རིན་པོ་ཆེའི་འཁྲུངས་རབས་གསོལ་འདེབས་འདི་ལྟ་བུ་ཞིག་དགོས་ཞེས་རི་སྐྱ་བླ་བྲང་གི་ཕྱག་མཛོད་ངག་དབང་ཀུན་དགའ་དང། ཨེ་པ་ཇོ་ལགས་ཚེ་རིང་རྡོ་རྗེ་གཉིས་ནས་རྟེན་བཅས་ཇི་ལྟར་བསྐུལ་བ་བཞིན་སྔོན་ཡོད་གསོལ་འདེབས་དང། འཁྲུངས་
རབས་ལ་གཞི་བྱས་ཏེ་ཡོངས་འཛིན་ཁྲི་བྱང་སྤྲུལ་མིང་པས། །མེ་སྤྲེ་ས་ཟླའི་ཚེས་བཅོ་ལྔ་ཉིན་གསོལ་འདེབས་ཀྱི་ཚིག་སྦྱོར་དུ་འདུ་བགྱིས་པ་དགེ་ལེགས་འཕེལ།། །།་ཞབས་བརྟན་གསོལ་འདེབས་འཆི་མེད་བདུད་རྩིའི་རོལ་མཚོ་ཞེས་བྱ་བ་བཞུགས་སོ།།  ཨོཾ་སསྟི། དབྱིངས་རིག་
གཉིས་མེད་གཞོམ་བྲལ་སྲོག་གི་ཁམས། །ཏཱཾ་ཡིག་བདུད་རྩིར་འཁྱིལ་བའི་ཡིད་བཞིན་མཚོ། །དགེ་ལེགས་མུ་ཏིག་ཟེགས་མ་དགོད་པའི་རླབས། །རྟག་བརྟན་གྲུབ་པའི་ཐིག་ལེས་སྲིད་འདིར་སྲུངས། །བློ་ཆེན་ལུགས་བཟང་རྒྱལ་བསྟན་འྫིན་

[021B] །བློ་འདས་དམ་པའི་ཆོས་ཚུལ་འདབ་མའི་རྒྱ། །བློ་ལྡན་སྐལ་བར་འཛུམ་གྲོལ་མཚོ་སྐྱེས་མཆེད། །བློ་གསལ་རིགས་པའི་དཔའ་བོར་གསོལ་བ་འདེབས། །སྙིང་པོ་དྲི་བྲལ་བདེ་བར་གཤེགས་པའི་ཁམས། །མཐའ་ཀླས་འགྲོ་དང་མཉམ་
པའི་མོས་པ་བཞིན། །མི་ཟད་རྒྱལ་བའི་ཆོས་ཚུལ་འབྱེད་མཁས་པའི། །མཁའ་ཁྱབ་སྐྱེ་རྒུའི་གཉེན་དུ་ཞབས་བརྟན་ཤོག་བག་ཡོད་མདོངས་མཐས་སྒེགས་པའི་སར་འགྲོའི་སྟེང། །ཚངས་སྤྱོད་གཞོན་ནུའི་ལང་ཚོར་རྟག་རྩེན་པས། །ཚུལ་མིན་
སྒྲོལ་བྱེད་ཕམས་པའི་ཀརྟི་ཀ་ཡོངས་དག་སྐྱེས་བུའི་  ྾  ལྷག་བསམ་ཆུ་རིས་དང་ར་བའི་ལྡིང་ཁང་ནས། །དོན་གཉིས་བདུད་རྩིའི་ཐིགས་ཕྲེང་བསང་གཏོར་དུ། །བཀྱེ་བས་དགེ་ལེགས་སྙེ་མའི་ཁུར་དུད་པ། །མཁས་མཆོག་གདེངས་ཅན་
དབང་པོར་  ྾  ཐོས་བསམ་ཟླ་བ་བརྩེགས་པའི་རི་སུལ་དུ། །ཀུན་རྨོངས་སོ་གཉིས་བསད་པའི་མཆོད་སྦྱིན་གྱིས། །རྒྱལ་བའི་འཇིག་རྟེན་ཡོངས་བསྒྲུབས་ཚངས་པའི་སྲས། །འཇིགས་མེད་སྨྲ་བའི་སེངྒེར་  ྾  མཆོག་གསུམ་རྒྱལ་བ་རྒྱ་མཚོའི་
བདེན་བྱིན་དང། །སྣང་སྟོང་མི་ཕྱེད་ཆོས་ཉིད་ཟབ་མོའི་མཐུས། །བདག་ཅག་ཇི་ལྟར་སྨོན་པའི་རེ་འབྲས་རྣམས། །གེགས་མེད་བདེ་བླག་ཉིད་དུ་འརུབ་གྱུར་ཅིག།  །།ཅེས་པ་འདི་ཡང་བསྟན་པའི་སྣང་བྱེད་དམ་པ་དགའ་ལྡན་ཤར་རྩེ་ཐེ་བོ་མཆོག་སྤྲུལ་རིན་པོ་ཆེ་
རྗེ་བཙུན་བློ་བཟང་བསྟན་འཛིན་དམ་ཆོས་རྒྱ་མཚོ་མཆོག་གི་ཞབས་བརྟན་གསོལ་འདེབས་འདི་ལྟ་བུ་ཞིག་དགོས་ཞེས་ཐེ་བོ་ཁང་ཚན་གྱི་དགེ་འདུན་སྤྱི་ནས་རྟེན་བཅས་བསྐུལ་མ་མཛད་པ་བཞིན། ཡོངས་འཛིན་ཁྲི་བྱང་སྤྲུལ་མིང་པས་དྭང་བ་ཆེན་པོས་སྨོན་ཚིག་ཏུ་འདུ་བགྱིས་པའོ།།

[022A]༄༅།  ། ་ཞབས་བརྟན་གསོལ་འདེབས་ཉི་བུའི་གཡུལ་ལས་རྒྱལ་བའི་ལྷའི་རྔ་དབྱངས་ཞེས་བྱ་བ་བཞུགས་སོ།།  ཨོཾ་སསྟི། རྒྱལ་ཀུན་ཡེ་ཤེས་རྟག་བརྟན་སྙིང་པོའི་དཔྱིད། །མཐོང་གྲོལ་མཚན་དཔེར་རྫོགས་པའི་དང་པོའི་
མགོན༑ ༑བླ་མ་བློ་བཟང་ཚེ་དཔག་མེད་མགོན་གྱིས། །དེང་འདིར་འཆི་མེད་གྲུབ་པའི་མཆོག་སྦྱིན་སྩོལ། །ངག་དྦང་དྦང་ཕྱུག་བརྒྱད་ལྡན་བློ་གཏེར་གྱི། །ལུགས་བྯང་བྯང་པོར་སྤེལ་བའི་མཛད་འཕྲིན་རླབས། །མཆོག་རབ་རབ་
འབྱམས་མཐུ་ལས་བསྟན་འགྲོའི་དཔལ། །འཛིན་མཁས་མཁས་གྲུབ་ཆེན་པོར་གསོལ་བ་འདེབས། །ངག་རིག་དྲན་དབང་བྱེ་བའི་བློ་གྲོས་རྩལ། །རྣམ་གནོན་མཁས་བཙུན་བཟང་པོའི་འཕྲིན་ལས་ཀྱིས། །བསྟན་ལ་སྟོན་པའི་བརྟུལ་ཞུགས་
འཛིན་པའི་རྗེ། །མཚུངས་མེད་རྗེ་བཙུན་བླ་མ་ཞབས་བརྟན་ཤོག་ངག་ལ་སྨྲ་བའི་དབང་ཕྱུག་མཆོག་གྲུབ་པས། །བློ་ཆེན་བསྐལ་བཟང་རྒྱལ་བའི་ལེགས་གསུང་འཕྲིན། །ཁམས་གསུམ་ལས་སྒྲོལ་རྗེས་བསྟན་ཆོ་འཕྲུལ་གྱིས། །
མཁས་མང་ཡིག་འཛིན་བཞིན་  ྾  བདེན་གཉིས་ཤེས་བྱའི་ལྷ་ལམ་འཆིང་བའི་རླབས། །ཟབ་གསལ་མཁྱེན་རབ་ཚད་མེད་འོད་རྣོན་གྱིས། །ཀུན་རྨོངས་མུན་ཆེན་གཞོམ་པའི་རྩེ་དགའ་ཅན། །མཁས་མཆོག་སྲིད་ཞིའི་སྒྲོན་མེར་
རྙོག་བྲལ་ཚུལ་ཁྲིམས་སྤོས་ཆུའི་རྫིང་བུའི་ངོགས། །ཞི་དུལ་འདབ་སྟོང་བཞད་པའི་ཀེ་སར། །མ་སྨད་ཕན་བདེའི་བུང་བ་ཡོངས་འདུའི་གཞི། །སྐྱེས་མཆོག་པདྨའི་སྡོང་བུ་  ྾  ལྷག་བསམ་ག་བུར་བརྩེགས་པའི་ཐིག་ལེའི་འཛུམ། །

[022B] །གཞན་ཕན་མེ་ཏོག་དཀར་པོའི་དགའ་ཆར་འབུམ། །འབེབས་མཁས་སྨྲ་བའི་ཟླ་བར་  ྾  ལེགས་འདོམས་གསུང་གི་འགྱུར་ཁུག་དབྱངས་གཅིག་གིས། །ལེགས་གསུང་ཐུབ་ཆེན་
བྱེ་བའི་དབྱངས་སྡུད་པའི། །ལེགས་བཤད་སྐྱེ་བ་ལྔ་པའི་དབྱངས་སྙན་གྱིས། །ལེགས་ལམ་སྟོན་པའི་མཆོག་ཏུ་  ྾  བདེན་དོན་མངོན་གཟིགས་གཟུགས་འཛིན་སྟོང་གིས་མཛེས། །རིགས་ཚུལ་མི་བཟད་རྩེ་བརྒྱ་འབར་བའི་གཟིས།།
སྨྲ་ངན་རི་བོའི་རྒྱུ་བ་རྒྱུན་གཅོད་པའི། །ཟླ་མེད་སྐབས་གསུམ་དབང་པོར་  ྾  སྙན་ཚིག་སྙན་རྒྱུར་འཇེབས་པའི་དྲུག་འགྱུར་གླུ། །ཡིད་འོང་ཡིད་ཀྱི་གསོས་སུ་རྟག་སྒྲོག་པས། །ཚངས་སྲས་ཚངས་པའི་རོལ་མོ་ཕམ་བྱེད་པའི། །
མཁས་མཆོག་མཁས་པའི་རྩེ་མོར་  ྾  ཡོངས་དག་གསང་གསུམ་ནོར་བུའི་མེ་ལོང་ངོས། །ལྷ་སྒོམ་སྤྱོད་པའི་ངོ་མཚར་འབུམ་བཀྲ་བར། །འཇམ་དཔལ་སྙིང་པོ་དབྱིངས་ནས་དགྱེས་པའི་སྤྱན། །མི་འཛུམ་གཟིགས་མོར་རྩེན་པས་
རྟག་སྲུང་ཤོག་ཆེར་རློམ་ཕལ་གྱིས་འབྱེད་པར་མི་སྤྱོད་པའི། །བློ་བཟང་དགོངས་བཅུད་ནོར་བུའི་གཏེར་ཁ་བརྒྱ། །ཅིག་ཅར་ལེགས་ཕྱེ་ཟབ་དོན་རིན་ཆེན་ཆར། །འབེབས་མཁས་དེད་དཔོན་མཆོག་ཏུ་ཡོངས་བཞེངས་ཤོག་སྐྱབས་
ཡུལ་རབ་འབྱམས་བདེན་པའི་བྱིན་མཐུ་ཡིས། །སྨོན་པའི་དོན་ཀུན་ཡིད་བཞིན་འགྲུབ་པ་དང། །རྡོ་རྗེའི་མཚན་ཅན་བསྟན་སྲུང་ཆེན་པོས་ཀྱང། །རྣམ་བཞིའི་འཕྲིན་ལས་ནམ་ཡང་གཡེལ་མེད་ཤོག།  །།ཅེས་པ་འདི་ཡང་རབ་འབྱམས་རྒྱལ་

[023A]༄༅། །ཀུན་འདུས་པའི་སྤྱི་གཟུགས་རིགས་བརྒྱའི་ཁྱབ་བདག་རྡོ་རྗེ་འཆང་ཕ་བོང་ཁ་པ་དཔལ་བཟང་པོའི་ཞལ་སྔ་ནས་ཀྱི་ཡང་སྲིད་མཆོག་སྤྲུལ་རིན་པོ་ཆེ་རྗེ་བཙུན་ངག་དབང་བློ་བཟང་འཕྲིན་ལས་བསྟན་འཛིན་དཔལ་བཟང་པོའི་ཞབས་བརྟན་གསོལ་འདེབས་འདི་ལྟ་བུ་ཞིག་དགོས་ཞེས་
ལུགས་ཟུང་མཁྱེན་རླབས་མཚུངས་བྲལ་སྐུ་ངོ་ཕྱག་མཛོད་འཕྲིན་ལས་དར་རྒྱས་མཆོག་ནས་བསྐུལ་མ་མཛད་པ་བཞིན། ཕ་བླ་མ་བཀའ་དྲིན་འཁོར་མེད་ཆེན་པོའི་གསུང་སྐྱེས་སློབ་བུའི་གྲལ་མཐར་གཏོགས་པ་ཡོངས་འཛིན་ཁྲི་བྱང་སྤྲུལ་མིང་པས་འཕགས་ཡུལ་པན་འཇབ་དྷཱ་རམ་ས་ལ་ནཱ་རོ་འཇིའི་ཀོ་ཊིར་གུས་སྤྲོ་ཆེན་
པོས་སྨོན་པ་དེ་དེ་བཞིན་དུ་འགྲུབ་པར་གྱུར་ཅིག།  །།མཐར་བྱེད་ཉི་བུའི་གཡུལ་ལས་རྣམ་རྒྱལ་བའི། །བདེན་ཚིག་སྐབས་གསུམ་ལྷ་ཡི་རྔ་དབྱངས་འདི། །སེར་བྱེས་མཁན་པོ་ལྷོ་པ་དགེ་བའི་བཤེས། །བློ་བཟང་དོན་ཡོད་གང་ནས་དཔར་དུ་བསྐྲུན།།
ཚུལ་འདིའི་དགེ་བས་རྗེ་བཙུན་བླ་མ་མཆོག་གཞོམ་བྲལ་རྡོ་རྗེའི་ཁམས་སུ་རྟག་བརྟན་ཅིང། །དམ་པའི་ཚུལ་དགུའི་མཛད་བཟང་རྨད་པོ་ཆེ། །དགེ་ལྡན་ལུགས་བཟང་དཔལ་དུ་རྒྱས་གྱུར་ཅིག་ཞྭ་སེར་རིང་ལུགས་མ་སྨད་ཁང་བཟང་
རྩེར༑ ༑མང་ཐོས་བསམ་སྒོམ་རྩིབས་མ་བརྒྱ་པའི་གདུགས། །མ་ནོར་ཐེག་མཆོག་ཆོས་ཀྱི་གཡེར་ཁའི་སྒྲ། །སྙན་དགུར་འཁྲོལ་བས་འཛམ་གླིང་ཁྱབ་གྱུར་ཅིག་རྒྱུ་སྦྱོར་ཉིད་ཀྱང་མཚུངས་མེད་བློ་གྲོས་དང། །ཀུན་བཟང་སྤྱོད་
པས་དོན་གཉིས་མཐར་སོན་ཏེ། །ཡོད་མེད་མཐའ་བྲལ་ཤེར་ཕྱིན་ཟབ་མོའི་སྒྲས། །ཁམས་གསུམ་འགྲོ་བའི་གདུང་བ་སེལ་གྱུར་ཅིག།  །།ཅེས་པ་འདི་ཡང་སེར་བྱེས་མཁན་པོ་ལས་ཐོག་པ་མང་ཐོས་འདུལ་བ་འཛིན་པ་བློ་བཟང་དོན་ཡོད་མཆོག་ནས་རྒྱུ་སྦྱར་ཐོག་

[023B]། །། ་མྱུར་བྱོན་གསོལ་འདེབས་དད་གདུང་མཚོ་ཆེན་བསྐྱོད་པའི་རླབས་ཕྲེང་
བཞུགས་སོ།།  སྤངས་རྟོགས་ཡོན་ཏན་རྫོགས་པའི་སངས་རྒྱས་དང། །ཟབ་ཞི་སྤྲོས་བྲལ་དོན་དམ་དམ་པའི་ཆོས། །བྱང་ཆུབ་ཆོས་ཕྱོགས་རྣམ་སྤྱོད་དགེ་འདུན་ཏེ། །བསླུ་མེད་རིན་ཆེན་གསུམ་གྱིས་བདེན་བྱིན་སྩོལ། །བྱམས་པ་ཆེན་པོས་
གསུང་ངག་ཟབ་མོའི་ལམ། །དབང་རྣོན་མཁས་ཀུན་དྒའ་བ་བསྐྱེད་པའི་ཕུལ། །ཐུབ་བསྟན་སྙིང་པོ་འཛིན་པའི་འཕྲིན་ལས་ཀྱིས། །འགྲོ་འདྲེན་རྗེ་བཙུན་བླ་མར་གསོལ་བ་འདེབས། །གསང་གསུམ་ཡོན་ཏན་དྲན་པའི་རླུང་ཤུགས་ཀྱིས། །
བདག་ཅག་ཡིད་ཀྱི་མཚོ་ཆེན་བསྐྱོད་པའི་རླབས། །རྩེ་གཅིག་གདུང་བའི་སྨྲེ་ངག་འདི་གསོལ་ན། །མི་མངོན་དབྱིངས་ནས་བརྩེ་བའི་ཐུགས་ཀྱིས་དགོངས། །བསྟན་པའི་ཉི་མ་ནག་ཕྱོགས་སྤྲིན་གྱིས་བསྒྲིབས། །སྙིགས་མའི་རྒུད་ཚོགས་
རླུང་ལྟར་འཚུབས་པའི་དུས། །གཏོལ་མེད་བྱིས་པའི་ངང་ཚུལ་བདག་ཅག་རྣམས། །བོར་ནས་ཞི་བར་གཞོལ་འདི་ཅི་ཡི་ཚུལ། །རིང་ནས་སྲས་བཅས་རྒྱལ་ཀུན་དབང་གསོལ་ཏེ། །སྲིད་པའི་ཕྱི་མཐར་གཞན་དོན་སྒྲུབ་པའི་ཕྱིར། །སྐྱོ་མེད་
ལྷག་བསམ་ཕྲག་པར་ཡོངས་བཟུང་བའི། །དམ་བཅའ་རྡོ་བའི་རི་མོ་ཟུབ་བམ་ཅི། །དེ་ཕྱིར་བརྩེ་ཆེན་ནམ་མཁའི་དབྱིངས་རུམ་ནས། །མཆོག་སྤྲུལ་ཤར་གྱི་ཐིག་ལེ་མྱུར་ཚེས་ཏེ། །དགེ་མཚན་བྱེ་བའི་འོད་དཀར་རབ་སྤྲོ་བས། །བྡག་

[024A]༄༅། །ཅག་སྙིང་གི་གདུང་བ་སེལ་དུ་གསོལ། །མཁྱེན་པའི་ཆུ་གཏེར་གཏིང་མཐའ་མི་མངོན་ཞིང། །འགྲོ་ལ་རྗེས་ཆགས་བརྩེ་བའི་ནོར་བུས་གཏམས། །འཕྲིན་ལས་ནུས་པའི་རླབས་ཕྲེང་རྟག་གཡོ་བའི། །མྖོག་
སྤྲུལ་བདུད་རྩིའི་རོལ་མཚོ་མྱུར་བྱོན་ཤོག་ཡོངས་དག་བསླབ་གསུམ་གངས་རིར་གནས་བཅས་ཤིང། །གཞུང་བརྒྱ་ཐོས་བསམ་སྒོམ་པའི་ལུས་སྟོབས་རྒྱས། །འཇིགས་བྲལ་འཆད་རྩོད་རྩོམ་པའི་གད་རྒྱངས་ཅན། །མཆོག་སྤྲུལ་གདོང་ལྔའི་དབང་པོ་
མྱུར་བྱོན་ཤོག་གཞོན་ནུ་ཉིད་ནས་གཟུངས་སྤོབས་ཤེས་རབ་དང། །རྣམ་དཔྱོད་ལུས་རྩལ་རྫོགས་པའི་མཆོག་སྤྲུལ་གར། །སྙན་བརྒྱུད་ཚད་མ་བཞི་ལྡན་སློབ་བཤད་ཀྱི། །གསང་ཆེན་བསྟན་པའི་དཔལ་དུ་མྱུར་བྱོན་ཤོག་གུར་མགོན་ལྕམ་དྲལ་སྟོབྶ་
འཕྲོག་དབང་པོ་སོགས། །བསྟེན་ཅིང་མཆོད་པའི་བསྟན་སྲུང་རྒྱ་མཚོས་ཀྱང། །བདག་ཅག་སྨོན་པ་ཇི་བཞིན་མྱུར་འགྲུབ་པའི། །འཕྲིན་ལས་རྣམ་བཞི་ནམ་ཡང་གཡེལ་མེད་ཤོག།  །།ཅེས་པ་འདི་ཡང་ཁྱབ་བདག་རྡོ་རྗེ་སེམས་དཔའི་ངོ་བོ་ཕན་ཡུལ་ན་ལེནྡྲའི་གཟིམ་འོག་
རིན་པོ་ཆེ་རྗེ་བཙུན་བྱམས་པ་ངག་དབང་ཀུན་དགའ་བསྟན་འཛིན་འཕྲིས་དཔལ་བཟང་པོའི་ཞལ་སྔ་ནས་གཟུགས་སྐུའི་བཀོད་པ་ཉེར་ཞིའི་དབྱིངས་སུ་བསྡུས་པའི་ཚུལ་བསྟན་པ་ན། མཆོག་སྤྲུལ་མྱུར་བྱོན་གྱི་གསོལ་འདེབས་སྨོན་ཚིག་འདི་ལྟ་བུ་ཞིག་དགོས་ཞེས་ཞབས་དྲུང་བརྩེ་བ་རིན་པོ་ཆེ་དང། ཞབས་འབྲིང་རྣམ་པ་བཅས་ནས་བསྐུལ་
མ་མཛད་པ་ལྟར། རྗེ་བཙུན་དམ་པ་དེ་ཉིད་ཀྱི་ཞབས་རྡུལ་གཙུག་ཏུ་གུས་པས་བསྟེན་པ་ཡོངས་འཛིན་ཁྲི་བྱང་སྐྱེ་མིང་པས་རྩེ་གཅིག་ཏུ་གསོལ་བ་བཏབ་པའོ།། །། ་མྱུར་བྱོན་གསོལ་འདེབས་ཐུགས་རྗེ་བསྐུལ་བའི་ལྷ་ཡི་རྔ་ཆེན་ཞེས་བྱ་བ་བཞུགས་སོ།།  ཨོཾ་སསྟི། ལྷུན་གྲུབ་སྐུ་བཞིའི་ངོ་

[024B] །ཞི་བ་ཆགས་བྲལ་ཐེག་གསུམ་དམ་པའི་ཆོས། །གྲོལ་ནས་གྲོལ་བའི་ལམ་སྟོན་དགེ་འདུན་ཏེ། །རིན་ཆེན་གསུམ་གྱིས་སྨོན་པའི་བདེན་ཚིག་སྩོལ། །བློ་གཏེར་འཇམ་མགོན་ལུགས་བཟང་སྤེལ་བ་ལ། །སྔོན་ཆེ་ཐུགས་བསྐྱེད་དམ་བྕའ་
བརྟན་པོའི་གོ་ཡོངས་བཟུང་མཐའ་ཡས་གདུལ་བྱར་རྒྱལ་བའི་ལམ། །སྟོན་མཛད་མཚན་ལྡན་བླ་མར་གསོལ་བ་འདེབས། །མགོན་ཁྱོད་བདག་སོགས་གདུལ་བྱ་ཡོངས་བཏང་ནས། །ཆོས་དབྱིངས་ཞི་བའི་དབྱིངས་སུ་མནལ་བཞེད་ན། །ནམ་མཁའ་ཇི་སྲིད་
འགྲོ་དོན་སྤྱོད་དོ་ཞེས། །ཞལ་བཞེས་རྡོ་རྗེའི་རི་མོ་གང་དུ་སོང། །དེ་ཕྱིར་རིང་ནས་གོམས་པའི་དམ་བཅའི་ཁུར། །མི་ཞུམ་ལྷག་བསམ་སྟོབས་ཀྱིས་ཉེར་བླངས་ཏེ། །ངོ་མཚར་མཚན་དཔེའི་ཆ་ཤས་ཡོངས་རྫོགས་པའི། །ཡང་སྤྲུལ་ཟླ་བའི་འཛུམ་ཞལ་
མྱུར་དུ་སྟོན། །མདོ་རྒྱུད་དགོངས་དོན་ས་གསུམ་ཅིག་ཅར་དུ། །རྣམ་གནོན་མཁྱེན་རབ་གོམས་པ་གཅིག་གིས་ཀྱང། །མཁས་རློམ་སྟོབས་ལྡན་ཁེངས་པའི་དཔལ་འཕྲོག་པ། །བདེན་བཞིའི་ལམ་སྟོན་མཆོག་ཏུ་མྱུར་བྱོན་ཤོག་ཚུལ་གསུམ་རིགས་པའི་
སྒྲོ་ལྡན་སྟོང་གཡོ་བས། །ལོག་སྨྲའི་འབོད་སྒྲོགས་དྲེགས་པའི་མགྲིན་པ་བཅུ། །གཅོད་མཁས་ཕྱོགས་གླང་གཉིས་པའི་ལང་ཚོ་ཅན། །ཡང་སྤྲུལ་རིག་པའི་དཔའ་བོ་མྱུར་  ྾  དབྱངས་ཀྱི་རྒྱལ་མོའི་ཕང་འགྲོ་ལས་འོངས་པའི། །སྡེབས་སྦྱོར་ཚིག་ཕྲེང་
གསར་པའི་པདྨ་སྟོང། །བློ་གསལ་དགའ་བསྐྱེད་ཐུབ་བསྟན་མཛེས་རྒྱན་དུ། །སྤྲོ་མཁས་སྤྲུལ་སྐུའི་ཉི་མ་མྱུར་འཆར་ཤོག་མདོར་ན་བློ་བཟང་རྒྱལ་བའི་རིང་ལུགས་མཆོག་མཁས་བཙུན་བཟང་པོའི་རྣམ་ཐར་གཙང་མ་ཡིས། །བསྲེ་ལྷད་མེད་པར་

[025A]༄༅། །ཚུལ་བཞིན་འཛིན་པ་ལ། །ཟླ་མེད་མཆོག་གི་སྤྲུལ་སྐུ་མྱུར་བྱོན་ཤོག་བསླུ་མེད་མཆོག་གསུམ་རྒྱ་མཚོའི་བྱིན་རླབས་དང། །སྣང་སྟོང་འགལ་མེད་རྟེན་འབྲེལ་ཟབ་མོའི་མཐུ། །བདག་སོགས་རྩེ་གཅིག་མོས་པའི་
བདེན་སྟོབས་ཀྱིས། །སྨོན་པའི་དོན་ཀུན་བདེ་བླག་འགྲུབ་གྱུར་ཅིག།  །།ཅེས་མཁས་བཙུན་བཟང་གསུམ་དང། འཆད་རྩོད་རྩོམ་གསུམ་གྱི་སྒོ་ནས་བློ་བཟང་རྒྱལ་བའི་རིང་ལུགས་སྤེལ་ལ་ཟླ་བྲལ་བཀྲས་ལྷུན་རྒྱ་ཁམས་རྗེ་དྲུང་མཆོག་སྤྲུལ་རིན་པོ་ཆེ་བློ་བཟང་ཚེ་བརྟན་རྒྱལ་མཚན་དཔལ་བཟང་པོ་གཟུགས་སྐུ་ཆོས་དབྱིངས་སུ་ཐིམ་ཚུལ་
བསྟན་པའི་སྐབས་དྲུང་པ་བློ་བཟང་རྣམ་རྒྱལ་དང། བཀྲས་ལྷུན་རྒྱ་ཁམས་ཚན་ལས་སྣེ་ཐུན་མོང་དང། རྩེ་མགོན་ཁང་པ་བླ་མ་རིག་འཛིན། སེར་སྨད་དགེ་སློང་ཐུབ་བསྟན་ལེགས་གྲུབ་སོགས་ཞབས་འབྲིང་རྣམས་དང། གཞིས་རྩེ་ཁུལ་གྱི་བུ་སློབ་སེར་སྐྱ་སྤྱི་མགྲིན། །སྙེ་མོ་རྒྱལ་བྱེད་དགོན་དང། རྣམ་སྲས་གླིང་པ་སོགས་ནས་རྟེན་བཅས་
ཇི་ལྟར་བསྐུལ་བ་བཞིན། ཁྲི་བྱང་སྤྲུལ་མིང་པས་སྨོན་པའི་མཚམས་སྦྱོར་དང་བཅས་སྦྱར་བ་དེ་དེ་བཞིན་དུ་འགྲུབ་པར་གྱུར་ཅིག། །། ་ཞབས་བརྟན་གསོལ་འདེབས་དགེ་ལེགས་ནོར་བུའི་སྙེ་མ་ཞེས་བྱ་བ་བཞུགས་སོ།།  ཨོཾ་སསྟི། མཚན་བཟང་ཡིད་ཀྱི་ཐིག་ལེར་བཀོད་པའི་
མོད༑ ༑འཆི་མེད་རྡོ་རྗེའི་ལང་ཚོའི་དཔལ་འཇོ་བ། །མཁའ་ཁྱབ་ཞི་ཁྲོ་རབ་འབྱམས་ཚེ་ཡི་ལྷས། །རྗེ་བཙུན་བླ་མའི་སྐུ་ཚེ་བསྐལ་བརྒྱར་སྲིངས། །ངག་གི་དབང་ཕྱུག་བློ་གཏེར་འཇམ་མགོན་གྱི། །ལུགས་བཟང་བསྟན་པའི་སྙིང་པོར་འཛིན་པ་ལ། །
ཆོས་སྨྲ་ཡོངས་ཀྱི་མཆོག་གྱུར་རྒྱལ་བའི་སྲས། །མཚན་ལྡན་རྗེ་བཙུན་བླ་མར་གསོལ་བ་འདེབས། །ངག་ལ་རང་དབང་འབྱོར་བའི་བློ་གྲོས་ཀྱིས། །བསྐལ་བཟང་ཐུབ་བསྟན་སྤེལ་བའི་རྡོ་རྗེ་འཛིན། །ཆོས་མཆོག་དབྱངས་ཀྱི་རྒྱལ་མོའི་ཤིས་

[025B] །སྒྲོག་པའི་དགེ་མཚན་གསལ་བཞིན་ཞབས་བརྟན་ཤོག་རབ་འབྱམས་གཞུང་ལུགས་མང་ཐོས་འདབ་སྟོང་གྲོལ། །བསམ་སྒོམ་གེ་སར་དགོད་པའི་འཛུམ་ཕྲེང་གཡོ། །ཉམས་རྟོགས་སྦྲང་རྩིས་གཏམས་པའི་དཔལ་གོས་ཅན། །
སྐལ་བཟང་བུང་བའི་གསོས་སུ་ཞབས་བརྟན་ཤོག་ཟབ་དང་རྒྱ་ཆེའི་ལེགས་བཤད་མགྲིན་པའི་རྔ། །འགག་མེད་ཚངས་པའི་རོལ་མོར་རྟག་སྙན་པས། །བྱང་གྲོལ་དབྱར་གྱི་དཔལ་མོ་འབོད་པའི་གཉེན། །ཟླ་བྲལ་ལམ་སྟོན་ཆེན་པོར་  ྾  སྲིད་
ལས་ངེས་འབྱིན་བླ་མེད་བདེ་བའི་གཏེར། །རྣམ་དག་ཚུལ་ཁྲིམས་ནོར་བུའི་མཛོད་ལ་དབང། །ཐུབ་པའི་གདུང་འཚོབ་བརྟན་མཁས་འདུལ་བ་འཛིན། །བདེ་གཤེགས་བསྟན་པའི་དཔལ་དུ་  ྾  ལྷག་བསམ་ག་བུར་བརྩེགས་པའི་བདུད་རྩིའི་ཟླ། །
གཞན་ཕན་དཀྱིལ་འཁོར་རྫོགས་པའི་འོད་དཀར་གྱིས། །མཐའ་ཡས་འགྲོ་ལ་གཏན་བདེའི་བསིལ་བ་འབུམ། །འབེབས་མཁས་བཟང་པོའི་མཆོག་ཏུ་  ྾  ཡོངས་རྫོགས་ཐུབ་བསྟན་ནོར་གྱི་བློ་གྲོས་མ། །མི་བཟད་སྙིགས་མཚོར་བྱིངས་ལ་མངོན་
ཕྱོགས་པ། །སྙིང་སྟོབས་རུས་སྦལ་གཟུགས་ཀྱིས་འདེགས་པའི་རྩལ། །ཟླ་མེད་མི་ཡི་སེངྒེར་རྟག་བརྟན་ཤོག་བསེ་ཡི་ཁྲབ་ཅན་དབང་གི་སྐྱེས་བུས་ཀྱང། །ལོ་ཆེན་བཀའ་དང་དམ་ཚིག་མ་བསྙེལ་བར། །རྗེ་བཙུན་བླ་མའི་སྐུ་ཚེ་མཛད་འྥྲིན་
རྣམས། །གེགས་མེད་ཡར་ངོའི་ཟླ་བཞིན་འཕེལ་བར་མཛོད། །རབ་འབྱམས་རྒྱལ་བ་སྲས་བཅས་བྱིན་མཐུ་དང། །ཆོས་ཉིད་རྒྱུ་འབྲས་རྟེན་འབྲེལ་མི་བསླུའི་སྟོབས། །བདག་ཅག་ལྷག་བསམ་རྩེ་གཅིག་སྨོན་པའི་མཐུས། །ཡིད་ལ་རེ་

[026A]༄༅། །བ་ཇི་བཞིན་ལྷུན་གྲུབ་ཤོག་ །།ཅེས་པ་འདི་ཡང་ཟླ་བྲལ་བསྟན་པའི་ཉིན་བྱེད་ཆེན་པོ་བྲག་གཡབ་སྐྱབས་མགོན་ཧོ་ཐོག་ཐུ་རྗེ་བཙུན་ངག་དབང་བློ་བཟང་བསྟན་འཛིན་ཆོས་ཀྱི་རྒྱལ་མཚན་དཔལ་བཟང་པོའི་ཞབས་ཟུང་ཡུན་བརྟན་གྱི་གསོལ་འདེབས་འདི་ལྟ་བུ་ཞིག་
དགོས་ཞེས་གང་གི་ཞབས་འབྲིང་པ་གསོལ་དཔོན་བློ་བཟང་ཚུལ་ཁྲིམས་ལགས་ནས་བསྐུལ་མ་གནང་བ་བཞིན། ཡོངས་འཛིན་ཁྲི་བྱང་སྐྱེ་མིང་པས་ལྷག་བསམ་རྩེ་གཅིག་པས་སྨོན་ཚིག་ཏུ་འདུ་བྱས་པའོ།། །། འགྲོ་མོ་དགེ་བཤེས་རིན་པོ་ཆེའི་ཡང་སྲིད་མཆོག་སྤྲུལ་རིན་པོ་ཆེའི་ཡོངས་འཛིན་
སེར་བྱེས་ལ་བ་དགེ་བཤེས་བྱམས་པ་ཆོས་འཕེལ་གྱི་གསོལ་འདེབས་མཚན་བསྟོད་ལ།  བྱམས་བརྩེའི་ལྷག་བསམ་ཆུ་འཛིན་འཁྲིགས་པ་ལས། །ཟབ་དང་རྒྱ་ཆེའི་ལེགས་བཤད་ཆོས་ཆར་གྱིས། །བདག་རྒྱུད་དགེ་བའི་ལོ་ཏོག་འཕེལ་མཛད་པའི། །དྲིན་
ཅན་དགེ་བའི་བཤེས་ལ་གསོལ་བ་འདེབས།། །། ་ བང་རིསྤྲུལ་སྐུ་ཐུབ་བསྟན་ཟླ་གྲགས་རིན་པོ་ཆེའི་མཚན་བསྟོད་གསོལ་འདེབས་གསོལ་དཔོན་གྱི་ངག་འདོན་བྱ་རྒྱུར།།  ཐུབ་པའི་ལུགས་བཟང་སྙིང་པོ་བློ་བཟང་བསྟན། །ཚུལ་བཞིན་བཤད་དང་སྒྲུབ་པས་
ཡར་ཟླ་ལྟར། །སྤེལ་བའི་གྲགས་སྙན་ཕྱོགས་ཀྱི་འཁོར་ལོའི་མཐར། །ཡོངས་ཁྱབ་རྗེ་བཙུན་བླ་མར་གསོལ་བ་འདེབས།། །། ་ ཤར་རྩེ་གྲ་ཚང་གི་མཁན་བརྒྱུད་གསོལ་འདེབས་ཁོངས་སུ་འཇུག་རྒྱུའི་མཁན་པོ་བློ་བཟང་ཆོས་འཕེལ་གྱི་མཚན་བསྟོད་ལ།།
བློ་གྲོས་མཁའ་ལྟར་ཡངས་པའི་རྣམ་དཔྱོད་ཀྱིས། །གཞུང་བཟང་དགོངས་དོན་འབྱེད་ལ་ཟླ་མེད་ཅིང། །བློ་གསལ་ཆོས་ཀྱི་དགའ་སྟོན་འཕེལ་བའི་གཉེན། །དཔལ་ལྡན་བླ་མའི་ཞབས་ལ་གསོལ་བ་འདེབས།། །།

[026B]།  གང་ཞིག་བསྟེན་ན་རྒུད་པ་ཀུན་སེལ་ཞིང། །མངོན་འདོད་རེ་བ་འཇོ་བའི་བསམ་འཕེལ་ནོར། །བླ་མ་བློ་བཟང་རྡོ་རྗེ་འཆང་དབང་སོགས། །སྨྲས་བཅས་རྒྱལ་བས་སྨོན་པའི་དབང་
པོ་མཛོད། །བློ་ཆེན་ཀུན་བཟང་ཡེ་ཤེས་མཆོག་གི་ཁམས། །བསོད་ནམས་བྱེ་བའི་དཀྱིལ་འཁོར་རྫོགས་པའི་གཟིས། །ཟབ་རྒྱས་ཆོས་ཀྱི་པད་ཚལ་བཞད་པའི་གཉེན། །སྨྲ་བའི་དབང་ཕྱུག་མཆོག་ལ་གསོལ་བ་འདེབས། །མགོན་ཁྱོད་སྙིཌ་
འགྲོའི་མཚང་གིས་ཐུགས་ཕྱུང་ནས། །གློ་བུར་ཉེར་ཞིའི་དབྱིངས་སུ་རབ་གཞོལ་ན། །སེམས་ཅན་གཅིག་སླད་བསྐལ་བརྒྱར་མནར་མེད་དུ། །གནས་ཀྱང་མི་སྐྱོའི་དམ་བཅའ་གང་དུ་སོང། །ཀྱེ་ཧུད་བསྟན་པའི་ཉི་མ་གང་དུ་ཐལ། །འགྲོ་འདྲེན་ཐར་
པའི་དེད་དཔོན་གང་དུ་གཤེགས། །བདག་ཅག་མུན་སེལ་སྣང་བ་སུ་ལ་རེ། །མཐའ་མེད་སྲིད་མཚོའི་ཀློང་ལས་སུ་ཡིས་སྒྲོལ། །ད་ནི་བདག་ཅག་གདུང་བའི་འོ་དོད་འདི། །རྗེ་བཙུན་ཐུགས་རྗེའི་སྙན་གྱིས་དགོངས་མཛོད་ལ། །རྗེས་ཆགྶ་
མཆོག་གི་སྤྲུལ་སྐུའི་ཞལ་བཟང་གི་འཛུམ་དཀར་སྙིང་གི་གདུང་སེལ་མྱུར་དུ་སྟོན། །གཙུག་ལག་གཞུང་བརྒྱ་མང་དུ་ཐོས་པས་མཁས། །སྒོ་གསུམ་བག་ཡོད་ཁྲིམས་ཀྱིས་བསྡམས་པས་བཙུན། །རིན་ཆེན་བྱང་ཆུབ་སེམས་མཆོག་འྦྱོངྶ་
བས་བཟང། །མཚན་ལྡན་བཤེས་གཉེན་མཆོག་ཏུ་མྱུར་བྱོན་ཤོག་འཆད་ཚེ་མདོ་རྒྱུད་ཟབ་དོན་ཐང་མར་བརྡལ། །རྩོད་ངག་རལ་གྲིས་རྨོངས་པའི་འཁྲི་ཤིང་གཅོད། །ཀུན་དགའི་ལེགས་བཤད་གསར་པའི་མེ་ཏོག་ཕྲེང། །སྤེལ་མཁས་མཁས་པའི་

[027A]༄༅། །རྒྱན་དུ་མྱུར་བྱོན་ཤོག་སྲིད་གསུམ་བདག་མོ་དཔལ་ལྡན་ནམ་གྲུ་མ། །མཐུ་སྟོབས་ཐོགས་མེད་རྡོ་རྗེ་ཤུགས་ལྡན་སོགས། །བསྟེན་ཅིང་མཆོད་པའི་བསྟན་སྲུང་རྒྱ་མཚོས་ཀྱང། །བདག་ཅག་རེ་སྨོན་ཡིད་བྮིན་
འགྲུབ་པར་མཛོད། །རྨད་བྱུང་སྲས་བཅས་རྒྱལ་བའི་  ྾    ྾    ྾  མྱུར་འགྲུབ་ཤོག།  །།ཅེས་པ་འདི་ཡང་དགེ་ལྡན་བསྟན་པའི་གསལ་བྱེད་མཁས་བཙུན་བཟང་པོའི་དཔལ་མངའ་དགའ་བྱང་ཕ་ར་མཆོག་སྤྲུལ་རིན་པོ་ཆེ་བློ་བཟང་ཡེ་ཤེས་བསོད་ནམས་ཆོས་ཀྱི་དབང་ཕྱུག་དཔལ་བཟང་པོ་གློ་བུར་དགོངས་པ་ཉེར་ཞིའི་དབྱིངས་
སུ་གཞོལ་བའི་ཚེ་དགའ་ལྡན་བྱང་རྩེ་གྲྭ་ཚང་གི་སློབ་དཔོན་ལས་སྣེ་འདུས་སྤྱི་དང། ཕ་ར་ཁང་ཚན། གསོལ་དཔོན་ཡེ་ཤེས་ཏེ་དབང་བཅས་ནས་བསྐུལ་མ་མཛད་པ་བཞིན། ཡོངས་འཛིན་ཁྲི་བྱང་སྤྲུལ་མིང་པས་སྨོན་པའོ།། །།འྪ་བ་རོང་པ་དམ་པ་བློ་གྲོས་ལགས་ནས་ཞུ་བསྐུལ་ལྟར། རྣལ་འབྱོར་མའི་བླ་
བརྒྱུད་གསོལ་འདེབས་ཀྱི་ཁ་སྐོང་དུ་རྭ་སྟོད་ཆུ་དབར་སྤྲུལ་སྐུའི་མཚན་བསྟོད་ལ། དཔལ་མཆོག་ཕྱི་ནང་གསང་བའི་མཁའ་སྤྱོད་ཀྱི། །དཔལ་ཡོན་སྙིང་གི་དཔྱིད་དུ་འདྲེན་པའི་གཉེན། །དཔལ་ལྡན་བླ་མ་ངག་དབང་ཚུལ་ཁྲིམས་ལ། །གསོལ་བ་འདེབས་སོ་ལྷན་སྐྱེས་
ཡེ་ཤེས་སྩོལ།། །།་ མྱུར་བྱོན་གསོལ་འདེབས་རེ་སྨོན་ལྷུན་འགྲུབ་ཅེས་བྱ་བ་བཞུགས་སོ།  རབ་འབྱམས་ཞིང་གི་རྡུལ་སྙེད་སངས་རྒྱས་དང། །དེ་སྲས་ཉན་རང་དཔའ་བོ་མཁའ་འགྲོ་སོགས། །བསླུ་མེད་སྐྱབས་ཀྱི་ཕུང་པོའི་བདེན་མཐུ་ཡིས། །བདག་
གི་རེ་སྨོན་ཡིད་བཞིན་འགྲུབ་གྱུར་ཅིག་མདོ་རྒྱུད་མན་ངག་རྒྱ་མཚོར་དབང་འབྱོར་པས། །ཐུབ་དགོངས་སྙིང་པོའི་བསྟན་པ་རབ་གསལ་ཞིང། །ཆོས་ལྡན་ཡིད་ཀྱི་མུན་པ་སེལ་བའི་ཉི། །མ་ལུས་འགྲོ་བའ་མགོན་ཁྱོད་ཡུད་ཙམ་དགོངས། །ཕུལ་

[027B] །ཕན་བདེའི་བསིལ་བ་འཇོ་བའི་བདུད་རྩིའི་གཏེར། །གློ་བུར་ཆོས་དབྱིངས་ནུབ་རིར་གཞོལ་བ་འདིས། །བདག་ཅག་སྡུག་བསྔལ་མུན་པའི་ཁུང་བུར་འཁྱམས། །འགྲོ་ཁམས་རྒྱ་མཚོའི་ཕ་མཐའ་མ་
རྫོགས་བར། །གཞན་ཕན་དམ་བཅའ་བཟུང་བའི་དོན་དགོངས་ལ། །སྙིགས་དུས་ཉམ་ཐག་གདུལ་བྱའི་དོན་སླད་དུ། །ཡང་སྤྲུལ་འཛུམ་ཞལ་མྱུར་བར་བསྟན་དུ་གསོལ། །དམ་པའི་སྤྱོད་བཟང་དྲི་བསུང་འགོག་མེད་གྲོལ། །བློ་གྲོས་གེ་སར་
འཛུམ་པའི་འདབ་སྟོང་ཅན། །ཕན་བདེའི་སྦྲང་རྩིའི་ཟིལ་མངར་རྟག་འཇོ་བ། །ཐུབ་བསྟན་འཛིན་མའི་རྒྱན་དུ་མྱུར་བྱོན་ཤོག་བརྒྱ་ཕྲག་གཞུང་ལུགས་མང་ཐོས་རོལ་མཚོའི་ཀློང། །རྩེ་གཅིག་བསམ་སྒོམ་ཤེས་རབ་འཛམ་བུའི་འབྲས། །སྤངྶ་
རྟོགས་གསེར་སྦྱང་སྙིང་པོར་སྨིན་པའི་ཁམས། །འགྲོ་བའི་མུན་སེལ་མཆོག་ཏུ་  ྾  གསེར་འོད་འཁྱུག་པའི་ལུགས་བཟང་ནོར་བུའི་སྒྲོན། །ས་གསུམ་དགུང་མཁའི་ཀློང་དུ་རབ་སྦར་ཏེ། །སྲིད་ཞིའི་དགེ་ལེགས་དངོས་ཀུན་གསལ་བའི་མགོན། །
རྒྱལ་བསྟན་སྣང་བྱེད་ཆེན་པོར་  ྾  ལྷག་བསམ་ཆུ་འཛིན་དྲ་བ་དཀྲིགས་པ་ལས། །ཟབ་ཅིང་རྒྱ་ཆེའི་དམ་ཆོས་བདུད་རྩིའི་ཆར། །སྐལ་ལྡན་ཡིད་ཀྱི་ཞིང་སར་འབེབས་མཁས་པ། །མཆོག་སྤྲུལ་གདེངས་ཅན་དབང་པོ་  ྾  བསླུ་མེད་མྖོག་
གསུམ་རྒྱ་མཚོའི་བྱིན་རླབས་དང། །ཆོས་ཉིད་རྟེན་འབྲེལ་ཟབ་མོའི་བདེན་པའི་མཐུ། །བདག་གི་ལྷག་བསམ་དག་པའི་ནུས་སྟོབས་གསུམ། །གཅིག་ཏུ་ཚོགས་པས་རེ་སྨོན་མྱུར་འགྲུབ་ཤོག།  །།ཅེས་མཁས་བཙུན་བཟང་པོའི་དཔལ་གྱིས་དགེ་ལྡན་བྶྟན་

[028A]༄༅། །པའི་སྣང་བྱེད་དམ་པར་གྱུར་པ་འཕན་པོ་སྤོས་དགའ་མཆོག་སྤྲུལ་རིན་པོ་ཆེ་ངག་དབང་ཐུབ་བསྟན་ཆོས་ཀྱི་ཉི་མ་དཔལ་བཟང་པོ་མཆོག་དགོངས་པ་ཆོས་དབྱིངས་སུ་གཤེགས་པའི་མཆོག་སྤྲུལ་མྱུར་བྱོན་གྱི་གསོལ་འདེབས་འདི་ལྟ་བུ་ཞིག་དགོས་ཞེས་དམ་པ་གང་གི་ཞབས་འྦྲིང་
གསོལ་དཔོན་ངག་དབང་སྦྱིན་པ་ལགས་དང། སྲད་རྒྱུད་དགེ་འདུན་འདུས་སྤྱི་ནས་རྟེན་བཅས་བསྐུལ་མ་གནང་བ་བཞིན། ཡོངས་འཛིན་ཁྲི་བྱང་སྐྱེ་མིང་པས་སྨོན་ཚིག་ཏུ་འདུ་བགྱིས་པའོ།། །།འསེར་སྨད་གྲྭ་ཚང་གི་མཁན་བརྒྱུད་གསོལ་འདེབས་གྲས་སུ་འཇུག་རྒྱུར་མཁན་པོ་ངག་དབང་གྲགས་པའི་མྪན་
བསྟོད་ནི།  ཟབ་རྒྱས་གདམས་ངག་བསམ་འཕེལ་དབང་གི་མཛོད། །བློ་བཟང་གྲགས་སྙན་འབར་བའི་བཞེད་དགོངས་བཅུད། །སྐལ་བཟང་ཡིད་ཀྱི་གསོས་སུ་འགྲེམས་མཁས་པ། །མྪུངྶྨེད་བཤེས་གཉེན་མཆོག་ལ་གསོལ་
བ་འདེབས།། །།་ ཞབས་བརྟན་སྨོན་ཚིག་འདོད་དོན་ལྷུན་འགྲུབ་བཞུགས་སོ།།  ཨོཾ་སསྟི། གཞོམ་གཞིག་ཡོངས་བྲལ་ཀུན་ཁྱབ་རྡོ་རྗེའི་དབྱིངས། །མཛེས་སྡུག་སྒྱུ་མའི་མཚན་དཔེར་ཤར་བའི་སྤྲིན། །ལྔ་ལྡན་འཆི་མེད་རྒྱལ་བའི་དཀྱིལ་
འཁོར་གྱིས། །རྟག་བརྟན་གྲུབ་པའི་གྲུ་ཆར་ཅིར་ཡང་སྤྲོས། །རྒྱལ་བའི་ཆོས་ཚུལ་ཚད་ལྡན་ལུང་རིགས་ཀྱིས། །སྤེལ་བའི་བསྟན་པ་འཛིན་པའི་རྣམ་ཐར་ཅན། །ཟླ་བྲལ་ཐུག་པ་མཆོག་གི་ལུགས་བཟང་གཉེན། །དཔལ་ལྡན་བླ་མ་མཆོག་ལ་
གསོལ་བ་འདེབས། །བློ་འདས་མཁྱེན་རབ་འོད་སྣང་ཆ་རེས་ཀྱང། །ཐུག་གསུང་མཁའ་དབྱིངས་ཕ་མཐའ་གསལ་བའི་རླབས། །མཁས་རྒུའི་གཙུག་ཏུ་བསྟར་བའི་ཆོ་ག་མཁན། །རྨོངས་པའི་མུན་སེལ་མཆོག་ཏུ་ཞབས་བརྟན་ཤོག་སྙིང་

[028B] །རྣམ་གྲོལ་ཞི་བའི་ཁྱིམ་དུ་བཀྲི་བ་ལ། །མ་བཅོས་སྙིང་སྟོབས་ཕུལ་ཕྱིན་སེམས་དཔའ་ཆེ། །ཟླ་མེད་རྒྱལ་བའི་མྱུ་གུར་  ྾  གཉིས་སྣང་བདེན་པར་འཁྲུལ་པའི་ཆོ་འཕྲུལ་སྟོང། །ཕྱི་ནང་བདུད་སྡེར་
རོལ་བ་འཇོམས་པའི་མཚོན། །བྱམས་བརྩེའི་གདེངས་ཀ་རྒྱས་པའི་རྡོ་རྗེ་ཅན། །སྐྱེས་མཆོག་ཆོས་ཀྱི་སེངྒེར་  ྾  འཆད་པ་ཀུན་ཕན་བདུད་རྩིའི་ཆུ་གཏེར་འགྱེད། །རྩོད་ངག་རྡོ་རྗེའི་ཐོག་གིས་ལོག་སྨྲ་འཇིག་རྩོམ་རིག་མཚོ་བྱུང་དབྱངས་ཀྱིས་
མཁས་ཀུན་མགུ། །སྐྱེ་དགུའི་འདྲེན་པ་ཉིད་དུ་  ྾  སྲས་བཅས་རྒྱལ་བ་རྒྱ་མཚོའི་བྱིན་རླབས་དང། །གཉིས་མེད་སྣང་སྟོང་རོ་གཅིག་བདེན་པའི་མཐུ། །བདག་སོགས་ལྷག་བསམ་དགེ་བའི་མོས་སྟོབས་ཀྱིས། །སྨོན་འབྲས་བདེ་བླག་ཉིད་དུ་
མྱུར་འགྲུབ་ཤོག།  །།ཅེས་པ་འདི་ཡང་འབྲས་སྒོ་མང་བསྟན་ཐར་སྤྲུལ་སྐུ་རིན་པོ་ཆེ་ཆོས་ལྡན་བསྟན་འཛིན་ཐར་པ་མཆོག་གི་ཞབས་བརྟན་སྨོན་ཚིག་འདི་ལྟ་བུ་ཞིག་དགོས་ཞེས་གང་གི་ཞབས་གྲས་རྣམས་ནས་བསྐུལ་བ་བཞིན། ཡོངས་འཛིན་ཁྲི་བྱང་སྤྲུལ་མིང་པས་སྦྱར་བའོ།། །།འསྐྱབས་མཆོག་པ་བོང་
ཁ་པའི་ཡང་སྤྲུལ་མྱུར་བྱོན་གསོལ་འདེབས།།  དཔག་ཡས་ཐུགས་རྗེའི་རྫོགས་ལྡན་གསར་པའི་སྤྲིན། །དགེ་ལེགས་འདོད་རྒུའི་གྲུ་ཆར་རྟག་འབེབས་པ། །སྲིད་ཞིའི་བླ་ན་དཀྲིགས་པའི་གདུང་སེལ་ཅན། །སྲས་བཅས་རྒྱལ་བས་སྨོན་པའི་དཔང་པོ་མཛོད། །
མན་ངག་རིན་ཆེན་མཛོད་ལ་དབང་བསྒྱུར་ཞིང། །བློ་ལྡན་དགའ་བསྐྱེད་བཟང་པོའི་འཕྲིན་ལས་ཅན། །བསྟན་པའི་ནོར་འཛིན་སྐྱོང་བའི་གཉེན་གཅིག་པུ། །མཚུངས་མེད་འགྲོ་བའི་བླ་མ་ཡུད་ཙམ་དགོངས། །འཇམ་མགོན་བསྟན་པའི་ཁུར་ཆེན་

[029A]༄༅། །ཡོངས་འདེགས་པའི། །དམ་བཅའི་རི་མོ་ཐུགས་ལ་བྲིས་བཞིན་དུ། །གློ་བུར་ཆོས་དབྱིངས་ཟད་མི་ཤེས་པའི་ཀློང། །མཚན་དཔེའི་ངོ་མཚར་བསྡུས་འདི་ཅི་ཡི་ཚུལ། །ཀྱེ་ཧུད་ཐུབ་བསྟན་གསལ་བའི་ཉིན་
བྱེད་དབང། །མཁའ་དབྱིངས་དུས་ཀྱི་མུན་པའི་ཕག་ཏུ་ཡིབ། །སྐལ་དམན་བདག་ཅག་སྲིད་པའི་སྨག་རུམ་དུ། །མི་བཟད་རྒུད་པས་མནར་བ་སུ་ཡིས་སེལ། །ཁྱོད་ཉིད་ཁོ་ནར་རེ་བའི་ཡིད་གཏོད་ཅིང། །ཉམ་ཐག་གདུང་བས་གཟིར་བའི་
མགོན་མེད་རྣམས། །སྙིང་རྗེའི་མ་མས་འདོར་བར་མི་རིགས་པས། །གཞན་ཕན་སྤྲུལ་པའི་རོལ་གར་མྱུར་དུ་སྟོན། །ཁམས་གསུམ་འཁོར་བའི་ཕྱི་མཐའ་མ་རྫོགས་བར། །འགྲོ་ཕན་གོ་ཆ་བཟུང་བའི་ཚུལ་དགོངས་ལ། །ད་དུང་གདུལ་
དཀའི་སྐྱེ་བོ་གྲངས་མེད་པ། །མཆིས་སོ་ཞི་བའི་དབྱིངས་ལས་མྱུར་བ་ཞེངས་ཤིག་རབ་འབྱམས་ཕྱོགས་བཅུའི་རྒྱལ་བ་ཀུན་གྱིས་ཀྱང། །བདག་ཅག་གདུང་བའི་སྨྲེ་ངག་འདི་དགོངས་ནས། །རྗེ་བཙུན་སྨྲ་མའི་རླབས་ཆེན་ཐུགྶ་
བསྐྱེད་ཀྱི། །།ཡར་དམ་བསྐུལ་བའི་བདེན་ཚིག་སྒྲོག་གྱུར་ཅིག་ཟླ་བྲལ་མཁས་བཙུན་བཟང་པོའི་དཀྱིལ་འཁོར་རྫོགས། །ལྟ་སྒོམ་སྤྱོད་པའི་རི་དྭགས་མཚན་མས་མཛེས། །འཆད་རྩོད་རྩོམ་པའི་འོད་དཀར་འབུམ་སྤྲོ་བའི། །མྖོག་
སྤྲུལ་ཟླ་ཚེས་གསར་པ་མྱུར་བྱོན་ཤོག་འཁྲུལ་བྲལ་བློ་བཟང་རྒྱལ་བ་གཉིས་པ་ཡི། །ལུགས་བཟང་གདུགས་དཀར་སྲིད་པ་གསུམ་གྱི་བླར། །འདེགས་ལ་འཇིགས་པ་མེད་པའི་རྣམ་དཔྱོད་རྩལ། །ཟླ་བྲལ་མཆོག་གི་སྤྲུལ་སྐུ་མྱུར་

[029B] །རིང་ནས་བསྟེན་པའི་བསྟན་སྲུང་རྒྱ་མཚོའི་མཐུ། བདག་ཅག་རྩེ་གཅིག་མོས་པའི་བདེན་སྟོབས་ཀྱིས། །སྨོན་པའི་དོན་འདི་བདེ་བླག་མྱུར་འགྲུབ་ཤོག།  །།ཅེས་བཀའ་དྲིན་གསུམ་ལྡན་གྱི་རྩ་བའི་བླ་མ་རྡོ་རྗེ་
འཆང་ཕ་བོང་ཁ་པ་དཔལ་བཟང་པོའི་ཞལ་སྔ་ནས་ཀྱི་མཆོག་སྤྲུལ་རིན་པོ་ཆེ་རྗེ་བཙུན་ངག་དབང་བློ་བཟང་འཕྲིན་ལས་བསྟན་འཛིན་དཔལ་བཟང་པོ་དེ་ཉིད་གཞོན་ནུ་ནས་ཞི་དུལ་བག་ཡོད། བཤེས་གཉེན་ལ་གུས་པ་སོགས་དམ་པའི་ངང་ཚུལ་རང་ཆས་སུ་གསལ་བ་མ་ཟད། མདོ་སྔགས་ཀྱི་གཞུང་ཆེན་པོ་རྣམས་ཀྱིས་མྪོན་
ཐུན་མོང་དང་ཐུན་མོང་མིན་པའི་རིག་པའི་གནས་ཕལ་མོ་ཆེ་གསན་སྦྱོང་མཐར་སོན་ཏེ། མཁས་བཙུན་བཟང་གསུམ་གྱི་རྣམ་ཐར་རྨད་དུ་བྱུང་བར་བརྟེན། དུས་མཐའ་འདིར་བློ་བཟང་རྒྱལ་བསྟན་འཛིན་སྤེལ་གྱི་སྐྱེས་བུའི་མཆོག་ཅིག་འོང་དུ་རེ་ཡང། བསྟན་པའི་སྐུ་གེགས་ལྟ་བུས་གློ་བུར་གཟུགས་སྐུ་ཞི་དབྱིངས་སུ་བརྟུལ་བའི་
གནས་ཚུལ་ངན་པ་ཐོས་འཕྲལ་བུ་སྡུག་ཤི་བའི་མ་བཞིན་ཡིད་མྱ་ནན་གྱི་ཁུང་བུར་ཆུད་ཀྱང་མཆོག་གསུམ་ར་མདར་སྦྲན་ཏེ་གསོལ་བ་འདེབས་པ་ལས་གཞན་ཅི་བྱ་མ་མཆིས་སྟབས་མཆོག་སྤྲུལ་མྱུར་བྱོན་གྱི་གསོལ་འདེབས་འདི་ཉིད་ཡོངས་འཛིན་ཁྲི་བྱང་སྐྱེ་མིང་པས་སྨོན་པ་དྲག་པོའི་མཚམས་སྦྱོར་དང་བཅས་སྦྱར་བའོ།། །།
འདྲན་དབང་བཤེས་གཉེན་ཆེན་པོ་ཤེས་རབ་རྒྱ་མཚོར་བསྔགས་པ།  ཤེས་བྱའི་དེ་ཉིད་ཡོངས་གཟིགས་མཁྱེན་པའི་སྤྱན། །རབ་ཡངས་འཇམ་དཔལ་གཞོན་ནུའི་རྗེས་སོང་བ། །རྒྱ་ཆེན་གཞུང་བརྒྱ་སྨྲ་བའི་མིའི་སེངྒེ། །མཚོ་བྱུང་རིགས་པའི་
རལ་གྲི་མཆོག་དེར་བསྔགས། །བརྒྱད་ཁྲི་བཞི་སྟོང་ཆོས་ཕུང་རྒྱ་མཚོའི་བཅུད། །ཁམས་གསུམ་མུན་སེལ་ལེགས་བཤད་འོད་སྣང་གིས། །མཆོག་རབ་ཞི་བའི་ཕྱོགས་སྟོན་སྲིད་པའི་མིག་མི་ནུབ་བསྐལ་པའི་ཕྱི་མཐར་གསལ་བར་སྨོན།། །།

[030A]༄༅།  །གྲོ་མོ་མཆོག་སྤྲུལ་རིན་པོ་ཆེའི་འཁྲུངས་རབས་གསོལ་འདེབས།།  ཨོཾ་སསྟི། རབ་འབྱམས་དུས་གསུམ་རྒྱལ་བ་ཐམས་ཅད་ཀྱི། །མཁྱན་བརྩེ་ནུས་པའི་ཕུང་པོ་གཅིག་བསྡུས་པ། །བསམ་པའི་རེ་བ་ཀུན་སྐོང་
ཡིད་བཞིན་ནོར། །དྲིན་ཅན་བླ་མའི་ཞབས་ལ་གསོལ་བ་འདེབས། །དབྱིངས་དང་རོ་མཉམ་བདེ་ཆེན་ཆོས་སྐུའི་རྩལ། །སྣ་ཚོགས་སྒྱུར་འཕྲུལ་བཀོད་པ་བསམ་ཡས་སྤྲིན། །མཐའ་ཀླས་གདུལ་བྱའི་ཁམས་ཀྱི་རྗེས་སོང་བའི། །ངོ་མཚར་ཅིར་ཡང་
སྟོན་ལ་  ྾  རྟ་ཐུལ་སྤྱོད་ལམ་ཞི་བས་ཡིད་དྲངས་ཏེ། །སྟོན་པའི་རྗེས་ཞུགས་ཁམས་གསུམ་ཟག་པ་བཅོམ། །ཤེས་རབ་ཅན་གྱི་མཆོག་ཏུ་རབ་བསྔགས་པ། །ཉན་ཐོས་ཤཱ་རིའི་བུ་ལ་  ྾  འབྲོག་མི་ལོ་ཙཱར་གསུང་ངག་ལམ་འབྲས་ཀྱི། །གདམས་
པ་ནོར་བུའི་བང་མཛོད་ཡོངས་གཏད་དེ། །ཟུང་འཇུག་གསང་ཆེན་ཉེ་ལམ་གསལ་མཛད་པའི། །གྲུབ་ཆེན་གྷ་ཡ་དྷ་རར་  ྾  མ་གྷ་དྷ་ཡི་ནོར་འཛིན་ཡངས་པའི་གཞིར། །སིངྒ་ལ་ཞེས་བྱ་བའི་གྷོཎྡྷོ་ལའི། །ཆོས་ཀྱི་ཁྲི་ལ་མངོན་མཛེས་ཆོས་སྨྲའི་
ཆོག་གནས་བརྟན་དྷརྨ་ཤྲཱི་ལ་  ྾  འཕགས་པའི་ཡུལ་དུ་བཧྲ་མའི་དགེ་སྦྱོང་རྣམས། །ཀློག་སྤོང་ལས་ཀྱི་འཁོར་ལོར་འདུས་པའི་སྡེར། །སྡེ་སྣོད་གསུམ་གྱི་ཟབ་དོན་སྤེལ་བའི་གཉེན། །མུ་ནེ་ཛྙཱ་ནའི་ཞབས་ལ་  ྾  ཐུབ་པའི་གསུང་རབ་ཉིན་བྱེད་
འོད་བརྒྱ་པ། །བརྡ་སྤྲོད་གཙུག་ལག་ཤིང་རྟས་ཉེར་དྲངས་ཏེ། །བོད་ཡུལ་རྨོངས་པའི་མུན་སེལ་ཁྱུང་སྔོན་སྐྱེས། །ཐོན་མི་སམྦྷོ་ཊ་ལ་  ྾  མཁས་སློབ་ཉི་ཟླ་ཟུང་གི་སྣང་བ་དང། །འགྲོགས་པའི་རླབས་ཆེན་ཆོས་སྲིད་རྒྱལ་ཐབྶ་

[030B] ༑གངས་ལྗོངས་རྒྱལ་བསྟན་སྐལ་བཟང་དར་བའི་གཉེན། །ཁྲི་སྲོང་ལྡེ་བཙན་ཞབས་ལ་  ྾  དཔལ་ལྡན་མར་མེ་མཛད་པའི་ཐུགས་ཀྱི་སྲས། །ཐུབ་པས་ལུང་བསྟན་དགེ་བསྙེན་ཆོས་འཕེལ་ཞེས། །ལྷ་ཆོས་བདུན་ལྡན་བཀའ་གདམས་
བསྟན་པའི་སྲོལ། །འབྱེད་མཛད་འབྲོམ་སྟོན་རྗེ་ལ་  ྾  བྱ་དཀའི་དཀའ་སྤྱད་དྲག་པོས་རྩེ་གཅིག་ཏུ། །བསྒྲུབས་པས་ཚེ་གཅིག་ཟུང་འཇུག་མཆོག་བརྙེས་པ། །གངས་ཅན་གྲུབ་པའི་འཁོར་བསྒྱུར་མི་ལ་རྗེ། །བཞད་པའི་རྡོ་རྗེའི་ཞབས་ལ་
འཆད་རྩོད་རྩོམ་པའི་སེངྒེའི་ང་རོ་ཡིས། །རྒོལ་ངན་གཉིས་འཐུང་ཀླད་པ་འགེམས་བྱེད་ཅིང། །འཇིགས་མེད་ཕྱོགས་ལས་རྣམ་རྒྱལ་དགེ་ལེགས་དཔལ། །མཁས་གྲུབ་ཆོས་རྗེའི་ཞབས་ལ་  ྾  པཎ་ཆེན་ཆོས་རྒྱན་གསུང་གི་བདུད་རྩིའི་
བཅུད༑ ༑མྱངས་པས་སྤངས་རྟོགས་ཡོན་ཏན་རྩལ་རྫོགས་ཤིང། །དགེ་ལྡན་ལུགས་བཟང་སྐྱོང་བའི་ཐུགས་བསྐྱེད་ཅན། །གྲགས་པ་རྒྱལ་མཚན་ཞབས་ལ་  ྾  བཀའ་གདམས་རྣམ་ཐར་གཙང་མའི་བརྟུལ་ཞུགས་ཀྱིས། །འཁྲུལ་བྲལ་བློ་
བཟང་རྒྱལ་བའི་རིང་ལུགས་མཆོག་ཕྱོགས་མཐར་སྤེལ་ལ་ཟླ་མེད་དགེ་བའི་བཤེས། །ངག་དབང་སྐལ་བཟང་ཞབས་ལ་  ྾  རྒྱལ་བའི་གསུང་རབ་མདོ་རྒྱུད་བསྟན་བཅོས་ཀུན། །འཇིགས་བྲལ་མཚུངས་པ་མེད་པའི་རྣམ་དཔྱོད་ཀྱིས། །
ཆོས་མཆོག་དཔྱིད་ཀྱི་ལང་ཚོར་སྤེལ་བའི་གཉེན། །སྨྲ་བའི་དབང་ཕྱུག་ཆེན་པོར་  ྾  ད་དུང་སྲིད་པའི་འཁྲུལ་འཁོར་མ་སྟོངས་པར། །སྣ་ཚོགས་འགྲོ་བའི་ཁམས་དབང་མོས་པ་བཞིན། །དག་དང་མ་དག་སྒྱུ་འཕྲུལ་རབ་འབྱམས་ཀྱི། །

[031A]༄༅། །ངོ་མཚར་རྒྱུན་ཆད་མེད་ལ་  ྾  དེ་ལྟར་དྭངས་བའི་ཡིད་ཀྱིས་གསོལ་བཏབ་མཐུས། །ཚེ་རབས་ཀུན་ཏུ་རྗེ་བཙུན་བླ་མ་དང། །མི་འབྲལ་ཟབ་དང་རྒྱ་ཆེའི་གསུང་གི་བཅུད། །ངོམས་མེད་ལོངས་སུ་
སྤྱོད་པའི་དཔལ་ཐོབ་ཤོག་དེ་ཚེ་བརྙས་སྨོད་མ་གུས་ལོག་རྟོག་སོགས། །ཚུལ་མིན་བདུད་ལས་མཐའ་དག་རྒྱང་བསྲིངས་ཏེ། །བསམ་སྦྱོར་དག་པས་ཚུལ་བཞིན་བསྟེན་པའི་མཐུས། །ལེགས་ཚོགས་ཀུན་གྱི་རྩ་བ་ཚུགས་པར་ཤོག་
ཐུབ་གསུང་བརྒྱད་ཁྲི་བཞི་སྟོང་སྙིང་པོའི་དོན། །མདོ་སྔགས་ལམ་གྱི་རིམ་པར་རྩེ་གཅིག་ཏུ། །སྒྲུབ་པའི་ཉམས་མྱོང་རྟོགས་པ་མཐར་སོན་ཏེ། །བདེ་ཆེན་སྐུ་གསུམ་གོ་འཕང་མྱུར་ཐོབ་ཤོག་ལྷག་པར་རྗེ་བཙུན་བླ་མ་བསྐལ་བྲྒྱའི་
བར༑ ༑མི་འགྱུར་གཡུང་དྲུང་ངོ་བོར་རྟག་བཞུགས་ནས། །གཞན་ཕན་འཕྲིན་ལས་བཞེད་པ་ཇི་བཞིན་དུ། །མ་ལུས་གེགས་མེད་ལྷུན་གྱིས་འགྲུབ་པར་ཤོག་འཇམ་དཔལ་རྡོ་རྗེ་འཇིགས་བྱེད་དྲེགས་པའི་གར། །ཤུགས་དྲག་སྟོབས་
བཅུའི་རྩལ་ལྡན་སྲུང་མས་ཀྱང། །བདག་ཅག་དཔོན་སློབ་འདུས་སྡེར་བཅས་པ་ཀུན། །བསྲུང་ཞིང་སྐྱོང་བའི་འཕྲིན་ལས་གཡེལ་མེད་ཤོག།  །།ཅེས་བློ་བཟང་རྒྱལ་བ་གཉིས་པའི་བསྟན་པ་རིན་པོ་ཆེ་ཕྱོགས་མཐར་སྤེལ་བ་ལ་རླབས་པོ་ཆེའི་ཐུགས་བསྐྱེད་དུས་སུ་སྨིན་པ་གྲོ་མོ་
དགེ་བཤེས་རིན་པོ་ཆེ་ངག་དབང་སྐལ་བཟང་ཞེས་རྒྱ་དཀར་ནག་བལ་བོད། ཡོ་རོབ་ཁུལ་དང་བཅས་པར་མཚན་སྙན་གྱི་རོལ་མོ་ཡོངས་སུ་གྲགས་པའི་སེམས་དཔའ་ཆེན་པོ་དེ་ཉིད་ཀྱི་ཡང་སྲིད་མཆོག་སྤྲུལ་རིན་པོ་ཆེ་རྒྱལ་བསྟན་འཇིགས་མེད་ཆོས་ཀྱི་དབང་ཕྱུག་དཔལ་བཟང་པོའི་འཁྲུངས་རབས་གསོལ་འདེབས་འདི་ལྟ་བུ་ཞིག་དགོས་ཞེས་ཀ་

[031B] ཐར་པ་ཆོས་གླིང་གི་གྲྭ་ཚང་འདུས་སྤྱི་བཅས་ནས་རྟེན་བཅས་བསྐུལ་མ་གནང་བ་བཞིན། དེ་སྔོན་སྐྱབྶ་རྗེ་དགེ་བཤེས་རིན་པོ་ཆེ་སྐུ་གོང་མ་གསེར་ཞལ་འཚོ་བཞུགས་སྐབས་རྒྱལ་ཆེན་ཞི་བ་འདུལ་འཛིན་གྲགས་པ་རྒྱལ་མཚན་ནས་འཁྲུངས་རབས་དང་འབྲེལ་བའི་
རྣམ་ཐར་གསོལ་འདེབས་སྩལྦའི་ནང་གསལ་འཁྲུངས་རབས་རྣམས་གཞིར་བཟུང་ད་ལྟའི་མཆོག་སྤྲུལ་རིན་པོ་ཆེའི་མཚན་བསྟོད་བཅས་ཚིག་སྦྱོར་གསར་དུ་བགྱིས་ཏེ། ཡོངས་འཛིན་ཁྲི་བྱང་སྤྲུལ་མིང་པས། ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་བདུན། མེ་ལུག་ལོར་འཕགས་ཡུལ་ཧི་མ་ཅལ་པར་དའི་ཤིའི་ཞིང་ཆེན་ཁོངས་རྡ་རམ་
ས་ལར་གུས་སྤྲོ་ཆེན་པོས་སྦྱར་བའོ།། །།འསྨར་ཁམས་ཚ་བ་འོད་ཟེར་སྤྲུལ་སྐུའི་ཡང་སྤྲུལ་མྱུར་བྱོན་གསོལ་འདེབས།།  བྱེ་བ་ཕྲག་བརྒྱའི་ཞིང་ཁམས་རབ་འབྱམས་སུ། །བཞུགས་པའི་སྐྱབས་ཡུལ་ནམ་མཁའི་མཐའ་ཀླས་པ། །ཀུན་གྱིས་བདེན་པ་
ཆེན་པོའི་དཔུང་བསྐྱེད་དེ། །ཡིད་སྨོན་ཇི་བཞིན་འགྲུབ་པའི་བྱིན་ཆེན་ཕོབ། །བློ་ཆེན་ཀུན་བཟང་རྒྱལ་བསྟན་སྙིང་པོའི་བཅུད། །འཛིན་སྐྱོང་སྤེལ་མཁས་རྗེ་བཙུན་བླ་མ་ཆེའི། །རྣམ་རོལ་འགྲོ་འདྲེན་སྤྲུལ་པའི་གར་མཁན་མཆོག་ཆོས་དབྱིངས་
ཞི་བའི་མལ་དུ་མནལ་འདི་སྐྱོ། །དེ་ཕྱིར་སྲས་བཅས་རྒྱལ་བའི་ཐུགས་རྗེའི་མཐུས། །མཁས་བཙུན་བཟང་པོའི་རྣམ་ཐར་གཙང་མ་ཡིས། །བསྟན་འགྲོར་ཕན་བདེའི་དགའ་སྟོན་སྤེལ་ནུས་པའི། །ཡང་སྤྲུལ་འཁྲུལ་པའི་དྲི་བྲལ་མྱུར་གསལ་
ཤོག་དུས་གསུམ་བདེ་གཤེགས་ཀུན་གྱི་དགོངས་པའི་བཅུད། །བློ་བཟང་རྒྱལ་བ་གཉིས་པའི་ཆོས་ཀྱི་ཚུལ། །ལྟ་སྒོམ་སྤྱོད་པ་དག་པས་མཁའ་ཁྱབ་ཏུ། །སྤེལ་ནུས་མཆོག་གི་སྤྲུལ་སྐུ་མྱུར་བྱོན་ཤོག་བླ་མ་ཡི་དམ་རྣམས་ཀྱི་བྱིན་

[032A]༄༅། །རླབས་དང། །བསྟེན་ཅིང་བསྒྲུབས་པའི་བསྟན་སྲུང་རྒྱ་མཚོའི་མཐུ། །བདག་ཅག་ལྷག་བསམ་དག་པའི་བདེན་སྟོབས་ཀྱིས། །བསམ་དོན་གེགས་མེད་མྱུར་དུ་འགྲུབ་གྱུར་ཅིག།།  །།ཅེས་པ་འདིས་ཡང་
སྨར་ཁམས་ཚ་བ་འོད་ཟེར་མཆོག་སྤྲུལ་ཆེན་བློ་བཟང་བསྟན་འཛིན་མཁས་བཙུན་འདྲེན་མཆོག་ཞི་བར་གཤེགས་པའི་ཡང་སྤྲུལ་མྱུར་བྱོན་གྱི་གསོལ་འདེབས་འདི་ལྟ་བུ་ཞིག་དགོས་ཞེས་སེར་སྨད་གྲྭ་ཚང་དང། སྨད་ཚ་ཁམ་ཚན། འོད་ཟེར་དགོན་གྱི་གྲྭ་རིགས་སྤྱི་ཅས་ནས་རྟེན་བཅས་སྐུལ་ལ་མཛད་པ་བཞིན། ཡོངས་
འཛིན་ཁྲི་བྱང་སྤྲུལ་མིང་པས་སྨོན་ཚིག་ཏུ་སྦྱར་བའོ།། །། ་ཞབས་བརྟེན་གསོལ་འདེབས་ཉི་བུའི་གཡུལ་ལས་རྒྱལ་བའི་ཞེས་བྱ་བ་བཞུགས་སོ།།  ཨོཾ་སསྟི། སྟོང་ཕྲག་ཟླ་བ་རྒྱས་པའི་ལང་ཚོའི་བཞིན། །རྗེས་ཆགས་ཨུཏྤ་སྤྱན་ཟུར་གཡོ་བའི་
མོད༑ ༑ཉི་བུའི་ཅོན་རི་མོའི་གནས་འགོད་པ། །ཡིད་བཞིན་འཁོར་ལོས་ཚེ་ཡི་མཆོག་སྦྱིན་མཛོད། །ཐུབ་བསྟན་སྙིང་པོ་འཇམ་མགོན་ཆོས་ཀྱི་རྗེའི། །ལུགས་བཟང་ཉི་མ་གསར་པའི་འོད་སྣང་རླབས། ཕྱོགས་བརྒྱུར་འགྲེམ་པའི་འྥྲིན་
ལས་རབ་འབྱམས་ཀྱིས། །བསྟན་པའི་པད་ཚལ་རྒྱས་བྱེད་ཞབས་བརྟན་ཤོག་སྒོ་གསུམ་བག་ཡོད་ལྕགས་ཀྱུ་རྣོན་པོ་ཡིས། །ལེགས་དུལ་རྣམ་དག་ཚུལ་ཁྲིམས་ལུས་སྟོབས་རྒྱས། །མང་ཐོས་མཆེ་བ་དྲུག་ལྡན་སྤོས་ཀྱི་གླང། འདུལ་
འཛིན་གནས་བརྟན་མཆོག་ཏུ་  ྾  མདོ་སྔགས་གཞུང་བརྒྱའི་དཀའ་གནད་མདུད་པའི་རྒྱ། ཕྲ་བཞིབ་རྣམ་དཔྱོད་སོར་རྩེས་ལེགས་བཀྲོལ་ཏེ། །རྩེ་གཅིག་བསམ་དང་སྒོམ་པའི་ཉམས་རྟོགས་རྩལ། །བསྟན་པའི་རྒྱན་དུ་མཛེས་བཞིན་

[032B] །བློ་བཟང་རྒྱལ་བའི་བཞེད་དགོངས་ཟླ་མེད་པ། །འཆད་རྩོད་རྩོམ་ལ་འཇིགས་བྲལ་ཆོས་ཀྱི་རྔ། །གསང་མཐོང་འཁྲོལ་བའི་བྱེད་པོར་  ྾  རིན་ཆེན་དཀོན་མཆོག་གསུམ་གྱི་བྱིན་རླབས་དང། །སྟོང་དང་
རྟེན་འབྱུང་རྒྱུ་འབྲས་མི་བསླུའི་སྟོབས། །དམ་ཅན་ཆོས་སྐྱོང་སྲུང་མའི་འཕྲིན་ལས་ཀྱིས། །ཇི་ལྟར་སྨོན་པའི་དོན་ཀུན་ལྷུན་འགྲུབ་ཤོག་ །ཅེས་པ་འདི་ཡང་སེར་བྱེད་ལྡན་མ་འབྲམ་བུ་མཆོག་སྤྲུལ་རིན་པོ་ཆེའི་ཞབས་བརྟན་གསོལ་འདེབས་འདི་ལྟ་བུ་ཞིག་དགོས་ཞེས་དགེ་བཤེས་ཐུབ་བྶྟན་
དབང་རྒྱལ་དང་དགེ་ཐུབ་བསྟན་དཔལ་ལྡན་གཉིས་ནས་རྟེན་བཅས་བསྐུལ་མ་གནང་བ་ལྟར། ཡོངས་འཛིན་ཁྲི་བྱང་སྤྲུལ་མིང་པས་སྦྱར་བའོ།། །། ་ཞབས་བརྟེན་གསོལ་འདེབས་འཆི་མེད་བདུད་རྩིའི་གྲུ་ཆར་ཞེས་བྱ་བ་བཞུགས་སོ།།  ཨོཾ་སསྟི། རྒྱལ་ཀུན་འཕྲིན་ལ་རྡོ་རྗེ་སྙིང་པོའི་སྤྲིན།།
མཚར་སྡུ་སྟོན་ཟླ་བྱེད་བའི་ལང་ཚོའི་གར། །འཆི་མེད་བདུད་རྩིའི་ཆར་ཆེན་འབེབས་མ། །ཡིད་བཞིན་འཁོར་ལོས་ཚེ་ཡི་མཆོག་སྦྱིན་སྩོལ། །ཐུབ་བསྟན་ཚུལ་བཞིན་འཛིན་པའི་འཕྲིན་ལས་ཀྱིས། །སྐལ་ལྡན་འགྲོ་ལ་ལམ་བཟང་ཡོངྶ་
སྟོན་ཅིང། །རྣམ་གྲོལ་ཕན་བདེ་བྱེ་བའི་རིན་ཆེན་ཆར། །འབེབས་མཁས་རྗེ་བཙུན་བླ་མ་ཞབས་བརྟན་ཤོག་བསྟན་པའི་སྙིང་པོ་འདུལ་བའི་སྤྱོད་མཆོག་བཙུན། །དཔྱད་འཇོག་སྒོམ་པའི་ཏིང་འཛིན་འདོད་རྒྱུར་རྩེན། །སྐལ་བཟང་མཁས་
ཀུན་དགའ་བསྐྱེད་ལེགས་བཤད་ཀྱི། རིན་ཆེན་གཏེར་བརྒྱ་འབྱེད་པོར་  ྾  མདོ་སྔགས་གཞུང་བརྒྱའི་ཟབ་དོན་ལྷུག་པར་འགྲེམས། །སྒྲུབ་དང་སུན་འབྱིན་རིགས་པས་ལོག་སྨྲ་གཞོལ། །མགྲིན་མཚོར་ཚངས་སྲས་རོལ་པའི་ཏམ་བུ་ར། །

[033A]༄༅། །སྙན་རྒུར་འཁྲོལ་བའི་བྱེད་པོར་  ྾  ལྔ་རིག་ནོར་བུའི་མཆེ་བ་དྲུག་དང་ལྡན། །སྡོམ་གསུམ་གཙང་མའི་ཁྲིམས་ཀྱི་ལུས་སྟོབས་རྒྱས། །གཞན་ཕན་ཁུར་ཆེན་འདེགས་བཟོད་སྤོས་ཀྱི་གླང། །རྒྱལ་སྲས་
དཔའ་བོ་ཆེན་པོར་  ྾  ཕྱི་རུ་ཞི་དུལ་བསླབ་པའི་བརྟུལ་ཞུགས་མཛེས། །ནང་ན་གསང་ཆེན་རྡོ་རྗེའི་རྣལ་འབྱོར་བརྟན། །ཡོངས་རྫོགས་ཐུབ་བསྟན་འཛིན་སྐྱོང་སྤེལ་བ་ལ། །ཟླ་མེད་བཤེས་གཉེན་མཆོག་ཏུ་  ྾  དག་གཙང་བསྲེ་ལྷད་མེད་
པའི་རྣམ་ཐར་གྱིས་  ྾  །དགེ་ལྡན་ལུགས་བཟང་གསེར་སྦྱངས་ཞུན་མའི་རླབས། །ཡངས་པའི་ས་ཆེན་ཁྱོན་དུ་འགྲེམས་བཟོད་པའི། །བསྟན་པའི་རྩ་ལག་ཆེན་པོར་  ྾  རྨད་བྱུང་མཛད་པའི་འོད་སྣང་རེ་རེས་ཀྱང། །མཐའ་ཡས་བསྟན་འགྲོའི་
ཕན་བདེ་པདྨོའི་ཚལ། །དགེ་ལེགས་འདབ་སྟོང་བཞད་པའི་གཉེན་མཆོག་ཏུ། །མི་ནུབ་སྲིད་པའི་སྒྲོན་མེར་  ྾  དཀོན་མཆོག་རིན་ཆེན་གསུམ་གྱིས་བྱིན་རླབས་དང། །རིང་ནས་བསྟེན་པའི་བསྟན་སྲུང་རྒྱ་མཚོའི་མཐུ། །བདག་སོགས་དད་དམ་
གཙང་མའི་རྟེན་འབྲེལ་གྱིས། །རྗེ་བཙུན་བླ་མ་བསྐལ་བརྒྱར་  ྾  ཤོག།  །། ཅེས་པ་འདི་ཡང་སྐད་གཉིས་སྨྲ་བའི་ལོ་ཙྪ་བ་ཆེན་པོ་སྐྱེས་མཆོག་རིན་ཆེན་བཟང་པོའི་སྐྱེས་རབས་ཀྱི་ཕྲེང་བ་འཛིན་བཀྲས་ལྷུན་ལོ་ཆེན་མཆོག་སྤྲུལ་རིན་པོ་ཆེ་རྗེ་བཙུན་བསྟན་འཛིན་སྐལ་བཟང་རིན་ཆེན་དཔལ་བཟང་པོ་ཞབས་ཡུན་བརྟན་
གྱི་གསོལ་འདེབས་འདི་ལྟ་བུ་ཞིག་དགོས་ཞེས་བརྒྱ་སྨྲ་བ་དཀའ་ཆེན་བློ་བཟང་རྒྱལ་མཚན། སྤི་ཏི་དཀྱིལ་དགོན་འདུས་སྤྱི། །ཁུ་ན་ཀ་ནམ་དགོན་གྱི་གྲྭ་རྒྱ་མཚོ་བཅས་ནས་རྟེན་བཅས་བསྐུལ་མ་གནང་བ་བཞིན། ཡོངས་འཛིན་ཁྲི་བྱང་སྐྱེ་མིང་པས་སྨོན་པའི་མཚམས་སྦྱོར་དང་བཅས་སྦྱར་བའོ།། །།

[033B]  རྒྱལ་ཀུན་ཡེ་ཤེས་འཇམ་དཔལ་རྡོ་རྗེ་དངོས། །བློ་བཟང་རྒྱལ་བའི་བཞེད་གཞུང་ཟབ་མོའི་དོན། །ཚུལ་བཞིན་འདོམས་པས་གྲུབ་གཉིས་འདོད་རྒྱུའི་གཏེར། །འབྱེད་མཁས་རྗེ་བཙུན་བླ་མར་
གསོལ་བ་འདེབས།། །། ་ ཞབས་བརྟན་སྨོན་ཚིག་འྪ་མེད་བདུད་རྩིའི་འཁྲི་ཤིན་ཞེས་བྱ་བ་བཞུགས་སོ།།  ཨོཾ་སསྟི། རྒྱལ་ཀུན་འཕྲིན་ལས་སྟོན་ཟླ་གཞོན་ནུའི་གར། །འཆི་མེད་བདུད་རྩིའི་འཁྲི་ཤིང་མངོན་དགའི་དཔྱིད། །འགྲོ་སྒྲོལ་མྱུར་སྐྱབས་ཨརྱ་
ཏཱ་ར་མ། །ཡིད་བཞིན་འཁོར་ལོས་ཚེ་ཡི་མཆོག་སྦྱིན་མཛོད། །བློ་འདས་ཀུན་བཟང་ཐུབ་དགོངས་ཟབ་མོའི་བཅུད། །དགེ་ལྡན་བསྟན་པའི་སྙིང་པོ་བཤད་གྲུབ་ཀྱིས། འཛིན་པའི་འཕྲིན་ལས་ཡར་ཟླའི་འཕེལ་བ་ལ། །འགྲན་བཟོད་དམ་པའི་
སྐྱེས་མཆོག་ཞབས་བརྟན་ཤོག་འཕགས་བོད་མཁས་པའི་བཞེད་གཞུང་རྒྱ་མཚོ་ཆེ། །གུས་རྟག་བརྩོན་པའི་གྲུ་ཡིས་ལེགས་བརྒལ་ཏེ། །ཟབ་དོན་ནོར་བུའི་མཛོད་ལ་དབང་འབྱོར་བའི། །བཤེས་གཉེན་དེད་དཔོན་མཆོག་ཏུ་  ྾  བདག་ཡོད་
ར་བ་བརྟན་པོར་བསྐྱེད་བསྲིངས་པའི། །རྣམ་དག་བསླབ་ཁྲིམས་ཧ་ཀ་རའི་ལྗོན། །གཞན་ཕན་དྲི་བཟང་ཕྱོགས་ཀྱི་འཁོར་ཡུག་ཏུ། །སྤྲོ་མཁས་སེམས་དཔའ་ཆེན་པོར་  ྾  མཁས་ཚུལ་གསུམ་གྱི་འོད་སྟོང་འབར་བའི་གཟིས། །འྒྲོ་
བློའི་ཀུན་རྨོངས་མུན་པ་འཇིགས་བྱེད་ཅིང། །དགེ་ལྡན་ལུགས་བཟང་པད་དཀར་འདབ་བརྒྱའི་ཚལ། །རྒྱས་བྱེད་སྲིད་པའི་སྒྲོན་མེར་  ྾  འཇམ་དཔལ་དཔའ་བོ་རྡོ་རྗེ་དུས་ཀྱི་དགྲ། །ཤུགས་དྲག་དྲེགས་པའི་གཟུགས་སུ་ཟློས་པའི་གར། །

[034A]༄༅། །མཐུ་ལྡན་སྲུང་མའི་གཙོ་བོ་མ་མཆོག་ནས་ཀྱང། །ཡིད་སྨོན་ཇི་བཞིན་འགྲུབ་པའི་འཕྲིན་ལས་མཛོད།  །ཅེས་འདི་ཡང་གཙང་ཉང་སྟོད་གངས་ཅན་ཆོས་འཕེལ་དཀའ་ཆེན་རིན་པོ་ཆེའི་ཡང་སྲིད་བློ་བཟང་ཐུབ་བསྟན་འཕྲིན་ལས་ཡར་འྥེལ་
མཆོག་སྐུ་ཚེ་ཡུན་བརྟན་གྱི་གསོལ་འདེབས་འདི་འདྲ་ཞིག་དགོས་ཞེས་ས་སྤྲེ་ལོའི་སེར་སྨད་ཕར་ཕྱིན་འཛིན་དགྲའ་སློབ་གཉེར་བ་སྤྱི་ནས་བསྐུལ་མ་གནང་བ་བཞིན། །ཡོངས་འཛིན་ཁྲི་བྱང་སྤྲུལ་མིང་པས་སྦྱར་བའོ།། །། ་ཞབས་བརྟན་གསོལ་འདེབས་མཐར་བྱེད་མུན་པ་འཇོམས་པའི་འོད་སྣང་ཞེས་བྱ་
བ་བཞུགས་སོ།།  ཨོཾ་སསྟི། རྒྱལ་ཀུན་མི་ཤིགས་རྟག་པོ་རྡོ་རྗེའི་ཁམས། །པད་རཀ་འོད་ཕུང་འབར་བའི་རྩེ་དགའ་ཅན། །བདེ་ལྡན་ཞིང་མགོན་ཚེ་མཐའ་ཡས་པའི་གཟིས། །མཐར་བྱེད་མུན་པའི་གཡུལ་ངོ་རྒྱང་དུ་བསྲིངས། །ངག་
གི་དབང་ཕྱུག་བློ་གཏེར་འཇམ་མགོན་རྗེའི། །ལུགས་བཟང་ཆོས་མཆོག་དཔྱིད་ཀྱི་རྒྱལ་མོའི་འཛུམ། །རྣམ་པར་བཞད་པའི་དགེ་མཚན་ཕྱོགས་ཀྱི་མཐར། །འགྲེམས་མཁས་དཔལ་ལྡན་བླ་མ་ཞབས་བརྟན་ཤོག་གཞུང་ལུགས་མང་
ཐོས་དལ་འབབ་རྫིང་བུའི་ངོགས། །བསམ་བྱུང་ཤེས་རབ་རབ་རྒྱས་པདྨོའི་ཚལ། །སྒོམ་པའི་ཉམས་རྟོགས་སྦངྲྩིའི་བཅུད་ཀྱིས་གཏམས། །སྐལ་བཟང་བུང་བའི་ཉེར་འཚོར་  ྾  རྣམ་དག་བསླ་པའི་ཁྲིམས་ཀྱི་མཁའ་དབྱིངས་
སུ༑ ༑མི་རྟོག་ཏིང་ངེ་འཛིན་རྒྱུ་སྐར་བྱེ་བ་བཀྲ།  དོན་དམ་ཤེས་རབ་ཟུ་སང་ཡོངས་སོ་བས།།  །འགྲོ་བའི་མུན་སེལ་མཆོག་ཏུ་  ྾  བློ་བཟང་ཞལ་ལུང་རིན་ཆེན་འབུམ་གྱི་གཏེར། །འཆད་རྩོད་རྩོམ་པའི་ཤིང་རྟས་ཉེར་དྲངས་ཏེ། །འདུན་ལྡན་ཀུན་དགའི་དཔལ་དུ་འགྱེད་མཁས་པས། །

[034B]  ྾  རིན་ཆེན་དཀོན་མཆཽག་གསུམ་གྱི་བྱིན་རླབས་དང། །དམ་ཅན་ཆོས་སྐྱོང་སྲུང་མའི་འཕྲིན་ལས་སྟོབས། །བདག་སོགས་དད་དམ་གཙང་མའི་བདེན་མཐུ་ཡིས། །རྗེ་བཙུན་བླ་མ་བསྐལ་བརྒྱར་ཞབས་བརྟན་
ཤོག།  །།ཅེས་པའི་འདི་ཡན་སེར་སྨད་རྒྱལ་རོང་ཁྲི་ཆེན་ཡོངས་འཛིན་བློ་བཟང་ལྷུན་འགྲུབ་དཔལ་བཟང་པོའི་ཡང་སྤྲུལ་ངང་དབང་བློ་བཟང་ཆོས་ཀྱི་རྒྱལ་མཚན་རིན་པོ་ཆེ་སྐུ་ཚེ་ཡུན་བརྟན་གྱི་གསོལ་འདེབས་འདི་ལྟ་བུ་ཞིག་དགོས་ཞེས་ས་སྤེལ་ལོའི་སེར་སྨ་ཕར་ཕྱིན་འཛིན་གྲའི་སློབ་གཉེར་བ་སྤྱི་ནས་བསྐུལ་མ་གནང་བ་བཞིན། །ཡོངྶ་
འཛིན་ཁྲི་བྱང་སྤྲུལ་མིང་པས་སྨོན་ཚིག་ཏུ་བགྱིས་པའོ།།  །། ་ཨོཾ་སསྟི། སྟོན་མཚན་ཟླ་བ་དག་པའི་ལང་ཚོ་ཡི། །འཕྲིན་ལས་བདུད་རྩིའི་འོད་དཀར་ཟེགས་མས་ཀྱང། །འཆི་བདུད་མུན་པའི་དཔུང་ཚོགས་བཞི་ལ་བྱེད་པ། །རྒྱལ་
ཡུམ་ཡིད་བཞིན་འཁོར་ལོས་དགེ་ལེགས་སྩོལ། །མཚུངས་མེད་བློ་དང་བཟང་པོའི་རྣམ་དཔྱོད་ཀྱིས། །ཐུབ་གསུང་རྒྱ་མཚོའི་ཟབ་དོན་འདོམས་པའི་རྩལ། །ངག་ལ་ངག་གི་དབང་ཕྱུག་ཡོངས་གྲུབ་པའི། །དཔལ་ལྡན་བླ་མ་མཆོག་ལ་
གསོལ་བ་འདེབས། །མདོ་སྔགས་གཞུང་བརྒྱར་ཐོས་བསམ་སྒོམ་པའི་མཐུས། །མཆོག་རབ་གཏན་འདུན་སྙིང་པོ་ལེགས་རྙེད་དེ། །ཆོས་ལ་ནི་དྲི་མེད་གསལ་བའི་རྩེ་དགའ་སྟོང། །འཕེལ་མཛད་འགྲོ་བའི་གཉེན་དུ་ཞབས་བསྟན་ཤོག།།
ལྷག་བསམ་ས་བོན་སྟོབས་སུ་དར་བ་ལས། །གཞན་ཕན་སེམས་བསྐྱེད་ས་ཧ་ཀ་རའི་ལྗོན། །འགྲོ་ལ་གྲིབ་ཏུ་བསིལ་བའི་སྤྱོད་བཟང་གི། །ཡལ་འདབ་ཡངས་པོར་གྲོལ་བཞིན་  ྾  ལེགས་བཤད་དབྱར་སྐྱེས་རྔ་གསང་ལྡིར་བའི་དབྱངས། །

[035A]༄༅། །བློ་ལྡན་མདོངས་མཐའི་རྣ་བར་བརྟག་སྙན་པས། །རྨོངས་པའི་གདུང་བ་ལྷོད་པོར་བགྱིད་པ་ལ། །ཟླ་བྲལ་བཤེས་གཉེན་མཆོག་ཏུ་  ྾  བརྟན་དུ་ལ་བློ་གྲོས་མཆོག་ལྡན་པདྨ་དཀར། །དགེ་ལེགས་འདབ་བརྒྱ་བཞད་
པའི་དྲི་བསུང་འབྲས། །སྐལ་བཟང་རྐང་དྲུག་གཞོན་ནུའི་གསོལ་སྨན་དུ། །མངོན་པར་སྤྲོ་བའི་བྱེད་པོར་  ྾  སྲས་བཅས་རྒྱལ་བ་བརྒྱ་མཚོ་ཐུགས་རྗེ་དང། མ་གཅིག་སྲིད་གསུམ་བདག་མོའི་འཕྲིན་ལས་སྟོབས། །བདག་ཅག་ལྷག་བསམ་
དག་པའི་བདེན་མཐུ་ཡིས། །སྨོན་པའི་དོན་འདི་བདེ་བླག་འགྲུབ་གྱུར་ཅིག་ །ཅེས་པ་འདི་ནི་རྣམ་གྲ་མཁན་པོ་ལས་ཐོག་པ་རྒྱུད་སྨད་ཟུར་བརྟན་མཁས་འདུལ་འཛིན་ཆེན་པོ་བློ་བཟང་དོན་གྲུབ་བམ། བསམ་གཏན་ཆོས་འཕེལ་མཆོག་གི་ཞབས་བརྟན་གསོལ་འདེབས་འདི་འདྲ་ཞིག་དགོས་ཞེས་དགའ་བྱང་ཕ་
ར་ཁང་ཚན་འདུས་སྤྱི་དང། གང་གི་གསོལ་དཔོན་དགེ་ཐུབ་བསྟན་ཚུལ་ཁྲིམས་བཅས་ནས་བསྐུལ་བ་བཞིན། ཡོངས་འཛིན་ཁྲི་བྱང་སྐྱེ་མིང་པས་སྦྱར་བའོ།།  །། འཨ ་སསྟི། རྒྱལ་ཀུན་གསང་གསུམ་གཞོམ་མེད་རྡོ་རྗེའི་ཁམས། །བློ་བཟང་དན་པོའི་མྒོན་
པོ་ཆེ་ཡི་ལྟར། །ཡོངས་བཞེངས་འཆི་མེད་བདུད་རྩིའི་སྤྲིན་གྲོལ་བས། །བྱིན་རླབས་འདོད་དགུའི་གྲུ་ཆར་འདིར་སྩོལ། །གདམས་ངག་ནོར་བུའི་མཛོད་ལ་དབང་འབྱོར་ཞིང། །རྣམ་དཔྱོད་ལང་ཚོ་དར་བའི་ལུང་རིག་སྐྱིས། །སྐལ་བྯང་
ཡིད་ལ་མངོན་དགའ་རྒྱས་པའི་དཔལ། །སྤྱིན་མཁས་བཤེས་གཉེན་ཆེན་པོ་ཞབས་བསྟན་ཤོག་རྨད་བྱུང་ལེགས་བཤད་ངག་གི་སྦྲང་རྩིའི་དབྱངས། །དབང་རྣོན་དགའ་བསྐྱེད་དར་འདིར་སྙན་སྒྲོག་པས། །རབ་རྒྱུས་ཐུབ་བསྟན་པད་ཚལ་མཛེས་པའི་

[035B] ༑མཚུངས་མེད་དྲིན་ཅན་བླ་མ་  ྾  ལོ་དང་རྩོན་པའི་ནུས་སྟོབས་ཆེས་དམན་ཀྱང། །ཁྱོད་མིན་གཞན་དུ་རེ་བའི་བློ་སྤངས་ནས། །རྩེ་གཅིག་དད་པས་བསྙེན་པའི་བུ་སློབ་བདག། །རྗེ་འཛིན་ཐུགས་རྗེའི་ཕྱག་གིས་བཟུང་དུ་གསོལ། །རིང་
ནས་མ་རིག་འཁྲུལ་པའི་དབང་གྱུར་པས། །མ་དག་ཐ་མལ་སྣང་བས་མཉམ་འགྲོགས་ཤིང། །མ་གུས་བརྙས་སྨོད་བཀའ་བཞིན་མ་བགྱིས་སོགས། །ནོངས་པ་ཀུན་བྱང་མ་ཉེས་བཞིང་འཛིན་གསོལ། །མདོར་ན་དེང་ནས་ཚེ་རབས་ཐམས་
ཅད་དུ། །དྲིན་ཅན་བླ་མ་ཁྱེད་དང་མི་འབྲལ་ཞིང། །ཅི་མཛད་ལེགས་མཐོང་ཅི་གསུང་སྒྲུབ་པ་ཡིས། །སྤངས་རྟོགས་ཕ་མཐར་སོན་པ་ཉིད་གྱུར་ཅིག་ ཅེས་པ་འདི་ཡང་དགེ་ལྡན་བསྟན་པའི་སྣང་བྱེད་རྫ་ལྷ་མགོན་མཆོག་སྤྲུལ་དང། །མཆོག་སྤྲུལ་བྱམས་པ་ཐུབ་བསྟན་རྣམ་གཉིས་
ནས་མང་ཐོས་དགེ་བའི་བཤེས་གཉེན་ངག་དབང་དར་རྒྱས་མཆོག་སྐུ་ཚེ་ཡུན་བརྟན་གྱི་གསོལ་འདེབས་འདི་ལྟ་བུ་ཞིག་དགོས་ཞེས་བསྐུལ་གནང་བཞིན། །ཡོངས་འཛིན་ཁྲི་བྱང་སྐྱེ་མིང་བས་ལྕགས་ཁྱི་ས་ག་ཟླ་བའི་ཚེས་བཅོ་ལྔའི་ཉིན་སྨོན་ཚིགས་འདུ་བགྱིས་པའོ།།  །། ་ཨོཾ་སསྟི། ཟླ་ཞུན་ལང་ཚོར་
སྨིན་པའི་འཇོག་སྒེགས་སྐུ། །དང་བའི་ཡིད་མཚོར་ལན་གཅིག་བསྟེན་པའི་མོད། །ཚེ་དང་ཡེ་ཤེས་དངོས་གྲུབ་བྱེ་བར་ཆར། །འབེབས་མཛད་ཡིད་བཞིན་འཁོར་ལོས་དགེ་ལེགས་སྩོལ། །བློ་གཏེར་རྒྱ་བའི་ལུགས་བཟང་སྙིང་པོའི་དོན། །
མང་ཐོས་ཚུལ་གནས་བག་ཡོད་བརྟུལ་ཞུགས་ཀྱིས། །མྠ་ཀླས་བསྟན་འགྲོའི་དཔལ་དུ་ཡོངས་སྤེལ་བའོ། མཚན་ལྡན་མཆོག་གི་སྤྲུལ་སུ་ཞབས་བརྟན་ཤོག་གཙུག་ལ་ལུགས་བརྒྱར་མཁས་པའི་ཕ་རོལ་སོན། །སྡོམ་གསུམ་

[036A]༄༅། །ཁྲིམས་ཀྱིས་བཙུན་པའི་རྣམ་ཐར་གཙང། །གཞན་ཕན་ཀུན་བཟང་བརླབས་ཆེན་རྒྱལ་སྲས་སྤྱོད། །ཡོངས་དག་དམ་པའི་མཆོག་ཏུ་  ྾  དྲི་བྲལ་ལྟ་སྒོམ་སྤྱོད་པའི་དཀྱིལ་འཁོར་རྫོགས། འཆད་
རྩོད་རྩོམ་པའི་འོད་དཀར་འབུམ་གྲོལ་བས། །ཐུབ་བསྟན་ཀུ་མུད་དགའ་ཚལ་བཞད་པའི་གཉེན། །མཁས་མང་རྒྱུ་སྐར་དབུས་སུ་རྟག་མཛེས་ཤོག་རིང་ནས་བསྟེན་ཅིང་མཆོད་པའི་དགྲ་ལའི་གཙོ། །བསེ་ཡི་ཁྲ་བ་ཅན་རྡོ་རྗེ་ཤུགས་
ལྡན་གྱིས། །རྗེ་བཙུན་བླ་མའི་སྐུ་ཚེ་མཛད་འཕྲིན་ཀུན། །སྲུང་སྐྱོབས་འཕྲིན་ལས་ནམ་ཡང་གཡེལ་མེད་ཤོག་སྐྱབས་གནས་རིན་ཆེན་རྣམ་གསུམ་བྱིན་རླབས་དང། །ཆོས་ཉིད་རྟེན་འབྲེལ་བསླུ་བ་མེད་པའི་སྟོབས། །བདག་ཅག་ལྷག་
བསམ་དག་པའི་བདེ་ནས་མཐུ་ཡིས། །སྨོན་པའི་དོན་འདི་བདེ་བླག་འགྲུབ་གྱུར་ཅིག་ ཅེས་ཕག་རི་རི་ཆུང་སྤོ་མཐོའི་དགོན་གྱི་མཁན་པོ་བསྟན་པའི་སྣང་བྱེད་དགའ་ཤར་རྡོ་ཁང་མུ་ལི་མཁན་སྤྲུལ་རིན་པོ་ཆེའི་མཆོག་སྤྲུལ་རིན་པོ་ཆེའི་ཆེ་བློ་བང་དོན་ཡོད་དཔལ་ལྡན་གྱི་ཞབས་བརྟན་གསོལ་འདེབས་འདི་
འདྲ་ཞིག་དགོས་ཞེས་དམ་པ་གང་དེའི་ཞབས་འབྲིང་བསྟན་པ་ལེགས་ཚོགས་ལགས་ནས་བརྟན་བཅས་བསྐུལ་བ་བཞིན། །ཡོངས་འཛིན་ཁྲི་བྱང་སྤྲུལ་མིང་བས་སྦྱར་བའོ།། །། ་དགའ་བྱང་དགྲ་ཚང་གི་མཁན་བརྒྱུད་ཁ་སྐོང་དུ།  མང་ཐོས་ཚུལ་གནས་ཁྲིམས་ཀྱི་བ་གམ་རྩེར། །
ཐེག་གསུམ་ཆོས་ཀྱི་དྲིལ་ཆེན་སྙན་སྒྲོགས་པས། །བློ་གསལ་བློ་ཡི་ཀུན་དགའ་འཕེལ་བའི་གཉེན། །མཚུངས་མེད་བཤེས་གཉེན་ཆེན་པོར་གསོལ་བ་འདེབས།། །། ཨོཾ་སསྟི་ཁྱོད་མཚན་བདུད་རྩིའི་ཐིགས་ཕྲེང་རེ་རེས་

[036B] ༑ འཆི་བ་བདག་བེ་ཅོན་རིན་མོའི་གནས་འགོ་དང། །བདེ་ལྡན་ཞིང་གི་དཔལ་གྱུར་བཅོམ་ལྡན་འདས། །ཚེ་མཏའ་ཡས་པའི་མགོན་དེས་དགེ་ལེགས་སྩོལ། །རྒྱལ་བ་གཉིས་པ་ཞེས་གྲགས་དོན་ལྡན་དབྱངས། །སྲིད་པ་གསུམ་ན་རབ་སྙན་
བློ་བཟང་བསྟན། །འཛིན་མཁས་དམ་པའི་རྣམ་རོལ་རྒྱལ་བའི་སྲས། །མཚན་ལྡན་རྗེ་བཙུན་བླ་མ་ཞབས་བརྟན་ཤོག། །མདོ་སྔགས་གཞུང་བརྒྱར་གཟིགས་པ་ཡངས་པས་མཁས། །ཐུབ་པའི་བརྟུལ་ཞུགས་རྣམ་དག་ཁྲིམས་ཀྱིས་བཙུན། །
གཞན་ཕན་རིན་ཆེན་སེམས་མཆོག་འབྱོངས་པས་བཟང། །འགྲོ་འདྲེན་སྐྱེས་བུའི་མཆོག་ཏུ་ཞབས་བརྟན་ཤོག་འཆད་པས་ཐུབ་གསུང་རིན་ཆེན་ཐང་མར་བརྡལ། །རྩོད་པས་སྨྲ་ངན་རྨོངས་པའི་དྲ་བ་གཅོད། །རྩོམ་པ་ཚངས་སྲས་
སྒེག་པའི་རོལ་མོའི་སྒྲས། །མཁས་ཀུན་ཡིག་འགུགས་བཞིན་  ྾  རྟག་ཆ་གོལ་ས་སྤངས་བའི་ལྟ་བ་དང། །མི་རྟོག་ཏིང་འཛིན་བརྟན་པོའི་སྒོམ་བྱུང་རྩལ། །སྤྱོད་མཆོག་དགེ་ལྡན་བསྟན་པའི་མཛེས་རྒྱན་དུ། །གོང་མའི་རྣམ་ཐར་
སྐྱོང་བཞིན་  ྾  རིན་ཆེན་གསུམ་གྱི་བདེན་པའི་བྱིན་རླབས་དང། །དམ་ཅན་ཆོས་སྐྱོང་སྲུང་མའི་འཕྲིན་ལས་མཐུ། །ཆོས་ཉིད་རྟེན་འབྲེལ་ཟབ་མོའི་བདེན་སྟོབས་ཀྱིས། །སྨོན་པའི་དོན་འདི་བདེ་བླག་འགྲུབ་གྱུར་ཅིག་ །ཅེས་པ་འདི་ཡང་
བྲག་གཡབ་བ་རྟོགས་ལྡན་རིན་པོ་ཆེ་འཇམ་དབྱངས་བློ་གྲོས་མགོན་བླ་མའི་བསྟན་པ་ཕྱོགས་མཐར་སྤེལ་བ་ལ་ཟླ་མེད་པའི་སྐྱེས་མཆོག་དེ་ཉིད་ཀྱིས་མཆོག་སྤྲུལ་གྲགས་པ་བློ་བཟང་བསྟན་པའི་རྒྱལ་མཚན་གྱི་ཞབས་བརྟན་གསོལ་འདེབས་འདི་འདྲ་ཞིག་དགོས་ཞེས་ཆབ་མདོ་གསང་འདུས་གྲ་ཚང་གི་དགེ་སློང་ཚེ་དབང་མྒོན་

[037A]༄༅།  །པོས་བསྐུལ་བའི་ངོར། ཡོངས་འཛིན་ཁྲི་བྱང་སྤྲུལ་མིང་པས་སྦྱར་བའོ།།  །། ་ཨོཾ་སསྟི། གཞོམ་གཞིག་ཡོངས་བྲལ་རྡོ་རྗེ་སྙིང་པོའི་ཁམས། །གསལ་རྫོགས་མཚན་དཔེར་ཤར་བའི་
ངུར་སྨྲིག་གར། །བླ་མ་བློ་བཟང་ཚེ་དཔག་མེད་མགོན་གྱིས། །འཆི་མེད་བདུད་རྩིའི་ཆར་ཆེན་དེང་འདིར་སྩོལ། །འཕགས་ཡུལ་ཤིང་རྟ་ཆེན་པོའི་བཞེད་གཞུང་རྣམས། །འཇམ་མགོན་མགྲིན་མཚོར་རྩེན་པའི་རྣམ་དཔྱོད་ཀྱིས། །མཆོག་རབ་
ལེགས་བཤད་དབྱངས་སྙན་རྟག་སྒྲོག་པས། །མཁས་ཀུན་བརྟན་པ་འཕྲོག་མཛད་ཞབས་བརྟན་ཤོག་མང་ཐོས་རྟ་བདུན་བདག་པོའི་འོད་སྟོང་གིས། །མགྲིན་སྔོན་ཁེངས་པའི་ཐོར་ཚུགས་རབ་བསྙིལ་ཞིང། །བརྟན་ཅིང་ཞི་དུལ་བརྩེ་བའི་བྡག་
ཉིད་ཅན། །ཐེག་མཆོག་བཤེས་གཉེན་ཆེན་པོ་  ྾  ཚིག་ཏུ་རྗོད་པའི་ཆ་ཤས་རི་ཙམ་གྱིས། །གཞུང་བརྒྱའི་དཀའ་གནད་མདུད་རྒྱ་ཅིག་ཅར་དུ། །ལྷུག་པར་དགྲོལ་བའི་སྟོན་མཆོག་ཟླ་མེད་པ། །དྲན་དབང་སྨྲ་བའི་ཉི་མ་  ྾  ཟབ་རྒྱས་གདམས་
པའི་གཏེར་གྱིས་རྒྱུད་གཏམས་ཀྱང། །ཚུལ་འཆོས་དྲེགས་སྙེམས་ངང་ཚུལ་རྒྱང་བསྲིངས་ཏེ། །བུམ་ནང་མར་མེའི་བརྟུལ་ཞུགས་ཡོངས་བཟུང་བའི། །བཀའ་གདམས་སྲོལ་འཛིན་མཆོག་ཏུ་ཞབས་  ྾  བདག་ཅག་རྣམས་ཀྱང་མགོན་པོ་
ཁྱོད་ཉིད་ཀྱིས། །ལེགས་བསྟན་ཐེག་མཆོག་ལམ་གྱི་རིམ་པ་རྣམས། །རྩེ་གཅིག་སྒྲུབ་པའི་ཉམས་ལེན་མཐར་སོན་ཏེ། །བླ་མེད་སྐུ་གསུམ་གོ་འཕང་མྱུར་ཐོབ་ཤོག་རབ་འབྱམས་སྲས་བཅས་རྒྱལ་བའི་བྱིན་རླབས་དང། །སྣང་སྟོང་འྒལ་

[037B] །ཇི་ལྟར་སྨོན་པའི་དོན་འདི་མ་ལུས་པ། །མྱུར་འགྲུབ་བཀྲ་ཤིས་དགེ་མཚན་རྒྱས་གྱུར་ཅིག་ །ཅེས་པ་འདི་ཡང་སེར་བྱིས་ཏྲེ་ཧོར་བེ་རི་བ་དགེ་སློང་དབང་ཕྱུག་ཕུན་ཚོགས་དང། འཇར་མན་མི་རིགས་བཙུན་མ་ཐུབ་བསྟན་ཆོས་བཟང་ནས་མང་ཐོས་འདུལ་བ་འཛིན་
པའི་དགེ་བའི་བཤེས་གཉེན་རྟ་མགྲིན་རབ་བརྟན་གྱི་ཞབས་བརྟན་གསོལ་འདེབས་འདི་ལྟ་བུ་ཞིག་དགོས་ཞེས་རྟེན་བཅས་བསྐུལ་བ་བཞིན། ཡོངས་འཛིན་ཁྲི་བྱང་སྤྲུལ་མིང་པས་སྦྱར་བའོ།། །། ་ཞབས་བརྟན་གསོལ་འདེབས་བློ་བཟང་བདེན་པའི་དབྱངས་སྙན་ཞེས་བྱ་བ་བཞུགས་སོ།།  ཨོཾ་སསྟི་
རྒྱལ་ཀུན་འཆི་མེད་གྲུབ་པའི་བདུད་རྩིའི་ཁམས། །མཚན་དཔེའི་ཚོམ་བུར་སྤུངས་པའི་ངུར་སྨྲིག་གར། །བློ་བཟང་རྒྱལ་བ་ཚེ་འཛིན་ཚེ་ཡི་ལྷའི། །བྱིན་རླབས་སྣང་བ་དམ་པས་སྲིད་འདི་སྲུངས། །བློ་གཏེར་འཇམ་མགོན་རྒྱལ་བའི་ལུགས་བྯང་
མཆོག་ཤཱཀ་ཐུབ་བསྟན་པའི་སྙིང་པོར་རྟག་སྤེལ་བའི། །འཕྲིན་ལས་ཀུན་ཕན་འོད་སྣང་ཕྱོགས་ཀྱི་མཐར། །ཡོངས་ཁྱབ་རྗེ་བཙུན་བླ་མ་ཞབས་བརྟན་ཤོག་བློ་གྲོས་མཚུངས་མེད་བཟང་པོའི་རང་རྩལ་གྱིས། །ཐུབ་པས་རྗེས་བསྟན་
ཟབ་རྒྱས་ཆོས་ཀྱི་འཕྲིན། །ཁམས་གསུམ་རྒུད་པ་ལས་སྒྲོལ་དབྱངས་སྙན་གྱིས། །ཕྱོགས་ཀུན་ཁྱབ་པའི་བྱེད་པོར་  ྾  བཅུ་ཕྲག་རིག་པའི་གནས་ཀུན་མཁྱེན་པས་མཁས། །རྣམ་དག་སྡོམ་གསུམ་བསླབ་པའི་ཁྲིམས་ཀྱིས་བཙུན། །
གཞན་ཕན་ལྷག་བསམ་གོ་ཆ་བརྟན་པས་བཟང། །བསྔགས་འོས་དམ་པའི་མཆོག་ཏུ་  ྾  འཆད་པས་ཟབ་དོན་ལེགས་བཤད་ཐང་མར་བརྡལ། །རྩོད་པས་སྨྲ་ངན་ལོག་པའི་དཔུང་ཚོགས་གཞོམ། །རྩོམ་པ་དབྱངས་ཅན་སྒེག་མོའི་ཏམ་

[038A]༄༅། །བུ་རས། །མཁས་ཀུན་ཡིད་དབང་འཕྲོག་བཞིན་  ྾  རྟག་ཆད་གོལ་ས་སྤངས་པའི་ལྟ་བ་དང། །དཔྱད་འཇོག་སྒོམ་པའི་ཏིང་འཛིན་འདོད་རྒྱུར་རྩེན། །ཀུན་བཟང་རྒྱལ་སྲས་སྤྱོད་མཆོག་ཕ་མཐར་
སོན༑ ༑མཐའ་ཡས་འགྲོ་བའི་ཉེར་འཚོར་  ྾  བློ་བཟང་རྒྱལ་བའི་རིང་ལུགས་ནོར་བུའི་གདུགས། །སྙིང་སྟོབས་དཔུང་པ་བརྟན་པོས་ལེགས་བཟུང་སྟེ། །ཁམས་གསུམ་ཡོངས་ཀྱི་བླ་ན་མཐོར་འདེགས་པའི། །ཟླ་མེད་དཔའ་བོ་ཆེན་པོར་
མདོར་ན་ཡབ་རྗེ་རྗེ་བཙུན་གོང་མ་ཡི། །གསང་བ་གསུམ་གྱི་རྣམ་ཐར་རྨད་བྱུང་བ། །མ་ལུས་བདག་གིར་བཞེས་པའི་སྐལ་བཟང་གི། །ངོ་མཚར་སྐྱེ་རྒུའི་དཔལ་དུ་རྟག་གསལ་ཤོག་འཇམ་དཔལ་རྡོ་རྗེ་ཤུགས་དྲག་དྲེགས་པའི་གར། །
མཐུ་ལྡན་བསྟན་སྲུང་སྙིང་གི་ནོར་བུས་ཀྱང། །རིང་ནས་བསྟེན་པའི་དམ་ཚིག་ཉེར་དགོངས་ནས། །འཕྲིན་ལས་རྣམ་བཞི་དུས་ལས་མི་གཡེལ་མཛོད། །སྲས་བཅས་རྒྱལ་བ་རྒྱ་མཚོའི་ཐུགས་རྗེ་དང། །སྣང་སྟོང་ཆོས་ཉིད་ཟབ་མོའི་རྟེན་འབྲེལ་
སྟོབས༑ ༑བདག་ཅག་རྩེ་གཅིག་མོས་པའི་བདེན་མཐུ་ཡིས། །སྨོན་པའི་དོན་ཀུན་ལྷུན་གྱིས་འགྲུབ་གྱུར་ཅིག་ །ཅེས་བདག་ཅག་གི་རྣམ་འདྲེན་རིགས་བརྒྱའི་ཁྱབ་བདག་རྡོ་རྗེ་འཆང་ཕ་བོང་ཁ་པ་ཆེན་པོའི་མཆོག་སྤྲུལ་རིན་པོ་ཆེ་རྗེ་བཙུན་ངག་དབང་བློ་བཟང་འཕྲིན་ལས་བསྟན་འཛིན་དཔལ་བཟང་པོ་དེ་ཉིད་
ཀྱི་ཡང་སྤྲུལ་ངེས་རྙེད་གསར་དུ་བཞད་པ་བློ་བཟང་ཐུབ་བསྟན་འཕྲིན་ལས་ཀུན་ཁྱབ་མཆོག་གི་ཞབས་བརྟན་གསོལ་འདེབས་འདི་ལྟ་བུ་ཞིག་དགོས་ཞེས་ཕྱག་མཛོད་སྐུ་ཞབས་འཕྲིན་ལས་དར་རྒྱས་དང། སེར་སྨད་གྲྭ་ཚང། སེར་སྨད་རྒྱལ་རོང་ཁང་ཚན། སེར་སྔགས་འདུས་སྤྱི། མཆོག་སྤྲུལ་དམ་པའི་ཞལ་སློབ་མའི་སོར་བཧིལ་ཀོབ་སེ་རའི་

[038B] གྲོ་མོ་བ་སྒོ་རབ་བཀྲ་ཤིས་བཅས་ནས་རྟེན་བཅས་བསྐུལ་མ་གནང་བ་བཞིན། ཡོངས་འཛིན་ཁྲི་བྱང་སྤྲུལ་མིང་པས་སྨོན་པའི་མཚམས་སྦྱོར་དང་བཅས་སྦྱར་བའོ།། །། ་ཚུལ་ཁང་དགེ་བཤེས་དཀོན་མཆོག་དཔལ་འབྱོར་ནས་རྒྱུད་སྟོད་མཁན་པོ་ལས་ཐོག་པ་ཚུལ་ཁང་
རྟ་ར་མཆོག་སྤྲུལ་རིན་པོ་ཆེའི་ཞབས་བརྟན་གསོལ་འདེབས་དགོས་བསྐུལ་སྨོན་ཚིག་ཏུ།  ཨོཾ་སསྟི། དབྱིངས་རིག་མི་ཕྱེད་ངོ་མཚར་སྒྱུ་མའི་སྤྲིན། །ཡིད་འཕྲོག་སྟོན་ཟླའི་ལང་ཚོར་སྒེག་པ་མོ། །ཚེ་སྦྱིན་ལྷག་པའི་ལྷ་མོའི་བྱིན་རླབས་ཀྱི། །སྣང་བ་དམ་པས་རྟག་ཏུ་
སྐྱོང་བར་མཛོད། །རིན་ཆེན་དཀོན་མཆོག་གསུམ་གྱི་མཛོད་གཅིག་པུ། །ཚུལ་གནས་མང་ཐོས་ཡོན་ཏན་ལྷུན་རྫོགས་ཤིང། །མཁས་གྲུབ་བྱེ་བའི་བཞེད་སྲོལ་རྒྱལ་བའི་བསྟན། །སྤེལ་མཛད་མཚན་ལྡན་བླ་མ་ཞབས་བརྟན་ཤོག་མདོ་སྔགས་
གཞུང་ལུགས་དཀའ་གནད་མདུད་པའི་རྒྱ། །ཕྲ་ཞིབ་རྣམ་དཔྱོད་འཕྲུལ་གྱི་ལྡེ་མིག་གིས། །ཕྱེ་བའི་ལེགས་བཤད་བློ་གསལ་དགའ་སྟོན་དུ། །འགྱེད་མཁས་བཤེས་གཉེན་མཆོག་ཏུ་  ྾  རྣམ་དག་བསླབ་གསུམ་རྩ་བ་རབ་བརྟན་ཅིང། །འཆད་རྩོད་རྩོམ་
པའི་ཡལ་འདབ་ཡངས་པོར་གྲོལ། །གཞན་ཕན་འབྲས་བཟང་ཁུར་གྱིས་རབ་དུད་པའི། །སྐྱེས་མཆོག་ཡོངས་འདུའི་འཁྲི་ཤིང་  ྾  མཁས་བཙུན་བཟང་པོའི་རྣམ་ཐར་རྨད་པོ་ཆེ། །བློ་བཟང་བསྟན་པའི་རྒྱན་དུ་རྟག་ཆེ་བས། །ཆོས་ལམ་
དྲི་མེད་གསལ་བའི་དགེ་མཚན་གྱི། །དགའ་སྟོན་སྲིད་པའི་མཐར་ཡང་ཡུན་གནས་ཤོག་ཁྱོད་གསུང་བདུད་རྩིའི་བཅུད་ཀྱིས་རྟག་འཚོ་བའི། །སྐལ་བཟང་སྐལ་བར་ཐོབ་པའི་བུ་སློབ་རྣམས། །མགོན་ཁྱོད་ཚེ་རབས་ཕྲེང་བར་མི་འྦྲལ་

[039A]༄༅། །ཞིང༑ ༑ཐེག་མཆོག་ལམ་བཟང་བགྲོད་པ་མཐར་སོན་ཤོག་སྐྱབས་ཡུལ་རབ་འབྱམས་རྒྱལ་བའི་བྱིན་མཐུ་དང། །སྟོང་དང་རྟེན་འབྱུང་འགལ་མེད་བདེན་པའི་མཐུ། །བསྟེན་ཅིང་མཆོད་པའི་ཆོས་
སྲུང་འཕྲིན་ལས་ཀྱིས། །སྨོན་པའི་རེ་འབྲས་ཡིད་བཞིན་འགྲུབ་གྱུར་ཅིག།  །།ཅེས་པ་འདི་ཡང་ཡོངས་འཛིན་ཁྲི་བྱང་སྤྲུལ་མིང་པས་སྦྱར་བའོ།། །། ་ཞབས་བརྟན་གསོལ་འདེབས་འཆི་མེད་བདུད་རྩིའི་ཆར་འབེབས་ཞེས་བྱ་བ་བཞུགས་སོ།།  རབ་འབྱམས་
རྒྱལ་ཀུན་འཕྲིན་ལས་བདུད་རྩིའི་དཔྱིད། །འཇོག་སྒེག་ལང་ཚོར་སྨིན་པའི་ཡིད་འོང་མ། །ཚེ་སྦྱིན་ལྷག་པའི་ལྷ་མོའི་བྱིན་རླབས་ཀྱི། །སྣང་བ་དམ་པས་རྟག་ཏུ་སྐྱོང་བར་མཛོད། །རྨད་བྱུང་བློ་གྲོས་བཟང་པོའི་འདབ་བརྒྱ་པ། །ཐུབ་གསུང་
སྦྲང་རྩིའི་སྙིང་པོའི་བཅུད་ཆགས་ཤིང། །བསྟན་པའི་དེ་ཉིད་འབྱེད་པའི་རྣམ་དཔྱོད་རྩལ། །རབ་རྒྱས་དཔལ་ལྡན་བླ་མ་ཞབས་བརྟན་ཤོག་གཞུང་ལུགས་མང་ཐོས་དཀྱིལ་འཁོར་ཡོངས་རྫོགས་ཤིང། །རྣམ་དག་ཚུལ་ཁྲིམས་འོད་དཀར་འབུམ་
པ་ཅན། །སྐལ་བཟང་ཡིད་ཀྱི་ཀུན་ད་བཞད་པའི་གཉེན། །མཚུངས་མེད་སྨྲ་བའི་ཟླ་བ་  ྾  འཕགས་བོད་མཁས་པའི་བཞེད་དགོངས་ནོར་བུའི་མཛོད། །མ་སྨད་རིགས་ཚུལ་སྟོང་གིས་ལེགས་ཕྱེ་སྟེ། །བློ་གསལ་དགའ་བསྐྱེད་མུ་ཏིག་དོ་ཤལ་
ཕྲེང༑ ༑སྤེལ་མཁས་བཤེས་གཉེན་མཆོག་ཏུ་  ྾  རབ་འབྱམས་རྒྱལ་བའི་གསང་གསུམ་བྱིན་རླབས་དང། །འཁོར་འདས་བརྟན་གཡོའི་དྭངས་བཅུད་མ་ལུས་པ། །མི་ཤིགས་སྲོག་གི་ཟུངས་སུ་ཉེར་སྨིན་ནས། །གཞོམ་བྲལ་རྟག་པའི་ཁམས་

[039B]བདག་སོགས་རྨོངས་དང་བག་མེད་དབང་གྱུར་བས། །ཚུལ་བཞིན་མ་བསྟེན་མ་དད་ལོག་རྟོག་སོགས། །ནོངས་པ་ཀུན་བྱང་གདམས་ངག་བདུད་རྩིའི་རོས། །ཚིམས་པའི་སྐལ་བཟང་ཉམས་པ་མེད་གྱུར་ཅིག་བསླུ་མེད་
རྒྱལ་བ་རྒྱ་མཚོའི་བྱིན་རླབས་དང། །སྣང་སྟོང་ཟུང་འཇུག་ཆོས་དབྱིངས་བདེན་པའི་མཐུ། །བདག་ཅག་ལྷག་བསམ་དག་པའི་ནུས་སྟོབས་ཀྱིས། །སྨོན་པའི་དོན་འདི་བདེ་བླག་འགྲུབ་གྱུར་ཅིག་ །ཅེས་པ་འདི་ཡང་མང་ཐོས་དགེ་བའི་བཤེས་གཉེན་སེར་བྱེས་
ཏྲེ་ཧོར་བཀའ་འགྱུར་བ་བློ་བཟང་ཐུབ་བསྟན་གྱི་ཞབས་བརྟན་གསོལ་འདེབས་འདི་འདྲ་ཞིག་དགོས་ཞེས་གང་གི་སློབ་བུ་སེར་ཏྲེའི་སློབ་གཉེར་བ་རྣམས་ནས་རྟེན་བཅས་བསྐུལ་ངོར། ཡོངས་འཛིན་ཁྲི་བྱང་སྤྲུལ་མིང་པས་སྦྱར་བའོ།། །། ་མྱུར་བྱོན་གསོལ་འདེབས་རེ་སྨོན་ལྷུན་འགྲུབ་ཅེས་བྱ་བ་
བཞུགས་སོ།།  གསང་གསུམ་ཡོན་ཏན་ཟླ་བ་གསར་པའི་འཛུམ། །མི་ཕྱེད་དད་པའི་ཡིད་མཁར་བསྟེན་པའི་མོད། །མངོན་འདོད་ཀུན་དའི་ཚལ་རབ་བཞད་པའི་གཉེན། །སྲས་བཅས་རྒྱལ་བའི་ཐུགས་རྗེས་དེང་འདིར་སྐྱོངས། །ཐུབ་
དབང་གཉིས་པ་འཇམ་མགོན་བསྟན་པའི་བཅུད། །སྲིད་ཞིའི་དགེ་མཚན་དཔྱིད་དུ་ལེགས་སྤེལ་བས། །རྒྱལ་བའི་ལམ་བཟང་གསལ་མཛད་ཆོས་ཀྱི་རྗེ། །མཚན་ལྡན་འགྲོ་བའི་བླ་མར་གསོལ་བ་འདེབས། །སྙིགས་དུས་རྒུད་པའི་མུན་པར་
ཡོངས་འཕྱན་པའི། །ཉམ་ཐག་གདུལ་བྱའི་ཚོགས་རྣམས་ཐུགས་བསྐྱེད་ཀྱི། །སྣང་བ་དམ་པའི་འོད་ཀྱིས་མི་སྐྱོང་ན། །གཞན་ཕན་དམ་བཅའི་རི་མོ་གང་དུ་ཐལ། །འོན་ཏེ་མ་དག་འགྲོ་ངོར་སྣང་ཚུལ་ལས། །མི་ཞུམ་སྙིང་སྟོབས་དཔའ་བའི་

[040A]༄༅། །རྒྱལ་སྲས་རྣམས། །འགྲོ་ཁམས་རྒྱ་མཚོའི་ཕྱི་མཐའ་མ་རྫོགས་བར། །ཞི་བདེར་གོལ་བའི་གོ་སྐབས་ག་ལ་ཞིག་དེ་ཕྱིར་བརྩེ་ཆེན་རྟ་བདུན་རླུང་ཤུགས་ཀྱིས། །ཉེར་དྲངས་མཆོག་སྤྲུལ་ཉིན་བྱེད་འོད་
བརྒྱ་པ། །བདག་ཅག་སྐལ་བཟང་མོས་པའི་མཁའ་དབྱིངས་སུ། །ངོ་མཚར་སྣང་བ་འབུམ་བཅས་མྱུར་འཆར་ཤོག་མཁས་བཙུན་བཟང་གྲུབ་རྣམ་ཐར་གཙང་མ་ཡིས། །བློ་བཟང་བསྟན་པའི་རྒྱལ་མཚན་སྲིད་རྩེའི་བླར། །སྒྲེང་ལ་ཟླ་
མེད་མཐུ་ཆེན་དཔའ་བོའི་རྩལ། །ཡོངས་རྫོགས་མཆོག་གི་སྤྲུལ་སྐུ་  ྾  འཆད་རྩོད་རྩོམ་ལ་འཇིགས་བྲལ་ལྷ་ཡི་རྔ། །ཟབ་རྒྱས་ཆོས་ཕུང་སྙིང་པོར་རྟག་སྙན་པས། །འགྲོ་ཀུན་གཏན་བདེའི་མགྲོན་དུ་ཉེར་འབོད་པའི། །ལམ་སྟོན་བཤེས་
གཉེན་དམ་པར་  ྾  རབ་འབྱམས་སྲས་བཅས་རྒྱལ་བའི་བྱིན་རླབས་དང། །བསྟེན་ཅིང་མཆོད་པའི་བསྟན་སྲུང་རྒྱ་མཚོའི་མཐུས། །དྲིན་ཅན་བླ་མའི་ཡང་སྤྲུལ་མཚན་དཔེའི་གར། །མྱུར་བྱོན་བསྟན་འགྲོའི་དཔལ་དུ་འགྱུར་བར་ཤོག་
 ཅེས་དགའ་ལྡན་ཁྲི་ཆེན་ཉག་རེ་ཐུབ་བསྟན་སྙན་གྲགས་རྒྱ་མཚོ་དཔལ་བཟང་པོའི་མཆོག་སྤྲུལ་ཐུབ་བསྟན་མཚན་ལེགས་རྒྱལ་མཚན་མཆོག་གཟུགས་སྐུ་ཆོས་དབྱིངས་སུ་མནལ་བའི་ཡང་སྤྲུལ་མྱུར་བྱོན་གྱི་སྨོན་ཚིག་འདི་ལྟ་བུ་ཞིག་དགོས་ཞེས་འཕགས་ཡུལ་དུ་ཕེབས་འབྱོར་དགའ་ལྡན་ཉག་རེ་ཁམས་ཚན་གྱི་དགེ་འདུན་སྤྱི་ནས་བསྐུལ་མ་མཛད་པ་
བཞིན། ཡོངས་འཛིན་ཁྲི་བྱང་སྐྱེ་མིང་པས་སྨོན་པའི་མཚམས་སྦྱོར་དང་བཅས་སྦྱར་བའོ།།  །། ་ཡིད་འཕྲོག་སྟོན་ཟླ་རྒྱས་པའི་ལང་ཚོའི་ཉམས། །མཉེན་ལྕུག་ཨུཏྤལ་འཛིན་པའི་རི་དྭགས་མིག་ཚེ་སྦྱིན་ལྷག་པའི་ལྷ་མོའི་སྙན་

[040B] །རབ་འབྱམས་ཞིང་ཀུན་འགེངས་པས་འགྲོ་འདི་སྲུངས། །ཐུབ་བསྟན་ལུང་དང་རྟོགས་པའི་ཀུན་དའི་ཚལ། །ནོར་འཛིན་ཕན་བདེའི་རྒྱན་དུ་བཞད་པའི་གཉེན། །རྨད་བྱུང་འཕྲིན་ལས་འོད་དཀར་རབ་གསལ་བའི། །སྐྱེས་མཆོག་
བདུད་རྩིའི་ཟླ་བ་རྟག་བརྟན་ཤོག་བག་ཡོད་ར་བ་བརྟན་པོར་བསྐྱེད་བསྲིངས་པའི། །རྣམ་དག་ཚུལ་ཁྲིམས་ས་ཧ་ཀ་རའི་ལྗོན། །མི་རྟོག་ཏིང་འཛིན་ཤེས་རབ་འབྲས་བཟང་གིས། །ཡོངས་དུད་འགྲོ་བའི་ཉེར་འཚོར་ཞབས་བརྟན་ཤོག་ཐོས་
བསམ་སྒོམ་པ་ཕྱོགས་རེ་རེ་མ་གོལ་ཞིང། །མཁས་བཙུན་བཟང་གྲུབ་གཅིག་གྲོགས་གཅིག་སོང་བས། །བློ་བཟང་རྒྱལ་བསྟན་སྙིང་ལོ་བླ་ནས་བླར། །འདེགས་པའི་བྱེད་པོ་མཆོག་ཏུ་ཞབས་བརྟན་  ྾  རབ་འབྱམས་སྲས་བཅས་རྒྱལ་བའི་བྱིན་
རླབས་དང། །རིང་ནས་བསྟེན་པའི་བསྟན་སྲུང་རྒྱ་མཚོའི་མཐུ། །བདག་ཅག་ལྷག་བསམ་དག་པའི་བདེན་སྟོབས་ཀྱིས། །རེ་བའི་སྨོན་པ་ཇི་བཞིན་འགྲུབ་གྱུར་ཅིག།  །།ཅེས་པ་འདི་ཡང་སྟོད་ཁ་རི་རིན་པོ་ཆེ་བློ་བཟང་ཚུལ་ཁྲིམས་དཔལ་བཟང་པོའི་ཡང་སྤྲུལ་བསྟན་
འཛིན་འོད་གསལ་སྐུ་ཚེ་ཡུན་བརྟན་གྱི་གསོལ་འདེབས་འདི་འདྲ་ཞིག་དགོས་ཞེས་ཤེལ་དཀར་ཕྱག་མཛོད་བློ་བཟང་རྡོ་རྗེ་དང། ཤེ་ལ་གྲྭ་དགེ་སློང་ཡེ་ཤེས་རྣམ་གྲོལ་སོགས་ནས་བསྐུལ་བའི་ངོར། ཡོངས་འཛིན་ཁྲི་བྱང་སྤྲུལ་མིང་པས་སྦྱར་པའོ།། །། ་དགའ་ལྡན་བྱང་རྩེ་གྲྭ་ཚང་གི་མཁན་བརྒྱུད་གསོལ་འདེབས་ཀྱི་ཁ་སྐེང་ཚིགས་བཅད་ལ།།
རྒྱལ་ཀུན་ཡེ་ཤེས་ཕུང་པོ་རྩོང་ཁ་པའི། །ལེགས་གསུང་བདུད་རྩིའི་དྒའ་སྟོན་རྟག་མྱང་བས། །ལུང་རིགས་དབྱངས་སྙན་བྱེ་བ་སྒྲོག་པ་ལ། །ཟླ་མེད་མཁས་མཆོག་དབང་པོར་གསོལ་བ་འདེབས།།  །། ་རྒྱུད་སྨད་མཁན་པ་དགའ་བྱང་ཕ་ར་བློ་བཟང་དོན་གྲུབ་ཀྱི་

[041A]༄༅། །མཚན་བྱང་རྒྱུད་གྲའི་མཁན་བརྒྱུད་གསོལ་འདེབས་སུ་ཁ་སྐོང་འཇུག་རྒྱུར།  བློ་གཏེར་རྒྱལ་བའི་གཞུང་བཟང་སྟོང་གི་བཅུད། །མྱང་བས་མདོ་སྔགས་ཟབ་དོན་འཆང་ལ་དབང། །གྲུབ་གཉིས་འདོད་རྒུའི་དཔལ་མངའ་རྡོ་རྗེ་འཛིན། །
རྗེ་བཙུན་བླ་མའི་ཞབས་ལ་གསོལ་བ་འདེབས།། །། ་ངག་རིག་དྲན་དབང་བྱེ་བའི་བློ་གྲོས་རྩལ། །རྣམ་གནོན་མཁས་བཙུན་བཟང་པོའི་འཕྲིན་ལས་ཀྱིས། །བསྟན་ལ་སྟོན་པའི་བརྟུལ་ཞུགས་འཛིན་པའི་རྗེ། །མཚུངས་མེད་རྗེ་བཙུན་བླ་མར་གསོལ་བ་འདེབས། །ཨོཾ་ཨཱགུ་རུ་བཛྲ་དྷ་ར་ཝ་གིནྡྲ་སུ་མ་ཏི་ཀརྨ་ཤཱ་ས་ན་དྷ་ར་སིངྔྷི་ཧཱུཾ་ཧཱུཾ།  ཞེས་མཚན་སྔགས་ཇི་ལྟར་རིགས་པ་བཟླས་རྗེས།  སྐྱབས་གནས་ཀུན་འདུས་དྲིན་ཅན་བླ་མ་ལ། མི་ཕྱེད་སྙིང་ནས་གུས་པས་གསོལ་འདེབས་ན། །བརྩེ་
པའི་བུ་ལམ་ཡིས་ཇི་བཞིན་དུ། །ཐུགས་རྗེས་བཟུང་ལ་བྱིན་གྱིས་བརླབ་ཏུ་གསོལ། །མི་ཤེས་རྨོངས་དང་བག་མེད་དབང་གྱུར་པས། །མ་གུས་བརྙས་སྨོད་བཀའ་བཞིན་མ་བགྱིས་སོགས། །དཀར་མིན་ནོངས་པའི་ཉེས་ཚོགས་ཅི་མཆིས་པ། །
མ་ལུས་བསམ་པ་ཐག་པས་མཐོལ་ཞིང་བཤགས། །བསམ་སྦྱོར་དག་པས་མཆོད་ཅིང་བསྙེན་པ་སོགས། །སྒོ་གསུམ་རྣམ་དཀར་ཇི་སྙེད་མཆིས་པའི་མཐུས། །མགོན་ཁྱོད་ཚེ་རབས་ཀུན་ཏུ་མི་འབྲལ་ཞིང། །གསང་འཛིན་སྲས་ཀྱི་ཐུ་ཁོར་རྗེས་
བཟུང་མཛོད། །མཚུངས་མེད་བླ་མ་མཆོག་གི་གསང་གསུམ་གྱི། །བྱིན་རླབས་སྙིང་གི་བཅུད་དུ་རྟག་ཞུགས་ནས། །མདོ་སྔགས་ལམ་བཟང་བགྲོད་པ་མཐར་ཕྱིན་ཏེ། །ཐུགས་ཡིད་གཅིག་ཏུ་འདྲེས་པར་བྱིན་གྱིས་རློབས། །སྐྱེ་བ་ཀུན་ཏུ་ཡང་དག་

[041B]  །ཞེས་སོགས་བརྗོད་ཅིང་བསྔོ་བ་བྱ། ཞེས་པ་འདི་ཡང་སྐྱབྶ་རྗེ་མཆོག་སྤྲུལ་རིན་པོ་ཆེ་ཞི་བར་གཤེགས་པ་དེ་ཉིད་ཀྱི་ཞབས་འབྲིང་གསོལ་དཔོན་དགེ་སློང་བློ་བཟང་བསམ་གཏན་བསྐུལ་བ་བཞིན། ཁྲི་བྱང་སྐྱེ་མིང་པས་སྦྱར་བའོ།།  །། ་ཕྱོགས་བཅུ་རབ་འབྱམས་ཞིང་ན་བཞུགས་པ་
ཡི༑ ༑བདེ་གཤེགས་སྲས་དང་སློབ་མར་བཅས་པ་རྣམས། །རྩེ་གཅིག་གདུང་བའི་གསོལ་འདེབས་འདི་དགོངས་ལ། །བསམ་དང་རེ་བའི་འདོད་པ་འཇོ་བར་གསོལ། །བློ་བཟང་རྒྱལ་བ་གཉིས་པའི་ལུང་རྟོགས་བསྟན། །ཚུལ་བཞིན་འཛིན་པའི་ཡང་
སྤྲུལ་སྲིད་པའི་མིག་མཁས་བཙུན་བཟང་པོའི་འོད་སྣང་འབུམ་གྲོལ་བ། །སྐལ་བཟང་འདབ་བརྒྱའི་དཔལ་དུ་མྱུར་གསལ་ཤོག་རྣམ་དག་བསླབ་པའི་ཁྲིམས་ཀྱིས་རྒྱུད་བསྡམས་ཤིང། །མང་ཐོས་མཁས་དང་གྲུབ་པའི་ཡོན་ཏན་རྫོགས་
འཆད་རྩོད་རྩོམ་པས་བསྟན་དང་འགྲོ་བ་ལ། །ཕན་མཛད་དམ་པའི་མཆོག་ཏུ་མྱུར་བྱོན་ཤོག་བླ་མ་ཡི་དམ་རྣམས་ཀྱི་བྱིན་རླབས་དང། །བསྟེན་ཅིང་མཆོད་པའི་དམ་ཅན་སྲུང་མའི་མཐུ། །ཆོས་ཉིད་རྟེན་འབྲེལ་མི་བསླུའི་བདེན་སྟོབས་ཀྱིས། །སྨོན་པའི་
དོན་འདི་བདེ་བླག་འགྲུབ་གྱུར་ཅིག་ །ཅེས་པ་འདི་ཡང་ཁ་རི་སྤྲུལ་སྐུ་བསྟན་འཛིན་འོད་གསལ་ཞི་བར་གཤེགས་པའི་ཡང་སྤྲུལ་མྱུར་བྱོན་གྱི་གསོལ་འདེབས་འདི་འདྲ་ཞིག་དགོས་ཞེས་སྤྲུལ་སྐུ་དེ་ཉིད་ཀྱི་ཡབ་ཡུམ་གཉིས་ནས་རྟེན་བཅས་བསྐུལ་ངོར་ཡོངས་འཛིན་ཁྲི་བྱང་བས་སྨོན་པའོ།། །། ་ཞབས་བརྟན་སྨོན་
ཚིག་འཆི་མེད་འདོད་འཇོ་བཞུགས་སོ།།  བྱིན་རླབས་བདུད་རྩིའི་ཟེགས་མ་ཕྲ་མོས་ཀྱང། །འཆི་མེད་མངོན་དགའ་འབུམ་གྱི་དཔལ་འཇོ་ཞིང། །སྟོང་ཕྲག་ཟླ་ཞུན་སྒེག་པའི་ལང་ཚོམ། །རྒྱལ་ཡུམ་ལྷག་པའི་ལྷ་མོས་དགེ་ལེགས་སྩོལ། །ཐུབ་གསུང་མདོ་སྔགྶ་

[042A]༄༅། །བསྟན་པའི་སྙིང་པོའི་བཅུད། །ཡེ་ཤེས་མེ་ལོང་ཐུབ་དབང་གཉིས་པའི་བསྟན། །ཡོངས་ཡེ་ཤེས་རང་ཆོག་གིས་གསལ་མཛད་པའི། །ལམ་སྟོན་བཤེས་གཉེན་ཆེན་པོ་ཞབས་བརྟན་ཤོག་ཞི་བ་མཐའ་མེད་
རྣམ་གྲོལ་ནོར་བུའི་གཏེར། །རྣམ་དག་བསླབ་པའི་ཁྲིམས་ཀྱིས་རྒྱུད་གཏམས་ཤིང། །གཞན་པ་ལྷག་བསམ་ཁུར་ཆེན་ཡོངས་བཟུང་བའི། །འདུལ་འཛིན་གནས་བརྟན་མཆོག་ཏུ་ཞབས་བརྟན་ཤོག་ཟླ་བྲལ་རྣམ་དཔྱོད་ཐོགས་པ་མེད་པའི་རྩལ། །
རབ་འབྱམས་གཞུང་བརྒྱའི་མཁའ་ལ་རྟག་འབར་བས། །སྐལ་ལྡན་ཡིད་ཀྱི་རྨོངས་པའི་མུན་པ་ཀུན། །སེལ་མཛད་སྲིད་པའི་སྒྲོན་མེ་ཞབས་བརྟན་ཤོག་ལྷུན་གྲུབ་འོག་མིན་དཔལ་གྱི་ལྟ་ན་སྡུག་མཆོག་ཏུ་ཉམས་དག་རང་ལ་བསོའི་འྦབ་
སྟེགས་ཆི། །ཐེག་མཆོག་ཆོས་ཀྱི་སྒོ་བརྒྱ་འབྱེད་མཁས་པའི། །སྐྱེས་མཆོག་སྨྲ་བའི་ཟླ་བ་ཞབས་བརྟན་ཤོག་སྲིད་པའི་ནད་བརྒྱ་དྲུངས་ནས་འབྱིན་པའི་སྨན། །དམ་ཆོས་བདུད་རྩིའི་སྐལ་བཟང་ཡོངས་སྩོལ་བའི། །མགོན་ཁྱོད་བྡག་
སོགས་གུས་པས་བསྟེན་པ་དང། །བཀའ་བཞིན་སྒྲུབ་པའི་མཆོད་པས་བསྙེན་ནུས་ཤོག་དེའི་མཐུས་བདེ་གཤེགས་བྱེ་བའི་ལམ་པོ་ཆེར། །ཞུགས་ནས་ཐབས་ཤེས་ཟུང་དུ་འབྲེལ་བ་ཡི། །རླབས་ཆེན་རྒྱལ་སྲས་སྤྱོད་པ་མཐར་སོན་ཏེ། །
བླ་མེད་བྱང་ཆུབ་ཆེན་པོ་མྱུར་ཐོབ་ཤོག་རབ་འབྱམས་ཞིང་བཞུགས་སྲས་བཅས་རྒྱལ་བས་ཀྱང། །བདག་སོགས་སྨོན་པའི་དོན་རྣམས་མ་ལུས་པ། །ལྷུན་གྱིས་འགྲུབ་པའི་དྲང་སྲོང་བདེན་པའི་དབྱངས། །ཕྱོགས་ཀྱི་འཁོར་ལོའི་སྤྲིན་དུ་འཁྲོལ་

[042B] ཅེས་པ་འདི་ཡང་མང་ཐོས་ཆོས་ཀྱི་བཤེས་གཉེན་སེར་བྱེས་ཚ་བ་དགེ་བཤེས་ཐུབ་བསྟན་ཡེ་ཤེས་ཀྱི་ཞབས་བརྟན་གསོལ་འདེབས་འདི་འདྲ་ཞིག་དགོས་ཞེས་སེར་བྱེས་ལའུ་རྡོ་མཆོག་སྤྲུལ་ཐུབ་བསྟན་བཟོད་པ་རིན་པོ་ཆེ་དང། འཇར་མན་མི་རིགས་དགེ་ཚུལ་མ་ཐུབ་བསྟན་ཆོས་བཟང་སོགས་བུ་སློབ་རྣམས་ཀྱིས་བསྐུལ་བ་བཞིན། ཡོངས་འཛིན་ཁྲི་
བྱང་སྤྲུལ་མིང་པས་སྨོན་པའོ།། །།   ༈    པད་རག་ལྷུན་པོ་འབར་བའི་མཚན་དཔེའི་རིས། །དད་པའི་རྩིག་ངོས་ལན་གཅིག་བཀོད་པའི་མོད། །འཆི་བདུད་དཔུང་པ་གཞོམ་མཛད་ལྷ་ཡི་ལྷ། །བཅོམ་ལྡན་ཚེ་མཐའ་ཡས་པས་
དགེ་ལེགས་སྩོལ། །རྣམ་འདྲེན་ཐུབ་དབང་བཞི་པའི་ལུང་རྟོགས་བསྟན། །བློ་བཟང་རྒྱལ་བ་གཉིས་པའི་བཞེད་དགོངས་ལྟར། །འཛིན་མཁས་མཚན་ལྡན་དམ་པའི་ཟློས་གར་མཆོག་སྐལ་བཟང་གདུལ་བྱའི་དཔལ་དུ་ཞབྶ་
བརྟན་ཤོག་འཁྲུལ་བྲལ་མདོ་སྔགས་གཞུང་ལུགས་རྒྱ་མཚོ་ཆེ། །གུས་རྟག་བརྩོན་པའི་གྲུ་ཡིས་ལེགས་བརྒལ་ཏེ། །མན་ངག་རིན་ཆེན་མཛོད་ལ་དབང་འབྱོར་བའི། །བཤེས་གཉེན་དེད་དཔོན་མཆོག་ཏུ་ཞབས་བརྟན་ཤོག་རྣམ་
དག་ཚུལ་ཁྲིམས་ཡིད་འཕྲོག་པདྨའི་ཚལ། །ཏིང་འཛིན་ཤེས་རབ་འདབ་སྟོང་བཞད་པའི་འཛུམ། །དགེ་ལེགས་སྦྲང་རྩིའི་ཐིག་ཕྲེང་འབུམ་གྲོལ་ཞིང། །མཐའ་ཡས་འགྲོ་བའི་ཉེར་འཚོར་  ྾  འཇམ་མགོན་རྒྱལ་བའི་རིང་ལུགས་ཉིན་བྱེད་
དབང། །འཆད་རྩོད་རྩོམ་པའི་རྟ་བདུན་རླུང་ཤུགས་ཀྱིས། །ཁམས་གསུམ་མུན་སེལ་དཔྱིད་དུ་འདྲེན་མཁས་པའི། །མཚུངས་མེད་སྟོན་པ་ཆེན་པོར་ཞབས་བརྟན་ཤོག་སྲས་བཅས་རྒྱལ་བ་རྒྱ་མཚོའི་བྱིན་རླབས་དང། །ཆོས་

[043A]༄༅། །ཉིད་རྟེན་ཅིང་འབྲེལ་འབྱུང་བསླུ་མེད་མཐུ། །བདག་ཅག་རྩེ་གཅིག་མོས་པའི་བདེན་སྟོབས་ཀྱིས། །ཇི་ལྟར་སྨོན་པའི་དོན་འདི་འགྲུབ་གྱུར་ཅིག་ ཅེས་པ་འདི་ཡང་སྟོད་ལ་ཕྱི་ཆུད་བར་འགྲོ་ཕན་གླིང་གི་གྣས་
བླ་མ་ཤེལ་དཀར་འཕྲིན་ལས་ཆོས་འཕེལ་དང། འགྲོ་ཕན་གླིང་གི་འདུས་སྤྱི་ཐུན་མོང་ནས། ཀུན་བཟང་རྩེ་རིན་པོ་ཆེ་གོང་མ་སངས་རྒྱས་བསྟན་འཛིན་ཆོས་ཀྱི་དབང་ཕྱུག་གི་མཆོག་སྤྲུལ་ཐུབ་བསྟན་རྒྱལ་མཚན་གྱི་ཞབས་བརྟན་སྨོན་ཚིག་འདི་འདྲ་ཞིག་དགོས་ཞེས་རྟེན་བཅས་བསྐུལ་བའི་
ངོར། ཡོངས་འཛིན་ཁྲི་བྱང་སྐྱེ་མིང་པས་གཡར་ཕྲལ་ཙམ་དུ་སྦྱར་བའོ།། དགེ་ལེགས་འཕེལ།། །།    ༈    ཞབས་བརྟན་གསོལ་འདེབས་འཆི་མེད་མཆོག་སྩོལ་ཞེས་བྱ་བ་བཞུགས་སོ་ །། ཨོཾ་སསྟི། མཚན་གྱི་རིག་སྔགས་བསིལ་ཟེར་ཕྲ་མོས་ཀྱང། །མྠར་
བྱེད་གདུང་བ་བཅིལ་བའི་ཚེ་ཡི་ཆར། །འབེབས་མཁས་ཟླ་གདོང་གཡོ་བའི་བི་ཛ་ཡས། །དེང་འདིར་འཆི་མེད་སྲག་གི་མཆོག་སྦྱིན་མཛོད། །ཚད་ཐུབ་དྲི་བྲལ་རྒྱལ་བསྟན་སྙིང་པོའི་སྲོག་འཛིན་ལ་ཟླ་མེད་ཀུན་བཟློད་རྒྱ་ན་གཅིག་པུ། །ཞི་དབྱིངས་ཐར་པ་མཆོག་
གིས་མཁན་ཆེ། །མཚན་ལྡན་རྗེ་བཙུན་བླ་མར་གསོལ་བ་འདེབས། །མཁྱེན་རབ་དག་གཙང་གསེར་གྱི་འོད་རྣོན་གྱིས། །བདེན་གཉེས་ཤེས་བྱའི་གཟུགས་སྣང་མ་འདྲེས་པར། །གསལ་བྱེད་ཕྲ་ཞིང་རིགས་པའི་གཏེར་ཆེན་པོ། །ཡོངས་དག་ཆོས་ཀྱི་ཉི་མར་
ཞབས་བརྟན་ཤོག་ཆོས་འདུལ་ཟླ་བ་དག་པའི་འོ་མཚོའི་ཀློང། །བརྟན་མཁས་ཞི་དུལ་མུ་ཏི་དགོད་པའི་འཛུམ། །ཀུན་ཕན་འདོད་འབྱུང་སྨན་གྱི་བསང་གཏོར་དུ། །འབྱེད་མཁས་བཙུན་པའི་མཆོག་ཏུ་  ྾  ལྷག་བསམ་དྲི་བྲལ་ཡིད་འོང་བུར་རྒྱུན། །

[043B] །མི་ཟད་ཕན་བདེའི་ཆུ་གཏེར་ཕྱོགས་ཀྱི་མཐར། །སྦྲོ་མཁས་སྨྲ་བའི་ཟླ་བར་  ྾  འཆད་པ་སྐབས་གསུམ་བདུད་རྩིའི་ཀླུང་བརྒྱ་འགྲེམས། །རྩོད་པ་མི་ཟད་རྡོ་རྗེའི་མཚོན་ཆ་རྣོ། །རྩོམ་པ་འདབ་སྟོང་
པདྨའི་མཚར་སྡུག་ངོམས། །ཟླ་མེད་བསྟན་པའི་གཉེན་དུ་ཞབས་བརྟན་ཤོག་བླ་མ་ཡི་དམ་བསྟན་སྲུང་རྒྱ་མཚོ་དང། །སྣང་སྟོང་མི་ཕྱེད་རྟེན་འབྱུང་ཟབ་མོའི་མཐུས། །བདག་ཅག་སྨོན་པའི་རེ་འབྲས་མ་ལུས་པ། །བདེ་བླག་ཉིད་དུ་ལྷུན་གྱིས་འྒྲུབ་
གྱུར་ཅིག་ ཅེས་སེར་བྱེས་ལ་རྡོ་མཆོག་སྤྲུལ་ཐུབ་བསྟན་བཟོད་པ་རིན་པོ་ཆེ་མཆོག་གི་ཞབས་བརྟན་གསོལ་འདེབས་འདི་ལྟ་བུ་ཞིག་དགོས་ཞེས་སེར་བྱེས་བྲ་རྟི་ཁང་ཚན་འདུས་སྦྱི་ནས་རྟེན་བཅས་ཇི་ལྟར་བསྐུལ་གནང་མཛད་པ་ལྟར། ཡོངས་འཛིན་ཁྲི་བྱང་སྤྲུལ་མིང་པས་སྦྱར་བ་སྨོན་གནས་རྣམས་དེ་དེ་
བཞིན་དུ་འགྲུབ་པར་གྱུར་ཅིག། །།    ༈   ཞབས་བརྟན་གསོལ་འདེབས་དྲང་སྲོང་གྲུབ་པའི་དབྱངས་སྙན་ཞེས་བྱ་བ་བཞུགས་སོ་ །། ཨོཾ་སྭ་སྟྭི། ཚེ་དང་ཡེ་ཤེས་ཏཱཾ་ཡིག་ཞུན་མའི་ཁམས། །མཚན་དཔེའི་ཟླ་གཞོན་བདུད་རྩིའི་སྦྲིན་ཆེན་པོར། །སྙིང་དུ་གཏིབས་པས་ཚེ་
སྲོག་རྡོ་རྗེ་དངོས། །བསྒྲུབ་མཛད་འཆི་མེད་ལྷ་མོས་དེང་འདིར་སྐྱོངས། །ཐུབ་པའི་བསྟན་ལ་བདེན་དོན་དངོས་གཟིགས་ཤིང། །ལྷུན་གྲུབ་རྒྱལ་བའི་འཕྲིན་བཟང་སྒྲོགས་པ་ལས། །མཆོག་རབ་ལུང་རྟོགས་རྒྱས་མཛད་སྲིད་པའི་མིག་དཔལ་ལྡན་རྗེ་བཙུན་བླ་མར་
གསོལ་བ་འདེབས། །མཁྱེན་བརྩེ་སྤྲིན་སྔོན་རོལ་པའི་གུར་ཁྱིམ་ནས། །ཟབ་གསང་ཆོས་ཀྱི་བདུད་རྩིའི་གྲུ་ཆར་གྱིས། །ཕན་བདེའི་སྙེ་མ་དུད་པའི་རམ་རིག་གཏེར། །མཁས་མཆོག་གདེངས་ཅན་དབང་པོར་ཞབས་བརྟན་ཤོག། །ཞི་དུལ་བག་ཡོད་ནོར་བུའི་བ་

[044A]༄༅། །གམ་རྩེར། །བརྟུལ་ཞུགས་དག་པའི་བརྟན་མཁས་བ་དན་ཆེ། །ཉིང་འཁྲུལ་བདུད་ལས་རྒྱལ་བའི་དཔའ་རྟགས་སུ། །སྒྲེང་མཁས་འདུལ་འཛིན་ཆེན་པོར་  ྾  ལྷག་བསམས་ཁྱོགས་ལ་བླངས་པའི་ཕན་བདེའི་ནོར། །
ཕྱོགས་ཀྱི་ཚད་དུ་སྦེལ་བའི་སྙིང་གི་མཐུ། །ཀུན་བཟང་སྤྱོད་པའི་སྟོབས་སུ་ཆེས་བདོ་བའི། །རྒྱལ་སྲས་དཔའ་བོ་ཆེན་པོར་  ྾  ཕྱོགས་བྲལ་མང་ཐོས་འཆི་མེད་ཆུ་གཏེར་ངོས། །བསམ་བྱུང་འདབ་སྟོང་བྲེས་པའི་དགའ་ཚལ་ཡངས། །དཔྱད་འཇོག་
སྒོམ་པའི་འབྲས་བཟང་ཁུར་ལྕི་བའི། །ཆེ་མཆོག་ཡོངས་འདུའི་དབང་པོར་ཞབས་བརྟན་ཤོག་གཏན་གྱི་བསླུ་མེད་རིན་ཆེན་དཀོན་མཆོག་གསུམ། །ལས་འབྲས་བསླུ་མེད་གཅིག་ཏུ་བདེན་པ་དང། །རྟེན་འབྱུང་བསླུ་མེད་ཆོས་ཉིད་ཟབ་མོའི་མཐུས།།
རེ་འབྲས་བསླུ་མེད་ཡིད་བཞིན་འགྲུབ་གྱུར་ཅིག་ ཅེས་འབྲས་བློ་གླིང་གུང་འབར་ཆེ་ཚང་སྐུ་རིན་ཆེ་ཐུབ་བསྟན་དངོས་གྲུབ་འཕྲིན་ལས་རབ་རྒྱས་དཔལ་བཟང་པོའི་ཞབས་བརྟན་གསོལ་འདེས་འདི་འདྲ་ཞེས་གསོལ་དཔོན་དགེ་བཀྲ་ཤིས་དབང་ཕྱུག་དང། སློབ་བུ་དྒེ་
སློང་ཐུབ་བསྟན་དོན་ཡོད་གཉིས་ནས་ལྷ་རེག་དང་རིན་ཆེན་དང་པོའི་འཁོར་ལོའི་རྟེན་བཅས་བསུལ་བ་ལྟར། ཡོངས་འཛིན་དགའ་ལྡན་ཁྲི་བྱང་སྤྲུལ་མིང་པས་སྦྱར་བ་དགེ་ལེགས་འཕེལ།། །།།



