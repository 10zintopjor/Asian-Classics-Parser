[#THE FOLLOWING TEXT HAS INCOMPLETE SECTIONS, WHICH ARE ON ORDER]

[001A]༄༅། །རྒྱས་པའི་བསྟན་བཅོས་ཚད་མ་རྣམ་འགྲེལ་གྱི་རྒྱ་ཆེར་བཤད་པ་རིགས་པའི་རྒྱ་མཚོ་ལས་རང་དོན་ལེའུ་རྣམ་བཤད་བཞུགས་སོ།།

[001B] །རྒྱས་པའི་བསྟན་བཅོས་ཚད་མ་རྣམ་འགྲེལ་གྱི་རྒྱ་ཆེར་བཤད་པ་རིགས་པའི་རྒྱ་མཚོ་ཞེས་བྱ་བ། རྗེ་བཙུན་འཇམ་པའི་དབྱངས་ཀྱི་ཞབས་ཀྱི་པདྨོ་ལ་སྐྱེ་བ་ཀུན་ཏུ་གུས་པས་ཕྱག་འཚལ་ལོ། །གང་
ཞིག་རྐང་དྲུག་ལྡན་པའི་ཕྲེང་བ་འཕུར་ལྡིང་སྒྲ་སྙན་སྒྲོགས་པ་ཡི། །རྐང་པས་བསྣུན་པའི་འདར་བ་དང་ལྡན་བཅུ་ཕྲག་འདབ་མའི་ཟེའུ་འབྲུ་དཀར། །ཡིད་སྲུབས་ཟོལ་སྐྱེས་སྤུ་ལོང་གོས་ཅན་ཅོད་པན་མེ་ཏོག་འཛིན་
པ་འདིས། །བདག་གིས་རྒྱལ་བའི་ཞབས་ལ་མཆོད་པས་འཇིག་རྟེན་འདི་དག་ཞི་གྱུར་ཅིག། མཚམས་སྤྲིན་ལ་ཆགས་མཚོ་སྐྱེས་གཞོན་ནུས་ཕྱོགས་ཀུན་བརྒྱན་ཕྱིར་ཉི་མ་མ་ལུས་སྤྲོ་བ་དང། །ཡོངས་རྫོགས་
རྒྱུ་སྐར་བདག་པོའི་དཔལ་ལས་རབ་རྒྱས་ཨུཏྤལ་མཁའ་ལ་གར་གྱི་རི་མོ་བཞིན། །གང་ཞིག་ཆུ་ཡི་འོད་ཟེར་གོས་ཅན་ལི་ཁྲིའི་རྡུལ་བརྩེགས་མིག་སྨན་ཐོར་ཅོག་བཅིངས་པ་ཡིས། །དཔལ་ལྡན་ཐུབ་པ་རྣམས་
ཀྱི་ཡིད་ནི་ཅི་ཡང་ཆགས་བྱེད་ཞབས་སེན་འོད་དེས་སྐྱོང་གྱུར་ཅིག། འཇིགས་མེད་ཕྱོགས་རྣམས་ཀུན་ལས་རྣམ་རྒྱལ་ས་འདི་གྲགས་པའི་གོམས་པ་གཅིག་གིས་ཁྱབ་པར་བྲིས། །ལེགས་བཤད་མཐའ་དག་

[002A]༄༅། །རོ་འཛིན་གཟུགས་ཀྱིས་གང་གི་ཁ་ལ་རྣམ་པར་བཀོད་པའི་རྩེ་མོ་ནི། །ཅུང་ཟད་བསྐྱོང་བས་སྲིད་གསུམ་འདི་དག་མེ་ཏོག་མདའ་ཅན་སྙིང་དང་ལྷན་ཅིག་འདར་བར་བྱེད། །ལོག་པར་སྨྲ་བ་ཀུན་གྱི་ལྕེ་
ཡང་གཡོ་མེད་ཏིང་འཛིན་དག་ལ་འགོད་དེ་རྒྱལ་གྱུར་ཅིག། དྲི་མེད་དག་པའི་ཆུ་ཤེལ་ངོས་ལ་སྣ་ཚོགས་སྤྲོས་པའི་ཚོན་རིས་འཛིན་པ་མིན་པ་ཉིད། །གང་གི་དཔལ་ལས་རྒྱ་མཚོའི་གོས་ཅན་རིགས་ཚུལ་ཀུ་མུད་
བཞད་པའི་རྩེ་དགས་རོལ་པ་ན། །ཨྣྡ་རྙིལ་གྱི་མེ་ལོང་ངོས་ལ་གཟུགས་བརྙན་འཕོས་པའི་རྒྱུ་སྐར་འོད་ཀྱི་ཐིག་ལེ་བཞིན། །སྟོབས་ལྡན་ལམ་འཇུག་གནས་བཟང་ལས་བརྒལ་འོད་དཀར་རྒྱ་ཆེན་བཤེས་གཉེན་
བདེ་འབྱུང་ཅོད་པན་རྒྱལ། །གང་འདིར་ལེགས་བཤད་ནོར་བུའི་དོ་ཤལ་རབ་དཀར་འོད་ཀྱིས་ཕྱོགས་ཀྱི་འབྱེར་འཇིག་སྟོན་པ་དང། །རིགས་པའི་རྒྱ་མཚོའི་རླབས་ཕྲང་ཆལ་ཆིལ་ཤེས་བྱའི་ནོར་འཛིན་ཡུད་ཀྱིས་གང་བར་
བྱེད་པ་དང། །བདག་བློའི་ཟླ་འོད་གསུང་རབ་ནམ་མཁའི་མཛེས་མ་དག་ལ་གོས་བཟང་སྦྱིན་པའི་དགའ་སྟོན་དཔལ། །འདི་དག་འགྲན་བཞིན་འཇིག་རྟེན་འདི་ན་ཡ་མཚན་མ་ལུས་དེང་ཉིད་ཉེ་བར་འོངས་པ་འདྲ། །གང་

[002B] །མིག་ལ་ཕྲག་དོག་རབ་རིབ་དག་ཁ་ལ་གདུག་པའི་ངག་བཞིན་དུ། །རང་གི་བྱ་བས་གནས་འཆའ་ཞིང། །རྙིང་བྲལ་འཁོར་གྱི་རྣ་བ་ལ། །ཉེས་བཤད་བཅོས་མའི་མེ་ཏོག་དག་ཉིན་རེ་བཞིན་དུ་འགོད་བྱེད་
པ། །དམ་བཅའ་ཙམ་གྱིས་མཁས་པ་ཞེས། །བྱ་རོག་འདབ་བཟང་སྡེ་དཔོན་དུ། །ཁེངས་ལྡན་གང་ཡིན་དེ་ཀུན་ལ། །མི་བཟད་རྒུད་པ་ལྟ་བུ་འདི། །དུས་ཀྱི་ཆར་པ་བཞིན་དུ་བབ། །རྣ་བའི་སྒོ་ལ་ཐོས་པའི་ལམ་བྱང་ཞིང། །
ཚིག་མང་ཁུར་གྱིས་ངལ་བའི་དཀའ་ཐུབ་བསྟེན། །ཤེས་བྱའི་ཁྱོན་ལ་ཀུན་རྟོག་ཆེར་འདྲིས་པས། །མཁས་མང་ཁྲོད་ན་མངོན་རློམ་གྱིས་མཐོ་ཞིང། །གང་གི་ལག་རྩེ་བསྐྱོད་པའི་འདུ་བྱེད་ཀྱིས། །ཡི་གེའི་རི་མོ་འགོད་
པ་ལ་བརྩོན་པ། །དེ་དག་གིས་ཀྱང་རང་གི་མཐུ་གྲུབ་པས། །ཀུན་རྟོག་ཆུ་འཛིན་འགལ་འདུའི་ཆུ་རིས་ཅན། །འཇིག་རྟེན་ཉི་མའི་གསུང་འོད་སྒྲིབ་པ་གང། །རྒྱ་ཆེར་སྤེལ་བས་བློ་གྲོས་མྱོས་བྱེད་པ། །དེ་ཀུན་སྙིང་ལས་ཆུང་ངུར་ངལ་
སོས་ཤིག། རྒྱ་ཆེན་ཐོས་པའི་ཁུར་གྱིས་རབ་ངལ་རིགས་པའི་འཁུན་སྒྲས་ཕྱོགས་རྣམས་རྒོད་བྱེད་རྣམ་དཔྱོད་ཆུ་འཛིན་ལྟོ་བ་ལས་འོངས་ལེགས་བཤད་ཆུ་རྒྱུན་པད་མོས་སྦྲང་རྩི་སྐྱུག་པ་བཞིན། །དགེ་ལེགས་དབང་ཆེན་
གསེར་གྱི་གཞི་ལས་རིན་ཆེན་འབྱུང་གནས་ཆུ་གཏེར་འཁྲུལ་འཁོར་ཆེས་ཆེར་གཡོས་པའི་དགའ་སྟོན་དཔལ་འདི་ཨེ་མ་མཚར་ཞེས་སྔོན་མེད་ཆུ་རྒྱུན་དོ་ཤེལ་ལ། །བློ་གསལ་རྨ་བྱ་དགའ་བའི་གར་གྱིས་མདོངས་

[003A]༄༅། །རྣམས་རབ་བརྐྱངས་མཇུག་སྒྲོ་རྒྱས་པའི་རྩེ་དགའ་སྟོན་ཅིང་མགྲིན་པའི་གླུ་དབྱངས་རྒྱུད་མངས་སྒྲ་ཡིས་ཕུག་དག་གང་བར་བྱེད་པ་ན། །ཆོས་ཀུན་རང་གི་ངང་ཚུལ་སྒྲོགས་པའི་ང་རོ་རབ་འཕྲུལ་
ངོ་མཚར་གཏམ་འདི་རབ་འཕར་གྲངས་མེད་དུད་དང་ལྡན་པའི་རྒྱ་མཚོའི་འདུས་རླབས་སྦྲོགས་པར་བྱེད་པ་མ་ཡིན་ནམ། །དེ་ལྟ་མོད་ཀྱི་ཐུན་མཚམས་སྨུག་རྩིས་མཁུར་ཚོས་དམར་བའི་སྔོ་བསངས་མཛེས་སྡུག་ལང་
ཚོའི་དཔལ། །རབ་དཀར་ཆུ་འཛིན་གཞོན་ནུའི་ཕུང་པོ་མུ་ཏིག་ཆུ་རྒྱུན་ཟིམ་བུ་གཡོ་བས་རོལ་བ་དང། །ཆུ་སྐྱར་ཕྲུ་གུ་དགའ་བས་རྩ་བའི་ལང་ལིང་དང་འགྲོགས་དབྱར་དུས་རྔ་སྒྲ་སྒྲོགས་བ་གང། །དེ་འདྲས་གཉིས་སྐྱེས་ཡིད་ལ་
ཇི་བཞིན་དགའ་བའི་དཔལ་བསྐྱེད་གཏམ་འདི་གྲགས་པའི་གདུང་འཚོབ་ཡིན། །དེ་ཡང། རྟོག་པའི་དྲ་བ་རྣམ་བསལ་ཅིང། །ཞེས་བྱ་བ་ནས་བཟུང་སྟེ། མཁས་པའི་པད་མོ་རྒྱས་བྱེད་ཡིན། །ཅེས་བྱ་བའི་བར་མཐའ་དག་ནི་
འདིར་གང་བཤད་བར་བྱ་བའི་ཆོས་ཡིན་ནོ། །དེ་ལ་རེ་ཞིག་བསྟན་བཅོས་ཀྱི་འབྲེལ་པ་ནི་ཅི། བརྗོད་པར་བྱ་བ་ནི་གང། ཅིའི་ཕྱིར་བརྩམས་ཞེ་ན། བདེ་བར་གཤེགས་པས་རིགས་ཅན་གསུམ་གྱི་འགྲོ་བ་མཐའ་དག་ལ་ཐུགས་
བརྩེ་བ་ཆེན་པོས་ཉེ་བར་གཟིགས་ཏེ་སྲིད་པ་དང་ཞི་བའི་རྒུད་པ་མཐའ་དག་ལས་ཡང་དག་པར་བསྒྲལ་ནས་ཐར་པ་དང་ཐམས་ཅད་མཁྱེན་པའི་གོ་འཕང་བླ་ན་མེད་པ་ལ་ཉེ་བར་བཞག་པར་བཞེད་དེ། ཡན་ལག་བཅུ་གཉིས་དང་

[003B] རིགས་པའི་སྣང་བ་དང་ནི་བྲལ། མི་ཤེས་པའི་རབ་རིབ་ཀྱིས་ནི་མིག་ལྡོངས། །
ལོག་པར་རྟོག་པ་དང་ཐེ་ཚོམ་གྱི་གཞན་དབང་གིས་བློ་གྲོས་ཀྱི་གོམ་འགྲོས་ནི་འཁྱོར་ཏེ། ཕྱིན་ཅི་ལོག་གི་མྱ་ངམ་གྱི་ཐད་ལ་བརྡེག་འཆོས་ཤིང་འཁྱམས་པའི་སྐྱོ་བོ་འདི་མཐའ་དག་ལ་ལྷག་པར་བརྩེ་བའི་གཞན་དབང་དུ་གྱུར་པ། གཅིག་ཏུ་བྱམས་པའི་
བདག་ཉིད་ཅན་གྱི་ཐུགས་དང་ལྡན་ཞིང། རྗེ་བཙུན་འཇམ་པའི་དབྱངས་ཀྱི་ཐུགས་ཀྱི་འོད་ཟེར་གྱིས་བློ་གྲོས་ཀྱི་པདྨོ་ཁ་བྱེ་བས་ཤེས་བྱའི་དཀྱིལ་འཁོར་མཐའ་དག་ལ་གཟིགས་པ་དག་པའི་ཡེ་ཤེས་ཀྱི་སྤྱན་དང་ལྡན་པའི་བདག་ཉིད་ཆེན་པོ་
སློབ་དཔོན་ཕྱོགས་ཀྱི་གླང་པོས་གྲོལ་བ་དོན་གཉེར་ཐར་པ་དང་ཐམས་ཅད་མཁྱེན་པར་འགྲོ་བའི་ཐེག་པ་གསུམ་གྱི་ལམ་གྱི་གནད་མ་ལུས་པ་ལ་མཐའ་གཞན་དུ་སྲིད་པའི་དོགས་པ་བཅད་དེ། ཚད་མའི་ལམ་ནས་གསལ་བར་སྟོན་པ་ཚད་མའི་
མདོ་ཀུན་ལས་བཏུས་པ་མཛད་ཅིང། དེ་ལྟ་ན་ཡང་བདག་ཉིད་ཆེན་པོའི་བློ་གྲོས་མཆོག་ཏུ་ཟབ་པས་གཞུང་གི་ཚིག་རབ་ཏུ་བརླིང་བ་བློའི་མཐུ་ཆུང་བ་དག་གིས་མ་རྟོགས་ཏེ། ཕན་པ་རྒྱ་ཆེན་པོར་མ་གྱུར་པར་གཟིགས་ནས། རྒྱལ་བ་ཉིད་ཀྱིས་
ལུང་བསྟན་པ་བརྙེས་ཤིང། སོ་སོ་ཡང་དག་པར་རིག་པ་བཞིའི་ཕ་རོལ་ཏུ་སོན་པས་འཇིགས་པ་མེད་པ་ཁྱུ་མཆོག་རླབས་པོ་ཆེའི་གནས་ཐོབ་པ། རིགས་པ་སྨྲ་བ་རྣམས་ཀྱི་གཙུག་གི་ནོར་བུ་དཔལ་ལྡན་ཆོས་ཀྱི་གྲགས་པས་ཚད་མ་

[004A]༄༅། །ཀུན་ལས་བཏུས་པ་དེ་ཉིད་ཀྱི་ཚིག་དོན་གཉིས་ཀའི་ཆ་འཕྲོས་དང་བཅས་ཏེ་རྒྱས་པར་གཏན་ལ་འབེབས་པ་ཚད་མ་རྣམ་འགྲེལ། ཚིག་དོན་གྱི་ཆ་རགས་རིམ་ཞིག་རིགས་པའི་རྣམ་གྲངས་ཀྱིས་ཞིབ་པར་འགྲེལ་པ་ཚད་མ་
རྣམ་ངེས། དགག་སྒྲུབ་ཀྱི་སྤྲོས་པ་རྒྱས་པ་དོར་ཏེ་དོན་གྱི་གཙོ་བོ་དག་གི་རྣམ་གྲངས་དང། མཚན་ཉིད་དང། དབྱེ་བ་དང། དཔེར་བརྗོད་བཙམ་སྟོན་པ་རིགས་པའི་ཐིགས་པ་སྟེ་གཙོ་བོ་ལུས་ལྟ་བུའི་བསྟན་བཅོས་གསུམ་མཛད་ཅིང། དེ་དག་ཀྱང་གདུལ་བྱ་དབང་པོ་
རྟུལ་པོ་དང། འབྲིང་དང། རྣོན་པོ་དག་གི་དབང་དུ་བྱས་ཏེ། རིམ་པ་བཞིན་རྒྱས་པ་དང། འབྲིང་དང། མདོར་བསྡུས་པར་བསྟན་པའོ། །དེའི་རྗེས་སུ་གཙོ་བོར་གྱུར་པའི་བསྟན་བཅོས་དེ་དག་གི་རང་དོན་ལེའུ་སྐབས་ལས་འཕྲོས་ཏེ། རྟོགས་དཀའ་
བ་གཏན་ཚིགས་ཀྱི་མཚན་ཉིད་བྱེ་བྲག་ཏུ་གཏན་ལ་འབེབས་པར་བྱེད་པ་གཏེན་ཚིགས་ཐིགས་པ་དང། རང་དོན་ལེའུ་སྐབས་ཀྱི་རྟགས་ཆོས་ཀྱི་འབྲེལ་པ་སྟོན་པ་ཉིད་ལས་འཕྲོས་ཏེ། འབྲེལ་པ་གཉིས་ཀ་དོན་དམ་པར་མ་གྲུབ་ཅིང་
ཀུན་རྫོབ་ཏུ་རྣམ་པར་འཇོག་པའི་ཚུལ་བྱེ་བྲག་ཏུ་གཏན་ལ་འབེབས་པར་བྱེད་པ་འབྲེལ་པ་བརྟག་པ་དང། མངོན་སུམ་ལེའུ་སྐབས་སུ་གཟུགས་སོགས་རྣམ་རིག་ཙམ་དུ་གཏན་ལ་ཕབ་པ་ལ། རྒོལ་བ་རང་ཉིད་ལ་སྣང་བ་རང་གི་སེམས་ཀྱི་
བདག་ཉིད་ཡིན་པའི་ཕྱིར། སྒྲུབ་ངག་འགོད་པའི་ཡུལ་གང་ཟག་གཞན་གྱི་རྒྱུད་ཡོད་པར་ཇི་ལྟར་འཐད་ཅེས་སྨྲ་བའི་ཀླན་ཀ་བསལ་ཏེ། སྣང་མཁན་ཤེས་པ་ལས་རྫས་གཞན་དུ་གྱུར་པའི་གཟུགས་སོགས་མེད་ཀྱང་རྒོལ་བ་རང་ཉིད་

[004B] གཞན་དོན་ལེའུ་སྐབས་ལས་འཕྲོས་ཏེ། སྒྲུབ་ངག་དང། སྒྲུབ་ངག་གི་ལམ་སྤྱོད་སྟོན་པའི་སྔ་རྒོལ་དང་ཕྱི་རྒོལ་དང་དབང་པོ་དག་གི་མཚན་ཉིད་དང། དེ་
དག་གི་རྩོད་པ་ཇི་ལྟར་བྱ་བའི་ཚུལ་དང། རྩོད་པའི་ངོ་བོ་སུན་འབྱིན་དང། ཐལ་འགྱུར་གྱི་རྣམ་པར་བཞག་པ་དང། དེའི་གོལ་ས་ལྟག་ཆོད་ཀྱི་རབ་དབྱེ་སོགས་དང་བཅས་པ་བྱེ་བྲག་ཏུ་གཏན་ལ་འབེབས་པར་བྱེད་པ་རྩོད་པའི་རིགས་པ་སྟེ། འཕྲོས་པ་ཡན་
ལག་ལྟ་བུའི་བསྟན་བཅོས་བཞི་མཛད་ཅིང། དེ་ལྟར་སྡེ་བདུན་མདོ་དང་བཅས་པ་སྐལ་པ་དང་ལྡན་པ་དག་ལ་རིག་པའི་མིག་སྦྱིན་པར་མཛད་པ་ཡིན་ནོ་ཞེས་བྱ་བ་ནི་བསྟན་བཅོས་ཀྱི་ཐོག་མར་འབྲེལ་རྣམ་པར་གཞག་པའི་ཚིག་མདོར་བསྡུས་པའོ། །
བརྗོད་བྱ་དང་དགོས་པ་དང། དགོས་པའི་དགོས་པ་དག་ནི་འོག་ཏུ་རྟོགས་པར་བྱ་བ་ཡིན་པའི་ཕྱིར་འདིར་མ་བྲིས་ཏེ། ཟློས་བུའི་ཚིག་རྣམ་པར་འགོད་པ་མཁས་པས་སྤངས་པ་ཡིན་ནོ། །དེ་ལྟ་བུའི་རྒྱས་པའི་བསྟན་བཅོས་ཚད་མ་རྣམ་འགྲེལ་
འཆད་པ་ལ་དོན་རྣམ་པ་གསུམ་སྟེ། བསྟན་བཅོས་རྩོམ་པ་ལ་འཇུག་པའི་ཡིན་ལག། འཇུག་བྱ་བསྟན་བཅོས་ཀྱི་རང་བཞིན། རྟོགས་དཀའ་བར་བསྟན་པ་འཇུག་གི་བྱ་བའོ། །དང་པོ་ལ་བསོད་ནམས་སྤེལ་བའི་ཡན་ལག་མཆོད་བརྗོད། བྱ་བ་
མཐར་ཕྱིན་པའི་ཡན་ལག་རྩོམ་པར་དམ་བཅའ་བའོ། །དང་པོ་ལ། དགོས་དོན། བསྡུས་དོན། ཚིག་དོན་གསུམ་ལས། དགོས་པ་ནི། དམ་པ་དག་རང་གི་བྱ་བ་ལ་འཇུག་པའི་ཐོག་མར་འདོད་པའི་ལྷ་ལ་ཕྱག་བྱེད་པ་ཡིན་པས་འདིར་ཡང། དམ་པའི་སྤྱོད་

[005A]༄༅། །པ་དང་མཐུན་པར་བསྟན་པ་ན། དམ་པས་བྱས་པའི་བསྟན་བཅོས་སུ་ཤེས་ཏེ། གཞན་དག་འཇུག་པར་བྱ་བའི་ཕྱིར་དང། ཡུལ་ཁྱད་པར་ཅན་ལ་བསྟོད་ཅིང་ཕྱག་བྱས་པས་བསྟན་བཅོས་རྩོམ་པའི་འགལ་རྐྱེན་བར་ཆད་
ལོག་ཅིང་མཐུན་རྐྱེན་བསོད་ནམས་འཕེལ་ཏེ་རྩོམ་པ་མཐར་ཕྱིན་པར་བྱ་བའི་ཕྱིར་རོ། །བསྡུས་པའི་དོན་ནི་རྟོག་པའི་དྲ་བ་རྣམ་བསལ་ཅིང་ཞེས་སོགས་རྐང་པ་བཞི་པོ་འདིས་སྐུ་གསུམ་འཕྲིན་ལས་དང་བཅས་པའི་སྒོ་ནས་ཡོན་ཏན་
བརྗོད་དེ་བཅོམ་ལྡན་འདས་ལ་འདུད་པའི་ཚུལ་སྟོན་པའམ། ཡང་ན་རང་དོན་སྤངས་རྟོགས་ཕུན་སུམ་ཚོགས་པ་དང། གཞན་དོན་འཕྲིན་ལས་ཕུན་སུམ་ཚོགས་པའི་སྒོ་ནས་ཐུབ་པ་སངས་རྒྱས་བཅོམ་ལྡན་འདས་ལ་བསྟོད་ཅིང་
སྒོ་གསུམ་གུས་པས་འདུད་པའི་ཚུལ་བསྟན་པ་ཡིན་ནོ། །ཚིག་གི་དོན་བཤད་པར་བྱ་སྟེ། ཕྱག་འཚལ་ལོ། །ཞེས་དྲང་ངོ། །ཡུལ་གང་ལ་ན། སངས་རྒྱས་བཅོམ་ལྡན་འདས་ལའོ། །རྒྱུ་མཚན་གང་གི་སྒོ་ནས་ཕྱག་འཚལ་ཞེ་ན། སྐུ་གསུམ་
ཕྲིན་ལས་དང་བཅས་པའི་ཡོན་ཏན་མངའ་བའི་ཕྱིར་རོ། །ཞེས་པ་ནི་ཚིག་ལྷག་མ་དག་གིས་སྟོན་ཏེ། དེ་ཡང་གཉིས་སྣང་གི་བག་ཆགས་ཀྱིས་བསླད་པའི་རྟོག་པ་ནི་ལུས་ཅན་འཆིང་བར་བྱེད་པའི་དྲ་བ་ཞེས་བརྗོད་ལ། དེ་ཉིད་ཉན་རང་
དགྲ་བཅོམ་སོགས་ཀྱིས་འདུན་པ་ལ་འདོད་ཆགས་དང་བྲལ་བའི་ཚུལ་གྱིས་སྤངས་པ་ལྟ་བུ་མ་ཡིན་པར། སླར་མི་སྐྱེ་བའི་ཚུལ་གྱིས་སྤངས་པས་ན་རྣམ་པར་བསལ་བའི་སྐུ་མངའ་ཞེས་བྱ་ཞིང་སྤངས་པ་དེ་ནི་ངོ་བོ་ཉིད་ཀྱི་སྐུའོ། །

[005B] །རྒྱ་ཆེའི་སྐུ་མངའ་བ་ཞེས་པས་སྤྲུལ་པའི་སྐུ་བསྟན་ཏེ། དེ་ནི་གདུལ་བྱའི་དབང་གིས་རྣམ་པ་སྣ་ཚོགས་
པར་སྣང་ཞིང། ཉན་རང་དང་བྱང་སེམས་སོ་སོ་སྐྱེ་སོགས་གདུལ་བྱ་དག་མ་དག་སྣ་ཚོགས་པའི་དངོས་ཀྱི་སྤྱོད་ཡུལ་ཡིན་པའི་ཕྱིར་རྒྱ་ཆེ་བ་ཞེས་བྱའོ། །རྐང་པ་ཐ་མ་གཉིས་ཀྱིས་འཕྲིན་ལས་ཀྱི་ཡོན་ཏན་བསྟན་ཅིང། དེ་ཡང་ཀུན་ཏུ་བཟང་པོ་ཞེས་
པས་འཕྲིན་ལས་ཀྱི་ངོ་བོ་བསྟན་པ་ཡིན་ཏེ། འདི་ལྟར་གདུལ་བྱ་རྣམས་ཀྱི་རྒྱུད་ཀྱི་མངོན་པར་མཐོ་བ་དང། ངེས་པར་ལེགས་པའི་རང་བཞིན་གྱི་དགེ་ལེགས་ནི་འཕྲིན་ལས་ཀྱི་ངོ་བོ་ཡིན་ཅིང། དེ་ཉིད་གདུལ་བྱ་རྣམས་ལ་རྣམ་པ་ཐམས་ཅད་དུ་ཕན་
པའི་ངོ་བོ་ཡིན་པའི་ཕྱིར་ཀུན་ཏུ་བཟང་པོ་ཞེས་བྱའོ། །དེ་ལྟ་བུའི་འཕྲིན་ལས་ཀྱི་ངོ་བོ་ཉིད་རྒྱུ་གང་ལས་བྱུང་བ་ནི། འོད་ཟེར་དག་ཀུན་ནས་འཕྲོ་ཞེས་པ་སྟེ། བཅོམ་ལྡན་འདས་ཀྱིས་དམ་པའི་ཆོས་སྟོན་པའི་གསུང་ནི། གདུལ་བྱ་རྣམས་ཀྱི་གླིང་དུ་འོས་
པར་འབབ་ཅིང། མི་ཤེས་པའི་མུན་པ་སེལ་བར་བྱེད་པ་དང། བློ་གྲོས་ཀྱི་པདྨོ་རྒྱས་པར་བྱེད་པ་སོགས་ཀྱི་སྒོ་ནས་ཉི་མའི་འོད་ཟེར་དག་ཀུན་ནས་འཕྲོ་བ་དང་ཆོས་མཐུན་པའི་ཕྱིར། གསུང་ཉིད་འོད་ཟེར་དག་ཀུན་ནས་འཕྲོ་བའི་གཟུགས་སུ་བཀོད་པ་གཟུགས་
ཅན་གྱི་རྒྱན་ནོ། །ཡང་ན་རྐང་པ་དང་པོས་སྤངས་པ་ཕུན་སུམ་ཚོགས་པ་དང། ཟབ་པའི་སྐུ་མངའ་བ། ཞེས་པས་ཉན་རང་སོགས་ཀྱི་སྤྱོད་ཡུལ་མ་ཡིན་པའི་ཆོས་ཀྱི་བདག་མེད་པ་མངོན་སུམ་དུ་རྟོགས་པ་མཐར་ཕྱིན་པའི་ཇི་ལྟ་བ་མཁྱེན་པའི་

[006A]༄༅། །ཡེ་ཤེས་དང། རྒྱ་ཆེའི་སྐུ་མངའ་བ་ཞེས་པས་རྣམ་རྟགས་མཚན་མའི་སྒོ་ནས་མཐའ་ཡས་པ་ཤེས་བྱ་ཇི་སྙེད་པའི་ཆོས་ཐམས་ཅད་སྐྱུ་རུ་ར་ལག་མཐིལ་དུ་བཞག་པ་ལྟར་མངོན་སུམ་དུ་གཟིགས་པའི་ཇི་སྙེད་པ་
མཁྱེན་པའི་ཡེ་ཤེས་དང། ཀུན་ཏུ་བཟང་པོ། ཞེས་པས་བྱ་བ་ལས་ལ་ཡོད་པའི་འཕྲིན་ལས་དང། འོད་ཟེར་དག་ཀུན་ནས་འཕྲོ་ཞེས་པས་བྱེད་པ་པོ་ལ་ཡོད་པའི་འཕྲིན་ལས་བསྟན་ཅིང། དེ་ལྟར་རང་དོན་སྤངས་རྟོགས་ཕུན་སུམ་ཚོགས་པ་དང། གཞན་
དོན་འཕྲིན་ལས་ཕུན་སུམ་ཚོགས་པ་མངའ་བའི་སྒོ་ནས། ལྷ་དང་ཀླུ་དང་གྲུབ་པའི་སྐྱེ་བོས་ཞབས་ཀྱི་པད་མོ་ལ། ཕྱག་བྱས་པ་ཐུབ་པ་སངས་རྒྱས་བཅོམ་ལྡན་འདས་དེ་ཉིད་ལ་གུས་པས་འདུད་ཅིང་ཕྱག་འཚལ་ལོ་ཞེས་བྱ་བའི་དོན་ཏོ། །འདིར་སྐུ་གསུམ་དང་
ཆོ་འཕྲུལ་གསུམ་དང། ཇི་ལྟ་བ་དང་ཇི་སྙེད་པའི་ཡེ་ཤེས་གཉིས་ཀྱིས་ཇི་ལྟ་བ་དང་ཇི་སྙེད་པ་ཚུལ་ཇི་ལྟར་མཁྱེན་པ་ལ་སོགས་པའི་རྣམ་གཞག་དོན་ཆེ་ཞིང་དགོས་པ་ཆེ་བ་རྟོགས་པར་དཀའ་བའི་གནས་དུ་མ་ཞིག་བཤད་པར་བྱ་བ་ཡོད་མོད་ཀྱི་འདིར་ཡི་
གེ་ཧ་ཅང་མངས་པར་འགྱུར་བས་མ་བྲིས་ཤིང་སྐབས་གཞན་དུ་བཤད་པར་བྱ་ལ། བློ་གྲོས་གཞོན་ནུ་གྲུབ་མཐའ་རྒྱ་མཚོའི་ཕ་རོལ་ཏུ་མ་ཕྱིན་པ་ཁ་ཅིག་ན་རེ། རྣམ་འགྲེལ་གྱི་ལུགས་ལ་ཡང་ངོ་བོ་ཉིད་ཀྱི་སྐུ་ནི་ཆོས་ཀྱི་དབྱིངས་ཀྱི་ཡེ་ཤེས་ཏེ་
དེ་ཡང་རྟག་བརྟན་ལྷུན་གྲུབ་རང་བཞིན་གྱིས་འོད་གསལ་བ་ནམ་མཁའ་ལྟར་ཀུན་ལ་ཁྱབ་ཅིང། སྒྲ་རྟོག་གི་དངོས་ཡུལ་མ་ཡིན་པ། བེམས་པོའི་ཆོས་ལས་འདས་པ་མེད་དགག་མིན་ཞིང། ཆད་སྟོང་མ་ཡིན་པའོ་ཞེས་ཟེར་རོ། །

[006B] ཀྱེ་མ་ཁོ་བོ་ཅག་བདེ་བར་གཤེགས་པའི་སྟོན་པ་ཐུགས་རྗེ་ཅན་ཉིད་ཀྱི་བཏན་པ་ལ་
སྒྱུ་ཐབས་ཀྱིས་ཡང་དག་པའི་ལྟ་བ་མ་རུངས་པར་བྱེད་པའི་མུ་སྟེགས་ཀྱི་ཕོ་ཉ་ཉེས་པར་སྤྱད་པའི་ལས་ཀྱིས་དྲངས་པ་ཞིག་རིང་མོ་ནས་འོངས་སོ། །ཕྱོགས་འདི་ནི་རྒྱལ་བའི་གསུང་རབ་དང། དེའི་དགོངས་འགྲེལ་གྱི་ཤིང་རྟ་ཆེན་པོ་དག་དང། གྲུབ་
མཐའ་སྨྲ་བ་བཞི་པོ་ཐམས་ཅད་ཀྱི་ལུགས་ལས་ཕྱི་རོལ་ཏུ་གྱུར་པ་སྟེ། འདི་ཉིད་ཀྱི་གནོད་བྱེད་རྒྱས་པར་འདིར་བཤད་ཀྱང་དཀྱུས་མ་འཆད་པའི་གེགས་སུ་འགྱུར་བའི་ཕྱིར་མ་བྲིས་ཤིང། ངོ་བོ་ཉིད་ཀྱི་སྐུ་ནི་འགོག་པའི་བདེན་པ་མཐར་ཐུག་ཡིན་
ལ༑ འགོག་པའི་བདེན་པ་ཐམས་ཅད་ཀྱང་དགག་གཞི་སེམས་ཀྱི་ཆོས་ཉིད་རང་བཞིན་གྱིས་འོད་གསལ་བ་ལ་འགོད་བྱེད་ལམ་གྱི་བདེན་པས་དགག་བྱ་རང་གི་ངོ་སྐལ་གྱི་སྤང་བྱར་གྱུར་པའི་བློ་བུར་གྱི་དྲི་མ་སླར་མི་སྐྱེ་བར་བྱས་པའི་སྐོ་ནས་བཀག་
པ་ཙམ་གྱི་མེད་དགག་ཉིད་ཡིན་ཅིང། དེའི་ཕྱིར་རྟག་པ་ཡིན་ཀྱང། སྒྲུབ་པ་རང་དབང་བ་མ་ཡིན་ལ། ཕྱོགས་འདི་ཉིད་ཐེག་པ་ཆེན་པོའི་སློབ་དཔོན་ཀླུ་སྒྲུབ་དང། ཐོགས་མེད་དང། ཕྱོགས་ཀྱི་གླང་པོ་སོགས་མཐའ་དག་བཞེད་ཅིང། དེ་ཉིད་
མེད་དགག་མ་ཡིན་ན། འོས་གཞན་མེད་པས། སྒྲུབ་པ་རང་དབང་བར་འདོད་དགོས་ལ། དེ་ལྟར་ན། སྒྲུབ་པ་རང་དབང་བའི་རྟག་པ་ཡིན་པའི་ཕྱིར། རྟག་དངོས་སུ་ཐལ་བར་འགྱུར་བའི་ཕྱིར་རོ། །དེ་བས་ན་ངོ་བོ་ཉིད་ཀྱི་སྐུ་དང། འགོག་པའི་བདེན་

[007A]༄༅། །པ་དང། བདེ་བར་གཤེགས་པའི་སྙིང་པོ་སོགས་མེད་དགག་མ་ཡིན་པར་སྒྲུབ་པར་རང་དབང་བའི་རྟག་པ་ཡིན་ནོ་ཞེས་ཁས་ལེན་པ་ཁྱེད་ཀྱིས་ནི་དེ་དག་ཐམས་ཅད་རྟག་དངོས་སུ་ཁས་བླངས་པའི་ཕྱིར། སངས་རྒྱས་པའི་གྲུབ་
པའི་མཐའ་ལས་འདས་ཏེ། གྲངས་ཅན་གྱི་ལུགས་གསལ་བར་བྱས་བཞིན་དུ། ཕྱོགས་གླང་ཡབ་སྲས་སོགས་ཀྱི་དགོངས་པར་ཁས་ལེན་པའི་ངོ་ཚ་བོར་པ་ཁྱོད་ནི་ཕྱུགས་ཀྱིའང་ཕྱུགས་སོ། །དེས་ན་སྒྲུབ་པ་རང་དབང་བའི་རྟག་པ་ཁས་
ལེན་པ་ནི། རྟག་དངོས་ཁས་ལེན་པ་དག་མ་གཏོགས་པ་ཕྱི་ནང་གི་གྲུབ་མཐའ་སྨྲ་བ་སུ་འང་མེད་དོ། །གཞན་ཡང་མེད་དགག་ཡིན་ན། ཅཧྡ་སྟོང་ཡིན་དགོས་པར་སྨྲ་པས་ནི། །སྟོང་པ་ཉིད་ཡིན་ན་སྒྲུབ་པ་རང་དབང་པ་ཡིན་པར་ཁས་
བླངས་པ་ཡིན་པས། དེ་བཞིན་ཉིད་ཡིན་ན། དངོས་པོ་ཡིན་པར་ཁས་བླངས་པའི་ཕྱིར། དེ་བཞིན་ཉིད་ཡིན་ན། འདིས་མ་བྱས་ཡིན་པས་ཁྱབ་པར་གསུང་རབ་དགོངས་འགྲེལ་དང་བཅས་པ་ཕལ་ཆེ་བ་ནས་གསུངས་པ་དང་འགལ།དེ་
བླངས་པ་ཡིན་པས། དེ་བཞིན་ཉིད་ཡིན་ན། དངོས་པོ་ཡིན་པར་ལྦངས་པའི་ཕྱིར། དེ་བཞིན་ཉིད་ཡིན་ན། འདུས་མ་བྱས་ཡིན་པས་ཁྱབ་པར་གསུང་རབ་དགོངས་འགྲེལ་དང་བཅས་པ་ཕལ་ཆེ་བ་ནས་གསུངས་པ་དང་འགལ། དེ་
བཞིན་ཉིད་ཐམས་ཅད་དངོས་མེད་ཡིན་པར་སྨྲས་པའི་རང་ཚིག་དང་འགལ། རྟག་དངོས་འགོག་པའི་དངོས་པོ་སྟོབས་ཞུགས་ཀྱི་རིགས་པ་མཐའ་དག་དང་འགལ། མངོན་སུམ་ཚད་མ་ལ་སྒྲུབ་པ་རང་དབང་བར་སྣང་བ་མེད་པ་དང་འགལ་
མེད་དགག་ཡིན་ན་ཆད་སྟོང་ཡིན་དགོས་ན། ཆད་སྟོང་ཤེས་བྱ་ལ་མི་སྲིད་པ་དང་འགལ། ཆད་སྟོང་ཤེས་བྱ་ལ་སྲིད་ན། རྟག་ཆད་ཀྱི་མཐའ་གཉི་ག་ཤེས་བྱ་ལ་སྲིད་དགོས་པས་ཆོས་ཐམས་ཅད་རྟག་ཆད་ཀྱི་མཐའ་དང་བྲལ་བ་

[007B] ཆོས་ཐམས་ཅད་རྟག་ཆད་ཀྱི་མཐའ་དང་བྲལ་བ་མ་ཡིན་ན། དེ་བཞིན་ཉིད་ཀྱིས་ཤེས་བྱ་ཐམས་ཅད་ལ་ནམ་མྑ་ལྟར་ཁྱབ་པའི་སྒོ་ནས་ཆོས་ཐམས་ཅད་ཀྱི་གནས་ལུགས་ཡིན་པ་འགལ། ངོ་བོ་ཉིད་སྐུ་ཡེ་ཤེས་ཡིན་ཅིང། རྟག་པ་ཡིན་
པ་སློབ་དཔོན་གྱི་དགོངས་པ་ཡིན་ན། དོན་དམ་པའི་ཚད་མ་རྟག་པ་སྲིད་པ་བཀག་པ་དང་འགལ། ཤེས་པ་ཡིན་པའི་རྟག་པ་ཡོད་ན། རྟག་དངོས་མེད་པ་འགལ། ཤེས་པ་ཡིན་ཀྱང་དངོས་པོ་མ་ཡིན་ན། རྒྱུ་ལས་མ་སྐྱེས་པའི་ཤེས་པ་མེད་པར་
རིགས་པའི་རྣམ་གྲངས་དུ་མས་བསྒྲུབས་པ་དང་འགལ། ངོ་བོ་ཉིད་སྐུ་དངོས་པོར་མེད་པའི་ཆོས་ཡིན་ཀྱང། སྒྲ་རྟོག་གི་དངོས་ཡུལ་ལས་འདས་པ་སློབ་དཔོན་གྱི་དགོངས་པ་ཡིན་ན། དོན་བྱེད་མི་ནུས་པའི་ཆོས་ཐམས་ཅད་སྤྱི་མཚན་ཡིན་ཅིང་ཕྱི་མཚན་ཐམས་ཅད་སྒྲ་རྟོག་གི་དངོས་ཡུལ་ཡིན་པར་མངོན་སུམ་གྱི་ལེའུ་ལན་མང་དུ་བསྒྲུབས་པ་དང་འགལ་ཞིང། གཞུང་དེ་དག་འཆད་པའི་ཚེ། ཁྱེད་རང་གིས་ཀྱང་དེ་ལྟར་སྨྲས་པ་དང་ཁས་བླངས་དངོས་སུ་འགལ། ངོ་བོ་ཉིད་སྐུ་ཤེས་
བྱ་ཐམས་ཅད་ལ་ཁྱབ་པ་དེ་ཉིད་སྒྲ་རྟོག་གི་དངོས་ཡུལ་མིན་པར་སྨྲས་པ་དང། དེ་ཉིད་དེས་དོན་གྱི་གསུང་རབ་ཀུན་གྱིས་དངོས་སུ་བཏན་པར་སྨྲས་པ་ཁས་བླངས་འགལ། ནམ་མཁའ་ལྟར་ཁྱ་པའི་དོན། ཆོས་ཉིད་ཐམས་ཅད་ངོ་བོ་ཉིད་
སྐུ་ཡིན་པ་ལ་འདོད་མོད། དེ་ལྟ་ན། ཆོས་ཅན་ཐམས་ཅད་སངས་རྒྱས་ཡིན་པར་ཐལ། ཆོས་ཉིད་ཐམས་ཅད་ངོ་བོ་ཉིད་སྐུ་ཡིན་པའི་ཕྱིར། ཁྱབ་ཚེ། ཆོས་ཉིད་ཐམས་ཅད་ངོ་བོ་ཉིད་སྐུ་ཡིན་ན། ལམ་བདེན་གྱིས་ཆོས་ཅན་ཐམས་ཅད་ལ་

[008A]༄༅། །བློ་བུར་གྱི་དྲི་མ་བྲལ་བར་བྱེད་དགོས་པའི་ཕྱིར་རོ། །དེས་ན་འདི་ཉིད་ཁས་བླངས་པས་ནི། དྲི་མ་ཤེས་བྱ་ལ་མི་སྲིད་པ་དང། འགོག་བདེན་ལམ་བདེན་གྱི་བྲལ་འབྲས་མ་ཡིན་པ་དང། སངས་རྒྱས་ཀྱི་ཡེ་ཤེས་དང། བདག་
འཛིན་ལྷན་ཅིག་མི་གནས་འགལ་མ་ཡིན་པ་དང། ངོ་བོ་ཉིད་སྐུ་སྒྲིབ་གཉིས་ཀྱི་རང་བཞིན་ཡིན་པ་དང། སངས་རྒྱས་ཀྱི་ཡེ་ཤེས་མ་རིག་པ་དང། གདོད་མ་ནས་ལྷན་ཅིག་ཏུ་གནས་པས་ཁྱབ་པ་སོགས་དུ་མ་ཞིག་མི་འདོད་བཞིན་དུ་
ཡང་ཁས་བླང་དགོས་པར་འགྱུར་རོ། །ཆོས་ཉིད་རྒྱུད་ཀྱིས་མ་བསྡུས་པས་ཆོས་ཉིད་ཡིན་ན་ངོ་བོ་ཉིད་སྐུ་ཡོད་པས་ཁྱབ་ཀྱང། སེམས་ཅན་གྱི་རྒྱུད་ལ་སངས་རྒྱས་ཡོད་མི་དགོས་སོ་ཞེས་སྨྲ་པ་ཡང་རྨོངས་པ་ངོ་མཚར་སྐྱེད་པའི་གཏམ་
ཡིན་ཏེ། སེམས་ཅན་གྱི་རྒྱུད་ལ་ཆོས་ཉིད་ཡོད་དམ་མེད། ཡོད་ན་ངོ་བོ་ཉིད་སྐུ་ཡོད་པར་ཐལ། ཆོས་ཉིད་ཡོད་པའི་ཕྱིར། རྟགས་གསལ་དངོས། མ་ཁྱབ་ན་དེ་གཉིས་རྣམ་གྲངས་ཡིན་པ་བུད། མེད་ན། སེམས་ཅན་གྱི་རྒྱུད་ཆོས་ཅན། ཁྱེད་
གཞི་མ་གྲུབ་པར་ཐལ། ཁྱོད་ལ་ཆོས་ཉིད་མེད་པའི་ཕྱིར། གཞན་ཡང་ཤེས་བྱ་ཐམས་ཅད་ལ་ཆོས་ཉིད་ཀྱིས་ནམ་མཁའ་ལྟར་ཁྱབ་ནས་ཡོད་བཞིན་དུ། སེམས་ཅན་གྱི་རྒྱུད་ལ་ཆོས་ཉིད་མེད་པ་ཁས་བླངས་འགལ་བ་ངོ་མི་ཤེས་པར་ཟད་
དོ། །སྦྲུམ་མའི་ལྟོ་ན་གནས་པའི་འཁོར་ལོ་བསྒྱུར་རྒྱལ་ལ་ཡོད་པའི་ཡོན་ཏན་སྦྲུམ་མ་ལ་ཡོད་མི་དགོས་པ་ལྟར། སེམས་ཅན་གྱི་ཆོས་ཉིད་ལ་སྟོབས་སོགས་བྲལ་འབྲས་ཀྱི་ཡོན་ཏན་ཡོད་ཀྱང། སེམས་ཅན་ལ་ཡོན་ཏན་དེ་དག་ཡོད་

[008B] སེམས་ཅན་གྱི་སེམས་ཀྱི་ཆོས་ཉིད་དེ་སེམས་ཅན་གྱི་སེམས་ཀྱི་གནས་ལུགས་མ་ཡིན་པར་ཐལ། སྦྲུམ་པའི་ལྟོ་ན་གནས་པའི་འཁོར་ལོ་བསྒྱུར་རྒྱལ་སྦྲུམ་མ་དང་
རྫས་ཐ་དད་ཡིན་པའི་ཕྱིར། དེས་ན་ཆོས་ཅན་དང་ཆོས་ཉིད་ཀྱི་འབྲེལ་བ་དེ་སྦྲུམ་མ་དང། དེའི་ལྟོ་ན་གནས་པའི་སྐྱེས་བུའི་འབྲེལ་བ་བཞིན་དུ་ཁས་ལེན་པའི་སྐྱེས་བུ་ཁོད་ཀྱིས་ཁས་བླང་བར་མི་བྱ་བ་ཅི་ཞིག་ཡོད། དེས་ན་སྨེས་ཅན་ལ་རྟག་གཅིག་
རང་བནག་ཅན་གྱི་དེ་བཞིན་གཤེགས་པ་ཡོད་པར་འཛིན་པ་ནི་གང་ཟག་གི་བདག་ཏུ་འཛིན་པ་ཆེན་པོ་ཡིན་ཅིང། དེ་ཉིད་ཤེས་བྱ་ཐམས་ཅད་ལ་ལྟ་བར་བྱེད་པའི་ཤེས་པ་རྟག་པར་འཛིན་པ་ནི། གཟུང་འཛིན་རྫས་གཞན་དུ་བདེན་པར་འཛིན་པའི་
ཆོས་ཀྱི་བདག་ཏུ་འཛིན་པ་ཆེན་པོ་ཡིན་ལ། བདག་གཉིས་སུ་ལྟ་བ་ནི། ཐར་པ་དང་ཐམས་ཅད་མཁྱེན་པའི་ལམ་དུ་འགྱུར་བ་ལྟ་ཞོག། ཉེས་པ་ཐམས་ཅད་ཀྱི་འབྱུང་གནས་སུ་གྱུར་བ་ཡིན་ནོ། །དེའི་ཕྱིར་སྨེས་ཅན་ཐམས་ཅད་ལ་ཁྱབ་པའི་
ངོ་བོ་ཉིད་ཀྱི་སྐུ་རྟག་གཅིག་རང་དབང་ཅན་ཤེས་རིག་གི་ངོ་བོར་གནས་པ་ཆོས་ཐམས་ཅད་ལ་ལྟ་བར་བྱེད་པ་པོ། ཁས་ལེན་པ་དེ་ནི་རངས་ཅན་པ་གང་དག་ཐམས་ཅད་ལ་ཁྱབ་པའི་བདག་ཤེས་རིག་གི་སྐྱེས་བུ་རྟག་གཅིག་རང་དབང་ཅན་
ཡུལ་ཐམས་ཅད་ལ་ལོངས་སྤྱོད་པར་བྱེད་པ་པོར་ཁས་ལེན་པ་དང་ཁྱད་པར་ཅུང་ཟད་ཀྱང་མེད་ཅིང། འོན་ཀྱང་བདག་ཤེས་རིག་གི་སྐྱེས་བུ་ལ་ངོ་བོ་ཉིད་སྐུ་ཞེས་པའི་ཐ་སྙད་སྦྱར་བ་ཙམ་ཞིག་ཁྱད་པར་དུ་ཟད་དེ། འདི་གངས་ཅན་གྱི་

[009A]༄༅། །བླུན་པོ་ཕལ་ཆེ་བ་ཞིག་ལོག་པའི་གྱང་ས་ཆེན་པོར་འཁྲིད་པའི་སྒྱུ་ཐབས་སོ། །སྨྲས་པ། དེ་ལྟར་འགལ་བའི་ཕུང་པོ་བརྒྱ་ཕྲག་གི། །ཁུར་ཆེན་ཁྱེར་བ་གྲངས་ཅན་རིང་ལུགས་འཛིན། །མགྲིན་བཟང་སྨྱོན་པའི་ཟློས་
གར་བྱེད་པ་ཁྱོད། །དྲི་མེད་རིགས་པའི་ཚོགས་ཀྱིས་བཟློག་པར་དཀའ། །བར་སྐབས་ཀྱི་ཚིགས་སུ་བཅད་པའོ། །གཉིས་པ་བྱ་བ་མཐར་ཕྱིན་པའི་ཡན་ལག་རྩོམ་པར་དམ་བཅའ་བ་ལ། དགོས་དོན། བསྡུས་དོན། ཚིག་དོན། མཐའ་དཔྱད་
པ་དང་བཞི། དང་པོ་ནི། ཇི་སྐད་དུ། དམ་པ་མང་པོ་ཁས་འཆེ་མི་བྱེད་ལ། །གལ་ཏེ་དཀའ་བས་ཁས་ནི་བླངས་གྱུར་ན། །རྡོ་ལ་རི་མོ་བྲིས་པ་ལྟ་བུར་ནི། །ཤི་ཡང་གཞན་དུ་བྱེད་པར་མི་འགྱུར་རོ། །ཞེས་གསུངས་པ་ལྟར། དམ་པ་རྣམས་སྲོག་ལ་བབ་ཀྱང་དམ་བཅས་པའི་ཁུར་མི་འདོར་བས་བརྩམས་པ་མཐར་ཕྱིན་པར་བྱ་བའི་ཆེད་ཡིན་ནོ། །འོ་ན་མཆོད་བརྗོད་ཀྱི་དགོས་པ་དང་ཟློས་པར་འགྱུར་རོ། །ཞེ་ན་སྐྱོན་མེད་དེ། མཆོད་བརྗོད་ཀྱིས་རྩོམ་པ་མཐར་ཕྱིན་པའི་འགལ་རྐྱེན་བདུད་
དམ་བདུད་ཀྱི་རིགས་ཀྱི་ལྷས་བྱས་པའི་བར་དུ་གཅོད་པ་སོགས་སེལ་བར་བྱེད་ཅིང། མཐུན་རྐྱེན་བསོད་ནམས་ཁྱད་པར་ཅན་སྐྱེད་པར་བྱེད་ལ། རྩོམ་པར་དམ་བཅས་འགལ་རྐྱེན་ཕྱི་བཤོལ་གྱི་ལེ་ལོ་སོགས་འགོག་པར་བྱེད་ཅིང་མཐུན་
རྐྱེན་སྤྲོ་བ་དང་བརྩོན་འགྲུས་ཁྱད་པར་ཅན་སྐྱེད་པར་བྱེད་པའི་ཕྱིར་རོ། །གཉིས་པ་བསྡུས་དོན་ནི། བྲམ་ཟེ་ཆེན་པོ་ལྟར་ན། ཚིགས་སུ་བཅད་པ་འདི་ཉིད་ཀྱིས། བསྟན་བཅོས་རྣམ་འགྲེལ་འདི་ཉིད་རྩམ་པའི་ཁྱད་པར་གྱིས་གཙོ་

[009B] འོན་ཀྱང་ཉན་པ་པོའི་སྐྱོན་སྤངས་པའི་ཕྱིར་དུ་དངོས་སུ་གཞན་དོན་དུ་མི་རྩོམ་པ་ལྟར་བཅོས་ཤིང། བདག་ཉིད་ལེགས་བཤད་ལ་གོམས་པ་སྐྱེད་པའི་ཕྱིར་དུ་རྩོམ་པ་ཡིན་ནོ་ཞེས་བསྟན་ནས་ཤུགས་
ལ་ཉན་པ་པོ་རྣམས་སྣོད་ཀྱི་སྐྱོན་འདི་དང་བྲལ་བར་བྱས་ནས་མཉན་ན་ཡུན་རིང་དུ་ཕན་པའི་རྒྱུར་འགྱུར་རོ་ཞེས་གཞན་དོན་དུའང་རྩོམ་པར་བསྟན་ནོ་ཞེས་འྕཧྡ་ཅིང། ཤཱྐྱ་བློས། གཞན་གྱི་ལུགས་ཤིག་བཀོད་པ་ཡང་ལུགས་
འདི་དང་ཕྱོགས་མཐུན་པ་ཡིན་ནོ། ། སློབ་དཔོན་ཤཱྐྱ་བློ་རང་ཉིད་ཀྱི་ལུགས་ལྟར་ན། སློབ་དཔོན་ཕྱོགས་ཀྱི་གླང་པོས་གསུང་རབ་ཀུན་གྱི་རྣམ་འགྲེལ་ཚད་ན་ཀུན་ལས་བཏུས་པ་མཛད་པ་དེ་ཉིད། ཤེས་རབ་བཞན་པ་དག་གིས་མ་རྟོགས་པའི་དབང་གིས་ཕན་པ་ཆེན་པོར་མ་གྱུར་ཅིང། སློབ་དཔོན་ལ་ཕྲག་དོག་གིས་སྡང་བ་དང། སྨོད་པ་སོགས་ཀྱི་སྒོ་ནས་དོན་མ་ཡིན་པ་ཆེན་པོ་བསྐྱེད་པར་མཐོང་བས། དེ་དག་སྡུག་བསྔལ་གྱི་རྒྱུ་ལས་བཟློག་པར་འདོད་པའི་སྙིང་རྗེ་དང། ཚད་མ་
ཀུན་ལས་བཏུས་པ་འདི་ཉིད་ཇི་ལྟར་ན་གཞན་ལ་ཕན་པ་རྒྱ་ཆེན་པོར་འགྱུར་བར་བྱ་སྙམ་དུ་སེམས་པ་སྟེ། དེ་ལྟ་བུའི་སེམས་པ་དང་སྙིང་རྗེ་གཉིས་ཀུན་ནས་བསླངས་ནས་ཀུན་ལས་བཏུས་ཀྱི་རྣམ་འགྲེལ་འདི་རྩོམ་པ་ལ་དགའ་བ་སྐྱེས་
སོ། །ཞེས་འཆད་པར་བྱེད་དོ། །གསུམ་པ་ཚིག་དོན་ལ། བསྡུས་དོན་དང་པོ་དང་མཐུན་པར་བཤད་ན། རྟོག་པ་སྔོན་དུ་གཏོང་པ་དག་བྱ་བ་འགའ་ཡང་མ་མཐོང་བར་མཆོད་པ་བརྗོད་པའི་ཚིག་རྩོམ་པར་མི་བྱེད་པས་བྱ་བ་གང་རྩོམ་པ་ཡིན་

[010A]༄༅། །ཞེ་ན། བསྟན་བཅོས་རྩམ་པའི་བྱ་བ་ལ་འཇུག་གོ་ཞེས་ཁོང་ནས་དྲང་ངོ། །རྟོག་ལྡན་གྱི་བྱ་བ་ལ་དགོས་པ་ཡོད་པས་ཁྱབ་པས། རང་གཞན་གྱི་དགོས་པ་ཅི་ཞིག་མཐོང་ནས་བསྟན་བཅོས་རྩོམ་པ་ལ་འཇུག་ཅེ་ན། ཆོས་
གྲགས་བདག་ལ་རྣམ་འགྲེལ་འདི་ནི་གཞན་ལ་མཐའ་གཅིག་ཏུ་ཕན་པ་རྒྱ་ཆེན་པོ་འགྱུར་བ་ཡིན་ཞེས་བསམ་པའང་མེད་ཀྱི་འོན་ཀྱང་རང་གི་སེམས་ནི་སྔར་དུས་ཡུན་རིང་པོར་གསུང་རབ་དང་དེའི་དགོངས་འགྲེལ་ཀུན་ལས་བཏུས་ལ་སོགས་
པའི་ལེགས་བཤད་རྣམས་ལ་གོམས་ཤིང་འདྲིས་པར་བྱས་པས། དེས་ཐུགས་ཕྲོགས་པར་གྱུར་ཏེ། ད་དུང་ལེགས་བཤད་ལྷུར་ལེན་ཅིང་ཆེས་ཆེར་འཛིན་པ་བསྐྱེད་པའམ་འཕེལ་བར་བྱ་བའི་ཕྱིར་རྣམ་འགྲེལ་འདི་རྩོམ་པ་ལ་དགའ་བ་སྐྱེས་
སོ། །ཅིའི་ཕྱིར་འདི་ཉིད་གཞན་ལ་ཕན་པ་རྒྱ་ཆེན་པོར་མི་འགྱུར་ཞེ་ན། སྐྱེ་བོ་ཕལ་ཆེར་ལ་ལེགས་བཤད་རྟོགས་པའི་འགལ་རྐྱེན་ཉེ་བར་གནས་ཤིང། མཐུན་རྐྱེན་མ་ཚང་བ་དེས་ནའོ། །དེ་ཡང་འདི་ལྟར། ལེགས་བཤད་རྟོགས་པའི་
འགལ་རྐྱེན་ནི་གཉིས་ཏེ། ཉེས་བཤད་དམ། བསྟན་བཅོས་ཕལ་པ་དག་ལ་ཡང་རང་གི་ཡིན་པའི་འདུ་ཤེས་ཀྱིས་ཆགས་ཤིང་ཞེན་པ་དང། ལེགས་བཤད་དག་ལ་ནི་གཞན་གྱི་ཡིན་པའི་འདུ་ཤེས་ཀྱིས་དེ་ཁོ་ནར་མ་ཟད་ཕྲག་དོག་དྲི་
མ་དག་གིས་སྡང་བར་ཡོངས་སུ་གྱུར་པའོ། །ལེགས་བཤད་རྟོགས་པའི་མཐུན་རྐྱེན་ནི་གཉིས་ཏེ། ལེགས་བཤད་ལ་འཇུག་པའི་དོན་གཉེར་དང། ཞུགས་ནས་དོན་རྟོགས་པའི་ཡན་ལག་ཤེས་རབ་པོ། །དང་པོ་དང་མི་ལྡན་པ་ནི། ལེགས་

[010B] གཉིས་པ་དང་མི་ལྡན་པ་ནི། ཤེས་རབ་རྩལ་མེད་པས་ན་ཞེས་པས་སྟོན་པར་བྱེད་དོ། །ཡང་ན་སྐྱེ་བོ་ཕལ་ཆར་བསྟན་བཅོས་ཕལ་པ་ཉེས་བཤད་དང། བྱ་བ་ཕལ་བ་ཞིང་ལས་སོགས་ལ་ཆགས་སྣིང་
ལེགས་བཤད་རྣམས་དོན་དུ་མི་གཉེར་རོ། །དེའི་རྒྱུ་མཚན་ཡང། ཉེས་ལེགས་འབྱེད་པའི་ཤེས་རབ་ཀྱི་རྩལ་མེད་པས་ནའོ། །ཤེས་རབ་མེད་པའི་དབང་གིས་ཉེས་བཤད་ལ་ཆགས་ཤིང་ལེགས་བཤད་དོན་དུ་མི་གཉེར་བ་ཁོ་ནར་མ་ཟད་ཕྲག་
དོག་དྲི་མ་དག་གིས་བསྒོས་པའི་དབང་གིས་ལེགས་བཤད་སྟོན་པ་པོ་ལ་སྡང་བར་ཡང་ཡོངས་སུ་གྱུར་པ་དེས་ན་ཞེས་སྦྱར་རོ། །དེ་ལྟར་དངོས་སུ་བསྟན་པའི་ཤུགས་ཀྱིས། ཇི་སྐད་དུ། བཞི་བརྒྱ་པར། གཟུར་གནས་བློ་ལྡན་དོན་གཉེར་བ། །ཉན་པོ་སྣོད་
ཅེས་བྱ་བར་བརྗོད་ཅེས་གསུངས་པ་ལྟར། འཇིག་རྟེན་གྱི་བྱ་བ་ཕལ་པ་ཐམས་ཅད་ལ་ཆགས་པ་ཡོངས་སུ་བཏང་སྟེ། རང་གཞན་གྱི་ཕྱོགས་སུ་འཛིན་པའི་ཕྲག་དོག་གི་དྲི་མས་ཆོས་སྨྲ་བའི་གང་ཟག་སོགས་ལ་སྡང་བ་ཡོངས་སུ་བོར་ནས་ཐོག་མར་
ཉེས་ལེགས་འབྱེད་པའི་ཤེས་རབ་ཀྱིས་ཡོན་ཏན་དང་སྐྱོན་ལེགས་པར་བརྟགས་ཏེ། ཉེས་བཤད་དོར་ཞིང་ལགས་བཤད་དོན་དུ་གཉེར་བའི་བློས་འཇུག་པར་བྱ་ལ། ཞུགས་པའི་འོག་ཏུ་ཤས་རབ་ཀྱིས་ལེགས་བཤད་ཀྱི་དོན་ཡོངས་སུ་བཙལ་བར་
བྱའོ། །ཞེས་གདམས་པའི་སྒོ་ནས་ཉན་པ་པོ་སྣོད་ཀྱི་མཚན་ཉིད་དང་ལྡན་པར་གྱིས་ལ་ཉོན་ཅིག་དང། ངས་ལེགས་བཤད་འདི་ཉིད་བཤད་པར་བྱའོ་ཞེས་དོན་ཀྱིས་འཕངས་བ་ཡིན་ནོ། །བསྡུས་དོན་གཉིས་པ་དང་མཐུན་པར་བཤད་ན། ཡོངས་གྱུར་ངེ་

[011A]༄༅། །ན་བདག་ལ་འདི་ནི་གཞན་ལ་ཕན་པ་མིན་ཞེས་སེམས་པའང་ཡིན། ཞེས་བཏོན་ནས་བཤད་པར་བྱ་སྟེ། འདི་ལྟར་སྐྱེ་བོ་ཕལ་ཆེར་རབ། མང་དུ་ལུགས་ཕལ་པ་འཇིག་རྟེན་མ་རབས་ཀྱི་ལུགས་དང། དེ་བཞིན་དུ་ཕྱི་རོལ་བའི་བསྟན་
བཅོས་དང། ཕྱོགས་གླང་གི་ལུགས་སུན་འབྱིན་པའི་གཞུང་ལུགས་ཕལ་ཆེ་བ་ཉེས་བཤད་དག་ལ་ཆགས་ཤིང་རྗེས་སུ་ཆགས་སོ། །རྒྱུ་གང་གིས་ཆགས་ཞེ་ན། ཤེས་རབ་ཀྱི་རྩལ་མེད་པས་ཉེས་བཤད་ལའང་ལེགས་བཤད་དུ་བཟུང་ནས་སོ།།
དེས་ན་ཤེས་རབ་མེད་པའི་མཐུས། སློབ་དཔོན་གྱི་ལེགས་བཤད་ཀུན་ལས་བཏུས་ལ་སོགས་པ་རྣམས་ལེགས་བཤད་དུ་མ་གོ་བའི་དབང་གིས་དོན་དུ་མི་གཉེར་བ་ཁོ་ནར་མ་ཟད། སློབ་དཔོན་ཕྱོགས་གླང་ལ་ཕྲག་དོག་གི་དྲི་མ་དག་གིས་སྡང་
བར་ཡོངས་སུ་གྱུར་ཏོ། །སློབ་དཔོན་ཇི་ལྟ་བུ་ལ་ཞེ་ན། ལེགས་བཤད་གོམས་པས་ལྷུར་ལེན་བསྐྱེད་པ་ལའོ། །ཚིག་དེ་ནི་ཚིག་གཞན་གྱིས་བར་དུ་ཆོད་ཀྱང། འབྲེལ་པ་ཁོ་ན་ཡིན་པས་འདིར་ལེན་པ་ལ་ཁ་ན་མ་ཐོབ་མེད་དེ། ལུགས་ལས། གང་
ཞིག་གང་དང་འབྲེལ་བ་ནི། །རིང་ན་འདུག་ཀྱང་དེ་དང་དེར། །ཞེས་འབྱུང་པའི་ཕྱིར་རོ། །དེ་ཡང་ལེགས་བཤད་ནི་བཤད་པ་བཟང་པོ་སྟེ། དེ་ལ་གོམས་པས་ལེགས་བཤད་ལ་ལྷུར་ལེན་བསྐྱེད་ཅིང། དེ་ཁོ་ན་ལ་ཐུགས་ཤིན་ཏུ་གཞོལ་བར་གྱུར་
བའོ། །འདིས་ནི་སློབ་དཔོན་བསོད་ནམས་དང་ཡེ་ཤེས་བསགས་པ་ཉིད་ཡིན་པར་བསྟན་ཏེ། བསོད་ནམས་དང་ཡེ་ཤེས་བསགས་པ་དག་ཁོ་ན་ལེགས་པར་བཤད་པ་ལ་གོམས་པས་ལྷུར་ལེན་པ་སྐྱེད་པར་འགྱུར་རོ། །གང་

[011B]
དོན་ཆེན་པོ་ཡིན་ཡང་མང་བོ་དག་ལ་ཕན་པར་མ་གྱུར་ཏེ། དེ་བས་ནི་ཇི་ལྟར་འདི་ཤིན་ཏུ་འབྲས་བུ་དང་བཅས་པར་བྱ་སྙམ་པའི་སེམས་པའང་འདིར་རྩོམ་པའི་རྒྱུར་ཡོད་པ་ཡིན་ལ། འང་གི་སྒྲས་སློབ་དཔོན་བྱང་ཆུབ་སེམས་དཔའ་ལ་ཅུང་ཟད་སྡང་
པའང་ཕུང་བའི་རྒྱུ་ཡིན་པས། བདག་གིས་སློབ་དཔོན་གྱི་ལུགས་ལེགས་པར་བཤད་དོ། སློབ་དཔོན་ལ་གུས་པ་བསྐྱེད་ནས་ཕུང་བའི་རྒྱུ་ལས་བཟློག་པར་བྱའོ་སྙམ་པ་ལ་སོགས་པ་གཞན་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་
སྙིང་རྗེ་ཡང་བསྟན་བཅོས་འདི་རྩོམ་པའི་རྒྱུར་སྡུད་པའོ། །དེའི་ཕྱིར་སེམས་པ་དང་སྙིང་རྗེ་དེ་གཉིས་ཀྱིས་བསྐུལ་ནས་ཁོ་བོའི་སེམས་ནི་ཡུན་རིང་མོ་ནས་ཀུན་ལས་བཏུས་ཀྱི་རྣམ་བཤད་དུ་གྱུར་བའི་རྣམ་འགྲེལ་འདི་རྩོམ་པ་ལ་དགའ་བ་སྐྱེ་སོ།།
བཞི་པ་མཐའ་དཔྱད་པ་ནི། རྩོམ་པར་དམ་བཅའ་བའི་ཚིགས་སུ་བཅད་པ་འདི་ཉིད་ཀྱིས་གཙོ་བོར་རྩེམ་པར་དམ་བཅའ་བ་བསྟན་པའི་སྒོ་ནས་བསྟན་བཅོས་ཀྱི་བརྗོད་པར་བྱ་བ་དང། དགོས་པ་དག་ཀྱང་བསྟན་པ་ཡིན་ཏེ། འདི་ལྟར། གོང་དུ་ཇི་སྐད་བཤད་
པའི་སེམས་པ་དང། སྙིང་རྗེ་གཉིས་ཀྱིས་ཀུན་ལས་བཏུས་ཀྱི་རྣམ་བཤད་དུ་གྱུར་པའི་རྣམ་འགྲེལ་འདི་རྩོམ་པ་ལ་དགའ་བ་སྐྱེས་སོ། །ཞེས་བསྟན་པ་ཉིད་ཀྱིས་ཀུན་ལས་བཏུས་ཀྱི་ཚིག་དང་དོན་དག་ནི་འདིའི་བརྗོད་པར་བྱ་བར་བསྟན་པའི་

[012A]༄༅། །ཕྱིར་དང། ཀུན་ལས་བཏུས་ཀྱི་ཚིག་དོན་རྣམས་གདུལ་བྱ་དག་གིས་ཕྱིན་ཅི་མ་ལོག་པར་ཁོང་དུ་ཆུད་པའི་སྒོ་ནས་གཞན་ལ་ཕན་པ་རྒྱ་ཆེན་པོར་གྱུར་པ་དང། བདག་གཞན་ཕུང་བར་བྱེད་པའི་རྒྱུ་སློབ་དཔོན་བདག་ཉིད་ཆེན་པོ་
སོགས་ལ་ཕྲག་དོག་གིས་སྨོད་ཅིང་སྡང་བར་བྱེད་པ་སོགས་ལས་ལོག་ནས་ཆོས་སྨྲ་བའི་གང་ཟག་ལ་ཤེས་ནས་དད་པ་ཐོབ་པར་གྱུར་པ་ཉིད་བསྟན་བཅོས་འདིའི་དགོས་པ་ཡིན་པར་བསྟན་པའི་ཕྱིར་རོ། །དེ་ལྟར་ན་བསྟན་བཅོས་འདིའི་བརྗོད་པར་
བྱ་བ་ནི། ཚད་མའི་མདོ་ཀུན་ལས་བཏུས་པའི་བརྗོད་པར་བྱ་བ་གང་ཡིན་པ་དག་དང། དེའི་གཞུང་ཚིག་རྟོགས་པར་དཀའ་བ་གང་ཡིན་པ་རྣམས་སོ། །དགོས་པ་ནི་དངོས་སུ་ཚད་མའི་མདོ་ཀུན་ལས་བཏུས་པ་ཉིད་ཀྱི་དོན་ཇི་ལྟ་བ་བཞིན་ཁོང་དུ་
ཆུད་པའི་སྒོ་ནས་ཆོས་དད་ཆོས་སྨྲ་བའི་གང་ཟག་སློབ་དཔོན་བདག་ཉིད་ཆེན་པོ་ལ་ཤེས་ནས་དད་པ་ཐོབ་པ་ཉིད་ཡིན་ཅིང། ཀུན་ལས་བཏུས་པ་དེ་ཉིད་ཀྱང་གསུང་རབ་མཐའ་དག་གི་དོན་རིགས་པས་གཏན་ལ་འབེབས་པར་བྱེད་པ་ཡིན་པས་
དེའི་དོན་ཁོང་དུ་ཆུད་པ་ནི། གསུང་རབ་མཐའ་དག་གི་དོན་ལ་རིགས་པའི་ལམ་ནས་དྲངས་པའི་ངེས་པ་གཏིང་ཚུགས་ཤིང་ཚིགས་ཙམ་མ་ཡིན་པ་རྙེད་པར་འགྱུར་བས་དེའི་ཕྱིར་སྟོན་པ་དང། དེའི་བསྟན་པ་ལ་ཤེས་ནས་དད་པ་ཐོབ་ཅིང། བདུད་དང་ཕས་
ཀྱི་རྒོལ་བས་སྟོན་པ་དང་ལམ་གཞན་ལ་བཀྲིར་མི་རུང་བ་ཞེས་བྱ་བ་ནི། ཚད་མའི་མདོ་ཀུན་ལས་བཏུས་པ་དང། དེ་ཉིད་ཀྱི་རྣམ་འགྲེལ་དུ་གྱུར་པའི་བསྟན་བཅོས་འདི་གཉི་གའི་དགོས་པའོ། །དགོས་པའི་ཡང་དགོས་པ་ནི། རྟོག་པའི་དྲ་བ་རྣམས་

[012B] ཞེས་བྱ་བ་ལ་སོགས་པས་སྐུ་གསུམ་འཕྲིན་ལས་དང་བཅས་པ་མཐར་ཕྱིན་པའི་བདག་ཉིད་ཅན་གྱི་ཡང་དག་པར་རྫོགས་པའི་སངས་རྒྱས་དེ་ལ་ཕྱག་འཚལ་ནས་དེ་ཉིད་མངོན་དུ་བྱ་བའི་ཕྱིར། དེའི་ཐབས་སུ་གྱུར་པའི་ལམ་གྱི་རིམ་
བ་མཐའ་དག་རིགས་པའི་ལམ་ནས་དྲངས་ཏེ་མཐའ་གཞན་དུ་སྲིད་པའི་དོགས་པ་བཅད་པའི་སྒོ་ནས་ཚུལ་བཞིན་དུ་བཏན་ལ་འབེབས་པར་བྱེད་པའི་བསྟན་བཅོས་འདི་བརྩམ་པར་བྱའོ་ཞེས་དམ་བཅས་པ་ཡིན་པས། མཆོད་བརྗོད་ཀྱི་སྐབས་སུ་ཇི་
སྐད་བཤད་པའི་སྐུ་བསུམ་འཕྲིན་ལས་དང་བཅས་པ་མཐར་ཕྱིན་པའི་རྫོགས་པའི་སངས་རྒྱས་དེ་ཉིད་ཐོབ་པར་བྱེད་པའི་ཐབས་མ་ལུས་པ་མདོ་དང་རྣམ་འགྲེལ་འདིར། རིགས་པའི་སྒོ་ནས་གཏན་ལ་ཕབ་པ་དེ་ཉིད་ཐོས་བསམ་གྱི་ཤེས་རབ་ཀྱིས་
ཇི་ལྟ་བ་བཞིན་རྟོགས་པ་དང་མཐུན་པར། སྒོམ་བྱུང་གིས་ཉམས་སུ་བླངས་པས་མངོན་དུ་གྱུར་པ་ཞེས་བྱ་བ་ནི་དགོས་པའི་ཡང་དོགས་པ་ཡིན་ནོ། །བསྟན་བཅོས་དང། བརྗོད་པར་བྱ་བ་དང། དགོས་པ་དང། དགོས་པའི་ཡང་དགོས་པ་རྣམས་སྔ་མ་
སྔ་མ་ཐབས་དང། ཕྱི་མ་ཕྱི་མ་ཐབས་ལས་བྱུང་བའི་ཚུལ་གྱིས་འབྲེལ་བ་ཞེས་བྱ་བ་ནི་འབྲེལ་བ་ཡིན་ནོ། །དེ་ལ་དཔྱོད་པ་དང་ལྡན་པ་གང་དག་འདི་སྙམ་དུ། བསྟན་བཅོས་འདིར་འཁོར་ལོ་དང་པོའི་མདོའི་དགོངས་པ་བཏན་ལ་འབེབས་པའི་དབང་
དུ་བྱས་ཏེ། ཕྱིར་རོལ་གྱི་དོན་ཁས་བྱངས་ནས། གང་ཟག་གི་བདག་མེད་པ་ཙམ་བཏན་ལ་ཕབ་ཅིང། དེ་ཉིད་རྟོགས་པའི་ཤེས་རབ་ལ་བརྟེན་ནས་འཁོར་བའི་རྩ་བ་བཅད་དེ། ཐར་པ་ཇི་ལྟར་ཐོབ་པར་བྱེད་པའི་ལམ་གྱི་རིམ་པ་ཞིག་ཀྱང་བསྟན་ལ་

[013A]༄༅། །ཐེག་པ་ཆེན་པོའི་མདོའི་དགོངས་པ་འགྲེལ་བའི་དབང་དུ་བྱས་ཏེ། ཕྱི་རོལ་གྱི་དོན་བཀག་ཅིང། ཆོས་ཀྱི་བདག་མེད་གཏན་ལ་ཕབ་ནས་དེ་ཉིད་རྟོགས་པའི་ཤེས་རབ་ཀྱིས་ཤེས་བྱའི་སྒྲིབ་པ་སྤངས་པའི་སྒོ་ནས་
ཐམས་ཅད་མཁྱེན་པ་ཇི་ལྟར་ཐོབ་པར་བྱེད་པའི་ཚུལ་གྱིས་ལམ་གྱི་རིམ་པ་ཞིག་ཀྱང་བསྟན་པའི་ཕྱིར། ཐེག་པ་གསུམ་གའི་ལམ་གྱི་རིམ་པ་བསྟན་པས། བསྟན་བཅོས་འདི་ནི། ཐེག་པ་ཆེ་ཆུང་གི་མདོ་སྡེ་མཐའ་དག་གི་དགོངས་འགྲེལ་
ཡིན་ཅིང། དེའི་ཕྱིར་བསྟན་བཅོས་འདིའི་ཆེད་དུ་བྱ་བའི་གདུལ་བྱ་ལ་ཡང། རིགས་ཅན་གསུམ་དུ་ཡོད་པ་མ་ཡིན་ནམ། དེ་ལྟ་ན་ནི་ཉིད་དགོས་ཀྱང་བྱང་ཆུབ་རྣམ་པ་གསུམ་དུ་འབྱེད་པར་རིགས་ཀྱི། རྫོགས་པའི་བྱང་ཆུབ་ཁོ་ན་ཉིད་
དགོས་སུ་ཇི་ལྟར་འགྱུར་ཞེ་ན། བདེན་མོད་ཀྱི་འོན་ཀྱང་འདིར་ཐེག་པ་གསུམ་གའི་ལམ་གྱི་རྣམ་གཞག་གཏན་ལ་ཕབ་པ་ནི། བསྟན་བཅོས་འདིའི་ཆེད་དུ་བྱ་བའི་གདུལ་བྱ་ལ། རིགས་ཅན་གསུམ་དུ་ཡོད་པའི་རྒྱུ་མཚན་གྱིས་མ་ཡིན་
གྱི༑ འདི་ལྟར་བྱང་ཆུབ་སེམས་དཔའ་རྣམས་ཀྱི་བཞེད་དོན་གྱི་གཙོ་བོ་ནི་འགྲོ་བ་མཐའ་དག་གི་དོན་བྱེད་པ་ཡིན་པས། རིགས་ཅན་གསུམ་གའི་དོན་བྱེད་དགོས་ཤིང། དེ་དག་གི་དོན་བྱེད་པ་ལ་ཡང། རང་རང་གི་རིགས་དང་རྗེས་སུ་མཐུན་པའི་ལམ་བསྟན་
པའི་སྒོ་ནས། རང་རང་གི་སྐལ་བ་དང་འཚམ་པར་བྱང་ཆུབ་རྣམ་པ་གསུམ་ལ་དགོད་པར་བྱ་བ་ཡིན་ནོ། །དེ་ལྟ་བུའི་སྒོ་ནས་རིགས་ཅན་གསུམ་གྱི་དོན་བྱེད་པ་ལ་ཡང། ཐབས་བྱུང་དེ་རྒྱུ་ལྐོག་གྱུར་པ། །དེ་འཆད་པ་ནི་དཀའ་བ་ཡིན། །ཅེས་གསུངས་པ་ལྟར། རང་གིས་

[013B] ཐེག་པ་ཆེན་པོ་པ་དག་གིས་རིགས་ཅན་གསུམ་གའི་ལམ་ལ་མཁས་པར་བྱ་བ་ཡིན་ལ། དེའི་ཕྱིར་ཐེག་པ་ཆེན་པོའི་སྡེ་སྣོད་དག་ཏུ་ཡང་རིགས་ཅན་གསུམ་གའི་ལམ་
གྱི་རྣམ་གཞག་སྟོན་པར་བྱེད་པ་ཡིན་པས། འདི་ཉིད་ཐེག་པ་ཆེན་པོའི་བསྟན་བཅོས་ཡིན་ཀྱང། རིགས་ཅན་གསུམ་གའི་ལམ་གྱི་རྣམ་གཞག་སྟོན་པ་ལ་འགལ་བ་མེད་པར་ཤེས་པར་བྱ་ཞིང། ཐེག་པ་གསུམ་གའི་ལམ་གྱི་རིམ་པ་སྟོན་པ་དང། དེ་ཉིད་གང་ལ་སྟོན་པའི་ཆེད་དུ་བྱ་བའི་གདུལ་
བྱ་ཐེག་པ་ཆེན་པོའི་རིགས་ཅན་ཡིན་པ་ལ་ཡང་འགལ་བ་མེད་པར་ཤེས་པར་བྱའོ། །འོན་ཀྱང་བྱང་ཆུབ་སེམས་དཔའ་རྣམས་ནི་ཉན་ཐོས་དང་རང་སངས་རྒྱས་ཀྱི་ལམ་དག་དེ་ལྟ་བུའི་རིགས་ཅན་རྗེས་སུ་གཟུང་བའི་ཡན་ལག་ཏུ་ཤེས་པར་བྱེད་པ་ཙམ་ཡིན་གྱི། རང་ཉིད་ལམ་དེ་དག་གི་
འབྲས་བུ་མངོན་དུ་བྱ་བའི་ཕྱིར་སྒོམ་པར་བྱེད་པ་ནི་མ་ཡིན་ལ། དེའི་ཕྱིར་ཐེག་པ་ཆེན་པོའི་སྔེ་སྣོད་དག་ཏུ་ཉན་རང་གི་ལམ་གྱི་རིམ་པ་གསུངས་པ་ཐམས་ཅད་ཀྱང་བསྟན་བཅོས་དེའི་ཆེད་དུ་བྱ་བའི་གདུལ་བྱས་ལམ་དེ་དག་ཤེས་པར་བྱེད་པའི་ཡན་ལག་ཏུ་གསུངས་པ་ཡིན་གྱི། དེས་ལམ་དེ་དག་གི་འབྲས་བུ་མངོན་དུ་བྱེད་པའི་
ཡན་ལག་ཏུ་གསུངས་པ་མ་ཡིན་ལ། ཐོག་པ་དམན་པའི་སྡེ་སྣོད་དག་ཉན་རང་གི་ལམ་གྱི་རིམ་པ་གསུངས་པ་དག་ནི། བསྟན་བཅོས་དེའི་ཆེད་དུ་བྱ་བའི་གདུལ་བྱ་དད་ལམ་དེ་དག་གི་འབྲས་བུ་མངོན་དུ་བྱེད་པའི་ཡན་ལག་ཏུ་གསུངས་པ་ཡིན་པས་དེ་ལྟ་བུའི་ཁྱད་པར་ཡོད་པའི་ཕྱིར་
ཉན་རང་གི་ལམ་གྱི་རིམ་པ་བསྟན་ན། བསྟན་བཅོས་དེའི་ཉིད་དགོས་ལ་ཉན་ཐོས་དང་རང་སངས་རྒྱས་ཀྱི་བྱང་ཆུབ་དག་ཀྱང་དབྱེ་དགོས་པའི་སྐྱོན་མེད་དོ་ཞེས་ཤེས་པར་བྱའོ། །དེའི་ཕྱིར་བསྟན་བཅོས་འདི་ནི་ཐེག་པ་ཆེན་པོའི་སྡེ་སྣོད་ཡིན་ལ། དེ་ཡང་རེ་ཤིག་ཆོས་ཀྱི་བདག་མེད་དངོས་སུ་བསྟན་པའི་

[014A]༄༅། །སྣོད་དུ་མི་རུང་བའི་རིགས་ཅན་དག་རྗེས་སུ་གསུང་བའི་ཆེད་དུ་འཁོར་ལོ་དང་པོའི་མདོའི་རྗེས་སུ་འབྲངས་ཏེ། ཕྱིར་རོལ་གྱི་དོན་ཁས་བླང་ནས་གང་ཟག་གི་བདག་མེད་པ་ཙམ་ཞིག་གཏན་ལ་ཕབ་པའི་ལམ་གྱི་རིམ་པ་དག་ཀྱང་སྟོན་པར་བྱེད་མོད་ཀྱི། དེ་ལྟ་ན་
ཡང་འཁོར་ལོ་དང་པོའི་མདོ་དང། བར་པ་མཚན་ཉིད་མེད་པའི་མདོ་གཉིག་དྲང་དོན་དུ་བསྒྲུབས་ནས་ཐ་མ་ལེགས་པར་རྣམ་པར་ཕྱེ་བ་དང་ལྡན་པའི་ཆོས་ཀྱི་འཁོར་ལོ་ཉིད་ངེས་པའི་དོན་དུ་སྒྲུབ་པར་བྱེད་ཅིང། དེ་དག་གི་ཚུལ་ནི་ཇི་ལྟ་ཇི་ལྟར་དོན་བསམས་པ། ཞེས་བྱ་བ་
ལ་སོགས་པའི་སྐབས་ཉིད་དུ་འཆད་པར་འགྱུར་རོ། །དེའི་ཕྱིར་བསྟན་བཅོས་འདེའི་ཕྱིར་བསྟན་བཅོས་འདིའི་རང་ལུགས་ཀྱི་གྲུབ་པའི་མཐའ་ཡང་རྣམ་པར་རིག་པ་ཙམ་གྱི་ཚུལ་དུ་གནས་སོ། །ཞེས་ཤེས་པར་བྱ་ལ། གང་དག་རྣམ་འགྲེལ་རང་ལུགས་ཀྱི་ལྟ་བ་ངོ་ནོ་ཉིད་མེད་པར་
སྨྲ་བའི་ཚུལ་དང་མཐུན་པ་ཡིན་ནོ། །ཞེས་སྒྲོགས་པ་དེ་དག་ནི། རང་ཉིད་ངོ་བོ་ཉིད་མེད་པར་སྨྲ་བའི་མིང་ཙམ་ལ་དགའ་བསྟན་པར་བྱེད་ཅིང། གྲུབ་པའི་མཐའ་གཉི་གའི་རྣམ་པར་བཞག་པའི་དོན་དག་སྔོན་ཆད་རྣ་བའི་ལམ་ཙམ་དུ་ཡང་གྲག་པར་མ་གྱུར་པ་མཚོན་པར་
བྱས་པ་ཡིན་ཏེ། ཆོས་ཐམས་ཅད་ངོ་བོ་ཉིད་མེད་པར་སྟོན་པའི་ཐེག་པ་ཆེན་པོའི་མདོ་སྡེ་དག་དྲང་དོན་དུ་ཁས་ལེན་པའི་དབུ་མ་པ་དེ་དག་གང་ན་ཡོད་གཞོན་ནུ་ཁྱེད་ཀྱིས་སྟོན་ཅིག། གཞན་ཡང་ཕྱི་རོལ་གྱི་དོན་སྐབས་འགའ་ཞིག་ཏུ་ཁས་བླངས་པའི་རྣམ་གཞག་གསུངས་
ཀྱང༑ སླར་དེ་ཉིད་འགོག་བའི་རིགས་པ་རྒྱས་པར་གསུངས་ལ། ཤེས་པ་བདེན་པར་གྲུབ་པ་ནི། སྐབས་གང་དུའང་མ་བཀག་ཅིང། རིགས་པ་བརྒྱ་ཕྲག་དག་གིས་ལེགས་པར་བསྒྲུབས་པའི་ཕྱིར། ཇི་ལྟར་ན་ངོ་བོ་ཉིད་མེད་པ་པར་འགྱུར། གཞན་ཡང་དེ་ལྟར་སྨྲ་བ་དག་གིས་

[014B] རྒྱུད་གཞན་གྲུབ་བ་རྩ་འགྲེལ་གྱི་ཀླེགས་བམ་ཙམ་ཡང་མ་མཐོང་བར་ཟད་མོད། འདི་ཡི་གེ་མངས་པའི་འཇིགས་པས་མ་བྲིས་སོ། །འོ་ན་སློབ་དཔོན་འདི་ཉིད་མཐར་ཐུག་ཐེག་པ་གཅིག་ཏུ་བཞེད་པ་མ་ཡིན་ནམ་ཞེ་ན། དེ་ཉིད་ཀྱི་མཐའ་དཔྱད་པ་དག་ནི། དགྲ་བཅོམ་
སེམས་གང་ཡིན་དེ་ཡང། ཞེས་བྱ་བ་ལ་སོགས་པའི་སྐབས་སུ་བཤད་པར་བྱའོ། །གལ་ཏེ་ཚད་མ་ཀུན་ལས་བཏུས་པའི་བརྗོད་པར་བྱ་བ་གང་ཡིན་པ་དེ། བསྟན་བཅོས་འདི་ཉིད་ཀྱི་ཡང་བརྗོད་པར་བྱ་བ་ཡིན་ན། ཀུན་ལས་བཏུས་ཀྱི་བརྗོད་པར་བྱ་བ་གང་ཡིན་ཞེ་ན། དེ་ཡང་
རིགས་སྒོ་ལས། མངོན་སུམ་དང་ནི་རྗེས་སུ་དཔག། ལྟར་སྣང་བཅས་པ་བདག་རིག་ཕྱིར། །སྒྲུབ་པ་དང་ནི་སུན་འབྱིན་དག། ལྟར་སྣང་བཅས་པ་གཞན་རིག་ཕྱིར། །ཞེས་གསུངས་པ་ལྟར། རང་ཉིད་ཀྱིས་སྟོན་པ་དང། དེའི་བསྟན་པ་སྐྱོན་མེད་དུ་ཚད་མས་ངེས་པའི་ཐབས་དང་
དེས་ནས་གཞན་རྗེས་སུ་འཛིན་པའི་ཐབས་སོ། །དང་པོ་ནི། མངོན་སུམ་དང་རྗེས་སུ་དཔག་པ་སྟེ། དེ་ཡང་རང་ཉིད་ཀྱིས་ཇི་ལྟར་གཏན་ལ་ཕབ་པ་ལྟར་དོན་ལ་གནས་མི་གནས་ནི། གཏན་ལ་འབེབས་བྱེད་ཀྱི་བློ་ཡང་དག་ཏུ་སོང་མ་སོང་ལ་རབ་ལས་པ་ཡིན་ཅིང། དེ་ལ་ལྐོག་གྱུར་
ངེས་བྱེད་ཀྱི་བློ་སྐྱོན་མེད་རྗེས་དཔག་དང། མངོན་གྱུར་དེས་བྱེད་ཀྱི་བློ་སྐྱོན་མེད་མངོན་སུམ་ཚད་མ་ཡིན་པས་མངོན་རྗེས་ཀྱི་ཚད་མ་གཉིས་གསུངས་ལ། བློ་གཞན་གྱི་རྗེས་སུ་འབྲངས་ནས་གཞལ་བྱའི་གནས་དག་ལ་དབྱད་ཀྱང། སླུ་བར་འགྱུར་པས་ལམ་གྱི་གོལ་ས་གཅོད་
བའི་ཡན་ལག་ཏུ་མངོན་རྗེས་ལྟར་སྣང་གཉིས་གསུངས་ཤིང། རང་གིས་ངེས་ནས་གཞན་ལ་རྟོགས་པ་བསྐྱེད་པའི་ཡན་ལག་ཏུ། ཡང་དག་དང་ལྟར་སྣང་ཕྱི་མ་བཞི་གསུངས་ཏེ། དེ་ཡང་མཐའ་གཅིག་ཏུ་འཛིན་པའི་ལོག་རྟོག་གི་དཔལ་གཞེམ་པའི་ཕྱིར་དུ། སུན་འབྱིན་ཡང་དག་བསྟན་

[015A]༄༅། །ལ༑ མཐའ་གཉིས་སུ་དགོས་པའི་ཐེ་ཚོམ་བསལ་བའི་ཕྱིར་དུ་སྒྲུབ་ངག་ཡང་དག་གསུངས་ཤིང། སུན་འབྱིན་དང་སྒྲུབ་ངག་ལྟར་སྣང་གིས་བྱ་བ་དེ་དག་བྱེད་མི་ནུས་སོ་ཞེས་བསྟན་པའི་སྒོ་ནས་གོས་ས་གཅོད་པའི་ཕྱིར་དུ་ལྟར་སྣང་དེ་གཉིས་གསུངས་སོ། །དེས་ན་
རྟོག་གེའི་ཚིག་དོན་བརྒྱད་པོ་འདི་ཉིད་རྫོགས་པར་སྟོན་པ་ནི་ཚད་མའི་བསྟན་བཅོས་ཀྱི་ལུས་ཡོངས་སུ་རྫོགས་པ་ཡིན་པས། ཚད་མ་མདོ་དང། རྣམ་འགྲེལ་དང། རྣམ་ངེས་དང། རིགས་པའི་ཐིགས་པ་རྣམས་ནི་བསྟན་བཅོས་ལུས་ཡོངས་སུ་རྫོགས་པ་ཡིན་ཅིང། གཏན་ཚིགས་
ཐིགས་པ་ལ་སོགས་པ་གཞན་དག་ནི་ལུས་ཡོངས་སུ་རྫོགས་པ་མ་ཡིན་པར་ཤེས་པར་བྱའོ། །དེའི་ཕྱིར་སྟོན་པ་དང། དེའི་བསྟན་པ་སྐྱོན་མེད་པར་ཇི་ལྟར་སྒྲུབ་པའི་ཚུལ་དང། དེ་ཉིད་སྒྲུབ་བྱེད་ཀྱི་ཡན་ལག་མངོན་རྗེས་ཀྱི་ཚད་མ་གཉིས་དང། གཉིས་པོ་དེའི་གོལ་ས་མངོན་རྗེས་
ལྟར་སྣང་གཉིས་དང། དེ་ལྟར་རང་གིས་ངེས་ནས་སྟོན་པ་དང། དེའི་བསྟན་པ་ལ་ལོག་པར་རྟག་བའི་གཞན་རྒྱུད་ཀྱི་སྒྲོ་འདོགས་བསལ་ཏེ། ངེས་པ་སྐྱེད་པའི་ཡན་ལག་སུན་འབྱིན་དང། སྒྲུབ་ངག་ཡང་དག་གཉིས་དང། དེ་གཉིས་ཀྱི་གོལ་ས་གཅོད་པའི་ཡན་ལག་སུན་འབྱིན་དང་སྒྲུབ་ངག་
ལྟར་སྣང་གཉིས་ཏེ། འདི་དག་ནི་ཚད་མ་ཀུན་ལས་བཏུས་པའི་བརྗོད་པར་བྱ་བ་ཡིན་ཅིང། དེའི་ཕྱིར་བསྟན་བཅོས་འདི་ཉིད་ཀྱི་ཡང་བརྗོད་པར་བྱ་བ་ཡིན་ནོ། །འོ་ན་སྟོན་པ་དང་དེའི་བསྟན་པ་སྐྱོན་མེད་པར་སྒྲུབ་པའི་ཚུལ་ཇི་ལྟ་བུ་ཞིག་འཆད་ཅི་ན། སྟོན་པའི་བསྟན་པ་ནི་གཉིས་ཏེ་
ལུང་གི་བསྟན་པ་དང། རྟོགས་པའི་བསྟན་པའོ། །དང་པོ་ནི། འབྲེལ་བ་དང་ནི་རྗེས་མཐུན་ཐབས། །སྐྱེས་བུའི་དོན་ནི་རྗོད་བྱེད་དག། ཡོངས་བརྟགས་དབང་དུ་བྱས་ཡིན་གྱི། །དེ་ལས་གཞན་པའི་དབང་བྱས་མིན། །ཞེས་བཤད་པ་ལྟར། གྲོལ་བ་དོན་གཉེར་གྱི་སྐྱེས་བུའི་མངོན་པར་འདོད་པའི་

[015B] དགོས་པ་སྒྲུབ་ནུས་པའི་རྗེས་མཐུན་གྱི་ཐབས་དམ་པ་དང། དེ་ཡང་འགྲེལ་ཆགས་སུ་སྟོན་པ་སྟེ། ངག་ཁྱད་པར་གསུམ་ལྡན་ཉིད་ཡིན་ལ། དེ་སྐྱོན་མེད་དུ་སྒྲུབ་པའི་ཚུལ་ཡང་དེའི་བརྗོད་བྱའི་དོན་མངོན་གྱུར་དང་ལྐོག་གྱུར་དག། མངོན་རྗེས་ཀྱི་ཚད་མ་གཉིས་ཀྱིས་གྲུབ་པ་དང་
ཤིན་ཏུ་ལྐོག་གྱུར་རྗོད་པར་བྱེད་པའི་ཆ་ལ་དཔྱད་པ་གསུམ་གྱིས་དག་པར་བསྒྲུབས་ནས་སྐྱོན་མེད་པར་སྒྲུབ་པ་ཡིན་ཏེ། མཐོང་དང་མ་མཐོང་བ་དག་ལ། རིགས་པས་གྲུབ་དང་རང་ཚིག་གིས། །གནོད་མེད་བསྟན་བཅོས་གང་ཡིན་པ། །གཟུངས་བར་བྱ་ཕྱིར་སྤྱོད་འཇུག་
འགྱུར༑ ༑ཞེས་གསུངས་པ་ལྟར་རོ། །ཡང་ན་བརྗོད་བྱའི་གཙོ་བོ་ཚད་མས་གྲུབ་པར་བསྒྲུབས་ནས་དེ་དང་རྩོམ་པ་པོ་གཅིག་ཡིན་པའི་རྟགས་ཀྱིས་བརྗོད་བྱའི་དོན་ཕལ་པ་སྟོན་པ་རྣམས་སྐྱོན་མེད་དུ་སྒྲུབ་པ་ཡིན་ཏེ། གཙོ་བོའི་དོན་ལ་མི་སླུ་བ། ཕལ་པའི་དོན་ལ་སླུ་བར་མི་
རིགས་པའི་ཕྱིར་རོ། །ཇི་སྐད་དུ། གཙོ་བོའི་དོན་ལ་མི་སླུའི་ཕྱིར། །གཞན་ལའང་རྗེས་སུ་དཔག་པ་ཡིན། །ཅེས་པ་ལྟར་རོ། །དེ་ཡང་ལུང་གི་བསྟན་པའི་བརྗོད་བྱ་ནི། མངོན་མཐོ་བདེ་འགྲོའི་གོ་འཕང་དང། དེས་ལེགས་ཐར་བ་དང་ཐམས་ཅད་མཁྱེན་པའི་གོ་འཕང་ཐབས་དང་
བཅས་པར་འདུས་པ་ཡིན་ལ། དེ་ཡང་རྒྱུད་ལ་སྐྱེ་བའི་རིམ་པའི་དབང་དུ་བྱས་ན། དང་པོར་མངོན་མཐོ་རྒྱུད་ལ་སྐྱེས་ནས། ཕྱིས་ངེས་ལེགས་རྒྱུད་ལ་སྐྱེ་བ་ཡིན་ཅིང། གཙོ་ཕལ་གྱི་དབང་དུ་བྱས་ན་ངེས་ལེགས་གཙོ་བོ་དང། མངོན་མཐོ་ཕལ་པ་ཡིན་མོད་ཀྱི། ཚད་མས་སྒྲུབ་
པ་ན། དང་པོར་ངེས་ལེགས་ཐབས་དང་བཅས་པ་ཚད་མས་བསྒྲུབས་ནས། དེའི་རྗེས་སུ་མངོན་མཐོ་ཚད་མས་སྒྲུབ་པར་བྱེད་པ་ཡིན་ཏེ། བླང་དང་དོར་བྱའི་དེ་ཉིད་ནི། །ཐབས་བཅས་རབ་ཏུ་ངེས་པ་ཡིས། །གཙོ་བོའི་དོན་ལ་མི་སླུའི་ཕྱིར། གཞན་ལའང་རྗེས་སུ་དཔག་པ་ཡིན་

[016A]༄༅། །ཅེས་བཤད་པ་ལྟར་རོ། །རྟོགས་པའི་བསྟན་པ་ནི། ཐེག་པ་གསུམ་གྱི་ལམ་འབྲས་བུ་དང་བཅས་པ་ཡིན་ལ། དེ་ཡང་ངེས་ལེགས་ཀྱི་གོ་འཕང་ཐབས་དང་བཅས་པ་ཉིད་ལ་ཟེར་བ་ཡིན་པས་བརྗོད་བྱ་རྟོགས་པའི་བསྟན་པ་ཚད་མས་བསྒྲུབས་པའི་སྒོ་ནས་
རྗོད་བྱེད་ལུང་གི་བསྟན་པ་སྐྱོན་མེད་པར་སྒྲུབ་པ་ཡིན་ལ། བསྟན་པ་སྐྱོན་མེད་པར་གྲུབ་པ་ན། དེའི་རྟགས་ཀྱིས་སྟོན་པ་ཚད་མའི་སྐྱེས་བུར་སྒྲུབ་པར་བྱེད་པ་ཡིན་ཅིང། དེ་ཉིད་ཀྱིས་བསྟན་པའི་དོན་ཚུལ་བཞིན་དུ་སྒྲུབ་པའི་དགེ་འདུན་ཡང་སྐྱོན་མེད་པར་གྲུབ་པ་ཡིན་ནོ། །དེའི་
ཕྱིར། དེ་ལྟའི་དངོས་སྟོན་བསྟོད་པ་ནི། །དེ་ཡི་བསྟན་པ་ཉིད་ལས་ནི། །ཚད་མའི་དེ་ཉིད་གྲུབ་དོན་ཏེ། །ཞེས་སོགས་གསུངས་སོ། །བརྗོད་བྱའི་གཙོ་བོ་ཐར་པ་དང་ཐམས་ཅད་མཁྱེན་པ་དང། དེ་ཉིད་ཐོབ་པར་བྱེད་པའི་ཐབས་སུ་གྱུར་པའི་ལམ་གྱི་ངོ་བོ་དང་གྲངས་ངེས་དང་གོ་རིམ་
དག་དངོས་པོ་སྟོབས་ཞུགས་ཀྱི་ཚད་མས་ཇི་ལྟར་གྲུབ་པའི་ཚུལ་ནི་ཚད་མ་གྲུབ་པའི་ལེའུ་འཆད་པར་འགྱུར་རོ། །དེ་བས་ན། བསྟན་བཅོས་འདི་དག་ཏུ་ཚད་མ་རྣམ་པ་གཉིས་ལ་སོགས་པའི་རྣམ་པར་གཞག་པ་ཇི་སྙེད་ཅིག་གསུངས་པ་ཐམས་ཅད་ཀྱང། སངས་རྒྱས་བཅོམ་
ལྡན་འདས་གྲོལ་བ་དོན་གཉེར་ལ་ཚད་མའི་སྐྱེས་བུ་དང། དེའི་བསྟན་པ་ཁོ་ན་ཚད་མས་གནོད་པ་མེད་པའི་སྒོ་ནས་ཐར་འདོད་ཀྱི་འཇུག་ངོགས་སུ་ཤེས་པར་བྱ་བའི་ཕྱིར་དང། གཞན་དབང་ཕྱུག་ལ་སོགས་པ་དག་ནི་གྲོལ་བ་དོན་གཉེར་གྱི་སྟོན་པ་མ་ཡིན་ཅིང། དབང་ཕྱུག་དང་སེར་སྐྱ་
སོགས་ཀྱིས་བསྟན་པའི་ལམ་དེ་དག་ཀྱང་ཚད་མས་གནོད་པ་དང་བཅས་པའི་ཕྱིར། ཐར་འདོད་ཀྱི་འཇུག་ངོགས་མ་ཡིན་ནོ་ཞེས་གཏན་ལ་ཕབ་པའི་སྒོ་ནས་སྐྱབས་གསུམ་ལས་གཞན་དུ་བདུད་དང་ཕས་ཀྱི་རྒོལ་བས་བཀྲིར་མི་རུང་བའི་ཐབས་འབའ་ཞིག་ཏུ་གསུངས་

[016B] རིགས་པའི་གཞུང་ལུགས་འདི་ཉིད་ལ་ཅི་ནས་ཀྱང་བརྟེན་པར་བྱ་དགོས་ན། ལམ་གྱི་ལུས་ཡོངས་སུ་
རྫོགས་པ་ལ་སྙིང་ནས་སྒྲུབ་པ་ལྷུར་ལེན་པའི་བསམ་པས་ངེས་པ་གཏིང་ཚུགས་པ་ཞིག་ཚོལ་ན། རིགས་པའི་གཞུང་ལུགས་འདི་ལྟ་བུའི་དོན་ལ་ཐོས་བསམ་གྱི་ཤེས་རབ་ཀྱིས་ངེས་པ་རྙེད་པ་མེད་མི་རུང་གི་ཡན་ལག་ཏུ་དགོས་པ་ལྟ་སྨྲོས་ཀྱང་ཅི་
ཞིག་དགོས་སྙམ་དུ་ཤེས་པར་བྱའི། གང་གི་ཚེ་ཕྱིའི་གོ་རྒྱ་ཙམ་གཅོད་པ་དང། ཚེ་འདིའི་སྣང་ཤས་འབའ་ཞིག་ལྷུར་ལེན་པའི་ཐབས་སུ་གཞན་དང་ཁ་གཤགས་འགྱེད་པ་ཙམ་གྱི་ཡན་ལག་ཏུ་རིགས་པའི་གཞུང་ལུགས་དག་ལ་ཐོས་བསམ་གྱིས་འཇུག་ཅིང། སྙིང་
ནས་སྒྲུབ་པ་ལྷུར་ལེན་པའི་བསམ་པ་ཅུང་ཟད་ཅིག་སྐྱེས་པ་དེའི་ཚེ་རིགས་པའི་བརྟག་དཔྱད་དོར་ནས་བླུན་པོ་དག་གི་ཚིག་ཙམ་ཞིག་སྐྱབས་སུ་བཟུང་སྟེ། ཚད་མས་གནོད་པ་འབའ་ཞིག་གི་དོན་མོན་མནོས་ཙམ་གྱིས་ཡིད་ལ་བྱེད་པའི་སྙིང་རུས་འབའ་ཞིག་གིས་ཐར་པ་
དང་ཐམས་ཅད་མཁྱེན་པའི་གོ་འཕང་ལོའམ་ཟླ་བའམ་ཞག་གི་དུས་ཚིགས་ལ་མངོན་དུ་བྱེད་པར་ཁས་འཆེ་བའི་རྨོངས་པ་ལུག་ལྟར་ལྐུགས་པ་དག་གི་ཧ་ཅང་ཡང་མི་འཚམས་པའི་ལོག་པའི་གཏམ་ལ་ཤེས་ལྡན་དག་གི་རྣ་བ་དགབ་བར་བྱའོ། །ཡང་མཁས་པར་
གྲགས་པ་ཁ་ཅིག་ན་རེ། སྡེ་བདུན་མདོ་དང་བཅས་པ་འདི་དག་གྲོལ་བ་དོན་གཉེར་ལ་ཉེ་བར་མཁོ་བ་མ་ཡིན་ཏེ། རྟོག་གེའི་བསྟན་བཅོས་ཡིན་པས་ནང་རིག་པའི་སྡེ་སྣོད་ལས་ཕྱི་རོལ་དུ་གྱུར་པའི་ཕྱིར་རོ་ཞེས་ཟེར་རོ། །དེ་ཡང་མི་འཐད་དེ། །འདི་ལྟར་རྟོག་གེ་ཞེས་བྱ་བ་ནི་

[017A]༄༅། །རྣམ་པ་གཉིས་ཏེ། ཕྱི་རོལ་པའི་སྟོན་པ་དྲང་སྲོང་གླིང་སྐྱེས་ལ་སོགས་པའི་རྟོག་པས་བཏགས་པ་ཙམ་གྱི་སྒོ་ནས་བཞག་པའི་རྟོག་གེ་དང། ཡང་མདོ་སྡེ་རྒྱན་ལས། རྟོག་གེ་བརྟན་ཅིང་མ་ངེས་ལ། །མ་ཁྱབ་ཀུན་རྫོབ་སྐྱོ་བ་ཅན། །བྱིས་པ་ལ་ནི་བརྟེན་
པར་འདོད། ཅས་བཤད་པ་ལྟར། དངོས་པོའི་དེ་ཁོ་ན་ཉིད་དོན་སྤྱི་ཙམ་གཟུང་བའི་སྒོ་ནས། རྟོག་པས་ངེས་དགོས་ཀྱི། མངོན་དུ་མ་གྱུར་བ་ལ་རྟོག་གེར་བྱས་པའོ། །བསྟན་བཅོས་འདི་དག་སྔ་མའི་དབང་དུ་བྱས་པའི་རྟོག་གེའི་བསྟན་བཅོས་ཡིན་པར་ནི་ཁྱེད་རང་ཡང་མི་
འདོད་ལ། འཐད་པ་ཡང་མ་ཡིན་ཏེ། རང་གི་སྟོན་པ་ཐམས་ཅད་མཁྱེན་པའི་རྗེས་སུ་འབྲངས་ནས་བཞག་པའི་བསྟན་བཅོས་ཡིན་པའི་ཕྱིར་རོ། །གཉིས་པའི་དབང་དུ་བྱས་པའི་རྟོག་གེ་ཡིན་པས། གྲོལ་བ་དོན་གཉེར་ལ་མི་མཁོ་བར་འདོད་ན། སྦྱོར་ལམ་ཆོས་
མཆོག་མན་ཆད་གྲོལ་བ་དོན་གཉེར་ལ་མི་མཁོ་བར་འགྱུར་ཏེ། ཆོས་ཉིད་དོན་སྤྱིའི་ཚུལ་གྱིས་ཡུལ་དུ་བྱེད་དགོས་པའི་ཕྱིར་རོ། །རང་རིག་པའི་བསྟན་བཅོས་མ་ཡིན་པར་འདོད་པ་ཡང་མི་འཐད་དེ། ནང་རིག་པའི་སྡེ་སྣོད་ཅེས་པ་ནི། ནང་སེམས་རྒྱུད་ཀྱིས་བསྡུས་པའི་
སྤང་བྱ་མ་རིག་པ་སྤོང་བ་དང། གཉེན་པོ་བདག་མེད་རྟོགས་པའི་ཤེས་རབ་བསྐྱེད་པའི་ཐབས་སྟོན་པའི་བསྟན་བཅོས་ལ་བརྗོད་པ་ཡིན་ལ། གཞུང་ལུགས་འདི་དག་ལས་ཀྱང། གང་ཟག་དང་ཆོས་ཀྱི་བདག་མེད་པ་རིགས་པས་ལེགས་པར་གཏན་ལ་ཕབ་ནས་གང་ཟག་གི་བདག་ཏུ་འཛིན་པ་དང། གཉིས་
སྣང་འཁྲུལ་པའི་བག་ཆགས་དྲུངས་འབྱིན་པའི་ཐབས་ཕྱིན་ཅི་མ་ལོག་པར་སྟོན་པར་བྱེད་པའི་ཕྱིར་རོ། །དེ་ཙམ་གྱིས་ནང་རིག་པའི་བསྟན་བཅོས་སུ་མི་འགྱུར་ན། ནང་རིག་པའི་སྡེ་སྣོད་གང་ཡིན་པ་སྨྲོས་ཤིག། གཞན་ཡང་ནང་རིག་པ་མ་ཡིན་པ་ཙམ་གྱིས་གྲོལ་བ་དོན་གཉེར་ལ་མི་མཁོ་བར་འདོད་པ་

[017B] རིག་པའི་གནས་ལྔ་ལ་མཁས་པར་མ་བྱས་པར་ཐམས་ཅད་མཁྱེན་པར་མི་འགྱུར་བའི་ཕྱིར་རོ། །དེ་ལྟར་ཡང་ཐེག་པ་ཆེན་པོ་མདོ་སྡེའི་རྒྱན་ལས། རིག་པའི་གནས་ལྔ་དག་ལ་བརྩོན་པར་མ་བྱས་པར། །འཕགས་མཆོག་གིས་ཀྱང་ཐམས་ཅད་མཁྱེན་ཉིད་མི་
འགྱུར་ཏེ། །དེ་ལྟ་བས་ན་གཞན་དག་ཚར་གཅོད་རྗེས་བཟུང་དང། །བདག་ཉིད་ཀུན་ཤེས་བྱ་ཕྱིར་དེ་ལ་དེ་བརྩོན་བྱེད། ཅེས་གསུངས་པ་ཡིན་ནོ། །འོ་ན་འདི་དག་གཏན་ཚིགས་རིགས་པའི་བསྟན་བཅོས་མ་ཡིན་ནམ། ཞེ་ན། དེ་ནི་མི་འགལ་ཏེ། གཏན་ཚིགས་རིག་པའི་དོན་རྒྱུ་
མཚན་རིག་པ་ཞེས་པ་ཡིན་ལ། བསྟན་བཅོས་འདི་དག་ཀྱང་བླང་དོར་གྱི་གནས་རྒྱུ་མཚན་ཡང་དག་གི་སྒོ་ནས་རིག་པར་བྱེད་པའི་ཐབས་ཀྱི་གཙོ་བོ་ཡིན་པའི་ཕྱིར་རོ། །དེ་བས་ན་ནང་རིག་པ་དང་གཏན་ཚིགས་རིག་པ་གཉི་གའི་བསྟན་བཅོས་ཚད་མ་སྡེ་བདུན་ལྟ་བུ་དང་
ཇི་སྐད་དུ། ཤཱཀྱ་བློས། སློབ་དཔོན་གྱི་འདུལ་བའི་ཊཱིཀྐ་ལ་སོགས་པ་ཡོད་མོད་ཀྱི། ཚད་མའི་མཚན་ཉིད་ཀྱི་བསྟན་བཅོས་མ་ཡིན་ནོ་ཞེས་བཤད་པ་ལྟར། ནང་རིག་པ་ཁོ་ནའི་བསྟན་བཅོས་འདུལ་བའི་མདོ་ལྟ་བུ་དང། གཏན་ཚིགས་རིག་པ་ཁོ་ནའི་བསྟན་བཅོས། བྲམ་ཟེ་རྐང་
མིག་གིས་བྱས་པའི་རྟོག་གེའི་ཚིག་དོན་བཅུ་དྲུག་སྟོན་པའི་བསྟན་བཅོས་ལྟ་བུ་དང། གཉི་ག་མ་ཡིན་པ་གསོ་དཔྱད་ཀྱི་གཞུང་ལྟ་བུ་སྟེ། མུ་བཞིར་འགྱུར་བ་ཡིན་ནོ། །དེ་ལྟ་མ་ཡིན་པར་ཚད་མ་རྣམ་པ་གཉིས་དང། གཏན་ཚིགས་དང། སྒྲུབ་པའི་ངག་དང། སུན་འབྱིན་པ་
སྟོན་པར་བྱེད་པ་ཙམ་གྱིས་ནང་རིག་པའི་སྡེ་སྣོད་མ་ཡིན་པར་འདོད་ན། རྒྱལ་བའི་གསུང་རབ་ཀྱང་ནང་རིག་པའི་སྡེ་སྣོད་མ་ཡིན་པར་འགྱུར་ཏེ། ཚད་མ་གཉིས་དང། གཏན་ཚིགས་ལ་སོགས་པ་དེ་དག་སྟོན་པར་བྱེད་པའི་ཕྱིར་རོ། །དེ་དག་གསུང་རབ་ལས་ཇི་ལྟར་བཤད་

[018A]༄༅། །པའི་ཚུལ་དང། བསྟན་བཅོས་འདི་དག་གི་དགོས་པ་ལ་ལོག་པར་རྟོག་པ་གཞན་འགའ་ཞིག་དགག་པའི་ཕྱོགས་ཙམ་མཚོན་པ་ནི། ཁོ་བོས་གཞན་དུ་བཤད་ཟིན་པའི་ཕྱིར་འདིར་མ་བྲིས་སོ། །གལ་ཏེ་འདི་དག་ནང་རིག་པའི་བསྟན་
བཅོས་ཡིན་ན། ཚད་མ་ཀུན་ལས་བཏུས་ལས། ཐུབ་པའི་དབང་པོའི་བསྟན་པ་ལས་ནི་ཡུན་རིང་ཉམས་གྱུར་པ། གང་ཡིན་རྟོག་གེའི་ལམ་གྱིས་ཆོས་ཉིད་བགྲོད་པར་བྱེད་མ་ཡིན། །དེ་ལྟ་ན་ཡང་དེ་བཞིན་གཤེགས་པའི་རྟོག་གེའི་མཚན་ཉིད་ནི། གལ་ཏེ་རྣམ་
པར་འགྱུར་བར་འགྲོ་བར་བྱེད་དམ་བརྟག་པར་གྱིས། ཞེས་གསུངས་པ་ཇི་ལྟར་དྲང་ཞེ་ན། དེའི་དོན་ལོག་པར་བཟུང་བ་ཉིད་ཀྱིས་ནོངས་པ་ཡིན་ཏེ། འདི་ལྟར་ཐུབ་པའི་དབང་པོའི་བསྟན་པ་ལས་ནི་ཡུན་རིང་མོ་ནས་ཉམས་པར་གྱུར་པ་གང་ཡིན་པ། མུ་སྟེགས་བྱེད་
རྣམས་ཀྱི་རྟོག་གེའི་ལམ་གྱིས་ཆོས་ཉིད་བགྲོད་པར་བྱེད་པ་མ་ཡིན་ཏེ། ཆོས་ཉིད་རྟོགས་པའི་ཐབས་སུ་འགྱུར་བ་མ་ཡིན་ལ། དེ་ལྟ་ན་ཡང་དེ་བཞིན་གཤེགས་པས་གསུངས་པའི་རྟོག་གེའི་མཚན་ཉིད་ནི། གལ་ཏེ་ཆོས་ཉིད་རྟོགས་པའི་ཐབས་ལས་གཞན་དུ་
རྣམ་པར་འགྱུར་བར་འགྲོ་བར་བྱེད་དམ། དེས་ན་ཕྱི་རོལ་པའི་རྟོག་གེ་དང། དེ་བཞིན་གཤེགས་པས་གསུངས་པའི་རྟོག་གེའི་ཁྱད་པར་ཤེས་ལྡན་དག་གིས་བརྟག་པར་གྱིས་ཤིག་ཅེས་བྱ་བའི་དོན་ཏོ། །འོ་ན་ཀུན་ལས་བཏུས་ཀྱི་རང་འགྲེལ་དུ། མུ་སྟེགས་པའི་
འདོད་པ་སྙིང་པོ་མེད་པའི་ཕྱིར། དེར་ཞེན་པ་རྣམས་བཟློག་པའི་དོན་དུ་འདི་བརྩམས་པ་ཡིན་གྱི། འདི་ཙམ་གྱིས་དེ་བཞིན་གཤེགས་པའི་བསྟན་པ་ལ་ཞུགས་པའི་དོན་དུ་ནི་མ་ཡིན་ཏེ། དེའི་ཆོས་ནི་རྟོག་གེའི་ཡུལ་མ་ཡིན་པའི་ཕྱིར་རོ། །ཞེས་གསུངས་པ་ཇི་

[018B] བཤད་པར་བྱ་སྟེ། དེའི་དོན་ནི། སྤྱིར་ཆོས་ཉིད་མངོན་སུམ་དུ་བྱེད་པའི་རིམ་པ་ནི། ཆོས་ཉིད་མངོན་སུམ་དུ་བྱེད་པའི་འགལ་རྐྱེན་བདག་གཉིས་སུ་འཛིན་པའི་སྒྲོ་འདོགས་ཀུན་བཏགས་ཐམས་ཅད་ཀྱང། དེ་ལྟ་བུའི་སྒྲ་འདོགས་ལྷན་སྐྱེས་ཀྱི་རྩ་བ་ཅན་
ཡིན་ཅིང། དེ་ཡང་ལྷན་སྐྱེས་ཀྱིས་ཇི་ལྟར་བཟུང་བ་ལྟར་གྱི་བདག་གྲུབ་ན། བདག་འཛིན་ཀུན་བཏགས་ཀྱིས་བཟུང་བ་ལྟར་གྱི་དོན་དེ་དག་ཏུ་གྲུབ་དགོས་ཏེ། དཔེར་ན་གང་ཟག་གི་བདག་འཛིན་ལྷན་སྐྱེས་ལ། ང་གྲངས་ཅན་གྱིས་ཀུན་བཏགས་པའི་བདག་ཤེས་
རིག་གི་སྐྱེས་བུ་ལྟར་དུ་འཛིན་པའི་འཛིན་སྟངས་དངོས་སུ་མེད་ཀྱང་བདག་འཛིན་ལྷན་སྐྱེས་ཀྱིས་ཇི་ལྟར་བཟུང་བ་ལྟར་གྱི་ང་བདེན་པར་གྲུབ་ན། གྲངས་ཅན་གྱིས་བཏགས་པའི་བདག་ཤེས་རིག་གི་སྐྱེས་བུ་ལྟར་དུ་གྲུབ་དགོས་པ་བཞིན་ནོ། །དེས་ན་
ཕྱི་རོལ་པ་ལ་སོགས་པ་རང་གཞན་གྱི་གྲུབ་མཐའ་སྨྲ་བ་རྣམས་ཀྱིས་གང་ཟག་དང་ཆོས་ཀྱི་བདག་ཇི་སྙེད་ཅིག་སྒྲོ་བཏགས་པ་ཐམས་ཅད་ཀྱང། གྲུབ་མཐའ་ངན་པས་བདག་འཛིན་ལྷན་སྐྱེས་ཀྱིས་འཛིན་སྟངས་གསོས་བཏབ་ནས། དེ་ཉིད་སྒྲུབ་
པའི་ཕྱིར་དུ། ཚད་མ་དང་གཞལ་བྱ་དང་གཏན་ཚིགས་སོགས་ཀྱི་རྣམ་པར་བཞག་པ་ཕྱིན་ཅི་ལོག་དུ་མ་ཞིག་སྒྲོ་བཏགས་པ་ཡིན་པས། བདག་འཛིན་ལྷན་སྐྱེས་ཀྱིས་ཇི་ལྟར་བཟུང་བ་ལྟར་གྲུབ་པ་ཁེགས་པ་ལ། དེ་ཉིད་གྲུབ་མཐའ་ངན་པས་
གསོས་བཏབ་སྟེ། མཐའ་སྣ་ཚོགས་པར་ཀུན་བཏགས་པའི་མཐའ་གཞན་ཐམས་ཅད་ཁེགས་དགོས་ཏེ། གང་ཡང་རུང་བ་ཞིག་མ་ཁེགས་ན་ཡང། བདག་འཛིན་ལྷན་སྐྱེས་ཀྱི་དམིགས་ཡུལ་དུ་གྱུར་པའི་བདག་དེ། ཕྱོགས་དེས་རྣམ་པར་བཞག་

[019A]༄༅། །པ་ལྟར། གནས་སམ་སྙམ་པའི་སྒྲོ་འདོགས་མི་ཆོད་པའི་ཕྱིར་རོ། །དེས་ན་སྒྲོ་འདོགས་ཀུན་བཏགས་ཀྱིས་ཇི་ལྟར་ཀུན་བཏགས་པ་ལྟར་གྱི་མཐའ་ཐམས་ཅད་རིགས་པས་ལེགས་པར་ཁེགས་པ་ན། བདག་འཛིན་ལྷན་སྐྱེས་ཀྱིས་
ཇི་ལྟར་བཟུང་བ་ལྟར་གྲུབ་པ་ཡང་ཁེགས་པར་འགྱུར་བས། དང་པོར་སུན་འབྱིན་ཡང་དག་གིས་རང་གཞན་གྱི་གྲུབ་མཐས་ཀུན་བཏགས་པའི་སྒྲོ་འདོགས་མངོན་གྱུར་དག་གི་འཛིན་སྟངས་ཀྱི་དཔལ་གཞོམ་པར་བྱ་བ་ཡིན་ལ། དེའི་རྗེས་སུ་བདག་འཛིན་
ཀུན་བཏགས་དང་ལྷན་སྐྱེས་ཀྱིས་ཇི་ལྟར་བཟུང་བ་ལྟར་དུ་མ་གྲུབ་ན། གང་ཟག་དང་ཆོས་ཀྱི་རང་བཞིན་ཇི་ལྟར་གྲུབ་སྙམ་དུ་ཐེ་ཚོམ་གྱི་ལྷག་མ་དང་བཅས་པ་དེའི་ཚེ། གང་ཟག་དང་ཆོས་ཀྱི་བདག་མེད་པར་སྒྲུབ་པའི་གཏན་ཚིགས་ཡང་དག་ལ་བརྟེན་ནས་བདག་མེད་
པར་རྟོགས་པའི་རྗེས་དཔག་བསྐྱེད་པར་བྱའོ། །དེ་ལྟ་བུའི་རྗེས་དཔག་དེ་ཉིད་ཀྱི་རྒྱུན་རྩེ་གཅིག་པའི་ཞི་གནས་ལ་བརྟེན་ཏེ། ཡུན་རིང་དུ་གོམས་པར་བྱས་པ་ལས། བདག་གཉིས་དང་བྲལ་བའི་དངོས་པོའི་རང་བཞིན་ལ་དོན་སྤྱིའི་ཚུལ་གྱིས་གསལ་སྣང་ངེ་ཆེར་
འགྱུར་ཞིང། དེ་དག་ནི་འཇིག་རྟེན་པའི་ལམ་ཡིན་ལ། ཇི་ལྟར་རྗེས་དཔག་དང་འཇིག་རྟེན་པའི་སྒོམ་བྱུང་གིས་ཆོས་ཉིད་རྟོགས་ཀྱང་ཆོས་ཉིད་ཀྱི་རང་གི་ངོ་བོ་གཉིས་སྣང་དང་བྲལ་བ་ཇི་ལྟ་བ་བཞིན་མཐོང་བ་ནི་མ་ཡིན་ཏེ། གཉིས་སྣང་དང་བཅས་པའི་ཕྱིར་རོ། །དེ་ལྟ་ན་
ཡང་ཆོས་ཉིད་མ་རྟོགས་པར་མི་འགྱུར་ཏེ། དཔེར་ན་བུམ་འཛིན་རྟོག་པས་བུམ་པ་རྟོགས་ཀྱང། བུམ་པའི་རང་གི་ངོ་བོ་ཇི་ལྟར་གནས་པ་ལྟར་མཐོང་བ་མ་ཡིན་པ་བཞིན་ནོ། །གལ་ཏེ་མཐོང་ན། མངོན་སུམ་དང་རྟོག་པའི་ཡུལ་སྣང་ཚུལ་ཁྱད་མེད་དུ་འགྱུར་བས། བུམ་འཛིན་

[019B] །གལ་ཏེ་དེ་ལྟ་ན་ཡང། རྟགས་ཡང་དག་ལ་བརྟེན་ནས་དངོས་པོ་རྣམས་གང་ཟག་དང་ཆོས་ཀྱི་བདག་གིས་སྟོང་པར་འཇལ་བའི་རྗེས་དཔག་ཚད་མས་དངོས་པོ་རྣམས་བདག་མེད་པར་རྟོགས་པ་མ་
ཡིན་ན། སྒྲ་མི་རྟག་རྟོགས་ཀྱི་རྔས་དཔག་ཚད་མས་ཀྱང་སྒྲ་མི་རྟག་པར་མ་རྟོགས་པར་ཐལ་ཞིང། མདོར་ན། རང་གི་གཞལ་བྱ་རྟོགས་པའི་རྗེས་དཔག་ཚད་མ་མི་སྲིད་དགོས་པས། ཚད་མ་མངོན་སུམ་གཅིག་བུའོ། །ཞེས་སྨྲོས་ལ། རྒྱང་པན་གྱི་སློབ་མར་ཁས་ལེང་
ཞིག་དེས་ན་ཆོས་ཉིད་རྟོག་གེའི་ཡུལ་མ་ཡིན་པར་འདོད་པས་ཆོས་ཀྱི་བདག་མེད་རྟོགས་པའི་རྗེས་དཔག་མི་སྲིད་པར་ཁས་ལེན་དགོས་ལ། དེ་ལྟར་ན་ཆོས་ཀྱི་བདག་མེད་སྒྲུབ་པའི་རྟགས་ཡང་དག་མི་སྲིད་པར་ཁས་ལེན་དགོས་ཤིང། དེ་ལྟར་ན་ཆོས་ཀྱི་བདག་མེད་
པའི་རྒྱུ་མཚན་ཡང་དག་མེད་དོ་ཞེས་ཁས་ལེན་དགོས་པས། ཆོས་ཀྱི་བདག་མེད་པར་དམ་བཅས་པའི་དམ་བཅའ་རྒྱབ་རྟེན་ཚད་མ་མེད་པའི་དམ་བཅར་འགྱུར་ཏེ། དེའི་སྒྲུབ་བྱེད་ཀྱི་རྟགས་མེད་པའི་ཕྱིར་དང། ཆོས་ཀྱི་བདག་མེད་འཇལ་བའི་ཚུར་མཐོང་མངོན་སུམ་
མི་སྲིད་པའི་ཕྱིར་རོ། །གལ་ཏེ་ཚུར་མཐོང་མངོན་སུམ་གྱི་ཡུལ་མ་ཡིན་ཀྱང་རྣལ་འབྱོར་མངོན་སུམ་གྱིས་རྟོགས་པས་སྐྱོན་མེད་དོ་ཞེ་ན། དེ་ལྟར་ན་ཆོས་ཀྱི་བདག་མེད་པར་རྣལ་འབྱོར་མངོན་སུམ་གྱིས་རྟོགས་པ་དེ་ཉིད་ཕྱི་རྒོལ་གྱི་ངོར་ཆོས་ཀྱི་བདག་མེད་པར་སྒྲུབ་པའི་
རྟགས་ཡང་དག་ཏུ་འགྱུར་པས། ཆོས་ཀྱི་བདག་མེད་སྒྲུབ་པའི་རྟགས་ཡང་དག་མེད་པ་ཉམས་སོ། །དེ་སྒྲུབ་ཀྱི་རྟགས་ཡང་དག་ཡོད་ན་དེ་རྟོགས་པའི་རྗེས་དཔག་མེད་པ་འགལ་ལོ། །དེ་རྟོགས་པའི་རྗེས་དཔག་ཡོད་ན། དེ་རྟོག་གེའི་ཡུལ་མ་ཡིན་པ་ཉམས་སོ། །ཆོས་ཀྱི་བདག་

[020A]༄༅། །མེད་རྟོག་གེའི་ཡུལ་ཡིན་ན། ཆོས་ཉིད་རྟོག་གེའི་ཡུལ་མ་ཡིན་པ་ཉམས་སོ། །གལ་ཏེ་ཆོས་ཀྱི་བདག་མེད་སྒྲུབ་པ་ལ། དེ་རྣལ་འབྱོར་མངོན་སུམ་གྱིས་དམིགས་པ་རྟགས་སུ་བཀོད་ཀྱང། ཕྱི་རྒོལ་ཕྱི་ངོར་ཕྱོགས་ཆོས་སྒྲུབ་པའི་
ཚད་མ་སྟོན་པར་མི་ནུས་སོ་ཞེ་ན། དེ་ལྟར་ན་ཆོས་ཀྱི་བདག་མེད་རྣལ་འབྱོར་མངོན་སུམ་གྱིས་དམིགས་པ་ལ་ཡང་ཚད་མ་མེད་པའི་ཕྱིར། ཆོས་ཀྱི་བདག་མེད་ཡོད་པར་ཚད་མ་གང་གི་སྒོ་ནས་ཀྱང་གཞག་མི་ནུས་པས། ཆོས་ཉིད་རི་བོང་གི་རྭ་དང་མཚུངས་
པར་འགྱུར་རོ། །གཞན་ཡང་ད་ལྟ་ཆོས་ཀྱི་བདག་མེད་སྒྲུབ་པའི་རྟགས་ཡང་དག་བསྟན་རྒྱུ་ཅུང་ཟད་ཀྱང་མེད་བཞིན་དུ། མ་འོངས་པ་ན་དེ་ཉིད་མངོན་སུམ་དུ་རྟོགས་པའི་རྣལ་འབྱོར་མངོན་སུམ་ཤ་མོ་བརྡོལ་བ་བཞིན་དུ་འབྱུང་བར་འདོད་པ་ནི། གྲངས་ཅན་པ་
དག་བློ་བདེ་སེམས་མེད་སྒྲུབ་པའི་རིགས་པ་ཐམས་ཅད་རང་གི་ཚད་མས་གྲུབ་པ་ཅུང་ཟད་ཀྱང་བསྟན་དུ་མེད་ཀྱང། མ་འོངས་པ་ན་དེ་ཉིད་མངོན་སུམ་དུ་རྟོགས་པའི་རྣལ་འབྱོར་མངོན་སུམ་འབྱུང་པས། བློ་བདེ་སེམས་མེད་དུ་གྲུབ་པར་འདོད་པ་དང་
ཁྱད་པར་ཅུང་ཟད་ཀྱང་མེད་ལ། ཆོས་ཉིད་རྟོག་གེའི་ཡུལ་མ་ཡིན་པར་སྨྲས་པས་ནི་ཆོས་ཉིད་སྒྲ་རྟོག་གི་ཡུལ་མ་ཡིན་པར་སྨྲས་པ་ཡིན་ལ། དེ་ཉིད་ནི་གྲགས་པའི་བསལ་བ་ཡིན་ཏེ། གཞི་གྲུབ་ན་སྒྲ་འཇུག་ཏུ་རུང་བས་ཁྱད་པར་གྲགས་པའི་ཚད་མས་
གྲུབ་པའི་ཕྱིར་རོ། །ཆོས་ཉིད་སྒྲ་རྟོག་གི་ཡུལ་མ་ཡིན་པར་སྒྲུབ་པ་ལ་སྒྲུབ་བྱེད་ཀྱི་རྟགས་མེད་ན། དམ་བཅའ་ཙམ་དུ་ཟད་ལ། ཡོད་ན་ཆོས་ཉིད་རྟགས་དེའི་ཆོས་ཅན་དུ་འགྱུར་བས་སྒྲ་རྟོག་གི་ཡུལ་མ་ཡིན་པའི་ཆོས་སུ་སྨྲས་པ་དང་རང་ཚིག་འགལ་ལོ། །གང་

[020B] འདི་ལྟར་ཆོས་ཀྱི་བདག་མེད་དངོས་སུ་སྒྲུབ་པའི་རྟགས་ཡང་དག་མི་སྲིད་པར་འགྱུར་ཞིང། དེ་འདོད་ན་ཆོས་ཀྱི་བདག་ཡོད་
པར་འཛིན་པའི་སྒོ་འདོགས་ཀུན་བཏགས་མངོན་གྱུར་དངོས་སུ་མགོ་མནོན་པའི་ཚད་མ་སོ་སྐྱེའི་རྒྱུད་ལ་མི་སྲིད་པར་འགྱུར་ཞིང། གལ་ཏེ་དེ་དངོས་སུ་སྒྲུབ་པའི་རྟགས་ཡང་དག་ཡོད་ན། དེ་དངོས་སུ་རྟོགས་པའི་རྗེས་དཔག་ཚད་མ་ཡོད་པར་འགྱུར་ཞིང་དེ་
འདོད་ན། རྟོག་གེའི་དངོས་ཡུལ་མ་ཡིན་པ་ཉམས་སོ། །གཞན་ཡང་ཆོས་ཉིད་རྟོག་གེའི་དངོས་ཡུལ་མ་ཡིན་ན། ཆོས་ཉིད་དངོས་སུ་བརྗོད་པའི་སྒྲ་མི་སྲིད་པར་འགྱུར་ཏེ། དེ་དངོས་སུ་བརྗོད་པའི་སྒྲ་ཡོད་ན། དེ་དངོས་སུ་རྟོགས་པའི་རྟོག་པ་མེད་པ་འགལ་
བའི་ཕྱིར་རོ། །དེ་ལྟ་ན་ཡང་ཆོས་ཀྱི་བདག་མེད་དངོས་སུ་སྟོན་པའི་བསྟན་བཅོས་མི་སྲིད་པར་འགྱུར་ཞིང། ཆོས་ཀྱི་བདག་མེད་ཅེས་དངོས་སུ་སྨྲས་བཞིན་དུ་ཡང་དེ་ཉིད་སྒྲའི་དངོས་ཀྱི་བརྗོད་བྱ་མ་ཡིན་པར་སྨྲ་བ་ལ། །རང་ཚིག་འགལ་པ་གཞན་ཅི་ཞིག་བྱ་རྒྱུ་
ཡོད། ཆོས་ཀྱི་བདག་མེད་ཅེས་བརྗོད་པའི་སྒྲ་དེ་ཆོས་ཀྱི་བདག་མེད་ཀྱི་དངོས་མིང་མ་ཡིན་ན། བུམ་པ་ཞེས་བརྗོད་པའི་སྒྲ་ཡང་བུམ་པའི་དངོས་མིང་མ་ཡིན་པ་སོགས་སུ་ལེགས་པར་མཚུངས་པས། དངོས་མིང་ཤེས་བྱ་ལ་མི་སྲིད་པར་འགྱུར་རོ། །
དེས་ན་ཆོས་ཉིད་རྟོག་གེའི་ཡུལ་མ་ཡིན་ཞེས་སྨྲ་བ། འདི་ཉིད་ཀྱིས་ཆོས་ཉིད་ཟབ་མོ་ཡིན་པར་བྱས་པ་ཙམ་དུ་འདོད་པར་སྣང་ཡང། ཆོས་ཉིད་རྟོག་གེའི་ཡུལ་མ་ཡིན་པར་སྨྲས་པས་ཆོས་ཉིད་རི་སྦོང་གི་རྭ་བཞིན་དུ་སྨྲས་པ་ཡིན་ནོ། །དེས་ན་ཆོས་ཉིད་རྟོག་
[#DATA INCOMPLETE HERE]

[022A]༄༅། །གེའི་ཡུལ་མ་ཡིན་པ་དག་ཆོས་ཉིད་སྒྲ་རྟོག་གི་ཡུལ་ལས་འདས་པ་སོགས་སུ་གསུངས་པའི་དགོངས་པའི་དོན་ནི། རྟགས་ཡང་དག་ལ་བརྟེན་ནས་ཆོས་ཀྱི་བདག་མེད་རྟོགས་པའི་རྗེས་དཔག་ཚད་མ་དེས། ཆོས་ཀྱི་བདག་མེད་དངོས་
སུ་རྟོགས་ཀྱང། ཆོས་ཀྱི་བདག་མེད་ཀྱི་སྤྱིའི་ངོ་བོ་ཙམ་ཞིག་གི་རྣམ་པ་ཤར་བའི་སྒོ་ནས་དངོས་སུ་རྟོགས་པ་ཡིན་གྱི། ཆོས་ཀྱི་བདག་མེད་ཀྱི་ཐུན་མོང་མ་ཡིན་པའི་རང་གི་ངོ་བོ་གཉིས་སྣང་དང་བྲལ་བ་ཇི་ལྟ་བའི་རྣམ་པ་ཤར་བའི་སྒོ་ནས་མཐོང་བ་མ་ཡིན་
ཞིང། དེ་བཞིན་དུ་བུམ་པ་ཞེས་བརྗོད་པའི་སྒྲ་ལས་བུམ་པ་དངོས་སུ་རྟོགས་པའི་བློ་དེས་ཀྱང་བུམ་པའི་སྤྱིའི་ངོ་བོ་ཙམ་ཞིག་གི་རྣམ་པ་ཤར་བའི་སྒོ་ནས་དངོས་སུ་རྟོགས་ཀྱི། བུམ་པའི་ཐུན་མོང་མ་ཡིན་པའི་རང་གི་ངོ་བོ་ཡུལ་དུས་རང་བཞིན་མ་འདྲེས་
པའི་དངོས་པོར་ཇི་ལྟར་གནས་པ་ལྟར་རྟོགས་པའི་བློ་སྒྲ་དེ་ལ་བརྟེན་ནས་སྐྱེ་མི་ནུས་པ་ལྟར། ཆོས་ཀྱི་བདག་མེད་པས་ཁྱད་པར་དུ་བྱས་པའི་དངོས་པོའི་རང་གི་ངོ་བོ་ཐུན་མོང་མ་ཡིན་པ་ཇི་ལྟར་གནས་པ་ལྟར་སྣང་བའི་བློ་སྒྲ་ཙམ་ལ་བརྟེན་ནས་སྐྱེ་མི་ནུས་
པས་དེའི་ཕྱིར་ཆོས་ཉིད་སྒྲ་རྟོག་གི་ཡུལ་ལས་འདས་པ་དང། རྟོག་གེའི་བློས་བསམ་གྱིས་མི་ཁྱབ་པ་ཞེས་གསུངས་པ་ཡིན་གྱི། ཆོས་ཉིད་སྒྲས་དངོས་སུ་བརྗོད་དུ་མི་རུང་བཞིན། རྟོག་གེའི་བློས་དངོས་སུ་རྟོགས་སུ་མི་རུང་བའི་རྒྱུ་མཚན་གྱིས་དེ་
ལྟར་གསུངས་པ་མ་ཡིན་ནོ། །དེས་ན་དེ་ལྟར་ཆོས་ཀྱི་བདག་མེད་པའི་དོན་རྗེས་དཔག་གིས་རྟོགས་པའི་རྒྱུན་འཇིག་རྟེན་པའི་སྒོམ་བྱུང་གིས་གོམས་པར་བྱས་པ་ལས་གསལ་སྣང་ཇེ་ཆེར་གྱུར་པའི་མཐར་གཉིས་སྣང་ཐམས་ཅད་དང་བྲལ་བ་དེའི་

[022B] ཆོས་ཉིད་མངོན་སུམ་དུ་མཐོང་བའི་འཇིག་རྟེན་ལས་འདས་པའི་ལམ་དང་པོར་སྐྱེས་པའི་དོན་ཡིན་ནོ། །དེའི་ཕྱིར་ཀུན་ལས་བཏུས་ཀྱི་
རང་འགྲེལ་གྱི་གཞུང་དེས་ཀྱང་མུ་སྟེགས་པ་སོགས་ཀྱི་འདོད་པས་བཏགས་པའི་སྒྲོ་འདོགས་ཀུན་བཏགས་དག་བཟློག་ནས། བདག་མེད་པ་རྣམ་པ་གཉིས་ཀྱི་དོན་རྟོགས་པའི་རྗེས་དཔག་བསྐྱེད་པའི་དོན་དུ་འདི་བརྩམས་པ་ཡིན་གྱི། འོན་ཀྱང་དེ་ཙམ་གྱིས་
དེ་བཞིན་གཤེགས་པའི་རྟོགས་པའི་བསྟན་པ་ལ་ཞུགས་ནས། ཆོས་ཉིད་ཀྱི་རང་གི་ངོ་བོ་གཉིས་སྣང་ཐམས་ཅད་དང་བྲལ་བའི་དོན་ཇི་ལྟ་བ་བཞིན་དུ་མཐོང་བ་ནི་མ་ཡིན་ཏེ། ཆོས་ཉིད་དེའི་ཆོས་གཉིས་སྣང་ཐམས་ཅད་དང་བྲལ་བ་དེའི་སྒོ་ནས། རྟོག་གེའི་
ཡུལ་མ་ཡིན་པའི་ཕྱིར་རོ། །ཞེས་བྱ་བ་འདི་ཉིད་བསྟན་པ་ཡིན་ཏེ། ཚིག་དེའི་མཇུག་ཐོགས་སུ་ལྡོག་པ་ལས་ནི་སྟོན་པའི་ཆོས་ཉིད་ཐོས་ནས་འབད་པ་མེད་པར་རྟོགས་པར་འགྱུར་ཏེ། བར་དུ་མ་བསྐལ་པའི་ཕྱིར་རོ་ཞེས་གསུངས་པའི་ཕྱིར། འོ་ན་དེའི་དོན་ཅི་ཞེ་
ན༑ ལྡོག་པ་ལས་ནི་ཞེས་པ་སྔ་མ་ལས་ལྡོག་པ་ལ་གནོད་པ་ཅན་གྱི་ཚད་མ་སྟེན་པའི་ཚིག་གོ་གནོད་པ་ཅན་གྱི་ཚད་མ་དེ་ཡང་གང་ཞེ་ན། སྟོན་པའི་ཆོས་ཉིད་ཐོས་ནས་བསྒོམ་མི་དགོས་པར་འབད་པ་མེད་པར་མངོན་སུམ་དུ་རྟོགས་པར་འགྱུར་ཏེ་
ཆོས་ཉིད་བརྗོད་པའི་སྒྲ་ཙམ་ལ་བརྟེན་ནས་གཉིས་སྣང་དང་བཅས་པའི་དོན་སྤྱིས་བར་དུ་མ་བསྐལ་བར། གཉིས་སྣང་ཐམས་ཅད་དང་བྲལ་བའི་ཆོས་ཉིད་ཀྱི་རང་གི་ངོ་བོ་ཇི་ལྟ་བ་བཞིན་དུ་མཐོང་བའི་བློ་སྐྱེ་བའི་ཕྱིར་རོ་ཞེས་པའོ། །དེའི་ཕྱིར་རྟོག་གེའི་

[023A]༄༅། །ཡུལ་མ་ཡིན་པའི་ཕྱིར། ཞེས་པའང་རྟོག་གེའི་ཡུལ་དུ་འགྱུར་ཚུལ་དེ་ལྟ་བུ་ཉིད་འགོག་པ་ཡིན་པར་གཞུང་འདིའི་ནུས་པ་ལས་ཤེས་སོ། །མདོར་ན། སྒྲ་རྟོག་གིས་ཆོས་ཉིད་གཉིས་སྣང་དང་བྲལ་བའི་སྒོ་ནས་ཡུལ་དུ་བྱེད་
མི་ནུས་པ་ཉིད་ཆོས་ཉིད་རྟོག་གེའི་ཡུལ་ལས་འདས་པའི་དོན་ཏོ། །དེའི་ཕྱིར་གཞན་དག་གིས་སྨྲས་པའི་བསྟན་བཅོས་འདི་ཉིད་ནང་རིགས་པའི་སྡེ་སྣོད་མ་ཡིན་པའི་རྒྱུ་མཚན་ཇི་སྙེད་ཅིག་བཀོད་པ་དེ་དག་ཐམས་ཅད་སྤུན་པ་དང་འདྲ་བར་གྱུར་པ་
ཡིན་པས། རྟོག་གེ་དང་ནང་རིག་པའི་སྡེ་སྣོད་ཀྱི་དོན་དང་གཞུང་ལུགས་འདི་དག་གི་བརྗོད་བྱ་དང་དགོས་པ་སོགས་ཇི་ལྟ་བུ་ཞིག་ཡིན་པའི་འོལ་སྤྱི་ཙམ་ཡང་བློ་ཡུལ་དུ་མ་ཤར་བར་ཆོས་སྤོང་བའི་ལས་ཀྱི་སྒྲིབ་པ་ཤིན་ཏུ་ཆེ་བའི་མཚོན་ཆ་རྣོན་པོས་
འཇིག་རྟེན་མཐའ་དག་གི་མིག་ཉམས་པར་མ་བྱེད་ཅིག་གཉིས་པ་འཇུག་བྱ་བསྟན་བཅོས་ཀྱི་རང་བཞིན་བཤད་པ་ལ། སྤྱིའི་དོན་དང། ཡན་ལག་གི་དོན་གཉིས། དང་པོ་ནི། གལ་ཏེ་བསྟན་བཅོས་འདི་ཉིད་ཚད་མ་ཀུན་ལས་བཏུས་པའི་རྣམ་
འགྲེལ་དུ་རྩོམ་ན། ཀུན་ལས་བཏུས་ལ་ནི། ལེའུ་དྲུག་ཡོད་པ་མ་ཡིན་ནམ། ཇི་ལྟར་ན། འདིར་ལེའུ་བཞིར་བྱས་ཞེ་ན། སྐྱོན་མེད་དེ། ཀུན་ལས་བཏུས་ཀྱི་དཔེ་བརྟག་པ་དང། སེལ་བ་བརྟག་པའི་ལེའུ་གཉིས། རང་དོན་རྗེས་དཔག་གི་ལེའུ་
འདུས་པས། འདིར་རང་དོན་རྗེས་དཔག་གི་ལེའུ་ནང་དུ་བསྡུས་ནས་གཏན་ལ་ཕབ་པ་ཡིན་ཅིང། ལྟག་ཆོད་བརྟག་པ་གཞན་དོན་རྗེས་དཔག་གི་ལེའུ་འདུས་ཀྱང་དེ་ཉིད་རྩོད་རིགས་སུ་རྒྱས་པར་གཏན་ལ་ཕབ་པས་འདིར་དངོས་སུ་མ་བསྟན་

[023B] གཏན་ལ་དབབ་བྱའི་གཙོ་བོ་ཐར་པ་དང་ཐམས་ཅད་མཁྱེན་པ་ལམ་དང་བཅས་པ་ཉིད་ཀུན་ལས་བཏུས་སུ་མཆོད་བརྗོད་ཀྱི་ཚིགས་སུ་བཅད་པས་བསྟན་ནས་ལེའུ་དྲུག་པོ་དག་གིས་དེ་ཉིད་རང་གིས་རྟོགས་པར་བྱེད་པའི་ཐབས་དང། གཞན་ལ་སྟོན་
པར་བྱེད་པའི་ཚུལ་ཡན་ལག་དང་བཅས་པ་འཆད་པར་བྱེད་པ་ཡིན་ན་ཡང། འདིར་བསྟན་ལ་དབབ་བྱའི་གཙོ་བོ་ཐར་པ་དང་ཐམས་ཅད་མཁྱེན་པ་ལམ་དང་བཅས་པ་ཉིད་རྒྱས་པར་གཏན་ལ་ཕབ་པའི་སྒོ་ནས། ཀུན་ལས་བཏུས་ཀྱི་མཆོད་བརྗོད་ཀྱི་
ཚིགས་སུ་བཅད་པ་ཕྱེད་པོ་དེ་ཉིད་འགྲེལ་པ་ལ་ཚད་མ་གྲུབ་པའི་ལེའུ་ལོགས་སུ་མཛད་པས་ལེའུ་བཞིར་འགྱུར་བ་ཡིན་ནོ། །དེ་ལྟར་ན་བསྟན་བཅོས་འདིའི་ལེའུ་བཞི་པོ་དག་གི་གྲངས་ངེས་པ་ནི་འདི་ཡིན་ཏེ། རང་གཞན་གྱིས་རྟོགས་པར་
བྱ་བའི་དོན་གྱིས་གཙོ་བོ་ཐར་པ་དང་ཐམས་ཅད་མཁྱེན་པ་ལམ་དང་བཅས་པར་ངེས་ཤིང། དེ་ཡང་ཚུར་མཐོང་གི་མངོན་སུམ་ཚད་མས་མིག་གིས་གཟུགས་ལ་བལྟ་བ་བཞིན་དུ། དངོས་སུ་ངེས་པར་བྱེད་མི་ནུས་པས། དངོས་སུ་རྗེས་དཔག་
ཚད་མས་ངེས་པར་བྱེད་དགོས་ལ། རྗེས་དཔག་ཚད་མ་དེ་ཉིད་ཀྱི་རྟེན་གཏན་ཚིགས་ཀྱི་ཚུལ་གསུམ་པོ་དེ་ཐམས་ཅད་ཀྱང་མཐར་མངོན་སུམ་གྱིས་གྲུབ་པའི་སྒོ་ནས། ངེས་བྱེད་ཀྱི་ཚད་མ་མངོན་སུམ་གྱི་མཐར་ཐུག་པ་ཞིག་དགོས་ཏེ། དེ་
ལྟ་མ་ཡིན་པར་རྗེས་དཔག་འབའ་ཞིག་བརྒྱུད་དགོས་ན་ཐུག་མེད་དུ་ཐལ་པར་འགྱུར་རོ། །དེའི་ཕྱིར་གཏན་ལ་དབབ་བྱའི་གཙོ་བོ་ཐར་པ་དང་ཐམས་ཅད་མཁྱེན་པ་ལམ་དང་བཅས་པ་དེ་ཉིད་རང་གིས་རྟོགས་པར་བྱེད་པའི་ཐབས། མངོན་སུམ་

[024A]༄༅། །དང་རྗེས་དཔག་གཉིས་སུ་གྲངས་ངེས་ཤིང། རང་གིས་རྟོགས་ནས་གཞན་རྗེས་སུ་འཛིན་པར་བྱེད་པ་ན། རང་གིས་གང་ལ་བརྟེན་ནས་རྟོགས་པའི་རྒྱུ་མཚན་དེ་ཉིད་དངོས་སུ་སྟོན་པའི་སྣོད་རུང་དུ་བྱེད་པའི་ཐབས་ལོག་རྟོགས་མངོན་
གྱུར་མགོ་གནོན་པའི་སུན་འབྱིན་དང། སྣོད་རུང་དུ་གྱུར་ནས་ཤས་པར་འདོད་པའི་དོན་གཉེར་དང་ལྡན་པ་ལ་རྒྱུ་མཚན་དེ་ཉིད་སྟོན་པར་བྱེད་པའི་གདམ་ངག་གི་ངོ་བོ་གཞན་དོན་རྗེས་དཔག་གཉིས་སུ་ངེས་པས་དེ་དག་གཏན་ལ་འབེབས་པར་བྱེད་
པའི་ལེའུ་ཡང་བཞི་པོ་འདིར་གྲངས་ངེས་པ་ཡིན་ནོ། །འོ་ན་ལེའུ་བཞི་པོ་འདི་དག་གི་གོ་རིམ་ངེས་པ་ཇི་ལྟར་ཡིན་ཞེ་ན། སློབ་དཔོན་རྒྱན་མཁན་པོའི་རྗེས་སུ་འབྲང་བ་ཡམ་རིན་རེ། དང་པོར་གཏན་ལ་དབབ་བྱའི་གཙོ་ཚད་མ་གྲུབ་པའི་ལེའུ་གསུངས་
ཤིང༑ དེ་ཉིད་ཀྱིས་ཚད་མ་སྤྱིའི་མཚན་ཉིད་དང། ཐར་པ་དང། ཐམས་ཅད་མཁྱེན་པ་ཐབས་དང་བཅས་པ་ཉིད་སྟོན་པར་བྱེད་ལ། མཚན་ཉིད་དེ་དག་དང་ལྡན་པའི་ཚད་མ་དེའི་དབྱེ་བ་ཡང་དུ་ཞིག་ཡོད་ཅེ་ན། མངོན་སུམ་དང་ནི་རྗེས་སུ་དཔག་ཚད་མའོ་ཞེས་
གསུངས་པ་ལྟར། མངོན་སུམ་དང་རྗེས་སུ་དཔག་པ་གཉིས་སུ་གྲངས་ངེས་སོ་ཞེས་བསྒྲུབས་ནས་མངོན་སུམ་ཚད་མ་རྒྱས་པར་གཏན་ལ་འབེབས་པ་མངོན་སུམ་གྱི་ལེའུ་ཉིད་དེའི་རྗེས་སུ་གསུངས་ཤིང། འོ་ན། རྗེས་སུ་དཔག་པ་དེ་ཡང་ཇི་ལྟ་བུ་ཞེས་པ་ལ་
རྗེས་དཔག་རྣམ་གཉིས་རང་དོན་ནི། །ཚུལ་གསུམ་རྟགས་ལས་དོན་མཐོང་ཡིན། །གཞན་དོན་རྗེས་སུ་དཔག་པ་ནི། །རང་གིས་མཐོང་དོན་རབ་གསལ་བྱེད། །ཅེས་གསུངས་པ་དང་མཐུན་པར། རྗེས་དཔག་དེ་ཡང་རང་ཉིད་ཀྱིས་བསྒྲུབ་བྱ་རྟོགས་པར་བྱེད་པའི་

[024B] དེ་ཉིད་གཞན་ལ་གོ་བར་བྱེད་པའི་ཐབས་གཞན་དོན་རྗེས་དཔག་གཉིས་སུ་ཕྱེ་ནས་རང་དོན་རྗེས་དཔག་གི་ལེའུ་ཉིད་དེའི་རྗེས་སུ་གསུངས་ལ། གཞན་དོན་རྗེས་དཔག་གི་ལེའུ་མཐར་གསུངས་སོ། །དེ་ཡང་དབྱེ་
གཞི་དབྱེ་བའི་སྔར་ངེས་དགོས་ཤིང། གཏན་ལ་དབབ་བྱ་གང་ཡིན་མ་ཤེས་ན། ཚད་མ་རྣམ་པ་གཉིས་པོ་དེ་གཏན་ལ་འབེབས་བྱེད་དུ་མི་ཤེས་པས། ཚད་མ་གྲུབ་པའི་ལེའུ་དང་པོར་གསུངས་ཤིང། མི་སླུ་བ་མཚན་ཉིད་དུ་ལྡན་པའི་
ཚད་མ་ཙམ་དབྱེ་གཞིར་བྱས་པ་ལས་ཕྱེ་བའི་ཚད་མ་དེ་ཡང་མངོན་རྗེས་གཉིས་སུ་གྲངས་ངེས་པ་ལས། མངོན་སུམ་དང་ནི་དང་པོར་སྐྱེ་བའི་ཚད་མ་ཡིན་ཅིང། རྗེས་དཔག་ནི་ཕྱིས་སྐྱེ་བ་ཡིན་པས། སྐྱེ་རིམ་དང་མཐུན་པར་མངོན་སུམ་གྱི་ལེའུ་དང་
པོར་གསུངས་ཤིང། རྗེས་དཔག་གཉིས་ཀྱི་ལེའུ་དེའི་གྱིས་གསུངས་ལ། རྗེས་དཔག་གཉིས་པོ་ལ་ཡང་རང་གིས་མ་ངེས་པར་གཞན་ལ་སྟོན་མི་ནུས་པས། རང་དོན་རྗེས་དཔག་གི་ལེའུ་སྔར་གསུངས་ཤིང། གཞན་དོན་རྗེས་དཔག་གི་ལེའུ་ཕྱིས་
གསུངས་པ་ཡིན་ནོ། །དེ་ལྟ་ན་ཡང། རང་དོན་རྗེས་དཔག་གི་ལེའུ་དང་པོར་སྣང་བ་ནི། སློབ་དཔོན་གྱིས་དེ་ཉིད་རྟོགས་དཀའ་བར་གཟིགས་ནས། དང་པོར་ཕྱུང་སྟེ་འགྲེལ་པ་མཛད་པས། དེའི་ཕྱིར་གླེགས་བམ་གནས་པའི་གོ་རིམ་ཡིན་གྱི། གཞུང་རྩམ་པའི་གོ་རིམ་མ་ཡིན་ནོ། །འོ་ན་
མཆོད་བརྗོད་དང་རྩོམ་པར་དམ་བཅའ་རང་དོན་རྗེས་དཔག་གི་ལེའུ་ཐོག་མར་འབྱུང་བ་ཅིའི་ཕྱིར་ཞེ་ན། རྟོག་པའི་དྲ་བ་རྣམ་བསལ་ཅིང། ཞེས་སོགས་དང། སྐྱེ་བོ་ཕལ་ཆེར་ཞེས་སོགས་ནི་རང་འགྲེལ་གྱི་མཆོད་བརྗོད་དང་རྩོས་པར་དམ་བཅའ་ཡིན་ཅིང། གཞུང་

[025A]༄༅། །རྩ་བའི་མཆོད་བརྗོད་དང། རྩོམ་པར་དམ་བཅའ་བ་ནི། ཚད་མ་གྲུབ་པའི་ལེའུ་ཐོག་མ་ཉིད་དུ། རྒྱན་མཁན་པོའི་འགྲེལ་པར་བཀོད་པའི། ཚད་མར་གྱུར་པ་འགྲོ་ལ་ཕན་བཞེད་པ། །སྟོན་པ་བདེ་གཤེགས་སྐྱོབ་
ལ་ཕྱག་འཚལ་ཏེ། །རྟོག་གེ་ངན་འཁྲུལ་འགྲོ་ལ་ཆེས་བརྩེ་བས། །ཚད་མ་གྲུབ་པ་ཚུལ་བཞིན་བཤད་པར་བྱ། །ཞེས་བྱ་བ་དེ་ཉིད་ཡིན་ནོ། །ཞེས་ཟེར་རོ། །ཉི་མ་སྦས་པ་ན་རེ། བསྟན་བཅོས་འདི་ཉིད་གཞུངས་སྤྱིའི་རྣམ་འགྲེལ་ཡིན་གྱི། ཚད་མ་
ཀུན་ལས་བཏུས་པ་ཁོ་ནའི་རྣམ་འགྲེལ་མ་ཡིན་མོད། འོན་ཀྱང་ལེའུ་གོ་རིམ་ལ་ནི་ལྷ་དབང་བློ་འཁྲུལ་པ་མེད་དེ། འདི་ལྟར། དང་པོར་རང་དོན་རྗེས་དཔག་གི་ལེའུ། དེ་ནས་ཚད་མ་གྲུབ་པའི་ལེའུ། དེ་ནས་མངོན་སུམ་གྱི་ལེའུ། དེ་ནས་གཞན་དོན་
རྗེས་དཔག་གི་ལེའུ་ཞེས་ཟེར་རོ། །རྒྱན་མཛད་པའི་བསམ་པ་ནི་སྔ་མ་ཉིད་ཡིན་ཏེ། ཇི་སྐད་དུ། རྒྱན་ལས། རང་གི་དོན་གྱི་རྗེས་སུ་དཔག་པའི་དེ་མ་ཐག་ཏུ། གཞན་གྱི་དོན་གྱི་རྗེས་སུ་དཔག་པ་བརྗོད་དེ། གཞན་གྱི་དོན་གྱི་རྗེས་སུ་དཔག་པ་ནི། རང་
གི་དོན་གྱི་རྗེས་སུ་དཔག་པ་སྔོན་དུ་འགྲོ་བ་ཅན་ཡིན་པའི་ཕྱིར་རོ། །ཞེས་གསུངས་ཤིང། ཚད་མ་གྲུབ་པའི་ལེའུ་མགོར། ཚད་མ་ཡང་དག་འགྲོ་ལ་ཕན་བཞེད་པ། །ཞེས་སོགས་བཀོད་ནས། འདི་ལ་བསྟན་བཅོས་ཀྱི་དང་པོར་བཅོམ་ལྡན་
འདས་རྒྱུ་དང་འབྲས་བུ་ཕུན་སུམ་ཚོགས་པས་ཚད་མ་ཡང་དག་པ་ཉིད་དུ་བསྟོད་པར་མངོན་པར་བརྗོད་པ་ནི། ཞེས་སོགས་ཀྱིས་དེའི་དོན་བཤད་ཅིང། དེ་ལྟ་བུའི་བཅོམ་ལྡན་འདས་ལ་ཕྱག་འཚལ་ནས་ཚད་མ་གྲུབ་པ་བཤད་པར་བྱའོ། ཞེས་བཤད་པའི་མཇུག་

[025B] ཚད་མ་སླུ་བ་མེད་ཅན་གྱི། །ཞེས་བྱ་བ་ལ་སོགས་པའི་བཤད་པ་ལ་འཇུག་པར་བྱེད་པའི་ཕྱིར་རོ། །ཅི་སྟེ། དེ་ཉིད་ཚད་མ་ཀུན་ལས་བཏུས་པའི་མཆོད་བརྗོད་དང་རྩོམ་པར་དམ་བཅའ་བའི་ཚིགས་སུ་བཅད་པ་བཀོད་ནས། དེའི་དོན་བཤད་པ་མ་
ཡིན་ནམ། ཞེ་ན། དེ་གཉིས་ནི་མི་འདྲ་སྟེ། ཀུན་ལས་བཏུས་ཀྱི་ཐོག་མར། ཚད་མར་གྱུར་པ་འགྲོ་ལ་ཕན་བཞེད་པ། །སྟོན་པ་བདེ་ལས་བཏུས་ཀྱི་རྣམ་འགྲེལ་མ་ཡིན་ནོ་ཞེས་ཟེར་བ་ནི་ཁྱབ་པ་འགལ་བ་ཀུན་ལས། །བཏུས་ཏེ་སྣ་ཚོགས་འཐོར་རྣམས་འདིར་
གཅིག་བྱ། །ཞེས་འབྱུང་བའི་ཕྱིར་རོ། །རྒྱན་མཁན་པོ་ལེའུ་གོ་རིམ་དེ་ལྟར་བཞེད་ཀྱང། བསྟན་བཅོས་འདི་ཉིད་ཚད་མ་ཀུན་ལས་བཏུས་ཀྱི་རྣམ་འགྲེལ་དུ་མི་བཞེད་པའི་རྒྱུ་མཚན་ཁོ་བོས་ནི་ཅུང་ཟད་ཀྱང་མ་མཐོང་ལ། དེ་ལྟ་བུའི་རྒྱུ་མཚན་སུས་ཀྱང་དགོད་པར་
མི་ནུས་སོ། །གསུང་རབ་སྤྱིའི་རྣམ་འགྲེལ་ཡིན་པའི་ཕྱིར། ཀུན་ལས་བཏུས་ཀྱི་རྣམ་འགྲེལ་མ་ཡིན་ནོ་ཞེས་ཟེར་བ་ནི་ཁྱབ་པ་འགལ་བ་ཡིན་ཏེ། ཀུན་ལས་བཏུས་ཉིད་གསུང་རབ་མཐའ་དག་གི་ལྷག་པ་ཤེས་རབ་ཀྱི་བསླབ་པ་དང་འགྲེལ་པའི་ཆ་དག་གཙོ་
བོར་གཏན་ལ་འབེབས་པའི་ཕྱིར་རོ། །གསུང་རབ་སྤྱིའི་རྣམ་འགྲེལ་ཡིན་ཅེས་པ་ཡང། ཐེག་པ་ཆེ་ཆུང་གི་སྡེ་སྣོད་ནས་བཤད་པའི་ཐེག་པ་གསུམ་གྱི་ལམ་གྱི་རིམ་པ་སྟོན་པ་ཙམ་ལ་ཟེར་ན་འཐད་ཀྱི། ཐེག་པ་ཆེ་ཆུང་གི་སྡེ་སྣོད་མཐའ་དག་གི་དགོངས་འགྲེལ་
ཡིན་པས་བསྟན་བཅོས་འདི་ཐེག་པ་ཆེ་ཆུང་གཉིས་ཀའི་གཞུང་ཐུན་མོང་བའོ་སྙམ་དུ་གཟུང་བར་མི་བྱའོ། །ཇི་སྐད་བཤད་པའི་ལེའུ་གོ་རིམ་དེ་ཡང་འཐད་པ་མ་ཡིན་ཏེ། སློབ་དཔོན་གྱིས་རང་འགྲེལ་དུ། རང་དོན་རྗེས་དཔག་དང་པོར་འཆད་

[026A]༄༅། །པའི་རྒྱུ་མཚན་གསུངས་པ་དང་འགལ་བའི་ཕྱིར་རོ། །དེ་བས་ན། སློབ་དཔོན་ལྷ་དབང་བློ་དང། ཤཱཀྱ་བློའི་བཞེད་པ་ལྟར། དང་པོར་རང་དོན་རྗེས་དཔག་གི་ལེའུ་ཉིད་འཆད་
པ་སློབ་དཔོན་གྱི་དགོངས་པ་ཡིན་པས་འདིར་ནི་དེ་བཞིན་དུ་བཤད་པར་བྱའོ། །དེ་ལྟར་ཡང་འདི་ལྟར། གལ་ཏེ་ཁྱོད་བསྟན་བཅོས་འདི་ཀུན་ལས་བཏུས་ཀྱི་རྣམ་འགྲེལ་དུ་རྩོམ་ན། དེར་ནི། དང་པོར་མངོན་སུམ་གྱི་ལེའུ་
དེ་ནས་རང་དོན་རྗེས་དཔག་གི་ལེའུ། དེ་ནས་གཞན་དོན་རྗེས་དཔག་གི་ལེའུ། དེ་ནས་དཔེ་དང་དཔེ་ལྟར་སྣང་བ་རྟགས་པའི་ལེའུ། དེ་ནས་སེལ་བ་བརྟག་པའི་ལེའུ། །དེ་ནས་ལྟག་ཆོད་བརྟག་པའི་ལེའུ་འབྱུང་
བ་ཡིན་པ་ལ། འདིར་གོ་རིམ་བཟློག་སྟེ། ཅིའི་ཕྱིར་རང་དོན་རྗེས་དཔག་དང་པོར་འཆད་ཅེ་ན། དེ་ཉིད་ཀྱི་ལན་བསྟན་པའི་ཕྱིར། སློབ་དཔོན་གྱིས་རང་འགྲེལ་དུ། དོན་དང་དོན་མ་ཡིན་པ་རྣམ་པར་འབྱེད་པ་ནི་རྗེས་སུ་དཔག་
པ་ལ་བརྟེན་པ་ཡིན་པའི་ཕྱིར་ལ། དེ་ལ་ལོག་པར་རྟོག་པས་དེ་རྣམ་པར་བཞག་པའི་ཕྱིར་བཤད་པ་ཞེས་གསུངས་ཤིང། འདིའི་དོན་ཤཱཀྱ་བློས། མཐའ་བཅད་པའི་སྒོ་ནས་གཏན་ལ་ཕབ་པ་དག་གི་དོན་ནི་འདི་ཡིན་ཏེ། གལ་
ཏེ་དོན་དང་དོན་མ་ཡིན་པ་རྣམ་པར་འབྱེད་པ་རྗེས་སུ་དཔག་པ་ལ་བསྟན་པའི་ཕྱིར། རྗེས་དཔག་དང་པོར་བཤད་པ་ཡིན་ན། དེ་ཡང་དོན་དང་དོན་མ་ཡིན་པ་རྣམ་པར་འབྱེད་པ་རྗེས་དཔག་ཁོ་ན་ལ་བརྟེན་པའི་ཕྱིར་ཟེར་

[026B] དོན་དང་དོན་མ་ཡིན་པ་རྣམ་པར་འབྱེད་པ་ཁོ་ན་རྗེས་དཔག་ལ་བརྟེན་པའི་ཕྱིར་ཞེས་ཟེར། དང་པོ་ནི་མི་འཐད་དེ། དེ་དག་རྣམ་པར་འབྱེད་པ་མངོན་སུམ་ལ་ཡང་བརྟེན་པའི་ཕྱིར་རོ། །དེས་ན་རྣམ་ངེས་སུ་ཕན་པ་དང་མི་ཕན་པ་
འཐོབ་པ་དང་སྤོང་བ་ནི། ངེས་པར་ཡང་དག་པའི་ཤེས་པ་མངོན་སུམ་དང་རྗེས་དཔག་གཉིས་ཀ་ལ་ལྟོས་པར་བཤད་པ་དང་ནང་འགལ་བར་འགྱུར་རོ། །ཕྱོགས་གཉིས་པ་ལྟར་ན། དོན་དང་དོན་མ་ཡིན་པ་རྣམ་པར་འབྱེད་པ་ཁོ་ན་རྗེས་དཔག་
དང་མངོན་སུམ་ལ་བརྟེན་མི་རྟེན་གྱི་ཁྱད་མེད་པས། རྒྱུ་མཚན་དེའི་སྒོ་ནས་རྗེས་དཔག་དང་པོར་འཆད་ན། མངོན་སུམ་ཡང་དང་པོར་འཆད་རིགས་པར་ཐལ་ལོ། །ཅི་སྟེ་ངེས་བཟུང་གི་ཁྱད་པར་མི་སྦྱོར་བར། དོན་དང་དོན་མ་ཡིན་པ་རྣམ་པར་འབྱེད་
པ་ནི། རྗེས་སུ་དཔག་པ་ལ་ཡང་བརྟེན་པ་ཡིན་པས་དེའི་ཕྱིར་དང་པོར་བཤད་པ་ཡིན་ན། མངོན་སུམ་ཡང་དང་པོར་འཆད་རིགས་པར་ཐལ། དོན་དང་དོན་མ་ཡིན་པ་རྣམ་པར་འབྱེད་པ་ནི་མངོན་སུམ་ལ་ཡང་བརྟེན་པ་ཡིན་པའི་ཕྱིར་རོ། །ཞེ་ན། བཤད་
པར་བྱ་སྟེ། བསྟན་བཅོས་འདིར་ནི་སྟོན་པ་དང། དེའི་བསྟན་པ་སྐྱོན་མེད་པར་བསྒྲུབས་པའི་སྒོ་ནས་ཐར་པ་དང་ཐམས་ཅད་མཁྱེན་པ་ཐབས་དང་བཅས་པ་ཕྱིན་ཅི་མ་ལོག་པར་གཏན་ལ་འཕེབས་པར་བྱེད་པ་ཡིན་ལ། དེ་དག་ཀྱང་ཚུར་མཐོང་
གི་མངོན་སུམ་གྱིས་དངོས་སུ་ངེས་པར་བྱེད་མི་ནུས་པས། རྗེས་དཔག་གིས་དངོས་སུ་ངེས་པར་བྱེད་དགོས་ཤིང། དེ་ལ་ཡང་རྗེས་དཔག་དེ་ཉིད་ཀྱི་མཚན་ཉིད་དང་གཏན་ཚིགས་སོགས་ལ་ཕྱིན་ཅི་ལོག་ཏུ་སྨྲ་བ་དུ་མ་ཡོད་

[027A]༄༅། །པས། དེ་དག་བསལ་ཏེ། དེ་དག་གི་རྣམ་པར་བཞག་པ་ཕྱིན་ཅི་མ་ལོག་པར་སློབ་དཔོན་ཕྱོགས་ཀྱི་གླང་པོས་ཚད་མ་ཀུན་ལས་བཏུས་སུ་བཤད་པ་ཡང་ཤིན་ཏུ་རྟོགས་དཀའ་བར་གཟིགས་ཤིང་གཏན་ལ་འབེབས་བྱེད་ཀྱི་རྗེས་
དཔག་དང། གཏན་ཚིགས་སོགས་ལ་ལོག་པར་རྟོག་པ་མ་བསལ་བར། དེ་དག་ཡང་དག་པར་རྟོགས་མི་ནུས་ཤིང། གཏན་ལ་འབེབས་བྱེད་ཀྱི་ཐབས་ཡང་དག་པར་མ་རྟོགས་པར་ཐབས་དེ་ལ་བརྟེན་ནས་གཏན་ལ་དབབ་བྱའི་དོན་ངེས་པར་མི་ནུས་པས་དེའི་
ཕྱིར་ཐར་པ་དང་ཐམས་ཅད་མཁྱེན་པ་ལམ་དང་བཅས་པ་རྟོགས་པ། མཐར་མངོན་སུམ་ཚད་མ་ལ་རག་ལས་ཀྱང། དངོས་སུ་རྗེས་སུ་དཔག་པ་ཁོ་ན་ལ་རག་ལས་ཤིང། དེ་ལ་ལོག་པར་རྟོག་པ་མ་བསལ་བར་ཡང། དེ་ལ་བརྟེན་ནས་གཏན་ལ་དབབ་བྱའི་དོན་
དེ་དག་ངེས་མི་ནུས་པར་གཟིགས་ཏེ། སློབ་དཔོན་གྱིས་ཐོག་མར་རང་གི་དོན་གྱི་རྗེས་སུ་དཔག་པའི་ལེའུ་ཉིད་འཆད་པར་མཛད་དོ། །དེ་ལྟར་དགོས་པའི་དབང་གིས་རང་དོན་ལེའུ་བཤད་པའི་རྗེས་སུ། རྗེས་དཔག་དེས་གཏན་ལ་དབབ་པར་བྱ་བའི་གཙོ་བོ་ཐར་པ་དང་ཐམས་ཅད་
མཁྱེན་པ་ཐབས་དང་བཅས་པ་གཏན་ལ་འབེབས་པར་བྱེད་པ་ཚད་མ་གྲུབ་པའི་ལེའུ་གསུངས་ཏེ། འདི་གཉིས་ནི་ཐབས་དང་ཐབས་ལས་བྱུང་བའི་རིམ་པའོ། །ཐབས་དེ་ལ་བརྟེན་ནས་གཏན་ལ་དབབ་བྱའི་དོན་དེ་དག་ངེས་པར་བྱེད་པ་ཡང་རྗེས་སུ་དཔག་པ་དེའི་རྟེན་གཏན་
ཚིགས་ཀྱི་ཚུལ་གསུམ་པོ་ཐམས་ཅད་མངོན་སུམ་གྱིས་གྲུབ་པ་ལ་རག་ལས་པའི་སྒོ་ནས་མངོན་སུམ་གྱི་མཐར་ཐུག་པ་ཅན་ཡིན་པས། དེའི་འོག་ཏུ་མངོན་སུམ་གྱི་ལེའུ་གསུངས་སོ། །དེ་ལྟར་རང་ཉིད་ཀྱིས་སྟོན་པ་དང་དེའི་བསྟན་པ་སྐྱོན་མེད་པར་ཚད་མས་ངེས་ནས་དེ་

[027B] རང་གིས་མ་ངེས་པར་གཞན་ལ་སྟོན་མི་ནུས་པས། དེའི་ཕྱིར་གཞན་རྗེས་སུ་འཛིན་པའི་ཐབས་སྟོན་པའི་གཞན་དོན་གྱི་ལེའུ་ཉིད་མཐར་གསུངས་སོ་ཞེས་བྱ་བ་ནི། ལེའུ་དག་གི་གོ་རིམ་ངེས་པ་ཡིན་ནོ། །འོ་ན་རང་དོན་
རྗེས་དཔག་འཆད་པ་ཡིན་ན། དེའི་མཚན་ཉིད་དང་དབྱེ་བ་སོགས་མི་སྟོན་པར་དང་པོར་གཏན་ཚིགས་ཀྱི་མཚན་ཉིད་དང་དབྱེ་བ་སོགས་བཤད་པས་ཅི་བྱ་ཞེ་ན། གཞན་དག་ན་རེ། རྒྱུ་གཏན་ཚིགས་གཏན་ལ་ཕབ་པའི་སྒོ་ནས་འབྲས་བུ་རྗེས་དཔག་ཤུགས་ལ་འཆད་པ་
ཡིན་ནོ། །ཞེས་ཟེར་རོ། །ཁོ་བོ་ནི་དེ་ལྟར་མི་སྨྲ་ཡི། དེ་བས་ན་བསྟན་བཅོས་འདི་ཉིད་ལ་བརྟེན་ནས་ཚད་མ་ཀུན་ལས་བཏུས་པའི་དོན་རྣམ་པར་འགྲེལ་པར་འདོད་པ་རྣམས་ལ་མན་ངག་ཅུང་ཞིག་སྦྱིན་པར་བྱ་སྟེ། འདི་ལྟར། གང་ཞིག་ཀུན་ལས་བཏུས་སུ་དངོས་སུ་
བཤད་ཟིན་པའི་མཚན་ཉིད་དང། དབྱེ་བའི་རྣམ་གྲངས་སོགས་དེ་ཉིད་ལས་བཤད་པར་བྱ་བ་གཞན་མེད་པ་དག་ནི། དེར་བཤད་ཟིན་པའི་དབང་དུ་བྱས་ནས། ཚིག་ཚོགས་བསྐྱུང་བའི་ཕྱིར་དང། རྩ་འགྲེལ་ཟློས་པའི་ཉེས་པ་སྤང་བའི་ཕྱིར། གཞུང་འདིར་དེ་དག་ཟློས་ཏེ་
སྨྲ་བར་མི་བྱེད་ཅིང། འོན་ཀྱང་དེར་བཤད་པའི་མཚན་ཉིད་ཀྱི་ཚིག་ཟུར་དག་གི་རྣམ་བཅད་དང། ཡོངས་གཅོད་ཀྱི་དགོས་པ་དང། དབྱེ་བ་དག་གི་གྲངས་ངེས་དང། གྲངས་ངེས་དག་ལ་རྩོད་པ་སྤང་བ་སོགས་མདོ་དེར་དངོས་སུ་མ་བཤད་ཅིང། འཆད་དགོས་པ་གང་
ཡིན་པ་དེ་དག་ཐམས་ཅད་གཞུང་འདིར་འཆད་པར་བྱེད་པ་ཡིན་ཏེ། དཔེར་ན། གཞན་དོན་རྗེས་སུ་དཔག་པ་ནི། རང་གིས་མཐོང་དོན་རབ་གསལ་བྱེད། ཅེས་གཞན་དོན་རྗེས་དཔག་གི་མཚན་ཉིད་དངོས་སུ་བསྟན་ཟིན་པས་དེ་ཉིད་འདིར་ཟློས་ཏེ་མ་སྨྲས་པར་མཚན་

[028A]༄༅། །ཉིད་དེའི་ཚིག་ཟུར་དག་གི་རྣམ་བཅད་དང་ཡོངས་གཅོད་ཀྱི་དགོས་པ་དང། དགོས་པ་དེ་དག་སྒྲུབ་པའི་རིགས་པ་སོགས་འདིར་དངོས་སུ་མ་གསུངས་པ་དག་གཞུང་འདིར་རྒྱས་པར་བཤད་པ་དང། ངོ་བོ་ལ་སོགས་པའི་ཆོས་ལྔ་དང་ལྡན་པར་
བསྟན་པར་བྱ་བ་གཞན་དོན་བསྒྲུབ་བྱའི་མཚན་ཉིད་ཡིན་ནོ། །ཞེས་དངོས་སུ་མ་སྨྲས་ཤིང། དེ་ལྟར་ཀུན་ལས་བཏུས་སུ་བཤད་ཟིན་པའི་དབང་དུ་བྱས་ནས་འདིར་ཚིག་ལྔ་པོ་དེ་ཉིད་ཀྱི་རྣམ་བཅད་དང། ཡོངས་གཅོད་ཀྱི་དོགས་པ་དང། དགོས་པ་དེ་ཉིད་སྒྲུབ་
པའི་རིགས་པ་སོགས་མདོ་ལས་དངོས་སུ་མ་གསུངས་པ་དག་རྒྱས་པར་བཤད་པ་དང། མིང་དང་རིགས་སོགས་སྦྱོར་བ་ཡི། །རྟོག་པ་དང་བྲལ་མངོན་སུམ་མོ། །ཞེས་གསུངས་ཟིན་པས། དེ་ཉིད་ཟློས་ཏེ་མ་སྨྲས་པར་མངོན་སུམ་རྟོག་བྲལ་དུ་སྒྲུབ་པའི་རིགས་
པ་མདོ་ལས་རྒྱས་པར་མ་གསུངས་པར་འདིར་རྒྱས་པར་བཤད་པ་ལ་སོགས་པ་ལྟ་བུ་དང། ཀུན་ལས་བཏུས་སུ། མངོན་སུམ་དང་ནི་རྗེས་སུ་དཔག་ཚད་མའི་མཚན་ཉིད་གཉིས་གཞལ་བྱ། །དེ་ལ་རབ་སྦྱོར་ཕྱིར་ཚད་མ། །གཞན་ནི་ཡོད་པ་མ་ཡིན་ནོ། །ཞེས་པ་
རྩ་འགྲེལ་གྱིས། ཚད་མ་དང་གཞལ་བྱའི་གྲངས་ངེས་དང། གྲངས་དེ་ལས་གྲངས་གཞན་དུ་རྟོག་པ་འགོག་པའི་ཚུལ་མདོ་ཙམ་ཞིག་གསུངས་པ་དེ་ཉིད་འདིར་རྒྱས་པར་བཤད་པ་དང། ཡང་ཚད་མ་ཀུན་ལས་བཏུས་སུ་ཕྱོགས་ཆོས་ཅན་དགུའི་སྦྱོར་བའི་དཔེར་བརྗོད་དང། དེ་
དག་མཐུན་ཕྱོགས་ལ་ཁྱབ་བྱེད་དང། མི་མཐུན་ཕྱོགས་ལ་ཆ་གཉིས་སུ་འཇུག་པ་དང། མི་མཐུན་ཕྱོགས་ལ་ཁྱབ་བྱེད། མཐུན་ཕྱོགས་ལ་ཆ་གཉིས་དང། གཉིས་ཀ་ལ་ཁྱབ་བྱེད་དུ་འཇུག་པ་དང། གཉིས་ཀ་ལ་ཆ་གཉིས་སུ་འཇུག་པ་སོགས་ཀྱི་ཁྱད་པར་རྣམས་དངོས་སུ་གསལ་

[028B] དེར་བཤད་ཟིན་པའི་དབང་དུ་བྱས་ནས་འདིར་དེ་དག་དངོས་སུ་མ་བཀོད་པར་ཕྱོགས་ཆོས་ཅན་དགུར་ཕྱེ་བའི་དགོས་པ་དང། དགུ་པོ་དེ་ལས་གཞན་པའི་དཔེར་བརྗོད་དངོས་སུ་མ་གསུངས་པའི་རྒྱུ་མཚན་ཙམ་ཞིག་རྒྱས་པར་བཤད་པ་ལྟ་བུའོ། །དེ་བཞིན་དུ་
ཀུན་ལས་བཏུས་དངོས་སུ་མ་གསུངས་ཤིང། བཤད་པར་བྱ་དགོས་པའི་མཚན་ཉིད་དག་ནི་འདིར་དངོས་སུ་འགོད་པར་བྱེད་དེ། དཔེར་ན་ཀུན་ལས་བཏུས་སུ་ཚད་མའི་དབྱེ་བ་ཙམ་ཞིག་གསུངས་ནས་ཚད་མ་སྤྱིའི་མཚན་ཉིད་དངོས་སུ་མ་གསུངས་པས། འདིར་ཁ་བསྐངས་
ཏེ། ཚད་མ་བསླུ་མོད་ཅན་ཤེས་པ་ཞེས་བཤད་པ་ལྟ་བུའོ། །དེ་བཞིན་དུ་ཚད་མ་མདོར། གཞན་གྱི་འདོད་པ་གསལ་བར་བཀོད་ནས། དེ་ཉིད་བསྐོག་པའི་རིགས་པ་མདོར་བསྡུས་པ་ཙམ་ཞིག་གསུངས་པ་རྣམས་ལ་ནི། དེར་བཀོད་ཟིན་པའི་དབང་དུ་བྱས་ནས། འདིར་
གཞན་གྱི་འདོད་པ་དེ་མི་འགོད་པར། དེའི་གནོད་བྱེད་རྒྱས་པར་འཆད་པ་ཡིན་ཏེ། དཔེར་ན་རིགས་པ་ཅན་པའི་ལུགས་ཀྱི་དམ་བཅའ་ཡང་དག་གི་མཚན་ཉིད་དང། དམ་བཅའ་ལྟར་སྣང་གི་དཔེ་འགོག་པའི་སྐབས་ལ་སོགས་པ་ལྟ་བུའོ། །དེ་བཞིན་དུ་རང་གི་འདོད་
པ་འགའ་ཞིག་གི་དམ་བཅའི་དེ་ན་གསལ་བར་མ་བཀོད་པར། དེ་སྒྲུབ་བྱེད་ཀྱི་རིགས་པ་གསུངས་པ་རྣམས་ལ་ནི། དང་པོར་རང་ལུགས་ཀྱི་དམ་བཅའ་དེ་ཉིད་ཀྱི་དོན་གསལ་བར་བཀོད་ནས་དེ་སྒྲུབ་པའི་རིགས་པ་རྒྱས་པར་འཆད་པ་ཡིན་ཏེ། དཔེར་ན་
བློ་ཚུལ་གཉིས་ཀྱི་དོན་གསལ་བར་དངོས་སུ་མ་གསུངས་པར་དེ་སྒྲུབ་པའི་རིགས་པའི་སྒོ་ཙམ་ཞིག་བསྟན་པ་ལ། འདིར་ཡུལ་རྣམས་ལས་ནི་བྱུང་བ་ཡིན་ཞེས་སོགས་ཀྱིས་བསྒྲུབ་བྱ་བློ་ཚུལ་གཉིས་ཀྱི་དོན་གསལ་བར་བཤད་པའི་སྒོ་ནས་རང་ལྕགས་

[029A]༄༅། །ཀྱི་དམ་བཅའ་ཐོག་མར་བཀོད་དེ། དེའི་རྗེས་སུ་དེ་དག་སྒྲུབ་པའི་རིགས་པ་རྒྱས་པར་བཤད་པ་ལྟ་བུའོ། །གང་ཞིག་ མདོར་གཞན་གྱི་འདོད་པ་དང། དེ་ཉིད་ཀྱི་གནོད་བྱེད་མཐའ་གཞན་འགོག་པའི་རིགས་པ་ཕལ་ཆེ་བ་གསལ་བར་དངོས་སུ་
གསུངས་ནས། དོགས་པའི་མཐའ་རེ་རེ་ཙམ་དངོས་སུ་མ་བཀག་པར་བཞག་པ་དེ་དག་ལ་ནི་དེར་དངོས་སུ་བཤད་པ་དེ་དག་ཐམས་ཅད་འདིར་མི་འགོད་པར། གང་དངོས་སུ་མ་བཀག་པར་བཞག་པའི་མཐའ་དེ་ཉིད་འགོག་པའི་རིགས་པ་འདིར་ཁ་
བསྐངས་ནས་འཆད་པ་ཡིན་ཏེ། དཔེར་ན། ཚོགས་པ་བསྒྲུབ་བྱ་ཉིད་ཡིན་ནའང། ཞེས་བྱ་བ་ལ་སོགས་པའི་སྐབས་ལྟ་བུའོ། །གང་ཀུན་ལས་བཏུས་སུ་ཕྱོགས་སྔ་མ་དང། དེ་ཉིད་འགོག་པའི་རིགས་པ་གཉིས་ག་རྒྱས་པར་བཤད་པ་དེ་དག་ནི་འདིར་འཆད་པར་
མི་བྱེད་དོ། དཔེར་ན་རིགས་པ་ཅན་པ་རྣམས་ཀྱིས་སྔ་མ་དང་ལྡན་པ་ཞེས་པ་ལ་སོགས་པའི་རྟགས་ཀྱི་ཚུལ་གཞན་སྨྲ་བ་དེ་དག་གི་ཕྱོགས་སྔ་མ་དང། དེ་འགོག་པའི་རིགས་པ་གཉིས་ཀ་ཚད་མ་མདོར་རྒྱས་པར་བཤད་ཟིན་ཅིང། གྲངས་ཅན་པ་རྣམས་
འབྲེལ་བ་རྣམ་པ་བདུན་ཡོད་པའི་ནང་ནས། ཇི་ལྟར་སྲིད་པའི་འབྲེལ་པ་གཅིག་གིས་མངོན་སུམ་ལས་ལྷག་པ་གྲུབ་པ་ནི། རྗེས་སུ་དཔག་པའོ་ཞེས་ཟེར་བ་སོགས་ཀྱི་ཕྱོགས་སྔ་མ་དང། འགོག་བྱེད་ཀྱི་རིགས་པ་གཉིས་ཀ་གསལ་ཞིང་རྒྱས་པ་ཚད་མ་མདོར་
བཤད་ཟིན་པས། འདིར་དེ་དག་གི་ཕྱོགས་སྔ་མ་དང། དེ་འགོག་བྱེད་ཀྱི་རིགས་པ་གཉིས་ཀ་མ་བཤད་པ་ལྟ་བུའོ། །དེ་བཞིན་དུ་རང་ལུགས་ཀྱི་སྒྲུབ་བྱེད་རྣམས་ལ་ཡང། མདོར་རྒྱས་པར་བཤད་ཟིན་པ་དག་ནི་འདིར་མི་འཆད་ཅིང། གང་དེར་མ་བཤད་པ་

[029B] དཔེར་ན་དུ་བས་དུ་ལྡན་ལ་ལ་མེའི་ཁྱད་པར་གསལ་ཞིང། འབར་བ་ལ་སོགས་པ་སྒྲུབ་པར་བྱེད་པ་མ་ཡིན་གྱི། མེ་ཙམ་ཞིག་གོ་བར་བྱེད་པ་ཡིན་ནོ་ཞེས་བྱ་བའི་སྒྲུབ་བྱེད་ནི། ཚད་མ་མདོར། དོན་གྱི་ཆོས་རྣམས་དུ་མ་ནི། །ཐམས་ཅད་
རྟགས་ལས་རྟོགས་མ་ཡིན། །གང་ཞིག་རྗེས་འབྲལ་གཞན་ལས་ནི། །ལྡོག་པ་རྟོགས་པར་བྱེད་པ་ཡིན། །མེའི་འབར་བ་དང་རྣོ་བའི་ཁྱད་པར་ཇི་ལྟ་བ་དེ་རྣམས་ནི་དུ་བ་ལས་རྟོགས་པ་མ་ཡིན་ཏེ། འཁྲུལ་བའི་ཕྱིར་རོ། །ཞེས་བྱ་བ་ལ་སོགས་པ་རྩ་འགྲེལ་གྱིས་རྒྱས་པར་
བཤད་ཟིན་པའི་ཕྱིར། འདིར་རྒྱུ་མཚན་དེ་དག་ཞིབ་པར་དངོས་སུ་མ་བཤད་ཅིང། ཚད་མ་མདོར། དཔེར་ན། བྱས་པ་ཉིད་ཡོད་པ་མི་རྟག་པ་ལ་ཡོད་པ་བཞིན་ནོ། །ཞེས་བྱ་བ་ལ་སོགས་པ་རྩ་འགྲེལ་གྱིས། རང་བཞིན་གྱི་རྟགས་ཀྱི་དོན་ལ་མཐའ་བཅད་པ་མདོར་
བསྡུས་པ་ཙམ་ཞིག་གསུངས་ཀྱང། རང་བཞིན་གྱི་རྟགས་ཀྱི་སྦྱོར་བའི་ཁྱད་པར་གྱི་དཔེར་བརྗོད་པ་དང། ལྟོས་མེད་གནོད་པ་ཅན་གྱི་རྟགས་ལ་སོགས་པ་འདིར་ཁ་བསྐངས་ཏེ་རྒྱས་པར་བཤད་པ་ལྟ་བུའོ། །གང་ཞིག་ཀུན་ལས་བཏུས་སུ་དོན་དེ་ཉིད་རྒྱས་པར་བཤད་ཀྱང། འཆད་
བྱེད་ཀྱི་ཚིག་བརླིང་བས་རྟོགས་པར་དཀའ་བའི་གནས་འགའ་ཞིག་ལ་ནི། མདོ་དེ་ཉིད་ཀྱི་ཚིག་དོན་རྒྱས་པར་བཤད་པའི་སྒོ་ནས་ཀྱང་འགྲེལ་བར་བྱེད་དེ། དཔེར་ན། གང་ལ་ཐུན་མོང་མ་ཡིན་པའི་ཕྱིར། རྗེས་སུ་དཔག་པ་ནི་མེད་ལ། ཞེས་སོགས་ཀྱི་མདོའི་ཚིག་དོན། དེ་
འགོག་རྗེས་དཔག་ལས་འགྱུར་ཏེ། ཞེས་བྱ་བ་ལ་སོགས་པས་རྒྱས་པར་འཆད་པ་བྱེད་པ་ལྟ་བུའོ། །གང་ཞིག་ཚད་མ་མདོར། དོན་དེ་ཉིད་ཀྱི་ངོ་བོ་ཙམ་ཞིག་གསུངས་ཀྱང་དེའི་མཚན་ཉིད་དང་དེ་ལ་གཞན་གྱིས་ཀླན་ཀ་བསལ་དགོས་པ་ཇི་ལྟར་སེལ་བའི་ཚུལ་ལ་སོགས་

[030A]༄༅། །པ་རྒྱས་པར་མ་གསུངས་པ་དག་ལ་ནི། འདིར་དེ་དག་ཐམས་ཅད་རྒྱས་པར་བཤད་པའི་སྒོ་ནས་འགྲེལ་བར་བྱེད་པ་ཡིན་ཏེ། དཔེར་ན། མདོར། ཡིད་ཀྱང་དོན་དང་ཞེས་པ་ཙམ་ལས་མ་གསུངས་པ་ལ། འདིར་ཡིད་ཀྱི་མངོན་སུམ་ཚད་མ་མེད་
པར་རྩོད་པའི་གཞན་གྱི་ཀླན་ཀ་ལེགས་པར་སྤངས་ཤིང། དེ་ཕྱིར་དབང་པོའི་རྣམ་པར་ཤེས། །ཞེས་བྱ་བ་ལ་སོགས་པའི་སྒོ་ནས། རྒྱུ་དང་ཡུལ་གྱིས་ཁྱད་པར་གྱིས་ཡིད་ཀྱི་མངོན་སུམ་གྱི་མཚན་ཉིད་དང་བཅས་ཏེ་བཤད་པ་ལྟ་བུའོ། །དེའི་ཕྱིར་གཞུང་འདི་ཉིད་འཆད་པར་
འདོད་པ་རྣམས་ཀྱིས་ཀུན་ལས་བཏུས་པའི་དོན་ཁོང་དུ་ཆུད་པར་བྱས་ནས། དེ་ཉིད་དང་གཞུང་འདིའི་རྩ་འགྲེལ་སྦྱོར་བའི་མན་ངག་ཕྱོགས་ཙམ་ཞིག་བསྟན་པ་འདི་ལྟ་བུའི་སྒོ་ནས་འདི་ཉིད་ཀུན་ལས་བཏུས་ཀྱི་རྣམ་འགྲེལ་དུ་ཇི་ལྟར་འགྱུར་བའི་ཚུལ་ཞིབ་ཏུ་བརྟགས་
ཏེ། འོལ་སྤྱི་ཙམ་ལ་མ་ལས་པར། མདོ་གཞུང་སྦྱར་ནས་ཀུན་ལས་བཏུས་སུ་མཚན་ཉིད་བཀོད་ཟིན་པ་དག་འདིར་མི་འགོད་པར་མཚན་ཉིད་དེའི་ཚིག་ཟུར་རྣམས་ཀྱི་རྣམ་བཅད་ཡོངས་གཅོད་ཀྱི་དགོས་པ་སོགས་འདིར་རྒྱས་པར་འཆད་པ་དང། གཞན་ཡང་
འདིར་དབྱེ་གཞི་འགའ་ཞིག་ལ་དབྱེ་བ་བཤད་ཅིང། འགའ་ཞིག་ལ་མ་བཤད་པ་དང། མཚོན་བྱ་འགའ་ཞིག་ལ་མཚན་ཉིད་དངོས་སུ་བཀོད་ཅིང། འགའ་ཞིག་ལ་དངོས་སུ་མ་བཀོད་པ་རྣམས་ནི་མདོར། དབྱེ་བ་རྒྱས་པར་གསུངས་པ་དག་བཤད་ཟིན་པའི་དབང་དུ་བྱས་
ནས་འདིར་མི་འཆད་ཅིང། དེར་མ་བཤད་པ་དག་འདིར་འཆད་པ་དང། དེར་མཚན་ཉིད་དངོས་སུ་བཀོད་པ་དག་དེར་བཀོད་ཟིན་པའི་དབང་དུ་བྱས་ནས་འདིར་མི་འགོད་ཅིང། དེར་མ་བཀོད་ལ། འགོད་དགོས་པ་ཁ་ཅིག་འདིར་འགོད་པ་ཡིན་པས། དེའི་སྒོ་ནས་འགལ་

[030B] འདིར་དགག་ཡུལ་མ་བཀོད་པར་འགོག་བྱེད་རྒྱས་པར་བཤད་པ་དང། རྩོད་པ་སྤོང་བའི་ཡུལ་དངོས་སུ་མ་བཀོད་པར་རྩོད་སྤོང་རྒྱས་པར་བཀོད་པ་སོགས་ཀྱང་དེ་བཞིན་དུ་ཤེས་པར་བྱས་ནས། མདོ་ཉིད་ལ་འཕྲོས་བཙལ་ཏེ། ལེགས་པར་བཤད་པར་
བྱའི། སློབ་དཔོན་གྱིས་མདོ་ཉིད་ཀྱི་རྩོད་སྤོངས་སོགས་སུ་བཀོད་པ་ལ། དེ་ལྟར་མ་ཤེས་པར་འབྲེལ་མེད་ཀྱི་བློས་བྱས་སྣ་ཚོགས་པས་གཞུང་གི་དོན་འཆད་པའི་གཟུ་ལུམས་མི་བྱའོ། །དེ་བས་ན། འདིར་ཡང་ཚད་མ་ཀུན་ལས་བཏུས་སུ། རང་དོན་ནི། ཚུལ་གསུམ་རྟགས་ལས་དོན་མཐོང་
ཡིན། ཅེས་རང་དོན་རྗེས་དཔག་གི་མཚན་ཉིད། ཚུལ་གསུམ་པའི་རྟགས་ལས་བསྒྲུབ་བྱ་རྟོགས་པ་ལ་གསལ་བར་བཤད་ཟིན་པས། དེ་ཉིད་འདིར་ཟློས་ཏེ་སྨྲ་བར་མི་བྱེད་ཀྱི། ཚད་མ་མདོར། རང་དོན་རྗེས་དཔག་གི་མཚན་ཉིད་བཤད་པ་དེའི་མཇུག་ཏུ་ཚུལ་གསུམ་རྟགས་
ལས་ཞེས་གང་བསྟན་པ་དེ་བཤད་པར་བྱ་སྟེ། རྗེས་དཔག་བྱ་དང་དེ་མཚུངས་ལ། །ཡོད་དང་མེད་ལ་མེད་པར་ནི། །ངེས་པ། ཞེས་ཚུལ་གསུམ་སོ་སོའི་མཚན་ཉིད་བསྟན་ནས་རྟགས་ཡང་དག་ཙམ་གྱི་མཚན་ཉིད་དངོས་སུ་མ་བསྟན་པས། དེའི་ཕྱིར། འདིར་རྟགས་ཡང་དག་གི་
མཚན་ཉིད་དངོས་སུ་སྟོན་པར་བྱེད་ཅིང། ཚད་མ་མདོར། ཚུལ་གསུམ་སོ་སོའི་མཚན་ཉིད་བཤད་ཟིན་པའི་དབང་དུ་བྱས་ནས་འདིར་དེ་དག་དངོས་སུ་མི་འཆད་པར་ཀུན་ལས་བཏུས་སུ། དེ་དག་གི་མཚན་ཉིད་གྱི་ཟུར་དུ་ངེས་པ་སྨོས་པའི་དགོས་པ་ངོས་གཟུང་བ་ཙམ་ཞིག་
མཛད་དོ། །དེ་བཞིན་དུ། ཚད་མ་མདོར། གཞན་དོན་རྗེས་དཔག་འཆད་པའི་སྐབས་སུ། གཏན་ཚིགས་ཀྱི་དབྱེ་བ་ཕྱོགས་ཆོས་ཅན་དགུར་ཕྱེ་བ་ཙམ་ཞིག་གསུངས་ཀྱང། རྟགས་ཡང་དག་ལ་འབྲས་རང་མ་དམིགས་གྤ་གསུམ་དུ་ཕྱེ་ནས། དེ་དག་ཏུ་གྲངས་ངེས་པའི་

[031A]༄༅། །གྲངས་ངེས་ཀྱི་རྣམ་གཞག་མདོར་དངོས་སུ་མ་གསུངས་པས་འདིར་དེ་ལྟ་བུའི་གྲངས་ངེས་ཀྱི་རྣམ་གཞག་རྒྱས་པར་འཆད་པ་ཡིན་ལ། དེ་ལྟ་བུའི་ཕྱེ་བ་སོ་སོའི་ངོ་བོ་གཏན་ལ་འབེབས་པར་ཡང། ཀུན་ལས་བཏུས་སུ་རང་དོན་རྗེས་
དཔག་གི་མཚན་ཉིད་སྟོན་པའི་སྐབས་ལས་འཕྲོས་ནས་འབྲས་རྟགས་ཀྱི་སྦྱོར་བ་དང། དེ་ཉིད་ཀྱིས་བསྒྲུབ་བྱ་ཇི་ལྟར་སྒྲུབ་པ་སོགས་ཀྱི་རྣམས་གཞག་རིགས་པ་དང་བཅས་པ་རྒྱས་པར་གསུངས་པས་འདིར་དེ་དག་རྒྱས་པར་མི་འཆད་ཅིང། རང་བཞིན་གྱི་རྟགས་
ཀྱི་སྦྱོར་བའི་དབྱེ་བ་དང། རྗེས་ཁྱབ་དང་ལྡོག་ཁྱབ་བསྒྲུབ་པའི་རིགས་པ་སོགས་རྒྱས་པར་དངོས་སུ་མ་གསུངས་པས་འདིར་དེ་དག་རྒྱས་པར་འཆད་པར་བྱེད་ཅིང་འབྲས་བུའི་རྟགས་ལ་ཡང་རྟགས་ཆོས་འབྲེལ་བ་སྒྲུབ་བྱེད་རྒྱུ་འབྲས་ངེས་བྱེད་ཀྱི་ཚད་མ་དངོས་
སུ་རྒྱས་བར་མ་གསུངས་པས། འདིར་དེ་ཉིད་རྒྱས་པར་འཆད་པ་ཡིན་ལ། ཀུན་ལས་བཏུས་སུ་ཕྱོགས་ཆོས་ཅན་དགུའི་དབྱེ་བ་འཆད་པའི་ཚེ། འབྲས་རང་གི་སྦྱོར་བའི་དཔེར་བརྗོད་གཉིས་དངོས་སུ་སྨོས་པའི་ཤུགས་ཀྱིས། རྒྱུ་ཁྱབ་བྱེད་མ་དམིགས་པའི་
རྟགས་གཉིས་ཤུགས་ལ་འཕངས་པ་ལྟ་བུ་དང། རིགས་པ་ཅན་པ་འགོག་པའི་ཚ། བདག་ཡོད་ཀྱང་སྣོད་དུ་མི་རུང་བ་ལ། བདག་མ་དམིགས་པའི་རྟགས་ཀྱིས་བདག་མེད་པ་གོ་བར་བྱེད་མི་ནུས་སོ་ཞེས་གསུངས་པས། མི་སྣང་བ་མ་དམིགས་པ་
དང། སྣང་རུང་མ་དམིགས་པའི་རྟགས་གྱི་ཁྱད་པར་ཤུགས་ལ་འཕངས་པ་ལྟ་བུ་མ་གཏོགས་པ་མ་དམིགས་པའི་རྟགས་ཀྱི་དབྱེ་བ་དང། ཕྱེ་བ་སོ་སོའི་གནོ་བོ་སོགས་ཀྱི་རྣམ་གཞག་དངོས་སུ་གསལ་བར་གསུངས་པ་གཅིག་ཀྱང་མེད་པས། འདིར་མ་དམིགས་

[031B] ཕྱེ་བ་སོ་སོའི་ངོ་བོ་སོགས་ཀྱི་རྣམ་གཞག་རྒྱས་པར་གསུངས་པ་ཡིན་ཅིང། མདོར་ན། ཀུན་ལས་བཏུས་སུ། རང་དོན་རྗེས་དཔག་གི་ལེའུ། དེའི་མཚན་ཉིད་དང། ཚུལ་གསུམ་སོ་སོའི་རྣམ་གཞག་སོགས་རྒྱས་པར་གསུངས་ཤིང་
གཞན་དག་ཚུལ་དྲུག་ཏུ་འདོད་པ་ལ་སོགས་པའི་རྣམ་གཞག་རྣམས་རྒྱས་པར་བཀག་ཀྱང་རྟགས་ཡང་དག་སྤྱིའི་མཚན་ཉིད་དང། དེའི་དབྱེ་བ་གསུམ་གྱི་གྲངས་ངེས་དང། ཕྱེ་བ་སོ་སོའི་ངོ་བོ་སོགས་ཀྱི་རྣམ་གཞག་དངོས་སུ་འབྲེལ་ཆགས་པར་མ་གསུངས་པས་
འདིར་ནི་དེ་དག་ཉིད་རྒྱས་པར་བཤད་པའི་སྒོ་ནས་རང་དོན་རྗེས་དཔག་གི་རྟེན་གཏན་ཚིགས་ལ་ལོག་པར་རྟོག་པ་འགོག་པར་བྱེད་པ་ཡིན་ལ། དེ་ལྟར་གཏན་ཚིགས་ལ་ལོག་པར་རྟོག་པ་བཀག་པས་ཀྱང། རང་དོན་རྗེས་དཔག་ལ་ལོག་པར་རྟོག་པ་བསལ་བར་འགྱུར་
ཏེ༑ རྟེན་གཏན་ཚིགས་ཕྱིན་ཅི་མ་ལོག་པར་ངེས་པ་ན། དེ་ལ་བརྟེན་པའི་རྗེས་དཔག་བདེ་བླག་ཏུ་ངེས་པར་འགྱུར་བའི་ཕྱིར་རོ། །ཀུན་ལས་བཏུས་སུ། རང་དོན་གྱི་ལེའུ། རང་དོན་རྗེས་དཔག་གི་མཚན་ཉིད་གསུངས་ཀྱང། དབྱེ་བ་མ་གསུངས་པ་ནི་བསྒྲུབ་བྱའི་མཚན་
ཉིད་འཆད་པའི་སྐབས་སུ། སེལ་བྱེད་ཀྱི་ཚད་མ་བཞིར་ཕྱེ་བ་ཉིད་ལས། རྟོགས་པར་ནུས་པ་ལ་དགོངས་ནས། མ་གསུངས་པ་ཡིན་ཅིང། འདིར་ཡང་རྟེན་གཏན་ཚིགས་ཀྱི་དབྱེ་བ་རྒྱས་པར་བཤད་པ་ན། དེ་ལ་བརྟེན་པའི་རྗེས་དཔག་གི་དབྱེ་བ་བདེ་བླག་ཏུ་རྟོགས་
པར་ནུས་པ་ལ་དགོངས་ནས་མ་གསུངས་པ་ཡིན་ནོ། །འོ་ན་ཚད་མ་ཀུན་ལས་བཏུས་པར། འཆད་དགོས་པའི་དོན་དུ་མ་ཞིག་མ་བཤད་པར་སྣང་བས་བསྟན་བཅོས་སྐྱོན་ཆགས་པ་ཉིད་དུ་མི་འགྱུར་རམ་ཞེ་ན། ཚད་མ་ཀུན་ལས་བཏུས་པ་ནི། གདུལ་བྱ་

[032A]༄༅། །དབང་པོ་རྣོན་པོ་མདོར་བསྡུས་པ་ལ་དགའ་བ་མགོ་སྨོས་པས་གོ་བདག་གི་དབང་དུ་བྱས་པ་ཡིན་པས་དངོས་སུ་མ་བཤད་པ་དེ་དག་ཀྱང་དངོས་སུ་བསྟན་པ་དག་གི་ཚིག་གི་ནུས་པ་དང། སྐབས་ཐོབ་དང། ཚིག་ཟུར་དང། དོན་
གྱིས་ཐོབ་པ་ཅི་རིགས་པའི་སྒོ་ནས་འཕངས་པ་ཤ་སྟག་ཡིན་པའི་ཕྱིར་སྐྱོན་མེད་ལ། དེ་ལྟར་ན་ཡང། དེ་ཉིད་ཕྱིས་ཀྱི་གདུལ་བྱ་དབང་པོ་རྟུལ་པོ་ཕལ་ཆེ་བས་མ་རྟོགས་པ་རྟོགས་པར་བྱ་བའི་ཕྱིར་དུ། དེ་ཉིད་ཀྱི་དོན་ཁོང་ན་གནས་པ་སོགས་གསལ་
བར་ཕྱུང་ཞིང། དོན་གྱི་ཐོབ་པ་དག་ཁ་བསྐངས་ནས་གསླ་བར་འགྲེལ་པའི་བསྟན་བཅོས་འདི་ཉིད་མཛད་པ་ཡིན་ནོ། །གཉིས་པ་ཡན་ལག་གི་དོན་ལ། ཐར་པ་དང་ཐམས་ཅད་མཁྱེན་པ་ལམ་དང་བཅས་པ་རང་གིས་ངེས་པར་བྱེད་པའི་ཚུལ་དང། དེས་ནས་
གཞན་རྗེས་སུ་འཛིན་པའི་ཐབས་བཤད་པའོ། །དང་པོ་ལ། དེ་ཉིད་དངོས་སུ་ངེས་བྱེད་ཀྱི་ཐབས་རང་དོན་རྗེས་དཔག་བཤད་པ་དང། ངེས་བྱ་ཐར་བ་དང་ཐམས་ཅད་མཁྱེན་པ་ལམ་དང་བཅས་པ་བཤད་པ་དང། རྗེས་དཔག་གིས་དེ་ཉིད་ངེས་པ་མཐར་གང་ལ་
རག་ལས་པའི་ཚད་མ་མངོན་སུམ་བཤད་པའོ། །དང་པོ་ལ། ལུས་ཀྱི་ཚུལ་གྱིས་མདོར་བསྟན་པ་དང། ཡན་ལག་གི་ཚུལ་གྱིས་རྒྱས་པ་བཤད་པའོ། །དང་པོ་ནི། ཕྱོགས་ཆོས་ཞེས་སོགས་ཤོ་ལོ་ཀ་གཅིག་སྟེ། དེ་ལ་རྐང་པ་དང་པོས་རྟགས་ཡང་དག་གི་
མཚན་ཉིད་དང། གཏན་ཚིགས་ཞེས་པས་མཚོན་བྱ་དང། དེ་ནི་རྣམ་གསུམ་ཉིད་ཆེས་པས་དབྱེ་བའི་གྲངས་ངེས་དང། དེ་ནས་རྐང་པ་གཅིག་གིས་གྲངས་ངེས་པའི་རྒྱུ་མཚན་དང། རྐང་པ་ཐ་མས་དེ་དག་གི་བཟློག་ཕྱོགས་སྟོན་པར་བྱེད་ཅིང་

[032B] །དེ་ཡང། འདི་ལྟར། རང་དོན་རྗེས་སུ་དཔག་པ་ནི། ཚུལ་གསུམ་རྟགས་ལས་དོན་མཐོང་ཡིན་ནོ། །རྗེས་དཔག་གི་རྟེན་དུ་གྱུར་པའི་གཏན་ཚིགས་དེ་ཡི་མཚན་ཉིད་ནི་གད། དབྱེ་བ་
ནི་དུ་ཞིག་ཅེ་ན། རྟགས་རང་གི་ཤེས་འདོད་ཆོས་ཅན་ལ་འགོད་ཚུལ་དང་མཐུན་པར་ཡོད་པ་ཁོ་ནར་ངེས་པའི་ཕྱོགས་ཆོས་དང་ཕྱོགས་ཀྱི་མིང་ཅན་ཤེས་འདོད་ཆོས་ཅན་དེའི་ཆ་སྟེ། བསྒྲུབ་བྱའི་ཆོས་ཀྱིས་རྟགས་ལ་ཁྱབ་པ་ཡི་ཚུལ་གསུམ་ཚང་བ་ནི་གཏན་ཚིགས་ཡང་
དག་གི་མཚན་ཉིད་ཡིན་ནོ། །དེ་ལྟ་བུའི་གཏན་ཚིགས་དེ་ནི་འབྲས་རང་མ་དམིགས་པའི་གཏན་ཚིགས་རྣམ་པ་གསུམ་ཉིད་དུ་གྲངས་ངེས་ཏེ་མེད་ན་མི་འབྱུང་བའི་འབྲེལ་པ་བདག་གཅིག་དང་དེ་བྱུང་འབྱུང་བའི་འབྲེལ་བ་དེ་ནི་འབྱུང་བའི་འབྲེལ་བ་དེ་ནི་
ཕྱོགས་ཆོས་ཅན་གྱི་གཏན་ཚིགས་གསུམ་པོ་དེ་ཁོ་ན་ལ་ངེས་པའི་ཕྱིར་རོ། །རྐང་པ་ཐ་མ་འདིས་འཆད་ཚུལ་གསུམ་སྟེ། འདི་ལྟར་རྟགས་ཆོས་མེད་ན་མི་འབྱུང་བའི་འབྲེལ་པ་གྲུབ་པ་དེ་ལས་གཞན་མ་གྲུབ་པ་རྣམས་ནི། གཏན་ཚིགས་ལྟར་སྣང་བ་ཡིན་ནོ། ཞེས་པ་དང། ཚུལ་གསུམ་ཚང་
བ་དེ་ལས་གཞན་མ་ཚང་པ་རྣམས་ནི་གཏན་ཚིགས་ལྟར་སྣང་བ་ཡིན་ནོ། །ཞེས་པ་དང། འབྲས་རང་མ་དམིགས་པ་གསུམ་པོ་དེ་ལས་གཞན་དེ་གསུམ་གང་ཡང་མ་ཡིན་པའི་གཏན་ཚིགས་དག་ནི། གཏན་ཚིགས་ལྟར་སྣང་བ་ཡིན་ནོ། །ཞེས་པ་རྣམས་སོ། །དེ་ལ་བཤད་ཚུལ་དང་པོ་
ཉིད་འཐད་པར་མི་སེམས་ཏེ། འདིས་ནི་རྟགས་ཡང་དག་གི་བཟློག་ཕྱོགས་སུ་རྒྱུར་པའི་གཏན་ཚིགས་ལྟར་སྣང་ཐམས་ཅད་སྤྱིར་སྟོན་པ་ཡིན་ལ། རྟགས་ཆོས་མེད་ན་མི་འབྱུང་བའི་འབྲེལ་བ་མ་གྲུབ་པས་ནི། རྟགས་ལྟར་སྣང་ཐམས་ཅད་ལ་ཁྱབ་པ་མ་ཡིན་པའི་ཕྱིར་ཏེ། མིག་

[033A]༄༅། །གི་གཟུང་བྱས་སྒྲ་མི་རྟག་པར་སྒྲུབ་པ་ལྟ་བུ་ལ་རྟགས་ཆོས་མེད་ན་མི་འབྱུང་བའི་འབྲེལ་པ་དེ་ཡོད་པའི་ཕྱིར་རོ། །བཤད་ཚུལ་གཉིས་པ་ཡང་འཐད་པར་མི་སེམས་ཏེ། གཞུང་ཚིག་སྔ་མ་དག་གིས་ཚུལ་གསུམ་ཚང་པ་རྟགས་ཡང་དག་
གི་མཚན་ཉིད་དུ་བསྟན་པ་ན། དེས་མཚན་ཉིད་དེ་དང་མི་ལྡན་པའི་གཏན་ཚིགས་དག་གཏན་ཚིགས་ལྟར་སྣང་དུ་གོ་མི་ནུས་ན། དེ་དེའི་མཚན་ཉིད་དུ་མི་འགྱུར་ཞིང། གོ་ནུས་ན་དེ་ལྟར་གོ་ནུས་བཞིན་དུ་སླར་ཡང་དེ་ཉིད་ཟློས་སྟོན་ཏེ་སྟོན་པའི་རྐང་པ་ཐ་མ་འདི་བརྩམས་
པ་དོན་མེད་ཅིང་ཟློས་པའི་ཉེས་པར་འགྱུར་བའི་ཕྱིར་རོ། ། དེས་ན་བཤད་ཚུལ་གསུམ་པ་ཉིད་བཟང་ཞིང། སློབ་དཔོན་འཀྱ་བློ་ཡང་དེ་ལྟར་འཆད་དེ། ཇི་སྐད་དུ། གཏན་ཚིགས་ལྟར་སྣང་དེ་ལས་གཞན། །ཞེས་པ་ནི། མི་མཐུན་པའི་ཕྱོགས་ལས་ལྡོག་པ་སྟེ་
གཏན་ཚིགས་གསུམ་པོ་དེ་ལས་གཞན་པ་ནི་གཏན་ཚིགས་ལྟར་སྣང་བ་དག་ཡིན་ནོ། །ཞེས་འབྱུང་བས་སོ། །འོ་ན། དེ་ནི་རྣམ་གསུམ་ཉིད། ཅེས་པའི་ངེས་གཟུང་གི་ཚིག་གིས་འབྲས་རང་མ་དམིགས་པ་གསུམ་པོ་ཁོ་ན་གཏན་ཚིགས་ཡང་དག་ཏུ་གོ་བར་
བྱེད་ནུས་སམ་མི་ནུས། མི་ནུས་ན་དེ་ལྟར་ཤེས་པར་བྱ་བའི་ཕྱིར་དུ་ངེས་གཟུང་གི་ཚིག་དེ་ཉིད་སྨོས་པ་དོན་མེད་ཅིང། ནུས་ན། དེ་ཉིད་ཀྱིས་གསུམ་པོ་དེ་གང་ཡང་མ་ཡིན་པའི་གཏན་ཚིགས་རྣམས་གཏན་ཚིགས་ལྟར་སྣང་དུ་གོ་ནུས་པས། རྐང་པ་ཐ་མ་
སྨོས་པ་དོན་མེད་ཅིང། ཟློས་པའི་ཉེས་བར་འགྱུར་རོ། །ཞེ་ན། བདེན་མོད་ཀྱང། ཉིད་ཅེས་པ་གྲངས་ངེས་སྟོན་པའི་ངེས་བཟུང་གི་ཚིག་ཏུ་སྦྱར་པ་ཡིན་ཀྱང། དེར་མ་གོ་བར་དངོས་པོའི་རྒྱན་ཡིན་ནམ་སྙམ་དུ་དོགས་པའི་སྒོ་ནས་གྲངས་ངེས་རྟོགས་པའི་

[033B] འབྲས་རྟགས་ཡང་དག་ཏུ་འདོད་པ་དང། རྒྱུ་མ་ཚོགས་པ་ཁ་ཡར་བ་ལས་འབྲས་བུ་དཔོག་པའི་རྟགས་འགའ་ཞིག་རང་བཞིན་གྱི་རྟགས་སུ་ཁས་ལེན་
པ་དང། མི་མཐུན་ཕྱོགས་ལས་མཐོང་པ་ཙམ། གྱིས་དེ་ངེས་སུ་སྒྲུབ་པའི་མ་དམིགས་པའི་རྟགས་ཡང་དག་ཏུ་གཞན་གྱིས་ལ་མེད་ངེས་སུ་སྒྲུབ་པའི་མ་དམིགས་པའི་རྟགས་ཡང་དག་ཏུ་གཞན་གྱིས་བཏགས་པ་དེ་དག་འབྲས་རང་མ་དམིགས་པ་གང་ཡང་མ་ཡིན་པའི་གཏན་ཚིགས་ལྟར་སྣང་དུ་བསྟན་པའི་ཕྱིར། སླར་ཡང་གཏན་
ཚིགས་ལྟར་སྣང་དེ་ལས་གཞན་ཞེས་གསུངས་པ་ཡིན་པས་སྐྱོན་མེད་དོ། དེ་ལ་འདིར་ཕྱོགས་ཆོས་ཞེས་པའི་ཕྱོགས་ཀྱི་སྒྲ་ནི་ཤེས་འསོས་ཆོས་ཅན་ལ་བཏགས་པ་ཡིན་ཏེ། འདོགས་པའི་རྒྱུ་མཚན། ཕྱོགས་དངོས་ཆོས་དང་ཆོས་ཅན་ཚོགས་པའི་ཡ་གྱལ་ཡིན་པས་
ཕྱོགས་ཀྱི་ཕྱོགས་ཅིག་ཡིན་པའི་ཕྱིར་ཏེ། རས་ཡུལ་གི་ཕྱོགས་ཅིག་ཚིག་པ་ལ་རས་ཡུག་ཚིག་ཅེས་བརྗོད་པ་བཞིན་ནོ། །དངོས་ལ་གནོད་བྱེད་ཕྱི་རྒོལ་གྱིས་གྲུབ་ཟིན་པའི་ཕྱིར་རོ། །བཏགས་པའི་དགོས་པ་ནི། ཆོས་ཅན་རང་མིང་གིས་བསྟན་ན། སྒྲ་རྟག་པའམ་
མི་རྟག་པར་སྒྲུབ་པ་ལ་མིག་གི་གཟུང་བྱ་རྟགས་སུ་བཀོད་པ་ལྟ་བུ་མཐུན་དཔེ་ཆོས་ཅན་དང་མི་མཐུན་དཔེ་ཆོས་ཅན་གྱི་ཆོས་སུ་གྱུར་པ་དག་ཀྱང། ཆོས་ཅན་གྱི་ཆོས་སུ་གྱུར་པའི་གཏན་ཚིགས་ཡིན་པས་ཚུལ་དང་པོ་གྲུབ་བམ་སྙན་དུ་དོགས་པར་འགྱུར་བ་སྤང་བའི་
ཕྱིར་ཕྱོགས་ཀྱི་ཆོས་ཞེས་སྨྲོས་སོ། །དེའི་སྐྱོན་མེད་དེ། ཆོས་ཅན་གྱི་ཆོས་ཞེས་པའི་ཆོས་ཅན་གྱི་སྒས་མཐུན་དཔེ་བཟུང་ན་རྗེས་ཁྱབ་སྟོན་པའི་ངག་ལས་རྟགས་མཐུན་ཕྱོགས་ཁོ་ན་ལ་ཡོད་པར་བསྟན་ཟིན་པ་དང། སྒྲ་ཟློས་པའི་སྐྱོན་དུ་འགྱུར་ལ། མི་མཐུན་དཔེ་

[034A]༄༅། །བཟུང་ན། ལྡོག་ཁྱབ་སྟོན་པའི་ངག་གིས་རྟགས་མི་མཐུན་ཕྱོགས་མཐའ་དག་ལ་མེད་པར་བསྟན་ཟིན་པ་དང། སྒྲ་འགལ་མི་རིགས་ཏེ། ཕྱོགས་ཀྱི་སྒྲ་ནི་ཤེས་འདོད་ཆོས་ཅན་དང། བསྒྲུབ་ཤུགས་ཀྱིས་ཀྱང་རྩོད་གཞི་ཁོ་ན་ལ་གོ་བར་འགྱུར་རོ། །དེའི་ཕྱིར་ཆོས་
ཅན་གྱི་ཆོས་ཞེས་སྨོས་རིགས་ཀྱི། ཕྱོགས་ཀྱི་ཆོས་ཞེས་སྨོས་པར་མི་རིགས་ཏེ། ཕྱོགས་ཀྱི་སྒྲ་ནི་ཤེས་འདོད་ཆོས་ཅན་དང། བསྒྲུབ་བྱའི་ཆོས་དང། དེ་གཉིས་ཀའི་ཚོགས་པ་སྟེ། གསུམ་ཀ་ལ་འཇུག་པས་ཕྱོགས་ཀྱི་ཆོས་ཞེས་སྨོས་པ་ན། ཚོགས་དོན་དང་བསྲུབ་བྱའི་
ཆོས་ཀྱི་ཆོས་སུ་གྱུར་པ་དག། རྟགས་ཀྱི་ཚུལ་དང་པོ་ཡིན་པར་དོགས་པ་མི་ཁེགས་པའི་ཕྱིར་རོ། །ཞེ་ན། ཕྱོགས་ཀྱི་སྒྲ་བརྗོད་ཀྱང་ཉེས་པ་དེ་འདྲ་མེད་པར་ཐལ། ཚུལ་དང་པོ་སྟོན་པའི་ཕྱོགས་ཀྱི་སྒྲས་ཚོགས་དོན་བཟུང་ན། རྟགས་དེ་ཚོགས་དོན་སྔར་མ་གྲུབ་པའི་སྒྲུབ་བྱེད་དུ་
བསྟན་པ་དང། སྒྲ་འགལ་བ་དང། བསྒྲུབ་བྱའི་ཆོས་བཟུང་ན་རྗེས་ཁྱབ་བརྗོད་པའི་ངག་གིས་རྟགས་མཐུན་ཕྱོགས་ཁོ་ན་ཡོད་པར་བསྟན་པ་དང་སྒྲ་ཟློས་པའི་སྐྱོན་དུ་འགྱུར་བའི་ཤུགས་ཀྱིས་རྩོད་གཞི་ཁོ་ན་བཟུང་བར་གོ་བའི་ཕྱིར། འཁོར་གསུམ་ཁས་བླངས་སོ། །གཞན་
ཡང་ཤེས་བྱེད་སྐབས་ཀྱི་ཆོས་ཅན་གྱི་སྒྲ་ནི། ཆོས་ཅན་གསུམ་ག་ལ་ཉེ་བར་ཁྱད་མེད་པས། རྩོད་གཞི་ཁོ་ན་ལ་ཉེ་བར་མི་འགྲུབ་ལ། ཆོས་ཅན་གྱི་ཆོས་ཞེས་པའི་ཆོས་ཅན་གྱི་སྒྲས་མཐུན་དཔེ་བཟུང་ན། རྗེས་ཁྱབ་སྲོན་པའི་ངག་ལས་རྟགས་མཐུན་ཕྱོགས་ཁོ་ན་ལ་ཡོད་པར་གྲུབ་

[034B] སྒྲ་ཟློས་པའི་སྐྱོན་དུ་འགྱུར་བ་ཡང་མི་འཐད་དེ། དེ་ལྟར་ན་བྱས་པ་སྒྲ་མི་རྟག་པར་སྒྲུབ་པའི་མཐུན་ཕྱོགས་ཁོ་ན་ལ་ཡོད་པར་གྲུབ་ན། བྱས་པ་དེ་ཉིད་མཐུན་དཔེ་ལ་ཁྱབ་སྟོན་པའི་ཚག་ཟློས་པའི་སྐྱོན་ཅན་དུ་ཐལ། རྗེས་ཀྱབ་གྲུབ་ན། བསྒྲུབ་བྱ་གྲུབ་དགོས་པར་ཐལ་
བའི་ཕྱིར་དན། གཞན་ཡང། སློབ་དཔོན་ཕྱོགས་གླང་གིས། ཚུལ་གསུམ་གྱི་མཚན་ཉིད་སྟོན་པ་ན། རྗེས་དཔག་བྱ་དང་དེ་མཚུགས་ལ། །ཡོད་དང་མེད་ལ་མེད་པར་ནི། །ངེས་པ། ཞེས་གསུངས་པའི་ལྡོག་ཁྱབ་སྟོན་པའི་ཚིག་ཟློས་པའི་སྐྱོན་ཅན་དུ་ཐལ། རྗེས་ཁྱབ་སྟོན་པ་ན་
རྟགས་མཐུན་ཕྱོགས་ཁོ་ན་ལ་ཡོད་པར་བསྟན་པས། མི་མཐུན་ཕྱོགས་ལ་མེད་པར་གྲུབ་ཟིན་པའི་ཕྱིར། སྐྱོན་མེད་དེ། གྲུབ་ཟིན་ཀྱང། ཁྱབ་པ་གཉིས་པོ་གཅིག་དངོས་སུ་བརྗོད་པའི་ཤུགས་ཀྱིས་གཅིག་ཤོས་ཀྱང་འཕེན་པའི་ཚུལ་གྱིས་སྦྱོར་བའི་དབྱེ་བ་རྟོགས་པའི་
དོན་དུ་ཡིན་ནོ་ཞེ་ན། མཐུན་དཔེ་ལ་ཡོད་པར་གྲུབ་ཟིན་ཀྱང། དེ་ཉིད་ཡང་བསྣན་ནས་ངེས་པའི་ཕྱིར་དུ་བཏན་ནམ་སྙམ་པའི་དོགས་པ་མི་ཆོད་པའི་ཕྱིར་མཚུངས་སོ། །དེས་ན་རྟགས་མཐུན་ཕྱོགས་ཁོ་ན་ལ་ཡོད་པར་གྲུབ་པས། མཐུན་དཔེ་ལ་ཡོད་པར་གྲུབ་ཟིན་
པ་མི་འཐད་ཅིང། གྲུབ་ཟིན་པའི་དབང་དུ་བྱས་ཀྱང། ཟློས་པའི་སྐྱོན་དུ་འགྱུར་བ་མི་འཐད་དོ། །དེས་ན་ཆོས་ཅན་གྱི་ཆོས་ཞེས་པའི་སྒོ་ནས་ཤུགས་ཀྱིས་རྟོགས་པར་བྱས་དགོས་ན། དོགས་པ་དེ་དག་རིམ་པར་ཡང་དགོས་བས་རྟོགས་དཀའ་བའི་ཕྱིར་དང། ཕྱོགས་
ཀྱི་སྒྲས་སྨོས་ན། རྩོད་གཞི་བདེ་བླག་ཏུ་གོ་བར་འགྱུར་བའི་ཕྱིར་ཕྱོགས་ཀྱི་སྒྲས་བསྟན་ནོ། །གལ་ཏེ་ཤེས་འདོད་ཆོས་ཅན་གྱི་ཆོས་ཞེས་སྨོས་ན། ཉེས་པ་ཅིར་འགྱུར་ཞེ་ན། དེ་ལྟ་ན་ནི་ཚིགས་སུ་བཅད་པའི་སྡེབ་སྦྱོར་ཉམས་པར་འགྱུར་བས་དེའི་ཉེས་པ་ནི་རྣམ་གསུམ་ཞེས་པ་རྒྱས་པར་འཆད་པར་བྱེད་ཅིང་

[035A]༄༅། །ཕྱིར་ཡང་ཕྱོགས་ཀྱི་སྒྲས་བསྟན་ནོ། །གཉིས་པ་ཡན་ལག་གི་ཚུལ་གྱིས་རྒྱས་པར་བཤད་པ་ལ། གཞུང་སྤྱིའི་བསྡུ་བ་མདོར་བསྟན་པ་དང། གཞུང་དོན་བཤད་པ་དངོས་ལ་འཇུག་པ་གཉིས་དང། དང་པོ་ནི། གལ་ཏེ་བཤད་ཟིན་པའི་ཚིགས་སུ་
བཅད་པ་དེ་ཉིད་མདོར་བསྟན་དང། གཞུང་ལྷག་མ་དག་གིས་དེ་ཉིད་རྒྱས་པར་འཆད་པ་ཡིན་ན། གང་གིས་གང་རྒྱས་པར་འཆད་ཅེ་ན། རྒྱུ་ལ་རང་བཞིན་ཇི་སྙེད་ཅིག་ཅེས་སོགས་ཀྱིས་དེ་ནི་རྣམ་གསུམ་ཞེས་པ་རྒྱས་པར་འཆད་པར་བྱེད་ཅིང་
རྒྱུ་ཚོགས་པ་ལས་འབྲས་སྐྱེ་བར་ཞེས་སོགས་ཀྱིས། ཉིད་ཅེས་པའི་ངེས་བཟུང་གི་ཚིག་ལ་རྩོད་པ་སྤོང་བར་བྱེད་པ་ཡིན་ལ། རྒྱུ་མ་ཚོགས་པས་འབྲས་བུ་ནི། ཞེས་སོགས་ཀྱིས། གཏན་ཚིགས་ལྟར་སྣང་དེ་ལས་གཞན། །ཞེས་པ་ཉིད་རྒྱས་པར་འཆད་པར་
བྱེད་ཅིང། གཏན་ཚིགས་ཀྱི་ནི་ཚུལ་གསུམ་ལའང། ཞེས་པ་མན་ཆད་ནས། མི་དམིགས་པས་ནི་མི་འགྲུབ་པོ། །ཞེས་པའི་བར་གྱི་མཐར་ཐུག་པ་ནི། མེད་མ་མི་འབྱུང་ངེས་ཕྱིར་རོ། །ཞེས་བྱ་བ་འདི་ཉིད་རྒྱས་པར་འཆད་པ་ཡིན་ནོ། །འོ་ན་རྐང་པ་དང་པོ་ལ་རྒྱས་
བཤད་མི་བྱེད་པ་ཅི་ཞེ་ན། ཀུན་ལས་བཏུས་སུ། ཚུལ་གསུམ་སོ་སོའི་མཚན་ཉིད་རྒྱས་པར་བཤད་ཟིན་པས། འདིར་མི་འཆད་དོ་ཞེས་བཤད་ཟིན་ཅིང། མདོར་ཚུལ་གསུམ་སོ་སོའི་མཚན་ཉིད་ཀྱི་ཟུར་དུ་ངེས་པ་སྨོས་པའི་རྣམ་བཅད་ཡོངས་གཅོད་
ཀྱི་དགོས་པ་མདོའི་འགྲེལ་བྱེད་ཁ་ཅིག་གིས་ཇི་ལྟར་བཞིན་དུ་མ་རྟོགས་པ་ནི། རྟགས་ཆོས་མེད་ན་མི་འབྱུང་བའི་འབྲེལ་བ་གྲུབ་པའི་ཡན་ལག་ཏུ་བསྟན་པ་ཡིན་ནོ། འོ་ནའ་མདོར་རྒྱས་པར་འཆད་པའི་ཡན་ལག་ཏུ་བསྟན་པ་ཡིན་ནོ། །འོ་ན་མདོར་

[035B] ཞེས་པའི་རྒྱས་བཤད་སྔར་འཆད་ཅིང། མེད་ན་མི་འབྱུང་ངེས་ཕྱིར་རོ། །ཞེས་པའི་རྒྱས་བཤད་ཕྱིས་འཆད་པ་ཅི་ཞེ་ན། མེད་ན་མི་འབྱུང་བའི་འགྲེལ་བ་ཉིད་བཤད་པར་བྱ་བ་ཆེས་
མང་ཞིང། གཏན་ཚིགས་ལྟར་སྔང་ནི་བཤད་བྱ་ཉུང་བའི་ཕྱིར་དང། མདོར་བསྟན་གྱི་སྐབས་སུ་གཏན་ཚིགས་ལྟར་སྣང་དེ་ལས་གཞན། ཞེས་སྨོས་པ་དེ་འབྲས་རང་མ་དམིགས་པ་གསུམ་པོ་དེ་ལས་གཞན་པའི། རྟགས་རྣམས་གཏན་ཚིགས་ལྟར་སྣང་ཡིན་
ནོ། །ཞེས་བཤད་པའི་སྒོ་ནས་དེ་ནི་རྣམ་གསུམ་ཉིད་ཅེས་པ་ལ་འབྲེལ་བར་ཤེས་པར་བྱ་བའི་ཕྱིར་དུ། དེ་ནི་རྣམ་གསུམ་ཉིད་ཅེས་པའི་རྒྱས་བཤད་དང་སྦྲེལ་ནས་རྐང་པ་ཐ་མའི་རྒྱས་བཤད་མཛད་པ་ཡིན་ནོ། །གཉིས་པ་གཞུང་དོན་གཤད་པ་དངོས་ལ་འཇུག་
པ་ལ། གཏན་ཚིགས་རྣམ་གསུམ་སོ་སོའི་ངོ་བོ་བཤད། ཡང་དག་གསུམ་པོར་ངེས་པ་ལ་རྩོད་པ་སྤང། གསུམ་པོ་དེ་ལས་གཞན་ལྟར་སྣང་ཕྱོགས་ཙམ་བཤད། མེད་ན་མི་འབྱུང་བའི་འབྲེལ་པ་རྒྱས་པར་བཤད་པའོ། །དང་པོ་ལ། གསུམ་ལས་འབྲས་
བུའི་རྟགས་བཤད་པ་ནི། གལ་ཏེ་དེ་ནི་རྣམ་གསུམ་ཞེས། འབྲས་རང་མ་དམིགས་པ་གསུམ་ཀ་ཡང་དག་ཏུ་སྨྲས་ན། འབྲས་བུ་ལས་རྒྱུ་གོ་མབར་བྱེད་པ་ནི། རྟགས་ཡང་དག་ཏུ་མི་འཐད་དེ། འདི་ལྟར་མེ་ལས་དུ་བ་སྐྱ་བོ་དང་སྔོ་བ་སོགས་སྐྱེ་བར་མཐོང་བའི་
ཕྱིར། རྫས་སྐྱ་བོ་སོགས་ཀྱང་མེའི་གོ་བྱེད་དུ་འགྱུར་ཞིང། ཙནྡན་དང་སེང་ལྡེང་ལ་སོགས་པའི་མེ་ལས་ཀྱང་འབྲས་བུ་དུ་བ་སྐྱེ་བར་མཐོང་བའི་ཕྱིར། དེ་དག་ཀྱང་དུ་བའི་གོ་བྱར་ཐལ་ལོ། །གཞན་ཡང་ལའི་སྟེང་དུ། དུ་བ་མངོན་སུམ་གྱིས་མཐོང་ནས། མེད་དཔོ་

[036A]༄༅། །པར་བྱེད་པ་ན། ལའི་སྟེང་གི་དུ་བ་དེ་ཉིད། ལའི་མེ་གོ་བྱེད་དུ་འགྱུར་ཏེ། དེ་ཉིད་ལའི་མེ་ལས་སྐྱེས་པའི་ཕྱིར་རོ། །འདོད་མི་རིགས་ཏེ། དེ་ཉིད་ཚང་མང་གི་དུ་བ་སོགས་མཐུན་དཔེ་ལ་རྗེས་འགྲོ་མེད་པའི་ཕྱིར་རོ། །དེ་བཞིན་དུ་བའི་རྟགས་ཀྱིས་ལ་ལ་
མེ་དཔོག་པར་བྱེད་པ་ན། མེ་དང་གྲུབ་བདེ་རྫས་གཅིག་པའི་མི་རྟག་པ་ཡང་གོ་བར་བྱེད་པར་ཐལ། དུ་བ་དེ་མེ་ལས་སྐྱེས་པ་བཞིན་དུ་དེ་འདྲའི་མི་རྟག་པ་ལས་ཀྱང་སྐྱེས་པའི་ཕྱིར། གཞན་ཡང་མེ་གྲུབ་དུས་ན་དུ་བ་མ་སྐྱེས་ཤིང། དུ་བ་སྐྱེས་དུས་ནི་མེ་འགགས་པས། དུ་བ་
ཡོད་ན་མེ་ཡོད་པར་འགལ་བའི་ཕྱིར་རྒྱུ་འབྲས་གོ་བྱ་གོ་བྱེད་དུ་འགྱུར་བ་མི་འཐད་དེ་ཞེ་ན། སྐྱོན་མེད་དེ། རྒྱུ་མེ་དེ་ལ་གསལ་བ་དང། འབར་པ་དང། ཙནྡན་ལས་བྱུང་བ་དང། སེང་ལྡེང་ལས་བྱུང་བ་སོགས་ཀྱི་རང་བཞིན་ནམ་རྫས་མི་འདྲ་བ་ཇི་སྙེད་ཅིག་ཡོད་ཀྱང་རུང། དེ་ལྟ་བུའི་
རྫས་ཀྱི་ཁྱད་པར་ལས་དུ་བ་སྐྱེ་སྲིད་ཀྱང། དེ་དག་ཕན་བྱེད་དུ་མེད་ན། དུ་བ་མི་སྐྱེ་བའི་ལྡོག་པ་སྒྲུབ་པ་མ་ཡིན་ཏེ། ཙནྡན་གྱི་མེ་ཕན་བྱེད་དུ་མེད་ཀྱང། ཤུག་པའི་མེ་ལས་དུ་བ་འབྱུང་བ་མཐོང་བའི་ཕྱིར་རོ། །དེས་ན། དེ་ལྟ་བུའི་མེའི་རྫས་ཁྱད་པར་བསྒྲུབ་པ་ལ་དུ་བ་རྟགས་
ཡང་དག་ཏུ་འགྱུར་བ་མ་ཡིན་གྱི། གང་ཕན་འགོགས་བྱེད་དུ་མེད་ན་དུ་བ་མི་འབྱུང་བའི་མེའི་རྫས་མི་མ་ཡིན་ལས་ལོག་པ་ཁྱད་པར་དུ་བྱས་པའི་ཚ་ཞིང་བསྲེག་པ་ཙམ་ཡོད་པར་སྒྲུབ་པ་ལ། འབྲས་བུ་དུ་བ་ལྟ་བུ་ནི། རང་ཕྱོགས་ཀྱི་ཆོས་སུ་གྲུབ་པའི་གཞིར། གཏན་
ཚིགས་ཡང་དག་ཏུ་འཐད་དེ། དེ་སྒྲུབ་ཀྱི་ཚུལ་གསུམ་ཡིན་པའི་ཕྱིར་རོ། །དེས་ན་དེ་ལྟར་རྒྱུ་འབྲས་ཀྱི་རིགས་ལ་རྗེས་སུ་འགྲོ་ལྡོག་ངེས་པ་དེ་ཉིད་གོ་བྱ་གོ་བྱེད་ཡིན་པས་ཉེས་པ་སྔ་མ་དེ་དག་མེད་ལ། ལའི་དུ་བ་ནི་རྟགས་སུ་མི་འདོད་དེ། དེ་ལྟ་ན་ལའི་མེ་ཉིད་བསྒྲུབ་

[036B] རྗེས་ཁྱབ་ངེས་པ་ན་བསྒྲུབ་བྱ་གྲུབ་པར་ཐལ་བའི་ཉེས་པ་སོགས་སུ་འགྱུར་བའི་ཕྱིར་རོ། །མངོན་སུམ་གྱིས་ལ་ལ་དམིགས་པའི་དུ་བ་རྟགས་སུ་འདོད་པ་ཡང། ལ་ལ་ཡོད་པའི་དུ་བ་རྟགས་སུ་
འདོད་པ་དང་ཁྱད་པར་མེད་པས་ཉེས་པ་སྔ་མ་སོ་ན་གནས་སོ། །གང་དག་རྟགས་འགོད་པའི་ཚེ་དུ་བ་ཙམ་བཀོད་ཀྱང་སོང་བ་ནི། ལའི་དུ་བ་སོང་པར་འདོད་པ་དེ་ལ་ཡང། ལ་ལ་མེ་ཡོད་པར་སྒྲུབ་པ་ལ་རྟགས་སུ་གང་སོང་བ་དེ་དེ་སྒྲུབ་ཀྱི་རྟགས་ཡང་དག་མ་ཡིན་པར་ཐལ་
བའི་ཉེས་པ་སྔ་མ་ཉིད་སོ་ན་གནས་སོ། །ཁ་ཅིག་རྟགས་ཡང་དག་རྣམས་ལ་རློམ་ཚོད་དང། སོང་ཚོད་སོགས་ཀྱི་དབྱེ་བ་མང་དུ་བྱེད་པ་དག་ནི། ཁོ་བོས་ཚད་མ་ཡིད་ཀྱི་མུན་སེལ་དུ་རྒྱས་པར་བཀག་ཟིན་ཅིང། མེའི་རང་དུས་དང་དུ་བའི་རང་དུས་གང་རུང་རེ་རེ་ཁོ་ནའི་
དབང་དུ་བྱས་ནས་མེ་དུ་རྒྱུ་འབྲས་སུ་འཇོག་པ་མ་ཡིན་གྱི། དུས་དེ་གཉིས་ག་ཆ་ཤས་སུ་ལྡན་པའི་དུས་ཀྱི་དབང་དུ་བྱས་ནས་རྒྱུ་འབྲས་སུ་འཇོག་པ་ཡིན་ཅིང། རྒྱུ་འབྲས་ཀྱི་གོ་བྱ་གོ་བྱེད་དུ་འགྱུར་བ་ཡང་དེ་ལྟ་བུའི་དུས་ལ་ལྟོས་ནས་ཡིན་ནོ་ཞེས་རྒྱས་པར་གཞན་དུ་
བཤད་ཟིན་ཏོ། །འོ་ན་དེ་སྒྲུབ་ཀྱི་རྟགས་སུ་སོང་བ་ནི། དུ་བ་ཙམ་ཡིན་གྱི་ལའི་དུ་བ་མ་ཡིན་ན། ལའི་དུ་བ་མཐོང་བའི་མངོན་སུམ་ཉིད་དེ་སྒྲུབ་ཀྱི་ཕྱོགས་ཆོས་འཇལ་བའི་ཚད་མར་འགྱུར་བ་ཅི་ཞེ་ན། ལའི་དུ་བ་མཐོང་བའི་མིག་ཤེས་དེ་དུ་བ་མཐོང་བའི་མིག་
ཤེས་ཡིན་ནམ་མིན། ཡིན་ན་དུ་བ་ཙམ་དེ་སྒྲུབ་ཀྱི་རྟགས་སུ་སོང་བ་དང། དེ་འདྲའི་དབང་ཤེས་ཕྱོགས་ཆོས་འཇལ་བའི་ཚད་མར་སོང་བ་ལ་འགལ་བ་མེད་ཅིང། མ་ཡིན་ན། ཨུཏྤལ་སྔོན་པོ་མཐོང་བའི་མིག་ཤེས་ཀྱང་སྔོ་འཛིན་མིག་ཤེས་མ་ཡིན་

[037A]༄༅། །དགོས་པས་སྔོ་འཛིན་མིག་ཤེས་ཡིན་པ་མི་སྲིད་པར་འགྱུར་བའམ། སྔོ་འཛིན་མིག་ཤེས་ཡིན་ན། སྔོན་པོ་ལ་ལྟོས་པའི་ཀུན་མཁྱེན་དུ་ཐལ་བར་འགྱུར་རོ། །དེས་ན་མེ་ཙམ་བསྒྲུབ་བྱའི་ཆོས་ཡིན་པ་དང་འདྲ་བར་དུ་བ་ཙམ་རྟགས་སུ་སོང་
བ་ཡིན་ཅིང། དེ་ཡང་གཞུང་འདིས་རྒྱུའི་ཁྱད་པར་གོ་བར་མི་བྱེད་ཀྱི། རྒྱུ་ཙམ་གོ་བར་བྱེད་པ་ཡིན་ནོ་ཞེས་དངོས་སུ་བསྟན་པའི་ཤུགས་ཀྱིས་འཕངས་པ་ཡིན་ནོ། །གཉིས་པ་རང་བཞིན་གྱི་རྟགས་བཤད་པ་ནི། དེ་ལྟ་བུའི་འབྲས་རྟགས་རྟགས་ཡང་དག་ཡིན་པར་
མ་ཟད། རང་གི་རང་བཞིན་ཡོད་ཙམ་དང། རང་ཆས་སུ་འབྲེལ་པ་ཅན་གྱི་ངོ་བོ། མི་རྟག་པ་སྒྲ་ལ་གོ་བར་བྱེད་པ་ལ་བྱས་པ་རྟགས་སུ་བཀོད་པ་ལྟ་བུའི་རང་བཞིན་གྱི་རྟགས་ཡང་གཏན་ཚིགས་ཡང་དག་ཡིན་ཏེ། དེ་སྒྲུབ་ཀྱི་ཚུལ་གསུམ་ཡིན་པའི་ཕྱིར་རོ། །
ཙམ་གྱི་སྒྲས། ཕྱིས་བྱུང་གི་རྒྱུ་ལ་རག་ལས་པ་བཅད་ནས། བྱས་པ་རང་ཉིད་ཡོད་ཙམ་དུ་བསྐྱེད་པའི་རྒྱུ་དེས་མི་རྟག་པར་ཡང་བསྐྱེད་པས། མི་རྟག་པ་རང་ཡོད་ཙམ་ནས་རང་ཆས་སུ་འབྲེལ་བ་ཞེས་བྱ་བའི་དོན་ཏོ། །གཏན་ཚིགས་ཞེས་པའི་ཚིག་དེ་ཉིད་
འབྲས་རང་མ་དམིགས་པ་གསུམ་གའི་མཐར་སྦྱར་བར་བྱ་བ་ཡིན་པས་འདི་དག་ཀྱང་འབྲས་རང་མ་དམིགས་པའི་སྦྱོར་བ་ཆོས་ཅན་དུ་བཟུང་ནས། དེ་ཉིད་གཏན་ཚིགས་ཡང་དག་ཏུ་སྒྲུབ་པ་ལ། ཚུལ་གསུམ་ཚང་བ་རྟགས་སུ་འགོད་པ་སྐབས་སུ་བབ་པ་
ཡིན་ཅིང། དེ་ལྟར་ན། མདོར་བསྟན་དུ། ཚུལ་གསུམ་ཚང་བ་རྟགས་ཡང་དག་གི་མཚན་ཉིད་དང། འབྲས་རང་མ་དམིགས་པ་གསུམ་པོ་དེའི་མཚན་གཞིར་བཤད་པ་ལ། རྒྱས་བཤད་ཀྱི་གཞུང་འདི་དག་གིས་གསུམ་པོ་དེ་ཉིད་ལ་མཚན་ཉིད་ལ་མཚན་

[037B] མཚན་ཉིད་ཚང་བར་སྒྲུབ་པ་ཡང། མེད་ན་མི་འབྱུང་ངེས་ཕྱིར་རོ། །ཞེས་པའི་རྒྱས་བཤད་ཀྱི་གཞུང་དག་གིས་འབྲས་རང་མ་དམིགས་པ་གསུམ་གྱི་རྟགས་ཆོས་མེད་
ན་མི་འབྱུང་བའི་འབྲེལ་བ་ངེས་བྱེད་ཀྱི་ཚད་མ་རྒྱས་པར་བཤད་པའི་སྒོ་ནས་འཆད་པ་ཡིན་ནོ། །དེ་ལྟ་མིན་པར། འདིར་དུ་བ་དང་བྱས་པ་སོགས་ཆོས་ཅན་དུ་བཟུང་ནས། འབྲས་རྟགས་དང་རང་བཞིན་གྱི་རྟགས་སོགས་སུ་སྒྲུབ་པ་སྐབས་སུ་བབ་པ་
ཡིན་ན། འབྲས་བུའི་གཏན་ཚིགས་ཞེས་གསུང་བར་འགྱུར་གྱི། འབྲས་བུ་ནི་གཏན་ཚིགས་ཞེས་གསུང་བར་མི་འགྱུར་རོ། །གསུམ་པ་མ་དམིགས་པའི་གཏན་ཚིགས་བཤད་པ་ལ། མི་སྣང་བ་མ་དམིགས་པ་དང། སྣང་རུང་
མ་དམིགས་པ་བཤད་པ་གཉིས། དང་པོ་ནི། ཤ་ཟ་རང་གང་ལ་བསྐལ་དོན་དུ་སོང་བའི་སྐྱེས་བུའི་རྒྱུད་ཀྱི་ཚད་མ་རྣམས་འཇལ་བྱེད་དུ་མི་འཇུག་པ་ནི་ཆོས་ཅན། མདུན་གྱི་གཞི་འདི་རང་འདྲའི་གང་ཟག་གི་ཚད་མའི་ཡུལ་དུ་མེད་པའི་ཤ་ཟ་ལ་གང་ཟག་དེའི་ཡོད་ངེས་
ཀྱི་ཐ་སྙད་དོན་མཐུན་མི་འཇུག་པ་གོ་བར་བྱེད་པའི་འབྲས་བུ་ཅན་གྱི་རྟགས་ཡང་དག་ཡིན་ཏེ། དེ་སྒྲུབ་ཀྱི་ཚུལ་གསུམ་ཡིན་པའི་ཕྱིར། འདིའི་མཐའ་བཅད་པ་གཞན་དུ་བཤད་ཟིན་ཏོ། །གཉིས་པ་སྣང་རུང་མ་དམིགས་པ་ལ། སྣང་རུང་མ་དམིགས་པའི་རྟགས་ཀྱི་མཚན་
ཉིད་དང། མཚན་གཞིའི་དབྱེ་བ་དང། དེ་ལ་རྩོད་པའོ། །དང་པོ་ནི། མ་དམིགས་པའི་གཏན་ཚིགས་ཐམས་ཅད་ཡོད་ངེས་འགོག་པའི་འབྲས་བུ་ཅན་ཡིན་པས་ཁྱབ་པམ་ཞེ་ན། གཏན་ཚིགས་ཀྱི་བྱེ་བྲག་གམ་ཁྱད་པར་དགག་བྱའི་ཆོས་དེ་ཡོད་ན་ཕྱི་རྒོལ་ལ་

[038A]༄༅། །སྣང་དུ་རུང་བ་ལ་ལྟོས་ནས་དགག་བྱའི་ཆོས་འགའ་ཞིག་ཤེས་འདོད་ཆོས་ཅན་གྱི་སྟེང་དུ་མེད་པར་ཤེས་ཤིང་གོ་བར་བྱེད་པའི་འབྲས་བུ་ཅན་གྱི་གཏན་ཚིགས་ཡང་དག་ཡིན་ནོ་ཞེས་
པའམ། ཡང་ན་གཞི་འགའ་ཞིག་ཏུ་རང་གི་དགག་བྱའི་ཆོས་མེད་ཤེས་འབྲས་བུ་ཅན་ཞེས་སྦྱར་བར་བྱ་ཞིང། ཡང་ན་མ་དམིགས་པའི་གཏན་ཚིགས་འགའ་ཞིག་སྣང་རུང་གི་བྱེ་བྲག་ལ་ལྟོས་ནས་རང་གི་དགག་བྱའི་
ཆོས་མེད་པ་ཤེས་པར་བྱེད་པའི་འབྲས་བུ་ཅན་ཡིན་ནོ་ཞེས་སྦྱར་རོ། །གཉིས་པ་མཚན་གཞིའི་དབྱེ་བ་ནི། འོ་ན། ཡོད་ན་སྣང་རུང་གི་ཁྱད་པར་ལ་ལྟོས་ནས། མ་དམིགས་པའི་གཏན་ཚིགས་ཀྱིས་དགག་བྱའི་ཆོས་
འགའ་ཞིག་མེད་པ་གོ་བར་བྱེད་པ་ཡིན་ན། དགག་བྱའི་ཆོས་ཇི་ལྟ་བུ་མེད་པ་གོ་བར་བྱེད་ཅེ་ན། །དགག་བྱའི་ཆོས་དེ་ཉིད་ལ་གནོད་བྱེད་ཀྱི་འགལ་བ་དངོས་དག་གྲུབ་པའི་རྟགས་ཀྱི་དགག་བྱའི་ཆོས་དེ་ཉིད་མེད་པ་གོ་བར་
བྱེད་པའི་དོན་ཅན། མེ་སྟོབས་ཆེན་པོས་ཁྱབ་པར་ནོན་པའི་རྟགས་ཀྱིས་གཞི་དེར་གྲང་རེག་མེད་པར་སྒྲུབ་པ་ལྟ་བུ་དང། དགག་བྱའི་ཆོས་ཀྱི་གནོད་བྱེད་དངོས་དེའི་འབྲས་བུ་དག་གྲུབ་པའི་རྟགས་ཀྱིས་དགག་བྱའི་ཆོས་
དེ་མེད་པ་གོ་བར་བྱེད་པའི་དོན་ཅན། དུ་བ་སྟོབས་ཆེན་པོས་ཁྱབ་པར་ནོན་པའི་རྟགས་ཀྱིས་གཞི་དེར་གྲང་རེག་མེད་པར་སྒྲུབ་པ་ལྟ་བུ་དང། དགག་བྱའི་ཆོས་དེའི་རྒྱུ་ཡོད་ན། བལྟར་རུང་བའི་བདག་ཉིད་དག་ནི་མ་གྲུབ་པ་རྟགས་སུ་བཀོད་ནས་དེ་མེད་

[038B] དགག་བྱའི་ཆོས་ཀྱི་ངོ་བོ་ཡོད་ན་བལྟར་རུང་བའི་བདག་ཉིད་དག་ནི་མ་གྲུབ་པའི་རྟགས་ཀྱིས་དེ་མེད་པ་གོ་བར་བྱེད་པའི་དོན་ཅན་བུམ་པ་མ་དམིགས་པའི་རྟགས་ཀྱི་ལྟོ་ལྡིར་
བས་དག་པའི་ས་ཕྱོགས་བུམ་མེད་དུ་སྒྲུབ་པ་ལྟ་བུ་སྟེ། དེ་ལྟར་སྦྱོར་བ་འགོད་ཚུལ་གྱི་སྒོ་ནས་ཕྱེ་བའི་སྣང་རུང་མི་དམིགས་པའི་རྟགས་རྣམ་པ་བཞིའོ། །ཞེས་དངོས་སུ་བསྟན་ཅིང། རང་བཞིན་འགལ་དམིགས་དངོས་སུ་བསྟན་པ་དེའི་ཤུགས་ཀྱིས་བ་མོའི་རེག་པ་
སྟོབས་ཆེན་པོ་མེད་དེ། མེ་སྟོབས་ཆེན་པོས་ཁྱབ་པར་ནོན་པའི་ཕྱིར། ཞེས་པ་ལྟ་བུའི་ཁྱབ་བྱེད་འགལ་དམིགས་ཀྱང་བསྟན་ཏེ། མེ་སྟོབས་ཆེན་པོ་ཡོད་པའི་རྟགས་ཀྱིས་ཁྱབ་བྱེད་གྲང་རེག་འགོག་ནུས་པར་དངོས་སུ་བསྟན་པ་ན། གྲང་རེག་གི་ཁྱབ་བྱ་རྣམས་འགོག་
ནུས་པར་ཤུགས་ལ་གོ་བའི་ཕྱིར་རོ། །རང་བཞིན་མ་དམིགས་པ་དངོས་སུ་བསྟན་པའི་ཤུགས་ཀྱིས། ཤ་པ་མེད་དེ་ཤིང་མ་དམིགས་པའི་ཕྱིར། ཞེས་པ་ལྟ་བུའི་ཁྱབ་བྱེད་མ་དམིགས་པ་ཡང་བསྟན་ཏེ། བདག་གཅིག་པའི་ཁྱབ་མཉམ་གཅིག་བཀག་པས་གཅིག་ཤོས་ཁེགས་
པར་དངོས་སུ་བསྟན་པ་ན། བདག་གཅིག་པའི་ཁྱབ་བྱེད་བཀག་པས་ཁྱབ་བྱ་ཁེགས་པ་ཤུགས་ལ་གོ་བའི་ཕྱིར་རོ། །གསུམ་པ་དེ་ལ་རྩོད་པ་སྤང་བ་ནི། དམིགས་པའི་འབྲས་བུ་དུ་བ་དམིགས་པ་ཙམ་གྱིས་གྲང་རེག་འགོག་པར་ནུས་ན། མེ་རྒྱུ་བུད་ཤིང་དམིགས་པའི་རྟགས་
ཀྱིས་གྲང་རེག་ཅིའི་ཕྱིར་འགོག་པར་མི་ནུས་ཞེ་ན། གྲང་རེག་དེ་དང་འགལ་བ་མེ་ཡི་ནི་རྒྱུ་བུད་ཤིང་དམིགས་པའི་རྟགས་ཀྱིས་གྲང་རེག་འགོག་པའི་སྦྱོར་བ་གང་ཡིན་པ་དེ་ཁྱབ་པ་འཁྲུལ་པ་ཅན་ཡིན་ནོ། །མེའི་རྒྱུ་མཚན་བུད་ཤིང་དང་གྲང་རེག་གི་རྒྱུ་མཚན་

[039A]༄༅། །དག་ནི་འགལ་བ་ཉིད་མེད་པའི་ཕྱིར་ཏེ། བུད་ཤིང་གཅིག་གིས་མེ་དང་གྲང་རེག་གཉི་གའི་རྒྱུ་བྱེད་པ་སྲིད་པའི་ཕྱིར་རོ། །ན་ཞེས་པས། རྒྱུ་གཉིས་འགལ་བའི་སྟོབས་ཀྱིས་འགོག་ནུས་པ་གྲང་ནས་སྤུ་ལོང་ཞེས་བྱེད་པ་མེད་དེ། དུ་བ་སྟོབས་
ཆེན་པོ་དམིགས་པའི་ཕྱིར། ཞེས་པ་ལྟ་བུ་རྒྱུ་དང་འགལ་བའི་འབྲས་བུ་དམིགས་པ་དང། གྲང་ནས་བ་སྤུ་ལངས་པ་ལ་སོགས་པ་མེད་དེ། མེ་སྟོབས་ཆེན་དམིགས་པའི་ཕྱིར། ཞེས་པ་ལྟ་བུ། རྒྱུ་དང་འགལ་བའི་རང་བཞིན་དམིགས་པའི་རྟགས་གཉིས་ཤུགས་ལ་
བསྟན་ནོ། །གལ་ཏེ་འོ་ན་དུ་བ་དམིགས་པས་ཀྱང་གྲང་རེག་འགོག་པ་ཁྱབ་པ་འཁྲུལ་བར་འགྱུར་ཏེ། མེ་ཤི་ནས་ཡུན་རིང་པོ་ལོན་པའི་མལ་ཁང་གི་དུ་བ་ལ་སོགས་པ་ཡང་ཡོད་པའི་ཕྱིར་རོ་ཞེ་ན། དུ་བའི་རྟགས་ཀྱིས་གྲང་རེག་འགོག་པ་ལྟ་བུ་འགལ་འབྲས་དམིགས་
པའི་རྟགས་ལ་ཡང། དུ་བས་གྲང་རེག་འགོག་པའི་རྟགས་ཡང་དག་ཏུ་འགྱུར་བ་དེ་མེ་དང། གྲང་རེག་གཞི་དེར་ཕྱི་རྒོལ་གྱི་མངོན་སུམ་ལ་སྣང་དུ་མི་རུང་བའི་ཡུལ་དང། དུ་བ་སྣང་དུ་རུང་བའི་དུས་དང་སོགས་པས་དེ་དྲག་ཏུ་འཕྱུར་བཞན་པའི་རྣམ་པའི་ཁྱད་པར་ལ་ལྟོས་
དགོས་པར་འདོད་ཀྱིས། དེ་ལ་གཞན་དུ་ན་འཁྲུལ་བར་འགྱུར་ཏེ། དཔེར་ན། མི་གྲང་བའམ་གྲང་རེག་མེད་པར་སྒྲུབ་པ་ལ་ཐལ་བ་ཙམ་རྟགས་སུ་བཀོད་པ་བཞིན་ནོ། །ཡང་གི་སྒྲ་ནི་རྒྱུ་མཚན་དག་ནི་འགལ་བ་ཉིད་མེད་ན། འགལ་རྒྱུ་དམིགས་པའི་རྟགས་སུ་བཀོད་ཀྱང་
ཁྱབ་པ་འཁྲུལ་བར་འགྱུར་བར་མ་ཟད། འགལ་འབྲས་དམིགས་པའི་རྟགས་ལ་ཡང་ཡུལ་དུས་གནས་སྐབས་ཁྱད་པར་ཅན་ལ་མི་ལྟོས་ན་ཁྱབ་པ་འཁྲུལ་པར་འགྱུར་རོ། །ཞེས་པ་བཤད་ཟིན་དྲན་པ་ལ་སྙེགས་པ་དང། དུ་བས་མེ་གོ་བར་བྱེད་པ་ཡུལ་དུས་གནས་སྐབས་

[039B] དུ་བས་གྲང་རེག་འགོག་པར་བྱེད་པ་ཡང་ཡུལ་དུས་གནས་སྐབས་ཁྱད་པར་ཅན་ལ་ལྟོས་དགོས་སོ་ཞེས་སྔར་མ་བཤད་པ་ཁོང་ནས་འདྲེན་པའི་དོན་ཏེ། ཤཱཀྱ་བློ་དང་དེའི་རྗེས་སུ་འབྲང་བ་དག་གིས། མེའི་དྲོད་ཀྱིས་ཁྱབ་པའི་ཡུལ་
དང། མེ་ད་ལྟར་གྱི་འབྲས་བུར་གྱུར་པའི་དུས་དང་ལ་སོགས་པ་གྲང་རེག་འགོག་ནུས་ཀྱི་མེ་ལ་མི་འཁྲུལ་བའི་གནས་སྐབས་ཁྱད་པར་ཅན་ལ་ལྟོས་དགོས་པར་འདོད་ཅེས་བཤད་ནས། ཡང་གི་སྒྲས་དུ་བ་མེ་སྒྲུབ་པའི་འབྲས་རྟགས་སུ་འགྱུར་བ་ཡང་དེ་ལྟ་བུའི་ཡུལ་དུས་
གནས་སྐབས་ཁྱད་པར་ཅན་ལ་ལྟོས་དགོས་པར་བསྟན་པ་ཡིན་ནོ་ཞེས་འཆད་དོ། །དེ་ནི་མི་འཐད་དེ། དེ་ལྟ་བུ་ལ་མི་ལྟོས་པའི་དུ་བས་གྲང་རེག་འགོག་ནུས་ཤིང། མེ་སྒྲུབ་ནུས་ན་སྐྱོན་ཅི་ཡོད། དེ་ལྟ་ན། མལ་ཁང་གི་དུ་བ་དང། མེ་ཤི་བའི་རྗེས་ཀྱི་ནམ་མཁའི་དུ་བ་སྔོ་ལོང་པོ་
སོགས་ཀྱིས་མ་ངེས་སོ་ཞེ་ན། འོ་ན་དེ་ལྟ་བུའི་མ་ངེས་པ་སྤང་བའི་ཕྱིར་དུ། ཡུལ་དུས་གནས་སྐབས་དེ་ལྟ་བུ་ལ་ལྟོས་པའི་དུ་བ་ཡོད་པའི་ཕྱིར་ཞེས་རྟགས་སུ་འགོད་དམ། རྟགས་སུ་འགོད་པའི་ཚེ། དུ་བ་ཡོད་པའི་ཕྱིར། ཞེས་པ་ཙམ་ཞིག་བཀོད་ནས། དེ་ཉིད་ལ་མལ་
ཁང་གི་དུ་བ་སོགས་ཀྱིས་མ་ངེས་སོ། །ཞེས་བརྩོད་པ་ན་སྐྱོན་མེད་དེ། ངེད་ཀྱིས་ད་ལྟར་རྟགས་སུ་བཀོད་པའི་དུ་བ་དེ་ནི། ཡུལ་དུས་གནས་སྐབས་འདི་ལྟ་བུ་ལ་ལྟོས་པ་ཡིན་པའི་ཕྱིར་རོ་ཞེས་མ་ངེས་པ་སྤོང་བའི་ཡན་ལག་ཏུ་སྦྱོར། དང་པོ་ལྟར་ན། ཕྱོགས་ཆོས་གྲུབ་པ་ན་
བསྒྲུབ་བྱ་གྲུབ་པས་ཁྱབ་པའི་སྐྱོན་དུ་འགྱུར་ཞིང། གཉིས་པ་ལྟར་ན། ཁྱབ་པས་ངེས་པ་ལ་བསྒྲུབ་བྱ་གྲུབ་པས་ཁྱབ་པའི་སྐྱོན་དུ་འགྱུར་བའི་ཕྱིར་ཏེ། དུ་བ་དེ་ཉིད་གྲང་རེག་འགོག་ནུས་ཀྱི་མེ་ལ་མི་འཁྲུལ་བའི་དུ་བར་ངེས་ནས་དུ་བ་དེས་ཁྱབ་པར་ནོན་པའི་གཞིར་

[040A]༄༅། །གྲང་རེག་འགོག་ནུས་ཀྱི་མེ་ཡོད་པར་མ་ངེས་པ་མི་སྲིད་ཅིང། དེ་ངེས་ནས་གྲང་རེག་མེད་པར་མ་ངེས་པ་མི་སྲིད་པའི་ཕྱིར་རོ། །འོ་ན་ཁྱོད་རང་ལྟར་ན། ཡུལ་དུས་རྣམ་པ་དེ་ལྟ་བུ་ལ་ལྟོས་པའི་དུ་བ་ཡོད་པའི་ཕྱིར། ཞེས་དངོས་སུ་སྦྱོར་རམ་མི་
སྦྱོར་ཞེ་ན། ཡུལ་དུས་རྣམ་པ་ཁྱད་པར་ཅན་ལ་ལྟོས་པ་ཞེས་པའི་དོན་ནི། ཡུལ་དེ་ལྟ་བུའི་གཞིར་དུ་བ་གྲང་རེག་འགོག་པ་དང། མེ་སྒྲུབ་པ་ལ་རྟགས་སུ་འགོད་པ་སྐབས་སུ་བབ་ཅིང། དུས་དེ་ལྟ་བུའི་ཚེ། དུ་བ་དེ་སྒྲུབ་པ་ལ་རྟགས་སུ་འགོད་དགོས་ལ་རྣམ་པ་དེ་
ལྟ་བུ་དང་ལྡན་པའི་དུ་བ་ཉིད་རྟགས་སུ་འགོད་དགོས་ཞེས་པའི་དོན་ཡིན་པས། ཡུལ་དུས་ནི། རྟགས་འགོད་པའི་གཞི་དང་དུས་ཀྱི་ཁྱད་པར་ཡིན་གྱི། དགོད་བྱའི་རྟགས་ཀྱི་ཁྱད་པར་དུ་དེ་གཉིས་སྦྱར་ནས་འགོད་དགོས་པར་སྟོན་པ་མ་ཡིན་ལ། རྣམ་པའི་ཁྱད་
པར་དེ་ཉིད་དགོད་བྱའི་རྟགས་ཀྱི་ཁྱད་པར་དུ་སྦྱར་རྒྱུ་ཡིན་པས། དུ་བ་དྲག་འཕྱུར་བ་ཡོད་པའི་ཕྱིར། ཞེས་འགོད་པའི་དོན་ཡིན་ནོ། །ཁྱེད་ལ་ནི་ཚུལ་འདིར་མི་རུང་སྟེ། ཁྱེད་ཀྱིས་བཤད་པ་ལྟར་གྱི་ཡུལ་དུས་གནས་སྐབས་གསུམ་པོ་གང་རྟགས་ཀྱི་ཁྱད་པར་
དུ་སྦྱར་ཡང། ཉེས་པ་སྔར་བཤད་པ་དག་སོ་ན་གནས་པའི་ཕྱིར་རོ། །དེ་ལྟར་ཕྱེ་བ་སོ་སོའི་ངོ་བོ་བཤད་ཟིན་ཏོ། །འདིར་སྐབས་སུ་བབ་པའི་དོན་རྟགས་དེ་དག་ཇི་ལྟར་འབྱེད་པའི་རྒྱུ་མཚན་སོགས་མདོ་ཙམ་ཞིག་བཤད་པར་བྱ་སྟེ། དེ་ཡང་འདི་ལྟར་
རྟགས་ཀྱི་བསྒྲུབ་བྱ་དགག་སྒྲུབ་གཉིས་སུ་ངེས་པས་དེའི་ཕྱིར་བསྒྲུབ་རྟགས་དང་དགག་རྟགས་གཉིས་སུ་ངེས་ཤིང། སྒྲུབ་པ་གོ་བར་བྱེད་པ་ལ་བསྒྲུབ་བྱའི་ཆོས་དང་ངོ་བོ་ཐ་དད་དང་ཐ་མི་དད་གཉིས་སུ་ངེས་པའི་ཕྱིར། སྒྲུབ་རྟགས་འབྲས་རང་གཉིས་སུ་ངེས་སོ།།

[040B] དགག་བྱའི་ཆོས་སྐབས་ཀྱི་ཕྱི་རྒོལ་ལ་ཡོད་ཀྱང། སྣང་དུ་མི་རུང་བ་དང། ཡོད་ན་སྣང་དུ་རུང་བ་གཉིས་སུ་ངེས་པས། དེའི་ཕྱིར་དགག་རྟགས་ལ་མི་སྣང་བ་མ་དམིགས་པ་དང། སྣང་རུང་མ་དམིགས་པའི་རྟགས་གཉིས་སུ་ངེས་
སོ། །དེ་ལ་ཡང་དགག་བྱའི་ཆོས་གཞི་དེར་ཕྱི་རྒོལ་གྱི་མངོན་སུམ་ལ་སྣང་དུ་རུང་བ་དང། མི་རུང་བ་གཉིས་སུ་ངེས་པ་ལས། སྣང་དུ་རུང་ནས། འགོག་པ་རྟགས་ཀྱིས་བྱེད་དགོས་པ་ལ། རང་བཞིན་མ་དམིགས་པའི་རྟགས་འཇུག་ཅིང། དགག་བྱའི་ཆོས་དེ་
སྤྱིར་ཕྱི་རྒོལ་ལ་སྣང་རུང་ཡིན་ཀྱང། སྐབས་ཀྱི་ཤེས་འདོད་ཆོས་ཅན་དུ་གྱུར་པའི་གཞི་དེར་ཕྱི་རྒོལ་གྱི་མངོན་སུམ་ལ་སྣང་དུ་མི་རུང་བ་ལ་གཞི་དེར་དགག་བྱའི་ཆོས་དེའི་འབྲེལ་ཟླ་སྣང་དུ་རུང་བ་དང། འགལ་ཟླ་སྣང་རུང་གཉིས་སུ་ངེས་ལ། འབྲེལ་ཡུལ་ལ་ངོ་བོ་
རྒྱུ་འབྲས་གསུམ་དུ་ངེས་ཤིང། ངོ་བོ་ལ་ཁྱབ་ཆེ་བ་དང་མཉམ་པ་གཉིས་སུ་ངེས་པས། གཞི་དེར་དགག་བྱའི་ཆོས་དེ་ཡོད་ཀྱང་སྐབས་ཀྱི་ཕྱི་རྒོལ་ལ་སྣང་དུ་མི་རུང་ཞིང། དེ་དང་ཁྱབ་མཉམ་པའི་ངོ་བོ་ཡོད་ན་སྣང་དུ་རུང་བའི་ཚེ་དེ་འགོག་པ་ལ་རང་བཞིན་མ་དམིགས་
པའི་རྟགས་འཇུག་ཅིང། དེ་དང་ཁྱབ་མཉམ་པའི་ངོ་བོ་ཡང་ཡོད་ཀྱང་སྣང་དུ་མི་རུང་ཞིང། དེའི་བདག་གཅིག་པའི་ཁྱབ་བྱེད་དམ་སྐྱེད་བྱེད་ཀྱི་རྒྱུ་ཡོད་ན་སྣང་དུ་རུང་བའི་ཚེ། ཁྱབ་བྱེད་མ་དམིགས་པ་དང། རྒྱུ་མ་དམིགས་པའི་རྟགས་འཇུག་ལ། གཞི་དེར་དེའི་འབྲས་བུ་ཡོད་ན་
སྣང་དུ་རུང་བའི་ཚེ། འབྲས་བུ་གང་ཡང་རུང་བའི་བཀག་པ་ཙམ་གྱིས་དེ་ཉིད་འགོག་མི་ནུས་པས་དེའི་དངོས་འབྲས་མ་དམིགས་པའི་རྟགས་འཇུག་པ་ཡིན་ཏེ། དེ་ལྟར་ན་འབྲེལ་ཟླ་མ་དམིགས་པའི་རྟགས་བཞིར་ངེས་ཤིང། གཞི་དེར་དགག་བྱའི་ཆོས་དེ་ཉིད་སྐབས་

[041A]༄༅། །ཀྱི་ཕྱི་རྒོལ་ལ་ཡོད་ཀྱང་སྣང་དུ་མི་རུང་ཞིང། དེའི་འགལ་ཟླ་སྣང་དུ་རུང་བའི་ཚེ། དེའི་འགལ་ཟླ་བསྒྲུབས་ནས། དེ་ཉིད་འགོག་པ་ལ་འགལ་ཟླ་དམིགས་པའི་རྟགས་འཇུག་ལ། དེ་ཡང་འབྲེལ་ཡུལ་ལ་ངོ་བོ་རྒྱུ་འབྲས་གསུམ་
དུ་ངེས་པ་བཞིན་དུ་འགལ་ཟླ་ཡང་འགོག་ནུས་ངོ་བོ་རྒྱུ་འབྲས་ཀྱི་འགལ་ཟླ་གསུམ་དུ་ངེས་ལ། ངོ་བོ་ལ་རང་དང་ཁྱབ་ཆེ་ཆུང་མེད་པ་དང། ཁྱབ་ཆེ་བའི་འགལ་ཟླ་གཉིས་སུ་ངེས་ཤིང། དང་པོ་ལ་རང་གི་འགལ་ཟླ་དངོས་དང། འགལ་ཟླའི་འབྲས་བུ་རྟགས་སུ་བཀོད་པ་གཉིས་
སུ་ངེས་པས་རང་བཞིན་འགལ་དམིགས་དང། འགལ་འབྲས་དམིགས་པ་གཉིས་དང། རང་ལས་ཁྱབ་ཆེ་བའི་རང་གི་ངོ་བོའི་འགལ་རྟགས་སུ་བཀོད་པ་ཁྱབ་བྱེད་འགལ་དམིགས་སོ། །རྒྱུའི་འགལ་ཟླ་ལ་ཡང། དགག་བྱ་འགོག་ནུས་རྒྱུའི་འགལ་ཟླ་དངོས་དང། འགལ་ཟླའི་
འབྲས་བུ་རྟགས་སུ་བཀོད་པ་གཉིས་སུ་ངེས་པས་རྒྱུ་འགལ་དམིགས་དང། རྒྱུ་དང་འགལ་བའི་འབྲས་བུ་དམིགས་པ་གཉིས་དང། དགག་བྱའི་ཆོས་ཀྱི་འབྲས་བུའི་འགལ་ཟླ་ལ་འབྲས་བུ་གང་ཡང་རུང་བའི་འགལ་ཟླས་འགོག་མི་ནུས་ཤིང། དངོས་འབྲས་ཀྱི་འགལ་
ཟླ་དགོས་པའི་འབྲས་བུ་འགལ་དམིགས་གཅིག་སྟེ། དེ་ལྟར་ན་འགལ་དམིགས་དྲུག་དང། འབྲེལ་ཟླ་མ་དམིགས་པ་བཞིར་ངེས་པས། དེའི་ཕྱིར་རྣམ་ངེས་ལས། དེ་ལྟར་ན་མི་དམིགས་པ་འདི་ནི་སྦྱོར་བའི་བྱེ་བྲག་གིས་རྣམ་པ་བཅུ་ཡིན་ནོ། །ཞེས་གསུངས་སོ། །
འདིར༑ འགལ་དང་འབྲས་བུ་དག་གྲུབ་དང། །ཞེས་སོགས་ཀྱིས་དངོས་སུ་དབྱེ་བ་བཞི་བསྟན་པ་ནི། འགལ་ཟླ་བསྒྲུབས་ནས། འགོག་པ་ལ་དངོས་སུ་གནོད་བྱེད་ཀྱི་འགལ་བ་དང། བརྒྱུད་ནས་གནོད་བྱེད་ཀྱི་འགལ་བ་རྟགས་སུ་བཀོད་པའི་སྒོ་ནས་དགག་བྱ་འགོག་

[041B] འབྲེལ་ཡུལ་བཀག་ནས་དགག་བྱ་འགོག་པ་ལ་རྫས་ཐ་དད་པའི་འབྲེལ་ཡུལ་དང། བདག་གཅིག་པའི་འབྲེལ་ཡུལ་བཀག་པའི་སྒོ་ནས་འགོག་པའི་ཚུལ་གཉིས་སུ་ངེས་པར་ཤེས་པར་བྱ་བའི་ཕྱིར་དུ་གཙོ་བོའི་སྦྱར་བ་བཞི་དེ་དག་
མཚོན་བྱེད་ཀྱི་དཔེར་སྨོས་པ་ཙམ་མོ། །ཕན་ཚུན་སྤངས་པའི་འགལ་བ་ལ་དངོས་འགལ་དང། རྒྱུད་འགལ་གཉིས་ལས། དངོས་འགལ་རྟགས་སུ་བཀོད་ནས་ཅིག་ཤོས་འགོག་པའི་རྟགས་ཡང་དག་མི་སྲིད་དེ། ཕྱོགས་ཆོས་གྲུབ་པ་ཙམ་གྱིས་བསྒྲུབ་བྱ་འགྲུབ་
པར་འགྱུར་པའི་ཕྱིར། དཔེར་ན། སྒྲ་ཆོས་ཅན་རྟག་པ་མིན་ཏེ། མི་རྟག་པ་ཡིན་པའི་ཕྱིར། ཞེས་པ་ལྟ་བུའོ། །རྒྱུད་འགལ་གྱི་འགལ་བ་རྟགས་སུ་བཀོད་ནས་དགག་བྱ་འགོག་པའི་ཕན་ཚུན་སྤང་འགལ་ལ་བརྟེན་པའི་འགལ་ཟླ་དམིགས་པའི་
རྟགས་ནི། འདིར་དངོས་སུ་མ་བསྟན་ཅིང། གཞན་དོན་ལེའུ་མཇུག་ཏུ་བསྟན་པ་ཡིན་ལ། དེའི་དགོས་པ་ཡང་ལྟོས་མེད་ཀྱི་རྟགས་ཀྱིས་མཇུག་བསྡུས་པའི་སྒོ་ནས་བསྟན་བཅོས་འདིར། ལྟ་བ་བཀའ་རྟགས་ཀྱི་ཕྱག་རྒྱ་བཞིའི་ནང་ནས་ཀྱང་འདུས་བྱས་མི་རྟག་པ་ཉིད་སྒྲུབ་
པའི་རིགས་པ་རྒྱས་པར་བཤད་པར་ཤེས་པར་བྱ་བའི་ཕྱིར་ཡིན་ནོ་ཞེས་འཆད་པར་འགྱུར་རོ། །འོ་ན། འདིར་འབྲས་རྟགས་དང་རང་བཞིན་གྱི་རྟགས་གཉིས་ལ། ནང་གསེས་ཀྱི་དབྱེ་བ་སོ་སོར་མ་ཕྱེ་བར་སྤྱིར་བསྟན་ཅིང། མ་དམིགས་པའི་རྟགས་ལ། མི་སྣང་བ་མ་
དམིགས་པ་དང། སྣང་རུང་མ་དམིགས་པ་གཉིས་དང། སྣང་རུང་མ་དམིགས་པ་ལའང་འབྲེལ་ཟླ་མ་དམིགས་པ་དང། འགལ་ཟླ་དམིགས་པའི་རྟགས་ཀྱི་དབྱེ་བ་སོ་སོར་ཕྱེ་ནས་འཆད་པ་ཅི་ཞེ་ན། སྐབས་འདིར་ནི་འབྲས་རང་མ་དམིགས་པའི་རྟགས་གསུམ་པོ་

[042A]༄༅། །དག་རྟགས་ཡང་དག་གི་མཚན་གཞི་སྐྱོན་མེད་དུ་སྒྲུབ་པ་ཡིན་ཅིང། དེ་ཡང་འབྲས་བུའི་རྟགས་ཡང་དག་ཐམས་ཅད་འབྲས་བུ་རྟགས་སུ་བཀོད་ནས་རྒྱུ་སྒྲུབ་པར་ཁྱད་པར་མེད་ལ། རང་བཞིན་གྱི་རྟགས་ཐམས་ཅད་ཀྱང། རང་
བཞིན་གྱི་རྟགས་སུ་བཀོད་ནས་རང་བཞིན་ཅན་གྱི་དངོས་པོ་སྒྲུབ་པར་ཁྱད་པར་མེད་པས་དེའི་ཕྱིར་དེ་དག་ནི། རྟགས་ཡང་དག་མིན་པར་སྦྱོར་བའི་དབྱེ་བ་སོ་སོར་མ་ཕྱེ་ཡང་སྤྱིར་སྒྲུབ་པར་ནུས་ཤིང། མི་སྣང་བ་མ་དམིགས་པ་དང། སྣང་རུང་མ་དམིགས་པ་གཉིས་ནི་
གཅིག་ཡོད་ངེས་ཀྱི་ཐ་སྙད་འགོག་པ་ཙམ་ཡིན་ཅིང། ཅིག་ཤོས་མེད་ངེས་དངོས་སུ་སྒྲུབ་པ་ཡིན་པས་དགག་བྱ་འགོག་ཚུལ་དང། བསྒྲུབ་བྱ་སྒྲུབ་ཚུལ་ལ་རིགས་མི་འདྲ་བའི་ཁྱད་པར་ཆེན་པོ་ཡོད་པའི་ཕྱིར། སྣང་རུང་མ་དམིགས་པ། རྟགས་ཡང་དག་ཏུ་བསྟན་
པ་ཙམ་གྱིས་མི་སྣང་བ་མ་དམིགས་པ་རྟགས་ཡང་དག་ཡིན་པ་ལ་དོགས་པ་མི་ཆོད་ཅིང། དེ་བཞིན་དུ་འབྲེལ་ཟླ་མ་དམིགས་པ་དང། འགལ་ཟླ་དམིགས་པ་གཉིས་ཀྱང་གཅིག་འབྲེལ་ཡུལ་དངོས་སུ་བཀག་པས་འབྲེལ་པོ་འགོག་པ་ཡིན་ཅིང། གཅིག་
འགལ་ཟླ་དངོས་སུ་བསྒྲུབས་ནས་དགག་བྱ་འགོག་བྱ་འགོག་པ་ཡིན་པས་དགག་བྱའི་འགོག་བྱེད་རྟགས་སུ་སྦྱོར་ཚུལ་ལ་རིགས་མི་འདྲ་བའི་ཁྱད་པར་ཆེ་བའི་ཕྱིར། གཅིག་རྟགས་ཡང་དག་ཏུ་བསྟན་པ་ཙམ་གྱིས་ཅིག་ཤོས་རྟགས་ཡང་དག་ཡིན་པ་ལ་དོགས་
པ་མི་ཆོད་པས་དེའི་ཕྱིར་མ་དམིགས་པ་རྣམས་ནི་སོ་སོར་ཕྱེ་ནས་རྟགས་ཡང་དག་ཏུ་བསྟན་ལ། འབྲས་རང་ནི་དེ་ལྟ་མ་ཡིན་ནོ། །འོ་ན་ཚད་མ་རྣམས་ནི་མི་འཇུག་པ། ཞེས་པ་མི་སྣང་བ་མ་དམིགས་པའི་དབང་དུ་བྱས་པ་ཉིད་སློབ་དཔོན་གྱི་དགོངས་པར་

[042B] རང་འགྲེལ་ལས། དེ་ལ་དང་པོ་ནི། ཡོད་པའི་ཐ་སྙད་འགོག་པའི་དགོས་པའི་ཕྱིར་ཚད་མར་བཤད་ཀྱི། ལྡོག་པ་མཐོང་བ་ལ་ཉེ་བར་སྤྱོད་པ་ནི་མ་ཡིན་ཏེ། ཐེ་ཚོམ་ཡོད་པའི་ཕྱིར་རོ། །ཞེས་གསུངས་པ་ལས་ཤེས་སོ། །གཉིས་པ་ཡང་དག་
གསུམ་པོར་ངེས་པ་ལ་རྩོད་པ་སྤང་པ་ནི། གལ་ཏེ་དེ་ནི་རྣམ་གསུམ་ཉིད་ཅེས་པའི་ངེས་བཟུང་གི་ཚིག་གིས་རྟགས་ཡང་དག་འབྲས་རང་མ་དམིགས་པ་གསུམ་དུ་ངེས་པར་བཤད་པ་མི་འཐད་དེ། རྒྱུ་ལས་འབྲས་བུ་དཔོག་པའི་རྟགས་ཡང་དག་མི་སྲིད་པར་ཐལ་
བའི་ཕྱིར་རོ་ཞེ་ན། རྟགས་དེ་ཡང་ནས་དང་ཆུ་ལུང་སོགས་ཀྱི་ཚོགས་པ་ལས་མྱུ་གུ་སྐྱེ་རུང་དཔོག་པ་ལྟ་བུ་ལ་འདོད་དམ། སྐྱེ་ངེས་དཔོག་པ་ལྟ་བུ་ལ་འདོད། དང་པོ་ལྟར་ན། འབྲས་རང་མ་དམིགས་པ་གང་ཡང་མ་ཡིན་པ་རྟགས་མ་གྲུབ་སྟེ། འདི་ལྟར་རྒྱུ་ནས་དང་
ཆུ་ལུང་སོགས་ཀྱི་ཚོགས་པ་ཆོས་ཅན། ཁྱོད་ལས་རང་ཕྱོགས་ཀ་ཆོས་སུ་གྲུབ་པའི་གཞིར། འབྲས་བུ་མྱུ་གུ་སྐྱེ་རུང་བར་རྗེས་སུ་དཔོག་པ་གང་ཡིན་པ་དེ་ནི་རང་བཞིན་གྱི་གཏན་ཚིགས་ཡིན་པར་བརྗོད་དེ། དེ་སྒྲུབ་ཀྱི་ཚུལ་གསུམ་གང་ཞིག། ཁྱོད་ལ་རང་འབྲས་
ནས་ཀྱི་མྱུ་གུ་སྐྱེ་བ་ནི་སླར་ཡང་རྒྱུ་རྐྱེན་དོན་གཞན་ལ་ནི་མི་ལྟོས་པར་རང་གྲུབ་ཙམ་ནས་དེ་སྐྱེ་རུང་གི་རྫས་སུ་སྐྱེས་པའི་ཕྱིར་གཉིས་པ་ལྟར་ན། དེ་ཆོས་ཅན། ཁྱོད་ཀྱིས་རང་ཕྱོགས་ཀྱི་ཆོས་སུ་གྲུབ་པའི་གཞིར། འབྲས་བུ་ནས་ཀྱི་མྱུ་གུ་སྐྱེད་ངེས་དཔོག་པ་ལ་
ནི། ཁྱབ་པ་མ་ངེས་པ་ཉིད་ཡིན་ཏེ། ཁྱེད་ལས་འབྲས་བུ་དེ་སྐྱེ་བ་ཁྱོད་ཀྱི་ཚོགས་པ་སྐད་ཅིག་སྔ་མ་དང་ཕྱི་མའི་ནུས་པ་རྣམས་གོང་དུ་འགྱུར་པ་དནག་འབྲེལ་ཞིང་ལྟོས་པའི་ཕྱིར། ཁྱབ་ཏེ་ཁྱོད་ཀྱང་ཡིན། དེ་ལྟར་ནུས་པ་འགྱུར་བའི་རྒྱུ་གཞན་གྱི་

[043A]༄༅། །སྐབས་སུ། འགལ་རྐྱེན་གྱི་གེགས་བྱེད་པའང་ཡིན་པའི་གཞི་མཐུན་དག་སྲིད་པའི་ཕྱིར་རོ། །གང་དག་འདིར་རྒྱུ་ཚོགས་གྲངས་ཚངས་ཆོས་ཅན་དུ་འཛིན་པ་ནི་མི་རིགས་ཏེ། དེའི་རྒྱུ་ཚོགས་གྲངས་ཚང་ཆོས་ཅན་དུ་ངེས་ནས་དེ་ལས་འབྲས་བུ་
དེ་སྐྱེར་རུང་མི་རུང་ཐེ་ཚོམ་ཟ་བ་མི་སྲིད་པའི་ཕྱིར་རོ། །དེས་ན། ཆོས་ཅན་འཛིན་ལུགས་སོགས་ཇི་ལྟར་བྱ་སྙམ་ན། ནས་ཀྱི་ས་བོན་ཆུ་ལུད་དྲོད་གཤར་དུས་དང་འཚམ་པར་ཚོགས་པའི་ཤར་ཕྱོགས་ཀྱི་ཞིང་འདི་ཆོས་ཅན། ཁྱོད་ལས་རང་འབྲས་ནས་ཀྱི་
མྱུ་གུ་སྐྱེར་རུང་སྟེ། ནས་དང་ཆུ་ལུད་དྲོད་གཤར་སོགས་དུས་དང་འཚམ་པར་ཚོགས་པའི་ཞིང་ཡིན་པའི་ཕྱིར་རོ། །ཞེས་དགོད་པར་བྱ་ཞིང། དེ་འདྲའི་ཚོགས་པ་དེ་ནས་ཀྱི་མྱུ་གུ་སྐྱེད་ངེས་ཡིན་ཀྱང། དེ་ཡིན་པ་ལ། ནས་ཀྱི་མྱུ་གུ་སྐྱེད་ངེས་ཡིན་པས་མ་ཁྱབ་
བོ། །དེས་ན་མེ་དང་ནས་ཀྱི་ས་བོན་སོགས་ནི། དུ་བ་དང་ནས་ཀྱི་མྱུ་གུ་སོགས་སྐྱེད་ངེས་ཡིན་ལ། གལ་ཏེ་དེ་དག་སྐྱེད་ངེས་མ་ཡིན་ན། དུ་བ་དང་ནས་ཀྱི་མྱུ་གུ་སོགས་སྐྱེད་ངེས་སུ་མི་འགྲུབ་བོ། །དེར་མ་ཟད་མེ་སོགས་ནི། དུ་བ་སོགས་ཀྱི་དངོས་རྒྱུའང་ཡིན་ཏེ། འདི་ལྟར་
མེ་ཆོས་ཅན། ཁྱོད་དུ་བའི་དངོས་རྒྱུར་ཐལ། དུ་བ་དེ་ཁྱོད་ལས་དངོས་སུ་སྐྱེས་པའི་ཕྱིར། འོ་ན། ནས་དང་ཆུ་ལུད་དྲོད་གཤེར་སོགས་དུས་དང་འཚམ་པར་ཚོགས་པ་དེས་མྱུ་གུ་ཀྱེད་པ་ལ་འགལ་རྐྱེན་གྱིས་གེགས་བྱེད་པ་མི་སྲིད་པར་ཐལ། དེས་དེ་སྐྱེད་དེས་
ཡིན་པའི་ཕྱིར། ཞེ་ན། ཚོགས་གཉིས་ཀྱི་བྱང་ཆུབ་སྐྱེད་པ་ལ་འགལ་རྐྱེན་གྱིས་གེགས་བྱེད་མི་སྲིད་པར་ཐལ། དེས་དེ་སྐྱེད་ངེས་ཡིན་པའི་ཕྱིར། དག་ས་ལ་གནས་པའི་བྱང་སེམས་སངས་རྒྱས་

[043B] དེས་དེ་འཐོབ་ངེས་ཡིན་པའི་ཕྱིར། འོ་ན། དེ་འདྲའི་ཚོགས་པའང་ཡིན། མྱུ་གུ་མི་སྐྱེད་པའང་ཡིན་པའི་གཞི་མཐུན་སྲིད་དམ་མི་སྲིད། མི་སྲིད་ན་སྐྱེས་ངེས་ཀྱིས་ཁྱབ་པ་མ་ངེས་པ་འགལ། སྲིད་ན། དེ་འདྲའི་གཞི་མཐུན་
དེ་ཆོས་ཅན། ཁྱོད་ནས་ཀྱི་མྱུ་གུ་སྐྱེ་རུང་དུ་ཐལ། ནས་ཀྱི་ས་བོན་དང་ཆུ་ལུད་དྲོད་གཤེར་སོགས་དུས་དང་འཚམ་པར་ཚོགས་པའི་ཞིང་ཡིན་པའི་ཕྱིར། ཁྱབ་རྟགས་དངོས། འདོད་ན། ནས་ཀྱི་མྱུ་གུ་མི་སྐྱེད་པར་ཚད་མས་ངེས་པ་འགལ་ཏེ། མི་སྐྱེད་པར་ངེས་
ན་དེ་ལས་མྱུ་གུ་དེ་སྐྱེ་མི་རུང་དུ་འགྱུར་རོ། ཞེ་ན་སྐྱོན་མེད་དེ། མདུན་གྱི་གཞིར་ཤ་ཟ་བསྐལ་དོན་དུ་སོང་པའི་ཚེ་ཤ་ཟ་མདུན་གྱི་གཞིར་ཡོད་ཀྱང་སྲིད། མེད་པ་ཡང་སྲིད་ཀྱང། ཤ་ཟ་ཡོད་པར་ཚད་མས་གྲུབ་མི་དགོས་ཤིང། དེའི་ཕྱིར། ཤ་ཟ་ཆོས་
ཅན་དུ་བཞག་པའི་ཚེ། ཆོས་ཅན་ལ་ཐེ་ཚོམ་ཟ་བ་ལྟར། ནས་དང་ཆུ་ལུད་དྲོད་གཤེར་སོགས་དུས་དང་འཚམ་པར་ཚོགས་པའི་ཞིང་ཡང་ཡིན། ནས་ཀྱི་མྱུ་གུ་མི་སྐྱེད་པའང་ཡིན་པའི་གཞི་མཐུན་ཡོད་ཀྱང་སྲིད་མེད་ཀྱང་སྲིད་པས་དེ་འདྲའི་ཚོགས་པ་ཡིན་པ་ལ་
མྱུ་གུ་སྐྱེད་པས་ཁྱབ་པ་མ་ངེས་ཀྱང་དེ་འདྲའི་གཞི་མཐུན་ཡོད་པ་ཚད་མས་གྲུབ་མི་དགོས་པས། དེ་འདྲའི་གཞི་མཐུན་ཆོས་ཅན། ཞེས་པའི་ཐལ་འགྱུར་དེའི་ཆོས་ཅན་ལ་ཐེ་ཚོམ་ཟའོ། །ཚུལ་འདི་ལྟ་བུའི་སྐྱོན་ནི་ངེད་དུ་མ་ཟད། ཁྱེད་རང་རྒྱུ་ཚོགས་གྲངས་ཆོས་
ཅན་དུ་འཛིན་པ་ལ་དེ་བས་ཀྱང་སྤང་དགོས་ཏེ། འདི་ལྟར་ནས་ཀྱི་མྱུ་གུའི་རྒྱུ་ཚོགས་གྲངས་ཚང་ཡང་ཡིན། ནས་ཀྱི་མྱུ་གུ་མ་སྐྱེད་པའང་ཡིན་པའི་གཞི་མཐུན་སྲིད་དམ་མི་སྲིད། མི་སྲིད་ན་དེ་ལ་ནས་ཀྱི་མྱུ་གུ་སྐྱེད་ངེས་ཀྱིས་མ་ཁྱབ་པ་འགལ། སྲིད་ན་དེ་

[044A]༄༅། །ཆོས་ཅན། ནས་ཀྱི་མྱུ་གུ་སྐྱེད་རུང་དུ་ཐལ། དེའི་རྒྱུ་ཚོགས་གྲང་ཚང་ཡིན་པའི་ཕྱིར། ཁྱབ་རྟགས་དངོས། འདོད་ན། ནས་ཀྱི་མྱུ་གུ་མི་སྐྱེད་པར་ཚད་མས་ངེས་པ་འགལ་ལོ། ཞེས་བརྗོད་ན་ལན་ཅི་ཞིག་ཡོད། ཁོ་བོ་ཅག་ལྟར་
ན་ཆོས་ཅན་ལ་ཐེ་ཚོམ་ཟའོ་ཞེས་ཀྱང་བརྗོད་པར་མི་ནུས་ཏེ། རང་འབྲས་སྐྱེད་པའང་ཡིན་རང་འབྲས་མ་སྐྱེད་པའང་ཡིན་པའི་གཞི་མཐུན་ལ་ཐེ་ཚོམ་ཟ་བར་ཐལ། ནས་ཀྱི་མྱུ་གུའི་རྒྱུ་ཚོགས་གྲང་ཚང་ཡང་ཡིན། དེ་མི་སྐྱེད་པ་ཡང་ཡིན་པའི་གཞི་མཐུན་
ལ་ཐེ་ཚོམ་ཟ་བའི་ཕྱིར་རོ། །མ་ཁྱབ་ན། རང་འབྲས་སྐྱེད་པ་རྒྱུའི་མཚན་ཉིད་མ་ཡིན་པར་ཐལ་ལོ། །གཞན་ཡང་དེའི་རྒྱུ་ཡང་ཡིན། དེ་མི་སྐྱེད་པའང་ཡིན་པའི་གཞི་མཐུན་མི་སྲིད་བས་མ་ཁྱབ་ན། དེའི་འབྲས་བུ་ཡང་ཡིན། དེ་ལས་མ་སྐྱེས་པའང་ཡིན་
པའི་གཞི་མཐུན་མི་སྲིད་བས་མ་ཁྱབ་པར་ཐལ་ལོ། །ཁོ་བོ་ཅག་ནི་ནས་ཀྱི་མྱུ་གུའི་རྒྱུ་ཚོགས་ཡང་ཡིན། ནས་ཀྱི་མྱུ་གུ་མི་སྐྱེད་པ་ཡང་ཡིན་པའི་གཞི་མཐུན་ལ་ཐེ་ཚོམ་ཟ་བ་ཙམ་དུའང་སྨྲ་བ་མ་ཡིན་ནོ། །འོ་ན། ནས་ས་ཆུ་ལུད་དྲོད་གཤེར་སོགས་དུས་དང་
འཚམ་བར་ཚོགས་པ་ལ་ནས་ཀྱི་མྱུ་གུའི་རྒྱུ་ཡིན་པས་ཁྱབ་བམ་མ་ཁྱབ་ཅེ་ན། དེའི་ཁྱབ་པ་ལ་ཐེ་ཚོམ་ཟ་བའི་ཕྱིར། དེས་ནས་ཀྱི་མྱུ་གུ་སྐྱེད་པའི་ཁྱབ་པ་མ་ངེས་པར་སྨྲས་པ་ཡིན་ནོ། །གལ་ཏེ་བུ་རམ་གྱི་རོ་མཐོང་བ་ལས་བུ་རམ་གྱི་གཟུགས་ཡོད་
པར་རྟོགས་པའི་ཚད་མ་སྐྱེ་པར་མཐོང་བའི་ཕྱིར། ཚད་མ་དེའི་རྟེན་དུ་གྱུར་པའི་རྟགས་ཡང་དག་ཡོད་དགོས་ཤིང། རྟགས་དེ་ཡང་བུ་རམ་གྱི་རོ་ད་ལྟར་བ་ཡོད་པའི་རྟགས་ཀྱིས་ཁ་ནང་བུ་རམ་ལ་གཟུགས་ད་ལྟར་བ་དཔོག་པ་ལྟ་བུ་ལས་གཞན་དུ་མི་འཐད་

[044B] དེ་ཉིད་རྟགས་ཡང་དག་ཡིན་དགོས་ལ། དེ་ལྟ་ན་བུ་རམ་གྱི་རོ་གཟུགས་ད་ལྟར་བ་གཉིས་པོ་དེ་རྒྱུ་འབྲས་མ་ཡིན་པས། འབྲས་རྟགས་སུ་མི་འཐད་ཅིང། རྫས་ཐ་དད་བས་རང་བཞིན་གྱི་རྟགས་མ་ཡིན་ལ། དགག་པ་དངོས་སུ་སྒྲུབ་པ་མ་ཡིན་པའི་ཕྱིར། མ་དམིགས་པའི་རྟགས་ཀྱང་མ་ཡིན་པས། རྟགས་ཡང་དག་འབྲས་རང་མ་དམིགས་པ་གསུམ་དུ་གྲངས་ངེས་པ་ཉམས་སོ། །ཞེ་ན། རྒྱུ་རྐྱེན་གྱི་ཚོགས་པ་གཅིག་ལ་རག་ལུས་པའི་གཟུགས་ལ་སོགས་པ་རོས་རྟོགས་པའི་ཚད་མ་དེ་ལྟ་བུ་སྐྱེས་པ་ནི། རོ་ད་ལྟར་བ་གཟུགས་
ད་ལྟར་བ་སྒྲུབ་པའི་རྟགས་ཡང་དག་ཏུ་སོང་བའི་རྒྱུ་མཚན་གྱིས་མ་ཡིན་གྱི། རོ་ད་ལྟར་བས་རང་དང་ཚོགས་པའི་གཟུགས་ད་ལྟར་བ་དེའི་རྒྱུའི་ཆོས་གཟུགས་སྔ་མའི་ནུས་པ་རྗེས་སུ་དཔག་པའི་སྟོབས་ལས་སྐྱེས་པ་ཡིན་ཏེ། དཔེར་ན། དུ་བས་དུ་ལྡན་ལའི་
སྟེང་དུ་མེས་བུད་ཤིང་གི་འགྱུར་བ་སྐྱེད་པའི་ནུས་པ་དངོས་སུ་བསྒྲུབས་པའི་སྟོབས་ཀྱིས། དུ་བ་མཐོང་བ་ན། བུད་ཤིང་གི་འགྱུར་བའང་ཡོད་པར་རྟོགས་པའི་ཚད་མ་སྐྱེས་པ་བཞན་ནོ། །བུད་ཤིང་གི་འགྱུར་བ་ནི། མེས་བུད་ཤིང་འགྱུར་བར་བྱས་བའི་ཐལ་བ་
དང་སོལ་བ་སོགས་སོ། །དཔེའི་སྦྱོར་བ་ནི། དུ་ལྡན་གྱི་ལ་ལ་ཆོས་ཅན། མེས་བུད་ཤིང་གི་འགྱུར་བ་སྐྱེད་པའི་ནུས་པ་ཡོད་དེ། དུ་བ་ཡོད་པའི་ཕྱིར་རོ། །ཞེས་པ་ལྟ་བུའོ། །འོ་ན་ཁ་ནང་བུ་རམ་གོང་བུའི་སྟེང་དུ་བུ་རམ་གྱི་རོ་ད་ལྟར་བས་རྒྱུའི་ཆོས་གཟུགས་སྔ་མའི་ནུས་པ་
དཔོག་ནུས་པའི་རྒྱུ་མཚན་ཅི་ཡིན་ཞེ་ན། བུ་རམ་གྱི་རོ་སྔ་མའི་ནུས་པ་འཇུག་པ་མེད་པར་ནི། བུ་རམ་གྱི་རོ་ད་ལྟར་བ་སྐྱེ་བ་མེད་ལ། རོ་སྔ་མ་དེ་ཉིད་གཞན་བུ་རམ་གྱི་གཟུགས་ད་ལྟར་བའི་འང་རྒྱུ་ཡིན་ཏེ། བུ་རམ་གྱི་རོ་སྔ་མ་བུ་རམ་གྱི་རོ་ད་ལྟར་བའི་ཉེར་

[045A]༄༅། །ལེན་དང་གཟུགས་ད་ལྟར་བའི་ལྷན་ཅིག་བྱེད་པའི་རྐྱེན་ཡིན་པའི་ཕྱིར་རོ། །དེས་ན་གཟུགས་སྔ་མའང་གཟུགས་ད་ལྟར་བའི་ཉེར་ལེན་དང། རོ་ད་ལྟར་བའི་ལྷན་ཅིག་བྱེད་པའི་རྐྱེན་ཡིན་པས་དེ་གཉིས་རྒྱུ་ཚགས་གཅིག་ལ་རག་ལུས་
པ་ཡིན་ལ། དེའི་ཕྱིར་བུ་རམ་གྱི་རོ་ད་ལྟར་བ་ཡོད་པའི་རྟགས་ཀྱིས་ཁ་ནང་བུ་རམ་གོང་བུ་རམ་གྱི་གཟུགས་སྔ་མའི་ནུས་པ་ཡོད་པར་སྒྲུབ་པའི་སྒོ་ནས། དེ་ལྟར་འདས་པ་གཟུགས་སྔ་མའི་ནུས་པ་དང། དུས་གཅིག་པ་གཟུགས་ད་ལྟར་བརྟོགས་པའི་ཚད་མ་
གཉིས་ཀ་སྐྱེས་པ་ཡིན་ཅིང། དེའི་ཕྱིར་རོ་ད་ལྟར་བ་མཐོང་བ་ན། གཟུགས་ད་ལྟར་བ་ཡང་ཡོད་པར་རྟོགས་པའི་ཚད་མ་སྐྱེས་པ་དེ་ནི། རོ་ད་ལྟ་བས་གཟུགས་སྔ་མའི་ནུས་པ་དཔོག་པ་རྒྱུ་ཆོས་རྗེས་དཔོག་གི་འབྲས་བུའི་རྟགས་ལས་སྐྱེས་པ་ཡིན་གྱི། རོ་ད་ལྟར་
བའི་རྟགས་ཀྱིས་གཟུགས་ད་ལྟར་བ་སྒྲུབ་པའི་རྟགས་ལ་བརྟེན་ནས་སྐྱེས་པ་མ་ཡིན་ནོ། །དེ་ལྟར་ན་རྒྱུ་ཆོས་རྗེས་དཔོག་གི་འབྲས་རྟགས་ནི་དེ་ལྟར་ཤེས་པར་བྱ་སྟེ། འདིའི་དོན་གཞན་དུའང་བཤད་ཟིན་ཏོ། །དག་དོན་ནི། ཤེས་བྱ་ཆོས་ཅན། ཁ་ནང་བུ་རམ་གོང་བུའི་
སྟེང་གི་རོ་ད་ལྟར་བ་དམིགས་པ་ལས་གོང་བུའི་སྟེང་དུ་གཟུགས་ད་ལྟར་པ་ཡོད་པར་རྟོགས་པའི་ཚད་མ་སྐྱེས་པའི་རྒྱུ་མཚན་གྱིས། རོ་ད་ལྟར་བ་དེ། དེ་འདྲའི་གཟུགས་ད་ལྟར་བ་ཡོད་པར་སྒྲུབ་པའི་རྟགས་ཡང་དག་ཏུ་འགྱུར་མི་དགོས་པར་ཐལ། དེའི་ཚེ་དེ་
འདྲའི་ཚད་མ་སྐྱེས་པ་ནི་བུ་རམ་གྱི་རོ་ད་ལྟར་བ་ཁ་ནང་བུ་རམ་གོང་བུའི་སྟེང་དུ་བུ་རམ་གྱི་གཟུགས་སྔ་མའོ་ནུས་པ་དཔོག་པ་ལ་རྒྱུ་ཆོས་རྗེས་དཔོག་གི་འབྲས་རྟགས་ཡང་དག་སོང་བ་ལ་བརྟེན་ནས་སྐྱེས་པ་ཙམ་ཡིན་པའི་ཕྱིར། །ཊཱིཀ་བྱེད་ཕལ་ཆེ་

[045B] །འདིར་ཤཱཀྱ་བློས། བུད་ཤིང་གི་འགྱུར་པ་ནི་ཚ་བའོ། །དེའི་ཉེ་བར་ལེན་པའི་རྒྱུ་ནི་ཤིང་ངོ། །དེའི་ལྷན་ཅིག་བྱེད་པའི་རྐྱེན་ནི་མེ་སྟེ། དེ་ཁོ་ན་དུ་བ་སྐྱེད་པ་དང་འདྲ་ཞིང་དེ་དང་མཚུངས་སོ། །ཞེས་བཤད་པ་ནི། པཎྜི་ཏ་
ཆེན་པོའི་གསུང་ཡིན་ཀྱང། རང་གི་དེ་ཉིད་བསྟན་པ་ཡིན་ཏེ། ཚ་བ་ཆོས་ཅན། མེའི་འབྲས་བུ་མ་ཡིན་པར་ཐལ། མེའི་མཚན་ཉིད་ཡིན་པའི་ཕྱིར། མེའི་དུ་བའི་ཉེར་ལེན་མིན་པར་སྨྲ་བ་དག་ཀྱང། མེར་ཤེས་ཡན་ལག་གཞན་ལས་ནི། ཞེས་སོགས་ལ་
རྣམ་པར་མ་བརྟགས་པར་ཟད་དོ། །ཤཱཀྱ་བློའི་འགྲེལ་ཚིག་ནི། རང་འགྲེལ་ལས། མེ་བུད་ཤིང་འགྱུར་བའི་ཁྱད་པར་གྱི་ཉེ་བར་ལེན་པའི་རྒྱུའི་ལྷན་ཅིག་བྱེད་པའི་རྐྱེན་ཡིན་ཅིང། དུ་བ་སྐྱེད་པ་དང་འདྲའོ། །ཞེས་པའི་འགྲེལ་བཤད་ཡིན་མོད་ཀྱི། འགྲེལ་པ་དེའི་དོན་ནི་
བུད་ཤིང་གི་འགྱུར་བའི་ཁྱད་པར་ཤིང་མེ་དང་ཕྲད་བས་ཤིང་གི་གནས་སྐབས་ལས་སོལ་བའི་གནས་སྐབས་སུ་འགྱུར་བ་དེའི་ཉེར་ལེན་ནི་ཤིང་སྔ་མ་ཡིན་ལ། དེའི་ལྷན་ཅིག་བྱེད་པའི་རྐྱེན་མེ་ཡིན་ཅིང། དེ་བཞིན་དུ། དུ་བའི་ཉེར་ལེན་མ་ཡིན་ཅིང། མེ་དེ་དང་དུས་མཉམ་
པ་བུད་ཤིང་གི་འགྱུར་བའི་ཉེར་ལེན་དུ་གྱུར་པའི་ཤིང་དེ་ཉིད་དུ་བའི་ལྷན་ཅིག་བྱེད་པའི་རྐྱེན་ཡིན་པས། དུ་བ་དང་བུད་ཤིང་གི་འགྱུར་བ་ཚོགས་པ་གཅིག་ལ་རག་ལུས་པར་སྟོན་པ་ཡིན་གྱི་མེ་དུ་བའི་ཉེར་ལེན་མ་ཡིན་པས། རྣམ་འགྱུར་གསལ་བར་མ་
བྱེད་ཅིག་གསུམ་པ་གསུམ་པོ་ལས་གཞན་ལྟར་སྣང་ཕྱོགས་ཙམ་བཤད་པ་ནི། གལ་ཏེ་གཏན་ཚིགས་ལྟར་སྣང་དེ་ལས་གཞན། ཞེས་བཤད་མ་ཐག་པའི་འབྲས་རང་མ་དམིགས་པ་གསུམ་པོ་ལས་གཞན་པ། གཞན་གྱིས་བཏགས་པའི་རྟགས་དག་ནི་རྟགས་
[#DATA INCOMPLETE HERE]

[051A]༄༅། །དྲུག་པ་བསྟན་པ་ནི། བྱེ་བྲག་པ་དག་རླུང་གིས་རྫས་སྒྲུབ་པའི་ཕྱིར་དུ་རྩ་དང་ཤིང་མེད་པའི་མྱ་ངན་གྱི་ཐང་ན་ཆོས་ཅན། རླུང་གི་རྫས་ཡོད་དེ། གྲང་མིན་དྲོ་མིན་གྱི་རེག་བྱ་བཏང་སྙེམས་པ་དམིགས་པའི་ཕྱིར། ཞེས་ཟེར་རོ། །དེ་ཡང། དེ་འདིའི་
རེག་བྱ་ཡོན་ཏན་ཡིན་པས་རྫས་འགའ་ཞིག་ལ་བརྟེན་དགོས་ཤིང། རྫས་གཞན་ལ་མི་བརྟེན་པར་མཐའ་གཞན་འགག་པའི་རིགས་པས་བསྒྲུབས་ནས་རླུང་གི་རྫས་ལ་བརྟེན་པར་སྒྲུབ་པ་ཡིན་ལ། རྫས་གཞན་ལ་མི་བརྟེན་པར་སྒྲུབ་པའི་ཚེ། ས་ཆུ་མེ་གསུམ་
གྱི་རྫས་ལ་མི་བརྟེན་པར་རིགས་པ་གང་གིས་སྒྲུབ་ན། བྱེ་བྲག་པའི་ལུགས་ཀྱིས། ས་ཆུ་མེ་གསུམ་ནི་གཟུགས་ཀྱི་ཡོན་ཏན་དང་ལྡན་པས་ས་ཆུ་མེ་གསུམ་ཐམས་ཅད་ལ་མཐོང་བའི་རྫས་ཞེས་ཟེར་ལ། དེས་ན་མཐོང་བའི་རྫས་ལ་ཆོས་ཅན། གྲང་མིན་དྲོ་མིན་གྱི་
རེག་བྱ་བཏང་སྙོམས་པ་མེད་དེ་ནམ་མཐོང་བའི་ཕྱིར། ཞེས་ཟེར་རོ། །དེ་ལྟར་མ་མཐོང་བའི་ཕྱིར། ཞེས་པའི་རྟགས་ཀྱིས་རེག་བྱ་བཏང་སྙོམས་པ་མཐོང་བའི་རྫས་ལ་མི་ལྡན་པར་སྒྲུབ་པ་དེ་ཁྱབ་པ་འཁྲུལ་པ་མེད་པ་ཅན་དུ་ཐལ། རྟགས་མི་མཐུན་ཕྱོགས་ལ་མ་
མཐོང་བ་ཙམ་ཡིན་པའི་ཕྱིར། འདོད་ན། སློབ་དཔོན་གྱིས་མ་མཐོང་བ་ཙམ་གྱིས་ལྡོག་པ་དག་ལ་འགོག་པར་བྱེད་ན་དེ་ཡང་རིགས་པ་མ་ཡིན་ནོ་ཞེས་གསུངས་པ་དང་འགལ་ལོ། །དེ་དང་རྣམ་ངེས་སུ་དྲངས་པའི་མ་མཐོང་བ་ཙམ་གྱིས་མི་སྣང་བ་དག་ལ་
འགོག་པར་བྱེད་ན། དེ་ཡང་རིགས་པ་མ་ཡིན་ནོ། །ཞེས་གསུངས་པ་གཉིས་ཀྱི་ཁྱད་པར་ཇི་ལྟར་ཡིན་ཞེ་ན། ཁྱད་པར་མེད་དེ། འདི་ལྟར་མ་མཐོང་བ་ཙམ་གྱིས་མཐོང་བའི་རྫས་སུ་ཁས་བླངས་པའི་ས་ཆུ་མེ་གསུམ་ཐམས་ཅད་ལ་རེག་བྱ་བཏང་

[051B] མཐོང་བའི་རྫས་སུ་ས་ཆུ་མེ་གསུམ་པོ་ཐམས་ཅད་ལ་རེག་བྱ་བཏང་སྙོམས་པ་ཡོད་ཀྱང་སྐབས་ཀྱི་ཕྱི་རྒོལ་ལ་སྣང་དུ་མི་རུང་བའི་ཕྱིར་དང། ཡོད་ཀྱང་སྣང་མི་རུང་དག་ལ་མ་མཐོང་བས་མེད་པ་གོ་བར་བྱེད་མི་ནུས་པའི་ཕྱིར། ཞེས་པ་ཉིད་གཉིས་ཀའི་དོན་ཡིན་ནོ། །དེས་ན་མཐོང་བ་དག་ལ་འགོག་པར་བྱེད་ན། ཞེས་པའི་མཐོང་བ་ནི། བྱེ་བྲག་པས་
མཐོང་བའི་རྫས་སུ་ཁས་བླངས་པའི་ས་ཆུ་མེ་གསུམ་ཐམས་ཅད་ལ་ཞེས་པ་ཡིན་གྱི། སྐབས་ཀྱི་ཕྱི་རྒོལ་གྱིས་མཐོང་བ་དག་ལ་ཞེས་པ་མིན་ལ། མི་སྣང་བ་དག་ལ་ཞེས་པ་ནི་སྐབས་ཀྱི་ཕྱི་རྒོལ་ལ་སྣང་མི་རུང་དག་ལ། ཞེས་པ་ཡིན་པ་ལ། དེ་འདྲའི་དོན་མ་གོ་
བར༑ ལུང་དེ་གཉིས་ཀྱི་དོན་ཐ་དད་དུ་བཟུང་ནས་སྐབས་འདིར། མི་སྣང་བ་དག་ལ་ཞེས་སོགས་ཀྱི་ལུང་འདྲེན་པ་རྣམ་འགྲེལ་ངེས་ཀྱི་ཁྱད་པར་མ་གོ་བ་ཡིན་ནོ། །ཞེས་ཟེར་བས་ནི། རང་ཉིད་ཀྱིས་ལུང་གཉིས་ཀའི་དོན་ཅི་ཡིན་གཏོལ་མ་བྱུང་བ་གསལ་བར་བྱས་པ་
ཡིན་ལ། ཕལ་ཆེ་བས་ཕྱོགས་སྔ་མའི་དོན་འདི་ཙམ་གོ་བའང་མི་སྣང་ངོ། །གཉིས་པ་དེ་ཉིད་ལྡོག་ཁྱབ་ཀྱི་དོན་དུ་འདོད་པའི་རང་སྡེ་དང་གཞན་སྡེ་གཉིས་ཀ་ལ་ཐུན་མོང་དུ་མངོན་སུམ་གྱིས་གནོད་པ་བསྟན་པ་ནི། སྐྱུ་རུ་ར་དེ་ལ་གཅིག་སྨིན་པ་དང་རོ་ནུས་ཁྱད་པར་ཅན་
དུ་མཐོང་བ་ན། དེ་དང་སྐྱུ་རུ་ར་ཡིན་པར་མཚུངས་པའི་རྟགས་ཀྱིས་སྐྱུ་རུ་ར་གཞན་འགའ་ཞིག་ལའང་སྨིན་པ་དང་རོ་ནུས་ཁྱད་པར་ཅན་དེ་ཡོད་པར་དཔོག་རིགས་པར་ཐལ། དེ་སྒྲུབ་ཀྱི་ཕྱོགས་ཆོས་གྲུབ་ཅིང། རྟགས་མི་མཐུན་ཕྱོགས་ལ་མ་མཐོང་ཙམ་གྲུབ་པའི་
ཕྱིར༑ འདོད་པ་ཡང་འཐད་པ་མ་ཡིན་ཏེ། ཡུལ་ལ་སོགས་པའི་ཁྱད་པར་བས་རྫས་སྐྱུ་རུ་ར་ལ། རོ་དང་ནུས་པ་ཐ་དད་མི་འདྲ་བ་དུ་མ་མངོན་སུམ་ལ་སྣང་བའི་ཕྱིར། འདི་དང། ཅི་སྟེ་ལྷག་ལྡན་འཁྲུལ་ཅན་ཡིན། ཅེས་པ་ལ་རིགས་པ་མི་འདྲ་བའི་ཁྱད་པར་ཅི་ཡོད་ཅེ་

[052A]༄༅། །ན༑ དེར་ནི་ཤིང་ཕུང་དེ་ལས་སྐྱེས་པའི་ཤིང་ཏོག་ལྷག་མ་ཐམས་ཅད་ཆོས་ཅན་དུ་བཟུང་བས། རྩོད་གཞི་མ་ཡིན་པའི་མ་ངེས་པ་གང་ཡང་བསྟན་པ་མེད་ཅིང། རྩོད་གཞི་མ་ངེས་པར་འཕངས་ན་རིགས་པའི་ཚུལ་ལས་འདས་ལ་འདིར་
ནི་རྩོད་གཞི་དང་སྐྱུ་རུ་ར་ཡིན་པར་མཚུངས་ན། རོ་ནུས་ཁྱད་པར་ཅན་ཡིན་པར་མཚུངས་པས་ཁྱབ་པ་ལ། དེ་དང་སྐྱུ་རུ་ར་ཡིན་པར་མཚུངས་ཀྱང། སྨིན་པ་དང་རོ་ནུས་ཁྱད་པར་ཅན་མ་ཡིན་པའི་གཞི་མཐུན་མངོན་སུམ་གྱིས་གྲུབ་པའི་བསལ་བ་བསྟན་པ་
ཡོད་པས་ཤིན་ཏུ་མི་འདྲ་བའི་ཁྱད་པར་ཆེན་པོ་ཡོད་དོ། །བཞི་པ་དེ་ལྟར་འདོད་པའི་གཞན་སྡེ་ལ་ཁས་བླངས་ནང་འགལ་གྱི་གནོད་པ་བསྟན་པ་ནི་གཏན་ཚིགས་མི་མཐུན་ཕྱོགས་ལ་མ་དམིགས་པ་གང་ཡིན་པ་དེ་ཁོ་ན་མི་མཐུན་ཕྱོགས་ལ་མེད་པར་སྒྲུབ་བྱེད་
ཡིན་ནམ། ཅི་སྟེ་མ་ཡིན་པར་ཐལ། གསོན་ལུས་ལ་བདག་དང་ས་ལ་ཤེས་པ་ཡོད་པ་དང་སོགས་པས་རྒྱུའོ་མ་ལ་ཞོ་མ་དམིགས་ཀྱང་དེ་དག་མེད་པར་སྒྲུབ་མི་ནུས་པའི་ཕྱིར། དེ་ཡང་བྱེ་བྲག་པ་གསོན་ལུས་ལ་བདག་མ་མཐོང་ཡང་ཡོད་པར་འདོད་ཅིང། སྲོག་
ལྡན་དེ་སྒྲུབ་ཀྱི་མི་མཐུན་ཕྱོགས་ལ་མ་མཐོང་བས་མི་མཐུན་ཕྱོགས་ལ་མེད་པ་གྲུབ་པར་འདོད་པ་དང། རྒྱང་པ་ན་མི་འབྱུང་བ་བཞི་ལ་ཤེས་པ་མ་མཐོང་ཡང་ཡོད་པར་འདོད་ཅིང། ཚིག་སྨྲ་བས། སྐྱེས་བུ་ཕ་རོལ་པོ་ཀུན་མཁྱེན་མིན་པར་སྒྲུབ་པའི་རྟགས་མི་
མཐུན་ཕྱོགས་ལ་མ་མཐོང་བས་དེ་ལ་མེད་པར་གྲུབ་པར་འདོད་པ་དང། གྲངས་ཅན་འོ་མ་ལ་ཞོ་མ་མཐོང་ཡང་ཡོད་པར་འདོད་པ་དང། འདུས་བསགས་མིག་སོགས་བདག་དོན་བྱེད་པར་སྒྲུབ་པའི་མི་མཐུན་ཕྱོགས་ལ་མ་མཐོང་བས་དེ་ལ་མེད་པ་གྲུབ་

[052B] །གཉིས་པ་རྟགས་ཡང་དག་གི་རྗེས་སུ་འགྲོ་ལྡོག་གི་ཁྱབ་པ་ངེས་པ་རྟགས་ཆོས་མེད་ན་མི་འབྱུང་བའི་འབྲེལ་བ་ངེས་པ་ལ་ལྟོས་པར་སྒྲུབ་པ་ལ། སྒྲུབ་རྟགས་གཉིས་ཀྱི་ཁྱབ་པ་ངེས་པ་འབྲེལ་བ་ངེས་པ་ལ་ལྟོས་པར་
སྒྲུབ། ལྡོག་ཁྱབ་ངེས་པ་རྟགས་མེད་ན་མི་འབྱུང་བའི་འབྲེལ་བ་ངེས་པ་ལ་ལྟོས་དགོས་པ་མི་འཐད་པའི་རྩོད་པ་སྤང། སྒྲུབ་རྟགས་ཀྱི་ཁྱབ་པ་ངེས་པ་འབྲེལ་བ་ངེས་པ་ལ་རག་ལས་པའི་རྒྱུ་མཚན་གྱིས་དགག་རྟགས་ཀྱི་ཁྱབ་པའང་འབྲེལ་བ་ལ་ལྟོས་པར་བསྟན་པའོ།།
དང་པོ་ནི། མི་མཐུན་ཕྱོགས་ལ་མ་མཐོང་ཙམ་གྱིས་ལྡོག་ཁྱབ་ངེས་པ་མི་འཐད་པ་དེའི་ཕྱིར། རྟགས་དེ་ཡོད་པ་ཙམ་དང་རང་ཆས་སུ་རྗེས་སུ་འབྲེལ་བའི་ཆོས་ཀྱི་ངོ་བོ་ལོག་པའི་སྟོབས་ཉིད་ཀྱིས་རྟགས་ཀྱི་ངོ་བོ་ཉིད་ལྡོག་པར་འགྱུར་བ་ཡིན་ཏེ། རང་བཞིན་དང་རང་བཞིན་ཅན་ལ་
འཁྲུལ་པ་མེད་པའི་ཕྱིར། འམ་ཞེས་པ་འོག་མ་བསྡུ་བའི་ཚིག་གོ་དེ་བཞིན་དུ་རྒྱུ་ལོག་པ་ཡིས་ནི་འབྲས་བུ་ལྡོག་པར་འགྱུར་ཏེ། འབྲས་བུ་རྒྱུ་ལ་རྗེས་སུ་འགྲོ་ལྡོག་འཁྲུལ་པ་མེད་པའི་ཕྱིར། མདོར་ན། འབྲས་རང་གི་ལྡོག་འབྲེལ་གྲུབ་སྟེ། རྒྱུ་འབྲས་དང་རང་བཞིན་
དང་རང་བཞིན་ཅན་དག་རྗེས་སུ་འགྲོ་ལྡོག་མི་འཁྲུལ་བའི་འབྲེལ་བ་ངེས་པའི་ཕྱིར་ཞེས་བྱ་བའི་དོན་ཏོ། །དེ་ལྟར་འབྲས་རང་གི་རྟགས་ཆོས་མེད་ན་མི་འབྱུང་བའི་འབྲེལ་བ་ངེས་པར་བསྟན་ནས། དེ་འདྲའི་འབྲེལ་བ་གྲུབ་པའི་རྒྱུ་མཚན་གྱིས་རྗེས་སུ་འགྲོ་ལྡོག་གི་ཁྱབ་
པའང་གྲུབ་པ་ཡིན་ནོ། །ཞེས་སྒྲུབས་པ་ནི། འབྲས་རང་གི་རྟགས་ཆོས་མེད་ན་མི་འབྱུང་བའི་འབྲེལ་བ་གྲུབ་པ་དེ་ལྟ་མིན་ན་འབྲེལ་མེད་ཐ་དད་དུ་འགྱུར་བས། ཅིག་ཤོས་ལོག་པས་ཇི་ལྟར་གཞན་ནི་རྟགས་ལྡོག་པར་འགྱུར་བ་མི་འཐད་པར་འགྱུར་ཏེ། མི་དེ་ལ་

[053A]༄༅། །རྟ་མི་བདོག་ཅེས་ཏེ། དེ་ཙམ་གྱིས་དེ་ལ་ཕྱུགས་ཀྱང་བདོག་པ་མིན་ནམ་ཅི་སྟེ་མེད་པས་མ་ཁྱབ་པ་བཞིན་ནོ། །དེ་བཞིན་དུ་རྟགས་གཅིག་གཅིག་ཉེ་བའི་ཕྱིར། ཇི་ལྟར་གཞན་ཆོས་ནི་ཉེ་བར་འགྱུར་ཏེ། རྟགས་ལ་ཆོས་ཀྱིས་ཁྱབ་པ་ངེས་པ་
མི་འཐད་པར་འགྱུར་ཏེ། འབྲེལ་མེད་ཐ་དད་ཡིན་པའི་ཕྱིར། །དཔེར་ན། མི་དེ་ལ་ཕྱུགས་ནི་བདོག་ཅེས་ཏེ། དེ་ཙམ་གྱིས་དེ་བཞིན་རྟ་ཡང་བདོག་གམ་ཅི་སྟེ་ཡོད་པས་མ་ཁྱབ་པ་བཞིན་ནོ། །གཉིས་པ་ལྡོག་ཁྱབ་ངེས་པ་རྟགས་ཆོས་མེད་ན་མི་འབྱུང་བའི་འབྲེལ་
བ་ངེས་པ་ལ་ལྟོས་དགོས་པ་མི་འཐད་པའི་རྩོད་པ་སྤང་བ་ལ། རྩོད་པ་དང། ལན་ནི། དང་པོ་ནི། གལ་ཏེ་རྟགས་ཀྱི་ལྡོག་ཁྱབ་ངེས་པ་ལ་རྟགས་དེ་སྒྲུབ་ཀྱི་མི་མཐུན་ཕྱོགས་མཐའ་དག་ལ་མེད་པར་ངེས་དགོས་ན། རྟགས་དེ་སྒྲུབ་ཀྱི་མི་མཐུན་ཕྱོགས་མཐའ་དག་
ལ་ཡོད་ན་སྣང་དུ་རུང་བ་ལ། མ་དམིགས་པའི་རྟགས་ཀྱིས་རྟགས་དེ་སྒྲུབ་ཀྱི་མི་མཐུན་ཕྱོགས་མཐའ་དག་ལ་མེད་པར་ངེས་པར་བྱེད་དགོས་ལ། དེ་ལྟ་ན་སྐབས་ཀྱི་ཕྱི་རྒོལ་གྱིས་རྟགས་ཀྱི་ལྡོག་ཁྱབ་ངེས་པ་ལ་སྐབས་ཀྱི་ཕྱི་རྒོལ་གྱིས་རྟགས་དེ་ཉིད་གང་ལས་ལྡོག་
པའི་གཞི་མི་མཐུན་ཕྱོགས་མཐའ་དག་ངེས་དགོས་པར་འགྱུར་རོ། །ཞེ་ན། གཉིས་པ་ལན་ལ། དངོས་དང། དེ་ལས་འཕྲོས་པའི་དོན་གཉིས། དང་པོ་ནི། རྟགས་ཆོས་འབྲེལ་བའི་དབང་གིས་རྗེས་སུ་འགྲོ་ལྡོག་གི་ཁྱབ་པ་ངེས་པའི་ཕྱིར། ཤེས་བྱ་ཆོས་ཅན། འབྲས་
ཟང་གཉིས་པོ་འདི་ལ་ལྡོག་ཁྱབ་འགྲུབ་པ་ལ། རྟགས་དེ་སྒྲུབ་ཀྱི་ཆོས་མི་མཐུན་དཔེ་མཐའ་དག་ལ་མེད་པར་ངེས་དགོས་ཀྱང། ངེས་པར་རྟགས་ཀྱི་ལྡོག་གཞི་མི་མཐུན་ཕྱོགས་མཐའ་དག་ངེས་པ་ལ་ལྟོས་དགོས་པར་མི་འདོད་དེ། མི་མཐུན་ཕྱོགས་མཐའ་དག་

[053B] བསྒྲུབ་བྱའི་ཆོས་དེ་དག་མེད་ནའང་རྟགས་དེ་མེད་ཅེས་པའི་འབྲེལ་བ་དཔེ་ལ་བསྟན་ཅིང། སྒྲུབ་ངག་གིས་བརྗོད་པ་ལས་ཀྱང་རྟགས་ཆོས་ཀྱི་འབྲེལ་པ་དེ་ངེས་པའི་སྟོབས་ཀྱིས་རྟགས་མི་མཐུན་ཕྱོགས་མཐའ་དག་ལ་མེད་ངེས་ཀྱི་ལྡོག་ཁྱབ་དེ་རྟོགས་པའི་ཕྱིར་
གང་དག་གཞུང་འདི་འབྲས་རང་གི་རྟགས་ཀྱི་ལྡོག་ཁྱབ་སྒྲུབ་པ་ལ་མི་མཐུན་དཔེ་རྫས་སུ་གྲུབ་མི་དགོས་པར་འདོད་ཅེས་པའམ། དེ་རྫས་སུ་གྲུབ་པ་ལ་ལྟོས་དགོས་པར་མི་འདོད་ཅེས་སྦྱོར་བ་ནི། གཞུང་གི་མཚམས་སྦྱོར་བའི་འབྲེལ་གྱིས་ཕོངས་པར་ཟད་དེ། རྟགས་ཀྱི་ལྡོག་
ཁྱབ་ངེས་པ་ལ་རྟགས་ཆོས་མེད་ན་མི་འབྱུང་བའི་འབྲེལ་བ་ངེས་དོགས་ན། མི་མཐུན་དཔེ་རྫས་སུ་གྲུབ་པས་ཁྱབ་བམ། ཞེས་བྱ་བའི་དོགས་པ་འབྱུང་བ་ལ་འབྲེལ་གང་ཡང་མེད་དོ། །སྒྲུབ་རྟགས་ཀྱི་མི་མཐུན་དཔེ་རྫས་སུ་མ་གྲུབ་པས་ཁྱབ་ཅེས་ཁ་ཅིག་འཆད་
པ་ལ་ནི། དུ་བས་དུ་ལྡན་ལ་ལ་མེ་ཡོད་པར་སྒྲུབ་པ་ལ་ཆུ་རླུང་མི་མཐུན་དཔེར་བཀོད་པ་མི་འཐད་པར་ཐལ་ལོ། །ཁ་ཅིག་འདི་ལ་ཞེས་པས་སྒྲུབ་རྟགས་དམིགས་ཀྱིས་བསལ་ནས། རང་བཞིན་མ་དམིགས་པའི་རྟགས་ཀྱི་མི་མཐུན་དཔེ་རྫས་སུ་གྲུབ་པས་ཁྱབ་པར་
བསྟན་ལ། འདི་ཉིད་ཀྱི་དོན་ཤཱཀྱ་བློས་ཀྱང་བཤད་པར་འདོད་པ་ནི། བློ་གྲོས་ཀྱིས་ཤཱཀྱ་བློའི་འབྲེལ་བའི་དོན་ཁོང་དུ་མ་ཆུད་པར་ཟད་ཅིང། བདག་དམིགས་རུང་མ་དམིགས་པའི་རྟགས་ཀྱིས་ཕུང་པོ་བདག་མེད་དུ་སྒྲུབ་པ་ལ་རི་བོང་གི་མགོའི་ར་མི་མཐུན་དཔེར་མི་
རུང་བར་ཐལ་ལོ། །ཁ་ཅིག་གཞུང་འདིའི་འབྲེལ་བ་ནི། མ་གྲུབ་སྦྱར་བ་བརྗོད་བྱ་མིན། །ཞེས་བྱ་བ་ལ། ཅི་རིགས་པ་ཞེས་གསུངས་པས། ལྡོག་པ་ལ་ཐེ་ཚོམ་ཟ་བ་ལྡོག་ཁྱབ་ཀྱི་སྐྱོན་མ་ཡིན་པར་བསྟན་པ་ཡིན་ནོ། །ཞེས་ཟེར་བའི་ལན་དུ། ཇི་ལྟར་སྒྲུབ་རྟགས་གཉིས་ལ་

[054A]༄༅། །ཆོས་ཅན་གཞི་མ་གྲུབ་པ་ཕྱོགས་ཆོས་ཀྱི་སྐྱོན་ཡིན་པ་ལྟར། མི་མཐུན་དཔེ་གཞི་མ་གྲུབ་པ་ལ་ལྡོག་ཁྱབ་ཀྱི་སྐྱོན་མ་ཡིན་ཏེ། དེ་གཞི་མ་གྲུབ་ཀྱང། དེ་དག་མེད་ནའང་དེ་མེད་ཅེས། བརྗོད་པ་ལས་ཀྱང་ལྡོག་ཁྱབ་དེ་རྟོགས་པའི་ཕྱིར། ཞེས་
སྟོན་པ་ལ་འཆད་པའང་གཞུང་གི་དོན་མ་ཡིན་ཏེ། དེ་ཡིན་ན། གཞུང་འདི་ཉིད་དེའི་འགལ་སྤོང་ཡིན་བཞིན་དུ། མ་གྲུབ་སྦྱར་བ་བརྗོད་བྱ་མིན་ཞེས་པའི་སྐབས་སུ་འགལ་སྤོང་དེ་ཉིད་རང་འགྲེལ་དུ་གསུངས་པ་དོན་མེད་པ་དང་ཟློས་པའི་ཉེས་པ་གཉིས་ཀ་རུ་འགྱུར་བའི་ཕྱིར་རོ།།
གཉིས་པ་དེ་ལས་འཕྲོས་པའི་དོན་ནི། དེ་དག་མེད་ནའང་དེ་མེད་ཅེས། །བརྗོད་པ་ལས་ཀྱང་དེ་རྟོགས་ཕྱིར། །ཞེས་སྨྲས་ན་རྟགས་ཆོས་མེད་ན་མི་འབྱུང་བའི་འབྲེལ་བ་དེ་ཉིད། སྒྲུབ་ངག་གིས་དཔེ་ལ་སྟོན་པ་དེ་རྒོལ་བ་ཇི་ལྟ་བུ་ལ་དགོས་པ་ཅིའི་ཕྱིར་སྟོན་ཅེ་ན་འབྲེལ་
བ་དཔེའི་སྟེང་དུ་སྒྲུབ་ངག་གིས་སྟོན་པའི་དུས་ནི་གཉིས་ཏེ། འདྲེལ་བ་དེ་ཉིད་མ་ཤེས་པ་ཤེས་པར་བྱ་བའི་ཕྱིར་དུ་སྟོན་པ་དང། འབྲེལ་བ་ཤེས་ཟིན་ཀྱང་ཁྱབ་པ་དྲན་པའི་ཕྱིར་དུ་སྟོན་པའོ། །དང་པོ་སྟོན་པ་ན། སྐབས་ཀྱི་བསྒྲུབ་བྱའི་ཆོས་དེ་རྟགས་དེའི་ངོ་བོ་དང། རྒྱུའི་
དངོས་པོར་མི་ཤེས་པའི་རྒོལ་བ་ལ་རྟགས་ཆོས་གཉིས་ཀྱི་བདག་གཅིག་དང་དེ་བྱུང་གི་འབྲེལ་བ་དེ་དག་ཤེས་པར་བྱ་བའི་ཕྱིར་འབྲེལ་བ་དེ་དག་དཔེ་ལ་སྒྲུབ་ངག་གིས་སྟོན་པར་བྱེད་པ་ཡིན་ཏེ། དེ་ལྟ་ནའང། རྟགས་ཆོས་དེ་དག་གི་འབྲེལ་བ་དེ་ཤེས་ཟིན་ཀྱང། ཕྱོགས་
ཆོས་ཙམ་མ་ཤེས་པའི་མཁས་པ་རྣམས་ལ་ནི་འབྲེལ་བ་དེ་ཉིད་མ་ཤེས་པ་ཤེས་པར་བྱ་བའི་ཕྱིར་དུ་དཔེ་ལ་བསྟན་མི་དགོས་ཀྱི། ཕྱོགས་ཆོས་མི་ཤེས་པ་ཤེས་པར་བྱ་བའི་ཕྱིར་དུ། གཏན་ཚིགས་འབའ་ཞིག་བརྗོད་པར་ཟད་ཅིང། བརྗོད་པ་ཙམ་གྱིས་ཆོག་གོ་

[054B] རྟགས་ཆོས་མེད་ན་མི་འབྱུང་བའི་འབྲེལ་བ་མ་ཤེས་པ་ཤེས་པར་བྱ་བའི་ཕྱིར་སྒྲུབ་ངག་གི་འབྲེལ་བ་བསྟན་པ་དེ་ཉིད་ཀྱི་ཕྱིར། དེ་ལ་བརྟེན་ནས་འབྲེལ་བ་ཤེས་ན། འབྲེལ་བ་མ་ཤེས་པ་ཤེས་པར་བྱ་བའི་ཕྱིར་འབྲེལ་བ་དེ་ཉིད་སྒྲུབ་ངག་གིས་བསྟན་ཡི་
དགོས་ཀྱང། ཁྱབ་པ་མ་དྲན་པ་དྲན་པར་བྱ་བའི་ཕྱིར། ཁྱབ་འབྲེལ་དེ་ཉིད་སྒྲུབ་ངག་གིས་དཔེ་ལ་བསྟན་དགོས་ཤིང། དེ་ཡང་རྗེས་སུ་འགྲོ་ལྡོག་གཉིས་ལས་གང་ཡང་རུང་བ་གཅིག་སྒྲུབ་ངག་གིས་དངོས་སུ་སྨྲས་པས་ཀྱང། ཅིག་ཤོས་དངོས་སུ་མ་སྨྲས་པ་ལ་དྲན་པ་ཡང་
དག་སྐྱེ་བར་འགྱུར། ཁ་ཅིག་དངོས་སུ་དྲན་པ་དེའི་དོན་གྱི་ཤུགས་ཀྱིས་ཅིག་ཤོས་དངོས་སུ་མ་སྨྲས་པ་དེ་ཡང་གོ་ཞིང་དྲན་པར་ནུས་པས་སོ། །ཡང་ན་རྗེས་སུ་འགྲོ་ལྡོག་གི་ཁྱབ་པ་མ་ཤེས་པ་ཤེས་པར་བྱ་བའི་ཕྱིར་དུ་འབྲེལ་བ་སྒྲུབ་ངག་གིས་སྟོན་དགོས་ཞེས་པ་གཞུང་སྔ་མའི་
དོན་དང། རྗེས་སུ་འགྲོ་ལྡོག་གི་ཁྱབ་པ་ཤེས་ཟིན་ཀྱང་དྲན་པའི་ཡན་ལག་ཏུ་འབྲེལ་བ་དེ་ཉིད་སྒྲུབ་ངག་གིས་སྟོན་དགོས་ལ། དེ་ཡང་ཆོས་མཐུན་སྦྱོར་དང་མི་མཐུན་སྦྱོར་གྱི་སྒྲུབ་ངག་གང་རུང་གཅིག་སྨོས་པས་ཆོག་ཅེས་པ་གཞུང་ཕྱི་མས་བསྟན་པ་ཡིན་ནོ། །གསུམ་པ་སྒྲུབ་རྟགས་
ཀྱི་ཁྱབ་པ་ངེས་པ་འབྲེལ་བ་ངེས་པ་ལ་རག་ལས་པའི་རྒྱུ་མཚན་གྱིས་དགག་རྟགས་ཀྱི་ཁྱབ་པའང་འབྲེལ་བ་ལ་ལྟོས་པར་བསྟན་པ་ནི། རྒྱུ་དང་ཁྱབ་བྱེད་ཀྱི་རང་བཞིན་དག་མེད་པ་རྟགས་སུ་བཀོད་པས་འབྲེལ་བུ་དང། ཁྱབ་བྱ་འགའ་ཞིག་དགག་པ་གོ་བར་བྱེད་པ་ཡིན་ཡང་རྟགས་
ཆོས་མེད་ན་མི་འབྱུང་བའི་འབྲེལ་བའི་དབང་གིས་རྗེས་སུ་འགྲོ་ལྡོག་གི་ཁྱབ་པ་ངེས་པའི་སྒོ་ནས། གཏན་ཚིགས་སུ་འགྱུར་དགོས་པ་ཡིན་ཏེ། འདྲས་རང་གི་རྗེས་སུ་འགྲོ་ལྡོག་འབྲེལ་བའི་དབང་གིས་གྲུབ་པ་དེའི་ཕྱིར། དེར་མ་ཟད་བུམ་པ་ཡོད་ན་དམིགས་པར་ནི་རིགས་

[055A]༄༅། །པ་དང་ལྡན་པ་ལས། དེ་མི་དམིགས་པ་ཡང་རང་ཕྱོགས་ཀྱི་ཆོས་སུ་གྲུབ་པའི་གཞིར། བུམ་པ་མེད་པ་གོ་བར་བྱེད་པ་རྟགས་ཆོས་མེད་ན་མི་འབྱུང་བའི་འབྲེལ་བ་གྲུབ་པ་ལ་རག་ལས་ཏེ། འབྲས་རང་གི་རྟགས་ཆོས་འབྲེལ་བའི་དབང་
གིས་ཁྱབ་པ་འགྲུབ་དགོས་པ་དེའི་ཕྱིར། དེས་ན་གཞུང་འདི་དག་གི་དོན་ནི། འབྲས་རྟགས་ཀྱི་ལྡོག་ཁྱབ་ངེས་པ་འབྲེལ་བ་ལ་རག་ལས་པར་བསྟན་པས་རྒྱུ་མ་དམིགས་པའི་ཁྱབ་པའང་འབྲེལ་བའི་དབང་གིས་གྲུབ་དགོས་པར་གྲུབ་ལ། དེ་བཞིན་དུ་རང་བཞིན་
རྟགས་ཀྱི་རྟགས་ཆོས་འབྲེལ་བའི་དབང་གིས་ལྡོག་ཁྱབ་གྲུབ་དགོས་པར་གྲུབ་པ་ན། ཁྱབ་བྱེད་མ་དམིགས་པ་དང་རང་བཞིན་མ་དམིགས་པའང་འབྲེལ་བའི་དབང་གིས་ཁྱབ་འབྲེལ་ངེས་དགོས་པར་གྲུབ། ཅེས་བྱ་བའི་དོན་ཏོ། །དེ་ལྟར་མི་དམིགས་པའི་གཏན་
ཚིགས་འདི་རྣམ་པ་གསུམ་དུ་བསྡུས་ནས་བཤད་ཀྱང་གསུམ་པོ་དེ་དང་རྒྱུ་ཁྱབ་བྱེད་རང་བཞིན་དེ་དང་འགལ་བ་དམིགས་པ་རྟགས་སུ་བཀོད་པ་གསུམ་དང། ལ་སོགས་པ་འགལ་འབྲས་དམིགས་པ་དང། རྒྱུ་དང་འགལ་བའི་འབྲས་བུ་དམིགས་པ་སོགས་འབྲེལ་ཟླ་
མ་རྟོགས་པ་སྟེ་མ་དམིགས་པ་དང། འགལ་ཟླ་རྟོགས་པ་དེ་དམིགས་པའི་སྦྱོར་བ་འགོད་ཚུལ་གྱི་སྒོ་ནས་དུ་མར་འགྱུར་བ་ཡིན་ནོ། །ཞེས་ཏེ། འདི་ལྟར་བཤད་པའི་དགོས་པ་ནི། འབྲས་རང་གི་རྟགས་ཆོས་འབྲེལ་བ་ངེས་པའི་དབང་གིས་ཁྱབ་འབྲེལ་
ངེས་པར་གྲུབ་པའི་རྟགས་ཀྱི་རྒྱུ་ཁྱབ་བྱེད་རང་བཞིན་མ་དམིགས་པ་གསུམ་འབྲེལ་བའི་དབང་གིས་ཁྱབ་པ་མི་འཁྲུལ་བར་གྲུབ་པ་ན། མ་དམིགས་པའི་རྟགས་ཐམས་ཅད་འབྲེལ་བའི་དབང་གིས་ཁྱབ་པ་མི་འཁྲུལ་པར་གྲུབ་སྟེ། འགལ་ཟླ་དམིགས་

[055B] སྦྱོར་བ་འགོད་ཚུལ་གྱི་སྒོ་ནས་ཕྱེ་བ་ཙམ་མ་གཏོགས་ཐམས་ཅད་ཀྱང་གསུམ་པོ་དེར་འདུས་པའི་ཕྱིར་ཞེས་བྱ་བའི་དོན་ཏོ། །འདིར་ནི་མི་དམིགས་པའི་རྟགས་ཀྱི་སྦྱོར་བའི་དབྱེ་བ་དེ་དག་ཐམས་ཅད་ཀྱང་
རྟགས་ཆོས་འབྲེལ་བའི་དབང་གིས་ཁྱབ་པ་མི་འཁྲུལ་པར་སྒྲུབ་པ་ཡིན་ལ། སྔར་ནི། དགག་རྟགས་ཀྱི་དབྱེ་བ་ཇི་ལྟར་འབྱེད་ཚུལ་བཤད་པ་ཙམ་ཡིན་པས་སྔར་བཤད་པ་དང་མི་ཟློས་སོ། །གསུམ་པ་རྟགས་ཆོས་མེད་ན་མི་འབྱུང་བའི་འབྲེལ་བ་ངེས་བྱེད་ཀྱི་
ཚད་མ་བཤད་པ་ལ། རྟགས་ཆོས་ཀྱི་འབྲེལ་བ་ངེས་པ་རྟགས་ཆོས་རྒྱུ་འབྲས་སམ། རང་བཞིན་དང་རང་བཞིན་ཅན་དུ་ངེས་བྱེད་ཀྱི་ཚད་མ་ལ་ལྟོས་པར་སྤྱིར་བསྟན། ཚད་མ་དེ་དག་སོ་སོར་ཕྱེ་སྟེ་རྒྱས་པར་བཤད་པའོ། །དང་པོ་ནི། རྟགས་ཆོས་རྒྱུ་དང་འབྲས་བུའི་
དངོས་པོའམ། རང་བཞིན་དང་རང་བཞིན་ཅན་དུ་ངེས་པར་བྱེད་པའི་ཚད་མ་ལས་རྟགས་ཆོས་མེད་ན་མི་འབྱུང་བའི་འབྲེལ་བ་ངེས་པ་སྟེ་རྟགས་མི་མཐུན་ཕྱོགས་ལ་མ་མཐོང་ཙམ་ལས་རྟགས་ཆོས་ཀྱི་འབྲེལ་བ་ངེས་པ་མིན་ཞིང། མཐུན་ཕྱོགས་ལ་མཐོང་ཙམ་
ལས་ཀྱང་རྟགས་ཀྱི་འབྲེལ་བ་ངེས་པ་མིན་ནོ། །དེ་ཉིད་འཆད་པ་ནི། འབྲས་རྟགས་ཀྱི་རྟགས་ཆོས་རྒྱུ་དང་འབྲས་བུའི་དངོས་པོར་ངེས་པར་བྱེད་པའི་ཚད་མས་རྟགས་ཆོས་མེད་ན་མི་འབྱུང་ངེས་པ་ལས་གཞན་དུ་ན་རྟགས་ཆོས་འབྲེལ་མེད་རྫས་གཞན་དུ་འགྱུར་པས་འབྲེལ་
མེད་དོན་གཞན་ནི་གཞན་དག་དང་གཅིག་ཡོད་ན། ཅིག་ཤོས་ངེས་པར་ཡོད་པའི་ངེས་པ་གང་སྟེ་ངེས་པ་དེ་འདྲ་མི་འཐད་པས་འབྲས་བུ་ཡོད་པས་རྒྱུ་ཡོད་པར་སྒྲུབ་པ་མི་འཐད་པར་འགྱུར་རོ། །རང་བཞིན་རྟགས་ཀྱི་རྟགས་ཆོས་རང་བཞིན་དང་རང་བཞིན་ཅན་དུ་ངེས་

[056A]༄༅། །པར་བྱེད་པ་ལས་མེད་ན་མི་འབྱུང་ངེས་པ་མ་ཡིན་པར། མི་རྟག་པ་དེ་བྱས་པའི་རྒྱུ་ལས་དོན་གཞན་པའི་རྒྱུ་མཚན་ཅན་གྱི་ཆོས་ཡིན་ན། བྱས་པ་གྲུབ་ཙམ་ནས་མི་རྟག་པ་ཡིན་པར་འགྱུར་ཏེ། དཔེར་ན་གོས་དཀར་པོ་དམར་པོར་འགྱུར་བ་
ཕྱིས་འབྱུང་གི་ཚོན་ལ་ལྟོས་དགོས་པས། རང་གྲུབ་ཙམ་ནས་དམར་པོ་མ་ཡིན་པ་བཞིན་ནོ། །དེས་ན་བྱས་པ་ཡིན་པས་མི་རྟག་པ་ཡིན་པར་སྒྲུབ་པ་ཁྱབ་པ་འཁྲུལ་བར་འགྱུར་རོ། །གཞན་ཡང་མི་རྟག་པ་དེ་བྱས་པའི་རྒྱུ་ལས་རྒྱུ་རྐྱེན་གྱི་ཆོས་དོན་གཞན་
གྱི་རྒྱུ་མཚན་ཅན་ཡིན་པར་གྱུར་ན། ཞེས་གནོད་བྱེད་གཞན་བསྟན་པའི་ཕྱིར་དུ་ཕྱོགས་སྔ་སླར་ཡང་བྱར་དྲངས་ནས། བྱས་པ་ཆོས་ཅན། ཁྱོད་མི་རྟག་པ་དེ་དང་རྫས་གཞན་ཉིད་ཡིན་པར་ཐལ། དེ་དང་རྒྱུ་རྐྱེན་གྱི་ཚོགས་པ་སྔ་ཕྱི་སོ་སོ་བ་ལས་སོ་སོ་བར་
སྐྱེས་པའི་ཕྱིར། འདོད་ན། བྱས་པ་དེ་མི་རྟག་པ་དང་འབྲེལ་མེད་ཡིན་ན། མི་རྟག་པ་སྒྲུབ་པའི་རྟགས་ཡང་དག་ཏུ་འགྱུར་མི་སྲིད་པས་འབྲེལ་བ་ཡོད་དགོས་ལ། འབྲེལ་བ་ཡོད་ཅིང་རྫས་གཞན་ཡིན་ན་རྒྱུ་འབྲས་ཡིན་པ་ལས་འོས་མེད་པས། མི་རྟག་པ་དེ་བྱས་པའི་རྒྱུ་འམ་འབྲས་
བུ་གང་ཡིན། རྒྱུ་ཡིན་ནོ་ཞེ་ན། མི་རྟག་པ་ཆོས་ཅན། ཁྱོད་བྱས་པའི་རྒྱུ་ཉིད་མ་ཡིན་པར་ཐལ། ཁྱོད་བྱས་པ་གྲུབ་ཟིན་པའི་ཕྱིས་འབྱུང་བའི་ཕྱིར་ནའོ། །རྟགས་ཁས་བླངས། འབྲས་བུ་ཡིན་ནོ་ཞེ་ན་ཡང་བྱས་པ་ཆོས་ཅན། ཁྱོད་ཀྱིས་སྒྲ་
མི་རྟག་པར་སྒྲུབ་པའི་ཁྱབ་པ་ག་ལ་ངེས་ཏེ་མ་ངེས་པར་ཐལ། ཁྱོད་ཀྱིས་དེ་སྒྲུབ་ཀྱི་བསྒྲུབ་བྱའི་ཆོས་ཡིན་ན། ཁྱོད་ཀྱི་འབྲས་བུ་ཡིན་པས་ཁྱབ་ཅིང་ཕྱོགས་ཆོས་གྲུབ་པའི་ཕྱིར། ཆོས་དོན་ཞེས་སོགས་རྐང་པ་གཉིས་ཀྱི་རང་འགྲེལ་དུ་རིལ་རྫས་

[056B] །དེས་ན་ལྷན་ཅིག་སྐྱེ་བ་དང་འཇིག་པ་དག་ཐམས་ཅད་ལ་ཐམས་ཅད་ཉེ་ཁོར་སྦྱོར་བར་འགྱུར་རོ། །དེ་ལྟ་མ་ཡིན་ན་གཅིག་ཅེས་བྱ་བ་ཉིད་དུ་མི་འགྱུར་བའམ་མིང་ཐ་དད་བར་ཟད་དེ། དོན་ཁས་བླངས་ནས་དེ་སྐད་དུ་བརྗོད་པའི་ཕྱིར་རོ། །ཞེས་སོགས་
གསུངས་པའི་དོན། མཁས་རློམ་ཁ་ཅིག་དངོས་པོ་དང་བུམ་པ་རྫས་གཅིག་ཡིན་ན། བུམ་པ་དང་ཀ་བའང་རྫས་གཅིག་ཏུ་འགྱུར་ཞིང། དེ་ལྟ་ན་ཀ་བུམ་སོགས་དངོས་པོ་ཐམས་ཅད་སྐྱེ་འགག་ཅིག་ཅར་བྱེད་པ་སོགས་སུ་ཐལ་པར་འགྱུར་རོ། །ཞེས་ཟེར་རོ། །འདི་ནི་འགྲེལ་
པ་འགྲེལ་བཤད་ཀྱི་ཡི་གེ་ཙམ་ལའང་མ་བརྟགས་པར་རང་འདོད་ཀྱིས་གྱ་ཚོམ་བྱས་པར་ཟད་དེ། འདི་ལྟར་རྒྱུ་ཚོགས་སྔ་ཕྱི་ཐ་དད་ལས་སྐྱེས་པས་ཐ་དད་དུ་མི་འགྲུབ་ན། རིལ་རྫས་གཅིག་ཏུ་འགྱུར་རོ། །ཞེས་པའི་ཐལ་བ་འཕངས་པ་ལ། གྲངས་ཅན་གྱིས་དངོས་པོ་
ཐམས་ཅད་སྤྱི་གཙོ་བོའི་ངང་དུ་རང་བཞིན་གཅིག་ཡིན་པར་འདོད་དོ། །ཞེས་སྨས་པ་ལ། དངོས་པོ་ཐམས་ཅད་སྤྱི་རྟག་དངོས་ཆ་མེད་དེའི་རང་བཞིན་དུ་གཅིག་ན། དངོས་པོ་ཐམས་ཅད་གཅིག་ཏུ་འགྱུར་དགོས་པས་སྐྱེ་འགག་ཅིག་ཅར་བྱེད་པར་ཐལ་བའི་ཐལ་འགྱུར་འཕངས་
པ་ཡིན་ཏེ། དེའི་ཕྱིར་ཤཱཀྱ་བློས་ཀྱང། དེའི་འགྲེལ་བཤད་དུ། ཡོན་ཏན་གསུམ་གྱི་རང་བཞིན་དུ་ཁྱད་པར་མེད་པའི་ཕྱིར་འདོད་དོ་ཞེ་ན། ཞེས་འབྱུང་བ་ཡིན་ནོ། །དེས་ན་གྲངས་ཅན་ནི་ཡོན་ཏན་གསུམ་ཆ་མཉམ་པའི་སྤྱི་གཙོ་བོ་རྟག་དངོས་ཆ་མེད་གཅིག་བུ་དེ་དངོས་
པོ་ཐམས་ཅད་ཀྱི་རང་བཞིན་དུ་ཁས་ལེན་པས། བུམ་པའི་རང་བཞིན་གང་ཡིན་པ་དེ་ཀ་བའི་རང་བཞིན་དུ་ཡང་ཁས་ལེན་ཏེ། བུམ་པའི་རང་བཞིན་དུ་གྱུར་པའི་སྤྱི་གཙོ་བོ་དེ་ཀ་བའི་རང་བཞིན་མ་ཡིན་པ་སོགས་སུ་ཁས་བླངས་ན་སྤྱིའི་གཙོ་བོ་ཚ་བཅས་སུ་

[057A]༄༅། །འགྱུར་བས་སོ། །འདིར་རང་ལུགས་ལ། དངོས་པོ་དང་བུམ་པ་རྫས་གཅིག་ཡིན་ཀྱང། བུམ་པའི་རྫས་སུ་གྱུར་པའི་དངོས་པོ་དེ་ཀ་བའི་རྫས་སུ་གྱུར་པའི་དངོས་པོ་ཡིན་པ་སོགས་སུ་ཁས་ལེན་མི་དགོས་ཏེ། དངོས་པོ་ཆ་བཅས་ཡིན་
པའི་ཕྱིར་རོ། །དེས་ན་དེ་གཉིས་ཀྱི་ཁྱད་པར་ཡང་མི་ཕྱེད་པ་ནི། དངོས་པོ་དང་བུམ་པ་རྫས་གཅིག་ཡིན་ན་དངོས་པོའི་རྫས་དང་བུམ་པའི་རྫས་ཀྱང་གཅིག་ཡིན་དགོས་སྙམ་དུ་བཟུང་བས་ནོངས་པ་ཡིན་ནོ། །འོན་ཀྱང་ཕྱོགས་འདི་དག་གི་དགག་སྒྲུབ་རྒྱས་པར་ཁོ་
བོས་གཞན་དུ་བཤད་ཟིན་ཏོ། །རྒྱུ་དང་འབྲས་བུའི་དངོས་པོའམ། ཞེས་སོགས་ཀྱི་གཞུང་འདི་དག་སྔར་བཤད་པའི་གཞུང་འདི་རྣམས་ཀྱི་མཇུག་བསྡུ་བ་ལ་སྦྱར་ན་གཞུང་གི་ཚིག་དོན་ལ་མི་འགྲིག་པ་ཆེར་མེད་མོད་ཀྱི། འོན་ཀྱང་དགོངས་པ་མ་ཡིན་ཏེ། རང་འགྲེལ་དུ་
རྒྱུ་དང་འབྲས་བུའི་དངོས་པོའམ། ཞེས་པ་ནས། གོས་ལ་མཚོན་བཞིན་ནོ། །ཞེས་པའི་བར་བར་སྐབས་ཀྱི་ཚིགས་སུ་བཅད་པར་གསུངས་པའི་ཕྱིར་རོ། །གཞན་དུ་ན་བསྡུ་བའི་ཚིགས་སུ་བཅད་པའོ། །ཞེས་གསུངས་རིགས་པར་འགྱུར་རོ། །གཉིས་པ་ཚད་མ་དེ་དག་སོ་སོར་
ཕྱེ་སྟེ་རྒྱས་པར་བཤད་པ་ལ། འབྲས་རྟགས་ཀྱི་རྟགས་ཆོས་འབྲེལ་བ་ངེས་བྱེད་ཀྱི་ཚད་མ་བཤད། རང་བཞིན་རྟགས་ཀྱི་རྟགས་ཆོས་འབྲེལ་བ་ངེས་བྱེད་ཀྱི་ཚད་མ་བཤད་
།དེ་གཉིས་ཀྱི་དོན་བསྡུ། མ་དམིགས་པའི་རྟགས་ཀྱི་རྟགས་ཆོས་འབྲེལ་བ་ངེས་བྱེད་ཀྱི་ཚད་མ་བཤད་པའོ། །དང་པོ་ནི། འོ་ན། འབྲས་རྟགས་ཀྱི་རྟགས་ཆོས་མེད་ན་མི་འབྱུང་བའི་འབྲེལ་བ་དེ་དག་རྒྱུ་འབྲས་སུ་ངེས་བྱེད་ཀྱི་ཚད་མས་ངེས་

[057B] ཚད་མ་དེ་ཡང་གང་ཞེ་ན། དུ་བ་ཆོས་ཅན། མེའི་འབྲས་བུ་ཡིན་ཏེ། མེའི་འབྲས་བུའི་ཆོས་ཉིད་ཀྱི་རྗེས་སུ་འཇུག་ཅིང། ཆོས་ཉིད་ནི་ཁྱོད་ལ་ཚང་བའི་ཕྱིར་ཞེས་པའོ། །སྐབས་འདིར། འབྲས་བུའི་ཆོས་ཞེས་པ་འབྲས་བུའི་མཚན་ཉིད་ལ་ཟེར་རོ། །དེ་ཉིད་སྒྲུབ་པ་ནི་
གལ་ཏེ་དེ་ལྟ་མ་ཡིན་པར་མེ་དེ་ཕན་བྱེད་དུ་མེད་པར་ནི་དུ་བ་དེ་སྐྱེ་བ་ཡོད་ན། དུ་བ་ཆོས་ཅན། ཁྱོད་རྒྱུ་དང་ལྡན་པ་ལས་འདས་པར་འགྱུར་བར་ཐལ། དུ་བ་གང་ཞིག་མེ་ལས་མ་སྐྱེས་པའི་ཕྱིར། འདོད་ན། དུ་བ་ཆོས་ཅན། ཁྱོད་ཡུལ་དུས་རྟག་ཏུ་ཡོད་པའམ་ནམ་
ཡང་མེད་པར་འགྱུར་བར་ཐལ། རྒྱུ་རྐྱེན་གཞན་ལ་མི་ལྟོས་པའི་ཕྱིར། རྟགས་ཁས་བླངས་ཏེ། རྒྱུ་མེད་དུ་ཁས་བླངས་པས་སོ། །ཁྱབ་པ་ཡོད་དེ། དངོས་པོ་རྣམས་ནི་རེས་འགའ་ཞིག་འབྱུང་བར་རྒྱུ་རྐྱེན་གཞན་ལ་ལྟོས་པ་ལས་ཡིན་པའི་ཕྱིར་རོ། །འདིར་དུ་བ་རྒྱུ་
མེད་དུ་ཁས་བླངས་པ་ལ། རྟག་ཏུ་ཡོད་པའམ་མེད་པར་འགྱུར། ཞེས་པའི་ཐལ་བ་འཕངས་པ་ཉིན་རྟག་ཏུ་ཡོད་པར་ཐལ། རྒྱུ་མེད་དུ་ཡོད་པའི་དུ་བ་ཡིན་པའི་ཕྱིར། ཞེས་པ་དང། ཡང་ན། ལན་གཅིག་ཀྱང་མེད་པར་ཐལ། རྒྱུ་མེད་དུ་ཡོད་པའི་དུ་བ་ཡིན་པའི་ཕྱིར། ཞེས་
པའི་ཐལ་འགྱུར་གང་རུང་གཅིག་ཁོ་ན་འཕེན་གྱི། དུ་བ་རྒྱུ་མེད་དུ་ཡོད་ན། རྟག་ཏུ་ཡོད་པ་དང། ལན་གཅིག་ཀྱང་ཡོད་པ་གཉིས་ཀར་དུ་ཐལ་བ་འཕེན་པ་མ་ཡིན་ཏེ། དེ་ཡིན་ན། དུ་བ་རྒྱུ་མེད་དུ་ཡོད་ན་རྟག་ཏུ་ཡོད་པས་ཀྱང་ཁྱབ་
།ནམ་ཡང་མེད་པས་ཀྱང་ཁྱབ་ན། དངོས་འགལ་ལ་ཁྱབ་པ་མེད་པར་འགྱུར་རོ་ཞེས་ཟེར་བ་ནི་མི་འཐད་དེ། དེ་ལྟ་ན་ཁྱབ་པ་དེ་གཉིས་གང་རུང་གཅིག་སྐྱོན་ཅན་དུ་འགྱུར་བས་དེ་གཞན་ལ་གནོད་བྱེད་

[058A]༄༅། །སྟོན་མི་རིགས་པའི་ཕྱིར། འདིར་ཐལ་འགྱུར་དེ་གསུངས་པ་མི་འཐད་པར་འགྱུར་ཞིང། གང་རུང་གཅིག་གནོད་བྱེད་དུ་འཕེན་འདོད་ཅིང། གང་ལ་ཁྱབ་པ་ཡོད་མེད་མ་ངེས་པར་སློབ་དཔོན་གྱིས་ཐེ་ཚོམ་ཟ་བཞིན་དུ། གདམ་བཅན་དུ་བཀོད་
པ་ཡིན་ན། དེ་བས་ཀྱང་སློབ་དཔོན་སྐྱོན་ཆགས་པར་འགྱུར་རོ། །དེས་ན། འདིར་ནི། དུ་བ་རྒྱུ་མེད་དུ་ཡོད་ན། རྟག་ཏུ་ཡོད་པ་དང་ནམ་ཡང་མེད་པ་གཉིས་ཀས་ཁྱབ་པས། དེ་གཉིས་ཀ་རུ་ཐལ་བ་འཕེན་པ་ཡིན་ལ། དེ་ལྟ་ན་ཡང། འམ་ཞེས། སྨོས་པ་ནི་ཡང་ན་
ཐལ་འགྱུར་དེ་འཕེན་ལ། ཡང་ན་འདི་འཕེན་ཞེས་པའི་གདམ་ང་སྟོན་པ་མ་ཡིན་གྱི། དུ་བ་རྒྱུ་མེད་དུ་ཡོད་པའི་རྟགས་ཀྱིས། རྟག་ཏུ་ཡོད་པར་ཐལ་བ་འཕེན་པའམ། དེར་མ་ཟད། ནམ་ཡང་མེད་པར་ཐལ་བའང་འཕེན་པས་ཞེས་པའི་གཉི་ག་སྡུད་པའི་ཚིག་ཡིན་ནོ།།
འོ་ན་དེ་གཉི་ཀ་ལ་ཁྱབ་པ་ཡོད་པའི་རྒྱུ་མཚན་ཅི་ཞེ་ན། དེ་གཉིས་ཀ་ལ་ཁྱབ་པ་ཡོད་ཅིང། དེ་ལྟ་ན་ཡང་དངོས་འགལ་ཁས་བླངས་པའི་སྐྱོན་དུ་མི་འགྱུར་བའི་ཚུལ་འོག་ཏུ་བཤད་པར་བྱའོ། །དེ་མེད་པར་ནི་ད་ཡོད་ན། ཞེས་སོགས་ཀྱིས་གྲུབ་པའི་དོན་ནི།།
གལ་ཏེ་བརྒྱ་བྱིན་གྱི་སྤྱི་བོ་དེ་དུ་བ་སྔར་མེད་གསར་དུ་བསྐྱེད་པའི་ཉེར་ལེན་གྱི་རང་བཞིན་ཡིན་ན་དེ་ཉིད་མེར་འགྱུར་ཞིང། འོན་ཏེ་མེའི་རང་བཞིན་མིན་ན་ཇི་ལྟར་དེ་ལས་དུ་བ་འབྱུང་སྟེ། དུ་བའི་ཉེར་ལེན་ཡིན་པར་མི་འཐད་པར་ཐལ། དུ་བའི་ཉེར་ལེན་གྱི་རྒྱུའི་རང་
བཞིན་དུ་གྱུར་པ་དེ་ཡི་ནུས་པ་དང་ལྡན་པས་མེ་མེ་མ་ཡིན་ལས་བྱེ་བྲག་གམ་ཁྱད་པར་དང་ལྡན་པ་ཡིན་པའི་ཕྱིར། བརྒྱ་བྱིན་གྱི་སྤྱི་བོ་ནི། བྲམ་ཟེ་ཆེན་པོས། དབང་པོའི་མཆོད་སྡོང་གི་རྩེ་མོ་ལ་བཤད་ལ། གཞན་དག་ནི། རྒྱ་མཚོའི་འགྲམ་གྱི་གྲོག་མཁར་ལ་

[058B] །གལ་ཏེ་བརྒྱ་བྱིན་སྤྱི་བོ་མེའི། །རང་བཞིན་ཡིན་ན་ཞེས་པའི་མེ་ཞེས་པའི་ཚིག་འགྱུར་རམ། སྡེབ་སྦྱོར་གྱི་དབང་ཡིན་གྱི། དེའི་དོན་དུ་བའི་ཉེར་ལེན་ཡིན་པ་འགོག་པ་མ་གཏོགས། ཕྱོགས་སྔ་སྨྲ་བ་པོས་བརྒྱ་བྱིན་གྱི་སྤྱི་བོའི་མེའི་རང་བཞིན་མིན་པར་ཁས་བླངས་ཀྱི་
ཡིན་པར་ཁས་མ་བླངས་བས་དེ་ཉིད་མེ་ཡིན་པ་འགོག་པའང་འོང་དོན་མེད་དོ། །དེའི་དོན་བསྡུ་བ་ནི། དེས་ན་ཇི་སྐད་བཤད་པའི་ཚུལ་གྱིས་དུ་བ་དུ་བའི་རྒྱུ་མིན་ལས་འབྱུང་ན་དེ་ནི་རྒྱུ་མེད་དུ་འགྱུར་རོ་ཞེས་པའམ། དེས་ན་དུ་བ་དུ་བའི་རྒྱུ་མིན་པ་བརྒྱ་བྱིན་གྱི་སྐྱི་བོ་སོགས་ལས་
འབྱུང་བར་མི་འཐད་པས། དུ་བ་མེ་ལས་མ་སྐྱེས་པར་ཡང་འགྱུར་ན་རྒྱུ་མེད་དུ་འབྱུང་བར་འགྱུར་རོ། །སྔར་མེའི་འབྲས་བུ་དུ་བ་སྟེ། ཞེས་སོགས་བཤད་པའི་རྒྱུ་འབྲས་ངེས་བྱེད་ཀྱི་ཚད་མ་སྤྱིའི་མཇུག་བསྡུ་བ་ནི། གང་ཞིག་རང་ལས་དོན་གཞན་སྔ་མ་དེ་ཕན་བྱེད་དུ་ཡོད་ན་
སྐྱེ་བའི་རྗེས་སུ་འགྲོ་བ་དང། མེད་ན་མི་སྐྱེ་པའི་ལྡོག་པ་ལས་དོན་གཞན་ཕྱི་མ་གང་ཞིག་དོན་གཞན་སྔ་མ་གང་གི་རྗེས་འགྲོར་མཐོང་བ་དེའི་རང་བཞིན་དེ་རྒྱུ་ཅན་འབྲས་བུའི་ཆོས་ཡིན་ལ། དུ་བ་ཡང་དེ་འདྲའི་སྒོ་ནས་མེ་ལ་རྗེས་སུ་འགྲོ་ལྡོག་མི་འཁྲུལ་བ་དེའི་ཕྱིར་མི་མཐུན་
པ་མེ་མ་ཡིན་ཉེར་ལེན་དུ་བྱས་པ་ལས་དུ་བ་མི་འབྱུང་བས་དུ་བ་ནི་མེའི་འབྲས་བུར་ངེས་དགོས་སོ། །ཞེས་བྱ་བའོ། །དེ་ལ། མཐོང་ཞེས་པའི་ཚིག་གིས་མེ་དུའི་རྒྱུ་འབྲས་ཀྱི་དོན། མེ་ཡོད་སྟོབས་ཀྱིས་དུ་བ་སྐྱེ་བ་དང། མེ་ཕན་བྱེད་དུ་ལོག་པས་དུ་བ་
ལྡོག་པའི་རྗེས་སུ་འགྲོ་ལྡོག་མངོན་སུམ་གྱིས་གྲུབ་པར་བསྟན་ལ། དེའི་ཕྱིར་མེ་དུ་རྒྱུ་འབྲས་ཀྱི་དོན་མངོན་སུམ་གྱིས་གྲུབ་པར་བསྟན་པ་ཡིན་ཅིང། དེ་ལྟ་ན་ཡང། མེའི་འབྲས་བུ་དུ་བ་སྟེ། ཞེས་སོགས་སུ་དུ་བ་མེའི་འབྲས་བུར་སྒྲུབ་པའི་རྟགས་གསུངས་པ་ནི་མེ་དུ་ལ་རྒྱུ་འབྲས་

[059A]༄༅། །ཀྱི་ཐ་སྙད་སྒྲུབ་པའི་ཐ་སྙད་འབའ་ཞིག་སྒྲུབ་ཀྱི་རྟགས་གསུངས་པ་ཡིན་ཏེ། ཅི་ལྟར་མཐོང་དང་མ་མཐོང་ལས། རྒྱུ་དང་འབྲས་ཉིད་སྒྲུབ་བཞིན་ཏེ། །དེ་གཉིས་ལ་ནི་འབྲས་སོགས་སྒྲ། །ཐ་སྙད་དོན་དུ་བཀོད་བ་ཡིན། །ཞེས་གསུངས་པ་ལྟར་རོ།།
དེས་ན་གཞུང་འདི་དག་གིས་འབྲས་རྟགས་ཀྱི་རྟགས་ཆོས་ཀྱི་འབྲེལ་བའི་དོན་ངེས་བྱེད་ཀྱི་ཚད་མ་མངོན་སུམ་ཡིན་པར་བསྟན་ཅིང། ཐ་སྙད་ངེས་བྱེད་ཀྱི་ཚད་མ་ཐ་སྙད་འབའ་ཞིག་སྒྲུབ་ཀྱི་རྟགས་ལ་བརྟེན་པའི་རྗེས་དཔག་ཀྱང་ཡོད་པར་བསྟན་པ་ཡིན་ནོ། །མེ་དུ་རྒྱུ་འབྲས་
སུ་ངེས་བྱེད་ཀྱི་མངོན་སུམ་སོགས་ཀྱིས་ཇི་ལྟར་ངེས་པར་བྱེད་པའི་ཚུལ་ལ་སོགས་པ་ཁོ་བོས་ཚད་མ་ཡིད་ཀྱི་མུན་སེལ་དུ་བཤད་ཟིན་ཏེ། །བསྡུ་བའི་ཚིགས་སུ་བཅད་པའོ་ཞེས་བྱ་བ་ནི་རང་འགྲེལ་གྱི་ཚིག་རྩ་བར་ཤོར་བ་ཡིན་གྱི་རྩ་བའི་ཚིག་མ་ཡིན་ནོ། །
གཉིས་པ་རང་བཞིན་རྟགས་ཀྱི་རྟགས་ཆོས་འབྲེལ་པ་ངེས་བྱེད་ཀྱི་ཚད་མ་བཤད་པ་ལ། སྤྱིའི་དོན་དང། ཡན་ལག་གི་དོན་གཉིས། དང་པོ་ལ། གཞུང་སྤྱིའི་བསྡུ་བ་བཤད་པ་དང། རྟོགས་དཀའ་བའི་དོན་གྱི་གཙོ་བོ་ངོས་བཟུང་བ་གཉིས། དང་པོ་ནི། རང་བཞིན་ལ་
ཡང་མེད་མི་འབྱུང། ཞེས་པའི་ཚིགས་སུ་བཅད་པ་གཅིག་གིས། རང་བཞིན་རྟགས་ཀྱི་རྟགས་ཆོས་ལ་འབྲེལ་པ་གང་ཡོད་པའི་འབྲེལ་པ་བདག་ཅིག་འབྲེལ་གྱི་རང་ལྡོག་དང་དོན་ལྡོག་ངོས་གཟུང་བའི་སྒོ་ནས། ཚད་མས་ངེས་པར་བྱ་རྒྱུའི་འབྲེལ་པ་ངོས་གཟུང་བ་
ཡིན་ལ། དེ་ཡང་རྐང་པ་དང་པོ་གཉིས་ཀྱིས་བདག་ཅིག་འབྲེལ་གྱི་རང་ལྡོག་དང། རྐང་པ་ཐ་མ་གཉིས་ཀྱིས་དེའི་དོན་ལྡོག་བཤད་དོ། །དེས་ན་སྔར་རང་བཞིན་ཡོད་ཙམ་དང། ཞེས་སོགས་ཀྱིས་རང་བཞིན་རྟགས་ཀྱང་རྟགས་ཡང་དག་ཡིན། ཅེས་པ་ཙམ་

[059B] འདིས་ནི། རང་བཞིན་རྟགས་ཀྱི་རྟགས་ཆོས་ལ་འབྲེལ་པ་གང་ཚད་མས་ངེས་དགོས་པའི་ངེས་བྱ་བདག་ཅིག་འབྲེལ་རང་ལྡོག་དང་དོན་ལྡོག་ངོས་བཟུང་བ་ཡིན་པས་དོན་གྱི་ཁྱད་པར་ཆེན་པོ་ཡོད་ཅིང། དེའི་ཕྱིར་གཞན་དག། ལོག་རྟོག་བརྒྱུད་དམར་སེལ་ཅིང་
སྔར་བཤད་བཟླས། ཞེས་པའི་བསྡུས་དོན་བྱས་ནས་གཞུང་འདི་སྔར་བཤད་བཟླས་ནས་འཆད་པ་ལ་སྦྱོར་བ་ནི། ཕངས་པ་གོ་བར་བྱེད་པའོ། །གང་ཕྱིར་ཞེས་པ་ནས། རྣམ་གཅོད་བརྗོད་པར་བྱེད་པར་གྲུབ། ཅེས་པའི་བར་མཐའ་དག་ནི། རང་བཞིན་རྟགས་ཀྱི་རྟགས་ཆོས་ངོ་བོ་ཐ་
དད་མེད་པར་བཤད་པ་དེ་ཉིད་ལ་རྩོད་པ་སྤང་བ་འཕྲོས་དང་བཅས་པའོ། །བདག་ཅིག་འབྲེལ་དེ་ལྟ་བུ་དང་ལྡན་པའི་རང་བཞིན་རྟགས་ཀྱི་སྦྱོར་བ་གཏན་ལ་འབེབ་པ་ནི། རང་བཞིན་ཁྱད་པར་བྱེ་བྲག་ལས། ཞེས་སོགས་སོ། །རྟགས་སྦྱོར་བ་ལྟར་བཀོད་པའི་རང་བཞིན་རྟགས་
ཀྱི་རྟགས་ཆོས་ལ་འབྲེལ་བ་དེ་ལྟ་བུ་ཡོད་པར་ཚད་མ་གང་གིས་ངེས་སྙམ་པ་ལ། དེ་འདྲའི་རྟགས་སྦྱོར་གྱི་རྟགས་ཆོས་ལ་འབྲེལ་པ་དེ་འདྲ་ཡོད་པར་ངེས་བྱེད་ཀྱི་ཚད་མ་འཆད་པ་ནི། རྒྱུ་མེད་ཕྱིར་ན་འཇིག་པ་ནི། །རང་གི་ངོ་བོས་རྗེས་འབྲེལ་ཉིད། །ཅེས་སོགས་སོ། །དེས་ན་
གང་ངེས་པར་བྱ་བའི་འབྲེལ་པ་དང། འབྲེལ་པ་དེ་ཉིད་གཞི་གང་ལ་ངེས་པར་བྱ་བའི་རྟགས་སྦྱོར་ངོས་གཟུང་ནས་དེའི་རྗེས་སུ་དེ་ཉིད་གཞི་དེ་ལ་ངེས་བྱེད་ཀྱི་ཚད་མ་བཤད་པ་ཡིན་ནོ། །དེ་ཡང་རང་བཞིན་རྟགས་ཀྱི་རྟགས་ཆོས་ངོ་བོ་ཐ་དད་མེད་པར་བཤད་པ་ལ། གང་ཕྱིར་ཞེས་
སོགས་ཇི་ལྟར་འཕྲོས་པའི་ཚུལ་ནི། བྱས་མི་རྟག་རྫས་གཅིག་ཏུ་ཁས་བླངས་པ་དང། བྱས་པ་སྒྲ་མི་རྟག་སྒྲུབ་ཀྱི་རྟགས་ཡང་དག་ཏུ་ཁས་བླངས་པ་ལ་འགལ་བར་སེམས་པའི་དོགས་པ་འདི་ལྟར་སྐྱེ་བ་ཡིན་ཏེ། གལ་ཏེ་བྱས་མི་རྟག་རྫས་གཅིག་ཡིན་ན། བྱས་པའི་

[060A]༄༅། །རྫས་དང་མི་རྟག་པའི་རྫས་གཅིག་ཏུ་འགྱུར་དགོས་ལ། དེ་ལྟ་ན་རྫས་སུ་གྲུབ་པའི་བྱས་མི་རྟག་ཐ་དད་མེད་པར་འགྱུར་པས་བྱས་པས་སྒྲ་མི་རྟག་པར་སྒྲུབ་པ་དམ་བཅའི་ཕྱོགས་གཅིག་རྟགས་སུ་བཀོད་མའི་མ་གྲུབ་པར་འགྱུར་རོ། །འོན་ཏེ་བྱས་མི་རྟག་
གི་ཐ་དད་དངོས་པོ་ལ་མེད་ཀྱང། རྟོག་པས་བཏགས་པའི་བྱས་པ་རྟགས་སུ་འགོད་པས་སྐྱོན་མེད་ན། རྟོག་དོའི་བྱས་པ་དངོས་པོར་མེད་པ་དེ་འདྲ་ཡིན་ན། མི་རྟག་པ་ཡིན་པར་འགལ་བས་བྱས་པས་སྒྲ་མི་རྟག་པར་སྒྲུབ་པའི་རྟགས་འགལ་བར་འགྱུར་རོ། །དེར་མ་
ཟད་རྗེས་དཔག་གིས་ལྐོག་ཏུ་གྱུར་པའི་དོན་རང་མཚན་མཇལ་བ་མི་སྲིད་པས་རྗེས་དཔག་གི་རྣམ་པར་གཞག་པ་ཐམས་ཅད་ཉམས་པར་འགྱུར་ཞིང། ཕྲ་བའི་མི་རྟག་པ་ལ་སོགས་པ་ཐམས་ཅད་ཚད་མས་མ་གྲུབ་པར་འགྱུར་རོ། །ཞེས་བྱ་བའི་དོགས་པ་འབྱུང་ཞིང་
དེ་ལ་བྱས་མི་རྟག་རྫས་གཅིག་ཡིན་ན། བྱས་པའི་རྫས་དང་མི་རྟག་པའི་རྫས་གཅིག་ཡིན་དགོས་སྙམ་པ་འདི་ནི། གྲངས་ཅན་དང་བྱེ་བྲག་པ་ལ་སོགས་པའི་གྲུབ་པའི་མཐའི་རྩ་བར་གྱུར་པའི་དོགས་པ་ཡིན་ཏེ། འདི་ལྟར་གྲངས་ཅན་ཡང། སྤྱི་གཙོ་བོའི་དང་དུ་རྣམ་འགྱུར་
ཐམས་ཅད་ངོ་བོ་གཅིག་པར་ཁས་བླངས་པ་ན། རྣམ་འགྱུར་རྣམས་སྤྱི་གཙོ་བོ་དང། ངོ་བོ་གཅིག་ཀྱང་རྣམ་འགྱུར་རྣམས་ནང་ཕན་ཚུན་གྱི་ངོ་བོ་ཐ་དད་པའི་རྣམ་དབྱེ་མི་ཤེས་པར། དཀར་ཟལ་གྱི་རང་བཞིན་གང་ཡིན་པ་དེ་ཉིད་ནག་སྒུར་གྱི་ཡང་རང་བཞིན་ཡིན་པ་ལ་
སོགས་པའི་སྒོ་ནས་རྣམ་འགྱུར་ཐམས་ཅད་རང་བཞིན་གཅིག་ཏུ་ཁས་ལེན་པར་བྱེད་པ་ཡིན་ལ། བྱེ་བྲག་པ་ཡང་སྤྱིགས་ལ་རྣམས་རྫས་གཅིག་ཏུ་ཁས་བླངས་ན། བུམ་སྣམ་དང་ཡོད་པ་རྫས་གཅིག་ཡིན་པའི་ཕྱིར། བུམ་པའི་ཡོད་པ་གང་ཡིན་པ་དེ་རྣམ་བུའི་

[060B] དེ་ལྟ་ན་བུམ་པའི་ཡོད་པ་དང་སྣམ་བུའི་ཡོད་པ་ཁྱད་མེད་དུ་གྱུར་པའི་སྒོ་ནས་བུམ་སྣམ་གཅིག་ཏུ་ཁས་ལེན་དགོས་པས། དེ་བས་ན་སྤྱི་གསལ་རྫས་ཐ་དད་དོ་སྙམ་དུ་བསམ་མོ། །དེ་བཞིན་དུ་བྱས་མི་རྟག་རྫས་གཅིག་ཡིན་ནའང། དེ་
གཉིས་ཀྱི་རྫས་སོ་སོར་མེད་པར་འགྱུར་བས། གཅིག་ཏུ་འགྱུར་སྙམ་པའོ། །དེ་ཐམས་ཅད་ཀྱང་རང་བཞིན་གཅིག་འཛིན་གྱི་བློ་ལྷན་སྐྱེས་འདིའི་རྩ་བ་ཅན་ཡིན་ཏེ། འདི་ཉིད་ཀྱི་འཛིན་སྟངས་གྲུབ་མཐས་གསོས་བཏབ་པའོ། །དེ་ལྟ་བུའི་དོགས་པ་འདི་ཉིད་ཀྱིས་ལན་སྟོན་པ་ལ་
གང་ཕྱིར་ཞེས་སོགས་ཤོལོ་ཀ་གསུམ་གྱིས་ལན་དངོས་སྟོན་པར་བྱེད་ཅིང། དེ་མན་ཆད་ནི་དི་ལས་འཕྲོས་པའམ། ལན་དེ་ཉིད་བསྒྲུབས་པའི་སྒོ་ནས་དོགས་པའི་རྩ་བ་དྲུངས་འབྱིན་པའི་ཕྱིར་དུ། གཞན་སེལ་གྱི་རྣམ་གཞག་རྒྱས་པར་འཆད་བར་བྱེད་དོ། །དེ་ལ་གང་ཕྱིར་
ཞེས་སོགས་ཤླཽ་ཀ་གསུམ་གྱིས། རྩོད་པ་དེ་ཉིད་ལ་ལན་དངོས་འདེབས་པའི་ཚུལ་ནི། བྱས་མི་རྟག་ངོ་བོ་གཅིག་ཡིན་ཀྱང་ལྡོག་པ་ཐ་དད་ཡིན་པའི་ཕྱིར། བྱས་པས་སྒྲ་མི་རྟག་པར་སྒྲུབ་པའི་རྟགས་ཆོས་ཐ་དད་མེད་པའི་མ་གྲུབ་པར་ཐལ་བའི་སྐྱོན་མེད་དོ་ཞེས་
སྟོན་པར་བྱེད་པ་ཡིན་ལ། དེ་ཉིད་ཀྱང་བྱས་མི་རྟག་སོགས་ལྡོག་པ་ཨྠ་དད་དུ་འབྱེད་པའི་གཞི་དང། འབྱེད་པའི་རྒྱུ་མཚན་དང། ཇི་ལྟར་འབྱེད་བའི་ཚུལ་དང། དེ་ལྟར་ཕྱེ་བའི་ལྡོག་པ་རྣམས་ལ་སྒྲ་རྟོག་སོ་སོར་འཇུག་ཚུལ་སོགས་ཀྱི་སྒོ་ནས་འཆད་པར་བྱེད་དོ། །དེ་ལྟར་
བྱས་མི་རྟག་སོགས་ལྡོག་པ་ཐ་དད་དུ་བཏན་ལ་ཕབ་པ་ན། དེ་ཉིད་དང་བྱས་མི་རྟག་ངོ་བོ་གཅིག་ཡིན་པ་འགལ་མེད་དོ་ཁས་བླངས་པས་ཆོག་པ་ལ། བྱས་མི་རྟག་ལྡོག་པ་ཐ་དད་པའི་ཆ་སྒྲོ་བཏགས་ཡིན་པར་གྲུབ་དགོས་ཏེ། དེ་ལྟར་མ་གྲུབ་ན་བྱས་མི་རྟག་ཐ་དད་

[061A]༄༅། །པའི་ཆ་དེ་དངོས་པོའི་གནས་ཚོད་དུ་སོང་བས་བདེན་པའི་ཐ་དད་དུ་འགྱུར་ལ། དེ་ལྟ་ན་རྫས་ཐ་དད་དུ་འགྱུར་བའི་ཕྱིར་ངོ་བོ་ཐ་དད་དུ་ཡང་འགྱུར་བས་སོ། །བྱས་མི་རྟག་ངོ་བོ་གཅིག་ཀྱང་ཡིན་ལ། ངོ་བོ་ཐ་དད་ཀྱང་ཡིན་ནོ་ཞེས་འགལ་
འདུ་ཁས་བླང་དགོས་པར་འགྱུར་རོ། །དེ་ལྟར་བྱས་མི་རྟག་ལྡོག་པ་ཐ་དད་པའི་ཆ་སྒྲོ་བཏགས་སུ་འགྲུབ་པ་ལ། དེ་གཉིས་ལྡོག་པ་ཐ་དད་དུ་འབྱེད་པའི་རྟོག་པའི་སྣང་ཡུལ་དངོས་པོ་མ་ཡིན་པར་འགྲུབ་དགོས་ཏེ། དེའི་སྣང་ཡུལ་དངོས་པོ་ཡིན་ན། རྟོག་པ་དེ་ཉིད་སྣང་ཡུལ་ལ་མ་འཁྲུལ་
བའི་ཤེས་པར་འགྱུར་བས། དེ་གཉིས་ཐ་དད་པའི་ཆ་རྫས་གྲུབ་ཏུ་འགྱུར་བའི་ཕྱིར་རོ། །དེ་ལྟར་བྱས་མི་རྟག་སོགས་ལྡོག་པ་ཐ་དད་དུ་འབྱེད་པའི་རྟོག་པའི་སྣང་ཡུལ་རྫས་སུ་གྲུབ་པ་ཁེགས་པ་ལ་ཡང་སྒྲ་རྟོག་སྒྲུབ་པས་འཇུག་པ་ཁེགས་ཤིང། སོལ་བས་འཇུག་པར་གྲུབ་པ་ལ་རག་
ལས་པ་ཡིན་ཏེ། གཞན་དུ་ན་རྟོག་པ་དེ་དག་གི་སྣང་ཡུལ་རྫས་སུ་གྲུབ་པར་མི་འདོད་བཞིན་དུ་ཁས་བླང་དགོས་པའི་ཕྱིར་རོ། །དེའི་རྒྱུ་མཚན་ཡང་ཤེས་པ་གང་གི་སྣང་ཡུལ་རང་མཚན་ཡིན་ན། ཤེས་པ་དེ་ཉིད་སྒྲུབ་འཇུག་ཡིན་པས་ཁྱབ་པའི་ཕྱིར་དང། རྟོག་པའི་སྣང་
ཡུལ་རང་མཚན་ཡིན་ན། རྗོད་བྱེད་ཀྱི་སྒྲའི་དོན་ཡང་རང་མཚན་དུ་འགྱུར་བས་སྒྲ་ཡང་སྒྲུབ་འཇུག་ཏུ་འགྱུར་དགོས་པའི་ཕྱིར་རོ། །དེས་ན་བྱས་མི་རྟག་སོགས་ངོ་བོ་གཅིག་ཡིན་ཀྱང་ལྡོག་པ་ཐ་དད་པའི་རྒྱུ་མཚན་གྱིས་བྱས་པས་སྒྲ་མི་རྟག་པ་སྒྲུབ་པ་སོགས་ཀྱི་རྟགས་ཀྱི་
རྣམ་གཞག་ཐམས་ཅད་འཐད་པར་འགྲུབ་པོ། སྒྲ་རྟོག་ཡུལ་ལ་སྒྲུབ་པས་འཇུག་བ་ཁེགས་ཤིང། སེལ་བས་འཇུག་པ་གྲུབ་པ་ལ་རག་ལས་པ་ཡིན་ལ། གཞན་ཡང་བདེན་པ་གཉིས་ཀྱི་རྣམ་གཞག་ལ་ལོག་པར་རྟོག་པ་ཇི་སྙེད་པ་ཕལ་ཆེ་བ་ནི། གཞན་སེལ་བའི་རྣམ་གཞག་

[061B] རྩོད་ལན་དེ་ཉིད་ཀྱི་མཇུག་ཏུ་གཞན་སེལ་བའི་རྣམ་བཞག་རྒྱས་པར་གསུངས་པ་ཡིན་ལ། དེ་ཡང། དོན་གྱི་རང་གི་ངོ་བོ་གཅིག་ཅེས་པ་ནས། རྐྱེན་ཡོད་དེ་ནི་རྟོགས་པར་འགྱུར། །ཞེས་པའི་བར་གྱིས་སྒྲ་རྟོག་སྒྲུབ་པས་འཇུག་པ་
ལ་གནོད་ཀྱེད་ཡོད་ཅིང། སེལ་བས་འཇུག་པ་ལ་ཉེས་པ་དེ་དག་མེད་པའི་ཚུལ་རྒྱས་པར་འཆད་པར་བྱེད་ལ། སྤྱི་རྫས་གཞན་ཁས་བླངས་བ་ལ་སློབ་དཔོན་ཕྱོགས་གླང་གིས། རང་དབང་མེད་ཕྱིར་དེ་ལྡན་མིན། །ཞེས་སོགས་ཀྱི་གནོད་བྱེད་བརྗོད་པ་དེ་སེལ་བ་སྨྲ་བ་ལ་ཡང་
མཚུངས་པར་འགྱུར་རོ། །ཞེས་པའི་རྩོད་པ་སྤོང་བ་ནི། དེ་ལའང་གཞན་ལས་ལྡོག་པ་དང། ཞེས་པ་ནས། བྱ་བ་འདི་ལ་རྒྱུ་ཅི་ཡོད། ཅེས་པའི་བར་ཡིན་ཅིང། སྒྲ་རྟོག་གཞན་སེལ་བས་འཇུག་ན། གཞན་སེལ་བ་དེ་ཡང་གང་ཡིན་སྙམ་པ་ལ། ཐ་དང་དངོས་རྣམས་
ལ་བརྟེན་ནས། ཞེས་པ་ནས་བཟུངས་ཏེ། སྤྱི་ཉིད་དུ་ནི་འཇུག་ཕྱིར་རོ། །ཞེས་པའི་བར་གྱིས་གཞན་སེལ་བའི་སྤྱིའི་རྣམ་གཞག་འཆད་པར་བྱེད་ལ། དེ་ལྟར་སྤྱི་འཛིན་ནི་རྟོག་པའི་སྣང་ཡུལ་དུ་གྱུར་བའི་གཞན་སེལ་བའི་སྤྱི་དེ་ཉིད་རྟོག་པ་ལ་ཇི་ལྟར་སྣང་བའི་ཚུལ་
ལ་སོགས་པ་རྒྱས་པར་བཤད་ནས། དེའི་རྗེས་སུ་སྒྲ་དོན་དངོས་པོ་མ་ཡིན་ཞིང་གཞན་སེལ་བའི་སྒྲ་དོན་ལ་རྗོད་བྱེད་ཀྱི་སྒྲ་ཇི་ལྟར་བརྡ་སྦྱོར་བའི་ཚུལ་ལ་སོགས་པ་རྒྱས་པར་འཆད་པ་ནི། སྒྲ་རྣམས་ཀྱིས་ནི་བརྡ་བཏགས་སྟོན། ཞེས་པ་ནས། དེ་བྱེད་བརྟན་པའི་ངོ་བོའི་
ཕྱིར། ཞེས་པའི་བར་རོ། །དེ་ལྟར། སྒྲ་དོན་དང་རྟོག་པའི་སྣང་ཡུལ་རྫས་སུ་གྲུབ་པ་བཀག་ནས། སྒྲ་རྟོག་སེལ་བས་འཇུག་པར་བཤད་པ་ལ། རྩོད་པ་སྤོང་བ་ནི། ཤིང་མ་ཡིན་ལྡོག་པ་ཡིས། ཞེས་སྲོགས་ཏེ། དེ་ཡང་ཤིང་མ་ཡིན་ལས་ལྡོག་པ་ཡིས། །

[062A]༄༅། །ཞེས་སོགས་དང། བློ་དོན་འགལ་ལས་རྣམ་བཟློག་ནས། །ཞེས་སོགས་དང། གང་ཞིག་གང་ལས་ཐ་དད་པ། །ཞེས་སོགས་ཀྱིས་རྩོད་སྤོང་རིམ་པ་གསུམ་སྟོན་པར་བྱེད་དོ། །རྣམ་གཅོད་གཅིག་གཅིག་ཅེས་པ་ནས། བརྡ་ལས་བྱུང་བའང་
བསྙད་པར་བྱ། །ཞེས་པའི་བར་གྱིས། དེ་ལྟར་སེལ་བ་སྨྲ་བའི་ལུགས་ལ་སྤྱི་གཞི་མཐུན་སོགས་ཀྱི་ཐ་སྙད་འཐད་ཅིང། ཕྱོགས་གཞན་ལ་མི་འཐད་དོ། །ཞེས་རང་བཞིན་གྱི་གྲུབ་མཐའི་སྐྱོན་ཡོན་གྱི་ཁྱད་པར་བཤད་པའི་སྒོ་ནས་ཕྱོགས་གླང་གི་ལུགས་འདི་ལ་བརྟེན་
རིགས་པར་བསྟན་ནོ། །གལ་ཏེ་གཅིག་གནས་པ་ཡི་ཕྱིར་ཞེས་སོགས་ཀྱིས། ཕྱི་རོལ་པ་གང་དག་རྟོག་པའི་སྣང་ཡུལ་དང། སྒྲ་དོན་དུ་གྱུར་བའི་སྤྱི་དངོས་པོ་བ་ཡོད་པར་འདོད་པ་དེ་དག་འགོག་པའི་ཚུལ་སྟོན་པ་ཡིན་ལ། དེ་ཡང་གལ་ཏེ་གཅིག་གནས་པ་ཡི་ཕྱིར།།
ཞེས་པ་ནས། བ་ལང་ཉིད་སོགས་དེ་ལྡན་འཐོབ། །ཅེས་པའི་བར་གྱིས། རྒོལ་བ་སོ་སོའི་འདོད་པ་དམིགས་མ་ཕྱེ་བར། དེ་འདྲའི་སྤྱི་དངོས་པོ་པ་ལས་ལེན་པ་ལ་དགག་པ་སིར་སྟོན་ཅིང། གང་དག་རིགས་ནི་གསལ་བ་ལས། །ཞེས་པ་ནས། གཞན་ཉིད་ན་ཡང་རྟན་
ཡིན་ཕྱིར། །ཞེས་པའི་བར་གྱིས། བྱེ་བྲག་པ་དང་གྲངས་ཅན་པའི་འདོད་པ་སོ་སོར་ཕྱེ་ནས་དགག་པ་མདོར་བསྟན་པ་ཡིན་ལ། དེ་མན་ཆད་ཀྱིས། དེ་དག་གི་འདོད་པ་སོ་སོ་ལ་དགག་པ་རྒྱས་པར་སྟོན་པ་ཡིན་ཏེ། དེ་ཡང། མི་འགྲོ་དེ་ན་ཡོད་པའང་མིན། །ཞེས་པ་
ནས༑ སྒྲ་དང་ཤེས་པའི་རྒྱུ་ཡིན་ནོ། །ཞེས་པའི་བར་གྱིས་བྱེ་བྲག་པའི་འདོད་པ་འགོག་པར་བྱེད་ཅིང། གལ་ཏེ་ལྡོག་པ་སྤང་བ་ཡི། །ཞེས་པ་ནས། འཇུག་པ་ལ་སོགས་ཐལ་འགྱུར་ཕྱིར། །ཞེས་པའི་བར་གྱིས་གྲངས་ཅན་གྱི་འདོད་པ་འགོག་པར་བྱེད་ལ་

[062B] གཅེར་བུ་པ་ཡང་ཁེགས་པར་བསྟན་པའི་སྒོ་ནས་དེ་ཉིད་འགོག་པ་ནི། དེ་ཉིད་ཀྱིས་ནི་འཛེམ་མེད་པ། །ཞེས་སོགས་ཡིན་ཅིང། དེ་ལྟར་ཇི་སྐད་བཤད་པ་ཐམས་ཅད་ཀྱིས་སྒྲུབ་པའི་སྒྲ་རྟོག་སེལ་བའི་ཡུལ་ཅན་དུ་རྒྱས་པར་
བསྒྲུབས་ནས་དགག་པའི་སྒྲ་རྟོག་སེལ་བའི་ཡུལ་ཅན་དུའང་དཔེ་མེད་པར་གྲུབ་པའི་ཚུལ་སྟོན་པ་ནི། དངོས་མེད་ངོ་བོ་མེད་པའི་ཕྱིར། །ཞེས་སོགས་རྐང་པ་བཞིའོ། །གཞུང་དེ་དག་ནི་ནང་གསེས་ཀྱི་འབྲེལ་རྣམ་པར་གཞག་པའི་བསྡུ་བ་དག་ནི། རང་རང་གི་ཚིག་དོན་གྱི་སྐབས་སུ་
བཤད་པར་བྱའོ། །གཉིས་པ་རྟོགས་དཀའ་བའི་དོན་གྱི་གཙོ་བོ་ངོས་གཟུང་བ་ནི། དེ་ཡང་བུམ་པ་ཉིད་ལ་མཚོན་ན། རྟོག་པ་ལ་བུམ་པར་སྣང་བ་རང་གི་མཚན་ཉིད་ཀྱིས་གྲུབ་པ་བཀག་པ་ན། རང་གི་མཚན་ཉིད་ཀྱིས་གྲུབ་པའི་བུམ་པ་རྟོག་པ་ལ་སྣང་བ་ཡང་ཁེགས་ནས་འཇོག་
མི་ཤེས་ཤིང། དེ་བཞིན་དུ་རྟག་པ་ལ་བུམ་པར་སྣང་བའི་རང་མཚན་ཡོད་པར་བསྒྲུབས་པ་ན། རྟོག་པ་ལ་བུམ་པར་སྣང་བ་ཡང་རང་གི་མཚན་ཉིད་ཀྱིས་གྲུབ་པ་མེ་ཁེགས་ཤིང། རྟོག་པས་བཏགས་པ་ཙམ་དུ་འཇོག་མི་ཤེས་པར་འགྱུར་ལ། སྤྱི་མཚན་དངོས་པོ་ཡིན་པ་
བཀག་ན། དངོས་པོ་ཉིད་ཀྱང་ཁེགས་ནས་དངོས་པོའི་མཚན་གཞི་མི་རྙེད་ཅིང། རང་དབང་དུ་དངོས་པོའི་མཚན་གཞི་ཞིག་ཁས་བླངས་ན། སྤྱི་མཚན་ཡང་དངོས་པོར་ཁས་ལེན་དགོས་པའི་སྒོ་ནས་ཀུན་རྫོབ་ཙམ་དུ་ཡོད་པ་དང། དོན་དམ་དུ་ཡོད་པའི་ཆོས་གཉིས་གཅིག་
ཚད་མར་བཟུང་ནས། ཅིག་ཤོས་སུན་འབྱིན་པའི་འགལ་འདུ་འབའ་ཞིག་ཏུ་འགྱུར་བ་འདི། རིགས་པའི་དབང་ཕྱུག་རྣམ་གཉིས་ཀྱི་གཞུའི་གདོན་གྱི་གཙོ་བོ་གང་ཡིན་པ་དེ་མ་རྟོགས་པས་ནོངས་པ་ཡིན་ལ། དེ་ཉིད་ཀྱི་ཕྱོགས་སུ་མ་ཕྱིན་པར་སྡེ་བདུན་མདོ་དང་བཅས་པའི་

[063A]༄༅། །དགག་བྱའི་གཙོ་བོ་གང་ཡིན་པ་དེ་ཉིད་གཞུང་ལུགས་ཀྱི་སྙིང་པོ་དམ་པར་བཟུང་བས། གངས་རིའི་ཁྲོད་འདིར་ཕྱི་རབས་ཀྱི་རྟོག་གེ་སྨྲ་བ་དག་གིས། ཁ་ཅིག་གིས་ནི་སྒྲ་རྟོག་གི་དངོས་ཡུལ་དང། བྱས་པས་སྒྲ་མི་རྟག་པར་སྒྲུབ་པའི་རྟགས་ཆོས་
དོན་གསུམ་སོགས་ཀྱང་དངོས་པོར་ཁས་བླངས་ནས། ཀུན་རྫོབ་ཙམ་དུ་ཡོད་པའི་ཆོས་རྣམ་པར་འཇིག་པར་བྱེད་ལ། གཞན་དག་གིས་ནི། སྤྱི་མཚན་དངོས་པོ་ཡིན་པ་འགོག་པའི་རིགས་པ་ཐམས་ཅད་བུམ་པ་དངོས་པོ་ཡིན་པ་སོགས་ལའང་མཚུངས་པ་
མཐོང་ནས། དངོས་པོའི་མཚན་གཞི། རྡུལ་ཕྲན་ཙམ་ཡང་རང་དབང་དུ་ཁས་བླངས་མེད་པར། དགེ་སྡིག་སོགས་འབྲས་བུ་བསྐྱེད་པའི་ཆོས་ཐམས་ཅད་ལ་སྐུར་བ་འདེབས་པར་བྱེད་པའི་ཆད་པར་ལྟ་བ་ཆེན་པོ་ཡོངས་སུ་བཟུང་སྟེ། ཁ་བ་ཅན་གྱི་ལྗོངས་མཐའ་
དག་མུན་སྤྲུལ་གང་ཅི་ཡང་རུང་བས་ཁྱབ་པར་བྱེད་དོ། །དེས་ན་རྟོག་པའི་སྣང་ཡུལ་དང། སྒྲ་དོན་མཐའ་དག་རང་མཚན་ཡིན་པ་མ་ཁེགས་ན། སྒྲ་རྟོག་སྒྲུབ་པས་འཇུག་པ་ཁེགས་པའི་ཐབས་མེད་པས་རྟོག་པའི་སྣང་ཡུལ་དང། སྒྲ་དོན་ཡིན་པའི་རང་མཚན་
ཡོད་པ་ལེགས་པར་ཁེགས་དགོས་ཤིང། དེའི་ཕྱིར་རྟོག་པ་ལ་བུམ་པར་སྣང་བ་དང། བུམ་པ་མ་ཡིན་པ་ལས་ལོག་པར་སྣང་བ་སོགས་ཀྱང་དངོས་པོ་ཡིན་པ་ཁེགས་དགོས་ཏེ། གཞན་དུ་ན། བུམ་འཛིན་རྟོག་པའི་སྣང་ཡུལ་ཐམས་ཅད་དངོས་པོར་གྲུབ་པ་
ཁེགས་པའི་ཐབས་མེད་དོ། །དེ་ལྟ་ན་ཡང་དངོས་པོ་ཡིན་ན་རྟོག་པ་ལ་དངོས་སུ་སྣང་བ་དང། སྒྲས་དངོས་སུ་བརྗོད་པ་ཡིན་པར་མི་འགལ་ཏེ། གཞན་དུ་ན་རྗེས་དཔག་ཚད་མས་རང་གི་གཞལ་བྱ་དངོས་སུ་རྟོགས་པ་དང། བུམ་པ་ཞེས་བརྗོད་པའི་སྒྲ་ལས་

[063B] །དེས་ན་བུམ་པ་རྟོག་པ་ལ་དངོས་སུ་སྣང་ཞིང། རྟག་པ་ལ་བུམ་པར་སྣང་བ་བུམ་པ་མ་ཡིན་པ་དང། རྟོག་པ་ལ་བུམ་པར་སྣང་བ་རྟོག་པའི་སྣང་ཡུལ་ཡིན་ཅིང། དངོས་པོ་མ་
ཡིན་ཀྱང། རྟོག་པ་ལ་བུམ་པར་སྣང་བ་ཡིན་ན་རྟོག་པའི་སྣང་ཡུལ་ཡིན་མི་དགོས་ཤིང། སྒྲོ་བཏགས་ཡིན་མི་དགོས་པ་དང། དེ་བཞིན་དུ་བུམ་པ་སྒྲས་དངོས་སུ་བརྗོད་ཀྱང། སྒྲ་དོན་མ་ཡིན་ཞིང། བུམ་པ་ཞེས་བརྗོད་པའི་སྒྲ་དོན་རྫས་སུ་མ་གྲུབ་ཅིང། དེའི་
དངོས་ཀྱི་བརྗོད་བྱ་རྫས་སུ་མ་གྲུབ་ཀྱང། དེས་དངོས་སུ་བརྗོད་པ་ཡིན་ན། རྫས་སུ་མ་གྲུབ་མི་དགོས་པའི་ཚུལ་འདི་ནི། སྡེ་བདུན་གྱི་ཐུན་མོང་མ་ཡིན་པའི་ཁྱད་ཆོས་ཡིན་པར་ཤེས་པར་བྱ་ལ། སྒྲ་དོན་དང། སྤྱི་མཚན་དང། རྟོག་པའི་སྣང་ཡུལ་དང། གཞན་
སེལ་བ་ཞེས་བྱ་བ་རྣམས་ནི་མིང་གི་རྣམ་གྲངས་ཡིན་ཅིང། ཅིའི་ཕྱིར་གཞན་སེལ་བ་ཞེས་བྱ་ཞེ་ན། རང་སྣང་ཡུལ་དུ་བྱེད་པའི་ཤེས་པས་སྒྲུབ་པ་རང་དབང་བའི་ཚུལ་དུ་གཞན་གསལ་བ་ལ་མ་ལྟོས་པར་ཡུལ་དུ་བྱེད་པ་མ་ཡིན་གྱི། གཞན་གསལ་བའམ་
དེ་མིན་རྣམ་པར་བཅད་པའི་སྒོ་ནས་དངོས་ཡུལ་དུ་བྱེད་དགོས་པའི་ཕྱིར། གཞན་སེལ་བ་ཞེས་བྱའོ། །ཕྱི་རོལ་པ་དག་གིས་ཀྱང་རང་མཚན་རྟོག་པའི་དངོས་ཡུལ་དུ་ཁས་བླངས་པ་ན། སྣང་ཡུལ་དུ་ཡང་ཁས་ལེན་དགོས་པར་སོང་ནས་སྒྲ་རྟོག་སྒྲུབ་པས་འཇུག་པར་
ཁས་ལེན་པ་ཡིན་ཅིང། སྒྲ་དང་རྟགས་ལ་སོགས་པ་སེལ་འཇུག་ཏུ་ཁས་བླངས་ན། དེ་དག་རང་མཚན་ལ་གཏན་ནས་མ་རེག་པར་རྟོག་པས་རློམས་པ་ཙམ་འབའ་ཞིག་གོ། །སྙམ་ནས་རྟོག་པས་བཏགས་པ་ཙམ་གྱི་ཆོས་ལ། ཚད་མ་དང་གཞལ་བྱའི་རྣམ་གཞག་

[064A]༄༅། །སྐྱོན་མེད་འཇོག་མི་ཤེས་པར། རྟགས་དང་རྗེས་དཔག་སོགས་སེལ་བས་འཇུག་ན། དེ་དག་གིས་དོན་རང་མཚན་ལ་སྒྲོ་འདོགས་ཆོད་པ་དང། རང་མཚན་ལ་མི་སླུ་བར་ཇི་ལྟར་འགྱུར་ཞིང། སྒྲ་ལས་དོན་རང་མཚན་ཐོབ་པར་ཇི་ལྟར་འགྱུར་ཞེས་
སོགས་ཀྱི་ཀླན་ཀ་ཡང་དང་ཡང་དུ་འབྱུང་བ་ཡིན་ནོ། །དེས་ན་རྟོག་པས་བཏགས་པ་ཙམ་གྱི་ཆོས་ལ་ཚད་མ་དང། གཞལ་བྱའི་རྣམ་གཞག་སྐྱོན་མེད་འཇོག་མི་ཤེས་ན། མདོ་སེམས་དང་དབུ་མ་པ་གང་གི་ཡང་ལུགས་ཆ་ཙམ་ཡང་འཇོག་མི་ཤེས་ཤིང། ཐ་སྙད་ཙམ་དུ་
ཡོད་པས་ཡོད་པའི་གོ་མི་ཆོད་པར་སྒྲོ་འདོགས་པའི་སྒོ་ནས་ཀུན་རྫོབ་ཀྱི་ཆོས་ཐམས་ཅད་ལ་འཛེམ་མེད་དུ་སྐུར་བ་འདེབས་པ་རྒྱད་པན་གྱི་རིང་ལུགས་འཛིན་པར་འགྱུར་ལ། རྟོག་པས་བཏགས་པ་ཙམ་གྱི་ཆོས་དང། དོན་བྱེད་ནུས་པའི་གཞི་མཐུན་ཁས་བླངས་ན། གཞུང་
ལུགས་འདི་པ་དག་གི་ཐུན་མོང་མ་ཡིན་པའི་དོན་དམ་གྱི་ཚུལ་ལུགས་བཤིག་པར་འགྱུར་བ་ཡིན་ནོ། །དེ་བས་ན། རང་གི་མཚན་ཉིད་ཀྱིས་གྲུབ་པའི་དངོས་པོ་ཡིན་ན། བདེན་པར་གྲུབ་པས་ཁྱབ་པས་དེ་ཉིད་སྣང་ཡུལ་དུ་བྱེད་པའི་ཤེས་པ་ཐམས་ཅད་སྒྲུབ་འཇུག་མ་འཁྲུལ་བར་
འགྱུར་བའི་ཕྱིར། སྒྲ་རྟོག་ཐམས་ཅད་སེལ་བས་འཇུག་པའི་རྣམ་གཞག་རྒྱས་པར་གསུངས་པ་ཡིན་ཅིང། སྡེ་བདུན་ལུགས་ཀྱི་ཐུན་མོང་མ་ཡིན་པའི་བདེན་གཉིས་ཀྱི་རྣམ་གཞག་ཇི་ལྟ་བ་བཞིན་དུ་རྟོགས་པ་ནི། གཞན་སེལ་བའི་རྣམ་གཞག་ཁོང་དུ་ཆུད་པ་ལ་རག་ལས་
པ་ཡིན་པས། འདི་ཉིད་ནན་ཏན་གྱིས་སྒྲུབ་པར་མཛད་དོ། །དེའི་ཕྱིར་གང་དག་གཞུང་ལུགས་འདིའི་དགོངས་པ་དབུ་མར་གནས་སོ། །ཞེས་སྨྲ་བ་དག་གིས་ནི། རང་ལ་གཞུང་ལུགས་གང་གི་ཡང་རྣམ་གཞག་མ་ཆགས་པ་གསལ་བར་བྱས་པ་ཡིན་ཏེ། དབུ་མ་པའི་ལུགས་ལ་རྟོག་

[064B] དངོས་པོའི་གཞི་མཐུན་མི་སྲིད་པར་ཁས་བླངས་ན། དངོས་པོ་ཡིན་ན་བདེན་པར་མ་གྲུབ་པས་ཁྱབ་པ་ཁས་ལེན་དགོས་པར་འགྱུར་ལ། གཞན་དུ་ན། རང་ལུགས་ཀྱི་བདེན་གཉིས་ཀྱི་རྣམ་གཞག་བྱེད་པ་ལ་སེལ་བའི་རྣམ་གཞག་འདི་དག་ཐམས་
ཅད་ཁེགས་དགོས་པས། འབད་པ་བརྒྱ་ཕྲག་གིས་བསྒྲུབས་པའི་སེལ་བའི་རྣམ་གཞག་ཐུན་མོང་མ་ཡིན་པ་འདི་ཐམས་ཅད་རང་ལུགས་ཀྱི་ཐུན་མོང་མ་ཡིན་པའི་དགག་བྱར་འགྱུར་བས་འདི་དག་སྡེ་འདུན་རང་ལུགས་ཀྱི་རིག་པ་གང་གིས་ཚུལ་ཇི་ལྟར་འགོག་དབུ་མ་ལ་དགའ་བ་ཁྱེད་
ཀྱིས་སྨྲོས་ཤིག་གཞན་ཡང་རང་མཚན་གྱི་དོན་ལྡོག་དང། དེ་ཉིད་ཡུལ་དུས་རང་བཞིན་མ་འདྲེས་པའི་དོན་ལ་སོགས་པ་སེལ་བའི་སྐབས་ཀྱི་གཞུང་འདི་དག་གི་དོན་འཆད་པ་ལ་ཤིན་ཏུ་ཉེ་བར་མཁོ་བའི་དཀའ་བའི་གནས་འགའ་ཞིག་ཡོད་མོད་ཀྱི་ཁོ་བོས་ཚད་མ་ཡིད་ཀྱི་མུན་སེལ་
དུ་རྒྱས་པར་བཤད་ཟིན་པའི་ཕྱིར། འདིར་མ་བྲིས་ཏེ་ཡི་གེ་མངས་པར་འགྱུར་བས་འཇིགས་པས་སོ། །གཉིས་པ་ཡན་ལག་གི་དོན་ལ། གང་ངེས་པར་བྱ་བ་བདག་གཅིག་འབྲེལ་གྱི་རང་ལྡོག་དང་དོན་ལྡོག་བཤད། གཞི་གང་ལ་ངེས་པར་བྱ་བ་རང་བཞིན་རྟགས་ཀྱི་སྦྱོར་བའི་
དབྱེ་བ་བསྟན། གཞི་དེ་དག་ལ་འབྲེལ་པ་དེ་ཉིད་ངེས་བྱེད་ཀྱི་ཚད་མ་བཤད་པའོ། །དང་པོ་ལ། དངོས་དང། རྩོད་པ་སྤང་བ་གཉིས། དང་པོ་ནི། འབྲས་རྟགས་སུ་མ་ཟད་རང་བཞིན་གྱི་གཏན་ཚིགས་ལ་ཡང་རྟགས་ཆོས་མེད་ན་མི་འབྱུང་བའི་འབྲེལ་བ་ཡོད་པ་ཡིན་ལ། འབྲེལ་
བ་དེ་ཡང་ཇི་ལྟ་བུ་ཞེ་ན། རྟགས་རང་ཉིད་ཡོད་པ་ཙམ་དང། བསྒྲུབ་བྱའི་ཆོས་དེ་རང་ཆས་སུ་འབྲེལ་བའི་བདག་གཅིག་འབྲེལ་ཡིན་ནོ། །དེ་ལྟར་བདག་གཅིག་འབྲེལ་གྱི་རང་ལྡོག་བསྟན་ནས། དེའི་དོན་ལྡོག་སྟོན་པ་ནི། ཡོད་པའི་བདག་ཉིད་བྱས་པ་ཆོས་ཅན། ཁྱོད་མི་

[065A]༄༅། །རྟག་པ་དང་བདག་གཅིག་ཏུ་འབྲེལ་ཏེ། མི་རྟག་པ་དེ་མེད་ན་ནི་དེའི་སྟོབས་ཀྱིས་ཁྱོད་ཀྱང་མེད་པར་འགྱུར་ཞིང། ཁྱོད་དེ་དང་ངོ་བོ་ཐ་དད་མེད་པའི་ཕྱིར་རོ། །འདིས་ཕན་ཚུན་ཐ་དད་གཅིག་བཀག་ན་ཁེགས་ཤིང། ངོ་བོ་གཅིག་ཡིན་པ་བདག་གཅིག་འབྲེལ་གྱི་
མཚན་ཉིད་དུ་བཤད་པ་ཡིན་ལ། འོན་ཀྱང་ཐ་དད་དངོས་སུ་མ་སྨོས་པ་ནི་འབྲེལ་པ་ཙམ་ལ་ཐ་དད་ཀྱིས་ཁྱབ་པ་གོ་སླ་བའི་དབང་དུ་བྱས་པའོ། །གཉིས་པ་རྩོད་པ་སྤང་པ་ལ། རྩོད་པ་དངོས་དང། དེ་ལས་འཕྲོས་པའི་དོན་རྒྱས་པར་བཤད་པ་གཉིས། དང་པོ་ལ། རྩོད་པ་
དགོད་པ་ནི། གལ་ཏེ་བྱས་མི་རྟག་རྫས་གཅིག་ཡིན་ན། བྱས་པའི་རྫས་དང་མི་རྟག་པའི་རྫས་གཅིག་ཏུ་འགྱུར་དགོས་པའི་ཕྱིར། བྱས་པས་སྒྲ་མི་རྟག་པར་སྒྲུབ་པ་ཆོས་རྟགས་ཐ་དད་མེད་པའི་མ་གྲུབ་པར་འགྱུར་རོ་ཞེ་ན། བྱས་མི་རྟག་རྫས་གཅིག་ཡིན་ཀྱང་བྱས་པའི་
རྫས་དང་མི་རྟག་པའི་རྫས་ལྡོག་པ་ཐ་དད་པ་ཡིན་པས་སྐྱོན་མེད་དོ་ཞེས་སྟོན་པ་ནི། གང་གི་ཕྱིར་དངོས་པོ་ཀུན་རྟོག་པས་བཏགས་པ་ཙམ་མ་ཡིན་པར། རང་བཞིན་གྱིས་གཞན་དང་མ་འདྲེས་པར་རང་རང་གི་ངོ་བོ་ལ་གནས་པའི་ཕྱིར། རིགས་མཐུན་གྱི་དངོས་པོ་དང་
གཞན་རིགས་མི་མཐུན་གྱི་དངོས་པོ་དག་ལས་ལྡོག་པ་ལ་ནི་བརྟེན་པ་ཅན་ཡིན་ནོ། །འདིས་ནི་དངོས་པོ་སྒྲ་ལྟ་བུ་གཅིག་ཀྱང་མ་བྱས་རྟག་པ་སོགས་བྱས་པ་ལ་ལྟོས་པའི་རིགས་མི་མཐུན་དང། བྱས་པ་ལ་ལྟོས་པའི་རིགས་མཐུན་བུམ་པ་སོགས་དང། མ་འདྲེས་པའི་ངོ་བོར་
རང་རྒྱུ་ལས་སྐྱེས་པར་བསྟན་པའི་སྒོ་ནས་སྒྲའི་བྱས་མི་རྟག་སོགས་སྒྲ་དང་རྫས་གཅིག་ཡིན་པའི་རྒྱུ་མཚན་བསྟན་པ་ཡིན་ལ། དེ་ཉིད་ཀྱི་དོན་བསྡུས་ནས་བསྟན་ན། ཤེས་བྱ་ཆོས་ཅན། སྒྲ་བྱས་མི་རྟག་པ་གསུམ་རྫས་གཅིག་ཡིན་པར་ཐལ། སྒྲ་དེ་རང་རྒྱུ་ལས་

[065B] མ་བྱས་རྟག་པ་སོགས་ལས་ལག་པར་སྐྱེས་པའི་ཕྱིར། དེ་ལྟར་སྟོན་པའི་གཞུང་འདི་ཉིད་ཀྱིས་སྒྲ་བྱས་མི་རྟག་པ་གསུམ་ལྡོག་པ་ཐ་དད་དུ་འབྱེད་པའི་གཞི་དང་རྒྱུ་མཚན་བསྟན་པ་ཡིན་ཏེ། འདི་ལྟར། སྒྲའི་བྱས་མི་རྟག་ལྡོག་པ་ཐ་དད་དུ་འབྱེད་པའི་གཞི་ནི་སྒྲ་
ཡིན་ལ། དེའི་སྟེང་གི་བྱས་མི་རྟག་ལྡོག་པ་ཐ་དད་དུ་འབྱེད་པའི་རྒྱུ་མཚན་ནི། སྒྲ་དེ་ཉིད་མ་བྱས་རྟག་པ་སོགས་ལོག་ས་ཐ་དད་ལས་ལོག་པར་རང་རྒྱུ་ལས་སྐྱེས་པ་ཉིད་ཡིན་ནོ། །དེས་ན། དེས་ཉིད་རྒྱུ་མཚན་དུ་བྱས་ནས་སྒྲ་བྱས་མི་རྟག་སོགས་ལྡོག་པ་ཐ་དད་དུ་འབྱེད་པ་ཡིན་ནོ་
ཞེས་སྟོན་པ་ནི། དེ་ལྟར། སྒྲ་དེ་ཉིད་སྒྲ་མ་ཡིན་དང་མ་བྱས་རྟག་པ་སོགས་ལས་ལོག་པར་རང་རྒྱུ་ལས་སྐྱེས་པ་དེའི་ཕྱིར། དོན་སྒྲ་དེ་ཉིད་སྒྲ་མ་ཡིན་དང་མ་བྱས་རྟག་པ་སོགས་ཐ་དད་པའི་ལོག་ས་གང་དང་གང་ལས་ལྡོག་པ་དེའི་རྒྱུ་མཚན་ཅན་གྱི་སྒྲ་བྱས་མི་རྟག་སོགས་ལྡོག་པའི་
རིགས་དུ་མ་དབྱེ་བ་བྱེད་དོ། །འདིར་རིགས་དབྱེ་ཞེས་རིགས་ཀྱི་སྒྲ་སྨོས་པ་ནི། སྒྲ་བྱས་མི་རྟག་པ་གསུམ་ཐ་དད་དུ་ཕྱེ་བ་དེ་ལྡོག་པའི་དབྱེ་བ་ཡིན་གྱི། རྫས་ཀྱི་དབྱེ་བ་མ་ཡིན་ཞེས་བྱ་བའི་དོན་ཏོ། །དེས་ན་གཞུང་སྔ་ཕྱི་འདི་དག་གིས་སྒྲ་བྱས་མི་རྟག་པ་གསུམ་རྫས་གཅིག་ཡིན་
པའི་རྒྱུ་མཚན་སྒྲ་དེ་ཉིད་སྒྲ་མ་ཡིན་དང། མ་བྱས་རྟག་པ་སོགས་ལས་ལོག་པར་རང་རྒྱུ་ལས་སྐྱེས་པའི་ཕྱིར། ཞེས་པ་དང། དེ་ལྟར་ལོགས་ཐ་དད་དེ་དག་ལས་ལོག་པར་གནས་པ་དེའི་ཕྱིར། སྒྲ་བྱས་མི་རྟག་པ་གསུམ་ལྡོག་པ་ཐ་དད་དུ་དབྱེར་རུང་བ་ཡིན་ནོ། །
ཞེས་བྱ་བ་འདི་ཉིད་བསྟན་པས་སྒྲ་བྱས་མི་རྟག་པ་གསུམ་ངོ་བོ་གཅིག་ཡིན་ཀྱང་ལྡོག་པ་ཐ་དད་ཡིན་པ་མི་འགལ་ལོ་ཞེས་བསྟན་པ་ཡིན་ནོ། །དེས་ན་སྒྲ་བྱས་མི་རྟག་པ་གསུམ་ངོ་བོ་གཅིག་ཡིན་པ་དང་ལྡོག་པ་ཐ་དད་ཡིན་པར་མི་འགལ་བར་མ་ཟད་ངོ་བོ་གཅིག་ཡིན་པའི་རྒ་

[066A]༄༅། །མཚན་དེ་ཉིད་ཀྱིས་ལྡོག་པ་ཐ་དད་ཡིན་པར་འབད་མེད་དུ་གྲུབ་པ་ཡིན་ཏེ། དེ་གསུམ་ངོ་བོ་གཅིག་ཡིན་པར་གོང་དུ་བཤད་པའི་རྟགས་དེས་འགྲུབ་ཅིང། རྟགས་དེས་དེ་གསུམ་ལྡོག་པ་ཐ་དད་དུ་དབྱེར་རུང་བར་ཡང་འགྲུབ་པའི་ཕྱིར་ཏེ། ལོག་ས་སྒྲ་མ་ཡིན་དང་
མ་བྱས་རྟག་པ་གསུམ་ཐ་དད་པའི་ཕྱིར། དེའི་ཕྱིར། ངོ་བོ་ཉིད་མེད་པར་སྨྲ་བའི་ལུགས་ལ་ས་བོན་ལས་མྱུ་གུ་སྐྱེ་བ་དང། དེ་དག་བདེན་མེད་ཡིན་པ་མི་འགལ་བར་མ་ཟད། ས་བོན་ལས་མྱུ་གུ་སྐྱེ་བའི་རྟགས་ཀྱིས་དེ་དག་བདེན་མེད་དུ་འགྲུབ་པ་ཐུན་མོང་མ་ཡིན་པའི་
ཁྱད་ཆོས་ཡིན་པས། ཆོས་ཐམས་ཅད་བདེན་མེད་ཡིན་པའི་ཕྱིར། སྐྱེ་བ་ཡོད་པ་མ་ཡིན་ནོ་ཞེས་ཁས་བླངས་ན། དབུ་མ་པའི་ཐུན་མོང་མ་ཡིན་པའི་ཁྱད་ཆོས་གཅིག་པོ་དེ་བཀག་པར་འགྱུར་བ་ལྟར། འདིར་ཡང་སྒྲ་དང་མི་རྟགས་རྫས་གཅིག་ཡིན་ན་གཅིག་ཡིན་
དགོས་སོ་ཞེས་ཁས་བླངས་ན། སྡེ་བདུན་གྱི་ཐུན་མོང་མ་ཡིན་པའི་ཁྱད་ཆོས་འདི་ཉིད་བཀག་པར་འགྱུར་བ་ཡིན་ཅིང། བྱས་མི་རྟག་སྒྲ་དང་གསུམ་པོ་གཅིག་ཏུ་ཁས་བླངས་ན། གཅིག་ཏུ་སོང་ནས་རང་བཞིན་རྟགས་ཀྱི་རྣམ་གཞག་སོགས་ཐམས་ཅད་ཉམས་པར་འགྱུར་ཞིང་
ངོ་བོ་ཐ་དད་དུ་ཁས་བླངས་ན་སྒྲ་རྟག་པར་འགྱུར་ཞིང། བྱས་པ་སྒྲ་མི་རྟག་པར་སྒྲུབ་པའི་རྟགས་ཡང་དག་ཏུ་མི་འགྱུར་བ་དང། སྒྲ་བྱས་མི་རྟག་པ་གསུམ་འབྲེལ་མེད་དོན་གཞན་དུ་ཐལ་པར་འགྱུར་བས། རྫས་གཅིག་ཡིན་ན་གཅིག་ཡིན་པས་ཁྱབ་པ་ཁས་བླངས་ཕྱིན་
ཆད་ཇི་ལྟར་བྱས་ཀྱང་རྟགས་དང་རྗེས་དཔག་གི་རྣམ་གཞག་དང། བདག་གཅིག་འབྲེལ་གྲུབ་པའི་ཆོས་ཅུང་ཟད་ཀྱང་ཁས་བླང་དུ་མེད་པའི་རིགས་པའི་གཞུང་ལུགས་འདི་དག་ཐམས་ཅད་སྤངས་ཤིང། ཚད་མའི་གནོད་པ་དང་འགལ་འདུའི་ཕུང་པོ་དཔག་ཏུ་མེད་པ་

[066B] རྒྱང་ཕན་གྱི་ནང་དུ་སོན་པར་འགྱུར་རོ། །དཀྱུས་མ་ཉིད་བཤད་པར་བྱ་སྟེ། དེ་ལྟར་སྒྲ་བྱས་མི་རྟག་པ་གསུམ་ལྡོག་པ་ཐ་དད་དུ་ཕྱེ་བ་དེ་ཡི་ལྡོག་པའི་ཁྱད་པར་གྱིས། རྟགས་ཆོས་དོན་གསུམ་དུ་ཕྱེ་བའི་སྒོ་ནས། བྱས་པའི་རྟགས་ཀྱིས་སྒྲ་མི་རྟག་པ་རྟོགས་
པར་འགྱུར་བ་དག་རབ་ཏུ་བྱེད་པ་ཡིན་པས། བྱས་པ་སྒྲ་མི་རྟག་པར་སྒྲུབ་པའི་རྟགས་ཡང་དག་ཡིན་པ་དང། སྒྲ་བྱས་མི་རྟག་པ་གསུམ་ངོ་བོ་ཐ་དད་མེད་པ་ལ་འགལ་བ་མེད་དོ། །དེ་ཡང་གཞུང་འདི་དག་གིས་སྒྲ་བྱས་མི་རྟག་གསུམ། ལྡོག་པ་ཐ་དད་དུ་འབྱེད་པའི་རྒྱུ་མཚན་
སྒྲ་དེ་ཉིད་སྒྲ་མ་ཡིན་དང། མ་བྱས་རྟག་པ་ལས་ལྡོག་པའི་ངོ་བོར་སྐྱོས་པ་དེ་ཉིད་ཡིན་པར་བསྟན་པས། དེ་དག་ལྡོག་པ་ཐ་དད་དུ་འབྱེད་བའི་རྒྱུ་མཚན་དངོས་པོའི་གནས་ལུགས་སུ་གྲུབ་པར་བསྟན་ལ། སྒྲ་དེ་རང་རྒྱུ་ལས་མ་བྱས་རྟག་པ་སོགས་དང་མ་འདྲེས་པའི་ངོ་བོར་
སྐྱེས་པར་བསྟན་པས་བྱས་མི་རྟག་གི་ངོ་བོར་སྐྱེས་པར་བསྟན་ཅིང། དེ་ལྟར་བསྟན་པས། སྒྲ་བྱས་མི་རྟག་པ་གསུམ་ལྡོག་པ་ཐ་དད་དུ་ཕྱེ་བ་དེ་དངོས་པོའི་གནས་ཚུལ་མ་ཡིན་གྱི། རྟོག་པས་བཏགས་པ་ཙམ་ཡིན་པར་བསྟན་པ་ཡིན་ལ། དེ་ལྟར་དངོས་པོའི་གནས་ཚུལ་དུ་གྲུབ་པའི་
རྒྱུ་མཚན་དེ་ལ་བརྟེན་ནས་སྒྲ་བྱས་མི་རྟག་པ་གསུམ་ལྡོག་པ་ཐ་དད་དུ་ཕྱེ་བའི་སྒོ་ནས། རྟགས་ཀྱི་རྣམ་གཞག་བྱེད་པར་བསྟན་པས་རྟགས་དེ་ལ་བརྟེན་ནས་དངོས་པོའི་གནས་ཚུལ་ལ་སྒྲོ་འདོགས་གཅོད་ནུས་ཤིང། དོན་རང་མཚན་ལ་མི་སླུ་བར་བསྟན་པ་ཡིན་ནོ།།
དེ་ལྟར་ན་སྒྲ་ལྟ་བུ་གཅིག་ལ་ཡང་སྒྲ་མ་ཡིན་པའི་ཤེས་བྱ་ཇི་སྙེད་ཡོད་པ་དེ་སྙེད་ཀྱི་གྲངས་དང་མཉམ་པའི་དེ་དག་ལས་ལོག་པའི་ལྡོག་པ་ཡོད་ཅིང། ལྡོག་པ་དེ་དག་ཀྱང་གཅིག་བརྗོད་པའི་སྒྲས་ལྡོག་པ་གཞན་དག་གོ་བར་མི་ནུས་པའི་ཕྱིར། ལྡོག་པ་དེ་སྙེད་ཀྱི་གྲངས་དང་

[067A]༄༅། །མཉམ་པའི་སྒྲ་རྟོག་འཇུག་དགོས་པ་ཡིན་ནོ། །ཞེས་སྟོན་པ་ནི། སྒྲ་དེ་ཉིད་སྒྲ་མ་ཡིན་དང་མ་བྱས་རྟག་པ་སོགས་རིགས་མཐུན་མི་མཐུན་ཐམས་ཅད་ལས་ལོག་པར་གནས་པ་དེའི་ཕྱིར་སྒྲ་ལ་ལོག་པ་དེ་དག་ཇི་སྙེད་ཡོད་པའི་གྲངས་དང་མཉམ་པའི་ལྡོག་པ་
དུ་མ་ཁྱད་ཆོས་སུ་ཡོད་ཅིང། །དེ་ལྟ་བུའི་ལྡོག་པའི་ཁྱད་པར་གང་ཞིག་བྱས་པ་ཞེས་བརྗོད་པ་ལྟ་བུའི་མིང་གིས་ཆོས་གང་གིས། ཐུན་མོང་མ་ཡིན་པར་གོ་བར་འགྱུར་བ་དེ། མི་རྟག་བ་ཞེས་པ་ལྟ་བུ་མིང་གི་ཆོས་གཞན་གྱིས་ཐུན་མོང་མ་ཡིན་པར་གོ་བར་ནུས་པ་མ་ཡིན་
ཞིང། དེ་བཞིན་དུ་ལྡོག་པའི་ཆོས་གཞན་རྣམས་ལ་ཡང་མཚུངས་པ་དེས་ན། སྒྲའི་སྟེང་གི་ལྡོག་པའི་ཆོས་དེ་དག་རྗོད་པར་བྱེད་པའི་སྒྲ་ཐམས་ཅད་ཀྱང་དོན་ཐ་དད་པར་རྣམ་པར་གནས་པ་ཡིན་ལ། དེའི་ཕྱིར། དེ་དག་འཛིན་པར་བྱེད་པའི་རྟོག་པ་ཇི་སྙེད་བ་དེ་དག་ཀྱང་སྣང་ཡུལ་ཐ་
དད་པར་གནས་པ་ཡིན་པས་སྒྲ་ལྟ་བུའི་དངོས་པོ་གཅིག་ལ་ཡང་སྒྲ་རྟོག་དུ་མ་འཇུག་པ་དོན་ཡོད་པ་ཡིན་ནོ། །ཞེས་བྱ་བ་འདི་ཉིད་ཀྱིས། སྒྲ་རྟོག་ཐམས་ཅད་སེལ་བའི་ཡུལ་ཅན་ཡིན་པར་བསྟན་པ་ཡིན་ལ། འདི་ཉིད་རང་འགྲེལ་གྱི་དགོངས་པ་རྨ་མེད་པ་ཡིན་ཅིང། གང་
དག་གཞུང་འདིས་བྱས་མི་རྟག་ཐ་དད་དུ་སྒྲུབ་པའི་རིགས་པ་ཁོ་ན་བསྟན་ནོ་སྙམ་དུ་སེམས་པ་དེ་དག་ནི། རྒྱ་མཚོ་ལས་སྐྲའི་རྩེ་མོས་ཆུ་ཐིགས་ཤིག་བླངས་ཏེ། འདི་ཉིད་ཁོ་ན་རྒྱ་མཚོ་ཆེན་པོའི་སྙམ་དུ་སེམས་པ་དང་འདྲ་ཞིང། ཆོས་ཞེས་པ་ལ། རྣམ་པ་ཤར་བའི་བློའི་ཆོས་
ཞེས་པར་བཤད་ནས། དེས་ནི་ཚད་མའི་ཡུལ་ན་བྱས་མི་རྟག་ཐ་དད་དུ་རྣམ་པར་གནས་ཞས་པའི་བཤད་པ་ཡང། གཞུང་གི་གཏིང་རྫོགས་པར་སླེབ་པ་མ་ཡིན་ནོ། །དེ་ལྟར་ཡང་རང་འགྲེལ་ལས། དེ་ལྟ་བས་ན་དངོས་པོ་འདི་དག་ནི། རིགས་མཐུན་པར་འདོད་པ་དང། གཞན་

[067B] རང་གི་ངོ་བོས་ངོ་བོ་གཅིག་པའི་ཕྱིར་རོ། །གང་དང་གང་ལས་ཐ་དད་པའི་དེའི་དབྱེ་བ་ཤེས་པར་བྱ་བའི་ཕྱིར། ཐ་སྙད་དུ་བྱས་པའི་སྒྲ་ངག་དེ་དང་དེ་ལས་ཐ་དད་བ་རྒྱུར་བྱས་ནས་ངོ་བོ་ཉིད་ཐ་མི་དད་ཀྱང་ཆེས་དུ་མ་ཤེས་པར་བྱེད་དོ། །སྒྲ་དེ་དག་ཀྱང་ཐ་དད་པ་
ཐམས་ཅད་མི་འཕེན་ཡང་ཐ་དད་པ་གཅིག་བརྗོད་པས་དེའི་རང་གི་མཚན་ཉིད་དབྱེས་ཕྱིན་པ་ཁོ་ནར་འགྱུར་ཏེ། དེ་གཅིག་ལས་ཀྱང་དེ་ཐ་དད་པ་ཡོད་པས་སོ། །དེ་ལྟ་བས་ན། དངོས་པོ་གཅིག་ལ་གཞན་གྱི་ངོ་བོ་ཇི་སྙེད་པ་དེ་ལ་ལྟོས་ནས་ལྡོག་པ་དེ་སྙེད་ཡོད་དེ། དེ་ལ་མེད་པའི་
རྒྱུ་དང་འབྲས་བུ་ཅན་ནི་དེ་ལས་ཐ་དད་པའི་ཕྱིར་རོ། །ལྡོག་པ་ཇི་སྙེད་པ་དེའི་རྒྱུ་དང་འབྲས་བུ་ཅན་མ་ཡིན་པ་ཡོངས་སུ་སྤང་པར་ཐ་སྙད་ཀྱི་དོན་ཅན་གྱི་སྒྲ་དག་ཀྱང་དེ་སྙེད་དོ། དཔེར་ན། སྒྲ་ནི་བརྩལ་མ་ཐག་ཏུ་འབྱུང་བ་ཅན་དང་ཉན་པ་ཡིན་ནོ། །ཞེས་བྱ་བ་དེའི་རྒྱུ་དང་འབྲས་བུ་ཅན་མ་ཡིན་
པ་ཡོངས་སུ་སྤང་བའི་དོན་ཡིན་པ་ལྟ་བུའོ། །དེའི་ཕྱིར་ངོ་བོ་ཉིད་ཐ་མི་དད་ཀྱིས་ཀྱང་ཁྱད་པར་གྱི་བྱེ་བྲག་གང་ཞིག་མིང་གི་ཆོས་གང་གིས་གོ་བར་འགྱུར་བ་དེ་ནི་གཞན་གྱིས་གོ་བར་མི་ནུས་པས། སྒྲ་ཐམས་ཅད་ནི་དོན་གཅིག་པ་མ་ཡིན་ནོ། །ཞེས་གསུངས་སོ། །དེས་ན་གཞུང་
འདིས་དངོས་པོ་གཅིག་གི་ལྡོག་པའི་ཆོས་ཇི་སྙེད་པ་བརྗོད་པའི་སྒྲ་དེ་སྙེད་རྣམས་ལས་བྱས་པའི་ལྡོག་པ་ཐུན་མོང་མ་ཡིན་པར་གོ་བར་བྱ་བའི་ཕྱིར་དེ་ཉིད་བརྗོད་པའི་སྒྲ་སྦྱོར་ལ། དེ་བཞིན་དུ་མི་རྟག་པའི་ལྡོག་པ་གོ་བར་བྱ་བའི་ཕྱིར། དེ་ཉིད་བརྗོད་པའི་སྒྲ་སྦྱོར་དགོས་ཞེས་སོགས་
སུ་བསྟན་པའི་སྒོ་ནས། སྒྲ་དེ་དག་ཡུལ་ཐ་དད་པར་མ་ཟད་དགོས་པ་ཐ་དད་པར་ཡང་བསྟན་པ་ཡིན་པ། དེའི་ཕྱིར་ཚིགས་སུ་བཅད་པ་གསུམ་པོ་འདི་ཉིད་ཀྱིས། རང་བཞིན་རྟགས་ཀྱི་རྟགས་ཆོས་ཐ་དད་མེད་པའི་རྩོད་པ་སྤངས་པའི་སྒོ་ནས། གཞན་སེལ་བའི་རྣམ་པར་བཞག་པ་

[068A]༄༅། །མདོར་བསྟན་པ་ཡིན་ཅིང། དེ་ཡང་ཚིགས་སུ་བཅད་པ་དང་པོས། དངོས་པོ་ཐམས་ཅད་གཞན་དང་མ་འདྲེས་པར་གནས་པར་བཤད་ནས། དེའི་ཕྱིར་གང་དང་ཞེས་སོགས་ཀྱིས་དེ་ཉིད་རྒྱུ་མཚན་དུ་བྱས་ཏེ། སྒྲ་བྱས་མི་རྟག་སོགས་ལྡོག་
བ་དུ་མའི་དབྱེ་བ་བྱེད་པར་བསྟན་ཅིང། ཚིགས་སུ་བཅད་པ་ཐམས་ཅད་དེ་ལྟར་ཕྱེ་བའི་ལྡོག་པ་རྣམས་ལ་སྒྲ་སོ་སོར་སྦྱོར་བར་བསྟན་པ་ན། དོན་འདིར་འགྱུར་ཏེ། སྒྲ་དེ་ཉིད་རྟག་པ་དང་མ་འདྲེས་པར་གནས་པ་རྒྱུ་མཚན་དུ་བྱས་ནས། སྒྲ་ལ་མི་རྟག་པ་ཞེས་བའི་སྒྲ་
སྦྱོར་ཞིང། སྒྲ་དེ་ཉིད་མ་བྱས་པ་ལས་ལོག་པར་གནས་པ་རྒྱུ་མཚན་དུ་བྱས་ནས། སྒྲ་ལ་བྱས་པ་ཞེས་བརྗོད་པའི་སྒྲ་སྦྱོར་བས་བྱས་མི་རྟག་ལྡོག་པ་ཐ་དད་ཡིན་ནོ་ཞེས་བསྟན་པས། སྒྲ་ལ་རྟག་པ་རྣམ་པར་བཅད་པའི་སྒོ་ནས། མི་རྟག་པའི་སྒྲ་སྦྱར་བས་མི་
རྟག་པའི་ལྡོག་པ་དངོས་སུ་གོ་བར་བྱེད་ཀྱི། བྱས་པའི་ལྡོག་པ་དངོས་སུ་གོ་མི་ནུས་ལ། དེ་བཞིན་དུ་སྒྲ་ལ་མ་བྱས་པ་རྣམ་པར་བཅད་པའི་སྒོ་ནས། བྱས་པའི་སྒྲ་སྦྱར་བས་བྱས་པའི་ལྡོག་པ་དངོས་སུ་གོ་ནུས་ཀྱི། མི་རྟག་པའི་ལྡོག་པ་དངོས་སུ་གོ་མི་ནུས་པས། སྒྲ་རྟོག་
ཐམས་ཅད་སེལ་པས་འཇུག་པ་ཡིན་ནོ་ཞེས་བསྟན་པ་ཡིན་ནོ། །དེ་བས་ན་ཚིགས་སུ་བཅད་པ་གསུམ་པོ་འདི་ཉིད་བརྗོད་བྱ་ཤིན་ཏུ་རྒྱ་ཆེན་པོ་སྟོན་པའི་ནུས་པ་དང་ལྡན་པའི་སྒོ་ནས། དོན་ཆེན་པོ་ཅན་ཡིན་པས་སྒྱུ་ཐབས་ཀྱིས་བཤད་པ་མི་བྱ་བར། བློ་གྲོས་དང་ལྡན་
པ་དག་གིས་ཞིབ་ཏུ་བཤད་པར་བྱའོ། །གཉིས་པ་དེ་ལས་འཕྲོས་པའི་དོན་རྒྱས་པར་བཤད་པ་ལ། སྒྲུབ་པའི་སྒྲ་རྟོག་སེལ་བའི་ཡུལ་ཅན་དུ་རྒྱས་པར་སྒྲུབ་པ་དང། དགག་པའི་སྒྲ་རྟོག་རྣམ་གཅོད་ཀྱི་ཡུལ་ཅན་དུ་འབད་པ་མེད་པར་གྲུབ་པར་བསྟན་པའོ། །དང་པོ་ལ། སྒྲ་

[068B] སེལ་བས་འཇུག་པའི་རྒྱུ་མཚན་རྒྱས་པར་བཤད། སློབ་དཔོན་ཕྱོགས་གླང་གིས་སྤྱི་རྫས་གཞན་ལ་བཀོད་པའི་ཉེས་པ་སེལ་བ་སྨྲ་བ་ལ་མཚུངས་པ་སྤང། སྤྱི་འཛིན་རྟོག་པའི་འཇུག་ཚུལ་དང་དེའི་སྣང་ཡུལ་གཞན་སེལ་བའི་སྤྱི་
རྒྱས་པར་བཤད། སྒྲ་དོན་དངོས་པོར་གྲུབ་པ་བཀག་ནས་གཞན་སེལ་བའི་སྒྲ་དོན་ལ་བརྡ་སྦྱོར་ཚུལ་རྒྱས་པར་བཤད། སྒྲ་རྟོག་དེ་མིན་རྣམ་པར་བཅད་པའི་སྒོ་ནས་ཡུལ་ལ་འཇུག་པ་ལ་རྩོད་པ་རྒྱས་པར་སྤང། དེས་ན་སློབ་དཔོན་ཕྱོགས་གླང་གིས་བཤད་པའི་སེལ་བ་སྨྲ་བ་ལ་ཐ་
སྙད་ཐམས་ཅད་འཐད་ཅིང་སྤྱི་རྟག་དངོས་ལ་མི་འཐད་པར་བསྟན། རྟོག་པའི་སྣང་ཡུལ་དང་སྒྲ་དོན་དུ་གྱུར་པའི་སྤྱི་དངོས་པོ་བ་ཡོད་པ་རྒྱས་པར་དགག་པའོ། །དང་པོ་ལ། སྒྲ་རྟོག་སྒྲུབ་པས་འཇུག་ན་རྟགས་དང་རྗེས་དཔག་དོན་མེད་དུ་ཐལ་བ་དང། ཆོས་ཅན་གཅིག་ལ་འཇུག་
པའི་སྒྲ་རྟོག་ཐམས་ཅད་རྣམ་གྲངས་པར་ཐལ་བ་དང། དེ་དག་ལ་རྩོད་པ་སྤང་པའོ། །དང་པོ་ནི། གཞུང་འདི་དག་ཇི་ལྟར་འབྲེལ་བའི་ཚུལ་ལ། ཁ་ཅིག་དོན་གྱི་རང་གི་ངོ་བོ་གཅིག་ཅེས་སོགས་ཀྱིས་སྒྲ་རྟོག་སྒྲུབ་པས་འཇུག་པ་ལ་སྐྱོན་ཇི་ལྟར་འབྱུང་བའི་ཚུལ་དང། སེལ་
བས་འཇུག་པ་ལ་སྐྱོན་དེ་དག་མི་འབྱུང་བའི་ཚུལ་བསྟན་ནས། ཆ་ཤས་སྒྲ་འདོག་ཇི་སྙེད་པ། །ཞེས་སོགས་ཚིགས་སུ་བཅད་པ་གཉིས་ཀྱིས་དེའི་དོན་བསྡུས་པ་ཡིན་ནོ། །ཞེས་ཟེར་བ་མི་འཐད་དོ། རང་འགྲེལ་དུ། ཚིགས་སུ་བཅད་པ་གཉིས་པོ་དེ། བར་སྐབས་
གྱི་ཚིགས་སུ་བཅད་པར་གསུངས་པའི་ཕྱིར་རོ། །གཞན་དུ་ན་བསྡུ་བའི་ཚིགས་བཅད་དུ་གཟུང་བར་རིགས་སོ། །ཡང་ཁ་ཅིག་བྱས་མི་རྟག་ངོ་བོ་ཐ་དད་མེད་ན། བྱས་པས་སྒྲ་མི་རྟག་པར་སྒྲུབ་པའི་ཆོས་རྟགས་ཐ་དད་མེད་པའི་མ་གྲུབ་པར་འགྱུར། ཞེས་པའི་རྩོད་པ་

[069A]༄༅། །གང་ཕྱིར་དངོས་ཀུན་རང་བཞིན་གྱིས། །ཞེས་སོགས་ཀྱིས་སྤངས་ཤིང། དེའི་སྐབས་སུ་སྒྲ་རྟོག་སེལ་བས་འཇུག་པར་བཤད་པའི་རྒྱུ་མཚན་རྒྱས་པར་འཆད་པ་ནི། དོན་གྱི་རང་གི་ངོ་བོ་གཅིག་ཅེས་སོགས་ཡིན་ལ། བྱས་མི་རྟག་ངོ་བོ་ཐ་དད་མེད་ན། སྒྲ་
བྱས་མི་རྟག་པ་བརྗོད་པའི་སྒྲ་དང་ངེས་པའི་བློ་ཐམས་ཅད་རྣམ་གྲངས་པར་འགྱུར་ཏེ། ཡུལ་གཅིག་ལ་འཇུག་པའི་ཕྱིར་རོ། །ཞེས་བའི་རྩོད་པ། ཆ་ཤས་སྒྲོ་འདོགས་ཇི་སྙེད་པ། །ཞེས་སོགས་ཀྱིས་སྤོང་བ་ཡིན་ནོ། །ཞེས་ཟེར་རོ། །བཤད་ཚུལ་དེ་ལ་ཡང་མི་འགྲིག་པ་ཆེར་
མེད་མོད། འོན་ཀྱང་རང་འགྲེལ་གྱེ་དགོངས་པར་མི་སེམས་ཏེ། དེ་ལྟར་ན་རྩོད་པ་དང་པོ་རང་འགྲེལ་དུ་གསལ་བར་བཀོད་ནས། གང་ཕྱིར་ཞེས་སོགས་དེའི་རྩོད་སྤང་དུ་གསལ་བར་སྦྱོར་བ་ལྟར། བྱས་མི་རྟག་ཐ་དད་མེད་ན། དེ་དག་གི་སྒྲ་བློ་རྣམ་གྲངས་པར་འགྱུར་ཞེས་པའི་རྩོད་པ་
བཀོད་ནས། ཆ་ཤས་ཞེས་སོགས་དེའི་རྩོད་སྤང་དུ་གསུངས་པར་རིགས་པ་ལས་མ་གསུངས་པའི་ཕྱིར་རོ། །དེས་ན་འགྲེལ་བཤད་དག་གིས་ཀྱང། དེ་ལྟར་མ་བཤད་དོ། །ཡང་ཁ་ཅིག། རང་འགྲེལ་ལས། དོན་གྱི་རང་གི་ངོ་བོ་གཅིག་ཅེས་པའི་མཚམས་སྦྱར་དུ། ཡང་སྒྲ་དང་རྟགས་དག་གིས་
རྣམ་པར་བཅད་པ་རྟོགས་པར་བྱེད་ཀྱི། སྒྲུབ་པས་དངོས་པོའི་རང་གི་ངོ་བོ་ཁོ་ན་མ་ཡིན་ནོ། །ཞེས་བྱ་བ་ཇི་ལྟར་ཤེས་ཞེ་ན། ཚད་མ་གཞན་དང་སྒྲ་གཞན་འཇུག་པའི་ཕྱིར་ཏེ། ཞེས་གསུངས་པ་དེས། རྗོད་བྱེད་ཀྱི་སྒྲ་དང་རྟགས་དག་ནི། གཞན་སེལ་བའི་ཡུལ་ཅན་ཡིན་ཏེ། ཆོས་ཅན་
འཇལ་བའི་ཚད་མ་དེ་ལས་ཚད་མ་གཞན་དང། དེ་བརྗོད་པའི་སྒྲ་ལས་སྒྲ་གཞན་འཇུག་པའི་ཕྱིར། ཞེས་པའི་རྟགས་དགོད་པར་མཛད་པ་ཡིན་ལ། དེ་ལྟར་རང་འགྲེལ་དུ་བཀོད་པའི་རྟགས་དེའི་རྟགས་སྒྲུབ་པ་ནི། དོན་གྱི་རང་གི་ངོ་བོ་གཅིག་ཅེས་སོགས་དང། ཁྱབ་པ་

[069B] ཆ་ཤས་སྒྲོ་འདོགས་ཞེས་སོགས་ཤོལོ་ཀ་གཉིས་ཀྱིས་སྟོན་པ་ཡིན་ནོ་ཞེས་འཆད་པར་མི་འཐད་དེ། དེ་ལྟར་ཡིན་ན་དོན་གྱི་ཞེས་སོགས་ཀྱིས། ཆོས་ཅན་འཇལ་བའི་ཚད་མ་ལས་ཚད་མ་གཞན་དང། དེ་བརྗོད་པའི་སྒྲ་ལས་སྒྲ་གཞན་འཇུག་པར་སྒྲུབ་པ་ཡིན་དགོས་
ནའང། དེ་ལྟར་བཀླུབས་པ་ལ་དགོས་པ་མེད་ཅིང། གཞུང་གི་ཡི་གེའི་དོན་ལ་མ་ཞུགས་སོ། །དགོས་པ་ཇི་ལྟར་མེད་ན། སྒྲ་རྟོག་སྒྲུབ་པས་འཇུག་པར་འདོད་པའི་བྱེ་བྲག་པ་དང། གྲངས་ཅན་སོགས་སུའང་སྒྲ་འཇལ་བའི་ཚད་མ་དང། དེ་བརྗོད་པའི་སྒྲ་ལས་ཐ་དད་བའི་
སྒྲའི་ཆོས་བྱས་པ་ལྟ་བུ་འཇལ་བའི་བློ་དང་བརྗོད་པའི་སྒྲ་འཇུག་པ་མི་སྲིད་དོ། །ཞེས་མངོན་སུམ་ལ་བསྙོན་པར་མི་བྱེད་ཅིང། ཐ་ན་རྒྱང་ཕན་པས་ཀྱང། ཁྱད་གཞི་བརྗོད་པའི་སྒྲ་ལས་ཐ་དད་པའི་ཁྱད་ཆོས་བརྗོད་པ་མི་སྲིད་དོ། །ཞེས་མི་སྨྲ་ན་གཞན་དག་ལྟ་ཅི་སྨྲོས་
དེ་བས་ན་སྒྲ་རྟོག་གཞན་འཇུག་པར་སྒྲུབ་པ་ནི་གྲུབ་ཟིན་སྒྲུབ་པ་ཤ་སྟག་ཡིན་ནོ། །གཞུང་གི་ཡི་གེའི་དོན་ལ་ཡང་མ་ཞུགས་ཏེ། གཞུང་འདི་དག་གིས་ནི། སྒྲ་མངོན་སུམ་དུ་མཐོང་བ་ན། དེའི་ཕྱིར་མི་རྟག་ཀྱང་མཐོང་བས། སྒྲ་རྟོག་སྒྲུབ་པས་འཇུག་ན་རྟགས་དང་རྗེས་
དཔག་འཇུག་པ་དོན་མེད་པར་འགྱུར། ཞེས་སོགས་བསྟན་གྱི། ཚད་མ་གཞན་དང་སྒྲ་གཞན་འཇུག་པའི་སྒྲུབ་བྱེད་ཅི་ཡང་མ་བསྟན་པའི་ཕྱིར་རོ། །གཞན་ཡང་རང་ཉིད་ཀྱིས་སྒྲ་ཆོས་ཅན། ཁྱོད་ལ་འཇུག་པའི་སྒྲ་དང་རྟགས་སེལ་བའི་ཡུལ་ཅན་ཡིན་ཏེ། ཁྱོད་ཀྱི་སྟེང་དུ་
ཚད་མ་གཞན་དང་སྒྲ་གཞན་འཇུག་པའི་ཕྱིར། ཞེས་པ་ཉིད་དོན་གྱི་རང་གི་ངོ་བོ། ཞེས་སོགས་ཀྱི་གཞུང་གི་དོན་བསྡུས་པར་སྨྲས་པ་དང། གཞུང་འདི་ཉིད་རང་འབྲལ་གྱིས་བཀོད་པའི་རྟགས་དེའི་རྟགས་སྒྲུབ་ཏུ་སྒྲས་བ་ནི་འགལ་བ་ཡིན་ཏེ། འདི་ལྟར་སྒྲ་ཆོས་ཅན་མི་རྟག་

[070A]༄༅། །སྟེ། བྱས་པའི་ཕྱིར། ཞེས་པ་ནི། བྱས་པས་སྒྲ་མི་རྟག་པར་སྒྲུབ་པའི་རྟགས་སྒྲུབ་མ་ཡིན་པའི་ཕྱིར་རོ། །དེ་བཞིན་དུ་ཆ་ཤས་སྒྲོ་འདོགས་ཞེས་སོགས་ཀྱང་རྟགས་དེའི་ཁྱབ་སྒྲུབ་མ་ཡིན་ཏེ། འདི་ལྟར་རྟགས་དང་རྗེས་དཔག་སེལ་བའི་ཡུལ་ཅན་ཡིན་ཏེ། སྒྲ་འཇལ་
པའི་ཚད་མ་ལས་གཞན་པའི་སྒྲའི་བྱས་མི་རྟག་སོགས་འཇལ་བའི་ཚད་མ་དང། དེ་བརྗོད་པའི་སྒྲ་ལས་གཞན་པའི་དེའི་བྱས་སོགས་བརྗོད་པའི་སྒྲ་འཇུག་པའི་ཕྱིར་ཞེས་པའི་ཁྱབ་སྒྲུབ་ཏུ། རྟགས་དང་རྗེས་དཔག་སེལ་བའི་ཡུལ་ཅན་ཡིན་ཏེ། སྒྲ་ལ་མ་བྱས་རྟག་པ་སོགས་
ཆ་ཤས་གཞན་སྒྲོ་འདོགས་པ་བསལ་བའི་ཕྱིར་དུ་སྒྲ་བྱས་སོགས་སུ་བརྗོད་པའི་སྒྲ་དང་ངེས་པའི་ཡང་དེ་སྙེད་འཇུག་དགོས་པའི་ཕྱིར་ཞེས་པ་འབྲེལ་མེད་དོ། །གཞན་དུ་ན། སྒྲ་ཆོས་ཅན། མི་རྟག་སྟེ། རྒྱུ་རྐྱེན་གྱིས་བྱས་པའི་ཕྱིར། ཞེས་པ་ཡང། བྱས་པས་སྒྲ་མི་རྟག་པར་
སྒྲུབ་པའི་རྟགས་ཀྱི་ཁྱབ་སྒྲུབ་ཏུ་ཐལ་ལོ། །དེས་ན་རྩ་བའི་རྟགས་དང། དེའི་རྟགས་སྒྲུབ་དང། ཁྱབ་སྒྲུབ་གསུམ་ཀ་བསྒྲུབ་བྱའི་ཆོས་ཁྱད་པར་མེད་པ་དེ་ལྟ་བུ་འཐད་པ་མ་ཡིན་ནོ། །དེས་ན་རང་ལུགས་ནི་འདི་ཡིན་ཏེ། དོན་གྱི་རང་གི་ངོ་བོ་ཞེས་སོགས་རྣམས་ཀྱིས་སྒྲ་རྟོག་
སྒྲུབ་བས་འཇུག་ན། ཆོས་ཅན་བརྗོད་པའི་སྒྲ་དང་ངེས་པའི་བློ་ལས་ཐ་དད་པའི་རྟགས་དང་རྗེས་དཔག་གཞན་དོན་མེད་དུ་ཐལ་བ་དངོས་སུ་འཕེན་ཅིང། ཐལ་བ་དེ་དག་སེལ་བ་སྨྲ་བ་ལ་མི་མཚུངས་པར་སྟོན་ལ། ཤུགས་ལ་ཐལ་བ་དེ་དག་གིས་འཕངས་པའི་རང་རྒྱུད་སྟོན་
ཅིང། དེ་ཡང་གཞུང་སྔ་ཕྱི་རྣམས་ཀྱི་དོན་དྲིལ་ན། དངོས་སུ་བསྟན་པའི་ཐལ་འགྱུར་ནི། ཤེས་བྱ་ཆོས་ཅན། སྒྲ་འཇལ་བའི་ཚད་མ་ལས་གཞན་པའི་སྒྲའི་བྱས་མི་རྟག་སོགས་སྒྲུབ་པའི་རྟགས་དང་འཇལ་བའི་རྗེས་དཔག་དོན་མེད་པར་ཐལ། སྒྲ་རྟོག་ཡུལ་ལ་སྒྲུབ་པས་

[070B] དེས་འཕངས་པའི་རང་རྒྱུད་ནི། སྒྲ་རྟོག་ཡུལ་ལ་སེལ་བས་འཇུག་པ་ཡིན་ཏེ། ཆོས་ཅན་འཇལ་བའི་ཚད་མ་ལས་ཚད་མ་གཞན་དང། དེ་བརྗོད་པའི་སྒྲ་ལས་སྒྲ་གཞན་འཇུག་པ་དོན་ཡོད་པའི་ཕྱིར། ཞེས་པ་ཡིན་ཅིང། ཚད་མ་གཞན་ནི་སྒྲུབ་བྱེད་ཚད་
མ་རྟགས་དང། འཇལ་བྱེད་ཚད་མ་རྗེས་དཔག་གོ་དེས་ན་གཞུང་གི་ཐལ་འགྱུར་དངོས་སུ་བསྟན་པ་ཡིན་ཅིང། རང་འགྲེལ་གྱིས་ཐལ་འགྱུར་དེས་འཕངས་པའི་རང་རྒྱུད་དངོས་སུ་སྨོས་པའི་སྒོ་ནས། འོག་ནས་འཆད་པའི་གཞུང་འདི་དག་གིས་དོན་འདི་སྟོན་པ་ཡིན་ཏེ། བའི་གཞུང་གི་དོན་དངོས་བསྟན་གྱི་ཐལ་འགྱུར་དྲིལ་ན། དེ་ལྟར་ཡིན་ཀྱང་གཞུང་དུ་ནི་སོ་སོར་ཕྲལ་ནས་བསྟན་ཏེ། འདི་ལྟར་རང་འགྲེལ་ལས་འཕྲོས་ནས། འབྲེལ་བསྟན་ན། གལ་ཏེ་རྟགས་དང་རྗེས་དཔག་དག་
གིས་རྣམ་པར་བཅད་པ་རྟོགས་པར་བྱེད་ཀྱི་སྒྲུབ་པས་དངོས་པོའི་རང་གི་ངོ་བོ་ཁོ་ན་མ་ཡིན། ཞེས་བྱ་བ་ཇི་ལྟར་ཤེས་ཤེ་ན། ཞེས་པའི་ལན་དུ། ཚད་མ་གཞན་དང་སྒྲ་གཞན་འཇུག་པའི་ཕྱིར་ཏེ། སྒྲུབ་པས་འཇུག་ན་རྟགས་དང་རྗེས་དཔག་གཞན་མི་འཇུག་པར་འགྱུར་རོ། །དེ་
ཡང་འདི་ལྟར། སྒྲ་རྟོག་སྒྲུབ་པས་འཇུག་ན། སྒྲའི་བྱས་མི་རྟག་སོགས་མ་མཐོང་བ་མཐོང་བར་བྱ་བའི་ཕྱིར། ཡང་རྟགས་དང་རྗེས་དཔག་གཞན་འཇུག་པ་དོན་མེད་ལ། དེ་དག་མ་ངེས་པ་ངེས་པར་བྱ་བའི་ཕྱིར་ཡང། རྟགས་དང་རྗེས་དཔག་གཞན་འཇུག་པ་དོན་མེད་
པའི་ཕྱིར་རོ། །ཞེས་སོ་སོར་ཕྲལ་ནས། མ་མཐོང་བ་མཐོང་བར་བྱ་བའི་ཕྱིར་རྟགས་དང་རྗེས་དཔག་འཇུག་པ་དོན་མེད་དེ། སྒྲ་མཐོང་བའི་མངོན་སུམ་གྱིས་དེ་དག་མཐོང་བའི་ཕྱིར་རོ། །ཞེས་པའི་ཐལ་འགྱུར་འཕངས་ནས་ཉེས་བ་དེ་རང་ལ་མི་མཚུངས་པའི་ཚུལ་སྟོན་པ། དོ་

[071A]༄༅། །གྱི་ཞེས་སོགས་ཡིན་ལ། གཉིས་པ་མ་ངེས་པ་ངེས་པར་བྱ་བའི་ཕྱིར་ཡང་རྟགས་དང་རྗེས་དཔག་འཇུག་པ་དོན་མེད་པར་འགྱུར་ཏེ། སྒྲ་རྟོག་སྒྲུབ་པས་འཇུག་ན་སྒྲའི་ཆོས་གཅིག་ངེས་པའི་བློས་སྒྲའི་ཆོས་ཀུན་ངེས་དགོས་པའི་ཕྱིར། ཞེས་པའི་
ཐལ་བ་འཕངས་ནས། དེ་ཉིད་རང་ལ་མི་མཚུངས་པའི་ཚུལ་རྩོད་སྤང་དང་བཅས་པ་སྟོན་པ་ནི། རྗེས་སུ་དཔག་པ་ལས་ཀྱང་དངོས། ཞེས་སོགས་སོ། །དེ་ལྟར་སོ་སོར་ཕྱེ་ནས་ཐལ་བ་འཕེན་པ་རང་འགྲེལ་གྱི་དགོངས་པ་ཡིན་ཏེ། དེའི་ཕྱིར་རང་འགྲེལ་ལས། སྒྲུབ་
པ་རབ་ཏུ་འཇུག་པ་ཡིན། ཅེས་པའི་མཇུག་ཏུ། དེ་ལྟ་བས་ན་མཐོང་བ་ལ་མ་མཐོང་བ་གཟུང་བའི་ཕྱིར། ཚད་མ་གཞན་འཇུག་པ་ནི་མ་ཡིན་ནོ། །ཞེས་གསུངས་ཤིང། རྗེས་སུ་དཔག་པ་ལས་ཀྱང་དངོས། ཞེས་པའི་ཀྱང་གི་སྒྲ་མངོན་སུམ་གྱིས་ཟིན་པ་ལ་དེ་ཉིད་མཐོང་
པའི་ཕྱིར་རྟགས་དང་རྗེས་དཔག་འཇུག་མི་དགོས་པར་མ་ཟད། མ་རྟོགས་པ་རྟོགས་པར་བྱ་བའི་ཕྱིར་ཡང་རྗེས་དཔག་གཞན་དག་འཇུག་པ་དོན་མེད་པར་འགྱུར་ཞེས་པའི་དོན་དུ་བཤད་པའི་ཕྱིར་ཏེ། རང་འགྲེལ་ལས། གང་ཞིག་མངོན་སུམ་གྱིས་མཐོང་བ་ལ། ཚད་
མ་གཞན་མི་འཇུག་པ་འབའ་ཞིག་ཏུ་མ་ཟད་དེ། གང་གི་ཚེ་རྗེས་སུ་དཔག་པ་ལས་ཀྱང་སྒྲུབ་པས་དངོས་པོ་རྟོགས་པར་བྱེད་ཀྱི། རྣམ་པར་གཅོད་པ་མ་ཡིན་པ་དེའི་ཚེ། ཆོས་གཅིག་ངེས་ན་དེ་དང་ཐ་མི་དད་པའི་ཕྱིར། ཆོས་ཐམས་ཅད་ངེས་པས་ཚད་མ་གཞན་
མི་འཇུག་སྟེ། དེ་ངེས་ན་དེའི་བདག་ཉིད་མ་ངེས་པ་ནི་རིགས་པ་མ་ཡིན་ནོ་ཞེས་གསུངས་པས་སོ། །དེ་ལྟར་གཞུང་སྔ་ཕྱི་དེ་དག་གིས། སྒྲ་རྟོག་སྒྲུབ་པས་འཇུག་ན་རྟགས་དང་རྗེས་དཔག་གཞན་འཇུག་པ་དོན་མེད་དུ་ཐལ་བ་འཕངས་ནས། དེ་ལྟར་སྒྲ་རྟོག་སྒྲུབ་

[071B] སྒྲ་བྱས་མི་རྟག་པ་སོགས་བརྗོད་པའི་སྒྲ་དང་ངེས་པའི་བློ་ཐམས་ཅད་རྣམ་གྲངས་པར་ཡང་འགྱུར་ཏེ། ཡུལ་གཅིག་ལ་འཇུག་ཅིང་དགོས་པ་ཐ་དད་མེད་པའི་སྒྲ་བློ་ཐ་དད་ཡིན་པའི་ཕྱིར། ཞེས་པའི་སྐྱོན་གྱི་རྣམ་གྲངས་གཞན་སྟོན་ཅིང། དེ་ཉིད་རང་ལ་མི་འབྱུང་བའི་
ཚུལ་སྟོན་པ་ནི། ཆ་ཤས་ཞེས་སོགས་ཚིགས་སུ་བཅད་པ་གཉིས་སོ། །དེ་དག་གི་རྩོད་པ་སྤང་བ་དགག་པ་ནི། གང་གི་ཞེས་སོགས་ཏེ། དེ་ཡང། གང་གི་ལྟར་ན། ཞེས་སོགས་བྱེ་བྲག་པའི་རྩོད་སྤོང་དངོས་དགག་པ་ཡིན་ལ། གལ་ཏེ་འཁྲུལ་པ་བཟློག་པའི་ཕྱིར། ཞེས་སོགས་
ནི། རང་གི་དོགས་པ་བསུ་བའི་རྩོད་སྤོང་དགག་པ་ཡིན་ནོ། །ད་ནི་ཚིག་དོན་བཤད་པར་བྱ་སྟེ། གལ་ཏ་སྒྲ་རྟོག་ཐམས་ཅད་སྒྲུབ་པས་མི་འཇུག་ཅིང། སེལ་བས་འཇུག་པའི་རྒྱུ་མཚན་ཅི་ཞེ་ན། སྒྲ་རྟོག་སྒྲུབ་པས་འཇུག་ན་རྟགས་དང་རྗེས་དཔག་གཞན་འཇུག་པ་དོན་མེད་
དུ་འགྱུར་བའི་ཕྱིར་ཏེ། འདི་ལྟར་སྒྲ་རྟོག་སྒྲུབ་པས་འཇུག་པར་འདོད་པ་ཁྱོད་ལྟར་ན། སྒྲ་འཇལ་བའི་ཚད་མ་ལས་གཞན་པའི་སྒྲའི་བྱས་མི་རྟག་སོགས་སྒྲུབ་པའི་རྟགས་དང་རྗེས་དཔག་སྒྲུབ་པས་འཇུག་པ་དེ། དེ་དག་མ་མཐོང་བ་མཐོང་བར་བྱ་བའི་ཕྱིར་འཇུག་
གམ། འོན་ཏེ་མ་ངེས་པ་ངེས་པར་བྱ་བའི་ཕྱིར་འཇུག་དང་པོ་ལྟར་ན། ཤེས་བྱ་ཆོས་ཅན། སྒྲ་ལ་སྒྲ་འཛིན་མངོན་སུམ་གྱིས་མ་མཐོང་བའི་ཆ་གཞན་བྱས་མི་རྟག་སོགས་ཚད་མ་གཞན་རྣམས་ཀྱིས་བརྟག་ཅིང་གཞལ་བའི་སྒོ་ནས་མཐོང་བར་བྱ་བ་གང་ཅི་ཞིག་
ཡོད་དེ་མེད་པར་ཐལ། སྒྲའི་དོན་གྱི་རང་གི་ངོ་བོ་གཅིག་པོ་དེ་མངོན་སུམ་གྱིས་མཐོང་བ་ན། དེ་དག་རྫས་ཆ་སོ་སོར་དབྱེར་མེད་པའི་སྒོ་ནས་དེའི་བདག་ཉིད་དུ་གྱུར་བའི་རྫས་ཀུན་མངོན་སུམ་གྱིས་མཐོང་བ་ཡིན་པས་ཁྱབ་པའི་ཕྱིར། ཞེས་པའམ། ཡང་ན་སྒྲ་བདག་ཉིད་སྒྲ་

[072A]༄༅། །འཛིན་ཉན་ཤེས་ཀྱིས་མངོན་སུམ་དུ་མཐོང་བ་ཡིན་པའི་ཕྱིར། ཁྱབ་པ་ཡོད་དེ། སྒྲ་དང་སྒྲའི་བྱས་མི་རྟག་སོགས་རྣམས་རྫས་ཆ་སོ་སོར་དབྱེར་མེད་པའི་གྲུབ་བདེ་དང་གཅིག་པའི་སྒོ་ནས་དོན་གྱི་རང་གི་ངོ་བོ་གཅིག་ཡིན་པའི་ཕྱིར། གྲུབ་
བདེ་ཞེས་པ་ནི་ཤཱཀྱ་བློས། གྲུབ་པ་ནི་ཆོས་མ་ཐོབ་པ་ལས་འབྲེལ་བའོ། །བདེ་བ་ནི་ཐོབ་པ་རྗེས་སུ་འཇུག་པའོ། །ཞེས་བཤད་ལ། དེའི་དོན་ཡང་སྐྱེ་བ་དང་གནས་པ་དང་གཅིག་པའོ། །དེས་ནི་འགག་པ་དང་གཅིག་པ་ཡང་ཤུགས་ལ་འཕེན་པས་གྲུབ་བདེ་གཅིག་ན་
སྐྱེ་འགག་གནས་གསུམ་དང་གཅིག་པ་ཞིག་དགོས་པ་ཡིན་ནོ། །ཁ་ཅིག། སྒྲ་མངོན་སུམ་དུ་བཟུང་ན། སྒྲའི་བྱས་མི་རྟག་ཀྱང་མངོན་སུམ་དུ་བཟུང་བས་ཁྱབ་པར་ཐལ། སྒྲ་དང་སྒྲའི་བྱས་མི་རྟག་ཁྱབ་མཉམ་རྫས་གཅིག་ཡིན་པའི་ཕྱིར། ཟེར་བ་མི་འཐད་དེ་
ཨུཏྤལ་སྔོན་པོ་མཐོང་བའི་མིག་ཤེས་ཆོས་ཅན། ཁྱོད་ཀྱིས་ཨུཏྤལ་སྔོན་པོའི་དྲི་མངོན་སུམ་དུ་མཐོང་བར་ཐལ། ཁྱོད་ཀྱིས་ཨུཏྤལ་དེ་མངོན་སུམ་དུ་མཐོང་བ་གང་ཞིག་དེ་གཉིས་ཁྱབ་མཉམ་རྫས་གཅིག་ཡིན་པའི་ཕྱིར། ཁྱབ་མཉམ་ཡིན་པར་ཐལ། དེ་གཉིས་
ཕན་ཚུན་ཐ་དད། ཕན་ཚུན་གཅིག་བཀག་ན་གཅིག་ཁེགས་པས་ཁྱབ་པའི་ཕྱིར། ཁ་ཅིག་བུམ་པའི་མཆུ་འཛིན་པའི་མངོན་སུམ་དེས། བུམ་པའི་ཞབས་བཟུང་བར་ཐལ། དེས་བུམ་པ་གཟུང་བ་གང་ཞིག་བུམ་པ་དང་བུམ་པའི་ཞབས་ཁྱབ་མཉམ་རྫས་གཅིག་ཡིན་
པའི་ཕྱིར། འདོད་ན། དེས་བུམ་པའི་ཕྱི་ནང་གི་རྡུལ་ཕྲན་ཀུན་མཐོང་བར་ཐལ་ལོ། །རྟགས་སྔ་མ་མ་གྲུབ་ན། བུམ་པའི་རྡུལ་ཕྲན་མ་མཐོང་བར་བུམ་པ་མི་མཐོང་བར་ཐལ་ལོ། །ཞེས་ཟེར་བའི་དགག་པ་བརྗོད་པའང་མི་འཐད་དེ། བུམ་པའི་མཆུ་འཛིན་པའི་མངོན་སུམ་

[072B] ཁྱོད་ལྟོ་ལྡེར་ཞབས་ཞུམ་པའི་རྣམ་པ་ཤར་བའི་མངོན་སུམ་ཡིན་པར་ཐལ། ཁྱོད་བུམ་འཛིན་མངོན་སུམ་ཡིན་པའི་ཕྱིར། འདོད་ན། ཁྱོད་ཀྱིས་བུམ་པའི་ཞབས་མ་བཟུང་བ་བུད། རྟགས་དངོས། དེས་ན་བུམ་པ་མཐོང་བ་ལ། ལྟོ་ལྡིར་ཞབས་ཞུམ་པའི་རྣམ་པ་འཆར་དགོས་
ཀྱང། བུམ་པའི་ཕྱི་ནང་གི་རྡུལ་ཕྲན་ཀུན་གྱི་རྣམ་པ་འཆར་མི་དགོས་སོ། །ཁ་ཅིག་སྒྲའི་མི་རྟག་པ་མངོན་སུམ་དུ་མཐོང་བར་ཐལ། སྒྲ་མངོན་སུམ་དུ་མཐོང་བ་གང་ཞིག་དེ་གཉིས་གྲུབ་བདེ་རྫས་གཅིག་ཡིན་པའི་ཕྱིར། ཞེས་ཟེར་བ་མི་འཐད་དེ། སྣང་བའི་ཁྱད་པར་དང་བྲལ་བའི་
མུན་པའི་ནང་དུ། བུམ་པ་ལ་ལག་པ་རེག་པའི་སྒོ་ནས། བུམ་པའི་རེག་བྱ་མངོན་སུམ་དུ་འཛིན་པའི་ལུས་ཤེས་ཆོས་ཅན། ཁྱོད་ཀྱིས་བུམ་པ་མངོན་སུམ་དུ་མཐོང་བར་ཐལ། བུམ་པའི་རེག་བྱ་མངོན་སུམ་དུ་མཐོང་བ་གང་ཞིག་དེ་གཉིས་གྲུབ་བདེ་རྫས་གཅིག་ཡིན་པའི་ཕྱིར་
འདོད་ན། བུམ་གཟུགས་མངོན་སུམ་དུ་མཐོང་བར་ཐལ་ལོ། །འདོད་ན། གཟུགས་འཛིན་དབང་ཤེས་ཡིན་ན། མིག་ཤེས་ཡིན་པས་མ་ཁྱབ་པར་ཐལ་ལོ། །དེ་གཉིས་གྲུབ་བདེ་རྫས་གཅིག་ཡིན་པར་ཐལ། བུམ་པ་ཡིན་ན། འབྱུང་བའི་རྡུལ་འདུས་པའི་གོང་བུ་ཡིན་པས་ཁྱབ་
པའི་ཕྱིར། རྣམ་རིག་པའི་ལུགས་ལ་ནི་སྔོ་འཛིན་མིག་ཤེས་ཀྱི་འཛིན་རྣམ་ཆོས་ཅན། སྔོན་པོ་མངོན་སུམ་དུ་མཐོང་བར་ཐལ། སྔོ་འཛིན་མིག་ཤེས་མངོན་སུམ་དུ་མཐོང་བ་གང་ཞིག་དེ་གཉིས་གྲུབ་བདེ་རྫས་གཅིག་ཡིན་པའི་ཕྱིར། རྟགས་མ་གྲུབ་ན་ལྷན་ཅིག་དམིགས་
ངེས་ཉམས་སོ། །འདོད་ན། གཞན་རེག་ཏུ་ཐལ་ལོ། །དེ་བཞིན་དུ་ཨུཏྤ་ལའི་དྲི་དང་ཨུཏྤ་ལ་ཡང་མཚུངས་སོ། །ཁ་ཅིག་སྒྲ་མངོན་སུམ་དུ་མཐོང་ན། སྒྲའི་མི་རྟག་པ་མངོན་སུམ་དུ་མཐོང་བས་ཁྱབ་པར་ཐལ། སྒྲའི་མི་རྟག་པ་ཡིན་ན། སྒྲ་དང་ཡིན་ཁྱབ་མཉམ་པའི་རྫས་གཅིག་

[073A]༄༅། །ཡིན་པས་ཁྱབ་པའི་ཕྱིར། ཟེར་བའང་མི་འཐད་དེ། སྒྲ་མངོན་སུམ་དུ་མཐོང་ན་སྒྲའི་མཚན་ཉིད་མངོན་སུམ་དུ་མཐོང་བས་ཁྱབ་པར་ཐལ། སྒྲའི་མཚན་ཉིད་ཡིན་ན། སྒྲ་དང་ཡིན་ཁྱབ་མཉམ་པའི་རྫས་གཅིག་ཡིན་པས་ཁྱབ་པའི་ཕྱིར། འདོད་ན་
སྒྲའི་མཚན་ཉིད་རྟོག་པས་བཏགས་པ་ཙམ་མ་ཡིན་པར་ཐལ་ལོ། །ཁ་ཅིག་སྒྲ་མངོན་སུམ་དུ་མཐོང་ན། སྒྲ་དང་ཡིན་ཁྱབ་མཉམ་པའི་ཆོས་ཀུན་མངོན་སུམ་དུ་མཐོང་བས་ཁྱབ། ཅེས་ཟེར་བ་མི་འཐད་དེ། བུམ་པས་དག་པའི་ས་ཕྱོགས་མངོན་སུམ་དུ་མཐོང་ན། བུམ་པས་
དག་པའི་ས་ཕྱོགས་དང། བུམ་མེད་ཀྱི་ཚོགས་དོན་མངོན་སུམ་དུ་མཐོང་བས་ཁྱབ་པར་ཐལ། དེ་གཉིས་ཡིན་ཁྱབ་མཉམ་པའི་ཆོས་ཡིན་པའི་ཕྱིར་རོ། །དེས་ན་རང་འགྲེལ་དུ། ཆ་ཤས་མེད་པ་ལ་ཕྱོགས་གཅིག་མཐོང་བ་མི་རུང་བའི་ཕྱིར། ཞེས་གསུངས་པ་ལྟར། རྫས་
ཆ་སོ་སོར་དབྱེར་མེད་པའི་སྒྲའི་ཡོན་ཏན་ཀུན། སྒྲ་མངོན་སུམ་དུ་མཐོང་བ་ན་མཐོང་བས་ཁྱབ་ཅེས་པ་ཡིན་ཅིང། ཁྱད་པར་ཆ་ཤས་རྣམ་སྤངས་པ། ཞེས་གསུངས་པའི་དོན་ཡང་དེ་ཡིན་ནོ། །རྫས་ཆ་སོ་སོར་དབྱེར་མེད་པའི་དོན་ཡང་སྒྲའི་རྫས་གང་ཡིན་པ་དེ་ཉིད་སྒྲའི་མི་རྟག་པའི་
རྫས་ཡིན་ལ། སྒྲའི་མི་རྟག་པའི་རྫས་གང་ཡིན་པ་དེ་ཉིད་སྒྲའི་རྫས་ཀྱང་ཡིན་གྱི། སྒྲ་དང་སྒྲའི་མི་རྟག་པའི་རྫས་གཉིས་མངོན་སུམ་ལ་སོ་སོར་སྣང་མི་སྲིད་ཅིང། མངོན་སུམ་སོ་སོ་ལ་རེ་རེར་སྣང་མི་སྲིད་པའོ། །དེ་ནི་སྔར་བཤད་ཐམས་ཅད་ལ་མཚུངས་པ་
མ་ཡིན་ཏེ། ཤེས་པར་སླའོ། །སྤྲོས་པས་ཆོག་གོ་དཀྱུས་མ་བཤད་པར་བྱ་སྟེ། སྒྲ་འཛིན་མངོན་སུམ་གྱིས་སྒྲའི་བྱས་མི་རྟག་ཀུན་མཐོང་ཟིན་པའི་ཕྱིར། སྒྲ་མི་རྟག་པར་སྒྲུབ་པའི་རྟགས་དང་རྗེས་དཔག་སོགས་འཇུག་པ་དོན་མེད་པའི་ཉེས་པ་དེ་ཉིད་ཁྱོད་རང་ལ་

[073B] ཇི་ལྟར་གཟུགས་ཀྱི་ཆོས་དཀར་པ་ལ་སོགས་པ་མཐུན་པར་མཐོང་བ་ལས་ཉ་ཕྱིས་ལ་དངུལ་གྱི་རྣམ་པར་སྒྲོ་འདོགས་པ་ལྟར། གལ་ཏེ་འདྲ་བ་གཞན་འབྱུང་སོགས་འཁྲུལ་པའི་རྒྱུ་མཚན་གྱིས་སྒྲ་ལ་རྟག་པ་སོགས་ཀྱི་ཡོན་ཏན་གཞན་སྦྱོར་ཞིང་
སྒྲོ་འདོགས་པར་མི་བྱེད་ན། སྒྲ་མི་རྟག་པར་འཇལ་བའི་རྗེས་དཔོག་སོགས་ཚད་མ་གཞན་འཇུག་པ་དག་ལའང་དོན་མེད་ནའང། དེ་ལྟར་སྒྲོ་འདོགས་པ་མ་འོང་བས་དེ་འདྲའི་སྒྲོ་འདོགས་བཟློག་ཕྱིར་ཚད་མ་གཞན་འཇུག་པ་ཡིན་པས་སྐྱོན་མེད་དོ། །དེ་དག་གི་དོན་བསྡུ་
བ་ནི། སྒྲ་འཛིན་མངོན་སུམ་ཆོས་ཅན། སྒྲ་དང་རྫས་ཆ་སོ་སོར་དབྱེར་མེད་པའི་རྫས་སུ་གྱུར་པའི་ཡོན་ཏན་མཐའ་དག་མཐོང་བ་ཉིད་ཡིན་ཏེ། སྒྲའི་དངོས་པོ་མངོན་སུམ་དུ་མཐོང་བ་ཡིས་སོ། །དེ་ལྟར་ན་ཡང། སྒྲ་མི་རྟག་པར་སྒྲུབ་པའི་རྟགས་དང་རྗེས་དཔག་རབ་ཏུ་
འཇུག་དགོས་པ་ཡིན་ཏེ། ཕྱི་ནང་གི་འཁྲུལ་པའི་རྒྱུས་མཐོང་བ་ལྟར་ངེས་པར་མི་བྱེད་པར་ཕྱིན་ཅི་ལོག་ཏུ་སྒྲོ་འདོགས་པ་མཐོང་བས་སོ། །གལ་ཏེ་གཉིས་པ་ལྟར་ན། མངོན་སུམ་གྱིས་མཐོང་ཟིན་པས་མ་མཐོང་བ་མཐོང་བར་བྱེ་བའི་ཕྱིར་རྟགས་དང་རྗེས་དཔག་སྒྲུབ་པས་
འཇུག་མི་དགོས་ཀྱང། ཕྱིན་ཅི་ལོག་ཏུ་སྒྲོ་འདོགས་པ་བསལ་བའི་སྒོ་ནས་མ་ངེས་པ་ངེས་པར་བྱ་བའི་ཕྱིར་དུ་རྟགས་དང་རྗེས་དཔག་རྣམས་སྒྲུབ་པས་འཇུག་པ་ཡིན་ནོ་ཞེས་ན། མངོན་སུམ་གྱིས་སྒྲའི་བྱས་མི་རྟག་སོགས་མཐོང་ཟིན་པས་དེ་དག་མཐོང་ཕྱིར་དུ་
རྟགས་དང་རྗེས་དཔག་དོན་མེད་པར་མ་ཟད་རྗེས་སུ་དཔག་པ་ལས་ཀྱང་སེལ་བ་མི་གོ་བར་དངོས་པོ་ཁོ་ན་འཛིན་ན། མ་ངེས་པར་ངེས་པར་བྱ་བའི་ཕྱིར་ཡང་རྗེས་དཔག་ཕྱི་མ་རྣམས་དོན་མེད་པར་འགྱུར་ཏེ། འདི་ལྟར་སྒྲ་བྱས་པར་ངེས་པའི་རྗེས་དཔག་ཆོས་ཅན་

[074A]༄༅། །སྒྲའི་ཆོས་ཀུན་འཛིན་ཅིང་ངེས་པར་ཐལ། སྒྲའི་ཆོས་གཅིག་བྱས་པས་ཁྱད་པར་དུ་བྱས་པའི་སྒོ་ནས་སྒྲ་སྒྲུབ་པས་ངེས་པར་གྱུར་པའི་ཕྱིར། ཁྱེད་ལ་ཉེས་པ་དེ་མེད་དམ་ཞེ་ན། སེལ་བ་སྨྲ་བ་ལ་ཉེས་པ་འདིར་ནི་ཐལ་བར་མི་འགྱུར་ཏེ། ཚད་མ་སོ་སོས་
སྒྲོ་འདོགས་སོ་སོར་གཅོད་ཀྱི་གཅིག་གིས་ཀུན་གཅོད་པ་མ་ཡིན་པའི་ཕྱིར། དེ་ལྟར་གཞུང་སྔ་ཕྱི་རྣམས་ཀྱིས་སོ་སོར་ཕྱེ་སྟེ་ཐལ་བ་འཕངས་པ་དེ་དག་གི་དོན་བསྡུས་པའི་སྒོ་ནས་རྟགས་དང་རྗེས་དཔག་སྒྲུབ་པས་འཇུག་ན། རྟགས་དང་རྗེས་དཔག་གཞན་དོན་མེད་
པར་ཐལ་བ་སྟོན་པ་ནི། དེའི་ཕྱིར་དེ་ལྟར་རྟགས་དང་རྗེས་དཔག་སེལ་བའི་ཡུལ་ཅན་ཡིན་པར་རབ་ཏུ་བསྒྲགས་ཀྱི་སེལ་བའི་ཡུལ་ཅན་ཡིན་པ་ལས་གཞན་དུ་སྒྲུབ་པས་འཇུག་ན་ཆོས་ཅན་སྒྲ་ཚད་མས་གྲུབ་པར་གྱུར་པ་ན། ཚད་མ་དེ་ལས་མ་གྲུབ་པའི་སྒྲའི་རྫས་ཆོས་
གཞན་ཅི་ཞིག་ཡོད་དེ་ཅི་ཡང་མེད་པས་སྒྲ་བྱས་མི་རྟག་པ་སོགས་སུ་སྒྲུབ་པའི་རྟགས་དང་རྗེས་དཔག་ཐམས་ཅད་དོན་མེད་པར་ཐལ་ལོ། །དེ་དག་ལ་རྩོད་པ་སྤང་བ་ནི། གལ་ཏེ་མངོན་སུམ་གྱིས་མཐོང་བའི་དོན་འགའ་ལའང་མཐོང་བ་ལྟར་ལས་གཞན་དུ་སྒྲོ་འདོགས་
བ་མེད་པར་འདི་སྔོན་པོ་སྙམ་པ་ལ་སོགས་པའི་ངེས་པའི་ཤེས་པ་སྐྱེས་པ་གང་ཡིན་པ་དེ་ཡང་སེལ་བ་ལ་འཇུག་པ་མ་ཡིན་པར་ཐལ། བསལ་བྱ་སྒྲོ་འདོགས་སྔར་ཡོད་བསལ་རྒྱུ་མེད་པའི་ཕྱིར། འདོད་མི་རིགས་ཏེ། སྤྱི་ཡི་དོན་ཅན་ཡིན་པས་རྣམ་རྟོག་ཡིན་ལ་
རྟོག་པ་ཐམས་ཅད་སེལ་འཇུག་ཏུ་ཁས་བླངས་པས་སོ་ཞེ་ན། དེ་འདྲའི་ངེས་ཤེས་ཆོས་ཅན། སེལ་བའི་སྤྱོད་ཡུལ་ཅན་ཡིན་ཏེ། རང་གི་འདུ་བྱེད་ཀྱི་ནུས་པ་མ་ཉམས་ཀྱི་བར་ལ། གཞན་གྱི་ཆ་སྒྲོ་མ་བཏགས་པར་སྒྲོ་འདོགས་ཀྱིས་དབེན་པའི་རྣག་གི་ཞེན་ཡུལ་དེ་མིན་རྣམ་པར་

[074B] ཁྱབ་སྟེ། རང་གི་ཞེན་ཡུལ་དེ་མིན་རྣམ་པར་བཅད་པའི་སྒོ་ནས་ངེས་པ་དེ་ཙམ་གྱིས་སེལ་འཇུག་ཏུ་གྲུབ་པའི་ཕྱིར། རྟགས་སྒྲུབ་པ་ནི། ཤེས་བྱ་ཆོས་ཅན། སྔོན་པོའོ་སྙམ་པའི་ངེས་ཤེས་འདི་ནི་རང་གི་ལྡོག་ཕྱོགས་ཀྱི་སྒྲོ་འདོགས་དེའི་ཞེན་ཡུལ་གྱིས་
དབེན་པའམ་དེ་རྣམ་པར་བཅད་པའི་གཞན་སེལ་ལ་འཇུག་ཅེས་བྱ་བར་ཤེས་པ་ཡིན་ཏེ། ངེས་པ་དེར་ནི་དེའི་ལྡོག་ཕྱོགས་ཀྱི་སྒྲོ་འདོགས་སུ་གྱུར་པའི་ཡིད་གཉིས་ཞེན་སྟངས་དངོས་སུ་འགལ་བའི་གནོད་བྱ་གནོད་བྱེད་ཀྱི་ངོ་བོ་ཡིན་པའི་ཕྱིར། འདི་དག་གིས་སྔོ་འཛིན་མིག་
ཤེས་ཀྱིས་དྲངས་ནས་སྐྱེས་པའི་སྔོན་པོ་ངེས་པའི་ཤེས་པ་ལ་རང་གི་སྣང་ཡུལ་དེ། སྔོ་མ་ཡིན་རྣམ་པར་བཅད་པར་སྣང་བས་སེལ་འཇུག་ཡིན་ཅེས་བསྟན་ཏོ། །དཔང་ལོས། གཞན་སྒྲོ་མ་བཏགས་ཆ་ཤས་ལ། ཞེས་བསྒྱུར་རོ། །དེ་ཡང་གནོད་བྱ་གནོད་བྱེད་དུ་འགྱུར་བའི་ཚུལ་
ནི། ཚད་མ་དེའི་བྱེད་པ་མ་ཉམས་པའི་བར་ལ། དངོས་ཀྱི་གནོད་བྱ་སྒྲོ་འདོགས་མངོན་གྱུར་སྐྱེ་བའི་གོ་སྐབས་མེད་པར་བྱས་པ་ཡིན་ཅིང། དེ་ལ་སྒྲ་མི་རྟག་རྟོགས་ཀྱི་རྗེས་དཔག་གིས། རང་གི་བྱེད་པ་མ་ཉམས་ཀྱི་བར་དུ་སྒྲ་རྟག་འཛིན་གྱི་སྒྲོ་འདོགས་ཀུན་བཏགས་མངོན་གྱུར་སྐྱེ་
བའི་གོ་སྐབས་མེད་པར་བྱས་པ་ཡིན་གྱི། སྒྲོ་འདོགས་ལྷན་སྐྱེས་ཀྱི་ཞེན་སྟངས་དང་ཞེན་སྟངས་དངོས་སུ་འགལ་ཞིང། དེའི་ཞེན་ཡུལ་རྣམ་པར་བཅད་པ་ངེས་ཀྱང། སྒྲ་རྟག་འཛིན་གྱི་སྒྲོ་འདོགས་ལྷན་སྐྱེས་མངོན་གྱུར་སྐྱེ་བ་ཡང་འཇོམས་མི་ནུས་ཤིང། དེ་ལ། སྒྲ་རྟག་མི་རྟག་
དཔྱད་པ་ཞུགས་པའི་དབང་གིས་སྒྲ་རྟག་སྙམ་པ་དང། སྒྲ་རྟག་པ་འཐད་སྙམ་དུ་འཛིན་པ་ནི་ཀུན་བཏགས་ཡིན་ལ། ལྷན་སྐྱེས་ནི་དེ་འདྲའི་དཔྱད་པ་ཞུགས་པ་ལ་མི་ལྟོས་པར་སྔ་ཕྱི་གཅིག་འཛིན་གྱི་བློ་དང་གིས་སྐྱེ་བའོ། །དེ་བཞིན་དུ་མཐོང་ལམ་དུ་ཡང་བདག་འཛིན་ལྷན་སྐྱེས་ཀྱིས་

[075A]༄༅། །ཞེན་པ་ལྟར་གྱི་བདག་དང་བྲལ་བའི་རང་བཞིན་མངོན་སུམ་དུ་རྟོགས་ཀྱང། ཀུན་བཏགས་ཀྱི་ས་བོན་སྤོང་གི་ལྷན་སྐྱེས་མངོན་གྱུར་སྐྱེ་བ་ཡང་མི་ལྡོག་གོ་གཉིས་པ་ཆོས་ཅན་གཅིག་ལ་འཇུག་པའི་སྒྲ་རྟོག་ཐམས་ཅད་རྣམ་གྲངས་པར་ཐལ་པ་ནི། དེད་
སེལ་བ་སྨྲ་བ་ལྟར་ན། སྒྲའི་ཡོན་ཏན་གྱི་ཆ་ཤས་རྣམས་ལ་ལྡོག་ཕྱོགས་སུ་སྒྲོ་འདོགས་པ་ཇི་སྙེད་ཡོད་པ་དེ་བསལ་བའི་ཕྱིར་དུ་ངེས་པ་དང་སྒྲ་ཡང་དེ་སྙེད་ཁོ་ན་འཇུག་པ་དེས་ན། སྒྲའི་སྟེང་གི་བྱས་མི་རྟག་སོགས་བརྗོད་པའི་སྒྲ་དང་ངེས་པའི་བློ་དེ་དག་སྤྱོད་ཡུལ་དང་དགོས་
པ་ཐ་དད་པ་ཅན་ཡིན་པས་དེང་ལ་སྒྲ་བློ་དེ་དག་རྣམ་གྲངས་པར་འགྱུར་བའི་ཉེས་པ་མེད་ཀྱི། དེ་ལས་གཞན་དུ་སྒྲ་རྟོག་སྒྲུབ་པས་འཇུག་པའི་སྒོ་ནས་སྒྲའི་དངོས་པོ་གཅིག་པུའི་ཡོན་ཏན་གྱི་ཆ་ཤས་མཐའ་དག་ལ། ཡོན་ཏན་དེ་དག་ལས་གང་རུང་གཅིག་བརྗོད་པའི་སྒྲའམ་
ངེས་པའི་བློ་གཅིག་གིས་ཡུལ་དུ་བྱས་པས་ཁྱབ་ན། བྱས་པ་བརྗོད་པའི་སྒྲ་དང་མི་རྟག་པ་བརྗོད་པའི་སྒྲ་གཉིས་ཆོས་ཅན། རྣམ་གྲངས་པ་ནི་ཉིད་དུ་འགྱུར་བར་ཐལ། ཡུལ་གཞན་མ་ཡིན་པར་བརྗོད་བྱ་དང་དགོས་པ་ཐ་དད་མེད་པའི་རྗོད་བྱེད་ཐ་དད་ཡིན་པ་དེའི་ཕྱིར། ཁ་ཅིག་སྒྲ་
རྣམ་གྲངས་པ་ནི། ཤེས་རབ་སྙིང་པོའི་མདོ་ལས་ལེགས་སོ་ལེགས་སོ་ཞེས་ལན་གཉིས་གསུངས་པ་དེ་ལྟ་བུའོ། །ཞེས་ཟེར་རོ། །དགོས་པའི་ཁྱད་པར་ཆེན་པོ་ཡོད་པའི་ཕྱིར་ཚུལ་དེ་ནི་མི་འཐད་དོ། །དགོས་པའི་ཁྱད་པར་གང་ཡང་མེད་གཞིན་དུ། ལེགས་སོ་ལེགས་སོ་ཞེས་
བརྗོད་པ་ལྟ་བུ་ནི། སྒྲ་ཟློས་པའི་སྐྱོན་ཅན་ཡིན་གྱི། སྒྲ་རྣམ་གྲངས་བ་མ་ཡིན་ལ། སྒྲ་ཟླས་པ་དང། སྒྲ་རྣམ་གྲངས་པ་ཙམ་གྱི་ཁྱད་པར་ཡང་མ་ཕྱེད་ན་ཤིན་ཏུ་བླུན་པ་གོ་བར་བྱེད་པའོ། །དེ་བས་ན། སྒྲ་རྣམ་གྲངས་པ་ནི་མིང་རྣམ་གྲངས་པ་ཡིན་ལ། དེའི་ཕྱིར་ཟླ་བ་དང། རི་བོང་

[075B] བསིལ་ཟེར་ཅན་ཞེག་པ་ལ་སོགས་པའི་སྒྲ་རྣམས་ནི་སྒྲ་རྣམ་གྲངས་པ་ཞེས་བྱ་སྟེ། སྒྲ་དེ་དག་གང་ལས་ཀྱང་ཟླ་བ་ཐུན་མོང་མ་ཡིན་པར་གོ་ནུས་པར་ཁྱད་པར་མེད་པའི་མིང་ཐ་དད་ཡིན་པའི་ཕྱིར། མདོར་ན། སྒྲ་དེ་དག་ཆོས་ཅན། སྒྲ་རྣམ་གྲངས་པ་ཡིན་པར་ཐལ། ཟླ་བའི་དངོས་
མིང་རྣམ་གྲངས་པ་ཡིན་པའི་ཕྱིར། ཞེས་པའོ། །དེའི་ཕྱིར། ལྷ་དབང་བློས་ཀྱང། ལེའུ་གཉིས་པའི་འགྲེལ་བར། དབང་པོ་དང། བརྒྱ་བྱིན་ཞེས་པ་སྒྲ་རྣམ་གྲངས་བར་བཤད་དོ། །གསུམ་པ་དེ་དག་ལ་རྩོད་པ་སྤང་བ་ལ། སྒྲ་རྟོག་སྒྲུབ་པས་འཇུག་ཀྱང་ཆོས་གཅིག་བཟུང་བས་ཀུན་བཟུང་མི་དགོས་
བའི་ལན་དགག་པ་དང། ཆོས་གཅིག་མཐོང་བས་ཀུན་མཐོང་ཡང་སྒྲོ་འདོགས་བཟློགས་ཕྱིར་སྒྲ་རྟོག་གཞན་འཇུག་དགོས་པའི་ལན་དགག་པའོ། །དང་པོ་ནི། བྱེ་བྱག་པ་གང་གི་ལུགས་ལྟར་ན། བྱས་མི་རྟག་ལ་སོགས་པའི་ཁྱད་པར་སྣ་ཚོགས་པ་ཅན་གྱི་དོན་སྒྲ་དང། དེའི་ཁྱད་ཆོས་རྣམས་
རྫས་ཐ་དད་ལ། ཁྱད་ཆོས་དེ་དག་ཀྱང་ནང་ཕན་ཚུན་རྫས་ཐ་དད་དེ། དཔེར་ན་ཏིལ་གྱི་འབྲུ་དུ་མ་མར་གྱི་གོང་བུ་གཅིག་ལ་འབྱར་བ་ན། ཏིལ་དང་མར་ཡང་རྫས་ཐ་དད་ལ། ཏིལ་ནང་ཕན་ཚུན་རྣམས་ཀྱང་རྫས་ཐ་དད་པ་བཞིན་ནོ། །དེས་ན་དེ་ལྟ་བུའི་ཁྱད་པར་གྱི་ཆོས་གཅིག་གིས་ཁྱད་
པར་དུ་བྱས་པའི་སྒོ་ནས་བློ་རྟོག་པས་སྒྲ་རང་མཚན་སྒྲུབ་པས་འཛིན་ཀྱང། སྒྲའི་ཁྱད་ཆོས་གཞན་རྣམས་བཟུང་མི་དགོས་པས། སྒྲ་རྟོག་སྒྲུབ་པས་འཇུག་ན་སྒྲ་རྟོག་གཞན་དོན་མེད་དུ་ཐལ་བ་དང། སྒྲ་བློ་དེ་དག་རྣམ་གྲངས་བར་ཐལ་བའི་སྐྱོན་མེད་དོ་ཞེ་ན། སྒྲ་དང་དེའི་ཁྱད་ཆོས་
རྣམས་རྫས་ཐ་དད་པའི་རྟེན་དང་བརྟེན་པར་པས་ལེན་ནས་རྫས་ཐ་དད་རྟན་དང་བརྟེན་པའི་འབྲེལ་པ་ལ་དེ་བྱུད་འབྲེལ་ལས་འོས་བཞན་མེད་པས། སྒྲ་དེ་རང་གི་ཁྱད་ཆོས་རྣམས་ཀྱི་རྒྱུར་འགྱུར་ལ། དེ་ལྟ་ན་སྒྲས་རང་གི་ཁྱད་ཆོས་རྣམས་ལ་ཕན་པའི་ནུས་པ་དེ་དག་སྒྲ་དན་

[076A]༄༅། །གྲུབ་བདེ་དབྱེར་མེད་པའི་སྒྲའི་རྫས་ཡིན་ནམ། འོན་ཏེ་དེ་དག་སྒྲ་ལས་རྫས་ཐ་དད་ཡིན། དང་པོ་ལྟར་ན། སྒྲ་བྱས་པར་ངེས་པའི་རྟོག་པ་ཆོས་ཅན། ཁྱོད་ཀྱིས་སྒྲའི་བདག་ཉིད་དུ་གྱུར་བའི་སྒྲས་རང་གི་ཁྱད་པར་གྱི་ཆོས་ལ་ཕན་འདོགས་པའི་
ནུས་པ་ཀུན་བཟུང་ཞིང་ངེས་པར་ཐལ། རང་གི་ཁྱད་པར་སྣ་ཚོགས་ལ་ཕན་པའི་ཡན་ལག་ཏུ་གྱུར་པའི་ནུས་པ་ཐམས་ཅད་ལས། རྫས་ཆ་སོ་སོར་དབྱེར་མེད་པའི་སྒྲའི་བདག་ཉིད་དེ་སྒྲུབ་པའི་སྒོ་ནས་བཟུང་ཞིང་ངེས་པའི་ཕྱིར། འདོད་ན། སྒྲས་རང་གི་ཁྱད་ཆོས་ཀུན་ལ་
ཕན་འདོགས་པའི་ནུས་པ་ངེས་ན། སྒྲ་རང་གི་ཁྱད་ཆོས་ཀུན་ལ་ཕན་བྱེད་དུ་ངེས་དགོས་ལ། དེ་ངེས་ན། སྒྲ་བྱས་པར་ངེས་པའི་རྟོག་པ་ཆོས་ཅན། ཁྱོད་ཀྱིས་སྒྲའི་ཕན་བྱའི་བྱེ་བྲག་གམ་ཁྱད་ཆོས་གང་མ་ངེས་ཏེ་ཀུན་ངེས་པར་ཐལ། སྒྲ་དེ་ཁྱད་ཆོས་དེ་དག་ཐམས་ཅད་
ལ་ཕན་བྱེད་དུ་བཟུང་ཞིང་ངེས་པའི་ཕྱིར། དེའི་ཁྱབ་པ་སྒྲུབ་པ་ནི། ཤེས་བྱ་ཆོས་ཅན། གཅིག་སྒྲ་རང་གི་ཁྱད་པར་གྱི་ཆོས་རྣམས་ལ་ཕན་བྱེད་ཡིན་པར་ཤེས་ཤིང་ངེས་ན་ནི། སྒྲ་དང་དེའི་ཁྱད་པར་གྱི་ཆོས་རྣམས་གཉིས་ཀ་བཟུང་ཞིང་ངེས་དགོས་པར་ཐལ། སྒྲའི་
ཁྱད་ཆོས་དེ་དག་སྒྲའི་ཕན་བྱར་ངེས་པ་སྒྲ་བདག་ཉིད་དེ་དག་ལ་ཕན་བྱེད་ཡིན་པར་ངེས་པ་ལ་རག་ལས་ཤིང་འབྲེལ་ལ། སྒྲ་དེ་དག་ལ་ཕན་བྱེད་དུ་ངེས་པ་ཡང་སྒྲའི་ཁྱད་ཆོས་དེ་དག་སྒྲ་བདག་ཉིད་ཀྱི་ཕན་བྱར་ངེས་པ་ལ་འབྲེལ་ཞིང་ལྟོས་པའི་ཕྱིར། དེས་ན་སྒྲ་བོ་རྣམ་
གྲངས་བར་ཐལ་བ་དང། སྒྲ་རྟོག་ཕྱི་མ་དོན་མེད་དུ་ཐལ་པའི་ཉེས་པ་སོ་ན་གནས་སོ། །ཡང་ན་ཕན་བྱའི་བྱེ་བྲག་གང་མ་ངེས་ཞེས་པ་ཡན་ཆད་ཀྱིས། སྒྲ་ཁྱད་ཆོས་རྣམས་ཀྱི་ཕན་བྱེད་དུ་ངེས་ན་ཁྱད་ཆོས་རྣམས་སྒྲའི་ཕན་བྱར་ངེས་དགོས་པས་སྒྲས་རང་གི་ཁྱད་ཆོས་

[076B] ཁྱད་ཆོས་རྣམས་ཀྱང་བཟུང་ཞིང་ངེས་དགོས་ཞེས་པའི་གནོད་བྱེད་བསྟན་ཟིན་ནས། རྐང་པ་ཐ་མ་འདི་གཉིས་ནི། སྐྱོན་གྱི་རྣམ་གྲངས་གཞན་ཡིན་ཏེ། ཤེས་བྱ་ཆོས་ཅན། གཅིག་སྒྲ་སྒྲུབ་པའི་སྒོ་ནས་ཤེས་ན་ནི་
སྒྲ་དང་སྒྲའི་ཁྱད་ཆོས་གཉིས་ཀ་བཟུང་དགོས་པར་ཐལ། སྒྲའི་ཁྱད་ཆོས་དེ་དག་སྒྲའི་བདག་ཉིད་ལ་འདི་བའི་འབྲེལ་བ་རྟག་དངོས་གཅིག་གིས་སྤྲེལ་བའི་སྒོ་ནས་འབྲེལ་བའི་ཕྱིར། རྟགས་རྩ་བའི་གྲུབ་མཐའ་ལས་ཁས་བླངས། ཁྱབ་པ་ཡོད་པའི་རྒྱུ་མཚན། རྟག་རྫས་ལ་ཆ་ཤས་
མེད་པས་སོ། །བྲམ་ཟེ་ཆེན་པོས་དེ་དག་འདུ་བས་འབྲེལ་ཞིང། ཞེས་སོགས་གསུངས་བའི་དོན་ཡང་འདི་ཉིད་ཡིན་ནོ། །གཞན་དག་གིས་གཞུང་འདི་དག་ལ་ཆ་ཙམ་ཡང་དོན་འཆད་ནུས་པ་མང་པོ་མ་བྱུང་སྣང་ངོ། །ཁོ་ན་རེ། རྫས་གཅིག་ན་ཉེས་པ་དེར་འགྱུར་ཡང། ཁྱད་ཆོས་ལ་
ཕན་པའི་ནུས་པ་དུ་མ་ཡོད་པ་རྣམས་སྒྲ་ལས་རྯས་ཐ་དད་ཡིན་པས་སྒྲ་སྒྲུབ་པའི་སྒོ་ནས་བཟུང་ཡང་དེ་དག་བཟུང་མི་དགོས་སོ་ཞེ་ན། འོ་ན་སྒྲ་དེས་རང་གི་ཁྱད་ཆོས་ལ་ཕན་འདོགས་པའི་ནུས་པ་དེ་རྣམས་ལ་ཕན་འདོགས་པ་མིན་ན། དེ་དག་སྒྲ་དེའི་ཅི་ཡིན། སྒྲ་དང་འབྲེལ་མེད་
དུ་ཐལ། གལ་ཏེ་སྒྲ་དེ་ཡིས་དེ་དག་ལ་ཕན་པའི་ནུས་པ་མེད་ཅིང། དེ་དག་གིས་ཀྱང་སྒྲ་ལ་མི་ཕན། རྫས་ཐ་དད་ཡིན་པའི་ཕྱིར། གལ་ཏེ་འབྲེལ་མེད་མ་ཡིན་པར། སྒྲས་རང་གི་ཁྱད་པར་གྱི་ཆོས་ལ་ཕན་པའི་ནུས་པ་དེ་དག་ལ་ཡང་ཕན་འདོགས་ནུས་པ་དེ་ལྟ་ཡིན་ན་ཡང། ནུས་
བ་དེ་དག་ལ་ཡང་ཕན་འདོགས་དགོས་པ་ལ་སོགས་པའི་སྒོ་ནས་ཐུག་མེད་དུ་ཐལ་བར་འགྱུར་རོ། །ཐུག་མེད་དུ་འགྱུར་ན་སྐྱོན་ཅི་ཡོད་ཅེ་ན། དེ་ལྟ་ན་སྒྲ་ཁྱད་པར་གྱི་ཆོས་རྣམས་ལ་ཕན་འདོགས་པའི་ནུས་པ་ཅན་དུ་ནམ་ཡང་མི་ངེས་པར་འགྱུར་ཏེ། སྒྲ་རང་གི་ཁྱད་པར་

[077A]༄༅། །གྱི་ཆོས་དེ་དག་ལ་ཕན་པའི་ནུས་པ་ཅན་དུ་ངེས་པ་ལ། སྒྲས་ནུས་པ་དེ་དག་ལ་ཕན་པའི་ནུས་པ་ངེས་དགོས་ཤིང། དེ་ངེས་པ་ལ་ཡང་ནུས་པ་དེ་དག་ལ་ཕན་འདོགས་པའི་ནུས་པ་ངེས་དགོས་པས་ཕྱི་མ་ཐུག་མེད་དུ་བརྒྱུད་
དགོས་པའི་ཕྱིར་རོ། །དེ་དག་གི་དོན་བསྡུ་བ་ནི། དེས་ན་ཤེས་བྱ་ཆོས་ཅན། སྒྲ་དེ་རང་གི་ཕན་བྱར་གྱུར་པའི་ཁྱད་ཆོས་བྱས་པ་ལྟ་བུ་གཅིག་གིས་ཀྱང་ཁྱད་པར་དུ་བྱས་པའི་སྒོ་ནས་སྒྲུབ་པས་བཟུང་ན་ནི། སྒྲའི་ཁྱད་ཆོས་མི་རྟག་པ་ལ་སོགས་པ་ཐམས་ཅད་བཟུང་
དགོས་པར་ཐལ། སྒྲ་དེ་རང་གི་ཁྱད་ཆོས་བྱས་པ་ལྟ་བུ་གཅིག་ལ་ཕན་བྱེད་དུ་བཟུང་ན་ནི་བྱས་པ་དེ་ལ་ཕན་པའི་ནུས་པ་མཐོང་བ་ན། དེ་དང་མ་མཐོང་བར་འདོད་པའི་སྒྲས་རང་གི་ཁྱད་ཆོས་མི་རྟག་པ་སོགས་ལ་ཕན་པའི་ནུས་པ་རྣམས་སྒྲ་ལས་གཞན་མ་
ཡིན་པར་སྒྲའི་བདག་ཉིད་དུ་གྱུར་བའི་སྒྲའི་རྫས་ཡིན་པར་ཁྱད་པར་མེད་པ་དེའི་ཕྱིར། མདོར་ན། སྒྲས་རང་གི་ཁྱད་ཆོས་གཅིག་ལ་ཕན་པའི་ནུས་པ་སྒྲུབ་པས་བཟུང་ན་ཁྱད་ཆོས་ཐམས་ཅད་ལ་ཕན་པའི་ནུས་པ་བཟུང་དགོས་ཏེ། ནུས་པ་དེ་དག་ཐམས་ཅད་སྒྲ་དང་གྲུབ་
བདེ་དབྱེར་མེད་ཀྱི་སྒྲའི་རྫས་ཡིན་པར་ཁྱད་པར་མེད་པའི་ཕྱིར། དེས་ན་སྒྲ་དེ་ཁྱད་ཆོས་གཅིག་གིས་ཁྱད་པར་དུ་བྱས་ནས་སྒྲུབ་པས་བཟུང་ན་ཁྱད་ཆོས་ཐམས་ཅད་བཟུང་དགོས་ཞེས་པའོ། །གཉིས་པ་ཆོས་གཅིག་མཐོང་བས་ཀུན་མཐོང་ཡང་སྒྲོ་འདོགས་བཟློག་ཕྱིར་སྒྲ་
རྟོག་གཞན་འཇུག་དགོས་པར་འདོད་པའི་ལན་དགག་པ་ནི། གལ་ཏེ་སྒྲ་བྱས་པར་ངེས་པའི་རྟོག་པ་དེ། སྒྲ་ལ་སྒྲུབ་པས་འཇུག་པའི་རྒྱུ་མཚན་གྱིས་དེས་མ་བཟུང་བའི་སྒྲའི་ཡོན་ཏན་མི་རྟག་པ་ལ་སོགས་པ་མེད་ཀྱང། འཁྲུལ་པའི་རྒྱུས་བཟུང་བ་ལྟར་ངེས་མ་ནུས་པར་

[077B] སྒྲ་རྟག་པ་སོགས་སུ་འཁྲུལ་པ་བཟློག་པའི་ཕྱིར་དུ་ངེས་ཤེས་སྔ་མས་བཟུང་ཟིན་པ་ལ་ཡང་ཚད་མ་གཞན་འཇུག་པར་འདོད་དོ་ཞེ་ན། དེ་ལྟར་ན་ངེས་ཤེས་སྔ་མ་སེལ་བའི་ཡུལ་ཅན་དུ་གྲུབ་ཅིང། དེ་བཞིན་དུ་ངེས་ཤེས་
ཕྱི་མ་རྣམས་ཀྱང་སེལ་བའི་ཡུལ་ཅན་དུ་གྲུབ་པོ་ཞེས་སྟོན་པ་ཕྱི་མ་རྣམས་ཀྱང་སེལ་བའི་ཡུལ་ཅན་དུ་གྲུབ་པོ་ཞེས་སྟོན་པ་གྲུབ་པར་ཐལ། ཆ་ཤས་རེ་རེ་ཁོ་ནའི་ལྡོག་ཕྱོགས་ཀྱི་སྒྲོ་འདོགས་སེལ་ཞིང་ཆ་ཤས་གཞན་རྣམས་མ་ངེས་པའི་ངེས་ཤེས་ཡིན་པའི་ཕྱིར། དེ་
ལས་གཞན་པ་ངེས་ཤེས་ཕྱི་མའང་ཆོས་ཅན། སྔ་མ་དེ་དང་འདྲ་བར་སེལ་བའི་ཡུལ་ཅན་དུ་ཐལ། རང་རང་གིས་གང་ངེས་པའི་ཆ་ཤས་དེ་ཁོ་ནའི་ལྡོག་ཕྱོགས་སུ་སྒྲོ་འདོགས་པ་མེད་ཅིང། དེས་དབེན་པའི་ཡུལ་ལ་ནི་ངེས་པའི་རྣམ་པས་འཇུག་པའི་ཕྱིར། དེས་ན་ངེས་
ཤེས་རྣམས་ཀྱིས་སྒྲའི་ཡོན་ཏན་གྱི་ཆ་ཤས་སོགས་རེ་རེ་ཁོ་ན་ངེས་པར་འདོད་པ་དང། སྒྲ་རྟོག་སྒྲུབ་པས་འཇུག་ཅིང་སེལ་བ་ལ་མི་འཇུག་པར་འདོད་པ་ནང་འགལ་ལོ། །དེར་མ་ཟད། སྒྲ་བྱས་པར་ངེས་པའི་བློ་སྒྲུབ་འཇུག་ཡིན་པ་དང། དེས་སྒྲའི་མི་རྟག་པ་སོགས་
བཟུང་ཡང་མ་ངེས་པར་འདོད་པ་ནང་འགལ་བ་ཡིན་ཏེ། འདི་ལྟར། ཉེས་པ་གཞན་ཡང་སྒྲ་ངེས་པའི་ཤེས་པ་དེ་ཆོས་ཅན། སྒྲ་མི་རྟག་པའི་ངོ་བོ་གང་ཁྱོད་ཀྱིས་མ་ངེས་པ་དེ་ནི་ཇི་ལྟར་ཁྱོད་ཀྱིས་གཟུང་ཡུལ་ཡིན་ཏེ་མ་ཡིན་པར་ཐལ། ཁྱོད་སྒྲུབ་པས་འཇུག་པའི་ངེས་
ཤེས་ཡིན་པའི་ཕྱིར། དེ་ལ་ཁྱབ་པ་ཡོད་པའི་རྒྱུ་མཚན་ནི། དབང་ཤེས་རྟོག་མེད་མ་འཁྲུལ་བ་རང་གི་གཟུང་ཡུལ་ལ་སྒྲུབ་འཇུག་ཡིན་པའི་རྒྱུ་མཚན་གྱིས་རང་གི་གཟུང་ཡུལ་དེ་དེ་མིན་རྣམ་པར་བཅད་པའི་སྒོ་ནས་ཡུལ་དུ་བྱེད་པ་མ་ཡིན་པར་དངོས་པོའི་རང་གི་

[078A]༄༅། །ངོ་བོས་རྣམ་པར་གཏད་པའི་སྒོ་ནས་ཡུལ་དུ་བྱེད་པ་ཡིན་པས་སྒྲ་སྣང་ཡུལ་དུ་བྱས་པ་ན། དེའི་ཁྱད་ཆོས་བྱས་མི་རྟག་སོགས་སྣང་ཡུལ་དུ་བྱས་པ་ན། དེའི་ཁྱད་ཆོས་བྱས་མི་རྟགས་སོགས་སྣང་མི་སྣང་གི་ཆ་གཉིས་འགལ་བ་ལྟར། སྒྲ་བྱས་པར་ངེས་པའི་རྟོག་པ་སྒྲུབ་འཇུག་ཡིན་ན། ཁོ་བའི་ངེས་
ཡུལ་དུ་གང་སོང་བ་དེ་སྣང་ཡུལ་དུ་འགྲོ་དགོས་ཤིང། སྒྲ་བྱས་པ་སྣང་ཡུལ་དུ་བྱས་ནས། དེ་ཉིད་སྒྲུབ་པའི་སྒོ་ནས་ངེས་ན། དེ་མིན་རྣམ་པར་བཅད་པ་ལ་མི་ལྟོས་པར་དངོས་པོའི་རང་གི་ངོ་བོས་རྣམ་པ་གཏད་པའི་སྒོ་ནས་ངེས་དགོས་ཤིང། དེ་ལྟ་ན་སྒྲའི་
བྱས་པ་ངེས་ནས་མི་རྟག་པ་ངེས་པའི་ཆ་གཉིས་འགལ་ཏེ། སྒྲ་དང་དེའི་བྱས་མི་རྟག་དངོས་པོ་ལ་ཆ་ཤས་སོ་སོར་མེད་པའི་ཕྱིར། ཞེས་པའོ། །དེ་ཡང་རང་ལུགས་ལ། དབང་ཤེས་མ་འཁྲུལ་པ་ལྟ་བུའི་སྒྲུབ་འཇུག་རྣམས་ལ་ནི་གང་དངོས་ཀྱི་གཞལ་བྱར་
སོང་བའི་ཡུལ་དང། སྣང་ཡུལ་ལ་ཁྱད་མེད་ཅིང། དངོས་ཡུལ་ལ་སྣང་ཡུལ་ཡིན་མིན་ཆ་གཉིས་མེད་ལ། སེལ་འཇུག་རྣམས་ལ་ནི་དེ་ལྟ་མ་ཡིན་ཏེ། བུམ་པ་ངེས་པའི་རྟོག་པ་ལྟ་བུ་གཅིག་ལའང། རང་ཉིད་གང་ལའང་ངེས་ཤེས་སུ་སོང་བའི་བུམ་པ་དེ་
དངོས་སུ་བཟུང་ཡང། སྣང་ཡུལ་མ་ཡིན་ལ། བུམ་པའི་སྒྲ་དོན་ལྟ་བུ་སྣང་ཡུལ་ཡིན་ཀྱང། དེ་ལ་ངེས་ཤེས་སུ་མ་སོང་བས་སོ། །འདི་བཞིན་དུ་ཆ་གཉིས་གཉིས་ཡོད་པ་ཡིན་ཀྱང་བུམ་པ་ངེས་པའི་རྟོག་པ་དེ་བུམ་པ་ལ་སྒྲུབ་འཇུག་ཡིན་ན། བུམ་པ་སྣང་
ཡུལ་དུ་བྱས་པའི་སྒོ་ནས་ངེས་དགོས་ཀྱི། བུམ་པའི་སྒྲ་དོན་སྣང་ཡུལ་དུ་བྱས་ནས་བུམ་པ་ངེས་པར་བྱེད་པའི་ཐབས་མེད་དེ། དེ་ལྟ་ན། སེལ་འཇུག་ཏུ་འགྱུར་བས་སོ། །བུམ་པ་སྣང་ཡུལ་དུ་བྱས་ནས་ངེད་ན། བུམ་པ་དང་བུམ་པའི་བྱས་མི་རྟགས་སོགས་ལ་

[078B] དེའི་ཕྱིར་བུམ་པ་ངེས་པའི་ཤེས་པས་བུམ་པའི་བྱས་མི་རྟག་སོགས་སྒྲུབ་པས་བཟུང་བ་དང། མ་ངེས་བར་འདོད་པ་ནང་འགལ་ཞེས་པ་ཉིད་གཟུང་འདིའི་དོན་ཡིན་ལ། ཊཱིཀ་བྱེད་ཕལ་ཆེ་བདག་ནི་ཆོལ་སྒྲོགས་པ་
ཙམ་དུ་ཟད་དོ། །གང་དག་རང་ལུགས་ལའང་རྟོགས་པའི་གཟུང་ཡུལ་དང་ངེས་ཡུལ་ཁྱད་མེད་དུ་བསམས་ནས། སྒྲ་མི་རྟག་པ་ཆོས་ཅན། ཁྱོད་ཇི་ལྟར་སྒྲ་ངེས་པའི་རྣམ་རྟོག་དེའི་ཡུལ་ཡིན་ཏེ། མ་ཡིན་པར་ཐལ། དེ་ངེས་ཤེས་གང་ཞིག། དེས་ཁྱོད་མ་ངེས་
པའི་ཕྱིར་ཞེས་འགོད་པར་བྱེད་དོ། །དེ་ལྟར་ན། བུམ་པའི་སྒྲ་དོན་ཆོས་ཅན། ཁྱོད་བུམ་འཛིན་རྟོག་པའི་ཡུལ་མ་ཡིན་པར་ཐལ། དེ་ངེས་ཤེས་གང་ཞིག། དེས་ཁྱོད་མ་ངེས་པའི་ཕྱིར། ལན་ནི་ཅི་ཡོད་སོམས་ཤིག། ཕྱི་མ་མ་གྲུབ་ན། བུམ་འཛིན་རྟོག་པ་བུམ་པའི་སྒྲ་
དོན་ལ་ངེས་ཤེས་སུ་ཐལ་ལོ། །འདོད་ན། དེ་དེ་ལ་འཁྲུལ་ཤེས་མ་ཡིན་པར་ཐལ། དེ་དེ་ལས་ངེས་ཤེས་ཡིན་པའི་ཕྱིར། མ་ཁྱབ་ན། སྒྲ་མི་རྟག་རྟོགས་ཀྱི་རྗེས་དཔག་ཚད་མ་སྒྲ་མི་རྟག་པ་ལ་འཁྲུལ་ཤེས་སུ་ཁས་བླངས་ན་ཉེས་པ་ཅི་ཡོད་སྨྲོས་ཤིག། འདི་ལྟར་
ད་དུང་རྟོག་པའི་སྣང་ཡུལ་དང་ཞེན་ཡུལ་གྱི་ཁྱད་པར་ཙམ་ཡང་མི་ཕྱེད་ཀྱང། རང་ཉིད་རིགས་པའི་དབང་ཕྱུག་ལྟར་རློམ་པའི་མཁས་པ་ཁྱོད་ནི་སྤྲེའུ་ཟློས་གར་གྱིས་ཁེངས་པ་དང་ཆོས་མཚུངས་པ་ཡིན་ནོ། །འོ་ན་ཁྱེད་རང་ལ་ཡང་མངོན་སུམ་གྱིས་སྒྲ་སྣང་
ཡུལ་དུ་བྱས་པ་ལ་སྒྲ་བྱས་མི་རྟག་པ་སོགས་མཐོང་མ་མཐོང་ཆ་གཉིས་འགལ་བ་ལྟར། རྟོགས་མ་རྟོགས་ཀྱང་ཆ་གཉིས་འགལ་པས། མངོན་སུམ་གྱིས་སྒྲ་རྟོགས་པ་ན་སྒྲའི་བྱས་མི་རྟག་སོགས་ཀྱང་རྟོགས་པས་ཁྱབ་པར་འགྱུར་ལ། དེ་ལྟ་ན་སྒྲ་མི་

[079A]༄༅། །རྟག་པར་སྒྲུབ་པའི་རྟགས་དང་རྗེས་དྤྒ་སོགས་དོན་མེད་པར་ཐལ་བར་འགྱུར་རོ་ཞེ་ན། སྒྲའི་ཁྱད་པར་བྱས་མི་རྟག་སོགས་སྒྲ་དང་རྫས་ཀྱི་ཆ་ཤས་རྣམ་པར་སྤངས་པའི་སྒྲའི་རྫས་རྣམས་སྒྲ་འཛིན་མངོན་སུམ་གྱིས་ནི་བཟུང་བ་ལ་ཡང། ཁྱད་
པར་གང་ལ་མཐོང་བ་ལྟར་ངེས་པ་འདྲེན་པའི་སྒོ་ནས་རྟོགས་པ་ཡི་རྐྱེན་གོམས་པ་གསལ་བ་སོགས་ཚང་བར་ཡོད་ཅིང། འགལ་རྐྱེན་འདྲ་བ་གཞན་འབྱུང་སོགས་མེད་པ་ནི་རྟོགས་པར་འགྱུར་གྱི། མཐོང་ཡང་མཐོང་བ་ལྟར་ངེས་པའི་མཐུན་རྐྱེན་མ་ཚང་ཞིང་འགལ་རྐྱེན་ཉེ་
བར་གནས་པའི་ཚེ། རྟོགས་པར་ནུས་པ་མ་ཡིན་པས་མཐོང་བ་མཐོང་ཆ་གཉིས་འགལ་ཡང་རྟོགས་མ་རྟོགས་ཆ་གཉིས་འགལ་མི་དགོས་སོ། །དཔེར་ན། ལྷས་བྱིན་རྒྱང་རིང་པོ་ནས་མཐོང་བའི་ཚེ། དེ་གོང་བུ་མ་ཡིན་པ་དང། སེམས་ཅན་མ་ཡིན་པ་དང། མི་
མ་ཡིན་པ་དང། ལྷས་བྱིན་མ་ཡིན་སྙམ་པའི་དོགས་པ་རིམ་ཅན་དུ་གཅོད་དགོས་པ་བཞིན་ནོ། །གཉིས་པ་སློབ་དཔོན་ཕྱོགས་གླང་གིས་སྤྱི་རྫས་གཞན་ལ་བཀོད་པའི་ཉེས་བ་སེལ་བ་སྨྲ་བ་ལ་མཚུངས་པ་སྤང་བ་ནི། གཞུང་འདི་དག་འཕྲོས་ས་གང་ལ། ཚུལ་ཇི་ལྟར་འཕྲོས་པ་
ཡིན་སྙམ་ན། དེ་ཕྱིར་གང་དང་གང་ལས་དོན། །སྒྲ་དེ་ཉིད་སྒྲ་མ་ཡིན་དང་མ་བྱས་རྟག་པ་སོགས་ལས་སོགས་པར་གནས་པ་རྒྱུ་མཚན་དུ་བྱས་ནས་སྒྲྶ་བྱས་མི་རྟག་པ་ལ་སོགས་པ་ལྡོགས་པའི་ཆོས་དུ་མར་འབྱེད་ཅིང། དེ་ལར་ཕྱེ་བའི་སྒྲའི་ལྡོག་པ་ཆོས་ཅན་དང་བྱས་པའི་ལྡོག་པ་ཆོས་ཅན་དང་དཔེ་ལ་ཐུམ་མོང་དུ་རྗེས་འགྲོ་བྱེད་པའི་རྟགས་དང། མི་རྟག་པའི་ལྡོག་པ་བསྒྲུབ་བྱའི་ཆོས་སུ་བྱས་ནས། བྱས་པའི་རྟགས་ཀྱིས་སྒྲ་མི་རྟག་པ་རྟོགས་པར་འགྱུར་བ་དག་རབ་ཏུ་བྱེད་ཅེས་བཤད་པ་དེས། བྱས་པ་མ་ཡིན་པ་དང་སྒྲ་མ་ཡིན་གཉིས་ཀ་ལས་ལྡོག་

[079B] མ་ཁྱས་པ་ལས་ལྡོག་པའི་ལྡོག་པ་གཅིག་རྐྱང་དེ་སྒྲ་བུམ་གཉིས་ཀ་ལ་ཐུན་མོང་དུ་རྗེས་འགྲོ་བྱེད་པའི་སྤྱི་དང་ཁྱད་ཆོས་སུ་བཤད་པ་ཡིན་ཅིང། དེ་འདྲའི་ལྡོག་པ་གཉིས་ཚོགས་དེ་ལ་ནི་ལོག་པ་ཞེས་བྱ་ལ་
ལྡོག་པ་གཅིག་རྐྱང་དེ་ལ་ལྡོག་པ་ཞེས་བྱ་ཞིང། ལོག་ལྡོག་ཅེས་པའི་དོན་ནི། དེ་ལྟར་ཤེས་པར་བྱའོ། །དེ་ལྟར་བཤད་པ་དེ་ལ། སྤྱོད་པ་བའི་སྟོན་པ་གཞོན་ནུ་མ་ལེན་ལ་སོགས་པའི་བསམ་པ་ལ། དེ་ལྟ་བུའི་ལྡོག་པ་དང་ལོག་པ་གཉིས་པ་རྫས་སུ་གྲུབ་པར་འདོད་པ་གོ་
ནས། གལ་ཏེ་བ་ལང་མ་ཡིན་པ་དང། རྟ་ཡིན་པ་གཉིས་ག་ལས་ལོག་པའི་ལྡོག་པ་ཁྱད་གྮིའམ། ཆོས་ཅན་ནམ། བྱེ་བྲག་ཅེས་བརྗོད་པར་བྱ་བ་དེ་དང། རྟ་ཡིན་པ་ལས་ལོག་པའི་ལྡོག་པ་ཁྱད་ཆོས་སམ། སྤྱི་ཞེས་བརྗོད་པར་བྱ་བ་དེ་གཉིས་རྫས་གཅིག་གམ་ཐ་དད་ན། སློབ་དཔོན་ཕྱོགས་
གླང་གིས། ངེད་སྤྱི་གསལ་རྫས་ཏ་དད་དུ་འདོད་པ་དག་ལ། རང་དབང་མེད་ཕྱིར་དེ་ལདན་མིན། ཞྭ་སོགས་ཀྱི་སྐྱོན་བརྗོད་པ་དེ། ཁྱེད་རང་སེལ་བ་སྨྲ་བ་ལ་ཡང་མཚུགས་སོ། །གལ་ཏེ། རྫས་གཅིག་ན་བ་ལང་མ་ཡིན་པ་ལས་སོགས་པ་དནག། རྟ་ཡིན་པ་ལས་ལོག་པའི་ལྡོག་པ་ཁྱད་ཆོས་སམ་
རྫས་གཅིག་ཡིན་པའི་ཕྱིར། དེ་གཉིས་ལ་སྒྲ་རྟོག་ཐ་དད་འཇུག་པར་མི་འགྱུར་རོ། །ཞེས་པའི་རྟོད་པ་འབྱུང་བ་ལ་རྩོད་པ་དེ་ཉིད་སྤངས་པའི་སྒོ་ནས་ཉེས་པ་དེ་དག་རང་ལ་མི་འབྱུང་ཞིང། གཞན་ལ་འབྱུང་བར་སྟོན་པ་ཡིན་ལ། དེ་ཡང། དེ་ལའང་ཞེས་སོགས་རྐང་བ་བཞིས་
ལོག་ལྡོག་གཉིས་རྫས་གཞན་མ་ཡིན་ཀྱང། སྒྲ་ཐ་དད་འཇུག་པ་མི་འགལ་ཞྭ་བྱས་པས། བ་ལང་དང་རྟ་མ་ཡིན་པ་ལ་སྒྲ་ཐ་དད་འཇུག་པ་ཙམ་དུ་མ་ཟད། སྒྲ་ཁྱད་པར་བ་དེ་གཉིས་ཆེས་ཆོས་ཅན་དུ་གོ་བར་བྱེད་པའི་རྣམ་སྦྱེ་དྲུག་པའི་སྒྲ་བ་ལང་གི་རྟ་མ་ཡིན་པ་ཞེས་པ་

[080A]༄༅། །ལྟ་བུ་སྦྱོར་བར་བྱེད་ལ། རྣམ་དབྱེ་དྲུག་པའི་སྒྲ་ནི། ལྷས་བྱིན་དང་རིལ་པ་ལྟ་བུ་ཆོས་ཆོས་ཅན་རྫས་ཐ་དད་པ་ཁོ་ན་ལ་སྦྱོར་བ་ཡིན་ཏེ། ཇི་སྐད་དུ། བརྡ་སྤྲོད་པའི་ལུགས་ལས། ཐ་དད་པ་ནི་དྲུག་པའོ་ཞེས་འབྱུང་བས་སོ། །ཞེས་ཟེར་བ་ལ། ཆོས་ཆོས་
ཅན་བརྗོད་པའི་སྒྲའི་སྦྱོར་ཚུལ་དང། ཁྱད་པར་སོགས་བཤད་པའི་སྒོ་ནས་དེའི་ལན་འདེབས་པ་ནི། གཉི་གས་ཞེས་སོགས་སོ། །དེས་ན་ངེད་སེལ་བར་སྨྲ་བ་ལྟར་ན། ལོག་ལྡོག་རྫས་གཞན་མ་ཡིན་པས། རང་དབང་མེད་ཕྱིར་ཞེས་སོགས་ཀྱི་སྐྱོན་མི་འབྱུང་གི། ཁྱེད་
སྤྱི་གསལ་རྫས་གཞན་དུ་འདོད་པ་ལ་འབྱུང་ངོ། །ཞེས་སྟོན་པ་ནི། དེའི་ཕྱིར་གཞན་སེལ་ཞེས་སོགས་རྐང་པྦ་བཞིའོ། །དེར་མ་ཟད། ངེད་སེལ་བ་སྨྲ་བ་ལྟར་ན། སྒྲ་ཐམས་ཅད་འདོད་པ་ཙམ་གྱིས་འཇུག་པར་ཁས་ལེན་པས། དྲུག་པའི་རྣམ་དབྱེ་མི་རུང་བར་ཐལ་བ་ལ་
སོགས་པའི་སྐྱོན་ཡང་ངེད་ལ་མི་འབྱུང་གི། ཁྱེད་སྒྲ་དངོས་དབང་གིས་འཇུག་པར་འདོད་པ་དག་ལ་སྐྱོན་དེ་རྣམས་འབྱུང་ངོ། །ཞེས་སྟོན་པ་ནི། གང་དག་ཅེས་པ་ནས། བྱ་བ་འདི་ལ་རྒྱུ་ཅི་ཡོད། ཅེས་པའི་བར་རོ། །ད་ནི་ཚིག་དོན་བཤད་པར་བྱ་སྟེ། དེ་ཡང། རྩོད་པ་ནི་
གོང་དུ་བཤད་པ་གཞིན་ཤེས་པར་བྱ་ལ། དེའི་ལན་ནི། སེལ་བ་སྨྲ་བའི་ལུགས་དེ་ལས་ལོག་ལྡོག་རྫས་གཞན་མ་ཡིན་ཀྱང། སྒྲ་ཐ་དད་འཇུག་པ་མི་འགལ་བར་ཐལ། གཞན་ལས་ལྡོག་པ་དནག། གཞན་ལས་ལོག་པ་ཞེས་བྱ་བའི། སྒྲ་དང་ངེས་པ་ཉིད་དག་ནི། དངོས་པོ་ལ་
དེ་གཉིས་ཀྱི་རྫས་ཐ་དད་དུ་ཡོད་པའི་རྗེས་སུ་བྱེད་པ་མ་ཡིན་གྱི། བརྡ་ཐ་དད་པ་ཡི་རྗེས་སུ་བྱེད་པ་ཡིན་པའི་ཕྱིར། གལ་ཏེ། བ་ལང་དང། རྟ་མ་ཡིན་པ་ལ་ནི་སྤྱིར་སྒྲ་ཐ་དད་འཇུག་པ་ཙམ་དུ་མ་ཟད། བ་ལང་གི་རྟ་མ་ཡིན་པ་ཞེས་པའི་རྣམ་དབྱེ་དྲུག་པའི་སྒྲ་སྦྱོར་བ་

[080B] དེ་ཡང་ཆོས་ཆོས་ཅན་རྫས་ཐ་དད་པ་ཁོ་ན་ལ་སྦྱོར་བ་ཡིན་པས། དེ་གཉིས་ཀྱང་རྫས་ཐ་དད་པ་ཁོ་ན་ཡིན་ཏེ། གཞན་དུ་ན་དེ་དག་ལ་རྣམ་དབྱེ་དྲུག་པའི་སྒྲ་སྦྱོར་མི་རིགས་པར་འགྱུར་རོ། །ཞེ་ན། དེའི་ལན་སྟོན་པ་ལ། ཐོག་མར་གནད་ཀྱི་མན་ངག་དམ་པ་
འདི་ཤེས་བར་བྱ་སྟེ། ཁོས་དེ་གཉིས་རྫས་ཐ་དད་མ་ཡིན་ན། རྣམ་དབྱེ་དྲུག་པའི་སྒ་སྦྱོར་མི་རིགས་པར་འགྱུར་རོ་ཞེས་པའི་རྩོད་པ་འདི་ཙམ་ཞིག་འབྱུང་ལ། བ་ལང་གི་རྟ་མ་ཡིན་པ་ཞེས་པའི་རྣམ་དབྱེ་དྲུག་པའི་སྒ་དེ་ཡང་ཆོས་བརྗོད་ཀྱི་སྒ་ཁོ་ན་ཡིན་གྱི་
ཆྶོ་ཅན་བརྗོད་པའི་སྒྲ་མ་ཡིན་ནོ། །དེ་བས་ན། དེ་གཉིས་ཏྫས་ཐ་དད་མ་ཡིན་ན། ཆོས་དང་ཆོས་ཅན་བརྗོད་པའི་སྒྲ་སོ་སོར་སྦྱོར་བ་མི་འཐད་པར་འགྱུར་རོ་ཞེས་པའི་རྩོད་པ་འགོད་པ་ལ་ནི། འབྲེལ་གང་ཡང་མེད་དོ། །དེ་ལ་རྩོད་པ་དེའི་ལན་ཇི་ལྟར་འདེབས་པའི་ཚུལ་
ནི། སྤྱིར་ཆོས་དང་ཆོས་ཅན་བརྗོད་པའི་སྒྲའི་ཚུལ་འདི་ལྟ་ཡིན་ཏེ། ཉན་པོས་བ་ལང་དཔྱད་པའི་གཞིར་བྱས་ནས་དེའི་སྟེང་ན་རྟ་མ་ཡིན་པའི་ཁྱད་ཆོས་ཡོད་མེད་ཤེས་པར་འདོད་དེ་དྲིས་པ་ན། འཆད་པ་པོས་བ་ལང་རྟ་མ་ཡིན་ཞེས་བརྗོད་པར་བྱེད་ཅིང། དེའི་ཚེ་རྟ་མ་
ཡིན་པ་ཁྱད་ཆོས་དང་བ་ལང་གི་ལྡོག་པ་ལྷྱད་གཞིར་འཕངས་པའི་སྒོ་ནས་བ་ལང་ཆོས་ཅན་དུ་བསྟན་པས་ཆོས་ཅན་བརྗོད་པའི་སྒྲ་ཞེས་བྱ་ཞིང། རྟ་མ་ཡིན་པ་ཞེས་ཐོས་པ་ན། ཉན་པ་པོས་དེ་ཉིད་དཔྱད་པའི་གཞིར་བྱས་ཏེ། བ་ལང་དང། མ་ཧེ་སོགས་གང་གི་རྟ་མ་ཡིན་པ་
ཡིན་ཤེས་པར་འདོད་ནས།སུའི་རྟ་མ་ཡིན་པ་ཞེས་དྲིས་བ་ན། འཆད་པ་པོས་གཞན་མ་ཧེ་སོགས་ཀྱི་ར་མ་ཡིན་པ་ལས་ཁྱད་པར་དུ་བྱ་བའི་ཕྱིར་བ་ལང་གི་རྟ་མ་ཡིན་པ་ཞེས་སྦྱར་བར་བྱེད་ལ། དེའི་ཚེ། སྒྲ་དེས་རྟ་མ་ཡིན་པ་ཁྱད་གཞི་དང། བ་ལང་དེའི་ཁྱད་ཆོས་

[081A]༄༅། །བརྗོད་པ་ཡིན་ཏེ། དེའི་ཚེ་བ་ལང་དེ་རྟ་མ་ཡིན་པ་དེ་ཉིད་མ་ཧེའི་སྟེང་གི་རྟ་མ་ཡིན་པ་སོགས་ལས་ཁྱད་པར་དུ་འབྱེད་པའི་བྱེད་ཆོས་ལྟ་བུར་བརྗོད་པའི་ཕྱིར་རོ། །དེས་ན་འདིས་བ་ལང་དེ་ཉིད་ཁྱད་ཆོས་སུ་བརྗོད་པས་ཆོས་རྗོད་ཀྱི་སྒྲ་ཞེས་བྱའོ། །དེ་
ལྟར་ཤེས་པར་བྱས་ནས་རྩོད་པ་དེའི་ལན་འདེབས་ལུགས་འདི་ལྟར་ཤེས་པར་བྱ་སྟེ། དེ་ལྟར་བ་ལང་གི་རྟ་མ་ཡིན་པ་ཞེས་པའི་ཆོས་རྗོད་ཀྱི་སྒྲ་དེས་བ་ལང་དང་རྟ་མ་ཡིན་པ་ལ་དྲུག་པའི་རྣམ་དབྱེ་སྦྱར་བའི་སྒོ་ནས། བ་ལང་ཁྱད་ཆོས་དང་རྟ་མ་ཡིན་པ་ཁྱད་གཞིར་སོ་སོར་
ཕྱེ་ནས་བརྗོད་པ་དེ། བ་ལང་དང་རྟ་མ་ཡིན་པ་དེ་འདྲའི་ཆོས་ཅན་དང་ཆོས་སུ་དངོས་པོ་ལ་གནས་པའི་རྫས་ཐ་དད་ཡིན་ནས་བརྗོད་པ་མ་ཡིན་ཏེ། གལ་ཏེ་ད་ལྟར་ཡིན་ན། རྣམ་པ་ཐམས་ཅད་དུ་བ་ལང་ཁྱད་ཆོས་དང། རྟ་མ་ཡིན་པ་ཁྱད་གཞིར་འགྱུར་དགོས་པ་ལ་བ་ལང་རྟ་
མ་ཡིན་པ་ཞེས་ཆོས་ཅན་བརྗོད་པའི་སྒྲ་སྦྱར་བའི་ཚེ། བ་ལང་ཁྱད་གཞི་དང། རྟ་མ་ཡིན་པ་ཁྱད་ཆོས་སུ་འགྱུར་བའི་ཕྱིར་རོ། །དེས་ན་བ་ལང་ཁྱད་ཆོས་དང། རྟ་མ་ཡིན་པ་ཁྱད་གཞིར་དངོས་པོ་ལ་གནས་པའི་རྫས་ཐ་དད་ཡིན་པས་དྲུག་པའི་རྣམ་དབྱེ་དེ་ལྟར་སྦྱོར་བ་ཡིན་ན་
བ་ལང་རྟ་མ་ཡིན་པ་ཞེས་ཆོས་ཅན་བརྗོད་པའི་སྒྲས་ཁྱད་གཞིར་བསྟན་པའི་དོན་དང། བ་ལང་གི་རྟ་མ་ཡིན་པ་ཞེས་པས་ཁྱད་ཆོས་སུ་བསྟན་པའི་དོན་གཉིས་དོན་མི་གཅིག་པར་འགྱུར་ཏེ། བ་ལང་ནི་རྟ་མ་ཡིན་པའི་ཁྱད་ཆོས་ཁོ་ནར་དངོས་པོ་ལ་གནས་ཀྱི། ཁྱད་གཞིར་འགྱུར་མི་
སྲིད་པའི་ཕྱིར་རོ། །དེ་ལྟ་ན་ཡང་ཆོས་ཆོས་ཅན་བརྗོད་པའི་སྒྲ་དེ་གཉི་གས་བ་ལང་རྟ་མ་ཡིན་པ་ལས་ལོག་པའི་ལྡོག་པ་གཅིག་གཅིག་ཁྱད་ཆོས་དང་ཁྱད་གཞིར་བརྗོད་པ་ཡིན་པས། ཆོས་ཅན་བརྗོད་པའི་སྒྲ་དེས་བ་ལང་གི་ལྡོག་པ་དེ་ཉིད་ཁྱད་གཞིར་བརྗོད་ལ། ཆོས་རྗོད་ཀྱི་

[081B] བ་ལང་དང་རྟ་མ་ཡིན་པའི་རིམ་པ་བཞིན་ཁྱད་ཆོས་དང་ཁྱད་གཞིར་དངོས་པོ་ལ་གནས་པའི་རྫས་ཐ་དད་ཡིན་པས། བ་ལང་གི་རྟ་མ་ཡིན་པ་ཞེས་རྣམ་དབྱེ་དྲུག་པའི་སྒྲ་སྦྱར་བ་མ་ཡིན་མོད་
ཀྱི། དེ་ལྟ་ནའང། བ་ལང་གི་རྟ་མ་ཡིན་ཞེས་བ་ལང་ཁྱད་ཆོས་དང། རྟ་མ་ཡིན་པ་ཁྱད་གཞིར་ཐ་དད་དུ་འབྱེད་པ་རྣམ་དབྱེ་དྲུག་པའི་སྒྲ་ཡིས། བ་ལང་ཁྱད་ཆོས་དང། རྟ་མ་ཡིན་པ་ཁྱད་གཞིར་དངོས་པོ་ལ་གནས་པའི་དོན་ཐ་དད་པ་བཞིན་དུ་བློ་ཡུལ་དུ་སྒྲུབ་ཅིང་གོ་བར་བྱེད་པ་ནི། ལྷ་སྦྱིན་
དང་རིལ་བ་ལྟ་བུ་བརྗོད་བྱ་ཆོས་ཆོས་ཅན་རྫས་ཐ་དད་པ་དག་ལ་ལྷ་སྦྱིན་གྱི་རིལ་བ་ཞེས་སོགས་རྣམ་དབྱེ་དྲུག་པའི་སྒྲ་ལན་མང་དུ་སྦྱོར་བ་ཡང་ཡང་མཐོང་བ་གོམས་པས་ཤན་རྒྱབ་པའི་ཤུགས་ཀྱི་ཁྱད་པར་གྱིས་ཡིན་ནོ། །རང་འགྲེལ་དུ་དེ་ལྟར་སྦྱོར་བ་མཐོང་བ་ལ་གོམས་པའི་
ཕྱིར་རོ་ཞེས་གསུངས་པ་ལ་དཔགས་ན། བརྗོད་བྱའི་ཤན་གྱིས་ཁྱད་པར་གྱིས། ཞེས་པའི་དོན་དེ་ལྟར་མངོན་ལ། ཡང་ན་བརྗོད་བྱ་བ་ལང་གཅིག་པོ་དེ་ཉིད་རྟ་མ་ཡིན་པའི་ཁྱད་ཆོས་སུ་གོ་བར་བྱེད་པ་དང། ཁྱད་གཞིར་གོ་བར་བྱེད་པའི་བརྗོད་འདོད་ཀྱི་ཤན་གྱིས་བརྡ་སྦྱོར་ཚུལ་གཉིས་
སུ་འབྱུང་བའི་ཁྱད་པར་གྱིས་ཡིན་ནོ། །ཞེས་བཤད་པར་བྱའོ། །རང་འགྲེལ་ལས། དོན་གཅིག་བརྗོད་མོད་ཀྱི་ཁྱད་པར་འགའ་ཤེས་པར་བྱ་བའི་ཕྱིར། བརྡས་ཁྱད་པར་དུ་བྱས་ན་ཞེས་སོགས་གསུངས་པས་འདི་ལའང་དགོངས་པར་མ་སླེབ་པའི་སྐྱོན་མེད་དོ། །མཁས་རློམ་ཁ་ཅིག་
ཤན་ནི་ཕྲ་མོའམ་ཅུང་ཟད་ལ་ཟེར་རོ། །ཞེས་འཆད་པ་ནི། གསུང་རབ་ཀྱི་བརྡ་ཙམ་ལའང་མ་བྱང་བཞིན་དུ་བྱུང་རྒྱལ་སྨྲ་བ་ལ་ངོ་ཚ་བ་མེད་པ་ཁྱོད་ནི་སྨྱོན་པའི་གང་མཁན་ནོ། །ཤན་ཅེས་པ་རང་གི་གནས་ཚོད་ཀྱི་དབང་གིས་མ་ཡིན་པར་གཞན་གྱི་ཤུགས་ཀྱིས་རང་ལའང་ཆོས་ཉིད་

[082A]༄༅། །འོངས་པ་སྟེ། དཔེར་ན་ཆོམ་རྐུན་དང་འགྲོགས་པའི་དགེ་སློང་རང་ཉིད་ཀྱིས་མ་བྱིན་པར་མ་བླངས་ཀྱང། གྲོགས་ཀྱི་ཤན་གྱིས་དགེ་སློང་ལའང་ཆོམ་རྐུན་གྱི་ཐ་སྙད་བྱུང་བ་ལྟ་བུའོ། །དེས་ན་འདི་ཡང་དངོས་པོ་ལ་དེ་གཉིས་ཆོས་ཆོས་ཅན་ཐ་
དད་དུ་མི་གནས་ཀྱང། ཐ་དད་པ་ལྟ་བུར་གོ་བ་ནི། བརྗོད་འདོད་ཀྱིས་བརྡ་སྦྱོར་གྱི་ཤན་ཕོག་པ་ཡིན་ཅེས་བྱ་བའི་དོན་ཏོ། །འདུལ་བ་སོགས་ན་ཤན་གྱི་ཐ་སྙད་དང་རྣམ་གཞག་ཤིན་ཏུ་མང་བ་དེ་དག་གི་ཚིག་ཙམ་ཡང་རྣ་ལམ་དུ་མ་སོན་པའི་མང་དུ་ཐོས་པ་
ཁྱོད། ཤན་ཅེས་པའི་ཚིག་འདི་ཙམ་གྱིས་མགོ་རྨོངས་པར་བྱས་པ་ངོ་མཚར་རོ། །ཁ་ཅིག་བརྗོད་བྱའི་ཤན་ཅེས་པའི་སྐབས་ན། ལོ་ཤ་ཞེས་པའི་སྐད་དོད་ཡོད་ལ། དེ་ཉིད་ཆ་ཞེས་པ་ལའང་འཇུག་པས། བརྗོད་བྱའི་ཆའི་ཁྱད་པར་གྱིས། ཞེས་བསྒྱུར་ནས་འཆད་མོད། ཤན་ལ་
བློ་རྩེ་གཏད་རྒྱུ་མ་བྱུང་བའི་རྣམ་འགྱུར་དུ་གསལ་ལ། རང་འགྲེལ་དང། འགྲེལ་བཤད་གཉིས་པོ་དང་གསུམ་ཀ་ལས་ཕྱི་རོལ་ཏུ་གྱུར་པའི་བཤད་པའོ། །དེས་ན་ཆོས་ཆོས་ཅན་བརྗོད་པའི་སྒྲ་གཉི་གས་དོན་གཅིག་བརྗོད། ཅེས་པ་ཡང། བ་ལང་རྟ་མ་ཡིན་ཅེས་པའི་
ཆོས་བརྗོད་པའི་སྒྲས་ཁྱད་གཞིར་བརྗོད་པ་དང། བ་ལང་གི་རྟ་མ་ཡིན་པ་ཞེས་པས་ཁྱད་ཆོས་སུ་བརྗོད་པ་གཉི་གའི་དོན། བ་ལང་གི་ལྡོག་པ་གཅིག་པུ་དེ་ཉིད་ཡིན་ཅེས་པའི་དོན་གྱི། བ་ལང་གི་ལྡོག་པ་དེ་ཉིད་གཉི་གས་བརྗོད་པར་ཁྱད་པར་མེད་ཅེས་པ་ཙམ་གྱིས་
དོན་གྱི་གཏིང་ཅི་ཡང་མི་དཔོགས་སོ། །གལ་ཏེ། བ་ལང་དང་རྟ་མ་ཡིན་པ་དངོས་པོ་ལ་ཆོས་ཆོས་ཅན་དུ་སོ་སོར་གནས་པ་མེད་བཞིན་དུ། བ་ལང་ཁྱད་གཞིར་སྟོན་པ་ཆོས་ཅན་བརྗོད་པའི་སྒྲ་དང། དེ་གཉིས་ཁྱད་ཆོས་སུ་སྟོན་པ་ཆོས་རྗོད་ཀྱི་སྒྲ་གཉིས་སྦྱར་བ་ལ་དགོས་

[082B] སྒྲ་གཉིས་ཀྱི་དགོས་པའི་ཁྱད་པར་སྟོན་པ་ནི། བ་ལང་གི་ལྡོག་པ་དེ་ཉིད་ཁྱད་པར་གཞན་གྱི་རྟེན་བྱེད་པའི་ཆོས་ཅན་ནམ། ཁྱད་གཞི་ལྟ་བུར་བློ་ཡུལ་དུ་མི་སྟོན་པ་ནི་སྤོང་བ་སྟེ། དེ་ལྟར་བློ་ཡུལ་དུ་གོ་བར་མི་བྱེད་པར་རྟ་མ་ཡིན་པ་དེ་ཉིད་མ་ཧེའི་སྟེང་གི་
རྟ་མ་ཡིན་པ་སོགས་ལས་ཁྱད་པར་གོ་བར་བྱེད་པའི་བྱེད་ཆོས་ལྟ་བུར་བློ་ཡུལ་དུ་སྟོན་པ་དང། དེ་ཉིད་ཁྱད་ཆོས་གཞན་གྱི་རྟེན་བྱེད་པའི་ཆོས་ཅན་ནམ། ཁྱད་གཞི་ལྟ་བུར་བློ་ཡུལ་དུ་མི་སྤོང་ཞིང། རྟ་མ་ཡིན་པ་གང་ལ་ལྡན་པའི་ཁྱད་གཞི་ལྟ་བུར་བློ་ཡུལ་དུ་སྟོན་པ་དག་བ་
ལང་གི་རྟ་མ་ཡིན་པ་ཞེས་པའི་ཆོས་རྗོད་ཀྱི་སྒྲ་དང། བ་ལང་རྟ་མ་ཡིན་པ་ཞེས་པའི་ཆོས་ཅན་བརྗོད་པའི་སྒྲ་དེ་གཉིས་ཀྱི་བརྡའི་བྱེ་བྲག་ཡིན་ལ། དེ་ལྟར་བརྡའི་ཁྱད་པར་སོ་སོར་སྦྱར་བའི་དགོས་པ་ནི། བ་ལང་ལ་རྟ་ཡོད་མེད་རྟོགས་པར་འདོད་པ་དང། རྟ་མ་ཡིན་པ་དེ་བ་ལང་གི་རྟ་
མ་ཡིན་པ་ཡིན་པར་ཤེས་ཤིང་རྟོགས་པར་འདོད་པ་པོའི་ཤེས་པར་འདོད་པའི་རྗེས་སུ་བྱེད་པའི་བ་ལང་ལ་རྟ་མ་ཡིན་པ་ཁྱད་ཆོས་སུ་ལྡན་པ་དང། རྟ་མ་ཡིན་པ་དེ་བ་ལང་གིས་ཁྱད་པར་དུ་བྱས་པའི་རྟ་མ་ཡིན་པར་བྱེ་བྲག་ཏུ་གོ་བར་བྱེད་འདོད་པའི་འཆད་པ་པོའི་རྗོད་འདོད་
ཀྱིས་སྦྱར་བའི་བརྡ་ཐ་དད་འཇུག་པ་ཡིན་ཏེ། དེ་བས་ན་བ་ལང་གི་ལྡོག་པ་དེ་ནི་དེ་ལྟ་བུའི་དགོས་པའི་ཕྱིར་སྦྱར་བའི་བརྡ་ཐ་དད་འཇུག་པའི་གཞི་ཡིན་ནོ། །ངག་དོན་ནི། ཤེས་བྱ་ཆོས་ཅན། ཆོས་ཆོས་ཅན་རྗོད་པའི་སྒྲ་གཉིས་སྦྱར་བ་ལ་དགོས་པ་ཡོད་དེ། བ་ལང་ལ་རྟ་མ་ཡིན་པ་
ལྡན་མི་ལྡན་ཤེས་པར་འདོད་པ་ལ་བ་ལང་ལ་དེ་ལྡན་པར་ཤེས་པར་བྱ་བའི་ཕྱིར། བ་ལང་རྟ་མ་ཡིན་པ་ཞེས་པའི་ཆོས་ཅན་བརྗོད་པའི་སྒྲ་སྦྱོར་ཞིང། བ་ལང་གིས་ཁྱད་པར་དུ་བྱས་པའི་རྟ་མ་ཡིན་པ་བྱེ་བྲག་ཏུ་ཤེས་པར་བྱ་བའི་ཕྱིར། བ་ལང་གི་རྟ་མ་ཡིན་པ་ཞེས་པའི་ཆོས་

[083A]༄༅། །རྗོད་ཀྱི་སྒྲ་སྦྱོར་དགོས་པའི་ཕྱིར། དེ་ལྟར་ཆོས་ཆོས་ཅན་གཉིས་སུ་མ་ཟད་བ་ལང་དང་བ་ལང་ཉིད་ལྟ་བུ་སྤྱི་དང་སྤྱི་ལྡན་དང། དཀར་སོགས་དང་བ་ལང་ལྟ་བུ་ཡོན་ཏན་དང་ཡོན་ཏན་ཅན་དང། འགྲོ་བ་དང་གཡོ་འགུལ་ལྟ་བུ་བྱ་བ་དང་བྱ་བ་
ལྡན་པ་ལ་སོགས་པའི་ཡུལ་ཀུན་ལ་ཡང་རྫས་ཏེ་ཆོས་ཅན་རྗོད་པ་དང། དངོས་པོ་ཏེ་ཆོས་རྗོད་པའི་སྒྲ་དེ་ཉིད་སྦྱར་བའི་ཁྱད་པར་ནི། ལྡོག་པ་གཅིག་ཉིད་ཁྱད་གཞི་ལྟ་བུར་བརྗོད་པ་དང། ཁྱད་ཆོས་ལྟ་བུར་བརྗོད་པ་འདི་ཉིད་ཙམ་དུ་ཟད་དེ། དེའི་ཕྱིར། གཞི་དེ་
རྣམས་གང་ཡང་རུང་བའི་ཆོས་དང་ཆོས་ཅན་རྗོད་པའི་སྒྲ་དེ་དག་ལ་རང་གི་བརྗོད་བྱ་བདག་ཉིད་གཅིག་གོ་བར་བྱེད་པ་ལ་ཁྱད་པར་འགའ་ཡང་ཡོད་པ་མ་ཡིན་ནོ། །འདིས་ནི་བ་ལང་དང། རྟ་མ་ཡིན་པ་ལྟ་བུ་ལོག་ལྡེག་གཉིས་ལ་སྦྱར་བའི་ཆོས་ཆོས་ཅན་རྗོད་
པའི་སྒྲ་ལ་ཁྱད་པར་དེ་ཙམ་ཞིག་ཡིན་པར་མ་ཟད། ཡོན་ཏན་དང་ཡོན་ཏན་ཅན་སོགས་ལ་སྦྱར་བའི་སྒྲ་གཉིས་ཀྱི་ཁྱད་པར་ཡང་དེ་ཙམ་ཞིག་ཡིན་ཏེ། བ་ལང་དཀར་པོ་ཞེས་པས་བ་ལང་ཁྱད་གཞིར་གོ་བར་བྱེད་ལ། བ་ལང་གི་དཀར་པོ་ཞེས་པས་བ་ལང་ཁྱད་ཆོས་དང་
དཀར་པོ་ཁྱད་གཞིར་གོ་བར་བྱེད་ཅིང། དེ་བཞིན་དུ། རྣ་བ་གཡོ་འགུལ་ཞེས་པ་དང། རྣ་བའི་གཡོ་འགུལ་ཞེས་སོགས་ལའང་ཤེས་པར་བྱ་སྟེ། མདོར་ན་སྒྲ་དེ་གཉིས་བརྗོད་བྱ་གང་ལ་སྦྱར་ཀྱང་ཁྱད་པར་དེ་ཙམ་དུ་ཟད་ཅེས་བྱ་བའི་དོན་ཏོ། །སྒྲ་དེ་གཉིས་བརྗོད་
ཚུལ་ཇི་ལྟ་བུས་སྦྱར་ཀྱང་ཁྱད་པར་དེ་ཙམ་དུ་ཟད་དོ། །ཞེས་སྟོན་པ་ནི། སྒྲ་དེ་གཉིས་བརྗོད་བྱ་དེ་དག་གང་ལ་སྦྱར་ཀྱང་ཁྱད་པར་དེ་ཙམ་ཞིག་ཡིན་པར་མ་ཟད། དོན་དེ་དག་ཤེས་པར་བྱེད་འདོད་པས་ཆོས་ཆོས་ཅན་རྗོད་པའི་སྒྲ་དེ་གཉིས། དེ་ལ་ཕན་པའམ། བྱེད་ལྡན་

[083B] ཁྱད་གཞི་ལྟ་བུར་གོ་བར་བྱེད་པ་དང། ཁྱད་ཆོས་ལྟ་བུར་གོ་བར་བྱེད་པ་དེ་ལས་བརྗོད་བྱ་གོ་བར་བྱེད་ཚུལ་གྱི་ཁྱད་པར་གཞན་མེད་དོ། །དེ་ལྟར། ལོག་ལྡོག་རྫས་གཞན་མ་ཡིན་ཅིང། དེ་ལྟ་ནའང་
སྒྲ་ཐ་དད་འཇུག་པ་དང། དྲུག་པའི་རྣམ་དབྱེ་སྦྱར་བ་མི་འཐད་པའི་སྐྱོན་མེད་པར་བསྟན་ནས། །ལོག་ལྡོག་རྫས་གཞན་མ་ཡིན་པས། སློབ་དཔོན་ཕྱོགས་གླང་གིས་སྤྱི་རྫས་གཞན་ལ་བརྗོད་པའི་སྐྱོན་དེ་དག་དེད་ལ་མི་འབྱུང་ཞིང། ཁྱོད་ལ་འབྱུང་བ་ཡིན་ནོ་ཞེས་སྟོན་པ་ནི། བདེ་
གཞན་སེལ་སྒྲ་རྟོག་གི་ཡུལ་དུ་འདོད་པའི་ཕྱོགས་ལ་ནི། སྤྱི་དང་སྤྱི་དེ་དང་ལྡན་པའི་གསལ་བ་རྫས་གཞན་དུ་འདོད་པའི་ཕྱོགས་ལ། སློབ་དཔོན་ཕྱོགས་གླང་གིས་བརྗོད་པའི་སྐྱོན་དེ་དག་འབྱུང་བ་བསལ་བ་ཡིན་ཏེ། ལུགས་དེའི་ཕྱོགས་ལྟར་ན། ལོག་ལྡོག་རྫས་གཞན་མ་
ཡིན་པར་ཁས་ལེན་ཅིང། དེ་ལ་ཇི་སྐད་བཤད་པའི་ཚུལ་གྱིས་ཉེས་པ་ཅི་ཡང་མེད་པ་དེའི་ཕྱིར། དེས་ན། རིགས་དང་དེ་དང་ལྡན་པ་དག་རྫས་ཐ་དད་པ་ཉིད་དུ་འདོད་པ་ཡིན་ན། སློབ་དཔོན་གྱིས་བརྗོད་པའི་ཉེས་པ་དེར་འབྱུང་བ་ཡིན་པས། ཁྱེད་རང་སྤྱི་གསལ་རྫས་ཐ་དད་དུ་
འདོད་པ་ལ་སྐྱོན་དེ་དག་འབྱུང་བར་འགྱུར་བ་ཡིན་ནོ། །འོ་ན་ཀུན་ལས་བཏུས་སུ། སྤྱི་རྫས་གཞན་འགོག་པ་ལ། རང་དབང་མེད་ཕྱིར་དེ་ལྡན་མིན། །བཏགས་པའི་ཕྱིར་དང་མི་སྲིད་ཕྱིར། །ཞེས་གསུངས་པའི་དོན་གང་ཞེ་ན། ཤིང་གསལ་རྣམས་ལ་ཤིང་གི་སྤྱི་རྫས་གཞན་དེ་ལྡན་པའི་
སྒོ་ནས་ཤིང་གི་སྤྱི་སྒྲ་འཇུག་པ་མིན་པར་ཐལ། དེ་ལྟར་ཡིན་ན། ཤིང་སྒྲ་དེ་ཤིང་གསལ་རྣམས་ལ་རང་དབང་དུ་འཇུག་པ་མེད་པར་ཤིང་སྤྱི་རྫས་གཞན་དེ་ལ་དངོས་སུ་ཞུགས་པའི་དབང་གིས་ཤིང་གསལ་རྣམས་ལའང་ཞུགས་པ་ཡིན་པར་ཐལ་བར་འགྱུར་བ་ཡིན་པའི་ཕྱིར་

[084A]༄༅། །དེ་ལྟར་ཐལ་བ་འདོད་དོ་ཞེ་ན། དེ་ཡང་མི་འཐད་དེ། དེ་ལྟར་ན་ཤིང་གསལ་རྣམས་རང་ཉིད་ཤིང་དངོས་ཡིན་པའི་རྒྱུ་མཚན་གྱིས། ཤིང་སྒྲ་འཇུག་པ་མ་ཡིན་པར་ཤིང་སྒྲ་དེ་ཤིང་གསལ་རྣམས་ལ་བཏགས་ནས་འཇུག་པར་ཐལ་བའི་ཕྱིར་དང་
དེའང་འདོད་ན། ཤིང་དང་ཤིང་གསལ་གྱི་གཞི་མཐུན་མི་སྲིད་པར་འགྱུར་བའི་ཕྱིར་རོ་ཞེས་བྱ་བའོ། །དེ་ལྟར་སྤྱི་རྫས་གཞན་དུ་འདོད་པ་ལ་སློབ་དཔོན་གྱིས་བརྗོད་པའི་སྐྱོན་དེ་དག་ཁྱེད་ལ་འབྱུང་གི། ངེད་ལ་མི་འབྱུང་བར་མ་ཟད། ངེད་ལ་ཁྱེད་ཀྱིས་དྲུག་པའི་རྣམ་དབྱེ་མི་རུང་བར་ཐལ་
བ་ལ་སོགས་པའི་གནོད་བྱེད་བརྗོད་པ་དེ་ཡང། ཁྱེད་རང་སྒྲ་དངོས་དབང་གིས་འཇུག་པར་འདོད་པ་ལ་འབྱུང་གི་ངེད་སྒྲ་བརྗོད་འདོད་ཀྱིས་འཇུག་པར་འདོད་པ་ལ་མི་འབྱུང་ངོ། །ཞེས་སྟོན་པ་ན། བརྡ་སྤྲོད་པ་དང་སྤྱོད་པ་པོ་ལ་སོགས་པ་གང་དག་གི་ལུགས་ལ་ཚིག་རྣམས་དངོས་པོའི་
དབང་གིས་འཇུག་པར་འདོད་པ་ལྷུར་ལེན་ཅིང། རྗོད་བྱེད་ཀྱི་སྒྲ་བརྗོད་འདོད་ཀྱིས་འཇུག་པའི་ཕྱོགས་ལ་མི་བརྟན་པ་དེ་དག་ལ་ནི། དྲུག་པའི་སྒྲ་དང་གཅིག་ཚིག་དང་མང་ཚིག་གི་དབྱེ་བ་ལ་སོགས་མི་འཐད་པའི་ཀླན་ཀ་འབྱུང་བར་རིགས་ཀྱི། ཁོ་བོ་ཅག་སེལ་བ་སྨྲ་བ་ལ་ལོག་ལྡོག་
རྫས་ཐ་དད་མ་ཡིན་ན། སྒྲ་ཐ་དད་འཇུག་པའི་མང་ཚིག་མི་རུང་བ་དང། དྲུག་པའི་རྣམ་དབྱེ་མི་འཐད་པ་ལ་སོགས་པའི་ཀླན་ཀ་འབྱུང་བ་འཐད་པ་མ་ཡིན་ཏེ། བརྗོད་བྱ་ཕྱི་རོལ་དོན་གྱི་དབང་གིས་འཇུག་པ་ལ་མི་ལྟོས་པར་ཚིག་གང་སྨྲ་བ་པོས་བརྡ་ཇི་ལྟ་བུར་སྦྱར་བའི་སྒོ་ནས། རྗོད་བྱེད་ཉིད་
དུ་ངེས་པར་བྱེད་པ་དེ་དེ་བཞིན་དུ་རྗོད་བྱེད་དུ་འཇུག་པར་འདོད་པ་ཡིན་པའི་ཕྱིར་རོ། །འོ་ བུད་མེད་གཅིག་ཆོས་ཅན། ཁྱོད་ལ་བཙུན་མོ་རྣམས་ཞེས་པའི་ཐ་དད་པར་བཞག་པ་མང་ཚིག་སྦྱོར་མི་སྲིད་

[084B] ཁྱོད་ལ་དེ་ལྟར་སྒྲ་སྦྱོར་བ་འདི་ལ་དེའི་རྒྱུ་ཁྱོད་བཙུན་མོ་དུ་མར་ཅི་ཡོད་དེ་མེད་པའི་ཕྱིར། གྲོང་དྲུག་ཆོས་ཅན། ཁྱོད་ལ་ཁང་བཟང་ཀྱི་ཕྲེང་བ་གཅིག་ཅེས་ཐ་དད་མིན་པར་བཞག་པའི་གཅིག་ཚིག་སྦྱོར་མི་སྲིད་པར་ཐལ། དེ་ལྟར་ཁྱོད་ལ་སྒྲ་སྦྱོར་བ་འདི་ལ་དེའི་རྒྱུ་ཁྱེད་གཅིག་ཏུ་ཇི་
ལྟར་ཡོད་དེ་མེད་པའི་ཕྱིར། ལ་སོགས་པ་བྱེ་མ་ཉག་མ་གཅིག་ལ། བྱེ་མ་རྣམས་ཞེས་པའི་མང་ཚིག་སྦྱོར་མི་སྲིད་པར་ཐལ་བ་སོགས་སྡུད་དོ། །ནམ་མཁའི་རང་བཞིན་ཞེས་པའི་དྲུག་སྒྲ་སྦྱོར་མི་རིགས་པར་ཐལ། ནམ་མཁའི་རང་བཞིན་ཞེས་བྱ་བའི་དྲུག་སྒྲ་འདི་ལ། དེ་ལྟར་སྦྱོར་བའི་རྒྱུ་
ནམ་མཁའ་དང་དེའི་རང་བཞིན་རྫས་ཐ་དད་དུ་ཅི་ཡོད་དེ་མེད་པའི་ཕྱིར། དྲུག་སྒྲ་རྫས་ཐ་དད་ཁོ་ན་ལ་སྦྱོར་བར་ཁས་བླངས་པས་སོ། །ནམ་མཁའི་ངོ་བོ་ནི་ནམ་མཁའ་ཉིད་དོ། །ཞེས་དེ་ཕན་གྱི་རྐྱེན་སྦྱར་དུ་མི་རུང་བར་ཐལ། ནམ་མཁའི་ངོ་བོ་ནི་ནམ་མཁའ་ཉིད་དོ་ཞེས་བྱ་བ་འདི་ལ། དེ་ལྟར་སྒྲ་སྦྱོར་
བའི་རྒྱུ་ནམ་མཁའ་དང་ནམ་མཁའ་ཉིད་རྫས་ཐ་དད་དུ་ཅི་ཡོད་དེ་མེད་པའི་ཕྱིར་རོ། །གསུམ་པ་སྤྱི་འཛིན་རྟོག་པའི་འཇུག་ཚུལ་དང། དེའི་སྣང་ཡུལ་གཞན་སེལ་བའི་སྤྱི་རྒྱས་པར་བཤད་པ་ལ། ཡུལ་སྤྱིའི་གནས་ཚུལ་བཤད། དེ་ལ་རྩོད་པ་སྤངས་ནས་ཡུལ་ཅན་རྟོག་པའི་འཇུག་
ཚུལ་བཤད། དང་པོ་ལ། ཀུན་རྫོབ་བདེན་པ་ཞེས་པའི་ཀུན་རྫོབ་ཀྱི་སྒྲ་བཤད་གཞི་བློ་ཀུན་རྫོབ་པ་ངོས་གཟུང། །དེའི་སྣང་ཡུལ་བསམ་ངོའི་བདེན་པ་ཙམ་དུ་བསྟན། དེ་ཉིད་དོན་དམ་དུ་བདེན་པ་དག་གི་དེས་ན་དེ་འཛིན་གྱི་བློ་འཁྲུལ་བར་བསྟན། འཁྲུལ་པ་གཞི་མེད་དུ་ཐལ་བའི་
རྩོད་པ་སྤང་པའོ། །དང་པོ་ནི། སྔར། གང་ཕྱིར་དངོས་ཀུན། ཞེས་པའི་སྐབས་སུ་རང་མཚན་རྣམས་རང་རང་གི་ངོ་བོ་མ་འདྲེས་པར་གནས་པར་བཤད་ཅིང། དེའི་ཕྱིར་གཞན་སོལ་ཡུལ་ལ་ནི། ཞེས་པར་གསལ་བ་ལས་རྫས་གཞན་པའི་སྤྱི་མེད་པར་སྨྲས་པ་ལ། གལ་ཏེ་ལོག་

[085A]༄༅། །པའི་མིང་ཅན་གསལ་པ་རྣམས་ནི། རང་རང་གི་ངོ་བོ་ཕན་ཚུན་རྗེ་འགྲོ་མི་བྱེད་པར་མ་འདྲིས་པར་གནས་ཤིང། དེ་དག་ལས་གཞན་པའི་ཅི་ཡང་མེད་ན། ཇི་ལྟར་ན་སྤྱིའི་ཐ་སྙད་འཐད་དེ་སྤྱི་མི་སྲིད་པར་འགྱུར་རོ་ཞེ་ན། ཞེས་པའི་ལན་བཏབ་པའི་ཕྱིར་དུ་
སྤྱིའི་འཇོག་ལུགས། ཀུན་རྫོབ་ཏུ་སྤྱིའི་འཇོག་ཚུལ་དང། དེ་དོན་དམ་དུ་མ་གྲུབ་པའི་ཚུལ་དང་བཅས་པ་འདི་དག་སྟོན་པ་ཡིན་ལ། གཞུང་འདིའི་འཕྲོས་ཚུལ་ནི་འདི་ཁོ་ན་ལྟར་ཡིན་ཏེ། རང་འགྲེལ་ལས་འདིའི་མཚམས་སྦྱོར་དུ། ད་ནི། འོ་ན་ཇི་ལྟར་གཅིག་ཏུ་ལོག་པའི་
ངོ་བོ་ཅན་རྣམས་ལ་སྤྱི་ཞེས་བྱ་སྟེ། དེ་དག་དང་མ་འདྲེལ་པའི་ཕྱིར་དང། གཞན་ཡང་མེད་པའི་ཕྱིར་རོ། །ཞེ་ན་ཞེས་གསུངས་པས་སོ། །དེའི་མཇུག་ཏུ་རང་འགྲེལ་ལས། སྤྱི་ཇི་ལྟ་བུ་ཡིན་པ་ནི་བཤད་ཟིན་ཏོ། །མ་འདྲེས་པ་རྣམས་ཀྱི་ཅིག་ཤོས་དང་མ་འབྲེལ་བ་ནི། དེ་ལས་ལྡོག་པ་
ཅན་རྣམས་ཀྱི་འདྲ་བ་ཉིད་ཡིན་ནོ་ཞེས་བཤད་དོ། །ཞེས་གསུངས་པའི་དོན་ནི། གསལ་བ་རྣམས་ཕན་ཚུན་གཅིག་གཅིག་ལ་རྗེས་སུ་མི་འགྲོ་ཞིང། སྤྱི་དོན་གཞན་མེད་ཀྱང། དེ་དག་ལ་རྗེས་སུ་འགྲོ་བའི་སྤྱི་ཇི་ལྟ་བུ་ཡིན་པ་ནི་སྔར་བཤད་ཟིན་ཏོ། །སྔར་གང་དུ་ཇི་ལྟར་བཤད་ན། སྒྲ་མ་ཡིན་དང་
མ་བྱས་རྟག་པ་སོགས་རིགས་མཐུན་མི་མཐུན་ཀུན་དང་མ་འདྲེས་པའི་སྒྲ་རྣམས་ཀྱི་ཅིག་ཤོས་རིགས་མི་མཐུན་དང་མ་འབྲེལ་བའི་ཆ་མ་བྱས་པ་ལས་ལྡོག་པར་སྣང་བ་ནི། མ་བྱས་དེ་ལས་ལྡོག་པ་ཅན་སྒྲ་ལ་སོགས་པ་རྣམས་ཀྱི་འདྲ་བའམ་སྤྱི་ཉིད་ཡིན་ནོ་ཞེས། གང་ཕྱིར་དངོས་ཀུན་
ཞེས་སོགས་ཀྱི་སྐབས་སུ་བཤད་དོ་ཞེས་པ་སྟེ། དེ་ལྟ་ནའང། སྔར་དེ་འདྲའི་སྤྱི་དེ་བློ་ཀུན་རྫོབ་པའི་བསམ་ངོ་ཙམ་གྱི་སྤྱིར་འཇོག་ཚུལ་རྒྱས་པར་མ་བཤད་པས་དེ་ཉིད་འདིར་འཆད་ཅེས་པ་ཡིན་ལ། དེའི་ཕྱིར་བྲམ་ཟེ་ཆེན་པོས། དེ་བློའི་བསམ་པའི་དབང་གིས་སྤྱི་ཡིན་པའི་རྒྱུ་མཚན། སྔར་

[085B] །ཚིག་གི་དོན་བཤད་པར་བྱ་སྟེ། དེ་ཡང། རྨའི་འགྱུར་ལས། ཀུན་རྫོབ་དེས་བདག་ཐ་དད་ཀྱང། ཞེས་འབྱུང་བ་ལྟར་བཤད་པར་བྱའོ། །ཤིང་མ་ཡིན་པ་ལས་ཐ་དད་པའི་ཤིང་གསལ་གྱི་དངོས་པོ་རྣམས་ལ་བརྟན་ནས་ཤིང་གསལ་
གྱི་དོན་རྣམས་རིགས་གཅིག་ཏུ་ནི་སྣང་བའི་བློ་ཤིང་གི་སྤྱི་འཛིན་ཆོས་ཅན། བློ་ཀུན་རྫོབ་པ་ཡིན་ཏེ། ཁྱོད་གང་གི་རང་གི་ངོ་བོ་ཤིང་མ་ཡིན་ལས་ལོག་པར་སྣང་བའི་སྒྲ་དོན་སྣང་ཡུལ་དུ་བྱས་པ་དེ་ཡིས་གཞན་ཤིང་གསལ་རྣམས་ཀྱི་ཐུན་མོང་མ་ཡིན་པའི་ངོ་བོ་གཟུང་ཡུལ་དུ་བྱས་ནས་
མཐོང་བ་ལ་སྒྲིབ་པར་བྱེད་པའི་བློ་ཡིན་པའི་ཕྱིར་རོ། །དེས་ན་ཤིང་གསལ་རྣམས་བདག་ཉིད་ཐ་དད་ཀྱང་བློ་ཀུན་རྫོབ་པ་དེ་ལ་ཤིང་གསལ་གྱི་དངོས་པོ་རྣམས་ཤིང་མ་ཡིན་ལས་ལྡོག་པའི་ངོ་བོ་འགའ་ཞིག་གིས་རིགས་ཐ་དད་མིན་པ་ལྟ་བུར་སྣང་ཞེས་པའམ། ཡང་ན། ཤིང་གསལ་
རྣམས་རང་བཞིན་ཐ་དད་མིན་པ་ལྟ་བུར་ཏེ་རང་བཞིན་འདྲེས་པ་ལྟ་བུར་སྣང་ཞེས་པའོ། །དེས་ན་རང་བཞིན་མ་འདྲེས་པར་གནས་ཀྱང་བློ་དེ་ལ་འདྲེས་པར་སྣང་བས་ལྟ་བུ་ཞེས་སྨོས་སོ། །དེ་ལྟར་སྣང་བ་ཡང་ཤིང་མ་ཡིན་ལས་ལོག་པར་སྣང་བའི་སྒྲ་དོན་དེ་ཉིད་གཟུང་ཡུལ་དུ་བྱས་པས་ཤིང་
གསལ་རྣམས་གྱི་རང་བཞིན་ཐ་དད་པ་ཉིད་བསྒྲིབས་པ་ཡིས་སོ། །དེ་ལ་ཀུན་རྫོབ་ཅེས་པ་ཡན་ཆད་ཀྱིས་བློ་ཀུན་རྫོབ་པ་ངོས་བཟུང་ནས། དེས་བདག་ཐ་དད་ཀྱང། ཞེས་པ་མན་ཆད་ཀྱིས་བློ་ཀུན་རྫོབ་པ་དེ་ལ་ཇི་ལྟར་སྣང་བའི་སྣང་ཡུལ་གྱི་སྤྱི་ངོས་གཟུང་བ་ཡིན་ནོ། །དེ་ཡང་ཤིང་གི་སྤྱི་
འཛིན་རྟོག་པ་ལ་ཤིང་མ་ཡིན་ལས་ལོག་པར་སྣང་བ་དེ་སྒྲ་དོན་ཡིན་ཅིང། ཤིང་གི་གཞན་སེལ་བའི་སྤྱི་ཡིན་ལ། དེ་ཉིད་ཤིང་གསལ་རྣམས་ལ་རྗེས་སུ་འགྲོ་བའི་སྤྱིའང་ཡིན་ཅིང། བློ་ཀུན་རྫོབ་པ་དེ་ལ་དེ་ཉིད་ཤིང་གསལ་རྣམས་ལ་རྗེས་སུ་འགྲོ་བར་སྣང་ལ། དེ་ཡང་ཤིང་ཤ་པའི་

[086A]༄༅། །རང་བཞིན་དུ་གྱུར་པའི་ཤིང་སྤྱི་དེ་ཤིང་དེ་པའི་རང་བཞིན་དུ་གྱུར་པའི་ཤིང་མ་ཡིན་ལས་ལོག་པའི་ཡིན་ལ། ཙནྡན་གྱི་རང་བཞིན་དུ་གྱུར་པའི་ཤིང་མ་ཡིན་ལས་ལོག་པ་གང་ཡིན་པ་དེ་སེང་ལྡིང་གི་རང་བཞིན་དུ་གྱུར་པའི་ཤིང་མ་ཡིན་ལས་
ལོག་པ་དེ་ཡིན་པ་ལྟ་བུར་སྣང་བའི་སྒོ་ནས་རང་བཞིན་འངེས་པར་སྣང་བ་མིན་ནོ། །དེ་ལྟ་བུའི་སྤྱི་འཛིན་གྱི་བློ་དེ་ནི་ཀུན་རྫོབ་ཅེས་པའི་སྒྲ་བཤད་པའི་གཞི་ལ་བློ་ཀུན་རྫོབ་པ་དེའི་ངོ་བོ་བདེན་པའི་ཕྱིར། ཀུན་རྫོབ་བདེན་པ་ཞེས་བྱའོ། །དཔེར་ན། དབུ་མ་པའི་གཞུང་ལུགས་
དག་ལས། གཏི་མུག་རང་བཞིན་སྒྲིབ་ཕྱིར་ཀུན་རྫོབ་སྟེ། ཞེས་པ་དང། གང་ཞིག་གིས་བསམ་གང་ཞིག་ལ། ཡང་དག་སྒྲིབ་བྱེད་དེ་ཀུན་རྫོབ། ཅེས་བཤད་པ་དང་འདྲའོ། །རྟོག་པ་དེ་ཀུན་རྫོབ་ཀྱི་སྒྲ་འཇུག་པའི་གཞི་ནི་མ་ཡིན་ཏེ། རང་མཚན་ཡིན་པའི་ཕྱིར་རོ། །གཉིས་པ་དེའི་
སྣང་ཡུལ་བས་མདོའི་བདེན་པ་ཙམ་དུ་བསྟན་པ་ནི། བློ་དེ་ལ་སྣང་བའི་སྤྱི་ཤིང་མ་ཡིན་པས་ལྡོག་པར་སྣང་བ་དེ་ཆོས་ཅན། བསམ་པའི་དབང་གིས་ནི་བདེན་པར་ཡོད་པར་ནི་རབ་ཏུ་བསྒྲགས་ཏེ། དོན་དམ་པར་མ་གྲུབ་པར་བློའི་སྣང་བ་ཙམ་གྱི་ཆོས་ཡིན་པའི་ཕྱིར། གསུམ་པ་དེ་
ཉིད་དོན་དམ་དུ་གྲུབ་པ་དགག་པ་ནི། ཤིང་གི་སྤྱི་འཛིན་གྱི་བློ་དེ་ཡིས་ཇི་ལྟར་ཀུན་བཏགས་པ་ཤིང་མ་ཡིན་ལས་ལྡོག་པར་སྣང་བ་དེ་ནི། དམ་པའི་དོན་དུ་མེད་དེ་དོན་དམ་པར་ཡོད་ན། དེ་འཛིན་གྱི་སྤྱི་བློ་དེ་སྣང་ཡུལ་ལ་མ་འཁྲུལ་བར་འགྱུར་ལ། དེ་ལྟ་ན་ཤིང་གི་སྤྱི་
བློ་དེ་ལ་ཤིང་གསལ་རྣམས་རང་བཞིན་འདྲེས་པར་སྣང་བས་ཤིང་གསལ་རྣམས་རང་བཞིན་འདྲེས་ནའང། ཤིང་གི་གསལ་བ་རྣམས་ནི་ཕན་ཚུན་གཅིག་ལ་གཅིག་རྗེས་སུ་མི་འགྲོ་ཞིང། རང་བཞིན་མ་འདྲེས་པར་གནས་པའི་ཕྱིར། གསལ་བ་དེ་རྣམས་ལ་

[086B] དེ་འདྲ་བློ་མ་འཁྲུལ་བ་ལ་སྣང་བ་མེད་པའི་ཕྱིར། ཡང་ན་དེ་ཆོས་ཅན། དོན་དམ་པར་མེད་པར་ཐལ། ཤིང་གསལ་རྣམས་དང་རྫས་གཅིག་ཐ་དད་གང་དུ་ཡང་མ་གྲུབ་པའི་ཕྱིར། རྫས་གཅིག་ཏུ་མ་གྲུབ་པར་ཐལ། དེ་ཤིང་གསལ་རྣམས་དང་རྫས་
གཅིག་ཏུ་གྲུབ་ན། དེ་སྣང་ཡུལ་དུ་བྱེད་པའི་ཤེས་པ་ལ་ཤིང་གསལ་རྣམས་རང་བཞིན་འདྲེས་པར་སྣང་བ་དེ་སྣང་བ་ལྟར་གྲུབ་དགོས་པ་གང་ཞིག་ཤིང་གི་གསལ་བ་རྣམས་ནི་ཕན་ཚུན་རྗེས་སུ་མི་འགྲོ་བའི་ཕྱིར། དེ་ཤིང་གསལ་རྣམས་ལས་རྫས་གཞན་མ་ཡིན་པར་ཐལ་
ཤིང་གསལ་རྣམས་ལ་རྗེས་སུ་འགྲོ་བའི་སྤྱི་རྫས་གཞན་ནི་བློ་མ་འཁྲུལ་བ་ལ་སྣང་བ་མེད་པའི་ཕྱིར། ཞེས་བཤད་པར་བྱའོ། །དེ་ལྟ་མ་ཡིན་པར། ཤིང་གསལ་རྣམས་ཤིང་དང་རྫས་གཅིག་ཡིན་ན། ཤིང་གསལ་རྣམས་རང་བཞིན་མ་འདྲེས་པ་མ་ཡིན་པར་རྫས་གཅིག་ཏུ་འགྱུར་
དགོས་ཞེས་པ་དང་མཚུངས་པའི་རིགས་པའི་རྣམ་གཞག་ཏུ་གོ་ན། དངོས་པོ་ཤེས་བྱ་ལ་མི་སྲིད་པའི་གྲུབ་པའི་མཐའ་མི་འདོད་བཞིན་དུ་ཁས་ལེན་དགོས་པར་འགྱུར་རོ། །དེ་བས་ན་རིགས་པའི་གནད་གཏུགས་པ་གང་ཡིན་པ་དེ་ཤེས་པར་བྱ་དགོས་ལ་དེ་ཡང་གཞུང་ལུགས་འདི་བདག་
རྟོག་པའི་ཆོས་དག་དངོས་པོར་གྲུབ་པ་འགོག་པ་ན། དེའི་ཡུལ་ཅན་རྟོག་ངོའི་སྣང་ཡུལ་ལ་མ་འཁྲུལ་པར་ཐལ་བ་འཕངས་ནས། དེ་ལྟ་ན་དེ་ཉིད་ལ་ཇི་ལྟར་སྣང་བ་ལྟར་གྲུབ་དགོས་པས་དངོས་པོའི་གནས་ཚུལ་འཆོལ་བར་ཐལ་བ་ཉིད་ལ་རིགས་པའི་རྩལ་དུ་འདོན་པ་ཡིན་པས་གོང་འོག་
མང་པོ་ཞིག་ཏུ་རིགས་པའི་ཚུལ་འདི་ཉིད་བསྟན་པ་ཡིན་ནོ། །དེས་ན་དངོས་པོ་ཀ་བུམ་སོགས་དང་རྫས་གཅིག་ཡིན་ཀྱང། ཀ་བུམ་རྫས་གཅིག་ཏུ་འགྱུར་མི་དགོས་ལ། རྟོག་པ་ལ་དངོས་པོར་སྣང་བ་དེ་ཀ་བུམ་དང་རྫས་གཅིག་ཡིན་ན། ཀ་བུམ་མང་རྫས་གཅིག་ཏུ་འགྱུར་དགོས་ཤིང། དངོས་པོ་

[087A]༄༅། །དང་རྟོག་པ་ལ་དངོས་པོར་སྣང་བ་གཉིས་ཀའང་ཀ་བུམ་གྱི་སྤྱི་ཡིན་པར་ཁྱད་པར་མེད་ལ། ཀ་བུམ་དེ་རྟོག་པ་ལ་དངོས་པོར་སྣང་བའང་ཡིན་ཞིང། རྟོག་པ་ལ་དངོས་པོར་སྣང་བ་དེ་བསམ་ངོའི་བདེན་པ་དང། གཞན་སེལ་བའི་སྤྱི་དང། སྒྲོ་བཏགས་དང། དངོས་
པོར་མེད་པའི་ཆོས་ཡིན་ཀྱང། རྟོག་པ་ལ་དངོས་པོར་སྣང་བ་ཡིན་ན། རྟོག་པའི་སྣང་ཡུལ་དང། སྒྲོ་བཏགས་དང་གཞན་སེལ་བའི་སྤྱི་ལ་སོགས་པ་ཡིན་མི་དགོས་པར་ཤེས་པར་བྱའོ། །གལ་ཏེ་འོ་ན། གང་གི་རང་གི་ངོ་བོ་ཡིས། །ཞེས་ཤིང་མ་ཡིན་ལས་ལྡོག་པར་སྣང་བ་དེ་
སྤྱི་འཛིན་པའི་ཤེས་པ་ཉིད་དུ་ཁས་བླངས་པས་སྤྱི་དེ་རྫས་སུ་མ་གྲུབ་པ་འགལ་ལོ་ཞེ་ན། ཤིང་གི་སྤྱི་འཛིན་ཤེས་པ་ལས་ཐ་དད་མ་ཡིན་པ་ཇི་ལྟར་དོན་གཞན་ཤིང་གསལ་རྣམས་ལ་རྗེས་སུ་འབྲང་པའི་སྤྱིར་འགྱུར་ཏེ། ཤེས་པ་མིན་ན་ཤིང་ལ་མེད་དགོས་པའི་ཕྱིར་རོ། །དེ་
བས་ན་རྟོག་པ་ལ་ཤིང་མ་ཡིན་ལས་ལྡོག་པར་སྣང་བ་དེ་ཤིང་གི་སྤྱི་འཛིན་ཤེས་པ་དང་བདག་ཉིད་གཅིག་ཡིན་པས་དེའི་ངོ་བོ་ཡིན་ཀྱང། དེའི་རྫས་མ་ཡིན་པའི་ཕྱིར། ཤེས་པ་ཡིན་པའི་ཤིང་སྤྱི་ཁས་བླང་དགོས་པའི་སྐྱོན་མེད་དོ། །ཊཱིཀ་བྱེད་ཕལ་ཆེ་བ་དག་སྤྱི་འཛིན་རྟོག་
པའི་གཟུང་རྣམ་སྤྱི་ཡིན་པ་འགོག་པ་ལ་སྦྱོར་ཡང། བཤད་ཚུལ་སྔ་མ་ཉིད་རང་འགྲེལ་གྱི་དགོངས་པ་ཡིན་ནོ། །བཞི་པ་དེས་ན་དེ་འཛིན་གྱི་བློ་འཁྲུལ་པར་བསྟན་པ་ནི། དོན་ཤིང་གསལ་རྣམས་ལ་ཤིང་གི་བདག་ཉིད་གཅིག་ཏུ་རིགས་གཅིག་པར་འཛིན་པའི་རྣམ་རྟོག་འདི་
ཆོས་ཅན། ལོག་པའམ་འཁྲུལ་པ་ཡིན་ཏེ། ཤིང་གསལ་རྣམས་ཕན་ཚུན་འདྲེ་བ་མེད་པ་རང་བཞིན་གཅིག་ཏུ་འདྲེས་པར་སྣང་བ་དེས་ནའོ། །ཞེས་པའམ། ཡང་ན་རང་གི་སྣང་ཡུལ་ཤིང་སྤྱི་དེ་བདེན་པར་མ་གྲུབ་པ་དེས་ནའོ། །ལྔ་པ་འཁྲུལ་པ་གཞི་མེད་དུ་ཐལ་བའི་རྩོད་པ་སྤང་

[087B] གལ་ཏེ་ཤིང་གསལ་རྣམས་ལས་རྫས་ཐ་དད་པའི་ཤིང་སྤྱི་དངོས་པོར་གྲུབ་པ་མེད་ན། ཤིང་གི་སྤྱི་འཛིན་རྒྱུ་མེད་དུ་འབྱུང་བར་འགྱུར་རོ། །དེས་ན་ཤིང་གསལ་རྣམས་རིགས་གཅིག་ཏུ་འཛིན་པའི་བློ་སྐྱེ་བ་ནི། ཤིང་སྤྱི་རྫས་གཞན་ཞིག་དེ་རྣམས་ལ་རྗེས་སུ་འགྲོ་བ་ལས་
སྐྱེས་པ་ཡིན་ནོ། །ཞེ་ན། ཤིང་གསལ་རྣམས་གཅིག་ཏུ་འཛིན་པའི་བློ་འདིའི་ས་བོན་ནི་ཤིང་གི་མིང་གང་དང་ལྡན་ཞིང་མིང་དེའི་དོན་ཡལ་ག་ལོ་འདབ་སོགས་གང་དང་ལྡན་པ་ཕན་ཚུན་དུ་ཐ་དད་ཅིང་མ་འདྲེས་པར་གནས་པའི་ཤིང་གསལ་དག་ཡིན་ཏེ། དེ་དག་མངོན་སུམ་གྱིས་
མཐོང་བས་བཞག་པའི་བག་ཆགས་སད་པ་ལས་སྐྱེས་པའི་ཕྱིར་རོ། །དེས་ན་ཤིང་གསལ་རྣམས་རང་བཞིན་འདྲེས་པར་སྣང་བའི་སྒོ་ནས་རིགས་གཅིག་ཏུ་འཛིན་པའི་འཁྲུལ་རྒྱུ་ནི་བག་ཆགས་དེ་ཉིད་ཡིན་ལ་བག་ཆགས་དེ་ཉིད་གང་མཐོང་བའི་སྒོ་ནས་འཇོག་པའི་ས་བོན་ནམ་འཁྲུལ་
གཞི་ནི་ཤིང་མ་ཡིན་དང་མ་འདྲེས་པར་གནས་པའི་ཤིང་རང་མཚན་རྣམས་ཡིན་ནོ། །དོན་འདི་ཉིད་སྟོན་པར་བཞེད་ནས་རང་འགྲེལ་དུ་རྣམ་པར་རྟོག་པ་འདི་ནི་དེ་ཁོ་ན་འཛིན་པ་ན། རང་གི་བག་ཆགས་ཀྱི་རང་བཞིན་ལས་དེ་ལྟར་སྣང་ངོ། །ཞེས་བྱ་བ་ལ་སོགས་པ་གསུངས་སོ་
གལ་ཏེ་ཤིང་སྤྱི་དོན་གཞན་མེད་པའི་ཤིང་གསལ་དུ་མས་ཤིང་གི་སྤྱི་འཛིན་གཅིག་བསྐྱེད་པ་མི་འཐད་དེ། གཞན་དུ་ན་ཇི་ལྟར་ཤིང་གསལ་རྣམས་ཀྱིས་ཤིང་གི་སྤྱི་འཛིན་སྐྱེད་པར་བྱེད་པ་ལྟར་བ་ལང་གི་གསལ་བ་རྣམས་ཀྱིས་ཀྱང་ཤིང་གི་སྤྱི་འཛིན་ཤེས་པ་སྐྱེད་པར་འགྱུར་ཏེ་
ཤིང་སྤྱི་དོན་གཞན་དང་བྲལ་པའི་དུ་མར་ཁྱད་པར་མེད་པའི་ཕྱིར་རོ། །ཞེ་ན། ཤིང་གསལ་འགའ་ཞིག་ནི་དོན་ཤིང་གསལ་རྣམས་རིགས་གཅིག་ཏུ་རྟོགས་པའི་ཤེས་པ་བསྐྱེད་པ་ལ་སོགས་པའི་དོན་གཅིག་སྒྲུབ་པ་ལ་སྤྱི་དོན་གཞན་མེད་པའི་ཐ་དད་ཡིན་ཡང་རང་བཞིན་

[088A]༄༅། །གྱིས་སམ་རང་རྒྱུ་ལས་དེར་ངེས་པ་མི་འགལ་ཏེ། དཔེར་ན་བྱེ་བྲག་པ་ཁྱོད་རང་གི་ལུགས་ལ་དབང་པོ་དཔལ་སོགས་པ་བདག་དང། ཡིད་དང། དེ་གཉིས་ཕྲད་པའི་འགྲེལ་པ་རྣམས་ལ་སྤྱི་དོན་གཞན་མེད་ཀྱང་དབང་ཤེས་གཅིག་བསྐྱེད་པ་བཞིན་ནོ།།
གཞན་ཡང་སྤྱི་དོན་གཞན་མེད་ན། ཤིང་གསལ་བཞིན་དུ་བ་ལང་གི་གསལ་བ་རྣམས་ཀྱིས་ཀྱང་ཤིང་གི་སྤྱི་འཛིན་སྐྱེད་མི་དགོས་ཏེ། དཔེར་ན། སྨན་སླེ་ཏྲེས་དང་པར་བ་ཏ་ལ་སོགས་པ་ཁ་ཅིག་སྤྱི་དོན་གཞན་མེད་པའི་ཐ་དད་ཡིན་ཀྱང། དེ་དག་ལྷན་ཅིག་སྦྱར་བའམ། སོ་སོར་
སྦྱར་བ་ཡིས་རིམས་ལ་སོགས་བཞི་པའི་འབྲས་བུ་གཅིག་བྱེད་པར་མཐོང་གི་དེ་དང་སྨན་སྤྱི་དོན་གཞན་མེད་པར་ཁྱད་པར་མེད་ཀྱང། ཞོ་དང་ག་གོན་ལ་སོགས་པ་གཞན་གྱིས་དེ་ལྟར་མ་ཡིན་པ་བཞིན་ནོ། །ག་གོན་ནི། ཤིང་ཏོག་འབྲས་བུ་ཆེན་པོ་སྨིན་པ་རོ་སྐྱུར་
ཞིང། ནང་ན་ཁུ་བ་མང་བ། འདུ་བའི་ནད་ཕལ་ཆེ་བ་ལ་གནོད་པའོ། །དེ་ཡང་གཞུང་འདི་དག་གིས་སྤྱི་དོན་གཞན་མེད་པའི་དུ་མས་འབྲས་བུ་གཅིག་སྐྱེད་པ་མི་སྲིད་པར་འདོད་པ་ལ་ཁས་བླངས་ཀྱི་བསལ་བ་དང། མངོན་སུམ་གྱི་བསལ་བ་གཉིས་བསྟན་པ་ཡིན་ཏེ་
དང་པོ་ནི། དབང་པོ་ལ་སོགས་བཞིན། ཞེས་པ་དང། ཕྱི་མ་ནི་དཔེར་སྨན། ཞེས་སོགས་ཀྱིས་སོ། །གལ་ཏེ་སྨན་དེ་དག་ལ་སྨན་སྤྱི་དོན་གཞན་གཅིག་ཡོད་པ་དེས་ནད་ཞི་བའི་འབྲས་བུ་དེ་བྱེད་པ་ཡིན་ནོ། །ཞེ་ན། སྨན་སྤྱི་དོན་གཞན་དེས་ནད་ཞི་བར་བྱེད་པ་མ་ཡིན་པར་ཐལ། དེ་
ཡིན་ན། དེ་ནི་སྨན་ཐམས་ཅད་ལ་ཡོད་པར་ཁྱད་པར་མེད་པས། སྨན་གཅིག་གི་མཁྲིས་ནད་སེལ་བ་ལྟར། སྨན་ཐམས་ཅད་ཀྱིས་མཁྲིས་ནད་སེལ་བར་འགྱུར་བའི་ཕྱིར་དང། དེ་ལྟ་ན། སྨན་དེ་དག་སྐྱེ་སའི་ཞིང་སོགས་ཐ་དད་ཀྱང་ནུས་པ་ཁྱད་པར་མེད་པར་ཐལ་

[088B] དེར་མ་ཟད་སྤྱི་དེ་ནི་རྟག་པ་ཡིན་ལ། བརྟེན་པས་ཕན་འདོགས་པ་མེད་པའི་ཕྱིར་ཡང་ནད་ཞི་བའི་འབྲས་བུ་བྱེད་པ་མི་འཐད་དོ། །གཉིས་པ་དེ་ལ་རྩོད་པ་སྤངས་ནས་ཡུལ་ཅན་རྟོག་པའི་འཇུག་ཚུལ་བཤད་པ་ལ། རྟོག་པའི་སྣང་ཚུལ་སྤྱིར་བསྟན་པ་དང། རྟོག་པའི་
སྣང་ཚུལ་གྱི་ཁྱད་པར་གྱིས་སྤྱི་གཞི་མཐུན་སོགས་ཀྱི་རྣམ་གཞག་བྱེད་ཚུལ་བྱེ་བྲག་ཏུ་བཤད་པའོ། །དང་པོ་ནི། དེ་ལ་བསམ་པའི་དབང་གིས་ནི། །སྤྱི་ཡོད་པར་ནི་རབ་ཏུ་བསྒྲགས། །ཞེས་སྨྲས་པ་ལ། ཁོ་ན་རེ། ཤིང་མ་ཡིན་ཡིན་ལས་ལྡོག་པར་རྟོག་པ་ལ་སྣང་བ་དེ་ཤིང་
སྤྱི་ཡིན་ན། དེ་ཉིད་ཤིང་གསལ་རང་མཚན་རྣམས་ལ་རྗེས་སུ་འགྲོ་བའི་ཤིང་སྤྱི་ཡིན་ནམ། རྟོག་ངོའི་སྣང་བ་ཁོ་ན་ལ་རྗེས་སུ་འགྲོ་བའི་སྤྱི་ཡིན། དང་པོ་ལྟར་ན་ཤིང་གསལ་རང་མཚན་རྣམས་རྟོག་པ་ལ། ཤིང་མ་ཡིན་ལས་ལྡོག་པར་སྣང་བ་དེ་ཡིན་དགོས་པས། རང་
མཚན་རྟོག་པའི་སྣང་ཡུལ་དུ་འགྱུར་མི་སྲིད་པ་དང་འགལ་ལ། གཉིས་པ་ལྟར་ན། ཤིང་གསལ་རྣམས་འབྲས་བུ་རིགས་གཅིག་བྱེད་པར་མཚུངས་ཤིང། ཤིང་མ་ཡིན་ལས་ལྡོག་པར་མཚུངས་པས་ཤིང་མ་ཡིན་ལས་ལྡོག་པར་རྟོག་པ་ལ་སྣང་བ་དེ་ཉིད་ཤིང་སྤྱིར་འཇོག་
པ་འགལ་བར་འགྱུར་ཏེ། རྟོག་ངོའི་སྣང་བ་ཁོ་ན་ཡིན་ན་འབྲས་བུ་བྱེད་པ་དང། ཤིང་མ་ཡིན་ལས་ལོག་པར་འགལ་བར་བྱེད་པའི་ཕྱིར་རོ། །ཞེ་ན། དེའི་ལན་སྟོན་པ་ལ། རང་བཞིན་དེ་འཛིན་ཞེས་སོགས་ཀྱིས་སྤྱི་འཛིན་རྟོག་པའི་སྣང་ཚུལ་སྤྱིར་སྟོན་ཅིང། ཤེས་ལ་ཡོད་པའི་
ཞེས་སོགས་ཀྱིས། སྣང་ཚུལ་དེའི་ཁྱད་པར་གྱི་སྒོ་ནས་སྤྱི་གཞི་མཐུན་སོགས་ཀྱི་རྣམ་གཞག་བྱེད་ཚུལ་རྒྱས་པར་བཤད་ནས། རྩོད་པ་དེའི་ལན་དངོས་སྟོན་པ་ཡིན་ཏེ། དེ་ཡང་སྤྱི་འཛིན་རྟོག་པ་ལ་ཤིང་གསལ་རང་མཚན་རྣམས་ཤིང་མ་ཡིན་ལས་ལྡོག་པར་སྣང་

[089A]༄༅། །ཞིང། དེའི་རྒྱུ་མཚན་གྱིས། རྟོག་པ་ལ་ཤིང་མ་ཡིན་ལས་ལྡོག་པར་སྣང་བ་དེ་ཉིད་ཤིང་གསལ་རང་མཚན་རྣམས་ཀྱི་སྤྱིའི་རྣམ་གཞག་བྱེད་ལ། རྟོག་པ་ལ་ཤ་བ་དེ་ཉིད་སྤྱིར་ཤིང་མ་ཡིན་ལས་ལོག་ཅིང། བྱེ་བྲག་ཏུ་ཤ་བ་མ་ཡིན་པ་ལས་ཀྱང་ལོག་
པའི་ལྡོག་པ་གཉིས་ཚོགས་སུ་སྣང་ལ། དེ་ཉིད་རྒྱུ་མཚན་དུ་བྱས་ནས་ཤ་བ་དང་ཤིང་གི་གཞི་མཐུན་གྱི་ཐ་སྙད་བྱེད་ཅིང། དེའི་ཕྱིར་རང་མཚན་ལ་རྗེས་སུ་འགྲོ་ལྡོག་བྱེད་པའི་སྤྱི་ཡིན་ཀྱང། རྟོག་པ་ལ་སྤྱི་དང་གཞི་མཐུན་དུ་སྣང་བ་དེ་དག་ནི་དོན་དམ་པར་ཡོད་པ་མ་ཡིན་གྱིས་
ཀུན་རྫོབ་ཙམ་དུ་བཏགས་པའི་ཆོས་ཡིན་པས་རྟོག་པའི་སྣང་ཡུལ་རང་མཚན་ཁས་ལེན་དགོས་པ་དང། དེ་དག་ལ་རྟོག་པ་ལ་ཤིང་མ་ཡིན་ལས་ལྡོག་པར་སྣང་བ་དེ་ཉིད་རྗེས་འགྲོ་མི་བྱེད་པར་ཐལ་བ་གཉིས་ཀའི་སྐྱོན་ལས་གྲོལ། ཅེས་ལན་འདེབས་པ་ཡིན་ཏེ། མདོར་ན་ཤིང་
རང་མཚན་རྣམས་རྟོག་པ་ལ་ཤིང་མ་ཡིན་ལས་ལྡོག་པར་སྣང་བའི་སྒོ་ནས་རྟོག་པ་ལ་ཤིང་མ་ཡིན་ལས་ལྡོག་པར་སྣང་བ་དེ་ཉིད་ཤིང་རང་མཚན་རྣམས་ལ་རྗེས་སུ་འགྲོ་བའི་སྤྱི་ཡིན་ཀྱང། རྟོག་པ་ལ་ལྡོག་པ་གཉིས་ཚོགས་དང། གཅིག་རྐྱང་དུ་སྣང་བ་དེ་དག་རྟོག་པའི་སྣང་ཡུལ་
ཡིན་ཅིང། སྒྲོ་བཏགས་དངོས་པོར་མེད་པའི་ཆོས་ཡིན་ཅེས་བྱ་བའི་དོན་ཏོ། །། །།ད་ནི་ཚིག་དོན་བཤད་པར་བྱ་སྟེ། །ཤིང་གི་རང་བཞིན་དེ་འཛིན་པའི་མངོན་སུམ་གྱི་བག་ཆགས་ལས་སྐྱེས་པའི་ཤིང་གི་སྤྱི་འཛིན་རྣམ་
པར་རྟོག་པའི་བློ་ནི། ཤིང་རང་མཚན་རང་གི་གཟུང་དོན་དུ་མེད་པ་ཅན་ཡིན་ཅིང། དེ་ལྟར་ཡིན་ཀྱང་དེ་རང་གི་གཟུང་དོན་དུ་ཡོད་པ་ཅན་དང་འདྲ་བར་སྣང་ཞིང། ཤིང་དེའི་འབྲས་བུ་ཅན་མིན་པའི་དོན་ལས་ཐ་དད་པའི་ཤིང་རང་མཚན་གྱི་མཐར་ཐུག་ཅིང་བརྒྱུད་ནས་སྐྱེ་བ་སྟེ། ཁྱད་པར་

[089B] དེ་ལྟ་བུའི་རྟོག་བློ་ཁྱད་པར་གསུམ་ལྡན་གང་ཡིན་པ་དེ་ལ་རང་ལ་སྣང་བ་ཤིང་གི་ངོ་བོ་ལྟ་བུ་དང། ཕྱི་རོལ་ཤིང་དང་གཅིག་ལྟ་བུ་དང། གཞན་ཤིང་མ་ཡིན་ལས་ལོག་པ་ལྟ་བུར་སྣང་བ་གང་ཡིན་པ་དེ་ཆོས་ཅན། ཤིང་དེ་ཉིད་ཡིན་ཏེ་
ཤིང་དོན་གཉེར་གྱིས་བརྟག་པ་ཡི་ཡན་ལག་ཤིང་གི་དགོས་པ་སྒྲུབ་ནུས་སུ་མེད་པའི་ཕྱིར། འདིས་བསྟན་པའི་རིགས་པའི་གཏུགས་ས་འདི་ཡིན་ཏེ། ཤིང་གི་སྤྱི་འཛིན་ཤེས་པ་ལ་ཤིན་ཏུ་སྣང་བ་དེ་དངོས་པོར་གྲུབ་ན་དེར་སྣང་གི་རྟོག་པ་དེ་སྣང་ཡུལ་ལ་མ་
འཁྲུལ་བར་འགྱུར་ལ། དེ་ལྟ་ན་སྣང་བ་དེ་ཉིད་ཤིང་དུ་ཐལ། དེ་ལ་ཤིང་དུ་སྣང་བ་གང་ཞིག་དེ་སྣང་ཡུལ་ལ་མ་འཁྲུལ་བའི་ཕྱིར། འདོད་ན་དེས་ཤིང་གི་དགོས་པ་སྒྲུབ་ནུས་དགོས་པས་ཤིང་ལ་རྟོག་པའི་བློ་གང་ཡོད་དུ་ཤིང་གིས་ཕོངས་པ་མི་སྲིད་པར་འགྱུར་རོ། །ཞེས་བྱ་བ་
སྟེ། དེ་ལྟར་ན་རྟོག་པ་དེ་ལ་དེ་འདྲའི་སྣང་ཚུལ་ཡོད་ཀྱང། སྣང་བ་དེ་ལྟར་མ་གྲུབ་པས་རྟོག་པ་སྣང་ཡུལ་ལ་འཁྲུལ་ཅེས་བྱ་བའི་དོན་ཏོ། །གཉིས་པ་རྟོག་པའི་སྣང་ཚུལ་གྱི་ཁྱད་པར་གྱིས་སྤྱི་གཞི་མཐུན་སོགས་ཀྱི་རྣམ་གཞག་བྱེད་ཚུལ་བྱེ་བྲག་ཏུ་བཤད་པ་ལ། མདོར་བསྟན་
རྒྱས་བཤད། དོན་བསྡུ་བའོ། །དང་པོ་ནི། འདི་ལྟར་ཤིང་གསལ་རང་མཚན་རྣམས་ཤིང་མ་ཡིན་ལས་ལྡོག་པའི་ངོ་བོ་ཅན་ཡིན་པ་དེས་ན་དེ་དག་རྟོག་པ་ལ་ཐ་དད་མིན་པའམ་རིགས་གཅིག་པ་ལྟ་བུར་སྣང་སྟེ། དེ་ལྟར་རྟོག་པའི་ཤེས་པ་ལ་ཡོད་པའམ་སྣང་བའི་དོན་དེ་རྣམས་ལ་སྤྱིའི་
སྤྱོད་ཡུལ་ཅན་དག་གི་ཤེས་པ་དང་ནི་བརྗོད་པ་ཡིས་ཤིང་གི་སྤྱིའི་ཐ་སྙད་རྒྱས་པར་བྱེད་ལ། འདི་ལྟར་ཤིང་མ་ཡིན་ལས་ལྡོག་པའི་ངོ་བོ་ཅན་གྱི་པལ་ཤ་དེ་ཉིད་གཞན་པ་ལ་ཤ་མ་ཡིན་པ་ཐས་ལོག་པར་སྣང་སྟེ། དེ་ལྟར་སྣང་བའི་ཤེས་པ་ལ་ཡོད་ཅིང་སྣང་བའི་དོན་དེ་རྣམས་ལ་གཞི་མཐུན་

[090A]༄༅། །སྤྱོད་ཡུལ་ཅན་དག་གི་ཤེས་པ་དང་ནི་བརྗོད་པ་ཡིས་གཞི་མཐུན་གྱི་ཐ་སྙད་རྒྱས་པར་བྱེད་དོ། །ཐ་སྙད་ཇི་ལྟ་བུ་ཞེ་ན། ནོར་བའམ་འཁྲུལ་པའི་དོན་ཅན་ནོ། །གཉིས་པ་རྒྱས་པར་བཤད་པ་ལ། ནོར་དོན་ཅན། ཞེས་པ་ལ། རྩོད་པ་སྤང་བ་ནི། གལ་ཏེ་སྤྱི་
གཞི་མཐུན་གྱི་ཐ་སྙད་ཐམས་ཅད་ནོར་བའི་དོན་ཅན་ཡིན་ན། སྒྲ་མི་རྟག་རྟོགས་ཀྱི་རྗེས་དཔག་དང། སྒྲ་རྟག་འཛིན་གྱི་སྒྲོ་འདོགས་ལ་འཇུག་ཡུལ་ལ་སླུ་མི་སླུའི་ཁྱད་པར་མེད་པར་ཐལ། གཉིས་ག་ནོར་བའི་དོན་ཅན་གྱི་ཐ་སྙད་དུ་ཁྱད་པར་མེད་པའི་ཕྱིར། ཞེ་ན། དངོས་པོ་རྣམས་ཀྱི་སྤྱི་གཞི་
མཐུན་གྱི་ཐ་སྙད་དེ་ཀུན་ཡང་ཕན་ཚུན་འདྲེ་བ་མེད་པའི་ཞེན་ཡུལ་རང་མཚན་ལ་བརྒྱུད་ནས་བརྟེན་པ་སྟེ། དེས་ན་གཞན་སེལ་སྣང་ཡུལ་དུ་ཡོད་པ་ཅན་གྱི་རྟོག་པ་གང་ལ་རང་གི་ཞེན་ཡུལ་དུ་གྱུར་པའི་དངོས་པོ་དང་བརྒྱུད་ནས་འབྲེལ་བ་ཡོད་པ་རྣམས་ནི་དངོས་པོ་རང་མཚན་རྙེད་
པའམ་ཐོབ་པའི་རྟེན་ཅན་ཡིན་ཏེ་དེའི་ཕྱིར་རྗེས་དཔག་རྣམས་ཀྱང། རང་བཞིན་དེ་འཛིན་རྣམ་རྟོག་བློ། །ཞེས་སོགས་སུ་ཇི་སྐད་བཤད་པ་བཞིན་སྒྲོ་འདོགས་དང་སྣང་ཡུལ་ལ་འཁྲུལ་བར་འདྲ་ཡང་གཞན་སྒྲོ་འདོགས་ལས་འཇུག་ཡུལ་ཐོབ་པར་ནུས་པ་མིན་ཞིང། རྗེས་དཔག་ལས་
ཐོབ་པའི་ཁྱད་པར་འཐད་པ་ཡིན་ནོ། །དཔེར་ན། ནོར་བུའི་འོད་ལ་ནོར་བུར་འཛིན་པ་ལས་ནོར་བུ་ཐོབ་པ་དང། མར་མེའི་འོད་ལས་ནོར་བུར་འཛིན་པ་ལས་ནོར་བུ་མི་འཐོབ་པའི་ཁྱད་པར་ཡོད་པ་བཞིན་ནོ། །ཤཱཀྱ་བློ་ལྟར་ན། གང་ལ་དངོས་དང་འབྲེལ་ཡོད་པའི་སྒོ་ནས་དངོས་པོ་རྙེད་པའི་རྟེན་
བྱེད་པའི་ཐ་སྙད་དེ་ཡང་ཇི་ལྟ་བུ་ཞེ་ན། དེའི་མཚན་གཞི་དཔེར་བརྗོད་པ་ནི། སྔར་སེལ་བས་འཇུག་པར་ཇི་སྐད་བཤད་པའི་རྗེས་དཔག་ཇི་ལྟ་བ་བཞིན་ནོ། །ཞེས་འཆད་ལ། སྔོན་ཆད་ཤཱཀྱ་བློའི་འགྲེལ་བའི་དོན་འཆད་ཤེས་པའང་མ་བྱུང་བར་སྣང་ངོ། །ཊཱིཀ་བྱེད་གཞན་དག་རྗེས་དཔག་

[090B] །གང་དུ་བཤད་ན། གཏན་ཚིགས་དེ་ནི་རྣམ་གསུམ་ཉིད་ཅེས་པའི་རང་འགྲེལ་དུ། རྗེས་སུ་དཔག་པར་བྱ་བའི་ཤེས་པ་འདི་གཉིས་ནི་དངོས་པོ་ལས་མ་སྐྱེས་པའི་ཕྱིར་དེ་སྣང་བ་ཉིད་མ་ཡིན་ཡང། དེ་ལས་སྐྱེས་པའི་ཕྱིར། དེར་འཁྲུལ་བ་
མེད་པ་དག་ཡིན་ཏེ། དེས་ན་ཚད་མ་ཡིན་ཏེ། མངོན་སུམ་བཞིན་ནོ་ཞེས་གསུངས་པ་དེར་བཤད་དོ། །ཞེས་ཟེར་བ་མི་འཐད་དེ། རང་འགྲེལ་མ་བརྩམས་པའི་གོང་དུ་གང་དུ་བཤད་ཁུངས་སྙེགས་མེད་པར་ཐལ་བའི་ཕྱིར་རོ། །རྩ་བ་དང་རང་འགྲེལ་དུས་གཅིག་ཏུ་འཇུག་པ་གཅིག་གིས་
བརྩམས་པ་ཡིན་པས་སྐྱོན་མེད། ཅེས་པའང་ལན་མ་ཡིན་ཏེ། དེ་ཉིད་བསྒྲུབ་བྱ་ཡིན་པའི་ཕྱིར་རོ། །ཤེས་ལ་ཡོད་པའི་དོན་དེ་རྣམས། །འདི་ལྟར་ལྡོག་པའི་ངོ་བོ་ཅན། །དེས་ན་ཐ་དད་མིན་ལྟ་བུར། །སྣང་སྟེ་དེ་ལ། སྤྱི་ཡི་སྤྱོད་ཡུལ་ཅན་དག་གི་ཤེས་པ་དང་ནི་བརྗོད་པ་ཡིས། །ཐ་སྙད་རྒྱས་
བྱེད་ཅེས་པ་རྒྱས་པར་འཆད་པ་ནི། དེ་འདྲའི་རྟོག་པའི་སྣང་ཡུལ་དེ་ལ། སྤྱིའི་ཐ་སྙད་བྱེད་པའི་རྒྱུ་མཚན་ཅི་ཞེ་ན། དེ་ལ་འབྲས་བུ་རིགས་གཅིག་པ་ཅན་གྱི་ཤིང་གསལ་དུ་མའང་ཆོས་ཅན། བརྗོད་པ་དང་ཤེས་པས་ཁྱོད་ཀྱི་སྤྱི་གཅིག་ཉིད་དུ་གྱུར་པའི་ཤིང་གི་ཐ་སྙད་ཁྱོད་ལ་རབ་ཏུ་འཇུག་པར་
བྱེད་པའི་རྒྱུ་མཚན་ཡོད་དེ། ཁྱོད་རྣམས་ཤིང་དེའི་འབྲས་བུ་ཅན་མིན་པ་ལས་གཞན་ཡིན་པ་ལ་བརྟེན་ཅིང་ཤིང་མ་ཡིན་ལས་ལོག་པར་མཚུངས་པ་ཅན་ཡིན་པའི་ཕྱིར། ཤེས་ལ་ཡོད་པའི་དོན་དེ་རྣམས། །འདི་ལྟར་ལྡོག་པའི་ངོ་བོ་ཅན། །དེ་ཉིད་གཞན་ལས་ལོག་པར་ཡང།།
སྣང་སྟེ་དེ་ལ་གཞི་མཐུན་སྤྱོད་ཡུལ་ཅན་དག་གི་ཤེས་པ་དང་ནི་བརྗོད་པ་ཡིས། །ཐ་སྙད་རྒྱས་བྱེད། ཅེས་པ་རྒྱས་པར་འཆད་པ་ནི། ལྡོག་པ་གཉིས་ཚོགས་སུ་སྣང་བའི་རྟོག་པའི་སྣང་ཡུལ་དེ་ལ་གཞི་མཐུན་གྱི་ཐ་སྙད་བྱེད་པའི་རྒྱུ་མཚན་ཅི་ཞེ་ན། དེ་བཞིན་དུ་ཤ་བ་ལྟ་བུ་གཅིག་

[091A]༄༅། །ཀྱང། འབྲས་བུ་ཐ་དད་པ་དུ་མ་བྱེད་ལ། དེའི་རྒྱུ་མཚན་གྱིས་འབྲས་བུ་དུ་མ་བྱེད་པོ་དེའི་དངོས་པོར་ཡོངས་སུ་བསྟན་པའི་ཕྱིར་དུ་འབྲས་བུ་དུ་མ་བྱེད་པ་ཅན་དེ་མིན་པའི་དོན་གཞན་ལས་ནི་ཐ་དད་པས་ལྡོག་པའི་ཆོས་སྣ་ཚོགས་པའི་གཞི་
མཐུན་དུ་ཤེས་ཤིང་བརྗོད་པ་འཇུག་པ་ཡིན་ནོ། །ཐ་སྙད་ནོར་དོན་ཅན་ཞེས་པ་རྒྱས་པར་འཆད་པ་ནི། འོ་ན་སྤྱི་གཞི་མཐུན་གྱི་ཐ་སྙད་དེ་དག་ནོར་བའི་དོན་ཅན་ཡིན་པའི་རྒྱུ་མཚན་ཅི་ཞེ་ན། ཤེས་བྱ་ཆོས་ཅན། སྤྱི་གཞི་མཐུན་འདི་ནི་དངོས་པོའི་གནས་ལུགས་ལ་
གྲུབ་པ་མི་སྲིད་དོ། །སྒྲ་དོན་སྤྱི་འདི་དང་གཞི་མཐུན་ཉིད་དོན་དམ་པར་ཡོད་པ་མིན་ཡང་རྟོག་པ་ལ་ཇི་ལྟ་བུར་གྲགས་པ་བཞིན་དུ་བརྗོད་པ་ཡིན་པའི་ཕྱིར། འོ་ན་དེ་དག་དངོས་པོའི་གནས་ལུགས་ལ་མ་གྲུབ་ན། དེ་དག་གི་རྣམ་གཞག་བྱས་པ་ལ་དགོས་པ་ཅི་ཞིག་ཡོད་ཅེ་ན་
ཀུན་རྫོབ་ཀྱི་རྣམ་གཞག་བྱས་པའི་དགོས་པ་སྟོན་པ་ནི། སྒྲ་བྱས་མི་རྟག་པ་སོགས། ཆོས་དང་ཆོས་ཅན་སོ་སོར་ཕྱེ་བའི་རྣམ་གཞག་དང་ཐ་དད་ཅི་འདྲ་བ་གཞི་མཐུན་དང། ཐ་དད་མིན་པ་ཅི་འདྲ་བ་སྤྱིའི་རྣམ་གཞག་དེ་དག་དངོས་པོའི་གནས་ལུགས་སམ་དངོས་པོའི་དེ་ཁོ་ན་
ཉིད་ཀྱི་དོན་ལ་ནི་མ་བཏགས་པར་འཇིག་རྟེན་རྟོག་པ་ལ་ཇི་ལྟར་གྲགས་པ་དེ་ལ་བརྟེན་ནས་བཞག་པ་ཡིན་ཅིང། རྟོག་པ་ལ་སྣང་བ་དེ་བཞིན་ཁོ་ནར་བརྟེན་ནས་ནི་བསྒྲུབ་བྱ་སྒྲུབ་པ་ཀུན་རྣམ་པར་བཞག་པ་དེ་ཡང་དགོས་པ་དང་བཅས་པ་ཡིན་ཏེ། གནས་སྐབས་དང་མཐར་ཐུག་གི་དོན་
དམ་པའི་དོན་ལ་འཇུག་པར་བྱ་བའི་ཕྱིར་དུ་མཁས་པ་རྣམས་ཀྱིས་བྱས་པ་ཡིན་པའི་ཕྱིར། དེ་ཡང་དཔེར་ན། སྒྲ་བྱས་མི་རྟག་པ་གསུམ་རྟགས་ཆོས་དོན་གསུམ་དུ་བདེན་པར་གྲུབ་ན། ཐ་དད་དུ་བདེན་དགོས་ཤིང། དེ་ལྟ་ན་བདེན་པའི་ཐ་དད་དུ་འགྱུར་བས་དེ་གསུམ་རྟགས་ཆོས་དོན་

[091B] དེ་འདྲའི་རྟགས་ཆོས་དོན་གསུམ་གྱི་རྣམ་གཞག་མ་བྱས་ན། བྱས་པའི་རྟགས་ལས་སྒྲ་མི་རྟག་པར་ངེས་པའི་ཚད་མ་སྐྱེ་བའི་ཐབས་མེད་ཅིང། དེ་མ་སྐྱེས་ན་སྒྲ་རྟག་འཛིན་གྱི་སྒྲོ་འདོགས་བཟློག་པའི་ཐབས་མེད་པས་སྒྲའི་གནས་
ལུགས་ལ་གྲུབ་པའི་མི་རྟག་པ་དེ་རྟོག་པའི་ཐབས་སུ་སྒྲའི་གནས་ལུགས་ལ་མ་གྲུབ་པའི་རྟགས་ཆོས་དོན་གསུམ་དང། བསྒྲུབ་བྱ་སྒྲུབ་བྱེད་ཀྱི་རྣམ་གཞག་ལ་ངེས་པར་བརྟེན་དགོས་པ་ལྟར། ཚུར་མཐོང་གི་མངོན་སུམ་གྱིས་དངོས་པོའི་གནས་ལུགས་ལ་སྒྲོ་འདོགས་པ་ཕལ་ཆེར་
བ་གཅོད་པར་མི་ནུས་ཤིང། དེ་དག་ལ་སྒྲོ་འདོགས་གཅོད་པའི་རྗེས་དཔག་སྐྱེ་བ་ཡང། སྤྱི་གཞི་མཐུན་ཆོས་ཅན་བསྒྲུབ་བྱ་སྒྲུབ་བྱེད་སོགས་ཀྱི་རྣམ་གཞག་ལ་རག་ལས་པས། སྡུག་བསྔལ་ཡིད་འབྱུང་བའི་གནས་སུ་ཤེས་པ་དང། ཀུན་འབྱུང་དེའི་རྒྱུ་དང་སྤང་བྱར་
ཤེས་པ་དང། འགོག་བདེན་ཐོབ་བྱར་ངེས་ཤིང། ལམ་དེའི་ཐབས་སུ་བསྟེན་པར་བྱ་བ་དང། ཐར་བ་དང་ཐམས་ཅད་མཁྱེན་པ་ཇི་ལྟ་བུ་ཞིག་གི་རྒྱུར་ལམ་ཇི་ལྟ་བུ་ཞིག་བསྟེན་དགོས་པ་སོགས་འཁོར་བ་འཇུག་ལྡོག་གི་ཚུལ་རྣམས་དང། མི་རྟག་བདག་མེད་སོགས་
དངོས་པོའི་གནས་ལུགས་རྣམས་ལ་སྒྲོ་འདོགས་ཀྱི་དབང་དུ་མ་སོང་བར་དངོས་པོའི་གནས་ཚུལ་གང་མཐུན་པའི་ངེས་པ་སྐྱེ་བ་ན་རྟགས་དང། བསྒྲུབ་བྱ་སྒྲུབ་བྱེད་ཀྱི་རྣམ་གཞག་ལ་རག་ལས་ཤིང། དེ་ཡང་སྤྱི་གཞི་མཐུན་སོགས་ཀྱི་རྣམ་གཞག་ལ་རག་
ལས་པའི་ཕྱིར། དོན་དམ་པའི་གནས་ཚུལ་ཁོང་དུ་ཆུད་པ་ནི། ཀུན་རྫོབ་ཀྱི་རྣམ་གཞག་ཉིད་ལ་བརྟེན་པ་ཡིན་པས་དོན་ཆེན་པོ་དང་ལྡན་པ་ཡིན་ནོ། །ཚུལ་འདི་ཙམ་ཞིག་ལ་ཐེག་པ་ཆེན་པོའི་སློབ་དཔོན་མཐའ་དག་

[092A]༄༅། །དགོངས་པ་གཅིག་དང་དབྱངས་གཅིག་པ་ཡིན་ཏེ། དཔལ་ལྡན་འཕགས་པ་ཀླུ་སྒྲུབ་ཀྱིས། ཐ་སྙད་ལ་ནི་མ་བརྟེན་པར། །དམ་པའི་དོན་ནི་རྟོགས་མི་འགྱུར། །དམ་པའི་དོན་ནི་མ་རྟོགས་པར། །མྱ་ངན་འདས་པ་ཐོབ་མི་འགྱུར། །ཞེས་དང། སློབ་དཔོན་
ཆེན་པོ་ལེགས་ལྡན་འབྱེད་ཀྱིས། །ཡང་དག་ཀུན་རྫོབ་རྣམས་ཀྱི་སྐས། །མེད་པར་ཡང་དག་ཁང་པ་ཡི། །སྟེང་དུ་འཛེག་པར་བྱ་བ་ནི། །མཁས་ལ་རུང་བ་མ་ཡིན་ནོ། །ཞེས་དང། དཔལ་ལྡན་ཟླ་བ་གྲགས་པས། ཐ་སྙད་བདེན་པ་ཐབས་སུ་གྱུར་པ་དང། །དོན་དམ་བདེན་
པ་ཐབས་བྱུང་གྱུར་པ་སྟེ། །དེ་གཉིས་རྣམ་དབྱེ་གང་གིས་མི་ཤེས་པ། །དེ་དག་རྣམ་རྟོག་ལོག་པས་ལམ་ངན་ཞུགས། །ཞེས་གསུངས་པ་ལྟར་རོ། །འོན་ཀྱང་ཐ་སྙད་དང་དོན་དམ་པའི་རང་ལྡོག་དང་དོན་ལྡོག་དང། གཞི་ལྡོག་སོགས་ཀྱི་ཚུལ་ལ་ཆོས་མི་མཐུན་པ་ཡིན་ནོ། །ཆོས་
ཆོས་ཅན་སོགས་དངོས་པོའི་གནས་ཚུལ་ལ་མ་གྲུབ་ཅིང། ཐ་སྙད་ཙམ་དུ་ཚད་མས་གནོད་མེད་དུ་གྲུབ་པ་དང། དེ་དག་གི་རང་ལྡོག་བློས་བཏགས་ཡིན་ཀྱང། དེ་དག་གི་གཞི་ལྡོག་ཡིན་ན། བློས་བཏགས་ཡིན་པས་ཁྱབ་མི་དགོས་པའི་ཚུལ་ཁོ་བོས་གཞན་དུ་རྒྱས་པར་བཤད་
ཟིན་ཏོ། །འོ་ན་སྒྲ་དོན་འདི་དང་གཞི་མཐུན་ཉིད། །ཡོད་པ་མིན་ཡང། ཞེས་སྨས་པ་དེ་ལ་རྒྱུ་མཚན་དང་དགོས་པ་ཅི་ཡོད་ཅེ་ན། དེའི་རྒྱུ་མཚན་འཆད་པ་ནི། དེ་ལ་ཤིང་གསལ་རྣམས་ངོ་བོ་གཅིག་པའམ། རང་བཞིན་འདྲེས་པར་སྣང་བའི་རྟོག་པའི་སྣང་ཡུལ་དུ་གྱུར་པའི་སྤྱི་དེ་
བློ་ཡིས་བསླད་པའམ། བཏགས་པའི་སྣང་བ་ཙམ་ཡིན་གྱི། དོན་དམ་པར་མ་གྲུབ་སྟེ། དམ་པའི་དོན་གྱི་དོན་ཤིང་རང་མཚན་པ་རྣམས་ནི། རང་རང་གི་ངོ་བོ་འདྲེ་བ་མེད་པར་གནས་པའི་ཕྱིར། ཤིང་གཅིག་ཉིད་ཀྱང་བྱས་མི་རྟག་སོགས་དང་ཤིང་གི་ལྡོག་པ་སོགས་དུ་མིའི་

[092B] དམ་པའི་དོན་གྱི་དོན་ཤིང་དང་དེའི་བྱས་མི་རྟག་སོགས་རྣམས་ནི་རྫས་ཐ་དད་མེད་པའི་ཕྱིར། དེ་ཡང་གཞི་མཐུན་བདེན་པར་གྲུབ་ན། ཨུཏྤ་ལ་སྔོན་པོ་དེ། ཨུཏྤ་ལ་དང་སྔོན་པོའི་
ལྡོག་པ་གཉིས་ཚོགས་སུ་བདེན་དགོས་ཤིང། དེ་ལྟ་ན་ཨུཏྤ་ལ་དང་སྔོན་པོ་གཉིས་ཐ་དད་དུ་བདེན་དགོས་ལ། དེ་ལྟ་ན་དེ་གཉིས་རྫས་ཐ་དད་དུ་འགྱུར་ཞེས་བྱ་བའི་དོན་ཏོ། །གསུམ་པ་དེ་དག་གི་དོན་བསྡུ་པ་ན། སྒྲའི་རྫས་གཅིག་པོ་དེ་ཉིད་ལ་གཞན་སྒྲ་མ་ཡིན་དང། མ་བྱས་རྟག་པ་སོགས་
ལས་ལྡོག་པའི་ཆོས་ཀྱི་བྱེ་བྲག་དུ་མ་རབ་ཏུ་བརྟག་པའི་སྒོ་ནས་དེ་ལ་སྤྱི་བྱས་པ་དང། ཁྱད་པར་སྒྲ་ཞེས་བྱ་བ་ལ་སོགས་པའི་སྒྲ་བྱས་མི་རྟག་པ་ཐ་དད་པའི་བྱེ་བྲག་སོ་སོར་ཕྱེ་བ་འདི་ནི། བློ་རྟོག་པ་ལ་སྣང་བའི་དོན་ཁོ་ན་གནས་པ་ཡིན་ཏེ། བསྒྲུབ་བྱ་བསྒྲུབ་པར་རྟོག་པ་ལ་རང་གི་སྣང་
ཡུལ་དངོས་པོ་མཐོང་བ་ཉམས་ཤིང་མེད་པའི་ཕྱིར། གལ་ཏེ་དེ་ལྟར་ན་སློབ་དཔོན་ཕྱོགས་གླང་གིས། གཞན་སེལ་བས་ཁྱད་པར་དུ་བྱས་པའི་ཁྱད་པར་འཛིན་ཏེ། ཞེས་རྗེས་དཔག་གིས་ཁྱད་པར་རང་མཚན་སྤྱི་དང་འདྲེས་པ་སྣང་ཡུལ་དུ་བྱེད་པར་བཤད་པ་ཅི་ཞེ་ན། རྗེས་དཔག་གིས་
ཁྱད་པར་རང་མཚན་སྤྱི་དང་འདྲེས་པར་འཛིན་པར་བཤད་པ་འདིར་ཡང་རང་གི་མཚན་ཉིད་རྗེས་དཔག་གི་སྣང་ཡུལ་དུ་བསྟན་ནོ་སྙམ་དུ་གཟུང་བྱ་མིན་ཏེ། སྒྲ་རང་མཚན་དེ་ནི་སྤྱི་དང་ཁྱད་པར་གྱི་རྣམ་པ་དང། ཆོས་ཆོས་ཅན་སོགས་ཅིར་ཡང་རང་གི་མཚན་ཉིད་ཀྱི་ངོས་ནས་སོ་
སོ་འགྲུབ་པ་གཟུང་བྱ་མིན་པའི་ཕྱིར། དེར་ཐལ། བྱས་མི་རྟག་སོགས་ལྡོག་ཆོས་ཀྱི་བྱེ་བྲག་སོ་སོ་ཐ་དད་པའི་ཁྱད་པར་མང་པོ་རྣམས་རང་མཚན་གཅིག་པོ་དེ་ལ་ནི་རྟོག་པས་བཏགས་པ་ལ་མ་ལྟོས་པར་རང་ངོས་ནས་གྲུབ་པར་གཟུང་དུ་མི་རུང་བའི་ཕྱིར། འདི་དག་ནི་ཀུན་ལས་

[093A]༄༅། །བཏུས་ཀྱི་འགྲེལ་བྱེད་ཁ་ཅིག་སློབ་དཔོན་གྱིས་རང་མཚན་སྤྱི་དང་འདྲེས་པ་རྗེས་དཔག་གི་སྣང་ཡུལ་དུ་བཤད་པར་འདོད་པ་འགོག་པ་ཡིན་ལ། དེ་ལྟར་བཀག་པའི་མཇུག་བསྡུས་པའི་སྒོ་ནས། བརྡ་སྦྱོར་ཚུལ་རྒྱས་པར་འཆད་བཞེད་དེ། གཞུང་
འོག་མའི་རྩོད་པའི་སྐབས་དབྱེ་བ་ནི། དེས་ན་སྒྲ་རང་མཚན་དེ་ཡི་ངོ་བོ་རང་མ་ཡིན་ཀུན་ལས་ལོག་པར་གནས་པ་དེ་སྒྲ་དེའི་གནས་ལུགས་དེ་ཁོ་ན་བཞིན་དུ་སྒྲ་དོན་དུ་བྱས་ནས་རྟོགས་པར་བྱེད་པའི་སྒྲ་ཡོད་པ་མ་ཡིན་ཞིང་གཟུང་ཡུལ་དུ་བྱས་ནས་རྟོགས་པར་
བྱེད་པའི་རྟག་པ་ཡང། ཡོད་པ་མ་ཡིན་ཏེ། སྒྲ་རྟོག་ཡུལ་ལ་སྤྱིའི་ཚུལ་ཉིད་དུ་ནི་འཇུག་པའི་ཕྱིར་རོ། །བཞི་པ་སྒྲ་དོན་དངོས་པོར་གྲུབ་པ་བཀག་ནས་གཞན་སེལ་བའི་སྒྲ་དོན་ལ་བརྡ་སྦྱོར་ཚུལ་རྒྱས་པར་བཤད་པ་ལ། སྤྱིའི་དོན་དང། ཡན་ལག་གི་དོན་གཉིས། དང་པོ་ནི་
གྲངས་ཅན་དང་བྱེ་བྲག་པ་སོགས། སྒྲ་དོན་དངོས་པོར་འདོད་པའི་ཚུལ་ནི། གྲངས་ཅན་པ་གསལ་བ་རྣམས་གནས་སྐབས་ཐ་དད་ཀྱང། སྤྱི་གཙོ་བོའི་ངང་དུ་རང་བཞིན་འདྲེས་པས་དེ་ལྟ་བུའི་སྤྱི་གཙོ་བོ་ཉིད་ལ་བརྡ་སྦྱར་བས་གསལ་བ་རྣམས་ལ་གོ་བར་འདོད་ལ། བྱེ་བྲག་པ་ཡང་
གསལ་བ་རྣམས་དང་སྤྱི་རྫས་གཞན་དུ་འདོད་ཀྱང། གསལ་བ་གཅིག་ལ་ཁྱབ་པའི་སྤྱི་གང་ཡིན་པ་དེ་ཉིད་ཀྱིས་གཞན་ལའང་ཁྱབ་པར་འདོད་པ་ལ་གྲངས་ཅན་དང་ཁྱད་པར་མེད་ཅིང། དེ་ཉིད་བརྡའི་ཡུལ་དུ་འདོད་པ་ལ། གཉིས་ཀའི་ལུགས་ལ་ཡང་དཀར་ཟལ་ལ་བ་ལང་
གི་བརྡ་སྦྱར་བས་ནག་སྒུར་སོགས་བ་ལང་དུ་གོ་བའི་རྒྱུ་མཚན་ཡང། བ་ལང་གི་བརྡ་སྦྱོར་བའི་ཡུལ་བ་ལང་གི་སྤྱི་ཡིན་ཅིང། དཀར་ཟལ་ལ་ཡོད་པའི་བ་ལང་གི་སྤྱི་དེ་ཉིད་ནག་སྒུར་ལ་ཡོད་ཅིང། དེ་ལ་མི་འདྲ་བའི་ཁྱད་པར་ཅུང་ཟད་ཀྱང་མེད་པས་དེའི་རྒྱུ་མཚན་གྱིས་

[093B] །དེ་ཡང་དཀར་ཟལ་དང་ནག་སྒུར་དེ་གཉིས་ལ་ཆ་འདི་ཁྱད་པར་ཅུང་ཟད་ཀྱང་མེད་པར་གཉི་ག་ལ་ཡོད་དོ། །ཞེས་པའི་ཐུན་མོང་གི་ཆོས་གཅིག་མེད་ན། དཀར་ཟལ་གྱི་ཆ་འདི་ནག་སྒུར་ལ་ཁྱད་མེད་དུ་ཡོད་ཅིང། རྟ་ལ་མེད་དོ་ཞེས་པའི་རྣམ་དབྱེ་མེད་པར་འགྱུར་ལ། དེ་ལྟ་ན་དཀར་
ཟལ་ལ་བ་ལང་གི་བརྡ་སྦྱར་བས་ཕྱིས་ནག་སྒུར་མཐོང་བ་ན་བ་ལང་ངོ་སྙམ་པའི་བློ་སྐྱེ་བ་ལྟར། རྟ་མཐོང་བ་ན་ཡང་བ་ལང་ངོ་སྙམ་པའི་བློ་སྐྱེ་བར་ཐལ་ལོ། །དེ་བས་ན་བ་ལང་གི་སྤྱི་རྟག་དངོས་གཅིག་ཉིད་ལ་བ་ལང་གི་བརྡ་སྦྱོར་བ་ཡིན་ཅིང། སྤྱི་རྟག་དངོས་དེ་ཡང་དཀར་ཟལ་ནག་སྒུར་གཉིས་
ལ་ཁྱད་པར་མེད་པར་ཡོད་ཅིང། རྟ་ལ་མེད་པས། དཀར་ཟལ་ལ་བརྡ་སྦྱོར་བ་ན། ཕྱིས་ནག་སྒུར་མཐོང་བ་ནའང་བ་ལང་གི་བློ་སྐྱེ་ཞིང། རྟ་ལ་དེ་ལྟར་མི་སྐྱེ་བ་ཡིན་ནོ། །ཞེས་ཟེར་རོ། །དེ་བས་ན་འོག་ཏུ་སྤྱི་དངོས་པོ་བ་བརྡའི་ཡུལ་ཡིན་པ་འགོག་པ་ཐམས་ཅད་དེ་དག་འགོག་པར་ཤེས་པར་བྱས་
ལ་བ་ལང་ལའང་བརྡ་སྦྱོར་མི་སྲིད་པའི་ཕྱོགས་སུ་མ་སོན་བར་བྱའོ། །རང་ལུགས་ནི། བ་ལང་དཀར་ཟལ་ལྟ་བུ་ནི། བ་ལང་གི་བརྡ་སྦྱོར་བའི་གཞི་ཡིན་ལ། དེ་ཉིད་ལ་བ་ལང་གི་བརྡ་སྦྱོར་བ་ནི། ནོག་སོགས་འདུས་པའི་གོང་བུ་དཀར་ཟལ་མ་ཡིན་པ་ལས་ལོག་པ་དང། ནོག་སོགས་འདུས་པའི་
གོང་བུ་མ་ཡིན་པ་ཙམ་ལས་ཀྱང་ལོག་པའི་ལྡོག་པ་ཁྱབ་ཆེ་ཆུང་གཉིས་ཀྱི་ཚོགས་པ་ཞེན་ཡུལ་དུ་བྱས་ནས། དཀར་ཟལ་དེ་ཉིད་ནོག་སོགས་འདུས་པའི་གོང་བུ་མ་ཡིན་པ་ལས་ལོག་པ་རྒྱུ་མཚན་དུ་བྱས་ནས་ནག་སོགས་འདུས་པའི་གོང་བུ་མ་ཡིན་པ་རྣམ་པར་བཅད་པ་དེ་ལ་སྒྲ་བརྡ་སྦྱོར་
བ་ཡིན་ལ། བ་ལང་གི་བརྡ་སྦྱོར་བའི་གཞི་དཀར་ཟལ་ལ་བྱས་ཀྱང། ནག་སོགས་འདུས་པའི་གོང་བུ་ཡིན་པ་རྒྱུ་མཚན་དུ་བྱས་ནས་བརྡ་སྦྱར་བས། ཕྱིས་ནག་སྒུར་སོགས་ནོག་སོགས་འདུས་པའི་གོང་བུའི་གསལ་བ་གང་མཐོང་ཡང་གཞི་དེའི་སྟེང་དུ་ནོག་སོགས་འདུས་པའི་གོང་

[094A]༄༅། །བུ་དང། བ་ལང་གི་སྒྲའི་མིང་དོན་གྱི་འབྲེལ་བ་དྲན་ནས་བ་ལང་དུ་གོ་བར་འགྱུར་བ་ཡིན་ནོ། །དེ་ལྟར་ནོག་སོགས་འདུས་པའི་གོང་བུ་མ་ཡིན་པ་རྣམ་པར་བཅད་ནས་སྒྲ་སྦྱོར་བ་ནི། བ་ལང་གི་བརྡ་གཞན་སེལ་བའི་སྒོ་ནས་སྦྱོར་བའི་དོན་ནོ། །ཞེས་པ་
མདོར་བསྡུས་པར་བསྟན་པ་ཡིན་ལ། གང་དག་རང་མཚན་བརྡའི་ཡུལ་དུ་གཏན་ནས་མི་རུང་བར་འདོད་པ་ལ་སོགས་པ་དག་ནི་གཞན་དུ་བཀག་ཟིན་ཏོ། །གཉིས་པ་ཡན་ལག་གི་དོན་ལ། དངོས་པོ་ཁོ་ན་བརྡའི་ཡུལ་ཡིན་པ་དགག་པ་དང། གཞན་སེལ་བརྡའི་
ཡུལ་དུ་སྒྲུབ་པ་དང། དེ་ལ་རྩོད་པ་སྤང་བའོ། །དང་པོ་ལ། དེ་མིན་བཅད་པ་ལ་མི་ལྟོས་པའི་གསལ་བཀྱང་པ་བརྡའི་ཡུལ་དུ་མི་རུང། དེ་ལ་མི་ལྟོས་པའི་སྤྱི་དངོས་པོ་བརྐྱང་པ་བརྡའི་ཡུལ་དུ་མི་རུང། དེ་ལ་མི་ལྟོས་པའི་སྤྱི་དང་བཅས་པའི་གསལ་བ་བརྡའི་ཡུལ་དུ་མི་
རུང་བར་བསྟན་པའོ། །དང་པོ་ནི། གལ་ཏེ། དེ་ཡི་ངོ་བོ་ཀུན་ལས་ལོག། །དེ་དེ་བཞིན་དུ་རྟོགས་བྱེད་པའི། །སྒྲ་ཡོད་མ་ཡིན་ཅེས་སྨྲས་ནས། །དེ་མིན་རྣམ་པར་བཤད་པའི་གཞན་སེལ་ལ་མ་ལྟོས་པར་རང་མཚན་སྒྲ་དོན་དུ་བྱས་ནས་སྒྲ་སྦྱོར་བ་མི་རུང་བའི་རྒྱུ་མཚན་ཅི་
ཞེ་ན། ཤེས་བྱ་ཆོས་ཅན། གཞན་སེལ་བརྡའི་ཡུལ་དུ་མེད་པར་གསལ་བ་རང་མཚན་ཁོ་ན་ལ་བརྡ་སྦྱོར་བ་མ་ཡིན་པར་ཐལ། དེ་ཡིན་ན། དཀར་ཟལ་ལ་བ་ལང་གི་བརྡ་སྦྱར་བའི་ཚེ། ནོག་སོགས་འདུས་པའི་གོང་བུ་མ་ཡིན་པ་རྣམ་པར་བཅད་པ་ལ་བརྡ་མ་བྱས་པར་
དཀར་ཟལ་གྱི་རྫས་གཅིག་བུ་དེ་ལ་བ་ལང་གི་བརྡ་བྱས་པར་འགྱུར་ཞིང། དེ་ལྟར་བརྡ་དུས་ཀྱི་དཀར་གསལ་གཅིག་བུ་དེ་ཉིད། ཕྱིས་བ་ལང་གི་ཐ་སྙད་ཀྱི་དུས་སུའང་འོང་དགོས་པ་ལ། ཐ་སྙད་ཀྱི་དུས་དེའི་ཚེ་སྔར་བརྡ་བྱེད་པའི་དུས་ཀྱི་དཀར་ཟལ་རང་གི་མཚན་ཉིད་

[094B] དེའི་རྒྱུ་མཚན་ཡང། སྒྲ་རྣམས་ཀྱིས་ནི་རང་གང་ལ་བརྡ་བཏགས་པའི་དོན་དེ་སྟོན་ལ། བརྡ་དེ་ནི་ཐ་སྙད་ཀྱི་དུས་སུ་དོན་གོ་བའི་ཆེད་དུ་བྱས་པའི་ཕྱིར། གཞན་དག་དཀར་ཟལ་རང་མཚན་ལ་བ་ལང་གི་བརྡ་དངོས་སུ་སྦྱོར་མི་ནུས་ཞེས་སྨ་བ་
དག་གིས་ནི། དཀར་ཟལ་ལ་བ་ལང་གི་བརྡ་སྦྱར་བ་ལ་བརྟེན་ནས་དཀར་ཟལ་བ་ལང་དུ་དངོས་སུ་གོ་མི་ནུས་པར་ཁས་བླངས་པ་ཡིན་པས། རང་ཉིད་བརྡ་གང་ལས་དོན་གང་ཡང་གོ་མི་ནུས་པའི་ལྐུགས་པར་ཁས་བླངས་པ་ཡིན་ནོ། །གཉིས་པ་དེ་ལ་མི་ལྟོས་པའི་སྤྱི་དངོས་པོ་བརྐྱང་པ་
བརྡའི་ཡུལ་དུ་མི་རུང་བར་བསྟན་པ་ནི། བྱེ་བྲག་པ་ན་རེ། གཞན་སེལ་བརྡའི་ཡུལ་དུ་མེད་ཅིང། བརྡ་དུས་ཀྱི་རང་མཚན་ཐ་སྙད་ཀྱི་དུས་སུ་རྗེས་འགྲོ་མི་བྱེད་ཀྱང། བརྡ་དང་ཐ་སྙད་ཀྱི་དུས་གཉི་གའི་ཚེ་ཁྱད་པར་མེད་པར་རྗེས་སུ་འགྲོ་བའི་སྤྱི་རྫས་གཞན་ལ་བརྡ་སྦྱོར་བས་ཐ་སྙད་ཀྱི་དུས་སུ་དོན་གོ་
བ་ཡིན་ནོ་ཞེ་ན། ཅི་ནས་ཀྱང་བཞོལ་བཀལ་ལ་སོགས་པའི་དོན་བྱེད་པ་དོན་དུ་གཉེར་བའི་སྐྱེས་བུ་རྣམས་ནོག་སོགས་འདུས་པའི་གོང་བུ་ལ་དོན་དེ་བྱེད་པའི་ནུས་པ་ཡོད་པར་ཤེས་ནས། དོན་དེ་སྒྲུབ་པའི་ཕྱིར་དུ་ནོག་སོགས་འདུས་པའི་གོང་བུ་རྣམས་ལ་བརྡ་འདི་ལ་བརྟེན་ནས་
འཇུག་པར་བྱའོ་སྙམ་དུ་བསམས་ནས་དཀར་ཟལ་ལ་སོགས་པ་ནོག་སོགས་འདུས་པའི་གོང་བུའི་དོན་རྣམས་ལ་བ་ལང་ཞེས་བརྗོད་པར་བྱེད་པའི་སྒྲ་བརྡ་སྦྱོར་བར་བྱེད་དོ་ཞེས་བ་ལང་གི་བརྡ་སོགས་སྦྱོར་བའི་ཚུལ་དར། དགོས་པ་སྤྱིར་བསྟན་ནས་དགོས་པ་དེ་ཁྱོད་ཀྱི་སྤྱི་དོན་
གཞན་དེ་ལ་བརྡ་སྦྱར་ཀྱང་མི་འགྲུབ་པས་དེ་ཁོ་ན་བརྡའི་ཡུལ་དུ་མི་རིགས་སོ་ཞེས་སྟོན་པ་ནི། དགོས་པ་དེ་ལྟར་ཡིན་པ་ལ་བ་ལང་གི་དགོས་དོན་གཞན་དེ་ཆོས་ཅན། བ་ལང་ཞེས་པའི་སྒྲ་ཁྱོད་ལ་དངོས་མིང་དུ་བརྡ་སྦྱོར་བ་ལ་དགོས་པ་མེད་པར་ཐལ། ཁྱོད་ཀྱིས་བཞོ་བཀལ་

[095A]༄༅། །སོགས་ཀྱི་དོན་བྱེད་པར་རུང་བ་མ་ཡིན་པའི་ཕྱིར། གསུམ་པ་གཞན་སེལ་ལ་མི་ལྟོས་པར་སྤྱི་དོན་གཞན་དང་བཅས་པའི་གསལ་བ་བརྡའི་ཡུལ་དུ་མི་རུང་བར་བསྟན་པ་ནི། རིགས་རྐྱང་པས་དོན་དེ་དག་བྱེད་མི་ནུས་ཀྱང། དེ་དང་ལྡན་པའི་གསལ་བས་དོན་བྱེད་ནུས་
པས་དེ་དག་ལ་བརྡ་སྦྱོར་རོ་ཞེ་ན། འོ་ན་བརྡ་དེ་ཡང་ནི་ཅིའི་ཕྱིར་ན་སྤྱིའི་སྒོ་ནས་གསལ་བ་ལ་སྦྱོར་གྱི། གསལ་བ་ཉིད་ལ་དངོས་སུ་སྦྱོར་བར་མི་བྱེད། གལ་ཏེ། གསལ་བ་རྣམས་ལ་དངོས་སུ་སྦྱོར་མི་ནུས་ཏེ། གསལ་བ་རྣམས་མཐའ་ཡས་པའི་ཕྱིར་ཞེ་ན། འོ་ན་སྤྱི་ལྡན་གསལ་བ་ལ་
ཡང་བརྡ་སྦྱོར་མི་ནུས་པར་ཐལ། དེ་ལའང་མཐའ་ཡས་པ་འདི་མཚུངས་པའི་ཕྱིར་ཏེ། སྤྱི་གསལ་བ་ཉུང་ངུར་མ་བྱས་པའི་ཕྱིར། གཞན་ཡང་བཞོ་བཀལ་སོགས་ཀྱི་དོན་དེ་བྱེད་པའི་དཀར་ཟལ་བཞོ་བཀལ་གྱི་དོན་དེ་བྱེད་པ་མ་ཡིན་པ་ལས་ལོག་པར་མཚུངས་པའི་གཞན་སེལ་
ལ་རྒྱུ་མཚན་ཅིས་ན་བ་ལང་གི་བརྡ་མ་བྱས། གང་གིས་ན་བ་ལང་གི་སྤྱི་དོན་གཞན་བརྡའི་ཡུལ་དུ་རྟོག་པར་བྱེད་ཅེས་དྲིས་པས། བ་ལང་གི་སྤྱི་དོན་གཞན་བརྡའི་ཡུལ་དུ་ཁས་བླངས་པ་ལ། རང་དབང་མེད་ཕྱིར་དེ་ལྡན་མིན། །ཞེས་སོགས་བཀོད་པའི་ཉེས་པ་དེ་གཞན་སེལ་
བའི་སྤྱི་ཁས་ལེན་པ་ལའང་མཚུངས་པའི་ཕྱིར་ཉེས་པ་འབྱུང་མི་འབྱུང་མཚུངས་པ་ལ་གཅིག་བཏང་ནས་ཅིག་ཤོས་ཅིའི་ཕྱིར་ལེན་ཞེ་ན། དེའི་ཉེས་པ་འབྱུང་མི་འབྱུང་མཚུངས་པས། གཞན་སེལ་བའི་སྤྱི་ཁས་མི་ལེན་པ་ཡིན་ན། དེ་ནི་སླ་སྟེ། གཞན་སེལ་བའི་སྤྱི་ཁས་
བླངས་ཀྱང། གཞན་སེལ་བའི་རིགས་དེ་ཉིད་གསལ་བ་རྣམས་ལས་དོན་གཞན་དུ་ཁས་ལེན་མི་དགོས་པས་སོ། །མདོར་ན་དེའི་སྐྱོན་མི་མཚུངས་པར་སྒྲུབ་པར་སླ་སྟེ། གཞན་སེལ་ཁས་བླངས་ཀྱང་རིགས་དོན་གཞན་ཁས་ལེན་མི་དགོས་པའི་ཕྱིར་ཞེས་བྱ་བའི་

[095B] གཉིས་པ་གཞན་སེལ་བརྡའི་ཡུལ་དུ་སྒྲུབ་པ་ནི། བ་ལང་གི་བརྡ་སྦྱོར་བ་ན། བཞོ་བཀལ་སོགས་ཀྱི་དོན་བྱེད་ནུས་པ་དེ་ལས་བཞན་པ་ཡོངས་སུ་སྤངས་ནས་འཇུག་པར་འགྱུར་ཞེས་ཀྱང་བསམས་ནས། བཞོ་བཀལ་སོགས་ཀྱི་དོན་བྱེད་པའི་གོང་བུ་དེ་ལ་བ་ལང་གི་སྒྲ་
བརྗོད་ཅིང་བརྡ་བྱེད་པ་ཡིན་ཏེ། དེས་ན་བ་ལང་གི་སྒྲ་སྦྱོར་བའི་དགོས་པ་དེ་ལྟར་ཡིན་པ་ལ། བ་ལང་ཞེས་པའི་སྒྲ་ལ་བརྟེན་ནས་བ་ལང་མ་ཡིན་པ་རྣམ་པར་གཅོད་དམ་མི་གཅོད། གལ་ཏེ་བ་ལང་ཞེས་པའི་སྒྲ་དེ་ཡིས་བ་ལང་མ་ཡིན་པ་དེ་དག་རྣམས་ལས་པ་ལང་འདི་
ཐུན་མོང་མ་ཡིན་པར་ཡོངས་སུ་མི་གཅོད་ན་ནི། བ་ལང་ཞེས་པའི་སྒྲ་དེ་བརྡ་སྦྱར་བ་ལ་དགོས་པ་ཇི་ལྟར་ཡོད་དེ་མེད་པར་ཐལ་ལོ། །གལ་ཏེ་སྒྲ་འདི་ལ་བ་ལང་མ་ཡིན་པ་རྣམ་པར་གཅོད་ཅིང་བ་ལང་ཐུན་མོང་མ་ཡིན་པར་གོ་བར་བྱེད་པའི་ནུས་པ་ཡོད་ན། བ་ལང་ཞེས་སོགས་
ཀྱི་སྒྲ་རྣམས་སྦྱར་བའི་དགོས་པ་ནི། བ་ལང་ལ་སོགས་པ་འདོད་པས་དམིགས་པའི་དོན་རྣམས་མི་འདོད་པའི་དོན་རྣམ་པར་བཅད་པའི་སྒོ་ནས་གོ་བར་བྱེད་པ་དེ་ཙམ་དུ་ཟད་པ་མིན་ནམ། ཁྱེད་ལ་བརྡ་སྦྱོར་བའི་སྐབས་དེར་སྤྱི་རྫས་གཞན་གྱིས་ནི་ཅི་ཞིག་བྱ་ཞེས་ཏེ། འདིའི་
དོན་ཡང། བ་ལང་ཞེས་པའི་སྒྲ་ངེས་བ་ལང་མ་ཡིན་པ་རྣམ་པར་བཅད་པའི་སྒོ་ནས་བ་ལང་ཐུན་མོང་མ་ཡིན་པར་གོ་བར་བྱེད་ན། སྤྱི་རྫས་གཞན་བརྗོད་པའི་སྒོ་ནས་ཐུན་མོང་མ་ཡིན་པར་གོ་བར་བྱེད་མི་ནུས་དགོས་པས། སྤྱི་རྫས་གཞན་བརྡའི་ཡུལ་དུ་ཁས་ལེན་པ་ལ་དགོས་
པ་མེད་ཅིང། གཞན་སེལ་བརྡའི་ཡུལ་དུ་གྲུབ་ཅེས་བྱ་བའི་དོན་ཏོ། །འཇུག་འགྱུར་ཞེས་ཀྱང། ཞེས་པའི་ཀྱང་གི་སྒྲས། ཅི་ནས་སྐྱེས་བུ་དོན་བྱེད་པར་ཞེས་སོགས་ཀྱིས་བསྟན་པའི་དགོས་བ་སྡུས་པ་ཡིན་སྟེ། དགོས་པ་དེའི་ཕྱིར་བྟྡ་སྦྱོར་བར་མ་ཟད་དགོས་པ་འདིའི་ཕྱིར་ཡན་

[096A]༄༅། །བརྡ་སྦྱོར་ཞེས་པའོ། །དེ་ལ་སྔ་མ་ཡོངས་གཅོད་ཀྱི་དགོས་པ་དང། འདི་རྣམ་བཅད་ཀྱི་དགོས་པའོ། །དེ་བས་ན་གཞུང་འདི་དག་གི་འབྲེལ། ཡང་ན་འདི་ལྟར་ཤེས་པར་བྱ་སྟེ། གསལ་བ་རང་མཚན་ཁོ་ན་བརྡའི་ཡུལ་ཡིན་པ་དང། སྤྱི་ལྡན་
གསལ་བ་བརྡའི་ཡུལ་ཡིན་པ་སོགས་ནི། གཞན་སེལ་ལ་མི་ལྟོས་པར་གང་ལ་ཡང་བརྡ་སྦྱར་དུ་མི་རུང་པར་ཤེས་པའི་ཕྱིར་དུ་མཐའ་གཞན་བཀག་པ་ཙམ་ཡིན་ལ། བྱེ་བྲག་པ་དང་གྲངས་ཅན་པའི་འདོད་པ་དངོས་ནི། སྤྱི་རྟག་དངོས་ཁོ་ན་བརྡའི་དངོས་ཡུལ་དུ་
འདོད་པ་ཡིན་ཅིང། དེ་ལ་ཡང་སྤྱི་རྫས་གཞན་བརྡའི་ཡུལ་ཡིན་པ་བཀག་པས་རྫས་གཅིག་པའི་གཙོ་བོ་སྒྲ་སྦྱོར་བའི་དངོས་ཡུལ་དུ་འདོད་པའང་དགག་སླ་བར་དགོངས་ནས་འདི་ལ་དགག་པ་རྒྱས་པར་སྟོན་ཅིང། དེ་ཡང་ཅི་ནས་སྐྱེས་བུ་ཞས་སོགས་ཀྱི་སྐབས་སུ་
སྤྱི་རྫས་གཞན་ཁོ་ན་བརྡའི་དངོས་ཡུལ་ཡིན་ན། བརྡ་སྦྱར་བའི་ཡོངས་གཅོད་ཀྱི་དགོས་པ་མི་འཐད་པར་སྤྱི་ནས། འདིར་དེ་ལས་གཞན་པ་ཞེས་སོགས་ཀྱིས་སྤྱི་རྫས་གཞན་དེ་ཁོ་ན་སྒྲའི་དངོས་ཡུལ་ཡིན་ན་བརྡ་སྦྱར་བའི་རྣམ་བཅད་ཀྱི་དགོས་པའང་མི་འགྲུབ་པར་
འགྱུར་ཞེས་པའི་གནོད་བྱེད་བསྟན་པ་ཡིན་ནོ། །ཞེས་ཤེས་པར་བྱའོ། །གསུམ་པ་དེ་དག་ལ་རྩོད་པ་སྤང་པ་ལ། རྩོད་པ་དགོད་པ་ནི། སྔ་ཕྱི་གཅིག་ཏུ་ངོ་ཤས་པ་མི་སྲིད་པར་ཐལ། གསལ་བ་སྔ་ཕྱི་ཕན་ཚུན་རྗེས་སུ་མི་འགྲོ་ཞིང། སྤྱི་དོན་གཞན་མེད་པའི་ཕྱིར། དེས་ན་ཁ་སང་མཐོང་བའི་བུམ་པ་དང། དེ་རིང་མཐོང་བའི་བུམ་པ་གཅིག་ཏུ་ངོ་ཤེས་པ་དང། དཀར་ཟལ་ལ་བ་ལང་གི་བརྡ་སྦྱར་བས་ཕྱིས་ནག་སྒུར་མཐོང་བ་ན་ཡང་པ་ལང་དུ་ངོ་ཤེས་པའི་བློ་སྐྱེ་བ་ནི། དེ་དག་ལ་སྤྱི་རྫས་གཞན་དེ་ཐུན་མོད་དུ་ཁྱད་པར་མེད་པར་རྗེས་སུ་འགྲོ་

[096B] གཉིས་པ་དེའི་ལན་བསྟན་པ་ལ། སྤྱི་རྫས་གཞན་མེད་ཀྱང་ངོ་ཤེས་འཐད་པའི་ཚུལ་བསྟན་པ་དང། སྤྱི་འཛིན་ཤེས་པ་སྤྱི་རྫས་གཞན་ཁོ་ན་ལས་སྐྱེ་བ་དགག་པ་གཉིས། དང་པོ་ནི། ཤེས་བྱ་ཆོས་ཅན། སྤྱི་རྫས་གཞན་མེད་ཀྱང་ངོ་ཤེས་འཐད་བར་ཐལ། བུམ་པའི་
གསལ་བ་རྣམས་ནི་སྤྱི་རྟག་དངོས་མེད་པའི་ཐ་དད་ཡིན་ཀྱང་ཆུ་སྐྱོར་པ་ལ་སོགས་པའི་བྱ་བ་དེ་དང་དེ་བྱེད་པའི་དོན་བུམ་གསལ་སྔ་མ་རྣམས་མཐོང་ནས་ཕྱིས་གཞན་བུམ་གསལ་ཕྱི་མ་རྣམས་མཐོང་བ་ན་ཡང། ཆུ་སྐྱོར་བ་སོགས་ཀྱི་དོན་བྱེད་པ་དེ་ལས་གཞན་དང་བྲལ་བ་ཡུལ་
ཅན་གྱི་ནི་ནང་གི་སྒྲ་རྟོག་རྣམས་ཀྱིས་བུམ་གསལ་སྔ་ཕྱི་དེ་དག་ལྷན་ཅིག་ཏུ་སྦྱར་ནས་འདིའོ་ཞེས་ངོ་ཤེས་པར་བྱེད་པ་ཡིན་པའི་ཕྱིར། གཉིས་པ་ལ། སྤྱི་འཛིན་ཤེས་པ་སྤྱི་རྫས་གཞན་གཟུང་དོན་དུ་ཡོད་པ་ཁོ་ན་ལས་སྐྱེ་བ་ཁས་བླངས་ནང་འགལ་གྱིས་དགག་པ་དང་
དེ་དེ་ལས་སྐྱེ་བའི་རྒྱུ་མཚན་དགག་པ་གཉིས། དང་པོ་ལ། དངོས་དང། དེའི་སྐྱོན་རིམ་པར་དགག་པའོ། །དང་པོ་ནི། བྱེ་བྲག་པ་གཞན་གྱི་ལྟར་ནའང་སྤྱི་རྫས་གཞན་ཁོ་ན་སྤྱི་འཛིན་ཤེས་པའི་གཟུང་དོན་དུ་ཁས་བླངས་ན། བློ་དེ་དེ་ཁོ་ན་གཟུང་དོན་དུ་བྱས་པ་ལས་སྐྱེ་བར་འདོད་
དགོས་ནའང། སྤྱི་བློ་དེ་ནི་སྤྱི་ནི་འབའ་ཞིག་གཟུང་དོན་དུ་བྱས་པ་ལས་སྐྱེ་བ་མ་ཡིན་ཏེ། རྟག་ཏུ་སྤྱི་དེ་ཙམ་ཁོ་ན་རྣམ་པར་ཤེས་ན་གསལ་བའི་རྣམ་པ་ཤར་བའི་སྒོ་ནས་མི་ཤེས་པར་ཐལ་བར་འགྱུར་བའི་ཕྱིར་རོ། །དེ་ལྟར་ཐལ་བ་འདོད་ན། སྤྱི་བློ་ཆོས་ཅན། ཁྱོད་ཀྱིས་དུས་ནམ་ཡང་
ནི། སྤྱི་དེ་དང་སྤྱི་ལྡན་གསལ་བའི་འབྲེལ་བ་མ་བཟུང་བར་ཐལ། འདོད་པ་དེའི་ཕྱིར། འདོད་ན། གསལ་བ་དེ་རྣམས་སྤྱི་དེ་དང་ལྡན་པའོ་ཞེས་ངེས་པར་མི་འགྱུར་བར་ཐལ། འདོད་པ་དེའི་ཕྱིར། འདོད་ན། གསལ་བ་དེ་དག་ལ་ཇི་ལྟར་ཐ་སྙད་འདོགས་ཏེ་མི་འདོགས་པར་ཐལ་ཏེ་

[097A]༄༅། །བྱེ་བྲག་པས་གསལ་བ་རྣམས་ལ་སྤྱི་དོན་གཞན་མཐོང་བའི་སྒོ་ནས་ཐ་སྙད་འདོགས་པར་ཁས་བླངས་པས་སོ། །ཐལ་བ་སྔ་ཕྱི་ཐམས་ཅད་ཀྱི་ཁྱབ་པའང་ཁས་བླངས་པས་སོ། །གཉིས་པ་དེའི་སྐྱོན་སྤོང་རིམ་པར་དགག་པ་ནི། གལ་ཏེ་སྤྱི་དོན་
གཞན་དངོས་པོ་གཅིག་གིས་གྲོགས་བྱེད་པའི་གསལ་བ་ཐ་དད་པ་རྣམས་ཀྱང་སྤྱི་འཛིན་ཤེས་པའི་གཟུང་དོན་དུ་གྱུར་པའི་རྒྱུ་ཡིན་པས་སྤྱི་འབའ་ཞིག་ལས་སྐྱེན་ན་གསལ་བ་མི་ཤེས་པར་ཐལ་བ་ལ་སོགས་པའི་སྐྱོན་དེ་དག་མེད་དོ་ཞེ་ན། དེ་ལྟ་ན་ཡང་སྔར་དུ་མས་
འབྲས་བུ་གཅིག་མི་སྐྱེད་པར་ཁས་བླངས་པ་དང་ནང་འགལ་སྟོན་པ་ནི། འོ་ན། སྤྱི་དངོས་པོ་བ་གཅིག་བུ་དེས་གསལ་བ་དེ་རྣམས་ཀྱི་ཐ་དད་པ་ཉིད་ཀྱི་ཆ་སེལ་ཏམ་ཅི་སྟེ་སེལ་བར་ཐལ། སྔར་ནི་ཁྱོད་ཐ་དད་མིན་པའི་ཕྱིར་ཡང་གསལ་བ་དེ་རྣམས་ལ་སྤྱི་གཅིག་གི་
རྣམ་པར་ཤེས་པའི་རྒྱུར་མི་འདོད་ཅིང། རྒྱུ་མ་ཡིན་པར་འཐད་པར་འདོད་པ་གང་ཞིག་སྤྱི་དངོས་པོ་བ་གཅིག་གིས་གྲོགས་བྱས་ནས་དེ་རྣམས་ཀྱང་བློ་དེའི་རྒྱུ་ཡིན་པའི་ཕྱིར། གལ་ཏེ་དེ་གཉིས་འགལ་བའི་སྐྱོན་མེད་དེ། སྔར་ནི་སྤྱི་རྫས་གཞན་མེད་པའི་གསལ་
པ་རྣམས་ཀྱིས་འབྲས་བུ་སྤྱི་བློ་གཅིག་མི་སྐྱེད་པར་སྨྲས་པ་ཡིན་ཅིང། གསལ་བ་དུ་མའང་སྤྱི་རྫས་གཞན་གཅིག་ལ་ལྟོས་ནས་ཐ་དད་མིན་པའི་སྤྱི་བློ་གཅིག་སྐྱེད་པ་ཡིན་ནོ། །ཞེ་ན། དེ་ལྟ་ན་ཡང། གསལ་བ་རྣམས་མེད་ཀྱང། སྤྱི་རྟག་དངོས་ཁོ་ནས་ཀྱང་སྤྱི་བློ་སྐྱེད་
པར་ཁས་བླངས་པ་དང། སྤྱི་བློས་གཞན་ལ་ལྟོས་པའི་གསལ་བ་དུ་མ་རྣམས་སྤྱི་བློའི་གཟུང་དོན་ཡིན་པ་ནང་འགལ་བར་སྟོན་པ་ནི། ཤེས་བྱ་ཆོས་ཅན། སྤྱི་བློ་ཡིས་གསལ་བ་རྣམས་གཟུང་དོན་དུ་བྱས་ནས་འཛིན་པ་མེད་པ་ཡིན་པར་ཐལ། སྤྱི་བློ་ལ་གསལ་བ་དེ་

[097B] རྟགས་ཁས་ལེན་དགོས་ཏེ། གསལ་བ་སོ་སོ་དེ་དག་མེད་པར་ཡང། སྤྱི་དེ་གཅིག་གིས་ཀྱང་བསྐྱེད་པར་བྱ་བའི་སྤྱི་བློར་ཁས་བླངས་པའི་ཕྱིར་རོ། །གལ་ཏེ་ད་ལྟ་ན་ཁྱེད་རང་ལའང་མཚུངས་བར་འགྱུར་ཏེ། མིག་ཤེས་སྔོན་པོ་
གཟུང་དོན་དུ་བྱས་པ་ལས་སྐྱེ་མི་སྲིད་པར་ཐལ། སྔོན་པོ་མེད་ཀྱང་སེར་པོ་གཟུང་དོན་དུ་ཡོད་པ་ལས་ཀྱང་མིག་ཤེས་སྐྱེ་བའི་ཕྱིར་ཞེ་ན། ཤེས་བྱ་ཆོས་ཅན། དེ་གཉིས་མི་མཚུངས་པར་ཐལ་སྔོ་སེར་སོགས་ཀྱིས་རང་འཛིན་མིག་གི་རྣམ་ཤེས་ལ་ཕན་པའི་ནུས་པ་སྔོ་སེར་
སོགས་སོ་སོར་གནས་པ་རྣམས་ལ་མཐོང་བའི་ཕྱིར་ན། དེ་དག་ཚོགས་པ་ལའང་རང་འཛིན་མིག་ཤེས་སྐྱེད་པའི་ནུས་པ་འགྲུབ་པ་ཡིན་ལ། གསལ་བ་ལ་སྤྱི་རྟག་དངོས་མེད་པའི་ཚེ་ན་སོ་སོ་བ་དང་ཚོགས་པ་ཇི་ལྟར་ཡང་ནི་རང་འཛིན་གྱི་སྤྱི་བློ་སྐྱེད་པའི་ནུས་པ་ཡོད་པ་དེ་
ལྟར་མིན་པའི་ཕྱིར། རྟགས་ཕྱི་མ་ཁས་བླངས། གལ་ཏེ་སྤྱི་རྫས་གཞན་མེད་ན་གསལ་བས་སྤྱི་བློ་སྐྱེད་མི་སྲིད་ཀྱང། སྤྱི་རྫས་གཞན་གྱིས་ཀྱང་གསལ་བ་ལ་མ་ལྟོས་པར་སྤྱི་བློ་མི་སྐྱེད་དེ། དཔེར་ན་ཐགས་བཟང་མེད་པར་རས་ཡུག་མི་འཐག་ལ། ཐགས་བཟང་
ཀུན་མེད་ཀྱང་གཅིག་ཡོད་པ་ལ་ལྟོས་ནས་སྐྱེས་བུས་རས་ཡུག་འཐག་པ་ལྟར་གསལ་བ་ལ་མི་ལྟོས་པའི་སྤྱི་འབའ་ཞིག་གིས་སྤྱི་བློ་མི་སྐྱེད་ཅིང། གསལ་བ་ཀུན་མེད་ཀྱང་གསལ་བ་དེ་དག་གང་རུང་གཅིག་གྲོགས་སུ་ཡོད་པ་ལ་ལྟོས་ནས་དེས་སྤྱི་བློ་དེ་སྐྱེད་ནུས་པ་
ཡིན་ནོ། །དེས་ན་དོ་དག་སོ་སོ་མེད་པར་ཡང། ཞེས་སོགས་ཀྱི་སྐྱོན་མེད་དོ་ཞེ་ན། དེ་ལྟར་ན་སྔར་གསལ་བ་ལ་མ་ལྟོས་པར་རང་ཉིད་རྐྱང་བས་སྤྱི་བློ་སྐྱེད་མི་ནུས་པ་གསལ་བས་གྲོགས་བྱས་ནས་སྤྱི་བློ་སྐྱེད་ནུས་སུ་སྐྱེད་པའི་ཕྱིར། གསལ་བ་རྣམས་སྤྱི་དེ་སྤྱི་བློ་སྐྱེད་ནུས་སུ་

[098A]༄༅། །སྐྱེད་པའི་རྒྱུར་འགྱུར་ལ། དེ་ལྟ་ན་སྤྱི་རྟག་དངོས་ལ་མ་ལྟོས་པར་གསལ་བ་དེ་དག་སྤྱི་རྟག་དངོས་དེ་གཅིག་བུ་ལ་ཕན་ན་ཇི་ལྟར་དེ་ལ་མི་ལྟོས་པར་སྤྱི་བློ་གཅིག་ཉིད་ལ་ཕན་པ་མིན་ཞེས་ཏེ། སྔར་གསལ་བ་དུ་མས་སྤྱི་རྟག་དངོས་གྲོགས་
སུ་ཡོད་པ་ལ་མི་ལྟོས་པར་འབྲས་བུ་གཅིག་ཐུན་མོང་དུ་སྐྱེད་མི་ནུས་པས། དེའི་རྒྱུ་མཚན་གྱིས་སྤྱི་ལ་མ་ལྟོས་པའི་གསལ་བ་དུ་མས་སྤྱི་བློ་གཅིག་སྐྱེད་མི་ནུས་པར་ཁས་བླངས་པ་དང། འདིར་སྤྱི་རྟག་དངོས་གྲོགས་སུ་ཡོད་པ་ལ་མ་ལྟོས་པར་གསལ་བ་དུ་མས་
སྤྱི་རྟག་དངོས་གཅིག་ལ་ཕན་འདོགས་པར་ཁས་བླངས་པ་ནང་འགལ་ཞེས་བྱ་བའི་དོན་ཏོ། །གཞན་ཡང་སྤྱི་འདི་ཆོས་ཅན། གསལ་བ་དེ་རྣམས་ཀྱི་འབྲས་བུར་འགྱུར་བར་ཐལ། དེ་རྣམས་ཀྱིས་ཁྱོད་ལ་ཕན་འདོགས་པ་གང་ཞིག་ཕན་འདོགས་གང་ཡིན་སྐྱེད་བྱེད་ཡིན་
པའི་ཕྱིར། གཉིས་པ་སྤྱི་རྫས་གཞན་ཁོ་ན་གཟུང་དོན་དུ་ཡོད་པ་ལས་སྤྱི་འཛིན་ཤེས་པ་སྐྱེ་བའི་རྒྱུ་མཚན་དགག་པ་ནི། གལ་ཏེ་ཐ་དད་མིན་པའི་སྤྱི་གཅིག་གི་རྣམ་པ་སྣང་བའི་བློ་དེ་ལ་དུ་མའི་རྣམ་པ་ཤར་ན། སྤྱི་འཛིན་དུ་མི་འཐད་པས་སྤྱི་འཛིན་ཤེས་པ་སྤྱི་ཁོ་ན་
གཟུང་དོན་དུ་ཡོད་པ་ལས་སྐྱེ་བར་འདོད་ཀྱི་གསལ་བ་ཐ་དད་རྣམས་གཟུང་དོན་དུ་ཡོད་པ་ལས་སྐྱེ་བར་མི་འདོད་པ་ཡིན་ནོ་ཞེ་ན། སྤྱི་བློ་ཆོས་ཅན། སྣང་བ་ཐ་དད་པའི་རྣམ་པ་ཤར་ཏེ། གསལ་བ་དེ་དག་མཚུངས་སོ་ཞེས་འཛིན་པའི་བློ་ཡིན་པའི་ཕྱིར་རོ། །གལ་ཏེ་ཁྱོད་
ཀྱི་དེ་ཁྱབ་པ་འགལ་བ་ཡིན་ཏེ། འདི་ལྟར་གསལ་བ་དེ་དག་མཚུངས་པར་འཛིན་པའི་བློའི་གཟུང་བྱ་ཡིན་ན་ནི། དེ་དག་ཇི་ལྟར་སྤྱི་དངོས་པོ་བ་དོན་གཞན་མེད་པའི་རྣམ་པ་ཐ་དད་པའི་བློས་གཟུང་བྱ་ཡིན། འདི་ལྟར་གསལ་བ་རྣམས་རང་རང་ནང་ཕན་ཚུན་ཐ་དད་

[098B] དེ་དག་ལ་སྤྱི་རྟག་དངོས་གཅིག་ཀྱང་ཡོད་ན་མཚུངས་སོ་ཞེས་འཛིན་པར་རིགས་པ་ཡིན་གྱི། སྤྱི་རྟག་དངོས་གཅིག་ཐུན་མོང་དུ་རྗེས་སུ་མི་འགྲོ་བའི་བ་ལང་དང་རྟ་ལྟ་བུ་ཤིན་ཏུ་ཐ་དད་དང། རང་རང་ཡང་ཐ་མི་དད་པའི་བ་ལང་དང་བ་ལང་ལྟ་བུ་ཤིན་ཏུ་ཐ་མི་དད་པ་
དང། མཚུངས་པར་འཛིན་པ་མི་རིགས་སོ། །དེས་ན་གསལ་བ་རྣམས་མཚུངས་པར་འཛིན་པ་ཉིད་ཀྱིས་དེ་དག་ལ་རྗེས་སུ་འགྲོ་བའི་སྤྱི་རྟག་དངོས་ཡོད་པར་གྲུབ་ཅིང། དེའི་ཕྱིར་དེ་ཉིད་སྤྱི་བློའི་གཟུང་དོན་དུ་གྲུབ་པས་གསལ་བ་མིན་པར་གྲུབ་སྟེ། ཐ་དད་ཐ་དད་མིན་པའི་
རྣམ་པ་དེ་འགལ་བ་ཡིན་ནོ་ཞེ་ན། བུམ་གསལ་རྣམས་ཆོས་ཅན། སྤྱི་རྫས་གཞན་གཅིག་གི་སྒོ་ནས་མཚུངས་པ་མ་ཡིན་པར་ཐལ། དེ་མེད་ཀྱང་འབྲས་བུ་རིགས་གཅིག་བྱེད་པའི་སྒོ་ནས་འདྲ་བར་གཟུང་བྱ་ཡིན་པའི་ཕྱིར། གལ་ཏེ་མ་གྲུབ་སྟེ། དེ་དག་གི་འབྲས་བུ་
ཆུ་སྐྱོར་བ་སོགས་ཀྱང་ཕན་ཚུན་རྫས་ཐ་དད་ཅིང། དེ་དག་གི་འབྲས་བུ་དེ་དག་འཛིན་པའི་དབང་བློ་རྣམས་ཀྱང་རྫས་ཐ་དད་དོ་ཞེ་ན། བུམ་འཛིན་དབང་པོའི་བློ་རྣམས་ནི་ཆོས་ཅན། རིགས་ཐ་དད་མེད་པ་ཡིན་ཏེ། བུམ་གསལ་རྣམས་རིགས་གཅིག་ཏུ་རྟོགས་པའི་སྤྱི་བློའི་
རྒྱུ་བྱེད་པའི་ངོ་བོར་མཚུངས་པའི་ཕྱིར། བུམ་གསལ་རྣམས་ཀྱང་ཆོས་ཅན། རིགས་ཐ་མི་དད་པ་ཡིན་ཏེ། བུམ་བློ་གཅིག་གི་རྒྱུའི་དངོས་པོར་མཚུངས་པའི་ཕྱིར། གལ་ཏེ་བུམ་གསལ་རྣམས་འབྲས་བུ་རིགས་གཅིག་བྱེད་པར་མཚུངས་པའི་ཆ་དེ་ཉིད་བུམ་གསལ་རྣམས་ལ་
རྗེས་སུ་འགྲོ་བའི་སྤྱི་རྫས་གཞན་ཡིན་ནོ་ཞེ་ན། བུམ་གསལ་རྣམས་འབྲས་བུ་རིགས་གཅིག་བྱེད་པར་མཚུངས་པའི་ཆ་དེའང་ཆོས་ཅན། བུམ་གསལ་རྣམས་ལས་རྫས་གཞན་པའི་སྤྱི་མ་ཡིན་པར་ཐལ། དེ་རྣམས་ཆུ་སྐྱོར་བ་སོགས་དེའི་འབྲས་བུ་ཅན་མིན་པ་

[099A]༄༅། །དང་བྲལ་བ་ཙམ་གྱི་ཆ་ལ་བཞག་པའི་གཞན་སེལ་བ་ཡིན་པའི་ཕྱིར་དང། བུམ་གསལ་དེ་རྣམས་ལས་རྫས་གཞན་པའི་འབྲས་བུ་རིགས་གཅིག་བྱེད་པར་མཚུངས་པའི་ཆ་བུམ་གསལ་རྣམས་རྗེས་སུ་འགྲོ་བའི་དངོས་པོ་ཡོད་ན་
བློ་མ་འཁྲུལ་བ་ལ་སྣང་དགོས་པ་ལ་དེ་འདྲ་མ་མཐོང་བའི་ཕྱིར་དང། བུམ་གསལ་རྣམས་འབྲས་བུ་རིགས་གཅིག་བྱེད་པར་མཚུངས་པའི་ཆ་ལ་སོགས་པའི་གཞན་སེལ་བའི་སྤྱི་རྣམས་རྫས་སུ་གྲུབ་པ་སྔར་བཀག་ཟིན་པའི་ཡང་ཕྱིར་རོ། །ཡང་ཞེས་པ་
ནི། འདི་དག་རིགས་པ་རྣམ་གྲངས་པར་སྟོན་པའི་ཚིག་གོ་གཞན་དག་གསལ་བ་རྣམས་ལས་རྫས་གཞན་པའི་སྤྱི་ཡོད་པ་སྔར་རྗེས་འགྲོ་གཞན་ནི་སྣང་བ་མེད། ཅེས་པར་བཀག་ཟིན་པའི་ཕྱིར་ཞེས་འཆད་པ་ནི་ཤིན་ཏུ་མི་འཐད་དེ། རྗེས་འགྲོ་གཞན་ནི་
སྣང་བ་མེད། ཅེས་པས་བསྟན་པའི་རིགས་པ་དང། དེ་ལས་གཞན་པ་རྗེས་འགྲོ་བའི། །དངོས་མ་མཐོང་ཕྱིར་ཞེས་པས་བསྟན་པའི་རིགས་པ་ལ་ཁྱད་པར་ཅུང་ཟད་ཀྱང་མེད་པའི་ཕྱིར། དེ་ཉིད་དངོས་སུ་བཟླས་ཟིན་པའི་མཇུག་ཏུ། ཡང་དེར་བཤད་ཟིན་ཅེས་
པའི་ཁ་འཕངས་པ་ལ་དགོས་པ་མེད་ཅིང། ཡང་ཞེས་པའི་ཚིག་གིས་དེ་གཉིས་རིགས་པའི་རྣམ་གྲངས་སུ་བཤད་པའང་མི་འཐད་པར་འགྱུར་རོ། །འོ་ན་རིགས་པ་སྔ་མ་དང་འདི་ལ་ཁྱད་པར་མེད་ན་ཟློས་སྐྱོན་མི་འབྱུང་ངམ་ཞེ་ན། དགག་བྱ་ལ་ཁྱད་པར་ཡོད་
པའི་ཕྱིར་རོ། །དེ་ལྟར་བཀག་པ་རྣམས་ཀྱིས་གྲུབ་པའི་དོན་བསྡུ་བ་ནི། དེ་ལྟར་ཇི་སྐད་བཤད་པའི་ཚུལ་གྱིས་གཞན་སེལ་ལ་བརྡ་མ་བྱས་པར་གསལ་བ་རང་མཚན་དང། སྤྱི་དངོས་པོ་བ་དང། སྤྱི་ལྡན་གསལ་བ་སོགས་གང་ཡང་བརྡའི་ཡུལ་དུ་མི་འཐད་པ་དེའི་

[099B] བརྡ་རྣམས་ནི་གཞན་སེལ་བ་དེ་རིག་ཅིང་གོ་བར་བྱེད་པའི་དོན་ཅན་ཡིན་ལ། དེ་ལྟར་བུམ་པའི་བརྡ་སྦྱར་བའི་སྒྲ་དོན་བུམ་པའི་གཞན་སེལ་བའི་སྤྱི་ཡིན་ཅིང། དེས་དོན་བྱེད་མི་ནུས་ཀྱང། བུམ་པའི་བརྡ་ལམ་དོན་བུམ་པ་ལ་མི་སླུ་བ་ཡོད་པར་འདོད་དེ། བུམ་སྒྲ་དེ་རང་ལ་
སྣང་བ་ལྟར་གྱི་གཟུང་དོན་མེད་པ་ཅན་གྱི་བུམ་པའི་རྟོག་བློ་སྐྱེད་པར་བྱེད་པའང་ཡིན་ལ། ཆུ་སྐྱོར་བ་དེའི་དོན་མི་བྱེད་པ་ཡོངས་སུ་སྤངས་ནས་ཆུ་སྐྱོར་བའི་དོན་བྱེད་པའི་བུམ་པ་ལ་འཇུག་པའི་རྒྱུའི་ཡན་ལག་གི་ངོ་བོར་གྱུར་པའི་བུམ་པའི་སྒྲའི་ཐ་སྙད་མིན་པའི་
ཕྱིར། དེར་ཐལ། བུམ་སྒྲས་བདག་རྐྱེན་བྱས་པ་ལས་སྐྱེས་པའི་བུམ་འཛིན་རྟོག་པ་དེ་ཆུ་སྐྱོར་བའི་དོན་དེ་བྱེད་པ་མིན་པ་ལ་དོན་དེ་བྱེད་པ་དང་འདྲ་བའི་ངོ་བོར་སྣང་ཞིང། ཆུ་སྐྱོར་བའི་འབྲས་བུ་མི་བྱེད་པའི་དངོས་པོ་ལས་ཐ་དད་པའི་དངོས་པོ་ཙམ་གྱི་ས་
བོན་ཅན་ཡང་ཡིན་པའི་ཕྱིར། ཡང་ན་བུམ་སྒྲ་དེ་དོན་ལ་མི་སླུ་བ་ཡོད་པར་འདོད་དེ་འཛིན་སྟངས་ཀྱི་ཁྱད་པར་དེ་བྱེད་མིན་ལ་དེ་བྱེད་དང་འདྲ་བའི་ངོ་བོར་སྣང་བ་ཅན་ཡིན་ཅིང། རྒྱུའི་ཁྱད་པར་དངོས་པོ་ཐ་དད་དེ་དངོས་ཙམ་གྱིས་ས་བོན་ཅན་ཡིན་ལ་སྣ་ཡུ་གྱི་ཁྱད་པར་
ཕྱི་རོལ་གཟུང་དོན་དུ་གྱུར་པ་མེད་པ་ཅན་གྱི་རྟོག་བློ་ཁྱད་པར་གསུམ་ལྡན་སྐྱེད་པར་བྱེད་པའང་ཡིན་པའི་སྒོ་ནས་ཆུ་སྐྱོར་བ་དེ་མི་བྱེད་པའི་དོན་ཡོངས་སུ་སྤངས་ནས་འཇུག་པར་བྱེད་པའི་ཡན་ལག་གི་ངོ་བོར་གྱུར་པའི་བུམ་པའི་སྒྲའི་ཐ་སྙད་ཡིན་པའི་ཕྱིར་དང། དེའི་
སྒོ་ནས་དངོས་པོ་ཐ་དད་ཐོབ་པའི་རྟེན་བྱེད་པ་ཅན་ཡིན་པའི་ཕྱིར། ཞེས་བཤད་པར་བྱའོ། །དེས་ན་བུམ་པ་ཞེས་བརྗོད་པའི་སྒྲ་ཆོས་ཅན། གཞན་སེལ་བའི་ཡུལ་ཅན་ཡིན་ཏེ། དེ་འདྲའི་རྟོག་བློ་དངོས་སུ་སྐྱེད་པ་དེའི་ཕྱིར་དང། ཆུ་སྐྱོར་བ་སོགས་ཀྱི་དོན་དེ་བྱེད་པ་ལ་

[100A]༄༅། །བརྒྱུད་ནས་བརྟེན་པའི་ངོ་བོར་གྱུར་པའི་ཐ་སྙད་དོན་མཐུན་ཡིན་པའི་ཕྱིར། ལྔ་པ་སྒྲ་རྟོག་དེ་མིན་རྣམ་པར་བཅད་པའི་སྒོ་ནས་ཡུལ་ལ་འཇུག་པ་ལ་རྩོད་པ་རྒྱས་པར་སྤང་བ་ལ། རྟོག་པ་ཕན་ཚུན་བརྟན་པའི་རྩོད་པ་སྤང། གཅད་བྱ་མེད་
ལ་རྣམ་གཅོད་མི་འཐད་པ་སྤང། རྣམ་གཅོད་ཐུག་མེད་དུ་ཐལ་བའི་རྩོད་པ་སྤང་བའོ། །དང་པོ་ལ། རྩོད་པ་དགོད་པ་དང། དེའི་ལན་བསྟན་པ་གཉིས། དང་པོ་ནི། སྤྱོད་པ་པའི་སྟོན་པ་གཞོན་ནུ་མ་ལེན་ལ་སོགས་པ་ན་རེ། བརྡ་སྦྱོར་རྟོག་པས་སྒྲ་དོན་རང་
དབང་བསྒྲུབ་པའི་སྒོ་ནས་ཡུལ་དུ་མི་བྱེད་པར་དོ་མིན་རྣམ་པར་བཅད་པའི་སྒོ་ནས་འཛིན་དགོས་ན། ཤིང་དང་ཤིང་མིན་གཉིས་པོ་དག་རྟོགས་པ་ཕན་ཚུན་བརྟེན་པར་ཐལ། ཤིང་མ་ཡིན་ལས་ལྡོག་པའི་སྒོ་ནས་ཤིང་གི་དོན་འཛིན་དགོས་པའི་ཕྱིར་
ཁྱབ་པ་ཡོད་དེ། ཤིང་འཛིན་རྟོག་པས་ཤིག་གོ་བ་ལ་དེའི་སྔོན་དུ་ཤིང་མ་ཡིན་རྣམ་པར་བཅད་པ་ཤེས་དགོས། གཅད་བྱ་ཤིང་མ་ཡིན་མ་ཤེས་པར་དེ་བཅད་པ་མི་ཤེས་པས་ཤིང་མ་ཡིན་ཤེས་དགོས། ཤིང་མ་ཡིན་ཤེས་པ་ཡང་ཤིང་རྣམ་པར་
བཅད་པའི་སྒོ་ནས་ཤེས་དགོས་ཤིང། དེ་ལ་ཡང་གཅད་བྱ་ཤིང་ཤེས་དགོས་པའི་ཕྱིར། དེས་ན་ཤིང་དང་ཤིང་མིན་གཉིས་གང་རུང་གཅིག་སྔར་འཛིན་པ་མེད་ན་གཉིས་མི་འཛིན་པར་འགྱུར་བ་དེའི་ཕྱིར་ན། གཞན་སེལ་ལ་བརྡ་འདོགས་པ་མི་སྲིད་པས་
སྤྱི་དངོས་པོར་སྣང་ཡུལ་དུ་བྱས་པའི་སྒོ་ནས་སྒྲུབ་པའི་ཚུལ་གྱིས་བརྡ་འདོགས་པ་འཐད་དོ་ཞེས་ཁ་ཅིག་སྨྲའོ། །གཉིས་པ་དེའི་ལན་བསྟན་པ་ལ། མགོ་མཚུངས་ཀྱི་སྐྱོན་བསྟན་པ་དང། ཉེས་པ་དེ་མི་འབྱུང་བའི་རྒྱུ་མཚན་དངོས་བཤད་པའོ། །དང་པོ་ནི་

[100B] ཡལ་ག་ལོ་འདབ་དང་ལྡན་པ་ལ་ཤིང་གི་བརྡར་འདོགས་པ་ལ། ཤིང་མིན་རྣམ་པར་གཅོད་དམ་གཅོད་པ་མིན་གལ་ཏེ་རྣམ་པར་གཅོད་དོ་ཞེ་ན། དེ་ལྟ་ན་ཤིང་མ་ཡིན་པ་བཟུང་བར་ཤིང་གཟུང་ནི་ནུས་ལ། ཤིང་གི་དོན་
འཛིན་པ་མེད་ན་ཡང། ཤིང་མ་ཡིན་ཇི་ལྟར་ཤེས་ཏེ་མི་ཤེས་པར་ཐལ་ལོ། །འདོད་ན། ཤིང་དང་ཤིང་མིན་གཉིས་རྟོགས་པ་ཕན་ཚུན་བརྟེན་པར་ཐལ་ལོ། །འདོད་ན། ཤིང་གི་བརྡ་འདོགས་པ་མི་སྲིད་པར་ཐལ་ལོ། །ཐལ་འགྱུར་གསུམ་གའི་འཁོར་གསུམ་
ཁས་བླངས་སོ། ཤིང་གི་བརྡ་ལས་ཤིང་མ་ཡིན་དེ་དག་མི་སེལ་ན། ཤིང་གི་ཐ་སྙད་འདོགས་པར་བྱེད་པ་རྣམས་ཤིང་མ་ཡིན་དེ་ཡོངས་སུ་སྤངས་ནས་ཤིང་ལ་འཇུག་པར་ནི་མི་འགྱུར་པར་ཐལ་ལོ། །དཔེར་ན་ཤིང་ཞེས་པའི་སྒྲ་ལས་སེང་ལྡེང་སོགས་
སྤངས་ནས་ཤིང་ཁྱད་པར་པ་ལ་ཤ་ཁོ་ན་ལ་འཇུག་པར་མི་འགྱུར་བ་བཞིན་ནོ། །གལ་ཏེ་གཞན་ཤིང་མ་ཡིན་བཀག་ནས་ཤིང་མི་སྒྲུབ་པར་མདུན་ན་གནས་པའི་ཤིང་སྤྱི་གཅིག་གཅིག་རབ་ཏུ་བསྟན་ནས་འདི་ཤིང་ཡིན་ཞེས་བརྡ་བྱེད་ལ། ཕྱིས་ཐ་སྙད་འདོགས་
པའི་ཚེ་ན་ཡང་དེ་མིན་བཅད་པ་ལ་མི་ལྟོས་པར་ཤིང་དེ་རྟོགས་པར་འགྱུར་ལ། དེའི་ཕྱིར་མགོ་མཚུངས་ཀྱི་ཉེས་པ་འདི་མེད་སྙམ་ན། བརྡ་སྦྱོར་ཚུལ་རིགས་གཉིས་ལས་མེད་པས་འདི་ཡང་ཤིང་ཡིན་ཞེས་བརྡ་སྦྱོར་རམ། འདི་ཁོ་ན་ཤིང་ཡིན་ཞེས་བརྡ་སྦྱོར། དང་པོ་
ལྟར་ན། ཤིང་མ་ཡིན་རྣམས་ཀྱང་ཤིང་ཡིན་པ་མ་བཅད་པས། དེ་ཡོངས་སྤངས་ནས་འཇུག་པར་ནི། མི་འགྱུར། ཞེས་བྱ་བའི་ཐལ་བ་བཟློག་པ་མེད་ལ། གཉིས་པ་ལྟར་ན། ཤིང་མ་ཡིན་རྣམ་པར་བཅད་པའི་སྒོ་ནས་ཤིང་བརྡ་སྦྱར་བར་སོང་ནས། ཤིང་

[101A]༄༅། །གི་དོན་འཛིན་པ་མེད་ན་ཇི་ལྟར་ཤེས། ཞེས་བྱ་བའི་ཐལ་བ་བཟློག་པ་མེད་དོ། །གཉིས་པ་ཉེས་པ་དེ་མི་འབྱུང་བའི་རྒྱུ་མཚན་དངོས་བཤད་པ་ནི། ཡལ་ག་ལོ་འདབ་དང་ལྡན་པ་རིགས་གཅིག་ཏུ་རྟོགས་པ་ཞེས་བྱའི་
ཤེས་པ་ནི་གཅིག་ལ་སེམས་རྒྱུད་གནས་པའི་རྟོགས་བ་པོས་ཡལ་ག་ལོ་འདབ་དང་ལྡན་པ་རྣམས་མེ་འབར་བ་སོགས་དེའི་རྒྱུའི་དོན་ཡིན་པ་དང། ཡལ་ག་ལོ་འདབ་སོགས་དང་མི་ལྡན་བ་མེ་འབར་བ་སོགས་དེའི་རྒྱུའི་དོན་མིན་པའི་རིགས་རྣམས་བརྡའི་སྔ་
རོལ་ནས་བདག་ཉིད་ཀྱི་མངོན་སུམ་ཚད་མས་སོ་སོར་རྟོགས་པའི་སྒོ་ནས་དེ་དག་རིགས་སོ་སོར་རྣམ་བར་འབྱེད་ནུས་ལ། དེ་ལྟར་མངོན་སུམ་ལ་ཡལ་ག་ལོ་འདབ་དང་ལྡན་མི་ལྡན་རིགས་སོ་སོར་སྣང་བ་དེའི་རྗེས་སུ་འབྲང་བའི་བློ་རྟོག་པ་དེ་ལ་ནི་ཡོད་
པའམ་སྣང་བའི་དངོས་པོ་ཡལ་ག་ལོ་འདབ་དང་མི་ལྡན་པ་ལས་ལོག་པ་ལྟ་བུར་སྣང་བ་དེ་ཡལ་ག་ལོ་འདབ་དང་ལྡན་པ་མཐོང་བའི་བློ་དབང་ཤེས་ཀྱི་རྒྱུ་ཕྱི་རོལ་གྱི་ཡལ་ག་ལོ་འདབ་དང་ལྡན་པ་ཉིད་དུ་སྣང་བ་དང། དེའི་རྒྱུ་མིན་བ་ཡལ་ག་ལོ་འདབ་དང་མི་
ལྡན་པ་དག་གི་ངོ་བོ་དང་བྲལ་བ་ལྟ་བུར་སྣང་བ་དང། ཕྱི་རོལ་གྱི་ཡལ་ག་ལོ་འདབ་དང་ལྡན་པ་དང་ངོ་བོ་གཅིག་འདྲར་སྣང་བའི་སྒོ་ནས་བདག་ཉིད་ཀྱིས་ཡལ་ག་ལོ་འདབ་དང་ལྡན་མི་ལྡན་རིགས་སོ་སོར་ཐ་དད་པར་ནི་ཤེས་པར་འགྱུར་བས་དེ་ལྟར་སྣང་
བའི་རྟོག་པའི་སྣང་ཡུལ་དེ་སྒྲ་དོན་དུ་བྱས་ནས་ཡལ་ག་ལོ་འདབ་དང་མི་ལྡན་པ་ལས་ཐ་དད་པར་སྣང་བ་ལ་ཤིང་ཞེས་པའི་སྐད་སྦྱོར་ཏེ། དེ་འདྲའི་རྟོག་པ་ལ་རང་ལ་སྣང་བའི་དོན་གྱི་རོལ་གྱི་ཤིང་མ་ཡིན་ཀྱང། དེ་ལྟར་སྣང་བ་ཅི་ཞེ་ན། ཤིང་སྒྲ་སྦྱར་བ་དེ་ལས་ཡལ་

[101B] །ཞེས་ཏེ། དེ་ལ་ཤོ་ལོ་ཀ་དང་པོས་ཤིང་
བརྔ་མ་བྱས་པའི་སྔ་རོལ་ནས་ཤིང་བརྔ་སྦྱོར་བ་བོའི་མངོན་སུམ་གྱིས་ཡལ་ག་ལོ་འདབ་དང་ལྡན་མི་ལྡན་རིགས་སོ་སོར་རྣམ་པར་འབྱེད་ནུས་ཞེས་བསྟན་ལ། དེ་ནས་ཤོ་ལོ་ཀ་གཅིག་གིས། མངོན་སུམ་དེའི་རྗེས་སུ་འབྲང་བའི་རྟོག་པས་ཀྱང་མངོན་སུམ་ལ་སྣང་བ་ལྟར་
ཡལ་ག་ལོ་འདབ་དང་ལྡན་མི་ལྡན་རིགས་སོ་སོར་འབྱེད་ནུས་ཤིང། རིགས་སོ་སོར་སྣང་ལ། དེ་ལྟར་སྣང་བའི་རྟོག་པ་དེ་ལ་རང་གི་སྣང་བ་ཕྱི་རོལ་གྱི་ཡལ་ག་ལོ་འདབ་དང་ལྡན་པ་དང། གཅིག་ལྟ་བུ་དང། དེ་མིན་དང་བྲལ་བ་ལྟ་བུར་སྣང་ཞེས་བསྟན་ཏེ། ཤོ་ལོ་ཀ་སྔ་
མས་བརྡ་སྦྱོར་རྟོག་པའི་ས་བོན་ནམ་རྒྱུ་བསྟན་ལ། ཤོ་ལོ་ཀ་ཕྱི་མས་བརྡ་སྦྱར་རྟོག་པའི་ངོ་བོ་དང་འཛིན་སྟངས་ཀྱི་ཁྱད་པར་བསྟན་ཅིང། དེ་ནས་རྐད་པ་གཅིག་གིས། བརྡ་སྦྱོར་རྟོག་པ་དེའི་སྣང་ཡུལ་ཡལ་ག་ལོ་འདབ་དང་མི་ལྡན་པ་ལས་རིགས་ཐ་དད་པར་
སྣང་བའི་གཞན་སེལ་ལ་བརྡ་སྦྱོར་ཞེས་བསྟན་ཅིང། དེ་ནས་རྐང་པ་གཉིས་ཀྱིས་དེ་ལྟར་བརྡ་སྦྱོར་བའི་སྒྲ་དེ་ལ་བརྟེན་ནས་ཡལ་ག་ལོ་འདབ་དང་ལྡན་པ་རྣམས་ལ་ཤིང་ངོ་སྙམ་པའི་རྟོག་པ་སྐྱེས་པའི་རྟོག་པ་ལ་རང་ལ་སྣང་བ་ཕྱི་རོལ་གྱི་ཤིང་ལྟ་བུར་སྣང་བའི་སྒོ་
ནས་ཕྱི་རོལ་གྱི་ཤིང་རྟོགས་པར་འགྱུར་ལ། དེ་ལྟར་སྣང་བ་ནི། སྣང་བཏགས་གཅིག་ཏུ་འཁྲུལ་བས་ཡིན་ནོ་ཞེས་སྟོན་ནོ། །དེ་ལྟར་གཞན་སེལ་ལ་བརྡ་སྦྱོར་བ་ལ་རྟོགས་པ་ཕན་ཚུལ་བརྟེན་པའི་སྐྱོན་མེད་ཅེས་པའི་དོན་ཡིན་ལ། དེ་ཐམས་ཅད་ཀྱི་དོན་དག་དོན་དུ་དྲིལ་

[102A]༄༅། །ན༑ ཤེས་བྱ་ཆོས་ཅན། གཞན་སེལ་ལ་བརྡ་སྦྱོར་བ་ལ་རྟོགས་པ་ཕན་ཚུན་བརྟེན་པའི་སྐྱོན་དེ་མེད་པར་ཐལ། བརྡ་སྦྱོར་བའི་སྔ་རོལ་ནས་མངོན་སུམ་གྱིས་ཡལ་ག་ལོ་འདབ་དང་ལྡན་མི་ལྡན་སོ་སོར་བྱེད་ནས་དེའི་རྗེས་སུ་འབྲང་
བའི་རྟོག་པས་རང་ལ་སྣང་བ་ཕྱི་རོལ་གྱི་ཡལ་ག་ལོ་འདབ་དང་ལྡན་པའི་ངོ་བོར་སྣང་བའི་སྒོ་ནས་ཡལ་ག་ལོ་འདབ་དང་མི་ལྡན་པའི་ཆོས་ལས་རིགས་ཐ་དད་པ་ལྟ་བུར་སྣང་བས་ཡལ་ག་ལོ་འདབ་དང་ལྡན་མི་ལྡན་རིགས་སོ་སོར་ཕྱེ་ནས་རང་ལ་སྣང་བ་
ཡལ་ག་ལོ་འདབ་དང་མི་ལྡན་པ་ལས་ཐ་དད་པར་སྣང་བའི་གཞན་སེལ་དེ་སྒྲ་དོན་དུ་བྱས་ནས་ཤིང་བརྡ་སྦྱོར་ཞིང། བརྡ་དེའི་རྗེས་སུ་འབྲང་བའི་རྟོག་པས་རང་ལ་སྣང་བ་ཕྱི་རོལ་གྱི་ཤིང་དང་སྣང་བཏགས་གཅིག་ཏུ་འཁྲུལ་བའི་སྒོ་ནས་ཞུགས་པས་ཤིང་རང་
མཚན་ཐོབ་ནུས་པའི་ཕྱིར། གཉིས་པ་གཅད་བྱ་མེད་ལ་རྣམ་གཅོད་མི་འཐད་པ་སྤང་བ་ནི། བུམ་པ་སོགས་བརྗོད་པའི་སྒྲ་ལ་གཅད་བྱ་ཡོད་པའི་སེལ་བས་འཇུག་པར་རིགས་སུ་ཆུག་ཀྱང། ཤེས་བྱ་གཞལ་བྱ་སོགས་བརྗོད་པའི་ཚིག་ལ་རྣམ་པར་གཅད་བྱ་ཤེས་
བྱ་མ་ཡིན་པ་སོགས་མེད་པའི་ཕྱིར། སེལ་འཇུག་ཏུ་མི་འཐད་པས་བརྗོད་བྱེད་ཀྱི་སྒྲ་ཀུན་རྣམ་པར་བཅད་པའི་སྒོ་ནས་འཇུག་པ་མི་འཐད་དོ་ཞེ་ན། ཉན་པ་པོའི་བློ་མི་འདོད་པའི་དོན་འགལ་ལས་རྣམ་པར་བཟློག་ནས་འདོད་པའི་དོན་འགའ་ཞིག་ལ་འཇུག་
པར་བྱ་བའི་ཕྱིར་དུ་རྗོད་བྱེད་ཀྱི་སྒྲ་ནི་རབ་ཏུ་སྦྱོར་བར་བྱེད་དེ། གནས་སྐབས་ལྔ་བྲལ་གྱི་ངག་ཐམས་ཅད་རང་གི་བརྗོད་བྱའི་དོན་དེ་ངེས་པར་གཟུང་བའི་ཚུལ་གྱིས་སྟོན་པ་ཡིན་པའི་ཕྱིར་རོ། །གཞན་དུ་ན་ངེས་གཟུང་གི་སྙིང་པོ་ཅན་དུ་སྦྱོར་བ་དོན་མེད་པར་འགྱུར་རོ་

[102B] འདི་ལྟར་བུམ་པར་ཆུ་འོན་ཅིག་ཅེས་བརྗོད་པའི་ཚིག་དེ་ལ། བུམ་པ་ལས་གཞན་སྙིམ་པ་ལ་སོགས་པར་ཆུ་ཁྱེར་བ་འོང་བ་དང། ཆུ་ལས་གཞན་ཕྱག་དར་ལ་སོགས་པ་ཁྱེར་འོང་བ་དང། ཅི་ཡང་ཁྱེར་མི་འོང་བ་བཅད་པའི་སྒོ་ནས་བུམ་པ་ཁོ་ནར་ཆུ་ཁོ་ན་ཁྱེར་འོང་
དགོས་པ་ཁོ་ན་གོ་བར་བྱེད་པའི་ངེས་བཞུང་གི་སྙིང་པོ་ཅན་དུ་ཡོད་པཡིན་ཏེ། གཞན་དུ་ན་སྙིམ་པ་སོགས་སུ་ཆུ་ཁྱེར་འོང་བ་གཅད་པར་མི་འདོད་ན། བུམ་པ་ཞེས་པའི་ཚིག་སྦྱར་བ་དོན་མེད་ཅིང། ཕྱག་དར་སོགས་གང་ཡང་རུང་བ་ཁྱེར་འོང་བ་བཅད་པར་མི་འདོད་ན། ཆུ་
ཞེས་པའི་ཚིག་སྦྱར་བ་དོན་མེད་ཅིང། ཅིའང་ཁྱེར་མི་འོང་བ་གཅོད་པར་མི་འདོད་ན་འོན་ཅིག་ཅེས་པའི་ཚིག་སྦྱར་བདོན་མེད་པས་སོ། །སྤྱིར་གནས་སྐབས་ལྔ་བྲལ་གྱི་ཚིག་ཐམས་ཅད་མི་འདོད་པའི་དོན་ལ་ཉན་པོ་པོའི་བློ་འཇུག་པ་རྣམ་པར་གཅོད་པ་ཡིན་པ་ངེས་ན། ཤེས་
བྱ་ལ་སོགས་པའི་ཚིག་ཉན་པ་པོས་དོན་གོ་བའི་ཕྱིར་དུ་སྦྱར་བའི་ཐ་སྙད་དུ་ནི་འཇོག་པ་རྣམས་ལའང། ཉན་པ་པོའི་བློ་མི་འདོད་པའི་དོན་ལ་འཇུག་པ་རྣམ་པར་གཅོད་པ་འགའ་ཞིག་ཡོད་པས་ཤེས་བྱ་མ་ཡིན་པ་སོགས་མེད་ཀྱང། ཤེས་བྱ་སོགས་བརྗོད་པའི་ཚིག་རྣམ་པར་གཅོད་
པའི་ཡུལ་ཅན་ཡིན་པ་མི་འགལ་ལོ་ཞེས་བྱ་བའོ། །གནས་སྐབས་ལྔ་བྲལ་གྱི་དག་ཅེས་པའི་གནས་སྐབས་ལྔ་ནི། སྨྱོ་གཉིད་གོམས་དང་རྗེས་བཟློས་ནོར་བའི་ངག་གོ། །གསུམ་པ་རྣམ་གཅོད་ཐུག་མེད་དུ་ཐལ་བའི་རྩོད་པ་སྤང་བ་ལ། རྩོད་པ་དགོས་པ་ནི། མུ་སྟེགས་འོད་བྱེད་པ་
ལ་སོགས་པ་ཁ་ཅིག་ན་རེ། གལ་ཏེ། གཞན་སེལ་དེ་ཉིད་སྒྲ་དོན་ཡིན་ནམ་མིན། མིན་ན། སྒྲས་གཞན་སེལ་བའི་དོན་དུ་སྒྲ་དོན་དུ་བྱེད་པར་ཁྱེད་རང་གིས་སྨྲས་པ་དང་འགལ་ལོ། །གལ་ཏེ་གཞན་སེལ་སྒྲ་དོན་ཡིན་ན། དེ་ཉིད་བརྗོད་པའི་སྒྲ་གཞན་སེལ་མ་ཡིན་པ་རྣམ་པར་

[103A]༄༅། །བཅད་པའི་སྒོ་ནས་སྦྱོར་རམ་མི་སྦྱོར། མི་སྦྱོར་ན་སྒྲ་ཐམས་ཅད་དེ་མིན་བཅད་པའི་སྒོ་ནས་བྱོར་བ་ཉམས་སོ། །གལ་ཏེ་སྦྱོར་ན་གཞན་སེལ་མ་ཡིན་པ་རྣམ་པར་བཅད་པ་ལ་སྒྲ་སྦྱོར་བ་ལའང་དེ་མིན་བཅད་བྱ་ལ་སྒྲ་སྦྱོར་དགོས་ཤིང། དེ་ལ་སྒྲ་སྦྱོར་
བ་སོགས་ཀྱི་སྒོ་ནས་ཐུག་མེད་དུ་ཐལ་བར་འགྱུར་རོ། །ཞེ་ན། དེའི་ལན་སྟོན་པ་ལ། ཤོ་ལོ་ཀ་དང་པོས་གཞན་སེལ་ལ་སྒྲ་སྦྱོར་བས་གཞན་སེལ་སྒྲའི་ཡུལ་མ་ཡིན་པའི་སྐྱོན་མེད་ཅེས་སྟོན་ལ། དེ་ནས་རྐང་པ་གསུམ་གྱིས་དེ་ཉིད་སློབ་དཔོན་གྱི་དགོངས་པར་བསྟན་
པའི་ཕྱིར། ཀུན་ལས་བཏུས་ཀྱི་ལུང་དང་སྦྱོར་བ་ཡིན་ནོ། །དེ་ལ་དགོས་པ་ཅི་ཡོད་ཅེ་ན། ཁོས་རྩོད་པ་འདི་ཀུན་ལས་བཏུས་སུ། སྒྲ་ཐམས་ཅད་སེལ་བས་འཇུག་པའམ། དེ་མིན་བཅད་པའི་སྒོ་ནས་བརྡ་སྦྱོར་བར་བཤད་པ་ལ་རྩོད་པ་ཡིན་ལ། དེའི་ཕྱིར་
ལན་འདེབས་པ་ནའང། ཀུན་ལས་བཏུས་སུ་སྒྲ་ཐམས་ཅད་དེ་མིན་རྣམ་པར་བཅད་པའི་སྒོ་ནས་བརྡ་སྦྱོར་བར་བཤད་པ་ལ་སྐྱོན་དེ་མེད་དེ། །སློབ་དཔོན་འདི་ལྟར་བཞེད་པ་ཡིན་ནོ། །ཞེས་ཤེས་པར་བྱ་བའི་ཕྱིར་དུ། སློབ་དཔོན་གྱི་ལུང་དང་སྦྱར་བ་ཡིན་ནོ། །འདི་ལ་
ངོ་བོ་ཅུང་ཟད་མེད། ཅེས་པས་གཞན་སེལ་དེ་ལ་ཡང་དངོས་པོར་མེད་པས་དེ་ལ་སྒྲ་སྒྲུབ་པའི་སྒོ་ནས་སྦྱོར་ན། སྒྲ་ཐམས་ཅད་སེལ་འཇུག་ཏུ་སྨྲས་པ་དང་འགལ་ཞེས་པའི་སྐྱོན་དེ་མེད་ཅེས་པའོ། །དེ་ལྟར་གཞན་སེལ་ལ་སྒྲ་སྦྱོར་བ་ནའང། དེ་མིན་བཅད་པའི་སྒོ་
ནས། སྒྲ་སྦྱོར་གྱི། གཞན་སེལ་ལས་རྫས་གཞན་པའི་སྤྱི་ལ་སྒྲུབ་པའི་སྒོ་ནས་སྒྟ་མི་སྦྱོར་ཅེས་པ་ནི། སྒྟ་རྣམས་ཞེས་སོགས་རྐྱང་བ་བཞིའོ། ཞན་སེལ་ལ་བརྫ་སྦྱོར་བ་ན། དེ་མིན་བཅད་པའི་སྒོ་ནས་བརྫ་སྦྱོར་ཡང་ཐུག་མེད་དུ་མི་འགྱུར་ཏེ། གཞན་སེལ་

[103B] དེ་སྦྱོར་བ་ལའང། དེ་ལས་ཐ་དད་པའི་དེ་མིན་རྣམ་པར་བཅད་པ་ལ་སྒྲ་གཅིག་ཟུར་དུ་སྦྱར་དགོས་ན། ཐུག་མེད་དུ་འགྱུར་ནའང། དེ་ལྟར་སྒྲ་སོ་སོར་སྦྱར་མི་
དགོས་ཀྱི། གཞན་སེལ་མ་ཡིན་པ་རྣམ་པར་གཅོད་པའི་སྒྲས་གཞན་སེལ་གོ་བར་བྱེད་ནུས་ཤིང། གཞན་སེལ་བརྗོད་པའི་སྒྲ་དེ་ཀས་དེ་མ་ཡིན་བཅད་པ་ཡང་གོ་བར་བྱེད་ནུས་པའི་ཕྱིར། ཞེས་པའི་ལན་དངོས་སྟོན་པ་ནི། སྒྲ་གཉིས་ཞེས་པ་རྐང་པ་ཕྱེད་དང་གཉིས་སོ། །འདི་
ལའང་ངོ་བོ་ཅུང་ཟད་མེད་པའི་རྒྱུ་མཚན་ཅི་ཞེ་ན། དེ་ཉིད་འཆད་པ་ནི། འདི་ཞེས་སོགས་སོ། །དེ་ལྟར་གོ་བ་ནི་ཚིག་གི་དོན་ནི་བདེ་བླག་ཏུ་ཤེས་པར་ནུས་མོད། འོན་ཀྱང་མ་ཚང་བ་མེད་པར་བྱ་བའི་ཕྱིར་བཤད་པར་བྱ་སྟེ། ཡལ་ག་ལོ་འདབ་སོགས་དང་ལྡན་པ་གང་ཞིག་མེ་དང་ཁྱི་མ་
དང་ཤིང་རྟ་སོགས་ཀྱི་དོན་མི་བྱེད་བ་གང་ལས་ཐ་དད་པ་དེ་འདྲའི་དོན་མི་བྱེད་པ་དེ་རྣམ་པར་བཟློག་ནས་དེ་འདྲའི་དོན་མི་བྱེད་པ་དེ་དག་ལས་ཐ་དད་པའི་ཤིང་གི་ཁྱད་པར་རྣམས་དོན་དེ་དག་བྱེད་པའི་རྒྱུ་མཚུངས་པའི་རྣམ་པར་སྣང་བ་ཅན་གྱི་རྟོག་པའི་སྣང་ཡུལ་དུ་གྱུར་པའི་གཞན་སེལ་
ལ་བརྡ་འགོད་བ་དེ་ཉིད། ཀུན་ལས་བཏུས་སུ་སྒྲ་རྣམས་ནི། གཞན་ལས་ལྡོག་པ་ཡི་དངོས་པོ་དེ་ཡི་ཆ་འགའ་ཞིག་རྟོགས་པར་བྱེད་པར་འགྱུར་རོ། །ཞེས་གསུངས་པ་དེས་རབ་ཏུ་བཤད་པ་ཡིན་པས་གཞན་སེལ་སྒྟ་དོན་དུ་བཞེད་ལ། འོན་ཀྱང་རྟོག་པ་ལ་ཤིང་མ་ཡིན་ལས་སལ་དོག་
པར་སྣང་བ་འདི་ལའང། བདེན་པའི་ངོ་བོ་ཅུང་ཟད་ཀྱང་མེད་པས་དེ་ཉིད་བརྗོད་པའི་སྒྲ་སེལ་བའི་ཡུལ་ཅན་ཡིན་ཅིང། དེའི་ཕྱིར་ཤིང་ཞེས་སོགས་ཀྱི་སྒྲ་རྣམས་ལས་ཤིང་མ་ཡིན་ལས་ལྡོག་པར་སྣང་བའི་གཞན་སེལ་དེ་སྣང་ཡུལ་དུ་བྱས་ནས་རྟོགས་པ་ཉིད་ཀྱིས་

[104A]༄༅། །གཞན་ཤིང་མ་ཡིན་ལས་ལྡོག་པའི་ཤིང་རང་མཚན་དག་རྟོགས་པར་འགྱུར་བ་ཡིན་ནོ། །དེའི་ཕྱིར་དེ་ལ་སྒྲ་སྦྱོར་བ་ནའང་དེ་མིན་རྣམ་པར་བཅད་པའི་སྒོ་ནས་སྒྲ་སྦྱོར་གྱི་དེ་འདྲའི་སྒྲ་དོན་དེ་ལ་ནི། སྤྱི་དོན་གཞན་འགའ་ཡིས་ཁྱད་པར་
དུ་བྱས་པའི་སྒོ་ནས་སྒྲུབ་པས་རྟོགས་པར་འགྱུར་བ་འགའ་ཡང་མེད་དོ། །ཡང་ན། གལ་ཏེ་ཤིང་མ་ཡིན་ལས་ལྡོག་པར་སྣང་བ་སྒྲ་དོན་ཡིན་ན་ཤིང་མ་ཡིན་རྣམ་པར་བཅད་ཙམ་གྱི་མེད་དགག་གི་གཞན་སེལ་དེ་ཡང་སྒྲ་དོན་ཡིན་ནམ་ཞེ་ན། ཤིང་ཞེས་པའི་སྒྲ་རྣམས་
ལས་ཤིང་མ་ཡིན་ལས་ལྡོག་པར་སྣང་བ་བློའི་གཞན་སེལ་དེ་དངོས་སུ་རྟོགས་པ་ཉིད་ཀྱིས་གཞན་ཤིང་མ་ཡིན་ལས་ལྡོག་པའམ་ཤིང་མ་ཡིན་པར་བཅད་ཙམ་གྱི་མེད་དགག་དེ་ཤུགས་ལ་རྟོགས་པར་འགྱུར་བ་ཡིན་པས་དེ་དེའི་དངོས་ཀྱི་སྒྲ་དོན་མ་ཡིན་ལ། སྒྲ་
དེ་ལས་ནི་ཤིང་གི་སྤྱི་དོན་གཞན་ནི་འགའ་ཡིས་ཁྱད་པར་དུ་བྱས་པ་དངོས་ཤུགས་གང་གི་སྒོ་ནས་རྟོགས་པར་འགྱུར་པའི་སྤྱི་དོན་གཞན་འགའ་ཡང་མེད་པད་དེ་འདྲ་སྒྲ་དོན་དུ་མི་འཐད་དོ་ཞེས་བཤད་པར་བྱའོ། །དེ་ལྟར་ཤིང་མ་ཡིན་ལས་ལྡོག་པར་སྣང་བ་སོགས་
ཀྱི་གཞན་སེལ་ལ་སྒྲ་སྦྱོར་བ་ན། དེ་མིན་བཅད་པ་ལ་སྒྲ་སྦྱོར་ཡང་ཐུག་མེད་དུ་ཐལ་བར་མི་འགྱུར་ཏེ། གཞན་སེལ་དེ་གོ་བར་བྱེད་པ་དང། དེ་མིན་བཅད་པ་གོ་བར་བྱེད་པའི་སྒྲ་ཐ་དད་གཉིས་གཉིས་སྦྱོར་དགོས་པའང་མ་ཡིན་གྱི་གཞན་སེལ་དེ་དང་དེ་མིན་གཉིས་ཕན་
ཚུན་གཅིག་ལ་གཅིག་ཡོད་པ་མ་ཡིན་པར་རྣམ་བཅད་ཡོངས་གཅོད་ཀྱི་སྒོ་ནས་དངོས་སུ་འགལ་བས་གཅིག་དངོས་སུ་བརྗོད་པའི་སྒྲ་དེས་ཅིག་ཤོས་བཅད་པའང་གོ་བར་བྱེད་ནུས་པའི་ཕྱིར། ཡང་ན། གཞུང་འདི་དག་གི་དོན་འདི་ལྟར་འབྲེལ་ཏེ། བྲམ་ཟེ་ཆེན་

[104B] འདི་ལའང་ཞེས་སོགས་ཕྱོགས་གླང་གི་དགོངས་པ་མི་ཤེས་པའི་འགྲེལ་བྱེད་སྔ་མ་དག་གི་འདོད་པ་འགོག་པར་བཤད་པ་ལྟར། འདི་དག་ཀུན་ལས་བཏུས་ཀྱི་འགྲེལ་བྱེད་སྔ་མ་ཁ་ཅིག་གི་གོང་དུ་བཤད་པའི་གཞན་སེལ་ལ་བརྡ་སྦྱོར་ཚུལ་འདི་དག་སློབ་དཔོན་གྱི་
དགོངས་པ་མ་ཡིན་ནོ་སྙམ་དུ་སེམས་ལ་ལྡོག་པའི་ཕྱིར་དོན་དེ་སློབ་དཔོན་གྱི་དགོངས་པར་སྒྲུབ་པ་ཡིན་ལ། དེ་ཡང་རང་འགྲེལ་དུ། གཞན་ལས་ལྡོག་པ་ཡི། ཞེས་པའི་མཇུག་ཏུ། སྒྲས་ནི་དོན་གཞན་ལས་ལྡོག་པས། ཞེས་པའི་ལུང་ཡང་དྲངས་ཤིང། དེའི་མཇུག་ཏུའང་
ཞེས་བྱ་བ་ལ་སོགས་པས་བསྟན་ནོ། ཞེས་ལུང་ཁུངས་གཞན་འདྲེན་པའི་སོགས་སྒྲ་ཡང་སྨོས་ལ། སོགས་ཚིག་དེས་བསྟན་པའི་ལུང་ནི། འགྲེལ་བཤད་དག་གིས། སྒྲས་ནི་སྒྲ་དང་དོན་གཞན་སེལ་བར་བྱེད་ཅིང། ཞེས་སོགས་ལ་བཤད་པས་འདི་ལྟར་བཤད་པར་
བྱའོ། །གང་ཞིག་གང་ལས་ཐ་དད་བ། །དེ་རྣམས་ལྡོག་ནས་དེ་དག་ལས། །ཐ་དད་ཁྱད་པར་མཚུངས་པ་ཡི། །རྣམ་པར་སྣང་བ་ཅན་ལ་བརྡ་འགོད་པའི་ཚུལ་དེ་ཉིད་སློབ་དཔོན་གྱི་དགོངས་པ་ཡང་མིན་ནོ། །འོ་ན། དེ་སློབ་དཔོན་གྱི་ལུང་གང་གིས་བསྟན་ན། ཀུན་ལས་བཏུས་སུ་
གཞན་ལས་ལྡོག་པ་ཡི་དངོས་པོ་དེའི་ཆ་འགའ་ཞིག་རྟོགས་པར་འགྱུར་རོ། །ཞེས་པ་དང་སྒྲས་ནི་དོན་གཞན་ལས་ལྡོག་པ་ཡིས་ཁྱད་པར་དུ་བྱས་པའི་ཁྱད་པར་དག་གོ་བར་བྱེད་དོ། །ཞེས་པ་དང་སྒྲས་ནི་སྒྲ་དང་དོན་གཞན་སེལ་བར་བྱེད་ཅིང། རང་གི་དོན་རྗོད་པར་བྱེད་དོ་
ཞེས་གསུངས་པ་རྣམས་ཀྱིས་རབ་ཏུ་བཤད་དོ། །གལ་ཏེ་ལུང་དང་པོ་དེས། གཞན་ལས་ལྡོག་པར་སྣང་བ་དངོས་པོར་བཤད་པ་མ་ཡིན་ནམ་ཞེ་ན། མ་ཡིན་ཏེ། འདི་ལའང་ངོ་བོ་ཅུང་ཟད་ཀྱང་མེད་པའི་ཕྱིར་རོ། །འོ་ན་མེད་དགག་གི་གཞན་སེལ་ཡང་སྒྲ་དོན་ཡིན་ནམ་ཞེ་

[105A]༄༅། །ན༑ སྒྲ་རྣམས་ལས་དེ་རྟོགས་ཉིད་ཀྱིས་གཞན་ལྡོག་རྟོགས་འགྱུར་ཞེས་པ་སྔར་བཤད་པ་ལྟར་རོ། །གལ་ཏེ་ལུང་བར་བ་དེས་ལྡོག་པ་དོན་གཞན་གྱིས་ཁྱད་པར་དུ་བྱས་པའི་ཁྱད་པར་སྒྲ་དོན་དུ་བཤད་པ་མ་ཡིན་ནམ་ཞེ་ན་མ་ཡིན་ཏེ། ཤིང་
གི་ཁྱད་པར་དེ་ལ་ནི་ཤིང་མ་ཡིན་ལས་ལྡོག་པའི་ལྡོག་པ་དོན་གཞན་འགའ་ཡིས་ཁྱད་པར་དུ་བྱས་པ་སྒྲ་ལས་རྟོགས་པར་འགྱུར་བའི་ལྡོག་པ་དོན་གཞན་འགའ་ཡང་མེད་པའི་ཕྱིར་ལུང་གསུམ་པའི་དོན་ལ་རྩོད་པ་སྤང་བ་ནི། གལ་ཏེ་ལུང་གསུམ་པ་དེས་
ཤིང་ཞེས་པའི་སྒྲ་སྦྱོར་བ་ན། ཤིང་ལས་དོན་གཞན་སེལ་བར་བྱེད་པའི་སྒྲ་དང། ཤིང་གོ་བར་བྱེད་པའི་སྒྲ་གཉིས་གཉིས་སྦྱོར་དགོས་པར་བཤད་པ་ས་ཡིན་ནམ་ཞེ་ན། དེ་འདྲའི་སྒྲ་གཉིས་བྱེད་དགོས་པར་བསྟན་པའང་མ་ཡིན་ཏེ། ཤིང་དང་ཤིང་མ་ཡིན་ཕན་
ཚུན་ཡོད་པ་མིན་པའི་དངོས་འགལ་ཡིན་པས་གཅིག་ཡོངས་གཅོད་དུ་གོ་ན་ཅིག་ཤོས་རྣམ་པར་བཅད་པའི་འདི་གོ་བས་ཁྱབ་པའི་ཕྱིར་རོ། །ཞེས་བཤད་པར་བྱ་ལ། འདི་ཞེས་སོགས་བཤད་ཚུལ་སྔ་ཕྱི་གང་གི་དབང་དུ་བྱས་ཀྱང། འདི་ལའང་ཞེས་པའི་རྒྱས་བཤད་
དུ་འཆད་པར་ཁྱད་པར་མེད་པས་འདི་ལྟར་བཤད་པར་བྱ་སྟེ། གལ་ཏེ་ཤིང་མ་ཡིན་ལས་ལྡོག་པར་སྣང་བ་འདི་ལའང་ངོ་བོ་ཅུང་ཟད་མེད་པའི་རྒྱུ་མཚན་ཅི་ཞེ་ན། རྟོག་པ་ལ་ཤིང་མ་ཡིན་ལས་ལྡོག་པར་སྣང་བའི་དོན་དམ་པར་གྲུབ་པ་མིན་ཏེ། འདི་ཤིང་གི་
དངོས་པོར་མེད་ཀྱང། ཤིང་གི་དངོས་པོ་དང་ལྡན་པ་ཉིད་དུ་མཐོང་བ་གང་ཡིན་པ་དེ་བློ་རྟོག་པ་ཡིས་བསླད་ཅིང་སྒོ་བཏགས་པ་ཡིན་པའི་ཕྱིར། ཤིང་མ་ཡིན་ལས་ལྡོག་པར་སྣང་བ་བདེན་པར་མ་གྲུབ་པ་ལས་གཞན་དུ་གྲུབ་ན། དེ་ཤིང་གི་དངོས་པོར་འགྱུར་དགོས་

[105B] ཤིང་གི་དངོས་པོར་མི་འགྱུར་པར་ཐལ། ཤིང་གི་འབྲས་བུ་མེ་དང་ཁྱིམ་དང་ཤིང་རྟ་སོགས་ཀྱི་དོན་བྱེད་མི་ནུས་པ་ལས་ལོག་པའི་སྒོ་ནས་དེ་དག་གི་དོན་བྱེད་ནུས་པ་མ་ཡིན་པའི་
ཕྱིར། ཁྱབ་སྟེ། ཤིང་གི་དངོས་པོ་འདི་ཡིན་ན། དེ་འདྲའི་དོན་བྱེད་མི་ནུས་པ་འདི་ལས་ཐ་དད་ཅིང་ནུས་དགོས་པའི་ཕྱིར་རོ། །རྟོག་པའི་སྣང་བ་དེས་དེ་འདྲའི་དོན་བྱེད་ནུས་ན་འགའ་ཡང་དགོས་པ་དེ་དག་སྒྲུབ་པའི་ཕྱིར་ཤིང་ཚེལ་བའི་རྩོལ་བ་བྱེད་པར་མི་འགྱུར་
རོ༑ ༑གཞུང་འདི་དག་འཆད་ཚུལ་ཇི་ལྟ་བ་བཞིན་དུ་ཤེས་པའི་ཊཱིཀ་བྱེད་སྔོན་ཆད་གངས་རིའི་ཁྲོད་དུ་མ་བྱུང་བར་སྣང་ངོ། །བརྗོད་ཅེས་པ་ནི་ཚད་མ་ཀུན་ལས་བཏུས་ལས། དོན་འདི་བརྗོད་ཅེས་པའི་ཐ་ཚིག་གོ། །འདྲེས་པའི་དོན་གཅིག་ཅེས་སོགས་ཀྱི་གཞུང་འདིའི་
འབྲེལ་ཇི་ལྟར་གནས་པའི་ཚུལ་ལ་དགག་གཞག་གཉིས་ལས། དང་པོ་ནི། ཊཱིཀ་བྱེད་གཞན་དག་ན་རེ། སྤྱི་དོན་གཞན་མེད་ན། རང་མཚན་སྒྲའི་བརྗོད་བྱར་འགྱུར་ལ། དེ་ལྟ་ན་དེ་ལ་ཆ་ཤས་མེད་པས་སྒྲ་གཅིག་གིས་ཀྱང་ཆ་ཀུན་བརྗོད་པས་སྒྲ་དང་
ཚད་མ་ཕྱི་མ་གཞན་དོན་མེད་དུ་འགྱུར་རོ་ཞེ་ན། ཞེས་པའི་རྩོད་པ་བཀོད་ནས། གཞུང་འདི་དག་དེའི་ལན་དུ་འཆད་པར་བྱེད་དོ། །དེ་ནི་མི་འཐད་དེ། དེ་ལྟ་ན་རྩོད་པ་གཅིག་བསྐལ་བའི་བར་དུ་བརྒྱུད་ནས་སྤང་དགོས་པར་འགྱུར་ཏེ། འདི་ལྟར་སྔར་རང་མཚན་
སྒྲ་དོན་མ་ཡིན་པར། སྒྲ་རྣམས་ཀྱིས་ནི། ཞེས་སོགས་ཀྱིས་རྒྱས་པར་བཤད་ཅིང། སྒྲ་དོན་རང་མཚན་ཡོད་ན། སྒྲ་རྟོག་སྒྲུབ་པས་འཇུག་དགོས་པས་སྒྲ་རྟོག་གཞན་དོན་མེད་དུ་ཐལ་བའི་སྐྱོན་འབྱུང་བར་ཡང་རང་ཉིད་ཀྱིས་སྔར་རྒྱས་པར་བཤད་ཟིན་ཏོ་

[106A]༄༅། །དེ་བཞིན་དུ་གསལ་བ་རྣམས་ལ་རྗེས་སུ་འགྲོ་བའི་སྤྱི་དོན་གཞན་ཡོད་པ་ལ་གནོད་བྱེད་དང་མེད་པའི་སྒྲུབ་བྱེད་ཀྱང་རྒྱས་པར་བསྟན་ཅིང། དེ་འདྲ་སྒྲ་དོན་ཡིན་པའང་རྒྱས་པར་བཀག་ཟིན་ཏོ། །དེ་ལྟར་སྤྱི་དོན་གཞན་མེད་ཅིང། རང་མཚན་སྒྲ་དོན་
མ་ཡིན་ཀྱང། གཞན་སེལ་པའི་སྤྱི་སྒྲ་དོན་ཡིན་པར་ཡང་རྒྱས་པར་བཤད་ཟིན་ཏོ། །དེ་ལྟར་བཤད་ཟིན་མ་ཐག་གི་མཇུག་ཏུ་སྤྱི་དོན་གཞན་མེད་ན། རང་མཚན་སྒྲ་དོན་དུ་འགྱུར་རོ་ཞེས་པའི་རྩོད་པ་འབྱུང་ན། རྩོད་པ་དེ་ལ་གཞན་སེལ་སྒྲ་དོན་དུ་བྱེད་པའི་སྐྱོན་
མེད། ཅེས་པའི་ལན་བཏབ་ཟིན་མ་ཁད། ཡང་དེ་འདྲའི་རྩོད་པ་དེ་སླར་ཡང་སྤང་དགོས་པའི་ཕྱི་མཐའ་ཐུག་མེད་དུ་འགྱུར་ཞིང། མདོར་ན་སྤྱི་དོན་གཞན་མེད་ཅིང་རང་མཚན་སྒྲ་དོན་མ་ཡིན་ཀྱང། གཞན་སེལ་སྒྲ་དོན་དུ་འགྱུར་རོ། །ཞེས་རྒྱུ་མཚན་དང་བཅས་པ་བཤད་ཟིན་
མ་ཁད་སྤྱི་དོན་གཞན་མེད་ན། རང་མཚན་སྒྲ་དོན་དུ་འགྱུར་རོ་ཞེས་པའི་རྩོད་པ་འབྱུང་ན། རྩོད་པ་དེ་ལན་གང་གིས་ཀྱང་སྤོང་ནུས་པའི་ཐབས་མེད་དོ། །གལ་ཏེ་སྔར་དེ་ལྟར་རྒལ་བ་གང་ལ་བཤད་པའི་རྒོལ་བ་དང། འདིར་རྩོད་པ་སྨྲ་བ་པོའི་རྒོལ་བ་ཐ་དད་པས་སྐྱོན་མེད་
དོ་ཞེ་ན། སྔར་གྱི་དོན་གཞན་སྒྲའི་ཡུལ་ཡིན་པར་སྨྲ་བ་དང། དེ་བཀག་པ་ན་སྤྱི་གཞན་མེད་ན་རང་མཚན་སྒྲ་དོན་ཡིན་ནམ་ཞེ་ན། དེ་ཡང་མ་ཡིན་ནོ་ཞེས་བསྟན་ནས། འོ་ན་གང་ཞེ་ན། གཞན་སེལ་བ་ཉིད་སྒྲ་དོན་ཡིན་ན་ཞེས་རྒྱུ་མཚན་དང་བཅས་པ་རྒྱས་པར་
བཤད་པའི་ཕྱོགས་སྔ་མར་ནི། བྱེ་བྲག་པ་དང་སྤྱོད་པ་པ་སོགས་ཡང་ནས་ཡང་དུ་འོངས་ན་དེ་དག་ལས་གཞན་པའི་སྤྱི་དོན་གཞན་སྒྲ་དོན་དུ་སྨྲ་བ་སུ་ཞིག་འདིའི་ཕྱོགས་སྔ་མར་འོངས་པ་སྨྲ་དགོས་སོ། །གལ་ཏེ་ཕྱོགས་སྔ་སྨྲ་བ་པོ་དང་རྩོད་པ་ལ་སྔར་བཤད་

[106B] རྩོད་པ་དེ་ལ་ལན་འདེབས་པའི་རིགས་པའི་རྣམ་གྲངས་གཞན་བསྟན་པའི་ཕྱིར་ཡིན་པས་སྐྱོན་མེད་དོ་ཞེ་ན། རྩོད་པ་དེ་ཉིད་སྤོང་བ་ན་སྒྲ་དང་རྟགས་སེལ་བས་འཇུག་གི་དངོས་དབང་གིས་འཇུག་པ་མིན་
པས་སྐྱོན་མེད་ཅེས་པའི་རིགས་པ་ཉིད་ནི། སྔར་ཡང་རྒྱས་པར་བཤད་ཟིན་ལ། དེ་ལས་གཞན་པའི་རིགས་པའི་རྣམ་གྲངས་གཞུང་འདི་དག་གིས་ཇི་ལྟ་བུ་ཞིག་བསྟན་བརྗོད་པར་གྱིས་ཤིག། དེས་ན་རང་ལུགས་ནི་འདི་ལྟར་ཡིན་ཏེ། གཞུང་འདིའི་མཚམས་
སྦྱར་དུ། རང་འགྲེལ་ལས། འོ་ན་ཇི་ལྟར་དངོས་པོ་ཐ་དད་པ་མེད་པ་སྒྲས་བརྗོད་པ་ན་དེ་ཉིད་གཞན་ལས་ཐ་དད་པའི་ཕྱིར་ཆ་མེད་པའི་ཐ་དད་པ་གཅིག་བརྗོད་པ་ན། ཐ་དད་པ་ཐམས་ཅད་རྟོགས་པས་དེ་ལ་སྒྲ་དང་ཚད་མ་གཞན་དོན་མེད་པར་ཇི་ལྟར་མི་
འགྱུར་ཞེ་ན། འདི་ལ་ཉེས་པ་མེད་དེ། གང་གི་ཕྱིར་འདྲེས་པའི་དོན་གཅིག་གཅོད་པ་ན། ཞེས་གསུངས་སོ། །དེའི་དོན་ཡང། ཐ་དད་ཁྱད་པར་མཚུངས་པ་ཡི། །རྣམ་པར་སྣང་བ་ཅན་ལ་འགོད། །ཅེས་སོགས་ཀྱི་སྐབས་སུ་ཤིང་མ་ཡིན་ལས་ལོག་པར་སྣང་བ་དེ་ཉིད་ཤིང་
གི་གསལ་བ་ཐམས་ཅད་ལ་ཁྱད་པར་མེད་པར་རྗེས་སུ་འགྲོ་བའི་སྤྱི་ཡིན་ཅིང། དེ་ཉིད་ཤིང་ཞེས་པའི་སྒྲ་དོན་ཡིན་ནོ་ཞེས་བྱས་པ་ལ་རྩོད་པར་བྱེད་ཅིང། རྩོད་པའི་རྒྱུ་མཚན་ཤིང་མ་ཡིན་ལས་ལྡོག་པར་སྣང་བ་དེ་ཉིད་ཤིང་གསལ་ཐམས་ཅད་ལ་ཁྱད་མེད་པ་རྗེས་
སུ་འགྲོ་བའི་སྤྱི་ཡིན་ན། པལ་ཤའི་སྟེང་གི་ཤིང་མ་ཡིན་ལས་ལྡོག་པར་སྣང་བ་དང། ཙདན་གྱི་སྟེང་གྷི་ཤིང་མ་ཡིན་ལས་ལྡོག་པར་སྣང་བ་ལ་ཁྱད་མེད་དགོས་སྙམ་པ་སྟེ། ཤིང་གསལ་སོ་སོའི་ཤིང་མ་ཡིན་ལས་ལྡོག་པར་སྣང་བའི་ཆ་ཐམས་ཅད་ཆ་ཐ་དད་

[107A]༄༅། །མེད་དགོས་སྙམ་པའོ། །ཇི་ལྟར་རྩོད་པའི་ཚུལ་ནི། དེ་ལྟ་ན་ཆ་ཐ་དད་མེད་པ་ལ་གཅིག་བརྗོད་པ་དང། གཅིག་མ་བརྗོད་པའི་ཆ་གཉིས་འགལ་བས། པ་ལ་ཤའི་སྟེང་གི་ཤིང་མ་ཡིན་ལས་ལྡོག་པར་སྣང་བ་དེ་ཉིད་བརྗོད་པ་ན། ཙནྡན་གྱི་ཡང་བརྗོད་དགོས་
པ་ལ་ཤ་ཤིང་སྒྲས་བརྗོད་ཕྱིན་ཆད། ནྡྣ་སོགས་ཤིང་གསལ་གཞན་རྣམས་ཤིང་དུ་བརྗོད་པའི་སྒྲ་དང་ངེས་པའི་རྟོག་པ་ཐམས་ཅད་དོན་མེད་དུ་འགྱུར་ལ། དེ་བཞིན་དུ་སྒྲ་དང་བུམ་པ་ལ་སོགས་པ་མི་རྟག་པའི་གསལ་བ་ཐམས་ཅད་ལའང་མི་རྟག་པ་མ་
ཡིན་པ་ལས་ལོག་པར་སྣང་བ་དེ་ནི་ཁྱད་མེད་དུ་རྗེས་སུ་འགྲོ་ན། དེ་དག་གི་མི་རྟག་པ་མ་ཡིན་པ་ལས་ལྡོག་པར་སྣང་བ་རྣམས་ཆ་ཐ་དད་མེད་དགོས་པས་སྒྲ་ལྟ་བུ་གཅིག་མི་རྟག་པས་བསྒྲུབས་པ་ན། བུམ་པ་ལ་སོགས་པའི་གསལ་བ་གཞན་རྣམས་ཀྱི་སྟེང་
དུའང་མི་རྟག་པ་མ་ཡིན་པ་ལས་ལོག་པར་སྣང་བ་དེ་ཉིད་བསྒྲུབས་པར་འགྱུར་བས་གསལ་བ་གཞན་མི་རྟག་པར་སྒྲུབ་པའི་རྟག་ཐམས་ཅད་དོན་མེད་པར་འགྱུར་རོ། །ཞེས་རྩོད་པ་ཡིན་ལ། དོན་འདི་ཉིད་རང་འགྲེལ་དུ། མཚམས་ཇི་ལྟར་སྦྱོར་བའི་ཚུལ་གསུངས་པའི་
དགོངས་པ་དཔྱིས་ཕྱིན་པ་ཡིན་ནོ། །དེའི་ལན་ནི། སྒྲ་དང་འདྲེས་པར་རྟོག་པ་ལ་སྣང་བའི་དོན་རྟག་པ་ལྟ་བུ་གཅིག་སྒྲ་ལ་གཅོད་པ་ན། ཆོས་ཅན་སྒྲ་དེ་ལ་རྟག་པ་བཅད་པ་ཡིས། མི་རྟག་པའི་དངོས་པོའི་ཆོས་མ་ལུས་པ་བརྗོད་བྱར་བྱས་པའི་ཉེས་པ་ཅི་ཡང་མེད་
པར་ཐལ། སྒྲ་མི་རྟག་པར་བརྗོད་པའི་སྒྲའམ། དེ་སྒྲུབ་པའི་རྟགས་ནི་སྒྲ་མི་རྟག་པ་གོ་བ་གཅིག་པུ་ཡི་བྱ་བ་བྱེད་ཀྱི། དེ་དག་གི་གཟུགས་ལ་སོགས་པ་གཞན་མི་རྟག་པར་གོ་བའི་བྱ་བ་བྱེད་མི་ནུས་པའི་ཕྱིར། དེའི་རྒྱུ་མཚན་ཡང། སྒྲ་གང་གི་སྟེང་གི་མི་རྟག་པ་མ་

[107B] སྒྲའི་སྟེང་གི་མི་རྟག་པ་མ་ཡིན་པ་ལས་ལོག་པར་སྣང་བ་དང་བུམ་པའི་སྟེང་
གི་དེ་ལྟར་སྣང་བ་སོགས་ཆ་ཐ་དད་མེད་པའི་སྒོ་ནས་མི་རྟག་པའི་གསལ་བ་ཐམས་ཅད་རང་བཞིན་མ་འདྲེས་པར་གནས་པའི་དངོས་པོའི་ནུས་པ་ལས་ཡིན་དགོས་པ་དེས་ན་སྒྲ་མི་རྟག་པར་གོ་བར་བྱེད་པ་དང་བུམ་པ་མི་རྟག་པར་གོ་བར་བྱེད་པ་ལ་སོགས་པའི་འབྲས་བུ་དུ་མ་ཅན་གྱི་སྒྲ་དང་རྟགས་ཐམས་ཅད་རྟེན་གཅིག་ལ་འཇུག་པར་འགྱུར་དགོས་ནའང་དེ་ནི་མི་འཐད་དེ། སྒྲ་བུམ་སོགས་རང་བཞིན་ཐ་དད་པའི་སྒོ་ནས་འགལ་བའི་ཕྱིར་རོ། །དེས་ན་ཁོ་བོ་ཅག་ནི་སྒྲ་བུམ་སོགས་ཐམས་ཅད་ལ་མི་རྟག་པ་མ་ཡིན་པ་ལས་ལྡོག་པར་
སྣང་བ་དེ་ཉིད་ཁྱད་མེད་དུ་རྗེས་སུ་འགྲོ་ཞིང། དེ་ལྟ་བུ་སྒྲ་དོན་ཡིན་ཀྱང། དེ་ཉིད་རྟོག་པའི་སྣང་བ་ཙམ་ལ་བརྟེན་པ་ཡིན་གྱི་དངོས་པོ་རྣམས་སྤྱི་དེའི་ངང་དུ་རང་བཞིན་འདྲེས་པར་གནས་པའི་དངོས་པོའི་གནས་ཚུལ་ལ་བརྟེན་པ་མ་ཡིན་པས་སྒྲའི་སྟེང་གི་མི་རྟག་པ་མ་
ཡིན་པ་ལས་ལོག་པར་སྣང་བ་བརྗོད་པ་ན་བུམ་པ་ལ་སོགས་པའི་སྟེང་གི་ཡང་བརྗོད་པ་དང་སྒྲུབ་པ་སོགས་སུ་འགྱུར་པའི་སྒོ་ནས་སྒྲ་དང་རྟགས་གཞན་དོན་མེད་དུ་ཐལ་བའི་སྐྱོན་མེད་དོ། །ཞེས་པ་སྟེ། གཞུང་འདི་དག་གི་དོན་འདི་ལྟར་ཡིན་པར་ཡང་རང་འགྲེལ་
ལས། སྒྲ་འབྲས་བུ་དུ་མ་ཅན་རྟེན་གཅིག་པ་མ་ཡིན་ཏེ། འགལ་བའི་ཕྱིར་རོ། །ཇི་སྐད་དུ་བརྗོད་པའི་བློའི་སྣང་བ་ལ་བརྟེན་པ་ཉེས་པ་ཡོད་པ་མ་ཡིན་ནོ་ཞེས་སོགས་གསུངས་སོ། །ཁོ་བོ་འབའ་ཞིག་གིས་སློབ་དཔོན་གྱི་དགོངས་པ་དྲི་མ་མེད་པ་ལེགས་པར་

[108A]༄༅། །བཤད་པ་ཡིན་ལ། ཊཱིཀ་བྱེད་གཞན་དག་གིས་ཕྱོགས་ཙམ་དུའང་མ་ཕྱིན་ཅིང། འབྲས་བུ་དུ་མ་རྟེན་གཅིག་འགྱུར། །ཞེས་པ་ལ་འབྲས་བུ་དུ་མ་དང་རྟེན་གཅིག་ལ་འཇུག་པར་འགྱུར་བ་ཡིན། ཅེས་རང་ལུགས་ཀྱི་ཚད་གྲུབ་ལ་སྦྱར་ནས་འཆད་
མོད། གོང་དུ་དྲངས་པའི་རང་འགྲེལ་གྱི་ཚིག་དེ་མིག་གིས་ཀྱང་མ་མཐོང་བར་ཟད་དོ། །དྲུག་པ་དེས་ན། སློབ་དཔོན་ཕྱོགས་གླང་གིས་བཤད་པའི་སེལ་བ་སྨྲ་བ་ལ་ཐ་སྙད་ཐམས་ཅད་འཐད་ཅིང། སྤྱི་རྟག་དངོས་སྨྲ་བ་ལ་མི་འཐད་པར་བསྟན་པ་ནི། མེ་ཏོག་འདི་ཨུཏྤ་
ལ་སྔོན་པོའོ་ཞེས་བརྗོད་པ་ན། སྔོན་པོའི་སྒྲས་ཡོན་ཏན་རྫས་གཞན་དང། ཨྟྤ་ལའི་སྒྲས་རྫས་དོན་གཞན་བརྗོད་པ་ཡིན་གྱི། ཨྟྤ་ལས་དང་དེའི་ཡོན་ཏན་སྔོན་པོ་གཉིས་རྫས་ཀྱི་ཆ་སོ་སོར་མེད་ན་ཨྟྤ་ལའི་བརྗོད་པའི་རྗེས་སུ་སྔོན་པོ་བརྗོད་པའི་སྒྲ་དོན་མེད་
བའམ། ཡང་ན། ཨྟྤ་ལ་བརྗོད་པ་དང་སྔོན་པོ་བརྗོད་པའི་སྒྲ་གཉིས་རྣམ་གྲངས་པར་འགྱུར་རོ་ཞེ་ན། གང་གི་ཚེ་སྔོན་པའི་སྒྲས་སྔོན་པོ་མ་ཡིན་པ་རྣམ་པར་གཅོད་ཙམ་གཅིག་གཅིག་སྟོན་པ་ན། ཨྟྤ་ལའི་མི་སྤོང་ཞིང་མི་སྒྲུབ། ཨུཏྤ་ལའི་སྒྲས་ཀྱང་ཨུཏྤ་ལ་མ་ཡིན་པ་རྣམ་
བར་གཅོད་པ་གཅིག་གཅིག་སྟོན་པ་ན། གང་གི་ཚེ་གཞན་སྔོན་པོ་མི་སྤོང་ཞིང་མི་སྒྲུབ་པར་གནས་ལ། གང་གི་ཚེ་མེ་ཏོག་འདི་ཨུཏྤལ་སྔོན་པོའོ་ཞེས་བརྗོད་ལ་དེའི་ཚེ་རྟོག་བློའི་ངོར་བྱས་ནས་མེ་ཏོག་དེ་ཨུཏྤ་ལ་དང་སྔོན་པོ་གཉིས་ཀྱི་གཞི་མཐུན་པ་ནི་ཉིད་དུ་འགྱུར་ཏེ་
དེ་ལྟར་བརྗོད་པ་ན། ཨུཏྤ་ལ་མ་ཡིན་པ་ལས་ལོག་པ་དང། སྔོན་པོ་མ་ཡིན་པ་ལས་ལོག་པའི་ལྡོག་པ་གཉིས་པོ་དེས་ནི་མེད་ཏོག་དེ་ལ་ཁྱབ་པའི་སྒོ་ནས་མེ་ཏོག་གཅིག་པུའང་ལྡོག་པ་གཉིས་དང་ལྡན་པ་ལྟ་བུར་རྟོག་པ་ལ་སྣང་ཞིང། དེ་ལྟ་བུའི་སྒྲ་ནི་མེ་ཏོག་དེ་ཨུཏྤ་ལ་དང་སྔོན་

[108B] སྒྲ་ངེས་ཇི་ལྟར་བརྗོད་ཅིང། རྟོག་པ་དེ་ལ་མེ་ཏོག་དེ་ཨྟྤ་ལ་དང་སྔོན་པོར་ཇི་ལྟར་སྣང་བ་ལྟར་མེ་ཏོག་དེ་ཨུཏྤ་ལ་ཡང་ཡིན། སྔོན་པོ་ཡང་ཡིན་པའི་དངོས་པོའི་ཆོས་ལ་རེག་པར་འགྱུར་བའི་སྒོ་ནས་ལྡོག་པ་གཉིས་པོ་དེ་ནི་མེ་ཏོག་
དེ་ལ་ཡོད་ཅེས་བྱ་བར་རིགས་པ་ཡིན་པའི་ཕྱིར་རོ། །དེ་ཡང་གཞི་མཐུན་དུ་འཇོག་པ་ལ་ཨྟྤ་ལ་སྔོན་པོའི་བྱེ་བྲག་ཏུ་གྱུར་པའི་མེད་ཏོག་གཅིག་གཞིར་བྱས་ནས་དེ་ཨྟྤ་ལ་དང་སྔོན་པོའི་གཞི་མཐུན་དུ་འཇོག་པ་ན་རྟོག་པ་ལ་མེད་ཏོག་ཁྱད་གཞི་དང། དེའི་ཁྱད་ཆོས་
ཨྟྤ་ལ་དང་སྔོན་པོ་མ་ཡིན་པ་ལས་ལོག་པ་གཉིས་ཐ་དད་པར་སྣང་བའི་སྒོ་ནས་མེ་ཏོག་དེ་ལྡོག་པ་གཉིས་པོ་དེ་དང་ལྡན་པར་སྣང་བ་གཅིག་དགོས་ཤིང། དེར་མ་ཟད་རྟོག་པ་ལ་དེ་ལྟར་སྣང་བ་ལྟར་མེ་ཏོག་དེ་རང་ཡང་ཨྟྤ་ལ་ཡང་ཡིན། སྔོན་པོ་ཡང་ཡིན་པར་དངོས་པོ་
ལ་གནས་པའི་སྒོ་ནས་ལྡོག་པ་གཉིས་པོ་དེ་ལྡན་པ་གཅིག་དགོས་སོ། །དེ་དག་གིས་མེ་ཏོག་དེ་ཨྟྤ་ལ་དང་དངོན་པོའི་གཞི་མཐུན་དུ་གཞག་ནུས་ཀྱི། ཕྱི་མ་དངོས་པོ་ལ་དེ་ལྟར་གནས་པ་མ་ཚང་ན། རྟོག་པ་ལ་དེ་ལྟར་ལྡོག་པ་གཉིས་ཚོགས་སུ་སྣང་བ་ཙམ་གྱིས་གཞི་མཐུན་དུ་
གཞག་མི་ནུས་ཏེ། སྒྲ་དེ་མཉན་བྱ་མ་ཡིན་པ་དང། མི་རྟག་པ་ལས་ལྡོག་པའི་ལྡོག་པ་གཉིས་ཚོགས་སུ་རྟོག་པ་ལ་སྣང་བ་ཡིན་ཀྱང་སྒྲ་དེ་མཉན་བྱ་དང་རྟག་པའི་གཞི་མཐུན་མ་ཡིན་པ་བཞིན་ནོ། །དངོས་པོ་ལ་དེ་ལྟར་གནས་པ་ཚང་ཡང་རྟོག་པ་ལ་ལྡོག་པ་གཉིས་ཚོགས་
སུ་སྣང་བ་མ་ཚང་ན་ཡང་གཞི་མཐུན་འཇོག་མི་ནུས་ཏེ། དཔེར་ན་བྱས་པ་དང་བྱས་པ་བཞིན་ནོ། དེ་ཡང་གཞི་མཐུན་དུ་འཇོག་པའི་ཆོས་རྟོག་པ་ལ་ལྡོག་པ་གཉིས་ཚོགས་སུ་སྣང་བ་ཞེས་བྱ་བ་དགོས་པར། དེས་ནི་དེ་ཁྱབ་གཅིག་པུའང་སྣང། ཞེས་བས་བསྟན་ཅིང། སྣང་

[109A]༄༅། །བ་ལྟར་དངོས་པོ་ལའང། གཞི་དེ་ཆོས་དེ་གཉིས་ཀ་ཡིན་དགོས་པར། སྒྲ་ནི་ཞེས་སོགས་རྐང་པ་གསུམ་གྱིས་བསྟན་ལ། དེ་ལྟ་བུའི་སྒོ་ནས་གཞི་མཐུན་དུ་འཇོག་པའང་རྟོག་པ་ཙམ་གྱི་ཆོས་ཡིན་གྱི། གཞི་མཐུན་དུ་དོན་དམ་པར་མ་གྲུབ་
པོ་ཞེས་བསྟན་པའི་སྒོ་ནས་གཞི་མཐུན་དུ་འཇོག་བྱེད་ཀྱི་བློ་རྟོག་པ་ཡིན་པར་སྟོན་པ་ནི། དེ་ཚེ་ཞེས་པ་རྐང་པ་གཉིས་སོ། །དེ་ལྟར་གཞག་པའི་གཞི་མཐུན་དོན་དམ་དུ་མ་གྲུབ་པའི་རིགས་པ་སྟོན་པར་བཞེད་ནས། རྣམ་གཅོད་གཅིག་སྟོན་པ་ན། །གང་ཚེ་
གཞན་མི་སྤོང་བར་གནས། །ཞེས་གསུངས་ཏེ། དེ་ཡང་འདི་ལྟར། བུམ་པ་ལྟོ་ལྡིར་བ་ཡིན་པར་དངོས་པོ་ལ་གནས་པས་བརྡ་ལ་བྱང་བ་དག་ལ། བུམ་པ་ཞེས་བརྗོད་པ་ནི། ལྟོ་ལྡིར་བའི་དོན་སྤྱི་འབད་མེད་དུ་འཆར་བས་ཁྱབ་པ་ལྟར། མེ་ཏོག་དེ་ཨུཏྤ་ལ་དང་
སྔོན་པོའི་གཞི་མཐུན་ཡིན་པར་དངོས་པོ་ལ་གནས་ན་མེ་ཏོག་དེ་ཨུཏྤ་ལའོ་ཞེས་བརྗོད་པ་ན། དེ་སྔོན་པོ་ཡིན་པར་ཡང་སྣང་དགོས་ལ། དེ་སྔོན་པོའོ་ཞེས་བརྗོད་པ་ཙམ་གྱིས་དེ་ཨུཏྤ་ལ་ཡིན་པར་ཡང་སྣང་དགོས་པས། རྣམ་གཅོད་གཅིག་གཅིག་
སྟོན་པ་ན་གང་ཚེ་གཞན་མི་སྤོང་བར་གནས་པའི་ཕྱིར་རོ། །ཞེས་པའོ། །ཊཱིཀ་བྱེད་གཞན་དག་གིས་ནི་ཕྱོགས་སུ་མ་ཕྱིན་ལ། སྒྲ་ནི་ཞེས་སོགས་རྟོག་ངོར་འཇོག་ཀྱང་རང་མཚན་ལ་མི་སླུ། ཞེས་པའི་དོན་དུ་འཆད་པར་བྱེད་དོ། །རང་འགྲེལ་དུ་ཚིགས་
སུ་བཅད་པ་འདི་དག་པར་ཚིགས་སུ་མཛད་ནས་འགྲེལ་བ་མ་མཛད་ལ། དེ་མི་མཛད་པ་ཡང་གོང་དུ། རྟོག་ངོར་གཞི་མཐུན་འཇོག་ཚུལ་རྒྱས་པར་བཤད་པ་དག་ལ་དཔགས་ནས་འདི་ཉིད་ཤེས་སླ་བ་ལ་དགོངས་པའོ། །དེ་ལྟར་རང་ལུགས་ལ་གཞི་

[109B] ཨུཏྤལ་སྔོན་པོ་ཞེས་བརྗོད་པ་དེའི་ཚེ། སྔོན་པོའི་སྒྲས་ཡོན་ཏན་རྫས་གཞན་གྱི་དངོས་པོ་
ཅིག་ནི་བརྗོད་པར་བྱེད་པ་མིན་པར་ཐལ། དེ་ཡིན་ན་སྔོན་པོ་དང་ཨུཏྤལ་གཉིས་སོ་སོར་བློ་མ་འཁྲུལ་པ་ལ་སྣང་དགོས་པ་ལ་སྣང་བ་མིན་པའི་ཕྱིར། ཁྱབ་སྟེ། ཡོད་ན་སྣང་རུང་གི་དངོས་པོ་མ་དམིགས་པ་ལ་དངོས་པོ་མེད་པས་ཁྱབ་པ་ངེས་པའི་ཕྱིར་རོ། །འདིས་གཞི་
མཐུན་རྫས་སུ་མ་གྲུབ་པའི་རིགས་པ་གཅིག་ཀྱང་བསྟན་པ་ཡིན་ཏེ། གཞི་མཐུན་རྫས་སུ་གྲུབ་ན། མེ་ཏོག་དེ་ཨུཏྤ་ལ་དང། སྔོན་པོའི་གཞི་མཐུན་དུ་བདེན་པའི་ཕྱིར་ཐ་དད་དུ་བདེན་དགོས་ལ། དེ་ལྟར་ཕྱི་རོལ་བ་དག་གི་གཞི་མཐུན་ཁས་ལེན་ཚུལ་ལྟར་ཨུཏྤ་ལ་དེ་དང་
ཡོན་ཏན་སྔོན་པོ་རྫས་གཞན་དུ་ཁས་ལེན་དགོས་པ་ལ། དེ་དག་སོ་སོར་བློ་མ་འཁྲུལ་བ་ལ་མེ་སྣང་བར་རྫས་གཞན་དུ་མེད་པའི་ཕྱིར། གཞི་མཐུན་དུ་མི་བདེན་ཞེས་བྱ་བའི་དོན་ཏོ། །དེས་ན་གཞན་ལུགས་ལ་གནོད་བྱེད་ཀྱི་རིགས་པ་དང། རང་ལུགས་ལ་གཞི་མཐུན་བདེན་
མེད་ཀྱི་རིགས་པ་གཉིས་ཀ་བསྟན་པ་ཡིན་ནོ། །ཊཱིཀ་བྱེད་གཞན་དག་སྤྱི་དངོས་པོ་བ་དོན་གཞན་གཅིག་ནི་སྒྲས་བརྗོད་པར་བྱེད་པ་མིན། ཞེས་འཆད་པ་ལ་རྒྱུ་མཚན་དང་འབྲེལ་བ་གང་ཡང་མེད་ཅིང། སྔར་ཕྱོགས་སྔའི་སྐབས་སུ་ཡོན་ཏན་རྫས་གཞན་བརྗོད་པའི་སྒོ་ནས་
གཞི་མཐུན་དུ་གྱུར་པའི་ཕྱོགས་སྔ་བཀོད་ནས། ལན་གྱི་སྐབས་སུ་དེ་ཉིད་ཀྱི་གནོད་བྱེད་འདི་བསྟན་གང་ཡང་མི་སྦྱོར་བ་དང། རང་ལ་གཞི་མཐུན་རུང་ཞིང་སྤྱི་བརྗོད་ན་མི་རུང་བར་བསྟན། ཞེས་པའི་བསྡུས་དོན་བཀོད་ནས་ཚིག་དོན་གྱི་སྐབས་སུ་གཞན་ལུགས་ལ་གཞི་མཐུན་མི་

[110A]༄༅། །རུང་བའི་ཚུལ་གང་གིས་བསྟན་སྦྱར་རྒྱུས་ཕོངས་པ་ནི་ཤིན་ཏུ་ངོ་མཚར་རོ། །དེ་ལྟར་སེལ་བ་སྨྲ་བ་རང་ལུགས་ལ་གཞི་མཐུན་ཇི་ལྟར་འཇོག་པའི་ཚུལ་དང། གཞན་ལུགས་ཀྱི་གཞི་མཐུན་ཡོན་ཏན་དོན་གཞན་ལྡན་པའི་སྒོ་ནས་འཇོག་པར་
འདོད་པ་བཀག་ནས། དེས་ན་སྤྱི་གཞི་མཐུན་གྱི་ཐ་སྙད་ཐམས་ཅད་སྐྱོན་མེད་དུ་སློབ་དཔོན་ཕྱོགས་གླང་གིས་བསྟན་པ་ལྟར་གྱི་གཞན་སེལ་བ་ཁས་ལེན་པ་དག་ལ་འཐད་ཀྱི་སྤྱི་རྟག་དངོས་ཁས་ལེན་པ་དག་ལ་མི་འཐད་དོ་ཞེས་སྟོན་པ་ནི། གཞི་མཐུན་གྱི་ཡུལ་ཅན་གྱི་སྒྲ་བློར་མ་ཟད་
སྤྱི་ཡི་ཡུལ་ཅན་གྱི་སྒྲ་རྣམས་དང་ནི་བློ་ཉིད་ཀྱང་སློབ་དཔོན་ཕྱོགས་གླང་གིས་གཞན་སེལ་བའི་ཡུལ་ཅན་དུ་བསྟན་པ་འཐད་པ་ཡིན་ཏེ། དེ་དག་གཞན་སེལ་བའི་ཡུལ་ཅན་དུ་ཁས་བླངས་ན་སྤྱི་གཞི་མཐུན་གྱི་རྣམ་གཞག་ཐམས་ཅད་ཚད་མས་གནོད་མེད་དུ་ཁས་བླངས་
པས་ཆོག་པ་དེའི་ཕྱིར། དེ་འདྲའི་སྒྲ་བློ་ཐམས་ཅད་སྤྱི་རྟག་དངོས་ཀྱི་ཡུལ་ཅན་དུ་ཁས་ལེན་པ་མི་འཐད་དེ། དེ་འདྲའི་སྤྱི་རྟག་དངོས་སྒྲ་དོན་དང་རྟོག་པའི་སྣང་ཡུལ་དུ་ཁས་ལེན་པ་ལ་སྤྱི་གཞི་མཐུན་དེ་དག་མི་སྲིད་པའི་སྐྱོན་དུ་འགྱུར་བའི་ཕྱིར། དེ་ལྟར་བསྟན་པའི་དགོས་པ་
ཡང་གྲུབ་པའི་མཐའ་བཟང་ངན་ནི། ལུགས་དེ་ལ་འཇིག་རྟེན་དང་བསྟན་བཅོས་ལ་གྲགས་པའི་ཐ་སྙད་ཐམས་ཅད་གནོད་མེད་དུ་གཞག་ནུས་མི་ནུས་ཀྱི་རྗེས་སུ་བྱེད་ལ། ཐ་སྙད་དེ་དག་ཐམས་ཅད་ཀྱང་ལུགས་འདི་ལ་འཐད་ཅིང། གཞན་ལ་མི་འཐད་པར་བསྟན་པའི་སྒོ་ནས་
གཞན་དག་ལུགས་འདི་ལ་གཞུག་པའི་ཆེད་ཡིན་ནོ། །འོ་ན་དངོས་ལ་དེ་དག་མི་སྲིད་པའི་རྒྱུ་མཚན་ཅི་ཞེ་ན། གཞན་ལུགས་ལ་སྤྱི་གཞི་མཐུན་མི་སྲིད་པར་འགྱུར་བའི་ཚུལ་སྟོན་པ་ལ། གྲངས་ཅན་སྤྱི་རྟག་དངོས་ཆ་མེད་གཅིག་དང། གསལ་བ་ཐམས་ཅད་རྫས་གཅིག་པར་

[110B] བ་ལང་གི་སྤྱི་རྟག་དངོས་ཆ་མེད་དེ་དང་བ་ལང་གི་གསལ་བ་དག་རྫས་གཅིག་ཡིན་ན་གཅིག་ཡིན་དགོས་ཏེ། སྤྱི་དེའི་རྫས་ལ་ཆ་ཤས་མེད་པའི་ཕྱིར་རོ། །དེས་ན་བ་ལང་གི་སྤྱི་གསལ་གཉིས་ངོ་བོའམ་རྣམ་པ་ཐ་དད་
པའི་བློ་ཡུལ་གང་ལས་ཡིན་ཏེ་མ་ཡིན་པར་ཐལ། བ་ལང་གི་སྤྱི་དངོས་པོ་བའི་ངོ་བོ་དང། བ་ལང་གི་གསལ་བའི་ངོ་བོ་དག་གཅིག་ཉིད་ཡིན་པའི་ཕྱིར། འདོད་ན། སྤྱི་གསལ་ལ་སྒྲ་ཡང་ཐ་དད་དུ་འཇུག་པར་མི་འགྱུར་བས་གཞི་མཐུན་གྱི་སྒྲ་བློའི་ཐ་སྙད་ཐམས་ཅད་རྒྱུན་ཆད་པར་
འགྱུར་ཏེ། རང་ཉིད་དང་རང་ཉིད་གཞི་མཐུན་པ་མི་སྲིད་པའི་ཕྱིར་རོ། །འདི་ན་ཀུན་ལས་བཏུས་སུ། ཕན་ཚུན་བྱེད་པར་མེད་ཐལ་ཕྱིར། །བསྡུས་པ་གཅིག་ནི་ཡོད་མ་ཡིན། །ཞེས་པའི་རིགས་པ་ཡིན་ལ། ཡང། བསྡུས་པ་དུ་མ་ཉིད་འགྱུར་ཕྱིར། །ཞེས་གསུངས་པ་ལྟར་སྤྱི་ཡང་མི་
འཐད་པར་བསྟན་པ་ནི། དེར་མ་ཟད་བ་ལང་གི་སྤྱི་རྟག་དངོས་ཆ་མེད་དེ་དང་བ་ལང་དཀར་ཟལ་རྫས་གཅིག་ཡིན་ན་གཅིག་ཡིན་དགོས་པས། དེ་ཉིད་བ་ལང་ནག་སྒུར་སོགས་ལ་རྗེས་སུ་འགྲོ་བའི་སྤྱིར་མི་འགྱུར་རོ། །དེ་བས་ན་སྤྱིའི་ཐ་སྙད་ཐམས་ཅད་ཀྱང་རྒྱུན་ཆད་པར་འགྱུར་ལ་
གལ་ཏེ་བ་ལང་དཀར་ཟལ་དང་གཅིག་ཡིན་ཀྱང་ནག་སྒུར་སོགས་ཀྱི་སྤྱིར་འགྱུར་ན། བ་ལང་གི་སྤྱི་གཙོ་བོ་ཆོས་ཅན། ཁྱོད་བ་ལང་ནག་སྒུར་ལ་རྗེས་སུ་འགྲོ་བ་དང། དེ་ལས་ལྡོག་པ་གཉིས་ཀ་ཡིན་པར་ཐལ། ཁྱོད་བ་ལང་ནག་སྒུར་གྱི་སྤྱིའང་ཡིན། བ་ལང་དཀར་ཟལ་དང་གཅིག་ཀྱང་
ཡིན་པའི་ཕྱིར། འདོད་མི་ནུས་ཏེ། དོན་གཅིག་ན་གཞི་གཅིག་ལ་རྗེས་སུ་འགྲོ་ལྡོག་གཉིས་ཀའི་དོན་གཅིག་སྤྱོད་ཡུལ་ཅན་དུ་རུང་བ་མ་ཡིན་པའི་ཕྱིར་ཏེ་འགལ་བའི་ཕྱིར་རོ། །འདི་དག་ནི་རང་འགྲེལ་གྱི་དགོངས་པ་སྤྱིས་ཕྱིན་པ་ཡིན་ལ། ཊཱིཀ་བྱེད་གཞན་དག་སྔོ་སེར་གཅིག་ཏུ་ཐལ། སྤ་

[111A]༄༅། །གཙོ་བོའི་ངང་དུ་ཆ་མེད་གཅིག་ཡིན་པའི་ཕྱིར། འདོད་ན། སྔོན་པོ་དེ་སེར་པོ་ལ་རྗེས་སུ་འགྲོ་ལྡོག་གཉིས་ཀ་ཡིན་པར་ཐལ། ཞེས་འཆད་མོད། སྔོ་སེར་གཞི་མཐུན་མི་སྲིད་པ་དང། སྔོན་པོ་སེར་པོ་ལ་རྗེས་སུ་མི་འགྲོ་བས་སྤྱི་གཞི་མཐུན་མི་འཐད་པར་
འཕེན་ནུས་མི་ནུས་སོམས་ཤིག་བྱེ་བྲག་པ་སྤྱི་གསལ་རྫས་གཞན་ཁས་ལེན་པ་ལ་དེ་དག་མི་འཐད་པར་སྟོན་པ་ནི། ཤ་བ་དང་ཤིང་གཉིས་དབྱེར་མེད་པའི་གཞི་མཐུན་གྱི་ཐ་སྙད་དག་ཀྱང་རྒྱུ་མེད་དུ་འགྱུར་བར་ཐལ། སྤྱི་གསལ་རྣམས་རྫས་ཐ་དད་དུ་གྱུར་
བའི་ཕྱིར་ནའོ། །ཀྱང་ཞེས་པས་གསལ་བ་དང་སྤྱི་རྫས་གཞན་ཡིན་ན་སྤྱིའི་ཐ་སྙད་མི་འཐད་པར་མ་ཟད། ཅེས་པ་སྡུད་པའི་ཚིག་ཡིན་ལ། དེ་ཡང་སྤྱི་གསལ་ཐ་དད་ན་འབྲེལ་མེད་དོན་གཞན་དུ་འགྱུར་བས་དེ་དག་ལ་རྗེས་སུ་འགྲོ་བར་མི་འཐད་སྙམ་དུ་དགོངས་
པའོ། །དེ་ལྟར་སྤྱི་གཞི་མཐུན་མི་སྲིད་པའི་ཉེས་པ་ཕྱོགས་གཞན་ལ་འབྱུང་བའི་ཚུལ་བསྟན་ནས། ཉེས་པ་དེ་དག་རང་ལ་མི་འབྱུང་བའི་ཚུལ་སྟོན་པ་ལ། ཐོག་མར་མདོར་བསྟན་པ་ནི། གལ་ཏེ་ཁྱེད་རང་ལ་ཡང་གཞན་སེལ་བའི་སྤྱི་དེ་གསལ་བ་རྣམས་དང་རྫས་གཅིག་ཐ་
དད་བརྟགས་ན་ཉེས་པ་དེ་དག་མི་འབྱུང་ངམ་ཞེ་ན། ཁོ་བོ་ཅག་ལ་ཐལ་འགྱུར་ཉེས་པ་དེ་དག་མེད་དེ། རྟོག་ངོའི་ལྡོག་པ་དེ་གསལ་བ་ཀུན་ལ་ཡོད་པའི་སྤྱི་ཡིན་པས་རྫས་སུ་མ་གྲུབ་པའི་རྒྱུ་མཚན་གྱིས་རྫས་གཅིག་ཐ་དད་གང་དུའང་བརྟག་པ་བྱར་མེད་པའི་ཕྱིར། གལ་
ཏེ་དེ་ལ་དེ་ལྟར་བརྟག་པ་བྱར་མེད་ཀྱང། སྤྱི་བློའི་སྣང་ཡུལ་དུ་གྱུར་པའི་སྤྱི་དངོས་པོར་གྲུབ་པ་མེད་ན། གསལ་བ་དུ་མ་ལ་སྤྱི་སྒྲ་གཅིག་འཇུག་པ་རྒྱུ་མེད་དུ་འགྱུར་རོ་ཞེ་ན། བུམ་གསལ་ཐ་དད་པ་འབྲས་བུ་རིགས་གཅིག་བྱེད་པ་དག་ལ། རྒན་པོ་བརྡ་ཤེས་

[111B] དགོས་པ་ཡོད་དེ། ཆུ་སྐྱོར་པ་དེའི་འབྲས་བུ་ཡོངས་སུ་བསྟན་པའི་ཆེད་ཡིན་པའི་ཕྱིར། བུམ་གསལ་རྣམས་ལ་དེ་འདྲའི་སྤྱི་སྒྲ་སྦྱོར་བའི་རྒྱུ་མཚན་ཡོད་དེ། ཆུ་སྐྱོར་པ་དེ་ཡི་འབྲས་བུ་མེད་པ་ཅན་
ལྡོག་པར་རང་རྒྱུ་ལས་སྐྱེས་པ་ཅན་ཡིན་པའི་ཕྱིར། ལྡོག་པ་ཀུན་ལ་ཡོད་པའི་ཕྱིར། ཞེས་པ་འཆད་པའི་གཞུང་དུ་སྦྱར་ནས། གལ་ཏེ་རྟོག་ངོའི་ལྡོག་པ་དེ་ཉིད་གསལ་བ་ཀུན་ལ་རྗེས་སུ་འགྲོ་བའི་སྤྱི་ཡིན་པའི་རྒྱུ་མཚན་ཅི་ཞེ་ན། དེ་ཉིད་སྤྱི་མ་ཡིན་ན། སྤྱི་རྟག་དངོས་
ཡོད་པའང་གོང་དུ་བཤད་པའི་རིགས་པ་རྣམས་ཀྱིས་ཁེགས་པས་གསལ་བ་དག་ལ་སྤྱི་སྒྲ་གཅིག་ཐུན་མོང་དུ་སྦྱོར་བ་མི་འཐད་པར་འགྱུར་ཞིང། དེའི་ཕྱིར་གསལ་བ་སོ་སོ་དག་ལ་བརྡ་སྦྱོར་དགོས་ནའང་དེ་ནི་མི་འཐད་དེ། ཤེས་བྱ་ཆོས་ཅན། དེ་མིན་བཅད་པ་ལ་མ་
ལྟོས་པར་གསལ་བའི་དངོས་པོ་རྣམས་ལ་བརྡ་སྦྱོར་བ་མིན་པར་ཐལ། དེ་མིན་བཅད་པའི་ལྡོག་པ་བརྡ་སྦྱོར་ཤེས་པ་ལ་མི་སྣང་བར་གསལ་བ་རང་མཚན་ཐ་དད་པ་དག་བརྡ་སྦྱོར་ཤེས་པའི་སྣང་ཡུལ་དུ་བསྟན་པ་ནི་དཀའ་བའི་ཕྱིར་དང། དེ་མིན་མ་བཅད་ན་མི་
འདོད་པའི་དོན་ལ་མ་འདྲེས་པར་བསྟན་མི་ནུས་པའི་ཕྱིར་དང། ཐ་སྙད་ཀྱི་ཚེ་དོན་གོ་བའི་འབྲས་བུ་མེད་པའི་ཕྱིར། རྟགས་ཟུར་སྔ་མ་དེར་ཐལ། བརྡ་སྦྱོར་ཤེས་པ་རང་བཞིན་འདྲེས་འཛིན་གྱི་བློ་ཡིན་པ་གང་ཞིག་དངོས་པོ་ཀུན་རང་རང་ངོ་བོ་ལ་མ་འདྲེས་པ་ལ་
གནས་པའི་ཕྱིར། དེར་ཐལ། བ་ལང་ཁྲ་བོ་ཡི་ནི་ངོ་བོ་གང་ཡིན་པ་དེ་ནི་སེར་སྐྱ་ལ་ཡོད་པ་མིན་ཞིང། སེར་སྐྱའི་ངོ་བོའང་ཁྲ་བོ་ལ་མེད་པའི་ཕྱིར། གལ་ཏེ་ད་མིན་བཅད་པ་ལ་མ་ལྟོས་པར་རང་མཚན་ཁོ་ན་ལ་བརྡ་སྦྱོར་བ་སྔར་ཡང་བཀག་ཟིན་པ་མ་ཡིན་ནམ་ཞེ་ན་

[112A]༄༅། །རིགས་པ་གཞན་ཡིན་པས་ཟློས་སྐྱོན་མེད་དོ། །དེ་དག་གིས་གྲུབ་པའི་དོན་བསྡུ་བ་ནི། དེ་ལྟར་བ་ལང་ཁྲ་བོའི་ངོ་བོ་བ་ལང་སེར་སྐྱ་ལ་མེད་ཅིང་སེར་སྐྱའི་ངོ་བོ་བ་ལང་ཁྲ་བོ་ལ་མེད་ཀྱང། བཞོ་བཀལ་སོགས་དེའི་འབྲས་བུ་ཅན་
མིན་པ་ལས་ལྡོག་པ་དེ་ནི་ཁྲ་བོ་དང་སེར་སྐྱ་གཉིས་ཀ་ལ་ཡང་ཡོད་པ་ཡིན་ལ། དོན་གསལ་བ་རྣམས་ལ་དེ་འདྲའི་སྤྱི་གཅིག་ཐ་དད་མེད་པའམ་མཚུངས་པར་ཡོད་པ་ལ་ཡང་སྒྲ་ཡི་བྱེ་བྲག་ཐ་དད་ཁོ་ན་སྦྱོར་བ་མི་རིགས་པས་བ་ལང་ཞེས་པའི་སྤྱི་སྒྲ་
གཅིག་སྦྱར་བ་ཡིན་གྱི། སྤྱི་རྟག་དངོས་གཅིག་རྗེས་སུ་འགྲོ་བས་སྦྱར་བ་མ་ཡིན་ནོ། །འདིར། དེ་འབྲས་ཅན་མིན་ལས་ལྡོག་པ། ཞེས་སོགས་ཀྱིས་བ་ལང་གི་ལྡོག་པ་དེ་ཁྲ་བོ་དང་ཁུ་ཡུ་གཉི་ག་དང་ངོ་བོ་གཅིག་ཏུ་བསྟན་ཅིང། ཁྲ་བོ་ཡི་ནི་ཞེས་སོགས་ཀྱིས་
ཁྲ་བོ་དང་ཁུ་ཡུ་ངོ་བོ་ཐ་དད་དུ་བསྟན་པས། གཞན་དག་ཀ་བུམ་དངོས་པོ་དང་རྫས་གཅིག་ཡིན་ན། ཀ་བུམ་ཡང་རྫས་གཅིག་ཏུ་འགྱུར་དགོས་ཞེས་སྨྲ་བ་ལ་བསལ་བ་བསྟན་པ་ཡིན་ནོ། །དེའི་ཕྱིར། བ་ལང་གི་གསལ་བ་རྣམས་ཀྱིས་བཞོ་བཀལ་ལ་སོགས་པའི་
འབྲས་བུ་དེ་དག་བྱེད་བར་མཚུངས་པར་འདོད་ན་ཡང། བཞོ་བཀལ་སོགས་དེའི་འབྲས་བུ་མེད་པ་ལས་ཐ་དད་པ་ཉིད་དེ་དག་ཐམས་ཅད་ལ་རྗེས་སུ་འགྲོ་བའི་ཕྱིར་ཁས་མི་ལེན་པའི་ཐབས་མེད་པས་གཞན་སེལ་བའི་སྤྱི་འབད་མེད་དུ་གྲུབ་པོ། །ཞེས་པའོ་
ཀེ་བྱེད་གཞན་དག་འབྲས་བུ་རིགས་གཅིག་བྱེད་པར་མཚུངས་པ་དེ་ཉིད་གསལ་བ་རྣམས་ལས་རྫས་གཞན་པའི་སྤྱིར་འདོད་ནའང། དེ་ནི་འབྲས་བུ་མེད་པ་ལས་ཐ་དད་པའི་གཞན་སེལ་ཡིན་གྱི། སྤྱི་རྫས་གཞན་མིན་ཅེས་འཆད་མོད། དེའང་དེ་འདྲས་ཅན་མིན་བྲལ་

[112B] །ཡང་ན་འདི་ལྟར་གལ་ཏེ། བ་ལང་གི་འབྲས་བུ་བཞོ་རྨོ་སོགས་མི་བྱེད་པ་ལས་ལྡོག་པ་དེ་ཉིད་བ་ལང་གི་གསལ་བ་རྣམས་ལས་རྫས་ཐ་དད་པའི་སྤྱིའོ་ཞེས་འདོད་ནའང་དེ་འདྲའི་ལྡོག་པ་
དེ་བཞེ་རྐོ་སོགས་ཀྱི་འབྲས་བུ་མི་བྱེད་པ་ལས་རྫས་ཐ་དད་དམ་མི་དད། མི་དད་ན། བ་ལང་གི་གསལ་བ་བཞོ་རྨོ་སོགས་ཀྱི་འབྲས་བུ་བྱེད་པ་དག་ལས་རྫས་ཐ་དད་ཅིང། དེ་ལས་ལྡོག་པ་དག་དང་རྫས་གཅིག་པ་དེ་ནི་དེ་དག་གི་སྤྱིར་འགལ་ལོ། །གལ་ཏེ་ཐ་དད་ན་དེ་ཆོས་
ཅན། བཞོ་རྨོ་སོགས་ཀྱི་འབྲས་བུ་བྱེད་པ་ལས་རྫས་གཞན་མ་ཡིན་པར་ཐལ། དེ་འདྲའི་འབྲས་བུ་མེད་པ་དག་ལས་རྫས་ཐ་དད་ཡིན་པའི་ཕྱིར། ཁྱབ་སྟེ། དེ་འདྲའི་འབྲས་བུ་བྱེད་མི་བྱེད་ཕན་ཚུན་སྤངས་པའི་དངོས་འགལ་ཡིན་པའི་ཕྱིར་ཞེས་བཤད་ན། རང་འགྲེལ་
གྱི་དགོངས་པར་བརྟག་ཏུ་རུང་ཙམ་ཡིན་མོད་ནའང། སྔ་མ་ཉིད་ལེགས་པར་བཤད་པའོ། །དེ་ལྟར་སྤྱི་གཞན་རྟག་དངོས་མེད་ཀྱང་སྤྱི་སྒྲ་གཅིག་འཐད་པའི་རྒྱུ་མཚན་བསྟན་ནས། དེ་འདྲའི་དཔེ་སྟོན་པ་ནི། སྤྱི་གཞན་མེད་པའི་དུ་མ་ལ་སྤྱི་སྒྲ་གཅིག་འཇུག་པ། དཔེར་
ན། མིག་དང་གཟུགས་དང་ཡིད་བྱེད་ལ་སོགས་པས་གཟུགས་འཛིན་པའི་རྣམ་ཤེས་གཅིག་གི་འབྲས་བུ་ཐུན་མོང་དུ་སྐྱེད་པ་ཅན་ཡིན་པ་གང་གི་ཕྱིར་ན་རྒྱུ་མཚན་དེས། རྐྱེན་གསུམ་དེའི་ཁྱད་པར་མེད་པའི་འབྲས་བུ་སྐྱེད་པའི་ནུས་པ་དེ་སྒྲ་གཅིག་གིས་སྟོན་པ་དག་ནི་
སྲིད་པར་འགྱུར་ལ། དགོས་པ་གང་གི་ཕྱིར་ཇི་ལྟར་སྟོན་ན། དུས་འགའ་ཞིག་གི་ཚེ་མིག་ཤེས་ཀྱི་རྒྱུ་ཚོགས་ཀུན་ཅིག་ཅར་མིང་གཅིག་གིས་རྟོགས་པར་བྱ་བའི་ཕྱིར་དུ་རྐྱེན་གསུམ་པོ་དེའི་ངོ་བོ་ལས་ནི་རྫས་ཐ་དད་པའི་སྤྱི་མེད་དུ་ཟིན་ན་ཡང་མིག་ཤེས་ཀྱི་རྒྱུ་ཞེས་པའི་བརྡ་ལས་

[113A]༄༅། །བྱུང་བ་གཅིག་གིས་བསྙད་པར་བྱ་བ་བཞིན་ནོ། །བདུན་པ་རྟོག་པའི་སྣང་ཡུལ་དང་སྒྲ་དོན་དུ་གྱུར་པའི་སྤྱི་དངོས་པོ་བ་ཡོད་པ་རྒྱས་པར་དགག་པ་ལ། སྤྱིར་དགག་པ་དང། སོ་སོར་དགག་པ་གཉིས། དང་པོ་ནི། གལ་ཏེ་གསལ་བ་རྣམས་ལ་
སྤྱི་རྟག་དངོས་གཅིག་གནས་པའི་ཕྱིར་གསལ་བ་མང་པོ་དག་ལའང་མཉན་པ་གཅིག་འཇུག་པ་ཡིན་ན་གསལ་བ་རྣམས་ལ་སྤྱི་རྟག་དངོས་གཅིག་གནས་པ་དེ་གསལ་བ་ལ་དོན་གཞན་གྱི་ཚུལ་གྱིས་བརྟེན་པ་ཡིན་ནམ། འོན་ཏེ་སྒྲོན་མེས་གཟུགས་ལྟར་གསལ་
བས་སྤྱི་གསལ་བར་བྱས་པ་ཡིན། དེ་ལྟར་དེ་ལ་གཉི་ག་མི་རིགས་སོ། །གཉི་ག་མི་རིགས་པའི་རྒྱུ་མཚན་ཅི་ཞེ་ན། དང་པོ་མི་རིགས་པའི་ཚུལ་འཆད་པ་ནི། སྤྱི་ཆོས་ཅན། ཁྱོད་གསལ་བ་ལ་དོན་གཞན་གྱི་སྒོ་ནས་བརྟེན་པ་མ་ཡིན་པར་ཐལ། ཁྱོད་རྟག་པ་གང་
ཞིག་རྟག་པ་ལ་ཕན་འདོགས་པ་མེད་པའི་ཕྱིར། དོན་གཞན་རྟེན་དང་བརྟེན་པ་ལ་རྒྱུ་འབྲས་ཀྱིས་མ་ངེས་ཏེ། འཁར་གཞོང་ལ་རྒྱ་ཤུག་བརྟེན་པར་མཐོང་ངོ་ཞེ་ན། འཁར་གཞོང་ཆོས་ཅན། རང་ནང་གི་རྒྱ་ཤུག་ལ་ཕན་མི་འདོགས་བཞིན་དུ། དེའི་རྟེན་བྱེད་པ་མ་ཡིན་
པར་ཐལ། དེ་གེགས་མེད་ན་འཐུར་དུ་ལྟུང་བའི་ངང་ཚུལ་ཅན་གང་ཞིག་ཁྱོད་ཀྱིས་དེའི་རིགས་འདྲ་ཕྱི་མ་རྣམས་རིགས་འདྲ་སྔ་མ་རྣམས་དང་ཡུལ་གོ་ས་མཚུངས་པར་སྐྱེད་ནུས་པའི་ཕྱིར། སོགས་པས་འཁར་གཞོང་ལས་གཞན་པའི་རྟན་དང། རྒྱ་ཤུག་
ལས་གཞན་པའི་བརྟེན་པ་ཆུ་ལ་སོགས་པ་དག་སྡུད་དོ། །དེ་ལྟར་དཔེ་བཀག་ནས། དཔེ་དོན་ཆོས་མི་མཚུངས་པར་བསྟན་པ་ནི། ཚུལ་དེ་ཡང་སྤྱི་དེ་ལ་མི་སྲིད་དེ། རྟག་པའི་ཕྱིར་རོ། །སྔར་མེད་གསར་དུ་བསྐྱེད་པའི་རྟེན་མ་ཡིན་ཀྱང་གྲུབ་ཟིན་གནས་པའི་རྟེན་ཡིན་

[113B] དེ་ལ་བརྟེན་པ་མི་འགལ་ལོ་ཞེ་ན། གྲུབ་ཟིན་གནས་པའི་རྟེན་ཡིན་པ་སྤྱིར་དགག་པ་ནི། སྤྱི་ཆོས་ཅན། གསལ་བ་དེ་ཁྱོད་གྲུབ་ཟིན་མི་འཇིག་པར་གནས་པའི་རྟེན་དུ་དགོས་པ་མ་ཡིན་པར་ཐལ། དེ་ཁྱོད་མི་འཇིག་པར་གནས་པའི་རྟེན་དུ་མེད་ན་ཡང། མི་འཇིག་པར་གནས་པའི་རྟག་པ་ཡིན་
པའི་ཕྱིར། སོ་སོར་བརྟགས་ནས་དགག་པ་ནི། སྤྱི་ཆོས་ཅན། གསལ་བས་ཁྱོད་གྲུབ་ཟིན་གནས་པར་བྱེད་པ་དེ་ཡང་མི་རིགས་ཏེ། གསལ་བས་ཁྱོད་ཀྱི་གནས་པ་ཁྱོད་ལས་རྫས་ཐ་དད་པ་བྱེད་དམ། ཐ་དད་མིན་པ་བྱེད་ཅེས་རྣམ་པར་དཔྱོད་པས་བཅད་ན་དེ་གཉིས་ཀ་མི་རིགས་པ་ཉིད་ཡིན་པའི་ཕྱིར། དེ་ཡང་རྫས་ཐ་དད་ན་སྤྱི་
གནས་པ་མིན་པར་འགྱུར་རོ། །རྫས་གཅིག་ན་སྤྱི་རྟག་དངོས་ནི། ཆ་མེད་ཡིན་པས་དེ་དང་རྫས་གཅིག་ཡིན་ན་གཅིག་ཡིན་དགོས་པའི་ཕྱིར། གསལ་བས་གནས་པ་སྤྱི་དང་རྫས་གཅིག་པ་བསྐྱེད་ན་སྤྱི་ཡང་བསྐྱེད་དགོས་པས་སྤྱི་རྟག་པ་ཉམ་སོ། །དཔང་ལོས། གནས་མིན་དེ་ཡང་
ཐ་དད་མིན། །ཐ་དད་དཔྱད་ན་མི་རིགས་ཉིད། །ཅེས་བསྒྱུར་རོ། །དེ་ལྟར་རྟེན་ནམ་ཞེས་པའི་བརྟག་པ་དང་པོ་བཀག་ནས། གསལ་བ་ཡིན་ཅེས་པའི་དོགས་པ་འགོག་པ་ནི། བདག་ལ་ཞེས་སོགས་ཏེ། སྤྱི་གསལ་བ་ལ་གནས་པའི་དོན་གསལ་བས་གསལ་བར་བྱེད་པ་ཡིན་པ་འགོག་པ་བདག་
ལ་ཞེས་སོགས་ཡིན་ཅིང། སྤྱི་གསལ་བ་ལ་གནས་པའི་དོན་དེ་ལྟར་ཡིན་ན་གསལ་བས་སྤྱི་གསལ་བར་བྱས་པའི་རྒྱུ་མཚན་གྱིས་སྤྱི་དང་ལྡན་པར་འདོད་དགོས་ལ། དེ་ཡང་མི་འཐད་དོ་ཞེས་སྟོན་པ་རིགས་རྣམས་ཀྱི་ནི། ཞེས་སོགས། དེ་ཡང་འདི་ལྟར། བདག་ལ་དམིགས་པའི་
ཚིག་གི་རྣམ་ཤེས་སྐྱེད་རུང་བའི་དོན་གཞན་སྒྲོན་འོད་ཀྱི་ངོར་བྱེད་པ་གང་ཡིན་པའི་མུན་ཁུང་གི་བུམ་གཟུགས་ལྟ་བུ་ནི་སྒྲོན་འོད་ཀྱིས་གསལ་བྱ་ཡིན་ལ། དེ་སྔར་རང་འཛིན་མིག་ཤེས་སྐྱེད་བྱེད་མ་ཡིན་པ་དེའི་སྐད་ཅིག་ཕྱི་མ་དག་རང་འཛིན་མིག་ཤེས་སྐྱེད་རུང་ཉིད་དུ་བྱེད་པ་པོ་ནི་

[114A]༄༅། །སྒྲོན་འོད་ཡིན་པས་གསལ་བྱ་གསལ་བྱེད་ཀྱི་ཚུལ་ནི་དེ་ལྟར་ཡིན་ལ། དེའི་ཕྱིར། དོན་གཞན་གནས་པའི་རྟེན་ཡིན་ན་རྒྱུ་ཡིན་དགོས་པར་མ་ཟད། གསལ་བྱེད་ཡིན་ན་ཡང་གསལ་བྱ་དེའི་རྒྱུ་དུ་འདོད་དོ། །སྤྱིར་གསལ་བྱ་གསལ་བྱེད་ཀྱི་ཚུལ་དེ་ལྟར་
ཡིན་པ་ལ་སྤྱི་འདི་ནི་སྔ་ནས་རང་འཛིན་སྤྱི་བློ་སྐྱེད་རུང་ཉིད་དུ་ཡོད་པ་ཡིན་ན་དེར་འགྱུར་བ་གསལ་བས་གསལ་བར་བྱས་པ་དེ་ལ་ལྟོས་པར་མི་རུང་ཞིང། སྔར་ནས་དེར་མེད་ན། དེར་འགྱུར་བ་གསལ་བ་དེ་ལ་ལྟོས་པར་མི་རུང་ཏེ། འགྱུར་བ་མེད་པའི་ཕྱིར་དེས་ན་སྤྱི་དེ་ནི་
སྤྱི་དེ་དང་ལྡན་པའི་གསལ་བས་གསལ་བར་བྱས་པ་ལས་རང་འཛིན་སྤྱི་བློ་སྐྱེད་པ་གང་ལས་ཡིན་ཏེ་མ་ཡིན་ནོ། །གལ་ཏེ་གསལ་བས་སྤྱིའི་ངོ་བོ་གསལ་བར་བྱས་པའི་སྒོ་ནས་སྤྱི་བློའི་ཡུལ་དུ་སྤྱི་གསལ་བ་མ་ཡིན་གྱི། སྤྱི་འཛིན་དབང་པོ་གསལ་བས་གསལ་བར་
བྱས་པའི་སྒོ་ནས་སྤྱི་འཛིན་དབང་ཤེས་སྐྱེད་བྱེད་དུ་འདུ་བྱས་ཏེ། སྤྱི་བློ་ལ་སྤྱི་གསལ་བར་བྱེད་པ་ཡིན་ནོ་ཞེ་ན། གསལ་བ་ཆོས་ཅན། ཁྱོད་ལས་སྤྱི་འཛིན་དབང་པོ་སྤྱི་འཛིན་དབང་བློ་སྐྱེད་བྱེད་དུ་འདུ་བྱེད་པའི་སྒོ་ནས་སྤྱི་དེ་སྤྱི་བློའི་གསུང་དོན་དུ་གསལ་བར་བྱེད་པ་མ་ཡིན་
ཏེ༑ སྤྱི་བློ་དེ་ཁྱོད་དབང་པོ་ལ་ཕན་བྱེད་དུ་ཡོད་མེད་ཀྱི་དུས་དག་ལས་སྤྱི་རྟོགས་པ་གསལ་མི་གསལ་ཐ་དད་མེད་པའི་ཕྱིར། འང་སྒྲས། གསལ་བ་དེ་སྤྱིའི་གསལ་བྱེད་དུ་མི་འཐད་པར་མ་ཟད། དབང་པོའི་གསལ་བྱེད་དུའང་མི་འཐད་ཅེས་པའོ། །ལྡོག་ཁྱབ་སྒྲུབ་པའི་ཕྱིར་དུ་མི་
མཐུན་དཔེ་དངོས་སུ་སྨོས་པ་ནི། མིག་སྨན་ལ་སོགས་པས་མིག་དབང་གསལ་བར་སྐྱེད་པས་དེས་མིག་དབང་གི་སྐྱོན་བསལ་བའི་སྒོ་ནས་མིག་ཤེས་ལ་གཟུགས་གསལ་མ་གསལ་གྱི་ཁྱད་པར་འབྱུང་བ་བཞིན་ནོ། །དེ་ཡང་འདི་ནི་མཐའ་བཅད་པ་ཙམ་ཡིན་གྱི། བྱེ་བྲག་

[114B] །དེ་ལྟར་གསལ་བས་སྤྱི་གསལ་བར་བྱེད་པ་བཀག་ནས་སྤྱིའི་གསལ་བྱེད་ཡིན་པའི་རྒྱུ་མཚན་གྱིས་གསལ་བ་ལ་སྤྱི་གནས་པ་དགག་པ་ནི། གལ་ཏེ་རིགས་རྣམས་ཀྱི་ནི་གསལ་བྱེད་ཡིན་པ་
ཙམ་གྱིས་ཀྱང་རིགས་དང་ལྡན་པར་འདོད་ན། སྒྲོན་མེ་ལ་སོགས་པའི་འོད་ཆོས་ཅན། བ་ལང་ཉིད་ལ་སོགས་པའི་སྤྱི་དེ་ལྡན་པ་འཐོབ་པར་ཐལ། དེའི་གསལ་བྱེད་ཡིན་པའི་ཕྱིར། འདོད་ན། འོད་དེ་དག་བ་ལང་ངོ་སྙམ་པའི་བློ་སྐྱེ་རིགས་པར་ཐལ་ལོ། །རྟགས་མ་གྲུབ་ན་
བ་ལང་མཐོང་བའི་མིག་ཤེས་ཀྱིས་བ་ལང་གི་སྤྱི་སྣང་ཡུལ་དུ་བྱས་ནས་མཐོང་བ་ཉམས་སོ། །གཉིས་པ་སོ་སོར་དགག་པ་ལ། བྱེ་བྲག་པ་དང་གྲངས་ཅན་གྱི་འདོད་པ་སོ་སོར་དགག་པ་མདོར་བསྟན་པ་དང། སོ་སོར་ཕྱེ་ནས་དགག་པ་རྒྱས་པར་བཤད་པའོ། །དང་པོ་ནི་
བྱེ་བྲག་པ་དང་གྲངས་ཅན་པ་གང་དག་རིགས་ནི་གསལ་བ་ལས་རྫས་གཞན་ནམ་གཞན་མིན་ཉིད་དུ་ཡོད་པར་འདོད་པ་དེ་གཉི་གའི་ལུགས་ལ་སྟོན་མེད་གསར་དུ་བྱུང་བའི་བ་ལང་གི་གསལ་བ་རྣམས་ལ་ནི། འདི་བ་ལང་ངོ་སྙམ་པའི་སྤྱི་ཡི་བློ་གྲོས་སྐྱེ་བ་ཇི་ལྟར་ཡིན་ཏེ་མིར་
འཐད་པར་འགྱུར་རོ། །དེའི་རྒྱུ་མཚན་དེ་གཉི་གའི་ལུགས་ལའང་གཅིག་གསལ་བ་སྔ་མ་ལ་ཡོད་པར་མཐོང་བའི་སྤྱི་ནི་གཞན་གྱིས་བྱུང་གི་གསལ་བ་ལ་ཡོད་པར་མཐོང་བ་མི་སྲིད་པའི་ཕྱིར་ཏེ། སྤྱི་ལ་ཆ་ཤས་མེད་པས་སོ། །གཞན་ཡང་གྲངས་ཅན་འདོད་པ་ལྟར་སྤྱི་དེ་གཞན་གསལ་བ་
རྣམས་ལ་རྫས་གཞན་ཉིད་མིན་པར་རྫས་གཅིག་ཡིན་ན་སྤྱི་དེ་ལ་ཆ་ཤས་མེད་པས་སྤྱི་གསལ་གཅིག་ཏུ་འགྱུར་ཞིང། དེ་ལྟ་ན་སྤྱི་གསལ་བ་རྣམས་ལ་རྗེས་སུ་འགྲོ་བ་བཞིན་དུ་གསལ་བ་རྣམས་ཀྱང་ནང་ཕན་ཚུན་གཅིག་ལ་གཅིག་རྗེས་སུ་འགྲོ་དགོས་པ་ལ། དེ་ལྟར་རྗེས་སུ་

[115A]༄༅། །འགྲོ་བ་མེད་པའི་ཕྱིར་དང། བྱེ་བྲག་པ་འདོད་པ་ལྟར། སྤྱི་གསལ་རྫས་གཞན་ཉིད་ཡིན་ན་ཡང་སྤྱི་གསལ་བ་ལ་བརྟེན་པའམ་རྗེས་སུ་འགྲོ་བ་མིན་པར་འགྱུར་ཏེ། འབྲེལ་མེད་དོན་གཞན་ཡིན་པའི་ཕྱིར། དེས་ན་ཕྱོགས་དེ་གཉིས་ཀ་མི་འཐད་དོ། །ཞེས་ཏེ་
རྐང་པ་ཐ་མ་འདི་གཉིས་ནི། ལུགས་གཉིས་ལ་གནོད་བྱེད་སོ་སོར་བསྟན་པ་དང། སྔ་མ་ནི་ཐུན་མོང་དུ་བསྟན་པ་ཡིན་ནོ། །གཉིས་པ་སོ་སོར་ཕྱེ་ནས་དགག་པ་རྒྱས་པར་བཤད་པ་ལ། བྱེ་བྲག་པའི་ལུགས་དགག་པ་དང། གྲངས་ཅན་གྱི་ལུགས་དགག་པ་གཉིས། དང་
པོ་ལ་སྤྱི་རྫས་གཞན་ཡོད་པ་དགག་དེ་ཡོད་པའི་རྒྱུ་མཚན་དགག་དེ་མེད་པའི་གནོད་བྱེད་སྤང་བའོ། །དང་པོ་ལ་བྱེ་བྲག་པའི་སྟོན་པོ་དྲང་སྲོང་གཟེགས་ཟན་གྱིས་སྤྱི་ནི་ཐམས་ཅད་དུ་སོང་བའོ་ཞེས་སྨྲས་པ་ལ། མཁན་པོ་འདས་ནས། དེའི་དངོས་སློབ་པེ་ཐར་དང། པེ་ལུ་ཀ་
གཉིས་དེའི་དོན་ལ་མི་མཐུན་པར་སྨྲ་བ་ནི། པེ་ཐར་ན་རེ། སྤྱི་ནི་རང་གི་རྟེན་གསལ་བ་ཙམ་ཐམས་ཅད་ལ་ཁྱབ་པ་ཡིན་ནོ། །ཞེས་སྨྲ་ལ། པེ་ལུ་ཀེ་ནི་གསལ་བ་ཡོད་མེད་ཀྱི་ཡུལ་ཀུན་ན་ཁྱབ་པར་འདོད་ལ། གཉིས་ཀའང་སྤྱི་རྟག་དངོས་ཆ་མེད་གསལ་བ་རྣམས་དང་རྫས་
གཞན་དུ་འདོད་པ་སོགས་ལ་ཁྱད་པར་མེད་དོ། །དེ་ལ་ལུགས་དང་པོ་དགག་པ་ནི། གསར་བྱུང་གི་བ་ལང་ལ་རྗེས་སུ་འགྲོ་བའི་སྤྱི་མེད་པར་ཐལ། སྔར་ནས་ཡུལ་གཞན་ན་ཡོད་པའི་བ་ལང་གི་སྤྱི་ནི་དེ་ལ་རྗེས་སུ་མི་འགྲོ་བ་ལང་གསར་བྱུང་སྐྱེས་པའི་གཞི་དེ་ན། དེའི་སྤྱི་སྔར་
ནས་ཡོད་པའང་མིན། གསལ་བ་དེ་སྐྱེས་པའི་ཕྱིས་དེ་ལ་རྗེས་སུ་འགྲོ་བའི་སྤྱི་ཡོད་པའང་མིན་པའི་ཕྱིར། སྤྱིའི་ཆ་གཅིག་སྔ་མ་ལ་གནས་ནས་ཆ་གཅིག་ཕྱི་མ་ལ་འཕོ་བའང་མིན་པར་ཐལ། སྤྱི་ཆ་དང་ལྡན་པ་མ་ཡིན་པའི་ཕྱིར། གསལ་བ་སྔ་མ་སྤངས་ནས་སྤྱི་རིལ་

[115B] རྟེན་སྔ་མ་གསལ་བ་སྔར་ཡོད་ན་སྤྱིས་ཡོངས་སུ་མི་འདོར་བའི་ཕྱིར་ཏེ། འདོར་ན་སྔ་མ་སྤྱི་མེད་དུ་འགྱུར་རོ། །དེས་ན་རྗེས་སུ་བརྩེ་བའམ། ངོ་མཚར་བས་ན། ཀྱེ་མ་ཞེས་བོས་ནས། སྤྱི་གསལ་བ་སྔ་མ་ལ་ཡོད་པར་
ཁས་བླངས་ན། ཕྱི་མ་སྤྱི་མང་དུ་འགྱུར་ཞིང། ཕྱི་མ་ལ་ཡོད་པར་ཁས་བླངས་ན་སྔ་མ་སྤྱི་མེད་དུ་འགྱུར་བ་འདི་ལྟ་བུའི་སྤྱིའི་འཇོག་ཚུལ་ནི། སྤྱིས་ཕོངས་པའི་རྒྱུ་ཡིན་ནོ་ཞེས་སྨད་པའོ། །མི་འགྲོ་ཞེས་པ་འཆད་པ་ནི། གསལ་བ་སྔ་མ་གཞན་ལ་གནས་པར་གྱུར་བའི་སྤྱི་ནི་རང་
གི་གནས་ལས་མི་གཡོ་ཞིང་དེ་ལས་གནས་གཞན་སྐྱེ་བའི་གསལ་བ་ལ་ཁྱབ་ནས་གནས་ན་ཤིན་ཏུ་རིགས་པར་ལྡན་ཏེ་མི་རིགས་པར་ཐལ། སྤྱི་ལ་ཆ་ཤས་མེད་པའི་ཕྱིར། དེ་ན་ཡོད་པའང་མིན་ཞེས་པ་འཆད་པ་ནི། བ་ལང་གི་སྤྱི་ཆོས་ཅན། ཕྱིས་ཀྱི་བ་ལང་དེ་དག་གསར་
དུ་སྐྱེས་པའི་ཡུལ་ན་ཡོད་པ་ཅན་གྱི་གསལ་བ་ལ་ཁྱབ་ནས་གནས་པ་ཅིག་དེ་ནི་ངོ་མཚར་ཆེ་སྟེ་མི་རིགས་པར་ཐལ། གང་ན་གསར་བྱུང་གི་དངོས་པོ་ཕྱིས་ཀྱི་བ་ལང་དེ་གནས་པར་གྱུར་པའི་ཡུལ་དེར་ནི་སྔར་ནས་ཁྱོད་འབྲེལ་ཞིང་ཡོད་པའང་མ་ཡིན་པའི་ཕྱིར། རྟགས་
མ་གྲུབ་ན། སྤྱི་རང་གི་གསལ་བ་ཙམ་ལ་ཁྱབ་ཀྱི། གསལ་བ་མེད་པའི་ཡུལ་ན་མི་སྲིད་པར་དམ་བཅས་པའི་གྲུབ་མཐའ་ཉམས་སོ། །མ་ཁྱབ་ན་གཡོ་བ་མེད་པའི་རྟག་པ་ཡིན་པ་ཉམས་སོ། །ལུགས་གཉིས་པ་དགག་པ་ནི། པེ་ལུ་ཀ་ན་རེ། གལ་ཏེ་ཁོ་བོ་ཅག་
ལྟར་ན། གསལ་བ་ཡོད་མེད་ཀྱི་ཡུལ་ཀུན་ན་རིགས་གཅིག་དུས་ཅིག་ཅར་དུ་འཕྲེ་འདུ་འབྲེལ་བའི་ཚུལ་གྱིས་ཡོད་པས་ཇི་སྐད་བཤད་པའི་ཉེས་པ་མེད་དོ་ཞེ་ན། བ་ལང་གི་སྤྱི་དེ་ཆོས་ཅན། ཁྱོད་ཡུལ་གཅིག་ཏུ་གསལ་བས་ཡུལ་ཐམས་ཅད་དུ་གསལ་བ་ཉིད་

[116A]༄༅། །དུ་ཐལ། ཁྱོད་ཡུལ་ཐམས་ཅད་ན་ཁྱབ་ཅིང་ཆ་ཐ་དད་མེད་པའི་ཕྱིར། འདོད་ན། ཡུལ་གཅིག་ཏུ་མཐོང་བས་ཡུལ་ཀུན་ཏུ་ཅིག་ཅར་མཐོང་བར་ཐལ་ལོ། །དེས་ན་ཡུལ་གཅིག་ཏུ་བ་ལང་ཁྲ་བོ་ལྟ་བུ་གཅིག་གིས་བ་ལང་གི་སྤྱི་གསལ་
བར་བྱས་པའི་སྒོ་ནས་བ་ལང་གི་སྤྱི་མངོན་སུམ་དུ་མཐོང་ན། ཡུལ་ཐམས་ཅད་ན་འཕྲོད་འདུས་འབྲེལ་བའི་བ་ལང་གི་སྤྱི་མངོན་སུམ་དུ་མཐོང་དགོས་ཤིང། དེ་ལྟ་ན་འཕྲོད་འདུའི་འབྲེལ་བ་ཡང་རྟག་དངོས་ཡིན་པས་ཆ་མེད་ཡིན་པའི་ཕྱིར། གཞི་གང་ལ་སྤྱི་
དེ་འཕྲོད་པ་འདུས་པའི་འབྲེལ་བ་གཅིག་མཐོང་བ་ན་ཀུན་མཐོང་དགོས་ཤིང། དེ་ལྟ་ན་འབྲེལ་བ་ཅན་ཀུན་ཡང་མཐོང་དགོས་པས། བ་ལང་གཅིག་མངོན་སུམ་དུ་མཐོང་བ་ན་ཤེས་བྱ་ཐམས་ཅད་ཅིག་ཅར་མངོན་སུམ་དུ་མཐོང་བར་ཐལ་ལོ། །གལ་ཏེ་སྤྱི་མཐོང་བ་ནི་
གསལ་བས་གསལ་བར་བྱས་པ་ལ་ལྟོས་པས་གསལ་བ་མེད་པའི་ཡུལ་གྱི་སྤྱི་མཐོང་བ་དང། གསལ་བ་མ་མཐོང་བ་རྣམས་ཀྱི་སྤྱི་མཐོང་བར་ཐལ་བའི་སྐྱོན་མེད་དོ་ཞེ་ན། སྤྱི་རྟོགས་པ་དེ་ཡང་གསལ་བས་གསལ་བར་བྱས་པ་ལ་ལྟོས་པ་མིན་པར་ཐལ། དེ་ཡིན་
ན་གསལ་བ་མ་རྟོགས་པར་སྤྱི་མི་རྟོགས་དགོས་པའི་ཕྱིར་ཏེ། གསལ་བྱེད་སྔར་རྟོགས་པ་མ་ཡིན་ན་དེའི་གསལ་བྱ་ཡང་དག་པར་རྟོགས་པ་མིན་པའི་ཕྱིར། གསལ་བ་མ་རྟོགས་པར་སྤྱི་མི་རྟོགས་པ་འདོད་དོ་ཞེ་ན། དེ་ལྟ་ན། སྤྱི་དང་དེ་དང་ལྡན་པའི་གསལ་བ་དག་
ཅིའི་ཕྱིར་ན། རྟོགས་ཚུལ་གོ་ལྡོག་པར་འདོད་དེ། སྔར་སྨྲས་པའི་རྟོགས་ཚུལ་རྩ་བའི་གྲུབ་མཐའ་ལས་འདི་གོ་ལོག་པས་ཁས་བླངས་ནང་འགལ་བ་ཡིན་ནོ། །དེའི་རྒྱུ་མཚན་ཡང་སྤྱི་མཐོང་བའི་སྒོ་ནས་གསལ་བ་ལ་སྒྲ་བློ་འཇུག་དགོས་པར་སྔར་གྲུབ་པའི་

[116B] །གཉིས་པ་སྤྱི་རྫས་གཞན་ཡོད་པའི་རྒྱུ་མཚན་དགག་པ་ནི། གལ་ཏེ་སྤྱི་དོན་གཞན་ཡོད་དེ། དུ་མ་ལ་སྤྱི་བློ་དང་སྤྱི་སྒྲ་སྐྱེ་བ་འཐད་པའི་ཕྱིར། དེ་མེད་ན་དུ་མ་ལ་དུ་མ་ཁོ་ནའི་བློ་སྐྱེའི་ཐུན་མོང་གི་ཆོས་ཀྱི་བློ་སྐྱེ་མི་སྲིད་པར་འགྱུར་
རོ། །ཞེ་ན། ཤེས་བྱ་ཆོས་ཅན། སྤྱི་སྒྲ་དང་སྤྱི་བློ་སྐྱེ་བ་ལ་སྤྱི་དོན་གཞན་དགོས་པས་མ་ཁྱབ་པར་ཐལ། ཐ་དད་མེད་པའི་དོན་སྤྱི་རྫས་གཞན་མེད་པར་ཡང་འབྲས་འཚེད་པའི་སྐྱེས་བུ་དུ་མ་ལ་འཚེད་པ་པོ་ལ་སོགས་པའི་རྗོད་པ་དང་སྤྱི་བློ་འཇུག་པ་ཡིན་པའི་ཕྱིར། གལ་
ཏེ་སྐྱེས་བུ་དུ་མས་ཐབ་འཛུགས་པ་སོགས་བྱེད་པའི་ལས་དེ་ཉིད་དེ་འདྲའི་སྒྲ་བློའི་རྒྱུའོ་ཞེ་ན། སྐྱེས་བུ་སོ་སོ་ལ་ཡོད་པའི་ལས་ཆོས་ཅན། དེ་འདྲའི་སྒྲ་རྟོག་གི་རྒྱུ་མིན་པར་ཐལ། རྫས་ཐ་དད་དུ་མ་ཡིན་པའི་ཕྱིར། གལ་ཏེ་སྐྱེས་བུ་སོ་སོ་ལ་འབྲེལ་བའི་ལས་སོ་སོ་
རྣམས་དེའི་རྒྱུ་མ་ཡིན་ཀྱང། ཐམས་ཅད་ལ་ཐུན་མོང་དུ་འབྲེལ་བའི་ལས་ཀྱི་སྤྱི་དེ་དེ་འདྲའི་སྒྲ་རྟོག་གི་རྒྱུའོ་ཞེ་ན། བྱེ་བྲག་པ་རང་གི་གྲུབ་པའི་མཐའ་ལྟར་ན། སྐྱེས་བུ་ནི་རྫས་ཡིན་ཅིང། ལས་དང་རྫས་དག་ཕན་ཚུན་རྫས་ཐ་དད་པ་ཡིན་ལ། སྐྱེས་
བུ་སོགས་རྫས་ཀྱི་སྒྲ་བློའི་རྒྱུ་ཡིན་ན། རྫས་དེ་དག་ལ་དངོས་སུ་འཕྲོ་འདུ་འབྲེལ་དགོས་ཤིང། དེ་བཞིན་དུ་ལས་དང། ཡོན་ཏན་ལ་སོགས་པ་རྣམས་ཀྱི་སྒྲ་བློའི་རྒྱུ་ཡིན་ནའང་དེ་དག་ལ་དངོས་སུ་འཕྲོད་འདུས་འབྲེལ་དགོས་ལ། རྫས་ཀྱི་སྒྲ་བློའི་རྒྱུ་ཡིན་ན། ལས་
ཀྱི་སྒྲ་བློའི་རྒྱུ་ཡིན་པར་འགལ་བ་སོགས་སུ་འདོད་དོ། །དེས་ན་དེ་འདྲའི་ཁས་བླངས་དང་འགལ་བ་བསྟན་ནས་འགོག་པ་ནི། ལས་འདི་ཡི་རིགས་ཆོས་ཅན། འཚེད་པ་པོ་ཞེས་སོགས་ཀྱི་སྒྲ་བློ་འཇུག་པའི་རྒྱུ་མིན་པར་ཐལ། ལས་ལ་དངོས་སུ་འཕྲོད་འདུས་འབྲེལ་གྱི་

[117A]༄༅། །སྐྱེས་བུ་ལ་དངོས་སུ་འཕྲོད་འདུས་མ་འབྲེལ་པའི་ཕྱིར་དང། འཚེད་པ་པོ་ཞེས་སོགས་རྫས་སྐྱེས་བུའི་མཉན་པ་ལས་གཞན་ལས་ཀྱི་སྒྲ་བློའི་རྒྱུ་མཚན་ཡིན་པའི་ཕྱིར། གཞན་ཡང་ཐབ་འཛུགས་པ་སོགས་ཀྱི་ལས་བྱས་ཟིན་ནས་ཡུན་རིང་
དུ་ལོན་པའི་སྐྱེས་བུ་ལ་འཚེད་པ་པོའི་སྒྲ་མི་འཇུག་པར་ཐལ། དེ་ལ་དེ་འདྲའི་ལས་ཀྱང་གནས་པ་ཡོད་པ་མ་ཡིན་པའི་ཕྱིར། ཀྱང་ཞེས་པས་ལས་ཀྱི་སྤྱིའང་མི་གནས་པར་སྟོན་པ་ཡིན་ནོ། །འབྲས་འཚེད་པའི་ལས་བྱས་ཟིན་ནས་ཡུན་རིང་དུ་ལོན་པའི་སྐྱེས་བུ་དེ་ལ་འཚེད་པ་
པོའི་སྒྲ་འཇུག་པའི་རྒྱུ་ལས་ཀྱི་སྤྱི་ཡིན་པ་མི་རིགས་པ་མིན་པ་མིན་ནས་མི་རིགས་པར་ཐལ། དེ་འདྲའི་སྤྱི་དེ་སྐྱེས་བུ་དེ་ལ་འབྲེལ་པ་མེད་པའི་ཕྱིར་ཏེ། ལས་མེད་ན་ལས་ཀྱི་སྤྱིའང་མེད་དགོས་པའི་ཕྱིར་རོ། །ཁྱབ་སྟེ། འབྲེལ་པ་མེད་ཀྱང་སྒྲ་རྟོག་གི་རྒྱུ་ཡིན་ན་ཧ་ཅང་ཐལ་
བའི་ཕྱིར། གལ་ཏེ། སྔར་གྱི་འབྲས་འཚེད་པའི་ལས་དེ་དེ་འདྲའི་སྐྱེས་བུ་ལ་འཚེད་པ་པོའི་སྒྲ་བློ་འཇུག་པའི་རྒྱུ་ཡིན་ནོ་ཞེ་ན། དེ་འདྲའི་སྐྱེས་བུ་ལ་འཇུག་པའི་སྒྲ་བློ་དེ་དག་སྐྱེ་བ་ལ་མངོན་དུ་ཕྱོགས་པའི་ཚེ་སྔར་གྱི་ལས་དེ་དག་མེད་ལ། དེ་ལྟ་ནའང། ཞེས་བརྗོད་དེ་དག་གི་
རྒྱུ་མ་ཡིན་ན་སྒྲ་བློ་དེ་དག་རྒྱུ་མཚན་མིན་པ་སྟེ་རྒྱུ་མེད་དུ་སྐྱེ་བར་ཐལ་བ་ཐོབ་པའི་ཕྱིར་མི་འཐད་དོ། །དེས་ན་འབྲས་འཚེད་པའི་ལས་དང་ལས་ཀྱི་སྤྱི་གསལ་བ་སྐྱེས་བུ་དུ་མ་ལ་འབྲས་འཚེད་པ་པོ་ཞེས་པའི་སྒྲ་བློ་གཅིག་འཇུག་པའི་རྒྱུར་མི་འཐད་དོ། །གལ་ཏེ་འབྲས་འཚེད་པའི་
སྐྱེས་བུ་དུ་མ་ལ་འབྲས་འཚེད་པའི་བྱ་བ་བྱེད་པའི་ནུས་པ་ཡོད་པ་དེ་ཉིད་དེ་འདྲའི་སྒྲ་བློའི་རྒྱུའོ་ཞེ་ན། སྐྱེས་བུ་སོ་སོ་ལ་ཡོད་པའི་ནུས་པ་དེ་འདྲའི་སྒྲ་བློའི་རྒྱུ་མ་ཡིན་པར་ཐལ། ཕན་ཚུན་རྗེས་འགྲོ་མེད་པའི་རྫས་ཐ་དད་ཡིན་པའི་ཕྱིར། འང་ཞེས་པས། ལས་དང་ལས་ཀྱི་སྤྱི་

[117B] ཅེས་སྟོན་པའི་སྒོ་ནས་སྔར་བཤད་པའི་རིགས་པ་ཐམས་ཅད་འདི་ལའང་མཚུངས་པར་སྟོན་པ་ཡིན་ལ། དེའང། ཐ་དད་ཕྱིར་ན་ལས་རྒྱུ་མིན། །ཞེས་པ་མཚུངས་པའི་ཚུལ། རྗེས་འགྲོ་མེད་ཕྱིར་ཞེས་པས་དངོས་སུ་བསྟན་ནས་ལྷག་མའང་
རིགས་འདྲེ་བར་འང་ཞེས་པས་ཤུགས་ལ་འཕེན་ཅིང། དེ་ཡང་འདི་ལྟར་སྐྱེས་བུ་སོ་སོ་ལ་ཡོད་པའི་ནུས་པ་ལ་རྗེས་སུ་འགྲོ་བའི་ནུས་པའི་སྤྱི་དེ་འདྲའི་སྒྲ་བློའི་རྒྱུའོ་ཞེ་ན། འདི་ཡི་རིགས་མིན་ལས་འབྲེལ་ཕྱིར། །མཉན་པ་གཞན་གྱི་རྒྱུ་མཚན་ཕྱིར། །ནུས་པའི་དག་ནས་
པ་ཡོད་མ་ཡིན། །ཞེས་སོགས་བཤད་པར་བྱའོ། །གལ་ཏེ་འཚེད་པའི་སྐྱེས་བུ་དུ་མ་ལ་འཚེད་པ་པོ་ཉིད་ལ་སོགས་པའི་སྤྱི་དོན་གཞན་དང་པོ་སྐྱེས་ཙམ་ནས་འཕྲོད་འདུས་འབྲེལ་བ་ཡིན་པས་དེའི་རྒྱུ་མཚན་གྱིས་སྒྲ་བློ་དེ་དག་འཇུག་པ་ཡིན་ནོ། །དཔེར་ན། དངོས་པོ་རྣམས་
ལ་ཡོད་པ་ཉིད། ཅེས་བྱ་བའི་ཁྱབ་པའི་སྤྱི་དང་པོ་གྲུབ་ཙམ་ནས་འཕྲོད་འདུས་འབྲེལ་བས་དེ་དག་ལ་ཡོད་པའི་སྒྲ་བློ་འཇུག་ལ། བ་ལང་ཐམས་ཅད་ལ་སྐྱེས་ཙམ་ནས་བ་ལང་ཉིད་ཅེས་བྱ་བའི་སྤྱི་འཕྲོད་འདུས་འབྲེལ་བས་བ་ལང་གི་སྒྲ་བློ་འཇུག་པ་བཞིན་ནོ། །དེས་ན་དོན་
ལ་འཕྲོད་པ་འདུ་བའི་ཆོས་ཅན་གྱི་སྤྱི་ཇི་སྙེད་པ་དེ་དག་ནི་འདི་སྐྱེ་བ་དང་ལྷན་ཅིག་འཕྲོད་པ་འདུ་བ་དག་ཡིན་ནོ། །ཞེས་པ་ཁོ་བོ་ཅག་གི་གྲུབ་པའི་མཐའ་ཡིན་ནོ། །ཞེ་ན། སྔར་གྱི་ངག་ནི་མཐའ་གཞན་བཀག་པ་ཙམ་ཡིན་ལ། འདི་ཉིད་བྱེ་བྲག་པའི་རྩ་བའི་འདོད་པའོ། །འོ་
ན་སྐྱེས་བུ་དེ་དག་དང་པོ་ཉིད་དུ་སྐྱེས་ཙམ་ནས་འཚེད་པ་པོ་སྙམ་དུ་བློ་ཡུལ་དུ་གསལ་ཞིང། དེ་འདྲའི་སྒྲ་བློ་འཇུག་པར་འགྱུར་བར་ཐལ། དེ་འཇུག་པའི་དངོས་རྒྱུ་ནུས་པ་ཐོགས་མེད་སྤྱི་དེ་སྐྱེས་ཙམ་ནས་ཡོད་པས་སོ། །དཔེར་ན་ཡོད་པ་ཉིད་སྤྱི་སྐྱེས་ཙམ་ནས་འཕྲོད་འདུས་

[118A]༄༅། །འབྲེལ་བས་དེ་དག་ལ་དང་པོ་ནས་ཡོད་པའི་སྒྲ་བློ་འཇུག་པ་སོགས་བཞིན་དུའོ། །འོན་ཏེ་དང་པོ་ནས་དེ་འདྲའི་སྒྲ་བློ་འཇུག་པ་མིན་ན་ནི། ཕྱིས་ཀྱང་འཇུག་པར་མི་འགྱུར་ཏེ། དེ་ལྟར་འཇུག་པའི་དངོས་རྒྱུ་ཐོགས་མེད་དུ་ཁས་བླངས་པའི་སྤྱི་དེ་ཡོད་པ་
ལ་སྔར་དང་ཕྱིས་ཁྱད་པར་མེད་པའི་ཕྱིར། ཊཱིཀ་བྱེད་གཞན་དག་ནི། སྤྱི་དེ་དང་པོ་ནས་འཕྲོད་འདུས་འབྲེལ་མ་འབྲེལ་བརྟགས་ནས། འབྲེལ་ན་དང་པོ་ཉིད་དུ་ཞེས་སོགས་དང། འབྲེལ་བ་མིན་ན་ནི། ཁྱད་པར་མེད་པའི་རྟག་པ་ཡིན་པའི་ཕྱིར། ཕྱིས་ཀྱང་འབྲེལ་བར་
མི་འགྱུར་ཞེས་འཆད་དོ། །གལ་ཏེ་སྐྱེས་བུ་དེ་དག་ལ་དང་པོ་ནས་སྤྱི་དེ་ཡོད་ཀྱང་ཕྱིས་ཐབ་འཛུགས་པ་ལ་སོགས་པའི་བྱ་བས་ཕན་འདོགས་པ་ལ་ལྟོས་པའི་སྐྱེས་བུས་སྤྱི་དེ་གསལ་བར་བྱེད་པའི་སྒོ་ནས་འཚེད་པ་པོ་ཞེས་པའི་སྒྲ་བློ་དེ་འཇུག་དགོས་པ་ཡིན་པས་
དང་པོ་སྐྱེས་ཙམ་ནས་དེ་འདྲའི་སྒྲ་བློ་འཇུག་པར་ཐལ་བའི་སྐྱོན་མེད་དོ་ཞེ་ན། བྱེ་བྲག་པའི་ལུགས་ལའང་སྐྱེས་བུ་དང་བདག་ནི་མིང་གི་རྣམ་གྲངས་ཡིན་ལ། དེ་ཡང་རྟག་པའི་རྫས་སུ་འདོད་པ་ཡིན་པས། དེ་ཉིད་འགལ་བ་བསྟན་ནས་འགོག་པ་ནི། སྐྱེས་བུ་དེ་ཐབ་འཇུགས་
པ་སོགས་ཀྱི་རྐྱེན་དབང་གིས་འགྱུར་རམ་མི་འགྱུར། མི་འགྱུར་ན་བྱ་བའི་རྐྱེན་ལ་ལྟོས་པ་མེད་པར་ཐལ། རྐྱེན་གྱི་དབང་གིས་འགྱུར་བ་མེད་པའི་ཕྱིར། འདི་ནི་བྱ་བས་ཕུལ་དུ་བྱུང་བའི་ཁྱད་པར་བྱ་བ་ཡོད་དོ་ཞེ་ན་ཡང། འབྲས་འཚེད་པའི་སྐྱེས་བུ་ཆོས་ཅན། ཁྱོད་འབྲས་འཚེད་
པའི་བྱ་བ་གང་ལས་ཕུལ་དུ་བྱུང་བའི་ཁྱད་པར་བྱར་མེད་པར་ཐལ། དེ་ཡོད་ན་ཁྱོད་སྐད་ཅིག་མར་འགྱུར་དགོས་པ་གང་ཞིག་ཁྱོད་རྟག་པ་ཡིན་པའི་ཕྱིར། རྟགས་སྔ་མར་ཐལ། འབྲས་འཚེད་པའི་ལས་དེ་སྐད་ཅིག་མ་ཉིད་ཡིན་པའི་ཕྱིར། ཊཱིཀ་བྱེད་ཕལ་ཆེ་བ་དང། འབྲས་

[118B] ཁྱོད་སྐད་ཅིག་མ་ཉིད་ཡིན་པར་ཐལ། ཁྱོད་ལ་ཕྱིས་འབྲས་མ་ཚེད་པའི་བྱ་བས་ཁྱེད་པར་བསྐྱེད་དུ་ཡོད་པའི་ཕྱིར། འདོད་ན་ཁྱོད་ཕྱིས་ཀྱི་འབྲས་འཚེད་བའི་བྱ་བ་གང་ལ་ལྟོས་ནས་སྤྱིའི་གསལ་བྱེད་དུ་འགྱུར་
བ་མིན་པར་ཐལ། ཕྱིས་ཀྱི་བྱ་བའི་དུས་ན་ཁྱོད་ཞི་གནས་མེད་པའི་ཕྱིར། ཞེས་འཆད་པ་ནི་མི་འཐད་དེ། འབྲས་འཚེད་པའི་སྐྱེས་བུས་འབྲས་འཚེད་པའི་བྱ་བ་བྱེད་པས་ཕན་འདོགས་པ་ལ་ལྟོས་ནས། སྤྱི་གསལ་བར་བྱེད་ཅེས་སྨྲས་ནས། འབྲས་འཚེད་པའི་བྱ་བ་
བྱེད་པའི་སྐྱེས་བུ་སྤྱིའི་གསལ་བྱེད་དུ་སྨྲས་ཀྱི་འབྲས་འཚེད་པའི་བྱ་བ་མི་བྱེད་པའི་སྐྱེས་བུ་སྐྱེས་མ་ཐག་པ་བྱ་བ་ལ་ལྟོས་ནས་སྤྱིའི་གསལ་བྱེད་དུ་མ་སྨྲས་པས་ཁས་ལེན་མེད་པའི་ཕྱིར་དང། རང་འགྲེལ་ལས། སྐད་ཅིག་ཉིད་ཕྱིར་ཞེས་པ་ལས་ལ་སྦྱར་གྱི། སྐྱེས་
བུ་ལ་མི་སྦྱར་བའི་ཕྱིར་རོ། །ཡང་ཡིད་ཀྱི་ཤིང་རྟས་བྱས་པ་ཡིན་ཟེར་བའི་འབྲེལ་བ་དང་ཊཱིཀ་བྱེད་ཁ་ཅིག་འདུ་བྱེད་ཐམས་ཅད་སྐད་ཅིག་མ། །མི་གནས་བྱ་བ་ག་ལ་ཡོད། །ཅེས་པ་དང་སྦྱར་ནས་འཆད་པ་ནི་དེ་བས་ཀྱང་ཆེས་ནོར་བའོ། །དེས་ན་ཁོ་བོས་ཇི་སྐད་བཤད་པ་ཉིད་
དགོངས་པ་ཡིན་ཏེ། རང་འགྲེལ་ལས། རང་བཞིན་བརྟན་པ་འདི་ནི་ཕུལ་དུ་དབྱུང་དུ་མེད་པའི་ཕྱིར། ཁྱད་པར་དུ་བྱར་མེད་པ་ལ་ལྟོས་པ་ཅི་ཞིག་ཡོད། ཕུལ་དུ་དབྱུང་དུ་ཡོད་ནའང། ལས་ནི་སྐད་ཅིག་མ་ཉིད་ཡིན་པའི་ཕྱིར། སྐད་ཅིག་མ་རེ་རེ་ལ་ཕུལ་དུ་དབྱུང་བའི་རང་བཞིན་
དུ་གྱུར་བ་གཞན་དང་གཞན་འབྱུང་བའི་ཕྱིར། དེ་ཡང་སྐད་ཅིག་མར་འགྱུར་རོ། །དེ་བས་ན་རང་གི་སྐྱེ་བའི་གནས་འཇིག་པ་ཅན་གྱི་བྱ་བ་གང་ལས་གང་ལ་ལྟོས་པ་གསལ་བར་བྱེད་པར་འགྱུར། ཞེས་གསུངས་པས་སོ། །གསུམ་པ་དེ་མེད་པའི་གནོད་བྱེད་སྤང་བ་ནི་

[119A]༄༅། །གལ་ཏེ་གསལ་བ་རྣམས་ལ་ཐུན་མོང་དུ་རྗེས་སུ་འགྲོ་བའི་སྤྱི་རྫས་གཞན་གཅིག་མེད་ན། ཇི་ལྟར་བ་ལང་དཀར་ཟལ་དང་ནག་སྒུར་སོགས་ལ་རིགས་གཅིག་ཏུ་འཛིན་པའི་བློ་སྐྱེ་བ་བཞིན་དུ། བ་ལང་དཀར་ཟལ་དང། ཙནྡན་སོགས་ལའང་
རིགས་གཅིག་ཏུ་འཛིན་པའི་བློ་ཅིའི་ཕྱིར་མི་སྐྱེ་ཞེ་ན། དེ་ལྟར་རིགས་གཅིག་ཏུ་འཛིན་པའི་བློ་སྐྱེ་མི་སྐྱེའི་ཁྱད་པར་ཡོད་པས་བ་ལང་དང་ཤིང་ལ་སོགས་པའི་སྤྱི་དོན་གཞན་ཡོད་མི་དགོས་པར་ཐལ། ཤིང་གི་གསལ་བ་རྣམས་དང། བ་ལང་གི་གསལ་
བ་རྣམས་བ་ལང་གི་སྤྱི་དོན་གཞན་མེད་པའི་ཕན་ཚུན་རྫས་ཐ་དད་དུ་མཚུངས་པ་ཡིན་ན་ཡང། ནོག་སོགས་འདུས་པའི་གོང་བུ་མ་ཡིན་པ་ལས་ལེག་པའི་རིགས་དེ་ཉིད་བ་ལང་གི་གསལ་བ་རྣམས་ལ་ཉེ་བ་གང་གིས་བ་ལང་གི་གསལ་བ་འགའ་
ཞིག་ལ་རིགས་གཅིག་ཏུ་འཛིན་པའི་བློ་དང་བརྗོད་པའི་སྒྲ་རབ་ཏུ་འཇུག་ཅིང། རིགས་དེ་ཉིད་རྗེས་སུ་མི་འགྲོ་བས་གཞན་ཙནྡན་དང་ཁྲ་བོ་ལ་རིགས་གཅིག་པའི་སྒྲ་བློ་འཇུག་པ་མིན་པའི་ཕྱིར། དེས་ན་གཞན་སེལ་བའི་སྤྱི་དེ་ཉིད་རང་གི་གསལ་བ་རྣམས་
ལ་ཐུན་མོང་དུ་སྤྱི་སྒྲ་དང་སྤྱིའི་ཤེས་པ་འཇུག་པའི་རྒྱུ་མཚན་ཡིན་ནོ། །དེའི་ཕྱིར་སྤྱི་དོན་གཞན་ཁས་བླངས་པ་ལ་དགོས་པ་མེད་དོ། །གཉིས་པ་གྲངས་ཅན་པའི་ལུགས་དགག་པ་ལ། དངོས་དང། ཞར་ལ་རིགས་པ་དེས་གཅེར་བུ་པའང་ཁེགས་པར་བསྟན་པའོ། །
དང་པོ་ལ་འདོད་པ་བརྗོད་པ་དང། དེ་དགག་པ་གཉིས། དང་པོ་ལ་གྲངས་ཅན་གྱི་གྲུབ་པའི་མཐའི་སྤྱིའི་རྣམ་གཞག་དང། གཞུང་གི་དོན་བཤད་པ་གཉིས། དང་པོ་ནི། གཞུང་གི་སྐབས་གོང་འོག་མང་པོ་ཞིག་ཏུ་གྲངས་ཅན་གྱི་གྲུབ་པའི་མཐའ་དགག་པ་

[119B] དེས་ན་ཕྱོགས་སྔ་མའི་ཚུལ་ཁོང་དུ་ཆུད་པར་བྱ་བའི་ཆེད་དུ་འདིར་གྲངས་ཅན་གྱི་གྲུབ་པའི་མཐའི་སྤྱི་ཚུལ་མདོ་ཙམ་ཞིག་བཤད་པར་བྱའོ། དེ་ཡང་ཐུབ་པ་སེར་སྐྱས་བསྟན་པའི་རྗེས་སུ་འཇུག་པའི་ཕྱིར་སེར་སྐྱ་ཞེས་བྱ་ལ། དེ་ཉིད་
ཉི་ཤུ་རྩ་ལྔའི་གྲངས་ཀྱི་འཇུག་པའམ་གྲངས་ཀྱི་མཚན་ཉིད་ཡོངས་སུ་ཤེས་པ་ལས་གྲོལ་བར་འདོད་པའི་ཕྱིར་གྲངས་ཅན་པ་ཞེས་བྱ་ཞིང། སྤྱིར་མུ་སྟེགས་པའི་ལྟ་བ་ལ་ལྟ་བ་ངན་པ་སུམ་བརྒྱ་དང་དྲུག་ཅུ་རྩ་གསུམ། དེ་ཡང་བསྡུས་ན་ལྟར་ན་དྲུག་
ཅུ་རྩ་བཞི། དེ་ཡང་བསྡུས་ན་ལུང་མ་བསྟན་གྱི་ལྟ་བ་བཅུ་བཞི། དེ་ཐམས་ཅད་ཀྱང་མདོར་བསྡུས་ན་རྟག་ཆད་ཀྱི་ལྟ་བ་གཉིས་སུ་འདུས་ཤིང། རྟག་པར་ལྟ་བ་ཕལ་ཆེ་བ་དག་ནི་ཐར་པ་ཡོད་པར་འདོད་ལ། ཆད་པར་ལྟ་བ་དག་ནི་ཐར་པ་ལ་སྐུར་བ་འདེབས་པར་བྱེད་
ཅིང། ཤི་ནས་བདག་རྒྱུན་ཆད་པར་འདོད་མི་འདོད་ཀྱི་ཁྱད་པར་མ་གཏོགས། གཉི་གའང་བདག་ཡོད་པར་འདོད་པ་ཤ་སྟག་གོ་དེ་ཡང་གྲངས་ཅན་པ་དང། བྱེ་བྲག་པ་དང། སྤྱོད་པ་བ་ལ་སོགས་པ་ནི་རྟག་པར་ལྟ་བ་ཡིན་ལ། རྒྱང་པན་པ་ལ་སོགས་པ་ནི་ཆད་པར་
ལྟ་བ་ཡིན་ཅིང། དེ་ཡང། གྲངས་ཅན་པ་ནི། ཤེས་བྱ་ཐམས་ཅད་ཉི་ཤུ་རྩ་ལྔར་གྲངས་ངེས་པར་འདོད་ལ། དེ་ཉིད་ཉི་ཤུ་རྩ་ལྔ་པོ་དེའི་འཇུག་པ་ཤེས་པས་འཁོར་བ་ལས་གྲོལ་བར་འདོད་པ་ཡིན་ཏེ། ཇི་སྐད་དུ་ཁོ་རང་གི་གཞུང་ལས། དེ་ཉིད་ཉི་ཤུ་ལྔར་ཤེས་ན། །རལ་
པའམ་མགོ་ཟླུམ་ཅོད་པན་ཅན། །གནས་ནི་གང་དང་གར་གནས་ཀྱང། །གྲོལ་འགྱུར་འདི་ལ་ཐེ་ཚོམ་མེད། །ཅེས་འབྱུང་བ་ལྟར་རོ། །དེ་ལ་དེ་ཉིད་ཉི་ཤུ་རྩ་ལྔ་པོ་དེ་ཡང་གང་ཞེ་ན། བདག་དང། གཙོ་བོ་དང། ཆེན་པོ་དང། ང་རྒྱལ་དང། དེ་ཙམ་ལྔ་དང། དབང་པོ་

[120A]༄༅། །བཅུ་གཅིག་དང། འབྱུང་བ་ལྔ་པོ་དག་ལ་ནི་དེ་ཉིད་ཉི་ཤུ་རྩ་ལྔ་ཞེས་བྱའོ། །དེ་ཡང་སྐྱེས་བུ་དང། བདག་དང། ཤེས་རིག་ཅེས་བྱ་བ་རྣམས་ནི་རྣམ་གྲངས་ཡིན་ལ། སྤྱི་དང། གཙོ་བོ་དང། རང་བཞིན་ཅེས་བྱ་བ་རྣམས་ནི་རྣམ་གྲངས་
ཡིན་ཅིང། བློ་དང། ཆེན་པོ་ཞེས་བྱ་བ་རྣམ་གྲངས་ཡིན་ལ། ང་རྒྱལ་དང། སྙམ་སེམས་པ་ཞེས་བྱ་བ་ནི་རྣམ་གྲངས་སོ། །དེ་ཙམ་ལྔ་ནི། སྒྲ་དང། རེག་བྱ་དང། རོ་དང། གཟུགས་དང། དྲིའོ། །དབང་པོ་བཅུ་གཅིག་ནི། བློའི་དབང་པོ་ལྔ་དང། ལས་ཀྱི་དབང་པོ་ལྔ་དང། ཡིད་ཀྱི་
དབང་པོའོ། །དེ་ལ་བློའི་དབང་པོ་ལྔ་ནི། རྣ་བ་དང། པགས་པ་དང། མིག་དང། ལྕེ་དང། སྣའི་དབང་པོ་རྣམས་སོ། །ལས་ཀྱི་དབང་པོ་ལྔ་ནི། ངག་དང། ལག་པ་དང། རྐང་པ་དང། རྐུབ་དང། འདོམས་སོ། །འབྱུང་བ་ལྔ་ནི། ནམ་མཁའ་རླུང། མེ། ཆུ། སའོ། །དེ་ལ་
གཙོ་བོ་ནི། རང་བཞིན་ཡིན་གྱི། རྣམ་འགྱུར་མིན་ལ། བློ། ང་རྒྱལ། དེ་ཙམ་ལྔ་སྟེ། བདུན་ནི། རང་བཞིན་དང། རྣམ་འགྱུར་གཉི་ག་ཡིན་ལ། ལྷག་མ་བཅུ་དྲུག་ནི། རང་བཞིན་མ་ཡིན་གྱི། རྣམ་འགྱུར་ཁོ་ནའོ། །སྐྱེས་བུ་ནི་རང་བཞིན་ཡང་མ་ཡིན་ལ། རྣམ་འགྱུར་
ཡང་མ་ཡིན་ནོ། །ཞེས་ཟེར་རོ། །དེ་ལྟར་ཡང། དབང་ཕྱུག་ནག་པོས། རྩ་བའི་རང་བཞིན་རྣམ་པར་འགྱུར་མིན་ལ། ཆེན་པོ་སོགས་བདུན་རང་བཞིན་རྣམ་འགྱུར་ཞིང། །བཅུ་དྲུག་པོ་ནི་རྣམ་པར་འགྱུར་བ་སྟེ། །སྐྱེས་བུ་རང་བཞིན་མ་ཡིན་རྣམ་འགྱུར་མིན། །ཞེས་བཤད་
དོ། །དེ་ལ་རང་བཞིན་ཞེས་པ་ནི། འབྲས་བུ་ནུས་པའི་ངོ་བོར་རང་གི་རང་བཞིན་དུ་གནས་པས་རང་བཞིན་ཞེས་བྱ་ལ། རང་ཉིད་རྒྱུའི་ངོ་བོ་ལས་རྣམ་པ་གཞན་དུ་གསལ་བར་མངོན་དུ་གྱུར་བའམ་སྐྱེས་པས་ན་རྣམ་འགྱུར་ཞེས་བྱའོ། །དེའི་ཕྱིར་གཙོ་བོ་ནི་རྒྱུ་ཁོ་ན་ཡིན་

[120B] ཆེན་པོ་ལ་སོགས་པ་བདུན་ནི། རྒྱུ་དང་འབྲས་བུ་གཉི་ག་ཡིན་ལ། ལྷག་མ་བཅུ་དྲུག་འབྲས་བུ་ཁོ་ན་ཡིན་གྱི་རྒྱུ་མ་ཡིན་ཞིང། སྐྱེས་བུ་ནི་རྒྱུ་འབྲས་གཉི་ག་མ་ཡིན་ནོ། །ཞེས་འདོད་དོ། །དེ་ལ་དེ་ཉིད་ཉི་ཤུ་རྩ་ལྔ་ཇི་ལྟར་འཇུག་པའི་ཚུལ་དང། དེ་མ་ཤེས་པས་
འཁོར་བར་འཁོར་བའི་ཚུལ་དང། ཤེས་ནས་ཇི་ལྟར་གྲོལ་བའི་ཚུལ་དང། བདག་དང་གཙོ་བོ་སྒྲུབ་པའི་རིགས་པ་དག་བརྗོད་པར་བྱ་སྟེ། འདི་ལྟར་དེ་ཡང་གཙོ་བོ་ནི། རྡུལ་མུན་པ་སྙིང་སྟོབས་གསུམ་ཆ་མཉམ་པའི་གནས་སྐབས་མི་གསལ་བའི་ངོ་བོར་གནས་པ་
ཡིན་ལ། རྣམ་འགྱུར་རྣམས་ནི་ཡོན་ཏན་གསུམ་ཆ་མི་མཉམ་པའི་གནས་སྐབས་སུ་གྱུར་པ་གསལ་བའི་རང་བཞིན་ཡིན་ནོ། །ཞེས་ཟེར་ལ། རྡུལ་མུན་སྙིང་སྟོབས་གསུམ་ནི་བདེ་བ་དང་བཏང་སྙོམས་དང་སྡུག་བསྔལ་གསུམ་མོ། །གཞན་ཡང་གསལ་བ་དང་མི་གསལ་བ་
གཉི་ག་ཡང་ཡུལ་ཡིན་ཏེ། ལོངས་སྤྱད་པར་བྱ་བའི་རང་བཞིན་ཡིན་པའི་ཕྱིར་རོ། །སྤྱིའང་ཡིན་ཏེ། སྐྱེས་བུ་ཐམས་ཅད་ཀྱིས་ཐུན་མོང་དུ་ལོངས་སྤྱད་པར་བྱ་བ་ཡིན་པའི་ཕྱིར། གྱད་དང། འབངས་མོ་བཞིན་ནོ། །སེམས་མེད་པའི་བདག་ཉིད་ཀྱང་ཡིན་ཏེ། བདེ་བ་དང་
སྡུག་བསྔལ་དང། རྨོངས་པ་ལམ་དུ་བྱ་བ་རིག་པར་བྱེད་པ་ཡིན་པའི་ཕྱིར་རོ། །སྐྱེ་བའི་ཆོས་ཅན་ཡང་ཡིན་ཏེ། འདི་ལྟར་གཙོ་བོས་ནི་བློ་སྐྱེད་པར་བྱེད་དོ། །བློས་ཀྱང་ང་རྒྱལ་དང། ང་རྒྱལ་ལས་ཀྱང་དེ་ཙམ་ལྔ་དང། དབང་པོ་བཅུ་གཅིག་གོ་དེ་ཙམ་གྱིས་འབྱུང་བ་ཆེན་
པོ་སྐྱེད་པར་བྱེད་པ་ཡིན་ནོ། །སྐྱེས་བུ་ནི་ལོངས་སྤྱོད་པ་པོ་དང། ཤེས་པ་དང་བཅས་པ་ལ་སོགས་པའི་སྒོ་ནས་ཇི་སྐད་བཤད་པ་ལས་ལྡོག་པའི་ཞེས་ཟེར་ཏེ། ཇི་སྐད་དུ། ཡོན་ཏན་གསུམ་དང་དབྱེ་བ་མེད་ཡུལ་དང། །སྤྱི་དང་སེམས་མེད་སྐྱེ་བའི་ཆོས་ཅན་ནི། །

[121A]༄༅། །གསལ་བ་དང་ནི་དེ་བཞིན་གཙོ་བོ་སྟེ། །དེ་བཞིན་དེ་ལས་ལྡོག་པའི་སྐྱེས་བུའོ། །ཞེས་བཤད་པ་ལྟར་རོ། །གཞན་ཡང་དབང་ཕྱུག་ནག་པོས། རྒྱུ་ལྡན་མ་རྟག་མ་ཁྱབ་པ། །བྱེད་བཅས་དུ་མ་རྟེན་པ་རྟགས། །ཆ་ཤས་དང་བཅས་གཞན་དབང་གསལ། །ལྡོག་
པ་དག་ནི་མི་གསལ་བའོ། །ཞེས་བཤད་ཅིང་དེ་ལ་དོན་ནི་འདི་ཡིན་ཏེ། གསལ་བ་ཉིད་ནི་རྒྱུ་དང་ལྡན་པ་ཡིན་ཏེ། གཙོ་བོས་རྒྱུ་དང་ལྡན་པ་ནི་བློའོ་ཞེས་བྱ་བ་ནས། དེ་ཙམ་གྱིས་རྒྱུ་དང་ལྡན་པ་ནི་འབྱུང་བའོ་ཞེས་བྱ་བའི་བར་རོ། །མི་གསལ་བ་ནི་དེ་ལྟ་བུ་མ་ཡིན་ཏེ། དེ་ནི་གང་
ལས་ཀྱང་མ་སྐྱེས་པའི་ཕྱིར་རོ། །དེ་བཞིན་དུ་གསལ་བ་ནི་མི་རྟག་པ་ཡིན་ཏེ། སྐྱེ་བའི་ཆོས་ཅན་ཡིན་པའི་ཕྱིར་རོ། །དེ་ལྟར་མི་གསལ་བ་ནི་མ་ཡིན་ཏེ། དེ་ནི་སྐྱེ་བ་དང་མི་ལྡན་པའི་ཕྱིར་རོ། །ཇི་ལྟར་གཙོ་བོ་དང། སྐྱེས་བུ་དེ་དག་ནི་ལྷ་ཡུལ་དང། ས་སྟེང་དང་བར་སྣང་
ཐམས་ཅད་དུ་ཁྱབ་པ་ཉིད་ཀྱིས་འཇུག་པ་དེ་བཞིན་དུ་གསལ་བ་ནི་མི་འཇུག་པ་སྟེ། དེ་དག་ནི་མ་ཁྱབ་པ་ཡིན་ནོ། །ཇི་ལྟར་འཁོར་བའི་ཚེ། བློ་དང། ང་རྒྱལ་དང། དབང་པོའི་མཚན་ཉིད་ཅན་བྱང་བ་རྣམ་པ་བཅུ་གསུམ་དང་ལྡན་པ། ཕྲ་བའི་ལུས་ལ་བརྟེན་པའི་གསལ་བ་འཁོར་
བ་དེ་བཞིན་དུ། མི་གསལ་བ་ནི་མ་ཡིན་ཏེ། དེ་ནི་ཁྱབ་པ་ཉིད་ཀྱིས་བྱ་བ་དང་བཅས་པ་ཉིད་དུ་མི་རུང་བའི་ཕྱིར་རོ། །བློ་དང་ང་རྒྱལ་ལ་སོགས་པའི་བྱེ་བྲག་གི་གསལ་བ་རྣམ་པ་མི་འདྲ་བ་དུ་མ་དམིགས་ལ། མི་གསལ་བ་ནི་མ་ཡིན་ཏེ། དེ་ནི་རང་བཞིན་གཅིག་ཏུ་ཡོད་པ་ན་འཇིག་རྟེན་
གསུམ་གྱི་རྒྱུ་ཡིན་པའི་ཕྱིར་རོ། །གསལ་བ་ནི་དེ་ལ་བརྟེན་པ་ཡང་ཡིན་ཏེ། གང་ཞིག་གང་ལས་སྐྱེ་བ་དེ་ནི་དེ་ལ་བརྟེན་པ་ཡིན་པའི་ཕྱིར་རོ། །མི་གསལ་བ་ནི་དེ་ལྟ་མ་ཡིན་ཏེ། དེ་ནི་འབྲས་བུ་མ་ཡིན་པས་གང་ལའང་མི་བརྟེན་པའི་ཕྱིར་རོ། །གསལ་བ་རྣམས་ནི་འགྲོ་བ་ཡིན་ཏེ་

[121B] འདི་ལྟར་འཇིག་པའི་ཚེ། འབྱུང་བ་རྣམས་ནི་དེ་ཙམ་ལ་ཐིམ་མོ། །དེ་ཙམ་ནི་དབང་པོ་ལ་ཐིམ་པ་ལ་སོགས་པའི་སྒོ་ནས་སྐྱེ་བའི་རིམ་པ་བཞིན་ཐིམ་ནས་མཐར་གཙོ་བོའི་ངང་དུ་ཐིམ་པར་འགྱུར་ཏེ། དེ་ལྟར་ན། དེ་ཉིད་ཉི་
ཤུ་རྩ་ལྔ་ལས། རྣམ་འགྱུར་དག་འཇུག་པ་དང་ལྡོས་པའི་ཚུལ་ནི་དེ་ལྟར་ཡིན་ན། གཙོ་བོ་ནི་གང་ལ་ཡང་ཐིམ་པ་མ་ཡིན་ཏེ། དེ་ལ་རྒྱུ་མེད་པའི་ཕྱིར་རོ། །གསལ་བ་དང་ནི་ཆ་ཤས་དང་བཅས་པ་ཡིན་ཏེ། སྒྲ་དང། རེག་དང། རོ་དང། གཟུགས་དང། དྲིའི་བདག་ཉིད་ཀྱི་ཆ་ཤས་
རྣམས་དང་ལྡན་པའི་ཕྱིར་རོ། །གཙོ་བོ་ནི་དེ་ལྟ་མ་ཡིན་ཏེ། རྟག་པ་གཅིག་པུ་ཡིན་པའི་ཕྱིར་རོ། །གཞན་ཡང་དཔེར་ན་ཕ་བསོན་པ་ན། བུ་ལ་རང་དབང་ཡོད་པ་མ་ཡིན་པ་དེ་བཞིན་དུ། གསལ་བ་ནི་རྒྱུའི་རྣམ་པ་ཐམས་ཅད་ལ་རག་ལས་པའི་ཕྱིར་གཞན་དབང་ཡིན་ནོ། །མི་གསལ་བ་དེ་ལྟ་མ་ཡིན་ཏེ། དེ་ནི་རྟག་ཏུ་རྒྱུ་ལ་རག་མ་ལས་པའི་ཕྱིར་རོ། །དེ་ཡང་གང་ཞིག་གང་གི་འབྲས་བུར་གྱུར་པ་དེ་དག་ནི་མ་སྐྱེས་པའི་སྔ་རོལ་ནས་རྒྱུ་ལ་ནུས་པའི་ངོ་བོར་ཡོད་པ་ཡིན་ཏེ། གང་གི་ཕྱིར་ཏིལ་ལ་ཏིལ་མར་ནུས་པའི་ངོ་བོར་ཡོད་པ་མ་ཡིན་ན། བྱེ་མ་དག་འཁྲུལ་འཁོར་གྱིས་བརྩིར་བ་
ལས་ཀྱང་ཅིའི་ཕྱིར་ཏིལ་མར་མི་འབྱུང། དེ་བས་ན་རྒྱུའི་བདག་ཉིད་ལ་འབྲས་བུ་སྔར་ཡོད་པ་མ་ཡིན་པ་དེའི་ཚེ། ནམ་མཁའི་པད་མ་བཞིན་དུ། དེ་སུས་ཀྱང་བྱེད་པར་མི་འགྱུར་རོ། །དེ་ལྟ་ན་ཡང་མ་སྐྱེས་པའི་སྔ་རོལ་དུ་གསལ་བའི་ངོ་བོ་བས་ནི་ཡོད་པ་མ་ཡིན་ཏེ། སྐྱེ་བ་དོན་མེད་
པར་ཐལ་བའི་ཕྱིར་རོ། །དེའི་ཕྱིར་དང་པོ་ནས་རྒྱུའི་བདག་ཉིད་ལ་ནུས་པའི་ངོ་བོ་ཡོད་པ་གང་ཡིན་པ་དེ་ཉིད་རྐྱེན་གྱིས་མངོན་པར་གསལ་བར་བྱས་པ་ལ་འབྲས་བུ་སྐྱེས་པ་ཞེས་ཐ་སྙད་དུ་བྱའོ། །ཞེས་ཟེར་རོ། །དིང་སང་གང་རིའི་ཁྲོད་ཀྱི་མཁས་རློམ་གང་དག་རྒྱུའི་དུས་ན་འབྲས་

[122A]༄༅། །བུ་གཏན་ནས་མེད་པ་མ་ཡིན་ཏེ། རྒྱུས་སྐྱེས་མ་ནུས་པར་ཐལ་བའི་ཕྱིར་དང། ལྕགས་བཞིན་དུ་བོང་བ་ལ་སོགས་བདག་ཀྱང་གསེར་འགྱུར་གྱི་རྩི་དང་ཕྲད་པ་ན། གསེར་དུ་འགྱུར་པར་ཐལ་བའི་ཕྱིར་རོ། །རྒྱུའི་དུས་ན་འབྲས་བུ་དངོས་སུ་ཡོད་པའང་མ་ཡིན་
ཏེ། རྒྱུ་དོན་མེད་པར་ཐལ་བའི་ཕྱིར་རོ། །ཞེས་སྨྲ་བ་དེ་དག་ཀྱང་གྲངས་ཅན་གྱི་རིང་ལུགས་འདི་ཉིད་གསལ་བར་འོངས་པ་ཡིན་ནོ། །དེ་ལ་སེར་སྐྱ་བདག་གིས་ཇི་སྐད་བཤད་པའི་མཚན་ཉིད་དང་ལྡན་པའི་གཙོ་བོ་ཡོད་པ་ཉིད་དུ། སྒྲུབ་པ་ལ་ལྡན་པའི་སྦྱོར་བ་ལྔ་སྨྲས་ཏེ། ཇི་སྐད་
དུ། ཁྱད་པར་ཚད་ཕྱིར་རྗེས་འགྲོའི་ཕྱིར། །ནུས་པའི་སྒོ་ནས་འཇུག་པའི་ཕྱིར། །རྒྱུ་དང་འབྲས་བུ་དབྱེར་ཡོད་ཕྱིར། །རང་བཞིན་སྣ་ཚོགས་དབྱེར་མེད་ཕྱིར། །མི་གསལ་བ་ཡི་རྒྱུ་ཡོད་དོ། །ཞེས་བཤད་པ་ལྟ་བུའོ། །དོན་འདི་ཡིན་ཏེ། གཙོ་བོ་ནི་ཡོད་པ་ཡིན་ཏེ། ཁྱད་པར་རྣམས་ལ་ཚད་
ཡོད་པའི་ཕྱིར་རོ། །འཇིག་རྟེན་འདི་ན་གང་ལ་བྱེད་པ་པོ་ཡོད་པ་དེ་ལ་ཚད་ཡོད་པར་མཐོང་སྟེ། དཔེར་ན་རྫ་མཁན་དག་འཇིམ་གོང་ལས་བྲེའུ་ཆུང་བཅུ་ཤོང་པ་ལ་སོགས་པའི་ཚད་དང་ལྡན་པའི་བུམ་པ་བྱེད་པ་བཞིན་ནོ། །ཆེན་པོ་ལ་སོགས་པའི་གསལ་བ་འདི་དག་ཀྱང་བློ་གཅིག་
དབང་རྒྱལ་གཅིག་དང། དེ་ཙམ་ལྔ་དང། དབང་པོ་བཅུ་གཅིག་དང། འབྱུང་བ་ལྔ་ཤེས་བྱ་བའི་ཚད་དང་ལྡན་པར་མཐོང་ངོ། །དེའི་ཕྱིར་གང་ལས་ཚད་དང་ལྡན་པའི་གསལ་བ་སྐྱེ་བར་བྱེད་པའི་གཙོ་བོ་ཡོད་པར་རྗེས་སུ་དཔག་པ་ལས་བསྒྲུབ་པར་བྱའོ། །རིགས་པ་འདི་ལས་ཀྱང་གཙོ་བོ་
ཡོད་དེ། ཁྱད་པར་རྣམས་རྗེས་སུ་འགྲོ་བ་མཐོང་བའི་ཕྱིར་རོ། །གང་རིགས་དང་ལྡན་པར་དམིགས་པ་ཡང་ཡིན་པ་དེ་ནི། དེའི་བདག་ཉིད་ཀྱི་རྒྱུ་ལས་བྱུང་བ་ཡིན་ཏེ། དཔེར་ན་བུམ་པ་དང་ཁམ་ཕོར་ལ་སོགས་པའི་ཁྱད་པར་འཇིམ་པའི་རིགས་དང་ལྡན་པ་དེ་དག་ནི་

[122B] །གསལ་བའི་ཁྱད་པར་འདི་ཡང་བདེ་བ་དང། སྡུག་བསྔལ་དང། རྨོངས་པ་ལ་སོགས་པའི་རིགས་དང་ལྡན་པར་དམིགས་སོ། །གང་ལས་ཞེ་ན། རབ་ཏུ་དང་བ་དང། གདུང་བ་དང། ཞུམ་པ་ལ་སོགས་པའི་འབྲས་བུ་དམིགས་པའི་ཕྱིར་
རོ། །འདི་ལྟར་སྙིང་སྟོབས་ཀྱི་འབྲས་བུ་ནི། རབ་ཏུ་དང་བ་དང། ཡང་བ་དང། ཞེན་པ་དང། འཕེལ་བ་དང། དགའ་བ་རྣམས་ཡིན་ནོ། །རྔུལ་གྱི་འབྲས་བུ་ནི། གདུང་བ་དང། སྐེམས་པ་དང། ཐ་དད་པ་དང། རེངས་པ་དང། སྐྱོ་བ་རྣམས་ཡིན་ནོ། །མུན་པའི་འབྲས་བུ་ནི། ཞུམ་པ་དང་
སྒྲིབ་པ་དང། སྡོམ་པ་དང། རྣམ་པར་འཚེ་བ་དང། ལྕི་བ་རྣམས་ཡིན་ནོ། །དེས་ན་ཆེན་པོ་ལ་སོགས་པ་དེ་དག་ཐམས་ཅད་ཀྱི་འབྲས་བུ་ནི། རབ་ཏུ་དང་བ་དང། ཡང་བ་ལ་སོགས་པ་དམིགས་པ་དེ་ལྟ་བས་ན། འདི་ནི་བདེ་བ་དང། སྡུག་བསྔལ་དང། རྨོངས་པ་རྣམ་པ་གསུམ་པོ་རྣམས་
ཀྱི་གནས་ལུགས་ཀྱི་ཁྱད་པར་ཡིན་ནོ། །ཞེས་ངེས་པར་བྱའོ། །དེས་ན་འདི་དག་ནི་རབ་ཏུ་དང་བ་ལ་སོགས་པའི་འབྲས་བུ་ལས་བདེ་བ་ལ་སོགས་པ་དང་ལྡན་པ་ཉིད་དུ་གྲུབ་ཅིང། དེའི་རྗེས་སུ་འགྲོ་བ་ལས་ཀྱང་བདེ་སོགས་དེའི་བདག་ཉིད་ཀྱི་རང་བཞིན་ལས་བྱུང་བ་ཉིད་དུ་གྲུབ་བོ། །དེ་གྲུབ་
པ་ན་ཡང་ཤུགས་ཀྱིས་རང་བཞིན་གང་ཡིན་པར་ནི་གཙོ་བོ་ཡིན་ནོ། །ཞེས་བྱ་བའི་གྲུབ་བོ། །གཞན་ཡང་ནུས་པའི་སྒོ་ནས་འཇུག་པའི་ཕྱིར། ཞེས་བྱ་བ་འདི་ལས་ཀྱང་གཙོ་བོ་ཡོད་པ་ཡིན་ཏེ། འཇིག་རྟེན་འདི་ཉིད་ནི། གང་ཞིག་དོན་གང་ལ་འཇུག་པ་དེ་ནི། དེ་ལ་ནུས་པ་ཡིན་ཏེ། དཔེར་ན་
ཐག་པ་སྣམ་བུ་བྱེད་པ་ལ་འཇུག་པ་བཞིན་ནོ། །དེའི་ཕྱིར་གང་གིས་གསལ་བ་སྐྱེད་པར་བྱེད་པའི་གཙོ་བོའི་ནུས་པ་ཡོད་དོ། །ཞེས་བསྒྲུབ་པར་བྱའོ། །ནུས་པ་དེ་ཡང་རྟེན་མེད་པ་ཅན་མ་ཡིན་ཏེ། དེའི་ཕྱིར་གང་ལ་ནུས་པ་འཇུག་པར་བྱེད་པའི་གཙོ་བོ་ཡོད་དོ། །འདི་ལས་ཀྱང་གཙོ་བོ་ཡོད་

[123A]༄༅། །པ་ཡིན་ཏེ། རྒྱུ་དང་འབྲས་བུ་རྣམ་པར་དབྱེར་ཡོད་པའི་ཕྱིར་རོ། །རྟེན་འདི་ནི་རྒྱུ་དང་འབྲས་བུ་དག་གི་རྣམ་པར་དབྱེ་པ་མཐོང་སྟེ། འདི་ལྟ་སྟེ། དཔེར་ན། འཇིམ་པའི་གོང་བུ་ནི་རྒྱུ་ཡིན་ལ། བུམ་པ་ནི་འབྲས་བུ་ཡིན་པ་བཞིན་ནོ། །དེ་ཡང་འཇིམ་པའི་
གོང་བུ་ལས་ཐ་དད་པའི་ངོ་བོ་ཡིན་ཏེ། འདི་ལྟར་བུམ་པས་ནི་སྤྲང་རྩི་དང། ཆུ་དང་འོ་མ་འཛིན་པར་ནུས་ཀྱི་འཇིམ་པའི་གོང་བུས་ནི་མ་ཡིན་ནོ། །དེ་ལྟར་ན་ཆེན་པོ་ལ་སོགས་པའི་འབྲས་བུ་འདི་དག་མཐོང་ནས། གང་ལས་ཆེན་པོ་ལ་སོགས་པ་འདི་དག་སྐྱེད་པར་བྱེད་
པའི་རྒྱུ་གཙོ་བོ་ཡོད་དོ་ཞེས་སྒྲུབ་བོ། །རིགས་པ་འདི་ལས་ཀྱང་གཙོ་བོ་ཡོད་དེ། རང་བཞིན་སྣ་ཚོགས་དབྱེར་མེད་པའི་ཕྱིར་རོ། །རང་བཞིན་སྣ་ཚོགས་ཞེས་བྱ་བ་ནི་འཇིག་རྟེན་གསུམ་ལ་བརྗོད་དེ། འདི་དག་ནི་འཇིག་པའི་དུས་ན་འགའ་ཞིག་ཏུ་དབྱེར་མེད་པར་འགྱུར་བ་
ཏེ། འདི་ལྟར་འབྱུང་བ་ལྔ་ནི། དེ་ཙམ་ལྔ་ལ་དབྱེར་མེད་པར་འགྱུར་རོ། །དེ་ཙམ་དང་དབང་པོ་དག་ནི་ང་རྒྱལ་ལ། ང་རྒྱལ་ནི་བློ་ལ། བློ་ནི་གཙོ་བོ་ལ་དབྱེར་མེད་པར་འགྱུར་རོ། །དེའི་ཕྱིར་དེ་ལྟར་ན། འཇིག་པའི་དུས་སུ་འཇིག་རྟེན་གསུམ་གང་དུ་དབྱེར་མེད་པར་འགྱུར་བ་དང། ཐིམ་
པར་འགྱུར་བའི་གནས་ཞིག་མེད་ན་ནི། འདི་དག་འཇིགས་པ་མི་སྲིད་པར་འགྱུར་བས་དེ་ལྟ་བུའི་གནས་ཞིག་ཡོད་ལ། དེ་ཡང་གཙོ་བོ་ལས་གནས་མ་ཡིན་པའི་ཕྱིར། གཙོ་བོ་ཡོད་པར་གྲུབ་བོ་ཞེས་ཟེར་རོ། །སྐྱེས་བུ་ནི་བདག་དང་ཤེས་པ་དང། སེམས་པ་ཅན་ཞེས་བྱ་བ་དག་དང་
རྣམ་གྲངས་སུ་འདོད་ལ། དེ་ཡང་དགེ་བ་དང་མི་དགེ་བའི་ལས་ཀྱི་འབྲས་བུ་གཙོ་བོས་དྲངས་པའི་བྱེད་པོ་ཡིན་གྱི། ལས་རྣམས་ཀྱི་བྱེད་པ་པོ་ནི་མ་ཡིན་ཏེ། གཙོ་བོ་ཉིད་ཐམས་ཅད་ཀྱི་བྱེད་པ་པོ་ཡིན་ནོ་ཞེས་བྱ་བ་ནི་གྲུབ་པའི་མཐའ་ཡིན་ཅིང། སྐྱེས་བུ་དེ་ནི། རྟག་པ་དང། གཅིག་པུ་

[123B] ཁྱབ་པ་དང། ཡུལ་རྣམས་ལ་ལྟ་བར་བྱེད་པ་པ་ཡང་ཡིན་ཅིང། སྐྱེས་བུ་ཡུལ་ལ་ལྟ་བའི་ཚུལ་ནི། སྐྱེས་བུ་ཉིད་ལ་ཡུལ་གྱི་རྣམ་པ་འཆར་བ་ཡང་མིན་ལ། མིག་ལ་སོགས་པའི་ཤེས་པ་ཐ་དད་བདག་གིས་རང་རང་གི་དབང་པོ་ལ་བརྟེན་ཏེ། ཡུལ་ལ་སོ་སོར་ལོངས་སྤྱོད་པ་ཡང་མ་ཡིན་གྱི། ཇི་
ལྟར་རྒྱལ་པོ་ཕོ་བྲང་གི་ལན་ཀན་ཐ་དད་པ་དག་ནས་ཀྱེད་མོས་ཚལ་ཐ་དད་པ་དག་གི་དཔལ་ལ་ལྟ་བར་བྱེད་པ་བཞིན་དུ། སྐྱེས་བུ་གཅིག་ཉིད་མིག་གི་དབང་པོའི་སྒོ་ནས་གཟུགས་ལ་ལྟ་བར་བྱེད་ཅིང། རྣ་བའི་སྒོ་ནས་སྒྲ་ཉན་པར་བྱེད་དོ་ཞེས་བྱ་བ་ལ་སོགས་པ་ཉིད་ཀྱི་ཚུལ་གྱིས་ཡུལ་ལ་ལྟ་
པར་བྱེད་པ་ཡིན་ཅིང། དེ་ཡང་བློའི་མེ་ལོང་ཆེན་པོ་ལ་ཡུལ་གྱི་གཟུགས་བརྙན་འཕེས་ཤིང། དེ་ཉིད་སྐྱེས་བུ་ལ་སྣང་བའི་སྒོ་ནས་སྐྱེས་བུ་ཡུལ་ལ་ལོངས་སྤྱོད་པ་ཡིན་ཅིང། གང་ཡུལ་གྱི་རྣམ་པ་ཤར་བ་དེ་ཉིད་ཀྱིས་ཡུལ་མཐོང་བ་མ་ཡིན་ཅིང། ཡུལ་མཐོང་བ་པོ་དེ་ཉིད་ལ་ཡུལ་ཀྱི་རྣམ་བ་ཤེས་
པ་མ་ཡིན་ནོ་ཞེས་ཟེར་རོ། །དེ་ལྟ་བུའི་བདག་ཤེས་རིག་གི་སྐྱེས་བུ་དེ་ཉིད་སྒྲུབ་པར་བྱེད་པའི་རིགས་པ་ནི་འདི་ལྟར། མིག་ལ་སོགས་པ་ནི་གཞན་གྱི་དོན་བྱེད་དེ། འདུས་ཤིང་བསགས་པའི་ཕྱིར། དཔེར་ན། མལ་ཆ་དང་སྟན་གཞིན། ཞེས་བྱ་བ་ཡིན་ལ། རིགས་པ་འདིས་མིག་ལ་སོགས་པ་དག།།
བདག་གི་དགོངས་པ་སྒྲུབ་ནུས་ཀྱི་བདག་གི་བར་གྲུབ་པ་ན། དེ་དག་ལ་ལོངས་སྤྱོད་པ་པོའི་བདག་ཡོད་པར་འབད་པ་མེད་པ་ཉིད་དུ་གྲུབ་སྙམ་དུ་བསམས་པའོ། །སྦྱོར་བ་འདི་དག་གི་དོན་ཀྱང་ཁོ་བོས་ཚད་མ་ཡིད་ཀྱི་མུན་སེལ་དུ་རྒྱས་པར་བཤད་ཟིན་ཏོ། །གལ་ཏེ་སྐྱེས་བུ་ནི། སེམས་པ་
ཅན་ཡིན་ཅིང། བློ་ནི་བེམས་པོའི་བདག་ཉིད་ཡིན་ན། བློ་དང་སེམས་ལ་དེ་ལྟ་བུའི་ཁྱད་པར་ཡོད་པར་ཅིས་འགྲུབ་ཅེ་ན། བློ་དང་བདེ་བ་ལ་སོགས་པ་ནི་སེམས་མེད་པ་ཡིན་ཏེ། སྐྱེ་འཇིག་དང་ལྡན་པའི་ཕྱིར། དཔེར་ན། གཟུགས་དྲི་ལ་སོགས་པ་བཞིན། ཞེས་བྱ་བ་ཉིད་ཀྱིས་སྒྲུབ་པར་

[124A]༄༅། །བྱེད་ལ། འདི་ནི་རྒྱས་པར་གཞན་དོན་ལེའུ་སྐབས་སུ་རྣམ་པར་གཅོད་པར་འགྱུར་རོ། །གཞན་ཡང་གྲངས་ཅན་པ་དག་རང་བཞིན་འགྱུར་བ་ལས་བྱུང་བའི་མཚན་ཉིད་ནི་ལྔ་བཅུའོ་ཞེས་སྨྲ་སྟེ། འདི་ལྟར་མགུ་བ་ནི་དགུའོ། །གྲུབ་པ་ནི་བརྒྱད་དོ། །ནུས་པ་ནི་ཉི་ཤུ་
རྩ་བརྒྱད་དོ། །ཕྱིན་ཅི་ལོག་པ་ནི་ལྔ་སྟེ། དེ་ལྟར་ན་ལྔ་བཅུའོ། །དེ་ལ་ཆུ་དང། ཆུ་རྒྱུན་དང། ཆུ་བོ་དང། ཆར་འབབ་པ་དང། ལེགས་པར་བརྒལ་པ་དང། གཞན་མ་ཡིན་པ་དང། མིག་བཟང་བ་དང། འོད་ཅན་དང། ལུས་མཆོག་ཅེས་བྱ་བ་ནི། མགུ་བ་དགུ་ཡིན་ཏེ། ཡོངས་སུ་མཉེས་པ་ཞེས་བྱ་
བའམ། ཚིམ་པ་ཞེས་བྱ་བའི་ཐ་ཚིག་གོ་དེ་ཡང་རང་བཞིན་ལས་འབྲས་བུ་ཐོབ་པ་ཡིན་གྱི། སྐྱེས་བུས་བྱས་པ་ནི་མ་ཡིན་ནོ། །ཞེས་དེ་ལྟར་གང་གིས་མཐོང་བ་དེ་ནི། ཡོངས་སུ་དགའ་བ་ཐར་པ་ལ་སོགས་པའི་ཡུལ་ལས་སྐྱེ་བར་འགྱུར་བ་ནི་ཆུ་ཞེས་བྱའོ། །ཉེ་བར་ལེན་པ་ལས་འབྲས་
བུ་འཐོབ་ཀྱི། སྐྱེས་བུས་བྱས་པ་ནི་མ་ཡིན་ནོ། །ཞེས་ཤེས་ནས་ཐར་པ་ལ་སོགས་པའི་ཡུལ་ལ་ཡོངས་སུ་དགའ་བ་སྐྱེ་བར་འགྱུར་བ་ནི་ཆུ་རྒྱུན་ཞེས་བྱའོ། །དུས་ཀྱིས་འབྲས་བུ་འཐོབ་ཀྱི་སྐྱེས་བུས་བྱས་པ་ནི་མ་ཡིན་ནོ་ཞེས་ཤེས་པ་སོགས་ནི་ཆུ་བོའོ། །སྐལ་བས་འབྲས་བུ་འཐོང་ཀྱི་
སྐྱེས་བུས་བྱས་པ་མ་ཡིན་ནོ་ཞེས་ཤེས་པ་སོགས་ནི་ཆར་འབབ་པ་ཞེས་བྱའོ། །ཡུལ་ལ་སོགས་པ་ཉེ་བར་སྒྲུབ་པའི་སྐྱོན་མཐོང་ནས་གང་ཐར་པ་ལ་སོགས་པ་ལ་ཡོངས་སུ་དགའ་བ་དེ་ནི་ལེགས་པར་བརྒལ་བ་ཞེས་བྱའོ། །ཀུན་ཏུ་བསྲུང་བའི་སྐྱོན་མཐོང་ནས་ཐར་པ་ལ་སོགས་པ་ལ་
ཡོངས་སུ་དགའ་བ་དེ་ནི། གཞན་མ་ཡིན་པ་ཞེས་བྱའོ། །དེ་ལྟར་ཐར་པ་སོགས་ལ་ཡོངས་སུ་དགའ་བས་ཏིང་ངེ་འཛིན་བསྐྱེད་དེ་ཐར་པ་མཐོང་བ་ནི་མིག་བཟང་བ་ཞེས་བྱའོ། །དབང་པོ་ལས་འདས་པ་མཐོང་བ་ནི་འོད་ཅན་ཞེས་བྱའོ། །རྣམ་པར་འཚེ་བའམ་སྐྱོན་མཐོང་ནས་ཐར་པ་

[124B] ལུས་མཆོག་ཅེས་བྱ་སྟེ། དེ་དག་ནི་མགུ་བ་རྣམ་པ་དགུ་ཡིན་ནོ། །དེ་བཞིན་དུ་ཡེ་ཤེས་ལས་སྐྱེ་བའི་གྲུབ་བ་ནི་བརྒྱད་དེ། འདི་ལྟ་སྟེ། སྒྲོལ་བ་པོ་དང། ལེགས་པར་སྒྲོལ་བ་པོ་དང། སྒྲོལ་བའི་མཐར་ཕྱིན་པ་དང། དགའ་བ་དང། རབ་ཏུ་དགའ་བ་དང་
མགུ་བར་གྱུར་པ་དང། ཉམས་དགའ་བ་དང། མཆོག་ཏུ་དགའ་བ་ཞེས་བྱ་བ་སྟེ། ཡེ་ཤེས་ལ་བརྟེན་ནས་གྲུབ་པའི་ཕྱིར་དང། རང་གཞན་ལ་ཕན་པ་སྒྲུབ་པའི་ཕྱིར་ན། གྲུབ་པ་ཞེས་བྱའོ། །དེ་ལ་ཤེས་པ་གང་དཔྱད་པ་བྱས་ནས་སྐྱེ་བ་ན། སྒྲོལ་བ་པོ་ཞེས་བྱའོ། །ཐོས་པ་ལ་སོགས་པ་
དག་གི་ཤེས་པ་ནི། ལེགས་པར་གྲོལ་བ་པོ་ཞེས་བྱའོ། །བརྗོད་བྱ་དང། རྗོད་བྱེད་སྔོན་དུ་སོང་བའི་བླ་མས་བསྟན་པ་ལས་སྐྱེས་པའི་ཤེས་པ་དེ་ནི་སྒྲོལ་བའི་མཐར་ཕྱིན་པ་ཞེས་བྱའོ། །གྲང་བ་དང་ཚ་བ་ལྡོག་པའི་ཐབས་ཤེས་པ་ནི་དགའ་བ་ཞེས་བྱའོ། །ནང་གི་བདག་ཉིད་ཀྱི་རླུང་དང་མཁྲིས་པ་
དང་བད་ཀན་ལ་སོགས་པའི་ནད་གང་བདག་ཉིད་དམ་བླ་མ་ལས་སྐྱེས་པའི་ལྡོག་པའི་ཐབས་ཤེས་པ་གྲུབ་པ་དེ་ནི་རབ་ཏུ་དགའ་བ་ཞེས་བྱའོ། །དེ་བཞིན་དུ་གང་དང་པོ་འབྱུང་བ་ལས་གྱུར་པའི་མི་དང། བྱོལ་སོང་དང། རི་དྭགས་དང། སྦྲུལ་ལ་སོགས་པའི་རྒྱུ་མཚན་ལས་བྱུང་ཞིང། སྐྱེས་
པས་འཇིགས་པ་དང། འཐབ་རྩོད་དང། རྡོག་པ་ལ་སོགས་པའི་སྡུག་བསྔལ་རྣམས་བཅོས་པའི་ཐབས་ཤེས་པ་གྲུབ་པ་དེ་ནི་མགུ་པར་གྱུར་བ་ཞེས་བྱའོ། །དེ་བཞིན་དུ་སྐལ་བ་དང་ལྡན་པའི་རྒྱུ་ཅན་གྱི་བདེ་བ་ལ་དམིགས་པ་ལ་སོགས་པས་ཚངས་བར་སྤྱོད་པའི་ཤས་པ་དེ་ནི་ཉམས་དགའ་བ་
ཞེས་བྱའོ། །དེ་བཞིན་དུ་གང་ལྡང་བ་དང། ཕྱག་འཚལ་བ་དང། སྐྲ་དང་ཁ་སྤུ་བྲེགས་པ་ལ་སོགས་པ་སྒྲུབ་པར་བྱེད་པའི་ཤེས་པ་དེ་ནི། རྟག་ཏུ་དགའ་བ་ཞེས་བྱ་སྟེ། འདི་དག་ནི་གྲུབ་པ་བརྒྱད་ཡིན་ནོ། །ཡང་འོན་པ་དང། མཛེ་ནད་དང། དམུས་ལོང་གི་ངོ་བོ་དང། བེམས་པོ་ཉིད་དང་

[125A]༄༅། །དྲི་མི་ཞིམ་པ་ཉིད་དང། གྲུམ་པོ་ཉིད་དང། རྟག་སྐམ་ཅན་དང། མ་ནིང་དང། ལག་པ་ཉམས་པ་དང། ལྐུགས་པ་དང། ཤེས་པ་ཉམས་བ་ཞེས་བྱ་བ་འདི་དག་གིས་གྲངས་ཇི་ལྟ་བ་བཞིན་དུ་ལྤགས་པ་དང། མིག་དང་ལྕེ་དང། སྣ་ལ་སོགས་པ་དང། ངག་དང་
ལག་པ་དང། རྐང་པ་དང། བཤང་ལམ་དང། འདོམས་ཞེས་བྱ་བའི་དབང་པོ་ལ་གནོད་པ་འདི་དག་ནི་ནུས་པ་བཅུ་གཅིག་གོ་དེ་བཞིན་དུ་ཆུ་མ་ཡིན་པ་དང། ཆུ་རྒྱུན་མ་ཡིན་པ་དང། ཆུ་བོ་མ་ཡིན་པ་དང། ཆར་འབབ་པ་མ་ཡིན་པ་དང། ལེགས་པར་བརྒལ་བ་མ་ཡིན་པ་དང། གཞན་
མ་ཡིན་པ་མ་ཡིན་པ་དང། བཟང་པོ་མ་ཡིན་པ་དང། འོད་ཅན་མ་ཡིན་པ་དང། ལུས་མཆོག་མ་ཡིན་པ་ཞེས་བྱ་བ་སྟེ། དེ་ཡང་རང་བཞིན་རྟག་ཏུ་ཡོད་དུ་ཟིན་ཀྱང་དེ་མ་ཤེས་པས་ཐར་བ་ལ་སོགས་པ་ལ་དགའ་བ་མི་སྐྱེ་བ་ནི། ཆུ་མ་ཡིན་པ་ཞེས་བྱ་བ་ལ་སོགས་པ་ནས། རྣམ་
པར་འཚེ་བ་མཐོང་ཡང་ཐར་པ་ལ་སོགས་པ་ལ་དགའ་བ་མི་སྐྱེ་བ་ནི། ལུས་མཆོག་མ་ཡིན་པ་ཞེས་བྱ་བའི་བར་དུའོ། །དེ་བཞིན་དུ་སྒྲོལ་བ་པོ་མ་ཡིན་པ་དང། ལེགས་པར་སྒྲོལ་བ་མ་ཡིན་པ་ཞེས་བྱ་བ་ལ་སོགས་པ་གྲུབ་པ་བརྒྱད་ལ་གནོད་པ་སྟེ། དེ་ཡང་ཤེས་པ་གང་
དཔྱད་པ་བྱས་ནས་སྐྱེ་བ་མ་ཡིན་པ་དེ་ནི་སྒྲོལ་བ་པོ་མ་ཡིན་པ་ཞེས་བྱ་བ་ནས་ཇི་སྲིད་གཡོ་སྒྱུ་དང་སེར་སྣ་སོགས་ལ་རིགས་པའི་དོན་མི་དམིགས་པ་ནི་རྟག་ཏུ་དགའ་བ་མ་ཡིན་པ་ཞེས་བྱའོ། །ཞེས་བྱ་བའི་བར་དུ་སྟེ་དེ་ལྟར་ན་འདི་དག་ནི་ནུས་པ་ཉི་ཤུ་རྩ་བརྒྱད་ཅེས་བྱའོ། །ཕྱིན་
ཅི་ལོག་རྣམ་པ་ལྔ་ནི་འདི་ལྟ་སྟེ། མུན་པ་དང། རྨོངས་པ་དང། རྨོངས་པ་ཆེན་པོ་དང། ཤིན་ཏུ་མུན་པར་གྱུར་བ་དང། ཤིན་ཏུ་སྨག་ཏུ་གྱུར་པ་ཞེས་བྱ་བ་ནི། ཕྱིན་ཅི་ལོག་ཅེས་བྱ་སྟེ། ཕྱིན་ཅི་ལོག་གི་དོན་སྟོན་པར་བྱེད་པ་འདི་ལྟ་སྟེ། གཞན་མ་ཡིན་པ་ལ་གཞན་གྱི་བློ་དང། ལེགས་

[125B] བདེ་བ་མ་ཡིན་པ་ལ་བདེ་བར་མངོན་པར་ང་རྒྱལ་བ་དང། མི་ནུས་པ་ལ་ནུས་པར་མངོན་པར་ང་རྒྱལ་བ་དང། མི་བཟོད་པ་ལ་བཟོད་པར་ཡིད་ཆེས་པ་ཞེས་བྱའོ། །འདི་དག་ནི་ཕྱིན་ཅི་ལོག་རྣམ་པ་ལྔ་ཡིན་པར་གྲངས་ཅན་རང་ཉིད་ཀྱི་
གཞུང་མཚན་ཉིད་ལྔ་བཅུ་པ་ལས་བསྟན་པར་བཤད་དོ། །དེ་ཡང་སྐྱེས་བུ་བཅིངས་པ་གསུམ་གྱིས་བཅིངས་པ་ལས་འཁོར་བར་འགྱུར་ཞིང། དེ་ཉིད་ལས་གྲོལ་བས་ཐར་པ་རྣམ་པ་གསུམ་འབྱུང་བ་ནི་ཐར་བ་ཞེས་བྱའོ། །དེ་ལ་འཆིང་བ་རྣམ་པ་གསུམ་ནི། རང་བཞིན་གྱི་འཆིང་བ་དང། འགྱུར་
བའི་འཆིང་བ་དང། ནོར་གྱི་འཆིང་བའོ། །དེ་ཡང་རེ་ཤེག་ནོར་གྱི་འཆིང་བ་ཞེས་བྱ་བ་ནི། ཁྱིམ་པའམ། ཚངས་པར་སྤྱོད་པའམ། ནགས་ན་གནས་པ་ལ་སོགས་པ་རྣམས་ནི་ནོར་རྙེད་པས་འཆིང་བ་ཡིན་ཏེ། ཇི་ཙམ་རྙེད་པ་དེ་ཙམ་དུ་སྲེད་པ་འཕེལ་བ་ཉིད་ཀྱིས་སོ། །འགྱུར་བའི་འཆིང་བ་ཞེས་
བྱ་བ་ནི། རབ་ཏུ་བྱུང་བ་རྣམས་དེ་དང་དེ་ལ་ལྟ་བ་སོགས་སུ་འདོད་པས་སྒྲ་དང་རེག་བྱ་དང་རོ་དང་གཟུགས་དང་དྲི་རྣམས་ཀྱི་དབང་པོ་འགྱུར་བར་བྱེད་ཅིང། དབང་པོ་ཡུལ་གྱི་རྗེས་སུ་འབྲང་བར་བྱེད་པའི་ཕྱིར། ནང་དུ་ཡང་དག་པར་གནས་པར་མི་འགྱུར་བས་འཆིང་བ་ཞེས་བྱའོ། །རང་བཞིན་གྱི་
འཆིང་བ་ཞེས་བྱ་བ་ནི། ལྷ་དང་ལྷ་མ་ཡིན་དང་མི་དང་དུད་འགྲོ་ལ་སོགས་པ་རྣམས་ཀྱིས་ལུས་གང་དག་གཞན་དང་གཞན་རྣམ་པ་སྣ་ཚོགས་ཀྱིས་རྣག་བཞིན་དུ་འགྱུར་བའི་བདག་ཉིད་དུ་འབྱུང་བ་སྟེ། བདེ་བ་དང། སྡུག་བསྔལ་དང། རྨོངས་པའི་བདག་ཉིད་ཀྱི་ཕྱིར་དང། བདག་ཉིད་དེ་
ཉིད་ངར་འཛིན་བ་དང། དེ་ཙམ་དང། དབང་པོའི་ཁྱད་པར་གྱི་མཚན་ཉིད་སྣ་ཚོགས་པ་འགྱུར་པ་ལས་བྱུང་བ་ཡིན་པའི་ཕྱིར་རོ། དེ་ཡང་འཁོར་བར་འཁོར་བ་ན། ཡུལ་ལ་སྲེད་པ་ཉིད་ཀྱིས་སྐྱེས་བུ་དང། རང་བཞིན་ལ་གཅིག་པ་ཉིད་དུ་རྨོངས་པ་ཡོད་ལ། དེའི་ཕྱིར་རང་བཞིན་ཉིད་ཡུ་

[126A]༄༅། །ཐམས་ཅད་ལ་རྗེས་སུ་འབྲེལ་ཞིང། དེ་ཉིད་ཀྱི་རྣམ་འགྱུར་སྣ་ཚོགས་པ་འདི་སྤྲུལ་པར་མ་ཤེས་པར་བདག་ཉིད་ཀྱིས་ལས་བྱས་པ་དང། བདག་ཉིད་ཀྱི་འབྲས་བུ་བསྐྱེད་པ་དང། བདག་ཉིད་དེ་དག་ལོངས་སྤྱོད་པ་སོགས་སུ་བཟུང་བས། བདག་ཉིད་
ཡུལ་རྣམས་ལ་སྲེད་པའི་གཞན་དབང་དུ་འགྱུར་ཏེ། འཁོར་བར་འཁོར་བ་ཡིན་ལ། གང་གི་ཚེ་བླ་མས་ཉེ་བར་བསྟན་པ་དང། ཐོས་པ་སོགས་ལ་བརྟེན་ནས་རང་བཞིན་གྱིས་འབྲས་བུ་དག་སྤྲུལ་བར་བྱེད་པ་ཡིན་གྱི། སྐྱེས་བུ་ནི་བྱེད་པ་དང་བྲལ་བ་ཡིན་ནོ། །ཞེས་སོགས་
སུ་ངེས་པའི་ཤེས་པ་ལྷག་པ་སྐྱེས་པར་གྱུར་པ་ན། འབྲས་བུ་དག་འབྱིན་པར་བྱེད་པ་དང། ཡུལ་སྣ་ཚོགས་པ་འདི་དག་སྤྲུལ་པར་བྱེད་པའི་རང་བཞིན་ཡང་གཞན་ལ་བདག་ཀྱང་གཞན་ནོ་ཞེས་རྟོགས་ནས། བདག་ཉིད་དོན་ཐམས་ཅད་ལ་ཡོངས་སུ་ངོམས་པར་
གྱུར་བའི་ཕྱིར། ཏིང་ངེ་འཛིན་གྱི་སྟོབས་ཀྱིས་ལྷའི་མིག་བསྐྱེད་དེ། རང་བཞིན་ལ་ལྟ་བར་བྱེད་པ་ན། བདག་དང་རང་བཞིན་གཅིག་ཏུ་འཁྲུལ་བའི་དྲི་མ་བྲལ་ནས་རྣམ་འགྱུར་སྣ་ཚོགས་པའི་འདི་དག་གི་གནས་ལུགས་སུ་གྱུར་བའི་དོན་དམ་པ་རང་བཞིན་གྱི་དེ་ཁོ་ན་ཉིད་མངོན་སུམ་དུ་
མཐོང་ནས་རང་བཞིན་ཡང་སླར་སྐྱངས་པའི་ཚུལ་གྱིས་རང་བཞིན་ལས་བློ་དང། དེ་ལས་ང་རྒྱལ་དང། དེ་ལས་དེ་ཙམ་ལྔ་དང། དབང་པོ་བཅུ་གཅིག་དང། དེ་ཙམ་ལྔ་ལས་འབྱུང་བ་ལྔ་ཉེ་བར་སྤྲུལ་པར་བྱེད་བའི་འཇུག་པ་ཉེ་བར་བསྡུས་ཏེ། རང་བཞིན་ཡན་གར་བར་གནས་ཤིང་
དེའི་ཚེ་རྣལ་འབྱོར་བའི་བློ་ངོར་ཀུན་རྫོབ་རྣམ་འགྱུར་གྱི་ཚོགས་ཐམས་ཅད་ཀྱི་སྣང་བ་ལོག་སྟེ། ས་ལ་སོགས་པའི་བྱ་བ་དང། མིག་ལ་སོགས་པའི་བྱེད་པ་རྣམས་ལྡོག་པར་འགྱུར་བས་ཇི་སྐད་བཤད་པའི་འཆིང་བ་གསུམ་ལས་གྲོལ་ཏེ། སྐྱེས་བུ་ཡུལ་ལ་ལོངས་སྤྱོད་པ་མེད་ཅིང་

[126B] གྲངས་ཅན་པ་དག་གིས་བཅིངས་པ་དང། ཐར་པའི་ཚུལ་རྣམ་པར་བཞག་པ་ཡིན་ནོ། །དེ་བས་ན། སྤྱི་གཅོད་ཞེས་བྱ་བ་ཆོས་རྣམས་ཀྱི་རང་བཞིན་དང། གནས་ལུགས་དང་དོན་དམ་པར་འགྱུར་བའི་བདེན་
པར་གྲུབ་ཅིང། མི་འགྱུར་བ་ཆ་ཤས་ཅུང་ཟད་ཀྱང་མེད་པས་ཁམས་གསུམ་པོ་ཐམས་ཅད་ཀྱི་རང་བཞིན་ལ་ཁྱད་པར་ཅུང་ཟད་ཀྱང་མེད་པ་ཡོན་ཏན་གསུམ་གྱི་བདག་ཉིད་ཅན་གང་ཞིག་མ་ཤེས་པའི་དབང་གིས་འཁོར་བར་འཁོར་ཞིང་རྣལ་འབྱོར་བས་དེ་ཉིད་མངོན་སུམ་དུ་མཐོང་བ་ན་
ཀུན་རྫོབ་རྣམ་འགྱུར་གྱི་སྣང་བ་ཐམས་ཅད་ནུབ་སྟེ། ཐར་པ་ཐོབ་པར་འདོད་པ་དེ་ཉིད་གྲངས་ཅན་གྱི་གུབ་མཐའི་སྙིང་པོ་ཡིན་ཅིང། དིང་སང་གངས་རིའི་ཁྲོད་ཀྱི་གྲུབ་པའི་མཐའ་སྨྲ་བ་གང་དག་བདེ་པར་གཤེགས་པའི་སྙིང་པོ་ཞེས་བྱ་བ། ཆོས་ཐམས་ཅད་ཀྱི་རང་བཞིན་དང། གནས་
ལུགས་སུ་གྲུབ་པའི་དོན་དམ་པ་བདེན་པར་གྲུབ་ཅིང། མི་འགྱུར་བའི་རྟག་པ་འདུས་མ་བྱས་པའི་ཡོན་ཏན་ཐམས་ཅད་དང་ལྡན་པ་ཆ་ཤས་ཅུང་ཟད་ཀྱང་མེད་པས་བརྟན་པ་དང་གཡོ་བ་སེམས་ཅན་དང་སངས་རྒྱས་ཐམས་ཅད་ཀྱི་དོན་དམ་པ་དེ་ཉིད་ལ་ཐ་དད་དུ་བྱ་བ་ཅུང་ཟད་ཀྱང་མེད་
པ་གང་ཞིག་མ་ཤེས་བའི་དབང་གིས་འཁོར་བར་འཁོར་ཞིང། དེ་ཉིད་ལུས་བྱེད་པ་བཅིངས་པ་སོགས་ཀྱི་མན་ངག་ལ་བརྟེན་ཏེ། ཏིང་ངེ་འཛིན་མངོན་སུམ་དུ་མཐོང་བ་ངོ་འཕྲོད་པས་ཐར་བ་ཐོབ་པར་འདོད་པ་དག་དང། བདེ་བར་གཤེགས་པའི་སྙིང་པོ་དང། སྤྱི་གཙོ་བོ་ཞེས་བྱ་བའི་མིང་ཙམ་
ཞིག་ཐ་དད་པར་ཟད་ཀྱི། དོན་ལ་ཐ་དད་དུ་བྱ་བ་ཅུང་ཟད་ཀྱང་ཡོད་པ་མ་ཡིན་པར་ཤེས་པར་བྱའོ། །གྲངས་ཅན་གྱི་གྲུབ་པའི་མཐའ་རྣམ་པར་བཞག་པ་མདོ་ཙམ་བཤད་ཟིན་ཏོ།།

[127A]༄༅། །ལ་རྗེས་སུ་འགྲོ་བའི་སྤྱི་གཞན་མེད་ན་གཅིག་ས་བོན་གྱི་འབྲས་བུ་དེ་ས་ལ་སོགས་པ་གཞན་གྱི་འབྲས་བུར་འགྱུར་བ་མིན་པར་ཐལ། ས་བོན་གྱིས་མྱུ་གུ་བསྐྱེད་པའི་རང་བཞིན་དེ་ས་སོགས་ལ་མེད་ས་སོགས་ཀྱིས་མྱུ་གུ་བསྐྱེད་པའི་རང་བཞིན་དེ་ས་བོན་ལ་མེད་པས་
རང་བཞིན་ཤིན་ཏུ་ཐ་དད་པའི་ཕྱིར། ཁྱབ་སྟེ། ནུས་པ་རྣམས་རང་བཞིན་ཐ་དད་ན། ནུས་པ་དེ་དག་གང་ལ་འཇུག་པའི་གཞི་རྣམས་ཀྱང་རང་བཞིན་ཐ་དད་དགོས་པས་གཞི་གཅིག་ལ་རྒྱུ་དུ་མས་ནུས་བ་གཅིག་ཐུན་མོངས་དུ་འཇུག་པ་མི་སྲིད་པར་འགྱུར་རོ་ཞེ་ན། ཞེས་པ་ནི་སྤྱི་རྟག་དངོས་བཀག་
པ་ལ་གནོད་བྱེད་བརྗོད་པའི་ཚུལ་ལོ། །འོ་ན་ཁྱེད་རང་ལྟར་ན། རྒྱུ་དུ་མས་འབྲས་བུ་གཅིག་བསྐྱེད་བ་ཚུལ་ཇི་ལྟར་ཡིན་ཞེས་དྲིས་པས། གལ་ཏེ་ཁོ་བོ་ལྟར་ན་ས་ཆུ་ལུད་ས་བོན་སོགས་སྤྱི་གཙོ་བོའི་ངང་དུ་བདག་ཉིད་གཅིག་པ་ཡིས་ས་བོན་གྱིས་མྱུ་གུ་སྐྱེད་པའི་རང་བཞིན་གང་ཡིན་པ་དེ་ཉིད་
སས་མྱུ་གུ་སྐྱེད་པའི་རང་བཞིན་ཡང་ཡིན་པ་ལ་སོགས་པའི་སྒོ་ནས་རྒྱུ་དུ་མ་གནས་སྐབས་ཐ་དད་ཀྱང་རང་བཞིན་གཅིག་ཡིན་པའི་འབྲས་བུ་གཅིག་བྱེད་པ་ཡིན་ནོ་ཞེ་ན། གཉིས་པ་དེ་དགག་པ་ལ་རྒྱུ་དུ་མའང་སྤྱི་གཙོ་བོའི་ངང་དུ་རང་བཞིན་ཐ་དད་མེད་པའི་རྒྱུ་མཚན་གྱིས་འབྲས་བུ་
གཅིག་བྱེད་པར་འདོད་པ་དེ་ཉིད་དང་པོར་དགག་པ་ནི། མྱུ་གུ་སྐྱེད་པ་ལ་ཆུ་ལུད་ལ་སོགས་པའི་ལྷན་ཅིག་བྱེད་པ་དོན་མེད་དུ་འགྱུར་བར་ཐལ། ས་བོན་གྱི་བདག་གཅིག་པོ་ལའང། མྱུ་གུ་སྐྱེད་པའི་རང་བཞིན་ཡོངས་སུ་རྫོགས་པར་ཡོད་པའི་ཕྱིར། མ་གྲུབ་ན་སྤྱི་གཙོ་བོ་ཆ་མེད་པ་གཅིག་
བུ་ངེས་མྱུ་གུ་སྐྱེད་པ་ཡིན་ཅིང། དེ་ས་བོན་གྱི་རང་བཞིན་ཡིན་པ་འགལ་ལོ། །ཁྱབ་པ་ཡོད་དེ། ཐ་དད་མེད་པའི་ངོ་བོ་གཙོ་བོ་ས་བོན་ལ་རྗེས་སུ་མི་འགྲོ་བ་དང་བྲལ་ཞིང་ཁྱད་པར་ཆུ་ལུད་སོགས་རྣམས་ས་བོན་ལ་ཡོད་པར་ངེས་པ་དང་བྲལ་བའི་ཕྱིར། ཞེས་པ་སྟེ། དོན་ནི། སྤྱི་གཙོ་

[127B] ལྷན་ཅིག་བྱེད་རྐྱེན་དོན་མེད་དུ་འགྱུར་དགོས་ཏེ། དེ་ལྟ་བུའི་གཙོ་བོ་དེ་ས་བོན་ལ་རྫོགས་པར་ཡོད་ཅིང། ཆུ་ལུད་སོགས་རྣམས་ས་བོན་ལ་མེད་པའི་ཕྱིར། ཞེས་བྱ་བའི་དོན་ཏོ། །ཤའྐྱ་བློ་སོགས་བྱ་མེད་ཁྱད་པར་རྣམས་དང་བྲལ། ཅེས་འཆད་པ་ལྟར་ན། རྐང་བ་
འདི་གཉིས་སྔ་མའི་ཁྱབ་སྒྲུབ་མ་ཡིན་གྱི། སྤྱི་གཙོ་བོས་མྱུ་གུ་སྐྱེད་ན། དེ་ལྟར་ཐལ་བའི་སྐྱོན་ཡོད་པ་དེས་ན། ཆ་ཐ་དད་མེད་པའི་ངོ་བོ་སྤྱི་གཙོ་བོ་དེ་ཆོས་ཅན། ཁྱོད་ཀྱིས་མྱུ་གུ་སྐྱེད་པའི་བྱ་བ་བྱེད་པ་མིན་ཏེ། ཁྱོད་རྐྱེན་གྱི་ཁྱད་པར་རྣམས་གྲོགས་སུ་ཡོད་པ་དང། བྲལ་བའི་རྟག་པ་ཡིན་
པའི་ཕྱིར། ཞེས་པའོ། མྱུ་གུ་སྐྱེད་པ་ལྷན་ཅིག་བྱེད་རྐྱེན་ལ་ལྟོས་པར་ཅིས་གྲུབ་ཅེ་ན། མྱུ་གུ་དེ་དག་ཆོས་ཅན། ལྷན་ཅིག་བྱེད་རྐྱེན་གྱི་བྱེ་བྲག་རྣམས་ལས་ངེས་པར་འབྱུང་སྟེ། རང་གི་ལྷན་ཅིག་བྱེད་རྐྱེན་ས་ཆུ་སོགས་གང་རུང་གཅིག་ཕན་བྱེད་དུ་ཡོད་པ་དང་འབྲལ་ནའང་འབྲས་
བུ་ཁྱེད་སྐྱེ་བ་མེད་པའི་དངོས་པོ་ཡིན་པའི་ཕྱིར། གྲངས་ཅན་གྱི་སྤྱི་གཙོ་བོ་དེ་ཉིད་འབྲས་བུ་ཐམས་ཅད་ཀྱི་བྱེད་པ་པོ་དང། ཆོས་རྣམས་ཀྱི་གནས་ལུགས་དང། དོན་དམ་པར་བདེན་པར་འདོད་པ་ལ་གཙོ་བོ་འབྲས་བུ་ཡིན་པ་འགོག་པའི་རིགས་པ་དེས་གཙོ་བོ་དོན་དམ་པར་གྲུབ་པ་ཡང་
ཁེགས་པར་བསྟན་པ་ནི། སྤྱི་གཙོ་བོ་དེ་ཉིད་ཆོས་རྣམས་ཀྱི་རང་བཞིན་དང། གནས་ལུགས་སུ་གྱུར་པའི་དོན་དམ་པར་ཡོད་པ་མ་ཡིན་པར་ཐལ། དོན་བྱེད་ནུས་པ་གང་ཡིན་པ་དེ་ཉིད་དོན་དམ་པར་ཡོད་པ་ཡིན་ཀྱི། དོན་བྱེད་མི་ནུས་ན། དོན་དམ་པར་ཡོད་པ་འགལ་བའི་ཕྱིར་རོ།།
ཡང་ཆོས་རྣམས་ཀྱི་གནས་ལུགས་སུ་གྱུར་པའི་སྤྱི་གཙོ་བོའི་དང་དུ་དོན་བྱེད་ནུས་པའི་དངོས་པོ་རྣམས་རང་བཞིན་འདྲེས་པ་མ་ཡིན་པར་ཐལ། དོན་བྱེད་ནུས་པའི་དངོས་པོ་ཆུ་ལུད་ལ་སོགས་པ་དེ་རྣམས་ཡང་ཕན་ཚུན་རྗེས་སུ་འགྲོ་བ་མེད་ཅིང། གང་ཞིག་གསལ་བ་རྣམས་ལ་རྗེས་སུ་

[128A]༄༅། །འགྲོ་བའི་སྤྱི་གཙོ་བོ་དེ་ལས་འབྲས་བུ་མི་འབྱུང་བའི་ཕྱིར། དེ་ཀུན་སྤྱི་གཙོ་བོ་ལས་འབྲས་བུ་འབྱུང་ན། ལྷན་ཅིག་བྱེད་རྐྱེན་དོན་མེད་དུ་འགྱུར་ཞིང་འབྲས་བུ་མི་འབྱུང་ན་དེ་དོན་དམ་པར་གྲུབ་པ་དང། ས་ཆུ་སོགས་དེར་རང་བཞིན་འདྲེས་པ་མ་ཡིན་པར་གྲུབ་
ཅེས་བྱ་བའི་དོན་ཏོ། །ཕྱིས་ཀྱི་མཁས་རློམ་ཁ་ཅིག་གཞུང་འདི་དང། འདིའི་རང་འགྲེལ་དུ། དེ་བས་ན་ཁྱད་པར་སྐྱེད་པར་བྱེད་པ་ཡིན་གྱི་སྤྱི་ནི་མ་ཡིན་ནོ། །དེའི་ཕྱིར་དེ་ཁོ་ན་དངོས་པོ་ཡིན་ནོ། །ཞེས་སོགས་གསུངས་པ་རྣམས་ཀྱིས་སྤྱི་ཡིན་ན་འབྲས་བུ་མི་སྐྱེད་པས་ཁྱབ་པར་
བསྟན་ནོ། །ཟེར་བ་ནི་རྣམ་པར་མ་བརྟགས་པའི་བབ་ཆོལ་ཡིན་ཏེ། གཞུང་འདི་དག་གིས་གྲངས་ཅན་གྱི་འདོད་པ་ལ་དགག་པ་བསྟན་པའི་ཕྱིར། སྤྱི་གཙོ་བོ་ལས་འབྲས་བུ་མི་འབྱུང། ཞེས་པ་ཙམ་ཞིག་བསྟན་གྱི། སྤྱི་ཡིན་ན་འབྲས་བུ་མི་འབྱུང་བས་ཁྱབ་ཅེས་སྟོན་པ་
གལ་ཡིན། དེའི་ཕྱིར་ཤའྐྱ་བློས་འདིའི་འགྲེལ་བཤད་དུ། དེ་བས་ན་དེ་ལྟར་གཞན་དག་གིས་བཏགས་པའི་རྗེས་སུ་འགྲོ་བ་ཅན་གྱི་ངོ་བོ་སྐྱེད་པར་བྱེད་པ་ཉིད་མ་ཡིན་པར་བསྟན་པ་ཡིན་ནོ། །ཞེས་བཤད་དོ། །དེ་ལྟ་མ་ཡིན་པར་སྤྱི་ཡིན་ན་འབྲས་བུ་མི་སྐྱེད་པར་ཁས་
ལེན་པ་དག་ལ་ནི། འཇིག་རྟེན་གྱི་ཁམས་ན་དངོས་པོ་ཡིན་པ་ཤེས་པ་དུས་མཐའི་སྐད་ཅིག་མ་གཅིག་དང། རྡུལ་ཉག་མ་གཅིག་ལས་མེད་པར་ཁས་ལེན་དགོས་མི་དགོས་ཤེས་པ་རྣལ་དུ་ཞོག་ལ་སོམས་ཤིག་ས་བོན་དང་ཆུ་ལུད་སོགས་རང་བཞིན་ཐ་དད་པར་ཁས་བླངས་པ་ལ་རྒྱུ་འབྲས་ངེས་མེད་དུ་ཐལ་བའི་རྩོད་པ་སྤང་བ་ནི་ནས་ཀྱི་ས་བོན་དང་ས་ལུའི་ས་བོན་གཉིས་ཀ་དང། རང་བཞིན་ཐ་དད་པར་ཁྱད་པར་མེད་པ་ལ་ནས་ཀྱི་ས་བོན་དང་ཚོགས་པའི་ཆུ་ལུད་སོགས་ཀྱིས་ནས་ཀྱི་མྱུ་གུ་སྐྱེད་ཀྱི། ས་ལུའི་མྱུ་གུ་མི་སྐྱེད་པ་ལ་སོགས་པའི་

[128B] ཤེས་བྱ་ཆོས་ཅན། སྤྱི་གཙོ་བོ་ལས་འབྲས་བུ་མི་འབྱུང་བ་དེས་ན་དངོས་པོ་རྣམས་བདག་ཉིད་ཐ་དད་ཀྱང་ནས་ཀྱི་ས་བོན་འགའ་ཞིག་ནས་ཀྱི་མྱུ་གུའི་ཉེར་ལེན་གྱི་རྒྱུ་ཡིན་ལ། ས་ལུའི་ས་བོན་སོགས་གཞན་པ་དེའི་ཉེར་ལེན་ཡིན་པ་མི་འགལ་བར་
ཐལ༑ ནས་ཀྱི་ས་བོན་ནས་ཀྱི་མྱུ་གུའི་ཉེར་ལེན་ཡིན་གྱི། ས་ལུའི་མྱུ་གུའི་ཉེར་ལེན་མིན། ས་ལུའི་ས་བོན་ས་ལུའི་མྱུ་གུའི་ཉེར་ལེན་ཡིན་གྱི། ནས་ཀྱི་མྱུ་གུའི་ཉེར་ལེན་མིན་པས་དངོས་པོ་རྣམས་རང་བཞིན་མ་འདྲེས་བར་གནས་པ་འདི་འགྲུབ་པ་ཡིན་པའི་ཕྱིར། དེ་ལྟར་དངོས་པོ་
རྣམས་སྤྱི་གཙོ་བོའི་ངང་དུ་རྣག་བཞིན་འདྲེས་པའི་རྒྱུ་མཚན་གྱིས་རྒྱུ་དུ་མས་འབྲས་བུ་གཅིག་སྐྱེད་པར་འདོད་པ་དགག་པ་ཞར་བྱུང་རྩོད་སྤང་དང་བཅས་པ་བཤད་ནས། དེ་ནི་རྒྱུ་དུ་མས་འབྲས་བུ་གཅིག་བྱེད་པའི་རྒྱུ་མཚན་དངོས་པོ་སྤྱི་གཙོ་བོའི་ངང་དུ་རང་བཞིན་ཐ་དད་མེད་པར་གྱུར་
པ་ཞེས་བྱ་བ་དགག་པར་བྱའོ། །ཤེས་བྱ་ཆོས་ཅན། ནས་དང་ཆུ་ལུད་སོགས་གཅིག་ཅར་སྐྱེ་ཞིང་འཇུག་པར་འགྱུར་བར་ཐལ། ནས་ཀྱི་རང་བཞིན་དང་ཆུ་ལུད་སོགས་ཀྱི་རང་བཞིན་ཐ་དད་མེ་པའི་ཕྱིར། རྟགས་ཁས་བླངས་ཏེ། ནས་ཀྱི་རང་བཞིན་དུ་གྱུར་པའི་གཙོ་བོ་གང་ཡིན་
བ་དེ་ཉིད་ཆུ་ལུད་སོགས་ཀྱིའང་རང་བཞིན་ཡིན་པའི་སྒོ་ནས་དེ་དག་གཙོ་བོའི་ངང་དུ་རང་བཞིན་འདྲེས་པར་སྨྲས་པས་སོ། །དེས་ན་འདི་ནི་ཚུལ་དེ་འགོག་པ་ཡིན་ཅིང། རིགས་པ་འདི་རང་ལུགས་ལ་ཀ་བུམ་སོགས་དངོས་པོ་དང་རྫས་གཅིག་ཏུ་ཁས་བླངས་པ་པ་ནི་མཚུངས་པ་མ་ཡིན་ཏེ་
དངོས་པོ་དང་བུམ་པ་རྫས་གཅིག་ཡིན་ཀྱང། དངོས་པོའི་རྫས་དང་བུམ་པའི་རྫས་ཀྱང་གཅིག་ཡིན་དགོས་པ་མ་ཡིན་ལ། འདིར་ནི་གྲངས་ཅན་གྱི་ནས་ཀྱི་རང་བཞིན་དང་ཆུ་ལུད་སོགས་ཀྱི་རང་བཞིན་གཅིག་ཡིན་པར་ཁས་བླངས་བ་ཡིན་ཏེ། དེ་དག་རྣམས་ཀྱི་རང་བཞིན་དུ་གྱུར་

[129A]༄༅། །པའི་གཙོ་བོ་ལ་ཆ་ཤས་མེད་པར་ཁས་བླངས་བའི་ཕྱིར་རོ། །ནས་ཀྱི་རང་བཞིན་དང། ཆུ་ལུད་སོགས་ཀྱི་རང་བཞིན་གཅིག་ཡིན་ན། ནས་ཆུ་ལུད་སོགས་ཀྱང་གཅིག་ཡིན་དགོས་པས་སྐྱེ་འགག་དང་གཅིག་པར་ཐལ་བ་འཕེན་པ་ཡིན་ནོ། །
གལ་ཏེ་གཙོ་བོ་དེ་ལས་སྐྱེས་པའི་ས་བོན་གྱི་རྣམ་འགྱུར་ཐ་དད་པས་ཉེས་པ་དེར་མི་འགྱུར་རོ་ཞེ་ན་གཙོ་བོ་ཆོས་ཅན། ཁྱོད་གསལ་བ་སྣ་ཚོགས་པའི་རྣམ་འགྱུར་དེ་ཡི་རང་བཞིན་མ་ཡིན་པར་དེ་དག་དང་རྫས་ཐ་དད་ཡིན་པར་ཐལ། གཅིག་གསལ་དེ་རྣམས་འཇིག་པའི་ཆོན་འདི་
བདག་ཉིད་མི་འཇིག་པར་གནས་པའི་དངོས་པོ་ཡིན་པའི་ཕྱིར། འདོད་ན། དེ་གཉིས་ལ་སྤྱི་དང་ཁྱད་པར་གྱི་བློར་མི་འགྱུར་བར་ཐལ། གཙོ་བོ་དེ་དག་གི་རང་བཞིན་མིན་པ་དེས་ནའོ། །འཁོར་གསུམ་ཀས་བླངས་སོ། །དེ་ལྟར་གསལ་བ་རྣམས་ཀྱི་རང་བཞིན་
གཙོ་བོའི་ངང་དུ་ཐ་དད་མེད་བ་དགག་པ་བཤད་ནས། རང་ལ་མཚུངས་པར་སྤང་བ་ནི། གལ་ཏེ་གསལ་བ་འཇིག་པའི་ཚེ་སྤྱི་འཇིག་གམ་མི་འཇིག་མི་འཇིག་ན་སྤྱི་གསལ་རྫས་ཐ་དད་དུ་འགྱུར་ལ། འཇིག་ན་གསལ་བ་རྣམས་སྐྱེ་འགག་ཅིག་ཅར་བྱེད་པར་འགྱུར་རོ།།
ཞེས་པའི་ཉེས་པ་ཁྱེད་རང་སེལ་བ་སྨྲ་བ་ལའང་མཚུངས་སོ་ཞེ་ན། སེལ་བ་གསུམ་ལས། གསུམ་པོ་གང་ལའང་ཉེས་བ་དེ་མི་མཚུངས་སོ་ཞེས་སྟོན་པ་ནི། །སློབ་དཔོན་ཆོས་གྲགས་ཆོས་ཅན། གྲངས་ཅན་གྱིས་སྤྱི་གཙོ་བོ་དངོས་པོར་ཁས་བླངས་བ་ལ་གསལ་བ་འཇིག་པའི་ཚེ་གནས་
སམ་མི་གནས། ཞེས་རྟོག་པའི་སྒོ་ནས་སྐྱོན་བརྗོད་པ་དེ་ཁྱོད་ཀྱིས་མེད་དགག་གི་སེལ་བའི་སྤྱི་ཁས་བླངས་པ་ལ་ཡང་མཚུངས་པ་མ་ཡིན་པར་ཐལ། ཁྱོད་ལྡོག་པ་མེད་དགག་གི་གཞན་པ་ལ་ངོ་བོ་ཉིད་མེད་པར་སྨྲ་བའི་རྒོལ་བ་ཡང་དག་ཡིན་པའི་ཕྱིར། སྤྱི་བློའི་སྣང་

[129B] དེ་བསླད་བའམ་སྒྲོ་བཏགས་པ་ཙམ་ཡིན་པར་ཚད་མས་གྲུབ་པའི་སྒོ་ནས་ཁས་ལེན་པའི་རྒོལ་བ་ཡང་དག་ཡིན་པའི་ཕྱིར། དོན་གྱི་སེལ་བ་ཁས་བླངས་པ་
ལའང་མཚུངས་པ་མ་ཡིན་པར་ཐལ། དེ་ཡིན་ན་གསལ་བ་རང་མཚན་ཉིད་ཡིན་དགོས་པའི་ཕྱིར། དེས་ན། གཙོ་བོ་ལ་བརྗོད་པའི་སྐྱོན་དེ་གཞན་སེལ་ལ་མཚུངས་པར་བརྗོད་བའི་སྒོ་ནས་སུམ་དབྱུང་ནུས་པ་ཡང་མེད་དེ། སེལ་བ་གསུམ་པོ་གང་གི་དབང་དུ་བྱས་ཀྱང་མི་
མཚུངས་པ་དེའི་ཕྱིར། འདིར་དོན་གྱི་སེལ་བ་དངོས་སུ་མ་བཀོད་པ་ནི། དེ་ནི་གསལ་བ་རྣག་མཚན་ཉིད་ཡིན་པས་གསལ་བ་འཇིག་པའི་ཚེ། འཇིག་མི་འཇིག་བརྟགས་ན་སྤྱི་དང་མཚུངས་པར་འགྱུར་རོ། །སྙམ་པའི་དོགས་པ་ཤས་ཆུང་ཞིག་མི་མཚུངས་པར་ཤེས་སླ་བས་དེའི་
ཕྱིར་དངོས་སུ་མ་བཀོད་པ་ཡིན་ནོ། །གང་དག་ལྡོག་པ་མེད་དགག་ཆོས་ཅན། གསལ་བ་འཇིག་པའི་ཚེ་འཇིག་མི་འཇིག་བརྟགས་ནས་སུན་དབྱུང་དུ་མེད་དེ། ངོ་བོ་མེད་པའི་ཕྱིར་ཞེས་སྨྲ་བ་ལ་ནི། སྤྱི་གཙོ་བོ་ཆོས་ཅན། གསལ་བ་འཇིག་པའི་ཚེ་འཇིག་མི་འཇིག་བརྟགས་ནས་
སུན་དབྱུང་དུ་མེད་པར་ཐལ། ངོ་བོ་མེད་པའི་ཕྱིར། ཞེས་བརྗོད་ན་འཁོར་གསུམ་ག་ལན་མེད་པ་ཉིད་དུ་འགྱུར་རོ། །འདིར་སྐབས་སུ་བབ་པ་གཞན་སེལ་བའི་ངོ་བོ་ངོས་གཟུང་བའི་རྣམ་གཞག་ཅུང་ཟད་བརྗོད་པར་བྱ་སྟེ། དེ་ལ་གཞན་སེལ་བ་ཞེས་པ་ནི། དགག་བྱ་གཞན་བསལ་
བའི་སྒོ་ནས་རྟོགས་དགོས་པས་དེའི་ཕྱིར་གཞན་སེལ་བ་ཞེས་བྱ་ལ། དེས་ན་གཞན་སེལ་གྱི་མཚན་ཉིད། དེ་མིན་བསལ་བའི་རྣམ་པ་དངོས་སུ་ཤར་བའི་སྒོ་ནས་དངོས་སུ་རྟོགས་པར་བྱ་དགོས་པའི་ཆོས། དེ་ལ་དབྱེ་ན། དཔལ་ལྡན་ཞི་བ་འཚོས། འདིར་ནི་སེལ་བ་རྣམ་གཉིས་

[130A]༄༅། །ཏེ༑ ༑མ་ཡིན་དགག་དང་མེད་པའོ། མ་ཡིན་དགག་པའང་རྣམ་གཉིད་ཏེ། །བློ་དང་དོན་གྱི་དབྱེ་བས་སོ། །ཞེས་བཤད་པ་ལྟར། མ་ཡིན་དགག་གི་གཞན་སེལ་དང། མེད་དགག་གི་གཞན་སེལ་ལོ། །དང་པོ་ལ་དབྱེ་ན། བློའི་སེལ་བ་དང། དོན་གྱི་སེལ་
བ་གཉིས་སོ། །དེ་ལ་བློའི་སེལ་བ་ནི། རྟོག་པའི་སྣང་ཡུལ་གང་ཡིན་པ་དེ་དག་ལ་བརྗོད་དེ། དཔེར་ན། བུམ་འཛིན་རྟོག་པ་ལ་བུམ་པར་སྣང་བ་ལྟ་བུའོ། །དོན་གྱི་སེལ་བ་ནི་དོན་རང་མཚན་ཡང་ཡིན་ལ། སེལ་བ་ཡང་ཡིན་པ་དག་ལ་བརྗོད་དེ། དཔེར་ན་
བུམ་མ་ཡིན་ལས་ལོག་པ་ཡང་ཡིན། བུམ་པ་ཡང་ཡིན་པའི་ཚོགས་པ་ལྟ་བུའོ། །མེད་དགག་གི་སེལ་བ་ནི། རང་གི་དགག་བྱ་རྣམ་པར་བཅད་ཙམ་གྱི་ཆ་དག་ལ་བརྗོད་དེ། དཔེར་ན་བུམ་མེད་ལྟ་བུའོ། །དེ་ཡང་གང་དག་སློབ་དཔོན་ཞི་བ་འཚོའི་ལུགས་འདི་ཉིད་རང་
ལུགས་ལའང་འཐད་ལྡན་དུ་ཁས་འཆེ་བཞིན་དུ། དོན་གྱི་སེལ་བ་དོན་རང་མཚན་ཐམས་ཅད་ལ་འདོད་པ་ནི་འཐད་པ་མ་ཡིན་ཏེ། ཚད་མའི་དེ་ཁོ་ན་ཉིད་བསྡུས་པ་རྩ་འབྲེལ་གཉི་ག་ལས། དོན་གྱི་སེལ་བ་ཡིན་ནམ་ཡིན་དགག་ཡིན་པར་ཆོས་གསལ་བ་ཉིད་དུ་ལན་
མང་དུ་བཤད་པའི་ཕྱིར་དང། རང་མཚན་ཡིན་ན་མ་ཡིན་དགག་ཡིན་པས་ཁྱབ་པ་ནི། ཤེས་རིག་ལྡན་པ་སུའང་སྨྲ་བར་མི་བྱེད་དོ། །དོན་གྱི་སེལ་བ་ཡིན་ན། སེལ་བ་བཏགས་པ་དེ་ཡིན་པས་ཁྱབ་པར་འདོད་པ་སློབ་དཔོན་དེ་དག་གི་དགོངས་པར་སྨྲ་བའང་སློབ་དཔོན་
དེ་དག་གི་གཞུང་ལུགས་མ་མཐོང་བར་གསལ་ཏེ། བློ་དང་དོན་གྱི་དབྱེ་བས་སོ། ཞེས་པའི་འགྲེལ་བར་བདག་ཉིད་ཆེན་པོ་ཀ་མ་ལ་ཤཱ་ལས། འདིས་ནི་རང་གི་མཚན་ཉིད་གཞན་སེལ་བར་བརྟེན་པ་ནི། དངོས་ཡིན་ནོ་ཞེས་ཤེས་པར་བྱའོ། །ཞེས་སོགས་ཀྱིས་དོན་ཀྱི་སེལ་

[130B] །གཞན་ཡང་བུམ་པ་དང་བུམ་མ་ཡིན་རྣམ་པར་བཅད་པའི་ཚོགས་པ་དེ་གཞན་སེལ་མཚན་ཉིད་བ་མ་ཡིན་ན། དེ་ཉིད་དགག་པ་མཚན་ཉིད་པ་མ་ཡིན་པར་ཡང་སྨྲ་བ་ཅིས་འགོག་ཅི་སྟེ། དགག་པ་
དངོས་སུ་བཅད་པའི་རྣམ་པ་ཅན་དུ་རྟོགས་པར་བྱ་བ་ཡིན་པའི་ཕྱིར། དགག་པ་དངོས་ཡིན་ནོ་ཞེས་ཟེར་ན། དེ་ལྟ་ན་དགག་བྱ་གཞན་བསལ་བའི་རྣམ་པ་དངོས་སུ་ཤར་བའི་སྒོ་ནས་རྟོགས་པར་བྱ་བ་ཡིན་པའི་ཕྱིར། གཞན་སེལ་ཡིན་པར་ཡང་མཚུངས་སོ། །ཅི་སྟེ། དེ་འདྲའི་
ཚོགས་པ་དགག་པ་མ་ཡིན་པ་འདོད་པས་ཁོ་བོ་ཅག་ལ་མི་འདོད་པ་བསྒྲུབས་པ་ཅི་ཡང་མེད་དོ། །ཞེ་ན། འོ་ན་ནི་དགག་བྱ་བཅད་པའི་རྣམ་པ་དངོས་སུ་ཤར་བའི་སྒོ་ནས་དངོས་སུ་རྟོགས་པར་བྱེད་དགོས་ཀྱང་དགག་པ་མ་ཡིན་པ་དེ་ཅི་ཞིག་གིས་ནོངས། གལ་ཏེ་སྒྲུབ་ཆོས་
བུམ་པ་དངོས་སུ་འབྲེལ་བའི་ཕྱིར་རོ། །ཞེ་ན། དེ་ལྟ་ན་སྒྲུབ་ཆོས་གོ་བར་བྱེད་ན་དགག་པ་མ་ཡིན་དགོས་པར་ཐལ་ལོ། །དེ་བས་ན་མ་ཡིན་དགག་གིས་དགག་པའི་གོ་མི་ཆོད་པར་ཐལ་ལོ། །གལ་ཏེ་མ་ཡིན་དགག་གིས་དགག་པའི་གོ་ཆོད་པར་འདོད་ན་ནི། དགག་བྱ་དངོས་སུ་བཅད་
པའི་རྣམ་པ་ཤར་བའི་སྒོ་ནས་དངོས་སུ་རྟོགས་པར་བྱ་དགོས་པ་གང་ཞིག་སྒྲུབ་ཆོས་འཕེན་པ་མ་ཡིན་དགག་གི་མཚན་ཉིད་ཡིན་པས། བུམ་པ་དང་བུམ་པ་མ་ཡིན་རྣམ་པར་བཅད་པའི་ཚོགས་པ་ཡང་མ་ཡིན་དགག་ཏུ་མི་འདོད་བཞིན་དུ་ཁས་བླང་བར་བྱ་དགོས་ཏེ་
མཚན་ཉིད་དེ་རྗེས་སུ་ཐུགས་པའི་ཕྱིར་རོ། །དེ་ལྟར་ན་ཚུལ་ངེས་ཚོགས་པ་དེ་ཉིད་གཞན་སེལ་བ་ཡིན་པར་ཡང་འཕད་མེད་དུ་གྲུབ་པས་དེའི་ཕྱིར། དོན་གྱི་སེལ་བ་སེལ་བ་དངོས་པོ་ཡིན་པ་ཞེས་བྱ་བ་འདི་ཉིད་ལེགས་པར་གནས་པར་འགྱུར་རོ། །ཅི་སྟེ་ཁོ་བོ་ཅག་ནི་མ་ཡིན་

[131A]༄༅། །དགག་གིས་དགག་པའི་གོ་མི་ཆོད་པ་མགྲིན་པ་བརྐྱངས་ཏེ་སྨྲ་བར་བྱེད་ན། ཅིའི་ཕྱིར་དེ་ཉིད་དུ་ཐལ་བས་མི་འདོད་པ་བསྒྲུབས་པར་འགྱུར་ཞེ་ན། འོ་ན་ནི། ཤེས་བྱ་ཆོས་ཅན། རྟོག་པའི་སྣང་ཡུལ་ཡིན་ན་སྒྲུབ་པ་ཡིན་པས་ཁྱབ་པར་ཐལ། དེ་ཡིན་
ན་མ་ཡིན་དགག་ཡིན་པས་ཁྱབ་པའི་ཕྱིར། མ་གྲུབ་ན། བློའི་སེལ་བ་ཐམས་ཅད་མ་ཡིན་དགག་ཏུ་སྨྲས་པའི་ཁས་བླངས་པ་དང་འགལ་ལོ། །འདོད་ན་རྟོག་པ་ཡིན་ན་སྒྲུབ་འཇུག་ཡིན་པས་ཁྱབ་པར་ཐལ་ཞིང། རྟོག་པའི་སྣང་ཡུལ་ཡིན་ན་རང་གི་མཚན་ཉིད་ཀྱིས་
གྲུབ་པས་ཁྱབ་པར་ཐལ། དེ་ཡིན་ན་སྒྲུབ་པ་རང་དབང་བ་ཡིན་པས་ཁྱབ་པའི་ཕྱིར། འདོད་ན། དེ་ཡིན་ན་སྒྲོ་བཏགས་མ་ཡིན་པས་ཁྱབ་པར་ཐལ་བ་དང། རྫས་སུ་གྲུབ་པས་ཁྱབ་པ་སོགས་སུ་ཧ་ཅང་ཐལ་ཞིང། སྒྲུབ་ཆོས་འཕེན་ན་སྒྲུབ་པ་ཡིན་པས་ཁྱབ་པར་ཐལ། མ་ཡིན་
དགག་ཡིན་ན་དགག་པ་མ་ཡིན་པས་ཁྱབ་པའི་ཕྱིར། འདོད་ན། རྟོག་པ་ལ་གསེར་བུམ་བུམ་པར་སྣང་བ་ཆོས་ཅན། རྫས་ཡིན་པར་ཐལ། རྫས་ཆོས་འཕེན་པའི་ཕྱིར། དེ་མ་གྲུབ་ན་བུམ་པས་དག་པའི་ས་ཕྱོགས་ཀྱིས་སྒྲུབ་ཆོས་འཕེན་པ་མ་ཡིན་ནོ་ཞེས་སྨྲ་བ་ཅིས་
འགོག་ལེགས་པར་སོམས་ཤིག། རིགས་པའི་རྒྱལ་པོས་ཀྱང་དེ་ཉིད་དབེ་བར་མི་ནུས་སོ། །གལ་ཏེ་སེལ་བ་ཡུལ་དུ་བྱེད་ནའང། སེལ་འཇུག་ཏུ་ཐལ་ཞིང། དེ་ལྟ་ན་མངོན་སུམ་སེལ་འཇུག་ཡོད་པར་འགྱུར་རོ་ཞེ་
ན༑ རྟོག་པ་སྒྲུབ་འཇུག་ཏུ་འགྱུར་རོ། །ཞེས་སྨྲས་ཀྱི་རྟོག་པའི་ཡུལ་དུ་གྱུར་པའི་སྒྲུབ་པ་ཡོད་ན། རྟོག་པ་སྒྲུབ་འཇུག་ཏུ་འགྱུར་རོ། །ཞེས་མ་སྨྲས་པའི་ཕྱིར་དང། རང་གི་སྣང་ཡུལ་སེལ་བ་ཡིན་པའི་མངོན་སུམ་མི་སྲིད་པའི་ཕྱིར་རོ། །གལ་ཏེ་དོན་གྱི་སེལ་བ་རང་མཚན་

[131B] རང་མཚན་ཡང་ཡིན་ན་རང་གི་སྣང་ཡུལ་སེལ་བ་ཡིན་པའི་མངོན་སུམ་མེད་པ་འགལ་ལོ་ཞེ་ན། སྒྲ་ཡང་ཡིན། མི་རྟག་པ་ཡང་ཡིན་པའི་ཚོགས་པ་དེ་ལྐོག་གྱུར་ཡང་ཡིན་ཅིང། རང་མཚན་ཡང་ཡིན་པའི་ཕྱིར། རང་གི་སྣང་ཡུལ་ལྐོག་
ཏུ་གྱུར་བའི་མངོན་སུམ་མེད་པ་འགལ་ལོ་ཞེས་ཁྱེད་ལ་བརྗོད་ན། ལན་ཅི་ཞིག་ཡོད། དེ་བས་ན་བུམ་པ་ཡང་ཡིན། བུམ་པ་མ་ཡིན་ན། རྣམ་པར་བཅད་པ་ཡང་ཡིན་པའི་ཚོགས་པ་དེ་རང་མཚན་ཡིན་ཀྱང་ཚུར་མཐོང་མངོན་སུམ་གྱི་སྣང་ཡུལ་དུ་འགྱུར་མི་དགོས་ཏེ། སྔོན་པོ་
ཡང་ཡིན། ཕྱི་རོལ་གྱི་རྫས་སུ་མེད་པ་ཡང་ཡིན་པ་རང་མཚན་ཡིན་ཀྱང་ཚུར་མཐོང་མངོན་སུམ་གྱི་སྣང་ཡུལ་ཡིན་མི་དགོས་པ་བཞིན་ནོ། །དེ་ཡང་ཚུར་མཐོང་མངོན་སུམ་གྱི་སྣང་ཡུལ་ཡིན་ན། ཆོས་ཀྱི་བདག་མེད་པའི་དེ་ཁོ་ན་ཉིད་མངོན་སུམ་དུ་མཐོང་བའི་ཚུལ་
མཐོང་ཡོད་པ་གང་གིས་འགོག་སོམས་ཤིག། ཁ་ཅིག། གཞི་གྲུབ་ན་སེལ་བ་ཡིན་པས་ཁྱབ་པར་ཐལ། རིགས་མི་མཐུན་སེལ་བས་ཁྱབ་པའི་ཕྱིར་ཞེས་སྨྲའོ། །དེ་ལྟ་ན་གཞི་གྲུབ་ན་དགག་པ་ཡིན་པས་ཁྱབ་པར་ཐལ། རིགས་མི་མཐུན་པ་བཀག་པས་ཁྱབ་པའི་ཕྱིར་
ཡང་ཁ་ཅིག་མེད་དགག་གི་གཞན་སེལ་སེལ་བ་མཚན་ཉིད་པ་མ་ཡིན་ནོ་ཞེས་སྨྲ་བ་ཡང་གྲག་སྟེ། མེད་དགག་ཡིན་ན་དགག་པ་མ་ཡིན་པས་ཁྱབ་པར་སྨྲ་བ་ནི། སྔོན་མེད་པའི་གཞུང་ལུགས་སོ། །ཁ་ཅིག་སྒྲུབ་པ་དང་སྣང་བ་དོན་གཅིག་ཅིང། དེ་ཡང་དངོས་པོ་ཐམས་ཅད་
ལ་བརྗོད་དོ་ཞེས་སྨྲས་ནས་སྒྲ་རྟོག་དོན་མཐུན་ཁོ་ན་གཞན་སེལ་བའོ་ཞེས་སྨྲ་བ་ནི་ནང་འགལ་བ་ངོ་མི་ཤེས་པར་ཟད་དོ། །དེ་ཡང་སྒྲུབ་པ་དང་སེལ་བ་གཉིས་སུ་ཆོས་ཐམས་ཅད་གྲངས་ངེས་པ་ཡིན་ལ། སེལ་བ་དང་དགག་པ་དོན་གཅིག་ཅིང། དེའི་ཕྱིར་དངོས་པོར་མ་གྲུབ་

[132A]༄༅། །བའི་ཆོས་ཡིན་ན་སེལ་བ་དང་དགག་པ་ཡིན་པས་ཁྱབ་ལ། དངོས་པོར་གྲུབ་པ་ལ་མ་ཡིན་དགག་ཏུ་གྱུར་བའི་དངོས་པོ་དག་ནི། དགག་པ་དང་སེལ་བ་ཡིན་ཅིང། དེ་མ་ཡིན་པའི་དངོས་པོ་དག་ནི། སྒྲུབ་པ་ཁོ་ན་ཡིན་ལ། མེད་དགག་ཏུ་གྱུར་བའི་དངོས་པོ་ནི་
མེད་དོ། །དེའི་ཕྱིར་མ་ཡིན་དགག་གི་དངོས་པོ་དང། དོན་གྱི་སེལ་བ་ཞེས་བྱ་བ་ནི། དོན་གཅིག་པ་ཡིན་ནོ། །ད་ནི་འདི་དཔྱད་པར་བྱ་སྟེ། ཅི་རྟོག་པ་ལ་བུམ་པར་སྣང་བའི་བློའི་སེལ་བ་དང་བུམ་མ་ཡིན་རྣམ་པར་བཅད་ཙམ་གྱི་མེད་དགག་གི་སེལ་བ་དེ་དག་སྤྱིར་སེལ་བ་དངོས་
ཡིན་མོད། བུམ་པའི་གཞན་སེལ་མཚན་ཉིད་པ་ཡིན་ནམ་མ་ཡིན་ཞེ་ན། སྔོན་ཆད་གནས་འདི་ལ་གཞན་དག་ཐེ་ཚོམ་ཡང་མ་ཞུགས་པར་སྣང་མོད། ཁོ་བོ་ནི་འདི་ལྟར་སྨྲ་སྟེ། རྟོག་པ་ལ་བུམ་པར་སྣང་བ་དེ་གཞན་སེལ་མཚན་ཉིད་པ་ཡིན་ཀྱང་བུམ་པའི་གཞན་སེལ་
དངོས་མ་ཡིན་ནོ་ཞེས་ཤེས་པར་བྱའོ། །འདི་ལ་རིགས་པ་ཅི་ཞིག་ཡོད་ཅེ་ན། དེ་ཆོས་ཅན། བུམ་པའི་གཞན་སེལ་མཚན་ཉིད་པ་མ་ཡིན་པར་ཐལ། བུམ་པ་ཡིན་རྣམ་པར་བཅད་པ་དངོས་མ་ཡིན་པའི་ཕྱིར། དེ་མ་གྲུབ་ན། བུམ་པར་ཐལ་ལོ། །ཚུལ་འདི་ནི་བུམ་མ་ཡིན་
རྣམ་པར་བཅད་ཙམ་གྱི་མེད་དགག་གི་གཞན་སེལ་ལའང་མཚུངས་པར་ཤེས་པར་བྱའོ། །གཞན་ཡང་དེ་དག་བུམ་པའི་གཞན་སེལ་དངོས་ཡིན་པ་ལ་རིག་པ་ཅི་ཞིག་ཡོད་བརྗོད་པར་བྱ་དགོས་སོ། །གལ་ཏེ་དེ་དག་བུམ་པའི་གཞན་སེལ་མཚན་ཉིད་པ་ཡིན་ཏེ་
བུམ་པ་མ་ཡིན་པ་དངོས་སུ་བཅད་པའི་རྣམ་པ་ཅན་དུ་རྟོག་པས་དངོས་སུ་རྟོགས་པར་བྱ་དགོས་པའི་ཕྱིར། ཞེ་ན། བུམ་པ་ཡང་ཆོས་ཅན། བུམ་པའི་གཞན་སེལ་བ་ཡིན་པར་ཐལ། བུམ་མ་ཡིན་རྣམ་པར་བཅད་པར་རྟོག་པས་དངོས་སུ་རྟོགས་པར་བྱ་བ་ཡིན་པའི་ཕྱིར། རྟོག་པ་

[132B] སྒྲ་རྟག་པའི་གཞན་སེལ་ཡིན་པར་ཐལ། སྒྲ་རྟག་པ་མ་ཡིན་པ་དངོས་སུ་བཅད་པའི་རྣམ་པ་ཅན་དུ་རྟོག་པས་དངོས་སུ་རྟོགས་པར་བྱ་བ་ཡིན་པའི་ཕྱིར། འདོད་ན། སྒྲ་རྟག་པ་ཆོས་ཅན། ཁྱོད་ཀྱི་གཞན་སེལ་མི་སྲིད་པར་ཐལ། ཁྱོད་གཞི་མ་གྲུབ་པའི་ཕྱིར་
དེས་ན་བུམ་པའི་གཞན་སེལ་ནི། བུམ་པའི་དོན་གྱི་སེལ་བ་ཁོ་ན་ལ་བརྗོད་དོ། །འོ་ན་བུམ་པ་མ་ཡིན་པ་རྣམ་པར་བཅད་ཙམ་གྱི་མེད་དགག་དེ་བུམ་པ་མ་ཡིན་པ་རྣམ་པར་བཅད་པའི་སེལ་བ་མ་ཡིན་ནམ་ཞེ་ན། མ་ཡིན་ཏེ། འདི་ལྟར་བུམ་པ་མ་ཡིན་པའི་སེལ་བ་ཡིན་པའི་ཕྱིར་རོ། །དེར་
ཐལ༑ དངོས་པོར་མེད་པའི་སེལ་བ་ཡིན་པའི་ཕྱིར་རོ། །དེས་ན་བུམ་མ་ཡིན་བསལ་བའི་རྣམ་པ་དངོས་སུ་ཤར་བའི་སྒོ་ནས་དངོས་སུ་རྟོགས་པར་བྱ་དགོས་པས། གཞན་སེལ་དུ་འགྲུབ་ཀྱང། བུམ་པའི་གཞན་སེལ་དུ་མི་འགྲུབ་པར་ཤེས་པར་བྱ་ལ། བུམ་འཛིན་རྟོགས་པ་ལ་བུམ་
པར་སྣང་བ་དེ་བུམ་པའི་བློའི་གཞན་སེལ་ནི་ཡིན་ཏེ། བུམ་འཛིན་རྟོག་པའི་སྣང་ཡུལ་དུ་གྱུར་བའི་གཞན་སེལ་ཡིན་པའི་ཕྱིར་རོ། །དེས་ན་བློའི་གཞན་སེལ་ཡིན་པ་ལ་གཞན་སེལ་ཡིན་པས་ཁྱབ་ཀྱང། བུམ་པའི་བློའི་གཞན་སེལ་ཡིན་པ་ལ་བུམ་པའི་གཞན་སེལ་ཡིན་པས་མ་ཁྱབ་བོ། །
ཞེས་ཤེས་པར་བྱས་ལ་ཚུལ་འདི་མེད་དགག་གི་གཞན་སེལ་ལའང་མཚུངས་པར་ཤེས་པར་བྱའོ། །གཞན་ཡང། བུམ་མ་ཡིན་གསལ་བ་ལྟ་བུར་སྣང་བས་བུམ་པའི་གཞན་སེལ་དུ་འགྲུབ་ན། བུམ་འཛིན་རྟོག་པ་ལ་བུམ་པར་སྣང་བ་ཆོས་ཅན། ཁྱོད་བུམ་པའི་ལྡོག་པ་ཡིན་པར་ཐལ། ཁྱོད་བུམ་
མ་ཡིན་ལས་ལྡོག་པ་ལྟ་བུར་སྣང་བའི་ཕྱིར། འདོད་ན་བུམ་པར་ཐལ་ལོ། །དེ་བས་ན་སེལ་བ་རྣམ་པ་གསུམ་པོ་དེ་ལས་བུམ་པ་འཛིན་པའི་རྟོག་པ་ལ་བུམ་པར་སྣང་བ་ལྟ་བུ་བློའི་སེལ་བ་དེ་ཉིད་བུམ་འཛིན་རྟོག་པའི་སྣང་ཡུལ་དང། དངོས་ཡུལ་གཉིས་ཀ་ཡིན་ལ་བུམ་འཛིན་རྟོག་པ་ཉམས་སུ་

[133A]༄༅། །མྱོང་བའི་རང་རིག་མངོན་སུམ་གྱི་ཤུགས་ཡུལ་ཡིན་ནོ། །བུམ་པ་མ་ཡིན་པ་རྣམ་པར་བཅད་ཙམ་གྱི་མེད་དགག་གི་སེལ་བ་དེ་ཉིད་བུམ་འཛིན་རྟོག་པས་བློའི་སེལ་བ་དེ་དངོས་སུ་རྟོགས་པའི་ཤུགས་ལ་རྟོགས་པར་བྱ་བ་ཡིན་གྱི། དངོས་སུ་རྟོགས་པར་བྱ་བའམ་
ཡིན་ལ། འོན་ཀྱང་བུམ་པ་ལ་བུམ་པ་མ་ཡིན་པ་མེད་པའི་སྙམ་དུ་འཛིན་པའི་རྟོག་པས་དངོས་སུ་རྟོགས་པར་བྱ་བ་ཡིན་ཅིང། དེའི་ཕྱིར་གཞན་སེལ་བའི་མཚན་ཉིད་སྨྲས་པ་དང་འགལ་བ་མེད་དོ། །བུམ་པ་དང་བུམ་མ་ཡིན་ལས་ལོག་པའི་ཚོགས་དོན་ལྟ་བུ་དོན་གྱི་སེལ་བ་དེ་ནི། བུམ་
འཛིན་རྟོག་པའི་དངོས་ཡུལ་དང་ཞེན་ཡུལ་ཡིན་ཅིང། སྣང་ཡུལ་མ་ཡིན་ལ་ཚུལ་འདིས་གཞན་དག་ལ་ཡང་རིགས་སྒྲེ་བར་བྱ་ཞིང། བློའི་སེལ་བ་ཡིན་ན་སྒྲ་དོན་ཡིན་པས་ཁྱབ་ལ། དོན་གྱི་སེལ་བ་ལ་སྒྲ་དོན་མ་ཡིན་པས་ཁྱབ་ཅིང། བུམ་མ་ཡིན་རྣམ་པར་བཅད་ཙམ་ལྟ་བུ་ལ་
བུམ་པའི་སྒྲ་དོན་མ་ཡིན་པ་སོགས་ཀྱིས་ཁྱབ་ཅིང། སྤྱི་མེད་དགག་གི་གཞན་སེལ་ལ་སྒྲ་དོན་ཡིན་པས་ཁྱབ་སྟེ། སྤྱི་མཚན་ཡིན་པས་ཁྱབ་པའི་ཕྱིར་རོ། །ཞེས་ཤེས་པར་བྱ་ལ། རང་གི་སྣང་ཡུལ་སྒྲུབ་པ་ཁོ་ན་ལ་འཇུག་པའི་ཕྱིར་སྒྲུབ་འཇུག་དང། རང་གི་སྣང་ཡུལ་སེལ་བ་ཁོ་ན་ལ་འཇུག་
པའི་ཕྱིར། སེལ་འཇུག་ཅེས་བྱ་ཞིང། ཆོས་དེ་དངོས་ཡུལ་དུ་བྱས་པ་ན་ཆོས་དེའི་རྫས་ཆ་སོ་སོར་དབྱེར་མེད་པའི་ཡོན་ཏན་ཀུན་དངོས་ཡུལ་དུ་བྱས་པས་ཁྱབ་ན་ཡུལ་དེ་ལ་སྒྲུབ་འཇུག་ཡོད་དགོས་ཀྱང། དེ་ཉིད་སྒྲུབ་འཇུག་གི་དོན་མ་ཡིན་ཞིང། ཡུལ་ལ་ཆ་ཤས་སུ་ཕྱེ་ནས་འཇུག་པ་
སེལ་འཇུག་ཡིན་པས་ཁྱབ་ཀྱང། དེ་ཉིད་སེལ་འཇུག་གི་དོན་མ་ཡིན་ནོ་ཞེས་ཤེས་པར་བྱའོ། །འདི་དག་ལ་རིགས་པས་གཏན་ལ་དབབ་པར་བྱ་བ་མང་དུ་ཡོད་ཀྱང་མངས་པས་འཇིགས་ཏེ་མ་བྲིས་སོ། །གཞན་སེལ་བ་རྣམ་པ་གསུམ་ལ་མཐའ་བཅད་པ་བཤད་ཟིན་ཏོ། །དེ་ལྟར་གལ་

[133B] །དུ་མ་འབྲས་བུ་གཅིག་བྱེད་ན། །ཞེས་གྲངས་ཅན་རང་གི་ལུགས་རྣམ་པར་བཞག་པའི་ཚུལ་དེ་ཉིད་དགག་པ་མདོར་བསྟན་པ་མཚུངས་པ་སྤང་བ་དང། བཅས་པ་བཤད་ཟིན་ནས། ད་ནི་གཅིག་གི་འབྲས་བུ་གཞན་གྱི་མིན། །ཤིན་ཏུ་ཐ་དད་ཕྱིར་ཞེ་ན་
ཞེས་སེལ་བ་སྨྲ་བའི་ཕྱོགས་ལ་སྐྱོན་བརྗོད་པ་དེ་ཉིད་ཀྱང་མི་འབྱུང་བར་སྟོན་པ་ནི། ཤེས་བྱ་ཆོས་ཅན། ས་བོན་ཆུ་ལུད་སོགས་རྣམས་སྤྱི་གཙོ་བོའི་ངང་དུ་རང་བཞིན་འདྲེས་པ་མ་ཡིན་ན། མྱུ་གུ་དེ་ཡི་སྐྱེད་བྱེད་ཀྱི་ངོ་བོ་གང་ཡིན་པའི་ས་བོན་དེ་ལས་རང་བཞིན་གཞན་པ་ཆུ་ལུད་ལ་སོགས་
པས་མྱུ་གུ་ཇི་ལྟར་སྐྱེད་ཅིང་མི་སྐྱེད་པའི་སྐྱོན་མེད་པར་ཐལ། དེ་དག་རང་བཞིན་ཐ་དད་པ་ཡིན་ན། ཁྱད་པར་ཆུ་ལུད་ལ་སོགས་པ་ཉིད་ཀྱིས་ཀྱང། མྱུ་གུ་སྐྱེད་པ་འཐད་ཀྱི། གཙོ་བོའི་རང་  ྾ ཞིན་གྱིས་འབྲས་བུ་སྐྱེད་ན། ལྷན་ཅིག་བྱེད་རྐྱེན་དོན་མེད་དུ་འགྱུར་བ་དེའི་ཕྱིར་རྟགས་མ་
གྲུབ་སྟེ། དེ་དག་ལ་ཐ་དད་མིན་པའི་གཙོ་བོ་འང་རང་བཞིན་འདྲེས་པའི་ཚུལ་དུ་ཡོད་པས་འབྲས་བུ་བསྐྱེད་པ་ཡིན་ནོ་ཞེ་ན། རྟགས་དེ་ཉིད་གོང་དུ་བསྒྲུབས་ཟིན་ཏོ། །ཞེས་སྟོན་པ་ནི། གཙོ་བོ་དེས་འབྲས་བུ་དེ་བསྐྱེད་པ་མིན་པར་ཐལ། དེ་ལ་གནོད་བྱེད་གོང་དུ་བརྗོད་ཟིན་པའི་ཕྱིར་
གཞན་ཡང་སྔར་བཤད་པ་ལྟར། གཙོ་བོས་འབྲས་བུ་བསྐྱེད་པ་ལ་གནོད་བྱེད་ཡོད་པར་མ་ཟད། རྟག་པ་དང། གཅིག་པུ་དང། ཁྱབ་པ་དང། རང་བཞིན་ཡིན་པ་དང། རྣམ་འགྱུར་མིན་པའི་ཁྱད་པར་ལྔ་དང་ལྡན་པའི་གཙོ་བོ་དེ་ལྟ་བུ་ཡོད་པ་མ་ཡིན་ཏེ། འདི་ལྟར་ཤེས་བྱ་ཆོས་ཅན། ཁྱད་པར་ལྔ་
ལྡན་གྱི་གཙོ་བོ་དེ་གསལ་བ་རྣམས་ལ་རང་བཞིན་འདྲེས་པའི་ཚུལ་དུ་ཡོད་པ་མ་ཡིན་པར་ཐལ། ཆུ་ལུད་ལ་སོགས་པའི་ཁྱད་པར་རྣམས་བློ་མ་འཁྲུལ་བ་ལ་སྣང་བ་ནའང། གཞན་རང་བཞིན་གཅིག་ཏུ་སྣང་བ་ལ་མི་བརྟེན་པར་རང་བཞིན་རྣམས་ཐ་དད་པ་ཁོ་ནར་སྣང་བའི་ཕྱིར་

[134A]༄༅། །ཁྱབ་སྟེ། བློ་མ་འཁྲུལ་བས་རྫས་སོ་སོར་དམིགས་པ་དེ་རྫས་ཐ་དད་པའི་འཇོག་བྱེད་ཡིན་པའི་ཕྱིར། དེ་ལྟར་བཀག་པ་རྣམས་ཀྱིས་གྲུབ་པའི་དོན་བསྡུ་བ་ནི། ཇི་སྐད་བཤད་པ་དེ་ལྟ་བས་ན་སྤྱི་འཛིན་རྟོག་པའི་སྣང་ཡུལ་དུ་གྱུར་པའི་སྤྱི་དང། ཁྱད་པར་
རང་མཚན་རྣམས་ཀྱི་ནང་ནས་ཁྱད་པར་དེ་ཉིད་དོན་དམ་པར་ཡོད་པ་ཡིན་གྱི། སྤྱི་དོན་དམ་པར་ཡོད་པ་མ་ཡིན་ལ། བུམ་པ་སོགས་ཁྱད་པར་རང་མཚན་དེ་ནི་བུམ་མ་ཡིན་སོགས་གཞན་ལས་ལོག་པར་གནས་པ་ཡིན་གྱི་སྤྱི་འཛིན་རྟོག་པ་ལ་རང་གི་སྣང་ཡུ་དུ་གྱུར་པའི་སྤྱི་
དེ་བུམ་མ་ཡིན་སོགས་ལས་ལྡོག་པར་སྣང་བ་ནི་སྒྲོ་བཏགས་པ་ཡིན་ཅིང། ཁྱད་པར་ཏང་མཚན་དེ་ནི། རྒྱུ་དང་འབྲས་བུར་བཤད་ཀྱི། སྤྱི་དེ་རྒྱུ་དང་འབྲས་བུར་མི་འཐད་ལ། ཁྱད་པར་དེ་ནི་རང་གི་མཚན་ཉིད་ཀྱིས་གྲུབ་པར་འདོད་རིགས་ཀྱི་སྤྱི་འཛིན་རྟོག་པའི་སྣང་ཡུལ་དེ་ནི་རང་གི་མཚན་
ཉིད་ཀྱིས་གྲུབ་པ་མ་ཡིན་ཞིང། ཁྱད་པར་རང་མཚན་དེ་ནི་བླང་དོར་གྱི་འབྲས་བུ་བསྐྱེད་པ་ཅན་ཡིན་པས་སྐྱེས་བུ་ཐམས་ཅད་ཀྱིས་འབྲས་བུ་དོན་དུ་གཉེར་ནས་འཇུག་པའི་ཡུལ་ཡང་གསལ་བ་རང་མཚན་ཉིད་ཡིན་པར་རིགས་ཀྱི་སྤྱི་བློའི་སྣང་ཡུལ་དུ་གྱུར་བའི་སྤྱི་ནི་མ་ཡིན་ནོ། །དེའང་
གྲངས་ཅན་པ་དང། སངས་རྒྱས་པ་གཉིས་ཀའང་སྤྱི་དེ་སྤྱི་བློའི་སྣང་ཡུལ་ཡིན་པར་འདོད་པ་ལ་ཁྱད་པར་མེད་ལ། འོན་ཀྱང་རང་ལུགས་ལ་སྤྱི་བློའི་སྣང་ཡུལ་དེ་ཉིད་གཞན་སེལ་བའི་སྤྱི་ཡིན་ལ། གྲངས་ཅན་སྤྱི་བློའི་སྣང་ཡུལ་དེ་ཉིད་ཁྱད་པར་ལྔ་ལྡན་གྱི་སྤྱི་གཙོ་བོར་འདོད་པ་
ཡིན་ནོ། དེ་ཡང་དེ་ཉིད་དོན་ཞེས་པ་ནི། དོན་བྱེད་ནུས་པ་གང་ཡིན་པ་ཞེས་སོགས་ཀྱིས་གྲུབ་པའི་དོན་བསྡུ་བ་ཡིན་ལ། དེ་ནི་གཞན་ལས་ལོག་པ་ཡིན། ཞེས་པ་ནི། ལྡོག་པ་ངོ་བོ་ཉིད་མེད་ཕྱིར། །ཞེས་སོགས་ཀྱིས་གྲུབ་པའི་དོན་དང། དེ་ནི་རྒྱུ་དང་འབྲས་བུར་བཤད། ཅེས་པ་ནི། བདག་

[134B] ཞེས་སོགས་དང། དེ་ཡང་རྗེས་འགྲོ་མེད་གང་ཞིག། ཅེས་སོགས་དང། ཐ་དད་ཁྱད་པར་ཉིད་སྐྱེད་བྱེད། ཅེས་སོགས་ཀྱིས་གྲུབ་པའི་དོན་ཡིན་ཞིང། དེ་ནི་རང་གི་མཚན་ཉིད་འདོད། །ཅེས་པ་ཐ་དད་པ་མེད་ན། ཞེས་
སོགས་དང། སྣང་བའང་ཞེས་སོགས་གསལ་ཨ་རྣམས་རང་བཞིན་འདྲེས་པ་བཀག་པ་དག་གིས་གྲུབ་པའི་དོན་ཡིན་ལ། དེ་ནི་བ་ལང་དོར་འབྲས་ཅན་པས། སྐྱེས་དེ་ཐམས་ཅད་འཇུག་པ་ཡིན། །ཞེས་པ་གཞུང་སྔ་མ་དག་གིས་དོན་གྱིས་བསྟན་ཡང་དངོས་སུ་དེ་ཉིད་རྒྱས་པར་
མ་བཤད་པས་དེའི་ཕྱིར། གང་གི་བདག་ཉིད་མདུན་བྱས་ན། །ཞེས་པ་ནས། འཇུག་པ་ལ་སོགས་ཐལ་འགྱུར་ཕྱིར། །ཞེས་བའི་བར་གྱིས་སླར་དེ་ཉིད་འཆད་པར་བྱེད་པ་ཡིན་ནོ། །དེ་ནི་གཞན་ལས་ལོག་པ་ཡིན། །ཞེས་པའི་འགྲེལ་བར་ཤཱཀྱ་བློས། སྤྱིའི་ཆོས་གཞན་དག་མེད་པ་
གང་ཡིན་པ་དེ་ཉིད་ནི་དེ་དག་ཉིད་ཀྱི་ལྡོག་པ་ཡིན་པར་བཏགས་པ་ཡིན་ནོ། །ཞེས་སོགས་བཤད་པ་ནི། ཁོ་བོས་བཤད་པ་ཇི་ལྟ་བ་ཉིད་དོ། །དེས་ན་བདག་ཉིད་ཐ་དད་ཀྱང། །འགའ་ཞིག་རྒྱུ་ཡིན་ནི། ཇི་ལྟར་གྲངས་ཅན་ཕྱེད་
རང་གི་ལུགས་ལ་དངོས་པོ་སྣ་ཚོགས་པ་འདི་ཐམས་ཅད་ཆ་ཐ་དད་མེད་པའི་གཙོ་བོའི་ནང་དུ་རང་བཞིན་འདྲེས་པར་ཁྱད་པར་མེད་ན་ཡང། རྒྱུ་ཐམས་ཅད་འབྲས་བུ་ཀུན་གྱི་སྒྲུབ་བྱེད་མིན་པར་འདོད་པ་དེ་བཞིན་དུ། ཁོ་བོ་ཅག་ལྟར་ནའང་ས་བོན་ཆུ་ལུད་སོགས་ཐམས་ཅད་རང་བཞིན་མ་འདྲིས་
པར་གནས་པའི་ཐ་དད་པར་བྱེད་ཁྱད་མེད་ནའང། རྒྱུ་ཐམས་ཅད་འབྲས་བུ་ཀུན་གྱི་སྒྲུབ་བྱེད་དུ་འགྱུར་བ་ཡིན་ནོ། །ཞེས་འདོད་པ་ཡིན་ལ། ཁོ་བོ་ཅག་གཉི་ག་དེ་ལྟར་འདོད་ཀྱང། རྒྱུ་ཐམས་ཅད་འབྲས་བུ་ཀུན་གྱི་སྒྲུབ་བྱེད་དུ་འགྱུར་བ་མིན་པར་རྒྱུ་འབྲས་སོ་སོར་ངེས་པ་ནི། ཁོ་བོ་ཅག་དངོས་པོ་

[135A]༄༅ [#LINE APPARENTLY MISSING THIS PAGE] །རྣམས་རང་བཞིན་མ་འདྲེས་པར་གནས་པར་འདོད་པའི་ཕྱོགས་ལ་རུང་གི། རང་བཞིན་འདྲེས་པར་འདོད་པ་ཁོད་ཀྱི་ཕྱོགས་ལ་རུང་བ་མ་ཡིན་ནོ། །དེའི་རྒྱུ་མཚན་ཅི་ཞེ་ན། རང་ལུགས་ལ་རུང་བའི་སྒྲུབ་བྱེད་འཆད་པ་ནི། ཤེས་བྱ་ཆོས་ཅན་
ཁྱད་པར་རང་མཚན་རྣམས་རང་བཞིན་མ་འདྲེས་པར་གནས་ཀྱང། རྒྱུ་ཐམས་ཅད་འབྲས་བུ་ཐམས་ཅད་ཀྱི་སྐྱེད་བྱེད་དུ་འགྱུར་མི་དགོས་པར་ཐལ། ཁྱད་པར་རང་མཚན་རྣམས་རང་བཞིན་མ་འདྲེས་པར་གནས་པའི་ངོ་བོ་ཐ་དད་ཡིན་ནའང་དངོས་པོ་རྣམས་རང་བཞིན་
སོ་སོར་ངེས་པ་ལྟར་ནུས་པ་ཡང་སོ་སོར་ངེས་པའི་དངོས་པོ་ཡི་ཆོས་ཉིད་ཀྱིས་རྒྱུ་འགའ་ཞིག་འབྲས་བུ་འགའ་ཞིག་ཁོ་བའི་བྱེད་པ་པོར་འགྱུར་བའི་ཚུལ་འཐད་པ་ཡིན་པའི་ཕྱིར། ཁོ་ཅག་ལྟར་ན། རང་ཅྮིན་མ་འདྲེས་པའི་རྒྱུ་མཚན་གྱིས་ནུས་པ་ཡང་མ་འདྲེས་དགོས་པས་རྒྱུ་
འབྲས་སོ་སོར་ངེས་པ་འཐད་ལ། དེའི་ཕྱིར་རྒྱུ་འབྲས་འཆོལ་བའི་ཉེས་པ་དེ་ངེད་ལ་མི་འབྱུང་ངོ། །ཞེས་བྱ་བའི་དོན་ཏོ། །ཉེས་པ་དེ་རང་བཞིན་འདྲེས་པའི་ཕྱོགས་ལ་འབྱུང་བའི་རྒྱུ་མཚན་འཆད་པ་ནི། ཤེས་བྱ་ཆོས་ཅན། ས་ལུའི་ས་བོན་དེས་ས་ལུའི་ས་བོན་གྱིས་ནས་ཀྱི་མྱུ་གུ་
སྐྱེད་པའི་བྱ་བ་མི་བྱེད་པས་འཆོལ་བར་མི་འགྱུར་རོ་ཞེ་ན། འོ་ན་ནས་ཀྱི་མྱུ་གུའི་ལྷན་ཅིག་བྱེད་རྐྱེན་ཆུ་ལུད་སོགས་ཀྱིས་ཀྱང་ནས་ཀྱི་མྱུ་གུ་མི་བྱེད་པར་ཐལ། ནས་ཀྱི་ས་བོན་དང་གནས་སྐབས་ཐ་དད་པའི་ཕྱིར། འོན་ཏེ་སྤྱི་གཙོ་བོ་དེ་ཉིད་རིམ་བཞིན་ནས་ཀྱི་ས་བོན་གྱི་རྣམ་པར་གྱུར་ནས་

[135B] ས་ལུའི་ས་བོན་གྱི་རྣམ་པར་གྱུར་ནས། ས་ལུའི་མྱུ་གུའི་ཉེར་ལེན་བྱེད་པས་གཙོ་བོ་ཉིད་ཁོ་ན་འབྲས་བུ་ཐམས་ཅད་ཀྱི་ཉེར་ལེན་བྱེད་པ་པོ་ཉིད་ཡིན་པའི་ཕྱིར། གཅིག་ཉིད་ཀྱི་བྱེད་དང་མི་བྱེད་འགལ་བར་འགྱུར། ཞེས་པ་འདོད་དོ་ཞེ་ན། དེ་ལྟ་ན་ནི། ནས་
ཀྱི་ས་བོན་དང། ས་ལུའི་ས་བོན་ལ་སོགས་པ་ཉེར་ལེན་གྱི་བཀོད་པ་སྣ་ཚོགས་པ་དེ་ཅི། སྤྱི་གཙོ་བོ་དངོས་པོ་འདི་ཉིད་ཀྱི་ཡིན་པར་འདོད་པའམ། དེ་ལྟར་ན་གཙོ་བོ་མི་གསལ་བ་དང། རྣམ་འགྱུར་མེད་པ་དང། གཅིག་བུར་ཁས་བླངས་པ་དང། འགལ་ལོ། །ཡང་ན་འདི་ལྟར་བཤད་པར་བྱ་སྟེ་
འོན་ཏེ་ནས་ཀྱི་ས་བོན་དང། ས་ལུའི་ས་བོན་སོགས་རང་བཞིན་འདྲེས་ཀྱང་རྒྱུ་འབྲས་འྖོལྗ་བར་མི་འགྱུར་ཏེ། གཙོ་བོ་དེ་ཉིད་རིམ་གཞིན་གར་མཁན་ཆ་བྱད་སྔ་མ་བཏང་ནས་ཕྱི་མ་ལེན་པ་ལྟར། ནས་ཀྱི་ས་བོམ་གྱི་རྣམ་པར་གྱུར་ནས་ནས་ཀྱི་མྱུ་གུ་བྱེད་པ་པོ་ཉིད་ཡིན་ལ། དེའི་ཚེ་ས་ལུའི་མྱུ་གུ་མི་
བཏེད་ཅིང། ཡང་ནས་ཀྱི་ས་བོན་གྱི་བཀོད་པ་བཏང་ནས་ས་བུའི་ས་བོན་གྱི་རྣམ་པར་འགྱུར་ཏེ། ས་ལུའི་མྱུ་གུ་སྐྱེད་པའི་བྱེད་པ་པོ་ཉིད་ཡིན་ལ། དེའི་ཚེ་ནས་ཀྱི་མི་བྱེད་པས་སོ་ཞེ་ན། དེ་ལྟ་བུའི་ནས་དང་ས་ལུའི་བཀོད་པ་སྔ་མ་བཏང་ནས་ཕྱི་མ་ལེན་པའི་གོ་རིམ་དེ་སྤྱི་གཙོ་བོ་དངོས་པོ་པ་དེ་ཉིད་ཀྱི་ཡིན་པར་
འདོ་པའམ། དེ་ལྟར་ན་གཙོ་བོ་རྟག་པར་འགལ་ཏེ། བཀོད་པ་སྔ་མ་བཏང་ནས་ཕྱི་མ་ལེན་པའི་གོ་རིམ་དང་ལྡན་པའི་ཕྱིར་རོ། །ཞེས་པ་སྟེ། དེ་ལྟ་ནའམ་ཞེས་པའི་སྒྲ་མི། སྔར་ནི་ཁྱོད་གཙོ་བོ་རྣམ་དབྱེ་མེད་པའི་རྟག་པར་ཁས་ལེན་པ་ཞིག་ན། དེ་ཡང་དེ་ལྟ་བུའི་གོ་རིམ་གྱི་རྣམ་དབྱེ་དེ་གཙོ་
བོའི་ཡིན་པར་འདོད་པའམ་ཅི། ཞེས་ཁས་བླངས་སྔ་ཕྱི་འགལ་བ་སྟོན་པའི་ཚིག་ཡིན་གྱི། དེ་ཅི་དངོས་དེ་ཉིད་ཀྱི། ཞེས་པས་དངོས་སུ་རིགས་པ་གཞན་བསྟན་ཅིང། འང་ཞེས་པས་ཁོང་ནས་དྲངས་པའི་རྒིས་པ་གཞན་སྡུད་པ་ནི་མ་ཡིན་ནོ། །གང་དག་འམ་ཞེས་པས་བསྡུས་པ། རང་བཞི་

[136A]༄༅། །གཞན་བཏང་ནས་རང་བཞིན་གཞན་འཐབ་པ་མ་ཡིན་པར་ཐལ། ད་ལྟ་ན་རང་བཞིན་གཅིག་པ་ཉམས་པར་འགྱུར་བའི་ཕྱིར། ཞེས་པ་ཉིད་བསྟན་པར་འདོད་པ་མི་འཐད་དེ། དེ་ལྟ་ན་ཁས་ལེན་མེད་པའི་ཕྱིར་ཏེ། གྲངས་ཅན་ནི་རང་བཞིན་གཅིག་ཉིད་རྣམ་པ་
གཞན་དང་གཞན་དུ་གྱུར་པར་ཁས་བླངས་ཀྱི། གཙོ་བོ་རང་བཞིན་གཞན་དང་གཞན་དུ་གྱུར་བར་ཁས་མ་བློངས་པའི་ཕྱིར་རོ། དེ་ལྟར་དངོས་པོ་རྣམས་རང་བཞིན་འདྲེས་པར་ཁས་ལེན་པ་ལ་རྒྱུ་འབྲས་འཚོལ་བར་ཐལ་པའི་ཉེས་པ་འབྱུང་བར་བསྟན་ནས་དེའི་ཞར་ལ། དེ་ལྟར་ཁས་
ལེན་པ་ལ་སྤྱི་དང་ཁྱད་པ་གྱི་རྣམ་གཞག་མི་འཐད་པར་ཐལ་བའི་ཉེས་པ་འབྱུང་བར་ཡང་སྟོན་པ་ནི། སྤྱི་དེ་དང་ལྡན་པ་རྣམ་འགྱུར་གྱི་དངོས་པོ་རྣམས་ཤིན་ཏུ་ཐ་དད་མེད་པར་འགྱུར་པར་ཐལ། གཙོ་བོ་ཆ་མེད་དེའི་དང་དུ་རང་བཞིན་འདྲེས་པའི་ཕྱིར། གཙོ་བོ་དེ་ཤིན་ཏུ་ཐ་དད་དུ་
ཐལ། རྣམ་འགྱུར་རེ་རེ་ནས་རང་གཞིན་ཡོངས་སུ་རྫོགས་པར་འདྲེས་པའི་ཕྱིར། འམ་ཞེས་པས། ཐལ་པ་ཕན་ཚུན་སྡུད་དོ། །དེ་ལྟ་མ་ཡིན་པར་གཙོ་བོ་ཤིན་ཏུ་ཐ་མི་དད་པའི་ཆ་མེད་གཅིག་ཡིན་ཅིང། གསལ་བ་རྣམས་རྣམ་འགྱུར་སྣ་ཚོགས་པའི་ཐ་དད་ཡིན་ན། སྤྱི་ཞེས་པའི་རྣམ་
གྲངས་འདི་བ་ཐུན་མོང་བའི་གཙོ་བོ་དང། ཁྱད་པར་ཞེས་པའི་རྣམ་གྲངས་མི་འདྲ་བ་ཐུན་མོང་མིན་པའི་བདག་ཉིད་ཅན་གྱི་གསལ་བ་རྣམས་ཕན་ཚུན་ཐ་དད་དུ་འགྱུར་བར་ཐལ། གཙོ་བོ་དེ་ཆ་མེད་གཅིག་ཡིན། རྣམ་འགྱུར་རྣམས་སོ་སོ་དུ་མ་ཡིན་པའི་ཕྱིར། གཞུང་འགྱུར་གསར་
དག་ལས། རྣམ་གྲངས་ཕན་ཚུན་ཐ་དད་འགྱུར། ཞེས་འབྱུང་བ་ལྟར་ན། དེ་ལྟར་བཤད་པར་བྱ་དགོས་ཀྱང། འདིའི་ཐ་དད་ཀྱི་སྐད་དོད། ཏ་ཡོཞེས་པ་ཡོད་ཅིང་དེ་ནི་དེ་དག་ཅེས་པ་ཡིན་པས་རྣམ་གྲངས་ཞེས་པ་སྒྱུར་བ་ཐུགས་མཉམ་པར་མ་བཞག་པའོ། །ཞེས་དབང་ལྩྪ་བ་འཆད་དོ། །དེ་ལྟར་

[136B] དེ་དག་ཕན་ཚུན་ཐ་དད་འགྱུར་ཞེས་བཏོན་ནས་འདྲ་བའི་བདག་ཉིད་ཅན་གཙོ་བོ་དང་མི་འདྲ་བའི་བདག་ཉིད་ཅན་ཁྱད་པར་དེ་དག་ཕན་ཚུན་ཐ་དད་པར་འགྱུར་ཐར་ཐལ། ཞེས་བཤད་པའི་བྱའོ། །དེ་ལྡན་དངོས་པོ་ཞེས་སོགས་ལ། གཙོ་བོ་ཤིན་ཏུ་ཐ་དད་དང་ཤིན་ཏུ་ཐ་མི་དད་བ་
གཉི་ག་ཡིན་པར་ཐལ་ཞེས་སོགས་ཀྱི་བཤད་པ་བྱེད་པ་ནི་རང་འགྲེལ་མ་མཐོང་བར་ཟད་དེ། །དེ་ཡང་ཕན་ཚུན་ཐ་དད་བར་འགྱུར་བ་འདོད་དེ། །སྤྱི་ནི་ཡོན་ཏན་གསུམ་ཆ་མཉམ་པའི་གནས་སྐབས་ནུས་པའི་ངོ་བོ་མི་གསལ་བར་གནས་པ་ཡིན་ལ། རྣམ་འགྱུར་རྣམས་ནི། ད་
གསུམ་ཆ་མི་མཉམ་པའི་གནས་སྐབས་མངོན་པར་གསལ་བ་ཡིན་པས་སོ་ཞེ་ན། ཤེས་བྱ་ཆོས་ཅན། སྤྱི་ཞེས་བྱ་བ་དེ་དག་ཁྱད་པར་རྫས་ཐ་དད་པ་ཉིད་དུ་འགྱུར་བར་ཐལ། དེ་དག་ལེགས་ཐ་དད་ལས་ལེག་པ་ཙམ་གྱིས་ཐ་དད་དུ་གཞག་པ་མ་ཡིན་པར་གལ་ཏེ་བདག་
གཅིག་ནུས་པའི་བདག་ཉིད་ཡིན་པ་དང། གཅིག་གསལ་བའི་བདག་ཉིད་ཡིན་པ་གང་གིས་ཐ་དད་དུ་བཞག་པས་ནའོ། །འདོད་པ་དེ་ལྟ་ནའང་ཇི་ལྟར་བུམ་སྣམ་སོགས་ཕན་ཚུན་གཅིག་ལ་གཅིག་གི་བློ་མི་སྐྱེས་བ་བཞིན་དུ། སྤྱི་དང་ཁྱད་པར་དུ་འདོད་པའི་གཙོ་བོ་དང། རྣམ་འགྱུར་
ལའང་སྤྱི་དང་ཁྱད་པར་གྱི་བློ་སྐྱེ་བ་ཅན་དུ་མི་འགྱུར་བར་ཐལ་ལོ། །འང་ཞེས་པ་ནི་ཐལ་བ་སྔ་མ་སྡུད་པའོ། །ཡང་ན། ཇི་ལྟར་ཞེས་སོགས། དེས་ན་བདག་ཉིད་ཐ་དད་ཀྱང། ཞེས་སོགས་རྒྱས་པར་འཆད་པ་ཡིན་ལ། ཐ་དད་མེད་ནའང་གཅིག་ཉིད་ཀྱི། ཞེས་སོགས་ནི། ཐ་དད་
པ། མེད་ན་ཅིག་ཅར་སྐྱེ་འཇིག་འགྱུར། ཞེས་པའི་རིགས་པའི་རྣམ་གྲངས་འཆད་པ་ཡིན་ཏེ། འདི་ལྟར། གསལ་བ་རྣམས་གཙོ་བོའི་ངང་དུ་རང་བཞིན་ཐ་དད་མེད་ན་སྐྱེ་འཇིག་ཅིག་ཅར་བྱེད་པར་ཐལ་བའི་སྐྱོན་ཡོད་པ་མ་ཟད། ཐ་དད་མེད་ནའང་རྒྱུ་འབྲས་འཆོལ་བར་

[137A]༄༅། །འགྱུར་བའི་སྐྱོན་འབྱུང་ཞིང། སྤྱི་དང་ཁྱད་པར་གྱི་རྣམ་གཞག་མི་འཐད་པའི་སྐྱོན་ཡང་འབྱུང་ཞེས་བྱ་བའི་དོན་ཏོ། །དེ་ནི། དེ་ནི་བླང་དོར་འབྲས་ཅན་པས། །སྐྱེས་བུ་ཐམས་ཅད་འཇུག་པ་ཡིན། ཞེས་པའི་དེ་ཉིད་རྒྱས་པར་འཆད་པ་ཡིན་ཏེ། དེ་འ་རང་མཚན་སྐྱེས་བུའི་འདོད་དོན་སྒྲུབ་པའི་
འཇུག་ཡུལ་དུ་འཐད་པར་བསྟན་པ་དང། སྤྱི་གཙོ་བོ་མི་འཐད་པར་བསྟན་པ་གཉིས་སུ་འགྱུར་པ་ལས། དང་པོ་ནི་བ་ལང་གང་གི་བདག་ཉིད་མདུན་དུ་བྱས་ནས་བསྒྲུབ་བྱའམ་དོན་དུ་གཉེར་བྱ་བཞོ་བཀལ་ལ་སོགས་པ་དེའི་འབྲས་བུ་འདོད་པ་ཅན་གྱི་སྐྱེས་བུ་འདི་ནི་
འཇུག་པར་འགྱུར་བ་དེའི་རྟེན་ཡང་ཁྲ་བོ་དང་ནག་སྒུར་སོགས་ནང་ཕན་ཚུན་རྫས་ཐ་དད་ཅིང། བཞོ་བཀལ་ལ་སོགས་པའི་འབྲས་བུ་མིས་བྱེད་པ་ལས་ལོག་པར་རིགས་ཐ་དད་མེད་པ་དག་ཡིན་པར་དཔྱད་པར་བྱ་བའམ་རྟོགས་པར་བྱ་བ་སྟེ། བ་
ལང་རྣམས་རང་གི་བདག་ཉིད་ཕན་ཚུན་ཐད་དད་ཅིང་མ་འདྲེས་པར་གནས་པའང་ཡིན་ཅིང། བཞོ་བཀལ་སོགས་ཀྱི་འབྲས་བུ་མི་བྱེད་པ་ལས་ལྡོག་པར་མཚུངས་པ་ཉིད་བདག་དག་ནི་དེ་དག་ལ་ཡོད་པ་ཡིན་ཡིན་པའི་ཕྱིར། ཊིའ་ཀ་བྱེད་གཞན་དག་ནི་དེའི་རྟེན་ཡང་
ཐ་དད་པའི་ཁྱད་པར་དང། ཐ་དད་མེད་པའི་གཙོ་བོ་གང་ཡིན་དཔྱད་པར་བྱ་ཞེས་འཆད་མོད། ཚུལ་འདིར་ལེགས་པར་བཤད་པ་ཡིན་ནོ། །གཉིས་པ་གཙོ་བོ་འབྲས་བུ་དོན་གཉེར་སྐྱེས་བུའི་འཇུག་ཡུལ་མ་ཡིན་པར་བསྟན་པ་ནི། དངོས་པོ་ཐམས་ཅད་
སྤྱི་གཙོ་བོའི་དང་དུ་རང་བཞིན་གཅི་གཔར་གྱུར་པའི་སྒོ་ནས་གཙོ་བོ་དེ་ཉིད་སྐྱེས་བུའི་འཇུག་པ་ཡུལ་དུ་འགྱུར་པ་མ་ཡིན་པར་ཐལ། དངོས་པོ་རྣམས་ཕན་ཚུན་གཅིག་ལ་གཅིག་རྗེས་སུ་འགྲོ་བ་མེད་པའི་ཕྱིར་དང། དངོས་པོ་རྣམས་གཙོ་བོ་ཆ་མེད་

[137B] གཉིས་པ་དེས་ཞར་ལ་གཅེར་བུ་པ་ཡང་ཁེགས་པར་བསྟན་པ་ལ། གཅེར་བུ་པའི་གྲུབ་པའི་མཐའ་མདོ་ཙམ་བཤད་པ་དང། གཞུང་
དོན་དངོས་བཤད་པ་གཉིས། དང་པོ་ནི། དྲང་སྲོང་རྒྱལ་བ་དམ་པ་སྟོན་པར་འཛིན་པས་རྒྱལ་བ་པ་ཞེས་བྱ་བ་དང། གཅེར་བུ་པ་དང། ཟད་བྱེད་པ་དང། ཐལ་བ་པ་དང། ནམ་མཁའི་གོས་ཅན་དང། ཕྱོགས་ཀྱི་གོས་ཅན་དང། འཛེམ་མེད་པ་ཞེས་བྱ་བ་དག་ནི་རྣམ་གྲངས་ཡིན་ལ་
སྟོན་པ་ནི་རྒྱལ་བ་དམ་པ་དང། ཁྱུམ་ཆོག་དང། སྡོང་རིས་དང། སྣོད་ཀྱི་སྡེ་དང། འཕེལ་བྱེད་ལ་སོགས་པའོ། །དེ་དག་ཐམས་ཅད་ཀྱང་ཤེས་བྱ་ཐམས་ཅད་ཚིག་གི་དོན་དབྱུར་སྨྲ་སྟེ། འདི་ལྟར། སྲོག་དང། ཟད་པ་དང། སྡོམ་པ་དང། ངེས་པར་རྒ་བ་དང་
འཆིང་བ་དང། ལས་དང། སྡིག་པ་དང། བསོད་ནམས་དང། ཐར་པ་ཞེས་བྱ་བ་དང་གོ། །དེ་ལ་སྲོད་ནི། བདག་ཡིན་ལ། དེ་ཡང། སྐྱེས་བུ་རྣམས་ཀྱི་ལུས་ཀྱི་ཚུད་ཇི་ལྟ་བ་བཞིན་དུ་ཡིད་པ་ཤེས་པ་ཡིན་ལ། ངོ་བོ་རྟོག་པས་དུས་ཐམས་ཅད་དུ་རྗེས་སུ་འགྲོ་
པའམ་འཇུག་པ་ཅན་དང། རྣམ་གྲངས་མི་རྟག་པས་གནས་སྐབས་ལྡོག་པའི་མཚན་ཉིད་ཅན་ཡིན་ནོ། །ཞེས་སྨྲ་སྟེ། ཇི་སྐད་དུ། ཁྱད་པར་དུ་འཕགས་པའི་བསྟོད་པ་ལས། གཅེར་བུ་ལུས་ཀྱི་ཚད་བཞིན་དུ། །སྲོག་ནི་ཞུམ་དང་རྒྱས་པར་སྨྲ་
ཞེས་འབྱུང་བ་ལྟར་རོ། །དེ་ལ་སྲོག་ཅན་གྱི་སྡེ་ཚན་དགུ་སྟེ། ས་དང། ཤིང་དང། མེ་དང། རླུང་དང། སྲིན་བུ་དང། གྲོག་མ་དང། བུང་བ་དང། མི་ཞེས་བྱ་བ་དག་གོ། །དེ་དག་ལས་ས་ལ་སོགས་པ་ལྔ་ནི། དབང་པོ་གཅིག་པ་སྟེ། རེག་པའི་དབང་པོ་དང་ལྡན་པའི་

[138A]༄༅། །ཕྱིར་རོ། །སྲོན་བུ་དང། དུང་དང། ཉ་ཕྱིས་དང། སྲིན་དུ་པད་པ་ལ་སོགས་པ་ནི་དབང་པ་གཉིས་པ་སྟེ། རེག་པ་དང། རོའི་དབང་པོ་དང་ལྡན་པའི་ཕྱིར་རོ། །གྲོགས་མ་དང་སྲིན་གྱི་མེ་ལ་སོགས་པ་ནི་དབང་པོ་གསུམ་པ་སྟེ། རེག་པ་དང་
རོ་དང། སྣའི་དབང་པོ་དང་ལྡན་པའི་ཕྱིར་རོ། །བུང་བ་དང། སྦྲང་བུ་དང། སྦྲང་བུ་མཆུན་རིངས་པ་ལ་སོགས་པ་ནི་དབང་པོ་བཞི་པ་སྟེ། རེག་པ་དང། རོ་དང། སྣ་དང། མིག་གི་དབང་པོ་དང་ལྡན་པའི་ཕྱིར་རོ། །མི་དང་རྐང་བཞི་པ་བྱ་ལ་སོགས་པ་
ནི་དབང་པོ་ལྔ་པ་སྟེ། རེག་པ་དང། རོ་དང། སྣ་དང། མིག་དང། རྣམ་བའི་དབང་པོ་དང་ལྡན་པའི་ཕྱིར་རོ། །དེ་ལྟར་དེ་དག་ནི་སྲོག་ཅན་གྱི་སྡེ་ཚན་རྣམ་པ་དགུའོ། །ཞེས་ཟེར་རོ། །ཟག་པ་དེ། དག་མི་དགེའི་ལས་རྣམས་ཏེ། འདིས་ཟག་པར་བྱེད་
པའི་ཕྱིར་རོ། །དེ་ཡང་ལས་དག་མི་དགེ་གང་གིས་ཀྱང་འཁོར་བར་བྱེད་པས། དེའི་ཕྱིར་དེ་གཉིས་ཀའང་ཟག་པའོ། །སྡོམ་པ་ནི། ཟག་པ་འགོག་པ་ཉིད་དེ། ལས་གསར་པ་གང་ཡང་མི་སོག་པའོ། །ངེས་པར་རྒ་བ་ནི། སྡོམ་པ་དེ་ཉིད་དང། ཟས་མི་
ཟ་བ་དང། སྐོམ་མི་བཏུང་བ་དང། བསམ་གཏན་དང། སྦྱོར་བ་དང། ལུས་གདུང་བར་དང། སྐྲ་འབལ་པ་ལ་སོགས་པའི་དཀའ་ཐུབ་དང་བཅས་པས་སྔོན་ཉེ་བ་བསགས་པའི་ལས་རྒྱས་པར་བྱེད་པ་སྟེ། ཟད་པའི་རྒྱུ་ཡིན་པའི་ཕྱིར་རོ། །
འཆིང་བ་ནི་ངེས་པར་སྨྲ་བ་སུམ་བརྒྱ་དང་དྲུག་ཅུ་རྩ་གསུམ་པོ་དག་གིས་བཏགས་པའི་ལོག་པར་ལྟ་བའོ། །ལས་ནི་རྣམ་པ་བཞི་སྟེ། ཕྱིས་མྱོང་བར་འགྱུར་བ་དང། མིང་དང། རུས་དང། ཚེ་ཞེས་བྱ་བ་དག་གོ། །སྡིག་པ་ནི་ཆོས་མ་ཡིན་པ་

[138B] བསོད་ནམས་ནི་ཆོས་སོ། །ཐར་པ་ནི། དཀའ་ཐུབ་ལ་སོགས་པས་སྔར་བྱས་ཤིང། ལས་གསར་བ་མ་ཀྱིས་ལས་ཐམས་ཅད་ཟད་པར་བསགས་པས། འཇིག་རྟེན་ཐམས་ཅད་ཀྱི་སྟེང་ན་འདུག་པའི་གནས་འཇིག་རྟེན་འདུས་པ་ཞེས་བྱ་བ། ཞའམ་ཀུ་མུད་ལྟར་དཀར་བ། སྲོག་ཡོད་
པས་དངོས་པོ་ཡིན་ཅིང། འཁོར་བ་ལས་གྲོལ་བས་དངོས་པོ་མེད་པའང་ཡིན་པ། གདུགས་དཀར་པོ་གྱེན་ལ་བསླངས་པ་ལྟ་བུ་གཅིག་ཡོད་པ་དེར་འགྲོའོ། །ཞེས་ཟེར་རོ། །ཇི་སྐད་དུ་རྒྱ་བ་དམ་པས། ཁ་བརྒྱ་སྤོས་མེ་ཏོག་དང། །པ་ཞོ་བ་མོ་མུ་ཏིག་མདོག་
གདུགས་དཀར་བཟུང་བའི་དབྱིབས་འདྲ་བ། །ཐར་པ་ཡིན་པར་རྒྱལ་བས་བཤད། ཅེས་འབྱུང་བ་ལྟར་རོ། །ཐུབ་པ་ནི་ཐམས་ཅད་མཁྱེན་པ་མིན་ཞིང། དངོས་པོ་རྣམས་གསེར་དང་གསེར་གྱི་རྣ་རྒྱན་ལྟར། རང་བཞིན་གཅིག་ཅིང་གནས་སྐབས་ཐ་དད་པས་
འབྲས་བུ་ཐམས་ཅད་བདག་གཞན་གཉིས་ཀ་ལས་སྐྱེ་བ་ཡིན་ནོ། །ཞེས་ཟེར་རོ། །གཅེར་བུ་པའི་འདོད་པ་མདོ་ཙམ་གཞི་བཤད་ཟིན་ཏོ། །བརྟུལ་ཤུགས་ཀྱི་ཁྱད་པར་བྱ་བ་ཡོད་ཀྱང་མངས་པར་འགྱུར་བས་མ་བྲིས་སོ། །གཉིས་པ་གཞུང་དོན་དངོས་བཤད་པ་ལ་
རིགས་པ་སྔ་མས་ཁེགས་པར་བསྟན་པ་དང། ཐུན་མོང་མ་ཡིན་པའི་རིགས་པ་གཞན་བསྟན་པའོ། །དང་པོ་ནི། དངོས་པོ་རྣམས་རང་བཞིན་མ་འདྲེས་པར་བསྒྲུབས་པའི་རིགས་པ་དེ་ཉིད་ཀྱིས་ནི་འཛེམ་མེད་པ་དག་དངོས་པོ་དག་གི་རང་བཞིན་རྣམས་
གཅིག་ཡིན་པས་རྔ་མོ་ཞོར་འགྱུར་ཞིང་གནས་སྐབས་ཐ་དད་པས་མི་འགྱུར་རོ། །ཞེས་མུན་སྤྲུལ་གང་ཅིའང་རུང་བ་སྨྲ་བ་དེ་དག་ཀྱང་ནི་བསལ་བ་ཡིན་ཏེ། རྔ་མོ་དང་ཞོ་རང་བཞིན་མ་འདྲེས་པར་ལ་སོགས་པ་ཞིབ་ཏུ་བཤད་པར་གནས་པའི་སྒོ་ནས་མཐའ་གཅིག་ཏུ་རྫས་ཐ་དད་

[139A]༄༅། །པ་ནི་སྲིད་པའི་ཕྱིར་རོ། །གཉིས་པ་ཐུན་མོང་མིན་པའི་རིགས་པ་གཞན་བསྟན་པ་ལ། དོན་ལ་འཇུག་པ་འཆོལ་བར་ཐལ་བ་དང། སྒྲོ་བློ་ཐ་དད་མི་སྲིད་པར་ཐལ་པའོ། །དང་པོ་ནི། ཞོ་དོན་གཉེར་ཞོ་འཐུང་ཞེས་བསྐུལ་པ་ན། ཅིའི་ཕྱིར་རྔ་མོ་འཐུང་བ་ལ་མི་
རྒྱུག་སྟེ། རྒྱུག་རིགས་པར་ཐལ། དངོས་པོ་ཐམས་ཅད་རང་དང་རང་མ་ཡིན་པ་གཉིས་ཀའི་ངོ་བོ་ཉིད་ཡིན་པ་ཞོ་དང་རྔ་མོའི་དེའི་ཐ་དད་པའི་ཁྱད་པར་བསལ་ཞིང་མེད་པའི་ཕྱིར། །འོན་ཏེ། ཞོ་ལ་རྔ་མོ་ལས་ཕུལ་དུ་བྱུང་བའི་ཁྱད་པར་འོ་མའི་རྣམ་འགྱུར་འགའ་ཞིག་ཡོད་པའི་
རྒྱུ་མཚན་གང་གིས་ན་ཞོ་དོན་གཉེར་དག། འོ་མའི་རྣམ་འགྱུར་གྱི་ཁྱད་པར་དུ་བྱས་པའོ་ཞོ་ལ་འཇུག་པར་འགྱུར་གྱི་རྔ་མོ་འཐུང་བ་ལ་འཇུག་པར་མི་འགྱུར་རོ། །ཞེ་ན། དེ་ལྟ་ན་ནི། འོ་མའི་རྣམ་འགྱུར་གྱི་ཁྱད་པར་གང་ལ་ཡོད་པ་དེ་ཉིད་ཁོ་ན་ཞོ་ཡིན་དགོས་པས་འོ་མའི་
རྣམ་འགྱུར་དེ་གཞན་རྔ་མོ་ལ་མེད་པའི་ཕྱིར། རྔ་མོ་ནི་ཞོ་རྔ་གཉི་ག་མིན་གྱི་ཞོ་ལས་གཞན་ཡིན་པར་ཐལ་ལོ། །གཉིས་པ་ནི་དངོས་པོ་རྣམས་ལ་བློ་སྒྲ་ཐ་དད་འཇུག་པར་མི་འགྱུར་བར་ཐལ། དངོས་པོ་ཐམས་ཅད་རང་དང་རང་མ་ཡིན་ཀུན་གྱི་བདག་ཉིད་ཡིན་པའི་ཕྱིར་
གཞན་དག་གིས་ཐམས་ཅད་ཅེས་པ་དང། ཀུན་ཞེས་པ་གཉིས་ཀ་སྨོས་པའི་དོན་མ་གོ་བར་སྣང་ངོ། །འདོད་ན་གནས་སྐབས་ཐ་དད་རང་བཞིན་གཅིག་ཏུ་བསྡུས་པར་སྨྲ་བའི་གཅེར་བུ་པ་ལ་ཐ་དད་གཅིག་ཏུ་བསྡུས་པ་མི་སྲིད་པར་འགྱུར་བར་ཐལ། སྒྲ་བློ་ཐ་དད་དེ་
མེད་པའི་ཕྱིར་ནོའོ། །གཉིས་པ་དགག་པའི་སྒྲ་རྟོག་རྣམ་གཅོད་ཀྱི་ཡུལ་ཅན་དུ་འབད་པ་མེད་པར་གྲུབ་པར་བསྟན་པ་ནི། དངོས་པོར་མེད་པ་བུམ་མེད་ཅེས་བརྗོད་པའི་སྒྲ་ཆོས་ཅན། ཁྱོད་ཀྱི་རང་གི་སྒྲ་དོན་ངོ་བོའམ་སྒྲུབ་པ་རང་དབང་བ་ཞིག་བརྗོད་པ་ཡིན་ནོ་

[139B]
གྲུབ་པའི་ཕྱིར་རོ། །ཊཱིཀ་བྱེད་པ་གང་དག་བུམ་པ་མེད་ཅེས་པའི་སྒྲ་དེས། བུམ་པའི་ངོ་བོའམ་རྫས་བརྗོད་ཅེས་དོན་མཐུན་དུ་དཔྱད་པར་བྱ་བ་མིན་ཏེ། ཞེས་འགད་པས་ནི། རང་ཉིད་ཆེས་བླུན་པ་གོ་བར་བྱས་པ་ཡིན་ཏེ། སྒྲ་རྟོག་སྒྲུབ་པས་འཇུག་པར་འདོད་པ་དག་ཀྱང་
བུམ་པ་མེད་ཅེས་པས་བུམ་པ་བརྗོད་དམ་སྙམ་པའི་ཐེ་ཚོམ་ཙམ་ཡང་ག་ལ་ཡོད། ཡང། ཁ་ཅིག་བུམ་པ་མེད་ཅེས་པའི་སྒྲས་སེལ་བ་བརྗོད་དམ། སྒྲུབ་པ་བརྗོད་སྙམ་དུ་དཔྱད་པར་བྱ་བ་མ་ཡིན་ཏེ། བུམ་མེད་སོགས་དངོས་མེད་རྣམས་ལ་རྫས་ཀྱི་ངོ་བོ་མེད་
པའི་ཕྱིར། ཞེས་འཆད་པའང་ཆེས་མི་འཐད་དེ། སྒྲ་རྟག་མི་རྟག་གང་ཡིན་སྙམ་དུ་དཔྱད་པར་བྱ་བ་མ་ཡིན་པར་ཐལ། སྒྲ་སྐད་ཅིག་མ་ཡིན་པའི་ཕྱིར། དེ་བས་ནའི་འདི་ལྟར་འཆད་པ་དེ་དག་གི་ལུགས་ལ། དཔྱད་པ་ཅུང་ཟད་ཀྱང་བྱར་མེད་པར་འགྱུར་ཏེ། དོན་
ལ་རྟག་མི་རྟག། བདག་ཡོད་མེད་ལ་སོགས་པ་གང་ཡང་རུང་བ་ཞིག་ཏུ་ཁ་ཚོན་མཆོད་པའི་ཆོས་མི་སྲིད་པའི་ཕྱིར་རོ། །དེ་བས་ན་གོང་དུ་ཇི་སྐད་བཤད་པ་དག་གིས། ཡོད་པའི་སྒྲ་རྟོག་པ་དང། དགག་པའི་སྒྲ་རྟོག་ཐམས་ཅད་སེལ་བས་འཇུག་
པར་གྲུབ་པའི་ཕྱིར། དངོས་པོ་དང་དངོས་པོ་མེད་པའི་སྒྲ་ནི་དེ་དག་ཉིད་ཐམས་ཅད་རྣམ་གཅོད་རྗོད་པར་བྱེད་པ་གྲུབ་བོ། །ཞེས་བྱ་བ་ནི། སེལ་བའི་རྣམ་པར་གཞག་པའི་སྤྱིའི་དོན་བསྡུ་བའོ། །དེ་ལྟར་ན་གཞན་སེལ་བའི་རྣམ་པར་གཞག་པ་སྟན་པའི་

[140A]༄༅། །གཞུང་མཐའ་དག་བཤད་ཟིན་ཏོ། །གཉིས་པོ་གཞི་གང་ལ་ངེས་པར་བྱ་བ་རང་བཞིན་རྟགས་ཀྱི་སྦྱར་བའི་དབྱེ་བ་བསྟན་པ་ལ། དབྱེ་བ་དངོས་དང། རྩོད་པ་སྤང་བའོ། །དང་པོ་ནི། བསྒྲུབ་བྱ་སྒྲུབ་པའི་ཕྱིར་བརྗོད་པའི་རང་བཞིན་གྱི་རྟགས་
ཡང་དག་ཆོས་ཅན། སྦྱོར་ཚུལ་གཉིས་ཡོད་དེ་དེ་སྒྲུབ་ཀྱི་རྟགས་ཡང་དག་ཡིན་ན་རང་བརྗོད་པའི་སྒྲ་ཁྱད་པར་བྱེད་ཆོས་ཀྱི་བྱ་བྲག་འཕངས་པ་ལ་ལྟོས་པ་དང། དེ་ལྟར་འཕངས་པ་ལ་མི་ལྟོས་པའི་འབའ་ཞིག་པ་གཉིས་སུ་ཡོད་པའི་ཕྱིར། དང་
པ་ནི་དཔེར་ན་སྒྲ་འཇིག་པར་སྒྲུབ་པ་ལ། འབྲས་བུའམ་བྱས་པ་རྟགས་སུ་བཀོད་པ་དང། གཉིས་པ་ནི་དེ་ལ་ཡོད་པ་ཉིད་དམ་དངོས་པོ་རྟགས་སུ་བཀོད་པ་བཞིན་ནོ། །འདིར་ཡོད་པ་སྒྲ་མི་རྟག་སྒྲུབ་པ་རྟགས་ཡང་དག་ཏུ་བཤད་པ་ནི། ཡོད་པ་ཙམ་གྱི་
དབང་དུ་བྱས་པ་མ་ཡིན་གྱི། ཇི་ལྟར་ན་རྟེན་འབྲེལ་ཞེས་པའི་སྒྲ་ཡངས་འཇུག་གི་ཚེ་ཆོས་ཐམས་ཅད་ལ་འཇུག་ཅིང། དོག་འཇུག་གི་ཚེ་རྒྱུ་རྐྱེན་ལ་བརྟེན་ནས་འབྱུང་བའི་དངོས་པོ་ཁོ་ན་འཇུག་པ་འདོད་པར་ལྟར། ཡོད་པའི་སྒྲ་ཡངས་འཇུག་གི་ཚེ་
ཚད་མས་དམིགས་པ་ཙ་ཐམས་ཅད་ལ་འཇུག་ལ། དོག་འཇུག་ག་ཚེ་སྒྲུབ་པ་རང་དབང་པའམ་རང་གི་མཚན་ཉིད་ཀྱིས་གྲུབ་པར་ཡོད་པ་ལ་གཙོ་བོར་འཇུག་པས་དེའི་ཕྱིར། རང་གི་མཚན་ཉིད་ཀྱིས་ཡོད་པ་ལ་ཡོད་པའི་སྒྲ་སྤྱིས་
བྱེ་བྲག་ལ་སྦྱར་ནས་བཤད་པ་ཡིན་པས། །སྒྲ་མི་རྟག་པར་སྒྲུབ་པ་ལ་དངོས་པོ་རྟགས་སུ་བཤད་པ་ཡིན་ནོ། །འདིའི་ཡོད་པ་ཞེས་པ་དངོས་པོར་ཡོད་པའི་དབང་དུ་བྱས་པ་ཡིན་ཀྱང་རྟགས་སུ་འགོག་པའི་ཚེ་དངོས་པོ་ཡིན་པའི་ཕྱིར། ཞེས་

[140B] དངོས་པོ་ཡོད་པའི་ཕྱིར་ཞེས་དགོད་པར་མི་བྱ་སྟེ། དེ་ལྟར་ན་ཁྱད་པར་པའི་རྟགས་སུ་འགྱུར་བའི་ཕྱིར་རོ། །གཞན་དུ་ན། སྐྱེ་ལྡན་རྟགས་སུ་བཀོད་པ་འདི་ལྟོས་པ་བར་མི་འགྱུར་རོ། །གང་དག་ཡོད་ན་མི་རྟག་པས་ཁྱབ་པ་ཡོན་ནོ། ཞེས་
ཁས་འཆེ་བ་དེ་དག་གིས་ནི། རི་བོང་གི་ར་བཞིན་དུ། ཤེས་བྱ་དང་བདག་མེད་ལ་སོགས་པ་ཐམས་ཅད་ཀྱང་ཚད་མས་མ་དམིགས་པའམ། ཡང་ན་དེ་དག་ཚད་མས་དམིགས་པ་བཞིན་དུ་རི་བོང་གི་ར་དང་མོ་གཤམ་གྱི་བུ་ལ་སོགས་པ་དང་ཀྱང་མཚད་མས་
དམིགས་པར་འགྱུར་ཏེ། མེད་ངེས་ཡིན་པར་འཚུངས་པ་ལ་ཚད་མས་དམིགས་མ་དམིགས་ཀྱི་རྣམ་དབྱེ་མི་འཐད་པའི་ཕྱིར་རོ། །དེར་མ་ཟད། ཡོད་ན་མི་རྟག་པས་ཁྱབ་པ་ཡང་མི་རྟག་པར་ཐལ། ཡོད་པ་ཕྱིར། རྟགས་ཁས་བླངས། འདོད་ན། འབྲེལ་
པའང་མི་རྟག་པར་ཁས་ལེན་དགོས་པས་ཁྱེད་རང་གི་གྲུབ་པའི་མཐའ་དང། རིགས་པའི་གཞུང་ལུགས་ཉིད་ཀྱང་དོར་བར་འགྱུར་རོ། །སེལ་ངོར་ཡོད་ན་མི་རྟག་པ་ཡིན་པས་ཁྱབ་པར་ཁས་ལེན་གྱི། སྤྱིར་ཡོད་ན་མི་རྟག་པས་ཁྱབ་པ་ཡོད་པར་
ཁས་མི་ལེན་ནོ་ཞེ་ན། ཡོད་ན་མི་རྟག་པ་ཁྱབ་པ་ཆོས་ཅན་མི་རྟག་པར་ཐལ། སེལ་ངོར་ཡོད་པའི་ཕྱིར། རྟགས་ཁྱབ་དངོས། འདོད་ན་ཉམས་སོ། །སྒྲ་རྟག་པའང་ཆོས་ཅན། མི་རྟག་པར་ཐལ། །སེལ་ངོ་ཡོད་པའི་ཕྱིར། རྟགས་ཁས་བླངས་སོ། །
སེལ་ངེར་ཡང་ན་སེལ་ངོར་མི་རྟག་པས་ཁྱབ་པར་ཡང་བར་ཁྱབ་ལེན་གྱི། སེལ་ངོར་ཡོད་ན་སྤྱི་མི་རྟག་པས་ཁྱབ་པ་ཡོད་པར་ཁས་མི་ལེན་ནོ་ཞེ་ན། དངོས་པོར་མེད་པའི་ཆོས་ཡིན་ན། སེལ་ངོར་མི་རྟག་པས་ཁྱབ་པར་ཐལ། དེ་ཡིན་ན་སེལ་ངོར་

[141A]༄༅། །ཡོད་པས་ཁྱབ་པའི་ཕྱིར། དེ་འདོད་དེ། ཤེས་བྱ་མི་རྟག་པར་སྒྲོ་འདོགས་པའི་བློ་ངོར། ཤེས་བྱའང་མི་རྟག་པ་ཡིན་ནོ་ཞེ་ན། དེ་ལྟ་ན། སེལ་ངོར་ཆོས་ཐམས་ཅད་ཡོད་པའང་ཡིན། མེད་པའང་ཡིན་པས་ཁྱབ་པར་ཐལ། དེ་ལྟར་སྒྲོ་འདོགས་
པའི་རྟོག་ངོར་དེ་ཡིན་པའི་ཕྱིར། དེ་ལྟར་ན་ཚུལ་འདིས་གཞུང་ལུགས་ཀྱི་ཕ་རོལ་ཏུ་སོན་པར་རློམ་པ་ནི། གཅེར་བུ་ལས་ཀྱང་གཅེར་བུ་པ། །འཛེམ་མེད་ལས་ཀྱང་འཛེམ་མེད་དེ། །བྱིས་ལས་བྱིས་པ་ཕྱུགས་ལས་ཕྱུགས། །བླུན་པོ་ཡི་ནི་དཔྱོད་ལ་ལྟོས། །གཉིས་པ་
རྩོད་པ་སྤང་བ་ལ། རྩོད་པ་དགོད་པ་ནི། གལ་ཏེ་ཡོད་པའི་རང་བཞིན་ནམ་དངོས་པོ་གཏན་ཚིགས་སུ་རིགས་ན། ཡོད་པ་ཇི་ལྟར་བསྒྲུབ་བྱའི་ཆོས་སུ་རིགས་པ་མིན། དེ་ཡང་ཁྱེད་ཀྱིས་ཡོད་ཙམ་གྲུབ་ཟིན་ལ། ཡོད་པའི་ཁྱད་པར་སྒྲུབ་བྱའི་ཆོས་སུ་
བཟུང་ན་རྗེས་འགྲོ་མེད་པས་བསྒྲུབ་བྱ་དག་ལས་ཉམས་པར་འགྱུར་རོ། །ཞེས་པའི་སྐྱོན་ནི་གཏན་ཚིགས་ལའང་མཚུངས་པས་བསྒྲུབ་བྱའི་ཆོས་སུ་མི་རུང་ན། གཏན་ཚིགས་སུ་ཡང་མི་རུང་བར་འགྱུར་རོ་ཞེ་ན། ཞེས་པ་སྟེ། དེ་ཡང་ཕྱོགས་
སྔ་མ་འདིའི་དོན་ཅུང་ཟད་བཤད་ན། གྲངས་ཅན་གྱིས་གཙོ་བོ་སྒྲུབ་པ་ལ་རིགས་པ་ལྔ་སྨྲ་སྟེ། ཁྱད་པར་ཚད་ཕྱིར་ཞེས་སོགས་གོང་དུ་བཤད་པར་ལྟར་རོ། །དེ་དག་ལས་རིགས་པའི་གཙོ་བོ་ནི། རྗེས་འགྲོའི་ཕྱིར། ཞེས་པ་དང། ནུས་པའི་སྒོ་ནས་
འཇུག་པའི་ཕྱིར་ཞེས་པ་གཉིས་ཡིན་ཅིང། དེ་ཡང་ཁྱད་པར་ཚད་ཕྱིར་ཞེས་པ་ནི། དོན་བསྡུས་ན་འབྱུང་བ་ལྔ་དང། དབང་པོ་ལྔ་ལ་སོགས་པའི་རིགས་མཐུན་སྡེ་ཚན་སྡེ་ཚན་ལ། རིགས་གཅིག་པའི་སྒྲ་བློ་འཇུག་པའི་ཕྱིར། དེ་ལྟར་འཇུག་པའི་

[141B] དེ་ནི་སྔར་སྤྱི་གཙོ་བོ་མེད་ཀྱང་སེལ་བའི་སྤྱི་རིགས་གཅིག་པའི་སྒྲ་བློའི་རྒྱུ་མཚན་དུ་བཤད་པའི་རིགས་པ་དག་གིས་བཀག་པ་ཡིན་ལ། ནུས་པའི་སྒོ་ནས་འཇུག་པའི་ཕྱིར་ཞེས་པ་ནི། གལ་ཏེ་བདག་ཉིད་གཅིག་པ་
ཡིས། །དུ་མའང་འབྲས་བུ་གཅིག་བྱེད་ན། ཞེས་པའི་དོན་ཡིན་པས། ལྷག་ཅིག་བྱེད་པ་དོན་མེད་འགྱུར། ཞེས་སོགས་དགག་པ་རྒྱས་པར་བཤད་པ་ཡིན་ནོ། །རྒྱུ་དང་འབྲས་བུ་དབྱེར་ཡོད་ཕྱིར། ཞེས་པ་ནི། ཆུ་ལུད་སོགས་གཙོ་བོའི་ངང་དུ་རང་བཞིན་
འདྲེས་པ་མ་ཡིན་ན། རྒྱུ་ཚོགས་འགའ་ཞིག་ལས་འབྲས་བུ་ནས་ཀྱི་མྱུ་གུ་འབྱུང་ལ། འགའ་ཞིག་ལས་མི་འབྱུང་བའི་རྣམ་དབྱེ་མི་འཐད་པས་མི་གསལ་བའི་གཙོ་བོ་རྒྱུར་ཡོད་དགོས་ཞེས་པ་སྟེ། དེ་ཡང། དེས་ན་བདག་ཉིད་ཐ་དད་ཀྱང། ཞེས་
པ་དང། ཇི་ལྟར་ཐ་དད་མེད་ཁྱད་མེད། ཅེས་སོགས་ཀྱིས་བཀག་པ་ཡིན་ན། །རང་བཞིན་སྣ་ཚོགས་དབྱེར་མེད་ཕྱིར། ཞེས་པ་ནི། ཐ་དད་མེད་ནའང་གཅིག་ཉིད་ཀྱི། ཞེས་པ་ལ་སོགས་པས་ཁེགས་ཟིན་ཅིང། རྗེས་འགྲོ་ཕྱིར། ཞེས་པའི་རིགས་
པ་འདི་འགོག་པ་ལ། ཚད་མ་མདོར། ཚད་མའི་ཡུལ་མི་ཤེས་པའི་ཕྱིར། །གཙོ་བོ་རྗེས་འགྲོ་དང་ལྡན་མིན། ཞེས་པ་ལ་སོགས་པས་ཡོད་པ་ཙམ་ཁྱད་པར་རྣམས་ལ་སྒྲུབ་ན་གྲུབ་ཟིན་པས་དགོས་ནུས་མེད་ཅིང། མི་གསལ་བའི་གཙོ་
བོ་ནུས་པའི་ངོ་བོར་གྱུར་པའི་རྒྱུ་ཡོད་པ་ཁྱད་པར་རྣམས་ལ་སྒྲུབ་ན། རྗེས་འགྲོ་མེད་པའི་སྐྱོན་ཡོད། ཅེས་གསུངས་པ་དེ་ཉིད་འདིར་སྒྲ་མི་རྟག་སྒྲུབ་པ་ལ་དངོས་པོ་རྟགས་སུ་བཀོད་པ་ལའང་མཚུངས་པར་འགྱུར་ཏེ། དངོས་པོ་ཙམ་རྟགས་

[142A]༄༅། །སུ་བཀོད་ན་དགོས་ནུས་མེད། དངོས་པོ་ཁྱད་པར་བརྟགས་སུ་བཀོད་ན། རྗེས་འགྲོ་མེད་པར་འགྱུར་བས་སོ། ཞེས་པའི་མཚུངས་པ་ཉིད་ཕྱོགས་སྔ་མ་འདིའི་དོན་ཡིན་ལ། དེ་ལྟ་བུའི་མཚུངས་པ་སྤོང་བ་ནི། ཡོད་པའི་ཁྱད་པར་ཙམ་དུ་ནི། ཞེས་
སོགས་ཡིན་ཅིང། དེ་ཡང། ཁོ་ལ་ཉེས་པ་དེ་འབྱུང་བའི་རྒྱུ་མཚན་ནི་ཡོད་པའི། ཞེས་པ་ནས། ཁྱད་པར་དག་ནི་བསྒྲུབ་བྱར་འགྱུར། ཞེས་པའི་བར་རོ། །རང་ལ་མི་འབྱུང་བའི་རྒྱུ་མཚན་ནི། དེ་ཡི་ཁྱད་པར་ཞེས་སོགས་ཤོ་ལོ་ཀའོ། །དེ་ལྟར་ཀུན་ལས་བཏུས་སུ་
རིགས་པ་དེ་ལ་གནོད་བྱེད་བཤད་པ་དེ་རང་ལ་མི་མཚུངས་པར་བསྟན་ནས། སླར་ཡང་དཔལ་ལྡན་གྲགས་པ་རང་ཉིས་ཀྱིས། རྗེས་འགྲོའི་ཕྱིར། ཞེས་པའི་རིགས་པ་འགོག་པའི་རིགས་པ་གཞན་བཤད་པ་ནི། མ་གྲུབ་པ་ལ་ཡོད་ཆོས་མེད། ཅེས་སོགས་
དེ་ཡང་གྲངས་ཅན་གྱིས་སྨྲས་པའི་རིགས་པ་དེ་དག་གིས་སྦྱོར་བའི་ཚུལ་ཡང་འདི་ཡིན་ཏེ། ཁྱད་པར་ཚད་ཕྱིར་རྗེས་འགྲོའི་ཕྱིར། །ནུས་པའི་སྒོ་ནས་འཇུག་པའི་ཕྱིར། །རྒྱུ་དང་འབྲས་བུ་དབྱེར་ཡོད་ཕྱིར། །རང་བཞིན་སྣ་ཚོགས་དབྱེར་མེད་ཕྱིར། །མི་གསལ་
པ་ཡི་རྒྱུ་ཡོད་དེ། ཞེས་པ་ལ་ཁྱད་པར་ཞེས་པ་ནི་ཆོས་ཅན་གྱི་དོན་ནོ། །མི་གསལ་བའི་རྒྱུ་ཡོད་དོ་ཞེས་པ་ནི་བསྒྲུབ་བྱའི་ཆོས་སོ། །ཚད་ཕྱིར་ཞེས་སོགས་ནི་རྟགས་ལྔའོ། །དེ་བས་ན་རྗེས་འགྲོའི་ཕྱིར། ཞེས་པའི་དོན་ཡང། ཊཱིཀ་བྱེད་གཞན་དག་གིས་གཙོ་བོ་
ཡོད་དེ། ཁྱད་པར་རྣམས་ལ་རྗེས་འགྲོ་མཐོང་བའི་ཕྱིར། ཞེས་འཆད་པ་ལ་བཟུང་ནས། འདིར་ཡོད་པ་བསྒྲུབ་བྱའི་ཆོས་མིན། ཞེས་འགོག་པའང་སྦྱོར་བ་འདི་ལ་སྦྱོར་བ་ནི། ཆ་མེད་པའི་གཟུ་ལུམས་ཡིན་ནོ། །དེ་བས་ན་ས་དང་ཆུ་དང་དགང་པོ་ལ་སོགས་

[142B] ཡོན་ཏན་གསུམ་ཆ་མཉམ་པའི་གཙོ་བོ་ནུས་པའི་ངོ་བོར་གྱུར་པ་ཡོད་དེ། ཡོན་ཏན་གསུམ་གྱི་རིགས་ཆ་མི་མཉམ་པ་རྗེས་སུ་འགྲོ་བར་མངོན་སུམ་གྱིས་མཐོང་བའི་ཕྱིར། ཞེས་པ་ཉིད་གྲངས་ཅན་གྱི་སྤྱོད་པའི་དོན་ཡིན་ནོ། །དེ་
ནི་གྲངས་ཅན་གྱི་རྗེས་འགྲོའི་ཕྱིར། ཞེས་པའི་རྟགས་དེ་ལ་ཡོད་པ་བསྒྲུབ་བྱའི་ཆོས་སུ་མི་རུང་བའི་རྒྱུ་མཚན་ཀུན་ལས་བཏུས་པས་གསུངས་པ་དེ་ཉིད་ཕྱོགས་དེ་ལ་འབྱུང་བའི་ཚུལ་འཆད་པ་ནི། ཡོད་པའི་ཁྱད་པར་ཞེས་བྱ་བ་ལ་སོགས་པ་སྟེ་འདིའི་དོན་ལ་ཊཱིཀ་བྱེད་
གཞན་དག་སྤྱིའི་ཆོས་ཅན་ཞེས་པ་གཙོ་བོ་ལ་འཆད་པ་དང། ཁ་ཅིག་གཙོ་བོའི་སྒྲ་དོན་ལ་འཆད་པ་དང། གཞན་དག་སྤྱིའི་ཆོས་ཅན། ཆོས་ཅན་ངེས་གཟུང་མེད་པའི་གང་ཡང་རུང་བ་ལ་འཆད་པ་དག་ནི། ཐམས་ཅད་ཀྱང་གྲངས་ཅན་གྱི་སྦྱོར་བ་དེའི་ཆོས་ཅན་གང་ཡིན་ངོ་མ་ཤེས་པའི་
ཅལ་ཅོལ་དུ་ཟད་ལ། ཡོད་ཙམ་སྒྲུབ་པའམ། ཡོད་པའི་ཁྱད་པར་གཙོ་བོ་ཡོད་པ་སྒྲུབ་ཅེས་བརྟགས་ནས་འགོག་ཅིང། ཡོད་ལ་ཤེས་པ་སྤྱིར་ཤེས་བྱ་ལ་ཡོད་ཙམ་ལ་འཛིན་པ་ཡང། བརྟག་པ་བྱེད་པའི་ཚུལ་མི་རིགས་པ་ཉིད་ཡིན་ཏེ། དེ་གཉིས་སུ་ཁ་ཚོན་མ་ཆོད་པའི་
ཕྱིར་དང། རང་གིས་རྟགས་སུ་བཀོད་པའི་ཡོད་པ་ཡང་དེ་གཉིས་གང་རུང་དུ་ཁས་ལེན་དགོས་པའི་ཕྱིར་རོ། །དེ་བས་ན་འདི་ལྟར་བཤད་པར་བྱ་སྟེ། སྤྱིའི་ཆོས་ཅན་ཞེས་པ་ནི། དེ་ཙམ་ལྔ་ལ་སོགས་པ་ཁྱད་པར་དུ་གྱུར་པའི་གསལ་བ་རྣམས་ཡིན་ལ། དེ་ཉིད་གཙོ་བོའི་
རྟེན་ནམ། གང་ལ་རྗེས་སུ་འགྲོ་བའི་གཞི་ཡིན་པའི་ཕྱིར། སྤྱིའི་ཆོས་ཅན་ཞེས་བྱའོ། །གྲངས་ཅན་ཁྱོད་དེ་ལྟ་བུའི་སྤྱིའི་ཆོས་ཅན། དེ་ཙམ་ལྔ་ལ་སོགས་པའི་སྟེང་དུ་དངོས་པོ་ཡིན་པ་ཙམ་ཞིག་སྒྲུབ་པ་ཡིན་ནམ། དངོས་པོའི་ཁྱད་པར་ཡོན་ཏན་གསུམ་ཆ་མཉམ་

[143A]༄༅། །པའི་གཙོ་བོའི་དངོས་པོ་སྒྲུབ་པ་གང་ཡིན་ཞེས་བརྟགས་ནས་འགོ་པ་ཡིན་ལ། དེའི་ཕྱིར་ཡོད་པའི་ཁྱད་པར་ཞེས་པ་གོག་འགོ་ཐམས་ཅད་དངོས་པོའི་ཁྱད་པར་ཞེས་པ་ལ་གོ་བར་བྱ་སྟེ། གཞན་དུ་ན། འཇིག་ལ་འབྲས་དང་ཡོད་ཉིད་བཞིན་
ཞེས་པའི་ཡོད་པའང་དངོས་པོ་མ་ཡིན་པར་འགྱུར་རོ། །དེའི་ཕྱིར་འགྱུར་གསར་འདི་ལས་འདི་ལྟ་བུ་འབྱུང་ཡང། རྨའི་འགྱུར་ལས། དངོས་པོའི་ཁྱད་པར་ཙམ་ཞིག་ནི། །སྤྱི་ཡི་ཆོས་ཅན་ལ་སྒྲུབ་ན། དོན་འགའ་ཞིག་ཀྱང་འགྲུབ་མི་འགྱུར། ཞེས་
བསྒྱུར་བ་ཤིན་ཏུ་ལེགས་སོ། །ཚིག་དོན་བཤད་པར་བྱ་སྟེ། སྤྱིའི་ཆོས་ཅན་དེ་ཙམ་ལྔ་ལ་སོགས་པ་ལ། དངོས་པོའི་ཁྱད་པར་ཡིན་པ་ཙམ་ཞིག་ཁྱད་པར་ཆ་མི་མཉམ་པའི་ཡོན་ཏན་གསུམ་རྗེས་སུ་འགྲོ་བར་མཐོང་བའི་རྟགས་ཀྱིས་བསྒྲུབ་པར་བྱ་བ་
ཡིན་ན་ནི་གྲངས་ཅན་རང་གི་མངོན་པར་འདོད་པའི་དོན་འགའ་ཞིག་ཀྱང་འགྲུབ་པར་མི་འགྱུར་ཞིང། སངས་རྒྱས་པའི་ངར་བསྒྲུབས་པ་ལ་འབྲས་བུ་མེད་པར་འགྱུར་ཏེ། གྲངས་ཅན་གྱིས་ཀྱང་དེ་དག་ལ་དངོས་པོའི་ཁྱད་པར་ཡིན་པ་ཙམ་ཞིག་
སྒྲུབ་འདོད་ནས་བཀོད་པ་མ་ཡིན་ཞིང། སངས་རྒྱས་པས་ཀྱང་གཟུགས་སོགས་རྣམས་དངོས་པོ་ཡིན་པ་དེ་འདྲ་བ་ཡང་བཀག་པ་མེད་པར་ངེས་ཟིན་མ་བརྗེད་པའི་ཕྱིར། ཁྱད་པར་ཞེས་པ་བཞི་ལ་རྐང་པ་ཐ་མ་གཉིས་ཐོག་མར་བླངས་ཏེ། རིམ་
པ་བཞིན་དུ་སྦྱར་བའི་སྒོ་ནས་བརྗོད་པར་བྱའོ། །དེས་ན་དངོས་པོ་ཡིན་པ་ཙམ་ཞིག་སྒྲུབ་ན་དགོས་ནུས་མེད་པའི་ཕྱིར། གྲངས་ཅན་གྱིས་ཁྱད་པར་ཡོན་ཏན་གསུམ་གྱི་རིགས་ཆ་མི་མཉམ་མ་རྗེས་སུ་འགྲོ་བར་མཐོང་བའི་རྟགས་ཀྱིས་ཆོས་

[143B] དེ་ཙམ་ལྔ་ལ་སོགས་པ་ལ་བསྒྲུབ་བྱར་འགྱུར་དགོས་
ལ། དེ་ལྟ་བུས་ཁྱད་པར་དུ་བྱས་པའི་སྒོ་ནས་དངོས་པོ་ཆོས་ཅན་དེ་ལ་བསྒྲུབ་བྱར་བཟུང་ན་འཐུན་དཔེ་འདིར་གཏན་ཚིགས་བསྒྲུབ་བྱའི་ཆོས་ལ་རྗེས་འགྲོ་མེད་པ་ཅན་དུ་འགྱུར་ཏེ། དེ་ལྟ་བུས་ཁྱད་པར་དུ་བྱས་པ་ཡོད་པའམ་དངོས་པོ་མི་སྲིད་པའི་ཕྱིར་རོ། །
རང་ལུགས་ལ་ཡོད་པ་རྟགས་སུ་སྦྱར་བ་ལ་ཉེས་པ་དེ་མི་མཚུངས་པའི་ཚུལ་ནི། ཁོ་བོ་ཅག་གིས་སྒྲ་མི་རྟག་སྒྲུབ་ལ་དངོས་པོ་རྟགས་སུ་བཀོད་པ་ནི། དངོས་པོ་དེའི་ཁྱད་པར་སྒྲའི་དངོས་པོ་དང་བུམ་པའི་དངོས་པོ་སོགས་རྟགས་སུ་བཟུང་བ་མེད་པར་
སྒྲ་བུམ་སོགས་ཐམས་ཅད་ལ་ཐུན་མོང་དུ་རྗེས་སུ་འགྲོ་བའི་དངོས་པོ་ཙམ་ནི་སྒྲུབ་བྱེད་དུ་བཀོད་པ་ན་དངོས་པོ་དེ་ཙམ་འཐུན་དཔེའི་སྟེང་དུའང་གི་ཁྱབ་བྱེད་དུ་གྱུར་པའི་བསྒྲུབ་བྱའི་ཆོས་མི་རྟག་པའི་རྗེས་སུ་འགྲོ་བའི་ཁྱབ་པ་ཉམས་པ་མེད་
ཅིང་ཕྱོགས་ཆོས་གྲུབ་པས་རྟགས་ཡང་དག་ཡིན་པའི་ཕྱིར་རོ། །གཞུང་དུ་ཕྱོགས་ཆོས་དངོས་སུ་མ་སྨོས་པ་ནི་ཕྱོགས་ཆོས་གྲུབ་པ་ལ་རྩོད་པ་མེད་པས་དེའི་སྟེང་དུ་ཁྱབ་པ་ཆད་པར་བསྒྲུབས་པ་ན་རྟགས་ཡང་དག་ཏུ་འགྲུབ་སྙམ་དུ་དགོངས་པའི། །
དེ་ལྟར་ཀུན་ལས་བཏུས་སུ་གྲངས་ཅན་གྱི་སྦྱོར་བདེ་བསྒྲུབ་བྱའི་ཆོས་ལ་བརྟགས་ནས་འགག་པའི་རིགས་པ་གསུངས་པ་དེ་ཉིད་རང་གིས་ཡོད་པ་རྟགས་སུ་བཀོད་པ་ལ་མཚུངས་པ་སྤངས་པའི་སྒོ་ནས་རྒྱས་པར་བཤད་ནས་སློབ་དཔོན་རང་

[144A]༄༅། །ཉིད་ཀྱིས་ཀྱང་གྲངས་ཅན་གྱི་སྦྱོར་བ་དེ་རྟགས་ཀྱི་ངོས་ནས་བརྟགས་ཏེ་འགོག་པའི་རིགས་པ་གཞན་གསུངས་པ་ནི། ཤེས་བྱ་ཆོས་ཅན། དེ་ཙམ་ལྔ་ལ་སོགས་པའི་ཆོས་ཅན་གྱི་སྟེང་དུ་ཡོན་ཏན་གསུམ་ཆ་མཉམ་པའི་ནུས་པའི་
ངོ་བོར་གྱུར་པའི་གཙོ་བོ་ཡོད་པ་དེ་ཇི་ལྟར་རྟགས་ཡང་དག་གི་བསྒྲུབ་བྱར་འགྱུར་ཏེ་མི་འགྱུར་པར་ཐལ། དེ་ལ་རྟགས་སུ་གང་བཀོད་ཀྱང་རྟགས་ལྟར་སྣང་གསུམ་ལས་མ་འདས་པའི་ཕྱིར། དེ་སྒྲུབ་པ་ནི། འདི་ལྟར། རྟགས་དེ་དོན་བྱེད་ནུས་པ་ཡིན་
པའི་ཡོད་ཆོས་ཞིག་རྟགས་སུ་བཀོད་དམ། རྟགས་དེ་དོན་བྱེད་ནུས་མི་ནུས་གཉིས་ཀ་ལ་རྫས་སུ་འགྲོ་བའི་གཉིས་ཆོས་ཡིན་པ་ཞིག་རྟགས་སུ་བགོད་དམ། རྟགས་དེ་ཡིན་ན་དོན་བྱེད་ནུས་སྟོང་ཡིན་དགོས་པའི་མེད་ཆོས་འགོད། དང་པོ་མི་རིགས་
སྟེ། ཡོན་ཏན་གསུམ་ཆ་མཉམ་པའི་གཙོ་བོ་མ་གྲུབ་པ་ལ་དེའི་ཡོད་ཆོས་དོན་བྱེད་ནུས་པ་མེད་པའི་ཕྱིར་རོ། །གཉི་ག་ལ་བརྟེན་པའི་ཆོས་ཤེས་བྱ་ལྟ་བུ་ཡང་དེ་སྒྲུབ་ཀྱི་རྟགས་ཡང་དག་མ་ཡིན་ཏེ། ཁྱབ་པ་འཁྲུལ་པ་ཅན་ཡིན་པའི་ཕྱིར་རོ། །མེད་
པའི་ཆོས་ཀྱང་མ་ཡིན་ཏེ། དེ་ནི་དེ་སྒྲུབ་ལ་ཁྱབ་པ་འགལ་བའི་ཕྱིར་རོ། །གཞི་མ་གྲུབ་པ་དེ་སྒྲུབ་ཀྱི་རྟགས་སུ་མི་འཐད་པར་གྲངས་ཅན་རང་གིས་ཀྱང་ངེས་ཟིན་པས་གཞི་གྲུབ་པའི་ལྡོག་པ་གང་རྟགས་སུ་བཀོད་ཀྱང་རྟགས་ཡང་དག་མ་ཡིན་པར་ཤེས་
པར་བྱ་བའི་ཕྱིར་གསུམ་ག་ལ་ཆོས་ཞེས་སྨོས་ལ། རྟགས་དེ་དངོས་པོ་མེད་པའི་ཆོས་ཡིན་པ་ཙམ་མེད་ཆོས་སུ་བྱས་ན། ཤེས་བྱའང་མེད་ཆོས་སུ་འགྱུར་བས་གཉིས་ཆོས་མི་རྙེད་ལ། ཡོད་ཆོས་དང་གཉིས་ཆོས་གཉིས་ལའང་རྟགས་དེ་ཡིན་ན་དོན་བྱེད་ནུས་པ་ཡིན་

[144B] རྟགས་དེ་ཡིན་ན་གཉི་ག་ལ་རྗེས་སུ་འགྲོ་བ་ཞིག་སྦྱར་ན། ཤེས་བྱའང་གཉིས་ཆོས་མ་ཡིན་པར་འགྱུར་རོ། །ཡོད་ཆོས་དང་མེད་ཆོས་དོན་བྱེད་ནུས་པ་དང་མི་ནུས་པའི་ལྡོག་པ་རང་ལ་བྱས་ན་ཆོས་འཁྲུལ་ཏེ། ལ་ལ་དུ་བ་ཡོད་པ་དེའི་ལྟར་བསྒྲུབ་བྱར་འགྱུར་
ཏེ་མི་འགྱུར་བར་ཐལ། དེ་ལ་དོན་བྱེད་ནུས་པ་དང་མི་ནུས་པ་དང་ཤེས་བྱ་གསུམ་གང་རྟགས་སུ་བཀོད་ཀྱང་རྟགས་ལྟར་སྣང་ལས་མ་འདས་པའི་ཕྱིར། འདིས་མཚོན་ནས་རྟགས་ཡང་དག་ཕལ་ཆེ་བ་ཉམས་པར་འགྱུར་རོ། །དེས་ན་དོན་བྱེད་ནུས་པ་
ཞིག་འགོད་དམ། གཉི་ག་ལ་རྗེས་སུ་འགྲོ་བ་ཞིག་འགོད་དམ། རྟགས་དེ་ཡིན་ན་དོན་བྱེད་ནུས་མི་ནུས་པ་ཞིག་ཡོད། དོན་བྱེད་ནུས་པ་དང་གཉིས་ཀ་ལ་རྗེས་སུ་འགྲོ་བའི་ཆོས་སོགས་ཡིན་པ་ཇི་འདྲ་ཞིག་བཀོད་ཀྱང། རྟགས་ལྟར་སྣང་དུ་
འགྱུར་ཞེས་པའོ། །རང་བཞིན་གྲུབ་པ་ཞེས་སོགས་ལ་བཤད་པའི་ཚུལ་གཉིས་སུ་རིག་པར་བྱ་སྟེ། འདི་ལྟར། འཇིག་ལ་འབྲས་དང་ཡོད་ཉིད་བཞིན། ཞེས་དཔེར་བརྗོད་པའི་རང་བཞིན་རྟགས་ཀྱི་སྦྱོར་བ་གཉིས་པོ་དེའི་དོན་བསྟན་པ་དང། རྟགས་
སྦྱོར་དེ་དག་བརྗོད་པའི་ངག་དཔེར་བརྗོད་པ་ནི། བསྒྲུབ་བྱའི་ཆོས་ཀྱི་ཁྱབ་བྱའི་རང་བཞིན་དུ་གྲུབ་པ་བྱས་པ་དང། དངོས་པོ་ལྟ་བུ་ནི་གོ་བྱེད་ཡིན་ལ་རྟགས་དེ་དག་ལ་ཁྱབ་བྱེད་དུ་ངེས་པ་ཡི་སྒོ་ནས་རྟགས་དེའི་རང་བཞིན་དུ་ངེས་པ་མི་རྟག་པ་
ལྟ་བུ་ནི་རྟགས་དེ་ཉིད་གང་ལ་ཕྱོགས་ཀྱི་ཆོས་སུ་གྲུབ་པའི་ཆོས་ཅན་སྒྲ་ལྟ་བུའི་སྟེང་དུ་གོ་བྱ་ཡིན་ནོ། །དེ་ལྟ་བུའི་བསྒྲུབ་བྱའི་ཆོས་འདི་ལྡོག་པ་ན་རྟགས་དེ་ལྡོག་པར་བྱེད་པ་ནི། རང་བཞིན་གྱི་རྟགས་ཀྱི་རྟགས་ཆོས་ཀྱི་འབྲེལ་པ་ཡིན་ལ་

[145A]༄༅། །འབྲེལ་པ་དེ་དཔེའི་སྟེང་དུ་སྟན་པར་བྱེད་པའི་སྒྲུབ་ངག་ནི། དཔེར་ན་གང་བྱས་པ་དེ་མི་རྟག་པ་ཉིད་ཡིན་པས་ཁྱབ། བུམ་པ་བཞིན་སྒྲ་ཡང་བྱས་པ་ཡིན་ནོ། །ཞེས་པ་ཆོས་མཐུན་སྦྱོར་དང། གང་མི་འཇིག་པ་དེ་མ་བྱས་པས་ཁྱབ་
ནམ་མཁའ་བཞིན་སྒྲ་ནི་བྱས་པ་ཡིན་ནོ་ཞེས་ཆོས་མི་མཐུན་སྦྱོར་དུ་བཀོད་པའི་ངག་བཞིན་ནོ། །འགྱུར་རྙིང་དུ། དཔེར་ན་བྱས་ཉིད་མི་རྟག་པའམ། འཇིག་མེད་མ་བྱས་པ་ལྟ་བུའོ། །ཞེས་འབྱུང་བ་ལེགས་སོ། །ཡང་ན་འདི་ལྟར་འབྲེལ་
ཏེ། གྲངས་ཅན་ལ། མ་གྲུབ་པ་ལ་ཡོད་ཆོས་མེད། ཅེས་སོགས་ཀྱིས་བརྗོད་པའི་སྐྱོན་དེ་རང་གི་རྟགས་སྦྱོར་དཔེར་བརྗོད་པ་དེ་དག་ལ་མི་མཚུངས་པར་བསྟན་པ་ནི། བྱས་པ་དང་དངོས་པོ་ལ་སོགས་པའི་རང་བཞིན་ཆོས་ཅན་སྒྲ་ལ་གྲུབ་པ་དེ་
སྒྲུབ་ཀྱི་གོ་བྱེད་ཡིན་པས་མ་གྲུབ་པའི་སྐྱོན་མེད་ལ། དེ་ལ་ཁྱབ་བྱེད་ངེས་པ་ཡི། རང་བཞིན་ངེས་པ་གོ་བྱ་ཡིན་པས་མ་ངེས་པའི་སྐྱོན་མེད་ཅིང། འདི་ལྡོག་པ་ན་དེ་ལྡོག་བྱེད་པས་འགལ་བའི་སྐྱོན་མེད་པ། །ཞེས་པས་རང་གི་རྟགས་སྦྱོར་ལ་ཉེས་པ་དེ་
དག་མི་མཚུངས་པར་དངོས་སུ་བསྟན་པའི་ཚེ། དེ་ལ་ཁྱབ་བྱེད་ཅེས་སོགས་དང། འདི་ལྡོག་པ་ནི་དེ་ལྡོག་བྱེད། ཅེས་པས་བྱས་སོགས་ཀྱིས་སྒྲ་མི་རྟག་པར་སྒྲུབ་པའི་རྗེས་སུ་འགྲོ་ལྡོག་ཐ་དད་པར་བསྟན་པ་དེའི་ཞར་ལ། རྗེས་སུ་འགྲོ་
ལྡོག་དེ་གཉིས་སྟོན་པའི་ངག་གི་དབྱེ་བ་ཡང་ཐ་དད་པར་ཤེས་པར་བྱ་བའི་ཕྱིར། དཔེར་ན། ཞེས་སོགས་སྨོས་སོ། །གསུམ་པ་བཞི་དེ་ལ་འབྲེལ་པ་དེ་ཉིད་ངེས་བྱེད་ཀྱི་ཚད་མ་བཤད་པ་ལ། འབྲེལ་པ་སྒྲུབ་པའི་རྟགས་དགོད། རྟགས་དེའི་ཕྱོགས་

[145B] དཔེའི་སྟེང་དུ་ཁྱབ་འབྲེལ་བསྟན་པའོ། །དང་པོ་ནི། བྱས་པ་ཆོས་ཅན། ནང་གྲུབ་ཙམ་ནས་འཇིག་པ་ནི་རང་གི་ངོ་བོས་རང་ཆས་སུ་རྗེས་སུ་འབྲེལ་ཏེ། རང་བསྐྱེད་པའི་རྒྱུ་ལས་རང་གི་འཇིག་པའི་རྒྱུ་རིགས་གཞན་མེད་པར་རང་རྒྱུ་ལས་འཇིག་པར་སྐྱེས་པའི་ཕྱིར་
ནའོ། །གཉིས་པ་ཕྱོགས་ཆོས་སྒྲུབ་པ་ལ། བཟློག་པ་ལ་གནོད་པ་ཅན་གྱི་ཚད་མ་བསྟན་པ་ནི། གལ་ཏེ་དེ་ལྟ་མ་ཡིན་པར། དངོས་པོ་རྣམས་འཇིག་པ་ཕྱིས་ཀྱི་རྒྱུ་གཞན་ལ་ལྟོས་དགོས་ན་བྱས་པ་ཆོས་ཅན། ཁྱོད་འཇིག་ངེས་མིན་པར་ཐལ། ཁྱོད་འཇིག་པ་
རང་ལས་ཕྱིས་འབྱུང་གི་རྒྱུ་ལ་ངེས་པར་ལྟོས་པའི་ཕྱིར། ཁྱབ་སྟེ་སྣམ་བུའི་དངོས་པོ་སེར་པོར་འགྱུར་བར་རང་གྲུབ་དུས་ལས་ཕྱིས་འབྱུང་གི་ཚོན་ལ་ལྟོས་པ་དང་བཅས་པ་རྣམས་ནི་ངེས་པར་སེར་པོར་འགྱུར་བའི་ཁྱབ་པ་མེད་པར་མཐོང་བའི་ཕྱིར། ཡང་ན། ངེས་
པར་འགྱུར་བ་ཅན་ནི་མཐོང་ཞེས་འཆད་པ་ལྟར་བཏོན་ནས། བུམ་སོགས་དངོས་པོ་རྣམས་ནི་ཆོས་ཅན། ངེས་པར་འགྱུར་བ་མིན་པར་མཐོང་བའི་རྟག་པ་ཡིན་པར་ཐལ། ཁྱོད་འཇིག་པ་ཕྱིས་འབྱུང་ལ་ལྟོས་པ་དང་བཅས་པའི་སྒོ་ནས་རང་གྲུབ་དུས་ལས་དུས་གཉིས་
པར་སྡོད་པའི་ཕྱིར། ཞེས་བཤད་པར་བྱའོ། །གལ་ཏེ་ཁྱབ་པ་མེད་དེ། འཇིག་རྒྱུ་མང་པོ་ཡོད་པས་གཅིག་དང་མ་ཕྲད་ཀྱང། གཞན་དང་ངེས་པར་ཕྲད་པས་ཕྱིས་ཀྱི་འཇིག་རྒྱུ་ལ་ལྟོས་ཀྱང་འཇིག་ངེས་མ་ཡིན་པའི་སྐྱོན་མེད་དོ་ཞེ་ན། བྱས་པ་དེ་ལ་འཇིག་རྒྱུ་མང་
པོ་ཡོད་ནའང་བྱས་པ་འགའ་ཞིག་ལ་ནི་འཇིག་པ་མི་སྲིད་པར་འགྱུར་བར་ཐལ། ཕྱིས་ཀྱི་འཇིག་རྒྱུ་དང་མ་ཕྲད་པ་སྲིད་པའི་ཕྱིར། དེས་ན་ཕྱིས་ཀྱི་འཇིག་རྒྱུ་ལ་བུམ་སོགས་ཀྱི་འཇིག་པ་གནས་པའི་ངེས་པ་མེད་པའི་ཕྱིར། འཇིག་པ་ཕྱིས་ཀྱི་རྒྱུ་དང་ལྡན་པ་

[146A]༄༅། །སྨྲ་བ་རྣམས་ཀྱི་འཇིག་པའི་རྒྱུ་ནི་ཐམས་ཅད་དག་འབྲས་བུ་འཇིག་པར་ངེས་པ་ལ་འཁྲུལ་བ་ཉིད་དུ་བཤད་པ་ཡིན་ནོ་ཞེས་པ་རིགས་པ་དེས་ཁེགས་པའི་དོན་བསྡུ་བའོ། །སླར་ཡང་རིགས་པ་གཞན་བཤད་པ་ནི། ཕྱིས་འབྱུང་གི་ཐོ་བ་
སོགས་དེ་ཆོས་ཅན། བུམ་པའི་འཇིག་པའི་རྒྱུ་མ་ཡིན་ཏེ། བུམ་པའི་འཇིག་པ་དངོས་པོ་པ་དང་དངོས་མེད་གང་ཡང་བསྐྱེད་པའི་ནུས་པ་མེད་པའི་ཕྱིར། བུམ་པའི་འཇིག་པ་ནི། བུམ་པ་རང་གི་རྫས་མ་ཡིན་གྱི། བུམ་པ་ཞིག་པ་ཡིན་ལ། དེ་ཐོ་བ་སོགས་ཀྱིས་
བྱེད་དོ་ཞེ་ན། འོ་ན་ཐོ་བ་སོགས་ཀྱིས་བུམ་པའི་དངོས་པོ་མེད་པ་བསྐྱེད་པར་ཐལ། བུམ་པའི་ཞིག་པ་སྐྱེད་པའི་ཕྱིར། འདོད་པར་མི་རིགས་ཏེ། དངོས་པོ་མེད་པ་ལ་སྐྱེད་པའི་བྱ་བ་མི་སྲིད་པས་སོ། །ཇི་སྐད་དུ། རིགས་པའི་གཏེར་ལས། མེད་པ་ལ། བལྟ་དང་བལྟ་
རྒྱུ་མེད་པ་བཞིན། ཞེས་བཤད་པ་ལྟར་རོ། །ཡང་ཞེས་པའི་སྒྲ་ནི། འཇིག་པ་བུམ་པའི་དངོས་མེད་བྱེད་ན། བུམ་པའི་འཇིག་པ་བྱེད་པ་འགལ་ཞེས་པའམ། འཇིག་པ་དངོས་མེད་བྱེད་པ་འགོག་པའི་རིགས་པ་གཞན་འཕེན་པའོ། །ཞེས་འཆད་མོད། འཇིག་
པ་ཕྱིས་རྒྱུ་ལ་ལྟོས་པ། སྔར་བཤད་པའི་རིགས་པས་མི་འཐད་པར་མ་ཟད། རིགས་པ་འདིས་ཀྱང་མི་འཐད་ཅེས་བཤད་ཟིན་ལ་སྦྱར་ནའང་ཆེས་འགྲིག་གོ་གསུམ་པ་དཔེའི་སྟེང་དུ་ཁྱབ་འབྲེལ་བསྟན་པ་ནི། འདི་ནི་ཞེས་སོགས་ཏེ། དེ་ལ་དང་
པོར་དཔེ་སྒྲུབ་པ་ནི། གློག་ལ་སོགས་པ་འདི་ནི་ཆོས་ཅན། ངོ་བོ་ཉིད་ཀྱིས་འཇིག་པར་འགྱུར་ཏེ། འཇིག་རྒྱུ་ཕྱིས་བྱུང་ལ་ལྟོས་མེད་དུ་འཇིག་པར་མངོན་སུམ་གྱིས་མཐོང་བའི་ཕྱིར། དཔེ་དེ་ལྟར་བསྒྲུབས་ནས་ཁྱབ་འབྲེལ་བསྟན་པ་ནི། གང་

[146B] ཕྱིས་རྒྱུ་གཞན་ལ་ལྟོས་མེད་དུ་འཇིག་པའི་ཕྱིར། དཔེར་ན་གློག་བཞིན་ནོ། །གསུམ་པ་
འབྲས་རང་གཉིས་ཀྱི་འབྲེལ་པ་ངེས་བྱེད་ཀྱི་ཚད་མ་བཤད་པའི་དོན་བསྡུ་བ་ནི། འབྲེལ་པ་ངེས་བྱེད་ཀྱི་ཚད་མ་རྒྱས་པར་བསྟན་པ་དེས་ན་བསྒྲུབ་བྱ་དངོས་པོའི་ཡུལ་ཅན་གྱི་རྗེས་སུ་དཔག་པའི་རྟེན་གཏན་ཚིགས་གང་ཡིན་པ་དེ་ནི་འབྲས་རང་གཉིས་སུ་ངེས་
ཏེ། སྒྲུབ་རྟགས་ལ་འབྲས་བུ་དང། ཁྱབ་བྱའི་ངོ་བོ་དེ་དག་ལས་རང་གི་བསྒྲུབ་བྱའི་ཆོས་རྒྱུ་དང་ཁྱབ་བྱེད་ལ་འབྲེལ་པ་ངེས་ཤིང། དེ་ལས་གཞན་མ་མཐོང་བའི་ཕྱིར། བཞི་པ་མ་དམིགས་པའི་རྟགས་ཀྱི་འབྲེལ་པ་ངེས་བྱེད་ཀྱི་ཚད་མ་བཤད་པ་ལ་
དངོས་དང། རྩོད་པ་སྤང་པ་གཉིས། དང་པོ་ལ་མི་སྣང་བ་མ་དམིགས་པ་དང། སྣང་རུང་མ་དམིགས་པའི་འབྲེལ་པ་ངེས་བྱེད་ཀྱི་ཚད་མ་བཤད་པའོ། །དང་པོ་ནི། ཤ་ཟ་གང་ལ་བསྐལ་དན་དུ་སོང་བའི་གང་ཟག་དེའི་རྒྱུད་ཀྱི་ཚད་མས་མ་དམིགས་པ་ནི། གང་
ཟག་དེས་ཡོད་ཅེས་དམ་བཅའ་བར་རིགས་པ་འགོག་པ་ལ་ཚད་མར་བཤད་པའི་རྒྱུ་མཚན་ཡོད་དེ། དེ་ཡི་ངོ་བོ་ཚད་མས་མ་དམིགས་ན་དེ་ཡོད་ངེས་ཀྱི་ཐ་སྙད་དེན་མཐུན་འཇུག་པར་མི་བྱེད་པས་ཁྱབ་པས་དེ་ལྟར་བཤད་པ་ཡིན་པའི་ཕྱིར། དེ་ལྟར་
ཁྱབ་པའི་རྒྱུ་མཚན། ཡང་ངེས་ཀྱི་ཐ་སྙད་འཇུག་པ་ནི། དེ་དམིགས་པའི་བློ་སྔོན་དུ་འགྲོ་བ་ཅན་ཡིན་པས་ཁྱབ་པའི་ཕྱིར། གལ་ཏེ་བསྐལ་དོན་མ་དམིགས་པས་མེད་པར་སྒྲུབ་ནུས་ཏེ། བསྐལ་དོན་ཡོད་ན་ཚད་མ་གསུམ་གང་རུང་གིས་དམིགས་པས་ཁྱབ་

[147A]༄༅། །པས་སོ་ཞེ་ན། བསྐལ་དོན་ཡོད་ན་ལུང་ཚད་མའི་བརྗོད་བྱར་བྱེད་པས་ཁྱབ་པ་མེད་དེ། བསྐལ་དོན་འགའ་ཞིག་བསྟན་བཅོས་ཀྱི་བརྗོད་བྱར་བྱས་ན་རྩོམ་པའི་སྐབས་དང་འབྲེལ་མེད་བརྗོད་པར་འགྱུར་བའི་ཕྱིར་དང། ཤར་ཕྱོགས་རྒྱ་མཚོའི་
ནང་གི་ཉའི་ཁ་དོག་ལྟ་བུ་འགའ་ཞིག་བརྗོད་བྱར་བྱས་ཀྱང་ཉེར་མཁོ་མེད་ཅིང། སྐྱེས་བུའི་རྣམ་རྟོག་གི་གྲངས་སོགས་འགའ་ཞིག་བརྗོད་བྱར་བསྟན་མི་ནུས་པའི་ཕྱིར་བསྐལ་དོན་ཡོད་ན་གང་ཟག་དེའི་དབང་པོའི་མངོན་སུམ་གྱིས་དམིགས་པའི་ཀྱང་
མ་ཁྱབ་པར་ཐལ། བསྐལ་དོན་རྣམས་ཡོད་ཀྱང་དེའི་དབང་པའི་མངོན་སུམ་གྱིས་ཡུལ་ལས་འདས་པ་སྲིད་པའི་ཕྱིར། བསྐལ་དོན་གཞི་དེར་ཡོད་ན་གང་ཟག་དེའི་སྒྲུབ་བརྟགས་ལ་བརྟེན་པའི་ཚད་མས་དམིགས་པས་ཁྱབ་པར་ཐལ། དེ་ཡོད་ཀྱང་
བསྐལ་དོན་དུ་སོང་བའི་གང་ཟག་དེའི་ངོར་དེ་སྒྲུབ་པའི་རྟགས་ཡང་དག་མེད་པ་ཅན་ཡིན་པའི་ཕྱིར། དེས་ན་ཡུལ་དུས་རང་བཞིན་གྱིས་བསྐལ་བའི་དོན་དེ་རྣམས་ནི་གང་ཟག་དེའི་རྒྱུད་ཀྱི་ཆད་མས་མི་དམིགས་པའི་ཕྱིར་ན་ཇི་ལྟར་མེད་པར་འགྲུབ་
སྟེ་མི་འགྲུབ་བོ། །དེས་ན་མི་སྣང་བ་མ་དམིགས་པའི་གཏན་ཚིགས་དེ་བསྐལ་དོན་ཡོད་པ་སྒྲུབ་པ་དང། མེད་པ་སྒྲུབ་པ་གང་ལ་ཡང་ཚད་མ་སྟེ་རྟགས་ཡང་དག་ཉིད་དུ་མི་འགྱུར་ཏེ་བསྐལ་དོན་ཡོད་པ་དང་མེད་པ་གང་ཡང་ངེས་པའི་འབྲས་བུ་
ཅན་མ་ཡིན་པའི་ཕྱིར། གཉིས་པ་སྣང་རུང་མ་དམིགས་པའི་འབྲེལ་པ་ངེས་བྱེད་ཀྱི་ཚད་མ་བཤད་པ་ནི། རྟགས་ཀྱི་ཕུལ་དུ་བྱུང་བའི་ཁྱད་པར་ཡོད་ན་སྣང་དུ་རུང་བ་ཡོད་པ་ཅན་གྱི་མ་དམིགས་པའི་རྟགས་ལ་ལ་རང་གི་དགག་བྱའི་ཆོས་མེད་ངེས་

[147B] །དེ་ལྟ་ན་ཡང་སྔར་མ་དམིགས་པས་མེད་ངེས་གོ་བར་བྱེད་མི་ནུས་པར་བཤད་པ་དང་མི་འགལ་ཏེ། རང་གི་རང་བཞིན་ཡོད་ཀྱང་གང་ཟག་འགའ་ཞིག་གིས་ཤེས་བྱེད་གང་གིས་ཀྱང་མི་ཤེས་པའི་དབང་དུ་བྱས་ནས་གང་
ཟག་དེའི་ངར་མ་དམིགས་པས་མེད་པ་གོ་བར་བྱེད་མི་ནུས་པའི་རིགས་པ་འདི་ནི་བརྗོད་པ་ཡིན་པའི་ཕྱིར། འོ་ན་ཡོད་ན་སྣགྣ་རུང་གི་ཁྱད་པར་དང་ལྡན་པའི་མ་དམིགས་པས་རྟགས་ཀྱིས་མེད་པ་གོ་བར་བྱེད་ནུས་རྒྱུ་མཚན་ཅི་ཞེ་ན། དེ་ལྟ་བུའི་རྟགས་
ལའང་འབྲེལ་ཟླ་མ་དམིགས་པའི་སྦྱོར་བའི་དབྱེ་བ་གསུམ་ལས། མེ་མ་དམིགས་པས་དུ་བ་མེད་པ་གོ་བར་བྱད་པ་ལྟ་བུ་དག་ནི་ཁྱབ་པ་འགྲུལ་པ་མེད་དེ། རྒྱུ་མི་ཤེས་ན་འབྲས་བུ་ནི་མེད་པ་ཉིད་དུ་སྒྲུབ་པར་བྱེད་པ་སྟེ་རྒྱུ་བཀག་ན་འབྲས་བུ་ཁེགས་པའི་ཕྱིར་
ཞེས་པས་རྒྱུ་མ་དམིགས་པའི་རྟགས་ཀྱི་ཁྱབ་འབྲེལ་ངེས་བྱེད་ཀྱི་ཚད་མ་རྟགས་ལོག་དང། བསྒྲུབ་བྱའི་ཆོས་ལོག་གི་རྒྱུ་འབྲས་འབྲེལ་པ་ངེས་བྱེད་ཀྱི་ཚད་མ་ཉིད་ཡིན་པར་བསྟན་པ་ཡིན་ནོ། །དེ་བཞིན་དུ་ཤིང་མ་དམིགས་པས་ཤ་བ་མེད་པར་
སྒྲུབ་པ་ལྟ་བུ་དག་ཀྱང་ཁྱབ་པ་འཀྲུལ་པ་མེད་དོ། །གཞི་འགར་ཁྱབ་བྱའི་དོན་གྱི་རང་བཞིན་བཀག་པ་རྟགས་ཅན་ལ་ཁྱབ་བྱེད་ཀྱི་རང་བཞིན་མི་དམིགས་པ་ཡང་གོ་བྱེད་ཡིན་པའི་ཕྱིར་ཏེ། ཁྱབ་བྱེད་བཀག་ན་ཁྱབ་བྱ་ཁེགས་པའི་ཕྱིར། ཞེས་
པས་ཁཡྦ་བྱེད་མ་དམིགས་པའི་རྟགས་ཆོས་འབྲེལ་པ་ངེས་བྱེད་ཀྱི་ཚད་མ་རྟགས་ལོག་དེ་དག་ཆོས་ལོག་དེའི་ཁྱབ་བྱ་ཁྱབ་བྱེད་ཀྱི་འབྲེལ་པ་ངེས་བྱེད་ཀྱི་ཚད་མ་ཉིད་ཡིན་པར་བསྟན་ནོ། །དེ་བས་ན་དེ་དག་གི་དོན་འདི་ལྟར་ཤེས་པར་བྱའི། རྒྱུ་མ་

[148A]༄༅། །དམིགས་པ་ཡང་འབྲས་བུ་མེད་པ་གོ་པར་བྱེད་པ་ཡིན་ལ། ཁྱབ་བྱེད་མ་དམིགས་པ་ཡང་ཁྱབ་བྱ་མེད་པ་གོ་བར་བྱེད་པ་ཡིན་ནོ། །ཞེས་པ་ཙམ་ཞིག་ནི། སྔར། དེ་ཕྱིར་རྒྱུ་དང་རང་བཞིན་དག་ཅེས་སོགས་སུའང་བཤད་ཟིན་པས་
ཟློས་པ་འབའ་ཞིག་གི་རྣམ་བཤད་མ་འགོད་ཅིག་མེ་དང་ཤིང་སོགས་མ་དམིགས་པར་ཚད་མ་གང་གིས་རྟོགས་པར་འགྱུར་ཞེ་ན། རྒོལ་བ་འགའ་ཞིག་གིས་མངོན་སུམ་གྱིས་ངེས་པ་སྲིད་ལ། འོན་ཀྱང། མེ་དང་ཤིང་སོགས་མ་དམིགས་
པ་མངོན་སུམ་གྱིས་གྲུབ་ཀྱང། དེ་ལ་མེད་པའི་ཐ་སྙད་མ་ཤེས་པ་འགའ་ཞིག་ལ་ནི། གལ་ཏེ་གཞི་དེར་མེ་དང་ཤིང་སོགས་མ་དམིགས་པའི་གཏན་ཚིགས་འགའ་ཞིག་གིས་དེ་མེད་པར་ནི་རྟོགས་པར་བྱེད་པར་འགྱུར་རོ། །འོ་ན་ཆོས་དེ་མ་དམིགས་
པས་ཆོས་དེ་མེད་པ་གོ་བར་བྱེད་བའི་ཁྱབ་པ་ཇི་ལྟར་མི་འཁྲུལ་ཞེ་ན། ཡོད་ན་སྣང་རུང་གི་བུམ་སོགས་ཡོད་ཀྱང་མཐོང་བ་མེད་པའི་རྒྱུ་སྒྲིབ་བྱེད་སོགས་མི་སྲིད་པར་ནི་གྱུར་པ་དེ་ཡོད་ན་སྣང་རུང་གི་བུམ་པའི་དངོས་པོ་མ་དམིགས་
པའི་རྟགས་ལས་གཞི་འགར་བུམ་པའི་དངོས་པོ་མེད་པ་རྟོགས་པར་འགྱུར་ཏེ། ཡོད་པའི་འཇོག་བྱེད་ཚད་མས་དམིགས་པ་ལས་གཞན་མེད་པའི་ཕྱིར་རོ། །དེ་ལྟར་འབྲེལ་ཟླ་མ་དམིགས་པའི་ཁྱབ་འབྲེལ་ངེས་བྱེད་བཤད་ནས། འགལ་
ཟླ་དམིགས་པའི་ཁྱབ་འབྲེལ་ངེས་བྱེད་བཤད་པ་ནི། གཞི་འགར་གྲང་རེག་དེ་དང་འགལ་བ་མེ་སྟོབས་ཆེན་དམིགས་པ་ནི། གྲང་རེག་གཞི་དེར་མེད་པ་ཉིད་དུ་ངེས་པར་བྱེད་པ་ལ་ཁྱབ་པ་མི་འཕྲུལ་བར་འགྱུར་ཏེ། གྲང་རག་དང་

[148B] ཞེས་པས་གཞི་གཅིག་ཏུ་མེ་སྟོབས་ཆེན་དང་གྲང་རེག་གནོད་བྱ་གནོད་བྱེད་དུ་ངེས་པའི་ཚད་མས་དེ་སྒྲུབ་ཀྱི་ཁྱབ་འབྲེལ་
ངེས་པར་བྱེད་པར་བསྟན་པ་ཡིན་ལ། དེ་གཉིས་གནོད་བྱ་གནོད་བྱེད་ངེས་པར་བྱེད་པའི་ཚད་མ་ནི་མངོན་སུམ་ཡིན་ཅིང། འོན་ཀྱང་གནོད་བྱ་གནོད་བྱེད་ཀྱི་དོན་མ་ཉེ་བའི་སྟོབས་ཀྱིས་གྲངས་རེག་ལྡོག་པ་མངོན་སུམ་ཀྱི་མ་གྲུབ་ཀྱང། དེ་གཉིས་གནོད་
བྱ་གནོད་བྱེད་ཡིན་པའི་ཐ་སྙད་རྟགས་ཀྱིས་སྒྲུབ་དགོས་པའང་སྲིད་དོ། །ཡང་ཞེས་པ་ནི་འབྲེལ་ཟླ་མ་དམིགས་པ་ཁྱབ་འབྲེལ་ཚད་མས་གྲུབ་པར་མ་ཟད་ཅེས་པའོ། །གཉིས་པ་རྩོད་པ་སྤང་བ་ལ། དགག་རྟགས་གཉིས་ཀྱི་གྲངས་ངེས་ལ་རྩོད་པ་སྤང་པ་
མི་སྣང་བ་མ་དམིགས་པའི་རྟགས་ལ་བྱེ་བྲག་ཏུ་རྩོད་པ་སྤང་བའོ། །དནག་པོ་ལ། རྩོད་པ་དགོང་པ་དང། དེའི་ལན་བཤད་པ་གཉིས། དང་པོ་ནི། གལ་ཏེ་མ་དམིགས་པའི་རྟགས་ཐམས་ཅད་ཡོད་ངེས་དགོག་པ་དང། མེད་ངས་སྒྲུབ་པ་གཉིས་སུ་གྲངས་
ངེས་པར་སྨྲ་བ་མི་འཐད་པར་ཐལ། ཁྱེད་རང་གིས་སློབ་དཔོན་ཕྱོགས་གླང་གིས། གཙོ་བོ་ལ་སོགས་བ་ནི་ཡོད་པ་མ་ཡིན་ཏེ། མ་དམིགས་པའི་ཕྱིར། ཞེས་བཀོད་པའི་རྟགས་འདི་དེ་གཉིས་གང་དུའང་མ་འདུས་པའི་ཕྱིར། འདི་ལྟར་གཙོ་བོ་ཞེས་
པའི་སྒྲའི་བརྗོད་བྱ་ཡོན་ཏན་གསུམ་ཆ་མཉམ་པའི་རང་བཞིན་གྱི་གཙོ་བོ་དེ་ཡོད་ན་ཡོད་པ་མིན་ཏེ་ཟེཧྶ་པའི་དམ་བཅའ་བའི་ཚིག་དནག་འགལ་བར་འགྱུར་ལ། དེ་མེད་ནའང་གཙོ་བོ་ཞེས་པའི་སྒྲ་སྦྱོར་མི་རིགས་པར་ཐལ། བརྗོད་བྱ་

[149A]༄༅། །མེད་ན་རྗོད་བྱེད་མི་འཇུག་པའི་ཕྱིར། དེས་ན་མེད་དོ་ཞེས་པ་འབའ་ཞིག་ཙམ་སྨྲ་དགོས་པར་འགྱུར་ལ། དེའང་མི་རིགས་ཏེ། དགག་བྱ་གནག་ཡང་བཅད་པ་ལ་མ་ལྟོས་པའི་དགག་པ་མི་སྲིད་པས་སོ། །ཞེ་ན། གཉིས་པ་དེའི་ལན་བསྟན་
པ་ལ། སློབ་དཔོན་ཕྱོགས་གླང་གིས་གསུངས་པའི་རྟགས་དེའི་རྟགས་ཆོས་དོན་གསུམ་ངོས་གཟུང། ཆོས་ཅན་དེ་ཉིད་ཁྱད་པར་གཉིས་ལྡན་དུ་སྒྲུབ། དེ་ལ་སློབ་དཔོན་གྱི་ལུང་དང་འགལ་བ་སྤང་བའོ། །དང་པོ་ལ། ཆོས་ཅན་ངོས་གཟུང་བ་ནི་
ཐོག་མ་མེད་པའི་བག་ཆགས་ལས་བྱུང་བའི་རྣམ་པར་རྟོག་པས་ཡོངས་སུ་བསྒྲུབས་ཤིང་སྒྲོ་བཏགས་པའི་རྟོག་པའི་སྣང་བ་དེ་ཉིད་སྒྲ་དོན་ཡིན་ལ། དེ་ལྟ་བུའི་སྒྲ་དོན་ད་ཡང་རྣམ་པ་གསུམ་སྟེ། དངོས་པོར་ཡོད་པ་དང། དངོས་པོར་མེད་པ་དང། གཉིས་
ཀ་ལ་བརྟེན་པའི་རྟོག་པའི་སྣང་ཡུལ་རྣམས་སུ་ཡོད་པའི་ཕྱིར། སྒྲ་དོན་ཆོས་ཞེས་ཆོས་སྨོས་པ་ནི། དངོས་པོ་འཛིན་པའི་རྟོག་པ་ལ་དངོས་པོ་སྣང་བ་ལྟ་བུ་ཡང་དངོས་པོའི་ཆོས་མ་ཡིན་གྱི། སྒྲ་དོན་གྱི་ཆོས་ཡིན་ནོ་ཞེས་ཤེས་པར་བྱ་བའི་ཕྱིར་
ཡིན་ནོ། །དེ་ལྟར་རྟོག་པའི་སྣང་བ་ཐམས་ཅད་སྒྲ་དོན་ཡིན་ནོ་ཞེས་སྤྱིར་བསྟན་པས་གཙོ་འཛིན་རྟོག་པ་ལ་གཙོ་བོར་སྣང་བའམ་སྒྲ་དོན་དུ་གྲུབ་ལ། དེ་ལྟར་གཙོ་བོའི་སྒྲ་དོན་གྱི་གཞི་ལྡོག་རྟོག་པ་གཙོ་བོར་སྣང་བ་དེ་ཉིད་རྟགས་སྦྱོར་དེའི་ཆོས་ཅན་ཡིན་
ཞེས་བྱ་བའི་དོན་ཏོ། །དེས་ན་གཙོ་བོ་ནི་ཡོད་པ་མ་ཡིན་ཏེ། མ་དམིགས་པའི་ཕྱིར། ཞེས་པའི་རྟགས་ཀྱི་ཤེས་འདོད་ཆོས་ཅན་ནི། གཙོ་བོ་དངོས་པོ་བ་ཡང་མ་ཡིན་ལ། གཙོ་བོའི་སྒྲ་དོན་གྱི་རང་ལྡོག་ཡང་མ་ཡིན་གྱི། འོ་ན་ཅི་ཞེ་ན། རྟོག་པ་ལ་གཙོ་

[149B] རང་ལུགས་ལ་སྒྲ་དོན་དུ་འདོད་པས་ཁཡྡ་པར་ལྔ་ལྡན་གྱི་གཙོ་བོ་ཡིན་མིན་རྩོད་པའི་གཞི་ཡིན་པའི་ཕྱིར། རྟོག་པ་ལ་གཙོ་བོར་སྣང་བ་ཆོས་ཅན་དུ་གཟུང་བར་བྱས་པ་ཡིན་ནོ། །དེ་ཡང་
འདིས་རྟོག་པ་ལ་གཙོ་བོར་སྣང་བ་དེ་ཉིད་ཆོས་གཉིས་དང་ལྡན་པར་བསྟན་པ་ཡིན་ཏེ། རྟོག་པའི་སྣང་ཡུལ་ཡིན་པས་གཏན་ནས་མེད་པ་མ་ཡིན་པ་དང། རྟོག་པས་སྒྲོ་བཏགས་པ་ཡིན་པས་དངོས་པོར་ཡོད་པ་མ་ཡིན་པའོ། །དེ་ཡང་དོན་ལ་ཆོས་གཉིས་པོ་
དེ་དང་ལྡན་པ་ཡིན་ཀྱང། ཆོས་ཅན་དུ་འཛིན་པའི་ཚེ་ཆོས་དེ་གཉིས་ཀྱིས་ཁྱད་པར་དུ་བྱས་ནས་འཛིན་པ་ནི་མ་ཡིན་ནོ། །ཆོས་རྟགས་ངོས་གཟུང་བ་ནི། རྟོག་པ་ལ་གཙོ་བོར་སྣང་བའི་རྣམ་འགྱུར་གྱི་དངོས་པོ་སྣ་ཚོགས་པ་རྣམས་ཀྱི་ཉེར་ལེན་དུ་མེད་པ་ཅན་
དུ་སྒྲུབ་པ་ལ་དེར་ཚད་མས་མ་དམིགས་པ་ནི། དེ་ལྟར་གཏན་ཚིགས་སུ་བཀོད་པ་ཡིན་པས་ཁྱོད་ཀྱིས་བརྗོད་པའི་ཉེས་པ་དེ་དག་མེད་དེ། འདི་ལྟར་རྟོག་པ་ལ་གཙོ་བོར་སྣང་བ་དེ་མེད་པ་མ་ཡིན་པས། གཟོ་བོ་ཞེས་པའི་སྒྲ་སྦྱོར་བ་དང་མི་འགལ་ལ། ལ་ལ་
དངོས་པོར་ཡོད་པ་མིན་པས་རྣམ་འགྱུར་གྱི་ཉེར་ལེན་དུ་མེད་པར་སྒྲུབ་པའི་དམ་བཅའ་དང་མི་འགལ་བས་སོ། །གཉིས་པ་ཆོས་ཅན་དེ་ཉིད་ཁྱད་པར་གཉིས་ལྡན་དུ་སྒྲུབ་པ་ལ་དེ་ཉིད་མེད་པ་ཡིན་པའི་སྒྲུབ་བྱེད་མདོར་བསྟན། སྒྲ་སྦྱོར་ཡུལ་དངོས་
པོར་ཡོད་པས་ཁྱབ་པས་གཙོར་སྣང་དངོས་པོ་ཡིན་པ་དགག་ གཙོར་སྣང་འགོག་པ་སློབ་དཔོན་གྱི་དགོངས་པར་སྨྲ་བའི་འགྲེལ་བྱེད་ཁྱད་པར་དུ་དགག་སྒྲ་དོན་དངོས་པོ་མིན་པས་འཇུག་ཡུལ་དུ་མི་འཐད་པར་བསྟན་པའོ། །དང་པོ་ནི། རྟོག་པ་ལ་གཙོ་

[150A]༄༅། །བོར་སྣང་བ་དེ་གཏན་ནས་མེད་པ་མ་ཡིན་པའི་རྒྱུ་མཚན་ཅི་ཞེ་ན། དེ་ཉིད་ནི་མེད་པ་མ་ཡིན་ཏེ། གཙོ་བོ་ཞེས་པའི་སྒྲ་སྦྱོར་བའི་ཕྱིར་རོ། །དེ་ཡང་གཙོར་སྣང་མེད་ན། དེའི་སྒྲ་སྦྱོར་བ་འགལ་བ་ཡིན་ཏེ། སྒྲ་དོན་མེད་པའི་རྗོད་བྱེད་ཀྱི་སྒྲ་མི་
སྲིད་པའི་ཕྱིར་རོ། །གཙོ་བོ་མེད་ན་གཙོ་བོ་ཞེས་སྒྲ་སྦྱོར་བ་འགལ་དགོས་པ་ནི་མ་ཡིན་ཏེ། དེ་ལྟ་ན་ཞེན་ཡུལ་མེད་པའི་སྒྲ་རྟོག་མི་སྲིད་པར་འགྱུར་རོ། །དེའི་ཕྱིར་གད་དགག་གཙོ་བོ་མེད་པ་མ་ཡིན་ཏེ། དེའི་སྒྲ་སྦྱོར་བའི་ཕྱིར་ཞེས་འཆད་པས་ནི་རང་ཉིད་ཕྱོགས་
སྔ་མ་སྨྲ་བ་པོའི་སློབ་མར་ཁས་བླངས་པ་ཡིན་ནོ། །ཁ་ཅིག་གཙོ་འཛིན་རྟོག་པའི་གཟུང་རྣམ་དེ་ཉིད་ནི་མེད་པ་མ་ཡིན་ཏེ། ཞེས་སྦྱོར་བས་ནི། ཤེས་རྣམས་དོན་དུ་ཁས་བླངས་པ་ཡིན་པས་སྒྲ་དོན་རང་མཚན་ཁས་བླངས་པའི་ཕྱིར། སྒྲ་དངོས་དབང་
གིས་འཇུག་པར་སྨྲ་བའི་རིང་ལུགས་ཁས་བླངས་པ་ཡིན་ནོ། །གཞན་ཡང་གཟུང་རྣམ་ཡིན་ན་ཤེས་པ་ཡིན་པས་མ་ཁྱབ་ན། གཟུང་རྣམ་གཞལ་བྱ་ལ་འཛིན་རྣམ་ཚད་མ་དང། རང་རིག་འབས་བུར་ཇི་ལྟར་འགྱུར་ཞིང། གྲུབ་པའི་མཐའི་ཕྱོགས་
ཐམས་ཅད་ཉམས་པར་འགྱུར་ལ། ཁཡྦ་ན་རྟོགས་པའི་གཟུང་རྣམ་སྒྲ་དོན་དུ་ཇི་ལྟར་འགྱུར། རྣམ་དཔྱོད་ཅན་ཁྱོད་ཀྱིས་རང་ཉིད་ལྷའི་མཆོད་སྦྱིན་གྱི་རྫས་སུ་གསལ་བར་མ་བྱེད་ཅིག་གཉིས་པ་ནི་གཙོ་བོར་སྣང་བ་རྟོག་པས་བཏགས་པ་དེ་
ལྟ་མ་ཡིན་པར་རྗོད་བྱེད་ཀྱི་སྒྲ་ཐམས་ཅད་རང་གི་དངོས་ཡུལ་དོན་དམ་པར་གྲུབ་པ་ལ་གཅིག་ཏུ་འཇུག་པ་ཉིད་ཅན་ཡིན་པས་ཁྱབ་པ་གཙོ་བོའི་སྒྲ་དོན་གཙོ་བོར་སྣང་བ་དེ་ཡང་དངོས་པོར་གྲུབ་པ་ཡིན་ན་ནི། ཕྱི་ནང་གི་གྲུབ་མཐའ་སྨྲ་བ་རྣམས་

[150B] རྟག་མི་རྟག་བདག་ཡོད་མེད་ལ་སོགས་པའི་སྒྲ་མི་འདྲ་བ་རྣམས་ནི་འཇུག་པར་མི་འགྱུར་བར་ཐལ། དེ་ལྟར་འཇུག་པའི་རྒྱུ་སྒྲ་དེ་རྟག་མི་རྟག་གཉི་གའི་དངོས་པོ་
ཡིན་པ་སོགས་སུ་མེད་པ་ཅན་ཡིན་པའི་ཕྱིར། གཞན་ཡང་འདས་དང་མ་སྐྱེས་པ་ལ་ཡང། སྒྲ་འཇུག་པར་མི་འགྱུར་ཞིང། ཚིག་འགའ་ཞིག་ཀྱང་བརྫུན་པ་ཡི་དོན་ཅན་ཉིད་དུ་མི་འགྱུར་བའི་ཕྱིར། ཚུལ་དེ་ནི་མི་འཐད་དོ། །དེ་བས་ན་གཙོ་བོ་
ཞེས་པ་ལ་སོགས་པའི་རྗོད་བྱེད་ཀྱི་སྒྲ་དེ་དག་ཐམས་ཅད་བློ་རྟོག་པས་བཏགས་པའི་སྒྲ་དོན་གྱི་དངོས་ཡུལ་ཅན་དུ་འདོད་དོ། །གསུམ་པ་ནི། སྒྲ་དོན་བསྙོན་ན་བསྒྲུབ་བྱ་ཡི། །ཆོས་ཀྱི་རྟན་ནི་བསལ་བའི་ཕྱིར། ཞེས་འབྱུང་བའི་འགྱུར་ལེགས་
པས་དེ་བཞིན་དུ་བཤད་པར་བྱའོ། །གཙོ་བོའི་སྒྲ་དོན་རྟོག་པ་ལ་གཙོ་བོར་སྣང་བ་མྱོང་བས་གྲུབ་ཟིན་ཀྱང། དེ་ལ་བསྙོན་ནས་སློབ་དཔོན་ཕྱོགས་གླང་གིས་རྟགས་དེས་གཙོ་བོར་སྣང་བ་དེ་མེད་པར་སྒྲུབ་པ་ཡིན་ནོ་སྙམ་དུ་སློབ་དཔོན་གྱི་
རྗེས་འཇུག་ཏུ་རློམ་པ་ཁ་ཅིག་དེགས་ན། ཤེས་བྱ་ཆོས་ཅན། རྟགས་དེའི་ཆོས་དང་ཆོས་ཅན་གྱི་ཚོགས་པ་བསྒྲུབ་བྱར་མི་འགྱུར་བས་ཁྱབ་པར་ཐལ། དེ་འདྲའི་བསྒྲུབ་བྱའི་ཆོས་ཀྱི་རྟན། གཙོ་བོར་སྣང་བ་དེ་བསལ་བའམ་མེད་པའི་ཕྱིར་དེས་ན་
རྟགས་དེའི་ཆོས་ཡན་གར་བ་བསྒྲུབ་བྱར་འགྱུར་རོ། དེ་འདོད་དོ་ཞེ་ན། མི་རིགས་ཏེ། ཆོས་ཡིན་གར་བ་ནི། དཔེའི་སྟེང་དུ་ཕྱི་རྒོལ་གྱིས་གྲུབ་ཟིན་པ་ཡིན་པའི་ཕྱིར་རོ། དེ་ཡང་གཙོ་བོར་སྣང་བ་མེད་ན་གཙོ་བོར་སྣང་བ་ཆོས་ཅན། ཞེས་པ་

[151A]༄༅། །དང༑ གཙོ་བོ་ཆོས་ཅན། ཞེས་པ་གང་ཡང་ཟེར་དུ་མི་རུང་སྟེ། སྒྲ་དོན་མེད་པའི་རྗོད་བྱེད་ཀྱི་སྒྲ་མི་སྲིད་པའི་ཕྱིར་རོ། །དེས་ན་རྟགས་དེ་ལ་ཆོས་ཅན་གང་ཡང་གཟུང་དུ་མེད་པས་དངོས་པོའི་ཉེར་ལེན་དུ་མེད་དོ། ཞེས་པ་འབའ་ཞིག་
བརྗོད་དགོས་པར་འགྱུར་ལ་དེའི་ཕྱིར། ཆོས་ཡན་གར་བ་བསྒྲུབ་བྱར་འགྱུར་ཞེས་བྱ་བའི་དོན་ཡིན་ནོ། །སྤྱིར་ཆོས་ཅན་མེད་པ་ཙམ་གྱིས་བསྒྲུབ་བྱ་མེད་པར་འགྱུར་བ་ནི་མ་ཡིན་ཏེ། འདི་ལྟར་བདག་རྟག་པ་ཆོས་ཅན། དངོས་པོར་མེད་དེ། དོན་བྱེད་
པས་སྟོང་པའི་ཕྱིར། ཞེས་པ་ལྟ་བུ་ལ་མཚོན་ན། བདག་རྟག་པ་གཞི་མ་གྲུབ་པས་བདག་རྟག་པ་ཡང་ཡིན། དངོས་པོར་མེད་པ་ཡང་ཡིན་པའི་གཞི་མཐུན་གྱི་ཚོགས་པ་གཞི་མ་གྲུབ་པའི་ཕྱིར་རོ། །དེ་འདྲའི་ཚོགས་པ་བསྒྲུབ་བྱ་མ་ཡིན་ཀྱང་
བདག་རྟག་པ་དངོས་པོར་མེད་པ་གཞི་གྲུབ་ཅིང། དེ་ཉིད་དེའི་བསྒྲུབ་བྱ་ཡིན་ལ། བདག་རྟག་པ་གཞི་མ་གྲུབ་པའི་རྒྱུ་མཚན་གྱིས། བདག་རྟག་པ་དངོས་པོར་མེད་པ་འགྲུབ་པ་ལ་ཆེས་ཤིན་ཏུ་ཕན་པས་སོ། །འོ་ན་དེ་ལ་ཕྱོགས་ཆོས་
ཇི་ལྟར་གྲུབ་ཅེ་ན། བདག་རྟག་པའང་ཡིན་དོན་བྱེད་པས་སྟོང་པའང་ཡིན་པའི་གཞི་མཐུན་ཚད་མས་མ་གྲུབ་ཀྱང། བདག་རྟག་པ་དོན་བྱེད་པས་སྟོང་བར་ཚད་མས་གྲུབ་པའི་ཕྱིར། ཕྱོགས་ཆོས་མ་གྲུབ་པའི་སྐྱོན་མེད་ལ། འོན་ཀྱང་
བདག་རྟག་པ་གཞི་མ་གྲུབ་པ་ཉིད་བདག་རྟག་པ་དོན་བྱེད་པས་སྟོང་པའི་རྒྱུ་མཚན་ཡང་དག་ཡིན་པའི་ཕྱིར། ཆོས་ཅན་གཞི་མ་གྲུབ་པས་ཕྱོགས་ཆོས་འགྲུབ་པ་ཆེས་སླ་བ་ཡིན་ནོ། །ཞེས་ཤེས་པར་བྱའོ། །འདི་ཉིད་སློབ་དཔོན་ཕྱོགས་

[151B]གཙོ་བོར་སྣང་བ་མེད་པར་སྒྲུབ་པ་ཡིན་ནམ་སྙམ་པའི་དོགས་པ་གཅོད་པ་ཡིན་གྱི། ཕྱི་རོལ་པ་ལ་འདི་ལྟར་འཕངས་ཀྱང་ཁོའི་འདོད་པ་བསྒྲུབས་པར་འགྱུར་
གྱི༑ མི་འདོད་པ་འཕངས་པར་མི་འགྱུར་རོ། །བཞི་བ་ནི། སྒྲ་དོན་མེད་དོ་ཞེས་བསྙོན་པ་མེད་པ་རྣམས་ཀྱིས་ཀྱང། བཙོ་བསྲེག་སོགས་ཀྱི་འབྲས་བུ་དོན་གཉེར་གྱི་སྐྱེས་བུ་དག་གིས་ཚང་མང་སོགས་ན་མེའི་དངོས་པོ་ཡོད་དམ་མེད་སྙམ་པའི་
ཕྱོགས་ཀྱི་བྱེ་བྲག་གིས་དཔྱད་པར་བྱ་བའི་སྒོ་ནས་མེ་རང་མཚན་དེའི་འཇུག་ཡུལ་ཡིན་པར་ཤེས་པར་བྱའི། བཙོ་བསྲེག་སོགས་ཀྱི་འབྲས་བུ་དོན་གཉེར་གྱིས་དེའི་འབྲས་བུ་སྒྲུབ་པའི་ཕྱིར། རྟོག་པ་ལ་མེར་སྣང་བ་དེ་ཉིད་ཡོད་མེད་དཔྱད་བྱ་མ་ཡིན་ཏེ་
མེ་འདི་ལས་བཙོ་བསྲེག་སོགས་ཀྱི་འབྲས་བུ་འབྱུང་བ་རག་ལས་ཤིང། རྟོག་པ་ལ་མེར་སྣང་བ་ལ་དེ་འདྲའི་འབྲས་བུ་འབྱུང་བ་མི་སྲིད་པའི་ཕྱིར། གཞན་དུ་ན་སུའང་མེས་ཕོངས་པར་མི་འགྱུར་རོ། །ཁྱབ་ཏེ། དོན་བྱེད་ནུས་པ་མ་ཡིན་པ་
ལ་འབྲས་བུ་དོན་དུ་གཉེར་བས་ཡོད་མེད་དུ་བརྟགས་པས་དགོས་པའི་བྱ་བ་ཅི་ཞིག་ཀྱང་མེད་པའི་ཕྱིར། དཔེར་ན་མ་ནིང་གཟུགས་བཟང་མི་བཟང་ཞེས་འཁྲིག་པ་དོན་གཉེར་གྱི་འདོད་ལྡན་རྣམས་ཀྱིས་དེའི་ཆེད་དུ་བརྟགས་པས་ཅི་ཞིག་
ཀྱང་མི་ཕན་པ་བཞིན་ནོ། །གསུམ་པ་དེ་ལ་སློབ་དཔོན་གྱི་ལུང་འགལ་སྤང་བ་ནི། གཙོ་བོའི་སྒྲ་དོན་མེད་དོ་ཞེས་བསྙོན་པར་མི་བྱེད་ན། སློབ་དཔོན་ཕྱོགས་གླང་གིས་བཏགས་པའི་ཆོས་མ་དམིགས་པ་ཞེས་སྒྲ་དོན་གཏན་མེད་དུ་བཤད་

[152A]༄༅། །པ་དང་འགལ་ལོ་ཞེ་ན། བཏགས་པའི་ཆོས་ཞེས་པ་དེས་རྟོག་པའི་ཤེས་པའི་སྣང་ཡུལ་ཡིན་པ་ཉིད་ཀྱིས་གཙོ་བོའི་སྒྲ་དོན་ནི་བཏགས་པ་ཙམ་དུ་བཤད་པ་ཡིན་ལ། རྣམ་འགྱུར་གྱི་དངོས་པོ་རྣམས་ཀྱི་རྟེན་དུ་མ་
གྲུབ་པ་མ་དམིགས་པ་ཞེས་པའི་རྟགས་འདིས་བསྒྲུབ་པར་བྱ་བའི་ཆོས་དང། ཚད་མས་མ་དམིགས་པ་དེ་སྒྲུབ་པའི་རྟགས་ཡིན་པའི་མ་དམིགས་པ་ཞེས་པའི་ཚིག་དེས་བསྟན་པའི་སྒོ་ནས་རིགས་པ་སྨྲ་བ་ཕྱོགས་གླང་གིས་གསུངས་
པ་ཡིན་པས་འགལ་བ་མེད་དོ། །ཊཱིཀ་བྱེད་གཞན་དག་དེ་དངོས་ཉེར་ལེན་མེད་པ་ཅན། ཞེས་པ་ལའང་གཙོ་བོའི་སྒྲ་དོན་དེ་དངོས་པོའི་ཉེར་ལེན་ཅན་དུ་མེད་པར་སྒྲུབ་པ་ལ། ཞེས་པ་དང། འདིར་ཡང། དངོས་པོའི་རྟེན་ཅན་དུ་མེད་པ་ཞེས་པའི་
བཤད་པ་བྱེད་པ་ནི། ཕྱོགས་སྔ་མའི་དོན་གཏོལ་མེད་པ་ཡིན་ཏེ། གྲངས་ཅན་པ་གཙོ་བོ་རྣམ་འགྱུར་གྱི་དངོས་པོ་རྣམས་ཀྱི་ཉེར་ལེན་དུ་འདོད་ཀྱི། གཙོ་བོ་ལ་དངོས་པོ་བའི་ཉེར་ལེན་ཡོད་པར་མི་འདོད་པའི་ཕྱིར་ཏེ། གཙོ་བོ་ལ་རྒྱུ་མེད་
པས་འབྲས་བུ་མ་ཡིན་པར་འདོད་པའི་ཕྱིར་རོ། །གཉིས་པ་མི་སྣང་བ་མ་དམིགས་པའི་རྟགས་ལ་བྱེ་བྲག་ཏུ་རྩོད་པ་སྤང་བ་ལ། རྩོད་པ་དགོད་པ་ནི། ཚད་མ་གསུམ་ལོག་པས་མེད་པར་མི་འགྲུབ། ཅེས་བཤད་པ་མི་འཐད་དེ། ལུང་
སྟོན་བྱེད་དུ་ལོག་ན་མེད་པས་ཁྱབ་པའི་ཕྱིར་ཏེ། ལུང་ཤེས་བྱ་མ་ལུས་པའི་ཡུལ་ཅན་ཡིན་པའི་ཕྱིར། དེས་ན་ལུང་དེ་རང་གི་བརྗོད་བྱ་གོ་བྱེད་ཀྱིའང་རྟགས་ཡང་དག་ཏུ་འགྱུར་རོ་ཞེ་ན། གཉིས་པ་དེའི་ལན་བཤད་པ་ལ། ཚིག་

[152B] སྤྱིར་དགག་པ་དང། དོན་བསྡུ་བའོ། །དང་པོ་ལ། སྐྱེས་བུས་བྱས་པའི་ཚིག་རང་གི་ཞེན་པའི་བརྗོད་བྱའི་སྒྲུབ་བྱེད་ཡིན་པ་དགག་པ་དང། སྐྱེས་བུས་མ་བྱས་པའི་རིག་བྱེད་ཚད་མ་
ཡིན་པ་དགག་པའོ། །དང་པོ་ལ། སྐྱེས་བུས་བྱས་པའི་ཚིག་ཙམ་ཚད་མ་ཡིན་པ་དགག་པ་དང། སྐྱེས་བུ་ཁྱད་པར་བའི་ཚིག་རང་གི་ཞེན་པའི་བརྗོད་བྱ་སྒྲུབ་བྱེད་ཡིན་པ་དགག་པའོ། །དང་པོ་ལ། དགག་པ་དངོས་དང། ལུང་འགལ་སྤང་བའོ། །
དང་པོ་ནི། རྗོད་བྱེད་ཀྱི་སྒྲ་དེ་རྣམས་ཆོས་ཅན། ཁྱོད་ལས་རང་གི་ཞེན་པའི་བརྗོད་བྱའི་དོན་གྲུབ་པ་མིན་པར་ཐལ། ཁྱོད་རང་གི་ཞེན་པའི་བརྗོད་བྱའི་དངོས་པོ་དང་ལྷན་ཅིག་ཏུ་མེད་ན་མི་འབྱུང་བའི་འབྲེལ་པ་ཉིད་མེད་པའི་ཕྱིར། འོན་ཀྱང་
ཚིག་དེ་དག་ཆོས་ཅན། རང་ཕྱོགས་ཀྱི་ཆོས་སུ་གྲུབ་པའི་གཞིར་རང་སྨྲ་བ་པོའི་རྗོད་འདོད་ཀྱི་བསམ་པ་ཡོད་པ་སྟོན་པར་བྱེད་ནུས་ཏེ། ཁྱོད་དེ་དཔོག་པའི་རྟགས་ཡང་དག་ཡིན་པའི་ཕྱིར། གཉིས་པ་ལུང་འགལ་སྤང་བ་ནི། གལ་ཏེ་ལུང་རང་གི་
བརྗོད་བྱ་སྒྲུབ་པའི་ཚད་མ་མ་ཡིན་ན། སློབ་དཔོན་ཕྱོགས་གླང་གིས། ཡིད་ཆེས་ཚིག་ནི་མི་སླུ་བའི། །སྤྱི་ལས་རྗེས་སུ་དཔག་པ་ཉིད། ཅེས་བཤད་པ་ནི་ཅི་ཞེ་ན། ལུང་དེའི་དོན་བཤད་པའི་གོ་ནས་འགལ་བ་མེད་པར་སྟོན་པ་ཡིན་ཏེ། དེ་ཡང་
ཡིད་ཆེས་ཚིག་ནི་ཞེས་པ་མི་སླུ་བར་སྒྲུབ་རྒྱུའི་ལུང་ངོས་འཛིན་པ་ཡིན་ལ། མི་སླུ་ཞེས་པས་དེ་འདྲའི་ཚིག་རང་གི་བརྗོད་བྱ་ལ་མི་སླུ་བ་བསྒྲུབ་བྱར་བསྟན་པ་ཡིན་ཅིང། སྤྱི་ལས་ཞེས་པས་དེའི་དཔེ་སྟོན་ལ། མི་སླུ་བའི་རྟགས་ཁོང་ནས་འདྲེན་

[153A]༄༅། །ཅིང༑ རྗེས་སུ་དཔག་པ་ཉིད་ཅེས་པས་དེ་འདྲའི་ཡིད་ཆེས་རྟགས་ལ་བརྟེན་པའི་བློ་རྗེས་དཔག་ཏུ་བསྟན་པ་ཡིན་ནོ། །དེ་ལྟ་བུའི་མདོ་ཚིག་དེ་འཆད་པ་ལ། ཡིད་ཆེས་ཚིག་ནི་ཞེས་པའི་དོན་འཆད་པ་ནི། སློབ་དཔོན་གྱིས་རང་གི་
བརྗོད་བྱ་ལ་མི་སླུ་བའི་ཡིད་ཆེས་པའི་ཚིག་ཏུ་བཤད་པ་དེ་ཡང། བླང་བྱ་ཐར་པ་དང། དེའི་ཐབས་ལམ་བདེན་དང། དོར་བྱ་སྡུག་བདེན་དང། དེའི་ཐབས་ཀུན་འབྱུང་སོགས་འཁོར་བ་འཇུག་ལྡོག་གིས་བསྡུས་པའི་བླང་དོར་བཏང་སྙོམས་སུ་
གཞག་བྱའི་དོན་རྣམས་འབྲེལ་ཆགས་སུ་སྡུད་པ་ལ། ཕན་འདོགས་པའི་འབྲེལ་པ་དང་ནི་སྐྱེས་བུའི་འདོད་དོན་མངོན་མཐོ་ངེས་ལེགས་སྒྲུབ་པ་དང། རྗེས་སུ་མཐུན་པའི་ཐབས་དང། ཐབས་དེས་བསྒྲུབ་པར་བྱ་བའི་སྐྱེས་བུའི་
མངོན་པར་འདོད་པའི་དོན་རྗོད་པར་བྱེད་པའི་ངག་གང་ཡིན་པ་དེ་ཡིན་ལ། དེ་ཡང་མི་སླུ་བར་ཁས་ལེན་པ་དེ། དཔྱད་པ་གསུམ་གྱིས་དག་མ་དག་ཡོངས་སུ་བརྟགས་པའི་དབང་དུ་བྱས་པ་ཡིན་གྱི། ཁྱད་པར་གསུམ་པོ་དེ་དང་ལྡན་པ་ལས་
གཞན་པའི་ལུང་གང་ཡང་རུང་བའི་དབང་དུ་བྱས་ནས་མི་སླུ་བར་ཁས་ལེན་པ་མིན་ཞིང། ཁྱད་པར་གསུམ་ལྡན་གྱི་ལུང་ཡིན་ཀྱང། དཔྱད་པ་གསུམ་གྱིས་དག་མ་དག་བརྟགས་པ་དེ་ལས་གཞན་པ་མ་བརྟགས་པའི་དབང་
དུ་བྱས་ནས་མི་སླུ་བར་ཁས་ལེན་པར་བསྟན་པ་མིན་ནོ། །དེས་ན། དེ་ལས་གཞན་པའི་དབང་བྱས་མིན། ཞེས་པ་འདི་གཉི་ག་ལ་སྦྱོར་རྒྱུ་ཡིན་པས་མཐར་སྨོས་པ་ཡིན་ནོ། །དེ་ཡང། འབྲེལ་པ་དང་ནི་ཞེས་པས། དོན་གཅིག་

[153B] རྗེས་མཐུན་ཐབས། ཞེས་པས་གང་གི་རྒྱ་མཚོ་བར་པ་ལོངས་སྤྱོད་ལྡན་ན་ཡོད་པའི་ཀླུའི་རྒྱལ་པོ་འཇོག་པའི་གཙུག་རྒྱན་གྱི་ནོར་བུ་བླངས་ནས་རང་གི་ལུས་ཀྱི་རྒྱན་དུ་བྱས་ན་དུག་ཞི་བར་
བྱེད་དོ་ཞེས་སྟོན་པའི་མན་ངག་ཏུ་ཐབས་དེ་སྐྱེས་བུས་སྒྲུབ་མི་ནུས་པ་དང། སྐྱེས་བུས་ཐབས་དེ་སྒྲུབ་ནུས་ཀྱང། ཐབས་དེས་འབྲས་བུ་དེ་སྒྲུབ་མི་ནུས་པ་མཐོ་རིས་ཀྱི་དོན་དུ་ཕྱུགས་ཀྱི་མཆོད་སྦྱིན་སྟོན་པ་ལྟ་བུ་དག་སེལ་ཅིང། སྐྱེས་བུའི་དོན་ནི་བརྗོད་བྱེད་
དག་ཅེས་པས་སྐྱེས་བུའི་དོན་དུ་གཉེར་བྱ་མ་ཡིན་པ་བྱ་རོག་གི་སོ་བརྟག་པའི་བསྟན་བཅོས་ལྟ་བུ་དག་སེལ་ལོ། །སེའུ་བཅུ་པའི་དག་ནི། རྩོད་རིགས་ཀྱི་འགེལ་པར། སློབ་དཔོན་ཞི་བའི་ཆོས། སེའུ་བཅུ་ཁུར་བ་དྲུག་སྣོད་དང། རི་དྭགས་ལྤགས་པ་རྩའི་གོང་
བུ༑ ༑དེ་ནས་རྡུན་མའི་བུ་མོ་འདི། །སྤ་ཡྐྲ་ཏའི་བ་ཤིའོ། །ཞེས་པ་ལ་བཤད་དོ། །འོ་ན་ཁྱད་པར་གསུམ་ལྡན་གྱི་ལུང་ཞིག་གཞིར་བྱས་ནས། དེ་རང་གི་བརྗོད་བྱ་ལ་མི་སླུ་བར་སྒྲུབ་པ་ཡིན་ན། རྟགས་གང་གིས་བསྒྲུབ་པར་བྱ་ཞེ་ན། མཐོང་བ་མངོན་
གྱུར་སྟོན་པ་ལ་མངོན་སུམ་གྱིས་གནོད་པ་མེད་པ། དཔེར་ན་སྔོན་པོ་མངོན་གྱུར་བསྟན་པ་ལ། མངོན་སུམ་གྱིས་གནོད་པ་མེད་ཅིང་གྲུབ་པ་དང། གཞན་དག་མངོན་གྱུར་དུ་འདོད་པའི་སྤྱི་དོན་གཞན་སོགས་མངོན་གྱུར་མིན་པ་བསྟན་པ་ལ་མངོན་སུམ་གྱིས་
གནོད་པ་མེད་པ་ལྟ་བུ་དང། མཐོང་བ་ལྐོག་གྱུར་གྱི་དོན་སྟོན་པ་ལ་དངོས་པོ་སྟོབས་ཞུགས་ཀྱི་རྗེས་དཔག་ཉིད་ཀྱིས་གནོད་པ་མེད་པ། དཔེར་ན་འཕགས་པའི་བདེན་པ་བཞི་གཏན་ལ་ཕབ་པ་ལ་དངོས་པོ་སྟོབས་ཞུགས་རྗེས་དཔག་གིས་གནོད་

[154A]༄༅། །པ་མེད་ཅིང་གྲུབ་ལ། གཞན་དག་ལྐོག་གྱུར་དུ་འདོད་པའི་བདག་དང་གཙོ་བོ་སོགས་བཀག་པ་ལ་རྗེས་དཔག་གིས་གནོད་པ་མེད་པ་ལྟ་བུ་དང། མ་མཐོང་བའི་དངོས་པོ་ཤིན་ཏུ་ལྐོག་ཏུ་གྱུར་བའི་དོན་དེ་དག་ལུང་དེ་ལས་ཇི་ལྟར་བསྟན་
པ་ལྟར་ཁས་བླངས་པ་ལ་ལུང་ལ་རྟེན་པའི་རྗེས་དཔག་གིས་ཀྱང་གནོད་པ་མེད་ཅིང། རང་ཚིག་སྔ་ཕྱི་དང་འགལ་བ་དང་དངོས་ཤུགས་འགལ་བས་ཀྱང་གནོད་པ་མེད་པ། དཔེར་ན་ཆགས་སོགས་སྡིག་པའི་རྩ་བ་ཡང་ཡིན། ཁྲུས་དང་མར་མེར་ལྔགས་
པ་སོགས་ཀྱིས་སྡིག་པ་དག་པ་ཡང་ཡིན་པའི་གཞི་མཐུན་བཀག་པ་དང། སྦྱིན་པ་དང་མི་འཚེ་བ་སོགས་ཆོས་སུ་བཤད་པ་ལ་ནང་འགལ་མེད་པ་སྟེ། དེ་ལྟར་དཔྱད་པ་གསུམ་གྱིས་དག་པ་དེ་ཁྱད་པར་གསུམ་ལྡན་གྱི་ལུང་འདི་ཡི་རང་གི་བརྗོད་བྱ་ལ་
མི་སླུ་བའི་རྒྱུ་མཚན་ཡང་དག་ཡིན་ནོ། །སྤྱི་ལས་རྗེས་སུ་དཔག་པ་ཉིད། ཅེས་པའི་དོན་བཤད་པ་ནི། ཡིད་ཆེས་ཀྱི་ཆོག་ཤིན་ཏུ་ལྐོག་གྱུར་སྟོན་པའི་སངས་རྒྱས་ཀྱི་གསུང་འདིའི་ཡུལ་ཤིན་ཏུ་ལྐོག་གྱུར་ཡིན་ནའང་སྦྱིན་པ་ཚུལ་ཁྲིམས་སོགས་དང་
འཚེ་བ་སོགས་ལ་ཕན་ཡོན་ཉེས་དམིགས་ཆེན་པོ་གསུངས་པ་དང་མཐུན་པར་བླང་དོར་མ་བྱས་ན་དོན་ཆེན་པོ་ལས་ཉམས་པར་འགྱུར་ཞིང། དེ་དག་ལའང་དངོས་པོ་སྟོབས་ཞུགས་དང་གྲགས་པའི་ཚད་མ་འཇུག་པའི་གོ་སྐབས་མེད་པའི་ཕྱིར་ན། དོན་ཆེན་
པོའི་གནས་ལ་བླང་དོར་བྱེད་པར་འདོད་པའི་གདུལ་བྱ་དག་རྗེས་སུ་གཟུང་བའི་ཕྱིར། ལུང་དེ་དང་གཞལ་བྱའི་གནས་གཞན་གཉིས་སྟོན་པའི་ལུང་དཔྱད་པ་གསུམ་གྱིས་དག་པའི་སྒོ་ནས་རང་གི་བརྗོད་བྱ་ལ་མི་སླུ་བར་མཚུངས་པའི་སྤྱིའི་རྟགས་ལས་

[154B] །ཞེས་པ་འདིས་ཡིད་ཆེས་རྗེས་དཔག་གསུངས་པའི་དགོས་པ་འཆད་པ་ཡིན་གྱི། ཡིད་ཆེས་པའི་རྟགས་ལ་བརྟེན་པའི་བློ་རྗེས་དཔག་མ་ཡིན་ཀྱང་རྗེས་དཔག་ཏུ་འདོགས་པའི་
དགོས་པ་འཆད་པ་མ་ཡིན་ནོ། །འོ་ན་གཞལ་བྱའི་གནས་གཞན་གཉིས་སྟོན་པའི་ལུང་དང་མཚུངས་པའི་སྤྱི་ལས་ཤིན་ལྐོག་སྟོན་པའི་ལུང་མི་སླུ་བར་དཔོག་ཚུལ་དེ་ཇི་ལྟ་བུ་ཞེ་ན། བླང་བྱའི་དེ་ཉིད་འགོག་བདེན་དང། དོར་བྱའི་དེ་ཉིད་སྡུག་བདེན་དང་
འགོག་བདེན་བླང་བའི་ཐབས་ལམ་བསྟེན་པ་དང། སྡུག་བདེན་དོར་པའི་ཐབས་ཀུན་འབྱུང་སྤོང་བ་དང་བཅས་པ་སངས་རྒྱས་ཀྱིས་གསུངས་པ་ལྟར་དངོས་སྟོབས་ཀྱི་ཚད་མས་རབ་ཏུ་ངེས་པ་ཡིས། གཙོ་བོའི་དོན་བདེན་བཞིའི་གནས་ལུགས་ལ་
སངས་རྒྱས་དེས་ཇི་ལྟར་གསུངས་པ་ལྟར་མི་སླུ་བར་དངོས་སྟོབས་ཀྱི་གྲུབ་པའི་ཕྱིར་ན། དེ་ཉིད་མཚུངས་ཆོས་སུ་བྱས་ནས་དཔྱད་པ་གསུམ་གྱིས་དག་པའི་རྟགས་ཀྱིས་གཞན་ཤིན་ཏུ་ལྐོག་གྱུར་ལའང། སངས་རྒྱས་ཀྱི་གསུང་དེ་ཉིད་མི་སླུ་བ་རྗེས་
སུ་དཔག་པར་བྱ་བ་ཡིན་ནོ། །འདིས་བདེན་བཞི་སྟོན་པའི་སངས་རྒྱས་ཀྱི་གསུང་དེ་ཉིད་ཤིན་ལྐོག་སྟོན་པའི་སངས་རྒྱས་ཀྱི་གསུང། རང་གི་བརྗོད་བྱ་ལ་མི་སླུ་བར་དཔྱད་པ་གསུམ་གྱིས་དག་པའི་རྟགས་ཀྱིས་སྒྲུབ་པའི་མཐུན་དཔེར་གསུངས་
པ་ཡིན་གྱི། ཤིན་ལྐོག་སྟོན་པའི་སངས་རྒྱས་ཀྱི་གསུང་བརྗོད་བྱ་ལ་མི་སླུ་བར་སྒྲུབ་པ་ལ་བདེན་བཞི་སྟོན་པའི་གསུང་བརྗོད་བྱ་ལ་མི་སླུ་བ་གཏན་ཚིགས་སུ་བསྟན་པ་ནི་མ་ཡིན་ཏེ། དེ་ལྟ་ན་ཕྱོགས་ཆོས་མི་འགྲུབ་པའི་ཕྱིར་རོ། །

[155A]༄༅། །གལ་ཏེ་ཤིན་ལྐོག་སྟོན་པའི་སངས་རྒྱས་ཀྱི་གསུང་རང་གི་བརྗོད་བྱ་ལ་མི་སླུ་སྟེ། བདེན་པ་ཞི་བླང་དོར་ཕྱིན་ཅི་མ་ལོག་པར་སྟོན་པའི་གསུང་དང་སྨྲ་བ་པོ་གཅིག་ཡིན་པའི་ཕྱིར། ཞེས་འགོད་པར་བྱེད་དོ་ཞེ་ན། སྤྱིར་སྨྲ་བ་པོ་
གཅིག་ཡིན་པ་ཙམ་བཀོད་ཕྱིན་ཆད། ཁྱོད་རང་གི་བརྗོད་བྱ་ལ་མི་སླུ་སྟེ། རང་གི་བརྗོད་བྱ་ལ་མི་སླུ་བའི་ངག་དེ་དང་སྨྲ་བ་པོ་གཅིག་གི་ངག་ཡིན་པར་མཚུངས་པའི་ཕྱིར། ཞེས་པར་སོང་བས་བརྫུན་ཚིག་མི་སྲིད་པར་འགྱུར་ཏེ་བརྫུན་ཚིག་
སྨྲ་བ་པོ་རྣམས་ཀྱིས་ཀྱང་རང་གི་བརྗོད་བྱ་ལ་མི་སླུ་བའི་བདེན་ཚིག་ཅུང་ཟད་རེ་སྨྲ་བས་ཁྱབ་པའི་ཕྱིར་རོ། །གལ་ཏེ། དེ་དང་སངས་རྒྱས་ཀྱི་གསུང་ཡིན་པར་མཚུངས་པའི་ཕྱིར། ཞེས་འགོད་པར་བྱེད་དོ་ཞེ་ན། དེ་ལྟ་ན་ཕྱོགས་ཆོས་གྲུབ་ན་
བསྒྲུབ་བྱ་གྲུབ་པར་ཐལ་ཏེ། སངས་རྒྱས་ཀྱི་གསུང་ཡིན་པར་ངེས་ན་རང་གི་བརྗོད་བྱ་ལ་མི་སླུ་བར་ངེས་པར་ཁྱབ་པའི་ཕྱིར་རོ། །སངས་རྒྱས་ཆོས་ཅན་ཁྱོད་ཀྱི་ཤིན་ལྐོག་སྟོན་པའི་གསུང་རང་གི་བརྗོད་བྱ་ལ་མི་སླུ་སྟེ། ཞེས་འགོད་པ་
ལའང་ཆོས་ཅན་ཚད་མས་གྲུབ་ན་བསྒྲུབ་བྱ་ལའང་སྒྲོ་འདོགས་ཆོད་པར་ཐལ་བའི་སྐྱོན་དུ་འགྱུར་རོ། །གལ་ཏེ། ཟས་གཙང་མའི་སྲས་པོ་ཤཱཀྱ་ཐུབ་པ་ཆོས་ཅན། ཁྱོད་ཀྱིས་མངོན་མཐོ་ལྷ་མིའི་གོ་འཕང་ཐབས་དང་བཅས་པ་དེ་ལྟ་ཤིན་
ཏུ་ལྐོག་ཏུ་གྱུར་བ་བཤད་པ་དེ་དག་རང་གི་བརྗོད་བྱ་ལ་མི་སླུ་སྟེ། ཁྱོད་ཀྱིས་བདེན་བཞི་བླང་དོར་ཐབས་དང་བཅས་པ་བཤད་པ་དེ་དག་རང་གི་བརྗོད་བྱ་ལ་མི་སླུ་བའི་ཕྱིར། ཁྱབ་སྟེ། གཙོ་བོའི་དོན་ལ་མི་སླུ་བ་ཕལ་པའི་དོན་ལ་སླུ་བར་

[155B] དེ་ལྟ་ན། ཤེས་བྱ་ཆོས་ཅན། གང་ཟག་དེས་གཙོ་བོའི་དོན་དེ་ཕྱིན་ཅི་མ་ལོག་པར་ངེས་ན། ཕལ་པའི་དོན་གང་ལའང་ཐེ་ཚོམ་དང་སྒྲོ་འདོག་མི་སྲིད་པས་ཁྱབ་པར་ཐལ། གང་ཟག་དེའི་གཙོ་བོའི་དོན་དེ་
སྟོན་པའི་ཚིག་རང་གི་བརྗོད་བྱ་ལ་མི་སླུ་ན། གང་ཟག་དེའི་ཕལ་པའི་དོན་སྟོན་པའི་ཚིག་ཀྱང་རང་གི་བརྗོད་བྱ་ལ་མི་སླུ་དགོས་པའི་ཕྱིར། འདོད་ན། སྡུག་བསྔལ་ཤེས་བྱ། ཀུན་འབྱུང་སྤང་བྱ། འགོག་པ་མངོན་དུ་བྱ་བ་དང། ལམ་བསྟེན་བྱར་ངེས་
པའི་རྗེས་དཔག་རྒྱུད་ལ་ལྡན་པའི་གང་ཟག་ཡིན་ན། སེམས་ཅན་རྣམས་ཀྱི་རྣམ་རྟོག་གི་གྲངས་དང་སྐྲའི་ཉག་མ་ཇི་ཙམ་དང། ལུས་ཀྱི་སྲིན་བུའི་གྲངས་སོགས་ཇི་སྙེད་གཅིག་ཡོད་པ་ལ་བློ་ཁ་ཕྱོགས་ཀྱང་ཐེ་ཚོམ་ཟ་མི་སྲིད་པར་ཐལ་ལོ། །ཁ་ཅིག་
ཤིན་ལྐོག་སྟོན་པའི་གསུང་རབ་ཆོས་ཅན། རང་གི་བརྗོད་བྱ་ལ་མི་སླུ་སྟེ། ཉེས་ཟད་ཀྱི་ཚིག་ཡིན་པའི་ཕྱིར། ཞེས་འགོད་པའང་བབ་ཅོལ་ཏེ། སྨྲ་བ་པོ་དེ་ཉེས་ཟད་དུ་ངེས་པ་ལ་བརྟེན་ནས་ལུང་དེ་བརྗོད་བྱ་ལ་མི་སླུ་བར་ཁས་ལེན་དགོས་
པར་འདོད་པ་ནི། སྐྱེས་བུ་ཕུལ་བྱུང་ལ་ལྟོས་པ། །ཇི་བཞིན་དོན་དུ་གཞན་གྱིས་ཤེས། ཞེས་པའི་ཕྱོགས་སྔ་མ་སོར་བཞག་རང་ཡིན་པའི་ཕྱིར་དང། ཕྱོགས་ཆོས་གྲུབ་ན་བསྒྲུབ་བྱ་གྲུབ་པར་ཡང་ཐལ་བའི་ཕྱིར་རོ། །དེ་བས་ན་ཁོ་
བོས་བཤད་པ་ལྟར། སྦྱིན་པས་ལོངས་སྤྱོད་ཁྲིམས་ཀྱིས་བདེ། ཞེས་པའི་ལུང་ཆོས་ཅན། རང་གི་བསྟན་བྱའི་དོན་ལ་མི་སླུ་སྟེ། དཔྱད་པ་གསུམ་གྱིས་དག་པའི་ལུང་ཡིན་པའི་ཕྱིར། དཔེར་ན་བདེན་བཞི་སྟོན་པའི་གསུང་རབ་

[156A]༄༅། །བཞིན། ཞེས་པའི་ཡིད་ཆེས་ཀྱི་སྦྱོང་བ་འདི་ཉིད་སློབ་དཔོན་ཡབ་སྲས་ཀྱི་གཞུང་འདི་དག་གིས་བསྟན་པ་ཡིན་པར་ཤེས་པར་བྱ་ལ། རྟག་འདིའི་ཚུལ་གསུམ་ཇི་ལྟར་བསྒྲུབ་པའི་ཚུལ་དང། ཡིད་ཆེས་པའི་རྟགས་ལ་ལོག་
པར་རྟོག་པ་གཞན་དག་ནི་ཁོ་བོས་ཚད་མ་ཡིད་ཀྱི་མུན་སེལ་དུ་རྒྱས་པར་བཤད་ཟིན་ཏོ། །དེ་ཡང་སྐབས་ཀྱི་དོན་གྱི་གཙོ་བོ་མདོར་བསྡུས་ནས་བསྟན་ན། སྔར་ལུང་རང་གི་བརྗོད་བྱ་སྒྲུབ་པ་ལ་ཚད་མར་མི་འགྱུར་ན། ཡིད་ཆེས་ཚིག་ནི་ཞེས་སོགས་
ཀྱི་མདོ་ཚིག་དང་འགལ། ཞེས་པའི་རྩོད་པ་དེ་ལ། གཞུང་འདི་དག་གིས་ལན་ཇི་ལྟར་བཏབ་པ་ཡིན་སྙམ་ན། ལུང་ལ་བརྟེན་པའི་ཡིད་ཆེས་ཚད་མ་མི་སྲིད་ཀྱང། ཤིན་ཏུ་ལྐོག་གྱུར་ལ་དཔྱད་པ་བྱེད་པའི་དགོས་པའི་དབང་གིས་ལུང་ལ་བརྟེན་
པའི་བློ་ཚད་མར་བཏགས་ནས་བཤད་པ་ཡིན་ནོ། །སྙམ་དུ་གཟུང་བར་མི་བྱ་སྟེ། དེ་ལྟར་ན་ཤིན་ཏུ་ལྐོག་ཏུ་གྱུར་པའི་བླང་དོར་གྱི་གནས་དེ་དག་ཚད་མས་མ་གྲུབ་པར་ཁས་ལེན་དགོས་པས། ཤིན་ཏུ་དོན་ཆེ་བའི་གནས་དག་རི་བོང་གི་ར་
བཞིན་འདོད་པ་ལས་ལོག་པའི་ལམ་གསལ་བར་བྱ་བ་ཁྱོད་ལས་གཞན་ཅི་ཞིག་ཡོད། དེ་བས་ན་རྩོད་པ་དེ་ལ། གཞུང་འདི་དག་གིས་ལན་འདི་ལྟར་བཏབ་པ་ཡིན་ཏེ། སློབ་དཔོན་གྱི་མདོ་ཚིག་དེ་ལུང་རང་གི་བརྗོད་བྱ་སྒྲུབ་པའི་རྟགས་ཡང་དག་
དུ་བཤད་པ་མ་ཡིན་གྱི། ཤིན་ཏུ་ལྐོག་གྱུར་སྟོན་པའི་ལུང་ཁྱད་པར་གསུམ་ལྡན་ཞིག་གཞིར་བྱས་ནས་དེ་ཉིད་དཔྱད་པ་གསུམ་གྱིས་དག་པའི་རྟགས་ཀྱིས་རང་གི་བརྗོད་བྱ་ལ་མི་སླུ་བར་སྒྲུབ་པ་ལ་རྟགས་ཡང་དག་ཡིན་པ་དང་

[156B] ཁོ་བོས་ལུང་རང་གི་བརྗོད་བྱའི་སྒྲུབ་བྱེད་ཡང་དག་ཏུ་འགྱུར་མི་སྲིད་པར་སྨྲས་པ་དང། སློབ་དཔོན་གྱི་གཞུང་དེ་མི་འགལ་ལོ། །ཞེས་
བྱ་བའི་དོན་ཏོ། །གཉིས་པ་སྐྱེས་བུ་ཁྱད་པར་བའི་ཚིག་རང་གི་ཞེན་པའི་བརྗོད་བྱ་སྒྲུབ་བྱེད་ཡིན་པ་དགག་པ་ལ། དངོས་དང། ཞར་ལ་ཉེས་ཟད་སྐྱེས་བུ་སྲིད་པར་སྒྲུབ་པའོ། །དང་པོ་ནི། རིགས་པ་ཅན་པ་སོགས་ན་རེ། ཁོ་བོ་ཅག་གི་གྲོལ་བ་ཐོབ་པའི་
སྐྱེས་བུ་ལྟ་བུ་ཕུལ་དུ་བྱུང་བ་ཉེས་པ་ཀུན་ཟད་ཡོན་ཏན་ཀུན་ལྡན་གྱིས་སྨྲས་པ་ལ་ལྟོས་པའི་ཚིག་དེ་ཇི་ལྟ་བ་བཞིན་གྱི་དོན་ཅན་དུ་གཞན་གྱིས་ཤེས་པས་དེ་ཉིད་ཚད་མར་ཁས་ལེན་ནོ་ཞེ་ན། གལ་ཏེ་སྐྱེས་བུ་དེའི་གསུང་རབ་ཀྱི་དོན་གཏན་ལ་མ་
ཕབ་པར་སྐྱེས་བུ་དེ་ཉིད་ཉེས་པ་ཀུན་ཟད་ཡོན་ཏན་ཀུན་ལྡན་གྱི་ཕུལ་དུ་བྱུང་བ་ཡིན་པ་དེ་ཚད་མས་ཤེས་པར་ནུས་ན་དེས་གང་སྨྲས་ཡིད་ཆེས་པའི་ཚིག་ཡིན་པའི་དོན་འདི་ཁོ་བོ་ཅག་ཀྱང་འདོད་རིགས་ནའང། སྐྱེས་བུ་དེའི་གསུང་རབ་གཏན་ལ་
ཕབ་པ་ལ་མ་ལྟོས་པས། སྐྱེས་བུ་འདི་ནི་སྐྱོན་ཡོན་གྱི་རྣམ་པ་འདི་ལྟ་བུ་དང་ལྡན་པའམ་ལྡན་པ་མིན་ནོ་ཞེས་པའི་ཚུལ་གྱིས་གང་ཟག་གཞན་ལ་སྐྱོན་ཕྲ་ཞིང་ཕྲ་བ་སེམས་རྒྱུད་ལ་ལྡན་པའམ། སྐྱོན་ཅུང་ཟད་ཀྱང་མེད་པ་འདི་ཇི་ལྟ་བ་བཞིན་
དུ་རྟོགས་པའི་ཚུར་མཐོང་གི་ཚད་མ་རྣམས་ནི་རྙེད་དཀའ་ཞིང་མི་རྙེད་པའི་ཕྱིར་ན། སྐྱེས་བུ་དེའི་གསུང་རབ་གཏན་ལ་ཕབ་པ་ལ་མ་ལྟོས་པར་སྐྱེས་བུ་དེ་ཉིད་ཉེས་པ་ཀུན་ཟད། ཡོན་ཏན་ཀུན་ལྡན་ཡིན་པར་ཚུར་མཐོང་གི་ཚད་མས་རྟོགས་དཀའ་

[157A]༄༅། །ཞིང་མི་རྟོགས་སོ་ཞེས་སློབ་དཔོན་ལ་སོགས་པ་གཞན་གྱིས་ཤེས་སོ། །ངག་དོན་ནི། ཤེས་བྱ་ཆོས་ཅན། སྐྱེས་བུ་དེ་ཉེས་པ་ཀུན་ཟད། ཡོན་ཏན་ཀུན་ལྡན་དུ་གཏན་ལ་ཕབ་ནས། དེས་བྱས་པའི་རྟགས་ཀྱིས་གུང་ཚད་མ་ཁས་
ལེན་དགོས་པ་མི་འཐད་པར་ཐལ། སྐྱེས་བུ་དེའི་གསུང་རབ་ཀྱི་དོན་ལ་ཚད་མས་མ་བརྟགས་པར། སྐྱེས་བུ་དེ་དེ་འདྲའི་སྐྱེས་བུ་ཡིན་པར་ཚུར་མཐོང་གི་ཚད་མས་ངེས་མི་སྲིད་ཅིང། སྐྱེས་བུ་དེའི་གསུང་རབ་ཀྱི་དོན་ལ་བརྟགས་ནས་དཔྱད་གསུམ་
གྱིས་དག་པར་རྟོགས་ན། བྱེད་པ་པོ་དེ་ཉེས་པ་ཀུན་ཟད་དུ་ངེས་པ་ལ་མ་ལྟོས་པར་ལུང་དེ་ཡིད་ཆེས་བའི་ཚིག་ཏུ་ངེས་པར་འགྱུར་བ་ཡོད་པའི་ཕྱིར། ཞེས་པ་ཡིན་པས། དེ་འདྲའི་ལུང་ཁས་ལེན་ཚུལ་མི་འཐད། ཅས་སྟོན་པ་མིན་གྱི། ཉེས་ཟད་
ཀྱི་སྐྱེས་བུ་ཡོད་པ་ལ་ཚད་མ་མེད་པ་སྟེན་པ་མིན་ནོ། །ཊིཀ་བྱེད་ཁ་ཅིག། གཞུང་འདིས་ཉེས་ཟད་ཀྱི་སྐྱེས་བུ་ཡོད་པར་ཚད་མས་མི་རྟོགས་པར་སྟེན་པ་ཡིན་ལ། གཞུང་འོག་མས་ཉེས་ཟད་སྲིད་པ་ཙམ་ཞིག་སྟེན་པ་ཡིན་ནོ། ཞེས་ཟེར་
བ་ནི་རྨོངས་པའི་གདོལ་གཏམ་ཡིན་ཏེ། འདི་ལྟར་སངས་རྒྱས་ཡོད་པར་ཚད་མས་མ་དམིགས་པར་ཐལ། ཉེས་ཟད་ཀྱི་སྐྱེས་བུ་ཡོད་པར་ཚད་མས་མི་རྟོགས་པའི་ཕྱིར། འདོད་ན། སངས་རྒྱས་མེད་ངེས་སུ་ཐལ་ལོ། །དེ་ལྟ་ན། ཆོས་དང་དགེ་
འདུན་ཀྱང་མེད་ངེས་སུ་ཐལ་ཞིང། སངས་རྒྱས་ཀྱི་བཀའ་ཚིག་འབྲུ་གཅིག་ཀྱང་མེད་པར་ཁས་ལེན་དགོས་པས་ཨེ་མ་དཀོན་མཆོག་གསུམ་དང་བསྟན་པ་སྤོང་བ་ལ་ཞེ་བས་ཆས་པ་ཁྱོད་ནི་འགྲོ་བ་ཇི་ལྟ་བུའི་འགྱུར་ཞིག་གུ། གཞན་ཡང་

[157B] དེ་རྟོགས་པའི་ཚད་མ་མེད་པར་ངེས་པའི་ཕྱིར་འདོད་ན་ཡོད་སྲིད་པ་བུད། ཡོད་ཀྱང་སྲིད། མེད་ཀྱང་སྲིད་དོ་ཞེ་ན། དེ་ལྟ་ན་དེ་རྟོགས་པའི་ཚད་མའང་ཡོད་ཀྱང་སྲིད། མེད་ཀྱང་སྲིད་དོ་ཞེས་པའི་སྒོ་ནས། དཀོན་
མཆོག་གསུམ་འདྲེ་ཤ་ཟ་འདྲ་བར་སྨྲོས་ཤིག། གཞན་དུ་ན། དེ་ཡོད་ཀྱང་སྲིད། མེད་ཀྱང་སྲིད། དེ་རྟོགས་པའི་ཚད་མ་ཡོད་པ་མི་སྲིད་པ་འགལ་ལོ། །ཁ་ཅིག་གཞུང་གོང་མས་སྐྱེས་བུ་གཅིག་བཀར་ནས། འདི་ཉེས་པ་ཀུན་ཟད། ཡོན་ཏན་ཀུན་
ལྡན་ཡིན་ཏེ། ཞེས་སྒྲུབ་པའམ་རྟགས་པའི་ཚད་མ་མེད་པར་སྟོན་པ་ཡིན་ལ། གཞུང་འོག་མས་སྤྱིར་ཉེས་པ་ཀུན་ཟད་ཀྱི་སྐྱེས་བུ་ཡོད་པར་སྟོན་པ་ཡིན་ནོ་ཞེས་ཟེར་བའང་མི་འཐད་དེ། འོ་ན་ཤཱཀྱ་ཐུབ་པས། བདག་ཉིད་ཟག་པ་ཐམས་ཅད་
ཟད་པ་དང། ཆོས་ཐམས་ཅད་རྣམ་པ་ཐམས་ཅད་དུ་མངོན་པར་རྫོགས་པར་སངས་རྒྱས་པའོ་ཞེས་ཞལ་གྱིས་བཞེས་པའི་གསུང་དེ། དཔྱད་གསུམ་གྱིས་དག་པའི་རྟགས་ཀྱིས་རང་གི་བསྟན་བྱའི་དོན་ལ་མི་སླུ་བར་སྒྲུབ་མི་ནུས་པར་ཐལ། སྐྱེས་
བུ་གཅིག་དམིགས་ཀྱིས་བཀར་ནས་དེ་ཉེས་པ་ཀུན་ཟད་དུ་ཚད་མས་ངེས་མི་སྲིད་པའི་ཕྱིར། སྟོན་པ་ཤཱཀྱ་ཐུབ་པ་ཟས་གཙང་སྲས་པོས་གསུངས་པའི་ཐེག་ཆེན་གྱི་མདོ་སྡེ་རྣམས་སངས་རྒྱས་ཀྱི་བཀའ་ཡིན་པར་ཚད་མས་སྒྲུབ་མི་ནུས་པར་
ཐལ། གང་ཟག་གཅིག་དམིགས་ཀྱིས་བཀར་ནས་སངས་རྒྱས་སུ་ངེས་པར་བྱེད་པའི་ཚད་མ་མི་སྲིད་པའི་ཕྱིར། འདོད་ན། དེ་དག་སངས་རྒྱས་ཀྱི་བཀའ་མ་ཡིན་ནོ་ཞེས་སྐུར་བ་འདེབས་པའི་སྒྲོ་འདོགས་དེ་སེམས་ལ་འབྲལ་མི་རུང་གི་དྲི་མར་ཐལ་ལོ། །

[158A]༄༅། །གཞན་ཡང། ཉེས་ཟད་ཀྱི་སྐྱེས་བུ་ཡོད་པར་དངོས་སྟོབས་ཀྱི་ཚད་མས་ལེགས་པར་འགྲུབ་ཅིང། དེ་ཇི་ལྟར་སྒྲུབ་པའི་ཚུལ་ཡང་ཚད་མ་གྲུབ་པའི་ལེའུ་རྒྱས་པར་འཆད་པ་ཡིན་ནོ། །སྨྲས་པ། བདག་ནི་རྨད་བྱུང་བཤེས་གཉེན་
གྱི། །མགོན་དང་བཅས་ཤིང་རྣམ་དཔྱོད་ལྡན། །སྐལ་བར་ལྡན་པས་རྒྱལ་བ་དང། །དེ་ཡི་བསྟན་ལ་ཡིད་ཆེས་རྙེད། །ལོག་པའི་ཚིག་གི་གཞུང་བཟུང་ནས། །སྟོན་དང་བསྟན་པ་སྤོང་བྱེད་པ། །མགོ་སྐྱེས་བྲེགས་པའི་བརྟུལ་ཞུགས་ཀྱིས། །ཤཱཀྱའི་
སྲས་རློམ་འདི་དག་ཚར། །བར་སྐབས་ཀྱི་ཚིགས་སུ་བཅད་པའོ། །གཉིས་པ་ཞར་ལ་ཉེས་ཟད་སྐྱེས་བུ་སྲིད་པར་སྒྲུབ་པ་ལ། ཉེས་ཟད་སྐྱེས་བུ་སྲིད་པའི་རྟགས་དགོད། ཐར་པ་ལ་ཡིད་བརྟན་མི་རུང་བའི་རྩོད་པ་སྤང། ཉེས་པའི་རྩ་བ་ངོས་བཟུང་བའོ་
དང་པོ་ནི། སྐྱེས་བུ་ལ་ལ་ཟག་པ་ཟད་པར་འགྱུར་བ་ཡོད་དེ། སྐྱེས་བུ་ལ་ལ་བདག་མེད་རྟོགས་པའི་ཤེས་རབ་དེ་གོམས་པ་ལས་བློ་དེའི་བདག་ཉིད་དུ་ངང་གཅིག་ཏུ་འགྱུར་བ་ཡོད་པའི་ཕྱིར། ཁྱབ་སྟེ། ཉེས་པ་ཆགས་སོགས་ཀུན། བདག་མེད་རྟོགས་
པའི་ཤེས་རབ་དེ་འཕེལ་བའི་རྒྱུད་ལ་འགྲིབ་པ་དང། དེ་འགྲིབ་པའི་རྒྱུད་ལ་ཕུལ་བྱུང་བརྟེན་པའི་སྒོ་ནས་མི་མཐུན་ཕྱོགས་ཤེས་རབ་དེའི་གནོད་བྱེད་དང་བཅས་པ་ཉིད་ཡིན་པའི་ཕྱིར། གཉིས་པ་ནི། གལ་ཏེ། ལན་གཅིག་ཉེས་པ་ཟད་ཀྱང་
ཉེས་པའི་ཡུལ་དང་ཕྲད་པ་ན། སླར་ཡང་ཉེས་པ་སྐྱེ་པས་ཉེས་པ་གཏན་དུ་ཟད་པ་མི་སྲིད་དོ་ཞེ་ན། ཉེས་པ་ཆགས་སོགས་ཀྱི་ས་བོན་སྤངས་པའི་སྤངས་པ་དེ་ཉིད་སླར་ལྡོག་པ་ཡིན་ན། སྤངས་པ་དེ་ཉིད་རང་རྒྱུད་ལྡན་གྱི་གང་ཟག་གིས་སླར་ལྡོག་པའི་

[158B] དེ་ལྟར་འབད་པ་མི་བྱེད་ཀྱང་རང་གི་ངང་གིས་ལྡོག་པར་འགྱུར་བ་གང་ཡིན། དང་པོ་མི་རིགས་ཏེ། སྤངས་པ་དེ་ནི་འཁོར་བའི་ཉེ་བར་འཚེ་བ་ཐམས་ཅད་མེད་པ་ཡིན་པས་ནམ་ཡང་ཡིད་གདུང་བ་སོགས་
སུ་མི་བྱེད་པས་དེ་དང་འབྲལ་འདོད་མི་སྐྱེ་བའི་ཕྱིར་དང། དེ་ལྡོག་པའི་ཆེད་དུ་འབད་པ་བྱེད་ན་དེ་རྒྱུད་ལྡན་སྐྱེས་བུའི་བློ་ཉེས་པ་དེ་དག་གི་རྒྱུ་བདག་འཛིན་གྱི་ཕྱོགས་སུ་ལྷུང་དགོས་པ་ལ། སྐྱེས་བུ་དེའི་བློ་ནི་བདག་མེད་པ་དེའི་ཕྱོགས་འཛིན་ཅིང། དེ་མངོན་
སུམ་དུ་རྟོགས་པའི་ངང་དུ་གྱུར་པའི་ཕྱིར་རོ། །ཕྱོགས་གཉིས་པ་ལྟར་ན། འབད་པ་མ་བྱས་ཀྱང། ངང་གིས་ལྡོག་པར་འགྱུར་བ་ཡང་མ་ཡིན་ཏེ། བདག་མེད་རྟོགས་པའི་ཤེས་རབ་དེས་ཡང་དག་པའི་དོན་མཐར་ཐུག་པ་མངོན་སུམ་དུ་རྟོགས་ཤིང་སེམས་
ཀྱི་ངོ་བོ་ཉིད་ལ་འབྲལ་མི་རུང་དུ་ཞུགས་པའི་ཕྱིར། དེས་ན་བློ་ཕྱིན་ཅི་ལོག་གིས་དེ་ལྡོག་པའི་ཆེད་དུ་འབད་པ་མི་བྱེད་ཅིང། འབད་དུ་ཟིན་ཀྱང་མི་ལྡོག་སྟེ། དེ་ལྟར་ལྡོག་པའི་རྒྱུ་མེད་པའི་ཕྱིར་རོ། །དག་དོན་ནི། ཤེས་བྱ་ཆོས་ཅན། ཉེས་པའི་
ས་བོན་སྤངས་པའི་སྤངས་པ་ཡིན་ན་སླར་ཉམས་པ་མི་སྲིད་པར་ཐལ། བདག་མེད་མངོན་སུམ་དུ་རྟོགས་པའི་ཤེས་རབ་ཡིན་ན། རང་གི་རིགས་འདྲ་ཕྱི་མ་སླར་སྐྱེ་མི་རུང་དུ་བྱེད་པའི་གཉེན་པོ་མི་སྲིད་པས་ཁྱབ་པའི་ཕྱིར། གསུམ་པ་ནི། གལ་
ཏེ། འགྲིབ་དང་ཕུལ་བྱུང་བརྟེན་པ་ཀུན། ཅེས་ཉེས་པ་ཆགས་སོགས་རྣམས་ཀྱི་གནོད་བྱེད། བདག་མེད་རྟོགས་པའི་ཤེས་རབ་ཡིན་པར་སྨྲས་པ་དེ་ལ་རྒྱུ་མཚན་ཅི་ཡོད་ཅེ་ན། བདག་འཛིན་ཉིད་ཉེས་པ་ཐམས་ཅད་ཀྱི་རྩ་བ་ཡིན་པའི་ཕྱིར་རོ། །

[159A]༄༅། །ཞེས་སྟོན་པ་ནི། ཤེས་བྱ་ཆོས་ཅན། བདག་མེད་རྟོགས་པའི་ཤེས་རབ་འཕེལ་འགྲིབ་ལས། ཉེས་པ་ཆགས་སོགས་འགྲིབ་པ་དང་འཕེལ་བར་འགྱུར་བ་འཐད་དེ། ཉེས་པ་ཆགས་སོགས་ཀྱི་རྣམ་པ་ཐམས་ཅད་དག་རང་རྒྱུ་
འཇིག་ཚོགས་སུ་ལྟ་བ་ལས་གཙོ་བོར་སྐྱེས་པ་ཡིན་པའི་ཕྱིར། འོ་ན་མདོ་སྡེ་འགའ་ཞིག་ལས། མ་རིག་པ་ཉེས་པ་ཐམས་ཅད་ཀྱི་རྩ་བར་བཤད་པ་ཇི་ལྟ་བུ་ཞེ་ན། འཇིག་ལྟ་ཉེས་པའི་རྩ་བར་བཤད་པ་དང། མ་རིག་པ་ཉེས་པའི་རྩ་བར་
བཤད་པ་མི་འགལ་ཏེ། འཇིག་ལྟ་དེ་དང་ཉོན་མོངས་པ་ཅན་གྱི་མ་རིག་པ་དོན་གཅིག་ཅིང། དེ་ལ་བརྟེན་ནས་བདག་དེར་ཆགས་པ་སྐྱེ། དེ་ལས་བདག་གི་པར་ཆགས་པ་སྐྱེ། དེ་ལས་ཞེ་སྡང་ལ་སོགས་འབྱུང་བ་དེ་ཉིད་ཀྱིས་ན་ཉེས་པ་
རྣམས་ཀྱི་རྒྱུ་ནི་གཏི་མུག་ཡིན་པར་གསུངས་པ་ཡིན་ཅིང། དེའི་ཕྱིར་མདོ་གཞན་ལས་འཇིགས་ཚོགས་ལ་ལྟ་བ་འཁོར་བའི་རྒྱུའི་གཙོ་བོར་བསྟན་པ་ཡིན་ཏེ། འཇིག་ལྟ་སྤངས་པ་ན་ཉེས་པ་ཆགས་སོགས་ཐམས་ཅད་སྤོང་སྟེ་
ཉོན་མོངས་པ་ཐམས་ཅད་ཀྱི་རྩ་བ་ཡིན་པའི་ཕྱིར་རོ། །གཉིས་པ་སྐྱེས་བུས་མ་བྱས་པའི་རིག་བྱེད་ཚད་མ་ཡིན་པ་དགག་པ་ལ། སྤྱིའི་དོན་དང། ཡན་ལག་གི་དོན་གཉིས། དང་པོ་ནི། འདི་ཡན་ཆད་ཀྱི་ལེའུ་དང་པོའི་གཞུང་དག་ནི། གཙོ་
པོར་དཔྱོད་པ་བ་ཉིད་འགོག་པ་ཡིན་ལ། དེ་ཡང་དཔྱོད་པ་བ་ན་རེ། རིག་བྱེད་ལ་གང་སྣང་བ་ནི་རང་བྱུང་ཡིན་ཏེ། དེ་ནི་དེ་ཁོ་ན་ཉིད་ཡིན་ནོ་ཞེས་བཏགས་ནས། ཐར་པ་ཐོབ་པའི་ལམ་བཟང་པོ་གང་ཡིན་པ་དང། བསམ་གཏན་དང། ཤེས་

[159B] གྲུབ་པའི་མཐའ་བཟད་པ་ཐམས་ཅད་ལ་འགལ་བས་སྐུར་བ་འདེབས་པར་བྱེད་ཅིང། མཆོད་སྦྱིན་ལ་སོགས་པ་བྱ་བ་འགའ་ཞིག་གིས་བྱང་གྲོལ་ཐོབ་པར་འགྱུར་རོ། སྙམ་དུ་བསམ་ནས། མཐོ་རིས་དང་ཐར་པ་ཙམ་ཞིག་ཁས་ལེན་གྱི་
ཐམས་ཅད་མཁྱེན་པ་ནི་མེད་དོ་ཞེས་སྐུར་པ་འདེབས་པར་བྱེད་ལ། བྱས་པའི་ཤུགས་བཞི་བཅུ་རྩ་བརྒྱད་ཀྱིས་བྲམ་ཟེར་བྱེད་པ་མིན་ནོ། །ཞེས་རྒྱས་པར་རྗོད་པར་བྱེད་ཅིང། རིག་བྱེད་ནི་རྣམ་པ་བཞི་སྟེ། འདི་ལྟར། སྙན་ཚིག་གི་རིག་བྱེད་དང། སྲིད་
བསྲུང་གི་རིག་བྱེད་དང། ངེས་བརྗོད་ཀྱི་རིག་བྱེད་དང། མཆོད་སྦྱིན་གྱི་རིག་བྱེད་དོ། །རིག་བྱེད་ནི་རང་གི་བརྗོད་བྱའི་དོན་ངེས་པ་ཅན་གྱི་འདོད་པའི་དབང་གིས་དོན་གང་ཡང་རུང་བ་ལ་འཇུག་པ་ནི་མ་ཡིན་ཏེ། ཨགྣི་ཧོ་ཏཱྲཾ་ཇུ་ཧོ། ཞེས་པའི་རིག་བྱེད་ཀྱི་ཚིག་
དེ་ཉིད་མེ་ལ་སྔགས་ཀྱིས་སྦྱངས་པའི་མེར་ལྡུགས་པ་ཁོ་ན་ལ་འཇུག་གི། ཁྱི་ཤ་ཟ་བ་སོགས་གཞན་ལ་འདོད་པའི་དབང་གི་མི་འཇུག་པ་ལྟ་བུའོ། །དེའི་ཕྱིར། རིག་བྱེད་ཀྱི་སྒྲ་རྣམས་ནི། དོན་བདེན་པ་ཁོ་ན་སྟོན་པ་ཡིན་ཏེ། སྐྱེས་བུས་མ་བྱས་
པའི་ངག་ཡིན་པའི་ཕྱིར་རོ། །དེ་བས་ན་རིག་བྱེད་ཀྱི་སྒྲ་རྣམས་ནི་རྟགས་པའང་ཡིན་ཅིང། དེར་མ་ཟད་རིག་བྱེད་ཀྱི་སྒྲ་དང་རང་གི་བརྗོད་བྱའི་འབྲེལ་བ་ཡང་རྟག་པ་ཡིན་ནོ་ཞེས་ཟེར་རོ། །དཔྱོད་པ་པའི་གྲུབ་པའི་མཐའ་འདི་དག་རྒྱས་པར་བཤད་ན་
ཡི་གེ་ཧ་ཅང་མངས་པས་མ་བྲིས་སོ། །དེ་ལ་རིག་བྱེད་ཚད་མ་ཡིན་པ་ཁེགས་ན། དེ་ལས་བཤད་པའི་བྱས་པའི་ཤུགས་བཞི་བཅུ་རྩ་བརྒྱད་ཀྱིས་བྲམ་ཟེར་བྱེད་པ་སོགས་མཐོ་རིས་དང་ཐར་པའི་རྒྱུ་ཡིན་པ་སོགས་འབད་མེད་དུ་ཁེགས་

[160A]༄༅། །པར་འགྱུར་བས་དེའི་ཕྱིར། འདིར་རིག་བྱེད་ཀྱི་སྒྲ་ལུང་ཚད་མ་ཡིན་པ་ཉིད་ནན་ཏན་གྱིས་འགོག་པར་མཛད་པ་ཡིན་ཅིང། དེ་ཡང་གཞུང་འདི་དག་གི་བསྡུ་བ་ནི། འདི་ཡིན་ཏེ། ཚིག་རྣམས་ལོག་པ་ཉིད་ཀྱི་རྒྱུ། ཞེས་པ་ནས་
གླང་ཆེན་ཁྲུས་འདྲར་འགྱུར་ཞེས་པའི་བར་གྱིས། སྐྱེས་བུས་མ་བྱས་པའི་ཚིག་ཡིན་ན་བདེན་པའི་དོན་ཅན་ཡིན་པས་ཁྱབ་པའི་རྒྱུ་མཚན་དགག་པ་ཡིན་ལ། འབྲེལ་པ་ཅན་རྣམས་མི་རྟག་ཕྱིར། ཞེས་པ་ནས། གང་ཕྱིར་དེས་དེ་གསལ་
འདོད་པ། ཞེས་པའི་བར་གྱིས་རིག་བྱེད་སྒྲ་དོན་གྱི་འབྲེལ་པ་རྟག་དངོས་ཡིན་པ་འགོག་ཅིང། འབྲེལ་པར་དངོས་པོ་ཉིད་གྱུར་མོད། ཅེས་པ་ནས། ཇི་ལྟ་བུར་ནི་འཇུག་པར་འགྱུར། ཞེས་པའི་བར་གྱིས་འབྲེལ་པ་དེ་རྫས་སུ་གྲུབ་པ་འགོག་
པར་བྱེད་དོ། །བྱེད་པ་པོ་རྣམས་མི་དྲན་ཕྱིར། ཞེས་པ་ནས། མཐོང་ཕྱིར་ཐེ་ཚོམ་དག་ཀྱང་ཡིན། ཅེས་པའི་བར་གྱིས། རིག་བྱེད་སྐྱེས་བུས་མ་བྱས་པའི་རྒྱུ་མཚན་འགོག་ལ། ཡིག་རྣམས་གཞན་དང་ཁྱད་མེད་ཕྱིར། ཞེས་པ་ནས། ཇི་
ལྟར་སྐྱེས་མིན་རྟེན་ཅན་མིན། ཞེས་པའི་བར་གྱིས་རིག་བྱེད་མ་བྱས་པ་ཡིན་པ་ཉིད་འགོག་པར་བྱེད་དོ། །འཇིག་པ་ཡོད་ཙམ་འབྲེལ་བ་ཅན་ཞེས་པ་ནས། འབྲེལ་པའི་སྐྱོན་གྱིས་བསལ་བ་ཡིན། ཅེས་པའི་བར་གྱིས། རིག་བྱེད་ཀྱི་
སྒྲ་རྟག་པ་ཡིན་པ་ཉིད་ཀྱིས་འགོག་པར་བྱེད་ལ། སྐྱེས་བུས་མ་བྱས་ཞེས་བྱ་ཉིད། ཅེས་པ་ནས། གཏན་ཚིགས་ཐམས་ཅད་རྗེས་འགྲོ་ཅན། ཞེས་པའི་བར་གྱིས་སྐྱེས་བུས་མ་བྱས་ན་བདེན་པའི་དོན་ཅན་ཡིན་པས་ཁྱབ་པ་ཉིད་

[160B] འགའ་ཡིས་བརྡ་བྱས་ཉིད་ཡིན་ནའང། ཞེས་པ་ནས། འདོད་པ་ཁོ་ན་གསལ་མི་འགྱུར། ཞེས་པའི་བར་གྱིས་རིག་བྱེད་ཀྱི་སྔགས་སྐྱེས་བུས་མ་བྱས་པ་ཡིན་པ་ཉིད་བྱེ་བྲག་ཏུ་འགོག་པར་བྱེད་དོ། །གང་ཕྱིར་རིག་བྱེད་
ཕྱོགས་གཅིག་ཕྱིར། ཞེས་པ་ནས། བདེན་པའི་དོན་ཅིག་མེད་པ་ཡིན། ཞེས་པའི་བར་གྱི་ཕྱོགས་གཅིག་བདེན་པའི་རྟགས་ཀྱིས་རིག་བྱེད་བདེན་པའི་དོན་ཅན་དུ་སྒྲུབ་པ་འགོག་པ་ཡིན་ལ། བརྗོད་པ་པོ་ལ་འབྲས་གནས་པས། ཞེས་པ་མན་ཆད་ན་
སྔར་བཤད་པའི་རིགས་པ་རྣམས་ཀྱི་དོན་བསྡུས་ཏེ་བསྟན་པའི་སྒོ་ནས་བཀག་པས་གྲུབ་པའི་དོན་བསྡུ་བ་དང་བཅས་པ་སྟོན་པ་ཡིན་ཅིང། རིག་བྱེད་ཚད་མ་དང་ནི། ཞེས་སོགས་ཀྱི་ཚིགས་སུ་བཅད་པ་ནི་རང་འགྲེལ་གྱི་ཚིག་ཡིན་གྱི་རྩ་བ་
མ་ཡིན་ནོ། །དེ་ཡང་སྤྱོད་པ་པས། རིག་བྱེད་བདེན་པའི་དོན་ཅན་ཡིན་ཏེ། སྐྱེས་བུས་མ་བྱས་པའི་ཕྱིར་ཞེས་བཀོད་པ་དང་མཐོ་རིས་འདོད་པས་མེ་ལ་སྦྱིན་བསྲེག་བྱའོ། །ཞེས་པའི་རིག་བྱེད་ཀྱི་དག་ཆོས་ཅན། བདེན་པའི་དོན་ཅན་ཡིན་
ཏེ། རིག་བྱེད་ཀྱི་ཕྱོགས་གཅིག་ཡིན་པའི་ཕྱིར། དཔེར་ན། ཟླ་བ་བཅུ་གཉིས་ལོ་ཡིན་ཅེས་པའི་རིག་བྱེད་ཀྱི་ཚིག་བཞིན་ནོ། །ཞེས་བཀོད་པའི་རིག་བྱེད་བདེན་པའི་དོན་ཅན་དུ་སྒྲུབ་པའི་རྟགས་གཉིས་སྨྲས་པ་ལ། རྟགས་ཕྱི་མ་
ལ་ནི། མངོན་སུམ་གྱིས་གནོད་པའང་བསྟན་པར་ནུས་ཤིང། རིགས་པའི་གཙོ་བོ་མ་ཡིན་པས་དེ་འགོག་པའི་རིགས་པ་མདོར་བསྡུས་པ་ཙམ་དུ་བསྟན་ལ། སྔ་མ་ཉིད་སྒྲུབ་བྱེད་ཀྱི་གཙོ་བོ་ཡིན་པས་དེ་འགོག་པའི་རིགས་པ་

[161A]༄༅། །རྒྱས་པར་བསྟན་ལ། དེ་ཡང་རྟགས་དེའི་ཁྱབ་པ་དགག་པ་དང། ཕྱོགས་ཆོས་དགག་པ་གཉིས་ལས། ཁྱབ་པ་དགག་པ་ལའང། ཁྱབ་པ་དེ་ཡོད་པའི་རྒྱུ་མཚན་དགག་པ་དང། ཁྱབ་པ་དེ་ཉིད་གྲུབ་པ་དགག་པ་གཉིས་
ལས། དང་པོ་ནི། ཚིག་རྣམས་ལོག་པ་ཉིད་ཀྱི་རྒྱུ། ཞེས་སོགས་ཀྱིས་འཆད་ལ། གཉིས་པ་ནི། སྐྱེས་བུས་མ་བྱས་ཞེས་བྱ་ཉིད། ཅེས་སོགས་ཀྱིས་འཆད་པ་ཡིན་པས་གཞུང་སྔ་ཕྱི་དེ་གཉིས་ཀྱིས་རིགས་པའི་ཁྱད་པར་ནི། དེ་ལྟར་ཤེས་
པར་བྱ་ཞིང། ཕྱོགས་ཆོས་དགག་པའང། དེ་བཞིན་དུ། རིག་བྱེད་སྐྱེས་བུས་མ་བྱས་པ་ཡིན་པའི་རྒྱུ་མཚན་དགག་པ་དང། རིག་བྱེད་སྐྱེས་བུས་མ་བྱས་པ་ཡིན་པ་དགག་པ་གཉིས་ལས། དང་པོ་ནི། བྱེད་པ་པོ་རྣམས་མི་དྲན་ཕྱིར། ཞེས་པ་ལ་སོགས་
པ་ཡིན་ལ། གཉིས་པ་ནི། ཡིག་རྣམས་གཞན་དང་ཁྱད་མེད་ཕྱིར། ཞེས་པ་ལ་སོགས་པ་ཡིན་པས། གཞུང་དེ་དག་ལའང་ཁྱད་པར་དེ་ལྟར་ཡོད་པ་ཡིན་ནོ། རིག་བྱེད་ཀྱི་ཡི་གེ་རྣམས་ཀྱི་ནང་ནས་ཀྱང། རིག་བྱེད་ཀྱི་སྔག་
ནི། གོ་དཀའ། བརྗོད་དཀའ། དུག་ཞི་བར་བྱེད་པ་སོགས་ཀྱི་ནུས་པ་ཁྱད་པར་དུ་གྱུར་པ་ཡིན་པས་སྐྱེས་བུས་མ་བྱས་པར་འཛིན་པའི་ལོག་རྟོག་གི་གཞི་ཆེ་ཞིང། དེའི་ཕྱིར། དེ་ཉིད་སྐྱེས་བུས་མ་བྱས་བ་བྱེ་བྲག་ཏུ་དགག་པའི་རིགས་པ་
དག་གསུངས་པ་ཡིན་ནོ། །ཞེས་བྱ་བར་ཤེས་པར་བྱའོ། །གཉིས་པ་ཡན་ལག་གི་དོན་ལ། སྐྱེས་བུས་མ་བྱས་པའི་རྟགས་ཀྱིས་རིག་བྱེད་བདེན་པའི་དོན་ཅན་ཡིན་པར་འདོད་པ་དགག་ཕྱོགས་གཅིག་བདེན་པའི་རྟགས་ཀྱིས་བདེན་

[161B] སྔར་བཤད་རིགས་པ་རྣམས་ཀྱི་དོན་བསྡུས་ཏེ་བསྟན་པའི་སྒོ་ནས་མཇུག་བསྡུ་བའོ། །དང་པོ་ལ། སྐྱེས་བུས་མ་བྱས་ན་བདེན་པའི་དོན་ཅན་ཡིན་པས་ཁྱབ་པའི་རྒྱུ་མཚན་དགག་རིག་བྱེད་སྒྲ་དོན་གྱི་འབྲེལ་བ་རྟག་པ་དངོས་
ཡིན་པ་དགག་རིག་བྱེད་སྐྱེས་བུས་མ་བྱས་པའི་སྒྲུབ་བྱེད་དང་བསྒྲུབ་བྱ་དགག། རིག་བྱེད་ཀྱི་སྒྲ་རྟག་པ་ཡིན་པ་དགག། སྐྱེས་བུས་མ་བྱས་ན་བདེན་པའི་དོན་ཅན་ཡིན་པས་ཁྱབ་པ་ཉིད་དགག། རིག་བྱེད་ཀྱི་སྔགས་སྐྱེས་བུས་མ་བྱས་པ་བྱེ་བྲག་ཏུ་དགག་
པའོ། །དང་པོ་ལ། འདོད་པ་བརྗོད་པ་དང། དེ་དགག་པ་གཉིས། དང་པོ་ནི། ཚིག་རྣམས་དོན་ལོག་པ་སྟོན་པ་ཉིད་ཀྱི་རྒྱུ་མི་ཤེས་པ་དང། བརྩེ་བ་མེད་པ་ལ་སོགས་པའི་ཉེས་པ་རྣམས་སྐྱེས་བུ་ལ་བརྟན་པའི་ཕྱིར། སྐྱེས་བུས་མ་བྱས་པའི་ཚིག་ཡིན་ན་
བདེན་པའི་དོན་ཅན་ཡིན་པས་ཁྱབ་པ་ཡིན་ནོ། །ཞེས་ནི་སྤྱོད་པ་པ་ལ་ལ་བརྗོད་པར་བྱེད་དོ། །གཉིས་པ་དེ་དགག་པ་ལ། མགོ་མཚུངས་ཀྱི་དགག་པ་དང། རིགས་པ་གཞན་བསྟན་པ་གཉིས། དང་པོ་ནི། སྐྱེས་བུས་མ་བྱས་པའི་ཚིག་ཡིན་ན་ལོག་པའི་
དོན་ཅན་ཅིས་མིན་ཏེ་ཡིན་པར་ཐལ། ཚིག་རྣམས་དོན་བདེན་པ་སྟོན་པ་ཉིད་ཀྱི་རྒྱུ་ཤེས་རབ་དང་བརྩེ་བ་ལ་སོགས་པའི་ཡོན་ཏན་རྣམས་སྐྱེས་བུ་ལ་བརྟེན་པའི་ཕྱིར། ཞེས་ནི་སངས་རྒྱས་པ་གཞན་དག་བརྗོད་དོ། །གཉིས་པ་རྗོད་བྱེད་ལ་བརྟགས་
ལ་དགག་པ་དང། བརྗོད་བྱ་ལ་བརྟགས་ལ་དགག་པ་གཉིས། དང་པོ་ནི། རིགས་བྱེད་ཀྱི་ཚིག་རྣམས་ཆོས་ཅན། ཁྱོད་སྐེཡྶ་བུས་བྱས་པ་མིན་ཡང་དོན་ལོག་པ་སྟོན་པ་ཉིད་དུ་སྲིད་པར་ཐལ། ཁྱོད་ལས་དོན་ཤེས་ཤིང་གོ་པར་བྱེད་པ་དག་གི་རྒྱུ་ངག་

[162A]༄༅། །གི་བརྡ་དེ་ནི་སྐྱེས་བུ་ལ་བརྟེན་པ་དེའི་ཕྱིར། དེ་ཡང་རིག་བྱེད་ཀྱི་སྒྲ་འདེ་དོན་འདི་ལ་འཇུག་གོ་ཞེས་སྒྲ་དོན་གྱི་འབྲེལ་པ་སྐྱེས་བུའི་བརྡ་ལ་ལྟོས་ནས་ངེས་དགོས་པས་སོ། །རིག་བྱེད་སྒྲ་དོན་གྱི་འབྲེལ་བ་སྐྱེས་བུས་བྱས་པ་མིན་པས་སྐྱོན་
མེད་དོ་ཞེ་ན། འོ་ན་འདིའི་དོན་འདིའོ་ཞེས་བརྡ་སྦྱར་བ་རིག་པ་མེད་པར་ཡང་རིག་བྱེད་ཀྱི་སྒྲ་ཐོས་པ་ཙམ་གྱིས་དེའི་དོན་རྫོགས་པར་རྟོགས་པར་འགྱུར་པར་ཐལ། རིག་བྱེད་སྒྲ་དོན་གྱི་འབྲེལ་བ་རྟོགས་པ་སྐྱེས་བུས་བརྡ་བྱས་པ་ལ་ལྟོས་པ་མེད་པའི་
རྟགས་དངོས་ཡིན་པའི་ཕྱིར། གལ་ཏེ་འཆད་པ་པོའི་ངག་གི་བརྡ་ལས་འབྲེལ་པ་རྟག་དངོས་དེ་ནི་གསལ་བར་བྱེད་དགོས་པ་ཡིན་པས་སྐྱོན་མེད་དོ་ཞེ་ན། འོ་ན། སྒྲ་ལས་དོན་གོ་བ་སྐྱེས་བུ་ལ་མི་ལྟོས་པར་བྱ་བའི་ཕྱིར་དུ་སྒྲ་དོན་གྱི་འབྲེལ་བ་དངོས་པོ་
བ་གཞན་དག་བརྟགས་པ་དགོས་ནུས་མེད་པར་འགྱུར་ཏེ། འབྲེལ་བ་རྟག་དངོས་ཡོད་ཀྱང་དེ་གོ་བ་སྐྱེས་བུའི་བརྡ་ལ་རག་ལས་པའི་ཕྱིར་རོ། །གཉིས་པ་བརྗོད་བྱ་ལ་བརྟགས་ལ་དགག་པ་ལ། རྒྱས་པར་བཤད་པ་དང། དོན་བསུད་བ་གཉིས། དང་པོ་
ནི། རིག་བྱེད་ཀྱི་ཚིག་རྣམས་སྐྱེས་བུས་མ་བྱས་པའི་དབང་གིས་དོན་སོ་སོར་ངེས་པ་ཡིན་ན། རིག་བྱེད་ཀྱི་ཚིག་རྣམས་དོན་གཅིག་ཁོ་ན་ལ་རྗོད་བྱེད་དུ་ངེས་སམ། དོན་དུ་མ་དང་འབྲེལ། དང་པོ་ལྟར་ན། འཆད་པ་པོས་དོན་གཞན་ལ་སྦྱར་ནས་
བཤད་ཀྱང། དོན་གཞན་ལ་འཇུག་པར་རྟོགས་པར་མི་འགྱུར་བར་ཐལ། རིག་བྱེད་ཀྱི་ཚིག་རྣམས་འབྲེལ་བ་རྟག་དངོས་ཀྱི་དབང་གིས་དོན་རེ་རེ་ཁོ་ན་ལ་རྗོད་བྱེད་དུ་ངེས་པའི་ཕྱིར། འདོད་ན། རིག་བྱེད་ཀྱི་ཚིག་གཅིག་འཆད་པ་པོ་མི་

[162B] གང་རུང་གཅིག་གིས་ཇི་ཙམ་བཤད་ཀྱང། ཉན་པ་པོ་རྣམས་ཀྱིས་དོན་གང་ཡང་གོ་མི་སྲིད་པར་ཐལ་ལོ། །བརྡའི་དབང་གིས་དོན་དུ་མ་དང། བརྗོད་བྱ་རྗོད་བྱེད་དུ་མངོན་པར་འབྲལ་ལོ་ཞེ་ན། རིག་བྱེད་ཀྱི་ངག་ཆོས་ཅན། ཡང་
དག་པའི་དོན་དང་འགལ་བ་ལོག་པའི་དོན་ཡང་གསལ་བར་བྱེད་པ་ཡིན་པར་ཐལ། བརྡ་ལས་དོན་དུ་མ་དང་འབྲེལ་བའི་ཕྱིར། འདོད་ན། རིག་བྱེད་ཚད་མར་སྒྲུབ་པའི་ཕྱིར་དུ་སྐྱེས་བུས་མ་བྱས་པ་ཉིད་ཀྱང་ཀུན་ཏུ་བརྟགས་པ་དོན་མེད་པར་འགྱུར་ཏེ་
འདོད་པ་དེའི་ཕྱིར། འབྲེལ་བ་སྐྱེས་བུས་བྱས་མིན་ན། ཞེས་རིག་བྱེད་སྒྲ་དོན་གྱི་འབྲེལ་བ་སྐྱེས་བུས་མ་བྱས་པའི་དངོས་པོར་ཁས་བླངས་པ་ཡང་མི་འཐད་དེ། རིག་བྱེད་སྒྲ་དོན་རྣམས་ཆོས་ཅན། ཁྱོད་ལ་འབྲེལ་བ་དངོས་པོ་པ་ཡང་མེད་པར་
ཐལ། ད་ལྟ་བུ་ཡོད་པར་རྣམ་པར་བཞག་པའི་ཕྱིར་དུ་གཏན་ཚིག་ཡང་དག་བརྗོད་མི་ནུས་པའི་ཕྱིར། དེར་ཐལ། རྫས་ཐ་དད་དེ་བྱུང་འབྲེལ་བ་མེད་པའི་ཕྱིར། གཉིས་པ་དོན་བསྡུ་བ་ནི། དེ་བས་ན་རིག་བྱེད་ཀྱི་ཚིག་སྐྱེས་བུས་ལེགས་པར་མ་
བྱས་པར་ཁས་ལེན་ན་རྣམ་པ་ཀུན་ཏུ་བརྗོད་བྱའི་དོན་སྟོན་པའི་ནུས་མེད་དུ་འགྱུར་ཞིང་ཉེས་པ་དེ་སྤང་བར་འདོད་ནས། སྐྱེས་བུའི་རྗོད་འདོད་ཀྱིས་ལེགས་པར་བྱས་སོ་ཞེས་ཁས་ལེན་ན་ཁྱོད་ཀྱི་གྲུབ་མཐའ་འདི་ནི་དངོས་སུ་གླང་ཆེན་གྱི་ཁྲུས་
དང་འདྲ་བར་འགྱུར་ཏེ། རིག་བྱེད་ཀྱི་ཚིག་དེ། དོན་ལོག་པར་སྟོན་པ་དགག་པའི་ཕྱིར་དུ། སྐྱེས་བུས་མ་བྱས་པར་ཁས་ལེན། དོན་མི་སྟོན་པ་དགག་པའི་ཕྱིར་དུ་སྐྱེས་བུས་བྱས་པར་ཁས་ལེན་རིགས་པའི་ཕྱིར། གཉིས་པ་རིག་བྱེད་སྒྲ་དོན་གྱི་

[163A]༄༅། །འབྲེལ་པ་རྟག་དངོས་ཡིན་པ་དགག་པ་ལ། འབྲེལ་བ་དེ་ཉིད་རྟག་དངོས་ཡིན་པ་དགག་པ་དང། འབྲེལ་བ་དེ་ཉིད་རྫས་སུ་གྲུབ་པ་དགག་པ་གཉིས། དང་པོ་ལ། རྟགས་དགོད་པ་དང། དེའི་ལེན་དགག་པ་གཉིས། དང་པོ་ནི། རིག་
བྱེད་ཀྱི་སྒྲ་དོན་ཆོས་ཅན། ཁྱོད་ཀྱི་འབྲེལ་བ་རྟག་པའི་དངོས་པོར་ཡོད་པ་མ་ཡིན་ཏེ། འབྲེལ་བ་ཅན་ཁྱེད་རྣམས་མི་རྟག་པའི་ཕྱིར། དེས་ན་དོན་དང་སྒྲ་ཡི་འབྲེལ་བ་དེ་སྐྱེས་བུའི་བློ་རྟོག་པ་ཡིས་ལེགས་པར་བརྟགས་ནས་བྱས་པ་ཡིན་ཏེ། བརྡ་
ཙམ་གྱིས་བཞག་པ་ཡིན་པ་དེའི་ཕྱིར། དེ་ཡང་སྒྲ་དོན་གྱི་འབྲེལ་པ་དེ་རྟག་དངོས་ཡིན་ན། སྒྲ་དོན་ཡང་རྟག་དངོས་ཡིན་དགོས་པ་ཡིན་ཏེ། སྒྲ་དོན་ཞིག་པའི་རྗེས་སུ་ཡང་དེའི་འབྲེལ་བ་དངོས་པོར་གྲུབ་པ་མི་རིགས་པའི་ཕྱིར་ཏེ་
གཞན་དུ་ན། སྒྲ་དེ་ཞིག་ནས་ཀྱང་དོན་སྟོན་པར་འགྱུར་བའི་ཕྱིར་རོ། །སྤྱིར་སྒྲ་དོན་མི་རྟག་པས་དེའི་འབྲེལ་བ་རྟག་པ་མིན་པར་མི་འགྱུར་ཏེ། འབྲེལ་བ་སྒྲོ་བཏགས་ཡིན་པའི་ཕྱིར་རོ། །གཉིས་པ་དེའི་ལན་དགག་པ་ལ། དོན་ཕྱི་མ་དང་
འབྲེལ་བ་ལྷན་ཅིག་སྐྱེས་པ་དགག་རྟེན་ཞིག་ཀྱང་བརྟེན་པ་མི་འཇིག་པའི་ལན་དགག་པའོ། །དང་པོ་ནི། རྟེན་ཞིག་ན་བརྟེན་པ་འཇིག་པས། སྒྲ་དོན་སྔ་མ་ཞིག་པ་ན། འབྲེལ་བ་དངོས་པོ་བ་དེ་ཡང་ཞིག་པས་སྒྲ་དོན་ཕྱི་མ་དོན་མེད་དུ་མི་
འགྱུར་ཏེ། གསར་བྱུང་གི་དོན་དང་ལྷན་ཅིག་འབྲེལ་པ་སྐྱེས་སོ་ཞེ་ན། རིག་བྱེད་ཀྱི་སྒྲ་རྣམས་ཆོས་ཅན། ཁྱོད་སྔར་མེད་གསར་བྱུང་གི་དོན་དང་འབྲེལ་མེད་ཀྱི་རང་བཞིན་ཡིན་པ་དེ་རྣམ་པར་བཟློག་ནས། ཕྱིས་དེ་དང་འབྲེལ་བར་འགྱུར་

[163B] །ཁྱོད་རྟག་དངོས་ཡིན་པའི་ཕྱིར། འཕྲེལ་པ་ཅན་འཇིག་པ་ན་འབྲེལ་བ་འཇིག་མི་འཇིག་བརྟགས་པའི་ཉེས་པ་ཁྱོད་ལ་བརྗོད་པ་འདི་ཁོ་བོ་ཅག་ལ་མཚུངས་པ་མ་ཡིན་ཏེ། ཁོ་བོ་ཅག་སྒྲ་དོན་གྱི་འབྲེལ་བ་དེ་རྟོག་པས་རྣམ་
པར་བཏགས་པ་ཙམ་དུ་ཁས་ལེན་པའི་ཕྱིར། གཉིས་པ་ནི། གལ་ཏེ་རྟེན་འབྲེལ་བ་ཅན་དག་ནི་འཇིག་པ་ན་ཡང་རྟེན་འབྲེལ་བ་དག་འཇིག་པས་ཁྱབ་པ་མིན་ཏེ། འབྲེལ་བ་རྟག་པའི་ཕྱིར། དཔེར་ན། རྟེན་གསལ་བ་ཞིག་ཀྱང་བརྟེན་པ་རིགས་
རྟག་དངོས་མི་འཇིག་པ་དང་འདྲའོ། །དེས་ན་སྔར་གྱི་ཁྱབ་པ་མ་ངེས་སོ། །ཞེ་ན། དཔེ་དགག་པ་ནི། རྒྱུ་མཚན་གང་གིས་གསལ་བ་དེ་རིགས་རྫས་གཞན་གྱི་རྟེན་དུ་འདོད་པ་རིགས་པ་ཡིན་ཏེ་མིན་པར་ཐལ། རྟག་པ་རྣམས་ལ་རྟེན་གྱིས་ཕན་
འདོགས་པའི་ནུས་པ་གང་ཡང་མེད་པའི་ཕྱིར། རྣམས་ཞེས་པའི་ཚིག་ནི། དཔེ་དོན་གཉིས་ཀ་སྡུད་པའི་མང་ཚིག་ཡིན་པས་དོན་དགག་པ་ལ་ཡང་སྦྱར་བར་བྱ་ཏེ། འདི་ལྟར་འབྲེལ་བ་ཅན་མི་རྟག་པ་དེ་དག་རྒྱུ་མཚན་གང་གི་འབྲེལ་པ་རྟག་
དངོས་དེའི་རྟེན་དུ་འདོད་པ་ཡིན་ཏེ་འདོད་མི་རིགས་པར་ཐལ། རྟག་པ་རྣམས་ལ་རྟེན་གྱིས་ཕན་འདོགས་པའི་ནུས་པ་གང་ཡང་མེད་པའི་ཕྱིར། སྐྱེད་པའི་ནུས་པ་མེད་ཀྱང་མངོན་པར་གསལ་བར་བྱེད་པས་དོན་གཞན་གྱི་རྟེན་ཡིན་ནོ་ཞེ་ན་
དོན་གཞན་གསལ་བྱ་གསལ་བྱེད་ཀྱི་རྟེན་དང་བརྟེན་པ་ཡིན་ན། རྒྱུ་འབྲས་ཡིན་པས་ཁྱབ་པོ་ཞེས་པ་ནི། བུམ་གཟུགས་ཀྱི་རང་འཛིན་ཤེས་པ་སྐྱེད་པའི་ལྷན་ཅིག་བྱེད་པའི་དབང་པོ་དང་ཡིད་བྱེད་ལ་སོགས་པ་རྣམས་ཚོགས་པ་ན་

[164A]༄༅། །སྒྲོན་མས་བུམ་གཟུགས་དེ་གསལ་བར་བྱས་སྟོབས་ཀྱིས་བུམ་གཟུགས་ཀྱང་རང་འཛིན་དབང་ཤེས་དེ་སྐྱེད་པར་མི་རུང་བ་ཉིད་ཡིན་པའི་ཕྱིར་ན། རིགས་པ་ཤེས་པས་བུམ་སོགས་ཀྱང་སྒྲོན་འོད་ལས་རང་འཛིན་
དབང་ཤེས་སྐྱེད་རུང་གི་ངོ་བོར་སྐྱེ་བ་ལ་ནི། བུམ་གཟུགས་སྒྲོན་འོད་ཀྱིས་གསལ་བར་བྱས་པར་འདོད་པ་ཡིན་པས་སྤྱིར་གསལ་བྱ་གསལ་བྱེད་ཀྱི་ཚུལ་དེ་ལྟར་ཡིན་པ་ལ། སྒྲ་དོན་དང་དེའི་འབྲེལ་པ་ལ་ནི་ཚུལ་དེ་ཡོད་པ་མ་ཡིན་ཏེ། འདི་
ལྟར་སྒྲ་དོན་དེས་སྒྲ་དོན་གྱི་འབྲེལ་བ་དེ་གསལ་བར་འདོད་པ་མི་རིགས་པར་ཐལ། གང་གི་ཕྱིར་ན་གསལ་བྱེད་དུ་འདོད་པའི་སྒྲ་དང་དོན་རང་གིས་འབྲེལ་བ་དེ་ལ་ཕན་པའི་དོན་ཅིའང་བྱས་པ་མེད་པའི་ཕྱིར། དེར་ཐལ་འགྱུར་བ་མེད་པ་
རྣམས་ལ་རྐྱེན་གྱིས་ཁྱད་པར་བྱར་མེད་པས་སོ། །གཉིས་པ་འབྲེལ་བ་དེ་ཉིད་རྫས་སུ་གྲུབ་པ་དགག་པ་ནི། རིག་བྱེད་སྒྲ་དོན་གྱི་འབྲེལ་བ་དངོས་པོ་ཉིད་དུ་གྱུར་དུ་ཆུག་མོད། འབྲེལ་བ་དེ་སྒྲ་དང་དོན་གཉིས་པོ་དང་རྫས་གཅིག་གི་
ཐ་དད། རྫས་ཐ་དད་ན། རིག་བྱེད་ཀྱི་སྒྲ་དང་དེའི་དོན་དང་དེ་གཉིས་ཀྱི་འབྲེལ་བ་བློ་མ་འཁྲུལ་པ་ལ་སྣ་ཚོགས་པའི་སོ་སོར་དངོས་སུ་སྣང་བར་འགྱུར་པར་ཐལ། དེ་རྣམས་བློ་མ་འཁྲུལ་བ་ལ་དངོས་སུ་སྣང་རུང་གི་རྫས་ཐ་དད་པ་གསུམ་
ཡིན་པའི་ཕྱིར། འདོད་ན། རིག་བྱེད་ཀྱི་སྒྲ་དང་དོན་ལས་ལོགས་སུ་དེའི་འབྲེལ་བ་བློ་མ་འཁྲུལ་པ་ལ་དངོས་སུ་སྣང་བ་མེད་པས་བསལ་ལོ། །རྫས་གཅིག་ཡིན་ནོ་ཞེ་ན། རིག་བྱེད་སྒྲ་དོན་གྱི་འབྲེལ་པ་ཆོས་ཅན། རིག་བྱེད་ཀྱི་སྒྲ་དོན་

[164B] དེ་ལས་རྫས་ཐ་དད་མེད་པར་རྫས་གཅིག་ཡིན་པ་གང་ཞིག། ཁྱོད་ལ་ཆ་ཤས་མེད་པའི་ཕྱིར། འདིར་ཊཱིཀ་བྱེད་གང་དག་གཞུང་གོང་མ་རྫས་ཐ་དད་ལ་མ་སྦྱར་ན། ཐ་དད་ཡིན་ན་བློ་མ་འཁྲུལ་པ་ལ་ཐ་དད་དུ་སྣང་དགོས་པ་ཁས་ལེན་
དགོས་པར་འགྱུར་བས་མ་བདེ་ཞིང། གཞུང་འོག་མ་གཅིག་ཡིན་པ་འགེག་པ་ལ་མ་སྦྱར་ན། དེར་ཐལ། དེ་དང་རྫས་གཅིག་ཡིན་པའི་ཕྱིར། ཞེས་པའི་ཁྱབ་པ་རང་རྒྱུད་དུ་ཁས་ལེན་དགོས་པས་མ་བདེ་བར། རྫས་ཐ་དད་པ་ཡིན་ནམ་གཅིག་
ཡིན་ཅེས་བརྟགས་ནས་གཞུང་གོང་མ་རྫས་ཐ་དད་འགོག་པ་དང། འོག་མ་དེ་གཉིས་གཅིག་ཡིན་པ་འགོག་པ་ལ་སྦྱོར་བ་ནི། དེ་བས་ཀྱང། ཉེས་པའི་གནས་ཡིན་ཏེ། འདི་ལས་གཞན་དངོས་ཡོད་མ་ཡིན། ཞེས་དངོས་པོ་ཐམས་ཅད་
མཐའ་གཉིས་པོ་འདིར་ཁ་ཚོན་ཚེད་པར་གསུངས་པའི་ཕྱིར་དང། རྫས་ཐ་དད་ཡིན་པ་དང་གཅིག་ཡིན་པ་གཉིས་སུ་དངོས་པོ་རྣམས་མཐའ་མ་ངེས་པའི་ཕྱིར་ཏེ། དེ་གཉིས་གང་ཡང་མ་ཡིན་པའི་དངོས་པོའི་བྱེ་བྲག་མཐའ་ཡས་
པའི་ཕྱིར་རོ། །གཞན་ཡང་མཐའ་མ་ཆོད་པའི་བརྟག་པས་གཞན་གྱི་འདོད་པ་ཅིའང་སུན་འབྱིན་པར་མི་འགྱུར་བས་ཚུལ་འདི་ནི་ཆོས་དེ་ཆ་མེད་པའི་རྫས་ཡིན་ན། ཆོས་དེ་དང་རྫས་གཅིག་ཡིན་པ་ལ་ཆོས་དེ་དང་གཅིག་
ཡིན་པས་ཁྱབ་པ་མགོ་བས་ཅི་བྱ་གཏོལ་མ་བྱུང་བར་སྣང་ཞིང། གཞུང་གི་དོན་ཡང་མ་བརྟགས་པར་ཟད་དེ། འདི་ལྟར། དེ་ལས་ཐ་དད་མིན་དེ་ཉིད། ཅེས་པའི་དེ་ཉིད་ཅེས་པ་ནི། སྒྲ་དོན་དང་གཅིག་ཏུ་ཐལ་བ་འཕེན་པ་ཡིན་

[165A]༄༅། །ལ། དེའི་ཕྱིར། རང་འགྲེལ་འགྲེལ་བཤད་དག་གིས་ཀྱང་དེ་ལྟར་བཤད་དོ། །དེ་ལྟར་ཡིན་པ་ལ། ཁྱོད་འདོད་པ་ལྟར། གཅིག་ཡིན་ནམ། རྫས་ཐ་དད་ཡིན་ཅེས་དཔྱད་ནས་གཅིག་ཡིན་པ་འགོག་པ་ཡིན་ན། རྟགས་
སུའང་གཅིག་ཡིན་པའི་ཕྱིར། ཞེས་འགོད་དགོས་པས། གཅིག་ཡིན་པར་ཐལ། གཅིག་ཡིན་པའི་ཕྱིར། ཞེས་པར་འགྱུར་བས་སོ། །རིགས་མཛོད་དང་དེའི་རྗེས་སུ་འབྲང་བ་དག། གཅིག་ཐ་དད་གང་ཡིན། ཅེས་བརྟགས་ནས་ཐ་དད་ཡིན་ན། གསུམ་པོ་
བློ་མ་འཁྲུལ་བ་ལ་ཐ་དད་དུ་སྣང་བར་ཐལ། དེ་གསུམ་བློ་མ་འཁྲུལ་བ་ལ་སྣང་རུང་གང་ཞིག། ཐ་དད་ཡིན་པའི་ཕྱིར། ཞེས་འཆད་པའང་འཐད་པ་མ་ཡིན་ཏེ། ཨུཏྤ་ལ་དང། དེའི་ཁ་དོག་དང། དེའི་དྲི་གསུམ་ཐ་དད་དུ་དབང་ཤེས་མ་འཁྲུལ་བ་
ལ་སྣང་བར་ཐལ། དེ་གསུམ་དབང་ཤེས་མ་འཁྲུལ་བ་ལ་སྣང་རུང་གང་ཞིག། དེ་གསུམ་ཐ་དད་ཡིན་པའི་ཕྱིར། འདོད་ན། དེ་གསུམ་གྱི་ཐ་དད་རྟོག་པས་བཏགས་པ་ཙམ་མ་ཡིན་པར་བདེན་པར་གྲུབ་པར་ཐལ་ལོ། །འདོད་ན་གསུམ་པོ་
རྫས་ཐ་དད་དུ་ཐལ་ལོ། །བླུན་པོ་གང་དག་དེ་ཉིད་དང་གཅིག་ཡིན་པར་ཐལ། དེ་དང་རྫས་གཅིག་ཡིན་པའི་ཕྱིར། ཞེས་འགོད་པ་ནི་རྫས་གཅིག་ཡིན་ན། གཅིག་ཡིན་དགོས་པས་གྲངས་ཅན་གྱི་གྲུབ་པའི་མཐའ་དང་པོ་ཉིད་ནས་འོངས་པ་ཡིན་ཏེ། རྒྱས་
པར་གཞེན་དུ་བཀག་ཟིན་ཏོ། །ཞར་ལ་འོངས་པས་ཆོག་གོ། དཀྱུས་མ་བཤད་པར་བྱ་སྟེ། གལ་ཏེ་འབྲེལ་བ་དེ་སྒྲ་དང་དོན་དག་དང། རྫས་གཅིག་ཐ་དད་གང་ཡང་མ་ཡིན་ནོ་ཞེ་ན། དེ་དངོས་པོར་མ་གྲུབ་པར་ཐལ། དེ་དེ་དག་དང་རྫས་གཅིག་ཐ་དད་དང་གང་ཡང་མ་

[165B] ཁྱབ་ཏེ། རྫས་གཅིག་ཐ་དད་འོད་ལས་གཞན་པའི་དངོས་པོ་ཡོད་པ་མ་ཡིན་པའི་ཕྱིར། དེས་ན་སྒྲ་དོན་གྱི་འབྲེལ་བ་རྟོག་པས་བྱས་པ་ཙམ་ཡིན་པར་ཐལ། བརྗོད་བྱ་རྗོད་བྱེད་ཀྱི་དངོས་པོའི་ངོ་བོ་རྫས་ཐ་དད་པའི་ཕྱིར། གཞན་ཡང་སྒྲ་
དོན་གྱི་འབྲེལ་བ་དེ་གཞན་སྒྲ་དོན་གཉིས་ལ་རག་ལུས་པའི་གཞན་དབང་གི་འབྲེལ་བར་ཇི་ལྟར་འགྱུར་ཏེ་མི་འགྱུར་པར་ཐལ། དེ་ལ་ལྟོས་མེད་དུ་ཡོད་པའི་རྫས་ཡིན་པའི་ཕྱིར། མ་གྲུབ་ན་རྟག་རྫས་ཡིན་པ་ཉམས་སོ། །གཞན་སྒྲ་དང་དོན་གཉིས་བདག་
གཅིག་ཏུ་འདྲེས་པའི་འབྲེལ་པར་ཇི་ལྟར་འགྱུར་ཏེ་མི་འགྱུར་བར་ཐལ། དེ་དང་རྫས་ཐ་དད་ཡིན་པའི་ཕྱིར། རིགས་པ་འདི་དག་འདིར་ནི། མདོར་བསྡུས་ནས་བསྟན་ལ། འབྲེལ་བརྟག་ཏུ་རྒྱས་པར་འཆད་དོ། དེ་ལྟར་རྫས་གཅིག་ཐ་དད་བརྟགས་པའི་སྒོ་ནས་
འབྲེལ་བ་དངོས་པོ་པ་བཀག་ནས་རིག་བྱེད་ཀྱི་ཡི་གེ་དང་མིང་ཚིག་སོགས་གང་ལ་ཡོད་བརྟགས་པའི་སྒོ་ནས་འབྲེལ་བ་རྫས་གྲུབ་འགོག་པ་ནི། བརྗོད་བྱའི་དོན་དང་འབྲེལ་བ་དངོས་པོ་པ་དེ་རིག་བྱེད་ཀྱི་ཡི་གེ་ལ་ཡོད་དམ། དེས་བསགས་པའི་ངག་
ཚིག་ལ་ཡོད། དང་པོ་ལྟར་ན། མིང་ཚིག་སོགས་གང་དུའང་མ་ལོངས་པའི་གནས་སྐབས་ཀྱི་རིག་བྱེད་ཀྱི་ཡི་གེ་ཆོས་ཅན། ཁྱད་དང་བརྗོད་བྱའི་དོན་གྱི་འབྲེལ་བ་རྫས་གྲུབ་མེད་པར་ཐལ། ཁྱོད་རང་གི་བརྗོད་བྱའི་དོན་སྟོན་པའི་ནུས་པ་མེད་པ་ཅན་དུ་
འགྱུར་བ་ཡིན་པའི་ཕྱིར་ཏེ། མིང་ཚིག་སོགས་སུ་མ་ལོངས་པའི་ཡི་གེ་རེ་རེ་བས་དོན་སྟོན་མི་སྲིད་པས་སོ། །ཞིང་ཞེས་པ་འོག་མ་སྡུད་པའོ། །འདིས་ནི་མིང་ཚིག་སོགས་སུ་མ་ལོངས་པའི་ཡི་གེ་རེ་རེ་བས་དོན་སྟོན་པའི་ནུས་པ་མེད་པར་བཤད་པ་ཡིན་

[166A]༄༅། །གྱི། ཡི་གེ་ཡིན་ན། དོན་མི་སྟོན་པས་ཁྱབ་པ་ནི་མ་ཡིན་ཏེ། དེ་ཡིན་ན་ཡི་གེ་ཇི་ཙམ་བསགས་ཀྱང་དོན་སྟོན་པ་མི་སྲིད་དགོས་པས་མིང་ཚིག་དང་ངག་ཐམས་ཅད་ཀྱིས་དོན་མི་སྟོན་པར་འགྱུར་པས། དོན་སྟོན་པ་ཤེས་བྱ་ལ་མི་
སྲིད་པར་འགྱུར་རོ། །ད་ལྟའི་རྟོག་གེ་པ་རྟོག་དཔྱོད་ཡོངས་སུ་སྤངས་པ་དག། ཡི་གེ་ཡིན་ན་དོན་མི་སྟོན་པས་ཁྱབ་ཅིང། མང་ཚིག་ཡིན་ན་དངོས་པོ་མ་ཡིན་པས་ཁྱབ་པ་ཡིན་ནོ་ཞེས་སྨྲ་བ་དག་གིས་ནི། དོན་སྟོན་པ་ཤེས་བྱ་ལ་མེད་པར་ཁས་
བླངས་པ་ཡིན་པས་རང་ཚིག་འགལ་བའི་མཐར་ཐུག་པ་ཡིན་ཏེ། རང་གིས་དེ་ལྟར་སྨྲས་པའི་ཚིག་དེས་དོན་དེ་སྟོན་པར་བྱེད་འདོད་ནས་ཚིག་དེ་སྨྲས་པ་ཡིན་ལ། ཡང་ཚིག་གང་གིས་ཀྱང་དོན་སྟོན་མི་ནུས་པར་ཁས་བླངས་པས་སོ། །གཞན་དུ་ན་
ངག་ཐམས་ཅད་བརྫུན་པའི་དོན་ཅན་ཡིན་ནོ་ཞེས་བྱ་བའང་ཅིའི་ཕྱིར་རང་ཚིག་འགལ་བར་འགྱུར། ཚིག་གང་ལའང་དོན་སྟོན་པའི་ནུས་པ་མེད་པར་ཁས་བླངས་པ་དང། མིང་ཚིག་ཐམས་ཅད་དངོས་པོ་མེད་པར། ཚིགས་སོགས་ཀུན་བརྟགས་
དངོས་མེད་ལ། ཞེས་པའི་གཞུང་ཚིག་གིས་བསྟན་པར་འདོད་པ་ནི། དེ་བས་ནང་འགལ་བ་ཅི་ཞིག་བྱ་རྒྱུ་ཡོད། ཅི་སྟེ་མིང་ཚིག་སོགས་དངོས་མེད་ཡིན་ཀྱང། དོན་སྟོན་པ་མི་འགལ་ལོ་ཞེ་ན། དེ་ལྟ་ན་སྐྱེས་བུས་མ་བྱས་པའི་བདེན་པའི་དོན་ཅན་གྱི་
ཚིག་རྟག་པའང་ཁས་ལེན་དགོས་པས་རིག་བྱེད་འགག་པའི་གཞུང་ཚོགས་འདི་དག་ཐམས་ཅད་སློབ་དཔོན་གྱིས་རིག་བྱེད་ལ་སྡང་སྨྲས་བྱས་པ་ཙམ་དུ་འགྱུར་མི་འགྱུར་ལེགས་པར་སོམས་ཤིག། གཉིས་པ་ལྟར་ན། རིག་བྱེད་

[166B] ཁྱོད་ལ་རང་གི་བརྗོད་བྱའི་དོན་དང་དངོས་པ་ཡི་ནི་འབྲེལ་བ་འདི་ཇི་ལྟ་བུར་ན་འཇུག་པར་འགྱུར་ཏེ་མེ་འགྱུར་བར་ཐལ། ཁྱད་རང་གི་བརྗོད་བྱའི་དོན་རྗོད་བྱེད་ཡིན་པའི་ཆ་དེ་རྟོག་པས་ཀུན་བཏགས་པ་ཙམ་ཡིན་པས་དངོས་པོར་མེད་
པའི་ཕྱིར། དེ་ཡང་འདིའི་རང་འགྲེལ་དུ། རྗོད་པར་བྱེད་པ་ནི་ཚིག་གི་ཡན་ལག་གིས་དེ་དང་ལྡན་པར་འགྱུར་ན་ཞེས་སོགས་གསུངས་པ་དག་གིས་མིང་ཚིག་སོགས་རྗོད་བྱེད་ཡིན་པའི་ཆ་དངོས་མེད་ཡིན་པར་གསུངས་པ་ཡིན་གྱི། མིང་ཚིག་དངོས་མེད་
དུ་སྟོན་པ་མ་ཡིན་ལ། མིང་ཚིག་རྣམས་དངོས་མེད་ཡིན་ན་ནི། གོང་དུ་བཤད་པ་དག་དང། གཞན་ཡང་སངས་རྒྱས་ཀྱི་གསུང་ཡིན་ན་རྒྱུ་མེད་ཡིན་པས་ཁྱབ་པར་ཐལ་བ་དང། སངས་རྒྱས་ཀྱི་གསུང་ཡིན་ན་གདུལ་བྱས་རྟག་ཏུ་ཐོས་པས་ཁྱབ་
པའམ། ཡང་ན་ལན་ཅིག་ཀྱང་ཐོས་མི་སྲིད་པར་ཐལ་བ་དང། ཚིག་རྣམས་རང་སྨྲ་བ་པོའི་ཀུན་སློང་ཡོད་པ་དཔོག་པའི་འབྲས་རྟགས་ཡང་དག་མ་ཡིན་པར་ཐལ་བ་སོགས་ཁས་བླངས་མངོན་སུམ་གྲགས་པ་དང་རྗེས་སུ་དཔག་པས་ཅིག་ཅར་གནོད་པ་
འབབ་པར་འགྱུར་ལ། བུམ་པ་ཞེས་བརྗོད་པའི་ཚིག་ལྟ་ལྡིར་བའི་རྗོད་བྱེད་ཡིན་པའི་ཆ་དང་ལྟོ་ལྡིར་བ་དེའི་བརྗོད་བྱ་ཡིན་པའི་ཆ་ལྟ་བུ་སྒྲོ་བཏགས་ཡིན་པས་མིང་ཚིག་རང་གི་དོན་གྱི་རྗོད་བྱེད་ཡིན་པའི་ཆ་དངོས་མེད་ཡིན་པར། ཚིག་སོགས་ཀུན་བཏགས་དངོས་
མེད་ལ། ཞེས་པས་བཤད་པ་ཡིན་ནི། བརྗོད་བྱེད་ཡིན་པའི་ཆ་དེ་ལྟ་བུ་དག་རྟོག་པས་བཏགས་པ་ཙམ་ཡིན་པ་ལ་ཤེས་བྱེད་ཅི་ཞིག་ཡོད་ཅེ་ན། བུམ་པ་ཞེས་པའི་ཚིག་ལྟོ་ལྡིར་བའི་རྗོད་བྱེད་ཡིན་པའི་ཆ་དང། ལྟོ་ལྡིར་བ་དེའི་བརྗོད་བྱ་ཡིན་

[167A]༄༅། །པའི་ཆ་སྒྲོ་བཏགས་མ་ཡིན་ན། བུམ་པ་ཞེས་པའི་སྒྲ་བརྗོད་བྱ་ཡིན་པའི་ཆ་དེ་ལྟོ་ལྡིར་པའི་དོན་གྱི་གནས་ཚོང་དུ་གྱུར་པའི་རྫས་ཡིན་དགོས་ལ། དེ་ལྟ་ན། ལྟོ་ལྡིར་བ་ལ་དེའི་བློ་སྐྱེ་བ་བརྡ་ལ་མི་ལྟོས་པར་འགྱུར་བས། བརྡ་མི་ཤེས་
པས་ལྟོ་ལྡིར་བ་མཐོང་ཙམ་ནས། དེ་ལ་བུམ་པའི་སྒྲ་སྦྱོར་ཤེས་པར་འགྱུར་ཞིང། བུམ་སྒྲ་དེའི་རྗོད་བྱེད་ཡིན་པའི་ཆ་སྒྲོ་བཏགས་མ་ཡིན་ན་ལྟོ་ལྡིར་བའི་རྗོད་བྱེད་ཡིན་པའི་ཆ་བུམ་སྒྲའི་དོན་གྱི་གནས་ཚོད་དུ་གྱུར་པའི་རྫས་ཡིན་དགོས་པས་བུམ་
སྒྲ་ལས་ལྟོ་ལྡིར་བ་གོ་བ་བརྡ་ལ་མི་ལྟོས་པར་འགྱུར་ལ། དེ་ལྟར་ན་བརྡ་མི་ཤེས་པ་དག་གིས་ཀྱང་བུམ་པའི་སྒྲ་ཐོས་པ་ཙམ་ལས་ལྟོ་ལྡིར་བའི་བློ་ངང་གིས་སྐྱེ་བར་ཐལ་བར་འགྱུར་རོ། །དེ་བས་ན་དེ་དག་སྒྲོ་བཏགས་ཡིན་པར་གྲུབ་པོ་ཞེས་ཤེས་
པར་བྱའོ། །དེས་ན་བུམ་པ་དོན་དམ་པར་གྲུབ་པ་དང། དེ་སྒྲའི་བརྗོད་བྱ་ཡིན་པའི་ཆ་ཀུན་རྫོབ་ཙམ་ཡིན་པ་སོགས་ཀྱི་ཁྱད་པར་ལ་རྨོངས་པས་རིག་བྱེད་ཀྱི་སྒྲ་དོན་དམ་པར་ཡོད་པར་ཁས་བླངས་ཕྱིན་ཆད། དེས་དོན་གོ་བར་བྱེད་པའི་འབྲེལ་པ་ཡང་དོན་དམ་དུ་ཡོད་པར་ཁས་ལེན་དགོས་པ་ལོག་རྟོག་རྣམས་བྱང་བ་ཡིན་པས་སྒྲ་དོན་གྱི་འབྲེལ་པ་དོན་དམ་དུ་ཡོད་པ་བཀག་པ་ན། སྒྲ་ཡང་དངོས་པོ་ཡིན་པ་འགོག་པར་མ་བྱེད་ཅིག། གསུམ་པ་རིག་བྱེད་སྐྱེས་བུས་མ་བྱས་པའི་སྒྲུབ་བྱེད་དང་སྒྲུབ་བྱ་དགག་
པ་ལ། སྐྱེས་བུས་མ་བྱས་པའི་རྒྱུ་མཚན་དགག་པ་དང། སྐྱེས་བུས་མ་བྱས་པ་དགག་པ་གཉིས། དང་པོ་ལ་བྱེད་པ་པོ་མི་དྲན་པའི་རྟགས་དགག་པ་དང། འདོན་པ་པོ་ཡིན་པའི་རྟགས་དགག་པའོ། །དང་པོ་ནི། རིག་བྱེད་སྐྱེས་བུས་མ་བྱས་ཏེ་

[167B] དེས་ན་རིག་བྱེད་བདེན་པའི་དོན་ཅན་ཡིན་པར་མ་ཟད། སྐྱེས་བུས་མ་བྱས་པར་ཡང་འདོད་དོ་ལོ་དམ་བཅའ་དང་སྒྲུབ་བྱེད་ལྟར་སྣང་འདིར་ལྟ་བུ་ལའང་རྗེས་སུ་བརྗོད་ཅིང་བདེན་པར་ཞེན་པ་ཡོད་པ་དེས་ན་སྤྱོད་པ་པ་འདིས་ནི་
ལོག་རྟོག་ངན་པའི་མུན་པས་ཁྱབ་པར་བྱེད་པ་ཞིག་གོ་འདི་ལྟར་བྱེད་པ་པོ་མི་དྲན་པའི་རྟགས་མ་གྲུབ་སྟེ། སངས་རྒྱས་པས་ནི་རིག་བྱེད་ཀྱི་སྔགས་རྣམས་དྲང་སྲོང་བརྒྱད་པ་དང། མིའུ་ཐུང་དང། མིའུ་ལྷ་དང། སྣ་ཚོགས་བཤེས་གཉེན་སོགས་ཀྱིས་
བྱས་པར་དྲན་ལ། གཟིགས་ཟན་པ་དག་གིས་དབྱིག་གི་སྙིང་པོ་ལ་སོགས་པས་བྱས་པར་དྲན་པའི་ཕྱིར་རོ། །འདི་ནི་སྒྲུབ་བྱེད་ལྟར་སྣང་དུ་སུས་ཀྱང་རྟོགས་སླ་པས་དགག་པ་རྒྱས་པར་མ་བསྟན་ནོ། །གཉིས་པ་འདོན་པ་པོ་ཡིན་པའི་རྟགས་དགག་པ་ལ། འདོད་
པ་བརྗོད་པ་དང། དེ་དགག་པ་གཉིས། དང་པོ་ནི། ཇི་ལྟར་བལྟ་རིག་བྱེད་འདན་པའི་སྐྱེས་བུ་འདི་སློབ་དཔོན་གཞན་ལ་མ་ཐོས་པར་ནི་རིག་བྱེད་ཀྱི་ཡི་གེ་དང་ཚིག་དང་ཚིག་གི་བཀོད་པ་ངག་དག་ནི་བརྗོད་པའི་ནུས་པ་མེད་ལ། དེ་ལྟར་སློབ་དཔོན་གཞན་
དེ་ལའང། གཞན་ལ་མ་ལྟོས་པར་ནུས་པ་མེད་པས་ད་ལྟ་རིག་བྱེད་འདོན་པ་པོ་ཆོས་ཅན། འདོན་པ་པོ་གཞན་སྔོན་དུ་སོང་སྟེ། འདོན་པ་པོ་ཡིན་པའི་ཕྱིར། ཞེས་པའི་རྟགས་ལས་རིག་བྱེད་འདོན་པའི་སྐྱེས་བུའི་ཐོག་མ་མེད་པར་གྲུབ་ལ། ཐོག་
མ་མེད་པའི་རྟགས་ལས་སྐྱེས་བུས་མ་བྱས་པར་འགྲུབ་ཅིང། སྐྱེས་བུས་མ་བྱས་པའི་ངག་ཡིན་པའི་རྟགས་ལས་བདེན་པའི་དོན་ཅན་དུ་འགྲུབ་བོ་ཞེས་སྤྱོད་པ་པ་འགའ་ཞིག་སྨྲའོ། །གཉིས་པ་དེ་དགག་པ་ལ། རྟགས་དེས་ཐོག་མེད་དུ་མི་འགྲུབ་

[168A]༄༅། །གྲུབ་ཀྱང་མ་བྱས་པར་མི་འགྲུབ། མ་བྱས་པར་གྲུབ་ཀྱང་བདེན་པའི་དོན་ཅན་དུ་མི་འགྲུབ་པའོ། །དང་པོ་ནི། ནག་མོ་འབངས་ལ་སོགས་པའི་སྐྱེས་བུས་སྤེལ་ཞིང་བརྩམས་པར་མཐུན་སྣང་དུ་གྲུབ་པ་ཡི་ནི་གཞུང་གཞན་གཞོན་ནུ་འབྱུང་
བ་ལ་སོགས་པ་དེ་ཡང་ཆོས་ཅན། རྒྱུ་མཚན་གང་གིས་ན་རིག་བྱེད་བཞི་པོ་དེ་ལྟར་ཐོག་མ་མེད་པར་ཅིས་མི་དཔོག་སྟེ་དཔོག་རིགས་པར་ཐལ། སློབ་དཔོན་སྔ་མའི་མན་ངག་ཡོད་པ་ལས་གཞན་པའི་སྐྱེས་བུ་གཞན་དག་གིས་འདོན་པ་ད་ལྟ་གང་
ཡང་མཐོང་བ་མེད་པའི་ཕྱིར། དེས་ན་དེ་ཉིད་ཀྱང་སྐྱེས་བུས་མ་བྱས་པར་འགྱུར་རོ། །གཞོན་ནུ་འབྱུང་པ་ལ་སོགས་པའི་གཞུང་དེ་དག་ད་ལྟ་འདོན་པ་པོ་རྣམས་ལ་འདོན་པ་པོ་གཞན་སྔོན་དུ་འགྲོ་དགོས་ཀྱང་སྐྱེས་བུས་བྱས་པ་ཡིན་པ་ངེས་
ན། འདོན་པ་པོ་ཡིན་པའི་རྟགས་མ་ངེས་པར་མ་ཟད། གཞུང་དེ་དག་དང་རང་བཞིན་མཚུངས་པའི་རྟགས་ཀྱིས་རིག་བྱེད་ཀྱི་ངག་སྐྱེས་བུས་བྱས་པ་གྲུབ་བོ་ཞེས་སྟོན་པ་ནི། རྩོམ་པ་པོ་སྐྱེས་བུ་རྒྱུར་ཡོད་པ་དངོས་སུ་ད་ལྟ་མ་མཐོང་བ་ཅན་གྱི་རིག་
བྱེད་ཀྱི་ངག་གཞན་ཡང་ཆོས་ཅན། རང་རྒྱུ་སྐྱེས་བུ་དེ་ལས་འགྱུར་བའམ་སྐྱེས་པར་ཡང་དག་པར་ཤེས་ཏེ། སྐྱེས་བུས་བྱས་པར་མཐུན་སྣང་དུ་གྲུབ་པའི་གཞོན་ནུ་འབྱུང་བའི་གཞུང་གི་ངག་ཚིག་དག་དང། ངག་ཚིག་རང་བཞིན་དུ་མཚུངས་
པའི་ཕྱིར། ཁྱབ་པ་ཡོད་དེ། མེ་དང་བུད་ཤིང་བཞིན་དུ་འབྲས་བུའི་རིགས་གང་རྒྱུའི་རིགས་གང་ལས་གྲུབ་པའི་འབྲས་བུ་དེ་དང་རང་བཞིན་ཁྱད་པར་མེད་པའི་དངོས་པོ་ཡིན་ན། རྒྱུའི་རིགས་དེ་འདྲ་ལས་གྲུབ་དགོས་པའི་ཕྱིར། དེ་དག་གི་དོན་བསྡུ་བ་

[168B] རྟགས་མི་མཐུན་ཕྱོགས་ལས་ལྡོག་པའི་ཁྱད་པར་དག་ནི་བསྟན་པར་ད་ལྟ་རིག་བྱེད་བྱེད་པ་པོར་གྲགས་པའི་དབྱིག་གི་སྙིང་པོ་སོགས་དེ་ལ་ཆོས་ཅན། རིག་བྱེད་འདོན་པ་པོ་གཞན་སྔོན་དུ་སོང་སྟེ། འདོན་པ་པོ་སྔ་མའི་འབྲས་བུར་གྱུར་པའི་ད་ལྟ་རིག་བྱེད་འདོན་
པ་པོ་རྣམས་དང། འདོན་པ་པོ་ཡིན་པར་མཚུངས་པར་མཐོང་བའི་ཕྱིར། ཞེས་པའི་གཏན་ཚིགས་རབ་ཏུ་སྤྲོས་པ་གང་ཡིན་པ་དེ་དག་ཐམས་ཅད་རྟགས་འཁྲུལ་བ་ཅན་ཡིན་ནོ། །ཡང་ན་རིག་བྱེད་ཀྱི་ཡི་གེ་དེ་ལ་སྐྱེས་བུའི་འབྲས་བུ་འཇིག་རྟེན་པའི་ཡི་གེ་
དག་དང་རང་བཞིན་མཚུངས་པ་དེ་མཐོང་བའི་ཕྱིར་ན། སྐྱེས་བུས་བྱས་མ་བྱས་ཀྱི་ཁྱད་པར་དག་ནི་བསྟན་པར་མི་ནུས་པ་དེ་དག་སྐྱེས་བུས་མ་བྱས་པར་སྒྲུབ་པའི་གཏན་ཚིགས་རབ་ཏུ་སྤྲོས་པ་གང་ཡིན་པ་དེ་དག་ཐམས་ཅད་རྟགས་འཁྲུལ་པ་ཅན་ཡིན་
ནེ། །དེ་ཡང་རིག་བྱེད་པ་དགེ་ཡི་གེ་རྟག་པར་འདོད་པའི་རྒྱུ་དག་ནི། ཡི་གེའི་སྐད་དོད་ཨཀྵར་ཞེས་པ་འགྱུར་མེད་ལ་འཇུག་པས། དེའི་དོན་ངོ་བོ་མི་འགྱུར་བ་ལ་བསམས་ནས་ཡི་གེ་མི་འགྱུར་པའི་རྟག་པར་འདོད་པ་ཡིན་ལ། རང་ལུགས་ལ་
ཡི་གེའི་གདངས་ཀྱི་རྣམ་པ་རིགས་གཞན་དུ་མི་འགྱུར་བ་ཡིན་ཏེ། མེའི་རང་བཞིན་ཚ་བ་ལས་མི་འགྱུར་ཞེས་བྱ་བ་ལྟ་བུའོ། གཉིས་པ་ཐོག་མེད་དུ་གྲུབ་ཀྱང་མ་བྱས་པར་མི་འགྲུབ་པ་ནི། རིག་བྱེད་རྣམ་པ་ཀུན་ཏུ་ཐོག་མ་མེད་པར་གྲུབ་པར་གྱུར་དུ་
ཚུག་མོད། དེ་ལྟ་ན་ཡང། དེ་ཙམ་གྱིས་སྐྱེས་བུ་མིན་པ་ཁོ་ན་ལ་བརྟེན་པ་ཅན་དུ་འགྲུབ་པ་མིན་ཏེ་ཐོག་མ་མེད་པ་ཙམ་གྱིས་སྐྱེས་བུས་མ་བྱས་པར་འགྲུབ་ཅིང། བྱེད་པ་པོ་མི་དྲན་པ་ཙམ་གྱིས་ཐོག་མེད་དུ་འགྲུབ་ན་དེའི་ཕྱིར་སྐྱེས་བུས་མ་བྱས་

[169A]༄༅། །པ་ཉིད་ཀྱིས། འཇིག་རྟེན་པའི་ཐ་སྙད་གཞན་ཡང་མི་ལ་མི་བརྟེན་པར་འགྱུར་ཏེ། འདི་ལྟར་ཀླ་ཀློ་སག་པོས། མ་བག་མར་ལེན་པའི་བསྟན་བཅོས་དང། ཐམས་ཅད་ལ་སྐུར་བ་འདེབས་པ་མེད་པར་སྨྲ་བའི་རྒྱད་བན་ལ་སོགས་
པའི་ཐ་སྙད་ཀྱང་ཆོས་ཅན། སྐྱེས་བུས་མ་བྱས་པ་དེ་བཞིན་དུ་འགྱུར་བར་ཐལ། ཐོག་མ་མེད་པའི་ཐ་སྙད་ཡིན་པའི་ཕྱིར་ནའོ། །རྟགས་ཀྱང་ཁས་ལེན་དགོས་ཏེ། སྔོན་མ་སྔོན་མས་འདུས་བྱས་པའི་རྒྱུ་ལས་འཇུག་པ་ཡུན་ཆེས་རིང་དུ་ལོན་པ་ཡིན་པས་
དང་པོར་བྱེད་པ་པོ་འདི་ཡིན་ནོ་ཞེས་མི་དྲན་པའི་ཕྱིར་རོ། །གསུམ་པ་མ་བྱས་པར་གྲུབ་ཀྱང་བདེན་པའི་དོན་ཅན་དུ་མི་འགྲུབ་པ་ནི་གལ་ཏེ་ཀླ་ཀློ་ལ་སོགས་པའི་ཐ་སྙད་དེ་འདྲ་ཡང་སྐྱེས་བུས་མ་བྱས་པ་ཉིད་དུ་གྲུབ་ན་ནི། སྐྱེས་བུས་མ་བྱས་པར་གྲུབ་
པ་ལ་ཡོན་ཏན་ཅི་ཞིག་ཡོད་དེ་བདེན་པའི་དོན་ཅན་དུ་འགྲུབ་པ་ཡོན་ཏན་ཅིའང་མེད་པར་ཐལ། ལོག་པའི་ཐ་སྙད་དེ་ལྟ་བུ་ཡང་སྐྱེས་བུས་མ་བྱས་པ་ཡིན་པའི་ཕྱིར་རོ། །དེར་མ་ཟད་རིག་བྱེད་ཀྱི་ཚིག་ཆོས་ཅན། ཁྱོད་བརྗོད་བྱའི་དོན་མཐའ་
གཅིག་ཏུ་ངེས་པ་ལ་ཐེ་ཚོམ་དག་ཀྱང་སྐྱེད་པ་ཡིན་པར་ཐལ། འཆད་པ་པོ་མི་མཐུན་པ་དུ་མའི་འདུ་བྱེད་ཀྱི་ཁྱད་པར་རྣམས་ལས་དོན་གྱི་ཁྱད་པར་འདི་འདྲ་བ་དུ་མ་ལ་སྦྱོར་བ་མཐོང་བའི་ཕྱིར། ཞེས་པ་ནི། ཁྱེད་རང་རིག་བྱེད་འཆད་
པ་རྣམས་ཀྱིས་རིག་བྱེད་ཀྱི་ཚིག་རེ་རེ་ཡང་དོན་མི་འདྲ་བ་དུ་མ་ལ་སྦྱོར་བར་མཐོང་བ་འདི་ཉིད་ཀྱིས། རིག་བྱེད་ཀྱི་དོན་མཐའ་གཅིག་ཏུ་ངེས་པ་ལ་ཐེ་ཚོམ་སྐྱེད་པ་ཡིན་ནོ་ཞེས་བྱ་བའི་དོན་ཏོ། །གཉིས་པ་རིག་བྱེད་སྐྱེས་བུས་མ་བྱས་པ་དགག་པ་ལ་

[169B] རིག་བྱེད་ཀྱི་ངག་མ་བྱས་པ་དགག་པ་གཉིས། དང་པོ་ནི། རིག་བྱེད་ཀྱི་ཡི་གེ་ཨ་ལ་སོགས་པ་རྣམས་ཆོས་ཅན། ཁྱོད་སྐྱེས་བུས་མ་བྱས་པར་སྒྲུབ་པར་བྱེད་ན་དེའི་འབྲས་བུ་སྐྱེས་བུས་མ་བྱས་པ་ཉིད་དུ་སྒྲུབ་
པར་ཅི་ལྟར་འགྱུར་ཏེ་མི་འགྱུར་པར་ཐལ། གཞན་འཇིག་རྟེན་གྱི་ཡི་གེ་ཨ་ལ་སོགས་པ་རྣམས་དང་སྐྱེས་བུས་བྱས་པར་ཁྱད་པར་མེད་པའི་ཕྱིར། གཉིས་པ་རིག་བྱེད་ཀྱི་ངག་མ་བྱས་པ་དགག་པ་ལ། ཡི་གེ་ལས་རྫས་ཐ་དད་པའི་མ་བྱས་པའི་དག་
དགག་པ་དང། ཡི་གེའི་གོ་རིམས་ཁྱད་པར་ཅན་མ་བྱས་པའི་ངག་ཡིན་པ་དགག་པའོ། །དང་པོ་ལ་རྟགས་དགོད། ཕྱོགས་ཆོས་སྒྲུབ་པའོ། །དང་པོ་ནི། རིག་བྱེད་ཀྱི་ངག་ནི་ཆོས་ཅན། རིག་བྱེད་ཀྱི་ཡི་གེ་ལས་རྫས་ཐ་དད་དུ་ཡོད་པ་མ་ཡིན་ཏེ། ཡོད་
ན་དེ་ལྟར་ཚད་མས་དམིགས་སུ་རུང་བ་ལས་མ་དམིགས་པའི་ཕྱིར། གཉིས་པ་ནི། རིག་བྱེད་ཀྱི་ངག་ཡི་གེ་ལས་རྫས་ཐ་དད་པ་དམིགས་ན། འདི་ལྟར། དེ་ལྟ་བུའི་ངག་དེ་ཆ་དང་བཅས་པའམ། འོན་ཏེ་ཆ་མེད་པ་ཡིན། དང་པོ་ལྟར་ན། དེའི་ཆ་རེ་རེ་ལ་དོན་སྟོན་
པའི་ནུས་པ་ཡོད་དམ་མེད། མེད་ན་རིག་བྱེད་ཀྱི་ངག་འདི་ཆོས་ཅན། ཁྱོད་བརྗོད་བྱ་ལ་རྟོགས་པ་སྐྱེད་པ་དེ་ལྟ་བུའི་དངོས་པོ་ཅན་མིན་པ་ལ་དེ་ལྟ་བུའི་དངོས་པོ་ཅན་དུ་བཏགས་པ་ཡིན་པར་ཐལ། ཁྱོད་ཡན་ལག་དུ་མའི་བདག་ཉིད་ཡིན་ཡང། ཁྱོད་ཀྱི་ཆ་ཤས་ཐ་དད་པ་དེ་རྣམས་
ལ་དོན་སྟོན་པའི་ནུས་པ་མེད་པ་ཉིད་ཡིན་པ་གང་ཞིག། ཆ་རེ་རེ་བ་རྣམས་ལ་དོན་ལྟོག་པའི་ནུས་པར་མེད་ན་དེ་རྣམས་ཚོགས་པའང་མེད་དགོས་པའི་ཕྱིར། དཔེར་ན་བྲམ་ཟེའི་ཁྱེའུ་ལ་སེང་གེ་ཉིད་བཏགས་པ་བཞིན་ནོ། །ཆ་རེ་རེ་བ་རྣམས་

[170A]༄༅། །ལ་དོན་སྟོན་པའི་ནུས་པ་མེད་ན། ཐམས་ཅད་ཚོགས་པ་ལ་ཡང་མེད་དགོས་ཏེ། མར་མེའི་སྐད་ཅིག་སྔ་ཕྱི་རེ་རེ་བ་རྣམས་ལ་སྡོང་བུ་སྲེག་པའི་ནུས་པ་མེད་ན། ཐམས་ཅད་ཚོགས་པས་བསྲེག་མི་ནུས་པ་བཞིན་ནོ། །འདི་ནི་ཆ་རེ་རེ་བ་
རྣམས་ལ་དོན་སྟོན་པའི་ནུས་པ་གཏན་ནས་མེད་པ་འགོག་པ་ཡིན་ལ། གཞུང་འོག་མ་ཆ་རེ་རེས་དོན་རྫོགས་པར་སྟོན་པ་འགོག་པ་ཡིན་ནོ། །འོན་ཏེ། ངག་གི་ཆ་རེ་རེ་བ་རྣམས་ལ་དོན་སྟོན་པའི་ནུས་པ་ཡོད་དོ་ཞེ་ན། དེ་ལྟ་ན་དེའི་ཆ་ཤས་རྣམས་
ཕན་ཚུན་ལྟོས་ནས་དོན་སྟོན་པ་མི་འཐད་པར་ཐལ། རྟག་དངོས་ཡིན་པའི་ཕྱིར། དེ་བས་ན་ཕན་ཚུན་ལྟོས་མེད་དུ་དོན་སྟོན་དགོས་པའི་ཕྱིར། ཆ་ཤས་རེ་རེ་ཀྱང་དོན་རྫོགས་པར་སྟོན་པར་འགྱུར་ལ། དེ་ལྟར་ཆ་ཤས་རེ་རེས་ཀྱང་དོན་རྫོགས་
པར་སྟེན་པའི་ནུས་པ་དང་བཅས་པ་ཉིད་ནའང། རིག་བྱེད་ཀྱི་ངག་ཆོས་ཅན། ཁྱེད་ལས་རང་གི་བརྗོད་བྱ་གོ་བའི་ཆེད་དུ། ཁྱེད་ཆ་དུ་མ་ཅན་ཉིད་དུ་བཏགས་པ་ལོག་ཅིང་དོན་མེད་པ་ཡིན་པར་ཐལ། ཁྱོད་ཀྱི་ཡན་ལག་གཅིག་ནི་རྟོགས་པས་
ཀྱང་ཁྱེད་ཀྱི་ངག་གི་དོན་དག་རྫོགས་པར་རྟོགས་པར་འགྱུར་བའི་ཕྱིར། ཆ་ཤས་སྔ་ཕྱི་ཐམས་ཅད་ཅིག་ཅར་ཐོས་པ་ཡིན་པས་སྐྱོན་མེད་དོ་ཞེ་ན་ཡང། རིག་བྱེད་འཆད་པ་ཞག་དང་ལོ་དང་ཟླ་བ་ལ་སོགས་པའི་དུས་ཀྱི་ཁྱད་པར་ལ་ལྟོས་པ་མི་རུང་
བར་ཐལ། རིག་བྱེད་ཀྱི་ངག་གི་ཆ་ཤས་ཐམས་ཅད་ཅིག་ཅར་ཐོས་པས་ཁྱབ་པའི་ཕྱིར། གལ་ཏེ་རིག་བྱེད་ཀྱི་ངག་ཐམས་ཅད་ཆ་མེད་ཡིན་ནོ། ཞེ་ན། ངག་ཆ་མེད་གཅིག་ཉིད་ཡིན་ན་ཡང་དུས་ཀྱི་ཁྱད་པར་ལ་ལྟོས་པ་མི་རུང་བའི་སྐྱོན་སེན་གནས་

[170B] ཆ་ཐ་དད་མེད་པ་ལ་སྔ་ཕྱི་རིམ་གྱིས་རྟོགས་པ་མི་སྲིད་པའི་ཕྱིར། གཞན་ཡང་རིག་བྱེད་ཀྱི་ངག་ཆ་མེད་དེ་རྟག་པའང་མི་རྟག་པ་གང་ཡིན། མི་རྟག་པ་ཡིན་ན་ནི་རྒྱུ་ལས་སྐྱེ་དགོས་པས། དེ་འདོད་ན་དེ་ཆོས་ཅན། རྗོད་འདོད་ཀྱི་རྩེལ་བ་ལས་བྱུང་
བར་ཐལ། རྒྱུ་ལས་སྐྱེས་པའི་ངག་ཡིན་པའི་ཕྱིར། འདོད་ན། རིག་བྱེད་ཀྱི་ངག་དེ་ཆོས་ཅན། རྒྱུ་མཚན་ཅིས་སྐྱེས་བུ་བྱས་པ་མིན་པར་འགྲུབ་སྟེ། མི་འགྲུབ་པར་ཐལ། རྩོལ་བ་ལས་བྱུང་བ་ངག་ཡིན་པའི་ཕྱིར། ངག་དེ་རྟག་པ་ཉིད་ཡིན་ནོ་ཞེ་ན་ཡང་
ངག་དེ་ཉན་ཤེས་ཀྱིས་རྟག་པར་ནི་དམིགས་པར་འགྱུར་བར་ཐལ། དེ་ཉན་ཤེས་ཀྱིས་དམིགས་རུང་གི་རྟག་པ་གང་ཞིག་རྟག་པ་ལ་གེགས་བྱེད་པའི་འགལ་རྐྱེན་སྒྲིབ་གཡོགས་སོགས་མེད་པའི་ཕྱིར་རོ། །གལ་ཏེ་རིག་སྒྲ་རྟག་པ་ཡིན་ཀྱང་གནས་སྐབས་
འགར་མ་ཐོས་པ་དེ་འགལ་རྐྱེན་གྱིས་ནུས་པ་ཉམས་པར་བྱས་པ་མ་ཡིན་གྱི། ལྷན་ཅིག་བྱེད་རྐྱེན་ཀུན་སློང་གི་རྩོལ་བ་སྐབས་འགའ་ཞིག་ཏུ་མ་ཚང་བས་རྟག་ཏུ་ཐོས་པ་མིན་ཞེ་ན། རིག་བྱེད་ཀྱི་སྒྲ་ཐོས་པ་ཅི་ནས་བྱང་རྐྱེན་གཞན་ལ་ལྟོས་
པ་ཡིན་པ་སླ་སྟེ། རིག་བྱེད་ཀྱི་སྒྲ་ཆོས་ཅན། རྟག་པའི་རང་བཞིན་དུ་ངེས་པ་དག་ནི་འགལ་བ་ཡིན་པར་ཐལ། རྐྱེན་གཞན་ལ་ལྟོས་པའི་ཕྱིར། སླ་སྟེ་ཞེས་པ་ནི། དེ་ལྟར་ཡིན་དུ་ཆུག་མོད། ཁོ་བོ་ཅག་ཀྱང་འོག་དེ་ལ་ལྷན་ཅིག་བྱེད་རྐྱེན་མེད་དོ་
ཞེས་མི་སྨྲ་ལ། འོན་ཀྱང་ཁྱེད་ལ་ཉེས་པ་དེར་འགྱུར་རོ་ཞེས་བྱའི་དོན་ཏོ། དེ་ལྟར་རིག་བྱེད་ཀྱི་ངག་རྟག་མི་རྟག་བརྟགས་ནས་ཆ་མེད་ཡིན་པ་བཀག་ནས། ངག་དེ་ཆ་མེད་རྟག་པ་ཡིན་པས་ཁྱབ་མ་ཁྱབ་བརྟགས་ནས་དགག་པ་ནི། རིག་བྱེད་

[171A]༄༅། །དེ་དག་ཡུལ་ཐམས་ཅད་དུ་ཁྱབ་བྱེད་ཡིན་ནམ་མིན། གལ་ཏེ་དེ་དག་ཡུལ་ཐམས་ཅད་དུ་ཁྱབ་བྱེད་མིན་ནོ་ཞེ་ན། དེ་དག་རིག་བྱེད་འཆད་པ་པོའི་ཁའི་དྲུང་རང་མ་གཏོགས་པའི་ཡུལ་ཐམས་ཅད་དུ་ནི་མི་དམིགས་པར་མི་འགྱུར་བ་ཐལ་
ཡུལ་དེ་ཁོ་ནར་གནས་པའི་ཆ་མེད་རྟག་པ་ཡིན་པ་གང་ཞིག། རྣ་བའི་དབང་པོས་སྒྲ་ཕྲད་ནས་འཛིན་དགོས་པའི་ཕྱིར། རྟགས་སྔ་མ་རྣམས་ནི་གོང་ཉིད་དུ་ཁས་བླངས་ལ། ཕྱི་མ་སྤྱོད་པ་པ་རང་ཉིད་ཀྱི་གྲུབ་པའི་མཐའ་ལས་བླངས་སོ། །གལ་ཏེ་
ངག་དེ་ཡུལ་དུས་ཐམས་ཅད་དུ་རྟག་ཏུ་ཁྱབ་པར་ཡོད་དོ་ཞེ་ན། རིག་བྱེད་ཀྱི་སྒྲ་ཐམས་ཅད་རྣ་བའི་དབང་པོ་མ་ཉམས་པའི་སྐྱེས་བུ་ཐམས་ཅད་ཀྱིས་གཅིག་ཅར་ཐོས་ཤིང་དམིགས་པ་དག་ཏུ་འགྱུར་བར་ཐལ། ཉན་ཤེས་ཀྱི་གཟུང་དོན་གང་
ཞིག། རྟག་ཏུ་ཡུལ་ཐམས་ཅད་ལ་ཁྱབ་པར་ཡོད་པའི་ཕྱིར། གལ་ཏེ་འཆད་པ་པོའི་ཁྱད་པར་གྱིས་ཐོས་རུང་དུ་འདུས་བྱས་པའི་རིག་བྱེད་ཀྱི་ངག་ཉན་ཤེས་ཀྱིས་དམིགས་པ་ཡིན་གྱི། དེ་ལས་གཞན་པ་དག་དམིགས་པ་མིན་པས་སྐྱོན་མེད་
དོ་ཞེ་ན། དེ་ལྟ་ན་ཡང་རིག་བྱེད་ཀྱི་ངག་ཆོས་ཅན། རྐྱེན་གང་གིས་ཀྱང་འདུ་བྱེད་པར་འགྱུར་བ་མི་འཐད་པར་ཐལ། འགྱུར་མེད་ཡིན་པའི་ཕྱིར། གལ་ཏེ་རྣ་བའི་དབང་པོ་རིག་བྱེད་ཀྱི་ངག་ཐོས་རུང་དུ་རྐྱེན་གྱིས་ལེགས་པར་འདུས་བྱས་པ་དེས་ཐོས་
པར་འགྱུར་བ་ཡིན་གྱི། གཞན་གྱིས་ཐོས་པ་མིན་པས་ཐམས་ཅད་ཀྱིས་ཐོས་པར་ཐལ་བའི་སྐྱོན་མེད་དོ་ཞེ་ན། རྣ་བའི་དབང་པོ་དེ་ལྟར་རྐྱེན་གྱིས་འདུས་བྱས་པ་ཡིན་ན། དེས་ཀྱང་རིག་བྱེད་མ་ལུས་པ་ཅིག་ཅར་ཐོས་པར་འགྱུར་པས་ཁྱབ་

[171B] དེས་ཐོས་རུང་གང་ཞིག་ཡུལ་ཐམས་ཅད་ལ་ཁྱབ་པའི་རྟག་པ་ཡིན་པའི་ཕྱིར། གལ་ཏེ་རྣ་བའི་དབང་པོ་རྣམས་རིག་བྱེད་ཀྱི་ངག་རེ་རེ་ཁོ་ན་ཐོས་པར་རྐྱེན་གྱིས་ལེགས་པར་འདུ་བྱས་པའི་ཁྱད་པར་ལས་ངག་ཐོས་པའི་ནུས་པ་སོ་སོ་ཐ་དད་
པའི་ཕྱིར། དུས་གཅིག་ལ་དོན་རིག་བྱེད་ཀྱི་ངག་གཅིག་ཁོ་ན་ཐོས་པར་ངེས་པ་ཡིན་གྱི། འདུས་བྱས་པའི་རྣ་བའི་དབང་པོས་ཀྱང་ཐམས་ཅད་གཅིག་ཅར་ཐོས་པ་མིན་པས་སྐྱོན་མེད་དོ་ཞེ་ན། ཞེས་པ་སྟེ། དེ་ཡང་དུས་གཅིག་ལ་རིག་བྱེད་ཀྱི་སྒྲ་
གཅིག་ཁོ་ན་ཐོས་པར་རྣ་བའི་དབང་པོ་རྐྱེན་གྱིས་འདུ་བྱེད་པས་ཁྱབ་ཅེས་བྱ་བའི་དོན་ཏོ། །དེ་ལྟ་ན་རིག་བྱེད་ཀྱི་སྒྲ་ཡི་ཚོགས་པ་དུ་མའི་ཅ་ཅོས་དུས་གཅིག་ཏུ་ཇི་ལྟར་ཡང་ཐོས་པར་འགྱུར་པ་མི་སྲིད་པར་ཐལ། རྣ་བའི་དབང་པོས་རིག་བྱེད་ཀྱི་
སྒྲ་དུས་གཅིག་ཏུ་རེ་རེ་ཁོ་ན་ཐོས་པར་ངེས་པའི་ཕྱིར། འདོད་ན་རིག་བྱེད་འདོན་པ་པོ་བདུན་ཚར་དུ་དངར་བའི་གན་དུ་ཡིད་གཏད་ནས་འདུག་ཀྱང་དྲུག་གི་སྒྲ་གཏན་ནས་ཚོར་མི་སྲིད་པར་ཐལ་ལོ། །དེ་ལ་གལ་ཏེ་བརྗོད་བྱ་མི་སྟོན་པའི་སྒྲ་
ཙམ་ཡན་གར་བ་དུ་མ་དུས་གཅིག་ཏུ་ཐོས་པར་འགྱུར་བ་ཡིན་གྱི། རྗོད་བྱེད་དུ་མ་ཐོས་པ་མིན་ནོ་ཞེ་ན། དེའི་ཚེ། རིག་བྱེད་ཀྱི་སྒྲ་ཙམ་ལས་རྫས་ཐ་དད་པའི་རིག་བྱེད་ཀྱི་རྗོད་བྱེད་ཡོད་ཅེས་བྱ་བ་འདི་ལ་ཤིན་ཏུ་ཆེས་ཁྱོད་རང་དད་པར་
བྱ་བ་ཙམ་ཡིན་གྱི། རིགས་པས་གྲུབ་པ་མ་ཡིན་ཏེ། དེ་ཡོད་ན་དམིགས་སུ་རུང་བ་ལས་སྒྲ་ཙམ་ལས་རྫས་ཐ་དད་པའི་རྗོད་བྱེད་མ་དམིགས་པའི་ཕྱིར་རོ། །མ་གྲུབ་པོ་ཞེ་ན། དེ་ལྟ་ན། སྒྲ་གཞན་དག་ནི་མི་འདོན་པར་གནས་ནས་

[172A]༄༅། །རིག་བྱེད་གཅིག་གཅིག་འདོན་པ་ན་ཡང་དེའི་སྒྲ་ལས་ཐ་དད་པར་དེའི་རྗོད་བྱེད་ཉན་ཤེས་ཀྱིས་ཐོས་དགོས་པ་ལ། དེ་ལས་ཐ་དད་པའི་རྗོད་བྱེད་ཇི་ལྟར་ཐོས་པ་ཡིན་ཏེ་མི་ཐོས་པ་མྱོང་པས་གྲུབ་པའི་ཕྱིར་རོ། །ཡང་
ན་ཇི་ལྟར་སྒྲ་ཙམ་རྫས་ཐ་དད་དུ་མ་ཡང་ཇི་ལྟར་རྟོགས་པར་འགྱུར་ཏེ་ཅིག་ཅར་རྟོགས་པ་མི་འཐད་པར་ཐལ། རྣ་བའི་དབང་པོས་དུས་གཅིག་ཏུ་སྒྲ་རེ་རེ་ཁོ་ན་ཐོས་པར་ནུས་པ་ངེས་པའི་ཕྱིར། དེས་ན་སྒྲ་ཙམ་དང་རྗོད་བྱེད་རྫས་ཐ་དད་
དུ་ཁས་བླངས་ཀྱང། ཅ་ཅོ་ཇི་ལྟར་ཐོས་པར་འགྱུར་ཞེས་པའི་སྐྱོན་ལས་གྲོལ་བར་མི་འགྱུར་ཞེས་བྱ་བའི་དོན་ཏེ། །གལ་ཏེ་སྒྲ་ཙམ་ལས་རྫས་ཐ་དད་པའི་རྗོད་བྱེད་ཡོད་དེ། སྒྲ་ཙམ་གྱི་ཆ་རེ་རེས་དོན་སྟོན་མི་ནུས། སྔ་ཕྱི་ལྷན་ཅིག་ཏུ་ཚོགས་
པ་ཡང་མི་སྲིད་པས་སོ། །དེས་ན་སྒྲ་ཙམ་གྱིས་དོན་སྟོན་མི་ནུས་པས་སྔ་ཕྱིའི་གོ་རིམས་མེད་པའི་རྗོད་བྱེད་ཀྱིས་དོན་སྟོན་པ་ཡིན་ལ། དེ་ལྟ་བུའི་རྗོད་བྱེད་དེ། གོ་རིམས་ཅན་གྱི་སྒྲ་ཙམ་གྱིས་གསལ་བར་བྱ་བ་ཡིན་ནོ། ཞེ་ན། རྗོད་བྱེད་
ཀྱིས་ཀྱང་དོན་སྟོན་མི་ནུས་པར་ཐལ། ཉེས་པ་གང་དང་གང་གིས་ཀྱང་སྒྲ་ཙམ་རྗོད་བྱེད་དུ་མི་འདོད་པའི་ཉེས་པ་དེ་ཇི་ལྟར་རྗོད་བྱེད་ལ་དེ་མེད་དེ་ཡོད་པའི་ཕྱིར། འདི་ལྟར་བརྗོད་བྱེད་ཀྱིས་ཀྱང་དོན་མི་སྟོན་པར་ཐལ། ཆ་རེ་རེས་
དོན་མི་སྟོན། ཆ་སྔ་ཕྱི་ལྷན་ཅིག་ཚོགས་པ་མེད་པའི་ཕྱིར། རྗོད་བྱེད་ལ་སྔ་ཕྱི་ཆ་མེད་དོ་ཞེ་ན། རྗོད་བྱེད་ཆོས་ཅན། སྔ་ཕྱིའི་ཆ་ཡོད་པར་ཐལ། སྔ་ཕྱིའི་ཆ་དང་བཅས་པའི་སྒྲ་ཙམ་དག་གིས་གསལ་བར་བྱ་བ་ཡིན་པའི་ཕྱིར་རྟགས་

[172B] །གཉིས་པ་ཡི་གེའི་གོ་རིམས་ཁྱད་པར་ཅན་མ་བྱས་པའི་ངག་ཡིན་པ་དགག་པ་ལ། གོ་རིམས་ཡི་གེ་ལས་རྫས་གཅིག་པ་མ་བྱས་པའི་ངག་ཡིན་པ་དགག་པ་དང། ཡི་གེ་གསལ་བའི་གོ་རིམས་མ་བྱས་པའི་ངག་ཡིན་
པ་དགག་པ་དང། ཡི་གེའི་གོ་རིམས་ཡི་གེ་ལས་རྫས་ཐ་དད་པ་མ་བྱས་པའི་ངག་ཡིན་པ་དགག་པ་དང། གོ་རིམས་སྐྱེས་བུ་ལ་བརྟེན་པར་བསྟན་པས་དོན་བསྡུ་བའོ། །དང་པོ་ནི། གལ་ཏེ་ཡི་གེའི་རིམ་པ་ཁྱད་པར་ཅན་སྐྱེས་བུས་མ་བྱས་
པའི་ངག་ཡིན་ནོ་ཞེ་ན། ཡི་གེའི་གོ་རིམས་རྟག་པ་དེ་ཉིད་ཡི་གེ་རྟག་པ་ཆ་མེད་དེ་རྣམས་དང་རྫས་གཅིག་ན་གཅིག་ཡིན་དགོས་ལ། དེ་ལྟ་ན་ཡི་གེའི་གོ་རིམས་ཆོས་ཅན། ཁྱོད་མ་བྱས་པའི་ངག་མིན་པར་ཐལ། ཡི་གེ་རྣམས་ལས་ཆ་ཐ་དད་
མེད་པའི་ཕྱིར། གཞན་ཡང་ཡི་གེའི་གོ་རིམས་སྐྱེས་བུས་མ་བྱས་པའི་ངག་ཡིན་ན། རིག་བྱེད་ཀྱི་ཡི་གེའི་གོ་རིམས་མཐའ་གཅིག་ཏུ་ངེས་དགོས་པ་ལ། རིག་བྱེད་ཀྱི་ཡི་གེའི་གོ་རིམས་དེ་དག་མཐའ་གཅིག་ཏུ་རྣམ་པར་བཞག་པའང་
མེད་དེ། དེ་ལྟ་ན་འཆད་པ་པོ་རྣམས་ཀྱི་འདོད་པས་གོ་རིམས་གཞན་དང་གཞན་དུ་བསྒྱུར་ནུས་པ་ནི་འགལ་བའི་ཕྱིར་རོ། གཞན་ཡང་ཁས་བླངས་འགལ་བའི་ཉེས་པར་ཡང་འགྱུར་ཏེ། འདི་ལྟར་ཁྱོད་ཀྱིས་རིག་བྱེད་ཀྱི་ཡི་གེ་ཡུལ་ཐམས་
ཅད་དུ་ཁྱབ་པ་དང། དུས་ཐམས་ཅད་དུ་ཡོད་པའི་ཆ་མེད་རྟག་པར་བརྗོད་ཅིང་ཁས་བླངས་པའི་ཕྱིར། དེ་ལྟར་ཡིན་ན་ཡི་གེ་ལ་ཡུལ་དང་དུས་ཀྱི་གོ་རིམས་མེད་དགོས་ལ། སླར་ཡང་ཡི་གེའི་གོ་རིམས་ངག་ཡིན་པར་ཁས་བླངས་པས་

[173A]༄༅། །སོ། །ཉེས་པ་དེ་སྤང་པར་འདོད་ནས་ཡི་གེ་མི་རྟག་པ་དང་ཁྱབ་བྱེད་མ་ཡིན་པར་འདོད་པ་ན། སྐྱེས་བུས་མ་བྱས་པར་ཁས་བླངས་ནས། མི་རྟག་པ་དང་ཡུལ་ཐམས་ཅད་དུ་ཁྱབ་བྱེད་མ་ཡིན་པར་འདོད་པའི་སྐྱོན་ཡང་
སྔར་མི་རྟག་ན་ནི། ཞེས་སོགས་སུ་བརྗོད་ཟིན་པ་ཡིན་ནོ། །གཉིས་པ་ཡི་གེ་གསལ་བའི་གོ་རིམས་མ་བྱས་པའི་ངག་ཡིན་པ་དགག་པ་ནི། གལ་ཏེ་ཡི་གེ་གྲུབ་ཟིན་རྐྱེན་གྱིས་གསལ་བའི་རིམ་པ་མ་བྱས་པའི་ངག་ཡིན་ནོ་ཞེ་ན། ཞེས་
པ་སྟེ། འདི་ནི་སྔར་ཡི་གེ་རང་གི་གོ་རིམས་ངག་ཡིན་པ་བཀག་པའི་སྐྱོན་སྤོང་ཡིན་ནོ། །ཡི་གེ་ལྕེ་རྐན་ལ་སོགས་པས་གསལ་བར་བྱས་པའི་རིམ་པའང་མ་བྱས་པས་ངག་མིན་ཏེ། རྟག་པ་ལ་རྐྱེན་གྱིས་གསལ་པའི་བྱེད་པ་སྔར་
ཚད་མས་བསལ་ཟིན་པའི་ཕྱིར་རོ། དེ་ལྟར་ཡི་གེ་རྟག་པ་ཡིན་ན། དེ་རྐྱེན་གྱིས་གསལ་བར་བྱས་པའི་གོ་རིམས་ངག་ཡིན་པ་མི་འཐད་པར་བསྟན་ནས། རྩོལ་བ་སོགས་ཀྱིས་གསལ་བར་བྱས་པའི་གོ་རིམས་དེ་དག་ཡིན་ན་
ངག་མ་བྱས་པའང་འགལ་བར་བསྟན་པ་ནི། རིག་བྱེད་ཀྱི་ཡི་གེའི་གོ་རིམས་ཆོས་ཅན། འབྲས་བུ་ཡིན་པར་ཐལ། བྱེད་པ་ལྕེ་རྐན་ལ་སོགས་པ་རྣམས་ཀྱི་བྱ་བ་ཉིད་ལས་གསར་དུ་གྲུབ་པ་ཡིན་པའི་ཕྱིར། གལ་ཏེ་ལྕེ་རྐན་ལ་
སོགས་པས་ཡི་གེའི་གོ་རིམས་སྔར་མེད་གསར་དུ་བསྐྱེད་པ་མིན་གྱི། སྔར་ཡོད་ཀྱི་གོ་རིམས་གསལ་བར་བྱེད་པ་ཡིན་པས་འབྲས་བུར་འགྱུར་མི་དགོས་སོ་ཞེ་ན། སྤྱིར་གསལ་བྱ་གསལ་བྱེད་ཀྱི་རྒྱུ་འབྲས་སུ་འགྱུར་བའི་ཚུལ་ནི་

[173B] གསལ་བྱ་དེའི་རིགས་འདྲ་སྔར་ནས་གྲུབ་ཟིན་པའི་དོན་ལ་གསལ་བྱེད་རང་ཉིད་ཀྱང་རང་འཛིན་ཤེས་བས་མཐོང་བར་གྱུར་པའི་སྒོ་ནས། གཞན་གསལ་བྱ་དེ་རིགས་འདྲ་ཕྱི་མ་རྣམས་རང་འཛིན་དབང་བློའི་གཟུང་དོན་གྱི་རྒྱུ་འགྱུར་
པར་སྐྱེད་པར་བྱེད་པ་ནི་གསལ་བྱེད་དུ་འདོད་དེ། དཔེར་ན་མུན་ཁུང་ན་རིགས་འདྲ་སྔ་མ་གྲུབ་ཟིན་ནས་ཡོད་པའི་བུམ་གཟུགས་ཕྱི་མ་སྒྲོན་མེས་མིག་ཤེས་ཀྱིས་མཐོང་རུང་དུ་སྐྱེད་པ་བཞིན་ནོ། །དེ་ལྟར་ཡིན་པ་ལས་གཞན་དུ་རིགས་
འདྲ་སྔར་མེད་གསར་དུ་སྐྱེད་པར་བྱེད་པ་ཡིན་ནའང། དངོས་པོ་རྣམས་ཀྱི་ངོ་བོ་གསར་དུ་སྐྱེད་པར་བྱེད་པ་པོའི་ཉེར་ལེན་གྱི་རྒྱུ་ལས་གསལ་བྱེད་ཀྱི་རྒྱུ་འདི་ཁྱད་པར་ཅི་ཞིག་ཡོད་ཅེས་པ་འདིས་གསལ་བྱེད་ཀྱི་རྒྱུ་ཡིན་ན། གསལ་བྱེད་སྔར་
ནས་གྲུབ་ཟིན་པའི་རིགས་འདྲ་སྔ་མའི་ཉེར་ལེན་དང་ཁོས་ལྷན་ཅིག་བྱེད་རྐྱེན་བྱས་པ་ལ་བརྟེན་ནས་རང་འཛིན་མིག་ཤེས་སོགས་ལ་སྣང་རུང་དུ་བསྐྱེད་པ་ཞིག་དགོས་ལ། རིགས་འདྲ་སྔར་མེད་གསར་དུ་སྐྱེད་པར་བྱེད་ན་སྐྱེད་བྱེད་
ཀྱི་རྒྱུ་ཉེར་ལེན་ཐམས་ཅད་གསླ་བྱེད་ཀྱི་རྒྱུར་ཐལ་བར་འགྱུར། ཞེས་བསྟན་པ་ཡིན་ནོ། །ཊཱིཀ་བྱེད་གང་དག་གཞུང་འདིས་གསལ་བྱ་གསལ་བྱེད་དུས་མཉམ་དུ་བསྟན་པ་ཡིན་ནོ། །ཞེས་འདོད་པ་དེ་དག་གིས། དོན་གཞན་ཕན་མི་འདོགས་
པའི་གསལ་བྱ་གསལ་བྱེད་ལན་མང་དུ་བཀག་པ་དང། བྱེད་པ་པོ་ཡང་རྒྱུ་རུ་འདོད། ཅེས་སོགས་ཡིད་ལ་མ་བཞག་པར་བྱུང་རྒྱལ་དུ་བྲིས་པར་ཟད་དོ། །དེས་ན་གཞུང་འདིས་གསལ་བྱེད་ཡིན་ན། རིགས་འདྲ་སྔ་མ་སྔར་ནས་

[174A]༄༅། །གྲུབ་ཟིན་པའི་རིགས་འདྲ་ཕྱི་མ་ཞིག། ལྷན་ཅིག་བྱེད་རྐྱེན་དང་གསལ་བྱེད་དུ་འགྱུར་བས་ཁྱབ་ཅེས་སྟོན་པ་ཡིན་ནོ། །སྤྱིར་དེ་ལྟར་ཡིན་པ་ལ། རིག་བྱེད་ཀྱི་ངག་དང་ལྕེ་རྐན་སོགས་ལ་ཚུལ་དེ་མི་རུང་ངོ་ཤེས་སྟོན་པ་
ནི། རིག་བྱེད་ཀྱི་ངག་ཆོས་ཅན། ཁྱོད་ལྕེ་རྐན་སོགས་ཀྱི་འབྲས་བུ་ཉིད་ཡིན་གྱི་གསལ་བྱ་ཙམ་མ་ཡིན་ཏེ། ཁྱོད་ཀྱི་རིགས་འདྲ་སྔ་མ་བྱེད་པ་ལྕེ་རྐན་ལ་སོགས་པ་རྣམས་ཀྱི་ཚོགས་པ་ཡི་བྱ་བ་ལས་ནི་ངེས་པར་ཡང་སྔར་མེད་གསར་དུ་བྱུང་
བར་དམིགས་པའི་ཕྱིར། ཁྱབ་ཏེ་གསལ་བྱེད་ལ་གསལ་བྱ་དེའི་རིགས་འདྲ་སྔ་མ་སྔར་མེད་གསར་དུ་སྐྱེད་པ་དེ་མི་སྲིད་པའི་ཕྱིར། གལ་ཏེ་ཁྱོད་ཀྱི་ལུགས་ལ། གསལ་བྱེད་ཀྱི་ཚུལ་དེ་ལྟར་མི་འདོད་པར་ལྕེ་རྐན་སོགས་ཀྱིས་སྒྲ་དེའི་
ངོ་བོ་ཐོས་པའི་སྒྲིབ་བྱེད་དང་བྲལ་བར་བྱས་པ་ཙམ་གསལ་བར་བྱས་པའི་དོན་ཡིན་དོ་ཞེ་ན། རིགས་འདྲ་ཐོས་པའི་སྒྲིབ་བྱེད་དང་བྲལ་ཙམ་ཆོས་ཅན། ཁྱོད་ལ་ལྕེ་རྐན་ལ་སོགས་པའི་བྱེད་པའི་ཚོགས་ཀྱི་ནུས་པ་དེ་འཇུག་རུང་གུ་འགྱུར་བ་མི་
འཐད་པར་ཐལ། ཅིའི་ཕྱིར་ན། ཁྱོད་དངོས་པོར་མེད་པའི་ཕྱིར། གཞན་ཡང་རྫ་མཁན་ལ་སོགས་པ་གཞན་དག་ཀྱང་རྫ་བུམ་སོགས་ཀྱི་གསླ་བྱེད་ཙམ་ཡིན་གྱི། སྐྱེད་བྱེད་མ་ཡིན་པ་ཐོབ་པར་འགྱུར་བར་ཐལ། ལྕེ་རྐན་དོགས་ཀྱིས་
སྒྲ་སྐྱེད་པ་དང། དེ་དག་སྐྱེད་ཚུལ་ཁྱད་པར་མེད་པའི་ཕྱིར། དེ་བཞིན་དུ་ནི་འདོད་ཅིང་ཁས་ལེན་ན་སྐྱེད་བྱེད་ཀྱི་རྒྱུ་རྣམས་ཀུན་ནི་དོན་མེད་པ་ཉིད་དུ་འགྱུར་རོ། །སྤྱོད་པ་པ་ན་རེ། བྱ་བ་ལས་ནི་ངེས་པར་ཡང། དམིགས་ཕྱིར་འབྲས་བུ་ཉིད་

[174B] ཞེས་བ་དང་སྒྲ་དང་ཁྱད་པར་མེད་པའི་ཕྱིར། ཞེས་གང་སྨྲ་བ་དེ་ཐམས་ཅད་ནི་མ་གྲུབ་པ་ཡིན་ཏེ། རིག་བྱེད་ཀྱི་སྒྲ་ནི་རྟག་པ་ཡིན་པའི་ཕྱིར་རོ། །དེ་ཡང་རྟག་པའི་སྒྲུབ་བྱེད་ཀྱི་རིགས་པ་དག་ནི་འདི་ལྟར། སྔོན་མིང་དང་འབྲེལ་པར་ཡོངས་སུ་ཤེས་པ་
དེ་ཡང་ཕྲད་ཅིང་མཐོང་བར་གྱུར་པ་ན། ལྷ་སྦྱིན་དེ་ཉིད་འདི་ཡིན་ནོ། །ཞེས་ངོ་ཤེས་པ་འབྱུང་བའི་ཕྱིར་དང། སྒྲ་སྔར་ནས་ཡོད་ཡོད་པ་ཞིག་དོན་ལ་བརྡ་སྦྱོར་བ་ཡིན་པའི་ཕྱིར་སྟེ། སྟེའུ་གྲུབ་ཟིན་ཤིང་གཅོད་པའི་བྱ་བ་ལ་སྦྱོར་བ་བཞིན། ཞེས་བྱ་བ་དང་སོགས་པ་
ནོག་ལྐོག་པ་ཤལ་དང་ལྡན་པའི་རིལ་པོ་ལ། ལན་ཅིག་བ་ལང་ཞེས་བརྗོད་པ་ན། ཡིད་ཆེས་པ་སྐྱེ་བར་འགྱུར་པ་ཡིན་གྱི། སྐད་ཅིག་རེ་རེ་ཞིང་རྗོད་དགོས་པ་ལ་ལྟོས་པ་མ་ཡིན་པའི་ཕྱིར་དང། གང་གི་ཕྱིར། རིག་བྱེད་ཡང་དང་ཡང་དུ་གོམས་པར་བྱས་ཤིང་
འདྲིས་པར་བྱས་པ་ལས་བརྗོད་པ་མེད་པ་འབྱོར་བས་དོན་དང་བཅས་རྟག་ཏུ་སེམས་ལ་གནས་པའི་ཕྱིར་དང། རྟག་ཏུན་ན་བའི་དབང་པོས་གཟུང་བར་བྱ་བ་ཡིན་གྱི། དབང་པོ་གཞན་གྱིས་བཟུང་བྱ་མ་ཡིན་པའི་ཕྱིར་དང། ཕྱིས་ཡི་གེ་ཨ་རྟོགས་པ་
དང། སྔར་ཨ་རྟོགས་པ་གཉིས་གང་ཡང་ཡུལ་ཨ་གཅིག་ཉིད་ཡིན་པའི་ཕྱིར། ཞེས་བྱ་བ་ལ་སོགས་པ་སྒྲུབ་བྱེད་དུ་སྨྲ་སྟེ། ཇི་སྐད་དུ། ལན་གཅིག་འཇུག་ཕྱིར་གོམས་པའི་ཕྱིར། །ཕྱིས་ཀྱང་ཤེས་ཕྱིར་དེ་བཞིན་དུ། །མཉམ་བྱ་ཡིན་ཕྱིར་སྒྲ་ཉིད་བཞིན། སྒྲ་ནི་
རྟག་པར་ཤེས་པར་བྱ། ཞེས་སོགས་འབྱུང་བ་བཞིན་ནོ། །དེ་ལྟ་བུ་ལ་སོགས་པ་གང་ཡིན་པ་སྒྲུབ་བྱེད་དུ་འདོད་ན་ནི། རིག་བྱེད་ཀྱི་སྒྲ་རྟག་དངོས་ཡིན་པའི་སྒྲུབ་བྱེད། དེ་ཤེས་ལ་སོགས་པ་གང་སྨྲས་པ་དེ་དག་ཐམས་ཅད་མཐུན་དཔེ་ཡང་དག་མེད་པ་ཅན་

[175A]༄༅། །ཡིན་ཏེ། དངོས་མེད་ཡིན་ན། དངོས་པོ་ཡིན་པར་མི་འཐད་ལ། དངོས་པོ་རྣམས་མི་སྐད་ཅིག་གིས་ནི་འཇིག་པའི་ཕྱིར་རོ། །ཚུལ་འདིས་རིག་བྱེད་ཀྱི་སྒྲ་རྟག་དངོས་ཡིན་པར་སྒྲུབ་པའི་རྟགས་དན་པ་གཞན་ཡང་སུན་དབྱུང་བར་བྱ་སྟེ་
དེ་ཉིད་ལ་རྟགས་སུའང་བཀོད་ཀྱང་མཐུན་དཔེ་ཡང་དག་མི་རྙེད་པའི་ཕྱིར་རོ། །འདི་ལྟར་རིགས་སྒྲ་རྟག་དངོས་ཡིན་པར་སྒྲུབ་པའི་མཐུན་དཔེ་ཡང་དག་ཡོད་ན་དེ་སྒྲུབ་ཀྱི་བསྒྲུབ་བྱའི་ཆོས་རྗེས་སུ་འགྲོ་དགོས་ལ། དེ་ལྟ་ན་རྟག་པའང་ཡིན། དངོས་པོ་ཡང་
ཡིན་པའི་མཐུན་དཔེ་ཞིག་བཙལ་དགོས་ན་ཡང། དངོས་མེད་རྣམས་ནི་དངོས་པོ་མ་ཡིན་ལ། དངོས་པོ་རྣམས་ནི་སྐད་ཅིག་གིས་འཇིག་པས་རྟག་དངོས་ཡིན་པའི་མཐུན་དཔེ་ཡང་དག་མི་སྲིད་པའི་ཕྱིར་རོ། །ཊཱིཀ་བྱེད་གཞན་དག་རིག་བྱེད་ཀྱི་སྒྲ་
རྟག་པར་སྒྲུབ་པ་ལ་རྟགས་སུ་གང་བཀོད་ཀྱང་རྟགས་ཆོས་གཉིས་ལྡན་གྱི་མཐུན་དཔེ་མི་སྲིད་ཅེས་འཆད་པ་ནི། རྣམ་པར་མ་བརྟགས་པ་ཆེན་པོ་སྟེ། དེ་ལྟར་ན་སྒྲ་རྟག་པར་སྒྲུབ་པ་ལ་མ་བྱས་པ་རྟགས་སུ་གང་བཀོད་པའི་ཚེ། འདུས་མ་བྱས་
ཀྱི་ནམ་མཁའ་མཐུན་དཔེར་བཀོད་པའི་ཚེ་ནའང་དེ་ཉིད་དེ་སྒྲུབ་ཀྱི་རྟགས་ཆོས་གཉིས་ལྡན་གྱི་མཐུན་དཔེ་མ་ཡིན་པར་ཐལ་ལོ། །དེ་འདོད་ན། མཐུན་དཔེ་ཡང་དག་ཡོད་པ། རྟགས་ཡང་དག་མ་ཡིན་པ་བུད། ཅེས་སྨྲས་ན་མ་ངེས་པ་ཅི་ཞིག་
བརྗོད་དུ་ཡོད་སྨྲོས་ཤིག། གལ་ཏེ་རིག་བྱེད་ཀྱི་ཡི་གེ་གསལ་བའི་དོན་ཡི་གེ་དང་ཡི་གེའི་གོ་རིམས་གང་ཡང་ལྕེ་རྐན་སོགས་ཀྱིས་གསལ་བར་བྱས་པ་ལ་མི་འདོད་ཀྱི་རིག་བྱེད་ཀྱི་ཡི་གེ་ཐོས་པའི་ཉན་ཤེས་ལྕེ་རྐན་སོགས་ཀྱིས་གསལ་

[175B] དེ་ལྟ་ན། ཡི་གེ་གསལ་བའི་རིམ་པ་ཉིད་མ་བྱས་པའི་ངག་ཡིན་པར་སྨྲས་པའི་ཕྱིར། རིག་བྱེད་ཀྱི་ཡི་གེ་ཐོས་པའི་ཉན་ཤེས་ཀྱི་གོ་རིམས་མ་བྱས་པའི་རྟག་པ་ཡིན་པར་འགྱུར་ལ། དེའི་
ཕྱིར་ཉན་ཤེས་དེ་དག་ཀྱང་མ་བྱས་རྟག་པར་འགྱུར་ཞིང། དེ་ལྟ་ན་རིགས་པ་མཚུངས་པའི་ཕྱིར་བློ་ཐམས་ཅད་སྐྱེས་བུ་ལ་མི་བརྟེན་པའི་རྟག་པར་འགྱུར་ལ། དེ་ལྟར་བློ་རྣམས་ནི་སྐྱེས་བུའི་རྟེན་ཅན་མིན་པའི་རྟག་པར་ཁས་ལེན་པ་ལ། ཁས་
བླངས་མངོན་སུམ་གྲགས་པ་དང། རྗེས་སུ་དཔག་པས་ཅིག་ཅར་གནོད་པ་འབབ་པར་འགྱུར་རོ། །ཇི་ལྟར་འབབ་པར་འགྱུར་ཞེ་ན། སྤྱོད་པ་བ་རང་ཉིད་ཀྱིས། བློ་ཐམས་ཅད་སྐྱེས་བུའི་ཡོན་ཏན་ཡིན་པར་གྲུབ་པའི་མཐའ་ལས་ཁས་བླངས་པ་ཡིན་ལ་
དེ་ནི་སྐྱེ་ལྡན་ཀུན་གྱི་རྒྱུ། ཞེས་པ་དང། སྲིད་པ་ཐམས་ཅད་དེ་ལས་སྐྱེ། ཞེས་པས་བློ་ཐམས་ཅད་ཀྱང་སྐྱེས་བུ་ཉི་མའི་མདོག་ཅན་གྱིས་བྱས་པར་ཁས་བླངས་པའི་ཕྱིར། འདིར་བློ་སྐྱེས་བུ་ལ་མི་བརྟེན་པར་དམ་བཅས་པ་ནི། ཁས་བླངས་
དང་འགལ་བ་ཡིན་ནོ། །ཡང་ན་སྔར་ཉེས་པ་ཆགས་སོགས་ཐམས་ཅད་སྐྱེས་བུ་ལ་བརྟེན་པར། ཉེས་རྣམས་སྐྱེས་བུ་ལ་བརྟེན་ཕྱིར། ཞེས་པ་ཉིད་དུ་ཁས་བླངས་པ་དེ་དང་ཁས་བླངས་འགལ་བས་གནོད་པར་འགྱུར་བ་ཡིན་ནོ། །བློ་ཉན་ཤེས་
མ་བྱས་པར་ཁས་བླངས་པའི་དོན་ལ། མངོན་སུམ་གྱིས་གནོད་པར་འགྱུར་ཏེ། འདི་ལྟར་དབང་ཡིད་ལ་སོགས་པ་ཚོགས་པའི་སྐབས་ལ་ལར་ཉན་ཤེས་སྐྱེ་ལ། དེ་དག་མེད་པའི་སྐབས་ལ་ལར་མི་སྐྱེ་བར་རང་རང་གི་མྱོང་བས་གྲུབ་

[176A]༄༅། །པའི་ཕྱིར་རོ། །ཉན་ཤེས་མ་བྱས་པར་ཁས་བླངས་པའི་ཐ་སྙད་ལ། རིག་བྱེད་ཀྱི་སྒྲ་ཐོས་པའི་ཉན་ཤེས་ཆོས་ཅན། སྐྱེས་བུས་བྱས་ཏེ། དབང་ཡིད་དང་ལྕེ་རྐན་གྱི་རྩོལ་བ་སོགས་ཕན་བྱེད་དུ་ཡོད་མེད་ཀྱི་རྗེས་སུ་འགྲོ་ལྡོག་
བྱེད་པ་པོ་ཡིན་པའི་ཕྱིར། ཞེས་པའི་རྟགས་ལ་བརྟེན་པའི་དངོས་པོ་སྟོབས་ཞུགས་ཀྱི་རྗེས་སུ་དཔག་པས་གནོད་པ་ཡིན་ལ། རིག་སྒྲ་ཐོས་པའི་ཉན་ཤེས་རྟག་པའི་ངག་ཏུ་ཁས་བླངས་པ་ལ། ངག་ཐམས་ཅད་འདོད་པའི་དབང་གིས་དོན་
ཐམས་ཅད་ལ་འཇུག་ཏུ་རུང་བ་ཞེས་བྱ་བ་གྲགས་པའི་རྗེས་དཔག་ཚད་མས་གྲུབ་པའི་དོན་གྱིས་གནོད་པ་ཡིན་ནོ། །འདིར་ཊཱིཀ་བྱེད་མཐའ་དག་མངོན་རྗེས་ཀྱིས་གྲུབ་པའི་དོན་རྣམས་གྲགས་པས་ཀྱང་གྲུབ་པས་ཁྱབ་པས་གྲགས་པས་གནོད་
ཅེས་འཆད་མོད། གྲགས་པ་ཞེས་པ་དེ་གྲགས་པའི་ཚད་མ་ལ་འདོད་པ་ཞིག་གམ། འོན་ཏེ་འཇིག་རྟེན་པ་དག་ལ་དེ་ལྟར་གྲགས་པ་འདོད་གྲང། དང་པོ་ལྟར་ན་དངོས་པོའི་སྟོབས་ཀྱིས་ཞུགས་པའི་དོན་ཡིན་ན། འདོད་པ་ཙམ་གྱིས་བཞག་
པའི་དོན་ཡིན་པས་ཁྱབ་པར་ཐལ། མངོན་རྗེས་ཀྱིས་གྲུབ་པའི་དོན་ཡིན་ན། གྲགས་པའི་ཚད་མས་གྲུབ་པའི་དོན་ཡིན་པས་ཁྱབ་པའི་ཕྱིར། ཚད་མ་བཞི་པ་གནོད་ཡུལ་སོ་སོར་ངེས་པར་ལེའུ་བཞི་པ་ཉིད་དུ་བཤད་པ་དང་ཡང་
ཇི་ལྟར་མི་འགལ། འོན་ཏེ་འཇིག་རྟེན་པ་དག་ལ་གྲགས་པ་ལ་དེ་ལྟར་བརྗོད་དོ་ཞེ་ན། འཇིག་རྟེན་ན་ཇི་ལྟར་གྲགས་པ་ཚད་མར་མི་བྱེད་ན་གཞན་ལའང་དེའི་གནོད་པ་སྟོན་པར་མི་འཆད་ཅིང། ཚད་མར་བྱེད་ན། ཁ་སང་གི་བུམ་པ་དེ་དེ་རིང་

[176B]མངོན་རྗེས་ཀྱིས་གྲུབ་པའི་དོན་འཇིག་རྟེན་པ་ལའང་གྲགས་པས་ཁྱབ་ན་གྲུབ་མཐའ་ལ་བློ་ཁ་ཕྱོགས་མ་ཕྱོགས་ཁྱད་མེད་པར་ཇི་ལྟར་མི་འགྱུར། འདིར་ཁས་བླངས་ཀྱི་གནོད་པ་ནི། ཁས་བླངས་སྔ་ཕྱིར་
འགལ་བའི་གནོད་པ་ཡིན་གྱི། ཁས་བླངས་པའི་ལུང་གིས་གནོད་པ་མ་ཡིན་ཏེ། བློ་སྐྱེས་བུ་ལ་མི་བརྟེན་པ་ཡིད་ཆེས་ཀྱི་བསལ་བ་ཡིན་ན། བློ་སྐྱེས་བུ་ལ་བརྟན་པ་ཤིན་ཏུ་ལྐོག་གྱུར་དུ་ཐལ་བའི་ཕྱིར་རོ། །དེ་བས་ན་གནོད་ཡུལ་སོ་སོར་བཤད་
པ་ཡང་གནས་པར་འགྱུར་རོ། །ཁས་བླངས་འགལ་བའི་གནོད་པ་དང། མངོན་སུམ་གྱི་གནོད་པ་ནི་གཞི་གཅིག་གི་སྟེང་དུ་འཇུག་པ་ཡང་མི་འགལ་ཏེ། སྔར་སྒྲ་མཉན་བྱར་ཁས་བླངས་ནས། ཁས་བླངས་དེ་ཉིད་མ་དོར་བཞིན་དུ་སྒྲ་མཉན་བྱ་མ་ཡིན་
པར་ཁས་བླངས་པ་ལྟ་བུའོ། །ཁོ་བོ་འབའ་ཞིག་གིས་ལེགས་པར་བཤད་པ་ཡིན་ནོ། །གསུམ་པ་ཡི་གེ་ལས་རྫས་ཐ་དད་པའི་ཡི་གེའི་གོ་རིམས་མ་བྱས་པའི་ངག་ཡིན་པ་དགག་པ་ནི། རིག་བྱེད་ཀྱི་ཡི་གེ་རྣམས་ལས་རྫས་ཐ་དད་པའི་
རིམ་པའང་མ་བྱས་པའི་ངག་མ་ཡིན་པར་ཐལ། ཡི་གེ་ལས་རྫས་ཐ་དད་པའི་ངག་ཡོད་པ། ངག་ནི་ཡི་གེ་ལས་ཐ་དད། ཡོད་པ་མིན་ཏེ་མ་དམིགས་ཕྱིར། ཞེས་པར་གསལ་བར་དཔྱད་ཅིང་བཀག་ཟིན་པའི་ཕྱིར། བཞི་པ་གོ་རིམས་སྐྱེས་བུ་ལ་
བརྟེན་པར་བསྟན་པས་དོན་བསྡུ་བ་ནི། དེ་ལྟར་ཡི་གེའི་གོ་རིམས་ཡི་གེ་ལས་རྫས་ཐ་དད་པ་ནི། རིགས་པ་ཡང་དག་གི་ལེགས་པར་ཁེགས་པས་ན། ཡི་གེའི་གོ་རིམས་དེ་ནི་ཡི་གེ་ལས་ཐ་དད་པར་རྟོག་པས་སྒོ་བཏགས་པ་ཙམ་ཡིན་ལ། དེ་ལྟ་

[177A]༄༅། །བས་ན་ཡི་གེའི་གོ་རིམས་ཡི་གེ་ལས་རྫས་ཐ་དད་པ་སྐྱེས་བུ་ལ་བརྟེན་པ་ཅན་མིན་པའི་ངག་རྟག་པ་ཡིན་ནོ་ཞེས་ཇི་ལྟར་དམ་བཅའ་བར་རིགས། ཊིཀ་བྱེད་གཞན་དག་ཡི་གེའི་གོ་རིམས་དེ་ནི་ཆོས་ཅན། ཇི་ལྟར་སྐྱེས་བུ་
ལ་བརྟེན་པ་ཅན་མིན་ཏེ་ཡིན་པར་ཐལ། རྟོག་པས་སྒྲོ་བཏགས་པའི་ཕྱིར། ཞེས་འཆད་མོད། རྟོག་པས་སྒྲ་བཏགས་པ་སྐྱེས་བུས་བྱས་པའི་རྒྱུ་མཚན་དུ་འགོད་པའི་རིགས་པ་ཤས་པ་ཆེས་ངོ་མཚར་རོ། །བཞི་བ་རིག་བྱེད་ཀྱི་སྒྲ་རྟག་པ་ཡིན་པ་དགག་པ་
ལ། རིག་བྱེད་ཀྱི་སྒྲ་མི་རྟག་པར་སྒྲུབ། ཚུལ་དེས་རིགས་ཅན་གཞན་ཡང་ཁེགས་པར་བསྟན་པའོ། །དང་པོ་ལ་རྩ་བ་དང་ཁྱབ་སྒྲུབ་ཀྱི་རྟགས་དགོད། དེ་ལ་གནོད་པ་སྤང་བའོ། །དང་པོ་ནི། རིག་བྱེད་ཀྱི་སྒྲ་ཆོས་ཅན། མི་རྟག་པ་ཉིད་ཡིན་ཏེ་
དངོས་པོར་ཡོད་པའི་ཕྱིར། དེའི་ཁྱབ་སྒྲུབ་པའི་ལྟོས་མེད་ཀྱི་རྟགས་བཤད་པ་ནི། དངོས་པོ་ཆོས་ཅན། ཁྱོད་ཡོད་ཙམ་ནས་འཇིག་པ་རང་ཆས་སུ་རྗེས་སུ་འབྲེལ་པ་ཅན་ཉིད་ཡིན་ཏེ། ཁྱེད་འཇིག་པ་ཕྱིས་རྒྱུ་ལ་ལྟོས་པ་མེད་པ་རང་རྒྱུ་ལས་འཇིག་
པའི་རྫས་སུ་སྐྱེས་པའི་ཕྱིར། སྔར། དངོས་པོ་ལྟོས་དང་བཅས་རྣམས་ནི། ཞེས་བྱ་བ་ལ་སོགས་པར་ཡང་ལྟོས་མེད་ཀྱི་རྟགས་འདི་བཤད་པ་མ་ཡིན་ནམ་ཞེ་ན། བཤད་མོད། འོན་ཀྱང་འདིར། ཞིག་འཇིག་གཅིག་ཏུ་འདོད་པ་དག་གི་ལོག་
རྟོག་དགག་པའི་གཞི་འདིངས་བར་བྱ་བའི་ཕྱིར་བཤད་པ་ཡིན་པས་ཟློས་པའི་སྐྱོན་ཡོད་པ་མ་ཡིན་ནོ། །རིག་བྱེད་ཀྱི་སྒྲ་རྟག་པ་ཡིན་པ་ཡང། སྔར། མི་རྟག་ན་ནི་རྩོལ་བྱུང་ཕྱིར། ཞེས་སོགས་སུ་བཀག་ཟིན་པ་མ་ཡིན་ནམ་ཞེ་ན། དེ་ནི་རིག་

[177B] ཡི་གེའམ་ངག་མ་བྱས། ངག་ཆ་བཅས་ཆ་མེད་གང་མ་བྱས། ཞེས་བརྟགས་ནས། ངག་ཆ་མེད་མ་བྱས་ན། དེ་རྟག་མི་རྟག་གང་མ་བྱས་ཞེས་བརྟགས་ནས་འགོག་པའི་ཡན་ལག་གི་རིམ་པ་ཙམ་ཡིན་གྱི་
རིག་བྱེད་ཀྱི་སྒྲ་རྟག་པ་ཡིན་པར་དམ་བཅས་པའི་རྩ་བའི་དམ་བཅའ་ལ་གནོད་པ་སྟོན་པའི་ཕྱིར་བཀོད་པ་མ་ཡིན་ལ་འདིར་ནི་དེ་འདྲ་བའི་རྩ་བའི་དམ་བཅའ་ལ་གནོད་པ་རྒྱས་པར་བསྟན་པའི་ཕྱིར་ཡིན་པས་ཁྱད་པར་ཆེན་པོ་ཡོད་དོ། །གཉིས་པ་དེ་ལ་གནོད་
པ་སྤང་བ་ལ། དངོས་པོའི་འཇིག་པ་དོན་གཞན་དགག་འཇིག་པ་དངོས་པོའི་རྫས་སུ་སྒྲུབ། ཧ་ཅང་ཐལ་བའི་ཀླན་ཀ་སྤང། རྩ་བའི་རྟགས་ལ་མ་ངེས་པ་སྤང་བའོ། །དང་པོ་ནི། མེ་ལས་ཤིང་གི་འཇིག་པ་ཤིང་ལས་དོན་གཞན་དུ་གྱུར་པ་དག་
ཕྱིས་སྐྱེ་བས་འཇིག་པ་ཕྱིས་བྱུང་གི་རྒྱུ་ལ་ལྟོས་པ་མེད་པའི་རྟགས་མ་གྲུབ་པོ་ཞེ་ན། མེས་བསྲེགས་རྗེས་སུ་ཡང་ཤིང་ནི་མཐོང་བ་ཉིད་དུ་འགྱུར་བ་ཐལ། དེའི་སྔར་མཐོང་བ་གང་ཞིག་མེས་བྱས་པའི་ཤིང་གི་འཇིག་པ་དེ་ཤིང་ལས་རྫས་གཞན་
ཡིན་གྱི། ཤིང་འཇིག་པའི་རྫས་སུ་མེད་པའི་ཕྱིར། མེས་བྱས་པའི་འཇིག་པ་དོན་གཞན་དེ་ཉིད་ཤིང་འདིའི་འཇིག་པ་ཡིན་པས། མེས་བསྲེགས་རྗེས་སུ་ཤིང་མི་སྣང་ངོ་ཞེ་ན། མེས་བྱས་པའི་འཇིག་པ་གཞན་ནི་ཆོས་ཅན། ཇི་ལྟར་གཞན་
ཤིང་གི་འཇིག་པར་འགྱུར་བ་མི་འཐད་པར་ཐལ། དེ་ལས་ཕྱིས་བྱུང་བའི་ཕྱིར། ཡང་ན་མེས་བྱས་པའི་འཇིག་པ་དེ་ཤིང་གི་འཇིག་པར་འགྱུར་པ་མི་འཐད་པར་ཐལ། དེ་གཉིས་འབྲེལ་མེད་དོན་གཞན་ཡིན་པའི་ཕྱིར། དེ་ཉིད་ཤིང་འཇིག་

[178A]༄༅། །པ་ཡིན་ཀྱང་སླ་སྟེ། ཡིན་དུ་ཆུག་མོད། མེས་བསྲེགས་རྗེས་སུ་ཅིའི་ཕྱིར་ཤིང་མི་སྣང་སྟེ་སྣང་རིགས་པར་ཐལ། མ་བསྲེགས་པའི་གོང་དུ་སྣང་བ་གང་ཞིག་བསྲེགས་ནས་མི་སྣང་བའི་རྒྱུ་མེད་པའི་ཕྱིར། འཇིག་པ་དོན་གཞན་ངོས་བཟུང་ཞིང་
ཟིལ་གྱིས་མནན་པའི་ཕྱིར་ན་སྣང་བ་མིན་ནོ་ཞེ་ན། དེ་ཡང་འཐད་པ་མིན་ཏེ། གང་གི་ཕྱིར་ན་དེ་ལྟར་ན། འཇིག་པ་དོན་གཞན་དེས་ཤིང་གི་རྫས་ཉམས་པར་མ་བྱས་ཤིང་བསྒྲིབས་པ་ཙམ་དུ་འགྱུར་བ་གང་ཞིག་འཇིག་པ་དོན་གཞན་དེ་ཡིས་ཤིང་མི་སྒྲིབ་པའི་
ཕྱིར་ཏེ། འདི་ལྟར་དེས་དེ་སྒྲིབ་པར་བྱེད་པ་ཙམ་ཡིན་ན། ཤིང་གི་འཇིག་པ་དོན་གཞན་དེ་ཆོས་ཅན། འཇིག་པ་ཅན་དུ་ཐལ། རང་རྒྱུ་ལས་སྐྱེས་པའི་ཕྱིར། མ་གྲུབ་ན། མེ་ལས་སྐྱེ་བ་ཉམས་སོ། །འདོད་ན་ཁྱོད་རང་གི་སྐད་ཅིག་གཉིས་པ་དེར་ཁྱོད་ཞིག་
པར་ཐལ་ལོ། །དེ་ལྟར་འདོད་པ་དེ་ལྟ་ན་ཡང། དུས་དེར་ཤིང་མཐོང་བར་འགྱུར་བར་ཐལ། དུས་དེར་ཤིང་མཐོང་བའི་གེགས་སུ་གྱུར་པའི་སྒྲིབ་བྱེད་འཇིག་པ་དོན་གཞན་དེ་མེད་པར་གྱུར་པ་གང་ཞིག་ཤིང་གི་སྔར་མ་ཉམས་པར་ཡོད་པའི་ཕྱིར། དཔེར་ན། བུམ་
པ་གོས་ཀྱིས་བསྒྲིབས་པར་གྱུར་བ་ལས། ཕྱིས་གོས་གསལ་བ་ན་བུམ་པ་མཐོང་བར་གྱུར་པ་ལྟ་བུའོ། །གང་དག་གཞུང་འདི་དག་གིས། རང་ལུགས་ཀྱང་རེ་ཤིག་ཞིག་འཇིག་གཅིག་ཏུ་འདོད་པའི་ཕྱོགས་ཁས་བླངས་པའི་དབང་དུ་བྱས་པར་སྨྲ་བ་ན། གཞུང་དོན་
འདི་ལྟར་འཆད་མ་ཤེས་པས་བདག་ཉིད་ཕྱོགས་སྔ་མའི་སྐབས་སུ་འཇུག་པར་བྱེད་པའོ། །ཁྱབ་པ་མེད་དེ། གལ་ཏེ་ནག་པ་སྔར་བསད་ཅིང་ཕྱིས་ནག་པའི་གསོད་བྱེད་བསད་པ་ན་བསད་ཟིན་གྱི་ནག་པ་སླར་ནག་པར་འབྱུང་བ་མིན་པ་ཇི་ལྟ་བ་བཞིན་དུ་

[178B] །འདིར་ཊཱིཀ་བྱེད་དག་གསོད་བྱེད་སྲིད་སྒྲུབ། བསད་བྱ་ནག་པ་ཞེས་ཟེར་བ་ནི། ནག་པ་དང་སྲིད་སྒྲུབ་ཅེས་ཡོངས་སུ་གྲགས་པའི་སྒྲ་ཙམ་ལ་བརྟེན་པར་
ཟད་ལ། འདིར་རྩ་འགྲེལ་གཉིས་སུ་ནག་པ་བསད་པ་དཔེར་སྨོས་པ་ནི། སྔོན་ལྷ་མིན་ནག་ཁྲ་བོ་ཞེས་བྱ་བ་ལ་ཁྱབ་འཇུག་སྐྲག་ནས་བྲོས་ཏེ། ལྷ་མ་ཡིན་ཀུན་གཏོང་ཞེས་བྱའི་ཁྲིའི་འོག་ཏུ་གབ་པ་ལས་ནག་ཁྲ་བོས་མཚོན་ཐོགས་ཏེ། དེ་ཉིད་ཀྱི་རྗེས་སུ་བསྙེགས་པ། ཀུན་
གཏོང་གིས་བདག་ཉིད་ལ་ཀླན་ཀ་ཚོལ་བར་ཤེས་ཏེ། མཚོན་བླངས་ནས་ནག་ཁྲ་བོ་ལ་བསྣུན་ནས་ཕན་ཚུན་གཅིག་གིས་གཅིག་བསད་པར་གྱུར་ཏོ། །ཞེས་སྙན་ངག་གི་བསྟན་བཅོས་དག་ལས་འབྱུང་བ་དཔེར་སྨོས་པ་ཡིན་ནོ། །དེ་ལྟ་ན་ཡང་དེ་གཉིས་དཔེ་དོན་མཚུངས་པ་མ་ཡིན་ཏེ་ནག་པའི་གསོད་བྱེད་ནི་ནག་པའི་བསད་པའམ་སྲོག་འགག་པའི་ཆ་ཉིད་མ་ཡིན་ལ། ཤིང་གི་འཇིག་པ་ནི་ཤིང་ཞིག་པའི་ཆ་ཉིད་ཡིན་པའི་ཕྱིར། ཟུར་ཕྱི་མ་མ་གྲུབ་ན། ཞིག་འཇིག་དོན་གཅིག་ཏུ་འདོད་པའི་རྩ་བའི་གྲུབ་མཐའ་ཉམས་སོ། །ཡང་ན་
དེ་གཉིས་དཔེ་དོན་མི་མཚུངས་པར་ཐལ། ནག་པ་ཤི་བའི་རྗེས་སུ་སྐྱེས་བུ་བསད་པ་དེ་ནི་ནག་པའི་གསོད་བྱེད་བསད་པ་ཉིད་མ་ཡིན་པའི་ཕྱིར་ཏེ། ནག་པའི་གསོད་བྱེད་ཡིན་ན། ནག་པའི་བསད་པ་སྐྱེད་བྱེད་ཡིན་དགོས་པས་ནག་པ་ཤི་བའི་སྔར་འགག་དགོས་
པའི་ཕྱིར། ཡང་ན་དེ་གཉིས་དཔེ་དོན་མི་མཚུངས་པར་ཐལ། གསོད་བྱེད་ཀྱི་བསད་པའི་དོན་ནི་སྲོག་ཉམས་པར་བྱས་པ་ཡིན་གྱི། སྲོག་བསྒྲིབས་པ་ཉིད་མ་ཡིན་ལ། ཤིང་གི་འཇིག་པས་ཤིང་གི་རྫས་ཉམས་པར་མ་བྱས་པར་ཤིང་བསྒྲིབས་པ་ཙམ་ཡིན་

[179A]༄༅། །པའི་ཕྱིར། ཟུར་ཕྱི་མ་ཁས་བླངས་སོ། །གཉིས་པ་འཇིག་པ་དངོས་པོའི་རྫས་སུ་སྒྲུབ་པ་ནི། དེས་ན་ཤིང་ཉིད་ཤིང་གི་འཇིག་པའི་རྫས་ཉིད་དུ་འགྱུར་དགོས་ཏེ། ཤིང་གི་འཇིག་པ་ཤིང་ལས་རྫས་གཞན་ཉིད་མ་ཡིན་པར་དེ་དང་གྲུབ་
བདེ་རྫས་གཅིག་ཡིན་པའི་ཕྱིར། ཤིང་ལས་ཕྱིས་བྱུང་གི་མེ་ལ་སོགས་པ་ཤིང་གི་འཇིག་པའི་རྒྱུ་མིན་པ་ཉིད་དུ་ཐལ། དེ་སྔོན་དུ་སོང་བ་མེད་པར་ཡང་ཤིང་གི་འཇིག་པ་འབྱུང་བའི་ཕྱིར་རོ། །གལ་ཏེ་ཤིང་གི་འཇིག་པ་ཤིང་ལས་རྫས་གཞན་དུ་མེད་ཀྱང་
དེའི་རྫས་སུ་ཡོད་མི་དགོས་ཞེ་ན། ཤིང་དང་ཤིང་གི་འཇིག་པ་ཆོས་ཅན། རྫས་གཅིག་དང་ཐ་དད་དེ་ལས་གཞན་པའི་རྣམ་པར་ཡང་མེད་པར་ཐལ། རྫས་སུ་གྲུབ་པའི་ཕྱིར། ཡང་ན་གཞུང་འདི་དག་འདི་ལྟར་འབྲེལ་བ་ཡིན་ཏེ། ཤིང་གི་འཇིག་པ་དེ་མི་
ལ་སོགས་པ་ཕྱིས་བྱུང་གི་རྒྱུས་བསྐྱེད་དགོས་ན། ཕྱིས་རྒྱུ་དེ་དག་གིས། ཤིང་གི་འཇིག་པ་ཤིང་ལས་དོན་གཞན་དུ་གྱུར་པ་སྐྱེད་དམ། ཤིང་གི་རྫས་སུ་གྱུར་པ་ཉིད་སྐྱེད་ཅེས་བརྟགས་ནས་དང་པོ་ལྟར། ཤིང་མི་འཇིག་པར་འགྱུར་རོ་ཞེས་པ་ནི། མེ་ལས་
དོན་གཞན་གྱུར་པ་དག་སྐྱེ་ན་འཇིག་པ་མེད་པའི་ཕྱིར། ཞེས་བྱ་བ་ལ་སོགས་པ་དང། གཉིས་པ་ལྟར་ན། ཤིང་གི་འཇིག་པ་ཤིང་གི་རང་རྒྱུ་ཉིད་ལས་སྐྱེས་པར་འགྱུར་ཞིང། ཕྱིས་རྒྱུ་ནི་ཤིང་གི་རྫས་སྐྱེད་བྱེད་དུ་མེད་པའི་ཕྱིར། འཇིག་པ་དེའི་རྒྱུ་མིན་
པ་ཉིད་དུ་འགྱུར་རོ། །ཞེས་པ་འཇིག་པ་གཞན་ཉིད་མ་ཡིན་ན་ཞེས་པ་ལ་སོགས་པའོ། །རྐང་པ་ཐ་མ་ནི་འདྲའོ། །གསུམ་པ་ཧ་ཅང་ཐལ་བའི་ཀླན་ཀ་སྤང་པ་ནི། འཇིག་པ་རྒྱུ་མེད་ཅན་ཡིན་ནའང། ཞེས་བྱ་བ་ལ་སོགས་པ་སྟེ། འདི་ལ་ཡང་ཀླན་ཀ་

[179B] དེའི་ལན་བསྟན་པའོ། །དང་པོ་ནི། རྩོད་པ་སྨྲ་བ་པོ་ནི། གནས་མའི་བུའི་སྡེ་པ་ལ་སོགས་པ་ཞིག་འཇིག་དོན་གཅིག་ཏུ་འདོད་པ་དག་ཡིན་ལ། རྩོད་པ་འདིའི་སྨྲ་བ་པོ་འདི་དག་ནི། བུམ་པའི་འཇིག་པ་ཞེས་པ་བུམ་པ་ཐོ་བ་སོགས་ཀྱིས་བཅོམ་
ནས་བུམ་པའི་དངོས་པོར་མེད་པར་གྱུར་པའི་ཞིག་པ་ཉིད་ལ་འདོད་ཅིང། དེ་ལྟ་བུའི་ཞིག་པ་དེ་ཡང་རྟག་པའི་རྫས་སུ་འདོད་པ་ཡིན་ནོ། །འདི་ཉིད་ཞེ་བས་ཡིད་ལ་བཟུང་ནས། རྩོད་པར་བྱེད་པ་ནི། གལ་ཏེ་བུམ་པའི་འཇིག་པ་དེ་ཕྱིས་རྒྱུ་ལ་ལྟོས་པ་
མེད་པ་ཅན་དུ་འབྱུང་བའི་བུམ་པའི་རྫས་ཡིན་ན། དེ་ལྟ་ནའང་བུམ་པའི་འཇིག་པ་བུམ་པའི་དངོས་པོར་མེད་པར་གྱུར་པའི་རྟག་རྫས་དེ་ཉིད་བུམ་པ་སྐྱེས་པའི་ཚེ་ན་ཡང་ཡོད་པའི་ཕྱིར། བུམ་པའི་དངོས་པོ་དང་བུམ་པའི་འཇིག་པའམ་བུམ་
པའི་དངོས་པོ་མེད་པའི་ཆ་དེ་དག་ལྷན་ཅིག་ཡོད་པར་འགྱུར་བས་བུམ་པ་ཡོད་པའི་ཚེ་ནའང་བུམ་པ་མེད་པར་འགྱུར་རོ་ཞེ་ན། གཉིས་པ་དེའི་ལན་བསྟན་པ་ལ། ཞིག་པ་རྟག་རྫས་ཡིན་པ་དགག་པ་དང། འཇིག་པ་དོན་གཞན་མེད་པ་ལ་རྩོད་
པ་སྤང་བ་དང། ཞིག་པ་རྒྱུ་ལས་སྐྱེ་བའི་རྩོད་པ་སྤང་བ་དང། ཚུལ་དེས་ཀླན་ཀ་གཞན་ཡང་གསལ་པར་བསྟན་པའོ། །དང་པོ་ནི། རྫ་བུམ་གྱི་ཞིག་པ་ཆོས་ཅན། རྟག་པའི་རྫས་ཉིད་ག་ལ་ཡིན་ཏེ། མ་ཡིན་པར་ཐལ། དངོས་པོར་མེད་པའི་ཕྱིར་
གཞུང་འདི་ནི་གནས་མ་བུ་པའི་སྡེ་བས་ཞིག་པ་རྟག་རྫས་སུ་ཁས་བླངས་པ་ལ་གནོད་པ་སྟེན་པ་ཡིན་གྱི། དངོས་པོར་མེད་པའི་རྒྱུ་མཚན་གྱིས་རྟག་པ་མ་ཡིན་པར་སྟོན་པ་ག་ལ་ཡིན། འདིར་གཞན་དག་དངོས་པོར་མེད་ན་རྟག་པ་མིན་

[180A]༄༅། །པར་གཞུང་འདི་དང་འདིའི་རང་འགྲེལ་གྱིས་བསྟན་པར་འདོད་པ་དག་ནི། ལོག་པའི་ལམ་ཆེན་པོ་ཡིན་ཏེ། དེ་ལྟ་ན། རྟག་པ་ཡིན་ན་བྱས་པས་མི་སྟོང་དགོས་པར་འགྱུར་བའི་ཕྱིར། བྱས་པས་སྒྲ་མི་རྟག་པར་སྒྲུབ་པའི་རྟགས་འཁྲུལ་
བར་ཐལ་བ་དང། རྟག་མི་རྟག་ཕན་ཚུན་སྤངས་པའི་དངོས་འགལ་མ་ཡིན་པར་ཐལ་བ་སོགས་གནོད་པ་མཐའ་ཡས་པ་ངག་ཐོག་ཏུ་འབབ་པར་འགྱུར་ཞིང། རྟག་ན་དངོས་པོ་ཡིན་དགོས་ན། རྟག་པ་ཤེས་བྱ་ལ་མི་སྲིད་དགོས་པར་འགྱུར་ཏེ་
ཤེས་བྱ་ལ་རྟག་དངོས་མི་སྲིད་པའི་ཕྱིར་རོ། །དེ་ལྟར་འདོད་ན། ཤེས་བྱ་ཡིན་ན་མི་རྟག་པས་ཁྱབ་པར་འགྱུར་ཏེ། རྟག་པ་ཤེས་བྱ་ལ་མི་སྲིད་པའི་ཕྱིར་རོ། །དེ་བས་ན་འདི་ལྟར། ཁས་ལེན་པ་ལས་ཐ་ཆད་པའི་གྲུབ་པའི་མཐའ་སུ་ཞིག་གིས་ལེན་
པར་འགྱུར། རང་འགྲེལ་ལས་ནི། རྟག་མི་རྟག་གི་རྫས་ཡིན་ན། དངོས་པོའི་ཆོས་ཡིན་པར་གསུངས་པ་ཡིན་གྱི། རྟག་མི་རྟག་དངོས་པོའི་ཆོས་སུ་གསུངས་པ་ག་ལ་ཡིན། དེ་ཡང་ཕྱི་རོལ་བ་དང་གནས་མའི་བུ་པ་ལ་སོགས་པ་དག་གིས་ནི། རྟག་
པ་ཞེས་བྱ་བ་མི་རྟག་པ་རྣམ་པར་བཅད་ཙམ་གྱི་མང་དགག་ལ་འཇོག་མི་ཤེས་པར། རྟག་རྒྱུའི་རྫས་རང་དབང་བ་ཞིག་ཁས་བླངས་ནས་ཡོངས་གཅོད་ཀྱི་རྟག་པར་འཇོག་པར་བྱེད་པ་ཡིན་ཅིང། གྲུབ་པའི་མཐའ་གོང་མ་མདོ་སྡེ་པ་ཡན་ཆད་དག་ནི་
མི་རྟག་པ་རྣམ་པར་བཅད་པའི་རྟག་པ་ཉིད་བཞེད་པ་ཡིན་གྱི། རྟག་པ་རང་དབང་བ་མི་བཞེད་ལ། གང་ཞིག་འདི་ལྟ་བུའི་ཁྱད་པར་ཁོང་དུ་ཆུད་པའི་སྒོ་ནས་རྣམ་པར་བཅད་པ་ཙམ་གྱི་ཚུལ་ལ་རྟག་པ་འཇོག་མི་ཤེས་པ་དེ་ནི། ཐུབ་པའི་དབང་པོའི་གསུང་

[180B] ཤིང་རྟ་ཆེན་པོ་དག་གི་གཞུང་ལས་ལོག་པའི་རྒྱུན་ཕྱོགས་སུ་གཞོལ་བར་འགྱུར་ཞིང། ཇི་སྲིད་འདིའི་མངོན་ཞེན་གྱི་དྲི་མ་འཐུག་པོ་དང་ལྡན་པ་དེ་སྲིད་དུ་ཆོས་ཀྱི་བདག་མེད་དངོས་སུ་བསྟན་པའི་སྣོད་དུ་མི་
རུང་པར་ཤེས་པར་བྱ་སྟེ། ཞིབ་པར་གཞན་དུ་བཤད་པར་བྱའོ། །གཉིས་པ་འཇིག་པ་དོན་གཞན་མེད་པ་ལ་རྩོད་པ་སྤང་པ་ནི། གལ་ཏེ་བུམ་པའི་འཇིག་པ་དོན་གཞན་མེད་ན། བུམ་པ་མི་འཇིག་པར་ཐལ་བར་འགྱུར་རོ། །ཞེ་ན། འཇིག་པ་དོན་
གཞན་མེད་པ་ལ་དངོས་པོ་འཇིག་པ་མེད་པར་ཐལ་བར་འགྱུར་བ་མི་རུང་སྟེ་གང་གི་ཕྱིར་ན། དངོས་པོ་རྣམས་འཇིག་པ་དོན་གཞན་དང་ལྡན་པ་ཡིས་འཇིག་པ་དག་ནི་མི་འདོད་ཀྱི་རང་ཉིད་རང་རྒྱུ་ལས་འཇིག་པའི་ངོ་བོར་སྐྱེས་པར་འདོད་པའི་
ཕྱིར་རོ། །གལ་ཏེ་དངོས་པོ་དང་དེའི་འཇིག་པ་དོན་གཞན་མ་ཡིན་ན། དངོས་པོའི་འཇིག་པ་ཞེས་དྲུག་སྒྲ་སྦྱོར་བ་མི་འཐད་པར་འགྱུར་རོ། །དངོས་པོའི་འཇིག་པ་རང་རྒྱུ་ལས་སྐྱེས་ན། རྒྱུ་མེད་ཕྱིར་ན་འཇིག་པ་ནི། ཞེས་ཁྱེད་རང་གིས་འཇིག་
པ་རྒྱུ་མེད་དུ་བཤད་པ་དང་འགལ་ལོ་ཞེ་ན། དངོས་པོ་དུས་གཉིས་པར་མི་སྡོད་པའི་གནས་སྐབས་དེ་ཆོས་ཅན། རྒྱུ་མེད་ཕྱིར་ན་འཇིག་པ་ནི། ཞེས་བཤད་པ་ལ་དོགས་པ་ཡོད་དེ། གཏན་ནས་རྒྱུ་ལས་མ་སྐྱེས་པས་དེ་ལྟར་བཤད་པ་མ་ཡིན་
གྱི། དངོས་པོའི་འཇིག་པ་དངོས་པོའི་རྒྱུ་ལས་གཞན་ལ་ལྟོས་པ་མེད་པ་ཡིན་པའི་ཕྱིར་ན་དེ་ཤེས་པའི་དོན་དུ་དེ་ལྟར་བཤད་པའི་ཕྱིར། དངོས་པོ་དང། འཇིག་པ་རྫས་ཐ་དད་དུ་མེད་ཀྱང་དྲུག་སྒྲ་འཇུག་པའི་རྒྱུ་མཚན་ཡོད་དེ། རྟོག་པའི་སེམས་

[181A]༄༅། །ཀྱིས་དངོས་པོ་དེའི་འཇིག་པ་དངོས་པོ་ལས་ཐ་དད་དུ་སྒྲོ་བཏགས་ནས་དངོས་པོའི་འཇིག་པ་ཞེས་པའི་དྲུག་སྒྲ་སྦྱར་བ་ཡིན་པའི་ཕྱིར། གསུམ་པ་ཞིག་པ་རྒྱུ་ལས་སྐྱེ་བའི་རྩོད་པ་སྤང་བ་ནི། བུམ་པ་ཞིག་ནས་མེད་པ་བུམ་པ་རང་
ཉིད་ཀྱི་རྒྱུ་ལས་གྲུབ་ཟིན་དུ་ཡོད་པར་ཐལ། བུམ་པའི་འཇིག་པ་བུམ་པ་རང་གི་རྒྱུ་ལས་གྲུབ་ཟིན་པའི་ཕྱིར། འདོད་ན། བུམ་པའི་ཞིག་པ་བུམ་པ་དང་རྫས་གཅིག་ཐ་དད་བརྟགས་ན་བུམ་པ་ཞིག་རྗེས་སུ་བུམ་པ་མཐོང་བར་ཐལ་བ་ལ་སོགས་པའི་རྣམ་རྟོག་
འདི་ནི་མཚུངས་པར་འགྱུར་རོ་ཞེ་ན། རྩོད་པ་འདི་ནི་ཞིག་འཇིག་གཅིག་ཏུ་འཁྲུལ་བས་ནོངས་པ་ཡིན་པས་ཞིག་པ་རྫས་སུ་མེད་ཅིང། རྒྱུ་ལས་མ་སྐྱེས་ལ་འཇིག་པ་རང་རྒྱུ་ལས་སྐྱེས་པ་ཡིན་ནོ་ཞེས་དེ་གཉིས་ཀྱི་ཁྱད་པར་ཕྱེ་བའི་སྒོ་ནས་ལན་
འདེབས་པར་བྱེད་པ་ཡིན་ལ། དེ་ཡང་དང་པོར་ཞིག་པ་ལ་ཚུལ་དེ་མི་མཚུངས་པར་བསྟན་པ་ནི། བུམ་པ་ཞིག་པ་ཆོས་ཅན། ཁྱོད་བུམ་པ་དང་རྫས་གཅིག་ཐ་དད་དུ་བརྟགས་པ་དེའི་སྒོ་ནས་ཉེས་པ་ཅུང་ཟད་དུ་ཡང་འགྱུར་བ་མེད་དེ། ཁྱོད་བུམ་
པ་མེད་པར་གྱུར་པ་ཙམ་ཞིག་གི་དངོས་མེད་ཡིན་པའི་ཕྱིར། བུམ་པའི་ཞིག་པ་རྫས་ཡོད་དུ་འདོད་པ་ལ། རྫས་གཅིག་དང་ཐ་དད་བརྟགས་ནས་སྔར་བཤད་པའི་སྐྱོན་གྱི་རྣམ་རྟོག་འདིར་འབྱུང་བར་འགྱུར་ཏེ། དངོས་པོའི་ཞིག་པ་སྒྲུབ་པ་རང་དབང་
བའི་རྫས་ཡིན་ན། ངེས་པར་རྫས་གཅིག་ཐ་དད་གང་རུང་གི་སྒོ་ནས་དངོས་པོ་དང་འབྲེལ་དགོས་པའི་ཕྱིར་རོ། །འོ་ན་ཁྱེད་རང་ལ་ཡང་བུམ་པ་ཞིག་ནས་མེད་པར་འགྱུར་རོ་ཞེས་བུམ་པའི་ཞིག་པ་འབྱུང་འགྱུར་དུ་བཤད་པ་དང་འགལ་

[181B] དངོས་པོ་སྐད་ཅིག་མར་སྨྲ་བས་ཕྱིས་བུམ་པ་ཞིག་ནས་མེད་པ་ཡིན་པར་འགྱུར་རོ་ཞེས་གསུངས་པ་ནི་ཆོས་ཅན། བུམ་པའི་ཞིག་པ་རྫས་གྲུབ་རྒྱུ་ལས་འབྱུང་བར་བརྗོད་པ་ཡིན་ཏེ། བུམ་པ་ཞིག་ནས་བུམ་པའི་དངོས་པོར་གྲུབ་པ་མིན་ཞེས་བྱ་
བའི་མེད་དགག་ཙམ་ཞིག་བརྗོད་པ་ཡིན་པའི་ཕྱིར། དེ་ལྟར་ཞིག་པ་དངོས་མེད་ཡིན་པས་རྒྱུ་ལ་མི་ལྟོས་པར་བསྟན་ནས། འཇིག་པ་རང་རྒྱུ་ལས་སྐྱེས་པར་བསྟན་པ་ནི། གལ་ཏེ་བུམ་པ་ལས་ཕྱིས་བྱུང་བའི་ཐོ་བ་ལ་སོགས་པས་བུམ་པ་ལ་ཕན་པའི་
བྱ་བ་ཅུང་ཟད་ཅིག་ཡོད་ན། བུམ་པའི་འཇིག་པ་ཡང་ཐོ་བ་སོགས་དོན་གཞན་དེ་དག་ལ་ལྟོས་པར་འགྱུར་བ་རིགས་ཀྱི། དངོས་པོ་གང་བུམ་པ་ལ་ཕན་པའི་བྱ་བ་ཅུང་ཟད་ཀྱང་མི་བྱེད་པ་ལ་ཅི་སྟེ་བུམ་པའི་འཇིག་པ་རྣམ་པ་འགའ་ཞིག་གིས་
ལྟོས་པར་འགྱུར། དེ་བས་ན། བུམ་པའི་འཇིག་པ་ནི་བུམ་པའི་རྫས་ཡིན་པའི་ཕྱིར་བུམ་པ་ཉིད་ཀྱི་རྒྱུ་ལས་བྱུང་བར་རིགས་སོ། །བཞི་པ་ཚུལ་དེས་ཀླན་ཀ་གཞན་ཡང་བསལ་བར་བསྟན་པ་ནི། དངོས་པོའི་འཇིག་པ་དངོས་པོ་
རང་གི་རྒྱུ་ལས་སྐྱེ་བར་བསྟན་པ་དེས་ནི། དངོས་པོའི་འཇིག་པ་རྒྱུ་མེད་པ་ཅན་ཡིན་ནའང་དངོས་པོ་མ་སྐྱེས་པ་ལས་སྔར་འཇིག་པར་ཐལ་བ་དང། སྔར་ཡོད་པ་ཉིད་དང་འཇིག་པ་ཡིན་པའི་སྐྱོན་ཧ་ཅང་ཐལ་བ་བསལ་བ་ཡིན་ཏེ། དངོས་
པོའི་འཇིག་པ་རང་རྒྱུ་ལས་སྐྱེ་བས་ཚད་མས་བསྒྲུབས་པའི་ཕྱིར། དེ་ཡང་འཇིག་པ་རྒྱུ་མེད་ཡིན་ན། རྟག་ཏུ་ཡོད་དགོས་པས་མ་སྐྱེས་པའི་སྔར་འཇིག་པ་ཡོད་པར་ཐལ་བ་དང། དེ་འདོད་ན། འཇིག་པའི་སྔར་སྐྱེ་བ་འགྲོ་

[182A]༄༅། །དགོས་པས། དངོས་པོའི་ཡོད་ལྡོག་གྲུབ་པའི་སྐྱེ་བ་དང། དངོས་པོའི་འཇིག་པ་གཉིས་ཀ་དངོས་པོ་མ་སྐྱེས་པའི་སྔར་ཡོད་པར་ཐལ་བའི་སྐྱོན་མི་འབྱུང་སྟེ། དངོས་པོའི་འཇིག་པ་དངོས་པོ་རང་ཉིད་ཀྱི་རྒྱུ་ལས་སྐྱེས་པར་གྲུབ་པའི་
ཕྱིར། ཞེས་བྱ་བའི་དོན་ཏོ། །བཞི་པ་རྩ་བའི་རྟགས་མ་ངེས་པ་སྤང་པ་ནི། ཇི་ལྟར་སྐྱེ་ལྡན་གྱི་བུམ་སོགས་འགའ་ཞིག་ཉིད་ཐོགས་བཅས་ཉིད་དུ་འདོད་ཀྱང་བློ་ལ་སོགས་པ་ཐོགས་མེད་ཡིན་པ་དེ་བཞིན་དུ་སྐྱེ་ལྡན་གྱི་ཡོད་པ་བུམ་སོགས་རྣམས་འཇིག་
པའི་རང་བཞིན་ཡིན་ཡང། སྐྱེ་ལྡན་མིན་པའི་དངོས་པོ་ནམ་མཁའ་ལ་སོགས་པ་རྣམས་འཇིག་པའི་རང་བཞིན་མིན་པས་དངོས་པོ་ཡིན་ན་འཇིག་པས་ཁྱབ་པ་མ་ངེས་སོ་ཞེ་ན། དཔེ་དོན་མི་མཚུངས་ཏེ། འདི་ལྟར་འབྲས་བུ་བློ་དང་བུམ་པའི་རང་བཞིན་
ཐོག་བཅས་ཐོགས་མེད་སོ་སོར་ངེས་པ་ཡིན་ཏེ། དེ་ལྟར་བསྐྱེད་པའི་རྒྱུའི་རང་བཞིན་གྱི་ནུས་པ་སོ་སོར་ངེས་པ་ལས་སོ། །དངོས་པོ་ལ་རྟག་པ་དང་མི་རྟག་པའི་ངོ་བོ་ཐ་དད་པ་གཉིས་མེད་དེ་དེ་ལྟར་ཐ་དད་དུ་སྐྱེད་པའི་རྒྱུ་རྣམས་མེད་ཅིང། དངོས་པོ་
འཇིག་པར་སྐྱེས་པས་ཁྱབ་པའི་ཕྱིར། གཉིས་པ་ཚུལ་ངེས་རིགས་ཅན་གཞན་ཡང་ཁེགས་པར་བསྟན་པ་ནི། ཇི་སྐད་བཤད་པའི་རིགས་པ་རྣམས་ཀྱིས་སྒྲ་དང་དོན་དེ་རྣམས་ཀྱི་འབྲེལ་པ་ཡང་རྟག་པའི་དངོས་པོ་ཡིན་པ་ཉིད་ནི་བསལ་
བ་ཡིན་ཏེ་དངོས་པོ་ཡིན་ན་འཇིག་པས་ཁྱབ་པ་གྲུབ་པ་དེའི་ཕྱིར། སྤྱོད་པ་པ་རིག་བྱེད་ཀྱི་སྒྲ་བརྡ་མ་སྦྱར་ཡང་དོན་སྟོན་པའི་ནུས་པ་ཡོད་པར་འདོད་ཅིང། དེ་ལྟ་བུའི་ནུས་པ་རྟག་པའི་དངོས་པོར་འདོད་པའང། འབྲེལ་པ་ཅན་རྣམས་མི་རྟག་ཕྱིར་

[182B] །དེའི་ཕྱིར་དེ་འགོག་པའི་རིགས་པ་ལོགས་པ་མ་བཤད་དོ། །ལྔ་པ་སྐྱེས་བུས་མ་བྱས་ན་བདེན་པའི་དོན་ཅན་ཉིད་ཡིན་པས་ཁྱབ་པ་དགག་པ་ནི། སྐྱེས་བུས་མ་
བྱས་པ་ཞེས་བྱ་བ་ཉིད་དེ་རིག་བྱེད་ཀྱི་སྒྲས་ཇི་ལྟ་བ་བཞིན་གྱི་དོན་ཤེས་པར་བྱེད་པ་ཁོ་ནའི་སྒྲུབ་བྱེད་ཡང་དག་མིན་པར་ཐལ། སྐྱེས་བུའི་ཉེས་པ་ཆགས་སོགས་ཀྱིས་བྱས་པའི་སྐྱོན་མེད་པའི་མེ་དང་ཟླ་བའི་འོད་ལ་སོགས་པ་རྣམས་ཀྱིས་རྣམ་པ་གཞན་དུ་འཁྲུལ་
བའི་ཤེས་པའི་རྒྱུ་བྱེད་པར་མཐོང་བའི་ཕྱིར། གཞན་ཡང། རིག་བྱེད་ཀྱི་དག་དེ་ནི་མ་བྱས་པར་འདོད་ན་ཡང་དག་ཤེས་པ་ཉིད་ཀྱི་རྒྱུར་མི་འགྱུར་བར་འདོད་པ་ཉིད་རིགས་པ་ཡིན་ཏེ། རྟག་པ་དག་ལ་རྗེས་དུ་འགྲོ་ལྡོག་གི་དངོས་པོའི་ནུས་པས་འབྲས་བུ་འགའ་ཡང་སྐྱེ་
བ་ཡོད་པ་མ་ཡིན་པའི་ཕྱིར། འོ་ན་ནམ་མཁའ་སོགས་ལ་དམིགས་པའི་བློ་སྐྱེ་མི་སྲིད་པར་ཐལ། རྟག་པས་རང་འཛིན་ཤེས་པ་ཙམ་ཡང་བསྐྱེད་པར་མི་ནུས་པའི་ཕྱིར་ཞེ་ན། རྣམ་རྟོག་བག་ཆགས་ལས་བྱུང་བའི་སྒྲོ་བཏགས་སྤྱོད་ཡུལ་ཅན་བློ་དག་
འགའ་ཞིག་ནམ་མཁའི་སྒྲ་དོན་ལ་དམིགས་ནས་བག་ཆགས་དེ་ལས་སྐྱེ་བར་འགྱུར་གྱི་གཟུང་དོན་གྱི་སྤྱོད་ཡུལ་ཅན་མ་ཡིན་པས་ནམ་མཁའ་ལས་སྐྱེ་བ་མ་ཡིན་ནོ། །གལ་ཏེ་སྐྱེས་བུས་མ་བྱས་པའི་ཚིག་ཡིན་ན། བདེན་པའི་དོན་ཅན་ཡིན་པས་ཁྱབ་སྟེ་
རྟགས་ལྡོག་པ་སྐྱེས་བུས་བྱས་པ་དེས་བསྒྲུབ་བྱའི་ཆོས་དང་འགལ་བ་ལོག་པའི་དོན་ཅན་ལ་ཁྱབ་པའི་ཕྱིར་རོ། །དེར་ཐལ། སྐྱེས་བུས་བྱས་པའི་ངག་ཁོ་ན་ལོག་པའི་དོན་ཅན་ཉིད་མཐོང་བའི་ཕྱིར་ནའོ། །དེས་ན་ལྡོག་ཁྱབ་དང་ཕྱོགས་ཆོས་ཡོད་པས་

[183A]༄༅། །ལྡོག་པ་གཅིག་པུ་ཅན་གྱི་རྟགས་ཡང་དག་ཡིན་ནོ་ཞེ་ན། རྟགས་དེ་དེ་སྒྲུབ་ཀྱི་མི་མཐུན་ཕྱོགས་ལ་མ་མཐོང་ཙམ་ཡིན་ཀྱང་མི་མཐུན་ཕྱོགས་ལ་མེད་པར་ངེས་པར་བྱ་བའི་ཕྱིར་དུ་ལྡོག་པ་ལ་གནོད་པ་ཅན་གྱི་གཏན་ཚིགས་མ་བསྟན་པས་རྟགས་
དེ་ནི་མི་མཐུན་ཕྱོགས་ལ་ཡོད་པར་དོགས་པར་འགྱུར་ཏེ། དེའི་ཕྱིར་ལྡོག་ཁྱབ་གྲུབ་པ་མི་འཐད་དོ། །གལ་ཏེ་ལྡོག་པ་ལ་གནོད་བྱེད་མེད་པ་མ་གྲུབ་སྟེ། འདི་ལྟར་ལོག་པའི་དོན་ཅན་ཆོས་ཅན། ཁྱོད་ལ་སྐྱེས་བུས་མ་བྱས་པ་མེད་དེ། སྐྱེས་བུས་བྱས་པ་མཐོང་བའི་ཕྱིར། ཞེ་ན། ཆོས་དེ་སྐྱེས་བུས་བྱས་པ་ལ་མཐོང་བས་སྐྱེས་བུས་མ་བྱས་པ་ལ་ཡོད་པ་དགག་མི་ནུས་པར་ཐལ། དངོས་པོ་འགལ་བ་དག་ལའང་ཆོས་གཅིག་མཐུན་མོང་དུ་ཁྱབ་པར་བྱེད་པ་མཐོང་བའི་ཕྱིར་རོ། །ལོག་པའི་དོན་ཅན་གྱི་ངག་ལ་སྐྱེས་བུས་མ་
བྱས་པ་མེད་དེ། མ་མཐོང་བའི་ཕྱིར་ཞེས་པ་གནོད་པ་ཅན་གྱི་ཚད་མའོ་ཞེ་ན། རྟགས་མི་མཐུན་ཕྱོགས་ཀུན་ལ་མེད་པ་ཕྱི་རྒོལ་གྱིས་མི་དམིགས་པ་ཙམ་གྱིས་མི་འགྲུབ་ཅེས་ནི་སྔར་བཤད་ཟིན་ཏོ། །དེས་ན་ལྡོག་པ་ལ་གནོད་པ་ཅན་གྱི་ཚད་མ་མེད་པའི་
ཕྱིར། རྟགས་དེ་མི་མཐུན་ཕྱོགས་ལ་མེད་པ་ཉིད་ནི་མ་གྲུབ་པས་ན། རྟགས་མི་མཐུན་ཕྱོགས་ལས་ལྡོག་པ་ཉིད་ལ་ཐེ་ཚོམ་ཟ་བ་ཡིན་ནོ། །དེས་ན་གལ་ཏེ་རྟགས་མཐུན་ཕྱོགས་ཁོ་ན་ལ་རྗེས་སུ་འགྲོ་བ་དང་མི་མཐུན་ཕྱོགས་ལས་ལྡོག་པ་ཉིད་དང་བསྒྲུབ་
བྱའི་ཆོས་ཅན་ལ་ཡོད་པ་ཉིད་དེ་རྣམས་ངེས་པའི་འབྲས་བུ་ཅན་གྱི་ཡང་དག་ཤེས་པ་ཡིས་གྲུབ་པར་གྱུར་ན་སྒྲུབ་བྱེད་ཡང་དག་ཡིན་ཅིང། རྟགས་གང་ལ་སྒྲུབ་བྱའི་ཆོས་ཀྱི་མི་མཐུན་ཕྱོགས་ཁོ་ན་ལས་ལོག་པ་ཉིད་དུ་བརྗོད་པ་དེ་ཉིད་ནི་རྟགས་

[183B] ལྡོག་པ་གཅིག་པུ་ཅན་གྱི་རྟགས་ཡང་དག་མི་སྲིད་དོ། །ངག་དོན་ནི། ལྡོག་ཁྱབ་གཅིག་པུ་ཅན་གྱི་རྟགས་ཡང་དག་མི་སྲིད་དེ། རྟགས་དེ་སྒྲུབ་ཀྱི་མཐུན་ཕྱོགས་ཁོ་ན་ལ་ཡོད་པར་ངེས་ན་མི་མཐུན་ཕྱོགས་ལ་མེད་པ་ཁོ་ནར་ངེས་པས་ཁྱབ་པའི་ཕྱིར། དྲུག་པ་རིག་བྱེད་ཀྱི་སྔགས་སྐྱེས་བུས་མ་བྱས་པ་བྱེ་བྲག་ཏུ་དགག་པ་ལ། སྔགས་སྐྱེས་བུས་མ་བྱས་པ་དགག་སྔགས་སྐྱེས་བུས་བྱས་
པར་སྒྲུབ། སྐྱེས་བུས་མ་བྱས་པའི་སྒྲུབ་བྱེད་ལྟར་སྣང་དུ་བསྟན་པའོ། །དང་པོ་ལས། སྔགས་ཀྱིས་ཞི་སོགས་འབྲས་བུ་སྐྱེད་པ་བརྡ་ལ་ལྟོས་པར་བསྟན། དེ་ལ་མི་ལྟོས་པར་དངོས་པོའི་ནུས་པས་ཡིན་པར་འདོད་པ་དགག་པའོ། །དང་པོ་ནི། དྲུག་ཞི་
བ་སོགས་ཀྱི་འབྲས་བུ་འབྱིན་པའི་སྔགས་རྣམས་ཆོས་ཅན། ཡི་གེ་ཕལ་པ་ལ་མེད་པའི་འབྲས་བུ་སྒྲུབ་པར་བྱེད་པ་ཡིན་པའི་རྒྱུ་མཚན་ཡོད་དེ། སྔགས་རྩོམ་པའི་མཐུ་ཁྱད་པར་ཅན་གྲུབ་པའི་སྐྱེས་བུ་འགའ་ཡིས་བྱིན་གྱིས་བརླབས་ཤིང་
བརྡ་བྱས་པ་ཉིད་ཡིན་པའི་དབང་ལས་དེ་ལྟར་གྲུབ་པ་ཡིན་པའི་ཕྱིར་ནའང་ཞེས་པའི་འདི་སྒྲས་སྐྱེས་བུས་མ་བྱས་ན་དེ་ལྟར་མི་འགྱུར་ཞེས་བྱ་བའི་ཐལ་བ་ཁོང་ནས་འདྲེན་པའོ། །གཉིས་པ་ལ་ཐལ་བ་དགོད་པ་དང། བཀག་པ་ལ་གནོད་
པ་སྤང་བའོ། །དང་པོ་ནི། ཅི་སྟེ་བརྡ་ལ་མི་ལྟོས་པར་ཡི་གེའི་དངོས་པོའི་ནུས་པ་ཉིད་ལས་ཞི་སོགས་ཀྱི་འབྲས་བུ་སྟེར་བ་ཡིན་ནོ་ཞེ་ན། འདོད་པ་དང་ཆོ་ག་སོགས་ལོག་པར་སྦྱར་བ་གཞན་ལའང་འབྲས་བུ་དེ་དག་ཇི་ལྟ་བ་བཞིན་དུ་འབྱུང་

[184A]༄༅། །བར་འགྱུར་ཏེ། དེ་དག་ལ་ཡི་གེའི་ངོ་བོ་དེ་དག་ཁྱད་པར་མེད་པར་ཚང་བའི་ཕྱིར། གོ་རིམས་ལོག་པར་སྦྱར་བ་ལས་འབྲས་བུ་མི་འབྱུང་སྟེ། སྔགས་ཀྱི་ཡི་གེ་ལས་དོན་གཞན་པའི་གོ་རིམས་ཁྱད་པར་ཅན་ཉིད་ཞི་སོགས་ཀྱི་འབྲས་
བུ་འབྱིན་པའི་སྔགས་ཡིན་པའི་ཕྱིར། ཞེ་ན། ཡི་གེ་ལས་དོན་གཞན་ཉིད་དུ་འགྱུར་བ་ཡི་གེའི་བཀོད་པ་ཡང་སྔར་ནི་བསལ་ཟིན་པ་ཡིན་ལ། གཞན་ཡང་སྔགས་མ་བཟླས་ཀྱང་དུག་ཞི་བ་ལ་སོགས་པ་དེའི་དོན་རྟག་ཏུ་འགྲུབ་པར་འགྱུར་
བར་ཐལ་ཏེ། སྔགས་དེ་དག་དངོས་པོའི་ནུས་པའི་དབང་གིས་འབྲས་བུ་འབྱིན་པའི་རྟག་པ་ཡིན་པའི་ཕྱིར། དེ་ལྟ་མིན་པར་འབྲས་བུ་འབྱིན་པ་བཟླས་པ་དང་ཆོ་ག་སོགས་ལ་ལྟོས་པ་ཡིན་ན་ཡི་གེ་རྣམས་ཀྱི་དངོས་པོའི་དབང་ཁོ་ན་ལས་
འབྲས་བུ་བསྐྱེད་པའི་ནུས་པ་མེད་པར་འགྱུར་རོ། །གཞན་ཡང་གལ་ཏེ་བརྡ་ལ་མི་ལྟོས་བར་སྔགས་ཀྱི་ཡི་གེའི་དངོས་པོའི་ནུས་པ་ཁོ་ན་ལས་འབྲས་བུ་འབྱིན་པ་དེ་འདྲ་ཡིན་ན་རིག་བྱེད་ཀྱི་སྔགས་དེ་ནི་ཆོས་ཅན། འདོན་པོ་པོ་གདོལ་
པ་སོགས་ཀུན་གྱི་འབྲས་བུ་སྒྲུབ་བྱེད་དུ་འགྱུར་བར་ཐལ། བརྡ་ལ་མི་ལྟོས་པར་ཡི་གེའི་དངོས་པོའི་ནུས་པ་ཁོ་ན་ལས་འབྲས་བུ་འབྱིན་པ་ཡིན་པའི་ཕྱིར། འདོད་ན། བྲམ་ཟེ་ཁོ་ན་ལ་དེ་ལྟར་འགྱུར་གྱི། གཞན་ལ་མི་འགྱུར་བ་འགལ་ལོ། །
དེ་ལྟ་མ་ཡིན་པར་འདོན་པ་པོ་བྲམ་ཟེ་ལ་སོགས་པའི་རིགས་བཟང་ངན་དང། ཆོ་ག་སོགས་ལས་འབྲས་བུ་འབྱིན་པའི་ནུས་པ་སོ་སོར་ངེས་པ་ཡིན་ན། རིག་བྱེད་ཀྱི་སྔགས་དེ་ནི་ཆོས་ཅན། འདོན་པར་བྱེད་པ་པོའི་རིགས་ཀྱི་ཁྱད་པར་ལ་ཡང་

[184B] རྐྱེན་གྱིས་ལེགས་པར་བྱས་པ་མིན་པའི་ཕྱིར། རྟགས་མ་གྲུབ་ན། སྔགས་རྟག་པ་ཡིན་པ་ཉམས་སོ། །རྟག་པ་ཡིན་ནའང་རྐྱེན་ལ་འབྲས་བུ་བསྐྱེད་ཚུལ་སོ་སོར་ངེས་པ་འགལ་བ་ཡིན་ཏེ། འདི་ལྟར་སྔགས་རྟག་པ་བྲམ་ཟེ་
དང་དམངས་རིགས་སོགས་འདོན་པར་བྱེད་པ་པོའི་ཁྱད་པར་ལས་འབྲས་བུ་འབྱིན་པའི་ནུས་པ་སོ་སོར་ངེས་པ་མ་ཡིན་པར་ཐལ། དངོས་པོ་འདུས་བྱས་པ་ཡི་ཡང་འབྲས་བུ་འབྱིན་པ་རིགས་བཟང་ངན་ཙམ་གྱིས་བསྒྱུར་ནུས་པ་མ་ཡིན་གྱི་དངོས་པོའི་ཉེར་
ལེན་གྱི་རྒྱུ་རིགས་ཐ་དད་པའི་དབང་གིས་འབྲས་བུ་རིགས་ཐ་དད་བྱེད་དགོས་པའི་ཕྱིར། རིགས་བཟང་ངན་ཡང་བརྡ་ལ་མ་ལྟོས་པར་ངོ་བོ་ཉིད་ཀྱིས་སོ་སོར་ངེས་པ་མ་ཡིན་ཏེ། མི་རིགས་བཞིའི་ཐ་སྙད་ཀྱང་བརྡའི་དབང་ལས་སོ་སོར་འགྱུར་བའི་ཕྱིར་
ཡང་ན་རིག་བྱེད་ཀྱི་སྔགས་ཀྱང་བརྡའི་དབང་ལས་འབྲས་བུ་འབྱིན་པ་དེའི་ཚེ་འདོན་པ་པོ་རིགས་བཟང་ངན་སོགས་ལས་འབྲས་བུ་འབྱིན་མི་འབྱིན་སོ་སོར་ངེས་པར་འགྱུར་སྲིད་དེ། སྔགས་བྱེད་པ་པོའི་སྐྱེས་བུ་མཐུ་ལྡན་གྱིས། སྔགས་དེ་འདོན་པ་པོ་འདི་ལྟ་
བུས་འདོན་པ་ལ་འབྲས་བུ་འདི་ལྟར་འབྱིན་པར་གྱུར་ཅིག་ཅེས་བྱིན་གྱིས་བརླབས་ཤིང་བརྡ་བྱས་པའི་དབང་ལས་དེ་ལྟར་འགྱུར་སྲིད་པའི་ཕྱིར་རོ། །དེ་ལྟ་མ་ཡིན་པར་སྔགས་བརྡ་ལ་མི་ལྟས་པའི་རྟག་པ་ཡིན་ན་བྲམ་ཟེ་ཆོས་ཅན། ཁྱོད་ཀྱིས་བྱ་བ་ཅི་
ཞིག་བྱེད་ནས་ཀྱང། ཁྱོད་ཁོ་ན་སྔགས་འདོན་པའི་བྱེད་པ་པོར་འགྱུར་བ་མི་འཐད་པར་ཐལ། སྔགས་རྐྱེན་གྱིས་ཁྱད་པར་བྱར་མེད་པ་ཅན་ཡིན་པས་ནའོ། །གལ་ཏེ་བྲམ་ཟེས་སྔགས་གསར་དུ་བསྐྱེད་པ་མ་ཡིན་གྱི་སྔགས་གྲུབ་ཟིན་མངོན་པར་གསལ་

[185A]༄༅། །བར་བྱེད་པ་ཙམ་བྲམ་ཟེས་སྔགས་སྦྱོར་བའི་དོན་ཡིན་ནོ་ཞེ་ན། སྔགས་རྟག་པ་རྐྱེན་གྱིས་གསལ་བ་མི་འཐད་པར་ཐལ། རྟག་པ་རྐྱེན་གྱིས་གསལ་བར་བྱེད་པ་དེ་ནི་གོང་དུ་རིགས་པ་ཡང་དག་གིས་བསལ་ཟིན་པ་ཡིན་པའི་ཕྱིར། གལ་
ཏེ་སྔགས་བཟླས་པའི་རྐྱེན་གང་ལས་སྔགས་སྒྲ་ཐོས་པའི་ཉན་བློ་སྐྱེས་པ་དེ་སྔགས་སྒྲ་གསལ་བ་ཡིན་ལ་དེ་ལྟ་བུའི་སྔགས་སྒྲ་གསལ་བ་དེ་ནི་དུག་ཞི་བ་ལ་སོགས་པའི་འབྲས་བུ་འབྱིན་པར་སྦྱོར་བ་ཡིན་ནོ་ཞེ་ན། སྔགས་མི་བཟླས་པར་གཞན་གྱིས་
བཟླས་པ་ཉན་པ་པོའི་རྒྱུད་ཀྱི་སྔགས་སྒྲ་གསལ་བར་སྣང་བའི་ཤེས་པའང་ཞི་སོགས་ཀྱི་འབྲས་བུ་དང་འབྲེལ་པར་འགྱུར་བར་ཐལ། སྨྲ་བ་པོའི་སྔགས་སྒྲ་གསལ་བའི་ཉན་ཤེས་འབྲས་བུ་དེའི་རྒྱུ་ཡིན་པ་གང་ཞིག་རིགས་པ་མཚུངས་པས་སོ།།
མངོན་པར་གསལ་མིན་སྒྲ་དག་གི་བྱེད་པ་རྣམས་ཀྱི་སྦྱོར་བ་སྔགས་ཤུབ་བུས་བཟླས་པའམ། ཡིད་ཀྱིས་བཟླས་པ་དོན་མེད་དུ་འགྱུར་བར་ཐལ། སྔགས་ཀྱི་འབྲས་བུ་འབྱིན་པ་སྔགས་སྒྲ་གསལ་བར་སྣང་བའི་བློ་ལ་རག་ལས་ཤིང། ཤུབ་
བུའམ་ཡིད་བཟླས་ཀྱི་ཚེ་སྔགས་སྒྲ་གསལ་བར་སྣང་བ་དེ་མེད་པའི་ཕྱིར་ཏེ། ཡོད་ན་སྒྲ་ནི་རྣ་བའི་སྤྱོད་ཡུལ་ཏེ། མཉན་བྱ་ཡིན་པས་ཉན་ཤེས་ལ་དེའི་ཚེ་གསལ་བར་སྣང་དགོས་པ་ལ་མི་སྣང་བའི་ཕྱིར། བརྒྱུད་པས་སྔགས་སྒྲ་དེ་ལས་
སྔགས་སྒྲ་འཛིན་པའི་ཡིད་བློ་སྐྱེས་པ་ཉིད་ཀྱི་ཕྱིར། ཡིད་བཟླས་དུས་ཀྱི་ཡིད་བློ་དེའང་སྔགས་སྒྲ་གསལ་བར་སྣང་བ་ཡིན་ཅེ་ན། ཡིད་བློ་རྟོག་པ་དེ་སྔགས་སྒྲ་ལས་སྐྱེས་པའི་སྒོ་ནས་སྔགས་སྒྲ་གསལ་བར་སྣང་བ་ཡིན་ན་སྔགས་སྒྲ་དེ་དེའི་

[185B] གལ་ཏེ་དེ་འདྲའི་ཡིད་བློ་རྟོག་པ་ཆོས་ཅན། སྔགས་སྒྲའི་གཟུང་དོན་ཅན་ཡིན་པར་མི་འགྲུབ་པར་ཐལ། རྟོག་པས་བཏགས་པས་གཟུང་ཡུལ་གྱི་རྗེས་སུ་འགྲོ་བའི་ཕྱིར་རོ། །འོ་ན་ཁྱེད་རང་ལ་ཡང་ཡིད་
བཟླས་དོན་མེད་པར་ཐལ། སྔགས་སྒྲ་རང་མཚན་པས་འབྲས་བུ་འབྱིན་པའི་ཕྱིར་རོ་ཞེ་ན། ཁོ་བོ་ཅག་ལྟར་ན། ཡིད་བཟླས་དང། སྐད་གསངས་མཐོན་པོའི་བཟླས་པ་གཉིས་ཀ་ལ་ཞི་སོགས་ཀྱི་འབྲས་བུ་འབྱུང་བ་མི་འགལ་ཏེ། སྔགས་ཀྱི་བརྡ་བྱེད་
པ་རྣམས་ཀྱིས་སྔགས་སྒྲ་རང་མཚན་པ་དང། ཡིད་ལ་ཤར་བའི་སྔགས་ཀྱི་སྤྱིའི་རང་བཞིན་རྣམས་སོ་སོར་མ་ཕྱེ་བར་ཞི་སོགས་ཀྱི་འབྲས་བུ་འབྱིན་པའི་ངོ་བོ་གཅིག་ཏུ་སྣང་བའི་བརྗོད་འདོད་ཀྱིས་ཀུན་ནས་བསླངས་ནས་དེ་འདྲའི་སྣང་བ་དེ་ལ་བརྡ་བྱས་ཤིང་
ཕྱིས་བཟླས་པ་བྱེད་པ་རྣམས་ཀྱིས་ཀྱང་དེ་ལྟར་སྣང་བཏགས་གཅིག་ཏུ་འཁྲུལ་བའི་སྒོ་ནས་བརྗོད་པའི་ཕྱིར། སྔགས་ཀྱི་དངོས་པོའི་ནུས་པས་འབྲས་བུ་འབྱིན་པར་འདོད་པ་ལ་ཚུལ་དེ་འཐད་པ་མ་ཡིན་ཏེ། ཕྱོགས་དེ་ལ་བརྡ་ལ་ལྟོས་པ་མི་རུང་བའི་ཕྱིར་རོ། །
གཉིས་པ་བཀག་པ་ལ་གནོད་པ་སྤང་བ་ལ། མདོར་བསྟན་པ་དང། རྒྱས་པར་བཤད་པའོ། །དང་པོ་ནི། གལ་ཏེ་ཡི་གེ་ལས་དོན་གཞན་པའི་གོ་རིམས་མེད་ན་ར་སཿ་ཞེས་ཐོས་པ་ལས་རོ་དང། ས་རཿ་ཞེས་པ་ལས་མཚོ་གི་བའི་འབྲས་བུ་ཐ་
དད་མེད་པར་འགྱུར་ཏེ། ཡི་གེ་དེ་གཉིས་ཀྱི་ཡི་གེའི་ངོ་བོ་ལ་ཁྱད་པར་ཅུང་ཟད་ཀྱང་མེད་པའི་ཕྱིར་ཞེ་ན། དེ་དག་ལ་གོ་རིམས་དོན་གཞན་མེད་པའི་རྒྱུ་མཚན་གྱིས་འབྲས་བུ་རོ་མཚོ་སོ་སོར་མི་གོ་བའི་སྐྱོན་མེད་པར་ཐལ། ཡི་གེ་དེ་དག་ལ་གོ་

[186A]༄༅། །རིམས་དེ་ནི་སྐྱེས་བུའི་རྟེན་ཅན་ཡོད་པས་དོན་སྟོན་པའི་ཕྱིར། གཉིས་པ་རྒྱས་པར་བཤད་པ་ལ། གོ་རིམས་ཉིད་བཤད་པའི་སྒོ་ནས་སྐྱེས་བུས་བྱས་པར་སྒྲུབ་པ་དང། དེ་སྐྱེས་བུས་བྱས་པར་སྒྲུབ་པའི་རིགས་པ་གཞན་བཤད་པའོ། །དང་
པོ་ནི། ཡི་གེ་ས་རཿ་ར་སཿ་སོགས་སྔ་མ་སྔ་མ་ཀུན་སློང་གི་ཤེས་པ་རྣམས་ལས་ཕྱི་མ་ཀུན་སློང་གི་ཤེས་པ་སྐྱེས་ཤེས་པ་རིམ་ཅན་དེ་དག་ལས་སྔགས་ཀྱི་ཡི་གེའི་སྒྲ་རིམ་ཅན་དུ་སྐྱེ་འོ། །དེ་ལྟ་བུའི་སྐྱེ་ཚུལ་དེ་ནི། ཡི་གེའི་རྒྱུ་རྣམས་དང་ཡི་གེ་རྣམས་ཀྱི་རྒྱུ་
ཉིད་ཀྱི་ནི་གོ་རིམས་དག་ནི་ཡིན་ཞེས་བརྗོད་དོ། །ཡི་གེ་དེ་དག་ལ་དངོས་འབྲས་ཀྱི་གོ་རིམས་ཀྱང་ཡོད་དེ། འདི་ལྟར་ཀུན་སློང་གི་ཤེས་པ་ལས་རིམ་ཅན་དུ་སྐྱེས་པ་དེ་ལྟ་བུ་ཡིས་ཁྱད་པར་དུ་བྱས་པ་ཅན་གྱི་སྒྲ་དེ་ནི་རྣ་བས་རིམ་ཅན་དུ་ཐོས་པའི་སྒོ་ནས་ངེས་
པར་འགྱུར་བ་ཡིན་པས་སོ། །དེ་བཞིན་དུ་བརྒྱུད་འབྲས་ཀྱི་གོ་རིམས་ཀྱང་ཡོད་དེ། འདི་ལྟར་ཉན་ཤེས་སྔ་མ་སྔ་མ་དེ་དག་གིས་བསྐྱེད་པའི་ཉན་ཤེས་ཀྱི་ཡུལ་དུ་ཡོད་པ་ཅན་གྱི་ཡི་གེ་དེ་དག་ཐོས་པ་མྱུར་མིན་དལ་བུས་ཐོས་པ་ན་ཡི་གེ་སྔ་མ་སྔ་མ་དེ་དག་
དྲན་པ་ལ་ལྟེས་ནས་ཕྱིས་ནི་ཡི་གེ་ཕྱི་མའི་བདག་ཉིད་ལ་དམིགས་པའི་དྲན་པ་སྐྱེད་པར་བྱེད་པས་སོ། །དེ་བས་ན་ཚུལ་དེ་ནི་ཡི་གེ་འཛིན་པའི་སེམས་ཀྱི་གོ་རིམས་དང་ཡི་གེ་རྣམས་ཀྱི་དངོས་པོ་དང་བརྒྱུད་པའི་འབྲས་བུ་ཉིད་ཀྱི་གོ་རིམས་དག་ནི་ཡིན་ཅེས་བརྗོད་དོ།། དེ་ཡང་ཡི་གེ་ཐོས་པའི་ཉན་ཤེས་ནི། ཡི་གེའི་དངོས་འབྲས་ཡིན་ལ། ཉན་ཤེས་དེས་བསྐྱེད་པའི་ཡི་གེ་དྲན་པའི་ཤེས་པ་ནི། ཡི་གེའི་བརྒྱུད་འབྲས་ཡིན་ནོ། །དེ་ལྟ་བུའི་གོ་རིམས་དེ་དག་ཀྱང་སྐྱེས་བུས་བྱས་པ་ཉིད་ཡིན་པའི་ཕྱིར། ཡི་གེའི་གོ་རིམས་དག་

[186B] །ས་རཿ་དང་ར་སཿ་ཞེས་པའི་ཡི་གེ་གཉིས་ཀྱི་ངོ་བོ་ལ་ཁྱད་པར་མེད་པའང་རྟགས་མ་གྲུབ་པ་ཡིན་ཏེ། ས་རཿ་ཞེས་པའི་ཚིག་གི་ཡི་གེ་ངོ་བོ་ས་དེ་དང། ར་སཿ་ཞེས་པའི་ཚིག་གི་ཡི་གེའི་ངོ་བོ་ས་དེ་ལ་རྫས་གཞན་ཉིད་དེ་གནས་
པས་ཁྱབ་པའི་ཕྱིར། དེར་ཐལ། འདོན་པར་བྱེད་པ་པོའི་ཀུན་སློང་གི་འདུ་བྱེད་ལས་སྔ་ཕྱི་ཐ་དད་དུ་སྐྱེས་པའི་ཕྱིར། ཡི་གེ་དེ་དག་ལ་གོ་རིམས་དོན་གཞན་ཡོད་པས་རོ་མཚོ་སོ་སོར་གོ་བ་མ་ཡིན་ཏེ། ས་རཿ་ཞེས་ལྷན་ཅིག་སྦྱར་བ་དང། ར་སཿ་ཞེས་ལྷན་ཅིག་
སྦྱར་བའི་ཡི་གེ་དེ་གཉིས་ལྷན་ཅིག་སྦྱོར་ཚུལ་གྱི་བརྡའི་ཁྱད་པར་ལས་འབྲས་བུ་རོ་མཚོ་སོ་སོར་གོ་བའི་ཁྱད་པར་བྱེད་པ་ཡིན་པའི་ཕྱིར། གཉིས་པ་གོ་རིམས་སྐྱེས་བུས་བྱས་པར་སྒྲུབ་པའི་རིགས་པ་གཞན་བཤད་པ་ནི། ཡི་གེ་རྣམས་ཀྱི་གོ་རིམས་
དེའང་ཆོས་ཅན། རྟག་པ་མ་ཡིན་པར་ཐལ། སྐྱེས་བུའི་འདོད་པ་ཇི་ལྟ་བ་བཞིན་དུ་སྤེལ་བར་བྱེད་པ་ལས་འཇུག་པ་ཡིན་པའི་ཕྱིར། ཁྱབ་སྟེ། སྐྱེས་བུའི་འདོད་པ་དང་མི་འགལ་བར་སྒྲུབ་པ་ཅན་གྱི་གོ་རིམས་རྟག་པར་གནས་པ་འགལ་བའི་ཕྱིར་རོ། །
གཞན་ཡང་རིག་བྱེད་ཀྱི་ཡི་གེའི་རིམ་པ་ཀུན་སྐྱེས་བུ་ལས་སྐྱེ་བར་གྲུབ་སྟེ། སྐྱེས་བུ་དང་ནི་འཇིག་རྟེན་པའི་ཡི་གེ་རྣམས་རྒྱུ་འབྲས་ཉིད་དུ་གྲུབ་པ་གང་ཞིག་རིག་བྱེད་དང་འཇིག་རྟེན་པའི་ཡི་གེ་གཉི་ག་ཡང་དག་ལ་བརྟེན་པའི་སྒྲར་མཚུངས་པའི་ཕྱིར་
དཔེར་ན་མེ་གཅིག་བུད་ཤིང་ལས་སྐྱེ་བར་གྲུབ་པ་ན། དེ་དང་མེར་མཚུངས་པའི་རིགས་པ་མེ་གཞན་ཡང་བུད་ཤིང་གི་འབྲས་བུར་གྲུབ་པ་བཞིན་ནོ། །གཞན་ཡང་ཞི་སོགས་ཀྱི་འབྲས་བུ་ཁྱད་པར་ཅན་སྟར་བའི་རིག་བྱེད་ཀྱི་སྔགས་དེ་དག་སྤྱིར་སྐྱེས་

[187A]༄༅། །བུས་བྱས་པར་མ་ཟད་སྐྱེས་བུ་ཁྱད་པར་ཅན་གྱིས་བྱས་པར་ཡང་གྲུབ་སྟེ། འདི་ལྟར་དུག་ཞི་བ་དང། མི་རངས་པ་ལ་སོགས་པའི་འབྲས་བུ་བྱེད་པའི་སྔགས་ཞེས་པའི་མིང་ཅན་གྱི་ཡི་གེའི་གོ་རིམས་གསར་དུ་རྩོམ་པར་བྱེད་པའི་ངང་ཚུལ་
ཅན་གྱི་སྐྱེས་བུ་ཆོས་ཅན། སྐྱེས་བུ་ཐ་མལ་པ་དང། ཐུན་མོང་མིན་པ་ཉིད་དུ་གྲུབ་སྟེ། དུག་ཞི་བ་ལ་སོགས་པའི་འབྲས་བུ་བྱེད་པའི་ཡི་གེའི་གོ་རིམས་དང་ཆོ་ག་ལ་སོགས་པ་མང་དུ་རྩོམ་ཤེས་ཤིང་རང་ཇི་ལྟར་འདོད་པ་བཞིན་གྱི་འབྲས་བུ་
འབྱིན་ནུས་སུ་བྱིན་གྱིས་རློབ་པའི་མཐུ་དང་ལྡན་པའི་སྐྱེས་བུ་ཡིན་པའི་ཕྱིར། ཁྱབ་སྟེ། ཐ་མལ་པའི་སྐྱེས་བུ་གཞན་ལ་ཤེས་མཐུ་དེ་དག་མེད་པའི་ཕྱིར་ཏེ། །དེ་ནི་མི་འཐད་དེ། ཤེས་མཐུ་དེ་དག་དང་མི་ལྡན་པའི་ལམ་པོ་ཆེའི་སྐྱེས་བུས་
སྔགས་བཟླས་པ་ལས་ཀྱང་དུག་ཞི་བ་སོགས་མཐོང་བའི་ཕྱིར། ངོ་བོ་ཉིད་ཀྱིས་གྲུབ་པ་ཡི་གེའི་ནུས་པ་ལས་ཡིན་ནོ་ཞེ་ན། གང་ཡང་ནམ་མཁའ་ལྡིང་གི་རྒྱུད་རིག་པའི་སྐྱེས་བུ་འགའ་ཞིག་གིས་དེའི་གསང་སྔགས་འགའ་ཞིག་བྱེད་
པར་འགྱུར་པ་ལས་དུག་ཞི་བ་སོགས་མཐོང་བ་དེ་དག་ཆོས་ཅན། ཁྱོད་ཤེས་མཐུ་ཅན་དེ་འདྲ་མིན་ཡང་ཁྱོད་ཀྱིས་སྔགས་བཟླས་པ་སོགས་ཀྱི་དུག་ཞི་བ་སོགས་སུ་འགྱུར་བའི་རྒྱུ་མཚན་ཡོད་དེ། གཙོ་བོ་རྒྱུད་རྩོམ་པ་པོ་དེའི་མཐུ་ལས་
དེ་ལྟར་འགྱུར་བ་ཡིན་པའི་ཕྱིར། དེར་ཐལ། དེས་བཤད་པའི་དམ་ཚིག་དང་ཆོ་ག་ལ་སོགས་པའི་རིགས་པའི་རྗེས་སུ་འཇུག་པ་ལས་ཡིན་པའི་ཕྱིར། དེ་ལྟར་བཀག་པས་གྲུབ་པའི་དོན་ནི། སྔགས་ལས་ཞི་སོགས་ཀྱི་འབྲས་

[187B] བྱེ་བྲག་ཏུ་སྐྱེས་བུས་བྱས་པར་བརྗོད་པར་བྱ་རིགས་ཏེ། སྐྱེས་བུས་མ་བྱས་པའི་སྔགས་ལས་འབྲས་བུ་མི་འབྱུང་བའི་ཕྱིར་རོ། །གསུམ་པ་སྔགས་སྐྱེས་བུས་
མ་བྱས་པའི་སྒྲུབ་བྱེད་ལྟར་སྣང་དུ་བསྟན་པ་ལ། དངོས་དང། བརྡ་ལ་མི་ལྟོས་པའི་སྔགས་ཀྱི་དོན་ངེས་འདོད་པ་བརྫུན་ཡིན་པར་བསྟན་པ་དང། སྐྱེས་བུ་ཁྱད་པར་ཅན་མེད་ན་དོན་ངེས་འདོད་པ་འགལ་བར་བསྟན་པའོ། །དང་པོ་ནི། སྐྱེས་བུ་ལ་དབང་པོ་ལས་འདས་པའི་དོན་མཐོང་བའི་ནུས་པ་མེད་པ་སྔགས་སྐྱེས་བུས་མ་བྱས་པའི་སྒྲུབ་བྱེད་དུ་སྨྲ་བ་ནི། སྔགས་སྐྱེས་བུ་ཤེས་མཐུ་ཅན་གྱིས་བྱས་པ་སྒྲུབ་པའི་རིགས་པ་འདི་ཉིད་ཀྱིས་ནི་བསལ་བ་ཡིན་ཏེ། འདིས་སྐྱེས་བུ་ཐ་མལ་
པ་ལས་མཐུ་ཕུལ་དུ་བྱུང་བའི་སྐྱེས་བུ་ཡོད་པར་གྲུབ་པའི་ཕྱིར། གཞན་ཡང་དབང་པོ་ལས་འདས་པའི་དོན་མཐོང་བའི་སྐྱེས་བུ་མེད་པའི་སྒྲུབ་བྱེད་གང་སྨྲས་པ་དེ་དག་ཀྱང་ལྟར་སྣང་བ་ཉིད་ཡིན་ཏེ། ཇི་ལྟར་ཞེ་ན། བླ་དང་དབང་པོ་དང་
ལྡན་པ་དང། ངག་སྨྲ་བ་དང་སྐྱེས་བུ་ཡིན་པ་ཉིད་ལ་སོགས་པ་ཕ་རོལ་པོ་དབང་པོ་ལས་འདས་པའི་དོན་མཐོང་བའི་ནུས་པ་མེད་པའི་སྒྲུབ་བྱེད་དུ་གང་བརྗོད་པ་དེ་དག་ལས་ཇི་བཞིན་དོན་རྟོགས་ཡོད་པ་མ་ཡིན་ཏེ། དེ་དག་ཚད་མའམ་གཏན་
ཚིགས་ལྟར་སྣང་ཡིན་པའི་ཕྱིར། དེར་ཐལ། ལྷག་ལྡན་གྱི་རྟགས་ཡིན་པས་སོ། །གཉིས་པ་བརྡ་ལ་མི་ལྟོས་པའི་སྔགས་ཀྱི་དོན་ངེས་འདོད་པ་བརྫུན་ཡིན་པར་བསྟན་པ་ནི། རིག་བྱེད་ཀྱི་སྔགས་ཀྱི་དོན་སྟོན་པ་བརྡ་ལ་མི་ལྟོས་ན། རིག་བྱེད་ཀྱི་

[188A]༄༅། །སྔགས་འདི་དོན་གཅིག་ཁོ་ན་ལ་འཇུག་གི་གཞན་ལ་མི་འཇུག་གོ་ཞེས་བྱ་བའི་ཚུལ་འདི་བརྡ་ལ་མ་ལྟོས་པར་སུ་ཞིག་གིས་ཐོག་མར་ཤེས་ཞེས་དྲིས་པས། ཐོག་མར་རྒྱལ་དཔོག་པས་རིག་བྱེད་ཀྱི་དོན་ངེས་རིག་དེས་སྤྱོད་
པ་པ་ལ་བཤད་པ་ཡིན་པས་རིག་བྱེད་ཀྱི་དོན་ངེས་ཡོད་དོ་ཞེ་ན། རིག་བྱེད་ཀྱི་སྒྲ་ནི་ཁོ་བོས་དོན་འདི་རྗོད་པར་བྱེད་པ་དང། འདི་དོན་མེད་ཞེས་རྒྱལ་དཔོག་པ་ལ་རྗོད་པར་མི་བྱེད་ཅིང། རྒྱལ་དཔོག་པ་ལ་དོན་ངེས་འཆད་པ་པོ་གཞན་ཡང་མེད་པའི་
ཕྱིར། སྐྱེས་བུ་རྒྱལ་དཔོག་པའི་དོན་འགི་བརྟགས་པ་ཡིན་ཏེ། དེ་ལས་གདོན་མི་ཟའོ། །དེ་ལྟར་ན་རྒྱལ་དཔོག་པ་དེ་ཡང་འདོད་ཆགས་སོགས་དང་ལྡན་པའི་ཕྱིར། རིག་བྱེད་ཀྱི་དོན་ལོག་པར་སྟོན་པར་འགྱུར་ཏེ། ཉས་རྣམས་སྐྱེས་བུ་ལ་
བརྟེན་ཕྱིར། །སྐྱེས་བུས་མ་བྱས་ལོག་པའི་དོན། ཞེས་པ་ཁྱེད་རང་གི་གྲུབ་པའི་མཐའ་ཡིན་པའི་ཕྱིར་རོ། །གཞན་ཡང་རྒྱལ་དཔོག་པ་དེ་གཅིག་བུས་རིག་བྱེད་ཀྱི་དོན་དེས་དེ་ཉིད་རིག་གི་གཞན་གྱིས་མིན་པའི་ཁྱད་པར་ཡང་ནི་སུ་ཡིས་
བྱས། དེ་བས་ན་རྒྱལ་དཔོག་པ་དེ་བཞིན་དུ། སྐྱེས་བུ་ཉིད་བཞིན་གྱི་རྣམ་པ་འགས་ཀྱང། རིག་བྱེད་ཀྱི་དོན་ངེས་ཤེས་པ་དང་ལྡན་པ་འགའ་ཞིག་སྤྱོད་པ་པ་ཁྱེད་ཅིའི་ཕྱིར་མི་འདོད། གལ་ཏེ་རིག་བྱེད་འཆད་པ་པོ་མང་ཡང་རིག་བྱེད་གང་གི་
ཚིག་རང་གི་བརྗོད་བྱ་ལ་མི་སླུ་བའི་མིང་དོན་གྱི་འབྲེལ་བ་མངོན་སུམ་ཚད་མ་ཡིས་གྲུབ་པའི་སྐྱེས་བུ་དེས་དོན་ངེས་རིག་པ་ཡིན་ལ། དེ་ལྟ་བུ་ཡང་རྒྱལ་དཔོག་པ་ལས་གཞན་མེད་པའི་ཕྱིར་རོ་ཞེ་ན། འདིས་ནི་རྒྱལ་དཔོག་པས་རིག་བྱེད་ཀྱི་ཡི་གེ་མཐོང་

[188B] དེ་ལྟ་ན་རྒྱལ་དཔོག་པས་ལྷའི་གནས་དང་ཚངས་པའི་འཇིག་རྟེན་ལ་སོགས་པ་སྟོན་པའི་རིག་བྱེད་དག་ཀྱང། རང་གི་བརྗོད་བྱ་
མི་སླུ་བའི་འབྲེལ་བ་མངོན་སུམ་གྱིས་གྲུབ་དགོས་ལ། དེ་ལྟ་ན་ཚངས་པའི་འཇིག་རྟེན་སོགས་ཀྱང་མངོན་སུམ་གྱིས་གྲུབ་དགོས་ན་ཡང། ཚངས་པའི་འཇིག་རྟེན་ལ་སོགས་པ་དེ་རྣམས་ལ་འཇལ་བྱེད་དུ་འཇུག་པའི་མངོན་སུམ་ཚད་མ་
རྒྱལ་དཔོག་པའི་རྒྱུད་ལ་ཡོད་པ་སྲིད་པ་མ་ཡིན་པར་ཐལ། དེ་དག་ཤིན་ཏུ་ལྐོག་ཏུ་གྱུར་པའི་ཕྱིར། གཞན་ཡང་རིག་བྱེད་གང་གི་ཚིག་ན། རང་གི་བརྗོད་བྱ་ལ་མི་སླུ་བའི་འབྲེལ་བ་མངོན་སུམ་ཚད་མ་ཡིས་གྲུབ་པའི་སྐྱེས་བུ་དེ་ཡིད་བྱས་
པའི་ཚིག་དེ་ལུང་ཡིན་ནོ་ཞེས་ཐོབ་པ་དེའི་ཕྱིར་ན། ལུང་ཚད་མའི་མཚན་ཉིད་དུ་སྐྱེས་བུས་བྱས་པ་ཡིན་པའི་ཚིག་བཏགས་པ་དོན་མེད་པ་ཡིན་པར་འགྱུར་ཏེ། དེ་གཉིས་འགལ་བ་ཡིན་ནོ། །གལ་ཏེ་ཤིན་ཏུ་ལྐོག་གྱུར་དོན་ལུང་མེད་པར་ནི་
མངོན་སུམ་གྱིས་ཤེས་པ་སྲིད་ན་དབང་པོ་ལས་འདས་པའི་དོན་རིག་པའི་སྐྱེས་བུ་འགའ་ཡོད་དེ་ཞེས་ནི་མངོན་པར་འདོད་རིགས་པར་འགྱུར་བས་དབང་པོ་ལས་འདས་པའི་དོན་རིག་པའི་སྐྱེས་བུ་མེད་པར་ཁས་བླངས་པའི་རྩ་བའི་གྲུབ་
པའི་མཐའ་དང་ཡང་ནང་འགལ་བར་འགྱུར་རོ། །གསུམ་པ་སྐྱེས་བུ་ཁྱད་པར་ཅན་མེད་ན་དོན་ངེས་འདོད་པ་འགལ་བར་བསྟན་པ་ལ། མདོར་བསྟན་པ་དང་རྒྱས་པར་བཤད་པའོ། །དང་པོ་ནི། རིག་བྱེད་ཀྱི་དོན་དེས་སྤྱོད་པ་པ་དག་

[189A]༄༅། །ཉིད་ཀྱིས་མི་ཤེས་པར་ཐལ། དེ་མི་ཤིས་པའི་རྒྱུ་འདོད་ཆགས་ལ་སོགས་པ་དང་ལྡན་པའི་ཕྱིར། སྐྱེས་བུ་གཞན་ལས་ཀྱང་རིག་བྱེད་ཀྱི་དོན་དེས་རིག་པ་མིན་པར་ཐལ། གཞན་ཡང་འདོད་ཆགས་ལ་སོགས་པ་དང་ལྡན་པའི་
ཕྱིར། འམ་ཞེས་པ་རྟགས་སྔ་མ་ཕྱི་མ་ལའང་དགོད་པར་སྟོན་པའི་ཚིག་གོ་རིག་བྱེད་རྣག་ཉིད་ལས་ཀྱང་རིག་བྱེད་ཀྱི་དོན་ངེས་པ་རྡ་ལ་ལྟོས་མེད་དུ་རིག་པར་བྱེད་པ་མིན་པར་ཐལ། དེ་ཡིན་ན་རིག་ཕྱེད་ཐོས་པ་ཙམ་གྱིས་རིག་བྱེད་ཀྱི་དོན་
ངེས་རྟོགས་པར་འགྱུར་བའི་ཕྱིར། དེ་ལྟ་ནའང་རིག་བྱེད་དོན་ངེས་ནི་ཚད་མ་གང་ལས་རྟོགས་ཏེ་རྟོགས་མི་ནུས་པར་ཐལ། དེ་རྟོགས་པའི་ཐབས་མེད་པའི་ཕྱིར། དེས་ན་མཐོ་རིས་འདོད་པས་མེ་ལ་སྦྱིན་བསྲེག་སྦྱིན་པ་ཁོ་ན་ལ་འཇུག་གོ་ཞེས་
རིག་བྱེད་པ་དག་གི་ངག་ལས་ཐོས་པའི་ཨག་ནི་ཧོ་ཏྲཱཾ་ཞེས་སོགས་ཀྱི་ཚིག་ལ་ཁྱི་ཤ་ཟ་ཞེས་བྱ་བ་དེ་དུས་ནམ་ཡང་དོན་མིན་ནོ་ཞེས་བྱ་བ་འདི་ལ་སྒྲུབ་བྱེད་ཚད་མ་གང་ཡང་མེད་པར་ཐལ། རིག་བྱེད་དོན་ངེས་རྟོགས་པའི་ཐབས་མེད་པའི་ཕྱིར་
གཉིས་པ་རྒྱས་པར་བཤད་པ་ལ། ཐབས་གཞན་ལས་རིག་བྱེད་དོན་ངེས་མི་རྟོགས་པར་སྒྲུབ་པ་དང། རིག་བྱེད་རང་ཉིད་ལས་རིག་བྱེད་དོན་དེས་མི་རྟོགས་པར་སྒྲུབ་པ་གཉིས། དང་པོ་ལ། འཇིག་རྟེན་གྱི་གྲགས་པ་ལས་མི་རྟོགས་པར་བསྟན་པ་དང་
ལུང་ལས་མི་རྟོགས་པར་བསྟན་པ་གཉིས། དང་པོ་ནི། འཇིག་རྟེན་པའི་ཚིག་ལས་ཨག་ནི་ཞེས་སོགས་ཀྱི་སྒྲ་དེ་དོན་གཅིག་ཁོ་ན་ལ་འཇུག་པར་རབ་ཏུ་གྲགས་པས་སྒྲུབ་བྱེད་མེད་པ་མ་ཡིན་ནོ། །ཞན། དེ་ལ་འཇིག་རྟེན་གྱི་བྲགས་པ་གང་གིས་རིག་བྱེད་

[189B] གཞན་ལ་མི་འཇུག་གོ་ཞེས་བྱ་བའི་རྣམ་པར་དབེ་བ་བགྲུབ་པ་མིན་པར་ཐལ། འཇིག་རྟེན་གྱི་གྲགས་པ་རང་ཉིད་འགལ་བ་སྣ་ཚོགས་པའི་དོན་ཅན་ཡིན་པའི་ཕྱིར་དང། འཇིག་རྟེན་པ་ལ་དབང་པོ་ལས་འདས་པའི་དོན་མཐོང་
བ་གང་ཡང་མེད་པའི་ཕྱིར། གཞན་ཡང་ཁྱོད་ཀྱི་རིག་བྱེད་ཀྱི་དོན་ངེས་དེ་གྲགས་པ་ལ་ཚད་མར་བྱས་ནས་བརྗོད་པ་མིན་པར་ཐལ། རིག་བྱེད་ལས་མཐོ་རིས་དང་ལྷ་མོ་ལ་སོགས་པའི་སྒྲ་འཇིག་རྟེན་ན་གྲགས་པ་མིན་པ་དེ་ལས་དོན་ལོག་པ་ལ་འཇུག་པར་
བརྗོད་པ་མཐོང་བའི་ཕྱིར། དེ་ཡང་མཐོ་རིས་ནི་འཁྲིག་པ་དང། ལྷ་བོ་ནི་བཙུབ་སྟན་ལ་བརྗོད་པས་སོ། །ཨག་ནི་ཞེས་སོགས་ཀྱི་སྒྲ་ནི་མར་མ་ནང་དུ་ལྡུགས་པ་ཁོ་ན་ལ་འཇུག་པར་འདོད་པ་དེ་ཉིད་ཀྱི་འགྲེལ་བས་དེ་ལྟར་བཤད་པ་ལས་འགྲུབ་པ་ཡིན་ནོ་ཞེ་ན། རྩ་བ་
དེ་འདྲའི་སྒྲ་གཞན་རིག་བྱེད་ཀྱི་འགྲེལ་པ་དག་ལ་ནི་ཆོས་ཅན། ཁོད་ལ་རྩ་བའི་དོན་ངེས་སྒྲུབ་པའི་ནུས་པ་མེད་པར་ཐལ། ཁྱོད་ཀྱི་བརྗོད་བྱའི་དོན་མཐའ་གཅིག་ཏུ་ངེས་པར་འདོད་པ་ལ་ཡང་རྩ་བ་དེ་འདྲའི་རྣམ་རྟོག་ཉིད་དུ་འགྱུར་བའི་སྐྱོན་ཡོད་པའི་ཕྱིར་
གཞན་ཡང་ཁས་བླངས་དང་ཡང་འགལ་བ་ཡིན་ཏེ། སྤྱོད་པ་པ་ཆོས་ཅན། སླར་ཡང་འཇིག་རྟེན་གྱི་གྲགས་པ་དེ་ལས་རིག་བྱེད་ཀྱི་དོན་ངེས་རྟོགས་པར་འདོད་པ་འདི་ནི་ཅི་ཞིག་ཡིན་ཏེ་མི་འཐད་པར་ཐལ། འཇིག་རྟེན་གྱི་གྲགས་པ་དག་ཀྱང་མི་རྣམས་ཀྱི་
རྟོག་པ་དང་དེས་ཀུན་ནས་བསླངས་པའི་ཚིག་གིས་བསྡུས་ལ། ཚིག་དེ་ཡང་ཚད་མར་མི་འདོད་པར་དེ་སྒྲུབ་བྱེད་ཡིན་པ་ལ་སྡང་བའི་ཕྱིར་ཏེ། སྐྱེས་བུས་བྱས་པའི་ཚིག་ཡིན་ན། ལོག་པའི་དོན་ཅན་ཡིན་པས་ཁྱབ་པར་ཁས་བླངས་པས་སོ། །གལ་

[190A]༄༅། །ཏེ་ཨག་ནི་ཞེས་སོགས་མེ་ལ་སྦྱིན་བསྲེག་བྱེད་པ་ཁོ་ན་ལ་འཇུག་པར་འཇིག་རྟེན་ན་གྲགས་པ་ལས་བརྒལ་ཏེ། ཁྱི་ཤ་ཟ་བ་ལ་ཡང་འཇུག་པར་རྟག་པ་ལ་རྒྱུ་ཅི་ཡེད་ཅེན་མེ་ལ་སྦྱིན་སྲེག་བྱེད་པ་ཁོ་ན་ཨག་ནི་ཞེས་སོགས་ཀྱི་སྒྲའི་
དོན་དེར་རྟོག་པ་ལ་ཡང་རྒྱུ་མཚན་ཅི་ཞིག་ཡོད་དེ་མེད་པར་ཐལ། གྲགས་པ་མིན་པར་རྒྱུ་མཚན་མེད། འཇིག་རྟེན་ན་རབ་ཏུ་གྲགས་པ་སྒྲུབ་བྱེད་ཚད་མ་ཉིད་མིན་པའི་ཕྱིར། རིག་བྱེད་དོན་ངེས་གྲགས་པས་མི་འགྲུབ་པར་མ་ཟད། རིག་བྱེད་སྒྲ་དོན་གྱི་
མཐའ་གཅིག་ཏུ་ངེས་པ་ལ་འཇིག་རྟེན་གྱི་གྲགས་པ་ཉིད་ཀྱི་དོགས་པ་བསྐྱེད་པའམ་མ་ངེས་པ་ཡིན་ཏེ། གང་གི་ཕྱིར་ན། འཇིག་རྟེན་གྱི་གྲགས་པ་དེ་ལ་སྒྲ་རྣམས་འདོད་པའི་དབང་གིས་དོན་སྣ་ཚོགས་ལ་འཇུག་པ་ཅན་ཉིད་དུ་མཐོང་བའི་ཕྱིར་
ཏེ། གོའུ་ཞེས་པའི་སྒྲ་གཅིག་ཀྱང། འཇིག་རྟེན་ན་དོན་དགུ་ལ་སྦྱོར་བར་མཐོང་བས་སོ། །གཉིས་པ་ལུང་ལས་མི་རྟོགས་པར་བསྟན་པ་ནི། རིག་བྱེད་ཀྱི་ལུང་གི་སྒྲ་རང་ཉིད་ལས་ཀྱང་བརྗོད་བྱའི་དོན་མཐའ་གཅིག་ཏུ་ངེས་པར་འདོད་པ་ལ་དོགས་
པ་སྐྱེ་པར་འགྱུར་གྱི། གཅིག་ཁོ་ན་ལ་འཇུག་པའི་སྒྲུབ་མི་ནུས་པར་ཐལ། དོན་གཅིག་ཁོ་ན་ལ་འཇུག་པའི་ངེས་བྱེད་ཡང་དག་མ་མཐོང་བ་དག་གི་ཕྱིར། དེར་ཐལ། དོན་གཞན་དུ་འཇུག་པ་མི་སྲིད་པའི་རྒྱུ་མཚན་ཡང་དག་མེད་པའི་
ཕྱིར་རོ། །དེར་ཐལ། ལུང་དེ་དོན་སྣ་ཚོགས་སྟོན་ནུས་པ་ཅན་ཡིན་པའི་ཕྱིར། གཉིས་པ་རིག་བྱེད་རང་ཉིད་ལས་རིག་བྱེད་ཀྱི་དོན་ངེས་མི་འགྲུབ་པར་བསྟན་པ་ལ། རིག་བྱེད་རང་ཉིད་ཀྱིས་དོན་ངེས་བསྟན་པ་བརྫུན་ཡིན་པར་བསྟན་པ་དང་

[190B] བརྡ་ལ་བརྟེན་ནས་དོན་སོ་སོར་ངེས་པའི་རྒྱུ་བསྟན་པའོ། །དང་པོ་ནི། རིག་བྱེད་ཀྱིས་རང་གི་བརྗོད་བྱའི་དོན་མཐའ་གཅིག་ཏུ་ངེས་པ་རྒྱལ་དཔོག་པ་ལ་བཤད། རྒྱལ་དཔོག་པ་དེས་ངེད་སྤྱོད་པ་པ་ལ་
བཤད་པ་ཡིན་ནོ། ཞེ་ན། སྐྱེས་བུ་གཡོ་ཅན་འགའ་ཞིག་གོང་ཁྱེར་པ་ཊ་ལི་པུ་ཊ་དེར་འགྲོ་བའི་ལམ་ནི་གཡས་ཕྱོགས་མ་འདི་ཡིན་ཏེ་ཡིན་ནོ་ཞེས་སྡོང་དུམ་འདི་ནི་སྨྲ་བར་འགྱུར་པའི་ཕྱིར་རོ། ཞེས་སྨྲ་བ་དང། སྐྱེས་བུ་བཞན་གྱིས་གང་ལ་ཡང་མ་
བསྙད་པར་བདག་ཉིད་ཀྱིས་ལམ་གཡས་མ་འདི་ཡིན་ཞེས་སྨྲ་བ་གཉིས་སྐྱེས་བུ་རང་གི་འདོད་པས་སྨྲས་མ་སྨྲས་ཀྱི་ཁྱད་པར་མེད་པར་ཐལ། སྐྱེས་བུ་དེ་གཉིས་ཀྱི་དེ་ལྟར་སྨྲས་པ་གནག་ཞིག་ལམ་སྟོན་པའི་ནུས་པ་སྡོང་དུ་མ་ལ་མེད་པའི་
ཕྱིར། དཔེ་དེ་ལྟར་རྒྱལ་དཔོག་པས་རིག་བྱེད་ལ་སྙད་བཏགས་ནས་རིག་བྱེད་དོན་དེས་སྨྲས་པ་དང། མུ་སྟེགས་གཞན་གྱིས་གང་ལ་ཡང་མ་བསྙད་པར་རིག་བྱེད་དོན་ངེས་སྨྲས་པ་དེ་དག་ཆོས་ཅན། འདོད་པ་ཙམ་གྱིས་སྨྲས་མ་སྨྲས་ཀྱིས་བྱེ་བྲག་
བརྟག་པར་གྱིས་ཏེ། བྱེ་བྲག་མེད་པར་ཐལ། མུ་སྟེགས་གཉི་གས་དེ་ལྟར་སྨྲས་པ་གང་ཞིག་བརྡ་ལ་མ་ལྟོས་པར་རིག་བྱེད་རང་ཉིད་ལ་ཁོ་བོའི་དོན་འདི་ལྟར་ངེས་སོ་ཞེས་སྨྲ་བའི་ནུས་པ་མེད་པའི་ཕྱིར། གཉིས་པ་དེས་ན། དོན་གཅིག་ཁོ་ནའི་རྗོད་
བྱེད་དུ་མི་འཐད་པར་བསྟན་པ་ནི། རྗོད་བྱེད་ཀྱི་སྒྲ་ཆོས་ཅན། དོན་གཅིག་ཁོ་ནའི་གསལ་བྱེད་དུ་ངེས་པ་གང་ལས་ཡིན་ཏེ་མ་ཡིན་པར་ཐལ། བརྡ་སྦྱར་ན་དོན་ཐམས་ཅད་ལ་འཇུག་ཏུ་རུང་བའི་ཕྱིར་དང། རྗོད་འདོད་ཀྱིས་བཞག་པའི་དོན་

[191A]༄༅། །གྱི་ངེས་པ་མ་གཏོགས་པར་གང་གིས་ཀྱང་བརྡ་ལ་མ་ལྟོས་ཤིང་དབང་པོ་ལས་འདས་པའི་དོན་ངེས་ཤེས་པ་མི་འཐད་པའི་ཕྱིར། གསུམ་པ་བརྡའ་ལ་བརྟེན་ནས་དོན་སོ་སོར་ངེས་པའི་རྒྱུ་བསྟན་པ་ནི། བརྗོད་འདོད་དེ་བརྗོད་བྱའི་དོན་
སོ་སོར་ངེས་པའི་རྒྱུ་ཡིན་ཏེ། རྗོད་འདོད་རྟོག་པའི་སྣང་བ་ཁོ་ན་སྒ་དོན་དུ་འགྱུར་དགོས་པའི་ཕྱིར་བརྡ་ནི་རྗོད་འདོད་ཀྱི་དབང་གིས་དོན་སོ་སོར་ངེས་པ་དེའི་གསལ་བྱེད་ཡིན་ཏེ་ལུས་ངག་གི་རྣམ་རིགས་གི་སྒོ་ནས་རྗོད་པར་འདོད་པའི་དོན་གཞན་
གྱི་བློ་ཡུལ་དུ་གསལ་བར་བྱེད་དགོས་པའི་ཕྱིར། སྐྱེས་བུས་མ་བྱས་པའི་རིག་བྱེད་དེ་དོན་གཅིག་ཁོ་ན་ཅན་དུ་ངེས་པ་གང་ལས་ཀྱང་མི་འཐད་པར་ཐལ། དོན་སོ་སོར་ངེས་པའི་རྒྱུ་དེ་ནི་སྐྱེས་བུས་བྱས་པ་མིན་པ་ལ་མེད་པས་ནའོ། །དེ་ལྟ་
མིན་པར་བརྡ་ལ་མ་ལྟོས་པར་རང་བཞིན་གྱིས་ནི་དོན་སོ་སོར་ངེས་པ་ཡིན་ན། འཆད་པ་པོ་གཞན་གྱིས་དོན་གཞན་ལ་བཤད་པ་དེས་ཀྱང་གོ་བ་ཅུང་ཟད་ཀྱང་སྐྱེད་པར་མི་རུང་ངོ། །དེར་མ་ཟད་འདིའི་དོན་འདིའོ་ཞེས་འཆད་པ་པོས་བརྡ་བྱས་
པ་ཡང། དོན་མེད་པ་ཅན་ཉིད་དུ་ཐལ་བར་འགྱུར་བས་རིག་བྱེད་འཆད་པ་དགོས་པ་མེད་པར་ཐལ་ལོ། །སྐྱོན་མེད་དེ། བརྡ་ལས་རྗོད་བྱེད་རྣམས་རང་བཞིན་གྱིས་དོན་ལ་འབྲེལ་བའི་ཁྱད་པར་གསལ་བར་བྱེད་པ་དོན་མེད་མིན་ནོ་ཞེ་ན། རིག་
བྱེད་ཀྱི་སྒྲ་ཆོས་ཅན། དོན་གཅིག་བོན་གྶ་བའི་ངེས་པའང་ལས་ཡིན་ཏེ་མ་ཡིན་པར་ཐལ། དོན་གོ་བ་བརྡ་ལ་ལྟོས་པ་གང་ཞིག་བརྡ་གང་ལ་ཡང་སྦྱར་དུ་རུང་བས་ཁྱབ་པའི་ཕྱིར། དེ་ལྟར་བཀག་པས་གྲུབ་པ་དེ་དག་

[191B] དོན་གང་ལ་འདོད་པ་དང་རྒྱུད་པའི་ས་འདོད་པས་རང་དགར་སྦྱོར་བའི་རྗོད་བྱེད་དེ་ལ་བརྗོད་བྱའི་དོན་མཐའ་གཅིག་ཏུ་ངེས་པ་ཞེས་བྱ་བ་གང་ཞིག་ཡོད། དེས་ན། བརྡ་ནི་འདོད་པའི་དབང་གིས་དོན་ཐམས་ཅད་ལ་འཇུག་ཏུ་རུང་པ་ཉིད་
ཡིན་པས་ཨག་ནི་ཞེས་སོགས་ཀྱི་སྒྲས་སྤྱོད་པ་པའི་མངོན་པར་འདོད་པ་མེ་ལ་སྦྱིན་པ་སྲེག་སྦྱིན་པ་ཁོ་ན་གསལ་བར་བྱེད་པ་སོགས་སུ་མི་འགྱུར་རོ། །དེ་ཡང་རྗོད་བྱེད་ཀྱི་སྒྲ་དངོས་དབང་གིས་དོན་གཅིག་ཁོ་ན་ལ་འཇུག་པ་ལྟ་བུའི་དོན་
དེས་འགོག་པ་ཡིན་གྱི། བུམ་པ་ཞེས་པའི་སྒྲ་རྗོད་འདོད་ཀྱིས་ཐོག་མར་སྦྱར་པའི་དབང་གིས་ལྟོ་ལྡིར་པ་ཁོ་ནའི་དངོས་མེད་དུ་ངེས་ཀྱི་གཞན་གྱི་དངོས་མིང་དུ་འགྱུར་མི་སྲིད་པ་ལྟ་བུའི་རྗོད་འདོད་ཀྱིས་དོན་ངེས་པ་རང་ལུགས་ལ་ཡང་ཁས་ལེན་
ལ། དེ་ལྟར་ཡིན་ཀྱང་བུམ་པའི་སྒྲ་ལྟོ་ལྡིར་བ་ལས་གཞན་ལ་སྦྱར་བ་མི་རུང་བ་ཞེས་བྱའི་དོན་ནི་འདོད་པ་མ་ཡིན་ནོ། །གཉིས་པ་ཕྱོགས་གཅིག་བདེན་པའི་རྟགས་ཀྱིས་རིག་བྱེད་བདེན་པའི་དོན་ཅན་ཡིན་པ་དགག་པ་ལ། འདོད་པ་
བརྗོད་པ་དང། དེ་དགག་པ་གཉིས། དང་པོ་ནི། གང་གི་ཕྱིར་རིག་བྱེད་ཀྱི་ཕྱོགས་གཅིག་ཡིན་པའི་ཕྱིར། དཔེར་ན་མེ་གྲང་བ་བཟློག་བྱེད་ཡིན་པ་དང། ཟླ་བ་བཅུ་གཉིས་ལོ་ཡིན་ཅེས་པའི་རིག་བྱེད་ཀྱི་དག་བདེན་པའི་དོན་ཅན་ཡིན་པ་བཞིན་དུ་
རིག་བྱེད་ཀྱི་དག་གཞན་ཡང་དེ་དང་འདྲ་བར་བདེན་པའི་དོན་ཅན་ཡིན་ནོ། །ཞེས་དེ་སྐད་དུ་སྤྱོད་པ་པ་གཞན་དག་ཟེར་རོ་ལོ། །གཉིས་པ་དེ་དགག་པ་ལ། སྒྲུབ་བྱེད་ལྟར་སྣང་དུ་བསྟན་པ་དང། བསྒྲུབ་བྱ་ལ་ཚད་མས་གནོས་པར་བསྟན་

[192A]༄༅། །པའོ། །དང་པོ་ནི། དེ་འདྲ་རྟགས་ཡང་དག་མ་ཡིན་ཏེ། ལྷག་ལྡན་ཡིན་པས་ཁྱབ་པ་འཁྲུལ་པ་ཅན་ཉིད་ཡིན་པའི་ཕྱིར་དཔེར་ན་ཤིང་ཏོག་ལྷག་མ་འདི་རྣམས་ཆོས་ཅན། རོ་མངར་བར་འདྲ་སྟེ་གཟུགས་ཀྱི་ངོ་བོ་སྨུག་པོར་མཚུངས་
པ་ཉིད་ཀྱི་ཕྱིར་ཞེས་པ་དང། ཕྲུ་ནང་གི་འབྲས་འདི་རྣམས་ཆོས་ཅན། ཆོས་པ་ཡིན་ཏེ། སྣར་ཟོས་པའི་འབྲས་དང་སྣོད་གཅིག་གི་ནང་དུ་ཆུད་པ་ལ་ཡང་ཁྱད་པར་མེད་པའི་ཕྱིར། ཞེས་པ་བཞིན་ནོ། །དེ་བས་ན། འདི་འདྲ་བའི་རྟགས་ཡང་
དག་ཡིན་པ་རིགས་པ་ཤེས་པ་ཕྱོགས་གླང་ལ་སོགས་པས་བཀག་གོ་གཉིས་པ་བསྒྲུབ་བྱ་ལ་ཚད་མས་གནོད་པར་བསྟན་པ་ནི། རིགས་བྱེད་ཆོས་ཅན། ཁྱོད་དོན་བདེན་པ་ཁོ་ན་སྟོན་པ་མིན་པར་ཐལ། སྐྱེས་བུ་རྟག་པ་ལས་བྱེད་པ་པོ་དང་
རྣམ་སྨིན་ལོངས་སྤྱོད་པ་པོ་ཉིད་དུ་སྟོན་པའི་ཕྱིར་དང། དང་པོ་རྣམས་རྟག་པ་དང། སྤྱི་དོན་གཞན་སོགས་དབང་པོ་ལས་འདས་པ་རྣམས་དབང་པོའི་གཟུང་བྱར་སྟོན་པའི་ཕྱིར་དང། རྒྱུ་མི་མཉམ་པ་རྟག་པ་རྒྱུར་འགྱུར་བ་དང། གནས་པ་མི་མཉམ་པ་རྟག་པ་རྐྱེན་གྱིས་གནས་པར་བྱེད་
པ་དང། འཇིག་པ་མི་མཉམ་པ་ཕྱིས་རྒྱུ་དོན་གཞན་གྱི་འཇིག་པར་བྱེད་དགོས་པར་སྟོན་པའི་ཕྱིར་དང། གཞན་ཡང་མངོན་རྗེས་ཀྱི་ཚད་མ་རྣམ་གཉིས་ཀྱིས་རྣམ་པར་གསལ་བའི་སྤྱོད་ཡུལ་ལ་མ་ལུད་ལ་ལྟོས་པའི་རྗེས་དཔག་དང་
འགལ་བ་དག་ནི་བརྗོད་པར་བྱེད་པ་ཡིན་པའི་ཕྱིར། དེས་ནི་མངོན་རྗེས་ཀྱི་ཚད་མ་དང་འགལ་བ་ཀུན་དུ་བསལ་ཞིང། འབྲེལ་བ་དང་ནི་རྗེས་མཐུན་ཐབས། ཞེས་སོགས་སུ་བཤད་པ་ལྟར། ཁྱད་པར་གསུམ་ལྡན་གྱི་བསྟན་བཅོས་

[192B] དེ་ལྟ་ན་ཡང་ཕྱོགས་གཅིག་བདེན་པ་ཙམ་གྱི་རིག་བྱེད་བདེན་པའི་དོན་ཅན་དུ་སྒྲུབ་པ་ནི། གཡེམ་མ་མུ་ཅོར་གྱི་བདག་པོ་ལས་རྒྱལ་བ་དང་འདྲའོ། །གཞན་ཡང་གལ་ཏེ་ཕྱོགས་གཅིག་ལ་མི་སླུ་བ་དེ་ལྟར་གྲུབ་པ་ཙམ་གྱིས་
རིག་བྱེད་ཐམས་ཅད་ཚད་མར་གྲུབ་ན་འོ་ན་ངག་སྨྲ་བའི་སྐྱེས་བུ་འདི་དག་ལ་ཚད་མ་མིན་པའི་ཚིག་ཅི་ཡང་མེད་པར་ཐལ། སྐྱེས་བུ་མང་དུ་སྨྲ་བ་ལ་བདེན་པའི་དོན་གཅིག་མེད་པ་མིན་པའི་ཕྱིར། གསུམ་པ་སྔར་བཤད་རིགས་པ་རྣམས་ཀྱི་དོན་
བསྡུས་ཏེ་བསྟན་པ་ནི། རྗོད་བྱེད་ཀྱི་སྒྲ་འདི་ཆོས་ཅན། རང་གི་ཞེན་པའི་བརྗོད་བྱའི་དངོས་པོ་ལ་འབྲེལ་བ་གང་ཡང་མེད་པར་ཐལ། དེའི་རང་བཞིན་རྣ་འབྲས་བུ་གང་ཡང་མིན་པའི་ཕྱིར། དེར་ཐལ། བརྗོད་པ་པོའི་རྗོད་འདོད་
ཙམ་ལ་རྟེན་ཅིང་གནས་པས་འབྱུང་བའི་ཕྱིར། སྔ་མ་ལ་ཁྱབ་པ་མེད་དོ་ཞེ་ན། འདི་གཉིས་ལས་རྣམ་པར་བཟློག་པས་ཀྱང་འཁྲུལ་པ་མེད་པའི་འབྲེལ་པ་ཡོད་པ་མ་ཡིན་པར་ཐལ། འབྲེལ་པ་བདག་གཅིག་དེ་བྱུང་གཉིས་སུ་ངེས་
པའི་ཕྱིར། གལ་ཏེ་རྗོད་བྱེད་རྣསྨ་ཀྱི་འཇོག་པ་ནི་བརྗོད་བྱ་ཚད་མས་མཐོང་བས་བྱེད་པས་དོན་ལ་བརྒྱད་ལ་འབྱེལ་པས་ཁྱབ་པོ་ཞེ་ན། སྒྲ་ལ་རྟག་མི་རྟག་ཏུ་བརྗོད་པའི་སྒྲ་གཉིས་ཀ་འཇུག་མི་སྲིད་པར་ཐལ། རྟག་ཕན་ཚུན་
དག་ནི་འགལ་བའི་དོན་དེ་ནི། སྒྲ་ལྟ་བུ་གཅིག་ལ་གཞི་མཐུན་དུ་འདུ་བར་ཇི་ལྟར་ཡང་འགྱུར་བར་མི་འཐད་པའི་ཕྱིར། དེས་ན་ལུང་དེ་ལས་རྟོགས་པ་པོའི་ཞེ་ན་དོན་གྱི་རྣམ་པ་འགའ་ཡང་ངེས་པར་ནུས་པ་མ་ཡིན་པར་ཐལ། ལུང་དད་ཞེན་པའི་བརྗོད་

[193A]༄༅། །བྱའི་དངོས་པོ་རྣམས་མེད་ན་མི་འབྱུང་བའི་འབྲེལ་བ་མི་འགྲུབ་པས་ནའོ། །དེའི་ཕྱིར་ལུང་དེ་ནི་དོན་དེའི་རྗོད་བྱེད་དུ་ལོག་ན་ཡང་དོན་དེའི་དངོས་པོ་མེད་པར་གྲུབ་པར་མི་འགྱུར་བ་དེས་ན་བསྐལ་དོན་མེད་ངེས་ཀྱི་འབྲས་བུ་ཅན་དུ་ཕྱི་རྒོལ་གྱི་ཚད་མ་གསུམ་གྱིས་མི་
དམིགས་པས་ནི་མ་འགྲུབ་པོ་ཞེས་ཤེས་པར་བྱའོ། །དེ་ལྟར་ན་རིག་བྱེད་ཚད་མར་ཁས་ལེན་པ་ལ་སོགས་པ་བླུན་པོའི་རྟགས་ཡིན་པར་བསྟན་པའི་ཕྱིར། རང་འགྲོལ་ལས། རིག་བྱེད་ཚད་མ་དང་ནི་ཞེས་བྱ་བ་ལ་སོགས་པ་གསུངས་ཏེ། དེ་ཡགྣ་མ་བྱས་པ་དང། ཕྱོགས་གཅིག་
བདེན་པ་སོགས་ཀྱི་རྟགས་ཀྱིས། རིག་བྱེད་ཚད་མ་ཡིན་པ་དང་ནི་བདག་ལ་སོགས་པའི་རྟག་པ་འགས་འབྲས་བུ་བྱེད་པར་སྨྲ་བ་དང་འབབ་སྟེགས་ཀྱི་ཁྲུས་ལས་སྡིག་པ་འདག་པའི་ཆོས་འདོད་པ་དང་ནི། ཡོན་ཏན་ཅུང་ཟད་མེད་ཀྱང། ཁོ་བོ་ཅག་བྲམ་ཟེ་ཡི་ནོ་ཞེས་རིགས་སྨྲ་
བས་དྲེགས་པ་དང། སེམས་ཀྱི་སྡིག་པ་གཞོམ་པའི་ཕྱིར་དུ་མེར་མཆོད་པ་ལ་སོགས་པའི་གདུང་བ་དུ་མ་རྩོམ་པ་ཞེས་བྱ་བ་འདི་རྣམས་ནི་སྤྱོད་པ་བླུན་པོ་ཞེས་རབ་འཆལ་བའི་རྟགས་ལྔ་ཡིན་ནོ། །རགས་པ་ཙམ་བསྟན་པའི་དོན་དུ་ལྔ་ནི་མཚོན་བྱེད་དུ་སྨྲོས་པ་ཡིན་གྱི་
ཞིབ་ཏུ་ཕྱེ་ན་མུ་སྟེགས་དེ་དག་གི་བླུན་པའི་རྟགས་ནི་དཔག་ཏུ་མེད་དོ། །ལེའུ་དང་པོ་འདིའི་གཞུང་ཚད་ནི་བརྒྱ་དཔེ་ལས་ཤོ་སོ་ཀ་སུམ་བརྒྱ་དང་བཞི་བཅུ་རྩ་གཅིག་ཅེས་འབྱུང་ངོ། །གང་གི་བློ་གྲོས་མགྲིན་པའི་ཕུག་ཟབ་ན། ལེགས་ཤད་མ་ལུས་ངལ་སོ་བྱས་གྱུར་པ།།
དེ་ཡི་ཚིག་ནི་ཕྱོགས་ཀྱི་སྐེད་ཚལ་དག་གསར་སྐྱེས་པདྨོས་འགེངས་པའི་བསེར་བུ་ཞིན། །རྒྱས་བའི་བསྟན་བཅོད་ཚད་མ་རྣམ་འགྲེལ་གྱི་རྒྱ་ཆེར་བཤད་པ་རིགས་པའི་རྒྱུ་མཚོ་ལས། རྣག་དོན་དེའུ་རྣམ་པར་བཤད་པ་སྟེ་དང་པོའོ།། །



﻿
[001A]༄༅། །རྒྱས་པའི་བསྟན་བཅོས་ཚད་མ་རྣམ་འགྲེལ་གྱི་རྒྱ་ཆེར་བཤད་པ་རིགས་པའི་རྒྱ་མཚོ་ལས་མངོན་སུམ་ལེའུ་རྣམ་བཤད་བཞུགས་སོ།།

[001B] །རབ་རྒྱས་པད་མོ་གསར་པའི་ངོས་ལ་སྟོང་ཕྲག་ཉི་མའི་ཐིགས་པ་ལྷུང་བས་རྒྱ་ཆེར་བཞེད་པའི་དང་ལ་འབར་བ། །གང་གི་དྲིན་ལས་སྐལ་བཟང་བུང་བ་ལེགས་བཤད་སྦྲང་རྩིའི་དོག་བ་རྒྱ་ཆེན་རྣམ་
པར་འགོད་པས་རོལ་པའི་གར། །བདུད་རྩིས་དྲགས་པའི་བློ་གྲོས་ལུས་ཅན་རིགས་པའི་གླུ་དབྱངས་ས་གསུམ་སྐྱེ་བོའི་རྣ་བའི་བཅུད་ལེན་སྤྲོ་བ་གང། །སླར་ཡང་དེ་ཡིས་དེ་ཉིད་མཆོད་ཕྱིར་ཚངས་དབྱངས་ལས་རྒྱལ་དགེ་
ལེགས་དེ་ཡིས་འཇིག་རྟེན་འདི་དག་རྒྱལ་གྱུར་ཅིག་དེ་ལྟར་ཚད་མ་སླུ་མེད་ཅན་ཤེས་པ། ཞེས་པ་ལ་སོགས་པས་བཤད་པའི་མཚན་ཉིད་དེ་ལྟ་བུ་དང་ལྡན་པའི་ཚད་མ་དེའི་གྲངས་དང། སྤྱོད་ཡུལ་དང། ངོ་བོ་དང། འབྲས་
བུ་ལ་ལག་པར་རྟོག་པ་བསལ་ཏེ། དེ་དག་ཡང་དག་པར་བསྟན་པའི་ཕྱིར་དང། རང་དོན་ལེའུ་བསྟན་པའི་གཏན་ཚིགས་དེ་ལྟ་བུ་ལ་བརྟེན་ནས། ལེའུ་གཉིས་པར་སྟོན་པ་དང། བསྟན་པ་སྐྱོན་མེད་པར་སྒྲུབ་པའི་ཚུལ་
ཇི་སྐད་བཤད་པ་དེ་དག་ཡང་དག་པར་རྟོགས་པ་འང་མཐར་མངོན་སུམ་ཉིད་ལ་རག་ལས་པ་ཡིན་པས། མངོན་སུམ་ཚད་མའི་ཚུལ་ཕྱིན་ཅི་མ་ལོག་པར་གཏན་ལ་དབབ་པའི་ཕྱིར་མངོན་སུམ་གྱི་ལེའུ་གསུང་

[002A]༄༅། །ཏེ། དེ་ལ་ལོག་པར་རྟག་པ་དེ་དག་གི་ཚུལ་ནི་ཇི་ལྟ་བུ། ལག་པར་རྟོག་པ་གང་བསལ་བའི་ཕྱིར་གཞུང་གང་བསྟན་པར་མཛད་ཙ་ན། གྲངས་ལ་ལག་པར་རྟག་པ་ནི། གྲངས་ཅན་པ་ན་རེ། མངོན་རྗེས་དང་
སྒྲ་ལས་བྱུང་བ་དང། ཚད་མ་གསུམ་ཁོ་ནའོ་ཞེས་ཟེར་རོ། །སྒྲ་ལས་བྱུང་བ་ནི། སྒྲ་ལ་བརྟེན་ནས་ལྐོག་ཏུ་གྱུར་པའི་དོན་འཛིན་པའི་ཤེས་པ་སྟེ། དབྱེ་ན་སྐྱེས་བུས་མ་བྱས་པའི་སྒྲས་བསྐྱེད་པ་དང། ཡིད་ཆེས་པའི་སྐྱེས་བུའི་
ཚིག་གིས་བསྐྱེད་པའོ། །འདི་དག་ལྐོག་ཏུ་གྱུར་པའི་ཡུལ་ཅན་ཡིན་པས་མངོན་སུམ་མ་ཡིན་ལ། ཚུལ་གསུམ་པའི་རྟགས་ལ་མ་བརྟེན་པས་རྗེས་དཔག་ཀྱང་མ་ཡིན་ནོ། །ཞེས་ཟེར་རོ། །འདོད་པ་དེ་ནི། སློབ་དཔོན་ཞི་བ་
འཚོས། གཞན་གྱི་སྒྲ་ལས་བྱུང་བ་ཡི། །ཤེས་པས་དོན་རྟོགས་སྒྲ་ལས་བྱུང། །ཡང་ན་ཡིད་ཆེས་ཚིག་ཡིན་ཟེར། །འདི་ནི་ལྐོག་ཏུ་གྱུར་པ་ཡི། །ཡུལ་ཅན་ཡིན་ཕྱིར་མངོན་སུམ་མིན། །རྗེས་དཔག་ཏུ་ཡང་མི་འཐད་དོ། །དེ་
ཡི་མཚན་ཉིད་བྲལ་ཕྱིར་རོ། །ཞེས་པ་ལ་སོགས་པས་རྒྱ་ཆེར་གསུངས་སོ། །རིགས་པ་ཅན་པ་ན་རེ། གསུམ་པོ་དེ་དང། ཉེ་བར་འཇལ་བའི་ཚད་མ་དང་བཞི་ཁོ་ནའོ། །ཞེས་ཟེར་རོ། །ཉེར་འཇལ་ནི། དཔེར་ན། བ་མེན་མཐོང་བ་ལས་

[002B] ཞི་བ་འཚོས། གང་གི་བ་མིན་ཅི་འདྲ་ཞེས། །གྲོང་བ་དག་གིས་དྲིས་བ་ན། བ་ལང་ཅི་འདྲ་དེ་འདྲ་ཞེས། །འབྲོག་པས་སྨྲས་པ་ལྟ་བུའོ། །ཉེ་བར་འཇལ་བར་གྲགས་
ལྡན་པ། །དེ་ལ་སླར་ཡང་རི་ཁྲོད་པས། ཞེས་པ་ལ་སོགས་པས་རྒྱས་པར་གསུངས་སོ། །རྒྱལ་དཔོག་པ་ནི། དེ་བཞི་དང། དོན་གྱིས་གོ་བ་དང། དངོས་པོ་མེད་པའི་ཚད་མ་དང་དྲུག་ཁོ་ནའོ། །དེ་ལ་དོན་གྱིས་གོ་བ་ནི། ལྷ་སྦྱིན་གསོན་པོ་ཁྱིམ་ན་མེད་པས་ཕྱི་རོལ་ན་ཡོད་
པར་རྟོགས་པ་ལྟ་བུའོ། །དེ་ལ་དབྱེ་ན། མངོན་སུམ་སྔོན་དུ་འགྲོ་བའི་དོན་གྱིས་གོ་བ་ལ་སོགས་པ་དྲུག་སྟེ། ཚད་མ་དྲུག་ཡོད་པའི་དབྱེ་བས་སོ། །དེ་ཡང་ཞི་བ་འཚོས། ཚད་མ་དྲུག་ཏུ་ཤེས་བྱ་སྟེ། །གང་དུ་དོན་གཞན་དུ་འགྱུར་མིན། མ་མཐོང་པ་ལ་རྟོག་པ་གཞན། །
དེ་ནི་དོན་གྱི་གོ་བར་བརྗོད། ཅེས་པ་ལ་སོགས་པས་གསུངས་སོ། །དངོས་པོ་མེད་པའི་ཚད་མ་ནི། །ཚད་མ་གཞན་ལྔ་པོ་གང་ཡང་འཇལ་བྱེད་དུ་མ་སྐྱེས་པའི་ཡུལ་རྟོགས་པ་ལ་འདོད་ལ། ཡུལ་དེ་ལ་དབྱེ་ན། སྔ་ནས་མེད་པ། ཞིག་ནས་མེད་པ། ཕན་
ཚུན་མེད་པ། ཤིན་ཏུ་མེད་པ་བཞིར་འདོད་དོ། །དེ་ལྟར་ཡང་ཞི་བ་འཚོས། དངོས་པོ་གང་ཞིག་ངོ་བོ་ལ། །ཚད་མ་ལྔ་པོ་མ་སྐྱེས་པའི། །དངོས་ཡོད་རྟོགས་ཕྱིར་དེ་ལ་ནི། །དངོས་པོ་མེད་པ་ཚད་མ་ཉིད། །མངོན་སུམ་ལ་སོགས་མི་སྐྱེད་པའང། །དངོས་པོ་མེད་
པའི་ཚད་མར་འདོད། །བདག་ཉིད་ཡངས་སུ་མ་གྱུར་བའམ། དངོས་གཞན་རྣམ་པར་རིག་པའམ། །ཚད་མ་མེད་པའི་དངོས་པོ་རྣམས། །དངོས་པོ་མེད་པར་རྟོགས་པར་བྱེད། །སྔ་ན་མེད་པ་ལ་སོགས་པས། །འདི་ནི་རྣམ་པ་བཞི་རུ་དབྱེ། །ཞེ་སོགས་

[003A]༄༅། །འོ་མ་ལ་མེད་གང། །དེ་ནི་སྔ་ན་མེད་པར་བརྗོད། །ཞོ་ལ་འོ་མ་མེད་པ་ཉིད། །ཞིག་ནས་མེད་པའི་མཚན་ཉིད་བརྗོད། །རྟ་སོགས་བ་ལང་ལ་མེད་གང། །གཅིག་ལ་གཅིག་མེད་པར་བརྗོད་དེ། །དེ་ལ་གཞན་དངོས་མེད་རིང་དེའི། །བདག་
ཉིད་གཞན་ལ་མེད་པས་སོ། །མགོའི་ཆ་ནི་དམའ་མོ་ལ། །འཕེལ་དང་བྲི་སོགས་ངོ་བོ་ཡི། །རི་བོང་རྭ་དག་མེད་གྱུར་པ། །འདི་ནི་ཤིན་ཏུ་མེད་པར་འདོད། །ཞེས་སོགས་གསུངས་སོ། །དེ་ཡང་རྒོལ་བ་འདི། །ཞོ་ལ་འོ་མ་མེད་པའི་ཆ་ལྟ་བུ་ཡང་དངོས་
པོར་འདོད་པ་ཡིན་ནོ། །གཞོན་ནུ་མ་ལེན་གྱིས་ནི་དངོས་པོ་མེད་པ་གསུམ་དུ་བརྗོད་དེ། བདག་ཡོངས་སུ་མ་གྱུར་བ་དང། དངོས་པོའི་ཁྱད་པར་གཞན་ཤེས་པ་དང། ཚད་མ་ལོག་པ་ཙམ་མོ། །ཞེས་ཟེར་རོ། །ཙ་ར་ཀ་པའམ། སྨན་དཔྱད་པ་ན་རེ། རིགས་
པ་དང། མི་དམིགས་པ་དང། ཞེས་གྲགས་པ་དང། སྲིད་པ་དང། སྙམ་སེམས་པ་ཞེས་བྱ་བའི་ཚད་མ་གཞན་དག་ཀྱང་ཡོད་དོ། །ཞེས་འདོད་དོ། །དེ་ཡང་དེ་ཡོད་ན་ཡོད་པས་དེའི་འབྲས་བུ་རྟོགས་པ་ནི་རིགས་པའི་ཚད་མ་སྟེ། འདི་རྟོག་བཅས་ཡིན་
པས་མངོན་སུམ་མིན་ལ། དེའི་རྟེན་དུ་གྱུར་པའི་རྟགས་ལ་དཔེ་མེད་པས་རྗེས་དཔག་ཀྱང་མ་ཡིན་ནོ། །དཔེ་མེད་པའི་རྒྱུ་མཚན། དེ་ཡོད་ན་ཡོད་པ་ཉིད་ཀྱི་ནང་ཚན་མ་ཡིན་པའི་དཔེ་བསྟན་རྒྱུ་མེད་ལ། ནང་ཚན་དེ་ཉིད་དེའི་དཔེར་བསྟན་ན། དེ་
ལའང་དེའི་ནང་ཚན་གཞན་ཞིག་དཔེར་བསྟན་དགོས་པས་ཐུག་པ་མེད་པར་འགྱུར་བའི་ཕྱིར་རོ། །ཞེས་འདོད་དོ། །དེ་དམིགས་པ་མེད་པར་རྟོགས་པ་ནི། མ་དམིགས་པའི་ཚད་མ་ཞེས་བྱ་སྟེ། དེ་ཡང་རྗེས་དཔག་མ་ཡིན་པའི་རྒྱུ་མཚན་སྔ་མ་

[003B] །སྨྲ་བ་པོ་སྔ་མ་དག་གིས་བསྟན་པའི་གྲགས་པ་བརྒྱུད་པ་ནི་ཞེས་གྲགས་ཀྱི་ཚད་མ་སྟེ། དཔེར་ན་ཤིང་ལྗོན་པ་འདི་ལ་གནོད་སྦྱིན་གནས་སོ་ཞེས་པ་བཞིན་ནོ། །ཞེས་ཟེར་རོ། །ཚོགས་པ་ཡོད་པར་རྟོགས་པ་ན། ཚོགས་པ་
ཅན་ཡོད་པར་རྟོགས་པ་ནི་སྲིད་པའི་ཚད་མ་སྟེ། སྟེང་ཡོད་པར་ཤེས་པ་ན་བརྒྱ་ཡོད་པར་ཤེས་པ་བཞིན་ནོ་ཞེས་ཟེར་རོ། །རྒྱུ་མཚན་གང་ཡང་མེད་པར་འདི་ལྟ་བུ་འབྱུང་ངོ་སྙམ་དུ་སེམས་པ་ལས་དེ་ལྟར་བྱུང་བ་ནི་སྙམ་སེམས་པའི་ཚད་མ་སྟེ། དཔེར་ན་
གཞོན་ནུ་མ་དག་དེ་རིང་བདག་གི་མིང་ཕོ་འོང་ངམ་སྙམ་པ་ན་འོངས་པ་ལྟ་བུའོ་ཞེས་ཟེར་རོ། །འདི་དག་ནི་ཚད་ཆེན་འགྲེལ་བར་བྲིས་པ་ལྟར་འདིར་ཡང་བྲིས་པའོ། །རྒྱང་པན་པ་ན་རེ། མངོན་སུམ་གཅིག་པུ་ཚད་མ་ཡིན་གྱི། རྗེས་དཔག་ཚད་མ་མེད་
དོ་ཞེས་ཟེར་རོ། །དེ་ལྟར་ཚད་མའི་གྲངས་ལ་ལོག་པར་རྟོག་པ་ཇི་སྐད་བཤད་པ་དེ་དག་ཐམས་ཅད་ཀྱང་སྒྲོ་འདོགས་པ་དང་སྐུར་པ་འདེབས་པའི་ལྟ་བ་མི་བཟོད་པར་སྐྱེད་པར་བྱེད་པ་ཡིན་ཏེ། དེ་ཡང་མངོན་སུམ་གཅིག་པུ་ཚད་མར་སྨྲས་པས་ནི་
ལྐོག་ཏུ་འགྱུར་པའི་ཆོས་ཐམས་ཅད་ཚད་མས་མ་གྲུབ་པའི་ཕྱིར་མེད་དོ་ཞེས་སྐུར་བ་འདེབས་པས་སྐྱེ་བ་སྔ་ཕྱི་སོགས་ཐམས་ཅད་མེད་པར་ལྟ་བའི་ཆད་ལྟ་ཆེན་པོ་སྐྱེད་པར་བྱེད་ལ། མངོན་རྗེས་གང་ཡང་མིན་པའི་ཚད་མ་ཁས་ལེན་པ་དག་
གིས་ནི་ཚད་མ་མ་ཡིན་པ་ལ་ཚད་མར་བཟུང་སྟེ། དེ་ལ་བརྟེན་ནས་ཤེས་བྱ་གཏན་ལ་འབེབས་པ་དང། བླང་དོར་ལ་ཞུགས་པ་ན། བསླུས་ནས་ཤེས་བྱའི་གནས་ལུགས་དང། བླང་དོར་གྱི་གནས་ཐམས་ཅད་ལ་ཕྱིན་ཅི་ལོག་ཏུ་འཛིན་པའི་

[004A]༄༅། །རྟག་ཆད་ཀྱི་མཐར་ལྟ་བ་སྣ་ཚོགས་བདག་འབྱུང་བ་ཡིན་ནོ། །མདོར་ན། ཕྱི་ནང་གི་རྒོལ་བ་རྟོག་ལྡན་དུ་ཁས་འཆེ་བ་ཐ་ན་གཅེར་བུ་བ་ཡན་ཆད་ཐམས་ཅད་ཚད་མས་མ་གྲུབ་པའི་དོན་གང་ཡང་ཁས་ལེན་པར་མི་འདོད་པ་ཤ་
སྟག་ཡིན་ཞིང། ཚད་མ་ནི་གཞལ་བྱ་ལ་མི་སླུ་པས་ཚད་མ་ཡང་དག་པ་ཅིག་རྙེད་ན། དེ་ལ་ཡིད་བརྟན་བཅས་ནས་ཤེས་བྱའི་ཆོས་གང་ལ་དཔྱད་ཀྱང་ལོག་པར་ལྟུང་བར་མི་འགྱུར་ཞིང། ཚད་མ་མ་ཡིན་པ་ཚད་མར་བཟུང་ན། དེ་ནི་ཕལ་ཆེར་
རང་གི་གཞལ་བྱ་ལ་མི་སླུ་བ་མ་ཡིན་པས། མ་རྟོགས་པ་དང། ལོག་པར་རྟོག་པ་དང། ཐེ་ཚོམ་གྱི་རྩ་བ་ཅན་ལས་མ་འདས་པའི་ཕྱིར། ཕྱིན་ཅི་ལོག་གི་གཡང་སར་ལྷུངས་ནས་གནས་སྐབས་དང་མཐར་ཐུག་གི་དོན་ཐམས་ཅད་ལས་ཉམས་
པར་འགྱུར་པ་ཡིན་ནོ། །དེ་བས་ན་ཚད་མའི་གྲངས་ལ་ལོག་པར་རྟོག་པ་དེ་ལྟ་བུ་དག་འགོག་པ་ནི་དོན་ཆེན་པོ་དང་ལྡན་པ་ཡིན་པས། སློབ་དཔོན་ཕྱོགས་ཀྱི་གླང་པོས་ཀྱང། མངོན་སུམ་དང་ནི་རྗེས་སུ་དཔག་ཚད་མའོ་མཚན་ཉིད་གཉིས་གཞལ་
བྱ། དེ་ལ་རབ་སྦྱོར་ཕྱིར་ཚད་མ། །གཞན་ནི་ཡོད་པ་མ་ཡིན་ནོ། །ཞེས་གསུངས་ཤིང། དེའི་དོན་རྒྱ་ཆེར་འགྲེལ་པ་ལ། སློབ་དཔོན་གྱིས། གཞལ་བྱ་གཉིས་ཕྱིར་ཞེས་བྱ་བ་ནས། དྲན་མིན་མ་ཡིན་འཁྲུལ་ཕྱིར་རོ། །ཞེས་བྱ་བའི་བར་གསུངས་སོ། །
དེའང་མདོ་ཚིག་རྐང་པ་དང་པོ་གསུམ་གྱིས་རང་ལུགས་ལ་ཚད་མ་མངོན་རྗེས་གཉིས་སུ་ངེས་པའི་རྒྱུ་མཚན་སྟོན་ལ། དེ་ཉིད་རྒྱས་པར་འཆད་པ་ནི། གཞལ་བྱ་གཉིས་ཕྱིར་ཞེས་པ་ལས། གསུམ་གཅིག་གྲངས་ནི་བསལ་བ་ཡིན། ཞེས་

[004B] མདོ་ཚིག་རྐང་བ་ཐ་མས་ཚད་མའི་གྲངས་ལ་ལོག་པར་རྟོག་པའི་གཞན་ལུགས་འགོག་པའི་དམ་བཅའ་ཙམ་ཞིག་བསྟན་པ་དེའི་རིགས་པ་རྒྱས་པར་འཆད་པ་ནི། མེད་པ་གཞལ་བྱ་མ་ཡིན་ཕྱིར། ཞེས་པ་
ནས། དྲན་མིན་མ་ཡིན་འཁྲུལ་ཕྱིར་རོ། ཞེས་པའི་བར་གྱིས་གསུངས་སོ། །ཚད་མའི་སྤྱོད་ཡུལ་ལ་ལོག་པར་རྟོག་པ་ནི། དོན་དམ་པར་གྲུབ་པའི་ཆོས་དག་ཀྱང། ཀུན་རྫོབ་ཙམ་དུ་ཟད་དོ། །ཞེས་སྐུར་པ་འདེབས་པ་ཆད་པར་ལྟ་བའི་མཐའ་
དང། ཀུན་རྫོབ་ཙམ་གྱི་ཆོས་དག་ཀྱང། དོན་དམ་པའི་དངོས་པོར་ཁས་ལེན་པ་སྒྲོ་འདོགས་པའི་མཐའ་གཉིས་ལས་འདི་དག་འགོག་པ་ནི། རང་ལུགས་ཀྱི་ཚད་མའི་གྲངས་ངེས་སྒྲུབ་པའི་རྟགས་ཀྱི་ཚུལ་སྒྲུབ་པའི་སྐབས་ལས་འཕྲོས་
ནས་རྒྱས་པར་གསུངས་ཏེ། དེ་ཡང་སྐུར་པ་འདེབས་པའི་མཐའ་འགོག་པ་ནི། གལ་ཏེ་ཐམས་ཅད་ནུས་མེད་ན། ཞེས་བྱ་བ་ནས་བརྩམས་ནས་གསུངས་ལ། སྒྲོ་འདོགས་པའི་མཐའ་འགོག་པ་ནི། སྐྲ་ཤད་སོགས་ནི་སྤྱི་མིན་ཏེ། ཞེས་
བྱ་བ་ནས་བརྩམས་ཏེ་གསུངས་སོ། །གསུམ་པ་ཚད་མའི་ངོ་བོ་ལ་ལོག་པར་རྟོག་པ་ལ། རྗེས་དཔག་ཚད་མའི་ངོ་བོ་ལ་ལོག་པར་རྟོག་པ་ཇི་སྙེད་པ་ནི་རྟགས་ཀྱི་ཚུལ་དང། རྟོག་པའི་འཇུག་ཚུལ་ཁོང་དུ་མ་ཚུད་པའི་རྩ་བ་ཅན་ཡིན་ལ་
དེ་དག་ཀྱང་རྒྱས་པར་རང་དོན་ལེའུ་བསྟན་པའི་ཕྱིར་ལེའུ་འདིར་མི་འཆད་དོ། །མངོན་སུམ་རང་གི་ངོ་བོ་ལ་ལོག་པར་རྟོག་པ་ལ། རིགས་པ་ཅན་པ་དག་མངོན་སུམ་ཐམས་ཅད་ངེས་པའི་བདག་ཉིད་ཡིན་པའི་ཕྱིར་རྣམ་པར་རྟོག་པ་

[005A]༄༅། །དང་བཅས་པ་ཁོ་ནའོ་ཞེས་འདོད་པ་དང། རྒྱལ་དཔོག་པ་ནི་དང་པོར་དོན་ལ་གཏོད་པར་བྱེད་པའི་ཤེས་པ་སྐད་ཅིག་མ་ཁོ་ན་རྟོག་མེད་ཡིན་ལ། མངོན་སུམ་གཞན་ཐམས་ཅད་ནི་རྣམ་པར་རྟོག་པ་ཁོ་ནའོ་ཞེས་སྨྲ་བ་དང། སྒྲའི་
ཚངས་པ་འགྱུར་བར་སྨྲ་བ་དག་སྒྲའི་རྗེས་འཇུག་མ་གཏོགས་པའི། །ཤེས་དེ་འཇིག་རྟེན་ན་ཡོད་མིན། །ཤེས་པ་ཐམས་ཅད་སྒྲ་དང་ནི། །ལྡན་པ་ཉིད་དུ་མཐོང་བ་ཡིན། །ཞེས་ཤེས་པའི་རིགས་ཐམས་ཅད་སྒྲའི་རྗེས་སུ་འཇུག་པས་མངོན་
སུམ་ཡང་སྒྲ་དོན་འཛིན་པར་འདོད་པ་ཡིན་ཏེ། འདི་དག་ནི་མངོན་སུམ་རྟོག་བཅས་སུ་སྨྲ་བ་ཤ་སྟག་ཡིན་ལ། དེ་ཡང་རྒོལ་བ་འདི་དག་ཡིད་མངོན་དང་རང་རིག་གཉིས་ཁས་མི་ལེན་པས། དབང་མངོན་ལ་ལོག་པར་རྟོག་པ་ཡིན་ལ། འདི་དག་
ནི་དབང་མངོན་གྱི་ངོ་བོ་རྟོག་བྲལ་དུ་སྒྲུབ་པའི་རིགས་པ་ཉིད་ཀྱིས་སེལ་པར་བྱེད་པ་ཡིན་ཏེ། མངོན་སུམ་རྟོག་དང་བྲལ་བར་ནི། ཞེས་པ་ལ་སོགས་པས་འཆད་པར་བྱེད་དོ། །འདི་འདྲའི་ལོག་རྟོག་དག་ནི། དབང་མངོན་གྱི་ངོ་བོ་ལ་ལོག་
པར་རྟོག་པའི་ལོག་རྟོག་ཀུན་བཏགས་ཀུན་རྫོབ་ལ་ལོག་ཞུགས་ཡིན་ལ། དབང་མངོན་ལ་རང་ཡུལ་རྒྱངས་ཆད་དུ་སྣང་བ་དེ་སྣང་བ་དེ་སྣང་བ་ལྟར་གྲུབ་པར་འཛིན་པ་ནི། དབང་མངོན་གྱི་འཛིན་སྟངས་ལ་ལོག་པར་རྟོག་པའི་ཆོས་ཀྱི་བདག་འཛིན་ཤེས་
བྱའི་སྒྲིབ་པ་དང། ཉོན་མོངས་པ་ཅན་མ་ཡིན་པའི་མ་རིག་པ་དང། གཟུང་འཛིན་རྫས་གཞན་དུ་འཛིན་པའི་ཤེས་པ་ཞེས་བརྗོད་པ་དེའི་གཙོ་བོ་ཡིན་ལ། །འདི་ཉིད་རིགས་པས་ལེགས་པར་ཁེགས་པའི་ངེས་ཤེས་དེ་ཉིད་རྩེ་གཅིག་པའི་ཞི་གནས་ལ་

[005B] དེའི་ཕྱིར་དེ་ལྟ་བུའི་ལོག་པར་རྟོག་པ་འགོག་པ་ནི་དོན་གྱི་གཙོ་བོ་ཡིན་ཞིང། དེ་ལའང་བདག་
འཛིན་ལྷན་སྐྱེས་དང་ཀུན་བཏགས་གཉིས་ལས། གཉིས་ཀས་ཀྱང་དབང་ཤེས་ལ་རྒྱངས་ཆད་དུ་སྣང་བ་དེ་སྣང་བ་ལྟར་བདེན་པར་འཛིན་པར་ཁྱད་པར་མེད་ལ་འོན་ཀྱང་རྒྱུ་མཚན་ལ་མ་བརྟེན་པར་ཐོག་མ་ནས་གོམས་པའི་བག་ཆགས་ཀྱི་དབང་ཙམ་
ལས་དེ་ལྟར་འཛིན་པ་ནི་ལྷན་སྐྱེས་ཏེ་འཁོར་བ་བ་ཐམས་ཅད་ལ་ཁྱད་མེད་དུ་རྗེས་སུ་འབྲེལ་པའོ། །གྲུབ་མཐའ་ངན་པ་སོགས་ཀྱི་དབང་ལས་རྒྱུ་མཚན་ཕྱིན་ཅི་ལོག་ལ་བརྟེན་ཏེ་སླར་ཡང། ལྷན་སྐྱེས་ཀྱི་འཛིན་སྟངས་གསོས་བཏབ་ནས་འཛིན་
པ་ནི་ཀུན་བཏགས་ཡིན་ནོ། །དེ་ལས་ལྷན་སྐྱེས་ཀྱིས་གཟུང་བ་ལྟར། དབང་མངོན་གྱི་འཛིན་སྟངས་ལ་ལོག་པར་རྟོག་པ་བཀག་སྟེ། དེ་ཉིད་བཅོམ་ལྡན་འདས་ཀྱི་ངེས་དོན་གྱི་མདོའི་དགོངས་པ་འགྲེལ་བའི་ཚུལ་དང་བཅས་པ་ནི། སྣ་ཚོགས་སྣང་ཅན་དོན་རྣམས་ལ་
ཞེས་པ་ནས་བརྩམས་ཏེ་མངོན་སུམ་རྟོག་བྲལ་དུ་སྒྲུབ་པ་ལས་འཕྲོས་པའི་ཚུལ་གྱིས་རྒྱས་པར་འཆད་པར་བྱེད་དོ། །དབང་ཤེས་ལ་སྣང་བ་ལྟར་བདེན་པར་འཛིན་པ་ཀུན་བཏགས་ཀྱི་སྒོ་ནས་དབང་མངོན་གྱི་འཛིན་སྟངས་ལ་ལོག་པར་རྟོག་པ་འགེག་
པ་ནི། ཚད་འབྲས་ལ་ལོག་པར་རྟོག་པ་འགོག་པའི་སྐབས་སུ་རྒྱས་པར་འཆད་དོ། །བཅོམ་ལྡན་འདས་ཀྱི། དགེ་སློང་དག་གཟུགས་ཤེས་པ་ནི་གཉིས་ཏེ། མིག་དང་ཡིད་ལ་བརྟེན་པའོ། ཞེས་ཡིད་ལ་བརྟེན་པའི་མངོན་སུམ་གསུངས་པ་ལ་

[006A]༄༅། །རྣ་བ་མ་ཕུག་པ་ལ་སོགས་པ་དག། དེ་འདྲའི་མངོན་སུམ་མེད་དོ་ཞེས་རྒོལ་བ་ནི་ཡིད་ཀྱི་མངོན་སུམ་ལ་ལོག་པར་རྟོག་པ་སྟེ། དེ་འགོག་པའི་སྒོ་ནས། མདོར། ཡིད་ཀྱང་དོན་དང་ཞེས་སོགས་གསུངས་བརྒྱས་པར་འཆད་པ་ནི། སྔར་
མྱང་བ་ནི་འཛིན་པ་ན། ཞེས་སོགས་སོ། །རང་རིག་མེད་པར་འདོད་པ་ནི། རང་རིག་མངོན་སུམ་གྱི་ངོ་བོ་ལ་ལོག་པར་རྟོག་པ་ཡིན་ལ། དེ་ལའང་མུ་སྟེགས་བྱེ་བྲག་པ་དང། གྲངས་ཅན་པ་ལ་སོགས་པ་བདེ་སགས་ཤེས་པ་མ་ཡིན་བའི་རྒྱུ་མཚན་གྱིས་རང་
རིག་མེད་པར་འདོད་པ་དང། བྱེ་བྲག་སྨྲ་བ་ལ་སོགས་བ་ཤེས་པ་ཡིན་ཀྱང་ཡུལ་གྱི་རྣམ་པ་བློ་ལ་འཆར་བ་མེད་པའི་རྒྱུ་མཚན་གྱིས་རང་རིག་མེད་བར་འདོད་པ་གཉིས་ལས། ཕྱི་མ་འགོག་པ་དང་ཚད་འབྲས་ཀྱི་རྣམ་གཞག་རྒྱས་པར་འཆད་པར་བྱེད་པ་གཅིག་
གིས་འགྲུབ་པའི་ཕྱིར་ཚད་འབྲས་ཀྱི་སྐབས་སུ་བཤད་ལ། སྔ་མ་འགོག་པ་ནི། མདོར། ཆགས་ལ་སོགས། རང་རིག་རྣམ་པར་མི་རྟོག་པ། ཞེས་གསུངས་པ་རྒྱས་པར་འཆད་པའི་སྒོ་ནས། བདེ་སོགས་བདག་ཉིད་གཞན་མི་བརྟན། ཞེས་པ་ལ་སོགས་པས་འཆད་
པར་བྱེད་དོ། །སྤྱོད་པ་བ་ལ་སོགས་བ་སྐྱེས་བུ་ཐམས་ཅད་སོགས་དང་བཅས་པ་ཡིན་པས་དབང་པོ་ལས་འདས་པའི་དོན་མཐོང་བ་མེད་དོ། །ཞེས་ཟེར་བ་ནི་རྣལ་འབྱོར་མངོན་སུམ་རང་གི་ངོ་བོ་ལ་ལོག་བར་རྟོག་པ་སྟེ། དེ་ལྟ་བུའི་ལོག་རྟོག་བཀག་
པའི་སྒོ་ནས། རྣལ་འབྱོར་རྣམས་ཀྱི་བླ་མས་བསྟན། །མ་འདྲེས་པ་ཡི་དོན་ཙམ་མཐོང། ཞེས་སོགས་ཀྱི་མདོ་ཚིག་རྒྱས་པར་འཆད་པ་ནི། རྣལ་འབྱོར་ཤེས་པ་སྔར་བཤད་པ། ཞེས་པ་ལ་སོགས་པའོ། །མངོན་སུམ་གྱི་ངོ་བོ་ལ་ལོག་པར་རྟོག་བ་སྔར་བཤད་

[006B] ཀུན་ལས་བཏུས་ཀྱི་འགྲེལ་བྱེད་ཁ་ཅིག་ལ་སོགས་པ་དབང་ཤེས་འཁྲུལ་པའང་མངོན་སུམ་དུ་འདོད་པ་ནི་མངོན་སུམ་མ་ཡིན་པ་མངོན་སུམ་དུ་རྟོག་པ་སྟེ། དེ་ལྟ་
བུའི་ལོག་རྟོག་བསལ་ནས། སློབ་དཔོན་གྱིས། འཁྲུལ་དང་ཀུན་རྫོབ་ཤེས་པ་དང། ཞེས་སོགས་གསུངས་པའི་མདོ་ཚིག་རྒྱས་བ་བཤད་པའི་སྒོ་ནས་མངོན་སུམ་ལྟར་སྣང་གི་རྣམ་གཞག་འཆད་བ་ནི། མངོན་སུམ་ལྟར་སྣང་རྣམ་པ་བཞི། ཞེས་པ་ལ་
སོགས་པའོ། །ཚད་མའི་འབྲས་བུ་ལ་ལོག་པར་རྟོག་པ་ལ། འདིར་འབྲས་བུ་ནི་གཞལ་བྱ་རྟོགས་པ་དང། ཚད་མ་ནི་གང་གི་སྒོ་ནས་གཞལ་བྱ་རྟོགས་པར་འཇོག་པའི་འཇོག་བྱེད་ཉིང་ལ་བརྗོད་བ་ཡིན་ལ། རང་གཞན་གྱི་སྡེ་བ་དག་གི་བྱ་བྱེད་རྫས་ཐ་དད་དུ་འདོད་པ་
དག་བློ་རྣམ་མེད་ཚད་མར་འདོད་པ་དང། ཤེས་པ་ལས་རྫས་ཐ་དད་པའི་ཕྱི་དོན་རྟོགས་པའི་ཚད་འབྲས་ཁས་ལེན་པའི་སོགས་ལོག་པར་རྟོག་པ་དུ་མ་ཡོད་བ་དེ་བསལ་ནས། ཚད་མ་མདོར་འབྲས་བུའི་རྟོག་པ་གསུངས་པ་དག་རྒྱས་པར་འཆད་པ་འཕྲོས་
དང་བཅས་པ་ནི་བྱ་བ་སྒྲུབ་པར་བྱེད་ཅེས་ཏེ། ཞེས་པ་ནས། བསལ་ན་འགྲོ་འདི་བསལ་བར་འགྱུར། ཞེས་བྱ་བའི་བར་གྱི་མཐར་ཐུག་བ་སྟེ། འདེ་དག་གི་ནང་གསེས་ཀྱི་བསྡུ་བ་ནི་ཞིབ་བར་འོག་ཏུ་བཤད་པར་བྱའོ། །དེ་ནི་གཞུང་གི་ཚོགས་དེ་དག་
གོ་རིམས་དེ་ལྟར་སྟོན་བའི་རྒྱུ་མཚན་བརྗོད་པར་བྱ་སྟེ། དེ་ཡང་ཚད་མ་དང་གཞལ་བྱའི་ཚུལ་ལ་ལོག་པར་རྟོག་པ་བསལ་བའི་སྒོ་ནས་ཁོང་དུ་མ་ཆུད་ན། ཚད་མ་དེས་གཞལ་བྱ་དེ་རྟོགས་པར་གང་གི་སྒོ་ནས་འཇོག་པའི་ཚུལ་མི་ཤེས་ཏེ། དང་

[007A]༄༅། །པོར་སྟ་རེ་དང་ཤིང་ཁོང་དུ་མ་ཆུད་པར་སྟ་རེས་ཤིང་གཅོད་པའི་ཚུལ་མི་རྟོགས་པ་བཞིན་ནོ། །དེས་ནས་ཚད་མ་ཡུལ་དང་བཅས་པ་ལ་ལོག་རྟོག་སེལ་བའི་ཚུལ་སྔར་བསྟན་ནས་དེ་དག་གི་མཇུག་ཏུ་ཚད་འབྲས་ལ་ལོག་
རྟོག་སེལ་པ་གསུངས་སོ། །ཚད་མ་ལའང་དབྱེ་གཞིའི་ངོ་བོ་མ་ཤེས་པར་དབྱེ་བ་ཡང་དག་བར་མི་ཤེས་བས། དབྱེ་གཞི་ཚད་མའི་ངོ་བོ་སྔར་ཤེས་དགོས་པ་ལ། དེ་ནི་ལེའུ་གཉིས་པར་བཤད་ཟིན་ཏོ། །དབྱེ་བ་ལའང་དང་པོར་དབྱེ་བའི་
གྲངས་ངེས་ཁོང་དུ་མ་ཆུད་པར། ཕྱེ་བ་སོ་སོའི་ངོ་བོ་མི་ཤེས་པས་གྲངས་ལ་ལོག་རྟོག་སེལ་བ་སྔར་བསྟན་ལ། ཚད་མའི་གྲངས་ནི་གཞལ་བྱའི་གྲངས་ལ་རག་ལས་པའི་ཡིན་པས་ཡུལ་ལ་ལོག་རྟོག་བསལ་བ་ཡང་དེ་ཉིད་ཀྱི་སྐབས་
སུ་བསྟན་པ་ཡིན་ནོ། །ཕྱེ་བ་སོ་སོའི་དོན་ལ་ཡང་མངོན་རྗེས་གཉིས་ལས། རྗེས་དཔག་ནི་དགོས་པའི་དབང་གིས་ལེའུ་དང་པོར་བཤད་ཟིན་ལ། མངོན་སུམ་ལ། དངོས་བཏགས་གཉིས་ལས། བཤད་པར་བྱ་བ་མང་བ་ཉིད་ཀྱིས་
མཆོག་དམན་གྱི་རིམ་པར་ཡང་དག་སྔར་བསྟན་ཅིང། ལྟར་སྣང་ཕྱིས་བསྟན་ནོ། །ཡང་དག་ལ་སྐྱེ་འཕགས་ཐམས་ཅད་ཀྱི་ཐུན་མོང་བ་དང། འཕགས་པ་ཁོ་ནའི་མངོན་སུམ་གཉིས་ལས། བཤད་པར་བྱ་བ་མང་བ་དང། ཐུན་མོང་མ་
ཡིན་པའི་ཚད་མ་སྐྱེ་བའི་སྔོན་དུ། ཐུན་མོང་གི་ཚད་མའི་སྐྱེ་བ་འགྲོ་དགོས་པས། ཐུན་མོང་གི་མངོན་སུམ་སྔར་བསྟན་ལ། རྣལ་འབྱོར་མངོན་སུམ་ཕྱིས་བསྟན་ནོ། །ཐུན་མོང་པ་གསུམ་ལའང། རིག་བྱེ་གཟུང་རྣམ་མ་ཤེས་པར་དེ་

[007B] འཛིན་རྣམ་གྱི་ངོ་བོ་རང་རིག་མངོན་སུམ་ཕྱིས་བསྟན་ནོ། །དབང་ཡིད་གཉིས་པོ་ནི་དབང་མངོན་དེ་མ་ཐག་རྐྱེན་དུ་བྱས་པ་ལས་ཡིད་མངོན་སྐྱེ་
དགོས་པས་རྒྱུ་འབྲས་ཀྱི་རིམ་པ་བཞིན་བསྟན་པའོ། །དེ་དག་གི་གྲངས་ངེས་པ་ནི། སྤྱིར་སྒྲོ་འདོགས་བཅད་པར་བྱ་བའི་ཆོས་ཐམས་ཅད། རྟོགས་བྱ་གཞལ་བྱ། རྟོགས་བྱེད་ཚད་མ། དེས་ད་རྟོགས་ཚུལ་གསུམ་དུ་གྲངས་ངེས་པས། ཚད་མ་དང། ཡུལ་
དང། ཚད་འབྲས་ལ་ལོག་རྟོག་བསལ་པ་གསུམ་དུ་གྲངས་ངེས་ལ། ཚད་མ་ལའང་དབྱེ་གཞི་དང་དབྱེ་བ་གཉིས་སུ་གྲངས་ངེས་ཤིང། དབྱེ་བ་ལའང་མངོན་རྗེས་གཉིས་སུ་གྲངས་ངེས་ལ། མངོན་སུམ་ལ་ཡང་དག་པ་དང། དེའི་ལྡོག་ཕྱོགས་གཉིས་
ལས། ཡང་དག་ལ་སྐྱེ་འཕགས་ཐམས་ཅད་ཀྱི་ཚད་མ་དང། འཕགས་པ་ཁོ་ནའི་ཚད་མ་གཉིས་སུ་ངེས་ཤིང། དང་པོ་ལ། རང་རིག་གཞན་རིག་གཉིས་དང། གཞན་རིག་མངོན་སུམ་ལ་དབང་ཡིད་གཉིས་སུ་ངེས་པས་དེ་དག་ལ་ལོག་རྟོག་སེལ་བའི་གཞུང་གི་ཚོགས་འདི་དག་ལའང་གྲངས་མངས་པ་དང་ཉུངས་པའི་སྐྱོན་མེད་དོ། །དེ་ལྟར་ན་མངོན་སུམ་ལེའུ་གཞུང་གི་ཚོགས་དག་གི་སྤྱིའི་དོན་བཤད་ཟིན་ཏོ། །དེ་ནི་སོ་སོའི་དོན་བཤད་པར་བྱ་སྟེ། དེ་ལ་ཚད་མའི་གྲངས་དང་ཡུལ་ལ་ལོག་རྟོག་
བསལ། མངོན་སུམ་ངོ་བོའི་དོན་ལ་ལོག་རྟོག་བསལ། མངོན་སུམ་འབྲས་བུའི་དོན་ལ་ལོག་རྟོག་བསལ་བའོ། །དང་པོ་ལ། ཡུལ་གྱི་དབྱངས་ཚད་མའི་གྲངས་ངེས་སྒྲུབ། གནོད་བྱེད་བསྟན་པས་གྲངས་གཞན་འདོད་པ་དགག་བའོ། །དང་པོ་ལ། སྣང་

[008A]༄༅། །ཡུལ་རང་སྤྱི་གཉིས་སུ་ངེས་པས་ཚད་མ་གཉིས་སུ་ངེས་པར་སྒྲུབ། འཇུག་ཡུལ་མངོན་ལྐོག་གཉིས་སུ་ངེས་པས་ཚད་མ་གཉིས་སུ་ངེས་པར་སྒྲུབ། དང་པོ་ལ་རྟགས་དགོང། ཚུལ་སྒྲུབ། དེ་ལས་འཕྲོག་པའི་དོན་བཤད་པའོ། །དང་པོ་ནི། ཤེས་
བྱ་ཆོས་ཅན། ཚད་མ་དབྱེ་གཞིར་བྱས་ནས་ཕྱེ་བའི་ཚད་མ་ཐམས་ཅད་མངོན་རྗེས་གཉིས་སུ་རིགས་ངེས་ཏེ། ཚད་མའི་སྣང་ཡུལ་དུ་གྱུར་པའི་གཞལ་བྱ་ཐམས་ཅད་རང་སྤྱི་གཉིས་སུ་ངེས་པའི་ཕྱིར་རོ། །གཞན་དག་ཚད་མའི་གཉིས་ཡོད་དེ། ཞེས་འགོད་
མོད། འདིར་མངོན་རྗེས་གཉིས་ཁོ་ནར་ངེས་པར་བསྒྲུབས་ནས་གྲངས་ལ་ལོག་རྟོག་འགོག་པ་ཡིན་གྱི། མངོན་རྗེས་གཉིས་ཡོད་པ་ཙམ་ནི་ཚད་མ་དྲུག་ལ་སོགས་པ་འདོད་པ་དག་ཀྱང་ཁས་ལེན་པའི་གྲངས་ངེས་སྒྲུབ་པའི་ནུས་པ་དངོས་གཞི་བོར་པའི་ཕྱིར་རང་
མཚན་བསྟན་པ་ཡིན་ནོ། །གཉིས་པ་ཚུལ་སྒྲུབ་པ་ལ། རྩ་པའི་རྟགས་ཀྱི་ཕྱོགས་ཆོས་སྒྲུབ་པ་དང། དེའི་ཁྱབ་པ་སྒྲུབ་པ་གཉིས་ལས། དང་པོ་ཕྱོགས་ཆོས་སྒྲུབ་པ་ནི། དེར་ཐལ། ཚད་མའི་སྣང་ཡུལ་དུ་གྱུར་པའི་གཞལ་བྱ་ཐམས་ཅད་དོན་བྱེད་ནུས་པ་དང་མི་ནུས་
པ་གཉིས་སུ་ངེས་པའི་ཕྱིར། འོ་ན་དབང་ཤེས་འཁྲུལ་པ་ལ་སྣང་བའི་སྐྲ་ཤད་སོགས་རང་སྤྱི་གང་ཡིན་ཞེ་ན། སྐྲ་ཤད་ལ་སོགས་དོན་ནམ་ཡུལ་མིན་ཏེ། དོན་ནམ། ཡུལ་དུ་ཚད་མས་མོས་ཤིང་དམིགས་པ་མེད་པའི་ཕྱིར་རོ། །གཞལ་བྱ་རང་སྤྱི་གཉིས་
སུ་ངེས་པའི་སྒྲུབ་བྱེད་གཞན་ཡང་ཡོད་དེ། དེར་ཐལ། ཚད་མའི་སྣང་ཡུལ་དུ་གྱུར་པའི་གཞལ་བྱ་ཐམས་ཅད་འདྲ་བ་སྟེ། རང་སྣང་ཡུལ་དུ་བྱེད་པའི་ཤེས་པ་ལ་ཐུན་མོང་པར་སྣང་བ་དང། མི་འདྲ་བ་རང་སྣང་ཡུལ་དུ་བྱེད་པའི་ཤེས་པ་ལ་ཐུན་མོང་མིན་

[008B] སྒྲ་ཡི་ཡུལ་དང་ཡུལ་མིན་པ་སྟེ་སྒྲ་དོན་ཡིན་མིན་གཉིས་སུ་ངེས་པའི་ཕྱིར་དང། རྒྱུ་མཚན་གཞན་ནི་གྲོགས་སུ་ཡོད་པ་ན་རང་འཛིན་གྱི་བློ་ནི་སྐྱེད་བྱེད་དུ་ཡོད་པ་དང་མེད་པ་གཉིས་སུ་ངེས་པའི་ཕྱིར་རོ། །གཞན་
དག་གིས་འདྲ་མི་འདྲ་ཐུན་མོང་ཡིན་མིན་ལས་བྱས་པས། རང་མཚན་ཡིན་ན་ཐུན་མོང་པར་འགལ་སྙམ་ནས། སྤྱི་ཡིན་པའི་དངོས་པོ་མི་སྲིད་པ་དང། སྒྲའི་ཡུལ་ཞེས་སྒྲ་དོན་ལ་མགོ་བས་རང་མཚན་ཡིན་ན་སྒྲས་བརྗོད་མི་ནུས་པ་སོགས་ཀྱི་འཁྲུལ་པ་ཆེན་
པོ་དག་བྱུང་མོད་ཀྱི་དེ་དག་ནི་རྒྱས་པར་གཞན་དུ་བཀག་ཟིན་ལ། ཊཱི་ཀ་ཆེན་དབྱེད་དག་གིས་གཞུང་འདི་དག་མོར་པར་བཤད་པའི་སྟེབས་ཀྱིས་འོག་ནས་འབྱུང་པའི་གཞུང་ཕལ་ཆེར་ནོར་བར་བཤད་དོ། །རང་སྤྱི་གཉིས་སུ་ངེས་པར་རྟགས་གང་རུང་ཅིག་གིས་འགྲུབ་བཞིན་
དུ། རྟགས་བཞི་བཀོད་པས་ཅི་བྱ་ཞེ་ན། ངོ་བོའི་ཁྱད་པར་དོན་བྱེད་ནུས་པ་དང། སྣང་ཚུལ་གྱི་ཁྱད་པར་ཐུན་མོང་མ་ཡིན་པར་སྣང་བ་དང། ཡུལ་ཅན་གྱི་ཁྱད་པར་སྒྲ་རྟོག་གི་སྣང་ཡུལ་ལས་འདས་པ་དང། བྱེད་ལས་ཀྱི་ཁྱད་པར་རང་འཛིན་ཤེས་པ་
བསྐྱེད་པ་སྟེ་བཞི་ནི་རང་མཚན་གྱི་ཆོས་དང། དེ་ལས་ལྡོག་པ་བཞི་སྤྱི་མཚན་གྱི་ཆོས་སུ་ཤེས་པར་བྱ་བའི་ཕྱིར། དེས་ན་སྔོན་པོ་ལ་སོགས་པ་དག་གི་རང་ཡིན་དུ་མ་ལ་རྗེས་སུ་འགྲོ་བས་ཐུན་མོང་བ་ཡིན་ཀྱང། རང་སྣང་ཡུལ་དུ་བྱེད་པའི་ཤེས་པ་ལས་
གཞན་ལ་རྗེས་སུ་འགྲོ་བའི་ཐུན་མོང་གི་ཆ་སྣང་མི་སྲིད་ཀྱི་ཡུལ་དུས་རང་བཞིན་མ་འདྲེས་པའི་ཐུན་མོང་མ་ཡིན་པའི་ཆ་ཁོ་ན་སྣང་བ་ཡིན་ནོ། །འོ་ན་སྣང་ཡུལ་དུ་གྱུར་པའི་གཞལ་བྱེ་དོན་བྱེད་ནུས་མི་ནུས་གཉིས་སུ་ངེས་པ་དང་འདྲ་མི་འདྲ་གཉིས་

[009A]༄༅། །སུ་ངེས་པ་སོགས་ཚད་མ་གང་གིས་འགྲུབ་ཅེ་ན། རང་རིག་མངོན་སུམ་གྱིས་ཤུགས་ལ་འགྲུབ་སྟེ། ཚད་མ་ཐམས་ཅད་རང་ཡུལ་ཐུན་མོང་པའི་རྣམ་ལྡན་དང། ཐུན་མོང་མ་ཡིན་པའི་རྣམ་ལྡན་གཉིས་སུ་ངེས་པར་ཚད་མ་དེ་དག་
མྱོང་པའི་རང་རིག་མངོན་སུམ་གྱིས་གྲུབ་པས་སོ། །དེས་ན་ཚད་མ་ཐམས་ཅད་རང་མཚན་སྣང་ཡུལ་དུ་བྱས་ནས་གཞལ་བྱ་འཇལ་བ་དང། སྤྱི་མཚན་སྣང་ཡུལ་དུ་བྱས་ནས་གཞལ་བྱ་འཇལ་བ་གཉིས་སུ་ངེས་པའི་དོན་རང་རིག་མངོན་སུམ་
གྱིས་གྲུབ་ཀྱང་ཐ་སྙད་ལ་རྨོངས་པ་བཟློག་པའི་ཕྱིར། དོན་བྱེད་ནུས་པ་དང་མི་ནུས་ཕྱིར་ཞེས་སོགས་ཀྱི་རྟགས་བཀོད་པ་ཡིན་པ་ཡིན་ཏེ། དོན་བྱེད་ནུས་མིན་ནུས་སོགས་ལ་རང་སྤྱིའི་ཐ་སྙད་མ་ཐོགས་པའི་དབང་དུ་བྱས་པའོ། །གཉིས་པ་ཁྱབ་པར་སྒྲུབ་པ་
ནི། དོན་བྱེད་ནུས་མི་ནུས་སོགས་སུ་ངེས་པས་རང་སྤྱི་གཉིས་སུ་ངེས་པར་འགྲུབ་པ་རྒྱུ་མཚན་ཅེ་ཞེ་ན། དེ་དག་ལ་རང་སྤྱིའི་ཐ་སྙད་བྱས་པ་ཡིན་པའི་ཕྱིར་རོ། །ཞེས་སྟོན་པ་ནི། དོན་དམ་དོན་བྱེད་ནུས་པ་གང། ཞེས་སོགས་ཏེ། དེ་ཡང་རྒྱ་དཔེ་
ཕལ་ཆེ་བ་ལ་དོན་དམ་ཞེས་པའི་ཚིག་མེད་དེ་ཞེས་དཔང་ལོ་གསུང་ལ། རྣམ་ངེས་སོགས་ནའང་དོན་དམ་གྱི་ཚིག་མེད་པས། འདིར་ནི། དོན་བྱེད་ནུས་པ་གང་ཡིན་པ་ཞེས་གདོན་པར་བྱའོ། །ཤེས་བྱ་ཆོས་ཅན། དོན་བྱེད་ནུས་མི་ནུས་གཉིས་སུ་ངེས་པ་ལ་རང་སྤྱི་གཉིས་སུ་ངེས་པས་ཁྱབ་
སྟེ། དོན་བྱེད་ནུས་པ་གང་ཡིན་པ་དེ་ཐམས་ཅད་དོན་དམ་དུ་ཡོད་པ་ཡིན་ལ། དེ་དག་ལ་རང་གི་མཚན་ཉིད་དུ་བཤད་ཅིང། གཞན་དོན་བྱེད་མི་ནུས་པའི་ཆོས་ནི་ཀུན་རྫོབ་ཏུ་ཡོད་པ་སྟེ། དེ་དག་ལ་སྤྱིའི་མཚན་ཉིད་དུ་བཤད་པའི་ཕྱིར་རོ་

[009B] ཞེས་པ་ནི་མཚོན་པ་སྟེ། ཐུན་མོང་མིན་པར་སྣང་བ་གང། དེ་འདིར་དོན་དམ་ཡོད་པ་ཡིན། ཞེས་དང། སྒྲ་དོན་མིན་པ་གང་ཡིན་པ། དེ་འདིར་དོན་དམ་ཡོད་པ་ཡིན། ཞེས་དང། རྒྱུ་མཚན་གཞན་ནི་ཡོད་པ་ན། །རང་བློ་སྐྱེད་
པར་བྱེད་པ་གང། །དེ་འདིར་དོན་དམ་ཡོད་པ་ཡིན། །ཞེས་ཀྱང་སྦྱར་རོ། །འདིར་ཞེས་པ་ནི་ལུགས་གཞན་ལས་ཁྱད་པར་དུ་བྱ་བའི་ཕྱིར་རོ། །གཞུང་འདི་རང་སྤྱིའི་མཚན་ཉིད་སྟོན་བྱེད་དུ་འཆད་པ་ནི། ཕྱོགས་གཞན་དུ་རྒྱས་པར་བཀག་ཟིན་ཏོ། །གསུམ་
པ་དེ་ལས་འཕྲོས་པའི་དོན་བཤད་པ་ལ། དོན་བྱེད་ནུས་པ་གང་ཡིན་དོན་དམ་དུ་བཤད་པ་ལ་རྩོད་པ་སྤང། དོན་བྱེད་མི་ནུས་པ་གང་ཡིན་ཀུན་རྫོབ་ཏུ་བཤད་པ་ལ་རྩོད་པ་སྤང། སྤྱི་མཚན་ཡིན་ན་དངོས་པོ་མིན་པའི་སྒྲུབ་བྱེད་བཤད། དེ་ཉིད་ཀྱིས་
དངོས་པོ་ཡིན་ན་རང་མཚན་དུ་གྲུབ་པར་བསྟན། སྤྱི་མཚན་དངོས་པོར་མེད་ཀྱང་དངོས་པོ་ལ་བརྟེན་པའི་སྤྱི་མཚན་གྱི་དབྱེ་བ་རུང་བར་བསྟན། དོན་ལ་གནས་ཚུལ་གྱི་གཞལ་བྱ་རང་མཚན་གཅིག་པུར་བསྟན། བློ་ལ་སྣང་ཚུལ་གྱི་གཞལ་བྱ་རང་
སྤྱི་གཉིས་སུ་བསྟན། རྒྱུ་མཚན་དེ་ཉིད་ཀྱིས་དེ་དག་སྣང་ཡུལ་དུ་བྱེད་པའི་ཚད་མ་ལ་འཁྲུལ་མ་འཁྲུལ་གྱི་ཁྱད་པར་ཡོད་པར་བསྟན་པའི། །དང་པོ་ནི། གལ་ཏེ། དོན་བྱེད་ནུས་པ་གང་ཡིན་པ། དེ་འདིར་དོན་དམ་ཡོད་པ་ཡིན། ཞེས་པ་མི་
འཐད་དེ། དངོས་པོ་ཐམས་ཅད་ལ་དོན་དམ་པར་འབྲས་བུ་སྐྱེད་པའི་ནུས་པ་མེད་པའི་ཕྱིར་ཏེ། ཆོས་ཐམས་ཅད་དོན་དམ་པར་རང་བཞིན་མེད་པའི་ཕྱིར་ཞེ་ན། ཤེས་བྱ་ཆོས་ཅན། དོན་དམ་པར་འབྲས་བུ་སྐྱེད་པའི་ནུས་པ་མེད་པ་མ་ཡིན་པར་

[010A]༄༅། །ཐལ། ས་བོན་སོགས་ནི་མྱུག་སོགས་ལ་ཕན་འདོགས་ནུས་པར་མངོན་སུམ་གྱིས་མཐོང་བའི་ཕྱིར། གལ་ཏེ་དེ་ཀུན་རྫོག་ཏུ་འདོད་དོ་ཞེ་ན། ཅི་སྟེ་ཀུན་རྫོབ་ཡིན་ན་མངོན་སུམ་གྱིས་དངོས་སུ་དམིགས་པ་དེ་ལྟར་ཇི་ལྟར་འགྱུར་
ཏེ་འགྱུར་བ་མི་འཐད་དེ། ཡུལ་བརྫུན་པ་སྣང་བའི་མ་འཁྲུལ་བའི་ཤེས་པ་ནི་འགའ་ཡང་མེད་པའི་ཕྱིར་རོ། །མདོར་ན་མ་འཁྲུལ་པའི་ཤེས་པ་ཡིན་ན། ཡུལ་བདེན་པ་སྣང་བས་ཁྱབ་སྙམ་དུ་དགོངས་པའོ། །གཞུང་འདིའི་བོད་ཀྱི་འགྲེལ་བ་
དག་གི་བཤད་པ་ལ་སྙིང་པོ་མ་མཐོང་ངོ། །གལ་ཏེ་སྤྱི་མཚན་གྱིས་ཀྱང་རང་འཛིན་ཤེས་པ་སྐྱེ་བའི་དམིགས་པ་བྱེད་པས་རང་སྤྱི་ཀུན་ལ་དོན་བྱེད་ནུས་པ་དེ་ཡོས་དོ་ཞེ་ན། སྤྱིའི་མཚན་ཉིད་ཆོས་ཅན། རང་འཛིན་ཤེས་པ་བསྐྱེད་པ་མིན་ཏེ། རང་ཡོད་
མེད་ཀྱི་རྗེས་སུ་འགྲོ་ལྡོག་བྱེད་པ་ཅན་གྱི་རང་འཛིན་གྱི་བློ་ལ་ཕན་འདོགས་པར་ཚད་མས་མ་མཐོང་བའི་ཕྱིར། མི་མཐུན་དཔེ་དངོས་སུ་སྨོས་པའི་སྒོ་ནས་ལྡོག་ཁྱབ་སྒྲུབ་པ་ནི། སྤྱི་འཛིན་ཤེས་པ་སྤྱི་ལས་སྐྱེ་ན། སྤྱི་ལ་རྗེས་སུ་འགྲོ་ལྡོག་མི་
འཁྲུལ་དགོས་ཏེ། དཔེར་ན་གཟུགས་འཛིན་མིག་བློ་མིག་དང་གཟུགས་སོགས་ལ་རྗེས་སུ་འགྲོ་ལྡོག་བྱེད་པ་བཞིན་ནོ། །རིགས་པ་དེས་ནི་དབྱེ་བྲག་པ་སོགས་བུམ་པའི་སྙམ་པའི་བློ་ནི་བུམ་པའི་གཟུགས་དྲི་སོགས་ཡན་ལག་རྣམས་ལས་རྫས་
ཐ་དད་པའི་ཡན་ལག་ཅན་རྒྱུར་ཡོད་པ་ལས་སྐྱེ་བ་དང། འདེགས་འཇོག་སོགས་བྱ་བ་ལ་རྟེག་པ་ནི། བུམ་པ་སོགས་ལས་རྫས་ཐ་དད་པའི་བྱ་བ་དོན་གཞན་ལས་སྐྱེས་བ་དང། བ་ལང་དཀར་ཟལ་སོགས་ལ་དམིགས་ནས་བ་ལང་ངོ་སྙམ་

[010B] ཕྲེང་བ་སོགས་ལ་བརྒྱ་སྟོང་སོགས་སུ་རྟོག་པའི་བློ་ནི། ཕྲེང་བ་སོགས་ལས་རྫས་ཐ་དད་པའི་གྲངས་སོགས་ཀྱི་ཡོན་ཏན་ལས་སྐྱེས་པར་འདོད་
པ་དག་མི་འཐད་པར་བཤད་པ་ཡིན་ཏེ། བློ་དེ་དག་བ་ལང་གི་བརྡ་བྱས་པ་སོགས་དང། ཀུན་སློང་གི་རྩོལ་བ་སོགས་ནང་གི་ཡན་ལག་ཙམ་གྱི་རྗེས་སུ་འཇུག་གི་ཡན་ལག་ཅན་རྫས་གཞན་སོགས་ལ་རྗེས་སུ་འགྲོ་ལྡོག་བྱེད་པ་མ་མཐོང་བའི་
ཕྱིར་རོ། །གཉིས་པ་དོན་བྱེད་མིན་ནུས་པ་གང་ཡིན་སྤྱི་མཚན་དུ་བཤད་པ་ལ་རྯྟོདྶ་པ་སྤ་བ་ནི། གལ་ཏེ་གཞན་ནི་ཀུན་རྫོབ་ཡོད་པ་སྟེ། ཞེས་སོགས་ཀྱི་དོན་བྱེད་ནུས་མི་ནུས་པ་གང་ཡི་ཀུན་རྫོབ་ཏུ་ཡོད་ཅིང་དེ་དག་ལ་སྤྱི་མསྟན་སུ་བཤད་པ་ལྟར་
ན་སྐྲ་ཤད་དོགས་ཀྱང་དོན་བྱེད་མི་ནུས་པའི་ཕྱིར་སྤྱི་མསྟན་སུ་ཐལ་ལོ་ཞེ་ན། གཞལ་བྱ་གཞིར་བྱས་ལ་སོན་བྱེད་མི་ནུས་ཐམས་ཅད་སྤྱི་མཚན་སུ་བཤད་པ་ཡིན་ལ། སྐྲ་ཤད་སོགས་ནི་དོན་བྱེད་མི་ནུས་ཀྱང་གཞལ་བྱ་མིན་པས་
སྤྱི་མཚན་དུ་མི་འགྱུར་རོ་ཞེས་སྟོན་པ་ནི། སྐྲ་ཤད་སོགས་ནི་དོན་བྱེད་མི་ནུས་ཀྱང་སྤྱི་མཚན་མིན་ཏེ། ཐ་སྙད་པའི་ཚད་མས་དོན་ནམ་ཡུལ་དུ་ཞེན་པ་མེད་པའི་ཕྱིར་རོ། །དངོས་མེད་ལའང་མི་མཚུངས་སམ་ཞེ་ན། ཤེས་བྱ་ཆོས་ཅན་
དངོས་པོར་མེད་པ་ལ། དེ་འདྲའི་ཉེས་པ་དག་ཏུ་ཐལ་པར་མི་འགྱུར་ཏེ། དགག་བྱ་རྣམ་པར་བཅད་པའི་སྒོ་ནས་ཤེས་བྱར་འཛིན་པའི་ཕྱིར་རོ། འོན་དབང་ཤེས་འཁྲུལ་པ་ལ་སྐྲ་ཤད་སོགས་སུ་སྣང་བ་དེ་སྐྲ་སོགས་སུ་མི་བདེན་ནོ་ཞེའམ་

[011A]༄༅། །བདེན་པའི་སྐྲ་སོགས་དང་འདྲའོ་སྙམ་པའི་བློའི་ཤེས་བྱ་ཡིན་པའི་ཕྱིར། སྐྲ་སོགས་ཀྱང་གཞལ་བྱར་ཐལ་ལོ་ཞེ་ན། སྐྲ་སོགས་སྣང་བའི་དབང་ཤེས་དེ་དག་གི་སྣང་བ་ཡང་སྣང་བ་ལྟར་མི་བདེན་ནོ་ཞེའམ། བདེན་པའི་སྐྲ་སོགས་
དེ་ལྟ་བུའི་དངོས་པོ་དང་འདྲའོ་སྙམ་དུ་རྟོགས་པའི་བློ་ལ་སྐྲ་སོགས་སུ་སྣང་བ་ཆོས་ཅན། སྤྱི་མཚན་ཡིན་པ་བཀག་པ་མེད་དེ། རྟོག་པ་དེ་དག་གི་སྣང་ཡུལ་དུ་གྱུར་པའི་སྒྲ་དོན་ཡིན་པའི་ཕྱིར་རོ། །དབང་ཤེས་ལ་ཤར་བའི་སྐྲ་སོགས་ཀྱི་རྣམ་པ་ནི་
དབང་ཤེས་མྱོང་བའི་རང་རིག་ལ་གསལ་བར་སྣང་བ་ཉིད་ཀྱིས་ཤེས་པའི་ངོ་བོའི་དོན་ཉིད་ཡིན་པའི་ཕྱིར། རང་མཚན་ཡིན་ཞིང། བདེན་པའི་སྐྲ་སོགས་དང་འདྲའོ་ཞེས་བྱ་བར་རྟོགས་པའི་བློ་དག་ནི་སྤྱིའི་སྤྱོད་ཡུལ་ཅན་ཡིན་ལ། སྐར་སྣང་
དབང་ཤེས་གཟུང་དོན་མེད་པ་ཅན་ཡིན་ནོ། །མདོར་ན། དེ་དག་གི་ཡང་དེ་ལྟའི་དངོས། །བཀག་མེད་ཅེས་པས་རྟོག་པ་ལ་སྐྲ་སོགས་སུ་སྣང་བ་སྤྱི་མཚན་དུ་བསྟན། གསལ་བར་སྣང་བ་ཉིད། ཤེས་པའི་ངོ་བོར་དོན་ཉིད་ཕྱིར། ཞེས་པས་སྐྲར་
སྣང་དབང་ཤེས་མྱོང་བའི་རང་རིག་རང་མཚན་གྱི་ཡུལ་ཅན་དུ་བསྟན། སྐྲ་སོགས་ཞེས་བྱའི་བློ་དག་ནི། སྤྱིའི་སྤྱོད་ཡུལ་ཅན་ཡིན་ལ། ཞེས་པས་སྐྲ་སོགས་ལ་རྟོག་པའི་བློ་སྤྱིའི་ཡུལ་ཅན་དུ་བསྟན། སྐྲར་སྣང་དོན་མེད་ཅན་ཡིན་ནོ་
ཞེས་པས་སྐྲ་སྣང་དབང་ཤེས་ལ་གཟུང་དོན་མེད་པར་བསྟན་པ་ཡིན་ནོ། །གལ་ཏེ། ཤེས་པའི་ངོ་བོའི་དོན་ཡིན་པས་རང་མཚན་ཡིན་ན་བུམ་པའི་སྤྱི་འཛིན་གྱི་བློ་ལ་སྣང་བ་ཡང་ཤེས་པའི་ངོ་བོའི་དོན་ཉིད་ཡིན་པས་ན་རང་མཚན་དུ་

[011B] བུམ་པའི་སྤྱི་འཛིན་གྱི་བློ་ལ་སྣང་བ་ཞེས་པ་བུམ་སྤྱིའི་རྣམ་པ་ལ་ཟེར་བ་ཡིན་ན། ཤེས་པའི་ངོ་བོ་ཡིན་པས་རྣག་མཚན་དེ་ལྟར་དུ་འདོད་པའི་ཕྱིར་སྐྱོན་ཡོད་པ་མིན་ལ། བུམ་པའི་སྤྱི་འཛིན་གྱི་བློ་ལ་བུམ་པར་
སྣང་བ་ལ་ཟེར་ན། དེ་ནི་བུམ་གསལ་གྱི་དོན་གྱི་ངོ་བོ་ཉིད་ཀྱི་སྤྱི་ཡིན་པས་ཤེས་པའི་ངོ་བོ་མ་ཡིན་ཏེ། རྟོག་པ་ལ་བུམ་པར་སྣང་བ་དེ་བུམ་གསལ་ཀུན་ལ་ངོ་བོ་མཚུངས་པར་རྗེས་སུ་འགྲོ་བའི་ཕྱིར་དང། དེ་བུམ་པ་མ་ཡིན་པ་ལས་ལྡོག་པ་ལ་
བརྟེན་པའི་ཕྱིར་རོ། །སྐབས་འདིར་ཊིཀ་བྱེད་དག་བུམ་པའི་སྤྱི་འཛིན་རྟོག་པ་ལ་སྣང་བའི་རྣམ་པར་ཤེས་པའི་ངོ་བོ་ཡིན་པའི་ཆ་ནས་རང་མཚན་དང། རྟོག་པས་ཕྱི་རོལ་བུམ་པར་བཏགས་པའི་ཆ་ནས་སྤྱིར་བཞག་ཅེས་རང་སྤྱི་འདྲེས་པའི་
གཞལ་བྱ་གསུམ་པ་ཁས་ལེན་དགོས་པ་དང། མཁས་རློམ་ཁ་ཅིག་སྤྱི་དངོས་པོ་བ་མི་སྲིད་པར་འདོད་བཞིན་དུ་ཡང། རྣམ་པ་དེ་རང་མཚན་དུ་ཐལ་བ་ལ་འདོད་ལན་དང། རྟོག་པས་བུམ་པར་བཏགས་པའི་ཆ་ནས་སེལ་བའི་སྤྱིར་ཁས་
ལེན་པ་གཉིས་ཀ་འདོད་དགོས་པ་བྱུང་སྟེ། དབྱིས་ཕྱིན་པར་བཤད་པ་ནི་ཁོ་བོ་ཙམ་མོ། །བརྟེན་ཕྱིར་རོ་ཞེས་པའང། སྤྱི་གསལ་ཆོས་ཆོས་ཅན་གྱི་རྟེན་དང་བརྟེན་པ་ཡིན་པས་དེ་ལྟར་བཤད་ཀྱི་སྐྱེས་པའི་དོན་མིན་ནོ། །གསུམ་པ་སྤྱི་
མཚན་ཡིན་ན་དངོས་པོ་མིན་པའི་སྒྲུབ་བྱེད་བཤད་པ་ནི། གལ་ཏེ་སྤྱི་མཚན་གང་ཡིན་ཐམས་ཅད་རང་འཛིན་ཤེས་པ་བསྐྱེད་པ་ཙམ་གྱི་དོན་བྱེད་པས་ཀྱང་སྟོང་པའི་དངོས་མེད་དུ་སྨྲས་ན། དེ་ལ་རིགས་པ་ཅི་ཞིག་ཡོད་ཅེ་ན། དེའི་

[012A]༄༅། །ལན་ལ། རིགས་པ་རྒྱས་པར་བསྟན་པ་དང། དེ་གྲུབ་པའི་དོན་བསྡུ་བ་གཉིས། དང་པོ་ལ་རིགས་པ་བཞི་ལས། དང་པོ་སྒྲ་དོན་ཡིན་པས་དངོས་པོ་མིན་པར་སྒྲུབ་པ་ལ། དངོས་དང། སྐྱོན་སྤོང་དགག་པ་གཉིས། དང་པོ་ནི་
སྤྱི་མཚན་དེ་ཆོས་ཅན། དངོས་པོ་མིན་ཏེ། སྒྲའི་དངོས་ཀྱི་བརྗོད་བྱ་སྟེ་སྒྲ་དོན་ཉིད་ཡིན་པའི་ཕྱིར། ལྡོག་ཁྱབ་སྒྲུབ་པ་ནི། དངོས་པོ་རྣམས་ནི་སྒྲ་དོན་མ་ཡིན་ཏེ། གཟུགས་སོགས་སྒྲ་དོན་ཡིན་ན་དེ་དག་བརྗོད་པའི་སྒྲ་ལས་བྱུང་བའི་གཟུགས་
སོགས་སུ་རྟོག་པའི་རྟོག་པའི་སྣང་ཡུལ་དུ་འགྱུར་དགོས་ལ། དེས་ན་རྟོག་པ་དེ་ལའང་མིག་ཤེས་དང་འདྲ་བར་གཟུགས་སྣང་དགོས་པས་མིག་དབང་སོགས་མ་ཚང་བ་ལའང་མིག་ཤེས་ཡོད་པ་ལྟ་བུའི་གཟུགས་ཀྱི་སྣང་བ་འབྱུང་དགོས་
པ་ལ་གཟུགས་སོགས་སྣང་ཡུལ་དུ་བྱས་པའི་ཤེས་པ་སྐྱེད་བྱེད་དུ་མིག་དབང་སོགས་འབྲས་བུ་དང་བཅས་པ་ཉིད་དེ་མིག་དབང་སོགས་མེད་པ་སྒྲ་ཙམ་ལས་དེ་འདྲའི་ཤེས་པ་སྐྱེ་བ་མེད་པའི་ཕྱིར་རོ། །གཞུང་འདི་ཤོད་པའི་ཊཱིཀ་བྱེད་སྔོན་ཆད་
མ་བྱུང་བ་སྣང་ངོ། །གཉིས་པ་སྐྱོན་སྤོང་དགག་པ་ལ་གསུམ་ལས། སྐྱོན་སྤོང་དང་པོ་དགག་པ་ནི། བྱེ་བྲག་སྨྲ་བ་སོགས་ན་རེ། སྒྲ་མིང་ལ་འཇུག་དེ་མཚན་མ་ལ་འཇུག་དེ་ལས་དོན་རྟགས་པས་མིང་སོགས་ལྡན་པ་མ་ཡིན་པའི་འདུ་བྱེད་ཉིད་
སྒྲའི་དངོས་ཀྱི་བརྗོད་བྱར་གྱུར་པའི་སྒྲ་དོན་ཡིན་ལ། དེ་རྫས་སུ་གྲུབ་པའི་ཕྱིར་དངོས་པོར་གྱུར་པའི་སྒྲ་དོན་ཡོད་ཀྱང་དབང་སོགས་དོན་མེད་དུ་ཐལ་བར་མི་འགྱུར་རོ་ཞེ་ན། དེའི་ལན་སྟོན་པ་ནི། འཆད་པ་དང་ཞེས་སོགས་ཏེ། དེ་ཡང་འདིར་

[012B] བུམ་པ་ཞེས་བརྗོད་པའི་སྒྲ་ལྟ་བུས་བུམ་པ་བརྗོད་བྱར་བྱས་ཤིང་སྒྲ་དེས་བུམ་པ་ལ་འཇུག་པར་བྱེད་པར་འདོད་པ་ལ་ནི་རང་གཞན་ཐམས་ཅད་ཁྱད་པར་མེད་དོ། །འོན་ཀྱང་སྒྲ་དེའི་སྒྲ་དོན་རང་ལུགས་ལ་རྟོག་པ་ལ་བུམ་པར་སྣང་བ་
ཉིད་ལ་འདོད་ཅིང། དེ་ནི་དངོས་པོ་མ་ཡིན་པ་གཞན་སེལ་བའི་སྤྱི་ཞེས་བྱ་བ་ཡིན་ལ། གཞན་དག་ནི་དེ་མི་འདོད་པར་མིང་སོགས་ལྡན་མིན་འདུ་བྱེད་དང། སྤྱི་རྟག་པ་སོགས་དངོས་པོ་བ་སྒྲ་དོན་དུ་འདོད་པས་དེ་འགོག་པ་ཡིན་ལ། དེས་ན་སྒྲ་དོན་གང་
ཡིན་རྟོག་པའི་སྣང་ཡུལ་དུའང་འགྱུར་དགོས་སོ། །དེའི་ཕྱིར་འདི་ལ་སོགས་པའི་གཞུང་དག་གིས་སྒྲ་དོན་ཡིན་ན་དངོས་པོ་ཡིན་པ་འགོག་པ་ཡིན་གྱི། སྒྲས་བརྗོད་བྱར་བྱས་ན་དངོས་པོ་ཡིན་པ་འགོག་པ་མིན་པས་རྩོད་གཞི་ངོ་ཤེས་པར་བྱོས་ཤིག་ཅེས་བྱ་བ་
ནམ་སྤྱིའི་དོན་ནོ། །དེ་ནི་གཞུང་གི་དོན་བཤད་པར་བྱ་སྟེ། ཅི་བུམ་པའི་སྒྲས་བུམ་པའི་མིང་སོགས་བརྗོད་ན་འཆད་པ་པོའི་བློ་དང་རྫས་གཅིག་པ་བརྗོད་དམ། ཉན་པ་པོའི་བློ་དང་རྫས་གཅིག་པ་བརྗོད་དམ། བརྗོད་བྱ་བུམ་སོགས་དང་རྗེས་སུ་འབྲེལ་བ་སྟེ་
རྫས་གཅིག་པ་ཅན་བརྗོད་དམ། དེ་གསུམ་གང་དང་ཡང་རྫས་ཐ་དད་པས་འབྲེལ་བ་མེད་པ་ཅན་བརྗོད། དང་པོ་གཉིས་ལྟར་ན། བུམ་སྒྲ་ལས་ཉན་པ་པོ་བུམ་སོགས་ཀྱི་དོན་ལ་འཇུག་པར་མི་འགྱུར་རོ། །ཅིའི་ཕྱིར་ཞེ་ན། འཆད་ཉན་བྱེད་པའི་བློ་དང་
རྫས་གཅིག་པའི་མིང་སོགས་ནི་བུམ་པ་དང་འབྲེལ་བ་མེད་པ་ཅན་ཡིན་ལ། དེ་ཉིད་ཁོ་ན་སྒྲ་དེའི་སྒྲ་དོན་ཡིན་པའི་ཕྱིར་རོ། །གལ་ཏེ་བུམ་པའི་མོང་སོགས་དང་ཚུལ་འདྲ་བ་ལས་གཅིག་ཏུ་འཁྲུལ་ནས་ཉན་པ་པོ་དོན་བུམ་སོགས་ལ་འཇུག་པར་

[013A]༄༅། །འགྱུར་རོ་ཞེ་ན། འདྲ་བས་འཁྲུལ་ན་རེས་འགའ་འཁྲུལ་སྲིད་ཀྱང་དུས་ཀུན་དང་ཡུལ་ཀུན་ལ་འཁྲུལ་བར་རིགས་པ་མིན་ལ། འདྲ་བས་གཅིག་ཏུ་འཁྲུལ་ནས་འཇུག་པ་ཡིན་ན། རེས་འགའ་མིང་སོགས་ལའང་འཇུག་པར་
ཐལ་ལོ། །ཁྱེད་རྟོག་པའི་སྣང་བ་སྒྲ་དོན་དུ་འདོད་པ་ལའང་དོན་ལ་མི་འཇུག་པའི་སྐྱོན་མེད་དམ་ཞེ་ན། རྟོག་པའི་ཤེས་པ་ལ་སྣང་བ་སྒྲ་དོན་དུ་འདོད་པ་ལ་སྐྱོན་དེ་མཚུངས་པ་མིན་ཏེ། བུམ་སྒྲ་ལས་བུམ་པའོ་སྙམ་དུ་རྟོག་པའི་བློ་སྐྱེ་བ་ན། རང་
ལ་སྣང་བ་ཕྱི་རོལ་གྱི་བུམ་པའི་རྣམ་པ་དེ་འདྲར་སྣང་བའི་བློ་སྐྱེ་བས་ཁྱབ་པའི་ཕྱིར། གཞན་མིང་སོགས་སྒྲ་དོན་དུ་འདོད་པ་དག་ལ་ཚུལ་དེ་མེད་དེ། དེ་ལྟར་འདོད་པ་དག་རྟོག་པ་རང་ལ་སྣང་བའི་མིང་སོགས་ཕྱི་རོལ་དོན་དུ་སྣང་བ་ཡི་བློ་ནི་ཁས་ལེན་
པ་མེད་པའི་ཕྱིར་རོ། །ཅི་སྟེ་སྐྱོན་དེ་སྤོང་འདོད་ནས། བུམ་སྒྲ་ལས་བུམ་པའོ་སྙམ་པའི་རྟོག་པ་སྐྱེ་བ་ན། རྟོག་པ་རང་ལ་སྣང་བའི་མིང་སོགས་ཕྱིར་རོལ་གྱི་བུམ་པ་ལྟ་བུར་སྣང་བ་ཁས་ལེན་ནོ་ཞེ་ན། སྤྱིར་བུམ་འཛིན་ཤེས་པ་རང་ཉིད་ལས་
ཐ་དད་པའི་མིང་སོགས་རྫས་གྲུབ་སྣང་ཡུལ་དུ་ཡོད་པར་གྲུབ་ན། དེ་སྒྲས་བརྗོད་ཀྱང་དོན་ལ་མི་འཇུག་པའི་སྐྱོན་དེ་ཉིད་ཀྱིས་སྤོང་དུ་ཆུག་ན་ཡང། རྣམ་ཤེས་རྟོག་པ་ལས་ཐ་དད་པའི་མིང་སོགས་རྫས་གྲུབ་དེའི་སྣང་ཡུལ་དུ་ཡོད་པ་ལ་
ནི་སྒྲུབ་བྱེད་ཚད་མ་ཡོད་པ་ཅན་མིན་ཏེ། རྟོག་པ་ལས་ཐ་དད་པའི་མིང་སོགས་རྫས་གྲུབ་དེའི་སྣང་ཡུལ་དུ་ཡོད་ན་རྟོག་པ་དེ་དེ་ལས་སྐྱེ་དགོས་པ་ལ། མིང་སོགས་དེ་ཕན་བྱེད་དུ་ལོག་སྟོབས་ཀྱིས་རྟོག་པ་དེ་ལྡོག་པ་གྲུབ་པ་

[013B] གལ་ཏེ་སྒྲུབ་བྱེད་ཡོད་དེ། ཤེས་པ་ཀུན་གཟུང་དོན་དང་ལྡན་པས། ཁྱབ་པའི་ཕྱིར། རྟོག་པ་དེ་དག་ལའང་གཟུང་དོན་ཡོད་དགོས་ལ། དེ་ཡང་མིང་སོགས་ལས་གཞན་ཡིན་པར་མི་འཐད་དོ་ཞེ་ན། ཤེས་པ་ཀུན་གཟུང་དོན་དང་
ལྡན་པ་འཐད་པ་མ་ཡིན་ཏེ། རྨི་ལམ་གྱི་ཤེས་པ་སོགས་གཟུང་དོན་ཡོད་པ་ལས་རྣམ་པ་གཞན་དུ་མེད་པར་མཐོང་བའི་ཕྱིར། དེའི་ཚེའང་མིང་སོགས་ལྡན་པ་མ་ཡིན་པའི་འདུ་བྱེད་གཟུང་དོན་ནོ་ཞེ་ན། སྔོ་སོགས་སུ་སྣང་བའི་རྨི་ལམ་གྱི་
ཤེས་པ་ནི་མིང་སོགས་ལྡན་མིན་འདུ་བྱེད་གཟུང་དོན་དུ་བྱས་པ་ལས་ཀྱང་སྐྱེ་བ་མིན་ཏེ། དེ་ནི་སྔོན་པོ་ལ་སོགས་པའི་རྣམ་པར་སྣང་གི་མིང་སོགས་ཀྱི་རྣམ་པར་མི་སྣང་བའི་ཕྱིར་རོ། །གལ་ཏེ་དེའི་ཚེ་སྔོ་སོགས་གཟུང་དོན་མ་ཡིན་ནམ་ཞེ་ན་
སྔོ་སོགས་དེའི་གཟུང་དོན་མ་ཡིན་ཏེ། སྔོ་སོགས་ནི་ཐོགས་བཅས་ཡིན་ལ། དེའི་ཚེ་སྔོ་སོགས་སུ་སྣང་བ་ནི་ཐོགས་མེད་ཡིན་པའི་ཕྱིར་རོ། །འོ་ན་རྨི་ལམ་ལ་སྔོ་སོགས་སུ་སྣང་བ་དེ་གང་ཡིན་ཞེ་ན། དེ་ཤེས་པ་རང་གི་བདག་ཉིད་ཡིན་
ཏེ་རུང་ཡུལ་དེ་ན་གང་ཟག་གཞན་གནས་ཀྱང་དེས་མི་ཤེས་པས། ཁྱབ་པའི་ཕྱིར་དང། རང་ཉིད་ཀྱིས་གསལ་བར་མྱོང་བའི་སྒོ་ནས་ཤེས་པའི་ཕྱིར་རོ། །སྔོ་སོགས་སུ་སྣང་བ་དེ་ཕྱི་རོལ་གྱི་སྔོ་སོགས་ཡིན་ན་རུང་ཡུལ་དེ་ན་གནས་པའི་
གང་ཟག་མིག་བྱེད་པ་དང་ལྡན་པ་གཞན་གྱིས་ཀྱང་མཐོང་བ་ཅིའི་ཕྱིར་མི་སྲིད། རྨི་ལམ་གྱི་སྔོ་སོགས་སུ་སྣང་བ་ཕྱི་དོན་ཡིན་ན་རུང་ཡུལ་དེ་ན་གནས་པའི་གང་ཟག་གཞན་གྱིས་ཀྱང་མཐོང་དགོས་པར་བསྟན་པ་དེས་ནི་ཤེས་

[014A]༄༅། །པའི་བདག་ཉིད་མ་ཡིན་པའི་མིང་སོགས་རྫས་གྲུབ་སྒྲ་ལས་བྱུང་བའི་རྟོག་པའི་སྣང་ཡུལ་དུ་ཡོད་ན་རུང་ཡུལ་དེ་ན་གནས་པ་གཞན་གྱིས་ཀྱང་མཐོད་སྲིད་པར་ཐལ་བའི་སྐྱོན་ཡང་བརྗོད་ཅིང་བསྟན་པ་ཡིན་ནོ། །ཊཱིཀ་བྱེད་གཞན་
དག་ཤེས་པར་བརྗོད་པ་ཡིན་ཞེས་ཟེར་མོད། མིང་སོགས་ཤེས་པར་བརྗོད་ཅེས་ཟེར་ན་བརྗོད་བྱེད་ཀྱི་སྒྲ་ཤེས་པ་ཡིན་པ་ངོ་མཚར་རོ། །མིང་སོགས་ཀྱི་རྣམ་པ་ཤེས་པར་བརྗོད་ཅེས་ཟེར་ན་བྱེ་བྲག་སྨྲ་བས་མིང་སོགས་ཀྱི་རྣམ་པ་ཁས་མ་
བླངས་བས་དེ་བས་ཀྱང་ངོ་མཚར་རོ། །རྟོག་པ་ལ་མིང་སོགས་སུ་སྣང་བ་ཤེས་པར་བརྗོད་ཅེས་ཟེར་ན་སྣང་བ་དེ་ནི་སྒྲ་དོན་ཡིན་པས་དེ་ལས་ཀྱང་ཆེས་ངོ་མཚར་རོ། །ཤེས་པ་ཀུན་གཟུང་དོན་དང་ལྡན་པར་ཁས་བླངས་པ་ལ་གནོད་བྱེད་གཞན་
ཡང་བསྟན་པ་ནི། མིག་ལ་སོགས་པའི་བློ་མ་འཁྲུལ་བར་འདོད་པ་དེ་ཉིད་གཟུང་དོན་དང་ལྡན་པར་རྒྱུ་མཚན་གང་གིས་འདོད། གལ་ཏེ་གཟུང་དོན་གྱིས་ཕན་པའི་ནུས་པ་མཐོང་བའི་ཕྱིར་ཞེ་ན། འོ་ན་དེ་ལས་གཞན་པ་འཁྲུལ་བའི་ཤེས་
པ་དག་གཟུང་དོན་མེད་པ་ཅན་དུ་ཐོབ་པར་འགྱུར་ཏེ། དེ་དག་ལ་རང་གི་གཟུང་དོན་གྱིས་ཕན་པའི་ནུས་པ་མ་མཐོང་བའི་ཕྱིར་རོ། །གལ་ཏེ་བརྟག་པ་ཕྱི་མ་ཁས་བླངས་ནས་འཆད་ཉན་དོན་གསུམ་གང་དང་ཡང་འབྲེལ་བ་མེད་པའི་མིང་སོགས་
སྒྲ་དོན་དུ་འདོད་དོ་ཞེ་ན། དེ་ལྟ་ན་ཡང་སྒྲ་ལས་དོན་ལ་འཇུག་པར་མི་འགྱུར་བར་ཐལ་བའི་སྔར་གྱི་སྐྱོན་དེ་ཉིད་སེ་ན་གནས་སོ། །གལ་ཏེ་དོན་བུམ་སོགས་དང་འབྲེལ་བ་ལྡན་པ་སྟེ་རྫས་གཅིག་ཏུ་གྱུར་པའི་མིང་སོགས་བརྗོད་དོ་

[014B] ཤེས་བྱ་ཆོས་ཅན། འདས་པ་དང་མ་འོངས་བའི་ཆོས་རྣམས་སྒྲས་བརྗོད་པར་བྱ་བ་མ་ཡིན་པར་ཐལ། དེ་དག་བརྗོད་ན་དེ་དག་དང་རྫས་གཅིག་པའི་མིང་སོགས་སྒྲ་དོན་དུ་འགྱུར་དགོས་པ་ལ་དོན་དེ་དང་དེ་ནི། དངོས་པོ་ཟད་པ་དང་མ་
སྐྱེས་པའི་ཆ་ཡིན་པས་དེ་དག་དང་རྫས་གཅིག་པའི་མིང་སོགས་མི་སྲིད་པའི་ཕྱིར་རོ། །དྲི་བ་གཞན་གསུམ་ནི་མཐའ་དཔྱད་པ་ཙམ་ཡིན་གྱི་བྱེ་བྲག་སྨྲ་བའི་རང་ལུགས་ཀྱི་འདོད་པ་མིན་ལ། དྲི་བ་ཕྱི་མ་འདི་ཉིད་འདོད་པ་ཡིན་ནོ། །དེ་བས་
ན་ཊཱིཀ་བྱེད་དག་གིས་འདས་པའི་དོན་དང་དེའི་མིང་སོགས་ལྷན་ཅིག་ཏུ་ཟད་ཅིང་འགགས་པའི་ཕྱིར་ཞེས་བཀོད་ནས་འདི་ཁོས་ཁས་བླངས་པའི་རྒྱུ་མཚན་དོན་དང་མིང་སོགས་གཅིག་ཏུ་ཁས་བླངས་པས་སོ། །ཞེས་ཟེར་བ་ནི་བབ་ཅོལ་ཏེ་
གཟུགས་སོགས་གཟུགས་ཕུང་དང། མིང་སོགས་ལྡན་མིན་དུ་འདོད་བཞིན་དུ་དེ་དག་གཅིག་ཡིན་པར་སྨྲ་བའི་བྱེ་བྲག་སྨྲ་བ་དེ་གང་ན་བཞུགས་ཁྱོད་ཀྱིས་སྟོན་ཅིག་སྐབས་འདིར་གཞན་ཡང་ནོར་པའི་ཕྲེང་བ་འབའ་ཞིག་ཡོད་མོད་
དགག་པ་མ་བྲིས་སོ། །སྐྱོན་སྤོང་གཉིས་པ་དགག་པ་ནི། བྱེ་བྲག་པ་སོགས་ན་རེ། གལ་ཏེ་གཟུགས་སོགས་དང་མིང་སོགས་སྒྲ་དོན་མ་ཡིན་ཀྱང་སྒྲ་ཡིས་གསལ་བ་ལ་ལྟོས་མིང་ཀྱི་སྤྱི་རྟག་དངོས་ཡན་གར་བ་ནི་བརྗོད་པས་དེ་ཉིད་
སྒྲ་དོན་ཡིན་པའི་ཕྱིར། དངོས་པོར་གྱུར་བའི་སྒྲ་དོན་ཡོད་ཀྱང་དབང་པོ་དོན་མེད་པ་སོགས་ཀྱི་སྐྱོན་དུ་ཐལ་བར་མི་འདོད་དོ། །ཞེ་ན། དེ་ཡང་འཐད་པ་མིན་ཏེ། གསལ་བ་ལ་ལྟོས་མེད་ཀྱི་སྤྱི་ནི་ཡན་གར་བ་སྒྲས་བརྗོད་པ་མེད་པའི་

[015A]༄༅། །ཕྱིར་རོ། །གལ་ཏེ་བརྗོད་པར་འདོད་ན་ཡང་སྐྱོན་ཡོད་དེ། སྤྱི་དེ་གསལ་བ་ཀུན་ལ་མཚུངས་པར་རྗེས་སུ་འགྲོ་བའི་ཆོས་མིན་པར་ཐལ། གསལ་བ་ལ་ལྟོས་མེད་ཡིན་པའི་ཕྱིར། ཁྱེད་རང་སྤྱི་འཛིན་ཤེས་པ་གཟུང་
དོན་དུ་བྱས་པ་ལས་སྐྱེ་བར་འདོད་པ་དང་ཡང་འགལ་ཏེ། སྤྱི་དེ་ཆོས་ཅན། ཁྱོད་ཀྱིས་སྤྱི་འཛིན་ཤེས་པ་བསྐྱེད་པ་གསལ་བ་གྲོགས་སུ་ཡོད་པ་ལ་ལྟོས་པ་མིན་པར་ཐལ། ཁྱོད་གསལ་བ་ལྟོས་མེད་ཀྱི་རྟག་དངོས་ཡིན་པའི་ཕྱིར། འདོད་དོ་
ཞེ་ན། དེས་ན་སྤྱི་དེ་སྤྱི་འཛིན་ཤེས་པས་རྟག་ཏུ་དམིགས་པར་འགྱུར་ཏེ་སྤྱི་དེ་གསལ་བ་ལ་ལྟོས་མེད་དུ་རང་འཛིན་ཤེས་པ་སྐྱེད་བྱེད་ཀྱི་རྟག་པ་ཉིད་ཡིན་པའི་ཕྱིར་རོ། །གལ་ཏེ་སྒྲས་བརྗོད་པ་གསལ་བ་ལ་མི་ལྟོས་ན་ཡང་གསལ་བ་
གྲོགས་སུ་ཡོད་པ་ལས་སྤྱི་འཛིན་མངོན་སུམ་ལ་གསལ་བར་སྣང་བ་ཡིན་པའི་ཕྱིར། གཏན་ནས། གསལ་བ་ལ་མི་ལྟོས་པའི་སྐྱོན་མེད་དོ་ཞེ་ན། གསལ་བ་ལ་ལྟོས་ནས་སྤྱི་བློ་སྐྱེད་ན་གསལ་བ་གྲོགས་སུ་ཡོད་པའི་ཚེ་སྐྱེད་ཅིང། མེད་
པའི་ཆེ་མི་སྐྱེད་དགོས་པ་ལ་རྟག་པས་བདག་ལ་དམིགས་པའི་ཤེས་པ་བསྐྱེད་པ་ལ་ལན་ཅིག་ནུས་པ་ཡོད་པ་གང་ཡིན་པ་དེ་དུས་རྟག་ཏུ་ནུས་པ་ཡོད་པ་ཉིད་ཡིན་དགོས་ཤིང། གལ་ཏེ་དུས་འགའ་ཞིག་གི་ཚེ་ནུས་པ་མེད་
ན་དེ་ནི་དུས་ཀུན་གྱི་ཚེའང་ནུས་མེད་དུ་འགྱུར་དགོས་ཏེ། དེའི་ནུས་པའམ་ནུས་པ་མེད་པ་ནི། རྒྱུས་མ་བསྐྱེད་པར་ངོ་བོ་ཉིད་ཀྱིས་གང་གནས་པའི་རྟག་པ་ཡིན་པའི་ཕྱིར་རྐྱེན་གྱིས་བཅོས་སུ་ཡོད་པ་མིན་པས་ན། སྔར་ཡོད་

[015B] སྔར་མེད་བསྐྱེད་པའི་ཕྱིར་དུ་མཐུན་རྐྱེན་གྱི་ནུས་པ་གང་འཇུག་སྟེ་འཇུག་པར་མི་འཐད་པའི་ཕྱིར་རོ། །གཞན་ཡང་སྤྱི་རྟག་པར་ཁས་ལེན་པ་དང་སྤྱི་འཛིན་ཤེས་པའི་གཟུང་
དོན་དུ་ཁས་ལེན་པ་ཡང་འགལ་བ་ཡིན་ཏེ། འདི་ལྟར་སྤྱི་དེ་སྤྱི་འཛིན་ཤེས་པའི་གཟུང་དོན་ཡིན་ན། སྤྱི་འཛིན་ཤེས་པ་ལ་ཤར་བའི་རྣམ་པ་ནི། སྤྱི་དེས་རང་འདྲའི་རྣམ་པ་གཏད་པ་ཡིན་པར་ཁས་ལེན་དགོས་ནའང། སྤྱིའི་རྣམ་པར་ཤེས་པ་
དེ་དང་རྗེས་སུ་འབྲེལ་བའི་སྔོན་པོ་ལ་སོགས་པའི་རྣམ་པའི་ཆ་ནི་རྣམ་པར་ངེས་ཤིང་མྱོང་བར་གྲུབ་པ་གང་ཡིན་པ་དེ་ནི་སྤྱི་འཛིན་ཤེས་པ་དེ་ལ་སྤྱི་གང་གིས་སྤྲུལ་ཞིང་རང་འདྲའི་རྣམ་པ་གཏད་པར་མི་འཐད་པར་ཐལ། སྤྱི་དེ་རྟག་
པའི་ཕྱིར་ཏེ། རྟག་པ་ལ་སྔོ་སོགས་ཀྱི་ཆོས་མེད་པའི་ཕྱིར། སྐྱོན་སྤོང་གསུམ་པ་དགག་པ་ནི། གལ་ཏེ་གཟུགས་སོགས་སྒྲ་དོན་ཡིན་ཁྱད་དབང་པོ་དོན་མེད་དུ་ཐལ་བ་མིན་ཏེ། དབང་སོགས་ནི་གཟུགས་སོགས་མངོན་སུམ་དུ་ཤེས་
པའི་དོན་ཉིད་དུ་འཇུག་པའི་ཕྱིར་ཞེ་ན། ཤེས་བྱ་ཆོས་ཅན། སྒྲ་སོགས་ལས་སྐྱེས་པའི་བུམ་འཛིན་རྟོག་པ་དང། དབང་སོགས་ལས་སྐྱེས་པའི་བུམ་འཛིན་མངོན་སུམ་གཉིས་སྣང་ཚུལ་ཐ་དད་པའི་བློ་གང་ལས་ཡིན་ཏེ་མ་ཡིན་
པར་ཐལ། དེ་གཉིས་ཀ་བུམ་པའི་དངོས་པོ་གཅིག་པ་དེ་སྣང་ཡུལ་དུ་བྱེད་པར་ཁྱད་པར་མེད་པའི་ཕྱིར། རྟགས་ཁས་བླངས་ཏེ། རྟོག་པའི་སྣང་ཡུལ་མ་ཡིན་ན། སྒྲ་དོན་ཡིན་པར་འགལ་བའི་ཕྱིར་རོ། །དེས་ན་དབང་སོགས་དོན་མེད་དུ་

[016A]༄༅། །ཐལ་བ་སོ་ན་གནས་སོ། །སྐྱོན་སྤོང་དང་པོ་བྱེ་བྲག་སྨྲ་བ་དང། གཉིས་པ་བྱེ་བྲག་པ་འདོད་ལ་གསུམ་པ་འདི་མཐའ་དཔྱད་ཙམ་ཡིན་ནོ། །གཉིས་པ་གསལ་བ་དང་རྫས་གཅིག་དང་ཐ་དད་བརྟགས་ནས་འགོག་པ་ནི། རིགས་
ལྡན་རིགས་མིན་གང་གི་ཕྱིར་ཞེས་སོགས་ཏེ། དེ་ཡང་རིགས་པ་སྔ་མ་དང་འདིའི་ཁྱད་པར་ནི། སྔ་མས་རང་ལུགས་ཀྱི་གཞན་སེལ་བའི་སྤྱི་སྒྲ་དོན་ཡིན་པའི་རྟགས་ཀྱིས་དངོས་པོ་མིན་པར་སྒྲུབ་པ་ཡིན་ལ། འདི་ནི་སྤྱི་རྟག་པ་ཡིན་པས་དེ་
དངོས་པོར་ཁས་བླངས་ན། ཕྱི་རོལ་བ་འདོད་པ་ལྟ་བུའི་སྤྱི་རྟགས་དངོས་ཡོད་དགོས་ནའང་དེ་ནི་གསལ་བ་དང་རྫས་གཅིག་ཐ་དད་བརྟགས་ན་མི་འཐད་དེ་ཞེས་འགོག་པ་ཡིན་པས་དགག་བྱ་ལ་ཁྱད་པར་ཆེའོ། ཊཱིཀ་བྱེད་དག་ལ་ནི་ཡིད་བརྟན་
མི་སྣང་ངོ། །དེ་ལ་དང་པོར་རྫས་གཅིག་ཐ་དད་དུ་མེད་པའི་རྟགས་སྒྲུབ་པ་དང། དེ་ཉིད་ཀྱི་ཕྱིར་རྫས་སུ་གྲུབ་པ་དགག་པའི་རྟགས་དགོད་པ་དང། དེ་ལ་རྩོད་པ་སྤང་བ་དང། དེ་དག་ལ་འཕྲོས་ནས་རང་ལུགས་ཀྱི་སྤྱིའི་རྣམ་གཞག་བསྟན་
པ་དང། ཕྱི་རོལ་བའི་སྤྱི་རྟག་དངོས་ཡོད་པའི་སྒྲུབ་བྱེད་དགག་པའོ། །དང་པོ་ནི། གསལ་བ་ཐམས་ཅད་ལ་རྗེས་སུ་འགྲོ་བའི་སྤྱི་རྟག་པ་རྫས་སུ་གྲུབ་ན། སྤྱི་དེ་གསལ་བ་རྣམས་དང་རྫས་གཅིག་གམ་ཐ་དད། དད་པོ་ལྟར་ན། རིགས་
ལྡན་གསལ་བ་རྣམས་དང་རིགས་རྟག་པ་རྫས་གཅིག་མིན་ཏེ། གང་གི་ཕྱིར་ན་རྟག་རྫས་ཡིན་ན་ཆ་མེད་ཀྱི་རྫས་ཡིན་དགོས་པས་གསལ་བ་རྣམས་དང་ཆ་མེད་རྫས་གཅིག་ཏུ་འགྱུར་དགོས་ལ། དེ་ལྟ་ན་གསལ་བ་རྣམས་ཀྱང་གཅིག་ཏུ་འགྱུར་

[016B] གལ་ཏེ་རྫས་ཐ་དད་དུ་གྲུབ་བོ་ཞེ་ན། འདི་ལྟ་ན་སྤྱི་གསལ་བ་ལ་མི་ལྟོས་ན་སྤྱི་གསལ་དུ་འགལ་བས་ལྟོས་དགོས་ལ། གསལ་བ་དང་རྫས་ཐ་དད་
ཅིང་ལྟོས་པའི་ཕྱིར་གསལ་བའི་འབྲས་བུ་ཉིད་དུ་བརྗོད་རིགས་པར་ཐལ་ལོ། །འབྲས་བུ་མ་ཡིན་ཞིང་རྫས་ཐ་དད་ན་འབྲེལ་མེད་དུ་འགྱུར་ཏེ། འདི་ལྟར་ན་རྒྱུ་འབྲས་རྣམས་ལ་འབྲེལ་བའི་ཐ་སྙད་བྱེད་པ་ཡང་འབྲེལ་བ་བདེན་པ་ཡོད་པ་ལ་
རག་ལས་པ་མེད་པར་རག་གི་རྒྱུ་ལས་གྲུབ་པའི་ཕྱིར། འབྲས་བུ་ཡིན་ནོ་ཞེས་པ་ཙམ་རྒྱུ་མཚན་དུ་བྱས་ནས་རྟོག་པ་ཡིས་ནི་འབྲེལ་པར་ཐ་སྙད་བྱེད་པ་ཡིན་པ་ལ་གསལ་བ་ལས་རྫས་ཐ་དད་ཅིང་འབྲས་བུ་མིན་པའི་སྤྱི་ནི་གསལ་བ་
དང་ཇི་ལྟར་ཡང་ཅི་ཞིག་སྟེ་དོན་དམ་པར་འབྲེལ་བ་ལྟ་ཞོག་རྟོག་པས་འབྲེལ་བར་ཐ་སྙད་བྱེད་པའི་རྒྱུ་མཚན་ཡང་མཚང་བའི་ཕྱིར་རོ། །གཉིས་པ་དེའི་ཕྱིར་དངོས་པོར་མེད་པར་སྒྲུབ་པའི་རྟགས་འགོད་པ་ནི། རྫས་གཅིག་ཡིན་ན་གསལ་བ་
རྣམས་གཅིག་ཏུ་འགྱུར་བར་མ་ཟད། གཞན་ཉིད་ཡིན་ན་དེ་དག་འབྲེལ་མེད་དུ་འགྱུར་བས་རྫས་གཅིག་ཐ་དད་གང་དུ་ཡང་མི་འཐད་པའི་ཕྱིར་སྤྱི་དེ་ནི་རང་བཞིན་མེད་པར་གྲུབ་པོ། །གསུམ་པ་རྩོད་པ་སྤང་བ་ནི། རང་བཞིན་མེད་པར་
མཚུངས་པ་ལ་སྤྱི་ཡིན་མིན་གྱི་ཁྱད་པར་མི་འཐད་པས་རི་བོང་རྭ་སོགས་ཀྱང་སྤྱིར་ཐལ་ལོ་ཞེ་ན། རང་བཞིན་མེད་ཀྱང་མེད་པའི་རིགས་སུ་ཐལ་བར་མི་འགྱུར་ཏེ། དེ་གསལ་བ་ལ་ལྟོས་པ་སྟེ་རྗེས་སུ་འགྲོ་བ་མེད་པའི་ཕྱིར་རོ། །

[017A]༄༅། །བཞི་བ་དེ་དག་ལ་འཕྲོས་ནས་རང་ལུགས་ཀྱི་སྤྱིའི་རྣམ་གཞག་བསྟན་པ་ནི། བསྡུས་པའི་དོན་ནི་འདི་ལྟར་ཤེས་པར་བྱ་སྟེ། དེ་ཕྱིར་ཞེས་སོགས་རྐང་བ་གཉིས་ཀྱིས་རང་ལུགས་ཀྱི་སྤྱི་ངོས་བཟུང། དེ་ནས་རྐང་བ་གཉིས་ཀྱིས་སྤྱི་
དེ་སྒྲ་དོན་དུ་བསྟན། དེ་ནས་རྐང་བ་བཞིས་སྤྱི་དེ་རྟོག་པ་ལ་ཇི་ལྟར་སྣང་བའི་ཚུལ་དང། དེ་ལྟར་སྣང་བའི་རྒྱུ་མཚན་བསྟན། དེ་ནས་རྐང་བ་བདུན་གྱིས་སྤྱི་དེ་བདེན་པར་མེད་པའི་རྒྱུ་མཚན་རྒྱས་པར་བཤད། དེ་ནས་རྐང་བ་གསུམ་གྱིས་དེའི་དོན་བསྡུས་
དེ་ནས་རྐང་བ་དྲུག་གིས་སྤྱི་དེ་དངོས་པོར་མེད་པའི་ཕྱིར་གསལ་བ་དང་རྫས་གཅིག་ཐ་དད་གང་དུའང་མི་རིགས་པར་བསྟན་པ་ཡིན་ནོ། །དེ་ནི་ཚིག་གི་དོན་བཤད་པར་བྱ་སྟེ། འོ་ན་གསལ་བ་དང་རྫས་གཅིག་ཐ་དད་དུ་ཐལ་བ་སོགས་ཀྱི་སྐྱོན་དེ་དག་མི་འབྱུང་
བའི་སྤྱིའི་རྣམ་གཞག་ཁྱོད་རང་ཇི་ལྟར་འདོད་ཅེ་ན། དེའི་ཕྱིར་འདི་ལྟར་ཤེས་པར་བྱ་སྟེ་གསལ་བ་རྣམས་ཀྱི་ངོ་བོ་ལ་བརྟེན་ནས་སྣང་ཞིང། ཕྱི་རོལ་གྱི་དཔེ་མེད་པའི་རིགས་ཕྱི་རོལ་གྱི་ངོ་བོ་ལྟ་བུར་རྟོག་པས་བཏགས་པའི་སྣང་བ་དེ་ལ་གཞན་སེལ་བའི་སྤྱི་ཞེས་བྱ་ལ། ཕྱི་རོལ་གྱི་ཁྱད་པར་དེ་ལ་འཇུག་པའི་དོན་དུ་བརྡ་སྦྱར་བ་ཅན་གྱི་སྒྲ་རྣམས་ཀྱིས་ནི་རབ་ཏུ་བསྟན་པའི་སྒྲ་དོན་ཡང་དེ་ཡིན་ཞིང། རྟོག་པས་རང་ལ་སྣང་བ་དེ་ལ་ཕྱི་རོལ་གྱི་ངོ་བོར་སྣང་བའམ་ཕྱི་རོལ་བུམ་སོགས་ཀྱི་
དོན་ལ་རང་ལ་སྣང་བ་དེ་ཉིད་དུ་འཛིན་པ་གང་ཡིན་པ་དེ་ནི་སྣང་བཏགས་གཅིག་ཏུ་འཁྲུལ་པ་སྟེ། དེ་ལྟར་སྣང་བའི་རྒྱུ་ནི། ཐོག་མ་མེད་པའི་དུས་ཅན་དོན་བུམ་སོགས་མཐོང་བ་གོམས་པའི་བག་ཆགས་ཀྱིས་སྤྲུལ་ཞིང་བཞག་པ་ཡིན་ནོ། །

[017B] བུམ་པ་ལ་སོགས་པའི་དོན་རྣམས་ཀྱི་ནི་སྤྱི་གང་ཡིན་པ་བུམ་མ་ཡིན་སོགས་གཞན་ལས་ལྡོག་པར་སྣང་བའི་མཚན་ཉིད་ཅན་བུམ་པ་ཞེས་པ་ལ་སོགས་པའི་སྒྲ་འདི་དག་གིས་གང་བརྗོད་
པ་དེ་ལ་བདེན་པའི་ངོ་བོ་ཅུང་ཟད་ཀྱང་མེད་དེ། ངོ་བོ་འདྲེ་བ་མེད་པ་ཅན་གྱི་གསལ་བ་རྣམས་སྤྱི་བློ་ལ་སྤྱི་སྟེ་འདྲེ་བ་ཉིད་དུ་མཐོང་ཞིང་སྣང་བའི་སྣང་བ་ཙམ་ཡིན་པའི་ཕྱིར་དང། དོན་བུམ་སོགས་ལ་རང་ལ་སྣང་བ་དེར་འཁྲུལ་བའམ་དེར་མེད་
པའི་རང་གི་སྣང་བ་ལ་དོན་བུམ་སོགས་དེར་འཁྲུལ་པའི་རྟོག་པའི་སྣང་ཡུལ་ཡིན་པའི་ཕྱིར། དེས་ནའམ་ཞེས་པ་དང་ནི་ཞེས་པའི་ཚིག་ནི་དོན་ལ་དོན་དུ་མེད་པའི་སྣང་བ་དེར་འཁྲུལ་བའི་དོན་དུ་མེད་པ་ནི་དོན་དེར་འཁྲུལ་ཞེས་པའི་ནུས་པ་
འབྱིན་པའི་ཚིག་གོ་དེའི་དོན་བསྡུ་བ་ནི་སྤྱིར་འདོད་པའི་རྟོག་པའི་སྣང་བ་དེ་ཡང་ཆོས་ཅན། བདེན་པའི་ངོ་བོ་གྲུབ་པ་ཅན་མ་ཡིན་ཏེ། བག་ཆགས་ཀྱིས་བསླད་པའི་འཁྲུལ་སྣང་ཡིན་པའི་ཕྱིར་དང། དོན་དུ་སྣང་ཡང་དེ་ཁོ་ན་ཉིད་དུ་ན་
དོན་དངོས་སུ་མེད་པའི་ཕྱིར། དེས་ན་སྤྱི་ཆོས་ཅན། ཁྱོད་རང་གི་གསལ་བ་རྣམས་དང་རྫས་གཅིག་དང་ཐ་དད་གང་དུའང་བརྗོད་པར་བྱ་བ་མིན་ཏེ། བདེན་པའི་ངོ་བོ་མེད་པའི་ཕྱིར། གལ་ཏེ་བརྗོད་བྱའམ་སྒྲ་དོན་དུ་གྱུར་པའི་སྤྱི་དེ་འགའ་
ཞིག་ལས་རྫས་གཅིག་ཐ་དད་གང་རུང་ཡིན་ན་དངོས་པོར་འདོད་དགོས་ཏེ། དངོས་པོ་རྣམས་ཇི་ལྟར་ཡང་རྫས་གཅིག་ཐ་དད་གང་རུང་དུ་བརྗོད་བྱ་མིན་པ་ཉིད་མ་ཡིན་པའི་ཕྱིར། གལ་ཏེ་འོ་ན་བུམ་པའི་སྤྱི་དང་སྣམ་པུའི་སྤྱི་ཡང་

[018A]༄༅། །རྫས་གཞན་མ་ཡིན་ནམ་ཞེ་ན། དེ་གཉིས་རྫས་གཞན་དུ་བརྗོད་པར་བྱ་བ་མིན་ཏེ། རྟོག་པས་ཉེ་བར་བཏགས་པ་ཙམ་ཡིན་པས་རྫས་སུ་མ་གྲུབ་པའི་ཕྱིར། འོ་ན་རྫས་གཞན་དུ་སྣང་བ་ཅི་ཞེ་ན། ཉེར་ལེན་བུམ་པ་མཐོང་
བ་གོམས་པ་དང། སྣམ་བུ་མཐོང་བ་གོམས་པའི་བག་ཆགས་རྫས་ཐ་དད་པའི་ཕྱིར། རྟོག་པ་ལ་དེ་གཉིས་རྫས་གཞན་དུ་སྣང་བ་ཡིན་ནོ། །རྒྱན་སོགས་ཉེར་ལེན་གསལ་བ་ལ་འཆད་ཅིང་ཤཱཀྱ་བློ་ཉེར་ལེན་ཞེས་མི་འདོན་པར་རྟེན་
ཞེས་འདོན་ཏེ། མདོར་ན་གསལ་བ་བུམ་སྣམ་རྫས་ཐ་དད་པའི་ཕྱིར་དེ་དག་གི་སྤྱི་རྫས་ཐ་དད་དུ་སྣང་ཞེས་པ་འགྲེལ་བྱེད་དག་གི་འདོད་པའོ། །ལྔ་པ་ཕྱི་རོལ་པའི་སྤྱི་རྟག་དངོས་ཡོད་པའི་སྒྲུབ་བྱེད་དགག་པ་ནི། གལ་ཏེ་སྤྱི་དངོས་པོར་
གྱུར་པ་མེད་ན་གསལ་བ་རྣམས་ལ་སྒྲ་ཐུན་མོང་བ་ཅིག་འཇུག་པར་མི་འགྱུར་རོ། །ཞེ་ན། དེ་ལྟ་ན་འདས་པ་བུམ་པ་འགགས་པ་དང་ནི་མ་འོངས་པ་བུམ་པ་མ་སྐྱེས་པའི་སོན་ལའང་བུམ་སྤྱི་དངོས་པོ་བའི་རྒྱུ་ཅན་གྱི་བུམ་པ་ཞེས་པའི་
མཉན་པ་དག་ནི་འཇུག་པར་འགྱུར་དགོས་ན། དེ་ཡང་མི་འཐད་དེ། བུམ་སྤྱི་ཆོས་ཅན། དངོས་པོར་མེད་པ་བུམ་པ་འགགས་པ་སོགས་ལ་རྗེས་སུ་འགྲོ་བའི་ཆོས་སུ་ཇི་ལྟར་འགྱུར་ཏེ་མི་འགྱུར་པར་ཐལ། ཁྱོད་རྗེས་སུ་ཡོད་པའི་ཕྱིར་
གལ་ཏེ་དེ་དག་ལ་བུམ་སྒྲ་ཉེ་བར་བཏགས་པ་ལས་བཏགས་མིང་དུ་འཇུག་པའི་ཕྱིར། བུམ་སྤྱི་རྗེས་སུ་མི་འགྲོ་བར་འདོད་དོ་ཞེ་ན། གང་ཞིག་སྣམ་བུ་སོགས་ལ་མེད་ལ། ད་ལྟ་བའི་བུམ་པ་ཡི་དངོས་པོར་མེད་པའི་བུམ་པ་འགགས་

[018B] གལ་ཏེ་བརྗོད་བྱ་དངོས་པོར་མེད་པ་ནི་སྒྲ་དེ་དེ་ལ་བཏགས་མིང་དུ་འཇུག་པའི་རྒྱུ་མཚན་ཡིན་ལ། དེ་ལས་ལྡོག་པ་ནི་དངོས་མིང་གི་རྒྱུ་མཚན་ནོ་
ཞེ་ན། ཤེས་བྱ་ཆོས་ཅན། དེ་ལྟ་བུའི་དངོས་བཏགས་ཀྱི་རྣམ་གཞག་མི་འཐད་པར་ཐལ། སྒྲ་དེ་ཐོས་པའི་དུས་རྟག་ཏུ་མིང་དོན་འབྲེལ་བ་ཤེས་པའི་བློ་ནི་དོན་གཞན་ལ་འཁྲུལ་པ་མེད་པར་དོན་དེ་ལ་འཇུག་པ་རེ་དྭགས་ཀྱི་རྒྱལ་པོ་ལ་སེངྒེ་ཞེས་པ་
ལྟ་བུ་དངོས་མིང་དང། དངོས་མིང་དུ་འཇུག་པའི་དོན་དེ་ལས་དོན་གཞན་ལ་ཕྱིས་སྒོ་འདོགས་པའི་སྒོ་ནས་མིང་དེ་ཉིད་སྦྱར་བ་བྲམ་ཟེའི་ཁྱེའུ་ལ་སེངྒེ་ཞེས་པ་ལྟ་བུ་བཏགས་མིང་ངོ་ཞེས་དངོས་བཏགས་ཀྱི་རྣམ་གཞག་དེ་ལྟར་བརྗོད་པའང་
འཇིག་རྟེན་གྱི་ཐ་སྙད་ཀྱི་རྣམ་གཞག་ལ་ཡོད་པས་དེ་ལྟར་ཁས་ལེན་པ་ལ་གནོད་པ་འབབ་པའི་ཕྱིར། གཞན་ཡང་བརྗོད་བྱའི་དོན་དངོས་པོ་མེད་ན་ཡང་འགྲོ་བ་བརྡ་སྦྱོར་ཤེས་པ་ཡིས་དོན་གང་ལ་བརྗོད་འདོད་གྲགས་པས་ཐོག་མར་སྒྲ་བཀོད་པ་ན་དོན་
དེ་ལ་སྒྲ་དེ་དངོས་མིང་འཇུག་པ་མངོན་སུམ་དུ་མཐོང་ཞིང། དངོས་མིང་དུ་འཇུག་པའི་དོན་དེ་དང་ཆོས་འགའ་ཞིག་མཚུངས་པའི་ཕྱིར། དེ་ཙམ་རྒྱུ་མཚན་དུ་བྱས་ནས་དོན་གཞན་ལ་བརྡ་སྦྱར་བ་ན་ཕྱིས་བརྡ་སྦྱར་བ་ན་ཕྱིས་བརྡ་སྦྱར་བའི་དོན་དེ་ཡང་སྔར་བརྡ་
སྦྱར་བའི་དོན་དེ་འཁྲུལ་པའི་རྟོག་པ་སྐྱེད་པར་བྱེད་པ་ཅན་ནི་མིང་གཞན་ཕལ་པ་བཏགས་མིང་ཡིན་ལ་དེ་ནི་བརྗོད་བྱ་དངོས་པོར་ཡོད་པ་ལའང་འཇུག་པར་མཐོང་བའི་ཕྱིར། ཁྱོད་ཀྱི་དངོས་བཏགས་ཀྱི་རྣམ་གཞག་དེ་འཁྲུལ་པ་ཡིན་

[019A]༄༅། །ཏེ། དཔེར་ན། ཇི་ལྟར་བུ་གླེན་གྱི་དངོས་པོ་དགྲ་འདུལ་བ་སོགས་ཀྱི་ནུས་པ་མེད་པ་ལ། བུ་མེད་པའི་སྒྲ་བཏགས་ནས་འཇུག་པའམ། བུ་མེད་པ་དངོས་པོར་མེད་ཀྱང་དེ་ལ་བུ་མེད་པའི་སྒྲ་དངོས་མིང་དུ་འཇུག་པ་བཞིན་ནོ། །རྟོག་
པ་ཇི་བཞིན་དུ་ཞེས་སོགས་ནི་གྲངས་ཅན་རང་ལ་གྲགས་པའི་དཔེ་སྟོན་པའི་ཐབས་ཀྱིས་ཁས་བླངས་ནང་འགལ་གྱི་སྐྱོན་སྟོན་པ་ཡིན་ཏེ། གྲངས་ཅན་ཁྱོད་རང་རྟོག་ཅིང་འདོད་པ་ཇི་ལྟ་བ་བཞིན་དུ་ཁས་བླངས་ནའང་དངོས་པོ་ལ་བཏགས་མིང་འཇུག་པ་
ཡོད་དགོས་ཏེ། གཙོ་བོ་དང་བདག་པོའོ་སྒྲ་ནི་སྤྱི་རྟག་པ་དང་ཤེས་རིག་གི་སྐྱེས་བུ་ལ་དངོས་མིང་དུ་འཇུག་ཀྱང་ཡུལ་གྱི་བྱ་བ་བྱེད་ནུས་པའི་མི་ལའང་གཙོ་བོའི་སྒྲ་དང་ལ་སོགས་པས་རྒྱལ་པོ་སོགས་ལ་བདག་པོ་ཞེས་པའི་མཉན་པ་སྐྱེ་བོས་སྒྲོ་
བཏགས་ནས་བྱས་པ་ཡིན་པས་བཏགས་མིང་དུ་འཇུག་གོ་ཞེས་སྨྲ་བ་བཞིན་ནོ་ཞེས་པའོ། །གསུམ་པ་སྣང་ཚུལ་མཚུངས་པའི་རྟགས་ཀྱིས་སྒྲུབ་པ་ནི། ཞིག་ལ་སྒྲ་ལས་བློ་ཅི་འདྲ་ཞེས་སོགས་ཏེ། དེ་ཡང་ཡུལ་དངོས་པོར་མེད་པ་ལ་རྟོག་
པ་དག་གི་སྣང་ཚུལ་དང་སྣང་ཚུལ་མཚུངས་པའི་རྟགས་ཀྱིས་བུམ་སོགས་དངོས་པོར་ཡོད་པ་ལ་རྟོག་པ་དག་གི་སྣང་ཚུལ་ཡང་དངོས་པོར་མེད་པར་སྒྲུབ་པ་ཡིན་ཏེ། དེ་ཡང་འདི་ལྟར། མ་ཞིག་པ་ད་ལྟར་གྱི་བུམ་པ་ལ་རྟོག་པའི་
བློའང་ཆོས་ཅན། ཁྱོད་ཀྱི་སྣང་ཡུལ་དངོས་པོར་མེད་དེ། ཁྱོད་བུམ་སྒྲ་ལས་ཞིག་ཟིན་པའི་བུམ་པ་ལ་རྟོག་པའི་བློ་ལ་ཇི་འདྲ་སྣང་བདེ་འདྲར་སྣང་ཞིང་དེ་དང་སྣང་ཚུལ་མཚུངས་པའི་ཕྱིར། ཁྱབ་སྟེ། རྣ་བ་ལ་སོགས་པའི་རྣམ་

[019B] གལ་ཏེ་ཞིག་ཟིན་པའི་བུམ་པ་དང་ད་ལྟར་གྱི་བུམ་པ་ལ་རྟོག་པ་གཉིས་ཀས་ཀྱང་དངོས་པོར་གྱུར་པའི་བུམ་སྤྱི་ཙམ་
འཛིན་པར་བྱེད་པའི་ཕྱིར་སེམས་གཉིས་པོ་འདི་དག་ནི་སྣང་ཚུལ་མཚུངས་པ་ཡིན་གྱི། སྣང་ཡུལ་དངོས་པོར་མེད་པའི་རྒྱུ་མཚན་གྱིས་མ་ཡིན་ནོ་ཞེ་ན། གསལ་བ་དང་འབྲེལ་མེད་ཀྱི་སྤྱི་དེ་འབའ་ཞིག་ནི་འཛིན་པར་བྱེད་པ། དེ་མཚུངས་མིན་དང་གསལ་བ་
མིན་ཞེས་སོགས་སུ་སྔར་ནི་རྣམ་པར་བཟློག་ཟིན་ཏོ། །གྲངས་ཅན་ན་རེ། སྤྱི་འཛིན་ཤེས་པ་ལ་གསལ་བ་རྣམས་ཁྱད་མེད་དུ་སྣང་བ་ཡིན་པས་ཞིག་ཟིན་པ་དང་ད་ལྟར་གྱི་བུམ་པ་ལ་རྟོག་པ་གཉིས་ཀ་ལའང་བུམ་གསལ་རྣམས་ཁྱད་མེད་དུ་སྣང་བས་སྣང་ཚུལ་
མཚུངས་པ་ཡིན་ཞིང། དེ་འདྲའི་སྣང་ཡུལ་ཡང་དངོས་པོར་ཡོད་པས་སྣང་ཡུལ་དངོས་པོར་མེད་པའི་རྒྱུ་མཚན་གྱིས་སྣང་ཚུལ་མཚུངས་པ་མ་ཡིན་ནོ་ཞེ་ན། བུམ་གསལ་རྣམས་ནི་ཆོས་ཅན། ཁྱད་མེད་ངོ་བོར་ཇི་ལྟར་འགྱུར་ཏེ་མི་འགྱུར་བར་ཐལ། ཕན་ཚུན་
ཁྱད་པར་ཅན་གྱི་སྒོ་ནས་མ་འདྲེས་པར་གནས་པའི་ཕྱིར་རོ། །དེའི་ཕྱིར་སྤྱི་བློ་ལ་ཁྱད་མེད་དུ་སྣང་བ་འཁྲུལ་བ་ཡིན་པས་སྣང་ཡུལ་དངོས་མེད་དུ་གྲུབ་བོ། །གལ་ཏེ་བུམ་གསལ་རྣམས་ལ་སྤྱི་གཙོ་བོའི་ངང་དུ་རང་བཞིན་ཁྱད་པར་མེད་པ་དང། གནས་སྐབས་
ཁྱད་པར་ཅན་གྱི་ངོ་བོ་ཉིད་གཉིས་གཉིས་ཡོད་པས་སྐྱོན་དེ་མེད་དོ་ཞེ་ན་ཡང། བུམ་གསལ་དེ་རྣམས་ཆོས་ཅན། ཁྱད་མེད་ཀྱི་དངོས་པོ་གཅིག་ཏུ་ཇི་ལྟར་འགྱུར་ཏེ། མི་འགྱུར་པར་ཐལ། གནས་སྐབས་ཁྱད་པར་ཅན་ཡིན་པའི་ཕྱིར། འདོད་ན། ཁྱད་

[020A]༄༅། །མེད་དུ་སྣང་བའི་རྟོག་པའི་སྣང་ཡུལ་དངོས་པོར་གྲུབ་པ་འགལ་ལོ། །གལ་ཏེ་བུམ་གསལ་དེ་དག་མཚུངས་བ་སྟེ་ཁྱད་མེད་དུ་སྣང་བ་ཡི་རྟོག་པའི་སྣང་ཡུལ་དུ་གྱུར་པའི་དངོས་པོ་དེ་བུམ་གསལ་དེ་དག་རྣམས་ལས་རྫས་གཞན་ཉིད་ཡིན་
པས་བུམ་གསལ་རྣམས་གནས་སྐབས་ཁྱད་པར་ཅན་ཡིན་པ་དང། སྣང་ཡུལ་དེ་དངོས་པོ་ཡིན་པ་མི་འགལ་ལོ་ཞེ་ན། འོ་ན་བུམ་པའི་སྤྱི་བློའི་སྣང་ཡུལ་དང་བུམ་གསལ་རྣམས་འབྲེལ་མེད་དུ་འགྱུར་བར་ཐལ། རྫས་ཐ་དད་ཅིང་རྒྱུ་འབྲས་མ་ཡིན་པའི་
ཕྱིར། འདོད་ན། སྤྱི་བློའི་སྣང་ཡུལ་དེ་གསལ་བ་དེ་དག་གི་སྤྱིའོ་ཞེས་འདོད་མི་རིགས་པར་ཐལ་ལོ། །སྐྱོན་དེ་རང་ལ་མི་མཚུངས་པར་བསྟན་པ་ནི། བུམ་འཛིན་རྟོག་པ་ལ་བུམ་མ་ཡིན་ལས་ལྡོག་པར་སྣང་བ་བུམ་སྤྱིར་འདོད་པ་ལ་ནི་བུམ་གསལ་དང་
རྫས་ཐ་དད་ན་འབྲེལ་མེད་དུ་འགྱུར་ཞེས་སོགས་ཀྱིས་སུན་དབྱུང་དུ་མེད་དེ། དེ་བུམ་གསལ་དང་རྫས་གཅིག་ཐ་དད་གང་ཡང་མ་ཡིན་པའི་ཕྱིར་རོ། །དེ་དག་གིས་གྲུབ་པའི་དོན་བསྡུ་བ་ནི། ཞིག་ཟིན་པའི་བུམ་པ་ལ་རྟོག་པ་དང། ད་ལྟར་གྱི་བུམ་
པ་ལ་རྟོག་པ་སོགས་སྣང་ཚུལ་མཚུངས་པ་དེའི་ཕྱིར། རྟོག་པའི་སྣང་ཡུལ་དུ་གྱུར་པ་གསལ་བ་རྣམས་ལ་མཚུངས་ཤིང་རྗེས་སུ་འགྲོ་བ་ཉིད་ཀྱི་སྤྱི་འདི་ནི་དངོས་པོ་མེད་པའི་མཚན་ཉིད་ཡིན་ནོ། །གཞན་དག་ཕན་ཚུན་ཁྱད་པར་ཅན་རྣམས་ནི་
ཞེས་པ་མན་ཆད་སྤྱི་ཡིན་པའི་རྟགས་ཀྱིས་དངོས་པོ་མིན་པར་སྒྲུབ་པ་ཞེས་པའི་རིགས་པའི་རྣམ་གྲངས་སྟོན་པར་འཆད་མོད། སྤྱི་དངོས་པོ་ཡིན་མིན་རྩོད་པའི་སྐབས་སུ་སྤྱི་ཡིན་པ་དངོས་པོ་མིན་པའི་སྒྲུབ་བྱེད་དུ་ག་ལ་རུང་གཞུང་གི་ཡི་གེའི་

[020B] །གལ་ཏེ་སྤྱི་གསལ་བ་དང་རྫས་ཐ་དད་ཀྱང་འབྲེལ་མེད་དུ་མི་འགྱུར་ཏེ། གསལ་བ་མེད་པའི་སྔ་རོལ་ནས་སྤྱི་ཡོད་པར་མི་འཐད་བས་གསལ་བ་བུམ་སོགས་འཕེལ་བ་ན། དེའི་སྤྱིའང་འཕེལ་བའི་ཕྱིར་སྤྱི་དེ་ནི་གསལ་བའི་འབྲས་
བུའོ་ཞེ་ན། འོ་ན་གསལ་བ་བཞིན་དུ་སྤྱིའང་དུ་མ་དང་འཇིག་པར་འགྱུར་རོ། །དེ་ཡང་འདོད་པ་མ་ཡིན་ཏེ། སྤྱི་ནི་རྟག་པ་གཅིག་པུར་ཁས་བླངས་པའི་ཕྱིར་རོ། །གཞན་ཡང་སྤྱི་དངོས་པོ་ཡིན་ན། རྟག་པ་ཉིད་མ་ཡིན་ཏེ། དངོས་པོ་དང་འཇིག་པ་ནི་རང་
གྲུབ་ཙམ་ནས་དབྱེར་མེད་དུ་རྗེས་སུ་འབྲེལ་བའི་ཕྱིར་རོ། །དེའི་དོན་བསྡུ་བ་ནི། རིགས་རྣམས་འབྲས་བུ་མིན་པའི་ཕྱིར་གསལ་བ་དང་རྫས་ཐ་དད་ནམ་འབྲེལ་བར་ཐལ་བ་དང། འབྲས་བུ་མིན་པའི་ཕྱིར་དངོས་མེད་དུའང་འགྱུར་རོ་ཞེས་པའམ། ཡང་ན་རྟག་
ན་དངོས་མེད་དུ་འགྱུར་རོ། །གཞན་དག་ད་འབྲས་ཞེ་ན་ཞས་པ་མན་ཆད་འབྲས་བུ་མིན་པའི་རྟགས་ཀྱིས་དངོས་མེད་དུ་སྒྲུབ་པ་ཡིན་ཞེས་པའི་རིགས་པའི་རྣམ་གྲངས་ཅིག་སྟོན་པར་འཆད་ལ་དེ་ལྟར་སྦྱོར་ཚུལ་ཤེས་སླའོ། །བཞི་པ་སྤྱི་བློས་བུམ་པ་
འཛིན་པ་བརྡ་ལ་ལྟོས་པའི་རྟགས་ཀྱིས་སྒྲུབ་པ་ནི། བུམ་པའི་སྤྱིའི་ནི་བློ་ཆོས་ཅན། ཁྱོད་ཀྱི་སྣང་ཡུལ་དངོས་པོར་མེད་དེ། བརྡ་ལ་མ་ལྟོས་པར་ཁྱོད་ལ་བུམ་པ་དེ་ལྟར་དུ་སྣང་བ་མེད་པའི་བུམ་འཛིན་ཤེས་པ་ཡིན་པའི་ཕྱིར། ཁྱབ་སྟེ། གཟུང་
དོན་གྱི་སྟོབས་ལས་སྐྱེས་པའི་ཤེས་པ་གང་ཡིན་པ་དེ་ཡུལ་འཛིན་པ་བརྡ་དག་ལ་ལྟོས་པ་མ་ཡིན་པའི་ཕྱིར། གལ་ཏེ་སྤྱི་བློ་ནི་སྤྱི་དངོས་པོ་བ་ལས་སྐྱེ་བ་ཡིན་གྱི་བརྡ་ལ་ལྟོས་པ་མ་ཡིན་ཏེ། བརྡ་མི་ཤེས་པའི་བྱིས་པ་ལའང་ཁྲོ་བོ་དང་

[021A]༄༅། །ཁུ་ཡུ་རིགས་གཅིག་ཏུ་འཛིན་པའི་སྤྱི་བློ་མཐོང་བས་སོ་ཞེ་ན། ཁྲ་བོ་དང་ཁུ་ཡུ་ལྟ་བུའི་དངོས་པོ་གཉིས་མཐོང་བ་ལ་སྔར་བ་ལང་གི་བརྡ་ཤེས་པ་མེད་ན་ཡང་རིགས་ཐ་དད་མེད་པར་མཐོང་བའི་བློ་འགའ་ཞིག་རྗེས་སུ་འཇུག་
པ་གང་ཡིན་པ་དེ་ནི་དེ་གཉིས་ལ་སྤྱི་རྟག་དངོས་ཐུན་མོང་དུ་ཡོད་པའི་དབང་གིས་མ་ཡིན་གྱི། དེ་གཉིས་ཀ་ལ་བཞོ་རྨོ་སོགས་ཀྱི་དོན་བྱེད་ནུས་པ་ཉེ་བར་འབྲེལ་པ་ལས་ཡིན་ནོ། །ཇི་ལྟར་ཏེ་དཔེར་ན། རིགས་རྟག་དངོས་རྗེས་སུ་འགོ་བ་མེད་
ཀྱང་མིག་གི་ཤེས་པའི་འབྲས་བུ་ཅན་གྱི་མིག་དང་སྣང་བ་ཡིད་བྱེད་སོགས་ཉེ་བ་ཙམ་གྱིས་མིག་ཤེས་དེ་སྐྱེ་བར་འདོད་པ་བཞིན་ནོ། །འོ་ན་ཁྱོད་རང་གི་ལུགས་ལ་བུམ་གསལ་རྫས་ཐ་དད་པ་རྣམས་ལ་བུམ་སྤྱི་གཅིག་ཐུན་མོང་དུ་རྗེས་སུ་འགྲོ་
བར་གང་གིས་སྒྲུབ་ཅེ་ན། བུམ་གསལ་རྣམས་རྫས་ཐ་དད་ཀྱང་བུམ་པའི་རིགས་ཀྱང་ཐུབ་མོང་དུ་རྗེས་སུ་འགྲོ་བ་ཡིན་ཏེ། དེ་རྣམས་རྫས་ཐ་དད་ཀྱང་ཆུ་སྐྱོར་བའི་དོན་བྱེད་པར་མཚུངས་པ་གང་གིས་བུམ་མ་ཡིན་ལས་རྣམ་པར་ཕྱེ་བ་
ཡིས་སོ། །གལ་ཏེ་ཇི་ལྟར་རིགས་མེད་ཤེས་པ་ཡི། །འབྲས་ཅན་མིག་སོགས་ཉེ་འདོད་བཞིན། ཞེས་བྱ་བའི་དཔེ་མ་གྲུབ་སྟེ། མིག་དབང་སོགས་ལའང་དེ་དག་གི་རིགས་རྟགས་དངོས་རྗེས་སུ་འགྲོ་འོ་ཞེ་ན། དེ་མི་འཐད་བར་ཐལ། དེ་འདྲ་ཡོད་
ན་མངོན་སུམ་གྱིས་དམིགས་དགོས་པ་ལ། མིག་དབང་སོགས་ལ་རྗེས་སུ་འགྲོ་བའི་རིགས་རྟག་པ་དེ་འདྲའི་དངོས་པོ་རྣམ་པ་འགས་ཀྱང་རྣམ་ཤེས་ལ་སྣང་བ་མེད་པའི་ཕྱིར། དེའི་སྐྱོན་སྤོང་ནི། མིག་དཔང་སོགས་ཀྱང་མེད་པར་ཐལ་

[021B]༄༅། །མི་སྣང་བའི་ཕྱིར། ཞེ་ན། དབང་པོ་རྣམས་ད་ལྟ་མངོན་སུམ་ལ་མི་སྣང་བ་ནི། ལྟ་བ་པོ་ནུས་པ་ཅན་མེད་བས་ཡིན་གྱི། གལ་ཏེ། རྣལ་འབྱོར་བ་ལ་སོགས་པའི་ལྟ་བ་པོ་ཡོད་ན་དེ་དག་གི་ལུས་སྣང་བར་འགྱུར་ཏེ། གཟུགས་ཅན་ཡིན་པའི་ཕྱིར་རོ། །དེ་དག་
གི་རིགས་རྣམས་ནི་ལྟ་བ་པོ་ཡོད་ཀྱང་མངོན་སུམ་ལ་སྣང་བ་མ་ཡིན་ཏེ། འདི་ལྟར་གསལ་བ་དང་མ་འབྲེལ་བའི་ཡན་གར་བར་ནམ་ཡང་མཐོང་བ་མིན་པའི་ཕྱིར་དང། གསལ་བ་རྣམས་མངོན་སུམ་གྱིས་འཛིན་པའི་ཚེ་ན་ཡང་གསལ་བ་དེ་དག་
གི་སྒྲ་ཡིན་པའི་ཆ་དང། ངོ་བོ་ཁ་དོག་དབྱིབས་གཟུགས་ཡིན་པའི་ཆ་ལྟ་བུ་ཐུན་མོང་མ་ཡིན་པ་ཁོ་ན་སྣང་གི་དེ་དག་ལས་གཞན་པའི་ཐུན་མོང་གི་ཆ་སྣང་བ་མེད་པའི་ཕྱིར་རོ། །གཞན་དག་སྒྲ་ཞེས་པ་མིང་ལ་འཆད་དོ། །གཉིས་པ་དེ་དག་གིས་
གྲུབ་པའི་དོན་བསྡུ་བ་ནི། ཇི་སྐད་བཤད་པའི་རིགས་པ་མཐའ་དག་གིས་སྤྱི་མཚན་དངོས་པོར་གྲུབ་པ་ཁེགས་པ་དེའི་ཕྱིར། སྤྱི་མཚན་དེ་ནི་རང་འཛིན་ཤེས་པ་བསྐྱེད་བ་ཙམ་གྱི་དོན་བྱེད་པར་ཡང་མི་རུང་ངོ་ཞེས་སྔར་བཤད་པ་དེ་ཉིད་ལེགས་
པར་གྲུབ་པ་ཡིན་ནོ། །དོན་བྱེད་པར་མི་རུང་བ་དེའི་ཕྱིར། སྤྱི་མཚན་ནི་བདེན་པའི་རང་བཞིན་མེད་པ་ཡང་ཡིན་ཏེ། དོན་བྱེད་པར་མི་རུང་བ་དེ་ནི་དངོས་མེད་ཀྱི་མཚན་ཉིད་ཡིན་ལ། དངོས་མེད་ཡིན་ན་བདེན་པར་གྲུབ་པ་འགལ་བའི་ཕྱིར་རོ་
དེའི་ཕྱིར་སྤྱི་མཚན་ནི་ཀུན་རྫོབ་ཙམ་གྱི་ཆོས་སུ་སྔར་བཤད་པ་དེ་ཡང་ལེགས་པར་གྲུབ་པ་ཡིན་ནོ། །དེ་ཡང་གཞུང་འདི་དག་གིས་སྤྱིའི་དོན་ནི། གཞལ་བྱ་གཉིས་ཕྱིར་ཚད་མ་གཉིས་ཞེས་པས། རྗེས་དཔག་ཚད་མའི་སྣང་ཡུལ་གྱི་

[022A]༄༅། །གཞལ་བྱ་ཐམས་ཅད་སྤྱི་མཚན་དང། མངོན་སུམ་ཚད་མའི་སྣང་ཡུལ་དུ་གྱུར་བའི་གཞལ་བྱ་ཐམས་ཅད་རང་མཚན་དུ་བཤད་ནས་དེ་འདྲའི་སྤྱི་མཚན་ཐམས་ཅད་དོན་བྱེད་མི་ནུས་པར། དོན་བྱེད་ནུས་དང་མི་ནུས་ཕྱིར། ཞེས་སོགས་
ཀྱིས་བཤད་པ་ལ་དོན་བྱེད་མི་ནུས་པའི་རྒྱུ་མཚན། བརྗོད་བྱ་ཉིད་ཕྱིར་དེ་དངོས་མིན་ཞེས་སོགས་ཀྱིས་བཤད་པ་ཡིན་པས་གཞུང་འདི་དག་གིས་བསྟན་པའི་སྤྱི་མཚན་དངོས་པོར་ཡོད་པ་འགོག་པའི་ཙ་བའི་རིགས་པ་རྣམས་ནི། རྗེས་དཔག་དང་
རྟོག་པའི་སྣང་ཡུལ་དུ་གྱུར་བའི་སྤྱི་མཚན་དངོས་པོར་ཡོད་པ་འགོག་པ་ཡིན་ལ། ཕྱི་རོལ་བས་ཁས་བླངས་པའི་སྤྱི་མཚན་ཁོ་ན་འགོག་པ་དང། སྤྱི་གང་ཡིན་ཐམས་ཅད་དངོས་པོ་ཡིན་པ་འགོག་པ་ལ་འཆད་པ་དག་ནི་ཕྱོགས་སུ་མ་ཕྱིན་པའི་
གཏམ་མོ། །བཞི་བ་དེ་ཉིད་ཀྱིས་དངོས་པོ་ཡིན་ན་རང་མཚན་དུ་གྲུབ་པར་བསྟན་པ་ནི། ཤེས་བྱ་ཆོས་ཅན། དངོས་པོ་ཡིན་ན་རང་མཚན་ཡིན་པས་ཁྱབ་སྟེ། དོན་བྱེད་མི་ནུས་པའི་ཆོས་ཡིན་ན་སྤྱི་མཚན་ཡིན་པས་ཁྱབ་པར་བཤད་པ་ལྟར་གྱི་རིགས་པ་རྣམ་དག་གིས་གྲུབ་པ་གང་ཞིག་སྤྱི་མཚན་དུ་ཇི་སྐད་བཤད་པ་ལས་བཟློག་པ་གང་ཡིན་པ་དེ་ནི་རང་གི་མཚན་ཉིད་ཡིན་པར་རིགས་པ་ཤེས་པ་དག་འདོད་པའི་ཕྱིར་རོ། །ལྔ་པ་སྤྱི་མཚན་དངོས་པོ་ལ་བརྟེན་པའི་སྤྱི་མཚན་གྱི་
དབྱེ་བ་རུང་བར་བསྟན་པ་ནི། གལ་ཏེ་སྤྱི་མཚན་དངོས་པོ་མ་ཡིན་པས་ཁྱབ་ན་དངོས་མེད་ཐམས་ཅད་ངོ་བོ་མེད་པས་ངོ་བོ་མི་འདྲ་བའི་ཁྱད་པར་མེད་པའི་ཕྱིར་སྤྱི་མཚན་ལ་དབྱེ་བ་ཇི་ལྟར་བྱ་ཞེ་ན། ངོ་བོ་རང་དབང་དུ་གྲུབ་ཚུལ་

[022B] རྟེན་གྱི་སྒོ་ནས་དབྱེ་བ་ཡོད་དེ། འདི་ལྟར་རྟེག་པའི་སྣང་ཡུལ་དུ་གྱུར་བའི་སྤྱི་དེའང་ཆོས་ཅན། རྣམ་པ་གསུམ་དུ་དབྱེར་ཡོད་དེ། དངོས་པོ་དང། དངོས་མེད་དང། གཉིས་ཀའི་ཐུན་མོང་གི་ཆེས་ལ་བརྟེན་པའི་སྤྱི་རྣམས་
སུ་ཡོད་པའི་ཕྱིར། གལ་ཏེ་དངོས་པོ་ལ་བརྟེན་པའི་སྤྱི་ཡོད་ན་དེ་འཛིན་པའི་བློ་ནི་སྤྱི་དེའི་རྟེན་དུ་གྱུར་བའི་དངོས་པོ་དེ་ཡོད་མེད་ཀྱི་རྗེས་སུ་འགྲོ་ལྡོག་བྱེད་པའི་སྒོ་ནས་དངོས་པོ་དེ་ལ་འབྲེལ་དགོས་པའི་ཕྱིར། དངོས་པོའོ་སྟོབས་ཀྱིས་རང་ཡུལ་
འཛིན་པའི་སྤྱི་འཛིན་ཤེས་པ་ཡོད་པར་འགྱུར་རོ་ཞེ་ན། དངོས་སྟོབས་ཀྱིས་རང་ཡུལ་འཛིན་པའི་སྤྱི་བློ་ཡོད་པ་མིན་ཏེ། དེ་ལྟ་བུ་ཡོད་པ་ལ་སྔར་བསྟན་པའི་རིགས་པ་རྣམས་ཀྱིས་ལན་བཏབ་ཅིང་ཁེགས་པའི་ཕྱིར། དངོས་པོ་ལ་བརྟེན་
པའི་སྤྱི་འཛིན་པའི་བློ་ཡིན་ན་སྤྱི་དེའི་རྟེན་དུ་གྱུར་བའི་དངོས་བོ་ཡོད་མེད་ཀྱི་རྗེས་སུ་འགྲོ་ལྡོག་བྱེད་དགོས་པས་ཀྱང་མ་ཁྱབ་སྟེ། འདས་པའི་དུས་ཀྱི་བུམ་པ་ལ་རྟོག་པ་སོགས་དངོས་པོ་ལ་བརྟེན་པའི་སྤྱི་འཛིན་ཀྱང་སྤྱི་དེའི་རྟེན་གྱི་དངོས་
པོ་ཡོད་མེད་ཀྱི་རྗེས་སུ་འགྲོ་ལྡོག་བྱེད་པ་ལས་རྣམ་པ་གཞན་དུ་མཐོང་བའི་ཕྱིར། གལ་ཏེ་དེ་ལྟ་ན་སྤྱི་དེ་དངོས་པོ་ལ་བརྟན་པའི་ཆོས་ཡིན་པ་ཉིད་ཉམས་སོ། །ཞེ་ན། བུམ་འཛིན་རྟོག་པ་ཆོས་ཅན། ཁྱོད་རང་གི་སྣང་ཡུལ་གྱི་རྟེན་
དུ་གྱུར་བའི་དངོས་པོ་ཡོད་མེད་ཀྱི་རྗེས་སུ་འགྲོ་ལྡོག་བྱེད་པ་མ་ཡིན་ཀྱང། ཁྱོད་ཀྱི་སྣང་ཡུལ་དེ་དངོས་པོ་ལ་བརྟེན་པའི་སྤྱི་མ་ཡིན་པའི་ཉེས་པ་འདི་མེད་དེ། ཁྱོད་དངོས་པོ་བུམ་པ་འཛིན་པའི་མངོན་སུམ་སྔོན་དུ་འགྲོ་བ་ཅན་

[023A]༄༅། །གྱི་སྒོ་ནས་དེས་བཞག་པའི་བག་ཆགས་ཀྱི་སྟོབས་ལས་བུམ་པ་དེ་ཤེས་པའི་རྟོག་པ་ཡིན་པའི་ཕྱིར། དྲུག་པ་དོན་ལ་གནས་ཚུལ་གྱི་གཞལ་བྱ་རང་མཚན་གཅིག་བུར་བསྟན་པ་ནི། དོན་བྱེད་ནུས་པ་གང་ཡིན་དོན་དམ་
དུ་ཡོད་ཅིང་དེ་ཉིད་རང་མཚན་ཡིན་པ། སྔར་བཤད་ཀྱི་རིགས་པ་རྣམས་ཀྱིས་གྲུབ་པ་དེས་ན་དོན་རང་ངོས་ནས་གྲུབ་པའི་གཞལ་བྱའོ། །བློས་མ་བཏགས་པའི་གཞལ་བྱ་ནི་རང་མཚན་གཅིག་པུའོ་ཞེས་སྟོན་པ་ནི། ཤེས་བྱ་ཆོས་ཅན། རང་
སྤྱི་གཉིས་ཀྱི་ནང་ནས་དོན་རང་ངོས་ནས་གྲུབ་པའི་གཞལ་བྱ་རང་གི་མཚན་ཉིད་གཅིག་པུ་ཡིན་ཏེ། མངོན་པར་འདོད་པའི་དོན་བྱེད་པའི་ནུས་པ་ཡོད་མེད་ཉིད་དུ་དཔྱོད་པ་རྣམས་ཀྱི་མངོན་པར་འདོད་པའི་དོན་བྱ་བའི་ནུས་པ་རང་སྤྱི་གཉིས་ཀྱི་
ནང་ནས་རང་མཚན་དེ་ཁོ་ན་ལ་གྲུབ་པའི་ཕྱིར་རོ། །དེ་ཡང་བློས་དོན་བྱེད་ནུས་པར་བཏགས་པ་ཙམ་མ་ཡིན་པར་དབྱེད་པ་ན་ཡང། ཡུལ་རང་ངོས་ནས་དོན་བྱེད་ནུས་པར་གྲུབ་པའི་ཕྱིར། ཞེས་པའི་དོན་ཏོ། །བདུན་པ་བློ་ལ་སྣང་ཚུལ་གྱི་གཞལ་བྱ་
རང་སྤྱི་གཉིས་སུ་བསྟན་པ་ནི། དོན་བྱེད་མི་ནུས་པའི་ཆོས་གང་ཡིན་དུན་རྫོབ་ཏུ་ཡོད་ཅིང་དེ་ཉིད་སྤྱི་མཚན་ཡིན་པར་སྔར་བཤད་ཀྱི་རིགས་པ་རྣམས་ཀྱིས་གྲུབ་པ་དེས་ན། སྤྱི་འཛིན་རྟོག་པས་བཏགས་པ་ཙམ་གྱི་གཞལ་བྱ་ཡིན་པར་གྲུབ་ལ་
དེས་ན་ཡུལ་རང་ངོས་ནས་སྣང་བ་དང། བློས་བཏགས་པ་ཙམ་གྱི་སྒོ་ནས་སྣང་བའི་སྣང་ཚུལ་གཉིས་ཡོད་པ་དེ་དག་གི་སྒོ་ནས་གཞལ་བྱ་རང་སྤྱི་གཉིས་སུ་ཕྱེ་བ་ཡིན་ནོ་ཞེས་སྟོན་པ་ནི། ཤེས་བྱ་ཆོས་ཅན། གཞལ་བྱ་རང་སྤྱི་གཉིས་སུ་འདོད་པ་

[023B] གཞལ་བྱ་རང་སྤྱི་གཉིས་སུ་ཕྱེ་བ་དེ་ནི་རང་གི་ངོ་བོ་ཡིས་གྲུབ་པའི་ཡུལ་སྣང་བའི་སྒོ་ནས་གཞལ་བྱ་རྟོགས་པ་དང། གཞན་བློས་བཏགས་པ་ཙམ་གྱི་ཡུལ་སྣང་བའི་སྒོ་ནས་གཞལ་བྱ་རྟོགས་པའི་ཚུལ་གཉིས་ཡོད་པའི་རྒྱུ་མཚན་
གྱིས་ཕྱེ་བ་ཡིན་པའི་ཕྱིར་རོ། །དཔྱིས་ཕྱིན་པའི་འཆད་ཚུལ་གཞན་ཡང་ཡོད་མོད་མངས་པར་འགྱུར་བས་འཇིགས་ཏེ་བཞག་གོ་བརྒྱད་པ་རྒྱུ་མཚན་དེ་ཉིད་ཀྱིས་དེ་དག་སྣང་ཡུལ་དུ་བྱེད་པའི་ཤེས་པ་འཁྲུལ་མ་འཁྲུལ་གྱི་ཁྱད་པར་ཡོད་པར་བསྟན་པ་ནི། ཚད་
མ་གཉིས་པ་རྗེས་དཔག་ཚད་མ་ཆོས་ཅན། འཁྲུལ་བ་ཡིན་པར་བཞེད་དེ། རང་ལ་ཡུལ་ཕྱི་རོལ་སོགས་ཇི་ལྟ་བ་བཞིན་དུ་སྣང་ཞིང་མངོན་པར་ཞེན་པའི་རང་གི་སྣང་ཡུལ་དེ་སྣང་བ་ལྟར་གྲུབ་པ་མིན་པའི་ཕྱིར། གལ་ཏེ་གཞན་གྱི་ངོ་བོས་ནི་རྟོགས་ནས་འཁྲུལ་
བ་ཡིན་པ་བཞིན་དུ་ཚད་མ་མ་ཡིན་པར་ཡང་ཅིའི་ཕྱིར་མི་འགྱུར་ཞེ་ན། རྗེས་དཔག་ཚད་མ་ཆོས་ཅན། འཁྲུལ་བ་ཡིན་ན་ཡང་ཚད་མ་ཉིད་ཡིན་ཏེ། རྟགས་ཡང་དག་ལ་བརྟེན་ནས་དཔྱད་ཅིང་བས་མས་པའི་དོན་ལ་ནི་སླུ་བ་མེད་པའི་ཤེས་པ་ཡིན་པའི་ཕྱིར་
འཁྲུལ་ན་མི་སླུ་བར་ཇི་ལྟར་འགྱུར་ཞེ་ན། འཁྲུལ་ན་འཇུག་ཡུལ་ལ་སླུ་བས་མ་ཁྱབ་སྟེ། མ་འཁྲུལ་བ་ལས་རྣམ་པ་གཞན་གྱིས་ཀྱང་དོན་རྟོགས་ཤིང་ཐོབ་པ་མཐོང་པའི་ཕྱིར། གཞན་ཡང་འཁྲུལ་ན་མི་སླུ་བར་འགལ་ཞེས་པའི་ཕྱོགས་འདི་ལ་ནི་གང་ལ་
དངོས་དང་འབྲེལ་ཡོད་པ་ཞེས་སོགས་སུ་ལན་བཏང་ཟིན་ཏོ། །རྣམ་གཞན་གྱིས་ཀྱང་རྟོགས་པ་མཐོང། ཞེས་སྨྲས་པའི་མཐོང་བ་དེ་ཇི་ལྟ་བུ་ཞེ་ན། མཐོང་ཞིང་གྲུབ་པའི་དཔེ་དང་དོན་སྦྱར་ནས་བསྟན་པ་ནི། ནོར་བུ་སྒྲོན་མེའི་འོད་དག་ལ། །ནོར་བུའི་

[024A]༄༅། །བློ་ཡིས་མངོན་པར་རྒྱུག་པ་ན་བློ་དེ་གཉིས་སྣང་ཚུལ་ལོག་པའི་ཤེས་པར་ཁྱད་མེད་ཀྱང། ཇི་ལྟར་ནོར་བུ་ཐོབ་པའི་དོན་བྱེད་པ་ལ་ཁྱད་ཡོད་པ་དེ་ལྟར་རྗེས་དཔག་དེར་སྣང་བའི་སྒྲོ་འདོགས་དག་རང་ལ་སྣང་བ་ཇི་ལྟ་བ་བཞིན་གྱི་གཟུང་
དོན་མེད་པར་མཚུངས་ནའང། འཇུག་ཡུལ་རྟོག་པའམ། ཐོབ་པའི་དོན་བྱེད་པ་དང་རྗེས་སུ་འབྲེལ་བས་མི་སླུ་བའི་ཕྱིར། རྗེས་དཔག་ནི། ཚད་མ་ཉིད་དུ་རྣམ་པར་བཞག་ལ། སྒྲོ་འདོགས་དེ་ལས་ལྡོག་པའི་ཕྱིར་ཚད་མ་མ་ཡིན་པར་བཞག་གོ་ངག་དོན་
ནི། སྒྲ་མི་རྟག་རྟོགས་ཀྱི་རྗེས་དཔག་དང། སྒྲ་རྟག་འཛིན་གྱི་སྒྲོ་འདོགས་ཆོས་ཅན། སྣང་ཡུལ་ལ་འཁྲུལ་བར་འདྲ་ཡང་ཚད་མ་ཡིན་མིན་གྱི་ཁྱད་པར་ཡོད་དེ། དེར་འདྲ་ཡང་རང་གི་འཇུག་ཡུལ་ལ་མི་སླུ་བའི་ཤེས་པ་ཡིན་མིན་གྱི་ཁྱད་པར་ཡོད་པའི་ཕྱིར་
གཞུང་སྔ་ཕྱི་འདི་དག་ལ་དབྱིས་ཕྱིན་པའི་འཆད་ཚུལ་མང་ཡང་མ་བྲིས་སོ། །གཉིས་པ་འཇུག་ཡུལ་མངོན་ལྐོག་གཉིས་སུ་ངེས་པས་ཚད་མ་གཉིས་སུ་ངེས་པར་སྒྲུབ་པ་ལ། གཞལ་བྱ་རང་ལ་མངོན་དུ་གྱུར་བའི་ཚུལ་གྱིས་འཇལ་བ་མངོན་སུམ་
ཚང་མར་བསྟན། རང་ལ་ལྐོག་ཏུ་གྱུར་བའི་ཚུལ་གྱིས་འཇལ་བ་རྗེས་དཔག་ཚད་མར་བསྟན། འཇལ་ཚུལ་གཉིས་པོ་དེར་ངེས་པས་ཚད་མ་དང་གཞལ་བྱའི་གྲངས་ངེས་སྒྲུབ་པའོ། །དང་པོ་ནི། ཡུལ་གང་ལ་དོན་ནམ་ཡུལ་གྱི་ནུས་པ་ལས་དེའི་རྗེས་
སུ་འགྲོ་ལྡོག་བྱེད་པ་ཅན་གྱི་སྒོ་ནས་འཇལ་བྱེད་དུ་འཇུག་པའི་བློ་ནི་མངོན་སུམ་ཚད་མ་ཡིན་ལ། བློ་དེ་ཡུལ་དེ་ལ་འཛིན་བྱེད་དུ་འཇུག་པ་ན་རང་དབང་ཅན་ནམ། རང་ལ་མངོན་དུ་གྱུར་བའི་སྒོ་ནས་འཛིན་པས་ཁྱབ་སྟེ། ཡུལ་དེའི་རྣམ་ལྡན་

[024B] །གཉིས་པ་ནི། རང་འཇལ་བའི་ཚད་མ་རང་ལ་རྗེས་སུ་འགྲོ་ལྡོག་གྲུང་པ་དེ་ལས་གཞན་བག་ཆགས་སོགས་ཀྱི་སྟོབས་ལས་ཚད་མ་འཇལ་བྱེད་དུ་འཇུག་དགོས་པའི་དངོས་པོའམ། གཞལ་བྱ་རྣམས་ནི་ཆོས་ཅན། ལྐོག་ཏུ་
གྱུར་བ་ཡིན་ཏེ། དབང་པོའི་ཤེས་པ་སོགས་ཀྱིས་མངོན་སུམ་དུ་མཐོང་བའི་ཡུལ་ལས་འདས་པའི་ཆོས་ཡིན་པའི་ཕྱིར། ལྐོག་གྱུར་འཇལ་བའི་ཚད་མ་ཡུལ་གྱི་སྟོབས་ལས་སྐྱེས་པ་མ་ཡིན་ནོ། །དེའི་རྟེན་གང་ཡིན་ཞེ་ན། རྟེན་རྟགས་ཡིན་ནོ་
ཞེས་སྟོན་པ་ན། མངོན་སུམ་དུ་མ་མཐོང་བའི་བདག་ཉིད་ཀྱི་ངོ་བོ་ལྐོག་གྱུར་དེ་རྟོགས་པའི་རྟེན་ནི་ཡུལ་ལས་དོན་གཞན་གཏན་ཚིགས་ཡིན་ནོ། །གཏན་ཚིགས་ཇི་ལྟ་བུ་ཞེ་ན། ཤེས་བྱ་ཆོས་ཅན། གཏན་ཚིགས་ཡིན་པ་ཙམ་གྱིས་ལྐོག་གྱུར་
རྟོགས་པའི་རྟེན་དུ་འགྱུར་བས་མ་ཁྱབ་སྟེ། གལ་ཏེ་རྟགས་དེ་རང་གི་ཤེས་འདོད་ཆོས་ཅན་ལ་བརྟེན་པ་དང། རང་གི་བསྒྲུབ་བྱའི་ཆོས་ལ་འབྲེལ་བ་ཅན་ཡིན་ན་དེའི་ཚེ་རྟགས་དེ་རང་གི་བསྒྲུབ་བྱ་ལྐོག་གྱུར་གོ་བྱེད་ཉིད་ཡིན་གྱི། དེ་ལས་གཞན་
པའི་རྟགས་ཀྱིས་བསྒྲུབ་བྱ་སྒྲུབ་མི་ནུས་པའི་ཕྱིར། དཔེར་ན་སྒྲ་ནི་མི་རྟག་སྟེ་བྱས་པའི་ཕྱིར། དཔེར་ན་བུམ་པ་བཞིན་ཤེས་པ་ལྟ་བུའོ། །འོ་ན་དེའི་ཚེ་སྒྲའི་བྱས་པའམ་བུམ་པའི་བྱས་པ་སོགས་གང་རྟགས་ཡིན་ཞེ་ན། དེའི་ཚེ་སྒྲ་བུམ་སོགས་
ཐམས་ཅད་ལ་རྗེས་སུ་འགྲོ་བ་ཐུན་མོང་པ་སྤྱིའི་ངོ་བོ་ཉིད་དུ་རྟོགས་པའི་བྱས་པ་ཙམ་གོ་བྱེད་ཡིན་གྱི་སྒྲའི་བྱས་པ་སོགས་ནི་མ་ཡིན་ཏེ། དེ་བརྟེན་དང་འབྲེལ་ཅན་ཞེས་པར་བཤད་པའི་མཚན་ཉིད་དེ་མ་ཚང་བའི་ཕྱིར་རོ། །དེས་ན་ཤེས་བྱ་

[025A]༄༅། །ཆོས་ཅན། ལྐོག་ཏུ་གྱུར་བའི་དོན་ཐམས་ཅད་རང་འཇལ་བའི་ཚད་མས་ཁྱད་པར་དུ་ནི་སྟེ་གཞན་དང་མ་འབྲེས་བའི་ངོ་བོར་རྟོགས་པར་མི་འགྱུར་གྱི་སྤྱིའི་ངོ་བོ་ཙམ་དུ་རྟོགས་པ་ཡིན་ཏེ། ཆོས་ཅན་དང་དཔེ་སོགས་ལ་ཐུན་མོང་དུ་རྗེས་
འགྲོ་བྱེད་པའི་སྣང་བའི་རྟགས་ལ་བརྟེན་ནས་རྟོགས་དགོས་པའི་ཕྱིར། འདིས་ནི་རྗེས་དཔག་ཚད་མ་རང་བཞིན་འདྲེས་འཛིན་གྱི་རྟོག་པར་ཡིན་གྱི་རང་མཚན་མི་རྟོགས་པར་བསྟེན་པ་མ་ཡིན་ནོ། །ལྐོག་གྱུར་རྟགས་ལ་བརྟེན་ནས་རྟོགས་དགོས་པ་དེ་
བས་ན་རྟགས་ལས་བསྒྲུབ་བྱ་དཔོག་པ་རྗེས་དཔག་གི་མཚན་ཉིད་ཡིན་པའི་ཕྱིར་ལྐོག་གྱུར་འཇལ་བའི་ཚད་མ་རྗེས་དཔག་ཡིན་པར་གྲུབ་པོ་ཞེས་སྟོན་པ་ནི། ཤེས་བྱ་ཆོས་ཅན། གཞལ་བྱ་ལྐོག་གྱུར་གྱི་སྒྲུབ་བྱེད་དམ་དངོས་སུ་འཇལ་བའི་ཚད་
མ་ནི་རྗེས་དཔག་ཡིན་པར་མཐའ་གཅིག་ཏུ་ངེས་པ་ཡིན་ཏེ། སྐབས་ཀྱི་བསྒྲུབ་བྱའི་ཆོས་དང་མི་འཁྲུལ་བའི་བྲེལ་བ་གྲུབ་པ་ཅན་གྱི་ཕྱོགས་ཆོས་ལས་ནི་རང་གི་ཆོས་ཅན་ལ་སྐབས་ཀྱི་བསྒྲུབ་བྱའི་ཆོས་རྟོགས་པའི་བློ་སྐྱེ་བ་གང་ཡིན་པ་དེས་ན་རྗེས་
དཔག་ཏུ་བཞག་པའི་ཕྱིར་རོ། །གསུམ་པ་འཇལ་ཚུལ་གསུམ་པོ་དེ་ལས་གཞན་མེད་པའི་ཚད་མ་དང་གཞལ་བྱའི་གྲངས་ངེས་སྒྲུབ་པ་ལ། དངོས་དང། རིགས་པ་དེས་གྲངས་གཞན་འདོད་པའང་ཁེགས་པར་བསྟན་པའོ། །དང་པོ་ནི། ཤེས་བྱ་ཆོས་ཅན་
གཞལ་བྱ་མངོན་ལྐོག་གཉིས་ཉིད་དུ་གྲངས་ངེས་ཏེ། གཞལ་བྱ་དེ་རང་ལ་མངོན་སུམ་དུ་སྣང་བའི་སྒོ་ནས་འཇལ་བ་དང། རང་ལ་ལྐོག་ཏུ་གྱུར་བའི་སྒོ་ནས་འཇལ་བ་ལས་མ་གཏོགས་པའི་གཞལ་བྱ་འཇལ་ཚུལ་གཞན་ནི་ཡོད་པ་མ་

[025B] རྟགས་འདི་མྱོང་སྟོབས་ཀྱིས་གྲུབ་པོ། །དེས་ན། ཚད་མ་མངོན་རྗེས་གཉིས་སུ་ངེས་ཏེ། གཞར་བྱ་མངོན་ལྐོག་གཉིས་སུ་ངེས་ཤིང་མངོན་གྱུར་དངོས་སུ་འཇལ་བའི་ཚད་མ་མངོན་སུམ་དང། གཞལ་བྱ་ལྐོག་གྱུར་དངོས་སུ་
འཇལ་བའི་ཚད་མ་རྗེས་དཔག་ཡིན་པ་ཉིད་ཀྱིས་སོ། །རྟགས་འདི་དག་གོང་གི་རིགས་པ་རྣམས་ཀྱིས་བསྒྲུབ་པ་ཡིན་ནོ། །གཉིས་པ་ནི། གཞལ་བྱ་གཉིས་སུ་ནི་གྲངས་ངེས་པར་མཐོང་བའི་ཕྱིར། ཞེས་པའི་རྟགས་ཀྱིས་ཚད་མ་གསུམ་ལ་སོགས་པ་དང་
གཅིག་ཁོ་ནར་འདོད་པའི་གྲངས་ནི་བསལ་བ་ཡིན་ཏེ་རྟགས་དེས་ཚད་མ་གཉིས་སུ་ངེས་པར་གྲུབ་པའི་ཕྱིར། དང་ཞེས་པ་ནི་རིགས་པ་འདིས་གྲངས་ངེས་འགྲུབ་པར་མ་ཟད་གྲངས་གཞན་འདོད་པའང་ཁེགས་པར་སྟོན་པའི་སྡུད་ཚིག་གོ་བཞེད་
ཅེས་པའི་ཚིག་སྔ་ཕྱི་དག་ལྷ་ཤཱཀ་ལྟར་ན་ཀུན་ལས་བཏུས་ཀྱིའང་དགོངས་པ་ཡིན་ཞེས་སྟོན་པའི་ཚིག་ཡིན་ལ། རྒྱན་འདོད་ཅེས་འཆད་ཀྱི་བཞེད་ཅེས་པའི་ཚིག་མི་འདོན་ལ། དེ་ལྟར་ན་རྒྱུ་མཚན་དེ་ཉིད་ཀྱི་ཕྱིར་ཁོ་བོ་འདི་ལྟར་འདོད་པ་ཡིན་
ཞེས་པའོ། །གཉིས་པ་གནོད་བྱེད་བསྟན་པས་གྲངས་གཞན་འདོད་པ་དགག་པ་ལ། གྲངས་ཉུང་བ་དགག་པ་དང། མང་བ་དགག་པ་གཉིས། དང་པོ་ལ། ཚད་མ་མངོན་སུམ་གཅིག་བུ་ཡིན་པའི་རྒྱུ་མཚན་དགག་པ་དང་རྗེས་དཔག་ཚད་མ་མ་ཡིན་
པའི་རྒྱུ་མཚན་དགག་པ་གཉིས། དང་པོ་ནི། རྒྱང་ཕན་ལ་སོགས་པ་ན་རེ། སྐྱེ་བ་སྔ་ཕྱི་སོགས་དངོས་པོར་མེད་པ་གཞལ་བྱ་མ་ཡིན་པའི་ཕྱིར། གཞལ་བྱ་རང་མཚན་གཅིག་ཁོ་ན་ཡིན་པ་དེའི་ཕྱིར་དེ་འཇལ་བའི་ཚད་མའང་མངོ་

[026A]༄༅། །སུམ་གཅིག་ཉིད་ཁོ་ན་ཡིན་པས་གཞལ་བྱ་གཉིས་ནི་མ་མཐོང་བའི་ཕྱིར། གསུམ་གཅིག་གྲངས་ནི་བསལ་བ་ཡིན་ཞེས་བྱ་བ་མ་གྲུབ་བོ་ཞེ་ན། རང་མཚན་སྣང་ཡུལ་དུ་བྱས་ནས་འཇལ་བའི་ཚད་མ་མངོན་སུམ་གཅིག་བུ་
ཡིན་པ་ཁོ་བོའང་འདོད་མེད་ཀྱི། དངོས་མེད་ཡིན་ན་ཚད་མའི་གཞལ་བྱ་མིན་པར་འདོད་པ་ནི་ཁྱོད་རང་གི་ཁས་བླངས་དང་འགལ་ཏེ། འདི་ལྟར་ཁྱོད་སྐྱེ་བ་སྔ་ཕྱི་མེད་པར་ཚད་མས་མ་གྲུབ་བཞིན་དུ་སྨྲ་བ་ཡིན་ནམ། དེར་ཚད་མས་གྲུབ་དང་
པོ་ལྟར་ན་རིགས་པ་སྨྲ་བའི་ཚུལ་ལས་བརྒལ་ཏེ་མུ་ཅོར་འབའ་ཞིག་གོ་གཉིས་པ་ལྟར་ན་སྐྱེ་བ་སྔ་ཕྱི་སོགས་མེད་པའང་ཚད་མས་ངེས་པའི་ཕྱིར། དངོས་མེད་ཐམས་ཅད་གཞལ་བྱ་ནི་མིན་པར་སྨྲ་བ་ལ་ངེས་མ་ངེས་པ་ཉིད་དམ། དེར་
མ་ཟད་སྐྱེ་བ་སྔ་ཕྱི་སོགས་མེད་པ་དེ་ངེས་པའི་ཚད་མ་གཉིས་པ་རྗེས་དཔག་ཉིད་འདོད་དགོས་ཏེ། དབང་ཤེས་དེ་ལ་འཇལ་བྱེད་དུ་འཇུག་མི་སྲིད་ཅིང་མངོན་སུམ་གཞན་ཡང་ཁས་མི་ལེན་པའི་ཕྱིར་རོ། །དབང་ཤེས་ཀྱིས་མི་འཇལ་པའི་རྒྱུ་
མཚན་ནི། དངོས་པོར་མེད་པ་ལ་དབང་པོ་ལས་སྐྱེས་པའི་བློ་མ་འཁྲུལ་བ་ནི་དངོས་ཀྱི་འཇལ་བྱེད་མིན་ཏེ། དབང་ཤེས་ཐམས་ཅད་གཟུང་དོན་གྱི་སྟོབས་ལས་སྐྱེས་པའི་ཕྱིར། དེར་ཐལ། དབང་ཤེས་རྣམས་གཟུང་དོན་གྱི་ནུས་པ་ལ་
ལྟོས་པ་མེད་ན་རི་བོས་བར་དུ་ཆོད་པ་ལ་སོགས་ཡོད་ན་ཡང་དེ་འཛིན་གྱི་དབང་སྐྱེས་བློ་ནི་སྐྱེ་བར་འགྱུར་བ་དགག་མི་ནུས་པའི་ཕྱིར། གལ་ཏེ་དེ་དམིགས་པའི་མངོན་སུམ་ཉིད་ལོག་པ་ལས་དེ་མེད་པར་ངེས་པ་ཡིན་པས་རྗེས་དཔག་འདོད་

[026B] སྐྱེ་བ་སྔ་ཕྱི་སོགས་དམིགས་པའི་མངོན་སུམ་མེད་ཙམ་གྱིས་དེ་མེད་པར་ངེས་པར་བྱེད་པ་ལ་འདོད་དམ། དགག་གཞི་མངོན་སུམ་གྱིས་དམིགས་པའི་རྒྱུ་མཚན་གྱིས་མེད་པར་ངེས་པ་ལ་འདོད། དང་པོ་ལྟར་ན། སྐྱེ་བ་སྔ་ཕྱི་སོགས་
དམིགས་པའི་མངོན་སུམ་མེད་ཙམ་ནི་དངོས་མེད་ཡིན་པས་དངོས་མེད་ཐམས་ཅད་ཚད་མས་མ་གྲུབ་པར་འདོད་པ་དང། དེ་སྐྱེ་བ་སྔ་ཕྱི་སོགས་མེད་པར་ངེས་བྱེད་དུ་འདོད་པ་འགལ་བར་འགྱུར་བའམ། ཡང་གཉིས་པ་ལྟར་ཁས་ལེན་ན། དགག་གཞི་
མངོན་སུམ་གྱིས་དམིགས་པའི་རྒྱུ་མཚན་གྱིས་རང་ཕྱོགས་ཀྱི་ཆོས་སུ་གྲུབ་པའི་གཞིར། དགག་བྱ་མེད་པར་སྒྲུབ་པ་དེ་ཉིད་ལྡོག་པ་དང་རྗེས་འགྲོ་ཅན་གྱི་རྟགས་ཡིན་ནོ། །དེའི་ཕྱིར་དགག་གཞི་མངོན་སུམ་གྱིས་དམིགས་པ་ལས་དགག་བྱ་མེད་པར་
ངེས་པའི་བློ་ནི་རྗེས་དཔག་ཡིན་པས་རྗེས་དཔག་མེད་པར་འདོད་པ་དང་འགལ་ལོ། །དེས་ན་དགག་གཞི་མངོན་སུམ་གྱིས་དམིགས་པའི་རྒྱུ་མཚན་གྱིས་དགག་བྱ་མེད་པར་ངེས་པའི་བློ་ཁས་ལེན་ན་མ་དམིགས་པའི་རྟགས་ལ་བརྟེན་པའི་རྗེས་
དཔག་ཁས་ལེན་དགོས་སོ་ཞེས་བསྟན་ནས། འབྲས་རྟགས་ལ་བརྟེན་པའི་རྗེས་དཔག་འདོད་དགོས་པར་སྟོན་པ་ནི། དེར་མ་ཟད་རྟགས་ལ་བརྟེན་ནས་གཞན་སེམས་དག་ནི་རྟོགས་པའི་ཕྱིར་ཡང་ཚད་མ་གཉིས་པ་རྗེས་དཔག་ནི་གྲུབ་པ་
ཡིན་ནོ། །རྟགས་ཇི་ལྟ་བུ་ལས་རྟོགས་ཞེ་ན། གང་ཟག་ཕ་རོལ་པོ་ཆོས་ཅན། ཀུན་སློང་གི་སེམས་དེའི་ངོ་བོ་ངེས་པར་གྲུབ་སྟེ། ཞེས་པས་སྨྲ་བ་སོགས་ལ་ནི་འཇུག་པའི་ཕྱིར། རྒྱང་ཕན་ཁྱོད་རང་བཞིན་ཞེས་པའི་རྟགས་ལས་སོ། །

[027A]༄༅། །རྟོགས་དེ་འདྲ་ལས་གཞན་སེམས་ཡོད་པར་རྟོགས་པའི་བློ་དེ་ཚད་མ་མ་ཡིན་ནོ་ཞེ་ན། བློ་དེ་ཆོས་ཅན། ཚད་མ་ཉིད་ཡིན་ཏེ། རང་གིས་ཡོངས་སུ་དཔྱད་པའི་གཞལ་བྱ་ལ་སླུ་བ་མེད་པའི་ཤེས་པ་ཡིན་པའི་ཕྱིར། གཉིས་པ་རྗེས་དཔག་
ཚད་མ་མིན་པའི་རྒྱུ་མཚན་དགག་པ་ནི། གལ་ཏེ་རྗེས་དཔག་ཚད་མ་མེད་དེ། དེའི་རྟེན་རྟགས་ལ་ཡིད་བརྟན་མེད་པའི་ཕྱིར། དེར་ཐལ། སྔོ་བསངས་ཀྱི་བུ་ཡིན་པའི་རྟགས་ཀྱིས་སྔོ་བསངས་ཡིན་པར་སྒྲུབ་པ་ལྟ་བུའི་སྐབས་ལ་ལ་དག་ཏུ་ནི་
རྟགས་འཁྲུལ་པའི་ཕྱིར་དང། མཚན་ཉིད་དང་ལྡན་པ་གཅིག་ལ་གནོད་ན། དེའི་རིགས་ཅན་ཀུན་ལ་ཡིད་བརྟན་མེད་པས་སོ་ཞེ་ན། དེ་ལྟ་བུ་རྟགས་ཕྱིན་ཅི་ལོག་ཅིག་འཁྲུལ་པར་མཐོང་བའི་ཕྱིར་ན། དེ་རྒྱུ་མཚན་དུ་བྱས་ནས་རྟགས་ཐམས་
ཅད་ཡིད་བརྟན་མེད་པ་དེ་འདྲ་ཡིན་ནོ་ཞེས་སྨྲ་བ་མི་འཐད་དེ། རྗེས་དཔག་གི་རྟེན་དུ་འདོད་པའི་རྟགས་རྣམས་ནི་ཕྱིན་ཅི་མ་ལོག་པ་ཡིན་པས་སོ། །འོ་ན་ཕྱིན་ཅི་མ་ལོག་པའི་རྟགས་ཇི་ལྟ་བུ་ཞེ་ན། རྟགས་གང་ལས་འགའ་ཞིག་གི་
ཆེ་བསྒྲུབ་བྱའི་དངོས་པོ་འགའ་ལ་དེའི་རྟོགས་པ་གྲུབ་པར་གྱུར་པའི་རྟགས་དེ་ནི་བསྒྲུབ་བྱའི་ཆོས་དེ་ལས་སྐྱེས་པའམ་དེའི་ངོ་བོར་གདོན་མི་ཟ་བས་འབྲས་བུའི་རྟགས་ཀྱིས་རྒྱུ་སྒྲུབ་པ་དང། ཁྱབ་བྱས་རང་དང་ངོ་བོ་གཅིག་པའི་ཁྱབ་
བྱེད་སྒྲུབ་པའི་རྟགས་ནི་ནམ་ཡང་ཁྱབ་པ་འཁྲུལ་པ་མི་སྲིད་དེ། རང་གི་རྒྱུའམ་ཁྱབ་བྱེད་ཀྱི་ངོ་བོ་དག་མེད་པར་འབྲས་བུ་དང་ཁྱབ་བྱའི་དོན་ནི་སྲིད་པ་མིན་པའི་ཕྱིར། དེས་ན་འབྲས་རྟགས་དང་རང་བཞིན་གྱི་རྟགས་ནི་རྟགས་ཆོས་

[027B] དེ་དག་ལ་དེ་འདྲའི་རང་བཞིན་མཐོང་བ་གང་ཡིན་པ་དེ་ཉིད་གཞན་དུའང་མཚན་ཉིད་ཡིན་ཏེ། རྟགས་ཡང་དག་ཐམས་ཅད་ཀྱི་ཁྱབ་པ་མ་འཁྲུལ་པའི་
རྒྱུ་མཚན་ནི། རྟགས་ཆོས་མེད་ན་མ་འབྱུང་བའི་འབྲེལ་པ་གྲུབ་པ་ལས་གཞན་མེད་དོ། །འོ་ན་ཁྱོད་རྟགས་ཡང་དག་ཏུ་ཁས་ལེན་པའི་དགག་པ་སྒྲུབ་པའི་གཏན་ཚིགས་དག་ལ། རྟགས་ཆོས་མེད་ན་མི་འབྱུང་བའི་འབྲེལ་བ་ཇི་ལྟར་གྲུབ་སྟེ་
རྒྱུ་འབྲས་ཀྱི་འབྲེལ་པ་མ་གྲུབ་ཅིང་ངོ་བོ་མེད་པའི་བདག་གཅིག་པའི་འབྲེལ་པའང་མེད་པས་སོ་ཞེ་ན། དེ་དག་ལའང་མེད་ན་མི་འབྱུང་བའི་འབྲེལ་པ་གྲུབ་སྟེ། ཡོད་ན་ལྟར་རུང་བའི་གཞིར་རང་གི་ངོ་བོར་གྱུར་པའི་ཁྱབ་བྱེད་དམ་རང་རྒྱུ་མཐོང་བའི་
མངོན་སུམ་སྐྱེ་བའི་རྒྱུ་གཞན་དབང་པོ་ལ་སོགས་པ་དག་ཡོད་པ་ན་ཡང་ཡུལ་མེད་པའི་སྟོབས་ཀྱི་དེ་དག་སྣང་བའི་མངོན་སུམ་མེད་ན་ནི་རྒྱུ་དང་ཁྱབ་བྱེད་དེ་དང་ལྡན་པའི་འབྲས་བུ་དང་ཁྱབ་བྱ་ཇི་ལྟར་ཡོད་དེ་མེད་པས་ཁྱབ་པའི་ཕྱིར། རྗེས་
དཔག་ཚད་མ་མེད་པའི་སྒྲུབ་བྱེད་གཞན་ཡང་དགག་པ་ནི། རྒྱང་ཕན་སོགས་དབང་ཤེས་ཀྱིས་མ་དམིགས་ན་མེད་པས་ཁྱབ་པའི་ཕྱིར། སྤྱིའི་བློ་ནི་ཚད་མ་མིན་པས་ཁྱབ་ཅེ་ན། འདས་པའི་དུས་ཀྱི་ཀུན་དགའ་ར་བ་སོགས་མེད་པ་ཐོབ་པར་འགྱུར་
ཏེ། ཁྱོད་ཀྱི་དབང་ཤེས་ཀྱིས་མ་མཐོང་བའི་ཕྱིར། དཔེར་ན་འཇིག་རྟེན་ཕ་རོལ་གྱི་དངོས་པོ་བཞིན། གལ་ཏེ་དེ་ནི་དབང་ཤེས་རྣམས་ཀྱིས་དུས་གཞན་དུ་རྟོགས་ལ་འཇིག་རྟེན་ཕ་རོལ་ནམ་ཡང་ཚུར་མཐོང་དབང་ཤེས་ཀྱིས་མ་དམིགས་པས་མི་མཚུངས་

[028A]༄༅། །སོ་ཞེ་ན། ཚུར་མཐོང་དབང་ཤེས་ཀྱིས་ནམ་ཡང་མ་དམིགས་ན་མེད་པས་ཁྱབ་པ་དེ་ཡང་མིན་ཏེ་དབང་པེ་ལྔ་དང་རྒྱུས་འབྲས་བུ་སྐྱེད་པའི་ནུས་པ་སོགས་ལ་དངོས་སུ་དམིགས་པའི་ཚུར་མཐོང་དབང་པོའི་བློ་ནི་མི་སྲིད་པའི་ཕྱིར། དེ་
དག་མེད་པར་ཐལ་ལོ། །དེ་དག་མེད་པར་རྟོགས་པ་ཡིན་པར་འདོད་ན་ནི། བློ་དབང་ཤེས་དང་འབྲས་བུ་སྐྱེ་བའི་རྒྱུ་མེད་པར་འགྱུར་རོ། །དེས་ན་ཤེས་བྱ་ཆོས་ཅན། དབང་པོ་ལྔ་དང་རྒྱུས་འབྲས་བུ་སྐྱེད་པའི་ནུས་པ་སོགས་དེ་ལ་རྗེས་དཔག་ཉིད་ཚད་མར་
འདོད་དགོས་ཏེ། དེ་དག་ཚུར་མཐོང་གིས་མངོན་སུམ་དུ་མཐོང་མི་སྲིད་པས་སྤྱིའི་ཚུལ་གྱིས་འཛིན་དགོས་པ་གང་ཞིག་རྣམ་རྟོག་མེད་པར་རང་ཡུལ་སྤྱིའི་ཚུལ་གྱིས་འཛིན་པ་མིན་པའི་ཕྱིར།རྟགས་ཕྱི་མ་དེར་ཐལ། མངོན་སུམ་ནི་རྣམ་རྟོག་
མེད་པ་ཉིད་ཀྱིས་ན་སྣང་ཡུལ་རང་གི་མཚན་ཉིད་ལ་འཇུག་པའི་ཕྱིར་རོ། །གཉིས་པ་གྲངས་མང་བ་དགག་པ་ནི། ཀུན་ལས་བཏུས་སུ། གལ་ཏེ་མི་རྟག་པ་ལ་སོགས་པའི་རྣམ་པས་ཁ་དོག་ལ་སོགས་པ་འཛིན་པ་དང། ལན་ཅིག་མ་ཡིན་པར་འཛིན་པ་དེ་
ཇི་ལྟར་ཞེ་ན། དེ་ལྟར་འཛིན་པ་ནི་ཡོད་མོད་ཀྱི་འོན་ཀྱང། དེ་ལ་རབ་སྦྱོར་ཕྱིར་ཚད་མ། །གཞན་ནི་ཡོད་པ་མ་ཡིན་ནོ། །ཡང་ཡང་ཤེས་པའང་མི་ཡིན་ཏེ། ཐུག་པ་མེད་འགྱུར་དྲན་སོགས་བཞིན། ཞེས་གསུངས་པ་འགྲེལ་པ་ལ། དང་པོ་ཕྱོགས་སྔ་མ་
སྟོན་པའི་མདོ་ཚིག་བཀྲལ་བའི་སྒོ་ནས་གཞན་གྱི་འདོད་པ་བརྗོད་པ་དང། དེའི་ལན་བསྟན་པའི་མདོ་ཚིག་བཀྲལ་ནས་རྩོད་ལན་བཤད་པ་གཉིས། དང་པོ་ནི་གལ་ཏེ། གཞལ་བྱ་གཉིས་སུ་ངེས་ན་ཁ་དོག་ནི་མི་རྟག་པ་ཉིད་དུ་རྟོགས་པར་མི་འགྱུར་ཏེ་

[028B] དེས་ན་དེ་རྟོགས་པའི་བློ་མངོན་རྗེས་ལས་ཚད་མ་གཞན་དུ་འགྱུར་ཏེ་ཡུལ་མངོན་སུམ་དུ་མ་རྟོགས་པས་མངོན་སུམ་མིན་ལ། རྗེས་དཔག་ཀྱང་མིན་ཏེ་
རང་གི་རྟེན་དུ་གྱུར་པའི་རྟགས་མེད་པར་ནི་ཡོད་པའི་ཕྱིར་རོ། །གཞན་ཡང་སྔར་ཁང་ནང་དུ་ཙནྡན་གྱིས་མེ་མཐོང་ཞིང། ཕྱིས་དུ་བ་མཐོང་བ་ན་སྔར་གྱི་མེ་དྲན་ནས་སྔར་གྱི་མེ་དེ་ཡོད་པ་རྟོགས་པའི་བློ་ནི་ཁྱད་པར་མཐོང་བ་ཞེས་བྱ་ལ། མངོན་རྗེས་གཉིས་ལས་
དེ་ནི་ཚད་མ་གཞན་ཡིན་ནོ། །དེའི་རྒྱུ་མཚན་རང་ཡུལ་མངོན་སུམ་དུ་མ་རྟོགས་ཤིང་དེའི་རྟེན་དུ་གྱུར་པའི་རྟགས་དང་ནི་ཆོས་ཀྱི་འབྲེལ་པ་ཚད་མས་རྟོགས་པ་མེད་པའི་ཕྱིར་རོ། །དེས་ན་གཞལ་བྱ་གཉིས་སུ་ངེས་པའི་རྟགས་ཀྱིས་ཚད་མ་གཉིས་སུ་ངེས་
པར་འགྲུབ་པར་མི་འགྱུར་ཏེ། དེ་འགྲུབ་ན་རང་མཚན་མངོན་སུམ་ཁོ་ན་དང་སྤྱི་མཚན་རྗེས་དཔག་ཁོ་ནས་འཇལ་ཞིང་དེ་ལས་གཞན་པའི་ཕུང་གསུམ་མེད་དགོས་པ་གང་ཞིག་གཞལ་བྱ་མེད་ཕྱིར་ཚད་མ་རྣམས། མང་པོ་ཉིད་དམ་ཡུལ་གཅིག་ལ་
ཡང་ཚད་མ་དུ་མ་ཉིད་ནི་འཇུག་པའི་ཕྱིར་ཏེ། དཔེར་ན་ཁྱད་པར་མཐོང་བ་བཞིན་ནོ། །དེས་ན་གཞལ་བྱ་གཉིས་སུ་ངེས་པའི་རྟགས་ཀྱིས་ཚད་མ་གཅིག་གསུམ་གྲངས་ཀྱང་སེལ་བར་མི་འགྱུར་ཏེ། ཚད་མ་རྣམས་ཡུལ་ངེས་པ་ནི་མེད་པའི་ཕྱིར་ལ། རང་སྤྱི་
གཉིས་ལས་གཞལ་བྱ་གཞན་ནི་ཡོད་པའི་ཕྱིར་རོ། །ཞེས་ཟེར་རོ། །གཉིས་པ་དེའི་ལན་བཤད་པ་ལ། འདྲེས་པ་འཛིན་པའི་ཚད་མ་གསུམ་པ་དགག་པ་དང། །ཁྱད་པར་མཐོང་བའི་ཚད་མ་གསུམ་པ་དགག་པ་གཉིས། དང་པོ་ལ། རྟགས་ལ་

[029A]༄༅། །བརྟེན་ན་རྗེས་དཔག་ཚད་མར་བསྟན། བཅད་ཤེས་ཡིན་ན་ཚད་མ་མིན་པར་བསྟན། དང་པོ་ནི། ཁ་དོག་མི་རྟག་པར་རྟོགས་པ་དེ་བྱས་སོགས་ཀྱི་རྟགས་ལ་བརྟེན་ནས་ཁ་དོག་མི་རྟག་པར་རྟོགས་པ་ལ་འདོད་དམ། ཁ་དོག་མཐོང་
བའི་མངོན་སུམ་ཀྱིས་དྲངས་པའི་ཁ་དོག་མི་རྟག་པར་ངེས་པ་ལ་འདོད། དང་པོ་ལྟར་ན་དེ་ནི་རང་སྤྱི་འདྲེས་པའི་གཞལ་བྱ་གསུམ་པ་འཇལ་བའི་ཚད་མ་མ་ཡིན་གྱི། སྤྱི་མཚན་སྣང་ཡུལ་དུ་བྱས་ནས་དངོས་པོར་གྱུར་པའི་ཁ་དོག་མི་རྟག་པར་
འཇལ་བའི་རྗེས་དཔག་ཡིན་ནོ་ཞེས་སྟོན་པ་ནི། འཛིན་པ་ལ་ནི་ཚུལ་འདིར་འདོད། ཅེས་པའི་བར་རོ། །དེ་ལ་ཡང་དངོས་དང་འཕྲོས་དོན་གཉིས། དང་པོ་ནི། བྱས་པའི་རྟགས་ལས་ཁ་དོག་མི་རྟག་པ་རྟོགས་པའི་བློ་དེ་ཁ་དོག་རང་མཚན་དང་མི་རྟག་
པ་སྤྱི་མཚན་སྦྱར་ནས་འཛིན་པའི་ཚད་མ་གསུམ་པ་ཡིན་པས་ཚད་མའི་གྲངས་ཉིས་པའི་སྐྱོན་འདིར་ཐལ་བར་མི་འགྱུར་ཏེ། སྣང་ཡུལ་གྱི་དབང་དུ་བྱས་ནའང་རང་སྤྱི་འདྲེས་པ་འཛིན་པ་མ་ཡིན་ལ། འཇུག་ཡུལ་གྱི་དབང་དུ་བྱས་ནའང་དེ་མ་ཡིན་པའི་ཕྱིར། སྣང་
ཡུལ་གྱི་དབང་དུ་བྱས་ན་རང་སྤྱི་འདྲེས་པ་འཛིན་པ་མ་ཡིན་ཏེ། རང་ལ་ཁ་དོག་ཏུ་སྣང་བའང་སྤྱི་མཚན་ཡིན་ཞིང། དེ་ལ་རང་ལ་མི་རྟག་པར་སྣང་བ་སྦྱོར་བའི་སྒོ་ནས་རང་ལ་སྣང་བ་ཁ་དོག་མི་རྟག་པ་མ་ཡིན་བཞིན་དུ་ཁ་དོག་མི་རྟག་པར་
སྣང་བའི་ཤེས་པ་ཡིན་པའི་ཕྱིར་རོ། །འཇུག་ཡུལ་གྱི་དབང་དུ་བྱས་ནའང་རང་སྤྱི་འདྲེས་པར་འཛིན་པ་མ་ཡིན་ཏེ། འཇུག་ཡུལ་ནི་ཁ་དོག་མི་རྟག་པ་ལ་བརྗོད་ལ་དེ་ནི་རང་མཚན་ཡིན་ཏེ། འདི་ལྟར་བྱས་པའི་རྟགས་ལ་བརྟེན་ནས་ཁ་

[029B] རང་གི་འཇུག་ཡུལ་ཁ་དོག་མི་རྟག་པ་དེ་དངོས་པོར་མེད་པའི་ངོ་བོ་མིན་གྱི། དངོས་པོ་ཡིན་ཏེ། ཁ་དོག་དེའི་མི་རྟག་པ་དེ་ལྟར་བྱས་པའི་རྟགས་ཀྱིས་གྲུབ་པས་དེ་རྒྱུ་མཚན་དུ་བྱས་ཏེ། ཁ་དོག་མི་རྟག་པར་སྒྲུབ་
ཅིང་འཇལ་བའི་ཤེས་པ་ཡིན་པའི་ཕྱིར་རོ། །གཉིས་པ་དེ་ལས་འཕྲོས་པའི་དོན་ལ། བློ་དེ་འཇུག་ཡུལ་ལ་སླུ་བའི་སྐྱོན་མེད་པར་བསྟན་ཚུལ་དེ་སྒྲུབ་རྟགས་ལ་བརྟེན་པ་ཀུན་ལ་མཚུངས་པར་བསྟན། དགག་རྟགས་ལ་བརྟེན་པ་མི་སླུ་བའི་ཚུལ་
གཞན་བཤད་པའོ། །དང་པོ་ནི། རྗེས་དཔག་དེས་གཞན་སྣང་ལ་གཞན་གྲུབ་པར་འཐད་པ་མིན་པས་རང་ལ་སྣང་བ་ཁ་དོག་མི་རྟག་པ་མིན་ན་ཁ་དོག་མི་རྟག་པར་གྲུབ་པ་འགལ་ལོ་ཞེ་ན། དེ་འདྲའི་སྐྱོན་ཡོད་པ་མིན་ཏེ། རང་ལ་སྣང་བ་ཁ་དོག་མི་
རྟག་པ་མ་ཡིན་ཡང་འབྲལ་པའི་དབང་གིས་ཁ་དོག་མི་རྟག་པ་དེ་ཉིད་ཇི་ལྟར་གཞལ་བ་ལྟར་གྲུབ་པའི་སྒོ་ནས་མི་སླུ་བའི་ཕྱིར་རོ། །འབྲེལ་བ་ལས་མི་སླུ་བའི་ཚུལ་ཇི་ལྟ་བུ་ཞེ་ན། བྱས་པ་སོགས་ཁ་དོག་མི་རྟག་པར་སྒྲུབ་པའི་ཚུལ་གསུམ་
པའི་རྟགས་ཀྱིས་དངོས་པོ་གང་ཇི་ལྟ་བུར་གྱུར་པ་དེ་འདྲ་དེ་ནི། ཚུལ་གསུམ་པོ་དེ་དྲན་པའི་རྟགས་འཛིན་སེམས་ཀྱི་རྒྱུ་ཡིན་ལ་སེམས་དེ་ལས་ཁ་དོག་མི་རྟག་པ་དེ་ལྟའི་དངོས་པོ་ལ་དམིགས་པའི་རྟགས་ཅན་གྱི་བློ་སེམས་དེས་སྐྱེད་པ་སྐྱེ་ལ། ཚུལ་
དེ་ལྟར་ཁ་དོག་མི་རྟག་པ་སྒྲུབ་པའི་རྟགས་དང་རྟགས་ཅན་བློ་བརྒྱུད་པ་ཡིས་ནི། ཁ་དོག་མི་རྟག་པའི་དངོས་པོ་ལ་འབྲེལ་པའི་ཕྱིར་རྗེས་དཔག་དེ་རང་ལ་ཁ་དོག་མི་རྟག་པ་དེར་སྣང་བ་ཁ་དོག་མི་རྟག་པའི་དངོས་པོར་གྲུབ་པ་ཡིས་ནི་སྟོང་

[030A]༄༅། །ཡང་ཁ་དོག་མི་རྟག་པའི་དངོས་པོ་ལ་སླུ་བར་བྱེད་པ་ཉིད་མ་ཡིན་ནོ། །ཡང་ན་དངོས་པོ་ལ་འབྲེལ་ཕྱིར་ཞེས་པ་ཁ་དོག་མི་རྟག་པར་སྒྲུབ་པ་ལ་ཚུལ་གསུམ་ཚང་བའི་རྟགས་ཀྱིས་དངོས་པོ་ལ་འབྲེལ་བའི་ཕྱིར་ཞེས་སྦྱར་རོ། །ངག་དོན་ནི་
བྱས་པའི་རྟགས་ལས་ཁ་དོག་མི་རྟག་པར་རྟོགས་པའི་བློ་ཆོས་ཅན། ཁྱོད་ལ་སྣང་བ་ཁ་དོག་མི་རྟག་པ་ཡིན་པས་སྟོང་ཡང་ཁ་དོག་མི་རྟག་པ་ལ་མི་སླུ་ཏེ། དེ་སྒྲུབ་ལ་ཚུལ་གསུམ་ཚང་པའི་རྟགས་བྱས་པ་ལ་མི་འཁྲུལ་པའི་དེ་སྒྲུབ་ཀྱི་རྟགས་འཛིན་
སེམས་ལས་སྐྱེས་པའི་ཁ་དོག་མི་རྟག་པར་འཇལ་བའི་བློ་ཡིན་པའི་ཕྱིར། དེ་ཉིད་འཇུག་ཡུལ་ལ་མི་སླུ་ཡང། རང་ལ་སྣང་བ་ལྟར་མ་གྲུབ་པས་འཁྲུལ་པར་འཇོག་གོ་ཞེས་ཞར་བྱུང་གི་ཚུལ་གྱིས་སྟོན་པ་ནི། དེ་ཆོས་ཅན། རང་གི་འཇུག་ཡུལ་
ཁ་དོག་མི་རྟག་པའི་དངོས་པོ་ལ་སླུ་བྱེད་ཉིད་མིན་ཡང་འཁྲུལ་པར་རྣམ་གཞག་བྱས་པ་འཐད་པ་ཡིན་ཏེ། རང་ལ་སྣང་བ་ལ་ཁ་དོག་མི་རྟག་པ་དེ་ཡི་ངོ་བོས་སྟོང་པ་དེ་དག་དེའི་ངོ་བོར་སྣང་ནས་ཁ་དོག་མི་རྟག་པ་ལ་ཞེན་པའི་བློ་ཡིན་པའི་ཕྱིར་
ཚུལ་དེ་སྒྲུབ་རྟགས་ལ་བརྟེན་པ་ཀུན་ལ་མཚུངས་པར་བསྟན་པ་ནི། རྟགས་གཞན་ལ་བརྟེན་པའི་རྗེས་དཔག་རྣམས་ཀྱང་འབྲལ་བའི་དབང་གིས་འཇུག་ཡུལ་ལ། མི་སླུ་བའི་ཚུལ་དེ་དང་འྡྲའམ་ཞེ་ན། བསྒྲུབ་རྟགས་ལ་བརྟེན་པ་རྣམས་
འདྲའོ་ཞེས་སྟོན་པ་ནི། དེ་ལྟར་ཡིན་པ་དེའི་ཕྱིར་དངོས་པོར་གྱུར་པའི་རྟོགས་བྱའམ་བསྒྲུབ་བྱ་སྒྲུབ་པ་ལ་ཁྱབ་བྱེད་བསྒྲུབ་བྱའི་ཆོས་རྟགས་དེའི་ངོ་བོའམ་རྒྱུ་ཡིན་པའི་རྟགས་ཡང་དག་ལ་ནི་ཁྱབ་པར་བྱ་བ་རྟགས་དེ་དེ་སྒྲུབ་ཀྱི་རྟགས་

[030B] སེམས་དེ་ཡང་བསྒྲུབ་བྱ་དེ་རྟོགས་པའི་བློའི་རྒྱུ་ཡིན་པས་དེ་འདྲའི་འབྲེལ་བའི་དབང་གིས་རྟགས་དེ་དག་ལ་བརྟེན་པའི་རྗེས་དཔང་རྣམས་རང་ལ་སྣང་བ་དངོས་པོ་མ་ཡིན་ཀྱང་དངོས་པོར་གྱུར་པའི་འཇུག་ཡུལ་ལ་མི་
སླུ་བའོ་ཞེས་བྱ་བའི་ཚུལ་བྱས་པའི་རྟགས་ལས་ཁ་དོག་མི་རྟག་པར་རྟོགས་པའི་བློ་དང་འདྲའོ། །གསུམ་པ་དགག་རྟགས་ལ་བརྟེན་པ་མི་སླུ་བའི་ཚུལ་གཞན་བཤད་པ་ལ། དགག་རྟགས་ལ་བརྟེན་པ་འབྲེལ་པ་ལས་མི་སླུ་བའི་ཚུལ་གཞན་བཤད་
པ་དངོས་དང། དེ་ལ་རྩོད་པ་སྤངས་ནས་དགག་རྟགས་ཀྱིས་དགག་བྱ་འགོག་པ་ཚད་མས་མ་དམིགས་པ་ལ་རག་ལས་པར་བསྟན་པ་དང། དགག་བྱ་འགོག་པའི་དགག་རྟགས་དེ་ལས་གཞན་དུ་སྦྱོར་བ་འཁྲུལ་བར་བསྟན་པ་དང། ཞར་ལ་དགག་
རྟགས་ཀྱི་དབྱེ་བ་བརྟན་པ་དང་བཞི། དང་པོ་ནི། འོ་ན་དགག་རྟགས་ལ་བརྟེན་པ་རྣམས་འབྲེལ་བའི་དབང་གིས་འཇུག་ཡུལ་ལ་མི་སླུ་བའི་ཚུལ་ཇི་ལྟ་བུ་ཞེ་ན། དགག་པ་དངོས་པོར་མ་གྲུབ་པས་གོང་དུ་བཤད་པའི་དངོས་འབྲེལ་དེ་ལྟ་བུའི་དབང་
གིས་མི་སླུ་བ་མ་ཡིན་ཀྱང་ལྡོག་འབྲེལ་གྱི་དབང་གིས་མི་སླུའོ་ཞེས་སྟོན་པ་ནི། ཤེས་བྱ་ཆོས་ཅན། དགག་བྱ་མེད་པའི་དགག་པ་ཉིད་ནི་ཐམས་ཅད་དུ། དགག་བྱ་དེ་ཚད་མས་མི་དམིགས་པ་ལས་འགྲུབ་པ་ཡིན་ཏེ། ཆོས་དེ་ཡོད་པའི་དོན་ཆོས་དེ་ཚད་
མས་གྲུབ་པར་སྨྲ་བ་རྣམས་ཀྱི་མེད་པར་འཇོག་པའང་ཡོད་པའི་དོན་གྱི་བཟློག་ཕྱོགས་ཚད་མས་མ་དམིགས་པ་ཉིད་ལས་ཡིན་དགོས་པའི་ཕྱིར་རོ། །དེས་ན་དགག་རྟགས་རྣམས་ལྡོག་འབྲེལ་དེ་ལྟ་བུའི་དབང་གིས་མི་འཁྲུལ་བའི་ཕྱིར་དེ་ལ་

[031A]༄༅། །བརྟེན་པའི་རྗེས་དཔག་རྣམས་ཀྱང་འཇུག་ཡུལ་ལ་མི་སླུ་བ་ཡིན་ནོ། །གཉིས་པ་ནི། །དགག་པ་ཉིད་ནི་ཐམས་ཅད་དུ། །མི་དམིགས་པ་ལས་འགྲུབ་པ་ཡིན། ཞེས་སྨྲས་པ་དང། གྲང་རེག་འགོག་པ་ལ་མེ་ཡོད་རྟགས་སུ་སྦྱོར་བ་
འགལ་ལོ་ཞེ་ན། གྲང་རེག་དགག་པ་ལ་དེ་དང་འགལ་བ་མེ་རྟགས་སུ་བརྗོད་པའམ། གྲང་འབྲས་སྤུ་ལོང་བྱེད་འགོག་པ་ལ་དེའི་རྒྱུ་གྲང་རེག་དང་འགལ་བ་མེ་ཡོད་པ་རྟགས་སུ་བརྗོད་པ་ནི་མེ་ཚད་མས་མཐོང་བ་གང་ཡིན་པ་དེ་ཡང་གཞི་དེར་
གྲང་རེག་དེའི་ཡུལ་ཅན་གྱི་ཚད་མ་ཉིད་མེད་པ་འཕེན་བར་བྱེད་པའི་རྒྱུ་མཚན་གྱིས་ཡིན་ཏེ། དེ་ལྟར་འཕེན་པ་ལས་གཞན་དུ་མི་འཕེན་ན་མེ་ལྟ་བུའི་དངོས་པོ་གཅིག་ཡོད་པར་བརྗོད་པས་གྲང་རིག་སོགས་གཞན་མེད་པ་དེ་ནི་གང་ལས་རྟོགས་
ཏེ་མི་རྟོགས་པའི་ཕྱིར་རོ། །དེའི་མཐའ་དཔྱད་པ་ནི། མེ་ཡོད་པས་གྲང་རེག་མེད་པར་སྒྲུབ་ནུས་པ་དེ་གྲང་རེག་དམིགས་པའི་ཚད་མ་མེད་པར་འཕེན་ནུས་པའི་རྒྱུ་མཚན་གྱིས་མ་ཡིན་ན་གཞན་གང་གིས་ཡིན། མེ་དང་གྲང་རེག་འགལ་
བའི་ཕྱིར་ཡིན་ནོ་ཞེ་ན། འགལ་བ་དེ་ཉིད་ཀྱང་རྒྱུ་མཚན་ཅིས་གྲུབ། དེ་གཉིས་ལྷན་ཅིག་མི་གནས་པའི་ཕྱིར་ཞེ་ན། ལྷན་ཅིག་མི་གནས་པ་དེ་ཡང་རྒྱུ་མཚན་གང་ལས་གྲུབ་པར་འདོད། མེ་ཉེ་བའི་སྟོབས་ཀྱིས་སྔར་ནས་སྣང་བཞིན་པའི་
གྲང་རེག་གི་རྒྱུན་ཕྱིས་མཐོང་བ་མེད་པའི་ཕྱིར་ཞེ་ན། དེ་ནི་གྲང་རེག་དམིགས་པའི་ཚད་མ་མེད་པ་ཉིད་ཡིན་པས། དེ་ཡང་དེའི་ཚད་མ་ཉིད། །མེད་པ་འཕེན་པར་བྱེད་པ་ཡིན། །ཞེས་གྲུབ་བོ། །དེའི་ཕྱིར་གྲང་རེག་མེད་པར་སྒྲུབ་

[031B] གྲང་རེག་མ་དམིགས་པ་དེ་ཉིད་གྲང་རེག་མེད་པའི་སྒྲུབ་བྱེད་ཡིན་པའི་རྒྱུ་མཚན་གྱིས་མེ་ཡོད་པས་ཀྱང་གྲང་རེག་མེད་པར་སྒྲུབ་ནུས་པ་ཡིན་གྱི་གྲང་རེག་
མ་དམིགས་པས་མེད་པར་སྒྲུབ་མི་ནུས་པར་མེ་ཡོད་རྟགས་སུ་བཀོད་པ་མིན་ཞེས་པའི་དོན་ཏོ། །དེས་ན་གྲང་རེག་མེད་པར་སྒྲུབ་པ་གང་ལ་གྲང་རེག་མ་དམིགས་པ་དེ་ནི་སྒྲུབ་བྱེད་ཚད་མ་མིན་པར་སྨྲ་བ་དེས་ནི་མ་དམིགས་པ་སོགས་ཀྱི་རྟགས་
ཀྱིས་ཀྱང་གྲང་རེག་ལ་དགག་པ་རྣམ་པ་ཀུན་ཏུ་བརྗོད་པར་བྱ་བ་མ་ཡིན་ཏེ། མེ་དམིགས་པས་གྲང་རེག་མེད་པར་འགྲུབ་པ་གྲང་རེག་མ་དམིགས་པས་མེད་པར་འགྲུབ་པའི་རྒྱུ་མཚན་གྱིས་ཡིན་པའི་ཕྱིར་རོ། །ཚུལ་འདི་རང་བཞིན་འགལ་དམིགས་
དང། རྒྱུ་འགལ་དམིགས་ཁོ་ནའི་དབང་དུ་བྱས་སམ་ཞེ་ན། འགལ་འབྲས་དམིགས་པ་སོགས་ཀྱང་དེ་དང་འདྲའོ་ཞེས་སྟོན་པ་ནི། དགག་ལ་དེའམ་དེ་རྒྱུ་དང། །འགལ་བ་བརྗོད་པ་མཐོང་གང་ཡིན། །དེ་ཡང་དེའི་ཚད་མ་ཉིད། །མེད་པ་
འཕེན་པར་བྱེད་པའི་རྒྱུ་མཚན་གྱིས་ཡིན་པ་དེས་ན་གྲང་རེག་མེད་དེ། དུ་བ་སྟོབས་ཆེན་ཡོད་པའི་ཕྱིར་ཞེས་པ་ལྟ་བུ། དེ་དང་འགལ་དོན་གྱི་འབྲས་བུ་བརྗོད་པ་དེ་ཡང་དེ་ཡི་ཚད་མ་ཉིད་མེད་པ་འཕེན་པར་བྱེད་པའི་རྒྱུ་མཚན་གྱིས་ཡིན་
པར་བཤད་པ་ཡིན་ཏེ། དེ་ཆོས་མཚུངས་པའི་ཕྱིར་རོ། །དེ་དག་གིས་གྲུབ་པའི་དོན་བསྡུ་བ་ནི། དེས་ན་དགག་རྟགས་ཀུན་ལ་འབྲེལ་ཟླ་མ་དམིགས་པ་དང། འགལ་ཟླ་དམིགས་པའི་སྦྱོར་བ་འགོད་ཚུལ་ཐ་དད་པ་ཉིད་ཡིན་གྱི་ཆོས་དེ་ཚད་

[032A]༄༅། །མས་མ་དམིགས་པ་ཚིག་གིས་དངོས་སུ་ཟིན་པའམ་རྟགས་ཀྱི་ནུས་པས་འཕངས་པའི་སྒོ་ནས་ཆོས་དེ་མེད་པར་སྒྲུབ་པའི་དོན་ལ་མི་འདྲ་བ་ཐ་དད་པ་མེད་པས། དགག་པ་ཉིད་ནི་ཐམས་ཅད་དུ། །མི་དམིགས་པ་ལས་གྲུབ་པ་ཡིན་
ཞེས་བྱ་བ་ལེགས་པར་འགྲུབ་བོ། །གསུམ་པ་ནི། ཆོས་དེ་དང་འགལ་བ་ཚད་མས་གྲུབ་ཅིང་དམིགས་པ་དང། ཆོས་དེ་ནི་ཚད་མས་བཀག་ཅིང་མ་དམིགས་པ་དང། དེའི་ཐབས་རྒྱུད་དང་ཁྱབ་བྱེད་ཚད་མས་བཀག་པ་དང། བཅས་པ་སྟེ་དངོས་འབྲས་ཚད་མས་
བཀག་པ་སོགས་གང་ཡང་རྟགས་སུ་བཀོད་པ་མེད་པར་ནི་ཆོས་དེ་དགག་པ་ལ་སྒྲུབ་བྱེད་ཚད་མ་ཡིན་པར་སྨྲ་བའི་རྟགས་གང་ཡིན་པ་དེ་རིགས་པའི་རྗེས་སུ་འབྲང་བ་ཅན་ནམ། རིགས་པའི་ཚུལ་དང་མཐུན་པའི་རྟགས་མ་ཡིན་ཏེ། དེ་འདྲའི་
རྟགས་ཀྱང་ཇི་ལྟ་བུ་ཞེ་ན། རྒྱལ་དཔོག་པ་དང་རྒྱད་ཕན་པ་དག་ངག་སྨྲ་བའི་རྟགས་ལ་སོགས་པས་ཀུན་མཁྱེན་མེད་པར་སྒྲུབ་པ་དང། རྒྱང་ཕན་པས་འཇིག་རྟེན་གཞན་དང་ལྷ་ལ་སོགས་པ་མེད་པར་བསྒྲུབ་པའི་རྟགས་སྨྲས་བ་བཞིན་
ནོ༑ ༑རྟགས་དེ་དག་འཁྲུལ་བའི་རྒྱུ་མཚན་ཇི་ལྟ་བུ་ཞེ་ན། ཀུན་མཁྱེན་མེད་པར་སྒྲུབ་པའི་རྟགས་འཁྲུལ་བར་བསྟན་པ་ནི། ཀུན་མཁྱེན་ཡིན་པར་ངག་སྨྲ་བའི་རྟགས་ཀྱིས་སྒྲུབ་མི་ནུས་པར་ཐལ། ཀུན་མཁྱེན་སོགས་ཐ་མལ་བའི་
དབང་པོའི་ཡུལ་ལས་འདས་པའི་དོན་རྣམས་དང་སྨ་བ་ལ་གནོད་བྱ་གནོད་བྱེད་ཀྱི་འགལ་བ་གྲུབ་པ་མེད་པའི་ཕྱིར་རོ། །རྟགས་མ་གྲུབ་པོ་ཞེ་ན། ཤེས་བྱ་ཆོས་ཅན། ཤེས་བྱ་ཀུན་རིག་པ་དང་ངག་སྨྲ་བ་གཉིས་གནོད་བྱ་གནོད་བྱེད་ཀྱི་ངོ་བོ་

[032B] གལ་ཏེ་ཤེས་བྱ་ཀུན་རིག་པ་ན་སྨྲ་བ་མེད་དགོས་ན་ད་ལྟའང་གང་ཤེས་པའི་དོན་དེ་སྨྲ་མི་ནུས་དགོས་པ་ལ། རང་གིས་རིག་པའི་དོན་སྨྲ་བ་པོ་ཡང་ཡིན། སྨྲས་པའི་དོན་རིག་པ་ཡང་ཡིན་པའི་གཞི་མཐུན་མངོན་སུམ་གྱིས་གྲུབ་པས་
ནའོ། །རྒྱང་ཕན་པས་འཇིག་རྟེན་གཞན་སོགས་མེད་པར་སྒྲུབ་པའི་རྟགས་འཁྲུལ་པའི་ཚུལ་ལ་དང་པོར་རྟགས་དགོད་པ་ནི། ཀུན་མཁྱེན་མེད་པར་སྒྲུབ་པ་ལ་རྟགས་འགོད་པའི་ཚུལ། སྨྲ་བ་སོགས་པས་ཞེས་སྔར་བསྟན་ཟིན་ཀྱང། འཇིག་རྟེན་གཞན་
སོགས་མེད་སྒྲུབ་བཞིན་ཞེས་པ་མ་གཏོགས་དེ་ལ་སྒྲུབ་བྱེད་ཇི་ལྟར་འགོད་སྔར་མ་བསྟན་པས་འདིར་སྟོན་པ་ཡིན་ཏེ། དེའི་གནད་མ་ཤེས་པར་ཊིཀྐ་དང་འགྲེལ་བཤད་བྱེད་པའི་རྒྱ་བོད་དག་གིས་རང་གི་མཚང་ཆེན་པོ་བསྟན་ཏེ། འཇིག་རྟེན་ཕ་རོལ་མེད་
པར་སྒྲུབ་པ་ལའང་ངག་སྨྲ་རྟགས་སུ་བཀོད་པར་བཤད་པ་དང། ཀུན་མཁྱེན་མེད་པར་སྒྲུབ་པ་ལ་དེ་འདྲ་མི་དམིགས་ཕྱིར་ཞེ་ན། ཞེས་པ་བཀོད་པར་གོ་ནས། དེ་ཉིད་སྒྲུབ་བྱེད་ཡིན་པར་བརྗོད་ཅེས་པ་ལ། ཀུན་མཁྱེན་མེད་པར་སྒྲུབ་པ་ལ་མ་དམིགས་
པ་དེ་ཉིད་ཁོ་ན་སྒྲུབ་བྱེད་ཡིན་ན་སྔར་ནས་ཀུན་མཁྱེན་མེད་དེ་མ་དམིགས་པའི་ཕྱིར། ཞེས་བརྗོད་པས་ཆོག་མོད། ངག་སྨྲ་བ་སོགས་རྟགས་སུ་བཀོད་ནས་ཅི་བྱ། ཞེས་པའི་བཤད་པ་བྱས་མོད། དེ་ལྟ་ན་རང་གིས་གྲང་རེག་མ་དམིགས་པ་མེད་པའི་སྒྲུབ་
བྱེད་དུ་སྨྲས་པ་ལའང་མཚུངས་ཏེ། ཁྱེད་རང་ཡང་དང་པོ་ནས་གྲང་རེག་མེད་དེ་མ་དམིགས་པའི་ཕྱིར་ཞེས་བརྗོད་པས་ཆོག་མོད། མེ་ཡོད་པ་སོགས་རྟགས་སུ་བཀོད་ནས་ཅི་བྱ་ཞེས་བརྗོད་ན་ལན་ཅི་འདེབས་གྲང་རེག་མེད་པར་སྒྲུབ་པ་ལ་མ་དམིགས་

[033A]༄༅། །པ་ཁོ་ན་རྟགས་ཡིན་པར་མ་སྨྲས་སོ། །ཞེ་ན། ཁོས་ཀྱང་དེ་འདྲ་མ་དམིགས་པའི་ཕྱིར་ཞེ་ན། ཞེས་སྨྲས་ཀྱི་མ་དམིགས་པ་ཁོ་ན་རྟགས་ཡིན་པར་གང་དུ་སྨྲས། ཁས་ལེན་མེད་པའི་ཐལ་འགྱུར་མ་འཕེན་ཞིག་དེ་ལྟར་ནོར་པའི་དབང་གིས། དེ་ཕྱིར་
ཤིན་ཏུ་ལྐོག་གྱུར་ལ། ཡོད་མེད་ངེས་པ་ཡོད་མ་ཡིན། ཞེས་པའང་ཀུན་མཁྱེན་ལ་སྦྱར་མོད། ཀུན་མཁྱེན་ཤིན་ལྐོག་ཡིན་པ་དང། སངས་རྒྱས་ཡོད་མེད་གང་དུའང་ཚུར་མཐོང་གིས་ངེས་མི་ནུས་པར་འདོད་པ་ལས་འཆལ་གཏམ་ཆེ་བ་ཅི་ཞིག་སྨྲ་རྒྱུ་ཡོད་
སྐྱབས་གནས་ཡོད་ངེས་མིན་པར་འདོད་པའི་སངས་རྒྱས་པ་དང། ངག་སྨྲ་བ་འཇིག་རྟེན་ཕ་རོལ་མེད་པ་ལ་རྟགས་སུ་འགོད་པའི་ཕྱིར་རོལ་པ་དེ་ལྟ་བུ་ཡོད་པར་གང་ནས་བཤད། གཟིགས་རྒྱ་ཅན་ཁྱོད་ཀྱིས་སྟོན་ཅིག། དེ་ནི་དཀྱུས་མ་བཤད་པར་བྱ་སྟེ། རྒྱང་
ཕན་ཁྱོད་འཇིག་རྟེན་ཕ་རོལ་དང་མཐོ་རིས་ཀྱི་ལྷ་ལ་སོགས་པ་མེད་པ་སྒྲུབ་པ་ལ་རྟགས་གང་འགོད། དེ་འདྲ་ཐ་མལ་པའི་དབང་ཤེས་ཀྱིས་མ་དམིགས་པའི་ཕྱིར་ཞེ་ན། ཐ་མལ་པའི་དབང་ཤེས་ལ་ཡོད་ན་སྣང་རུང་གི་དོན་ཡིན་ན། དབང་ཤེས་དེས་མ་
དམིགས་པ་དེ་ཉིད་ཆོས་དེ་མེད་པའི་སྒྲུབ་བྱེད་ཡིན་པར་བརྗོད་ཀྱི་ཡོད་ཀྱང་ཐ་མལ་པའི་དབང་ཤེས་ལ་སྣང་མི་རུང་ལ། དབང་ཤེས་དེས་མི་དམིགས་པ་ནི་དེ་ལྟ་བུ་ཆོས་དེ་མེད་པར་ངེས་བྱེད་མིན། སྐྱེ་བ་སྔ་ཕྱི་དང་སྲིད་པ་བར་དོ་སོགས་ཐ་མལ་
པའི་དབང་ཤེས་ཀྱིས་མ་དམིགས་པས་མེད་པར་མི་འགྲུབ་པར། མ་མཐོང་ཕྱིར་ན་མེད་པ་མིན། ཞེས་སོགས་སུ་རབ་ཏུ་བརྗོད་ཟིན་ལ། དེའི་ཕྱིར། མཐོ་རིས་ཀྱི་ལྷ་ལ་སོགས་པ་ཐ་མལ་བའི་དབང་པོའི་ཡུལ་ལས་འདས་པའི་ཤིན་ཏུ་ལྐོག་ཏུ་གྱུར་ལ་ཡང་

[033B] །བཞི་པར་ཞར་ལ་དགག་རྟགས་ཀྱི་དབྱེ་བ་བསྟན་པ་ལ། འགལ་ཟླ་དམིགས་པའི་དབྱེ་བ་དང། འབྲེལ་ཟླ་མ་དམིགས་པའི་དབྱེ་བ་གཉིས། དང་པོ་ནི། དགག་བྱ་འགོག་པ་ལ། འགལ་
བ་རྟགས་སུ་སྦྱོར་བ་དེ་ཡང། རྟགས་དང་དགག་བྱའི་ཆོས་ནི་རྫས་ཐ་དད་དམ་རྫས་ཐ་དད་མེད་པའི་དགག་བྱའི་ཆོས་འགོག་པ་ལ་སྦྱོར་བའི་ཚུལ་གཉིས་ཡོད་དེ། དཔེར་ན་རང་ཕྱོགས་ཀྱི་ཆོས་སུ་གྲུབ་པའི་གཞིར། ཁ་བ་མེད་པར་སྒྲུབ་པ་ལ་མེ་རྟགས་སུ་བཀོད་
པ་དང། གྲངས་ཅན་པའི་བུམ་པ་སྔར་ནས་རྟག་པར་ཡོད་པར་ཁས་བླངས་པ་ལ། བུམ་པ་ཆོས་ཅན། སྐྱེ་བ་དོན་མེད་པར་ཐལ། ཞེས་པ་ལ། སྔར་ནས་རྟག་པ་ཡོད་པའི་ཕྱིར་ཞེས་གནོད་བྱེད་དུ་བཀོད་པའི་ཐལ་བས་འཕངས་པའི་རྟགས། བུམ་པ་
ཆོས་ཅན། སྔར་ནས་རྟག་པར་ཡོད་པ་མིན་ཏེ། སྐྱེ་བའི་ཕྱིར་ཞེས་པ་བཞིན་ནོ། །འདིས་ནི་འགལ་ཟླ་དམིགས་པའི་རྟགས་ལ་ལྷན་ཅིག་མི་གནས་འགལ་ལ་བརྟེན་པ་དང། ཕན་ཚུན་སྤང་འགལ་ལ་བརྟེན་པ་གཉིས་ཡོད་ཅིང། ལྷན་ཅིག་མི་གནས་
འགལ་ལ་བརྟེན་པའི་འགལ་ཟླ་དམིགས་པའི་རྟགས་ཡང་དག་ཡིན་ན། རྟགས་དང་དགག་བྱའི་ཆོས་རྫས་ཐ་དད་པས་ཁྱབ་པ་དང། ཕན་ཚུན་སྤང་འགལ་ལ་བརྟེན་པའི་རྟགས་དང་དགག་བྱའི་ཆོས་རྫས་ཐ་མི་དད་པས་ཁྱབ་པར་བསྟན་པ་ཡིན་ནོ། །གཉིས་
པ་འབྲེལ་ཟླ་མ་དམིགས་པའི་དབྱེ་བ་ནི། ཇི་ལྟར་བསྒྲུབ་བྱ་དངོས་པོར་གྱུར་བ་ཉིད་བསྒྲུབ་པ་ལ་དངོས་པོ་རྣམས་ཀྱི་སྒྲུབ་བྱེད་དེ་དེ་སྒྲུབ་བྱེད་ཀྱི་སྒྲུབ་བྱེད་ཡང་དག་ཡིན་ནའང་དངོས་པོ་ཡིན་དགོས་པར་འདོད་དོ། །དེ་བཞིན་དུ་སྒྲུབ་བྱེད་དེ་དངོས་པོ་ཉིད་རང་ལོག་

[034A]༄༅། །ཅིང་དངོས་མེད་ཡིན་ན་བསྒྲུབ་བྱ་ཡང་དངོས་པོ་རྣམས་ལོག་པའི་དངོས་མེད་ཞིག་གོ་བར་བྱེད་པ་ཡིན་ནོ་ཞེས་ཏེ། འདིས་དངོས་པོ་ལོག་པའི་དངོས་མེད་ཞིག་ཚིག་གིས་ཟིན་པར་རྟགས་སུ་བཀོད་ནས་བསྒྲུབ་བྱ་དངོས་པོར་
མེད་པ་བསྒྲུབ་པ་ཞིག་འབྲེལ་ཟླ་མ་དམིགས་པ་ཡིན། ཞེས་པ་ཙམ་ཞིག་སྤྱིར་བསྟན་པ་ཡིན་ནོ། །དེས་ཞར་ལ་གཞན་ཡང་ཁེགས་པར་སྟོན་པ་དེ། བསྒྲུབ་བྱ་དངོས་པོ་བསྒྲུབ་པའི་རྟགས་ཡང་དག་ཡིན་ན་དངོས་པོ་ཡིན་དགོས་
པ་བཞིན་དུ་དངོས་པོར་མེད་པའི་རྟགས་ཡང་དག་ཡིན་ན་དེའི་བསྒྲུབ་བྱའང་དངོས་མེད་ཡིན་པས་ཁྱབ་པར་བསྟན་པ་དེས་ནི་འབྲེལ་བ་མ་གྲུབ་བཞིན་དུ། རྟོག་པས་སྦྱར་བའི་ཆོས། སྒྲ་ཆོས་ཅན། བྱོད་རྟག་པ་ཡིན་ཏེ། རྟག་པ་སྒྲུབ་
པའི་ཕྱོགས་བཏགས་པ་བ་ཆོས་ཅན་དང་མཐུན་པའི་ཕྱོགས་དག་ལ་གང་རུང་ཉིད་ཡིན་པའི་ཕྱིར། ཞེས་སྨྲ་བ་སོགས་རྟགས་ཡང་དག་ཡིན་པ་བསལ་བ་ཡིན་ཏེ། རྟག་པ་སྒྲུབ་པའི་རྟགས་ཀྱི་ཆོས་ཅན་དང་མཐུན་ཕྱོགས་གང་རུང་ཡིན་པ་ནི་
རྟག་མི་རྟག་ཅི་ཡང་རུང་བ་ལ་སྲིད་པའི་ཕྱིར་རོ། །དེ་ལྟར་སྤྱིར་བསྟན་ཞར་བྱུང་དང་བཅས་པ་བརྗོད་ནས། དེ་དབྱེ་བ་དངོས་སྟོན་པ་ཡིན་ཏེ། དེ་ཡང་འདི་ལྟར། དེ་བཞིན་དངོས་ཉིད་རང་ལོག་ན། །དངོས་རྣམས་ལྡོག་པར་བྱེད་པ་ཡིན། ཞེས་སྨྲས་
པའི་རྟགས་དངོས་པོར་མེད་པས་བསྒྲུབ་བྱ་དངོས་པོར་མེད་པར་སྒྲུབ་པ་དེ་ཅི་ལྟ་བུ་ཞེ་ན། དེ་ལའང་དངོས་པོ་མེད་པའི་རྟགས་གང་ཡང་རུང་བས་དངོས་པོར་མེད་པའི་བསྒྲུབ་བྱ་གང་ཡང་རུང་བསྒྲུབ་ནུས་པ་མིན་གྱི། ཁྱབ་པར་བྱེད་པའི་

[034B] ནམ་གྱི་ཚེ་ཞེ་ན། གལ་ཏེ། མེ་མེད་དང་ཤིང་མེད་སོགས་རང་གི་ལྡོག་པ་ནི་རྣམ་པ་འགར་ཚད་མས་ཡོངས་སུ་
བཅད་ཅིང་གྲུབ་པ་ན་དེའི་ཚེ་ཡིན་གྱི། རང་ཚད་མས་མ་གྲུབ་པར་བསྒྲུབ་བྱ་གོ་བྱེད་དུ་འགྱུར་བ་མིན་ནོ། །གལ་ཏེ་དངོས་པོར་མེད་པའི་རྟགས་ཀྱིས་དངོས་པོར་མེད་པའི་བསྒྲུབ་བྱ་སྒྲུབ་པ་ཐམས་ཅད་དེ་ཙམ་དུ་ཟད་དམ་ཞེ་ན། དེར་མ་ཟད་ཆོས་དེ་
མེད་པ་སྒྲུབ་པ་ལ་ནི་ཆོས་དེ་ཉིད་ཀྱི་ཡུལ་ཅན་གྱི་ཚད་མ་མེད་པ་རྟགས་སུ་བརྗོད་པ་གང་ཡིན་པ། དཔེར་ན་རྒྱུ་འཇིམ་གོང་ལ་འབྲས་བུ་བུམ་པ་དེའི་བདག་ཉིད་དུ་གྱུར་བ་མེད་དེ། མ་དམིགས་པའི་ཕྱིར། ཞེས་པ་ལྟ་བུ་ཡང་གོ་བྱེད་དུ་འདོད་དོ། །དེ་
འདྲའི་རྟགས་དེ་ནི་འཇིམ་གོང་སོགས་ལ་འབྲས་བུ་བུམ་སོགས་མ་དམིགས་ཀྱང་གྲུབ་མཐའ་ངན་པས་བསླད་པའི་དབང་གིས་མེད་པའི་ཐ་སྙད་མ་ཐོགས་པའི་གྲངས་ཅན་སོགས་ཤིན་ཏུ་རྨོངས་པའི་དོན་དུ་བཀོད་པའི་ཐ་སྙད་སྒྲུབ་
འབའ་ཞིག་ཡིན་ཏེ། བུམ་པ་མ་མཐོང་བ་ལ་མེད་པའི་ཐ་སྙད་བླུན་པོ་གནག་རྫི་མོའི་བར་ལ་གྲགས་པའི་ཕྱིར་རོ། །དེས་ན་མ་དམིགས་པ་ནི་འདི་ཙམ་ཞིག་མེད་པ་དེས་པའི་འབྲས་ཅན་ཡིན་ཏེ། དངོས་པོར་མེད་པའི་རྟགས་ཀྱིས་དངོས་པོར་མེད་
པའི་བསྒྲུབ་བྱ་སྒྲུབ་ནུས་པ་ནི་རྒྱུ་ཁྱབ་བྱེད་རང་བཞིན་མ་དམིགས་པ་གསུམ་པོ་དར་ཟད་ལ། གསུམ་པ་དེ་ཡང་ཡོད་ན། སྣང་དུ་རུང་བར་འདོད་པ་ནི་རྒྱུའམ་ཁྱབ་བྱེད་ཀྱི་རང་བཞིན་སོགས་སྣང་བ་མེད་པ་ཉིད་ཀྱི་དབང་དུ་བྱས་ཀྱི་ཡོད་

[035A]༄༅། །ཀྱང་སྣང་མི་རུང་གི་རྒྱུ་ཁྱབ་བྱེད་སོགས་མ་དམིགས་པས་འབྲས་བུ་དང་ཁྱབ་བྱ་སོགས་མེད་པར་སྒྲུབ་མི་ནུས་སོ། །དེ་དག་གི་འཕྲོས་དོན་བཤད་ཟིན་ནས་དཀྱུས་མའི་མཇུག་བསྡུ་བ་ནི། དེས་ན་རྗེས་སུ་དཔག་པས་ཁ་དོག་མི་རྟག་པ་
སོགས་འཛིན་པ་ལ་ནི་ཁ་དོག་སྤྱི་ལ་སྦྱོར་ཕྱིར་རོ། ཞེས་སོགས་ཀྱི་ཚུལ་འདིར་འདོད་དོ། །གཉིས་པ་བཅད་ཤེས་ཡིན་ན་ཚད་མ་མིན་པར་བསྟན་པ་ལ་དངོས་དང། ཞིག་པའི་དོན་ལའང་ཚད་མ་གསུམ་པ་མིན་པར་བསྟན་པ་དང། ལྔ་པ་ལས་འཕྲོས་
པའི་དོན་བཤད་པའོ། །དང་པོ་ནི། གལ་ཏེ་ཁ་དོག་མི་རྟག་པར་རྟོགས་པ་ཚད་མ་གསུམ་པའོ། །ཞེས་སྨྲས་པ་དེ་བྱས་སོགས་ཀྱི་རྟགས་ལ་བརྟེན་ནས་རྟོགས་པ་ལ་མི་འདོད་ཀྱི། ཁ་དོག་མཐོང་བའི་མངོན་སུམ་གྱི་དྲང་པའི་ཁ་དོག་མི་རྟག་
པར་རྟོག་པའི་བློ་ལ་འདོད་དོ་ཞེན་ན་བྱས་སོགས་ཀྱི་རྟགས་ལ་བརྟེན་ནས་ཁ་དོག་མི་རྟག་པར་རྟོགས་པ་ལས་གཞན་དུ། ཁ་དོག་མཐོང་བའི་མངོན་སུམ་གྱིས་དྲངས་པའི་ཁ་དོག་མི་རྟག་པར་རྟོགས་པའི་བློ་ནི་ཆོས་ཅན། ཚད་མ་ཉིད་དུ་འདོད་
པ་མ་ཡིན་ཏེ། རང་འདྲེན་པའི་མངོན་སུམ་ཚད་མས་བཟུང་ཟིན་འཛིན་པའི་བཅད་ཤེས་ཡིན་པའི་ཕྱིར། དེར་ཐལ། ཁ་དོག་གི་དངོས་པོ་ལས་དེའི་མི་རྟག་པ་རྫས་ཀྱི་ཆ་ཤད་གཞན་དུ་མེད་ཅིང་ཁ་དོག་དེ་ཡང་རང་འདྲེན་པའི་དབང་པོའི་
མངོན་སུམ་ལས་སྔར་གྲུབ་པའི་སྒོ་ནས་ཁ་དོག་མི་རྟག་པར་རྟོགས་པའི་བློ་ཡིན་པའི་ཕྱིར། གལ་ཏེ་ཁ་དོག་དང། དེའི་བྱས་མི་རྟག་སོགས་རྫས་ཀྱི་ཆ་ཤས་ཐ་དད་མེད་ན་དེ་དག་བརྗོད་པའི་སྒྲ་ཐ་དད་འཇུག་པ་ཅི་ཞེ་ན། ཁ་དོག་

[035B] དེ་དག་དོན་དམ་པར་ཐ་དད་མེད་བཞིན་དུ་རྟོག་པས་བསྐྱེད་ཅིང་སྒྲོ་བཏགས་པའི་ལྡོག་པའི་ཆོས་ཐ་དད་པའི་རྒྱུ་མཚན་གྱིས་སྒྲ་ཐ་དད་
ཀྱི་བརྗོད་བྱ་ཡིན་པའི་ཕྱིར། གལ་ཏེ་ཁ་དོག་མཐོང་བའི་མངོན་སུམ་གྱིས་དེའི་མི་རྟག་པའང་གྲུབ་ན་ཁ་དོག་མི་རྟག་པར་སྒྲུབ་པའི་རྗེས་དཔག་འཇུག་པ་དོན་མེད་དོ་ཞེ་ན། གང་ལ་མཐོང་བ་ལྟར་ངེས་པའི་མཐུན་རྐྱེན་གོམས་པ་དང་གསལ་
བ་སོགས་ཡོད་པ་ལ་ནི་ཁ་དོག་གི་སྤྱིའམ་ཆོས་མི་རྟག་པའི་རྟེན་ཁ་དོག་ནི་མངོན་སུམ་གྱིས་གྲུབ་པ་ན་ཁ་དོག་ནི་སྤྱིའི་མཆོས་མི་རྟག་པ་དེ་ཉིད་ནི་མངོན་སུམ་གྱིས་གྲུབ་པ་ཡིན་པས་དེ་འདྲའི་དབང་དུ་བྱས་ནས་རྗེས་དཔག་འཇུག་
བ་དོན་མེད་ཀྱང། འགའ་ཞིག་གིས་ཁ་དོག་མཐོང་བ་ན་མངོན་སུམ་གྱིས་དེའི་མི་རྟག་པའང་མཐོང་ཀྱང་མཐོང་བ་ལྟར་མ་ངེས་པས་ཁ་དོག་གི་མི་རྟག་པ་དེ་མ་གྲུབ་ན་ཁ་དོག་དེ་མི་རྟག་པ་དེ་ལྟར་དུ་རབ་ཏུ་གྲུབ་པར་བྱ་བའི་ཕྱིར་
རྗེས་དཔག་འཇུག་པ་ཡིན་པས་རྗེས་དཔག་དོན་མེད་དུ་མི་འགྱུར་རོ། །ཁ་དོག་སོགས་ཀྱིས་མི་རྟག་པ་མངོན་སུམ་གྱིས་མཐོང་ཡང་མ་ངེས་པ་ཅི་ཞེ་ན། མངོན་སུམ་གྱིས་ཁ་དོག་སོགས་ཀྱི་མི་རྟག་པ་མཐོང་ཡང་མཐོང་བ་བཞིན་སྐབས་
ལ་ལར་ཡོངས་སུ་མི་ཤེས་ཏེ། དེའི་རྒྱུ་མཚན་སྐབས་ལ་ལར་རྗེས་ཀྱི་ངེས་ཤེས་ཀྱིས་སྐད་ཅིག་སྔ་ཕྱིར་ཐ་དད་དུ་མཐོང་བ་མེད་པའི་ཕྱིར་རོ། །མི་མཐོང་བའི་རྒྱུ་མཚན་སྐད་ཅིག་སྔ་ཕྱི་གཅིག་ཏུ་འཁྲུལ་པའི་ཕྱིར་རོ། །འཁྲུལ་པའི་

[036A]༄༅། །རྒྱུ་མཚན་སྐད་ཅིག་སྔ་ཕྱི་རིགས་འདྲ་བ་གཞན་ནི་བར་མ་ཆད་པར་ཡོད་པའི་ཕྱིར་རོ། །ཐ་དད་ཀྱང་འདྲ་བས་གཅིག་ཏུ་འཁྲུལ་བ་ནི་དཔེར་ན་འདྲ་བས་སྒོང་གི་ཐ་དད་མ་ངེས་པར་གཅིག་ཏུ་འཁྲུལ་བ་བཞིན་ནོ། །སྤྱིའི་རྟེན་ནི་གྲུབ་
པ་ན། སྤྱི་དེ་ཉིད་ནི་གྲུབ་པ་ཡིན་ཞེས་དངོས་པོ་དེ་མངོན་སུམ་གྱིས་གྲུབ་པ་ན་དེའི་མི་རྟག་པ་ཡང་མངོན་སུམ་གྱིས་གྲུབ་པར་བཤད་པ་དེ་ཇི་ལྟ་བུ་ཞེ་ན། དེ་ནི་འདི་ལྟར་རྟགས་ལ་ལྟོས་པ་མེད་ཀྱང་མཁས་པ་ནས་བྱིས་པའི་བར་གྱི་སྐྱེ་བོས་རིགས་འདྲ་
ཕྱིས་འབྱུང་བ་དང་ནི་འབྲེལ་བ་མེད་པའི་མར་མེ་ལ་སོར་ཀྱི་འཇིག་པ་མངོན་སུམ་གྱིས་མཐོང་བས་ཡོངས་སུ་གཅོད་ཅིང་ངེས་པར་བྱེད་ནུས་པ་ཉིད་ཡིན་པ་ལྟ་བུའོ། །ལ་ལར་ཡོངས་སུ་མི་ཤེས་ཏེ། ཞེས་སྐབས་ལ་ལར་འཁྲུལ་རྒྱུའི་དབང་གིས་མངོན་
སུམ་གྱིས་མཐོང་བ་བཞིན་ངེས་མི་ནུས་པ་ཡོད་པར་བཤད་པ་དེ་ཇི་ལྟ་བུ་ཞེ་ན། ས་བོན་གྱིས་མྱུ་གུ་སྐྱེད་པའི་ནུས་པས་ས་བོན་གྱི་དངོས་པོའི་རང་བཞིན་དུ་གྱུར་བས་ས་བོན་མཐོང་བའི་ཚེ་མཐོང་བ་ཡིན་ཀྱང་ས་བོན་ལ་མྱུ་གུ་སྐྱེད་པའི་ནུས་པ་མེད་པར་རྒྱང་
ཕན་སོགས་རྨོངས་པར་གྱུར་བ་ལྟ་བུའོ། །དེ་ལྟར་རྨོངས་པའི་རྒྱུ་ནི་ནུས་པ་དེ་མཐོང་ཡང་མཐོང་བ་ལྟར་ངེས་པའི་མཐུན་རྐྱེན་གསལ་བོ་མེད་ཅིང་འགལ་རྐྱེན་ཡོད་པའི་ཕྱིར་རོ། །འགལ་རྐྱེན་ཇི་ལྟ་བུ་ཞེ་ན། ས་བོན་ལས་མྱུ་གུ་དེ་མ་ཐག་འབྱུང་བ་
མེད་པས་ས་བོན་མཐོང་ཡང་དེ་ལས་འབྲས་བུ་མྱུ་གུ་འབྱུང་བཞིན་པ་མཐོང་བ་མེད་པའི་ཕྱིར། དེ་ཙམ་གྱིས་འཁྲུལ་གཞི་བྱས་ནས་མྱུ་གུ་ས་བོན་ལས་མ་སྐྱེས་པར་རྟོག་པ་ཡིན་ནོ། །དེས་ན། དེ་མ་གྲུབ་ན་དེ་ལྟར་དེ། །རབ་ཏུ་གྲུབ་ཕྱིར་རྫས་

[036B] ཞེས་སྨྲས་པ་ནི་འདི་ལྟ་བུའི་དབང་དུ་བྱས་པའོ་ཞེས་སྟོན་པ་ནི། དེ་ལྟ་བུའི་རྨོངས་པ་དེ་ཉིད་བཟློག་པའི་ཆེད་དུ་ནི་རྗེས་སུ་དཔག་པ་བརྗོད་པ་ཡིན་ནོ། །འོ་ན། སྤྱིའི་རྟེན་ནི་གྲུབ་པ་ན། །སྤྱི་དེ་ཉིད་ནི་གྲུབ་པ་ཡིན། ཞེས་མངོན་སུམ་གྱིས་མི་རྟག་པ་མཐོང་བ་
ལྟར་ངེས་པ་ཡོད་པར་བཤད་པ་དེ། འདི་ལྟར་རྟགས་མེད་བྱིས་པར་གྱི། ཞེས་སོགས་སུ་བཤད་པ་ལྟར་རིགས་འདྲ་མི་སྐྱེད་པའི་དངོས་པོ་ཐ་མར་མཐོང་བ་ཁོ་ནར་ཟད་དམ་ཞེ་ན། འདུས་བྱས་ཐམས་ཅད་མི་རྟག་པ་སོགས་སུ་ངེས་པའི་བློ་གྲོས་ཆེན་པོས་དངོས་
པོ་དེ་མངོན་སུམ་གྱིས་མཐོང་བ་ཉིད་ལས་གང་མངོན་སུམ་གྱིས་མཐོང་བའི་དངོས་པོའི་རྣམ་པ་ཐམས་ཅད་མི་རྟག་པར་རྟགས་ལ་ལྟོས་མེད་དུ་ངེས་པར་བྱེད་ཀྱི་རིགས་འདྲ་ཕྱི་མ་སྐྱེད་པའི་དངོས་པོ་རྣམས་ཀྱང་འདྲ་བས་སྐད་ཅིག་སྔ་ཕྱི་གཅིག་ཏུ་འཁྲུལ་ཏེ་རྟག་པར་
སྒྲོ་འདོགས་པ་མེད་དོ། །ཡང་འདི་ལྟར་སྦྱར་ཏེ། ད་ལྟར་འཁྲུལ་རྒྱུའི་དབང་གིས་ས་བོན་སོགས་ལ་འབྲས་བུ་སྐྱེད་པའི་ནུས་པ་མེད་པར་རྨོངས་པ་དེ་ཉིད་བཟློག་པའི་ཆེད་དུ་ནི་རྗེས་སུ་དཔག་པ་བརྗོད་པ་ཡིན་གྱི་རྒྱུ་འབྲས་ཀྱི་འབྲེལ་བ་ལ་མ་རྨོངས་པའི་བློ་
གྲོས་ཆེན་པོས་དངོས་པོ་དེ་མངོན་སུམ་གྱིས་མཐོང་བ་ཉིད་ལས་གང་མཐོང་བའི་དངོས་པོའི་རྣམ་པ་ཐམས་ཅད་འབྲས་བུ་སྐྱེད་ནུས་སུ་ངེས་པར་བྱེད་ཀྱི་ས་བོན་མྱུ་གུ་མི་བསྐྱེད་པ་སོགས་སུ་སྒྲོ་འདོགས་པ་མེད་པས་དེ་འདྲའི་སྒྲོ་འདོགས་པ་བཟློག་པའི་ཕྱིར་
དུ་རྗེས་དཔག་བརྗོད་མི་དགོས་སོ། །གཞུང་སྔ་ཕྱི་འདི་དག་ལ་གཞན་ཡང་འཆད་ཚུལ་མཁས་པ་དགའ་བར་བྱེད་པ་མང་དུ་ཡོད་ནའང་མངས་པས་འཇིགས་ཏེ་མ་བྲིས་སོ། །གཞན་དག་བློ་གྲོས་ཆེན་པོ་འཕགས་པ་ལ་བྱས་ནས་དེས་དངོས་པོ་གང་མངོན་སུམ་

[037A]༄༅། །གྱིས་མཐོང་ཡང་དེའི་འབྲས་བུ་སྐྱེད་པའི་ནུས་པ་རྣམ་པ་ཐམས་ཅད་མངོན་སུམ་གྱི་སྟོབས་ཀྱིས་ངེས་པར་བྱེད་པས་ཁྱབ། ཅས་འཆད་པ་ན་འཁྲུལ་ཏེ། ལས་འབྲས་ཀྱི་འབྲེལ་བ་ཕྲ་ཞིང་ཕྲ་བ་ཁ་ཅིག་ནི་ཉན་རང་འཕགས་པ་ཐམས་ཅད་ཀྱི་སྤྱོད་
ཡུལ་མ་ཡིན་པ་ལས་མཐོང་ཡང་དེའི་འབྲས་བུ་སྐྱེད་པའི་ནུས་པ་ཐམས་ཅད་ངེས་པས་མ་ཁྱབ་པའི་ཕྱིར་རོ། །ཁ་ཅིག་བློ་གྲོས་ཆེན་པོ་དབང་པོ་ལས་འདས་པའི་དོན་མཐོང་བ་ལ་འཆད་མོད། དྲང་སྲོང་མངོན་ཤེས་ཐོབ་པ་དག་ཀྱང་སྐྱེ་བ་སྔ་ཕྱི་མེད་པར་ལྟ་བ་
གསུང་རབ་ལས་མང་དུ་བཤད་པ་དག་མ་མཐོང་བར་ཟད་དོ། །དེ་བས་ན་ཁོ་བོ་ནི་མངོན་ཤེས་ཀྱིས་དབང་པོ་ལས་འདས་པའི་དོན་མཐོང་བ་ཁ་ཅིག་ལས། རིགས་སྟོབས་ཀྱིས་དངོས་པོའི་གནས་ལུགས་ལ་སྒྲོ་འདོགས་གཅོད་པར་ནུས་པའི་མཁས་པ་དག་བློ་གྲོས་
ཆེ་བར་སྨྲའོ། །དུ་མའི་དངོས་དེ་བརྗོད་བྱ་མིན། །རྟོག་པས་སྐྱེད་ཆོས་བརྗོད་བྱ་ཡིན། ཞེས་བྱས་མི་རྟག་དོན་ལ་ཐ་དད་མེད་ཀྱང་རྟོག་པས་ཐ་དད་དུ་བཏགས་པའི་སྒོ་ནས་སྒྲ་ཐ་དད་དུ་འཇུག་པར་སྨྲས་པ་དེ་ལ། དོན་ལ་ཐ་དད་མེད་བཞིན་དུ་རྟོག་པས་ཐ་དད་དུ་འདོགས་
པའི་རྒྱུ་མཚན་གང་ཡིན་ཞེ་ན། ལོགས་ཐ་དད་ལས་ལྡོག་པ་ཉིད་དེ་ལྟར་འདོགས་པའི་རྒྱུའོ་ཞེས་སྟོན་པ་ནི། མ་བྱས་རྟག་པ་སོགས་ཐམས་ཅད་ལས་ནི་ལྡོག་པ་ཡིས། བྱས་མི་རྟག་སོགས་རྫས་ཐ་དད་མེད་པའི་དོན་དེ་ལ་ནི་ལོགས་ཐ་དད་ལས་
ལྡོག་པའི་རྒྱུ་མཚན་ཅན་གྱི་བློ་དང་ཇི་ལྟར་བརྡར་བཏགས་པ་ཡི་སྒྲ་ཐ་དད་པ་དག་བྱས་མི་རྟག་དོན་ཐ་དད་པ་ལ་བརྟེན་པ་ཅན་བཞིན་ཏེ། དོན་ཐ་དད་པའི་ཆོས་ལ་འཇུག་པ་དང་འདྲ་བར་འཇུག་པར་འགྱུར་རོ། །གལ་ཏེ་དངོས་པོ་གཅིག་ལ་ཡང་ལོག་ས་

[037B] དངོས་པོ་ལས་མི་རྟག་གཞན་དུ་མེད་པས་དངོས་པོ་མངོན་སུམ་གྱིས་མཐོང་བ་ན། དེའི་མི་རྟག་པ་སོགས་ཀྱང་མཐོང་བ་བཞིན་དུ་རྟོག་པས་ཀྱང་དངོས་པོ་གཅིག་ངེས་པ་ན་དེའི་ལྡོག་པའི་ཆོས་ཐམས་ཅད་
ངེས་སམ་ཞེ་ན། བུམ་འཛིན་རྟོག་པ་ངོ་བོ་ཉིད་ཀྱིས་འཁྲུལ་བར་སྐྱེ་བའི་རྒྱུ་མེད་ན་བུམ་པ་དེ་ཡིས་ནི་རང་གི་ངོ་བོ་ཉིད་ཀྱིས་རང་ཇི་ལྟར་གནས་པ་དང་ནི་རྗེས་སུ་མཐུན་པའི་བུམ་པ་འཛིན་པའི་བློ་རྟོག་པ་དེ་སྐྱེད་པར་བྱད་དགོས་པས་རང་ངེས་པའི་རྟོག་
པས་རང་ཉིད་ལག་ས་གང་དང་གང་ལས་ལོག་པར་གནས་པ་དང་རྗེས་སུ་མཐུན་པའི་ལྡོག་པ་ཐམས་ཅད་ངེས་པར་འགྱུར་ན་ཡང། བུམ་འཛིན་རྟོག་པ་ནི་བུམ་པའི་ངོ་བོ་ཉིད་ཀྱིས་བསྐྱེད་པ་མ་ཡིན་གྱི། བག་ཆགས་སོགས་ཀྱི་རྒྱུ་ལས་འཁྲུལ་བར་
སྐྱེས་པ་ཡིན་པས་བུམ་པ་ལ་ལྡོག་པའི་ཆོས་ཇི་ལྟར་ཡོད་པ་ཐམས་ཅད་ངེས་མི་དགོས་སོ། །ཞེས་པ་སྟེ། ཁོ་བོས་ནི་རྒྱན་གྱི་དགོངས་པ་ཇི་ལྟ་བ་བཞིན་དཔྱིས་ཕྱིན་པར་བཤད་ལ་འགྲེལ་བྱེད་གཞན་དག་གིས་གཞུང་འདི། འདི་ལྟར་རྟགས་མེད་
བྱིས་པར་གྱི། ཞེས་སོགས་གཞུང་སྔ་མ་དག་དང་མ་བཟློགས་པ་འཆད་མ་ཤེས་སོ། །གཉིས་པ་ཞིག་པའི་དོན་ལའང་ཚད་མ་གསུམ་པ་མིན་པར་བསྟན་པ་ནི། དེ་ལྟར་ཁ་དོག་མི་རྟག་པར་རྟོགས་པའི་བློ་ཚད་མ་གསུམ་པར་འདོད་པ་ལ་ཁ་དོག་དེ་
བྱས་པའི་རྟགས་ལས་མི་རྟགས་པར་རྟོགས་པ་ལ་འདོད་ན་རྗེས་དཔག་ཡིན་ལ། མངོན་སུམ་གྱི་སྟོབས་ལས་ཁ་དོག་མི་རྟག་པར་ངེས་པའི་བློ་ལ་འདོད་ན་བཅད་ཤེས་ཡིན་པའི་ཕྱིར་ཚད་མ་མིན་ནོ། ཞེས་བྱས་པས། ཁོ་ན་རེ། ཁ་དོག་གི་མི་

[038A]༄༅། །རྟག་པ་ནི་ཁ་དོག་གི་དངོས་པོར་གྱུར་བའི་འཇིག་པ་ལ་འདོད་ན། དེ་ཉིད་བྱས་པའི་རྟགས་ལས་རྟོགས་པ་དང། མངོན་སུམ་གྱིས་མཐོད་པའི་སྟོབས་ཀྱིས་ངེས་པ་སོགས་ཡིན་དགོས་པས་སྐྱོན་དེ་དག་ཏུ་འགྱུར་ན་ཡང། ཁོ་བོ་ནི་མི་
རྟག་པའམ་འཇིག་པ་ཁ་དོག་གི་དངོས་པོར་མི་འདོད་ཀྱི། ཁ་དོག་ཞིག་ཟིན་པའི་དངོས་མེད་ཉིད་ལ་འདོད་པ་ཡིན་ལ། དེ་ནི་བྱས་སོགས་ཀྱི་རྟགས་ཀྱིས་སྒྲུབ་མི་ནུས་ཤིང་མངོན་སུམ་གྱིས་མཐོང་བའང་མི་སྲིད་པས་དེ་ངེས་པའི་བློ་རྗེས་དཔག་
དང་མངོན་སུམ་གྱིས་དྲངས་པའི་བཅད་ཤེས་སོགས་གང་ཡང་མ་ཡིན་གྱི་ཚད་མ་གསུམ་པའོ་ཞེ་ན། ཁ་དོག་གི་མི་རྟག་པ་ཁ་དོག་གི་དངོས་པོར་གྱུར་བ་ཡིན་པ་ལས་ཡང་ན། ཁ་དོག་ཞིག་ཟིན་པའི་ཆ་ལ་འདོད་པ་འདིར་ནི། ཁ་དོག་སྔར་ནས་
སྣང་བཞིན་པ་ལས་རིགས་འདྲའི་རྒྱུན་ཕྱི་མ་ཚད་མས་མ་དམིགས་པའི་རྟགས་ལས་ཁ་དོག་གི་འཇིག་པའམ་མི་རྟག་པ་གྲུབ་པ་ཡིན་ཏེ། སྔར་བྱུང་བའི་ཁ་དོག་གི་དངོས་པོ་ཕྱིས་ཞིག་ནས་མེད་པར་གྱུར་བ་ཉིད་ལ་ཁ་དོག་མི་རྟག་ཅེས་
པའི་དོན་དུ་བརྗོད་པ་ཡིན་པའི་ཕྱིར་དང། དགག་པ་ཉིད་ན་ཐམས་ཅད་དུ། །མི་དམིགས་པ་ལས་འགྲུབ་པ་ཡིན། ཞེས་སྔར་བཤད་ཟིན་པའི་ཕྱིར་རོ། །འགྲེལ་བ་བྱེད་པ་དག་གི་བསམ་པ་ནི། ཁོ་བོ་ཅག་སངས་རྒྱས་པ་ལ་མི་རྟག་པ་དངོས་
པོའི་ངོ་བོར་འདོད་པ་དང། དངོས་པོ་ཞིག་ཟིན་པའི་ཆ་ལ་འདོད་པ་གཉིས་ལས། ངེད་འཇིག་པ་དངོས་པོའི་ངོ་བོར་འདོད་པ་དག་གི་ལུགས་ལ་སྔར་བཤད་པ་ལྟར་ཡིན་ལ་ཡང་ན་སངས་རྒྱས་པའི་སྡེ་བ་བྱེ་བྲག་སྨྲ་བ་སོགས་མི་རྟག་པ་

[038B] སྔ་བྱུང་དངོས་པོ་མེད་གྱུར་པ། །མི་རྟག་ཅེས་ནི་བརྗོད་པ་ཡིན་པའི་ཕྱིར། ཞེས་འཆད་པ་ཡིན་ལ། སྐབས་འདིར་སྔེ་བ་གཞན་གྱི་ལུགས་འཆད་
ལ་རང་ལུགས་ལའང་ཡང་ན་དེ་ལྟར་ཁས་ལེན་འདོད་པ་ཡིན་ན་སྔར་མི་རྟག་པ་ཞིག་པ་ལ་འདོད་པ་རྒྱས་པར་བཀག་པ་དང་དངོས་སུ་འགལ་བར་འགྱུར་ལ། འགོག་པའི་ཕྱིར་བརྗོད་པ་ཡིན་ན་དགག་པ་མ་བསྟན་པས་མི་རིགས་ཤིང། བཤད་པའི་
རྣམ་གྲངས་སམ་སངས་རྒྱས་པ་ལ་འདོད་ཚུལ་མི་གཅིག་པ་གཞན་ཡོད་པར་སྟོན་པའམ་སངས་རྒྱས་པ་གཞན་གྱི་ལུགས་ལའང་ཁྱོད་ཀྱི་འདི་མི་འཐད་དོ་ཞེས་སྟོན་འདོད་ནས་བཀོད་པ་ཡིན་ན། སྐབས་གཞན་དུའང་འཆད་དགོས་པར་རིགས་པ་
མཚུངས་པའི་ཕྱིར་སྙིང་བོ་མེད་པའི་བཤད་པ་སྟེ་གཞན་གྱི་སྒྲ་ཙམ་ལ་བརྟེན་པའི་བོད་དག་ལ་རི་བོང་གི་ཆ་ལ་གྱི་རྗེས་སུ་འབྲངས་པ་ལས་ཐབས་གཞན་ཅི་ཞིག་ཡོད། བློ་གྲོས་ཆུང་ངུ་དག་གི་འཁྲུལ་བ་ནི་ཆོས་ཉིད་ཡིན་ནོ། །གསུམ་པ་སྔ་མ་ལས་
འཕྲོས་བའི་དོན་བཤད་པ་ནི། རིགས་པ་ཅན་པ་སོགས་ན་རེ། དངོས་ལས་མི་རྟག་གཞན་དུ་མེད། ཅེས་དངོས་པོ་དང་དེའི་མི་རྟག་པ་གཞན་མ་ཡིན་པར་སྨྲས་པ་དང། ཐམས་ཅད་ལས་ནི་ལྡོག་པ་ཡིས། ཞེས་དངོས་པོ་ཐམས་ཅད་མ་བྱས་རྟག་པ་
སོགས་ཐམས་ཅད་ལས་ལྡོག་པའི་ལྡོག་པ་ཐ་དད་པའི་རྒྱུ་མཚན་གྱིས་སྒྲ་ཐ་དད་འཇུག་པར་སྨྲས་པ་དེ་དག་མི་འཐད་དེ། བདག་ལ་སོགས་པའི་དངོས་པོ་དག་ནི་རྟག་པ་ཡིན་པའི་ཕྱིར་དང། མི་རྟག་པས་ཁྱད་པར་དུ་བྱས་པའི་དངོས་པོ་ཁ་

[039A]༄༅། །དག་ལྟ་བུ་དག་ཀྱང་རང་ལས་རྫས་གཞན་པའི་མི་རྟག་པ་ཁྱད་ཆོས་སུ་ལྡན་པའི་རྒྱུ་མཚན་གྱིས་ཁ་དོག་གི་མི་རྟག་པ་ཞེས་དྲུག་པའི་རྣམ་དབྱེ་སྦྱོར་བ་ཡིན་པའི་ཕྱིར་ཏེ། དཔེར་ན་ལྷ་སྦྱིན་གྱི་རིལ་བ་ཞེས་པ་བཞིན་ནོ། །འོ་ན་
ཁ་དོག་གི་མི་རྟག་པ་ཁ་དོག་ལས་དོན་གཞན་དུ་གྱུར་བ་དེ་ཡང་ཇི་ལྟ་བུ་ཞེ་ན། ལྷ་དབང་བློའི་འགྲེལ་བར། གང་གི་མཐའ་གཉིས་ཆོད་པ་དང། ཞེས་འདོན་པ་ལྟར་བཤད་པར་བྱ་སྟེ། ཁ་དོག་སོགས་དངོས་པོ་གང་གི་སྟང་ན། མཐའ་གཉིས་ཆོད་པས་
ཁྱད་པར་དུ་བྱས་པའི་ཡོད་པ་ཞེས་པའི་སྤྱི་ཡོད་ལ། ཡོད་པ་ཁྱད་པར་ཅན་དེ་དང་དངོས་པོ་དེ་འཕྲོད་པ་འདུས་པའི་འབྲེལ་བ་དངོས་པོ་དང་ཡོད་པ་གཉིས་ཀ་ལས་དོན་གཞན་དུ་གྱུར་བ་ཡོད་ཅིང། དེ་ལྟ་བུའི་འབྲེལ་བ་དེ་བརྗོད་པའི་ངང་ཚུལ་ཅན་གྱི་
སྒྲ་ནི་ཁ་དོག་སོགས་དངོས་པོ་དེའི་ཆོས་སུ་གྱུར་བའི་མི་རྟག་པ་ཉིད་ཀྱི་སྒྲ་ཡིན་པས་སྒྲ་དེ་འཇུག་པའི་རྒྱུ་མཚན་གྱིས་མི་རྟག་པ་ནི་དེ་ལྟ་བུའི་འབྲེལ་བ་དེ་ལ་འདོད་དོ་ཞེས་ཟེར་རོ། །དེ་ལ་མཐའ་གཉིས་ཀྱིས་ཆོད་པས་ཁྱད་པར་དུ་བྱས་པའི་ཡོད་
པ་ཞེས་སྨྲས་པའི་ཡོད་པ་དེ་ཁྱད་པར་དུ་བྱེད་པའི་མཐའ་དེ་དག་གང་ལ་བརྗོད་ཅེས་དྲིས་པས། ཁོ་ན་རེ། གལ་ཏེ་ཡོད་པ་ཙམ་ནི་རྟག་ཏུ་ཡོད་པ་ཡིན་ཀྱང་ཁ་དོག་གི་ཡོད་པ་ལྟ་བུ་ནི་སྔར་ཡང་མེད་ཅིང། ཕྱིས་ཀྱང་མེད་པར་སྔ་ཕྱི་གཉིས་ཀྱི་དབུས་
ད་ལྟར་བའི་གནས་སྐབས་ན་ཡོད་པ་ཡིན་པས་ཡོད་པ་དེ་ཁ་དོག་སོགས་མ་སྐྱེས་པའི་སྔར་མེད་པ་ཐོག་མའི་མཐའ་ཆོད་པ་དང། ཁ་དོག་སོགས་ཞིག་པའི་ཕྱིས་མེད་པ་ཐ་མའི་མཐའ་ཆོད་པའི་དོན་ཡིན་ནོ་ཞེ་ན། འོ་ན་སྔར་མེད་ཅིང་ཕྱིས་

[039B] ཡོད་པ་ཁྱད་པར་བ་དང་འབྲེལ་བ་ཞེས་བྱ་བའི་ཆོས་དོན་གཞན་རྟོག་པར་བྱེད། དེ་ལྟར་ན་སྔར་མེད་པ་དངོས་པའི་
ཁྱད་ཆོས་སུ་འགྱུར་བས་སྔར་མེད་པའི་དངོས་པོའི་ཞེས་པའི་དྲུག་སྒྲ་སོགས་སྦྱོར་དགོས་ནའང་དེ་འདྲའི་དྲུག་སྒྲ་དང་སོགས་པས་གནས་གཞིའི་བདུན་པ་སོགས་སྦྱོར་དུ་མི་རུང་བའི་ཕྱིར་ཏེ་སྔར་མེད་པ་དེ་རྫས་སུ་མ་གྲུབ་པའི་ཕྱིར། ཞེ་ན་འོ་ན་མཐའ་
གཉིས་ལའང། མཐའ་གཉིས་པོ་དེས་ཆེད་པའི་ཡོད་པ་ཞེས་པའི་དྲུག་སྒྲ་དེ་ཇི་ལྟར་སྦྱར་དུ་རུང་སྟེ་མི་རུང་བར་ཐལ། མཐའ་གཉིས་པོ་དངོས་པོར་མེད་པའི་ཕྱིར། འཁོར་གསུམ་ཁས་བླངས་སོ། །གཞན་ཡང་ཁྱོད་རང་གི་གྲུབ་པའི་མཐའ་
ལས། འབྲེལ་བ་ཐམས་ཅད་རྟག་པར་སྨྲས་པ་དང། ཕྱོགས་འདི་འགལ་བ་ཡིན་ཏེ། འདི་ལྟར། མཐའ་གཉིས་ཀྱིས་ཆོད་པའི་ཡོད་པ་ཉིད་དང་འབྲལ་བ་ཆོས་ཅན། ཁྱོད་སྔར་མེད་དང་ཕྱིས་མེད་ཀྱི་མཐའ་ཁྱད་པར་དུ་འགྱུར་བ་མིན་པར་ཐལ། ཁྱོད་
རྟག་པའི་ཕྱིར། གསལ་བ་དངོས། རྟག་མ་གྲུབ་ན། འབྲེལ་བ་ཐམས་ཅད་རྟག་པ་བུད་དོ། །གལ་ཏེ། མཐའ་གཉིས་ཀྱིས་ཆོད་པ་ཞེས་པའི་མཐའ་ནི་སྔར་མེད་ཕྱིས་མེད་ལ་མི་བྱེད་ཀྱི། རྒྱུ་འབྲས་མཐའ་ཡིན་ལ་དེས་ཆོད་པའི་ཡོད་པ་དང་
འབྲེལ་བ་མི་རྟག་པའི་དོན་ཡིན་ནོ་ཞེ་ན། དེ་ཡང་དངོས་པོ་དང་སྔར་མེད་མ་འབྲེལ་བར་འདོད་པ་དང་འགལ་ཏེ། རྒྱུ་འབྲས་ཆོས་ཅན། ཁྱོད་དངོས་པོའི་ཡོད་པ་ཁྱད་པར་དུ་བྱེད་ཆོས་སུ་མེད་པ་ཉིད་དུ་འགྱུར་ཏེ། ཁྱོད་དངོས་པོ་དང་འབྲེལ་བ་

[040A]༄༅། །མེད་པའི་ཕྱིར་རོ། །རྟགས་ཁས་ཏེ་རིགས་པ་ཅན་པ་དེ་ཡིས་ནི་དངོས་པོ་དང་སྔར་མེད་ལ་འབྲེལ་བ་འདོད་པ་མིན་པས་སོ། །དེ་ལ་ཁྱབ་པ་ཡོད་པའི་རྒྱུ་མཚན་ནི་སྔར་མེད་པའི་དངོས་པོ་གསར་དུ་སྐྱེད་པར་བྱེད་པ་རྒྱུའི་དོན་ཡིན་པས་
སོ། །དེས་ན་རིགས་པ་ཅན་པ་དེ་ལ་རྒྱུ་འབྲས་དངོས་པོའི་ཡོད་པ་ཁྱད་པར་དུ་བྱེད་པའི་ཆོས་སུ་མི་འགྲུབ་པས་རྒྱུ་འབྲས་དེ་ཡི་ཁྱད་པར་དུ་བྱས་པ་ཅན་གྱི་ཡོད་པ་དང་འབྲེལ་བ་མི་རྟག་པའོ། ཞེས་བརྗོད་པ་དེ་ཡང་མི་འགྲུབ་པའི་ཕྱིར། གལ་ཏེ་
རྒྱུ་འབྲས་མཐའ་ཡིན་ན། ཞེས་བྱ་བའང་འཐད་པ་མ་ཡིན་ནོ། །ཁོ་ན་རེ། འདིར། གལ་ཏེ་རྒྱུ་འབྲས་མཐའ་ཡིན་ན། ཞེས་སྨྲས་པའི་རྒྱུ་འབྲས་ནི་དངོས་པོ་སྔར་མེད་གསར་དུ་སྐྱེད་པ་ལ་རྒྱུ་དང། གསར་དུ་སྐྱེས་པ་ལ་འབྲས་བུར་བྱས་པ་མ་ཡིན་
གྱི། ཡོད་པ་ཉིད་དང་དུ་པའི་རང་རྒྱུ་མེ་ལྟ་བུ་དག་ལྷན་ཅིག་འདུ་ཞིང་འབྲེལ་བར་བྱེད་པའི་ཕྱིར་ན། དེ་ལྟར་སྦྲེལ་བའི་འཕྲོད་འདུ་ལ་རྒྱུ་ཞེས་བྱ་ཞིང་ངེས་སྦྲེལ་བའི་འབྲེལ་བ་དེ་ལ་འབྲས་བུ་ཞེས་བྱའོ། །ཞེས་རིགས་པ་ཅན་ངག་དྲག་གོ་ཞེས་
པ་ནི། འདི་མཐའ་དཔྱད་པ་ཙམ་མ་ཡིན་པར་རིགས་པ་ཅན་རང་ཉིད་ཀྱིས་སྨྲས་པའི་འདོད་པར་སྟོན་པའོ། །དེས་ན་འདི་ལྟར་འགྱུར་ཏེ། དུ་བ་ལ་སོགས་པའི་དངོས་པོ་རྣམས་ཀྱིས་རང་རྒྱུ་དང་ཡོད་པ་འདུ་ཞིང་འབྲེལ་བར་བྱེད་པའི་འཕྲོད་འདུ་
དང། འཕྲོད་འདུ་དེས་སྤྲེལ་བའི་ཡོད་པ་དང་རང་རྒྱུའི་འབྲེལ་བ་དེ་གཉིས་ཀྱིས་ཆོད་ཅིང་ཁྱད་པར་དུ་བྱས་པའི་ཡོད་པ་དང་འདུ་བའི་འབྲེལ་བ་དེ་དུ་བ་ལ་མི་རྟག་པ་ཞེས་པའི་སྒྲ་འཇུག་པའི་རྒྱུར་གྱུར་བའི་མི་རྟག་པ་ཡིན་ནོ། །ཞེས་

[040B] །དེ་ཡང་ཡོད་པ་དང་མེའི་འབྲེལ་བ་བྱེད་པའི་འཕྲོད་འདུ་དེ་མཐའ་གཉིས་ཀྱིས་ཆེད་པ་ཞེས་པའི་མཐར་གྱུར་བའི་རྒྱུར་འདོད་པ་ཡིན་གྱི་དུ་བའི་སྐྱེ་རྒྱུར་འདོད་པ་མ་ཡིན་ནོ། །ཕྱོགས་འདི་དང་འབྲེལ་བ་རྟག་པར་འདོད་པ་ཁས་བླངས་ནང་
འགལ་བསྟན་པ་ནི། འོ་ན་ཡོད་པ་ཉིད་དང་རང་རྒྱུའི་འབྲེལ་བ་འདི་འཕྲོད་འདུའི་འབྲས་བུ་གང་ལས་ཡིན་ཏེ་མ་ཡིན་པར་ཐལ། ཡོད་པ་ཉིད་རང་རྒྱུ་དེ་དང་འབྲེལ་བ་དེ་ཡང་རྟག་པ་ཡིན་པའི་ཕྱིར་ནའོ། །དེ་ལྟར་འབྲེལ་བ་རྟག་པ་འདོད་པ་དང་
འཕྲོད་འདུས་བྱས་པའི་འབྲེལ་བ་འབྲས་བུར་འདོད་པ་ནང་འགལ་བར་བསྟན་ནས། འཕྲོད་འདུ་རྒྱུར་འདོད་པ་ལ་ཡང་འབྲེལ་བ་རྟག་པ་དང་འགལ་བ་བསྟན་ནས་དགག་པ་ནི། དངོས་པོ་གང་ཞིག་སྔར་མེད་པ་དེ་སྐྱེད་པར་བྱེད་ན་རྒྱུ་རིགས་
པ་ཡིན་ནའང། ཁྱོད་ལྟར་ན། འཕྲོད་འདུ་ནི་འབྲེལ་བ་དངོས་པོ་སྔར་མེད་འབྲས་བུར་ལྡན་པ་མིན་ཏེ། ཁྱོད་རང་གི་གྲུབ་པའི་མཐའ་ལས་འབྲེལ་བ་སྔར་མེད་གསར་སྐྱེ་ཁས་ལེན་པ་མེད་པའི་ཕྱིར་རོ། །དེའི་རྒྱུ་མཚན་འབྲེལ་བ་ཐམས་ཅད་རྟག་
པར་ཁས་ལེན་པའི་ཕྱིར་རོ། །དེས་ན། གང་གི་མཐའ་གཉིས་ཆོད་ཡོད་པའམ་ཞེས་སོགས་ཀྱི་རྩ་བའི་འདོད་པ་ཉམས་སོ། ཞེས་སྟོན་པ་ནི། ཇི་སྐད་བཤད་པའི་ཚུལ་གྱིས་ཁྱོད་ཀྱི་འདོད་པ་ལ་རྒྱུ་འབྲས་སོགས་མི་འཐད་པ་དེའི་ཕྱིར་
དངོས་པོ་རིལ་འདི་རྟག་པར་འགྱུར་བས་བདག་ལ་སོགས་པའི་དངོས་པོ་འགའ་ཞིག་རྟག་ལ། མཐའ་གཉིས་ཆེད་པས་ཁྱད་པར་དུ་བྱས་པའི་ཡོད་པ་དང་འབྲེལ་བའི་དངོས་པོ་མི་རྟག་གོ་ཞེས་ཁྱད་པར་སྨྲས་པ་དེ་ཉམས་སོ། །དེ་

[041A]༄༅། །ན་དངོས་པོ་ལ་མི་རྟག་པ་དོན་གཞན་དུ་ཡོད་པ་མི་འཐད་པ་དེའི་ཕྱིར་བུམ་པ་དང་དེའི་བྱས་མི་རྟག་སོགས་དོན་གཞན་དུ་མེད་ཀྱང་བུམ་པ་དང་མི་རྟག་པ་ཞེས་བརྗོད་པའི་ཚེ་རང་ལ་སྣང་བ་དོན་དུ་མེད་པ་དོན་དུ་སྒྲོ་འདོགས་ཤིང་སྣང་
བའི་སྒོ་ནས་བརྗོད་བྱ་བུམ་པ་དང་མི་རྟག་པ་གཉིས་ཐ་དད་པ་ཅན་དུ་སྣང་བའི་བློ་སྐྱེ་བ་ནི་བུམ་པ་དང་མི་རྟག་པ་ལྡོག་པ་ཐ་དད་པ་ལ་བརྟེན་པ་སྟེ། ལྡོག་པ་ཐ་དད་པའི་རྒྱུ་མཚན་གྱིས་ཡིན་ནོ། །དེར་མ་ཟད་དོན་ཐ་དད་མེད་པར་མངོན་པར་འདོད་བ་ཅན་
གྱི་བུམ་བ་དང་མི་རྟག་པ་བརྗོད་པའི་སྒྲ་ཐ་དད་འཇུག་པ་ལའང་དེ་གཉིས་ལྡོགས་པ་ཐ་དད་པ་རྟེན་ནམ་རྒྱུ་མཚན་ཡིན་ནོ་དེའི་ཕྱིར་ཐམས་ཅད་ལས་ནི་ལྡོག་པ་ཡིས་ཞེས་སོགས་ཁོ་བོས་ཇི་སྐད་བཤད་པ་དེ་ལེགས་པར་གནས་པ་ཡིན་ནོ། །མདོར་
ན་ཇི་སྐད་བཤད་པའི་རིགས་པ་རྣམས་ཀྱིས་ཁྱོད་དངོས་པོ་འགའ་ཞིག་རྟག་ཅིང། འགའ་ཞིག་མི་རྟག་པའང། མི་རྟག་པ་དོན་གཞན་ལྡན་པའི་སྒོ་ནས་ཡིན་པ་དང། དེའི་ཕྱིར་དངོས་པོ་དང་མི་རྟག་པ་ལ་སྒྲ་ཐ་དད་འཇུག་པར་འདོད་པ་ཁེགས་
ནས་ཁོ་བོ་ཅག་དངོས་པོ་ཐམས་ཅད་མི་རྟག་པ་དང་དོན་ཐ་དད་མེད་ཅིང། འོན་ཀྱང་ལྡོག་པ་ཐ་དད་པའི་དབང་གིས་སྒྲ་བློ་ཐ་དད་འཇུག་པར་འདོད་པ་ལེགས་པར་གནས་སོ་ཞེས་བྱ་བའི་དོན་ཏོ། །རིགས་པ་ཅན་པ་འགོག་པའི་སྐབས་ཀྱི་གཞུང་
འདི་དག་དབྱིས་ཕྱིན་པར་འཆད་ཤེས་པ་སྔོན་ཆད་གངས་རིའི་ཁྲོད་དུ་བྱུང་ན་སྟོན་ཅིག། གཉིས་པས་ཁྱད་པར་མཐོང་བའི་ཚད་མ་གསུམ་པ་དགག་པ་ལ། མདོར་བསྟན་དང། ཕྱེ་ཏེ་དགག་པ་གཉིས། དང་པོ་ནི། ཁྱད་པར་མཐོང་ལ་རྟགས་

[041B] །འབྲེལ་པ་རྟོགས་པ་མེད་པའི་ཕྱིར། །དེ་ནི་ཚད་མ་གཞན་ཡིན་ནོ། །ཞེས་སྨྲས་པ་དེ་ཡང་འཐད་པ་མ་ཡིན་ཏེ། སྔར་ཁང་ནང་དུ་ཙནྡན་གྱི་མེ་མཐོང་ཞིང་ཕྱིས་ཕྱི་རོལ་ནས་དུ་བ་མཐོང་ན་ཁང་ནང་དེ་ན་མེ་ཡོད་པར་འཛིན་པའི་བློ་ནི་ཙནྡན་གྱི་མེའི་ཁྱད་
པར་སྔར་གྱི་ཙནྡན་གྱི་མེ་དེ་ཕྱིས་ངོ་ཤེས་པའི་ཚད་མ་མ་ཡིན་ནོ། །དེའི་རྒྱུ་མཚན། ཕྱིས་དུ་བ་མཐོང་བའི་དུས་ཀྱི་ཁང་ནང་གི་མེ་དང། སྔར་མཐོང་བའི་ཙནྡན་གྱི་མེ་གཉིས་སྐད་ཅིག་སྔ་ཕྱི་སོ་སོ་ཐ་དད་པའི་ཕྱིར་རོ། །གཉིས་པ་ཕྱེ་སྟེ་དགག་པ་ནི། གལ་ཏེ་ཁྱོད་
འདོད་པའི་ཁྱད་པར་མཐོང་བའི་ཚད་མ་དེ། སྔར་ཁང་ནང་དེར་ཙནྡན་གྱི་མེ་མཐོང་ཞིང་ཕྱིས་ཕྱི་རོལ་ནས་དུ་བ་མཐོང་བ་ན། སྔར་ཁང་ནང་ན་ཙནྡན་གྱི་མེ་ཡོད་པ་དང་མཚུངས་པར་ད་ལྟའང་ཁང་ནང་འདི་ན་ཙནྡན་གྱི་མེ་ཡོད་དོ་སྙམ་དུ་འཛིན་པ་ལ་འདོད་
དམ། དེ་ལྟར་མཐོང་བ་ན་ཁང་ནང་འདི་ན་སྔར་གྱི་ཙནྡན་གྱི་མེ་དེ་ད་ལྟའང་ཡོད་དོ་སྙམ་དུ་འཛིན་པ་ལ་འདོད་དམ། དེ་ལྟར་མཐོང་བས་རྐྱེན་བྱས་ཏེ་སྔར་ཁང་ནང་འདི་ན་ཙནྡན་གྱི་མེ་ཡོད་དོ་སྙམ་དུ་འཛིན་པ་ལ་འདོད་གྲང། དང་པོ་ལྟར་ན། དེ་ཆོས་ཅན་
ཙནྣ་གྱི་མེའི་ཁྱད་པར་སྔར་མཐོང་བའི་ཙནྡན་གྱི་མེ་དེ་ཡུལ་དུ་ཡོད་བ་ཅན་གྱི་ཚད་མ་ཉིད་ཀྱང་མ་ཡིན་པར་ཐལ། སྔར་ཁང་ནང་དེར་ཙནྡན་གྱི་མེ་མཐོང་བ་དང་མཚུངས་པར་ཁང་ནང་ན་ཙནྡན་གྱི་མེ་ཡོད་པ་དེ་ཙམ་འཛིན་པའི་ཤེས་པ་ཡིན་པའི་ཕྱིར་
དེས་ན་འདི་ནི་ཁང་ནང་དེ་ན་ཙནྡན་གྱི་མེ་སྤྱི་ཙམ་ཡོད་པ་འཛིན་གྱི། ཙནྡན་གྱི་མེའི་ཁྱད་པར་སྔར་མཐོང་བ་ཡོད་པར་འཛིན་པ་མིན་པས། དེ་འཇལ་བྱེད་ཀྱི་ཚད་མར་མི་འཐད་དོ་ཞེས་པའོ། །ཊཱིཀ་བྱེད་དག་ཁྱད་པར་ཞེས་པ་རང་མཚན་ལ་ནོར་པས་ཅི་བྱ་

[042A]༄༅། །གཏོལ་མ་བྱུང་བར་སྣང་ཞིད་ནོར་བ་བརྒྱུད་མ་བྱས་སོ། །གལ་ཏེ་ཙནྡན་གྱི་མེ་སྔར་མཐོང་བ་དེ་ཉིད་ཕྱིས་ཀྱང་སྔར་གྱི་ཙནྡན་གྱི་མེ་འཛིན་པའི་དཔོ་ཡིན་པའི་ཕྱིར། སྔར་གྱི་ཙནྡན་གྱི་མེ་དེ་སྔར་ཁང་ནང་འདི་ན་ཡོད་པ་དང་མཚུངས་པར་
ད་ལྟའང་ཡོད་དོ་སྙམ་དུ་འཛིན་པ་ཡིན་པས་སོ། །དེས་ན་ཁང་ནང་དེར་ཙནྡན་གྱི་མེའི་ཁྱད་པར་སྔར་མཐོང་བ་དེ་ཉིས་ཀ་འཛིན་པ་ཡིན་གྱི། ཙནྡན་གྱི་མེ་སྤྱི་ཙམ་འཛིན་པ་མིན་ནོ་ཞེ་ན། དེ་ལྟར་ན། གང་ཟག་དེས་ཕྱིས་དུ་བ་མཐོང་གོང་ནས་ཁང་ནང་དེར་
སྔར་གྱི་ཙནྡན་གྱི་མེ། གྲུ་ཟིན་མ་བརྗེད་པར་ཡོད་པར་ཐལ། དེའི་དུས་ན་སྔར་གྱི་མེ་ཁང་ནང་དེ་ན་ཡོད་པར་གང་ཟག་དེས་རྟགས་པའི་དཔེ་ཉིད་ཡིན་པའི་ཕྱིར། འདོད་ན། གང་ཟག་དེ་ཆོས་ཅན། ཕྱིས་དུ་བ་མཐོང་བའི་དུས་ན་ཁང་ནང་གི་མེ་དེ་ཁྱོད་ཀྱིས་རྟོགས་པར་
བྱ་བའི་ཕྱིར། དེ་ལ་མངོན་སུམ་ཚད་མ་ལས་གཞན་གྱིས་ཅི་ཞིག་བྱ་སྟེ་མི་དགོས་པར་ཐལ། ཁྱོད་ཀྱིས་དེ་སྔར་མངོན་སུམ་ཚད་མས་གཞལ་ཟིན་མ་བརྗོད་པར་ཡོད་པའི་ཕྱིར། འདོད་ན་ཁྱད་པར་མཐོང་བའི་ཚད་མ་འཇལ་བྱེད་དུ་འཇུག་དགོས་པ་ཉམས་སོ་
གལ་ཏེ་དེའི་ཚེ་སྔར་མཐོང་བ་བརྗེད་པའི་ཕྱིར་སྐྱོན་མེད་དོ་ཞེ་ན། བརྗོད་པ་དེ་ཉིད་ཀྱི་ཕྱིར་ན་དཔེ་མ་ཡིན་ཏེ། དཔེ་ནི་ཁྱབ་པ་ངེས་པའི་ལྟོས་གཞི་ཡིན་པའི་ཕྱིར་རོ། །གལ་ཏེ་བརྟག་པ་གཉིས་པ་ལྟར་ཁས་ལེན་པ་ཡིན་ཏེ། སྔར་མཐོང་བའི་ཙན་ཨན་གྱི་མེ་ལ་ཕྱིས་
དུ་བ་མཐོང་བའི་དུས་ཀྱི་ཙནྡན་གྱི་མེ་དེའི་དངོས་པོར་ནི་ཁྱད་པར་མཐོང་བའི་ཚད་མས་གྲུབ་ཅིང་འཇལ་ལོ་ཞེ་ན། དེ་ལྟར་ན་ཁྱད་པར་མཐོང་བའི་ཚད་མ་ཆོས་ཅན། ཁྱོད་བློ་ཕྱིན་ཅི་ལོག་ཡིན་པར་ཐལ། ཕྱིས་ཀྱི་ཁང་ནང་གི་མེ་ལས་དངོས་པོ་གཞན་ལ་

[042B] དེས་ན་དེ་ཚད་མ་ཡིན་པའི་ཕྱིར། དེས་གྲུབ་པའང་ཚད་མས་གྲུབ་པ་ཅན་ཉིད་མ་ཡིན་པས་ཚད་མས་གྲུབ་ན། ཞེས་སྨྲས་པ་མི་འཐད་དོ། །གལ་ཏེ་དེ་ནི་སྒྲོ་འདོགས་མ་ཡིན་ཏེ། འདི་ལྟར་ཁང་ནང་དེར་སྔར་མཐོང་
པའི་ཙནྡན་གྱི་མེ་དང། ཕྱིས་དུ་བ་མཐོང་བའི་དུས་ཀྱི་ཙནྡན་གྱི་མེ་གཉིས་དངོས་པོ་གཞན་མ་ཡིན་གྱི་གཅིག་ཡིན་ནོ་ཞེ་ན། དེ་ལྟ་ན་མངོན་སུམ་སྟེ་མངོན་དུ་གྱུར་པའི་མེ་དང་ཅིག་ཤོས་ལྡོག་ཏུ་གྱུར་པའི་མེ་གཉིས་གཅིག་ཡིན་པའི་ཕྱིར་གཅིག་མངོན་དུ་གྱུར་
པའི་མེ་མངོན་སུམ་གྱིས་དངོས་སུ་གྲུབ་པ་ན་མངོན་གྱུར་དང་ལྐོག་ཏུ་གྱུར་པའི་མེ་གཉིས་ཀ་མངོན་སུམ་དེས་དངོས་སུ་གྲུབ་པར་ཐལ་ལོ། །གལ་ཏེ་བརྟག་པ་གསུམ་པ་ལྟར་ཁས་ལེན་པས་ཁྱད་པར་མཐོང་བའི་ཚད་མ་ནི། སྔར་ཁང་ནང་དུ་ཙནྡན་
གྱི་མེ་མཐོང་ཞིང་ཕྱིས་དུ་བ་མཐོང་བ་ན་དུ་བ་མཐོང་བ་དེས་དྲན་པའི་རྐྱེན་བྱས་ཏེ་སྔར་ཁང་ནང་འདི་ན་ཙནྡན་གྱི་མེ་ཡོད་དོ་སྙམ་དུ་ངེས་པ་ལ་འདོད་དོ་ཞེ་ན། དེ་འདྲའི་བློ་ཆོས་ཅན། མཁས་པས་དྲན་པར་ཤེས་ཏེ། ཕྱིས་དུ་བ་མཐོང་བ་དེས་སྔར་
མཐོང་བའི་མེ་གཞན་དང་མཚམས་ནི་སྦྱོར་བ་ཡི་རྐྱེན་བྱས་ནས་སྔར་ཁང་ནང་འདི་ན་ཙནྡན་གྱི་མེ་ཡོད་དོ་སྙམ་དུ་ཞེ་ན་པའི་བློ་ཡིན་པའི་ཕྱིར་རོ། །དེས་ན་བཅད་ཤེས་ཡིན་པའི་ཕྱིར་ཚད་མ་མིན་ནོ། །ཊཱིཀ་བྱེད་དག་ཕྱིས་དུ་བ་མཐོང་བའི་དུས་ཀྱི་
ཁང་ནང་གི་མེ་སྔར་མཐོང་བའི་མེར་འཛིན་པའི་བློ་ཚད་མ་མ་ཡིན་ན། ཁྱེད་གང་ཡིན་པར་འདོད་ཅེ་ན། གཞན་དང་འཚམས་ནི་སྦྱོར་བ་ཡི། །ཞེན་པ་ཡིན་པས་མཁས་པས་བློ་དེ་དྲན་པར་ཤེས་ཞེས་འཆད་པ་ནི། སྔར་དེ་ཉིད་སྒྲོ་འདོགས་ཕྱིན་

[043A]༄༅། །ཅི་ལེག་ཅེས་ལེག་ཤེས་སུ་སྨྲས་པའི་དེ་མ་ཐག་ཏུ་བཅད་ཤེས་སུ་སྨྲ་བ་འདི་ལས་མཚང་ཆེ་བ་ཅི་ཞིག་བསྟན་དུ་ཡོད། སྐབས་འདིར་བོད་ཀྱི་ཊཱིཀ་བྱེད་དག་བློ་གྲོས་མྱོས་པར་ཟད་དོ། །གལ་ཏེ་བློ་དེ་རྟགས་ལ་ལྟོས་པའི་ཕྱིར་
དྲན་པ་མ་ཡིན་ནོ་ཞེ་ན། དེ་ཡང་འཐད་པ་མ་ཡིན་ཏེ། རྟགས་ལ་ལྟོས་པས་དྲན་པ་མིན་པར་སྒྲུབ་པ་ཁྱབ་པ་འཁྲུལ་པའི་ཕྱིར་རོ། །དཔེར་ན་ཚུལ་གསུམ་དྲན་པའི་བློ་ལྟ་བུའོ། །ཚད་མའི་གྲངས་དང་ཡུལ་ལ་ལོག་རྟོག་བསལ་བ་བཤད་ཟིན་ཏོ། །
གཉིས་པ་མངོན་སུམ་ངོ་བོའི་དོན་ལ་ལོག་རྟོག་བསལ་བ་ལ། སྤྱིར་བཏང་རྟོག་བྲལ་བཤད་ནས་མངོན་སུམ་ཡང་དག་བཤད། དམིགས་བསལ་མ་འཁྲུལ་པ་ཤེས་ཕྱིར་མངོན་སུམ་ལྟར་སྣང་བཤད་པ་གཉིས། དང་པོ་ལ། དབང་པོའི་མངོན་
སུམ་ལ་ལོག་རྟོག་བསལ་བ། ཡིད་ཀྱི་མངོན་སུམ་ལ་ལོག་རྟོག་བསལ་བ། རང་རིག་མངོན་སུམ་ལ་ལོག་རྟོག་བསལ་བ། རྣལ་འབྱོར་མངོན་སུམ་ལ་ལོག་རྟོག་བསལ་བ་དང་བཞི། དང་པོ་ལ། གཞུང་སྤྱིའི་བསྡུ་བ་བཤད་པ་དང་
ཡན་ལག་གི་དོན་བཤད་པ་གཉིས། དང་པོ་ནི། མངོན་སུམ་འདི་དག་གི་ལོག་རྟོག་སེལ་བའི་ཚུལ་ཡང། དབང་པོའི་མངོན་སུམ་ལ་ནི། ཐ་ན་རྒྱང་ཕན་ལྟ་བུ་མེད་པ་པའི་གཙོ་བོ་དག་ཀྱང་བསྙོན་པར་མི་བྱེད་པར་དབང་པོའི་མངོན་སུམ་
གཅིག་པུ་ཚད་མའོ་ཞེས་སྨྲ་པར་བྱེད་ན། རྒོལ་བ་གཟན་དག་ལྟ་ཅི་སྨྲོས། ངེས་ན་དབང་པོའི་མངོན་སུམ་ཚད་མ་མ་ཡིན་ནོ་ཞེས་བསྙོན་པར་བྱེད་པ་མེད་པས་དབང་པོའི་མངོན་སུམ་ཚད་མར་སྒྲུབ་པ་ལྷག་མི་དགོས་ཀྱི། འོན་ཀྱང་མཐོང་

[043B]
པ་ཉིད་གཙོ་བོར་བསྟན་ལ། ཡིད་མངོན་སོགས་གསུམ་ནི་མེད་དོ་ཞེས་སྒྲོ་འདོགས་པ་ཆེས་མང་བས། དེ་དག་ལ་ལོག་རྟོག་བསལ་བའི་སྐབས་སུ་ནི། མཚན་གཞི་མངོན་སུམ་དེ་དག་བསྒྲུབ་པའི་རིགས་པ་གཙོ་ཆེ་བར་བསྟན་ཅིང། འོན་ཀྱང་
མཚན་གཞི་དེ་དག་གྲུབ་བ་ན་མཚན་གཞི་དེ་དག་ལ་མངོན་སུམ་གྱི་མཚན་ཉིད་ཞུགས་པར་ཤེས་པར་བྱ་བའི་ཕྱིར་རྟོག་བྲལ་དུའང་བསྟན་དགོས་མོད་ཀྱི། ཡིད་མངོན་ནི་དབང་པོའི་མངོན་སུམ་གྱི་གཟུང་དོན་སྐད་ཅིག་གཉིས་པའི་སྣང་ཡུལ་
ཅན་དུ་བསྟན་པ་ཉིད་ཀྱིས་རྟོག་བྲལ་དུའང་བསྟན་པར་འགྱུར་བར་དགོངས་ནས་དེ་ལས་ཐ་དད་པའི་རྟོག་བྲལ་དུ་སྟོན་པའི་གཞུང་རྩོམ་པ་མ་མཛད་ལ། རང་རིག་དང་རྣལ་འབྱོར་མངོན་སུམ་ལ་ནི། བདེ་སོགས་ཤེས་པ་ཡིན་པ་དང། དབང་པོ་ལས་
འདས་པའི་དོན་མཐོང་བ་ཡོད་པར་གྲུབ་ཀྱང། དེ་དག་མངོན་སུམ་དུ་གྲུབ་པ་ལ་མངོན་སུམ་གྱི་མཚན་ཉིད་ཞུགས་པར་ཤེས་དགོས་པས་རྟོག་བྲལ་དུ་ཤེས་པར་བྱ་བའི་ཕྱིར། རྣག་རིག་གི་སྐབས་སུ་བརྡའི་དངོས་ཡུལ་མ་ཡིན་པ་དང། རྣལ་
འབྱོར་གནོན་སུམ་གྱི་སྐབས་སུ་གསལ་བར་སྣང་བའི་རྟགས་གཉིས་མདོ་ཙམ་བསྟན་པར་མཛད་ལ་དག་ཀྱང་དབང་ཤེས་རྟོག་བྲལ་དུ་སྒྲུབ་པའི་རིགས་པ་རྒྱས་པར་བཤད་པ་དག་མཚོན་པའི་ཕྱིར་ཡིན་པས་རྒྱས་པར་མ་བཤད་དོ། །དེ་

[044A]༄༅། །ལ་དབང་པོའི་མངོན་སུམ་ལ་ལོག་རྟོག་བསལ་བའི་གཞུང་དག་གི་བསྡུ་བ་ནི་འདི་ཡིན་ཏེ། གཞུང་འདི་དག་གིས་ཚད་མ་མདོའི་དབང་མངོན་ལ་ལོག་རྟོག་སེལ་བའི་གཞུང་དག་འཆད་པར་བྱེད་པ་ཡིན་ལ། དེ་ཡང་ཚད་
མ་མདོར། མིང་དང་རིགས་སོགས་སྦྱོར་བ་ཡི། །རྟོག་པ་དང་བྲལ་མངོན་སུམ་མོ། ཞེས་བྱ་བ་ཙམ་ཞིག་གསུངས་ཀྱི། མངོན་སུམ་རྟོག་པ་དང་བྲལ་བའི་སྒྲུབ་བྱེད་ཀྱི་རིགས་པ་དངོས་སུམ་གསུངས་པས། །འདིར་རྟོག་བྲལ་གྱི་རིགས་པ་རྒྱས་པར་བསྟན་
པའི་སྒོ་ནས་མདོ་དེའི་དོན་བཏན་ལ་དབབ་པའི་ཕྱིར། མངོན་སུམ་རྟོག་དང་བྲལ་བར་ནི། ཞེས་བྱ་བ་ནས། བརྟེན་ནས་མིག་བློ་སྐྱེ་བར་འགྱུར། ཤེས་བྱ་བའི་བར་གསུངས་ལ། དེའི་ཞར་བྱུང་ལ་དབང་ཤེས་ཞེས་པའི་ཐ་སྙད་ལ་རྩོད་པ་སྤང་བའི་
ཕྱིར། མདོར། ཐུན་མོང་མིན་པའི་རྒྱུ་ཡི་ཕྱིར། །དེ་ཡི་ཐ་སྙད་དབང་པོས་བྱས། ཞེས་གསུངས་པ་དེ་ཉིད་རྒྱས་པར་འཆད་པ་ལ། གལ་ཏེ་མངོན་སུམ་ཤེས་བསྐྱེད་ལ། ཞེས་བྱ་བ་ལ་སོགས་པ་གསུངས་སོ། །མངོན་སུམ་རྟོག་བྲལ་དུ་བསྟན་པ་
དེ་ཉིད་ལ་ལུང་དང་འགལ་བའི་སྐྱོན་སྤང་བའི་ཕྱིར། མདོར། དེར་དོན་དུ་མས་བསྐྱེད་པའི་ཕྱིར། །རང་དོན་སྤྱིའི་སྤྱོད་ཡུལ་ཅན། ཞེས་གསུངས་པ་དེ་ཉིད་རྒྱས་པར་འཆད་པ་ལ། བསགས་པ་དག་ནི་ཚོགས་པ་ཡིན། ཞེས་བྱ་བ་ལ་སོགས་པ་
གསུངས་སོ། །དབང་ཤེས་རྟོག་བྲལ་དུ་བསྟན་པ་ལ་རིགས་བ་དང་འགལ་བ་སྤང་བའི་ཕྱིར། མདོར། དུ་མའི་ངོ་བོའི་ཆོས་ཅན་ནི། །དབང་པོ་ལས་རྟོགས་སྲིད་མ་ཡིན། །རང་རང་རིག་བྱ་ཐ་སྙད་ཀྱིས། །བསྟན་མིན་ངོ་བོ་དབང་པོའི་ཡུལ་

[044B] ཆོས་ཅན་ཐམས་ཅད་ལས་ལྡོག་པ་ཞེས་པ་ནས། བྱེད་པ་ཡིན་ཞེས་བརྗོད་ཟིན་ཏོ། ཞེས་བྱ་བའི་བར་ཏེ། དེ་དག་གིས་མདོ་དང་རྣམ་འགྲེལ་གཉིས་ཀ་ཚར་ཕྱིན་ཏོ། །ཡང་ན་འདི་ལྟར་ཤེས་པར་བྱ་སྟེ། དབང་
ཤེས་རྣམས་ཀྱང་རྟོག་པར་འཛིན་པ་ནི་རིལ་པོའི་བདག་ཏུ་འཛིན་པ་སྟེ་གང་ཟག་གི་བདག་འཛིན་གྱི་ཆར་གཏོགས་པ་ཡིན་ལ། དེ་ཉིད་དང་པོར་ཕྱིར་རོལ་གྱི་དོན་ཁས་བླངས་པའི་ཚུལ་ལ་བརྟེན་ནས། རྟོག་པ་མེད་པར་གྲུབ་པ་ཡིན། ཞེས་པའི་བར་
གྱིས་རྒྱས་པར་བཀག་ཅིང། དབང་ཤེས་ལ་སྣང་བ་ཕྱི་དོན་དུ་ལྟ་བ་ནི་ཆོས་ཀྱི་བདག་ཏུ་འཛིན་པ་སྟེ་སླར་དེ་ཉིད་ཀྱང་བཀག་ནས་གཉིས་མེད་ཀྱི་དེ་ཁོ་ན་ཉིད་སྟོན་པ་ནི། སྣ་ཚོགས་སྣང་ཅན་དོན་རྣམས་ལ། ཞེས་སོགས་སོ། །ཕྱིར་དོན་ཁས་བླངས་
པའི་ཚེ་ན་ཡང། དོན་དུ་མ་འཛིན་པའི་བློ་ཡང་དུ་མར་ཐལ་བ་སོགས་ཕ་རོལ་གྱིས་བརྗོད་པའི་སྐྱོན་མི་འབྱུང་བའི་ཚུལ་སྟོན་པ་ནི། རས་སོགས་གཟུགས་ནི་གཅིག་ཡིན་ན་ཞེས་པ་མན་ཆད་དོ། །དེ་བས་ན་གཞུང་འདི་དག་གིས་དབང་པོའི་མངོན་
སུམ་ལ་བདག་གཉིས་སུ་ལོག་པར་རྟོག་པ་དག་སེལ་བར་བྱེད་དོ། ཞེས་ཤེས་པར་བྱའོ། །གཉིས་པ་ཡན་ལག་གི་དོན་བཤད་པ་ལ། དབང་ཤེས་རྟོག་བྲལ་དུ་སྒྲུབ་པའི་རིགས་བ་སྤྱིར་བསྟན། དབང་ཤེས་རྟོག་བྲལ་དུ་སྒྲུབ་པའི་རིགས་
པ་སོ་སོར་བཤད། དབང་ཤེས་རྟོག་གྲལ་ལ་ལུང་འགལ་སྤང། དབང་ཤེས་རྟོག་བྲལ་ལ་རིགས་འགལ་སྤང་པའོ། །དང་པོ་ལ། རང་ལུགས་ཀྱི་དབང་ཤེས་རྟོག་བྲལ་དུ་སྒྲུབ་པའི་རིགས་པ་བཤད་པ་དང། གཞན་གྱི་དབང་ཤེས་རྟོག་བྲལ་དུ་

[045A]༄༅། །སྒྲུབ་པའི་རིགས་པ་དགག་པའོ། །དང་པོ་ལ། དབང་ཤེས་རྟོག་བྲལ་ཡིན་པའི་སྒྲུབ་བྱེད་དང། དབང་ཤེས་རྟོག་པ་ཡིན་པ་ལ་གནོད་བྱེད་དང། དབང་ཤེས་རྟོག་པ་ཡིན་པའི་སྒྲུབ་བྱེད་དགག་པ་དང་གསུམ། དང་པོ་ནི། མིང་དང་རིགས་
སོགས་སྦྱོར་བ་ཡི། །རྟོག་པ་དང་བྲལ་མངོན་སུམ་མོ། །ཞེས་སྨྲས་ན། གཟུགས་འཛིན་མངོན་སུམ་ལ་སོགས་པ་འདི་དག་རྟོག་པ་དང་བྲལ་བར་གང་ལས་ཤེས་ཞེ་ན། གཟུགས་འཛིན་པ་ལ་སོགས་པའི་མངོན་སུམ་འདི་དག་རྟོག་པ་དང་བྲལ་བར་ནི་
རང་རིག་མངོན་སུམ་སྣང་ཚུལ་ཉིད་ཀྱིས་འགྲུབ་པར་འགྱུར་ཏེ། སྐྱེས་བུ་ཀུན་གྱི་རྣམ་རྟོག་ཐམས་ཅད་ཅིང་དམ་བརྡ་ལ་བརྟེན་པ་ཅན་ཡིན་པས་སྒྲ་དོན་སྣང་ཡུལ་དུ་བྱེད་པས་ཁྱབ་ལ། དབང་ཤེས་རྣམས་ནི་རང་གི་སྣང་ཡུལ་རང་མཚན་འཛིན་
པས་ཁྱབ་པས་དེ་དང་དེའི་རྣམ་པ་ཅན་དུ་སོ་སོ་རང་གི་མྱོང་བྱེད་རང་རིག་མངོན་སུམ་གྱིས་རིག་བྱ་ཡིན་པའི་ཕྱིར་རོ། །དེས་ན་འདིར། མངོན་སུམ་ཉིད་ཀྱིས་འགྲུབ་པར་འགྱུར་ཞེས་པ་ནི། །དབང་ཤེས་རྟོག་བྲལ་ཡིན་ཏེ། དབང་ཤེས་དང་རྟོག་
པ་རྣམ་པ་ཐ་དད་པར་རང་རང་གི་མྱོང་བྱེད་རང་རིག་རྣམས་ལ་སྣང་བའི་ཕྱིར་ཞེས་པའི་ཚུལ་གྱིས་འགྲུབ་པར་འགྱུར་རོ། །ཞེས་བྱ་བའི་དོན་ཏེ་ངག་དོན་ཡང་དེ་ཉིད་དོ། དེ་ལྟ་མིན་པར་རང་རང་གི་མྱོང་བྱེད་རང་རིག་གིས་རྟོག་བྲལ་དུ་གཞལ་པ་ལ་
བྱས་ན་སུ་ཡང་དབང་ཤེས་རྟོག་པར་སྒྲོ་འདོགས་མི་སྲིད་པར་ཐལ་ལོ། །འདི་ཙམ་ལ་བློ་ཁ་ཕྱོགས་པའང་སུ་ཡོད་སྨོས་ཤིག་དེ་ལྟར་མངོན་སུམ་རྟོག་བྲལ་ཡིན་པར་རང་རིག་མངོན་སུམ་ལ་སྣང་ཚུལ་གྱིས་གྲུབ་པར་བསྟན་ནས་རྟོག་

[045B] ཤས་བྱ་ཆོས་ཅན། དབང་ཤེས་ཐམས་ཅད་རྟོག་པ་ཡིན་པ་མི་འཐད་དེ། རྟོག་པ་མེད་པའི་གནས་སྐབས་འགའ་ཞིག་ན་ཡང་དབང་ཤེས་ཡོད་པའི་ཕྱིར། དེར་
ཐལ། ཡུལ་ཐམས་ཅད་ལ་ནི་སེམས་རྟོག་པ་འགྲོ་བ་བསྡུས་ནས། ནང་གི་བདག་ཉིད་རྟོག་པའི་རླུང་གིས་གཡོ་བ་མེད་པར་གནས་པའི་ཚེ་ནའང་མིག་གི་ཤེས་པས་གཟུགས་དག་ནི་མཐོང་བའི་བློ་དེ་དབང་སྐྱེས་ཡིན་པའི་ཕྱིར། གལ་ཏེ་
དེའི་ཚེའང་གཟུགས་ལ་རྟོག་པ་ཡོད་པ་མ་ཡིན་ནམ་ཞེ་ན། མ་ཡིན་ཏེ། དེ་ཡོད་ན་སླར་ཡང་རྗེས་ཀྱི་དྲན་ཤེས་ཀྱིས་མཉམ་པར་བཞག་པའི་གནས་སྐབས་ན་ཅི་ལྟར་གྱུར་སྙམ་དུ་ཅུང་ཟད་རྣམ་པར་རྟོག་པ་ན་མཉམ་བར་བཞག་པའི་ཚེ་ཁོ་
པའི་རྣམ་རྟོག་འདི་འདྲར་འགྱུར་ཞེས་རིག་དགོས་པ་ལ་སྔར་བཤད་པའི་གནས་སྐབས་ཀྱི་དབང་པོའི་རྟོག་པ་ལ་རྗེས་ཀྱི་དྲན་ཤེས་ཀྱིས་དེ་ལྟར་རིག་པ་མེད་པའི་ཕྱིར་རོ། །གཉིས་པ་དབང་ཤེས་རྟོག་པ་ཡིན་པ་ལ་གནོད་བྱེད་བསྟན་པ་ནི་
གཅིག་ཏུ་མཐོབ་པའི་ཁྱད་པར་ནི་ཞེས་སོགས་ཏེ། དབང་ཤེས་ཐམས་ཅད་རྟོག་པ་ཡིན་ན། དབང་ཤེས་དང་བརྡ་སྦྱོར་རྟོག་པ་ཡུལ་གྱི་སྣང་བ་འདྲ་བར་འགྱུར་ནའང་དེ་ལྟ་མིན་བས་རྟོག་པར་མི་འཐད་ཅེས་པའོ། །ཡང་ན་གཞུང་འདི་དག་གི་འབྲེལ་
འདི་ལྟར་ཡིན་ཏེ། ཀུན་གྱི་རྣམ་རྟོག་མིང་རྟེན་ཅན་ཞེས་པར་རྟོག་ཨྤ་ཐམས་ཅད་བརྡ་རྟེན་ཅན་ཡིན་པས་སྒྲ་དོན་སྣང་ཡུལ་དུ་བྱེད་པས་ཁྱབ་ལ། དབང་ཤེས་རྣམས་ནི་དེ་ལྟ་མ་ཡིན་ནོ། ཞེས་བརྡ་སྦྱོར་རྟོག་པ་དང་དབང་ཤེས་ཡུལ་སྣང་ཚུལ་མི་

[046A]༄༅། །འདྲ་བར་སྨྲས་པ་དེའི་སྒྲུབ་བྱེད་འཆད་པ་ཡིན་ཏེ། འདི་ལྟར་ཤེས་བྱ་ཆོས་ཅན། དབང་པོ་ལས་སྐྱེས་པའི་བློ་མིག་ཤེས་སོགས་ཐམས་ཅད་ཁྱད་པར་རང་མཚན་ཁོ་ནའི་ཡུལ་ཅན་ཡིན་ཏེ། དབང་ཤེས་ཀྱི་ཡུལ་དུས་གཅིག་ཏུ་
མཐོང་བའི་ཁྱད་པར་གཟུགས་སོགས་ནི་ཡུལ་དུས་གཞན་འགའ་ཞིག་ཏུ་རྗེས་འགྲོ་བྱེད་པར་དབང་ཤེས་དེས་མཐོང་བར་མི་འགྱུར་བས་ཁྱབ་ཅིང། གཟུགས་སོགས་ཁྱད་པར་དེ་དག་ལས་ཐ་དད་པའི་སྤྱི་གཞན་ཡང་ཡོད་པ་མིན་
པས་གསལ་པ་ལས་རྫས་ཐ་དད་པའི་སྤྱི་སྣང་བའི་བློ་དབང་ཤེས་མེད་པའི་ཕྱིར། དེས་ན་དབང་ཤེས་ཀྱི་སྣང་ཡུལ་ཡིན་ན་རང་མཚན་ཡིན་དགོས་པའི་ཕྱིར། དབང་ཤེས་རྣམས་རྟོག་པ་ཡིན་ན་ཁྱད་པར་རང་མཚན་རྣམས་ལ་དོན་
དམ་པར་སྒྲ་སྦྱོར་དགོས་ནའང། ཁྱད་པར་རང་མཚན་རྣམས་ལ་དོན་དམ་པར་སྒྲ་དག་ནི་འཇུག་པ་སྲིད་པ་ཡོད་པ་མིན་ཏེ་དེ་དག་ལ་དོན་དམ་པར་བརྡ་འཇུག་པ་ནི་མེད་པའི་ཕྱིར་རོ། །དེར་ཐལ། རང་མཚན་ལ་དོན་དམ་པར་བརྡ་
སྦྱོར་ན། བུམ་སོགས་ལ་བརྡ་སྦྱོར་བའི་རྟོག་པ་མ་འཁྲུལ་དགོས་བས་དེ་ལ་ཇི་ལྟར་སྣང་བ་ལྟར་གྲུབ་དགོས་ཤིང་དེ་ལ་བུམ་གསལ་རྣམས་རང་བཞིན་འདྲེས་པར་སྣང་བས་བུམ་གསལ་ཕན་ཚུན་རང་བཞིན་འདྲེས་དགོས་ནའང་
ཁྱད་པར་བུམ་གསལ་སོགས་ཕན་ཚུན་རྗེས་འགྲོ་མེད་པས་ནའོ། །དེས་ན་ཤེས་བྱ་ཆོས་ཅན། རྟོག་པ་དང་དབང་ཤེས་ཀྱི་སྣང་ཡུལ་འགལ་བར་ཐལ། སྒྲ་རྣམས་ཡུལ་ཡང་སྟེ་སྒྲ་དོན་གང་དེ་ཉིད་ལ་རྟོག་པ་དེ་རྣམས་ཉིད་ནི་བརྡ་སྦྱོར་

[046B] དེ་ནི་དབང་བོའི་ཤེས་པའི་དངོས་ཀྱི་སྤྱོད་ཡུལ་མིན་པས་ཁྱབ་པའི་ཕྱིར། ཕྱི་མ་
དེར་ཐལ། དབང་ཤེས་ནི་རང་མཚན་སྣང་ཡུལ་དུ་བྱེད་པས་ཁྱབ་པ་གང་ཞིག་སྒྲ་དོན་སྣང་ཡུལ་དུ་བྱེད་པ་དེའི་ཚེ་གསལ་བར་སྣང་བའི་དོན་རང་མཚན་སྣང་བ་ནི་མེད་པས་ཁྱབ་པའི་ཕྱིར་རོ། །སྔ་མ་ལ་ཁྱབ་པ་ཡོད་དེ། རང་འཛིན་ཤེས་པའི་
སྣང་ཚུལ་ཐ་དད་པ་ཡིས་ནི་དོན་རྣམས་ཁྱད་པར་བྱེད་པ་ཡིན་པས་སོ། །གལ་ཏེ་རང་མཚན་ལ་བརྡ་དངོས་སུ་མི་སྦྱོར་བ་མི་འཐད་དེ། མིག་ཤེས་ཀྱིས་གཟུགས་མཐོང་བའི་ཚེ་འདི་གཟུགས་སོ་ཞེས་བརྡ་སྦྱོར་བ་ནི་མིག་ཤེས་ལ་སྣང་བའི་གཟུགས་
དེ་ཉིད་ལ་དངོས་སུ་སྦྱོར་པ་མ་ཡིན་ནམ་ཞེ་ན། མིག་ཤེས་ལ་དོན་གཟུགས་སོགས་སྣང་བ་ན་ཡང་འདི་གཟུགས་སོ་ཞེས་བརྡ་སྦྱོར་བྱེད་པ་གཞན་གྱིས་བསྟན་པ་གང་ཡིན་པ་ནི་གཟུགས་སོ་སྙམ་པའི་རྟོག་པའི་སྣང་ཡུལ་དེ་ཉིད་སྒྲ་ཡིས་དངོས་
སུ་སྦྱོར་བར་བྱེད་ཀྱི་མིག་གི་དབང་པོའི་ཤེས་པའི་སྤྱོད་ཡུལ་ལ་དངོས་སུ་བརྡ་སྦྱོར་བ་མ་ཡིན་ཏེ། དེ་ཡིན་ན་མིག་གི་དབང་པོའི་བྱ་བ་མེད་པ་ལའང་གཟུགས་སོ་ཞེས་པའི་གཞན་གྱི་ངག་ཙམ་གྱིས་གཟུགས་དེ་དབང་ཤེས་ལ་སྣང་བ་ལྟར་སྣང་དགོས་པ་ལ་དེ་ལྟར་སྣང་བ་མེད་པའི་ཕྱིར། གལ་ཏེ་དབང་ཤེས་ཀྱི་སྣང་ཡུལ་ལ་བརྡ་དངོས་སུ་མི་སྦྱོར་ཡང་དབང་ཤེས་ཀྱིས་སྒྲ་དོན་འཛིན་པ་མི་འགལ་ཏེ། དབང་ཤེས་ཀྱི་སྣང་ཡུལ་དེ་དག་དང་པོ་ནས་རང་རང་གི་མིང་དང་གཅིག་

[047A]༄༅། །ཏུ་སྐྱེས་པའི་ཕྱིར་ཞེ་ན། ལྟོ་ལྡིར་བ་ཆོས་ཅན། ཁྱོད་རང་མིང་དང་བརྡའི་འབྲེལ་བ་མ་བྱས་པ་ཅན་གྱི་གོང་ནས་གཅིག་ཏུ་སྐྱེས་པ་མིན་ཏེ། དེ་ཡིན་ན་བརྡ་ལ་མ་ལྟོས་བར་རང་ཉིད་མཐོང་ཙམ་གྱིས་བུམ་པའོ་སྙམ་དུ་ཐམས་ཅད་ཀྱིས་ཤེས་
པར་ཐལ་བའི་ཕྱིར་རོ། །གསུམ་པ་དབང་ཤེས་རྟོག་པ་ཡིན་པའི་སྒྲུབ་བྱེད་དགག་པ་ནི། རྟོག་བཅས་རྟག་པ་མེད་པའི་ཡིད། ཅེས་སོགས་ཏེ། དབང་ཤེས་རྟོག་པ་ཡིན་པའི་རྒྱུ་མཚན་མཐོང་རྟོག་གཅིག་ཏུ་སྨྲས་པ་དེ་འགོག་པ་ཡིན་ནོ། །ཡང་ན་འདི་ལྟར་
འབྲེལ་ཏེ། མིག་ལ་དོན་སྣང་བ་ན་ཡང། ཞེས་པར་མིག་ཤེས་ལ་གཟུགས་སྣང་བ་ན་འདི་གཟུགས་སོ་ཞེས་བྱ་བའི་བརྡ་སྦྱོར་བ་ནི་གཟུགས་སོ་སྙམ་དུ་འཛིན་པའི་རྟོག་པའི་སྣང་ཡུལ་ལ་དངོས་སུ་སྦྱོར་གྱི། དབང་ཤེས་ཀྱི་སྣང་ཡུལ་ལ་དངོས་སུ་མི་སྦྱོར་
ཞེས་སྨྲས་པ་དེ་མི་འཐད་དེ། དེའི་ཚེ་གཟུགས་མཐོང་བའི་མིག་ཤེས་དེ་ཉིད་ཀ་གཟུགས་སོ་སྙམ་དུ་འཛིན་པའི་རྟོག་པའང་ཡིན་པའི་ཕྱིར་ཏེ། དེའི་རྒྱུ་མཚན་དེ་གཉིས་ཤེས་པ་ཐ་དད་པར་མ་མཐོང་བའི་ཕྱིར་དང། ཡུལ་གཅིག་ལ་དུས་གཅིག་ཏུ་རྒྱུད་གཅིག་ལ་འཇུག་པའི་ཕྱིར། དེ་འདྲ་ཡིན་ན་ཤེས་པ་ཐ་དད་ཡིན་པར་འགལ་ཏེ། རྒྱུད་གཅིག་ལ་བློ་དུ་མ་ཅིག་ཆར་སྐྱེ་མི་སྲིད་པའི་ཕྱིར་རོ། །ཞེས་རིགས་པ་ཅན་དག་སྨྲའོ། །དེའི་ལན་སྟོན་པ་ཡིན་ཏེ། འདི་ལྟར། མིག་ཤེས་ཀྱིས་གཟུགས་མཐོང་
བའི་ཚེ་འདི་གཟུགས་སོ་སྙམ་དུ་རྟོག་པ་ན་བློ་དེ་གཉིས་ཐ་དད་དུ་མ་མཐོང་བ་ནི་འཁྲུལ་རྒྱུའི་དབང་གིས་མཐོང་རྟོག་གཅིག་ཏུ་འཁྲུལ་བ་ཡིན་གྱི། བློ་དེ་གཉིས་གཅིག་ཏུ་ཡོད་པ་མ་ཡིན་ནོ། །མཐོང་རྟོག་གཅིག་ཏུ་འཁྲུལ་བའི་རྒྱུ་དེ་ཡང་འདི་ལྟར་

[047B] རིམ་ཞེས་པས་འཁྲུལ་རྒྱུ་གཞན་ཡང་སྟོན་ཏེ། བློ་ཁ་ཅིག་རིམ་གྱིས་འབྱུང་ཡང་སྐད་ཅིག་གཞན་གྱིས་
བར་མ་ཆོད་པས་འཇུག་པ་མྱུར་བའི་ཕྱིར་གཅིག་ཏུ་འཁྲུལ་ལོ་ཞེས་པའོ། །འདིར་ལྷ་དབང་བློས་ལན་སྔ་མ་རྣམ་ཤེས་དུ་མ་ཅིག་ཅར་རྒྱུད་གཅིག་ལ་སྐྱེ་བར་འདོད་པའི་ལན་དང། ཕྱི་མ་རྒྱུད་གཅིག་ལ་བློ་དུ་མ་ཅིག་ཅར་སྐྱེ་མི་སྲིད་པར་འདོད་པའི་ཕྱོགས་
ལ་བརྟེན་པའི་ལན་དུ་བྱས་ནས་དོན་དམ་པར་ཁོ་བོ་ཅག་ལན་འདི་འདོད་པ་མ་ཡིན་ནོ། །དེ་ཉིད་ཀྱི་ཕྱིར་ཁོ་བོ་འདི་ལ་མགུ་བ་མི་སྟོན་པས་ཕྱིས་རྣམ་ཤེས་ཅིག་ཅར་འཇུག་པ་སྟོན་པར་འགྱུར་རོ་ཞེས་བཤད་ལ། དེའི་རྗེས་སུ་འབྲངས་ནས་བོད་ཀྱི་ཊཱིཀ་བྱེད་དག་ཀྱང་དེ་ལྟར་སྨྲ་ཞིང། འཇུག་པ་མྱུར་བ་གཅིག་གི་འཁྲུལ་རྒྱུར་རང་ལུགས་ལ་མི་བཞེད་དོ་ཞེས་སྨྲ་མོད། འཇུག་པ་མྱུར་བ་ཞེས་པ་ནི་སྐད་ཅིག་སྔ་ཕྱི་བར་མ་ཆད་དུ་བྱུང་བ་ལ་ཟེར་བ་ཡིན་པས་དེ་སྔ་ཕྱི་གཅིག་ཏུ་འཁྲུལ་བའི་རྒྱུར་རང་ལུགས་
ལ་མི་བཞེད་ན། འདྲ་བ་གཞན་ནི་ཡོད་པའི་ཕྱིར། ལ་ལར་ཡོངས་སུ་མི་ཤེས་ཏེ། འཁྲུལ་ཕྱིར་སྒོང་གི་ཐ་དད་བཞིན་ཞེས་པ་དང་དངོས་སུ་འགལ་བ་ཇི་ལྟར་སྤོང། འཇུག་པ་མྱུར་བས་གཅིག་ཏུ་འཁྲུལ་པ་རང་ལུགས་ལ་ཁས་མི་ལེན་པར་
འདོད་པས་ནི། སྐད་ཅིག་སྔ་ཕྱི་གཅིག་ཏུ་འཁྲུལ་ནས། རྟག་པར་སྒྲོ་འདོགས་པའི་ཚུལ་ལ་ཡིད་མ་གཏད་པར་ཟད་དོ། །འོ་ན། ཡི་གེའང་ཅིག་ཅར་ཐོས་པར་འགྱུར། ཞེས་སོགས་ཀྱི་འཇུག་བ་མྱུར་བས་གཅིག་ཏུ་འཁྲུལ་བ་འགོག་པ་མ་ཡིན་

[048A]༄༅། །ནམ་ཞེ་ན། དེ་ནི་འཇུག་པ་མྱུར་བ་མངོན་སུམ་གྱིས་གཅིག་ཏུ། མཐོང་བའི་རྒྱུར་སྨྲ་བ་འགོག་པ་ཡིན་གྱི། གཅིག་ཏུ་འཁྲུལ་པའི་རྒྱུར་སྨྲ་བ་འགོག་པ་ག་ལ་ཡིན། དེ་གཉིས་མ་ཕྱེད་བས་ནོངས་པ་ཡིན་ནོ། །ཡང་རྒྱན་མཁན་
པོ་ན་རེ། ཁྱེད་རང་རིགས་པ་ཅན་པའི་ལུགས་ལ་བློ་དུ་མ་ཅིག་ཅར་མི་སྐྱེ་བས་རིམ་གྱིས་འབྱུང་ཡང་འཇུག་བ་མྱུར་བས་གཅིག་ཏུ་ཞེན་པར་འདོད་པ་དེ་བཞིན་དུ། ངེད་ཀྱི་ལུགས་ལ་ཡང་རྟོག་བཅས་རྟོག་པ་མེད་པའི་ཡིད་ཐ་དད་ཡིན་ཡང་ཅིག་ཅར་དུ་ནི་འཇུག་
པའི་ཕྱིར་བླུན་པོ་དག་གཅིག་ཏུ་ཞེན་པར་འདོད་པས་སྐྱོན་མེད་ཅེས་འཆད་མོད། རིགས་པ་ཅན་པ་དག། འཇུག་པ་མྱུར་བ་གཅིག་ཏུ་འཁྲུལ་བའི་རྒྱུར་ཁས་མི་ལེན་ཏེ། དེའི་ཕྱིར། དངོས་ཕྱོགས་སྟོབས་དང་ལན་འདོད་ན། ཞེས་པའི་སྐབས་སུ། མགལ་མེ་མྱུར་དུ་བསྐོར་བ་ན། མངོན་སུམ་གྱིས་གཅིག་ཏུ་མཐོང་བར་སྨྲ་བ་ཡིན་ནོ། གཞན་དུ་ན་
རིགས་པ་ཅན་བ་དག་མ་གལ་མེ་མྱུར་དུ་བསྐོར་བ་ན། སྐད་ཅིག་སྔ་ཕྱི་བར་མ་ཆད་དུ་འབྱུང་བ་སྔ་ཕྱི་གཅིག་ཏུ་འཁྲུལ་བའི་རྒྱུར་སྨྲ་བ་ཡིན་པར་འགྱུར་ལ། དེ་ལྟ་ན། ཡི་གེའང་ཅིག་ཅར་ཐོས་པར་འགྱུར། ཞེས་པའི་སྐྱོན་འཕེན་པ་ནི་རང་ལའང་མཚུངས་པར་འགྱུར་ཏེ། འདབ་གཞན་ནི་ཡོད་པའི་ཕྱིར། ལ་ལར་ཡོངས་སུ་མི་ཤེས་ཏེ། ཞེས་པ་ལའང། འདྲ་བ་གཞན་ནི་ཡོད་པའི་ཕྱིར། ཡི་
གེའང་ཡོངས་སུ་མི་ཤེས་འགྱུར། ཞེས་མཚུངས་པའི་ཕྱིར་རོ། དེ་བས་ན་རང་ལུགས་ལའང། མཐོང་རྟོག་ཅིག་ཅར་བ་ལ་གཅིག་ཏུ་འཁྲུལ་པ་དང། མཐོང་རྟོག་རིམ་གྱིས་པ་ལ་གཅིག་ཏུ་འཁྲུལ་པ་གཉིས་ཡོད་པ་ལས། དང་པོར་འཁྲུལ་
རྒྱུ་ཡུལ་གཅིག་ལ་དུས་མཉམ་དུ་འཇུག་པ་ཡིན་ལ། གཉིས་པའི་འཁྲུལ་རྒྱུ་འཇུག་པ་མྱུར་བ་ཡིན་ཞེས་པའོ། །བཤད་པར་བྱ་བ་མང་ཡང་མངས་པར་འགྱུར་བས་མཚོན་པ་ཙམ་ལས་མ་བྲིས་ཤིང། ཁོ་བོ་འབའ་ཞིག་སྨྲ་བའི་

[048B] གཞན་དག་ནི་སྐབས་འདིར་གྲུབ་པའི་མཐའ་ལ་བདག་གཞན་རྗེ་བའི་ལྷག་བསམ་འཛིན་ཏོ། །ད་ནི་དཀྱུས་མ་བཤད་པར་བྱ་སྟེ། གལ་ཏེ་གཟུགས་འཛིན་མིག་ཤེས་དང་གཟུགས་འཛིན་རྟོག་པ་རྫས་ཐ་དད་རྒྱུད་གཅིག་ལ་དུས་མཉམ་དུ་འཇུག་ན་རྣམ་རྟོག་གིས་སྐད་ཅིག་སྔ་ཕྱིའི་བར་བཅད་པས་གཟུགས་མཐོང་བའི་མིག་ཤེས་རྒྱུན་ཆད་ཅིང་འབྱུང་བར་འགྱུར་རོ་ཞེ་ན། གཞན་རིགས་པ་ཅན་པ་ཁྱོད་ཀྱི་ལུགས་ལའང་མིག་ཤེས་ཀྱིས་གཟུགས་མཐོང་ཞིང་ཡིད་ཤེས་ཀྱིས་གཟུགས་པས་
རིགས་ནི་ཐ་དད་པའི་ཆོས་འདས་པའི་དུས་ཀྱི་སྒྲ་སོགས་ལ་རྣམ་པར་རྟོག་པི་ཚེ། རྣམ་རྟོག་དེས་མིག་ཤེས་སྔ་ཕྱི་བར་གཅོད་པ་ཇི་ལྟར་ཡིན་ཏེ་བར་གཅོད་དགོས་པར་ཐལ་ལོ། །གལ་ཏེ་མ་གལ་མེ་མྱུར་དུ་བསྐོར་བ་ན་གཞན་གྱིས་བར་གཅོད་མི་ནུས་
ཤིང། འཇུག་པ་མྱུར་བས་མེའི་ཆ་ཤས་དག་གཅིག་ཏུ་འཚམས་སྦྱར་ཏེ་དབང་ཤེས་ལ་འཁོར་ལོའི་རྣམ་པར་མཐོང་བ་བཞིན་དུ། གཟུགས་འཛིན་མིག་ཤེས་ལྟ་བུ་ད་ལྟ་དངོས་པོར་ཡོད་པ་འཛིན་པའི་ཕྱོགས་ནི། ད་ལྟ་དངོས་པོ་མེད་པ་འཛིན་
པ་ལས་ཆེས་སྟོབས་དང་ལྡན་པའི་ཕྱིར་འདས་པའི་དུས་ཀྱི་སྒྲ་ལ་རྟོག་པས་བར་གཅོད་མི་ནུས་ཤིང། འཇུག་པ་མྱུར་བས་སྔ་ཕྱི་འཚམས་སྦྱོར་བ་ཡིན་ནོ་ཞེས་འདོད་ན། དེ་ནི་གཞན་ལའང་མཚུངས་པ་ཡིན་ཏེ། གཟུགས་འཛིན་མིག་ཤེས་
ཆོས་ཅན་ཁྱོད་གཟུགས་འཛིན་རྟོག་པ་དང་དུས་མཉམ་དུ་འབྱུང་བ་ནའང་དེས་ཁྱོད་ཀྱི་སྐད་ཅིག་སྔ་ཕྱི་བར་གཅོད་མི་ནུས་པར་ཐལ། ཁྱོད་ཀྱི་གཟུང་དོན་དངོས་པོར་ཡོད་པས་སྣང་ཡུལ་དངོས་པོར་མེད་པའི་རྟོག་པ་ལས་ཆེས་སྟོབས་དང་ལྡན་

[049A]༄༅། །པའི་ཕྱིར། འཁོར་གསུམ་ཁས་ཞེས་སོ། དེའི་ཡུལ་དངོས་པོར་ཡོད་པ་འཛིན་པའི་ཕྱོགས་དངོས་པོ་མེད་པ་འཛིན་པ་ལ་ནི་སྟོབས་དང་ལྡན་པས་བར་གཅོད་མི་ནུས་ཞེས་སྨྲས་པ་དེ་མགོ་མཚུངས་ཀྱིས་བཀག་ནས། འཇུག་
པ་མྱུར་བས་སྔ་ཕྱི་གཅིག་ཏུ་འཚམས་སྦྱོར་ཞེས་སྨྲས་པ་དེ་འགོག་པ་ནི། ས་རར་ས་ཞེས་སྐྱེན་པར་བརྗོད་པའི་ཚེ། སརྲ་སའི་ཡི་གེའང་ཅིག་ཅར་ཐོས་པར་འགྱུར་བར་ཐལ། ཡི་གེ་དེ་དག་འཇུག་པ་མྱུར་བས་གཅིག་ཏུ་འཚམས་སྦྱར་
ཏེ་ཐོས་པའི་ཕྱིར། འདོད་ན་དང་པོར་ས་དང། དེའི་རྗེས་སུ་ཐོས་པའི་རིམ་པ་ལས་རོ་གོ་ཞིང། དང་པོར་དང། དེའི་རྗེས་སུ་ས་ཐོས་པའི་རིམ་པ་ལས་མཚོག་བའི་ཁྱད་པར་མེད་པར་འགྱུར་ཏེ། ས་རཿ་ཞེས་བརྗོད་པ་དང། ར་ས་ཞེས་
བརྗོད་པ་གཉིས་ཀའི་ཚེ་ཡངས་དང་རཿ་ཅིག་ཅར་ཐོས་པར་ཁྱད་པར་མེད་པའི་ཕྱིར་རོ། གལ་ཏེ་དེའི་ཚེ་འགའ་ཞིག་ལ་ལྟོས་ཏེ་མྱུར་བ་ཙམ་ཡོད་ཀྱང། སྔ་ཕྱི་གཅིག་ཏུ་འཚམས་སྦྱར་ནས་བློ་ལ་ཅིག་ཅར་སྨྲང་བ་ཙམ་གྱི་མྱུར་བ་
མེད་དོ་ཞེ་ན། ཁྱོད་བློ་དུ་མ་རྒྱུད་གཅིག་ལ་ཅིག་ཅར་མི་སྐྱེ་བར་འདོད་པའི་ལུགས་འདིར། གཟུགས་སོགས་དོན་དྲུག་པོ་ཀུན་དང་ཅིག་ཅར་དུ་ཡུལ་རུང་བར་འདུས་པ་ཅན་གྱི་དབང་པོ་དྲུག་པོ་རྣམས་གང་ཟག་གཅིག་གི་རྒྱུད་ལ་ཡིད་བྱེད་དང་
བཅས་ཏེ་ཡོད་པ་ནི། འཇུག་ཤེས་དྲུག་ཀ་ཅིག་ཅར་སྐྱེ་བ་ནི་མི་རུང་བས་རེ་རའང་འཇུག་ཤེས་གཞན་ལྔ་པོ་རྣམས་ཀྱིས་བར་ཆོད་ཅིང་སྐྱེ་བོ་ཞེས་འདོད་དགོས་ལ། དེ་ལྟ་ན་ཡང་ངའི་ཚེ་འཇུག་ཤེས་དྲུག་པར་ཆད་པ་མེད་པར་དུས་མཉམ་དུ་ཡོད་

[049B] མིང་གི་མཐར་ཐུག་པའི་ཡི་གེ་སརྲ་ས་ཐོས་པའི་ཤེས་པ་ནི། ཡུལ་
ཡི་གེ་སྐད་ཅིག་སྔ་ཕྱི་བར་མ་ཆད་དུ་འདྲེས་ཤིང་འབྲེལ་ཆགས་པར་ཐོས་ཀྱང། དེ་ཙམ་གྱིས་འཇུག་པ་མྱུར་བ་མེད་པས་བར་ཆོད་པར་སྣང་ངོ་ཞེས་སྨྲ་བ་དེ་ངོ་མཚར་རོ། །ཞེས་འགལ་བ་བསྟན་པའོ། །ཕྱིར་ཞེས་པ་ནི་རྒྱ་དྤེའམ་འགྱུར་མ་དག་
པ་སྟེ། ཤེས་པ་སྐད་ཅིག་དང་འདྲེས་ཀྱང་ཞེས་གདེན་པར་བྱའོ། །དེས་ན་ཡི་གེའང་ཅིག་ཅར་ཐོས་པར་འགྱུར་ཞེས་པའི་སྐྱོན་སོ་ན་གནས་ཤིང། སྐྱོན་དེ་ལྟ་བུ་ཡོད་པ་དེའི་ཕྱིར། གང་ཟག་གཅིག་གི་རྒྱུད་ལའང་རྐྱེན་ཇི་ལྟ་བ་བཞིན་དུ་བློ་དུ་མ་ནི་ཅིག་
ཅར་སྐྱེ་བར་འགྱུར་བ་འཐད་པ་ཡིན་ནོ། །གཞན་ཡང། འདུས་ཅན་དབང་རྣམས་ཡོད་པ་ན། ལྔ་པོ་རྣམས་ཀྱིས་ཆོད་ཅེས་འདོད་པ་ལ་ནི་སྐྱོན་གཞན་ཡང་ཡོད་དེ། ལྷ་སྦྱིན་གྱི་རྒྱུད་ཀྱི་དབང་པོ་དྲུག་ཀ་དོན་རྣམས་དང་ཡུལ་རུང་བར་འདུས་པའི་ཚེའི་
གཟུགས་འཛིན་མིག་ཤེས་དང། མིག་དབང་དང་གཟུགས་ཁོ་ན་ཡུལ་རུང་བར་འདུས་པའི་ཚེའི་གཟུགས་འཛིན་མིག་ཤེས་ཆོས་ཅན། འཇུག་ཤེས་ལྔས་བར་ཆད་དང་བཅས་པ་དང། བར་ཆད་མེད་པ་ཅི་ལྟར་ཡིན་ཏེ་མིན་པར་ཐལ། རང་
གི་སྐད་ཅིག་སྔ་ཕྱི་འབྲེལ་ཆགས་སུ་འབྱུང་བའི་སྒོ་ནས་གཟུགས་གསལ་བར་སྣང་བ་ལ་ཡང་ཁྱད་མེད་པས་ནའོ། །འཇུག་པ་མྱུར་བས་སྔ་ཕྱི་གཅིག་ཏུ་འཚམས་སྦྱར་ཏེ། ཅིག་ཅར་འཛིན་པར་འདོད་པ་ལ། ཡི་གེའང་ཅིག་ཅར་ཐོས་པར་

[050A]༄༅། །འགྱུར་ཞེས་པའི་སྐྱོན་ཡོད་པར་མ་ཟད། དེ་ལྟ་ན་ཡིད་ཀྱི་རྟོག་པ་འབའ་ཞིག་རྒྱུན་ལྡན་དུ་འབྱུང་བ་དེ་ལའང་ཡུལ་རིམ་ཅ་དུ་འཛིན་པར་མི་འགྱུར་བའི་སྐྱོན་ཡོད་དེ། འཇུག་པ་མྱུར་བའི་ཕྱིར་རོ། གལ་ཏེ་རྒྱུད་གཅིག་ལ་ཤེས་པ་དུ་མ་ཅིག་ཅར་སྐྱེ་ན། ཡིད་གཟུགས་མཛེས་ལ་ཆགས་པའི་ཚེ་སྒྲ་ཉེ་བར་ཡོད་ཀྱང་དེ་འཛིན་པའི་ཤེས་པ་མི་སྐྱེ་བ་ཅི་ཞེ་ན། སྐབས་ལ་ལར་གཟུགས་མཛེས་ལ་ཀུན་ཏུ་ཆགས་པའི་སེམས་ཅན་འགའ་ཞིག་སྒྲ་ལ་སོགས་པའི་དོན་ཉེ་བ་
ལའང་འཛིན་པ་མེད་པ་གང་ཡིན་པ་དེ་ནི་ཡིད་གཟུགས་མཛེས་ལ་ཆགས་པས་སྒྲ་འཛིན་སོགས་གཞན་སྐྱེད་པའི་དེ་མ་ཐག་རྐྱེན་གྱི་ནུས་པ་ཉམས་པར་བྱས་པའི་ཕྱིར། རྐྱེན་མ་ཚང་ནས་མ་སྐྱེས་པ་ཡིན་གྱི། ཤེས་པ་དུ་མ་རྒྱུད་གཅིག་
ལ་གཅིག་ཅར་འབྱུང་དུ་མི་རུང་བའི་རྒྱུ་མཚན་གྱིས་མ་ཡིན་ནོ། །གཉིས་ཀ་ལའང་རྩོད་འདོད་ཡོད། ཅེས་པའི་དོན་ལ་རྒྱ་བོད་ཀྱི་འགྲེལ་བྱེད་དག་འདི་ལྟར་འཆད་དེ། ཁོ་བོ་ཅག་གཉིས་ཀ་ལ་ཡང། ཡིད་གཟུགས་མཛེས་ལ་ཆགས་
པའི་ཆེ་སྒྲ་འཛིན་སོགས་མི་སྐྱེ་བ་ཅི་ཡིན་ཞེས་པའི་རྩོད་པ་འདི་མཚུངས་པར་ཡོད་པ་ཡིན་ལ། དེའི་ལན་ངེད་ཀྱིས་ཇི་སྐད་སྨྲས་པ་འདི་ལ་ཁྱེད་ཀྱིས་ཀྱང་བརྟེན་པར་རིགས་སོ་ཞེས་པའོ། །ཁོ་བོ་ནི་འདི་ལྟར་འཆད་དེ། ཕྱོགས་
གཉིས་ཀ་ལ་ཡང་རྩོད་པ་འདི་མཚུངས་པར་ཡོད་པ་ཡིན་ལ། ཁོ་བོ་ཅག་ནི་ཇི་སྐད་བཤད་པའི་ལན་གྱིས་རྩོད་པ་སྤོང་ཞིང། ཁྱེད་བློ་དུ་མ་ཅིག་ཅར་མི་སྐྱེ་བས་ཡིན་ནོ་ཞེས་སྨྲ་དགོས་མོད། དེ་ལྟ་ན་གཟུགས་འཛིན་པའི་སྐབས་

[050B] མིག་གིས་ཨུཏྤ་ལའི་གཟུགས་ལ་ལྟ་ཞིང་རྣ་བས་རྒྱུད་མངས་ཀྱི་སྒྲ་ཉན་པ་ལྟ་བུ་མངོན་སུམ་གྱིས་མཐོང་བའི་ཕྱིར། ཁྱོད་ཀྱིས་བློ་དུ་མ་རྒྱུད་གཅིག་ལ་ཅིག་ཅར་སྐྱེ་བར་འདོད་པའི་ཕྱོགས་
ལ་བཀོད་པའི་སྐྱོན་འདི་ཁྱོད་རང་བློ་དུ་མ་ཅིག་ཅར་མི་སྐྱེ་བར་འདོད་པ་ལ་གནོད་བྱེད་དུ་འགྱུར་རོ་ཞེས་པའོ། །དེ་ལྟར། དངོས་ཕྱོགས་སྟོབས་དང་ལྡན་འདོད་ན་ཞེས་སོགས་ཕྱོགས་སྔ་མའི་དོན་བཀག་ནས། གལ་ཏེ་འགལ་མེ་མཐོང་
བ་བཞིན། ཞེས་པའི་དཔེ་འགོག་པ་ནི། མགལ་མེ་མྱུར་དུ་བསྐོར་བ་དེ། འཁོར་ལོའི་རྣམ་པར་མཐོང་བ་ནི་འཇུག་པ་མྱུར་བས་མེའི་ཆ་ཤེས་སྔ་ཕྱི་དག་གཅིག་ཏུ་འཚམས་སྦྱོར་བ་ལས་སྐྱེས་པ་མ་ཡིན་པར་ཐལ། མགལ་མེ་ལ་སོགས་མྱུར་དུ་འཇུག་
པའི་རྗེས་སུ་འགྲོ་བས་གནོད་པ་ཅན་གྱི་མིག་དབང་བསླད་པ་ལས་འཁོར་ལོར་འཁྲུལ་བ་སྐྱེ་བ་ཡིས་དེ་ལྟར་མཐོང་བ་ཡིན་པའི་ཕྱིར། གཉིས་པ་གཞན་གྱི་དབང་ཤེས་རྟོག་བྲལ་དུ་སྒྲུབ་པའི་རིགས་པ་དགག་པ་ནི། ཀུན་ལས་བཏུས་ཀྱི་འགྲེལ་
བྱེད་སྲིད་པའི་བདག་པོ་ལ་སོགས་པ་ལ་ལ་ན་རེ། བརྡ་ལ་བྱང་བའི་སྐྱེས་བུའི་དབང་ཤེས་ཆོས་ཅན། རྟོག་མེད་ཡིན་ཏེ། དབང་པོ་ལས་སྐྱེས་པ་དང་ལས་སོགས་པ་མྱོང་བའི་རྣམ་པས་འཇུག་པ་དང། ཡིད་ལས་བྱུང་བ་མ་ཡིན་པའི་ཕྱིར་
དཔེར་ན་སྐྱེས་མ་ཐག་པའི་བྱིས་པའི་དབང་བློ་བཞིན་ཞེས་སྨྲ་བ་དང། བྱིས་པའི་དབང་ཤེས་རྟོག་མེད་ཡིན་པ་ཉིད་ཀྱི་རྒྱུ་མཚན་བྱིས་པའི་རྒྱུད་ལ་བརྡ་འཛིན་པའི་ནུས་པ་ཉམས་པ་ཉིད་ཡིན་པའི་ཕྱིར་ཞེས་སྨྲའོ། །དེ་ལ་དཔེ་བྱིས་པའ་

[051A]༄༅། །དབང་ཤེས་རྟོག་མེད་དུ་སྒྲུབ་པའི་རིགས་པ་དེའི་ཁྱབ་པ་དགག་པ་ནི། རྒོལ་བ་དེ་དག་གི་ནི་ལྟར་ན། བྱིས་པའི་ཤེས་པ་ཐམས་ཅད་རྟོག་མེད་དུ་འགྱུར་ཏེ། བྲ་འཛིན་པའི་ནུས་པ་ཉམས་པའི་ཕྱིར་རོ། །འདོད་ན་དེའི་ཕྱིར་
བྱིས་པའི་རྒྱུད་ཀྱི་བླང་དོར་བྱེད་པའི་ཤེས་པ་ནི། མངོན་སུམ་ཁོ་ནར་འགྱུར་ལ། དེ་ལྟ་ནའང་བྱིས་པ་བཀྲེས་པས་ཟས་ཡིད་ལ་བྱེད་པའི་དྲན་པ་སོགས་མེད་པར་འགྱུར་རོ། །བྱིས་བློ་རྟོག་མེད་དུ་སྒྲུབ་པའི་རིགས་པའི་ཕྱོགས་ཆོས་དགག་པ་ནི། བྱིས་
པ་དེ་ནི་ཕྱིས་ནར་སོན་ནས་ཀྱང་བརྡ་ལ་བྱང་བར་མི་འགྱུར་རོ། །སྐྱེས་ཙམ་ནས་བརྡའི་རྒྱུ་དང་བྲལ་བའི་ཕྱིར། གལ་ཏེ་བྱིས་པའི་རྒྱུད་ལ་བརྡ་ལ་མ་བྱང་བའི་ཡིད་རྟོག་མེད་ཡོད་པ་དེས་ན་དེས་ཕྱིས་བརྡ་དེ་འཛིན་པར་འདོད་ཅེ་ན། བྱིས་པའི་ཡིད་
ཤེས་ད་ལྟ་རྟོག་མེད་ཡིན་ཀྱང་ཕྱིས་རྟོག་བཅས་སུ་འགྱུར་བ་དེ་བཞིན་དུ་བྱིས་པའི་དབང་སྐྱེས་ལ་ཡང་ད་ལྟ་རྟོག་མེད་ཡིན་ཀྱང་ཕྱིས་རྟོག་བཅས་སུ་འགྱུར་བས་མཚུངས་སོ། །འདི་འདྲ་འདི་ཡང་ཞེས་སོགས་རྐང་པ་བཞིའི་དོན་ལ་རྒྱ་བོད་ཀྱི་
འགྲེལ་བྱེད་མཁས་པ་དག་འདི་ལྟར་འཆད་དེ། གལ་ཏེ་བྱས་པའི་དབང་ཤེས་རྟོག་མེད་ཡིན་ཏེ། དབང་པོ་ལས་སྐྱེས་པའི་ཕྱིར་ཟེར་ན། རྟགས་འདི་འདྲ་འདི་ཡང་ལྷག་ལྡན་ཡིན་ཞེས་བཀག་ནས། བྱིས་པའི་དབང་ཤེས་རྟོག་མེད་ཡིན་ཏེ་
དོན་མངོན་དུ་བྱེད་པའི་རྣམ་པས་འཇུག་པའི་ཕྱིར་ཞེ་ན། རིགས་པ་དེ་བརྡ་ལ་བྱང་བའི་དབང་ཤེས་རྟོག་མེད་དུ་སྒྲུབ་པ་ལའང་སྦྱོར་བར་རིགས་སོ། །ཞེས་སྟོན་པ་ནི། བྱིས་ལ་སྒྲུབ་པར་བྱེད་གང་ཡིན། །དེ་ཉིད་འདིར་ཡང་བརྗོད་བྱ་སྟེ། །དབང་པོའི་བློར་ནི་

[051B] ཞེས་པའོ་ཞེས་འཆད་དོ། །ཁོ་བོ་ནི་འདི་ལྟར་སྨྲ་སྟེ། དེ་བཞིན་དབང་སྐྱེས་ལ་ཡང་འགྱུར་ཞེས་པ་ཡན་གྱིས་བྱིས་པའི་དབང་ཤེས་རྟོག་མེད་དུ་སྒྲུབ་པ་ལ་བརྡའི་ནུས་པ་ཉམས་པ་བཀོད་པ་དེའི་ཁྱབ་པ་དང་ཕྱོགས་ཆོས་བཀག་ནས། བརྡ་ལ་བྱང་བའི་དབང་
ཤེས་རྟག་མེད་དུ་སྒྲུབ་པ་ལ། དབང་སྐྱེས་ལ་སོགས་ཕྱིར་ཞེས་སྨོས་པ་དེ་འགོག་པ་ནི། དབང་པོ་ལས་ཀྱེས་པ་འདི་འདྲ་འདི་ཡང་ཆོས་ཅན། བརྡ་ལ་བྱང་བའི་དབང་ཤེས་རྟག་མེད་དུ་སྒྲུབ་པའི་ལྷག་ལྡན་གྱི་རྟགས་ཡིན་ཏེ། དེ་སྒྲུབ་ཀྱི་ཕྱོགས་ཆོས་གྲུབ་ཅིང་
མཐུན་ཕྱོགས་ལ་མཐོང་ཡང། མི་མཐུན་ཕྱོགས་དང་འགལ་བ་མེད་པའི་ཕྱིར། བརྡ་ལ་བྱང་བའི་དབང་ཤེས་རིགས་པ་ཅན་པའི་ངོར་རྟོག་མེད་དུ་སྒྲུབ་པ་ལ་བྱིས་པའི་དབང་ཤེས་དཔེར་བཀོད་ཀྱང་དཔེ་སྒྲུབ་པའི་རིགས་པ་དེས་བསྒྲུབ་བྱའང་འགྲུབ་
པས་དེ་ལྟ་བུ་དཔེར་འགོད་པ་མི་རིགས་སོ་ཞེས་དཔེ་དང་བསྒྲུབ་བྱ་མཚུངས་པའི་སྐྱོན་སྟོན་པ་ནི། ཤེས་བྱ་ཆོས་ཅན། བརྡ་ལ་བྱང་བའི་རྒྱུད་ཀྱི་དབང་ཤེས་རྟོག་མེད་དུ་སྒྲུབ་པ་ལ་རིགས་པ་ཅན་པའི་ངོར། བྱིས་པའི་དབང་ཤེས་མཐུན་དཔེར་སྟོན་པ་མི་འཐད་པར་
ཐལ། དེའི་ངོར་བྱིས་པའི་དབང་ཤེས་རྟོག་མེད་ཡིན་པ་ལ་སྒྲུབ་པར་བྱེད་པ་གང་ཡིན་པ་དེ་ཉིད། བརྡ་ལ་བྱང་བའི་དབང་ཤེས་རྟོག་མེད་ཡིན་པ་འདིར་ཡང་སྒྲུབ་བྱེད་དུ་བརྗོད་པར་བྱ་བ་སྟེ། དཔེ་སྒྲུབ་པའི་རིགས་པས་བསྒྲུབ་བྱའང་འགྲུབ་པའི་ཕྱིར་རོ། །
དེར་ཐལ། བརྡ་ལ་བྱང་མ་བྱང་གི་དབང་ཤེས་གཉིས་ཀའང་རིགས་པ་ཅན་པའི་ངོར་རྟོག་མེད་དུ་སྒྲུབ་དགོས་ཀྱི། དབང་བོའི་བློར་ནི་མཚུངས་པའི་ཕྱིར་རོ། །བརྡ་ལ་བྱང་བའི་དབང་ཤེས་རྟོག་མེད་དུ་སྒྲུབ་པ་ལ་དབང་པོ་ལས་སྐྱེས་པའི་རྟགས་

[052A]༄༅། །འཁྲུལ་པར་བསྟན་པ་འདིས་ནི། མྱོང་བའི་རྣམ་པས་འཇུག་པ་དང་སོགས་པ་ཡིད་ལས་བྱུང་བ་མ་ཡིན་པའང་དེ་སྒྲུབ་ཀྱི་རྟགས་འཁྲུལ་པར་བཤད་པ་ཡིན་ཏེ། དེ་དག་ཀྱང་དབང་པོ་ལས་སྐྱེས་པ་རྟགས་སུ་བཀོད་པ་དང་འདྲ་བར་ལྷག་ལྡན་
ཡིན་ནོ། །གཉིས་པ་དབང་ཤེས་རྟོག་བྲལ་གྱི། རིགས་པ་སོ་སོར་བཤད་པ་ལ། དབང་ཤེས་དོན་སྦྱོར་རྟོག་པར་འདོད་པ་དགག་པ་དང། དབང་ཤེས་མིང་སྦྱོར་རྟོག་པར་འདོད་པ་དགག་པ་གཉིས། དང་པོ་ལ། རིགས་དོན་གཞན་རྫས་ལ་སྦྱར་ནས་འཛིན་པའི་
རྟོག་པ་འདོད་པ་དགག་འཕྲོད་འདུའི་འབྲེལ་པ་འཛིན་པའི་རྟོག་པར་འདོད་པ་དགག་འཕྲོད་འདུའི་འབྲེལ་བ་རྫས་གྲུབ་ཡོད་པའི་སྒྲུབ་བྱ་དགག་རིགས་རྫས་གཞན་ཡོད་པའི་སྒྲུབ་བྱེད་དགག་རིགས་རྫས་གཞན་མེད་ཀྱང་སྤྱིའི་སྒྲ་བློཨ་འཇུག་
པ་འཐད་པའི་ཚུལ་བསྟན་པའོ། །དང་པོ་ནི། ཀུན་ལས་བཏུས་སུ། རིགས་སོགས་སྦྱོར་སོགས་སྦྱོར་བ་ཡི། རྟོག་པ་དང་བྲལ་མངོན་སུམ་མོ། །ཞེས་གསུངས་ཀྱང། རིགས་སོགས་སྦྱོར་བའི་རྟོག་པ་དང་བྲལ་བའི་སྒྲུབ་བྱེད་རྒྱས་པར་མ་གསུངས་བས་འདིས་
དེའི་སྒྲུབ་བྱེད་རྒྱས་པར་བསྟན་པའི་སྒོ་ནས། བྱེ་བྲག་པ་དང་རིགས་པ་ཅན་པ་དག་དབང་ཤེས་དེ་ལྟ་བུའི་རྟོག་བཅས་སུ་ཁས་ལེན་པ་འགོག་པ་ཡིན་ཏེ། དེ་ཡང་སྤྱི་ཁྱབ་བསྒྲུབས་ནས་རིགས་པ་སྟོན་པ་ནི། ཁྱད་པར་བྱེད་ཆོས་དང་ནི་ཁྱད་པར་
བྱས་གཞི་དང། དེ་དག་གི་འབྲེལ་བ་དང། འཇིག་རྟེན་ན་གྲགས་པའི་གཞུང་ལུགས་དེ་དག་གི་མིང་གི་ཐ་སྙད་རྣམས་ནི་དང་པོར་སོ་སོར་བཟུང་ནས་ཕྱིས་དེ་དག་བསྡོམས་པར་བྱ་ཏེ། བྱད་ཆོས་ཀྱིས་བྱས་གཞི་ཁྱད་པར་དུ་བྱས་

[052B] དེ་ལས་གཞན་དུ་སོ་སོར་འཛིན་པ་མེད་ན་ཕྱི་མ་བསྡམས་ནས་ཁྱད་གཞི་ཁྱད་ཆོས་སུ་སྦྱོར་བ་མིན་ཏེ། འདི་ནི་ཁྱད་ཆོས་དང་བྱས་གཞི་དོན་གཞན་ཁྱད་གཞི་ཁྱད་ཆོས་སུ་སྦྱར་ནས་འཛིན་པ་སྤྱིའི་ཚུལ་ཡིན་ནོ། །དཔེར་ན་སྐྱེས་
བུ་དབྱུག་པ་ཅན་དུ་འཛིན་པ་བཞིན་ནོ། །འདིར་ནི་ཤེས་བྱ་ཆོས་ཅན། དབང་ཤེས་འདི་ལ་རིགས་སོགས་རྫས་ལ་སྦྱར་ནས་འཛིན་པའི་རྟོག་པའང་མེད་དེ། རིགས་སོགས་དེ་དང་ལྡན་པའི་རྫས་ལ་སྦྱོར་བ་ཡོད་པ་མིན་པ་དེས་ནའོ། །དེར་ཐལ་
རིགས་དོན་གཞན་དང་ཡོན་ཏན་སོགས་ཀྱི་བྱེ་བྲག་གམ་ཁྱད་པར་སོ་སོར་རྟོགས་པ་མེད་པའི་ཕྱིར་རོ། །གལ་ཏེ་རིགས་སོགས་ཀྱི། བྱེ་བྲག་རྟོགས་པ་མེད་པའི་ཕྱིར་ཞེས་པ་མི་འཐད་དེ། བ་ལང་གི་སྤྱི་འཛིན་པའི་ཤེས་པ་དམིགས་པའི་ཕྱིར་ཞེ་ན་
བ་ལང་གི་གསལ་བ་རྣམས་ལ་རྗེས་སུ་འགྲོ་བ་ཅན་གྱི་སྤྱི་འཛིན་པའི་རྣམ་པར་ཤེས་པ་གང་ཡིན་པ་དེ་ཡང་བ་ལང་ཞེས་པའི་སྒྲ་སྤྱི་དང། ནོག་སོགས་འདུས་པའི་དོན་སྤྱི་གསལ་བར་སྣང་གི། དེ་ལྟ་བུས་ཁྱད་པར་དུ་མ་བྱས་པའི་བ་ལང་ཉིད་ཅེས་བྱ་
པའི་རྣམ་པ་སྣང་བ་མེད་པའི་ཕྱིར། བ་ལང་ཉིད་ཅེས་བྱ་བའི་སྤྱི་དོན་གཞན་སྣང་ཡུལ་དུ་བྱེད་པ་མ་ཡིན་ནོ། །ཁྱབ་པ་ཁས་བླངས་ཏེ། ཁྱོད་ཀྱིས་བ་ལང་ཉིད་ལ་སོགས་པའི་སྤྱི་རྣམས་རང་འཛིན་ཤེས་པ་ལ་སྔང་བ་ན། ཁ་དོག་དབྱིབས་ཡིག་རྣམ་པ་
ཡིས། སྟོང་པར་བརྗོད་པའི་ཕྱིར་རོ། །གལ་ཏེ་ནོག་སོགས་འདུས་པའི་གོང་གུ་སོགས་སུ་སྣང་བའི་སྤྱི་འཛོན་ཤེས་པའི་སྣག་ཡུལ་དེ་ཉིད་དབང་ཤེས་ལའང་སྣང་བ་མ་ཡིན་ནམ་ཞེ་ན། སྤྱི་འཛིན་ཤེས་པ་ལ་ནོགས་སོགས་འདུས་པའི་གོང་བུ་

[053A]༄༅། །སོགས་སུ་སྣང་པ་དེ་ཉིད་རང་གི་གསལ་བ་རྣམས་ལ་མཚུངས་པར་རྗེས་འགྲོ་བྱེད་པའི་སྤྱི་ཉིད་ཡིན་ཡང་དེ་ལྟ་བུ་མིག་སོགས་དབང་ཤེས་ཀྱི་སྣང་ཡུལ་ལ་མཐོང་བ་མེད་དེ། དེ་ནི་རང་འཛིན་ཤེས་པ་ལ་མི་གསལ་བའི་རྣམ་པར་
སྣང་བས་ཁྱབ་ཅིང། དབང་ཤེས་ཀྱི་སྣང་ཡུལ་ཡིན་ན་རང་འཛིན་དབང་ཤེས་ལ་ཐུན་མོང་མ་ཡིན་པའི་རྣམ་པ་གསལ་བར་སྣང་བས་ཁྱབ་ལ། ཤེས་པ་གཅིག་ལ་རང་གི་སྣང་ཡུལ་རྣམ་པ་གསལ་མི་གསལ་དུ་སྣང་བ་ཐ་དད་པ་གཉིས་ནི་མེད་པའི་ཕྱིར་རོ། །
ཐ་དད་པ་གཉིས་ཡོད་ན་སྐྱོན་ཅི་ཡོད་ཅེ་ན། སྣང་ཡུལ་གསལ་བར་སྣང་མི་སྣང་གི་རྣམ་པ་ཐ་དད་ཀྱང། ཡུལ་ཅན་གྱི་བློ་ཐ་དད་པར་མ་གྲུབ་ན། བློ་ཐ་དད་པའང་རྙེད་དཀའོ། །གཉིས་པ་འཕྲོད་འདུའི་འབྲེལ་བ་འཛིན་པའི་རྟོག་པར་འདོད་པ་དགག་པ་ནི་
བྱེ་བྲག་པ་དང་རིགས་པ་ཅན་པ་དག་ན་རེ། དབང་ཤེས་ཀྱིས་ཀྱང་འཕྲོད་པ་འདུ་བའི་འབྲེལ་བ་འཛིན་པའི་ཕྱིར་རྟོག་པ་དང་བཅས་པའོ་ཞེ་ན། འདི་ནི་ཁས་བླངས་དང་འགལ་ཏེ། ཁྱོད་རང་གིས་འཕྲོད་འདུ་དབང་པོའི་ཡུལ་ལས་འདས་པར་ཁས་
བླངས་པས། དེ་ལྟ་ན་དབང་པོས་འཕྲོད་འདུ་འཛིན་པ་མེད་པའི་ཕྱིར། དབང་ཤེས་ཀྱིས་འབྲེལ་བ་མཐོང་བ་མེད་པར་གནས་སོ། །གསུམ་པ་འཕྲོད་འདུ་ཡོད་པའི་སྒྲུབ་བྱེད་དགག་པ་ནི། རིགས་པ་ཅན་སོགས་ན་རེ། འཕྲོད་འདུའི་འབྲེལ་བ་རྫས་
སུ་གྲུབ་པ་ཡིན་ཏེ། ཡན་ལག་སྣལ་མ་དག་ལ་ཡན་ལག་ཅན་སྣམ་བུའི་སྒྲ་སྦྱོར་བའི་ཕྱིར་དང། བ་ལང་ལ་ར་ཡོད་ཅེས་པའི་སྒྲ་སྦྱོར་བའི་ཕྱིར། དེ་དག་ནི་སྣལ་མ་དང་སྣམ་བུ་དང་བ་ལང་དང་ར་ལ་འཕྲོད་འདུའི་འབྲེལ་བ་ཡོད་པས་ཡིན་

[053B] གཞན་དུ་ན་དེ་ལྟར་སྦྱོར་བ་མི་འཐད་དོ་ཞེ་ན། དེའི་ལན་སྟོན་པའི་གཞུང། སྣལ་མ་འདི་ལ་སྣམ་བུ་ཞེས་སོགས་རྐང་བ་བཞི་པའི་དོན་ལ། རྒྱ་བོད་ཀྱི་ཊཱིཀ་བྱེད་དག་འདི་ལྟར་འཆད་དེ། སྣལ་མ་ལ་སྣམ་བུ། ར་ལ་བ་ལང་ཞེས་པའི་ཐ་སྙད་འདི་ཡང་
རིགས་པ་ཅན་པ་ཁྱོད་རང་གིས་བྱས་ཀྱི་འཇིག་རྟེན་ན་བ་ལང་ལ་ར་ཡོད་ཅེས་གྲགས་ཀྱི་རྭ་ལ་བ་ལང་ཡོད་ཅེས་མ་གྲགས་སོ། །ཞེས་ཚིག་གོང་འོག་ནོར་བའི་སྐྱོན་རྗོད་པར་བྱེད་མོད་ཀྱི་དེས་འཕྲོད་འདུ་ཁེགས་པ་ལ་ཕན་པར་མ་མཐོང་གནོ། །ཁོ་བོ་ནི་
འདི་ལྟར་འཆད་དེ། སྣལ་མ་འདི་ལ་སྣམ་བུ་ཞེས་བྱ་བའི་སྒྲ་འདི་དག་ཀྱང། འཕྲོད་འདུའི་འབྲེལ་པ་ལ་མ་ལྟོས་པར་གསྲ་སྦྱོར་བ་པོ་རང་གིས་འདོད་པས་བྱས་པ་ཡིན་ལ། བ་ལང་ལ་ར་ཡོད་ཅེས་པའང་འཕྲོད་འདུའི་འབྲེལ་བ་ཁོ་ནའི་རྒྱུ་མཚན་
གྱིས་མིན་ཏེ། ཡིན་ལ་ར་བ་ལང་ལ་འཕྲོད་འདུའི་འབྲེལ་བ་གྲུབ་པ་བཞིན་དུ་བ་ལང་ལ་ཡང་ར་ལ་འཕྲོད་འདུའི་འབྲེལ་པ་གྲུབ་པར་ཁྱད་མེད་པས། བ་ལང་ལ་ར་ཡོད་པའི་ཐ་ཉད་བྱེད་པ་ལྟར་ར་ལ་བ་ལང་ཡོད་པའི་ཐ་སྙད་ཀྱང་བྱེད་དགོས་པ་ལ། བ་ལང་ལ་
ར་ཡོད་ཅེས་འཇིག་རྟེན་ན་ཐ་སྙད་བྱེད་ཀྱི། ར་ལ་བ་ལང་ཡོད་ཅེས་འཇིག་རྟེན་ན་ཐ་སྙད་བྱེད་པ་མིན་པའི་ཕྱིར། འོ་ན་བ་ལང་ལ་ར་ཡོད་ཅེས་པའི་ཐ་སྙད་བྱེད་པའི་རྒྱུ་གང་ཞེ་ན། བ་ལང་ཞེས་བྱ་བའི་ཡན་ལག་ནི་མགོ་ལ་སོགས་པ་ལྷག་མ་རྣམས་དང་
སྟེང་གི་ར་བར་རྣམ་པར་ཆད་པར་དམིགས་པ་མེད་ཅིང་བར་མ་ཆད་དུ་དམིགས་པ་ན། དེའི་ཕྱིར་དེ་ཙམ་ལ་འདོད་པས་བ་ལང་ལ་ར་ཡོད་ཅེས་པའི་ཐ་སྙད་སྦྱོར་བ་ཡིན་ནོ། །འོ་ན་སྣལ་མ་ལ་སྣམ་བུའི་སྒྲ་སྦྱོར་བ་འཕྲོད་འདུའི་འབྲེལ་པའི་

[054A]༄༅། །དབང་གིས་མ་ཡིན་ནོ། གང་གིས་ཡིན་ཞེ་ན། སྒྲ་སྦྱོར་བའི་ཚུལ་བཞི་སྟེ། སྣལ་མ་དེ་རྣམས་ཀྱིས་སྣམ་བུ་འདི་བྱེད་དོ་ཞེས་སྦྱོར་བའི་ཚེ་ནི། སྣལ་མ་རྐྱེན་གྱིས་འདུས་བྱས་པ་ལས་སྣམ་བུ་དེ་ཕྱིས་འབྱུང་བའི་འབྲས་བུར་བརྗོད་པ་ཡིན་གྱི། ཇི་
ལྟ་བུར་ཡང་དུས་གཅིག་པའི་སྣམ་བུ་དང་སྣལ་མ་བརྗོད་པ་མིན་པས་འཕྲོད་འདུའི་དབང་གིས་མ་ཡིན་ཏེ། འཕྲོད་འདུ་ནི་དུས་མཉམ་པ་ཁོ་ན་ལ་ཡོད་པར་སྨྲས་པའི་ཕྱིར་རོ། །ཡང་སྔར་གྱི་སྣལ་མ་དེ་གང་ཞེས་དྲིས་པའི་ལན་དུ། སྣལ་མའི་སྒྲའི་རྟེན་ནི་
སྟོན་པ་ན། དེ་སྣམ་བུ་འདིའོ་ཞེས་བརྗོད་པའི་ཚེ་ནི། འགའ་ཡིས་རྒྱུ་སྣལ་མ་ལ་འབྲས་བུ་སྣམ་བུར་སྒྲོ་བཏགས་པའམ་ཡང་དེའི་ཚེ། སྣམ་བུ་ལས་སྣ་ལ་མ་གཅིག་ནི་བཀར་བར་བྱས་ནས་སྔང་ཀྱི་སྣལ་མ་དེའི་འདིའོ་ཞེས་བརྗོད་པའི་ཚེ་ནི། འབྲས་
དུས་ཀྱི་སྣལ་མ་ལ་རྒྱུ་དུས་ཀྱི་སྣལ་མ་ཞེས་སྒྲོ་བཏགས་ནས་འཇུག་པར་འགྱུར་བ་ཡིན་པས་འཕྲོད་འདུའི་འབྲེལ་བའི་དབང་གིས་མིན་ནོ། །སྣལ་མ་བཏགས་ཟིན་པའི་ཚེ་འདི་སྣམ་བུའོ་ཞེས་པའི་སྒྲ་སྦྱར་བ་ནི། སྣལ་མ་ཐག་པ་སོགས་
ཀྱིས་འདུས་བྱས་པ་སྔ་མ་དང་ཕྱི་མ་དང་ཕན་གདགས་བྱ་དང་ཕན་འདོགས་བྱེད་ཉིད་དན་དུས་མཉམ་པའི་སྣལ་མ་ཕན་ཚུན་གྲོགས་ཅན་གྱི་སྒོ་ནས་ཕན་བཏགས་ཏེ། སྣལ་མ་རྣམས་པར་རྣམ་པར་ཆད་པ་མེད་པར་ལིངས་པོ་གཅིག་
ཏུ་སྣང་པ་ཉིད་ལ་དེ་ཙམ་རྒྱུ་མཚན་དུ་བྱས་ནས་སྣམ་བུ་ཞེས་པའི་སྒྲ་བརྡ་སྦྱར་བ་ཡིན་ཞིང། དེའི་ཚེ་ཡང། དང་པོ་ཡི་གནས་སྐབས་སུ་དོན་དེ་ལ་སྣམ་བུ་ཞེས་པའི་མིང་འདོད་པས་བརྡ་སྦྱར་བ་ཡི་སྤྱོད་ཡུལ་གང་ཡིན་པའི་སྒོ་ནས་མིང་དེ་

[054B] དོན་དེ་ལ་སྣམ་བུ་ཞེས་པའི་སྒྲ་དངོས་མིང་དུ་འཇུག་པ་ཡིན་གྱི་འཕྲོད་འདུའི་འབྲེལ་པ་གྲུབ་པའི་རྒྱུ་མཚན་གྱིས་དངོས་མིང་དུ་འཇུག་པ་མ་ཡིན་ནོ། །བཞི་བ་རིགས་སོགས་རྫས་གཞན་ཡོད་པའི་སྒྲུབ་
བྱེད་དགག་པ་ནི། དངོས་པོ་ལས་ནི་ཐ་དད་པའི་ཞེས་སོགས་ཏེ། འདི་དང་སྐབས་གཞན་དུའང་བྱེ་བྲག་པའི་འདོད་པའི་ཁྱད་པར་དག་མ་ཤེས་པ་ལས་གཞུང་གི་དོན་རྟོགས་དཀའ་བར་མཐོང་བས་འྡིཨ་རིགས་པ་ཅན་དང་བྱེ་བྲག་པའི་འདོད་པའི་ཚུལ་
གྲུབ་པའི་མཐའ་རིགས་པ་དག་བཤད་པར་བྱའོ། །དེ་ཀྱང་བྲམ་ཟེ་རྐང་མིག་གི་རྗེད་སུ་འབྲང་བ་ནི་རིགས་པ་ཅན་པ་དང། དྲང་སྲོང་གཟེགས་ཟན་གྱི་རྗེས་སུ་འབྲང་བའི་ཕྱིར་གཟེགས་ཟན་པ་དང། འུག་པའི་བརྟུལ་ཞུགས་བླངས་པའི་ཕྱིར་འུག་
ཕྲུག་པ་སྟེ་བྱེ་བྲག་པ་ཡིན་ལ། དེ་དག་ལ་ནང་གསེས་ཀྱི་འདོད་པའི་ཁྱད་པར་མི་མཐུན་པ་ཅུང་ཟད་ཡོད་ཀྱང་གྲུབ་པའི་མཐའ་སྤྱི་མཚུངས་པ་ཡིན་པས་འདིར་རགས་པ་ཙམ་ཞིག་ཐུན་མོང་དུ་འཆད་དོ། །དེ་ཡང་རྒོལ་བ་དེ་དག་ནི། ཤེས་བྱ་ཆོས་
ཐམས་ཅད། རྫས་དང་ཡོན་ཏན་ལས་དང་སྤྱི། །བྱེ་བྲག་འདུ་བ་རྣམ་པ་དྲུག་ཅེས་བྱ་བ་འདི་ཙམ་དུ་ཟད་ཀྱི་གཞན་ནི་མེད་དོ་ཞེས་སྨྲའོ། །དེ་ལ་རྫས་ནི་དགུ་སྟེ། རྐང་མིག་གི་མདོ་ལས། ས་དང། ཆུ་དང། མེ་དང། རླུང་དང། ནམ་མཁའ་དང། དུས་
དང། ཕྱོགས་དང། བདག་དང། ཡིད་ཅེས་བྱ་བ་ནི་རྫས་དག་ཡིན་ནོ། །ཞེས་འབྱུང་ངོ། །འདི་དག་ལ་ཅིའི་ཕྱིར་རྫས་ཞེས་བྱ་ཞེ་ན། རང་ཉིད་ཆོས་གཞན་ལ་བརྟེན་པ་མ་ཡིན་པར་རང་རྐྱ་ཐུབ་ཅིང་ཡོན་ཏན་ལ་སོགས་པ་ཆོས་གཞན་གྱི་རྟེན་བྱེད་

[055A]༄༅། །པའི་ཕྱིར་རོ། །དེས་ན་རྫས་ཀྱི་མཚན་ཉིད་ནི། བྱ་བ་དང་ལྡན་པ། ཡོན་ཏན་དང་ལྡན་པ། འདུ་བའི་རྒྱུར་གྱུར་པ་ཞེས་བྱ་བར་འདོད་པ་ཡིན་ཏེ། རྟོག་གེ་འབར་བ་ལས། རྫས་ཀྱི་མཚན་ཉིད་སྤྱི་ནི། བྱ་བ་དང་ལྡན་པ། ཡོན་ཏན་དང་
ལྡན་པ། འདུ་བའི་རྒྱུ་གྱུར་བ་སྟེ་རྫས་ཀྱི་མཚན་ཉིད་དོ་ཞེས་སོ། །དབུ་བའི་རྒྱུར་གྱུར་པ་ཞེས་པ་ནི། །རྫས་ཀྱི་སྟེང་དུ་ཡོན་ཏན་ཐ་དད་བདག་ལྷན་ཅིག་འདུ་བའི་རྒྱུ་རྫས་ཡིན་པར་འདོད་པའོ། ། རྫས་དེ་དག་ཀྱང་རྟག་པའི་རྫས་དང། མི་རྟག་པའི་རྫས་གཉིས་སུ་ངེས་
ལ། ནམ་མཁའ་ལ་སོགས་པ་ལྔ་ནི་ཐམས་ཅད་དུ་རྟག་པ་ཁོ་ན་ཡིན་ཞིང། ས་ལ་སོགས་པ་བཞིའི་རྡུལ་ཕྲན་རྣམས་ནི་རྟག་པ་ཡིན་ལ། རྡུལ་ཕྲན་གྱིས་བརྩམས་པའི་རྟགས་པ་རྣམས་ནི་མི་རྟག་པར་འདོད་དོ། །དེ་ཡང་རྟགས་པ་ཡན་ལག་ཅན་
གྱི་རྫས་རྩོམ་པའི་ཚུལ་ནི། ཐོག་མ་ཉིད་དུ་འབྱུང་བ་བཞིའི་རྡུལ་ཕྲ་རབ་རིགས་མི་མཐུན་པ་རྣམས་ཕན་ཚུན་ཕྲད་པས་ལྡན་པ་ཙམ་སྐྱེད་ཀྱི་རྫས་མི་སྐྱེད་དེ། རིགས་མི་མཐུན་རྣམས་རྩོམ་མེད་ཕྱིར། ཞེས་པ་གྲུབ་པའི་མཐའ་ཡིན་ནོ། །དེ་ཕྱིར་བུམ་
པ་ལྟ་བུའི་ཡན་ལག་ཅན་གཅིག་ལའང། སའི་རྫས་དང་ཆུའི་རྫས་ལ་སོགས་པ་རགས་པའི་རྫས་བཞི་ཡོད་ལ། དེའི་སའི་རྫས་ནི་སའི་རྡུལ་ཕྲ་རབ་ཀྱིས་བརྩམས་ཞེས་སོགས་སུ་ཤེས་པར་བྱའོ། །དེ་ལ་སའི་རྡུལ་ཕྲ་རབ་ལྟ་བུའི་རྡུལ་ཕྲན་
རིགས་མཐུན་རྫས་ཐ་དད་པ་དག་ཡུལ་འདབ་འབྱར་དུ་ཕྲད་པ་ན། ཐོག་མར་རྡུལ་ཕྲན་རྣམས་ཕན་ཚུན་ཕྲད་པའམ་ལྡན་པ་ཞེས་པའི་ཡོན་ཏན་རྡུལ་ཕྲན་དེ་རྣམས་ལས་དོན་གཞན་དུ་གྱུར་པ་སྐྱེད་དེ། གཞན་དུ་ན་རྡུལ་ཕྲན་

[055B] །དེའི་འོག་ཏུ་ཡན་ལག་རྣམས་ལས་དོན་གཞན་དུ་གྱུར་པའི་ཡན་ལག་ཅན་གྱི་རྫས་སྐྱེ་བར་འགྱུར་རོ། །བུམ་པ་ལྟ་བུའི་ཡན་ལག་དག་ཚོགས་པ་ན་དེ་དག་ལས་དོན་གཞན་དུ་གྱུར་པའི་ལན་ལག་
ཅན་མི་སྐྱེ་ན། ཇི་ལྟར་བུམ་པའི་ཡན་ལག་གི་རྫས་ལ་སོགས་པ་རེ་རེ་བདག་ལ་བུམ་པའི་ཐ་སྙད་མི་བྱེད་པ་ལྟར་ཡན་ལག་དག་ཚོགས་པ་ན་ཡང། བུམ་པའི་ཐ་སྙད་མི་འཇུག་པར་འགྱུར་རོ། །རྡུལ་ཕྲན་གཉིས་ཕྲད་པ་ལས་ནི་ཡན་ལག་ཅན་དང་པོ་རྡུལ་ཕྲན་
གཉིས་པའི་མིང་ཅན་སྐྱེའོ། །དེ་ནི་མངོན་སུམ་གྱི་ཡུལ་མ་ཡིན་ཏེ། དེའི་ཕྱིར་དེ་ལ་ནི་རྡུལ་ཕྲན་ཞེས་ཀྱང་ཐ་སྙད་དུ་བྱའོ། །རྡུལ་ཕྲན་དུ་མ་ཕྲད་པས་བསྐྱེད་པའམ། ཡན་ལག་ཅན་དང་པོ་ལྟ་བུ་ཡན་ལག་ཅན་གཞན་གྱིས་བསྐྱེད་པའི་ཡན་ལག་ཅན་ནི་མངོན་སུམ་གྱི་
ཡུལ་ཡིན་པས་དེའི་ཕྱིར་དེ་དག་ལ་ནི་རིགས་པ་ཞེས་ཐ་སྙད་བྱའོ། །དེས་ན་འབྱུང་བ་བཞིའི་རྫས་ཁོ་ནས་ཡན་ལག་ཅན་གྱི་རྫས་རྩོམ་པར་ནུས་ཀྱི་རྫས་གཞན་གྱིས་ཡན་ལག་ཅན་གྱི་རྫས་རྩམ་པར་མི་ནུས་ལ། ཡན་ལག་ནི་གསུམ་ཡོད་དེ། རྡུལ་
ཕྲ་རབ་རེ་རེ་བ་དང། རྡུལ་ཕྲན་གཉིས་ཕྲད་པས་བརྩམས་པའི་ཡན་ལག་ཅན་དང་པོ་དང། རྡུལ་ཕྲན་གསུམ་ལ་སོགས་པ་ཕྲད་པས་བརྩམས་པའི་ཡན་ལག་ཅན་རགས་པའོ། །དེ་དག་ལས་དང་པོ་ནི་ཡན་ལག་ཁོ་ན་ཡིན་ལ། ཕྱི་མ་གཉིས་ཡན་ལག་དང་ཡན་ལགས་ཅན་གཉིས་གའོ། །
དེ་དག་གིས་བརྩམས་པའི་ཡན་ལག་ཅན་ཡང་གསུམ་སྟེ། རྡུལ་ཕྲན་རེ་རེ་བས་བཙམས་པ་དང། ཡན་ལག་ཅན་དང་པོས་བརྩམས་པ་དང། ཡན་ལག་ཅན་རགས་པས་བརྩམས་པའི་ཡན་ལག་ཅན་ནོ། །རྡུལ་ཕྲན་རེ་རེ་བ་ནི་ཡན་ལག་ཅན་དང་རགས་པ་གཉིས་ཀ་

[056A]༄༅། །མ་ཡིན་ལ། ཡན་ལག་ཅན་དང་པོ་ནི་ཡན་ལག་ཅན་ཡིན་ཀྱང་མངོན་སུམ་ལ་མི་སྣང་བས་རྡུལ་ཕྲན་ཞེས་བྱ་བའི་རགས་པ་མ་ཡིན་ཞིང། ཡན་ལག་ཅན་རགས་པ་ནི་རྣམ་པ་ཐམས་ཅད་དུ་མངོན་སུམ་གྱི་ཡུལ་ཡིན་པས་ཁྱབ་པའི་ཕྱིར་
རྡུལ་ཕྲན་མ་ཡིན་ན་ཞེས་ཟེར་རོ། །གཞན་ཡང་རྫས་དགུ་ལས་ནམ་མཁའ་སོགས་ལྔ་ནི། ཐམས་ཅད་དུ་སོང་བའི་རྫས་ཞེས་བྱའོ། །ས་སོགས་བཞི་ནི། ཐམས་ཅད་དུ་སོང་པ་མ་ཡིན་པའི་རྫས་ཞེས་བྱའོ། །དེ་ཡང་རྡུལ་ཕྲན་ར་རེ་བདག་རྟག་པའི་རྒྱུ་
མཚན་ནི། རྡུལ་ཡིན་པ་གཞིར་བྱས་ལ། རྒྱུ་ཡོད་ན་རྩོམ་བྱེད་ཡོད་དགོས་པ་ལ་རྡུལ་ཕྲན་རེ་རེ་བདག་ལ་ནི་རྩོམ་བྱེད་མེད་དེ། གཞན་དུ་ནི་ཡན་ལག་ཅན་དུ་འགྱུར་རོ། །དེས་ན་རྒྱུ་མེད་པའི་ཕྱིར་རྟག་པ་ཡིན་ནོ། །ཡན་ལག་ཅན་དང་པོ་ཡན་ཆད་ནི་རྩོམ་
བྱེད་ཀྱིས་བརྩམས་པས་རྒྱུ་དང་བཅས་པའི་ཕྱིར་མི་རྟག་པའོ། །ཞེས་སྨྲའོ། །ཡོན་ཏན་ནི་ཉི་ཤུ་རྩ་བཞི་སྟེ། རྐང་མིག་གི་མདོ་ལས། གཟུགས་དང། རོ་དང། དྲི་དང། རེག་པ་རྣམས་དང། གྲངས་དང། ཚད་དང། སོ་སོ་བ་དང། ལྡན་པ་དང། རྣམ་པར་
དབྱེ་བ་དང། གཞན་དང་གཞན་མ་ཡིན་པ་ཉིད་དང། བློ་རྣམས་དང། བདེ་བ་དང། སྡུག་བསྔལ་དག་དང། འདོད་པ་དང། སྡང་བདག་དང། འབད་པ་ནི་ཡོན་ཏན་དག་གོ། ཞེས་འབྱུང་ཞིང། སློབ་དཔོན་ཀ་མ་ལ་ཤི་ལས། དང་གི་སྒྲ་ལས་ལྕི་བ་
ཉིད་དང། སྣུམ་པ་དང། འདུས་བྱས་པ་དང། ཆོས་དང། ཆོས་མ་ཡིན་པ་དང། སྒྲ་རྣམས་གཟུང་ངོ། །ཞེས་གསུངས་ཤིང། སྐབས་གཞན་དུ་དྲོ་བ་དང་གཤེར་བ་ཡང་ཡོན་ཏན་དུ་བཤད་པས་དེ་ལྟར་ཉི་ཤུ་རྩ་བཞིའོ། །ཡོན་ཏན་གྱི་མཚན་

[056B] རྫས་ལ་བརྟེན་པ། ཡོན་ཏན་གཞན་དང་མི་ལྡན་པ། འདུ་བའི་རྒྱུ་མི་བྱེད་པ། ལྟོས་པ་མེད་པ་སྟེ། རྟོག་གེ་འབར་བ་ལས། རྫས་ལ་བརྟེན་པ། ཡོན་ཏན་གཞན་དང་མི་ལྡན་པ། འདུ་བ་དང་འབྲལ་བ་ན་ཡང་དེའི་རྒྱུ་མེད་པ། ལྟོས་པ་མེད་པ་ནི་ཡོན་ཏན་གྱི་མཚན་ཉིད་དེ་
ཞེས་སོ། །ལྟོས་པ་མེད་པ་ནི་རྟག་ལ་མི་ལྟོས་པའོ། །དེ་ཡང་ཡོན་ཏན་ནི་རྫས་ཀྱི་རྟགས་ཡིན་ལ། རྫས་ནི་རྟགས་ཅན་ཡིན་ཏེ། ཡོན་ཏན་འདི་ལྟ་བུ་དང་ལྡན་པའི་ཕྱིར་ཞེས་པའི་རྟགས་ལས་རྫས་སུ་སྒྲུབ་དགོས་པའི་ཕྱིར་ཏེ། ཡོན་ཏན་གྱི་རྟེན་བྱེད་པས་རྫས་སུ་
བཞག་པའི་ཕྱིར་རོ། །ཡོན་ཏན་ལ་ནི་ཡོན་ཏན་གཉིས་པ་མི་བརྟེན་པས་ཡོན་ཏན་ནི་རྟགས་ཁོ་ནའོ། །འོ་ན་ཡོན་ཏན་གང་རྫས་གང་གི་ཡོན་ཏན་ཡིན། ཡོན་ཏན་གང་དང་ལྡན་པས་རྫས་གང་དུ་དཔག་པར་བྱ་ཞེ་ན། གཟུགས་ནི་མིག་གི་གཟུང་བྱ་སྟེ། རྫས་
ས་ཆུ་མེ་གསུམ་ལ་གནས་སོ། །རོ་ནི་ལྕེ་དབང་གི་གཟུང་བྱ་སྟེ། ས་དང་ཆུ་ལ་གནས་སོ། །དྲི་ནི་སྣའི་དབང་པོའི་གཟུང་བྱ་སྟེ་སའི་ཡོན་ཏན་ནོ། །རེག་ནི་ལུས་ཀྱི་དབང་པོའི་གཟུང་བྱ་སྟེ་ས་ཆུ་མེ་རླུང་ལ་གནས་སོ། གྲངས་ནི། གཅིག་ལ་སོགས་པའི་ཐ་
སྙད་འཇུག་པའི་རྒྱུར་གྱུར་པའི་དངོས་པོ་སྟེ། དེ་ཡང་རྫས་གཅིག་དང། རྫས་དུ་མ་ཡིན་ལ། གྲངས་གཅིག་ནི་རྫས་གཅིག་དང། གྲངས་གཉིས་ལ་སོགས་པ་ནི་རྫས་དུ་མའོ། །དེ་ཡང་དཔེར་ན། བུམ་པ་གཅིག་ནི་བུམ་པ་ཡང་མ་ཡིན། བུམ་པ་བརྗོད་པའི་སྒྲ་ཡང་མ་ཡིན། བུམ་
པ་ལས་རྫས་ཐ་དད་ཅིང་ཟླ་མེད་པའི་བུམ་པ་ལ་བུམ་པ་གཅིག་ཅེས་པའི་སྒྲ་འཇུག་པའི་རྒྱུར་གྱུར་པ། །སྒྲ་དེའི་དངོས་ཀྱི་བརྗོད་བྱ་དང། བུམ་པ་གཅིག་གོ་སྙམ་དུ་འཛིན་པའི་རྟོག་པའི་སྣང་ཡུལ་དུ་གྱུར་པའོ་ཞེས་འདོད་ཅིང་གཉིས་དང་གསུམ་

[057A]༄༅། །ལ་སོགས་པ་ལ་ཡང་དེས་རིགས་བསྒྲེའོ། །གྲངས་དེ་ཡང་གཟུགས་ཅན་གྱི་རྫས་རྣམས་ཀྱི་ཡོན་ཏན་ཡིན་ལ། གཟུགས་ཅན་ཁོ་ན་ལ་འདུའི་གཟུགས་ཅན་མ་ཡིན་པ་ལ་མི་འདུ་བའི་ཕྱིར། མངོན་སུམ་གྱི་གཟུང་བྱ་ཡིན་ནོ་ཞེས་འདོད་
དེ། ཞི་བ་འཚོས། གླང་པོ་སོགས་ལས་ཐ་དད་པའི། གྲངས་ནི་སྣང་བར་ཁྱོད་འདོད་དེ། ཞེས་སོ། །བོངས་ཚོད་དམ་ཚད་ཀྱི་ཡོན་ཏན་ནི། རྫས་གང་ལ། ཆེན་པོ་ལ་སོགས་པའི་ཐ་སྙད་འཇུག་པའི་རྒྱུར་གྱུར་པ་སྟེ། དེ་ལ་དབྱེ་ན། ཆེན་པོ་དང། ཆུང་ངུ་དང་
རིང་པོ་དང། ཐུང་ངུའོ། ཆེན་པོ་ནི་གཉིས་ཏེ། རྟག་པ་དང་མི་རྟག་པའོ། །རྟག་པའི་ཆེན་པོ་ནི། ནམ་མཁའ། དུས་ཕྱོགས། བདག་རྣམས་ཀྱི་ཡོན་ཏན་དུ་གྱུར་པའི་ཆེན་པོའོ། །མི་རྟག་པའི་ཆེན་པོ་ནི། རྡུལ་ཕྲན་གསུམ་ཡན་ཆད་ཀྱིས་བརྩམས་པའི་
རགས་པ་ཡན་ལག་ཅན་གྱི་རྫས་ཀྱི་ཡོན་ཏན་ནོ། །ཆུང་ངུ་ཡང་གཉིས་ཏེ། རྟག་པ་དང་མི་རྟག་པའོ། །རྟག་པའི་ཆུང་ངུ་ནི། རྡུལ་ཕྲན་ཡིད་ལ་ཟླུམ་པའི་མཚན་ཉིད་ཅན་གྱི་ཡོན་ཏན་ནོ། །མི་རྟག་པའི་ཆུང་ངུ་ནི། རྡུལ་ཕྲན་གཉིས་ཀྱི་བརྩམས་པའི་
ཡན་ལག་ཅན་དང་པོ་ཡོན་ཏན་ནོ། །རྡུལ་ཕྲན་རབ་གསུམ་ཡིན་ཆད་འབྱར་པའི་རྫས་ལ་རིང་པོའི་ཡོན་ཏན་ལྡན་པ། རྡུལ་ཕྲན་གཉིས་འབྱར་པའི་རྫས་ལ་ཐུང་ངུའི་ཡོན་ཏན་མི་རྟག་པ་བརྟེན་ཅིང། རྡུལ་ཕྲན་རབ་རེ་རེ་པ་ལ་རྟག་པའི་ཐུང་ངུ་བརྟེན་པར་
འདོད་ལ། ནམ་མཁའ་སོགས་ལ་རིང་ཐུང་གི་ཡོན་ཏན་བརྟེན་པར་མ་བཤད་དོ་གལ་ཏེ་རྡུལ་ཕྲན་རབ་གསུམ་པ་ལ་སོགས་པ་ལ་ལྡན་པའི་ཆེན་པོ་དང་རིང་པོ་ལ་ཁྱད་པར་ཡོད་པ་དང། རྡུལ་ཕྲན་རབ་ཀྱི་ཆུང་ངུ་དང་ཐུང་ངུ་ལ་ཡང་ཁྱད་པར་ཡོད་

[057B] ཆེན་པོ་རྣམས་ཀྱི་ནང་ནས་རིང་པོ་འོན་ཅིག། རིང་པོ་རྣམས་ཀྱི་ནང་ནས་ཆེན་པོ་འོན་ཅིག་ཅེས་པའི་ཐ་སྙད་མཐོང་པ་ལས་ཤེས་ལ། རྡུལ་ཕྲ་རབ་དང་དེའི་ཆུང་ངུ་དང། ཐུང་ངུ་སོགས་ཀྱི་ཁྱད་པར་ནི་དེ་དག་མཐོང་པའི་རྣལ་འབྱོར་བའི་
མངོན་སུམ་གྱིས་གྲུབ་པོ་ཞེས་ཟེར་རོ། །མདོར་ན་ཆེ་ཆུང་སོགས་ཚད་ཀྱི་ཡོན་ཏན་ནི་བུམ་པ་མཚོན་ན། བུམ་པའི་ཆེན་པོ་བུམ་པ་མ་ཡིན་ཞིང། བུམ་པ་ལས་རྫས་ཐ་དད་པ། བུམ་པ་ལ་ཆེན་པོ་ཞེས་པའི་སྒྲ་འཇུག་པའི་རྒྱུར་གྱུར་པ། བུམ་པ་
ཆེན་པོ་ཞེས་བརྗོད་པའི་སྒྲའི་དངོས་ཀྱི་བརྗོད་བྱ་དང། དེ་ལྟར་འཛིན་པའི་རྟོག་པའི་སྣང་ཡུལ་དུ་གྱུར་པའི་དངོས་པོ་ལ་འདོད་དོ། །བུམ་པ་ལ་ཆེན་པོའི་ཡོན་ཏན་མེད་ན་ཆེན་པོའི་སྒ་འཇུག་པ་རྒྱུ་མེད་དུ་འགྱུར་བས་ཡོ་པར་གྲུབ་ལ། དེ་ཡང་བུམ་པ་ལས་རྫས་
གཞན་ཡིན་པར་བུམ་འཛིན་རྟོག་པ་དང། བུམ་པ་ཆེན་པོར་འཛིན་པའི་རྟོག་པ་གཟུང་བྱ་ཐ་དད་པའི་རྟགས་ཀྱིས་འགྲུབ་པོ་ཞེས་སྨྲ་ཞིང། དེས་གཞན་དག་ཀྱང་མཚོན་པར་བྱའོ། །འོ་ན་རྡུལ་ཕྲན་གསུམ་པ་ཡན་ཚད་ལ་ཆེན་པོའི་ཡོན་ཏན་ལྡན་ན་
སྐྱུ་རུ་ར་སོགས་ལ་སྐབས་འགར་ཆུང་ངུའི་སྒྲ་འཇུག་པ་ཅི་ཞེ་ན། དེ་ནི་ཆོས་གཞན་ལ་ལྟོས་ནས་ཆུང་ངུའི་སྒྲ་བཏགས་པ་ཡིན་ལ། བཏགས་པའི་སྒྲ་དག་ལ་ནི་རྒྱུ་མཚན་དངོས་པོ་པ་ཡོད་དགོས་པ་མ་ཡིན་ལ། སྒྲ་དེ་དོན་དེ་ལ་དངོས་སུ་འཇུག་ན་དོན་དེ་ལ་སྒྲ་
དེ་འཇུག་པའི་རྒྱུ་དངོས་པོ་པ་ཡོད་དགོས་སོ། །སོ་སོ་བ་ཞེས་པའི་ཡོན་ཏན་ནི། ཞི་བ་འཚོས། གང་ཞིག་ཕན་ཚུན་ཐ་དད་སོ་སོ་བར་བརྗོད། ཅེས་འབྱུང་བ་ལྟར་ཏེ། བུམ་པ་སྣམ་བུ་ལྟ་བུ་ལ་མཚོན་ན། བུམ་པ་དང་སྣམ་བུའི་ཆོས་སུ་གྱུར་པ་བུམ་སྣམ་

[058A]༄༅། །གཉི་ག་མ་ཡིན་ཞིང། གཉི་ག་ལས་རྫས་ཐ་དད་པ། བུམ་སྣམ་གཉི་ག་ལ་ལྡན་པ་ཡང་མ་ཡིན་ཞིང། བུམ་སྣམ་གཉིས་ཕན་ཚུན་སོ་སོ་པར་འབྱེད་པའི་སྒྲ་བློའི་དངོས་ཀྱི་བརྗོད་བྱ་དང། སྣང་ཡུལ་དུ་གྱུར་པ་སྟེ། འདི་
མེད་ན་བུམ་སྣམ་སོགས་སོ་སོར་པར་ཤེས་པར་མི་འགྱུར་རོ་ཞེས་ཟེར་རོ། །ལྡན་པ་ནི། གང་ཕྲན་པའི་རྫས་རྣམས་ཕྲད་པའམ་བར་མེད་པར་འཛིན་པའི་ཤེས་པའི་སྣང་ཡུལ་དུ་གྱུར་ཅིང། ཕྲད་པ་རྫས་དེ་དང་དེ་བར་མེད་པར་བརྗོད་པའི་སྒྲ་དངོས་
ཡུལ་དུ་གྱུར་པའོ། །དཔེར་ན་སྣམ་བུ་ལ་ཡོད་པའི་སྣལ་མ་ཕན་ཚུན་འདབ་འབྱར་དུ་གནས་ཤིང་ཕྲད་པ་དག་ལ་བར་མེད་པར་འཛིན་པའི་བློ་སྐྱེ་བའི་རྒྱུ་ནི། སྣལ་མ་དེ་དག་ཕན་ཚུན་ཕྲད་པའི་ལྡན་པ་སྣལ་མ་དེ་དག་ལས་དོན་གཞན་དུ་
གྱུར་པ་ཡོད་པ་དེ་ཉིད་ཡིན་ནོ་ཞེས་བྱ་བ་ལྟ་བུའོ། །གལ་ཏེ་དེའི་ཚེ་སྣམ་དེ་དག་ཕྲད་པ་ལས་བར་མེད་དུ་འཛིན་པའི་རྒྱུ་དོན་གཞན་མི་སྐྱེ་ན་སྣལ་མ་རྣམས་མ་ཕྲད་པ་ནའང་པར་མེད་པར་འཛིན་པར་ཐལ་ལོ། །གལ་ཏེ་སྣལ་མ་རྣམས་
ཕྲད་པ་ན་བར་མེད་དུ་འཛིན་པའི་རྒྱུ་དོན་གཞན་སྐྱ་ག་ལ་དགོས། སྣལ་མ་རྣམས་ཕྲད་པའི་ཉིད་སྣལ་མ་རྣམས་བར་མེད་པར་འཛིན་པའི་རྒྱུའོ་ཞེ་ན། སྣལ་མ་རྣམས་ཕྲད་པ་ཉིད་སྣལ་མ་ལས་དོན་གཞན་ཡིན་ཏེ། སྣལ་མ་འཛིན་པའི་ཤེས་པ་
དང། སྣལ་མ་རྣམས་ཕྲད་པའོ་སྙམ་དུ་འཛིན་པའི་ཤེས་པའི་གཟུང་བྱ་ཐ་དད་པའི་ཕྱིར་རོ། །དེ་བས་ན་བར་མེད་པའོ་སྙམ་པའི་བློ་སྐྱེ་བའི་རྫས་རྣམས་ཀྱི་ཕྲད་པ་ནི་ལྡན་པ་ཡིན་ལ། གཞན་ཡང་རྫས་རྣམས་ཕྲད་པའི་ལྡན་པ་དངོས་པོར་

[058B] ས་ཆུ་སོགས་རྒྱུ་རྐྱེན་རྣམས་ཕྲད་པ་ལས་མྱུ་གུ་སྐྱེད་ལ་མ་ཕྲད་པ་ན་མི་སྐྱེད་པའི་ཁྱད་པར་མི་འཐད་དོ། །དེ་བས་ན་རྒྱུ་རྐྱེན་རྣམས་ཕྲད་པ་ནི་དངོས་པོར་གྲུབ་པས་རྒྱུ་རྐྱེན་རྣམས་ཀྱི་ལྡན་པ་འབད་མེད་དུ་འགྲུབ་པོ། །ཞེས་ཟེར་
རོ། །རྣམ་དབྱེ་ནི། རྫས་གང་སྔར་མ་བྱེ་པ་ལས་ཕྱིས་བྱེ་བར་གྱུར་པ་རྣམས་ལ་ཕྲད་པ་ཞིག་པའམ། ཕན་ཚུན་བྱེ་བར་འཛིན་པའི་ཤེས་པའི་སྣང་ཡུལ་དུ་གྱུར་པ་སྟེ། བྱི་རྒྱུའི་དེ་དག་ལས་མ་གཏོགས་ཤིང། དེ་དག་གི་ཆོས་ཀྱང་ཡིན་པ་ཞིག་
ཏུ་འདོད་ལ། འདི་མེད་ན་སྔར་པར་མེད་པའི་རྫས་གཉིས་ཕྱིས་བྱེ་བ་ན་བར་དང་བཅས་པར་འཛིན་པའི་བློ་སྐྱེ་བའི་རྒྱུ་མེད་པར་འགྱུར་རོ། །སོ་སོ་བ་དང་ཁྱད་པར་ཅི་ཡོད་ཅེ་ན། རྣམ་དབྱེ་ནི་རྫས་ཕན་ཚུན་སྔར་ཕྲད་པ་ལས་ཕྱིས་བྱེ་བ་ཞིག་དགོས་ལ། སོ་སོ་
བ་ནི་དང་པོ་ནས་རྫས་སོ་སོར་ཡོད་ཅིང་མ་ཕྲད་པ་ཅིག་གི་དབང་དུ་བྱས་པའོ། །གཞན་དང་གཞན་མ་ཡིན་པ་ཞེས་པ་ལ། གཞན་ནི་ཀ་བུམ་ལྟ་བུ་ལ་མཚོན་ན། །གཞན་མིན་པ་ནི་དེ་འདྲའི་ཚེ། བུམ་པ་དེ་ཉིད་ལ་བུམ་པ་ལ་ལྟོས་མེད་གཞན་མིན་པར་འཛིན་པའི་ཤེས་
དུ་འཛིན་པའི་ཤེས་པ་སྐྱེ་བའི་རྒྱུ་དང། དེ་ལྟར་འཛིན་པའི་ཤེས་པའི་སྣང་ཡུལ་དུ་གྱུར་བ་བུམ་པའི་ཆོས་བུམ་པ་ལས་རྫས་གཞན་དུ་འགྱུར་བའོ། །གཞན་མིན་པ་ནི་དེ་འདྲའི་ཚེ། བུམ་པ་དེ་ཉིད་ལ་བུམ་པ་ལ་ལྟོས་མེད་གཞན་མིན་པར་འཛིན་པའི་ཤེས་
པ་སྐྱེ་བའི་རྒྱུ་དང། ཤེས་པ་དེ་ལྟ་བུའི་སྣང་ཡུལ་དུ་གྱུར་བ་སྟེ་བུམ་པའི་ཆོས་བུམ་པ་ལས་རྫས་གཞན་དུ་གྱུར་པའོ། །དེས་ཐམས་ཅད་ལ་མཚོན་ཏེ་ཤེས་པར་བྱའོ། །འདི་དག་ཀྱང་གཟུགས་ཅན་ཁོ་ནའི་ཆོས་ཡིན་པས་མངོན་སུམ་ལ་སྣང་རུང་དུ་འདོད་

[059A]༄༅། །དེ་རྐང་མིག་གི་མདོ་ལས། གྲངས་དང། ཚད་དང། སོ་སོ་བ་ཉིད་དང། ལྡན་པ་དང། རྣམ་པར་དབྱེ་བ་དག་དང། གཞན་ཉིད་དང། གཞན་མ་ཡིན་པ་ཉིད་དག་དང། ལས་རྣམས་ནི་གཟུགས་ཅན་དང་འདུ་བ་ཡིན་པའི་ཕྱིར་མིག་གི་གཟུང་བྱ་ཡིན་
ནོ། །ཞེས་སོ། །བླ་ནི་ཤེས་པ་སྟེ། རྐང་མིག་གི་མདོ་ལས། བློ་དང་དམིགས་པ་དང་ཤེས་པ་ཞེས་བྱ་བ་ནི་དོན་གཞན་དུ་གྱུར་པ་མ་ཡིན་ནོ་ཞེས་སོ། །དེ་ཡང་མཚན་གཞི་ནི་འཇུག་ཤེས་ལྔ་ཡིན་ལ། དེ་དག་ཡང་རང་གི་ངོ་བྲོ་རིག་པ་མི་འདོད་ཀྱི། བློ་
གཞན་གྱིས་རྟོགས་པར་བྱ་བར་འདོད་དེ། ཀ་མ་ལ་ཤཱི་ལས། དེ་ཡང་དེ་ལྟ་བུའི་ངོ་བོ་ཡིན་ནའང། གཞན་དག་གིས་རང་རིག་པའི་ངོ་བོ་ནི་མི་འདོད་ཀྱི། འོན་ཀྱང་བློ་གཞན་གྱིས་རྟོགས་པར་བྱ་བ་ཉིད་ཡིན་ཏེ་ཞེས་སོ། །བདེ་བ་ནི་སིམ་པ་དང། སྡུག་བསྔལ་ནི་
ཡོངས་སུ་གདུང་བ་དང། འདོད་པ་ནི་ཆགས་པ་དང། སྡང་བ་ནི་ཞེ་སྡང་དང། འབད་པ་ནི་རྩོལ་བ་སྟེ། འདི་དག་ཀྱང་ཤེས་པ་མ་ཡིན་པ་བེམས་པོར་འདོད་པ་ཡིན་ལ། དེའི་རྒྱུ་མཚན་ནི། ཤེས་པ་ཡིན་ན་མིག་གིས་གཟུགས་ཡིད་དུ་འོང་བ་མཐོང་བའི་
ཚེ་ཕྱིའི་གཟུགས་མཐོང་བའི་མིག་ཤེས་དང་ནང་དུ་སིམ་པའི་རང་བཞིན་གྱི་ཤེས་པ་གཉིས་ཅིག་ཅར་སྐྱེ་བར་འགྱུར་ནའང། རྒྱུད་གཅིག་ལ་ཤེས་པ་གཉིས་ཅིག་ཅར་སྐྱེ་མི་སྲིད་པའི་ཕྱིར་རོ། །འོ་ན་བེམས་པོ་ཡིན་ན་རང་རིག་གིས་མྱོང་བ་མི་འཐད་
ཅིང། དུས་མཉམ་པའི་ཤེས་པའང་མེད་ན་གང་གིས་རིག་པར་བྱེད། གཞན་ཡང་བེམས་པོ་ཡིན་ན་གཟུགས་ལ་སོགས་པ་བཞིན་དུ་གང་ཟག་གཞན་གྱིས་ཀྱང་གཞན་རྒྱུད་ཀྱི་བདེ་བ་ཐུན་མོང་དུ་མྱོང་བར་ཇི་ལྟར་མི་འགྱུར་ཞེ་ན། བདེ་སྡུག་ནི་

[059B] བདག་ལ་འདུ་བའི་ཡིད་ཤེས་ཀྱི་དྲན་པའི་སྒོ་ནས་རིག་པར་བྱེད་པོས་རིག་བྱེད་མེད་པའི་སྐྱོན་ཡང་མེད་དོ་ཞེས་སྨྲའོ། །ལྕི་བ་ནི་ཡན་
ལག་ཅན་ཆོས་གསུམ་ལྡན་རིགས་པའི་རྫས་ཀྱི་ཡོན་ཏན་གང་གིས་མཐུས་ཐུར་དུ་འགྲོ་བའི་བྱ་བ་འདྲེན་པའོ། །གཤེར་བ་ནི་རླན་པའི་ངོ་བོ་ཆུའི་ཡོན་ཏན་ཡིན་ཞིང། དྲོ་བ་ནི་མེའི་ཡོན་ཏན་དང། སྣུམ་པ་ནི་མར་ལ་སོགས་པས་དང་ཆུ་ཕྲད་པའི་རྫས་འགའ་
ཞིག་གི་ཡོན་ཏན་ཡིན་ལ། ཡོན་ཏན་དེ་དག་ཀྱང་ཡོན་ཏན་ཅན་དག་ལས་དོན་གཞན་ཡིན་ཏེ། ཤེས་པ་ཐ་དད་པའི་གཟུང་བྱ་ཡིན་པའི་ཕྱིར་རོ་ཞེས་ཟེར་རོ། །འདུས་བྱས་པ་ནི་གསུམ་སྟེ། ཤུགས་དང། བག་ཆགས་དང། གནས་པ་འཇིག་པའོ། །ཤུགས་ནི་
ས་ཆུ་མེ་རླུང་ཡིད་དེ་ལུས་ཅན་གྱི་རྫས་ལྔ་པོ་ལ་འབད་པས་རྩོམ་པའི་ཁྱད་པར་ལ་ལྟོས་པ་ལས་སྐྱེས་པ་སྟེ། དཔེར་ན་མདའ་འཕངས་པའི་ཚེ་འབད་པའི་ཁྱད་པར་གྱིས་བསྐྱེད་པའི་མདའ་བར་དུ་མི་ལྟུང་བར་བྱེད་པའི་རྒྱུར་གྱུར་པ་ལྟ་བུ་སྟེ། དེ་ཡང་མདའ་དང་མདའ་
འཕེན་པའི་འབད་རྩོལ་སོགས་ལས་རྫས་གཞན་དུ་གྱུར་པའོ། །བག་ཆགས་ནི་རང་གི་རྒྱུར་གྱུར་པའི་ཤེས་པ་ལས་སྐྱེས་ཤིང། འབྲས་བུ་ཤེས་པ་སྐྱེད་པར་ནུས་པའི་ངོ་བོར་གྱུར་པའོ། །དེ་ཡང་སྔར་མཐོང་བ་དང་ཐོས་པ་དང་ཉམས་སུ་མྱོང་བ་དག་
ལ་ཕྱིས་དྲན་པ་སྐྱེ་བའི་རྟགས་ལས་ཡོད་པར་གྲུབ་སྟེ། མཐོང་ཐོས་སོགས་ཀྱིས་བག་ཆགས་མ་བཞག་ན་ཕྱིས་དྲན་པར་མི་འགྱུར་རོ། །ཞེས་ཟེར་རོ། །གནས་པ་འཇིག་པ་ནི། ལུས་ཅན་གྱི་རྫས་ཀྱི་ཡོན་ཏན་གང་ཞིག། འབད་པས་གཞན་དུ་དུ་གནས་པར་བྱེད་

[060A]༄༅། །ཀྱང་འབད་པ་བཏང་བ་ན་དེ་ཞིག་ནས་སྔར་ཇི་ལྟར་བ་བཞིན་དུ་གནས་པར་བྱེད་པ་སྟེ། དཔེར་ན་ཏ་ལའི་ལོ་མ་སོགས་ཡུན་རིང་པོར་བལྟབ་པ་འབད་པས་བརྐྱང་ཡང། འབད་པ་བཏང་བ་ན་སྔར་བལྟབ་པ་དང་མཐུན་པར་གནས་པར་འགྱུར་པའི་བྱེད་
པ་པོ་ལྟ་བུའོ། །ཆོས་ནི། ཁྲུས་དང། དབང་བསྐུར་བ་དང། སྨྱུང་བར་གནས་པ་དང། བླ་མའི་ཁྱིམ་དུ་གནས་པས་ཚངས་པར་སྤྱོད་པ་དང། ནགས་སུ་གནས་པ་དང། མཆོད་སྤྱིན་དང། སྤྱིན་སྲེག་དང། སྤྱིན་པ་སོགས་ལས་མ་མཐོང་བའི་འབྲས་བུ་བདེ་བ་སྟེར་
བར་བྱེད་པའི་ལས་སོ། །གང་ཆོས་སུ་བཤད་པའི་ལས་རྣམས་ལས་ལྡོག་པ་མ་ཐོང་བའི་འབྲས་བུ་སྡུག་བསྔལ་སྟེར་བར་བྱེད་པའི་ལས་ནི་ཆོས་མ་ཡིན་པའོ། །དེ་དག་ལས་བློ་དང། བདེ་སྡུག་དང། འདོད་སྡང་དང། ཆོས་ཆོས་མིན། འདུས་བྱས། འབད་རྩོལ་
ཏེ་དགུ་ནི་བདག་ཁོ་ནའི་ཡོན་ཏན་ཡིན་ལ། བློ་ལྔ་སོ་སོར་བགྲངས་པས་བདག་གི་ཡོན་ཏན་བཅུ་གསུམ་དང། འདུས་བྱས་གསུམ་སོ་སོར་བཀྲངས་པས་བཅོ་ལྔར་འགྱུར་རོ། དེ་ཡང་བདག་ནི་ལུས་དབང་བློ་གསུམ་ལས་དོན་གཞན་དུ་གྱུར་པའི་རྫས་
བློ་ལ་སོགས་པའི་ཡོན་ཏན་དེ་རྣམས་ཀྱི་རྟེན་དུ་གྱུར་ཅིང། ཡོན་ཏན་དེ་རྣམས་རང་ལ་འདུ་བའི་རྒྱུ་བྱེད་པ། སེམས་མ་ཡིན་པའི་ངོ་བོ། །མི་འཇིག་པ། ཐམས་ཅད་དུ་ཁྱད་པར་འདོད་ལ། སྐྱེས་བུ་དང་གང་ཟག་ཀྱང་དེའི་རྣམ་གྲངས་སོ། །བདག་དེ་ཉིད་སྒྲུབ་
པའི་རིགས་པ་ནི། གལ་ཏེ་བདག་དེ་ལྟ་བུ་མེད་པར་གྱུར་ན། དེའི་ཚེ་ཤི་ནས་ལས་ཀྱི་འབྲས་བུ་ལ་ལོངས་སྤྱོད་པ་དེ་སུ་ཡིན། གཞན་གྱིས་བྱས་པ་གཞན་གྱིས་ལོངས་སྤྱོད་པ་ཡང་མ་ཡིན་ཏེ། དེ་ལྟར་ན་ལས་བྱས་བ་ཆུས་ཟོས་ཤིང་མ་བྱས་པ་དང་

[060B] །དེ་བས་ན་ལས་བྱེད་པ་པོ་དང་འབྲས་བུ་ཟ་བ་པོར་གྱུར་པའི་བདག་ངེས་པར་བརྟག་པར་བྱའོ། །གལ་ཏེ་བདག་རྟག་པ་ཡིན་པ་ལས་བྱེད་པ་དང་འབྲས་བུ་མྱོང་བར་ཇི་ལྟར་འཐད་དེ། དེར་མ་ཟད་བདག་རྟག་པ་སྐྱེ་བ་དང་འཆི་བར་ཡང་ཇི་ལྟར་
འགྱུར་ཞེ་ན། བདག་རང་གི་ངོ་བོས་ལས་ཅིང་འབྲས་བུ་ལོངས་སྤྱོད་པ་མ་ཡིན་གྱི། ཤེས་པ་དང་འབད་པ་དང་བྱེད་པར་འདོ་དྤ་ལ་སོགས་པ་བདག་ལ་འདུ་བའི་ཡོན་ཏན་དེ་དག་གིས་ཆོས་དང་ཆོས་མ་ཡིན་པའི་ལས་བྱེད་པ་ལ་བདག་གིས་ལས་
བྱེད་པར་བརྗོད་ཅིང། བདག་ལ་བདེ་བ་ལ་སོགས་པ་ཉམས་སུ་མྱོང་པ་འདུ་བ་ཉིད་བདག་འབྲས་བུ་ལ་ལོགས་སྤྱོད་པའི་དོན་ཡིན་ཏེ། དཔེར་ན་བདག་ལ་འདུ་བའི་མིག་ཤེས་ཀྱིས་གཟུགས་མཐོང་བ་ཉིད་བདག་གིས་གཟུགས་མཐོང་བའི་དོན་ཡིན་
པ་ལྟ་བུ་སྟེ། དེ་ལྟ་མ་ཡིན་ན་ལྷ་སྦྱིན་ནམ་ཡང་གཟུགས་ལ་ལྟ་བར་མི་འགྱུར་རོ། །ལྷ་དང་མི་ལ་སོགས་པའི་རིས་མཐུན་ཁྱད་པར་ཅན་དང། ལུས་དང་དབང་པོ་དང། བློ་དང། ཚེ་བ་སྔ་ན་མེད་པ་དག་དང་འབྲེལ་པ་བདག་ལ་གསར་དུ་འདུས་པ་
ནི་བདག་དེའི་སྐྱེ་བ་ཡིན་པར་བརྗོད་དོ། །དེ་ཡང་ལུས་དང། དབང་པོ་དག་ཕྲད་པ་ནི་ལྡན་པ་ཡིན་ལ། ལྡན་པ་དེ་ཡང་བདག་ལ་ལྡན་ཞིང། བློ་ལ་ཚོར་བ་བདེ་སྡུག་དག་འདུ་བ་ཡིན་ལ། དེ་ཡང་བདག་ལ་འདུ་བའི་མཚན་ཉིད་དོ། །ལྡན་པ་དང་ལྡན་
པ་མ་ཡིན་པ་ཡང་ཡོད་དམ་ཞེ་ན། ཡོད་དེ། མ་མཐོང་བའི་ལས་ཀྱིས་མངོན་པར་འདུས་བྱས་པའི་རྣམ་བའི་བུ་ག་ནི་བདག་དང་སླྡན་ལ། དེ་དང་ཡང་ནམ་མཁའི་བདག་ཉིད་ཀྱི་རྣམ་བ་ལྡན་པ་ལྟ་བུའོ། །སྔོན་ཉེ་བར་བླངས་པའི་ལུས་དང་དབང་པོ་དན་

[061A]༄༅། །བློ་དང་ཚོར་བ་རྣམས་དང་བྲལ་བ་ནི་བདག་འདིའི་འཆི་བར་བརྗོད་དོ། ཁ་དག་དེའི་གསོན་པ་ནི། ལུས་དང་བཅས་པ། ཆོས་དང་ཆོས་མ་ཡིན་པའི་ལས་གསོག་པ་ལ་ལྟོས་པའི་ཡིད་དང་ལྡན་པ་གང་ཡིན་པའོ། །འཚོ་བ་ནི། བདག་
ལ་འདུས་པའི་མིག་དང་ལུས་ལ་སོགས་པ་ལ་གནོད་པའི་ཕྱིར་བདག་འདི་ལ་འཚོ་བར་རྟོག་ཅིང་བརྗོད་ལ། དེ་བཞིན་དུ་འབྲས་བུའི་རྟེན་དང། འབྲས་བུ་བྱེད་པ་པོ་བདག་ལ་འདུས་པ་དག་ལ་གནོད་པ་ནི། བདག་ལ་གནོད་ཅིང་འཚོ་བའི་དོན་ཏོ། །
གལ་ཏེ་བདག་རྟག་པ་ཡིན་པས་བདག་ལ་ལུས་དང་དབང་པོ་གསར་དུ་འདུ་བ་དང། སྔར་ཡོད་འབྲལ་བ་སོགས་མི་རུང་ན། ནམ་མཁའི་ཁམས་ལ་ཡང་གཟུགས་ཅན་གྱི་ཆོས་འདུ་འགོད་བྱེད་པར་མི་འགྱུར་རོ། །གཞན་ཡང་རིགས་པ་འདི་ལྟ་
བུས་བདག་སྒྲུབ་པར་བྱེད་དེ། བདག་ཅེས་པའི་ཚིག་ཆོས་ཅན། ལུས་དབང་ཡིད་བློ་ཚོར་བའི་ཚོགས་ལས་མ་གཏོགས་པ་གཅིག་བརྗོད་དེ། གཅིག་ཚིག་ཡིན་པའི་ཕྱིར། བུམ་པའི་སྒྲ་བཞིན་ནོ་ཞེས་ཏེ། འདིས་ནི་བདག་ཕུང་པོ་དང་མཚན་
ཉིད་མི་མཐུན་པའི་རང་རྐྱ་བར་སྒྲུབ་པར་བྱེད་དོ། །ཡང་གསོན་ལུས་ཆོས་ཅན། བདག་དང་བཅས་ཏེ། སྲོག་དང་ལྡན་པའི་ཕྱིར། ཞེས་པ་དང། རྟགས་འདིའི་རྣམ་པར་བཞག་པ་ནི་གཞུང་ལས་རྒྱས་པར་བཤད་པར་འགྱུར་བས་བདིར་མ་བྲིས་སོ། །གཞན་
ཡང་རྣ་བ་མ་ཕུག་པ་ན་རེ། མངོན་རྗེས། ཉེར་འཇལ། སྒྲ་དྲན་པ། ངོ་ཤེས་དྲན་པའམ་གྲུབ་པས་མཐོང་བ། གཙུག་ཐེ་ཚོམ། ཕྱིན་ཅི་ལོག་མ་ངེས་པ། རྨི་ལམ། རྨི་ལམ་གྱི་མཐའི་ཤེས་རབ་སོགས་ཆོས་ཅན། ལུས་དང་དབང་པོ་དང་བློ་ལས་ཐ་དད་

[061B] རང་རྒྱུ་ལ་རག་ལས། སྐྱེ་བ་དང་ལྡན། སྤྱི་དང་ཁྱད་པར་དང་ལྡན། རྟོགས་པའི་བདག་ཉིད་དང། ཤིན་ཏུ་མྱུར་བ་དང། འཇིག་པ་དང། འདུས་བྱས་བསྐྱེད། ཤེས་པ་ཡིན་པའི་ཕྱིར། སྐྱེས་བུ་གཞན་གྱི་སེམས་
བཞིན་ནོ། །ཞེས་པས་བདག་སྒྲུབ་པར་བྱེད་ལ། བྱེ་བྲག་པའི་སྟོན་པ་བདེ་བྱེད་བདག་པོ་ནི། འདོད་པ་དང་སྡང་བ་སོགས་ཆོས་ཅན། འགའ་ཞིག་ལ་བརྟེན་ཏེ། དངོས་པོ་ཡོད་པའི་འབྲས་བུ་ཡིན་པའི་ཕྱིར། གཟུགས་སོགས་བཞིན་ནོ། ཞེས་པའི་རྟགས་
ཀྱིས་འདོད་སྡང་སོགས་ལ་རྟེན་ཡོད་པར་བསྒྲུབ་པ་ནས་རྟེན་དེ་རྫས་གཞན་བརྒྱད་པོ་ཡིན་པར་བཀག་པ་ན། འདོད་སྡང་སོགས་ལ་རྫས་གཞན་བརྒྱད་པོ་གང་ཡང་མ་ཡིན་པའི་རྟེན་ཡོད་པར་འགྲུབ་པས་བདག་ཡོད་པར་འགྲུབ་པོ་ཞེས་ཟེར་རོ། །
ཡང་གསལ་བྱེད་པ་ན་རེ། ལྷ་སྦྱིན་གྱི་རྒྱུད་ཀྱི་གཟུགས་སོགས་འཛིན་པའི་ཤེས་པ་གཅིག་དང་དུ་མ་ཆོས་ཅན། རྒྱུ་གཅིག་ཡོད་དེ། བདག་གིས་ཞེས་པའི་ཤེས་པས་འཚམས་སྦྱོར་བའི་ཕྱིར། དཔེར་ན། གར་མཁན་གྱིས་སྨིན་མ་བསྐྱོད་པ་ན་
འདིར་འདུས་པའི་མི་ཐམས་ཅད་ཀྱིས་གོས་འཕང་བར་བྱའོ་ཞེས་བརྡ་ཆད་བྱས་པ་ན། སྐྱེས་བུ་རྣམས་ཀྱིས་གོས་འཕང་བར་བྱའོ་སྙམ་པའི་ཤེས་པ་དུ་མའི་རྒྱུ་གར་མཁན་གྱིས་སྨིན་མ་བསྐྱོད་པ་གཅིག་པུ་ཡིན་པ་བཞིན་ནོ། །རྟགས་འདིས་
གཟུགས་སོགས་འཛིན་པའི་ཤེས་པ་རྣམས་ལ་ཐུན་མོང་གི་རྒྱུ་གཅིག་ཡོད་པར་གྲུབ་པ་ན། རྒྱུ་གཅིག་པོ་དེ་ཡང་བདག་ལས་གཞན་དུ་མི་འཐད་པས་བདག་ཡོད་པར་གྲུབ་པོ། ཞེས་ཟེར་ཏེ། རིགས་པ་འདི་དག་གི་ཚུལ་སྒྲུབ་ཚུལ་སོགས་

[062A]༄༅། །རྒྱས་པར་ནི་ཆེས་མངོས་སུ་དོགས་ནས་མ་བྲིས་སོ། །གཞན་ཡང་བདག་དེ་ནི་བཅིངས་ཐར་གྱི་གཞིར་ཡང་འདོད་པ་ཡིན་ཏེ། འདི་ལྟར་གང་གི་ཚེ། ཤེས་པ་དང། འབད་པ་དང། བྱེད་པར་འདོད་པ་ལ་སོགས་པ་ཇི་སྲིད་དུ་བདག་ལ་འདུ་ཞིང་
དེ་དག་གིས་ཆོས་དང་ཆོས་མ་ཡིན་པའི་ལས་བསགས་པ་ན། ཆོས་ལས་ནི་བདེ་བ་འབྱུང་ཞིང། དེ་ལས་འདོད་ཆགས་འཕེལ་ལ། ཆོས་མ་ཡིན་པ་ལས་ནི་སྡུག་བསྔལ་འབྱུང་ཞིང། དེ་ལས་ཞེ་སྡང་འཕེལ་ཏེ། བདེ་འགྲོ་དང་ངན་འགྲོའི་འཁོར་བར་
འཁོར་ཞིང་འཇུག་པར་འགྱུར་ཏེ། དེ་ལྟར་བདག་ལ་དབང་ཡིད་སོགས་འདུས་ནས་ཆོས་དང་ཆོས་མ་ཡིན་པའི་ལས་གསོག་པ་ནི་བདག་མ་མཐོང་བས་ཡིན་ལ། དེ་ཡང། བདག་ལུས་དང། དབང་པོ་དང་བློ་ལ་སོགས་པ་རྣམས་ལས་དོན་གཞན་
ཡིན་པ་ལ་དེ་དག་བདག་ལ་འདུ་བའི་དོན་གཞན་མ་ཡིན་པར་འཁྲུལ་ཏེ། བདག་བདེ་བ་ལ་སོགས་པའི་ཕྱིར་ཆོས་དང་ཆོས་མ་ཡིན་པའི་ལས་གསོག་པ་ཡིན་གྱི། གང་གི་ཚེ་བླ་མའི་མན་ངག་ལས་རྣལ་འབྱོར་བསྒོམས་ཏེ། བདག་དབང་སོགས་
རྣམས་ལས་དོན་གཞན་དུ་ཤེས་ནས་བདག་གི་དེ་ཁོ་ན་ཉིད་མཐོང་ཞིང་ཚིག་གི་དོན་དྲུག་གི་རང་བཞིན་ཁོང་དུ་ཆུད་པ་ན། བདག་ནི་ཁྱབ་པའི་རང་བཞིན་ཡིན་ཡང་བྱེད་པ་མེད་པར་ཤེས་ཏེ། ཆོས་དང་ཆོས་མ་ཡིན་པའི་ལས་གང་ཡང་གསོག་
པར་མི་བྱེད་ཅིང། ལས་གསར་པ་མ་བསགས་ཤིང་རྙིང་པ་ཟད་པས་སྔར་བླངས་པའི་ལུས་དང་དབང་པོ་དང་བློ་དང་བདེ་སྡུག་འདོད་སྡང་སོགས་བདག་དང་བྲལ་ཞིང། གསར་བའི་ལུས་དང་དབང་པོ་སོགས་མ་བླངས་པས། བུད་ཤིང་ཟད་པའི་

[062B] དེ་ལྟར་ན་བཅིངས་པ་དང་ཐར་པའི་བདག་གི་རྣམ་པར་བཞག་པ་ནི་དེ་ལྟ་བུའོ་ཞེས་སྨྲས་ཏེ། ལུས་དང་ཡིད་ཀྱི་རྣམ་རྟོག་ནི། །ཐམས་ཅད་སྤངས་ནས་དྲི་མེད་པའི་
ཡོངས་སུ་འདའ་བར་དེ་འགྲོ་སྟེ། །ཤིང་ཟད་པ་ཡི་མེ་བཞིན་ནོ། །ཞེས་དང། བློ་སོགས་བདག་གི་ཡོན་ཏན་བཅད། །དྲུངས་ནས་ཕྱུང་བའི་རྣལ་འབྱོར་པ། །ཡིད་ལ་བདག་ཅེས་སྨྲས་པ་ནི། །བྱེ་བྲག་པ་ཡི་ཐར་པར་ཤེས། ཞེས་འབྱུང་བ་བཞིན་ནོ། །སྒྲ་ནི་བརྙན་
པར་བྱ་བ་སྟེ། དེ་ཡང་ནམ་མཁའ་ཁོ་ནའི་ཡོན་ཏན་ཡིན་གྱི་རྫས་གཞན་ལ་ནི་མི་བརྟེན་ནོ། །འདི་ཅིས་མངོན་ཞེ་ན། གང་སྐྱེ་འཇིག་དང་ལྡན་པ་དེ་འགའ་ཞིག་ལ་བརྟེན་པས་ཁྱབ། དཔེར་ན་མར་མེ་ལ་སོགས་པ་བཞིན། སྒྲ་ཡང་སྐྱེ་འཇིག་བྱེད་པ་ཡིན་ནོ། །ཞེས་
པས་སྒྲ་རྫས་ཞིག་ལ་བརྟེན་པར་གྲུབ་ལ། ནམ་མཁའ་ལས་གཞན་པའི་རྫས་ལ་བརྟེན་པ་ཁེགས་པ་ན། ནམ་མཁའ་ཁོ་ན་ལ་བརྟེན་པར་གྲུབ་པ་ཡིན་ནོ། །གཞན་ལ་བརྟེན་པ་ཇི་ལྟར་ཁེགས་ཞེ་ན། ས་ཆུ་མེ་རླུང་བཞི་ལ་བརྟེན་པ་མ་ཡིན་ཏེ། བརྟེན་ན་
ས་སོགས་གང་ཡོད་དུ་སྒྲ་ཡོད་དགོས་པ་ལ་མེད་པའི་ཕྱིར་དང། ས་སོགས་བཞི་ལས་ལོགས་སུ་ཆད་པར་སྒྲ་ཐོས་པའི་ཕྱིར་རོ། །བདག་གི་ཡོན་ཏན་མ་ཡིན་ཏེ། ཕྱི་རོལ་ཏུ་དབང་ཤེས་ཀྱིས་དམིགས་པའི་ཕྱིར་དང། བདག་གཞན་དུ་མས་ཐུན་མོང་དུ་དམིགས་
པའི་ཕྱིར་རོ། །ཕྱོགས་དུས་ཡིད་གསུམ་གྱི་ཡོན་ཏན་མ་ཡིན་ཏེ། རྣ་བས་གཟུང་བྱ་ཡིན་པའི་ཕྱིར་རོ་ཞེས་ཟེར་རོ། །འོ་ན་དུས་ཀྱི་རྫས་ལ་ཡོན་ཏན་གང་ཞེ་ན། རྐང་མིག་གི་མདོ་ལས་འཕྱི་བ་དང། སྔ་བ་དང། ཅིག་ཅར་བ་དང་ཅིག་ཅར་བ་མ་ཡིན་པ་དང། ཡུན་རིང་

[063A]༄༅། །བ་དང་མྱུར་དུ་ཞེས་བྱ་བ་ལ་སོགས་པ་ནི་དུས་ཀྱི་རྟགས་ཡང་དག་ཡིན་ནོ་ཞེས་འབྱུང་བ་ལྟ་བུ་སྟེ། དེ་ཡང་ལོ་དང་ཟླ་བ་དང་ཉི་མ་ལ་སོགས་པས་རྫས་ཐ་དད་ཅིང། ཡུན་རིང་བའོ་མྱུར་བའོ་སྙམ་པ་སོགས་སུ་འཛིན་པའི་ཤེས་པའི་སྣང་ཡུལ་
དུ་གྱུར་པ་ནི་ཡུན་རིང་བ་དང་མྱུར་བ་སོགས་ཡིན་ལ། དེ་ཉིད་གང་ལ་བརྟེན་པའི་རྟེན་དེ་ལ་དུས་ཞེས་བྱའོ། །ཞེས་ཡུན་རིང་ཐུང་མྱུར་བུལ་སྔ་ཕྱི་ལ་སོགས་པའི་ཡོན་ཏན་གྱི་རྟགས་ལས་དུས་ཀྱི་རྫས་ཡོད་པར་རྟོགས་པར་བྱའོ། །འོ་ན་ཕྱོགས་ཀྱི་རྫས་ཇི་ལྟ་
བུ། དེ་ལ་ཡོན་ཏན་གང་བརྟེན་ཞེ་ན། འདི་ཤར་རོ་སྙམ་པ་ནས་འདི་སྟེང་ངོ་འོག་གོ་སྙམ་པ་ལ་སོགས་པའི་ཤེས་པ་བཅུའི་སྣང་ཡུལ་དུ་གྱུར་པའི་དངོས་པོ་ནི་ཤར་ལ་སོགས་པར་བརྗེད་ལ། དེ་དག་ལུས་ཅན་གྱི་རྫས་གང་ལ་བརྟེན་པའི་རྟེན་དེ་ལ་ཕྱོགས་ཞེས་བརྗོད་དོ། །ཤར་ལ་སོགས་པ་ཕྱོགས་གཞན་དུ་དོན་གང་གིས་སྒྲུབ་ཅེ་ན། ཤེས་པ་རྫས་ཐ་དད་པའི་གཟུང་བྱ་ཡིན་པའི་ཕྱིར་རོ། །ཡིད་ཀྱི་རྫས་ནི་ཇི་ལྟ་བུ། རྟགས་གང་གིས་དཔག་པར་བྱ་ཞེ་ན། དབང་པོ་ལྔ་དང་ཡུལ་ལྔ་ཕྲད་
པ་ཅིག་ཅར་ཉེ་ཡང། ཤེས་པ་ལྔ་ཅིག་ཅར་མི་སྐྱེ་བའི་རྟགས་ལས། དབང་པོ་དང་དོན་ལས་མ་གཏོགས་པའི་ཤེས་པའི་རྒྱུ་ཡོད་པར་གྲུབ་ལ། དེ་ལ་ཡིད་ཅེས་བརྗོད་དོ་ཞེས་སྨྲས་སྟེ། རྐང་མིག་གི་མདོ་ལས། ཤེས་པ་ཅིག་ཅར་མི་སྐྱེ་བ་
ནི་ཡིད་ཀྱི་རྟགས་སོ་ཞེས་འབྱུང་ངོ། །དེ་ཡང་ཤེས་པ་མ་ཡིན་པའི་ལུས་ཅན་གྱི་རྫས་རྟག་པར་འདོད་ལ། རྣ་བའི་སྒོར་ཞུགས་དུས་མིག་གི་སྒོར་མ་ཞུགས་པ་ལ། སོགས་པའི་སྒོ་ནས་ཁྱབ་པ་མ་ཡིན་པའི་ཉི་ཚེ་བར་འདོད་དོ། །དོན་དེ་

[063B] འཇིག་པ་ལ་སོགས་གཏན་ཚིགས་ཀྱིས། །སྒྲ་རྣམས་འགའ་ཞིག་ལ་བརྟེན་ཡིན། །དེ་ནི་ནམ་མཁར་འགྱུར་བ་མིན། ཞེས་དང། གང་ལས་མཚན་ཉིད་མི་འདྲའི་རྒྱུ། །དེ་ནི་དུས་ཞེས་བྱ་བར་བརྗོད། །ཤར་དང་གཞན་སོགས་བློ་
རྣམས་ལས། །ཕྱོགས་ཉིད་རྗེས་སུ་དཔོག་པ་ཡིན། །ཤེས་པ་རིམ་གྱི་སྐྱེ་བ་ལས། །ཡིད་ཀྱང་རྗེས་སུ་དཔག་པར་འདོད། ཅེས་སོགས་རྩ་འགྲེལ་གྱིས་རྒྱས་པར་བཤད་དོ། །རྫས་དགུ་དང་ཡོན་ཏན་རྣམས་ཀྱི་ངོ་བོ་དང་ཕན་ཚུན་རྟེན་དང་བརྟེན་པའི་ཚུལ་
བཤད་ཟིན་ཏེ། །ད་ནི་ཚིག་གི་དོན་ལྷག་མ་དག་བཤད་པར་བྱ་སྟེ། དེ་ཡང་ལས་ནི་ལྔ་སྟེ། རྐང་མིག་གི་མདོ་ལས། འདེགས་པ་དང། འཇོག་པ་དང། བརྐྱངས་པ་དང། བསྐུམས་པ་དང། འགྲོ་བ་ཞེས་བྱ་བ་རྣམས་ནི་ལས་ཡིན་ནོ་ཞེས་འབྱུང་ངོ། །དེ་
ཡང་འདེགས་པ་ནི། སྟེང་ཕྱོགས་ཀྱི་ལྡན་པ་དང། འོག་ཕྱོགས་ཀྱི་རྣམ་པ་སྤྱི་ལས་སྐྱེས་ཤིང། འོག་ནས་སྟེང་དུ་འདྲེན་པའི་བྱ་བ། འདེག་བྱ་དང། འདེགས་བྱ་གཉིས་ཀ་ལས་རྫས་གཞན་དུ་གྱུར་པའོ། །སྟེང་གི་རྣམ་དབྱེ་དང་འོག་གི་ལྡན་པ་ལས་
སྐྱེས་ཤིང་གཞག་བྱ་དང། འཇོག་བྱེད་གཉིས་ཀ་ལས་རྫས་ཐ་དད་པ་སྟེང་ནས་འོག་ཏུ་འབབ་པའི་བྱ་བའི་ངོ་བོ། སྐྱེས་བུའི་རྩོལ་བ་ལ་སྐྱེས་པ་ནི་འཇོག་པའོ། །བསྐུམ་པ་ནི། དཔུང་པ་ལ་སོགས་པའི་མཚན་ཉིད་ཀྱི་རྫས་དྲང་པོ་འཁྱོག་པོ་ཉིད་དུ་སྒྲུབ་
པར་བྱེད་པ་ན་རྒྱུར་གྱུར་པ་སྟེ། བསྐུམ་བྱ་དང་བསྐུམ་བྱེད་གཉིས་ཀ་ལས་མ་གཏོགས་པའི་ལས་སོ། །བརྐྱང་བ་ནི། གང་གི་མཐུམ་རྐང་བ་ལ་སོགས་པའི་མཚན་ཉིད་ཀྱི་རྫས་འཁྱོག་པོར་གནས་པ་དྲང་པོ་ཉིད་དུ་སྒྲུབ་པར་བྱེད་པ་སྟེ། བརྐྱང་བྱ་དང་

[064A]༄༅། །སྐྱོད་བྱེད་གཉི་ག་ལས་མ་གཏོགས་པའི་བྱ་བའི་ངོ་བོར་གྱུར་པའོ། །འགྲོ་བ་ནི། འགྲོ་བྱ་དང་འགྲོ་བ་པོ་གང་ལས་ཀྱང་མ་གཏོགས་པའི་ལས་ཡུལ་དང་ཕྱོགས་ལ་སོགས་པ་གཞན་དང་གཞན་དུ་ཕྱིན་པར་བྱེད་པའི་རྒྱུར་གྱུར་པའོ། །དེ་
ཡང། ལས་དང་པོ་བ་བཞི་ནི། ཡུལ་དང་ཕྱོགས་ངེས་པ་ཅན་གྱི་ནམ་མཁའ་སོགས་དང་ལྡན་པ་དང། རྣམ་དབྱེའི་རྒྱུ་ཡིན་ལ། འགྲོ་བ་ནི་མ་ངེས་པའི་ཕྱིར། ཡུལ་དུས་ཕྱོགས་ཐམས་ཅད་པའི་ལྡན་པ་དང་རྣམ་དབྱེའི་རྒྱུ་ཡིན་ཏེ། དཔེར་ན་ཤར་དུ་འགྲོ་བའི་
ཚེ། དེ་དུས་ཀྱི་འགྲོ་བ་ནི། ནུབ་ཀྱི་ཕྱོགས་ལས་དབྱེ་བའི་རྣམ་དབྱེའི་རྒྱུ་ཡིན་ལ། ཤར་ཕྱོགས་དང་ཕྲད་པའི་ལྡན་པའི་རྒྱུ་ཡིན་པ་ལྟ་བུའོ། །དེས་ན་ལས་ལྔ་ཁོ་ན་སྟེ། འཁྱམ་པ་དང། གཡོ་བ་དང། སྤྲོ་བ་སོགས་ནི་འགྲོ་བའི་ཁོང་དུ་འདུའོ། ཞེས་ཟེར་རོ། །ལས་
འདི་ཡང། ལུས་ཅན་གྱི་རྫས་ལ་གནས་པའི་ལྡན་པ་དང། རྣམ་དབྱེའི་རྟགས་ལས་ཡོད་པར་གྲུབ་པོ། །མངོན་སུམ་ལ་སྣང་རུང་དུ་ཡང་འདོད་དེ། རྐང་མིག་གི་མདོ་པས། ལས་རྣམས་ནི་གཟུགས་ཅན་དང་འདུ་བའི་ཕྱིར་མིག་གིས་གཟུང་བར་བྱ་བ་ཡིན་
ནོ། །ཞེས་བཤད་དོ། སྤྱི་ནི་གང་ལ་རང་ཉིད་རྗེས་སུ་འགྲོ་བའི་ཆོས་དེ་ལ་ཐུན་མོང་གི་སྒྲ་བློ་འཇུག་པའི་རྒྱུར་གྱུར་པ་སྟེ། དེ་ལ་དབྱེ་ན་ཁྱབ་པའི་སྤྱི་དང། ཉི་ཚེ་བའི་སྤྱི་གཉིས། དང་པོ་ནི། ཡོད་པ་ཉིད་ཅེས་བྱ་བ་སྟེ། དེ་ཡང་རྫས་དང་ཡོན་ཏན་དང་ལས་གསུམ་
པོ་མཐའ་དག་ལ་འཇུག་ཅིང། གསུམ་པོ་ལས་གཞན་ལ་མི་འཇུག་ལ། གསུམ་པོ་དེ་དག་ལ་ཡོད་པའོ་སྙམ་དུ་འཛིན་པའི་ཤེས་པའི་སྣང་ཡུལ་དང། དེ་ལྟར་བརྗོད་པའི་སྒྲ་དོན་དུ་གྱུར་བ་སྒྲ་བློ་དེ་དག་གི་རྒྱུར་གྱུར་བ་སྟེ། འདི་ནི་སྤྱི་ཁོ་ན་ཡིན་གྱི་

[064B] །ཉི་ཚེ་བའི་སྤྱི་ནི། རྫས་ཉིད་དང། ཡོན་ཏན་ཉིད་དང། ལས་ཉིད་དང། བ་ལང་ཉིད་དང། ཤིང་ཉིད་ལ་སོགས་པ་སྟེ་དེ་ཡང་རྫས་ཉིད་ནི་རྫས་ཁོ་ནའི་སྤྱི་ཡིན་ལ། ཡོན་ཏན་ཉིད་ནི་ཡོན་ཏན་ཁོ་ནའི་སྤྱི་ཡིན་པ་ལ་སོགས་པའི་ཕྱིར། ཉི་ཚེ་བའི་སྤྱི་ཞེས་
བྱའོ། །དེ་ལ་བ་ལང་ཉིད་ནི་བ་ལང་མ་ཡིན་ཞིང། བ་ལང་ལས་རྫས་གཞན་དུ་གྱུར་བ། བ་ལང་ངོ་སྙམ་པའི་སྤྱི་འཛིན་ཤེས་པའི་རྒྱུ་དང་སྣང་ཡུལ་དུ་གྱུར་ཅིང། དེ་འདྲའི་སྤྱི་སྒྲ་འཇུག་པའི་རྒྱུ་དང། སྒྲ་དོན་དུ་གྱུར་བ། བ་ལང་གི་གསལ་བ་རྣམས་ལ་ཁྱབ་བྱེད་
དུ་གྱུར་བའི་སྒོ་ནས་རྗེས་སུ་འགྲོ་བའོ། །འདི་ནི་བྱེ་བྲག་ཀྱང་ཡིན་ཏེ། རང་གི་གསལ་བ་རྣམས་བ་ལང་མ་ཡིན་པ་ལས་བྱེ་བྲག་ཏུ་འབྱེད་པའི་ཆོས་ཡིན་པའི་ཕྱིར་རོ། །དེ་ཉི་ཚེ་བའི་སྤྱི་གཞན་དག་ཀྱང་མཚོན་ཏེ་ཤེས་པར་བྱའོ། །དེ་ལ་དཀར་ཟལ་ལ་སོགས་
མཐོང་བའི་ཚེ་བ་ལང་ངོ་སྙམ་པའི་ཤེས་པ་སྐྱེ་བ་ནི་དབང་པོའི་བྱ་བ་ཡོད་པའི་ཕྱིར་དབང་ཤེས་ཡིན་ལ། མིག་གིས་བ་ལང་མཐོང་བའི་ཚེ་བ་ལང་ངོ་སྙམ་དུ་འཛིན་པའི་ཤེས་པ་ལས་ཐ་དད་པའི་དབང་ཤེས་ཡོད་ན་ཤེས་པ་གཉིས་ཅིག་ཅར་སྐྱེ་བར་འགྱུར་དགོས་
ནའང། དེ་ལྟར་འཐད་པའང་མ་ཡིན་ནོ། །དེ་བས་ན་བ་ལང་ཉིད་ཅེས་པའི་བ་ལང་གི་སྤྱི་དེ་ནི་བ་ལང་གི་སྤྱི་འཛིན་དབང་ཤེས་ཀྱི་སྣང་ཡུལ་ཡང་ཡིན་ནོ་ཞེས་འདོད་དོ། །དེ་འདྲའི་སྤྱི་ཡོད་པའི་རྒྱུ་མཚན་ནི། གལ་ཏེ་བ་ལང་གི་གསལ་བ་རྣམས་ལ་བ་ལང་ངོ་སྙམ་
པའི་ཤེས་པའི་རྒྱུ་ཐུན་མོང་བ་གཅིག་མེད་ན། ཇི་ལྟར་དཀར་ཟལ་དང། ནག་སྒུར་ལ་རིགས་གཅིག་ཏུ་འཛིན་པའི་ཤེས་པ་སྐྱེ་བ་ལྟར། དཀར་ཟལ་དང། ཙན་དན་ལའང་རིགས་གཅིག་ཏུ་འཛིན་པའི་ཤེས་པ་སྐྱེ་བར་འགྱུར་དགོས་ཏེ། དེ་དག་ཐམས་

[065A]༄༅། །ཅད་ཀྱང་རིགས་གཅིག་ཏུ་འཛིན་པའི་ཤེས་པ་སྐྱེ་བའི་རྒྱུ་ཐུན་མོང་བ་མེད་པར་མཚུངས་པའི་ཕྱིར་རོ། །དེས་ན་ཐུན་མོང་གི་སྒྲ་བློ་འཇུག་པའི་རྟགས་ཀྱིས་དེའི་རྒྱུར་གྱུར་པའི་སྤྱི་ཡོད་པར་གྲུབ་ལ། དེ་ཡང་གསལ་བ་རྣམས་ལས་རྫས་
ཐ་དད་པར་ཤེས་པ་རྫས་གཞན་གྱི་གཟུང་བྱར་གྱུར་པའི་རྟགས་ཀྱིས་འགྲུབ་བོ། །དེ་ལྟ་ན་གསལ་བ་རྣམས་ལས་རྫས་གཞན་དུ་གྱུར་པའི་སྤྱི་དངོས་པོ་བ་ཡོད་པར་གྲུབ་པ་ཡིན་ནོ། །ཞེས་ཟེར་རོ། །དེ་ཡང་སྤྱི་མི་རྟག་ན་སྤྱི་ཞིག་རྗེས་ཀྱི་གསལ་བ་རྣམས་
སྤྱི་མེད་དུ་འགྱུར་བས་རྟག་པར་འདོད་དོ། །བྱེ་བྲག་ནི། རྡུལ་ཕྲ་རབ་དང། བདག་ཕྱོགས་དུས་ནམ་མཁའ་སོགས་རྟག་པའི་རྫས་ལའང་འཇུག་པ་འཁོར་བའི་མཐར་གྱུར་བའི་གྲོལ་བའི་བདག་ལ་ཡོད་པའི་མཐའ་ལྟ་བུ་ལ་འདོད་དེ། མདོར་ན། ཆོས་གང་གིས་
རང་གི་རྟེན་དེ་གཞན་ལས་ཁྱད་པར་དུ་གོ་བར་བྱེད་པའི་རྒྱུ་བྱེད་པ་ནི་བྱེ་བྲག་གམ་ཁྱད་པར་དུ་འདོད་དེ། འདི་མེད་ན་ཆོས་གང་ཡང་གཞན་པས་ཁྱད་པར་དུ་གོ་བར་མི་འགྱུར་རོ་ཞེས་ཟེར་རོ། །དེས་ན། ནམ་མཁའ་ལས་རྫས་གཞན་དུ་གྱུར་ཅིང། ནམ་མཁའི་
ཆོས་ནམ་མཁའ་དེ་རྫས་གཞན་ས་ཆུ་སོགས་ཐམས་ཅད་ལས་ཁྱད་པར་དུ་གོ་བར་བྱེད་པའི་རྒྱུར་གྱུར་པ་ཞིག་ཡོད་པ་དེ་ནམ་མཁའི་བྱེ་བྲག་གོ་ཞེས་བྱ་བ་ལྟ་བུའོ། །འདུ་བ་ནི། ཡུལ་སོ་སོ་མ་ཡིན་པར་གྲུབ་པའི་རྟེན་དང་བརྟེན་པའི་ཆོས་རྣམས་
ལ་དམིགས་ནས། འདི་ལ་འདི་ཡོད་པའོ་སྙམ་དུ་འཛིན་པའི་ཤས་པའི་གཟུང་ཡུལ་དུ་གྱུར་ཅིང། རྟན་རྫས་སོགས་དང་བརྟེན་པ་ཡོན་ཏན་གཉིས་ཕྲད་ཅིང་འབྲེལ་བའི་ཆར་གྱུར་པའི་ཆོས་རྟེན་དང་བརྟེན་པ་དེ་གཉིས་ཀ་ལས་རྫས་ཐ་དད་དུ་གྱུར་པའོ། །

[065B] བུམ་པ་དང་གཟུགས་ཕྲད་ཅིང་འབྲེལ་བའི་ཆ་ལྟ་བུ་སྟེ། འདི་མེད་ན་བུམ་པ་དང་གཟུགས་ཕྲད་པ་ནའང་བུམ་པ་ལ་གཟུགས་ཡོད་དོ་སྙམ་པའི་ཤེས་པ་མི་སྐྱེ་བའམ་ཡང་ན་
མ་ཕྲད་པ་ན་ཡང་སྐྱེ་བར་འགྱུར་རོ། །བུམ་པ་དང་གཟུགས་གཉིག་ལས་རྫས་གཞན་ཡིན་ཏེ། བུམ་པ་འཛིན་པ་དང་བུམ་པའི་གཟུགས་འཛིན་པའི་ཤེས་པ་གཉིས་ཀ་ལས་རྫས་ཐ་དད་པའི་ཤེས་པའི་གཟུང་བྱ་ཡིན་པའི་ཕྱིར་རོ། །ལྡན་པ་དང་གཉིས་ལ་ཁྱད་ཅི་
ཡོད་ཅེ་ན། ལྡན་པ་ནི་ཆོས་ཕྲད་པ་གཉིས་པར་མེད་པར་འཛིན་པའི་ཤེས་པའི་རྒྱུ་མིན་ལ། འདུ་བ་ནི་རྟེན་ལ་བརྟེན་པ་ཡོད་པའི་འཛིན་པའི་བློའི་རྒྱུ་ཡིན་ཏེ་ཁྱད་པར་ནི་དེ་ལྟ་བུའོ། །དེ་ཡང་སྤྱིར་ཕྲད་པ་ནི་འབྲེལ་བ་ཡིན་ལ། དེ་ལ་ལྡན་པའི་འབྲེལ་བ་དང་
འདུ་བའི་འབྲེལ་བ་གཉིས་ཀ་ཡོད་ཅིང། དེ་ཡང་སོ་སོར་ཕྱེ་བས་འབྲེལ་བའི་ཚུལ་ལྔར་འགྱུར་ཏེ། སྦྱོར་བའི་འབྲེལ་བ་དང། སྦྱོར་བའི་འདུ་བའི་འབྲེལ་བ་དང། འདུ་བའི་འབྲེལ་བ་དང། འདུས་པའི་འདུ་བའི་འབྲེལ་བ་དང། འབྱོར་བའི་ཁྱད་པར་གྱི་ཁྱད་པར་ཅན་གྱི་
དངོས་པོའི་འབྲེལ་བའོ། །དེ་དག་ཀྱང་དཔེར་ན་བུམ་པའི་ཡུལ་ཅན་དུ་གྱུར་བའི་མིག་དབང་དང། བུམ་པ་ཕྲད་པའི་ཕྲད་པ་ནི་སྦྱོར་བའི་འབྲེལ་བ་ཡིན་ལ། བུམ་འཛིན་དབང་པོ་དེ་དང། བུམ་པའི་ཡོན་ཏན་གཟུགས་སོགས་ནི་སྦྱོར་བའི་འདུ་བའི་འབྲེལ་བ་ཡིན་
ལ། བུམ་པའི་ཡོན་ཏན་གཟུགས་སོགས་ཀྱི་སྤྱི་གཟུགས་ཉིད་ལ་སོགས་པ་དང་བུམ་འཛིན་དབང་པོ་ནི་འདུས་པའི་འདུ་བའི་འབྲེལ་བ་གྲུབ་ཅིང། རྣ་བའི་དབང་པོ་དང་སྒྲ་ཕྲད་པ་ལྟ་བུ་ནི་འདུ་བའི་འབྲེལ་བ་སྟེ་རྣ་བ་ནི་ནམ་མཁའི་བདག་ཉིད་ཡིན་ལ་

[066A]༄༅། །སྒྲ་ཡང་ནམ་མཁའི་ཡོན་ཏན་ཡིན་པས་ཡོན་ཏན་རྫས་ལ་འདུ་བའི་ཕྱིར་རོ། །རྣ་བའི་དབང་པོ་དང་སྒྲ་ཉིད་ནི་འདུས་པའི་འདུ་བའི་འབྲེལ་བ་ཡིན་ནོ། །ས་ཕྱོགས་ཀྱི་བུམ་མེད་དང། མིག་གི་དབང་པོ་ནི་འབྱོར་བའི་ཁྱད་པར་གྱི་ཁྱད་
པར་ཅན་གྱི་དངོས་པོའི་འབྲེལ་བའོ། །ཞེས་ཟེར་ཞིང་དེས་གཞན་དག་ལའང་མཚོན་ཏེ་ཤེས་པར་བྱའོ། །གཞན་ཡང་ཡོན་ཏན་ལ་ཡོན་ཏན་གཉིས་པ་མེད། རྫས་ལས་གཞན་ལ་ཡོན་ཏན་མི་བརྟེན། སྤྱི་ལ་སྤྱི་གཉིས་པ་རྗེས་སུ་མ་འགྲོ། ལས་ནི་མི་རྟག་
བྱེ་བྲག་དང་འདུ་བ་ནི་རྟག་པར་འདོད་དོ། །དེ་དག་གིས་བྱེ་བྲག་པ་དང་རིགས་པ་ཅན་པའི་གྲུབ་པའི་མཐའ་རགས་པ་ཙམ་བཤད་ཟིན་ལ། དེ་རྣམས་ཀྱང་ད་ལྟའི་གཞུང་འཆད་པ་པོ་དག་ལ། ཕྱོགས་སྔ་མའི་འདོད་པ་ཅི་ཡིན་གཏོལ་མི་སྣང་བས། སློབ་
དཔོན་ཆེན་པོ་ཞི་བ་འཚོ་དང། མཁས་མཆོག་ཀ་མ་ལ་ཤཱི་ལས་ཚད་ཆེན་རྩ་འགྲེལ་ལས་ཇི་ལྟར་རྒྱས་པར་བཤད་པ་དག་གི་དོན་བསྡུས་ཏེ་མདོ་ཙམ་ཞིག་བྲིས་པ་ཡིན་ནོ། །དེ་ནི་གཞུང་གི་དོན་བཤད་པར་བྱ་སྟེ། ཁོ་ན་རེ། གསལ་བའི་དངོས་པོ་
རྣམས་ལས་རྫས་ཐ་དད་པའི་རིགས་སོགས་མེད་ན། བ་ལང་གི་གསལ་བ་རྫས་ཐ་དད་པ་རྣམས་ལ་བ་ལང་དོ་སྙམ་པའི་སྒྲ་བློ་ཐུན་མོང་བ་འཇུག་པར་མི་འགྱུར་རོ། །དེས་ན་གང་ཞིག་རྫས་ཐ་དད་པའི་ཆོས་དུ་མ་ལ་སྒྲ་བློ་ཐུན་མོང་དུ་འཇུག་པ་དེ་
ནི་ཆོས་དེ་དག་ལས་དོན་གཞན་པའི་རྒྱུ་མཚན་གྱིས་ཡིན་ནོ་ཞེ་ན། གསལ་བའི་དངོས་པོ་ལས་ནི་རྫས་ནི་རྫས་ཐ་དད་པའི་རིགས་སོགས་ཡོད་པ་ལ་ནི་སྒྲུབ་བྱེད་ཀྱི་རྗེས་དཔག་མེད་དེ། རྟགས་དེ་ལ་མཐུན་དཔེ་མེད་པའི་ཕྱིར་རོ། །གལ་ཏེ་སྐྱེས་བུ་

[066B] མི་འཐད་དེ། དབྱུག་པ་ཅན་སོགས་ཐམས་ཅད་ལའང། སྐྱེས་བུ་དང་དབྱུག་པའི་འབྲེལ་བ་ཀུན་རྫོབ་ལས་ཐ་སྙད་འདོགས་པ་ཡིན་པའི་ཕྱིར་
ཏེ། དེ་ལྟ་མིན་པར་དབྱུག་པ་ཁོ་ནའི་རྒྱུ་མཚན་གྱིས་ཡིན་ན། དབྱུག་པ་ཡན་གར་བ་ལ་ཡང་དབྱུག་པ་ཅན་དུ་ཤེས་པར་ཐལ་ལོ། །དེ་ལྟར་དཔེ་བཀག་ནས་དུ་མ་ལ་སྒྲ་གཅིག་འཇུག་པ་རྒྱུ་མཚན་དོན་གཞན་གྱིས་ཡིན་པས་ཁྱབ་པ་ལ་ཁས་བླངས་ནང་
འགལ་གྱིས་གནོད་པ་བསྟན་པ་ནི་ཁྱོད་ཀྱིས་དུ་མ་ལ་སྒྲ་གཅིག་འཇུག་པ་རྒྱུ་མཚན་རྫས་གཞན་ལ་ལྟོས་དགོས་པར་འདོད་པ་ནི། མི་འཐད་དེ། ཚིག་གི་དོན་དྲུག་ལ་དངོས་པོ་ཞེས་པའི་སྒྲ་གཅིག་འཇུག་པ་དང། ཁང་བཟངས་རྫས་ཐ་དད་དུ་མ་ཚང་
དུ་དངར་བ་ལ་ཕྲེང་བ་ཞེས་སོགས་ཀྱི་སྒྲ་གཅིག་འཇུག་པ་ཡང་ཚིག་གི་དོན་དྲུག་ལས་གཞན་པའི་དངོས་པོ་དང། ཁང་བཟངས་རྣམས་ལས་རྫས་གཞན་པའི་ཕྲེང་བ་ཡོད་པ་ལ་ལྟོས་པ་ཡིན་པའི་ཕྱིར་ཏེ། ཚིག་གི་དོན་དྲུག་ལས་གཞན་པའི་
ཤེས་བྱ་མེད་པའི་ཕྱིར་དང། ཁང་བཟངས་ལས་རྫས་ཐ་དད་པའི་ཕྲེང་བ་ཁང་བཟངས་ལ་བརྟེན་ན་ཕྲེང་བ་ནི་ཡོན་ཏན་ཡིན་པས་རྫས་ལ་བརྟེན་དགོས་པའི་ཕྱིར། ཁང་བཟངས་རྫས་སུ་འགྱུར་ནའང་ཁང་བཟངས་ནི་རྡོ་ཤིང་སོགས་རིགས་མི་མཐུན་
གྱི་རྫས་ཀྱིས་བརྩམས་པ་ཡིན་ལ། རིགས་མི་མཐུན་གྱིས་རྫས་རྩོམ་པ་མེད་པར་ཁས་བླངས་པའི་ཕྱིར་རོ། །གལ་ཏེ་ཁང་པ་ནི་རྫས་རིགས་མི་མཐུན་ཕྲེང་བའི་ལྡན་པ་ཡིན་གྱི། རྫས་མ་ཡིན་ནོ་ཞེ་ན། འོ་ན་ཁང་པ་དེ་ལ་བརྟེན་པའི་ཕྲེང་བ་དེ་ནི་ཡོན་

[067A]༄༅། །ཏན་མ་ཡིན་དགོས་ཤིང། ཡོན་ཏན་མ་ཡིན་ན་ཤེས་བྱ་ཚིག་གི་དོན་དྲུག་གི་ནང་ནས་གཞན་ཅི་ཞག་ཡིན་རྫས་དང་ལས་ཡིན་པར་མི་འཐད་དེ། ལྡན་པའི་རང་བཞིན་གྱི་ཁང་བ་ལ་བརྟེན་པའི་ཕྱིར། འདུ་བ་དང་བྱེ་བྲག་ཀྱང་ཡིན་པར་མི་
འཐད་དེ། རྟེན་འདི་ལ་བརྟེན་པ་འདི་ཡོད་དོ་སྙམ་པའི་ཤེས་པ་དང། རང་གི་རྟེན་ཆོས་གཞན་ལས་ལེག་པར་འཛིན་པའི་ཤེས་པའི་རྒྱུ་མ་ཡིན་པའི་ཕྱིར། གལ་ཏེ་ཕྲེང་བ་ནི་རིགས་ཡིན་ལ་རིགས་ནི་ལྡན་པ་ལ་ཡང་ཡོད་པར་མི་འགལ་བས་སྐྱོན་མེད་
དོ་ཞེ་ན། དེ་ན་ཁང་བ་གཅིག་ཀྱང་ཁང་བའི་ཕྲེང་བའོ་ཞེས་རྗོད་ཅིང་ཤེས་པར་འགྱུར་བར་ཐལ། ཕྲེང་བ་རིགས་སུ་ལྡན་པའི་ཕྱིར། དཔེར་ན་ཤིང་ཉིད་རིགས་སུ་ལྡན་པས་དཔེ་ལྟ་བུ་གཅིག་ལ་ཡང་ཤིང་ཞེས་བརྗོད་པ་བཞིན་ནོ། །གཞན་ཡང་ཕྲེང་བ་
རིགས་ཡིན་ན། ཕྲེང་བ་མང་པོ་ལ་ཕྲེང་བ་དེའི་སྒྲ་ཇི་ལྟར་འཇུག་པར་འགྱུར་ཏེ་མི་འཇུག་པར་ཐལ། དེ་འཇུག་ན་ཕྲེང་བ་མང་པོ་ལ་ཡང་ཕྲེང་བ་ཡོད་དགོས་པ་གང་ཞིག་ཕྲེང་བ་ཡང་རིགས་ཡིན་ཞིང། རིགས་ལ་རིགས་གཉིས་པ་མེད་པའི་ཕྱིར། །རྟགས་
སྔ་ཕྱི་ཐམས་ཅད་གྲུབ་པའི་མཐའ་ལས་ཁས་ལེན་ནོ། །གཞན་ཡང་ཁང་བའི་ཕྲེང་བ་ལ་ཆེན་པོའི་སྒྲ་ཡང་མི་འཇུག་པར་ཐལ། དེ་འདུག་ན་ཕྲེང་བ་ལ་ཆེན་པོ་ཡོད་དགོས་པ་ལ། ཆེན་པོ་ནི་ཡོན་ཏན་ཡིན་པས་རྫས་ཁོ་ན་ལ་
བརྟེན་ལ། ཕྲེང་བ་རིགས་ཡིན་པའི་ཕྱིར་རོ། །རྟགས་ཕྱི་ཟུར་གོང་དུ་ཁས་བླངས། སྔ་མ་རྣམས་གྲུབ་པའི་མཐའ་ལས་ཁས་ལེན་ནོ། །གལ་ཏེ་སྒྲ་དེ་དོན་དེ་ལ་འཇུག་པའི་རྒྱུ་དོན་གཞན་ཡོད་ན། དངོས་དང། མེད་ན་བཏགས་ནས་འཇུག་པ་ཡིན་

[067B] ཕྲེང་སོགས་ལ་ནི་ཆེན་པོ་སོགས་ཀྱི་སྒྲ་ཉེ་བར་བཏགས་པ་ལས་འཇུག་པར་འདོད་པ་གང་ཡིན་པ་དེ་ཡང་མི་འཐད་དེ། འདི་ལྟར་ཁང་བའི་ཕྲེང་བ་ཆོས་ཅན། ཁྱོད་ལ་ཆེན་
པོའི་སྒྲ་ཉེ་བར་བཏགས་ནས་འཇུག་པ་མིན་པར་ཐལ། རི་བོ་སོགས་ཆེན་པོ་དངོས་དང་ཆེན་པོར་ཁྱད་མེད་དུ་རྣམ་ཤེས་ཀྱིས་གཟུང་བྱ་ཉིད་ཡིན་པའི་ཕྱིར། དོན་དེ་ལ་སྒྲ་དེ་འཇུག་པའི་རྒྱུ་དོན་གཞན་ཡོད་པ་དངོས་མིང་གི་དོན་དུ་འདོད་པའང་མི་འཐད་དེ་
ཁྱེད་རང་དོན་དེ་ལ་སྒྲ་དེ་དངོས་སུ་མངོན་པར་འདོད་པ་འགའ་ལ་ཡང་རྒྱུ་དོན་གཞན་ཡོད་པ་མིན་པ་ཉིད་དེ་མཚུངས་པའི་ཕྱིར། ཇི་ལྟར་མཚུངས་ན་རྫས་དང་ཡོན་ཏན་སོགས་དྲུག་པོ་རྣམས་ལ་ཚིག་གི་དོན་ཞེས་པའི་སྒྲ་དངོས་སུ་འཇུག་ཀྱང་རྒྱུ་
གཞན་གང་ལ་ལྟོས་པར་མཐོང་སྟེ། དྲུག་པོ་ལས་དོན་གཞན་པའི་ཆོས་མེད་པར་ཁས་བླངས་པའི་ཕྱིར་རོ། །དེས་ན་ཇི་ལྟར་དོན་དེ་ལ་སྒྲ་དེ་ཐོག་མར་བརྡ་སྦྱར་ཞིང་གྲགས་པ་ལས་དོན་དེའི་མིང་དུ་གྲུབ་པ་གང་ཡིན་པ་ནི་དོན་དེའི་དངོས་མིང་དང། དོན་དེ་
དང་འབྲེལ་བའམ་ཆ་འགའ་ཞིག་མཚུངས་པའི་ཕྱིར། ཕྱིས་དོན་གང་ལ་དེ་སྐད་དུ་བརྗོད་པ་ནི་ཕལ་བ་བཏགས་མིང་ཡིན་གྱི་བཏགས་མིང་གི་ཡུལ་དངོས་པོར་མེད་པས་མ་ཁྱབ་སྟེ། བུ་གླེན་གྱི་དངོས་པོ་ལ་ཡང་བུའི་དངོས་པོ་མེད་པར་བརྗོད་
པའི་སྒྲ་བཏགས་ནས་འཇུག་པའི་ཕྱིར་རོ། །གལ་ཏེ་གྲགས་པ་ལས་དངོས་བཏགས་ཀྱི་དབྱེ་བ་གྲུབ་པ་དེ་ལྟ་ནའང། གྲགས་པ་ཉིད་རྒྱུ་མཚན་དངོས་པོ་བ་མེད་པར་ཇི་ལྟར་འཇུག་ཅེ་ན། གྲགས་པ་བརྡའི་རྗེས་འགྲོ་ཅན་ཡིན་ཞིང། བརྡ་དེ་ཡང་བརྗོད་འདོད་རྗེས་

[068A]༄༅། །འགྲོ་ཅན་ཡིན་ལ། འདོད་པས་བརྡ་སྦྱོར་བ་ནི་རྒྱུ་མཚན་དངོས་པོ་བ་ལ་མི་ལྟོས་པར་རང་དགར། མིང་ལས་དོན་རྟོགས་པ་ཙམ་གྱི་ཐ་སྙད་དོན་དུ་བྱས་པ་སྟེ་དཔེར་ན། སྡེབ་སྦྱོར་གྱི་ཁྱད་པར་འགའ་ཞིག་ལ་མེ་ཏོག་ཕྲེང་འཛིན་ཞེས་
སོགས་ཀྱི་མིང་དང། སྒྲའི་ཆ་ཤས་ལ་རང་བཞིན་དང་རྐྱེན་ལ་སོགས་པའི་ཐ་སྙད་བཏགས་པ་བཞིན་ནོ། །ལྔ་བ་རིགས་རྫས་གཞན་མེད་ཀྱང་སྤྱིའི་སྒྲ་བློ་འཇུག་པ་འཐད་པའི་ཚུལ་བསྟན་པ་ནི། གལ་ཏེ་གསལ་བ་རྣམས་ལ་རྗེས་སུ་འགྲོ་བའི་སྤྱི་རྫས་
གཞན་མེད་ན་གསལ་བ་ཐ་དད་པ་དུ་མ་ལ་སྤྱི་སྒྲ་གཅིག་འཇུག་པར་ཇི་ལྟར་འགྱུར་ཞེ་ན། ཤེས་བྱ་ཆོས་ཅན་ཤིང་གསལ་རྣམས་ལ་སྤྱི་རྫས་གཞན་མེད་ཀྱང་ཤིང་ཞེས་པའི་སྤྱི་སྒྲ་འཇུག་པའི་རྒྱུ་མཚན་ཡོད་དེ། ཤིང་གསལ་རྣམས་རྫས་ཐ་དད་དུ་མ་
ཡིན་ཀྱང་རང་འཛིན་དབང་ཤེས་དངོས་སུ་སྐྱེད་ཅིང། དེས་བཞག་པའི་བག་ཆགས་ས་དང་ལས་སྤྱི་འཛིན་ཤེས་པ་སྐྱེ་བ་གང་ཡིན་པའི་དངོས་པའི་ཆོས་ཉིད་ཀྱིས་སྤྱི་འཛིན་ཤེས་པ་དེ་འདྲའི་རྣམ་ཤེས་བསྐྱེད་པའི་རྒྱུ་བྱེད་པ་ཡི་ནི་དོན་དེ་དག་ལ་སྤྱི་
འཛིན་ཤེས་པ་དེས་རིགས་གཅིག་པ་དེ་ལྟར་རྟོགས་པར་འགྱུར་བ་ཡིན་པའི་ཕྱིར། མདོར་ན་ཤིང་གསལ་རྣམས་ལ་སྤྱི་རྫས་གཞན་མེད་ཀྱང་འབྲས་བུ་དབང་ཤེས་རིགས་གཅིག་བསྐྱེད་པས་སྤྱི་འཛིན་ཤེས་པ་སྐྱེ་བ་ཡིན་ཞེས་པའོ། །གསལ་
བ་རྣམས་བཞིན་དུ་དེ་འྡིཟྣ་དབང་ཤེས་རྣམས་ཀྱང་ཐ་དད་དུ་མ་ཡིན་པའི་ཕྱིར་འབྲས་བུ་རིགས་གཅིག་བྱེད་པ་མ་གྲུབ་པོ་ཞེ་ན། ཤིང་གསལ་རྣམས་འཛིན་པའི་དབང་བོའི་ཤེས་པའང་ཆོས་ཅན། ཤིང་གསལ་དེ་བཞིན་དུ་ཐ་དད་དུ་མ་ཡིན་

[068B] རང་གི་བག་ཆགས་བཞག་པའི་སྒོ་ནས་ཤིང་གསལ་ཐ་དད་རྣམས་རིགས་ཐ་དད་མིན་པར་ནི་རྟོགས་པའི་ཤེས་པ་སྐྱེད་པ་ལ་ཁྱད་པར་མེད་པའི་ཕྱིར། དེའི་ཕྱིར་ཤིང་གསལ་རྣམས་ལ་རྫས་གཞན་དུ་གྱུར་བའི་སྤྱི་དངོས་
པོ་བ་གཅིག་ཡོད་པ་མ་ཡིན་ཡང། སྤྱི་མེད་དུ་མི་འགྱུར་ཏེ། ཤིང་གསལ་དེ་རྣམས་འབྲས་བུ་རིགས་གཅིག་མེད་པ་དང་བྲལ་བས་ཁྱད་པར་དུ་བྱས་པའི་གཞན་སེལ་བའི་སྤྱི་དེ་ཤིང་གསལ་བ་རྣམས་ལ་ཐུན་མོང་དུ་རྗེས་སུ་འགྲོ་བའི་
ཕྱིར༑ དེས་ན་ཤེས་བྱ་ཆོས་ཅན། ཤིང་གསལ་གྱི་དངོས་པོ་རྣམས་ལ་ཤིང་ཞེས་པའི་མཉན་བྱ་འཇུག་པ་དེ་ཤིང་མ་ཡིན་རྣམ་པར་བཅད་པའི་གཞན་སེལ་བའི་སྤྱི་དེའི་མཐའ་ཅན་ནམ་རྒྱུ་མཚན་ཡིན་ཏེ། ཤིང་གསལ་གྱི་དངོས་པོ་
རྣམས་ལ་དེ་ཁྱབ་བྱེད་དུ་ཡོད་ཅིང་ཤིང་གསལ་རྣམས་ཤིང་མ་ཡིན་བཅད་པར་ཤེས་པའི་ཕྱིར་དུ་ཤིང་སྒྲ་སྦྱར་བ་དེའི་ཕྱིར་རོ། །གལ་ཏེ་བུམ་པའི་གཞན་སེལ་བའི་སྤྱི་ཞེས་བརྗོད་པ་བུམ་འཛིན་རྟོག་པ་ལ་བུམ་པ་མ་ཡིན་ལས་ལོག་པར་
སྣང་བ་དེ་དངོས་པོར་མ་གྲུབ་ན། དེ་བརྗོད་པས་བུམ་པ་གོ་བར་ཇི་ལྟར་འགྱུར་ཞེ་ན། བུམ་པ་ཞེས་པའི་སྒྲ་དེ་ནི། ཕྱི་རོལ། བུམ་པ་ཆུ་སྐྱོར་བའི་དོན་བྱེད་ནུས་པ་བུམ་མ་ཡིན་རྣམ་པར་གཅོད་པའི་དངོས་པོ་ལ་རེག་པ་མེད་ཀྱང། རྣམ་པར་
རྟོག་པའི་གཟུགས་བརྙན་རྟོག་པ་ལ་བུམ་མ་ཡིན་ལས་ལོག་པར་སྣང་བ་དེ་ནི་དོན་བྱེད་པ་དེའི་མཐར་ཐུག་པའི་བུམ་པ་རྣམས་དང་བརྒྱུད་ནས་འབྲེལ་བ་དེས་ན་བུམ་པའི་གཞན་སེལ་བའི་སྤྱི་ནི་བུམ་པ་རང་མཚན་གྱི་མཐར་ཐུག་

[069A]༄༅། །པའི་ཕྱིར་བུམ་པ་ཞེས་པའི་མཉན་བྱ་བུམ་པའི་གཞལ་སེལ་བརྗོད་ཀྱང་བུམ་པ་རང་མཚན་གོ་བར་བྱེད་པར་བརྗོད་དོ། །ངག་དོན་ནི་བུམ་སྒྲ་ཆོས་ཅན། ཕྱི་རོལ་བུམ་པ་ཁྱོད་ཀྱི་སྒྲ་དོན་མ་ཡིན་ཀྱང། བུམ་པའི་གཞན་སེལ་བའི་སྤྱི་བརྗོད་
པས་བུམ་པ་གོ་ནུས་ཏེ། བུམ་པའི་གཞན་སེལ་བའི་སྤྱི་དེ་བུམ་པ་རང་མཚན་ལ་བརྒྱུད་ནས་འབྲེལ་བའི་བུམ་སྤྱི་ཡིན་པའི་ཕྱིར། འོ་ན་བུམ་འཛིན་རྟོག་པ་ལ་བུམ་མ་ཡིན་ལས་ལྡོག་པར་སྣང་བ་དེ་དངོས་པོར་མ་གྲུབ་པའི་རྒྱུ་མཚན་ཅི་ཞེ་ན། བུམ་
པ་ཞེས་པའི་སྒྲ་དེ་དག་ལ་རྟོག་པའི་ཤེས་པ་ལ་གཞན་ཕྱི་རོལ་གྱི་བུམ་པའི་གཟུགས་བརྙན་བུམ་པ་ལྟ་བུ་དང། བུམ་པ་མ་ཡིན་ལས་ལྡོག་པ་བཞིན་དུ་སྣང་བ་གང་ཡིན་པ་དེའང་ཆོས་ཅན། དོན་གྱི་བདག་ཉིད་དུ་གྱུར་བའི་དངོས་པོ་མིན་ཏེ། བག་
ཆགས་ལས་བྱུང་བའི་འཁྲུལ་སྣང་ཡིན་པའི་ཕྱིར། ཁོ་ན་རེ་འོ་ན་བུམ་འཛིན་རྟོག་པ་ལ་སྣང་བའི་བུམ་པའི་རྣམ་པ་བརྗོད་ནའང་བུམ་པ་གོ་བར་འགྱུར་ཏེ། བུམ་པ་ལ་བརྒྱུད་ནས་འབྲེལ་བའི་ཕྱིར་རོ། །དེས་ན་བུམ་པའི་རྣམ་པའང་བུམ་སྒྲའི་
བརྗོད་བྱར་མཚུངས་སོ་ཞེ་ན། ཤེས་བྱ་ཆོས་ཅན། བུམ་འཛིན་རྟོག་པའི་རྣམ་པ་བུམ་སྒྲའི་བརྗོད་བྱར་མི་འཐད་པར་ཐལ། རྣམ་པ་དེ་ནི་མཉེན་བྱས་བརྗོད་པ་ན་བུམ་པའི་དོན་གྱི་ཆ་གང་ཡང་རྟོགས་པར་འགྱུར་བ་མིན་པའི་ཕྱིར། ཁྱབ་
པ་ཡོད་དེ་བུམ་སྒྲ་ལས་བུམ་པའི་ཆ་དེ་དག་གང་ཡང་མ་རྟོགས་ན་བུམ་པ་དེ་རྟོགས་པའི་དོན་ཅན་དུ་བུམ་སྒྲ་བརྡ་བྱེད་པ་ནི་དོན་མེད་པར་འགྱུར་བའི་ཕྱིར། འོ་ན་བུམ་སྒྲས་རྟོགས་པ་ལ་བུམ་མ་ཡིན་ལས་ལོག་པར་སྣང་བ་བརྗོད་པའི་ཚེ་བུམ་

[069B] དེའི་ཚེ་བུམ་སྒྲས་བུམ་པའི་དོན་གྱི་ཆ་ནི་ཅི་བརྗོད་ཅེས། འདྲི་བ་དེ་ལ་བུམ་པའི་ཆོས་གཞན་བུམ་མ་ཡིན་སེལ་ཞིང་རྣམ་པར་བཅད་པའི་ཆེད་བརྗོད་དོ་ཞེས་བརྗོད་པར་བྱའོ། །འོ་ན་རྣམ་པ་བརྗོད་པའི་ཚེ་ནའང་དོན་གྱི་ཆ་གང་རྟོགས་
པར་འགྱུར། ཞེས་པ་རྟགས་མ་གྲུབ་བོ་ཞེ་ན། ཤེས་བྱ་ཆོས་ཅན། བུམ་འཛིན་རྟོག་པའི་རྣམ་པ་དེ་བརྗོད་པ་ན་ཇི་ལྟར་དོན་བུམ་པ་ལ་བརྟན་པའི་ཆོས་བརྗོད་པ་ཡིན་ཏེ། མིན་པར་ཐལ། རྣམ་པ་དེ་ཡང་དོན་བུམ་པ་ལ་མོད་པའི་ཕྱིར། གཞན་ཡང་ཤེས་བྱ་ཆོས་
ཅན། བུམ་པ་ཞེས་བརྗོད་པའི་སྒྲ་དོན་བུམ་འཛིན་རྟོག་པའི་རྣམ་པ་ཡིན་པར་མི་འཐད་པར་ཐལ། བུམ་གསལ་ལ་རྗེས་སུ་འགྲོ་བ་ཅན་གྱི་བུམ་པའི་སྤྱི་སྒྲ་ནི། བུམ་གསལ་ལ་རྗེས་སུ་འགྲོ་བ་ཅན་གྱི་བུམ་སྤྱི་རྟོགས་པའི་དོན་གྱི་འབྲས་བུ་ཅན་ཡིན་ལ། བུམ་འཛིན་
རྟོག་པའི་རྣམ་པ་བུམ་གསལ་ལ་རྗེས་སུ་འགྲོ་བའི་སྤྱི་མ་ཡིན་པའི་ཕྱིར། དེ་རྟགས་མ་གྲུབ་བོ་ཞེ་ན། བུམ་པ་རང་མཚན་མཐོང་བ་གོམས་པས་བཞག་པའི་བག་ཆགས་ཀྱིས་སྤྲུལ་ཅིང་བསྐྱེད་པའི་བུམ་འཛིན་རྟོག་པའི་རྣམ་པ་དེའང་ཆོས་ཅན་ཁྱོད་བུམ་གསལ་
རྣམས་ལ་རྗེས་འགྲོ་མེད་པ་ཅན་ཡིན་པར་ཐལ། བུམ་པ་འཛིན་པའི་རྟོག་བློ་ལས་བདག་ཉིད་ཐ་དད་པ་མེད་པའི་ཤེས་པའི་རྫས་ཡིན་པའི་ཕྱིར་རོ། །གཞན་ཡང་རྣམ་པ་ནི་དོན་དང་འབྲེལ་བ་ཡིན་ཀྱང་དོན་དུ་སྣང་བ་སོགས་མེད་ལ། གཞན་སེལ་བའི་སྤྱི་ནི་
དོན་དང་བརྒྱུད་ནས་འབྲེལ་བར་མ་ཟད་སྣང་བཏགས་གཅིག་ཏུ་འཁྲུལ་བའི་རྒྱུ་མཚན་གྱིས་ཀྱང་དེ་བརྗོད་པ་ན་དོན་ཐོབ་པར་འགྱུར་བ་ཡིན་ནོ། ཞེས་སྟོན་པ་ནི་བུམ་འཛིན་རྟོག་པས་རང་ལ་སྣང་བ་དེ་དོན་བུམ་པ་ལ་བརྒྱུད་ནས་འབྲེལ་བར་མ་ཟད། རང་

[070A]༄༅། །ལ་སྣང་བ་དེ་བུམ་པའི་དངོས་པོར་སྒྲོ་བཏགས་ཤིང་སྣང་བཏགས་གཅིག་ཏུ་རྟོགས་པ་ཡིས་རང་ལ་སྣང་བ་དེ་གཞན་བུམ་མ་ཡིན་ལས་ལོག་པར་རྟོགས་པའི་ཕྱིར་ཡང་བུམ་པའི་སྒྲ་དོན་གང་ཡིན་ན་རྟོག་པ་ལ་བུམ་མ་ཡིན་ལས་
ལོག་པར་སྣང་བ་དེ་ཉིད་ཡིན་ནོ། །ཞེས་བརྗོད་པ་ལ་ཕྱི་རོལ་བུམ་པ་མི་ཐོབ་པའི་སྐྱོན་དུ་འགྱུར་བ་སོགས་ཀྱི་འགལ་བ་མེད་དོ། །དེར་མ་ཟད། རྗེས་འགྲོ་ཅན་སྒྲས་རྗེས་འགྲོ་ཅན། །དོན་གྱི་འབྲས་ཡིན་ཞེས་སྨྲས་པ་དེ་ཡང་ཕྱོགས་འདི་ལ་འཐད་པ་ཡིན་ཏེ། ཤེས་བྱ་ཆོས་
ཅན། རྟོག་པ་ལ་བུམ་མ་ཡིན་ལས་ལོག་པར་སྣང་བ་བུམ་པའི་སྒྲ་དོན་ཡིན་ན། བུམ་སྒྲ་ལས་བུམ་སྤྱི་བོ་བ་འཐད་པར་ཐལ། རྟོག་པའི་ཤེས་པ་བུམ་སྒྲ་ཡིས་ངེས་པར་སྤྲུལ་ཞིང་བསྐྱེད་པ་དེ་དག་ལ་བུམ་མ་ཡིན་ལས་ལོག་པར་སྣང་བ་ཉིད་འདི་དོན་བུམ་གསལ་
རྣམས་ཀྱི་ཆ་ལ་རྗེས་སུ་འགྲོ་བའི་སྤྱི་ཡིན་པའི་ཕྱིར། དེ་ལྟར་ན་བུམ་པ་ཞེས་པའི་མཉན་བྱ་ནི་བུམ་པའི་གཞན་སེལ་བརྗོད་པར་བྱེད་ཀྱི་ཤེས་པའི་རྣམ་པ་སོགས་བརྗོད་པ་མ་ཡིན་ནོ། །སྐབས་འདིར་རིགས་མཛོད་ལ་སོགས་པའི་ཊཱིཀ་སྔ་ཕྱི་མང་པོ་དག་
གིས་གོང་དུ་རྣམ་པ་སྒྲས་བརྗོད་པར་འདོད་པ་ཤེས་པ་ལས་ཐ་དད་མེད་པའི་རྟགས་ཀྱིས་བཀག་ནས་དོན་གྱི་ཆ་ལ་འདི་རྗེས་འགྲོ་ཞེས་སོགས་སུ་བུམ་འཛིན་རྟོག་པ་བུམ་སྤྱི་དང་བུམ་པའི་སྒྲ་དོན་དུ་ཁས་ལེན་པ་སོགས་དངོས་འགལ་གྱི་ཕུང་པོ་དག་ཉེ་
བར་བླངས་མོད། དེ་ཐམས་ཅད་སྒྲ་དོན་གང་ལ་ཟེར་གཏོལ་མ་བྱུང་བས་ནོངས་སོ། །གཞན་སེལ་སྒྲ་དོན་ཡིན་པ་དེ་ན། བརྡ་སྦྱོར་བའང་སེལ་བའི་སྒོ་ནས་སྦྱོར་གྱི་སྒྲུབ་པའི་སྒོ་ནས་སྦྱོར་བ་མ་ཡིན་ནོ། །ཞེས་སྟོན་པ་ནི། གང་གི་ཕྱིར་དེ་ལྟ་ཡིན་པ་དེའི་

[070B] དང་པོ་བ་ལང་གི་བརྡ་སྦྱོར་བ་ཡི་དུས་ནའང་བ་ལང་རང་ཉིད་ཐ་སྙད་ཀྱི་དུས་ན་རྟོགས་པའི་འབྲས་བུ་ཅན་ན་མ་དགོས་པའི་ཕྱིར་དུ་སྦྱོར་ལ། དེ་ལྟར་བརྡ་སྦྱོར་བའི་ཚེ་ནའང་བ་ལང་ཞེས་པའི་བརྡས་བསྟན་པའི་དོན་ནོག་སོགས་འདུས་པའི་གོང་བུ་རང་མཚན་
དང་འབྲེལ་བ་ཡི་ནོག་སོགས་འདུས་པ་མ་ཡིན་པ་ལས་ལོག་པར་སྣང་བའི་གཞན་སེལ་བ་ལང་ཞེས་པའི་སྒྲ་དང་འབྲེལ་བར་འགྱུར་བ་སྟེ་སྒྲ་དོན་ཡིན་ལ། དེས་ན་བརྡ་སྦྱོར་བ་ཡང་གཞན་སེལ་བའི་སྒོ་ནས་བརྡ་སྦྱོར་གྱི་སྒྲུབ་པའི་སྒོ་ནས་སྦྱོར་བ་མ་ཡིན་ཏེ་
བ་ལང་ཞེས་པའི་བརྡ་སྦྱོར་བའི་ཚེ་རྟ་ལ་སོགས་པ་གཞན་ལ། ནོག་སོགས་མ་མཐོང་བ་ལ་ལྟོས་པ་དང། ཁྲ་བོ་ལ་སོགས་པ་ལ་ལར་ནོག་སོགས་དེ་མཐོང་བ་ལ་ལྟོས་པའི་ཕྱིར། གཞན་ནོག་སོགས་དང་མི་ལྡན་པ་སེལ་ཞིང་རྣམ་པར་བཅད་པའི་སྒོ་
ནས་བ་ལང་ཞེས་པའི་སྒྲ་དང་བརྡ་འབྲེལ་བྱེད་པར་འགྱུར་གྱི་ཚུལ་དེ་ནི་སྒྲ་དོན་དངོས་པོ་བ་ལ་བསྒྲུབ་པའི་སྒོ་ནས་བརྡ་བྱེད་པ་ལ་མི་རུང་ངོ། །རྐང་བ་བརྒྱད་ཀྱི་ངག་དོན་ནི། ཤེས་བྱ་ཆོས་ཅན། བ་ལང་ཞེས་པའི་སྒྲ་བརྡ་བྱེད་པའི་ཚེ་ནོག་སོགས་འདུས་པ་
མ་ཡིན་པ་ལས་ལོག་པར་སྣང་བ་ཉིད་སྒྲ་དོན་དུ་བྱས་ནས་སེལ་བའི་སྒོ་ནས་བརྡ་སྦྱོར་བ་ཡིན་ཏེ། ནོག་སོགས་འདུས་པའི་གོང་བུ་མ་ཡིན་པ་རྣམ་པར་བཅད་པ་ཤེས་པ་ལ་ལྟོས་ནས་བ་ལང་ཞེས་པའི་སྒྲ་བརྡ་སྦྱར་བ་ཡིན་པའི་ཕྱིར། སྔར་བཤད་
རྣམས་ཀྱི་མཇུག་བསྡུ་བ་ནི། རིགས་སོགས་རྗེས་སུ་ཡོད་པ་ལ་སྒྲུབ་བྱེད་མེད་ཅིང། གནོད་བྱེད་མཐོང་བ་དེའི་ཕྱིར་རིགས་སོགས་རྫས་གཞན་དང་དེ་ལྡན་པའི་རྫས་དང། དེ་གཉིས་ཀྱི་འབྲེལ་བ་སོགས་ནི་དོན་ལ་ཡོད་པ་མིན་ཅིར་དེ་ལ་སྒྲུབ་པའི་སྒྲོ་

[071A]༄༅། །ནས་སྒྲ་མི་སྦྱོར་ཏེ། གཞན་ལས་ལྡོག་པར་སྣང་བའི་གཞན་སེལ་བའི་སྤྱི་ལ་སྒྲ་རྣམས་ཉིད་ནི་སྦྱོར་བའི་ཕྱིར་རོ། །གཞུང་འདི་ལྷ་དབང་བློའི་འགྲེལ་བར། དེ་ཕྱིར་རིགས་སོགས་དེ་ལྡན་ནི། །དོན་ལ་ཡོད་མིན་དེ་ལ་སྒྲ། །མི་སྦྱོར་གཞན་
ལས་ལྡོག་པ་ལ། །སྒྲ་རྣམས་ཉིད་ནི་སྦྱོར་ཕྱིར་རོ། ཞེས་འབྱུང་བ་ལྟར་བཏོན་ནས་བཤད་པའི་ཕྱིར་རོ། །གཉིས་པ་མིང་སྦྱོར་རྟོག་པ་ཡིན་པ་དགག་པ་ནི། ཀུན་ལས་བཏུས་ལས། མིང་དང་རིགས་སོགས་སྦྱོར་བ་ཡི། །རྟོག་པ་དང་བྲལ་མངོན་སུམ་
མོ། །ཞེས་གསུངས་པ་ལས། རིགས་སོགས་སྦྱོར་བའི་རྟོག་པ་དང་བྲལ་བའི་སྒྲུབ་བྱེད་རིགས་སོགས་རྫས་ལ་སྦྱོར་བ་མི་སྲིད་པའི་རིགས་པ་རྒྱས་པར་བཤད་ནས། རིགས་སོགས་རྫས་ལ་སྦྱོར་བ་མི་སྲིད་ཀྱང། མིང་དོན་སྦྱོར་བའི་རྟོག་པ་ནི་ཡོད་
པའི་དབང་ཤེས་ཀྱང་དེ་ལྟ་བུའི་རྟོག་བཅས་སོ་སྙམ་པ་ལ། མིང་དང་སྦྱོར་བ་ཡི། རྟོག་པ་དང་བྲལ་མངོན་སུམ་མོ། ཞེས་པ་དེའི་སྒྲུབ་བྱེད་རྒྱས་པར་བཤད་ནས་མིང་སྦྱོར་རྟོག་པ་དང་བྲལ་བར་སྒྲུབ་པ་ཡིན་ཏེ། དེ་ལ་རིགས་པའི་རྣམ་གྲངས་
དྲུག་ལས། དང་པོ་སྔ་ཕྱི་བསྲེ་བ་མེད་པའི་རྟགས་ཀྱིས་སྒྲུབ་པ་ནི། གཟུགས་འཛིན་མིག་ཤེས་ལ་ནི་ཆོས་ཅན། མིང་དོན་སྦྱར་འཛིན་དེ་ཅི་ལྟར་ཡོད་དེ་མེད་པར་ཐལ། སྔ་ཕྱི་དང་བཅས་པའི་ཆོས་གཉིས་བསྲེས་ནས་འཛིན་པས་སྟོང་བའི་ཕྱིར་
ཁྱབ་སྟེ། མིང་སྦྱོར་རྟོག་པ་ཡིན་ན་དོན་གང་ལ་དང་པོར་མིང་དེ་བརྡ་བྱས་པ་དྲན་པའི་རྒྱུ་ཅན་གྱི་སྟེ་དྲན་པ་ལ་བརྟེན་ནས། ཕྱིས་དོན་དེ་དང་རིགས་འདྲ་བ་གཞན་མཐོང་བ་ནའང་འདིའི་མིང་འདིའི་ཞེས་བསྲེ་བར་བྱེད་པའི་བདག་ཉིད་ཅན་

[071B] གཉིས་པ་རྟོག་པ་ཡུལ་གཞན་འཛིན་ཡང་དབང་ཤེས་མཐོང་བའི་རྟགས་ཀྱིས་སྒྲུབ་པ་ནི། ཤེས་བྱ་ཆོས་ཅན། དབང་ཤེས་ཡིན་ན། རྟོག་པ་ཡིན་པས་ཁྱབ་པ་མ་ཡིན་པར་ཐལ། རྟོག་པ་ཡུལ་གཞན་འདས་པའི་དུས་ཀྱི་སྒྲ་
སོགས་ལ་འཇུག་པའི་སེམས་ཅན་གྱི་ཡང་མིག་གིས་གཟུགས་དག་མཐོང་བར་གྱུར་བ་དེར་ནི་གསལ་བར་སྣང་བའི་གཟུགས་དེ་ཡི་བརྡ་མི་འཛིན་ཞིང། བརྡ་དེས་བསྐྱེད་པའི་གཟུགས་འཛིན་རྟོག་པའང་མེད་པའི་ཕྱིར་ཏེ། རྒྱུད་གཅིག་ལ་རྟོག་གཉིས་
ཅིག་ཅར་མི་སྲིད་པའི་ཕྱིར་རོ། །གསུམ་པ་སྒྲ་དོན་མི་སྣང་བའི་རྟགས་ཀྱིས་སྒྲུབ་པ་ནི། དབང་སྐྱེས་ཆོས་ཅན། ཁྱོད་ཀྱི་སྣང་ཡུལ་ཡིན་ན་སྒྲ་དོན་ཡིན་པར་ཐལ། ཁྱོད་རྟོག་པ་ཡིན་པ་གང་ཞིག་གང་ལ་སྒྲ་ནི་ངེས་པར་འགོད་པའི་སྒྲ་དོན་ཞིག་སྣང་ཡུལ་
དུ་བྱས་ནས་དེ་ལ་དམིགས་ཏེ་རྟོག་པ་སྐྱེ་བར་འགྱུར་དགོས་པས་ཁྱབ་པའི་ཕྱིར། འདོད་ན། རང་ཡུལ་ལ་འདོད་པ་ཡིས་འཇུག་པར་འགྱུར་རོ། །འདོད་ན། ཕྱི་དོན་སྣང་ཡུལ་དུ་བྱས་ནས་མཐོང་བར་མི་འགྱུར་རོ། །བཞི་བ་རྟོག་མྱོང་མེད་པར་ཐལ་བའི་
སྒོ་ནས་སྒྲུབ་པ་ནི། བློ་ཀུན་རྟོག་པ་ཡིན་ན་གཟུགས་ལ་འདི་གཟུགས་སོ་ཞེས་མཐོང་ཞིང་རྟོག་པ་ན། གཟུགས་ངེས་པའི་རྟོག་པ་དེ་མྱོང་བྱེད་མེད་པར་འགྱུར་ལ། དེ་ལྟ་ན་དེ་གཟུགས་མཐོང་བའི་བློའོ་ཞེས་པ་ནི་ཇི་ལྟར་མཐོང་ཞིང་དྲན་པར་འགྱུར་ཏེ། དྲན་
པ་མྱོང་བའི་རྗེས་སུ་འབྲང་བའི་ཕྱིར་རོ། །བློ་ཀུན་རྟོག་པ་ཡིན་ཀྱང་དེའི་ཉམས་སུ་མྱོང་བ་ཡང་ཡོད་པར་ཁས་ལེན་མོད། སྐྱོན་ཅི་ཡོད་ཅེ་ན། འོ་ན་དེ་ནི་རྟོག་མེད་ཇི་ལྟར་ཡིན་ཏེ། བློ་ཀུན་རྟོག་པ་ཡིན་པའི་ཕྱིར་རྟོག་པར་འདོད་དགོས་ལ། ད་

[072A]༄༅། །ལྟ་ན་གཟུགས་ངེས་པའི་རྟོག་པ་དེ་ཉིད་ཡིན་ནམ་དེ་ལས་ཐ་དད་ཡིན། རྟོག་པ་དེ་རྟོག་པ་དེ་ཉིད་ཀྱིས་མྱོང་བ་ཡིན་ན་ནི། ཤེས་པ་གཅིག་ལ་འདི་གཟུགས་སོ་སྙམ་དུ་རྟོག་པ་དང། འདི་གཟུགས་མཐོང་བའི་ཤེས་པའོ་སྙམ་དུ་
རྟོག་པའི་འཛིན་སྟངས་གཉིས་ཡོད་དགོས་པ་ལ་རྒྱུད་གཅིག་ལ་དེ་ལྟར་རྟོག་པ་གཉིས་ཅིག་ཅར་མཐོང་བ་མེད་པའི་ཕྱིར་རོ། །འོན་ཏེ་ཤེས་པ་དེ་ལས་ཐ་དད་པའི་ཤེས་པ་གཞན་གྱིས་མྱོང་ངོ་ཞེ་ན། འོ་ན་ཐ་དད་པའི་ཤེས་པ་དུས་མཉམ་པས་མྱོང་
དམ། འོན་ཏེ་ཕྱིས་འབྱུང་བས་མྱོང། དང་པོ་ལྟར་ན། གཟུགས་འཛིན་རྟོག་པ་དེ་ནི་དུས་མཚུངས་པའི་རྣམ་པར་ཤེས་པ་གཞན་གྱིས་མྱོང་བ་མི་འཐད་པར། རྟོག་གཉིས་ཅིག་ཅར་མཐོང་བ་མེད་ཅེས་པ་དེས་བསྟན་པ་ཡིན་ནོ། །གཉིས་པ་
ལྟར་ན། གཟུགས་འཛིན་རྟོག་པ་མྱོང་བའི་བློ་ཆོས་ཅན། གཟུགས་འཛིན་རྟོག་པ་ལ་ནི་དྲན་པར་འགྱུར་བར་ཐལ། རང་དུས་ན་འདས་པའི་གཟུགས་མཐོང་བའི་བློའོ་སྙམ་དུ་རྟོག་པའི་བློ་ཡིན་པའི་ཕྱིར། འདོད་ན། དེ་ཆོས་ཅན། རྟོག་པ་དེ་ལ་དྲན་པ་ཅི་ལྟར་ཡིན་ཏེ་མིན་པར་ཐལ། དེ་ཡིན་ན་རྟོག་པ་དེ་མྱོང་བ་སྔོན་དུ་འགྲོ་དགོས་པ་ལ་ཁྱོད་ཀྱི་སྔོན་དུ་དེ་མྱོང་བ་མེད་པའི་ཕྱིར། དྲན་པ་ཡིན་ན་སྐྱོན་གཞན་ཡང་ཡོད་དེ། ལྷ་སྦྱིན་རང་གི་བློའི་མྱོང་བྱེད་དུ་གྱུར་བའི་ལྷ་སྦྱིན་གྱི་བློ་
ཆོས་ཅན། ཁྱད་དང་གཞན་མཆོད་སྦྱིན་གྱི་བློ་ཡོངས་སུ་གཅོད་པའི་ལྷ་སྦྱིན་གྱི་བློ་གཉིས་རང་ཡུལ་རང་ལ་ལྐོག་གྱུར་ཡོངས་སུ་གཅོད་པའི་ངོ་བོར་གཅིག་པར་འགྱུར་བར་ཐལ། ཁྱོད་རང་དུས་ན་འདས་པའི་ཡུལ་དྲན་པའི་བློ་ཡིན་པའི་

[072B] །སྐབས་འདི་དག་ཏུ་བོད་ཀྱི་ཊཱིཀ་བྱེད་དག་གིས་ནི་ནོར་བའི་ཕྲེང་བ་བརྒྱུད་མར་བྲིས་སོ། །གཞན་ཡང་ཤེས་པ་རྣམས་ཀྱི་མྱོང་བྱེད་ཀྱི་བློ་ནི་རང་ལ་ཕྱིས་བྱུང་གི་དྲན་པ་ཡིན་པས་ཁྱབ་ན། སྐྱོན་གཞན་ཡང་ཡོད་དེ། ད་ལྟ་འདས་པའི་དོན་རིག་སྔར་རང་
རྒྱུད་ལ་བྱུང་བར་ཚད་མ་ཅིས་གྲུབ་སྟེ་ཚད་མས་མ་གྲུབ་པར་འགྱུར་རོ། །གང་གི་ཕྱིར་ན་དེ་འཇལ་བའི་མངོན་སུམ་ཚད་མ་ཡོད་པ་མ་ཡིན་ཞིང་རྟགས་ཅན་རྗེས་དཔག་ཀྱང་ཡོད་པ་མ་ཡིན་པའི་ཕྱིར། དང་པོ་མ་གྲུབ་ན། རང་མངོན་སུམ་དུ་མྱོང་བྱེད་མེད་
པའི་བློ་ཡིན་པ་བུད། ཟུར་ཕྱི་མའང་ཁས་ལེན་དགོས་ཏེ། དེ་སྔར་སྐྱེས་པའི་ཚེ་མ་མྱོང་ན། དེ་སྔར་རང་རྒྱུད་ལ་སྐྱེས་པར་སྒྲུབ་པའི་ཆོས་ལྡན་གྱི་དཔེ་དག་དང་བྲལ་བས་དེ་སྒྲུབ་ཀྱི་རྟགས་ཡང་དག་ནི་ཡོད་པ་མ་ཡིན་པའི་ཕྱིར་རོ། །གལ་ཏེ་མདོ་སྡེ་པ་དག་
གཟུགས་སོགས་དེའི་ངོ་བོར་ནི་སྣང་བ་ཅན་གཟུགས་སོགས་ཀྱི་དེ་མ་ཐག་པར་བྱུང་བའི་བློས་གཟུགས་སོགས་མངོན་སུམ་དུ་འཛིན་པར་འདོད་པ་བཞིན་དུ་འདས་ཟིན་པའི་གཟུགས་འཛིན་དབང་ཤེས་ཀྱང་དེའི་རྣམ་པར་སྣང་བའི་གློ་དེ་མ་ཐག་
ཏུ་བྱུང་བས་མངོན་སུམ་དུ་འཛིན་པར་འགྱུར་ཞིང་མྱོང་བར་འདོད་པས་ལྐོག་གྱུར་དུ་ཐལ་བ་དང། ཚད་མས་མ་གྲུབ་པར་ཐལ་བ་སོགས་ཀྱི་སྐྱོན་ཐམས་ཅད་མེད་དོ་ཞེ་ན། དེས་ན་གཟུགས་འཛིན་དབང་ཤེས་སྐད་ཅིག་དུ་མ་རྒྱུན་ལྡན་དུ་སྐྱེ་བའི་
ཚེ། གཟུགས་འཛིན་མྱོང་བྱེད་ཀྱི་བློ་རང་ལ་གང་གི་རྣམ་པ་སྣང་བའི་གཟུགས་འཛིན་སྐད་ཅིག་ཐ་མ་དེ་ཁོ་ན་མྱོང་བར་འགྱུར་གྱི། དེའི་སྔར་བྱུང་བའི་བློ་དེ་དག་འཛིན་པར་མི་འགྱུར་རོ། །ཇི་སྐད་བཤད་པའི་ཚུལ་དེ་ལྟ་བས་ན་ཤེས་པའི་མྱོང་

[073A]༄༅། །བྱེད་རྟོག་མེད་ཡོད་པར་གྲུབ་པོ། །གལ་ཏེ་རང་གི་བདག་ཉིད་མྱོང་བའི་ཤེས་པ་རྟོག་མེད་ཡིན་ཡང། ཡུལ་རང་ལས་རྫས་གཞན་འཛིན་པའི་དབང་ཤེས་རྟོག་པ་ཡིན་ནོ་ཞེ་ན། ཇི་ལྟར་རང་གི་བདག་ཉིད་དུ་གྱུར་བའི་ཤེས་པ་ཡུལ་དུ་
ཡོད་པ་ཅན་གྱི་གཟུགས་འཛིན་རྣམ་ཤེས་ཉམས་སུ་མྱོང་བྱེད་དེ་རྟོག་མེད་ཡིན་པ་དེ་བཞིན་དུ་གཟུགས་སོགས་འཛིན་པའི་དབང་ཤེས་གཞན་ཡང་རྟོག་པ་མེད་པར་འགྱུར་ཏེ། བརྡ་བྱ་མི་ནུས་པ་སྟེ་སྒྲ་དོན་མ་ཡིན་པའི་རང་མཚན་སྣང་ཡུལ་དུ་ཡོད་
པར་མཚུངས་པའི་ཕྱིར། ལྔ་པ་རང་མཚན་མཐོང་བ་མེད་པར་ཐལ་བའི་སྒོ་ནས་སྒྲུབ་པ་ནི། ཤེས་བྱ་ཆོས་ཅན། ཁྱད་པར་རང་མཚན་ཤེས་པ་གང་གིས་ཀྱང་སྣང་ཡུལ་དུ་བྱས་ནས་རྟོགས་པར་འགྱུར་མི་སྲིད་པར་ཐལ། རྟོག་པ་མེད་པའི་ཤེས་པ་
མེད་པའི་ཕྱིར། ཁྱབ་སྟེ། སྤྱི་བརྗོད་ངང་ཚུལ་ཅན་སྒྲ་དང་རྟོག་པའང་དེ་དང་དོན་གཅིག་པ་སྟེ་སྒྲ་དོན་དང་རྟོག་པའི་སྣང་ཡུལ་ཡིན་ན་སྤྱི་མཚན་ཡིན་པས་ཁྱབ་པའི་ཕྱིར་རོ། །གལ་ཏེ་རང་མཚན་སྣང་བའི་རྟོག་མེད་འགའ་ཞིག་ཀྱང་ཡོད་དོ་
ཞེ་ན། འོ་ན་དེ་དང་རྒྱུ་རིགས་མཚུངས་པ་ཅན་གྱི་དབང་ཤེས་ཐམས་ཅད་རྟོག་མེད་ཡིན་པར་རིགས་འདྲ་བ་དེ་བཞིན་དུ་འདོད་རིགས་ཏེ། འབྲས་བུའི་བདག་ཉིད་རིགས་འདྲ་མི་འདྲ་ཐ་དད་པ་ནི་རྒྱུ་རིགས་འདྲ་མི་འདྲ་ཐ་དད་པ་ལས་ཡིན་པའི་
ཕྱིར་རོ། །དྲུག་པ་བརྡ་ལ་མི་ལྟོས་པའི་རྟགས་ཀྱིས་སྒྲུབ་པ་ལ། དངོས་དང་དེ་ལས་འཕྲོས་པའི་དོན་གཉིས། དང་པོ་ནི། ཤེས་བྱ་ཆོས་ཅན། དབང་ཤེས་ཡིན་ན་མིང་སྦྱོར་རྟོག་པ་མ་ཡིན་པས་ཁྱབ་པར་ཐལ། མིང་སྦྱོར་

[073B] དེ་བཞིན་དུ་བརྡ་ལ་ལྟོས་པ་མེད་པར་རང་གི་སྣང་ཡུལ་དངོས་པོ་བའི་ནུས་པ་ཉིད་ལས་མིག་ཤེས་སོགས་དབང་བློ་
སྐྱེ་བར་འགྱུར་བས་ཁྱབ་པའི་ཕྱིར། གལ་ཏེ་གཟུགས་ནི་བརྡ་དྲན་པ་ལ་ལྟོས་ནས་རང་འབྲས་དབང་པོའི་བློ་དག་ལ་ཕན་འདོགས་ནུས་པར་འགྱུར་གྱི་དེ་ལ་ལྟོས་པ་མེད་པར་མ་ཡིན་ནོ་ཞེ་ན། རྟགས་ཡང་དག་གི་ཚུལ་གསུམ་འཇལ་བའི་ཚད་མས་
དངོས་སུ་ཚུལ་གསུམ་དྲན་པའི་ཤེས་པ་བསྐྱེད། དེ་ལས་བསྒྲུབ་བྱ་འཇལ་བའི་རྗེས་དཔག་སྐྱེ་བ་བཞིན་དུ། གཟུགས་ཀྱིས་ཀྱང། དངོས་སུ་རང་གི་བརྡ་དྲན་པ་ཉིད་ལ་ཕན་བཏགས་ནས་དྲན་པ་དེ་ལས་དབང་ཤེས་སྐྱེ་བར་འགྱུར་རོ། །དེ་འདོད་
དོ་ཞེ་ན། ལྷ་དབང་བློའི་འགྲེལ་བར། དེ་ནི་མངོན་ཕྱོགས་སྐྱེ་བའི་ཕྱིར། །དྲན་པས་དབང་བློ་འགྱུར་བའང་མིན། ཞེས་འདོན་པ་ལྟར་བཏོན་ནས་བཤད་པར་བྱ་སྟེ། ཤེས་བྱ་ཆོས་ཅན། གཟུགས་ཀྱིས་རང་གི་བརྡ་དྲན་པའི་ཤེས་པ་སྐྱེད་ཅིང། དྲན་པ་
དེ་ལས་གཟུགས་འཛིན་དབང་བློ་སྐྱེ་བར་འགྱུར་བའང་མིན་པར་ཐལ། མིག་ཤེས་དེ་ནི་གཟུགས་དེ་རང་ལ་དངོས་སུ་མངོན་དུ་ཕྱོགས་པ་ལས་སྐྱེ་བའི་ཕྱིར། གཞན་ཡང། མིག་ཤེས་གཟུགས་ལས་དངོས་སུ་མི་སྐྱེ་བར་བརྡ་
དྲན་པ་ལས་དངོས་སུ་སྐྱེ་ན། རྐྱེན་གསུམ་ནུས་ལྡན་དུ་ཡོད་པའི་ཚ་དབང་ཤེས་སྐྱེ་ལ། མེད་ན་མི་སྐྱེ་བའི་ངེས་པ་མི་འཐད་པར་ཐལ། དབང་ཤེས་རང་གི་སྣང་ཡུལ་ཕྱི་དོན་ལས་དངོས་སུ་མི་སྐྱེ་བར་བརྡ་དྲན་པ་ལས་དངོས་སུ་

[074A]༄༅། །སྐྱེ་བ་གང་ཞིག་རྐྱེན་གསུམ་ནུས་ལྡན་དུ་ཡོད་པ་དེ་ལས་དུས་གཞན་དུའང། བརྡ་དྲན་པར་འགྱུར་ཞིང་དེ་དག་ཡོད་པའི་སྐབས་ལ་ལར་ཡང་རྣམ་པར་གཡེངས་ནས་བརྡ་མ་དྲན་པ་སྲིད་པའི་ཕྱིར། གལ་ཏེ་རིམ་གྱིས་བརྡ་དྲན་པ་དང་མིག་ཤེས་གཉི་
གའི་དངོས་རྒྱུ་ཡིན་ཏེ་གཟུགས་ཀྱིས་དང་པོར་བརྡ་དྲན་དངོས་སུ་བསྐྱེད། དེ་ནས་མིག་ཤེས་དངོས་སུ་བསྐྱེད་དོ་ཞེ་ན། དེ་ལྟ་ན་གཟུགས་དེ་རང་འབྲས་བརྡ་དྲན་པའི་ཤེས་པ་བསྐྱེད་ནས་མ་ཞིག་པར་འདོད་དགོས་པས་རྟག་པར་འགྱུར་ཏེ། རང་གྲུབ་དུས་ལས་དུས་གཉིས་པར་མ་ཞིག་པའི་ཕྱིར་རོ། །དེ་ལྟ་ན་རྟག་པས་འབྲས་བུ་སྐྱེད་པ་ལ་སྔར་མི་སྐྱེད་ཅིང་ཕྱིས་སྐྱེད་པའི་ཁྱད་པར་ཐ་དད་མེད་པའི་ཕྱིར་སྔར་བརྡ་དྲན་པ་སྐྱེད་པ་ཉིད་ཀྱི་དུས་ན་མིག་ཤེས་ཀྱང་སྐྱེད་པར་འགྱུར་རོ། །གལ་ཏེ་བརྡ་དྲན་སྐྱེད་བྱེད་དང་དབང་
པོའི་བློའི་རྒྱུ་གཞན་ཡིན་ཏེ། གཟུགས་སྐད་ཅིག་སྔ་མས་བརྡ་དྲན་པའི་ཤེས་པ་སྐྱེད་ལ། ཕྱི་མས་དབང་ཤེས་སྐྱེད་དོ་ཞེ་ན། དེ་ལྟ་ན་དྲན་པའི་དོན་ཡང་གཞན་ཡིན་ལ། མིག་ཤེས་ཀྱིས་མཐོང་བའི་དོན་ཡང་གཞན་ཡིན་པའི་ཕྱིར། མིག་ཤེས་སྐྱེད་པ་
དེ་ལ་བརྡ་དྲན་པ་དོན་མེད་པར་འགྱུར་རོ། །དེ་ལྟར་དབང་ཤེས་སྐྱེ་བ་བརྡ་དྲན་ལ་ལྟོས་པ་ལ་གནོད་བྱེད་བསྟན་ནས་མི་ལྟོས་པའི་སྒྲུབ་བྱེད་བཤད་པ་ནི། ཤེས་བྱ་ཆོས་ཅན། དབང་ཤེས་སྐྱེད་པ་དེ་ལ་བརྡ་དྲན་པ་དོན་ཅི་ཡོད་དེ་མེད་པར་ཐལ། བརྡ་དྲན་པ་ནི་
ཇི་ལྟར་བརྡ་བཏགས་པ་གྲུབ་པའི་དོན་དུ་འདོད་ཅིང་བརྡ་ལས་བྱུང་བ་ཡིན་པ་དང། དབང་ཤེས་ནི་བརྡ་བཏགས་མེད་པ་སྟེ་སྒྲ་དོན་མ་ཡིན་པའི་ཁྱད་པར་རང་མཚན་སྣང་ཡུལ་དུ་བྱས་ནས་འཛིན་པའི་ཤེས་པ་ཡིན་པའི་ཕྱིར། དེ་དག་གི་དོན་བསྡུ་བ་ནི། དེ་ལྟར་

[074B] །དེའི་ཕྱིར་མིག་དང་གཟུགས་དག་ལ་བརྟེན་ནས་མིག་བློ་སྐྱེ་བར་འགྱུར་གྱི་དབང་ཤེས་སྐྱེ་བ་བརྡ་ལ་མི་ལྟོས་སོ། །གཉིས་པ་དེ་དག་ལས་འཕྲོས་པའི་དོན་བཤད་པ་ནི། དེ་ཕྱིར་མིག་དང་གཟུགས་དག་ལ། །བརྟེན་ནས་མིག་བློ་སྐྱེ་བར་འགྱུར། ཞེས་སྨྲས་པ་ལ་འདི་ལྟར་རྒོལ་ཏེ། གལ་ཏེ་གཞན་རིག་མངོན་སུམ་གྱི་ཤེས་པ་སྐྱེ་བ་ལ་དབང་པོ་བཞིན་དུ་ཡུལ་ཡང་ནུས་པ་ཡོད་པ་ཡིན་
པའོ་ན་ཅིའི་ཕྱིར་ཡུལ་དབང་གཉིས་ཀ་ལ་རག་ལས་ནས་སྐྱེ་བ་དེ་ནི་དབང་ཤེས་དང། མིག་ཤེས་ཞེས་སོགས་དབང་པོའི་སྒོ་ནས་ཐ་སྙད་བྱེད་ཀྱི་གཟུགས་ཤེས་ཞེས་སོགས་ཡུལ་གྱི་ཐ་སྙད་དེས་མི་བརྗོད་པ་ཅི་ཞེ་ན། དགོས་པ་དེའི་ལན། ཚད་མ་མདོར། ཐུན་མོང་
མིན་པའི་རྒྱུ་ཡི་ཕྱིར། །དེ་ཡི་ཐ་སྙད་དབང་པོས་བྱས། ཞེས་གསུངས་པའི་དོན་འཆད་པ་ནི་རྟོག་པ་སྔོན་དུ་གཏོང་བདག་ཕོངས་པས་ཐ་སྙད་བྱེད་པ་མ་ཡིན་གྱི། མིང་དེས་དོན་དེ་འཁྲུལ་མེད་དུ་གོ་བར་བྱེད་པ་ཉིད་མཐོང་ནས་ཐ་སྙད་ངེས་པར་སྦྱོར་བ་ཡིན་ནོ། །མིག་
ཤེས་ཞེས་སོགས་དབང་པོའི་སྒོ་ནས་ཐ་སྙད་བྱས་པ་ལའང། གཞན་རིག་མངོན་སུམ་དེ་དང་དེ་ཐུན་མོང་མ་ཡིན་པར་འཁྲུལ་མེད་དུ་གོ་བར་བྱེད་པ་དེ་ཡོད་དེ། མིག་སོགས་དབང་པོ་དེ་དག་ནི་རང་འབྲས་མངོན་སུམ་དེ་དང་དེའི་ཐུན་མོང་མ་ཡིན་པའི་ངེས་པའི་རྒྱུ་
ཡིན་པའི་ཕྱིར། དཔེར་ན་རྔའི་སྒྲ་དང་ནས་ཀྱི་མྱུ་གུ་ཞེས་པ་བཞིན་ནོ། །ཡུལ་རྣམས་ནི་དེ་ལྟ་མ་ཡིན་ཏེ། དཔེར་ན་གཟུགས་ཤེས་ལ་མིག་དང་ཡིད་ལ་བརྟེན་པ་གཉིས་ཀ་ཡོད་པས་ཐ་སྙད་དེས་གང་རུང་ཅིག་ཐུན་མོང་མ་ཡིན་པར་གོ་མི་ནུས་པ་བཞིན་ནོ། །དེས་

[075A]༄༅། །ན་དོན་དེ་ཐུན་མོང་མ་ཡིན་པར་གོ་བའི་ཕྱིར་དུ་སྦྱར་བར་བྱ་བའང་དོན་དེའི་དངོས་མིང་ལ་ཁྱབ་པའི་ཆོས་ཡིན་པ། དེའི་ཕྱིར་མིག་ཤེས་ཞེས་པའི་ཐ་སྙད་འདི་ལ་ནི་ཆོས་ཅན། མིག་གཟུགས་ལ་བརྟེན་ནས་སྐྱེས་པའི་ཤེས་པ་ལ་ཁྱོད་ཀྱི་བརྡ་
འདོགས་པའི་རྒྱུ་མཚན་ཡོད་དེ། ཤེས་པ་དེ་ཐུན་མོང་མ་ཡིན་པར་གོ་བའི་ཕྱིར་དུ་ཁྱོད་སྦྱར་བར་བྱ་བའི་མིང་ཡིན་པའི་ཕྱིར་ཞེས་པ་རང་བཞིན་གྱི་རྟགས་ཡིན་ནོ། །གཟུགས་ཤེས་ཞེས་པའི་ཐ་སྙད་ཆོས་ཅན་ཁྱོད་ཤེས་པ་དེ་འདྲའི་དངོས་མིང་དུ་སྦྱར་བར་བྱ་བ་ལྡོག་
པར་འགྱུར་ཏེ། དེའི་དངོས་མིང་གི་ཁྱབ་པར་བྱེད་པའི་རང་བཞིན་ཤེས་པ་དེ་ཐུན་མོང་མིན་པར་གོ་ནུས་པ་ནི་ཁྱོད་ལ་ལོག་པའི་ཕྱིར་ནའོ། །གསུམ་པ་དབང་ཤེས་རྟོག་བྲལ་ལ་ལུང་འགལ་སྤང་བ་ལ། ཚད་མ་མདོར། གལ་ཏེ་དེ་གཅིག་ཏུ་མི་རྟོག་ན་རྣམ་པར་ཤེས་པ་ལྔ་པོ་དེ་འདུས་པ་ལ་དམིགས་པ་ཇི་ལྟར་ཡིན། གང་ཡང་སྐྱེད་མཆེད་ཀྱི་
རང་གི་མཚན་ཉིད་ཀྱི་ཡུལ་ཅན་ཡིན་གྱི་རྫས་ཀྱི་རང་གི་མཚན་ཉིད་ཀྱི་ཡུལ་ཅན་མ་ཡིན་ནོ། །ཞེས་ཀྱང་ཇི་ལྟར་གསུངས་ཞེ་ན། ཞེས་པའི་ཕྱོགས་སྔ་མ་བཀོད་པ་དེའི་དོན་ཁས་བླངས་པའི་ཕྱོགས་སྔ་མ་དགོད་པ་ནི། ཁྱོད་རང་གི་སློབ་དཔོན་སྔ་མ་དབྱིག་གཉེན་ལ་སོགས་པ་དག་གི་ལུང་ལས་དབང་ཤེས་ལྔ་རྫས་ཀྱི་རང་གི་མཚན་ཉིད་ཀྱི་ཡུལ་ཅན་མ་
ཡིན་ཞེས་དངོས་སུ་སྨྲོས་ནས་རྫས་དུ་མ་ཚོགས་བའི་སྤྱིའི་ལུས་གདུ་བཤད་ལ་རྣམ་པར་ཤེས་པའི་ཚོགས་སྔ་ནི་བསགས་པ་ལ་དམིགས་བཅན་ནོ། །ཞེས་མདོ་ལས་བཤད་པས། བསགས་གདག་ནི་ཚོགས་པ་ཡིན་ཞིང། ཚོགས་པ་དེ་སྤྱི་ཡིན་ལ་སྤྱི་དེ་ལ་དབང་པོའི་བློ་འཛིན་བྱེད་དུ་འཇུག་པའི་ཕྱིར་དབང་ཤེས་
སྤྱི་བློར་འགྱུར་ཞིང། སྤྱི་སླ་གདོན་མི་ཟ་བར་ཡང་རྣམ་པར་རྟོག་པ་དང་རྗེས་སུ་འབྲེལ་བའི་ཕྱིར་རོ། །དབང་ཤེས་རྟོག་བྲལ་དུ་སྨྲས་པ་ནི་ལུང་དང་ཁས་བླངས་གཉི་ག་དང་འགལ་ལོ་ཞེ་ན། དེའི་ལན་བསྟན་པའི་ཕྱིར། ཚད་མ་མདོར། དེར་དོན་དུ་མས་བསྐྱེད་

[075B] རང་དོན་སྤྱིའི་སྤྱད་ཡུལ་ཅན་ཞེས་གསུངས་པ་དེའི་དོན་འཕྲོས་དང་བཅས་ཏེ་རྒྱས་པར་འཆད་པ་ལ། ལུང་དོན་བཤད་དེའི་འགལ་བ་སྤང། ལུང་གི་དོན་ལ་རྩོད་པ་སྤང་བ་གཉིས། དང་པོ་ནི། ཉེས་པ་འདི་ཡོད་པ་མ་ཡིན་ཏེ། རྡུལ་ཕྲན་རེ་རེ་བ་དག་རྡུལ་
ཕྲན་དོན་གཞན་དང་ནི་འདབ་འབྱོར་དུ་མངོན་པར་འབྲེལ་བའི་ཕྱིར་རྡུལ་ཕྲན་རེ་རེ་བ་ལས་གཞན་ཚོགས་པའི་དངོས་པོ་གང་སྐྱེ་བར་འགྱུར་བ་དེ་དག་བསགས་པ་ཞེས་བཤད་ལ། དེ་དག་ནི་རང་འཛིན་དབང་པོའི་ཤེས་པ་སྐྱེ་བའི་རྒྱུ་མཚན་ཡིན་ནོ་དེས་ན་
རྡུལ་ཕྲན་གཞན་དག་འདབ་འབྱོར་དུ་གནས་པ་མེད་པར་ནི་རྡུལ་ཕྲན་རེ་རེ་བ་ལས་ཁྱད་པར་ཅན་རྡུལ་དུ་མ་ཚོགས་པའི་དངོས་པོ་དེ་ཡང་མེད་པས་ཁྱབ་ལ། དབང་ཤེས་དེ་དག་རྡུལ་ཕྲན་ཟླ་མེད་གཅིག་ལ་འཛིན་བྱེད་དུ་ངེས་པ་མིན་པས་ཁྱབ་པའི་ཕྱིར་
དབང་ཤེས་རྣམས་རྫས་ཀྱི་རང་གི་མཚན་ཉིད་ཟླ་མེད་རེ་རེ་བའི་ཡུལ་ཅན་མ་ཡིན་པར་རྡུལ་རྫས་དུ་མ་ཚོགས་པའི་སྤྱིའི་སྤྱོད་ཡུལ་ཅན་དུ་ཡོད་པ་ཡིན་གྱི་རྫས་སུ་མ་གྲུབ་པའི་སྤྱི་མཚན་འཛིན་པར་བཤད་པ་མིན་པས་སྤྱི་བློར་ཐལ་བར་མི་འགྱུར་རོ། །
རྐང་བ་བརྒྱད་ཀྱི་ངག་དོན་ནི། ལུང་དེ་ཆོས་ཅན། ཁྱོད་ཀྱིས་དབང་ཤེས་རྣམས་སྤྱི་འཛིན་རྟོག་པར་བསྟན་པའི་སྐྱོན་མེད་དེ། ཁྱོད་ཀྱིས་དབང་ཤེས་རྣམས་ལ་རྡུལ་ཕྲན་ཟླ་མེད་མི་སྣང་གི་རྡུལ་དུ་མ་ཚོགས་པའི་དངོས་པོ་སྣང་ངོ་ཞེས་བཙམ་ཞིག་བསྟན་
པ་ཡིན་པའི་ཕྱིར། གཉིས་པ་ལུང་གི་དོན་ལ་རྩོད་པ་སྤང་བ་ལ། རྩོད་པ་དགོད་པ་དང། དེ་དགག་པ་གཉིས། དང་པོ་ནི། གལ་ཏེ་བུམ་གཟུགས་ཀྱི་རྡུལ་དུ་མཚོགས་པ་དེ་རྣམས། གཟུགས་ཀྱི་སྐྱེ་མཆེད་ཡིན་པར་ཁྱད་མེད་པས་སྐྱེ་མཆེད་ཀྱི་རང་གི་མྪ་

[076A]༄༅། །ཉིད་གཅིག་ཡིན་ཡང་ཟླ་མེད་ཀྱི་རྫས་རེ་རེ་བ་དབང་ཤེས་ལ་མི་སྣང་བར་དུ་མ་ཚོགས་པ་སྣང་དགོས་ན་དེ་དག་ལས་དོན་གཞན་པའི་ཡན་ལག་ཅན་མེད་པའི་ཕྱིར་ཡན་ལག་རྡུལ་དུ་མ་དབང་ཤེས་ལ་ཅིག་ཅར་སྣང་བར་འགྱུར་ལ། དེ་
ཡང་མི་འཐད་དེ། བློ་གཅིག་གིས་ཅིག་ཅར་དོན་དུ་མ་འཛིན་པ་སྲིད་པ་མ་ཡིན་པའི་ཕྱིར་རོ་ཞེ་ན། གཉིས་པ་དེ་དགག་པ་ལ། ཏིལ་སོགས་ཅིག་ཅར་འཛིན་པ་མེད་པར་ལ་ཁྲ་བོ་ཅིག་ཅར་འཛིན་པ་མེད་པར་ཐལ། ནོག་སོགས་ཅིག་ཅར་འཛིན་པ་མེད་པར་ཐལ། རང་
གི་ཁས་བླངས་དང་ཡང་འགལ་བར་ཐལ་ལོ། །དང་པོ་ནི། བློ་གཅིག་གིས་དུ་མ་ཅིག་ཅར་འཛིན་པ་མི་སྲིད་ན། ཏིལ་སོགས་ཐ་དད་དུ་མའི་ཕུང་པོ་ལ་ཇི་ལྟར་ཅིག་ཅར་འཛིན་པར་སྣང་བ་ཡིན། འདི་ལ་འཇུག་པ་མགྱོགས་པས་ཅིག་ཅར་འཛིན་པར་སྣང་བ་
ཡིན་ནོ་ཞེས་པའི་སྐྱོན་སྤོང་མི་འཐད་པར་སྔར་བཤད་ཟིན་ཏོ། །གཞན་ཡང་འཇུག་པ་མྱུར་བས་ཅིག་ཅར་འཛིན་ན་འབྲུའི་རྒྱུན་བར་མ་ཆད་པར་འབྱུང་ཁུངས་ནས་རིམ་བཞིན་འབབ་པ་དེ་ཉིད་ལ་ཇི་ལྟར་རིམ་མིན་འཛིན་པར་མི་འགྱུར་ཏེ། འཇུག་པ་མྱུར་
བ་ཡོད་པའི་ཕྱིར་རོ། །གཞན་ཡང་བློ་རྣམས་དག་ནི་ཐམས་ཅད་ཀྱང་འཇུག་པ་མྱུར་བར་དུས་མཚུངས་པའི་ཕྱིར། ཅི་ལྟར་དེ་དག་ལ་འགའ་ཞིག་རིམ་མིན་སྣང་བ་དང། གཞན་ནི་རིམ་ལྡན་སྣང་བའི་ཁྱད་པར་འཐད་པར་འགྱུར། དེའི་ཕྱིར་དོན་ཀུན་
འཛིན་པ་ལ་ཤེས་པ་འདི་དག་ནི་རིམ་མིན་ཅིག་ཅར་བར་ཐལ་བར་འགྱུར་རོ། །རྐང་བ་དྲུག་གི་ངག་དོན་ནི། ཤེས་པ་ཆོས་ཅན། ཁྱོད་ཡིན་ན་རང་ཡུལ་ཅིག་ཅར་དུ་འཛིན་པས་ཁྱབ་པར་ཐལ། ཁྱོད་ཡིན་ན་རང་ཡུལ་འཛིན་པ་མྱུར་བས་ཁྱབ་པའི་

[076B] དེར་ཐལ། ཁྱོད་ཡིན་ན། རང་གྲུབ་དུས་ལས་སྐད་ཅིག་གཉིས་པར་མི་སྡོད་པའི་སྒོ་ནས་ཡུལ་འཛིན་དགོས་པའི་ཕྱིར། རྩ་བར་འདོད་ན། བློ་གཅིག་གིས་དོན་དུ་མ་ཅིག་ཅར་འཛིན་པ་མི་སྲིད་པ་འགལ་ལོ། །གཉིས་པ་ཁྲ་བོ་ཅིག་ཅར་འཛིན་པ་མེད་པར་
ཐལ་བ་ལ། དངོས་དང། དེ་ལས་འཕྲོས་པའི་དོན་གཉིས། དང་པོ་ནི། བློ་གཅིག་གིས་དོན་དུ་མ་ཅིག་ཅར་འཛིན་པ་མི་སྲིད་ན། བློ་གཅིག་ལ་བྱེ་མ་ལེབ་ཕྲ་ལ་སོགས་གཟུགས་དུ་མའང་ཇི་ལྟར་སྣང་བར་འགྱུར་ཏེ་དེ་འདྲ་སྣང་བ་མི་སྲིད་པར་འགྱུར་རོ། །
གལ་ཏེ་ཕྱེ་མ་ལེབ་དང། རྨ་བྱའི་མདོངས་སོགས་མཐོང་བའི་ཚེ་སྔོ་སེར་སོགས་སན་ཚོགས་སྣང་བ་དེ་ཡན་ལག་ཅན་གཅིག་ཡིན་གྱི་ཡན་ལག་སྔོ་སེར་སོགས་དུ་མ་སྣང་བ་མ་ཡིན་ནོ་ཞེ་ན། རྨ་བྱའི་མདོངས་ཀྱི་བཀྲ་བ་དེ་བས་ཀྱང་རྨ་བྱའི་མདོངས་ཀྱི་
སྔོ་སེར་སོགས་སྣ་ཚོགས་སུ་སྣང་བ་ཅིག་ཡིན་པར་འདོད་པ་འདི་ཆེས་ངོ་མཚར་ཆེའོ། །དེའི་རྒྱུ་མཚན་ནི། དབང་ཤེས་ཀྱིས་རྨ་བྱའི་མདོངས་ལ་ལྟ་བའི་ཆེ་སྣང་བའི་སྔོ་སེར་སོགས་དེ་དག་ཆོས་ཅན། ཆ་མེད་པའི་ཡན་ལག་ཅན་གཅིག་གི་རང་
བཞིན་མིན་ཏེ། རྫས་སྣ་ཚོགས་ཡིན་པའི་ཕྱིར། དཔེར་ན་ནོར་བུའི་ཕུང་པོ་ལ་ཡོད་པའི་གཟུགས་སྣ་ཚོགས་པ་དེ་བཞིན་ནོ། །སྔོ་སོགས་ཞེས་སོགས་རྐང་བ་གཉིས་ཀྱི་དོན་ལ། རྒྱན་མཁན་པོ་འདི་ལྟར་བཞེད་དེ། གལ་ཏེ་རྨ་བྱའི་མདོངས་ཀྱི་སྔོ་
སེར་སོགས་ཕན་ཚུན་སྤངས་པར་དམིགས་ཀྱང་ཕན་ཚུན་བར་ཡོངས་སུ་ཚད་པ་མ་ཡིན་པའི་ཕྱིར། རེག་བྱའི་ཁྱད་པར་གཅིག་ལ་འདུ་བའི་ཕྱིར་གཅིག་ཡིན་ནོ་ཞེ་ན། སྔོ་སོགས་ཀྱི་རྣམ་པར་དབྱེ་བ་བར་ཆད་པ་མེད་ཅིང་རིག་བྱའི་ཁྱད་པར་

[077A]༄༅། །གཅིག་ལ་འདུ་བ་ནི་སྣམ་བུ་ཁྲ་བོ་ལ་སོགས་པ་དག་ལའང་མཚུངས་པའི་ཕྱིར་དེ་དག་གི་སྔོ་སེར་སོགས་ཀྱང་གཅིག་ཏུ་ཐལ་ལོ། །འདོད་མི་ནུས་ཏེ་དེ་དག་ནི་རྒྱུ་ཚོགས་སོ་སོས་བསྒྲུབ་དགོས་པར་མངོན་སུམ་གྱིས་འགྲུབ་པའི་
ཕྱིར་ཞེས་འཆད་དོ། །ལྷ་དབང་བློ་འདི་ལྟར་བཞེད་དེ། རས་ཁྲ་ལ་སོགས་ལ་སྔོ་སོགས། །རྣམ་པ་ཐ་དད་མཚུངས་པ་ཡིན། ཞེས་བཏོན་ནས། གཞན་ཡང་ཚོན་སྣ་ཚོགས་ཀྱིས་བསྒྱུར་བའི་རས་ཁྲ་སོགས་ལ་ཡོད་པའི་སྔོ་སེར་སོགས་བློ་ལ་རྣམ་པ་
ཐ་དད་དུ་སྣང་བ་ལྟར་རྨ་བྱའི་མདོངས་ཀྱི་སྔོ་སེར་ཀྱང་བློ་ལ་རྣམ་པ་ཐ་དད་དུ་སྣང་བར་མཚུངས་པ་ཡིན་པའི་ཕྱིར། རས་ཁྲའི་སྔོ་སེར་ཐ་དད་ཡིན་པ་བཞིན་དུ་རྨ་བྱའི་མདོངས་ཀྱི་སྔོ་སེར་ཀྱང་ཐ་དད་དུ་འདོད་དགོས་སོ་ཞེས་རྐང་པ་གོང་མ་གཉིས་དང་
རིགས་པ་རྣམ་གྲངས་པར་འཆད་དོ། །འདི་ནི་འགྲེལ་བ་གཉིས་ཀྱི་ལུགས་གསལ་བར་བྲིས་པ་ཡིན་ལ། གཞན་དག་ལ་ཡིད་བརྟན་མི་སྣང་ངོ། །གལ་ཏེ་སྣམ་བུ་ཁྲ་བོ་སོགས་བཅོས་མ་དེ་དག་ལ་ཡན་ལག་གི་གཟུགས་འབའ་ཞིག་སྣ་ཚོགས་
པ་དེ་ལྟར་མི་ཐོང་བ་ཡིན་ཞིང། བཅོས་མ་མ་ཡིན་པ་རྨ་བྱའི་མདོངས་སོགས་ལ་ནི་ཡན་ལག་ཅན་དོན་གཞན་ཉིད་སྣ་ཚོགས་པར་སྣང་བ་ཡིན་པས་མི་མཚུངས་སོ་ཞེ་ན། གལ་ཏེ་རྨ་བྱའི་མདོངས་ལ་སྔོ་སེར་སོགས་སྤངས་པའི་ཁྲ་བོ་གཞན་
མཐོང་བ་ངོ་མཚར་རོ་ཞེས་ཏེ། དག་དོན་ནི། རྨ་བྱའི་མདོངས་ཆོས་ཅན། ཁྱོད་ལ་ཁྱོད་ཀྱི་སྔོ་སེར་སོགས་ལས་རྫས་གཞན་པའི་ཁྲ་བོ་མེད་དེ། དེ་འདྲ་ཚད་མས་མ་མཐོང་བའི་ཕྱིར། འོན་ཏེ། སྣམ་བུ་སོགས་བཅོས་མ་ལ་ནི། སྔོ་སེར་སོགས་རིམ་

[077B] །ཞེ་ན། ཤེས་བྱ་ཆོས་ཅན། བཅོས་མའི་སྔོ་སེར་སོགས་སྣང་བ་དང་བཅོས་མ་མ་ཡིན་པའི་སྔོ་སེར་སོགས་སྣང་བའི་བློ་དེ་དག་ལས་གཅིག་ནི་རིག་ལྡན་དོན་མང་
དང། གཅིག་ནི་རིམ་མིན་དོན་གཅིག་གིས་འཛིན་པའི་ཁྱད་པར་མི་འཐད་པར་ཐལ། དེ་གཉིས་ཀས་ཀྱང་དུས་ཅིག་ཅར་དང་དོན་གྱི་རྣམ་པ་ནི་སྣ་ཚོགས་སུ་མཚུངས་པར་སྣང་བའི་སྒོ་ནས་རྟོགས་པའི་ཕྱིར། རྨ་བྱའི་མདོངས་ཀྱི་སྔོ་སེར་སོགས་
ཐ་དད་ཡིན་པའི་རྒྱུ་མཚན་གཞན་ཡང་ཡོད་དེ། དེ་འདྲའི་དོན་རྣམས་ཆོས་ཅན། སྣ་ཚོགས་པའི་ངོ་བོ་ཉིད་ཡིན་ཏེ། རང་འཛིན་དབང་པོའི་བློ་མ་འཁྲུལ་བ་རྣམས་ལ་སྣ་ཚོགས་ངོ་བོ་སྟེ་རྣམ་པ་མི་འདྲ་བར་སྣང་བའི་ཕྱིར། གལ་ཏེ་བློ་མ་འཁྲུལ་
བ་ལ་རྣམ་པ་མི་འདྲ་བར་སྣང་བ་དེ་ཐ་དད་དུ་འཇོག་པའི་རྒྱུ་མིན་ནོ་ཞེ་ན། འོ་ན་སྣམ་བུའི་སྔོ་སེར་སོགས་རྫས་ཐ་དད་དུ་བཞག་པ་འདི་རྣམས་རྫས་ཐ་དད་ཡིན་པར་ཚད་མ་གང་གིས་འགྲུབ་སྟེ་མི་འགྲུབ་པར་ཐལ། བློ་མ་འཁྲུལ་པ་ལ་རྣམ་པ་ཐ་
ཐ་དད་དུ་སྣང་བས་ཐ་དད་དུ་འཇོག་མི་ནུས་པའི་ཕྱིར། གཞན་ཡང། ཕྱེ་མ་ལེབ་ཀྱི་ཕྲ་བོ་སོགས་བཅོས་མ་མ་ཡིན་པ་རྣམས་ཀྱི་སྣ་ཚོགས་སུ་སྣང་བ་ཡན་ལག་ཅན་གཅིག་ཡིན་པར་འདོད་པ་ནི་རིགས་པ་ཅན་པ་ཁྱོད་རང་གི་ཁས་བླངས་དང་
འགལ་ཏེ། ཕྱི་མ་ལེབ་ཀྱི་ཁྲ་བོའི་རི་མོ་སོགས་འཛིན་པའི་བློ་དབང་ཤེས་ལ་སྣ་ཚོགས་སུ་སྣང་བ་དེ་ཆོས་ཅན། ཁྱོད་ཡན་ལག་ཅན་གྱི་རྫས་མིན་པར་ཐལ། ཁྱོད་སྔོ་སེར་སོགས་རིགས་མི་མཐུན་གྱིས་བརྩམས་པ་གང་ཞིག་རིགས་

[078A]༄༅། །མི་མཐུན་རྣམས་ཡན་ལག་ཅན་གྱི་རྫས་རྩོམ་པ་མེད་པའི་ཕྱིར། རྟགས་ཕྱི་ཟུར་གྲུབ་པའི་མཐའ་ལས་ཁས་བླངས་སོ། །གལ་ཏེ་དེའི་ཚེ་ཡན་ལག་ཅན་གྱི་རྫས་སྣ་ཚོགས་སུ་སྣང་བ་མིན་གྱི། སྔོ་སེར་སོགས་ཕྲད་པའི་ལྡན་པ་སྣ་
ཚོགས་སུ་སྣང་བ་ཡིན་ནོ་ཞེ་ན། རྨ་བྱའི་མདོངས་ཀྱི་སྔོ་སེར་སོགས་ཕྲད་པའི་ལྡན་པ་ཆོས་ཅན། ཁྱོད་དབང་ཤེས་མ་འཁྲུལ་བ་ལ་སྣ་ཚོགས་སུ་སྣང་བ་མ་ཡིན་པར་ཐལ། ཁྱོད་ལ་གཟུགས་མེད་པའི་ཕྱིར། རྟགས་ཁས་བླངས་ཏེ། ལྡན་པ་ལ་
གཟུགས་ཀྱི་ཡོན་ཏན་མི་བརྟེན་པ་གྲུབ་པའི་མཐའ་ཡིན་པའི་ཕྱིར། གལ་ཏེ་དེ་འདྲའི་ལྡན་པ་ཁྲ་བོ་དངོས་མིན་ཀྱང་ཁྲ་བོ་དངོས་དང་སྔོ་སེར་སོགས་ལ་འཕྲོད་པ་འདུ་བར་ཆོས་མཚུངས་པས་ཕྲ་བོར་ཉེ་བར་བཏགས་ཏེ་སྣ་ཚོགས་སུ་སྣང་བ་
ཡིན་ནོ་ཞེ་ན། ཤེས་བྱ་ཆོས་ཅན། དེ་འདྲའི་ལྡན་པ་དེ་དེ་ལྟར་ཆོས་མཚུངས་པའི་སྒོ་ནས་ཁྲ་བོར་ཉེ་བར་བཏགས་པ་ལ་བརྟེན་པའང་མིན་པར་ཐལ། དེ་ལྟར་ཡིན་ན་སྔོ་སེར་སོགས་རེ་རེ་བ་ལ་ཁྲ་བ་དངོས་འཕྲོད་པ་འདུ་བས་སྔོ་སེར་སོགས་རེ་
རེ་ཡང་དབང་ཤེས་མ་འཁྲུལ་བ་ལ་ཁྲ་བོར་སྣང་དགོས་པ་ལ་སྔོ་སོགས་རེ་རེ་བ་དབང་ཤེས་མ་འཁྲུལ་བ་ལ་སྣ་ཚོགས་སུ་སྣང་བ་མིན་པའི་ཕྱིར་རོ། །ཡང་ན་འདི་ལྟར་བཤད་པར་བྱ་སྟེ། ཁོ་ན་རེ་སྣམ་བུ་སོགས་བཅོས་མའི་ཁྲ་བོ་དབང་
ཤེས་ལ་སྣང་བ་དེ་ཡང་ཡན་ལག་ཅན་ཉིད་སྣ་ཚོགས་སྣང་བ་ཡིན་པར་ཁས་བླངས་ན་སྐྱོན་ཅི་ཡོད་ཅེ་ན། ཁས་བླངས་འགལ་བར་འགྱུར་ཏེ། རིགས་མི་མཐུན་རྣམས་རྩོམ་མེད་ཕྱིར། རི་མོ་སོགས་བློ་སྣ་ཚོགས་མིན་ཞེས་བྱས་པ་ལ། ཁོ་

[078B] སྔོ་སེར་སོགས་རྫས་ཐ་དད་དུ་མ་བློ་གཅིག་ལ་སྣང་བར་ཁས་ལེན་མི་དགོས་ཏེ། སྣམ་བུའི་སྔོ་སེར་སོགས་ཕྲད་པའི་ལྡན་པ་གཅིག་ཉིད་དབང་ཤེས་ལ་སྣ་ཚོགས་སུ་སྣང་བ་ཡིན་ནོ་ཞེ་ན། དེ་ཡང་ཁས་བླངས་དང་འགལ་
ཏེ། གཟུགས་མེད་ཕྱིར་ལྡན་སྣ་ཚོགས་མིན་ཞེས་བྱས་པས། ཁོ་ན་རེ། དེ་འདྲའི་ལྡན་པ་དེ་ཁྲ་བོ་དངོས་མ་ཡིན་ཀྱང་བཅོས་མ་མ་ཡིན་པ་རྨ་བྱའི་མདོངས་ཀྱི་ཡན་ལག་ཅན་ལྟ་བུ་ཁྲ་བོ་དངོས་ཡིན་པ་དང་ཆོས་མཚུངས་པས་ཁྲོ་བོར་བཏགས་པ་ཡིན་ནོ་ཞེ་ན། དེ་
ལྟར་དུ་ཉེ་བར་བཏགས་པ་ལ་བརྟེན་པའང་མིན་པར་ཐལ། དེ་ཡིན་ན་རྨ་བྱའི་མདོངས་ཀྱི་ཡན་ལག་ཅན་ཁྲ་བོ་དངོས་ཡིན་དགོས་པ་ལ་ཡན་ལག་ཅན་ཡིན་ན་ཆ་མེད་གཅིག་ཡིན་པས་ཁྱབ་པ་གང་ཞིག་ཆ་མེད་རེ་རེ་ཡིན་ན་སྣ་ཚོགས་མིན་དགོས་པའི་ཕྱིར་
རོ། །གང་ཞིག་ཅེས་པ་གྲུབ་པའི་མཐའ་ལས་ཁས་བླངས་སོ། །གཞུང་འདི་དག་ཤིན་ཏུ་དཀའ་ཡང་བོད་ཀྱི་ཊཱིཀ་བྱེད་དག་གིས་འཆད་ཤེས་པ་མ་བྱུང་ངོ། །ཁོ་ན་རེ་བཅོས་མ་དང་བཅོས་མ་མིན་པའི་ཁྲ་བོ་གང་ཡིན་ཀྱང་དབང་ཤེས་ཀྱིས་སྔོ་སེར་སོགས་རེ་རེ་ཁོ་
ན་མཐོང་གི་སྣ་ཚོགས་སུ་སྣང་མི་སྲིད་ལ། རྗེས་ཀྱི་རྟོག་པས་སྔོ་སེར་སོགས་བསྲེས་ཏེ་སྣ་ཚོགས་སུ་འཛིན་པ་ཡིན་ནོ། །དེའི་ཕྱིར་གོང་དུ་བཤད་པའི་སྐྱོན་ཐམས་ཅད་མང་ངོ་ཞེ་ན། དེ་ལྟར་དབང་ཤེས་ཀྱིས་རིམ་བཞིན་དུ་ནི་གཟུང་བ་ལ་རྗེས་ཀྱི་བློ་ཡིས་བསྲེས་
ནས་སྣ་ཚོགས་སུ་འཛིན་པ་མིན་ཏེ། དེ་ཡིན་ན་རྗེས་ཀྱི་རྟོག་པས་དོན་དུ་མ་ཅིག་ཅར་འཛིན་དགོས་པ་གང་ཞིག་བློ་གཅིག་གིས་དོན་དུ་མ་ཅིག་ཅར་མི་འཛིན་པས་ཁྱབ་པའི་ཕྱིར། རྟགས་ཕྱི་མ་དང་གསལ་བ་དངོས་སུ་ཁས་བླངས་སོ། །གཞན་ཡང་དེ་ལྟ་

[079A]༄༅། །ཡིན་ན་དབང་ཤེས་རྟོག་མེད་གྲུབ་པར་འགྱུར་ཏེ། ཤེས་བྱ་ཆོས་ཅན། སྔོ་སེར་སོགས་མཐོང་བའི་དབང་ཤེས་རྟོག་པ་མེད་པར་གྲུབ་པ་ཡིན་པར་ཐལ། གང་གི་ཕྱིར་རྟོག་པས་སྔོ་སེར་སོགས་དོན་དུ་མ་ཅིག་ཅར་དུ་བསྲེས་ནས་འཛིན་ཞིང། རྟོག་པ་ནའང་
དབང་ཤེས་དེ་དག་གིས་སྔོ་སེར་སོགས་རེ་རེ་བ་གཞན་དག་རིམ་གྱིས་མཐོང་བ་དེའི་ཕྱིར་རོ། །གཉིས་པ་དེ་ལས་འཕྲིས་པའི་དོན་བཤད་པ་ལ། རྩོད་པ་དང། ལན་གཉིས། རྩོད་པ་ནི། གལ་ཏེ་སྣ་ཚོགས་སུ་སྣང་བ་ཅན་གྱི་དོན་རྣམས་ལ་སྣ་ཚོགས་དེ་དག་ཡན་ལག་ཅན་
གཅིག་གི་བདག་ཉིད་ཡིན་པ་ཉིད་མི་རིགས་ན། རེ་ཤིག་གཅིག་བུའི་བློ་དེ་ཉིད་སྣ་ཚོགས་སུ་ནི་ཇི་ལྟར་སྣང། ཞེས་པ་སྟེ། སྣ་ཚོགས་གཅིག་པའི་རང་བཞིན་མིན། ཞེས་སྨྲས་པ་ལ། སྔོ་སེར་སོགས་སྣ་ཚོགས་ཡན་ལག་ཅན་གཅིག་གི་བདག་ཉིད་ཡིན་པར་འགལ་
ན། རྣམ་པ་སྣ་ཚོགས་བློ་གཅིག་གི་བདག་ཉིད་ཡིན་པར་འགལ་ཞེས་རྩོད་པའོ། །གཉིས་པ་ལན་ལ། ཕྱི་དོན་འགོག་པ་ལ་བརྟན་པའི་ལན་དང། ཕྱི་དོན་ཁས་བླངས་པ་ལ་བརྟེན་པའི་ལན་གཉིས། དང་པོ་ལ་མ་བཅོས་པའི་ཁྲ་བོ་མཐོང་བའི་དབང་ཤེས་
ལ་སྣང་བའི་སྔོ་སོགས་སྤྱིར་ཕྱིར་དོན་ཡིན་པ་དགག་པ་དང། ཁྱད་པར་རིགས་པ་ཡན་ལག་ཅན་གཅིག་གི་བདག་ཉིད་ཡིན་པ་དགག་པ་དང། ཕྱི་དོན་མེད་པ་གཉིས་མེད་ཀྱི་ཤེས་པ་དོན་དམ་དུ་བསྟན་པ་དང། དེ་ལ་རང་སྡེའི་ལུང་འགལ་སྤང་བ་དང་
དབང་ཤེས་དེ་ལ་སྣང་བའི་སྔོ་སོགས་ཀྱི་རྣམ་པ་དུ་མ་བློ་དེའི་བདག་ཉིད་དུ་སྒྲུབ་པའོ། །དང་པོ་ལ་སྤྱི་དོན་དང། གཞུང་གི་དོན་གཉིས། དང་པོ་ལ། དྲང་དོན་དང་ངེས་དོན་གྱི་རྣམ་པར་དབྱེ་བ་ཇི་ལྟར་བྱེད་པའི་ཚུལ་དང། ངོ་བོ་ཉིད་གསུམ་གྱི་རྣམ་པར་བཞག་

[079B] གཞུང་སྤྱིའི་བསྡུ་བ་བཤད་པའོ། །དང་པོ་ནི། བདེ་བར་གཤེགས་པས་ཆོས་ཀྱི་འཁོར་ལོ་རིམ་པ་གསུམ་དུ་བསྐོར་བ་འདི་དག་ལས། གང་ཞིག་ནི་དྲང་བའི་དོན་དང། གང་ཞིག་ནི་ངེས་པའི་དོན་ཡིན། དྲང་བ་དང་ངེས་པའི་དོན་ཡང་ཇི་ལྟ་བུ་ཞེ་ན། བཅོམ་ལྡན་འདས་
ཀྱིས་མདོ་ཉིད་ལས། གང་གི་སྒོ་ནས་དྲང་དོན་དང་ངེས་དོན་དུ་འཇོག་པའི་ཚུལ་མང་དུ་གསུངས་ཀྱང། འཕགས་པ་ཀླུ་སྒྲུབ་ཡན་སྲས་ནི། བློ་གྲོས་མི་ཟད་པས་བསྟན་པའི་མདོའི་རྗེས་སུ་འབྲངས་ཏེ། བརྗོད་བྱ་ཀུན་རྫོབ་ཀྱི་བདེན་པ་གཙོ་བོར་སྟོན་པའི་མདོ་སྡེ་དག་
ནི་དྲང་བའི་དོན་ཡིན་ཏེ། ཆོས་རྣམས་ཀྱི་རང་བཞིན་དེས་བསྟན་པའི་ཀུན་རྫོབ་ཀྱི་ཚུལ་དེ་ཙམ་དུ་ངེས་པ་མ་ཡིན་གྱི། དེ་དག་ལས་གོང་དུ་དྲངས་ནས་དོན་གཞན་དུ་བཤད་དགོས་པའི་ཕྱིར་རོ། །མདོ་སྡེ་གགྣ་བརྗོད་བ་དོན་དམ་པའི་བདེན་པ་གཙོ་བོར་སྟོན་པ་དེ་
དག་ནི་ངེས་པའི་དོན་ཞེས་བྱ་སྟེ་ཆོས་རྣམས་ཀྱི་རང་བཞིན་དེས་ཇི་ལྟར་བསྟན་པ་ལྟར་གྱི་དོན་དེར་མཐའ་གཅིག་ཏུ་ངེས་པའི་ཕྱིར་རོ། ཞེས་བཞེད་ལ། དེའི་ཕྱིར་འཁོར་ལོ་དང་པོ་དང། ཐ་མ་དྲང་བའི་དོན་དང། བར་བ་ཉིད་ངེས་པའི་དོན་དུ་བཞེད་དོ། །འཕགས་
པ་ཐོགས་མེད་སྐུ་མཆེད་ནི། མདོ་དེའི་དོན་མདོ་གཞན་གྱིས་བཤད་དགོས་པ་ལ་དྲང་བའི་དོན་དང། དེ་ལས་བཟློག་པ་མདོ་དེའི་དོན་གཞན་གྱིས་བཤད་མི་དགོས་པར་སྒྲ་ཇི་བཞིན་དུ་ཁས་བླངས་པས་ཆོག་པ་ནི་ངེས་པའི་དོན་ཡིན་པར་བཞེད་ཅིང་
དེས་ན་འཁོར་ལོ་བར་བ་ཡང་དྲང་དོན་ཡིན་ཏེ། དགོངས་པ་ངེས་འགྲེལ་སོགས་ཀྱི་དེའི་དོན་བཤད་དགོས་པའི་ཕྱིར། འཁོར་ལོ་ཐ་མ་ནི་ངེས་པའི་དོན་ཡིན་ཏེ། མདོ་གཞན་གྱིས་དེའི་དོན་བཤད་མི་དགོས་པར་སྒྲ་ཇི་བཞིན་དུ་ཁས་བླངས་པས་ཆོག་

[080A]༄༅། །པའི་ཕྱིར་རོ། །དེ་བས་ན་འཁོར་ལོ་བར་བ་ནས་ཆོས་ཐམས་ཅད་ངོ་བོ་ཉིད་མེད་པར་གསུངས་པ་ཡང་དགོངས་འགྲེལ་སོགས་ནས་ངོ་བོ་ཉིད་མེད་ཚུལ་བཤད་པའི་རྗེས་སུ་འབྲངས་ཏེ་ཁས་ལེན་གྱི་ཆོས་ཐམས་ཅད་བདེན་པར་མ་གྲུབ་པ་
ངོ་བོ་ཉིད་མེད་པའི་དོན་དུ་བྱས་ནས་སྒྲ་ཇི་བཞིན་དུ་ཁས་ལེན་པར་མི་བྱེད་དོ། ཞེས་བཞེད་ཅིང་དེའི་ཚུལ་རྒྱས་པར་ཐེག་བསྡུས་དང། བྱང་ས་དང། གཏན་ལ་དབབ་པ་བསྡུ་བ་དང། མདོ་སྡེ་རྒྱན་དང། དབུས་མཐའ་རྣམ་འབྱེད་རྩ་འགྲེལ་སོགས་ལས་བཤད་
ལ། རིགས་པའི་དབང་ཕྱུག་རྣམ་པ་གཉིས་ཀྱང། དྲང་ངེས་ཀྱི་ཚུལ་དེ་དང་མཐུན་པར་བཞེད་དེ། སློབ་དཔོན་ཕྱོགས་ཀྱི་གླང་པོས། བརྒྱད་སྟོང་པའི་དོན་བསྡུར། དྲང་ངེས་ཀྱི་ཚུལ་ཐེག་བསྡུས་ཇི་ལྟ་བ་བཞིན་དུ་བཤད་པའི་ཕྱིར་རོ། །དེ་བས་ན་འཁོར་ལོ་དང་པོར་
ཕྱི་རོལ་གྱི་དོན་ཡོད་པར་བཤད་པ་དྲང་དོན་ཡིན་ཏེ། དར་ཕྱི་རོལ་གྱི་དོན་ཡོད་པར་བཤད་པ་ནི། གཉིས་སྣང་གི་བག་ཆགས་ཀྱིས་བསླད་པའི་ཤེས་པ་ལ་རང་ཡུལ་རྒྱངས་ཆད་དུ་སྣང་བ་ལྟར་དུ་གྲུབ་པར་བཤད་པ་ཡིན་ལ། དེ་ལྟར་གྲུབ་པ་ལ་ཕྱི་རོལ་གྱི་དོན་འགོག་པའི་
རིགས་པས་གནོད་པའི་ཕྱིར་དྲང་དོན་ཡིན་ཞིང། འཁོར་ལོ་བར་བ་ལས་ཆོས་ཐམས་ཅད་ངོ་བོ་ཉིད་མེད་པར་བཤད་པ་ཡང་དྲང་དོན་ཡིན་ཏེ། ཆོས་ཐམས་ཅད་ལ་ངོ་བོ་གཏན་མེད་ནས་ངོ་བོ་མེད་པར་བཤད་པ་མ་ཡིན་གྱི་ངོ་བོ་མེད་ཚུལ་ཁྱད་པར་བ་
ཞིག་གིས་ཆོས་ཐམས་ཅད་ལ་ཁྱབ་པ་ལ་དགོངས་ནས་ཆོས་ཐམས་ཅད་ངོ་བོ་ཉིད་མེད་པ་དང། རང་བཞིན་མེད་པ་དང། མཚན་ཉིད་མེད་པ་སོགས་སུ་གསུངས་པ་ཡིན་པའི་ཕྱིར། དེས་ན་འཁོར་ལོ་ཐ་མ་ལས་ཀུན་བཏགས་བདེན་པར་མེད་ཅིང། བཞིན་

[080B] དགོངས་པ་དང་དགོངས་གཞི་སོགས་བཤད་པ་ལ་མ་ལྟོས་པར་སྒྲ་ཇི་བཞིན་དུ་ཁས་བླངས་པ་ལ་རིགས་པས་གནོད་པ་མི་འབབ་པའི་ཕྱིར། ཞེས་བྱ་བ་ནི་ཕྱོགས་གླང་ཡབ་སྲས་ཀྱི་དགོངས་
པ་མདོར་དྲིལ་བ་ཡིན་ལ། དེ་དག་གི་ཚུལ་ཅུང་ཟད་རྒྱས་པར་གཞུང་དང་སྦྱར་ཏེ་བཤད་པར་བྱ་ཞིང། ཆེས་ཞིབ་ཏུ་བཀོད་ན་མངས་ཀྱི་དོགས་ཏེ་འདིར་མ་བྲིས་སོ། །གཉིས་པ་ངོ་བོ་ཉིད་གསུམ་གྱི་རྣམ་པར་བཞག་པ་ལ། ངོ་བོ་ཉིད་ནི་རྣམ་པ་གསུམ་ཏེ། ཀུན་
བཏགས་པའི་ངོ་བོ་ཉིད་དང། གཞན་གྱི་དབང་གི་ངོ་བོ་ཉིད་དང། ཡོངས་སུ་གྲུབ་པའི་ངོ་བོ་ཉིད་དོ། །དང་པོ་ལ། སྒྲོ་འདོགས་པའི་རྒྱུ་ནི། གཉིས་སྣང་གི་བག་ཆགས་ཐོག་མ་མེད་པ་ནས་རྒྱུན་མ་ཆད་པར་གནས་པ་དང། བཤེས་གཉེན་ངན་པས་ཉེ་བར་
བསྟན་པ་སོགས་ཀྱི་རྐྱེན་གྱིས་བློ་བུར་དུ་སེམས་རྒྱུད་ལ་བསྒོས་པ་དག་གོ་གང་ལ་འདོགས་པའི་གཞི་ནི། གཙོ་བོར་གཞན་དབང་ཉིད་ཡིན་ལ། ཡོངས་གྲུབ་དང་ཀུན་བཏགས་ཀྱང་སྒྲོ་འདོགས་པའི་གཞིར་བྱས་ཏེ། ཕྱིན་ཅི་ལོག་ཏུ་སྒྲོ་འདོགས་
པ་ནི་ཡོད་དོ། །གདགས་གཞི་དེ་དག་ལ་བག་ཆགས་དེ་དང་དེ་ལ་བརྟེན་ནས་ཇི་ལྟར་ཀུན་བཏགས་པའི་ངོ་བོ་ནི་གཉིས་ཏེ། བཏགས་པ་དངོས་པོ་དང་འབྲེལ་བ་དང་མ་འབྲེལ་བའོ། །འབྲེལ་བ་ལ་གཉིས་ཏེ། དང་པོ་ནི། བག་ཆགས་བརྟན་པ་ལས་
བྱུང་བའི་རྟོག་མེད་གཞན་རིག་གི་ཤེས་པ་དག་ལ་རང་ཡུལ་རྒྱངས་ཚད་དུ་སྣང་བ་གང་ཡིན་པའོ། །འདིར་ཡང་ཀུན་བཏགས་པ་ཙམ་ཡིན་གྱི་བདེན་པར་མ་གྲུབ་སྟེ། དེ་འདྲའི་ཡུལ་ཡུལ་ཅན་བདེན་པའི་ཐ་དད་དུ་འགྱུར་བའི་ཕྱི་དོན་གྲུབ་པར་ཐལ་

[081A]༄༅། །བའི་ཕྱིར་རོ། །གལ་ཏེ་སྔོ་འཛིན་མིག་ཤེས་ལ་སྔོན་པོ་རང་ལས་རྒྱངས་ཆད་དུ་སྣང་བ་ནི། སྔོ་འཛིན་མིག་ཤེས་ཉིད་མ་ཡིན་ནམ་ཞེ་ན། དེ་ནི་མ་ཡིན་ཏེ། རྟོག་པ་ལ་བུམ་པར་སྣང་བའང་རྟོག་པར་ཐལ་བའི་ཕྱིར་རོ། །ཐལ་བ་དེ་འདོད་དོ་ཞེ་ན་
མི་འཐད་དེ། བུམ་པ་ཡིན་ན་རང་འཛིན་པའི་རྟོག་པ་ལ་བུམ་པར་སྣང་བས་ཁྱབ་པའི་ཕྱིར་རོ། །བཏགས་པ་དངོས་པོ་དང་འབྲེལ་བ་གཉིས་པ་ནི། བརྒྱུད་ནས་དངོས་པོ་དང་འབྲེལ་བའི་རྟོག་པ་དོན་མཐུན་དག་གི་སྣང་ཡུལ་གང་ཡིན་པ་སྟེ། དཔེར་ན་
བུམ་འཛིན་རྟོག་པ་ལ་བུམ་པར་སྣང་བ་ལྟ་བུའོ། །འདི་དག་ཀྱང་ཀུན་བཏགས་པ་ཙམ་ཡིན་གྱི་བདེན་པར་མ་གྲུབ་སྟེ། རྟོག་པ་དེ་དག་སྣང་ཡུལ་ལ་མ་འཁྲུལ་བའི་ཤེས་པར་ཐལ་བའི་ཕྱིར་རོ། །བཏགས་པ་དངོས་པོ་དང་མ་འབྲེལ་བ་ཡང་གཉིས་ཏེ། དང་པོ་
ནི། བག་ཆགས་མི་བརྟན་པ་ལས་བྱུང་བའི་རྟོག་མེད་གཞན་རིག་གི་ཤེས་པ་དག་ལ་རང་ཡུལ་ཕྱིན་ཅི་ལོག་ཏུ་སྣང་བ་གང་ཡིན་པ་སྟེ། དཔེར་ན་ཟླ་བ་གཉིས་སྣང་གི་དབང་ཤེས་ལ་ཟླ་བ་གཅིག་གཉིས་སུ་སྣང་བ་ལྟ་བུའོ། །གཉིས་པ་ནི། རྟོག་པ་དོན་མི་
མཐུན་དག་གི་སྣང་ཡུལ་གང་ཡིན་པ་སྟེ་དར་འཛིན་ལྷན་སྐྱེས་ལ་ང་རང་དབང་བར་སྣང་བ་ལྟ་བུ་དང། སྒྲ་རྟག་འཛིན་རྟོག་པ་ལ་སྒྲ་རྟག་པར་སྣང་བ་ལྟ་བུའོ། །ཡང་ན། ཀུན་བཏགས་པའི་དབྱེ་བ་ནི་ལྷན་སྐྱེས་ཀྱི་བག་ཆགས་ཀྱི་དབང་གིས་བཏགས་
པ་དང། ཀུན་བཏགས་ཀྱི་བག་ཆགས་ཀྱི་དབང་གིས་བཏགས་པ་གཉིས་སུ་འགྱུར་རོ། །དེས་ན་སྔོ་འཛིན་མིག་ཤེས་དང། སྔོན་པོ་ལྟ་བུ་དང། བུམ་འཛིན་རྟོག་པ་དང་བུམ་པ་ལྟ་བུ་ནི་ཀུན་བཏགས་མ་ཡིན་ཏེ། དངོས་པོར་གྲུབ་པའི་ཕྱིར་རོ། །སྔོན་པོ་

[081B] བུམ་འཛིན་རྟོག་པ་རང་ལ་སྣང་བ་ཕྱི་རོལ་བུམ་པ་ཡིན་པའི་ཆ་ལྟ་བུ་ནི་ཀུན་བཏགས་པའི་ངོ་བོ་ཉིད་མ་ཡིན་ཏེ། ཤེས་བྱ་ལ་མི་སྲིད་པའི་ཕྱིར་རོ། །ཤེས་བྱ་ལ་མི་སྲིད་ན་ཡང་ཀུན་བཏགས་
པའི་ངོ་བོ་ཉིད་ཡིན་པ་འགལ་ཏེ། གཞི་མ་གྲུབ་ན་བཏགས་ཡོད་ཡིན་པར་འགལ་བའི་ཕྱིར་རོ། །དེས་ན་སྒྲ་རྟག་པ་སྒྲོ་བཏགས་མ་ཡིན་ནམ་ཞེ་ན། མ་ཡིན་ཏེ། སྒྲོ་བཏགས་ཡིན་ན་བརྫུན་པར་འགྱུར་ལ། བརྫུན་པ་ནི་ཀུན་རྫོབ་ཀྱི་དོན་ལྡོག་ཡིན་པས་སྒྲ་རྟག་པ་
ཀུན་རྫོབ་ཏུ་ཐལ་བའི་ཕྱིར་རོ། །ཀུན་རྫོབ་ཡིན་ཀྱང་མི་སྲིད་པར་འདོད་པ་ནི། ཆད་པར་ལྟ་བ་མི་བཟད་པ་མངོན་དུ་འོངས་པའོ།། །།དེས་ན་སྒྲ་རྟག་འཛིན་རྟོག་པ་ནི་སྒྲོ་འདོགས་དང། དེ་ལ་སྒྲ་རྟག་པ་སྣང་བ་སྒྲོ་བཏགས་ཡིན་ཅིང། ཀུན་བཏགས་
ཡིན་གྱི་སྒྲ་རྟག་པ་ནི་མི་སྲིད་པའི་ཕྱིར་སྒྲོ་བཏགས་དང་ཀུན་བཏགས་གང་ཡང་མ་ཡིན་ནོ། །གཞན་ཡང་དར་འཛིན་ལྷན་སྐྱེས་ལ་ང་རང་དབང་བར་སྣང་བ་སྣང་བ་ལྟར་གྲུབ་པ་ནི། གང་ཟག་གི་བདག་འཛིན་ལྷན་སྐྱེས་ཀྱིས་བཏགས་པའི་གང་ཟག་གི་
བདག་དང། བདག་རྟག་པ་གཅིག་པུར་འཛིན་པ་སོགས་དར་འཛིན་ཀུན་བཏགས་ལ་བདག་རྟག་པ་གཅིག་པུར་སྣང་བ་སོགས་སྣང་བ་ལྟར་གྲུབ་པ་ནི་གང་ཟག་གི་བདག་འཛིན་ཀུན་བཏགས་ཀྱིས་བཏགས་པའི་གང་ཟག་གི་བདག་ཡིན་ནོ། །བདག་
དེ་དག་ནི་གང་ཟག་གི་བདག་མེད་གཏན་ལ་འབེབས་པའི་རིགས་པའི་དགག་བྱ་ཡིན་པས་ཐ་སྙད་ཙམ་དུའང་གཞི་མ་གྲུབ་ཅིང། བདག་དེ་ལྟ་བུར་རྟོག་པ་ལ་སྣང་བ་ནི་ཀུན་བཏགས་པ་ཡིན་ཅིང། རིགས་པའི་དགག་བྱ་ནི་མ་ཡིན་པས་འདི་གཉིས་

[082A]༄༅། །ཀྱི་རྣམ་དབྱེ་རྣམ་པར་ཕྱེ་དགོས་སོ། །དེ་བཞིན་དུ་སྔོ་འཛིན་མིག་ཤེས་ལ་སྔོན་པོ་རྒྱངས་ཆད་དུ་སྣང་བ་སྣང་བ་ལྟར་གྲུབ་པ་ཆོས་ཀྱི་བདག་རིགས་པའི་དགག་བྱར་གྱུར་བ་ཡིན་ཞིང། རིགས་པས་ཁེགས་པའི་ཕྱིར་ཐ་སྙད་དུ་ཡང་གཞི་
མ་གྲུབ་སྟེ། ཐ་སྙད་དུ་ཡོད་ན་ཆད་མས་དམིགས་དགོས་པའི་ཕྱིར་རོ། །དེས་ན་སྔོ་འཛིན་མིག་ཤེས་ལ་སྣང་བའི་སྔོན་པོ་སེམས་ཙམ་པའི་ལུགས་ལ་ཐ་སྙད་དུ་ཕྱིར་རོལ་གྱི་དོན་ཡིན་ཞེས་འདོད་པ་དག་ལ་ནི་སྔོ་འཛིན་མིག་ཤེས་ལ་སྔོན་པོ་རྒྱངས་ཆད་དུ་སྣང་
བ་དེ་ཐ་སྙད་དུ་སྣང་བ་ལྟར་གྲུབ་པར་ཁས་ལེན་དགོས་ཤིང། དེ་ལྟ་ན། བུམ་འཛིན་རྟོག་པ་ལ་བུམ་པར་སྣང་བ་དེ་ཡང་ཐ་སྙད་དུ་སྣང་བ་ལྟར་གྲུབ་པར་འགྱུར་ལ། དེ་འདོད་ན། བུམ་འཛིན་རྟོག་བའི་སྣང་ཡུལ་ཐ་སྙད་དུ་ཕྱི་རོལ་གྱི་བུམ་པ་ཡིན་པར་འགྱུར་
རོ། །དེར་མ་ཟད་སྔོ་འཛིན་མིག་ཤེས་ལ་སྔོན་པོར་སྣང་བ་ཐ་སྙད་དུ་ཕྱི་དོན་ཡིན་ཏེ། རྟོག་པས་དེ་ལ་དོན་དུ་ཞེན་པའི་ཕྱིར་ཞེས་བྱ་བའི་སྒྲུབ་བྱེད་ཀྱང་བུམ་འཛིན་རྟོག་པའི་སྣང་ཡུལ་ལ་ཀུན་ཏུ་མཚུངས་སོ། །བརྗོད་པར་བྱ་བ་མང་ཡང་རེ་ཤིག་བཞག་གོ་སྔོ་འཛིན་མིག་ཤེས་ལ་སྔོན་པོར་རྒྱངས་ཆད་དུ་སྣང་བ་དེ་སྣང་བ་ལྟར་གྲུབ་པར་འཛིན་པ་སོགས་ནི། ཆོས་ཀྱི་བདག་འཛིན་ལྷན་སྐྱེས་ཡིན་ནོ། །འོ་ན་ང་རང་དབང་བར་སྣང་བའི་བློ་གང་ཟག་གི་བདག་འཛིན་ཡིན་པ་བཞིན་དུ། སྔོན་པོ་རང་
ལས་རྒྱངས་ཆད་དུ་སྣང་བའི་སྔོ་འཛིན་མིག་ཤེས་ཆོས་ཀྱི་བདག་འཛིན་ཅིའི་ཕྱིར་མ་ཡིན་ཞེ་ན། སྔོན་པོ་རྒྱངས་ཆད་དུ་སྣང་བ་ཙམ་ནི་ཆོས་ཀྱི་བདག་མ་ཡིན་ཞིང་སྣང་བ་ལྟར་གྲུབ་པ་ཆོས་ཀྱི་བདག་ཡིན་ཀྱང། སྔོ་འཛིན་མིག་ཤེས་

[082B] དེ་སྣང་བ་ལྟར་གྲུབ་པར་འཛིན་པའི་འཛིན་སྟངས་མེད་ལ། ངར་འཛིན་ལྷན་སྐྱེས་ལ་ནི། ང་རང་དབང་བར་སྣང་བར་མ་ཟད། ང་རང་དབང་བར་གྲུབ་པར་འཛིན་པའི་འཛིན་སྟངས་ཡོད་པའི་ཕྱིར་མི་མཚུངས་
སོ། །དེ་བཞིན་དུ་བུམ་འཛིན་རྟོག་པ་ལ་ཡང་རང་ལ་སྣང་བ་ཕྱི་རོལ་གྱི་བུམ་པར་སྣང་བ་ཡོད་པས་སྣང་ཡུལ་ལ་འཁྲུལ་བ་ཡིན་ཀྱང། དེ་ལྟར་ཞེན་པའི་ཞེན་སྟངས་མེད་དེ། ཞེན་ཡུལ་ལ་མ་འཁྲུལ་བའི་ཕྱིར་རོ། །དེས་ན་དེ་དག་ཀྱང་ཆོས་ཀྱི་བདག་
འཛིན་དུ་ཐལ་བའི་སྐྱོན་མེད་དོ། །སྔོ་འཛིན་མིག་ཤེས་ལ་སྣང་བའི་སྔོན་པོ་རྡུལ་ཕྲན་གྱི་རང་བཞིན་དང། དེས་བརྩམས་པའི་རགས་པ་དང། དེ་རྩེམ་བྱེད་ཀྱི་རྡུལ་ཕྲན་ཆ་མེད་ཡོད་པར་འཛིན་པ་དང། དེར་མ་ཟད་སྔོ་འཛིན་མིག་ཤེས་དང། དེའི་སྣང་ཡུལ་
དུ་གྱུར་བའི་སྔོན་པོ་སྔ་ཕྱིར་གྱུར་བའི་རྫས་གཞན་དུ་འཛིན་པ་སོགས་ཐམས་ཅད་ཀྱང་ཆོས་ཀྱི་བདག་འཛིན་ཀུན་བཏགས་ཡིན་ཞིང། དེ་དག་གིས་བཟུང་བ་ལྟར་གྲུབ་པ་ནི་བདག་འཛིན་ཀུན་བཏགས་ཀྱིས་བཏགས་པའི་ཆོས་ཀྱི་བདག་ཐ་སྙད་དུ་ཡང་རིགས་
པའི་དགག་བྱར་གྱུར་བ་ཡིན་ནོ། །འོ་ན་ཟླ་བ་གཉིས་སྣང་གི་དབང་ཤེས་ལ་ཟླ་བ་གཅིག་གཉིས་སུ་སྣང་བ་དེ་སྣང་བ་ལྟར་གྲུབ་པར་འཛིན་པ་དང། སྒྲ་རྟག་པར་སྣང་བ་དེ་སྣང་བ་ལྟར་གྲུབ་པར་འཛིན་པ་སོགས་ཀྱང་ཆོས་ཀྱི་བདག་འཛིན་མ་ཡིན་ན་གོང་དུ་བཤད་
པ་དེ་དག་ཀྱང་མ་ཡིན་པར་མཚུངས་ཤིང། ཡིན་ན། ལོག་ཤེས་ལ་བདག་འཛིན་གྱིས་ཁྱབ་པ་ཅིས་འགོག་ཅེ་ན། དེ་དག་ཆོས་ཀྱི་བདག་འཛིན་མ་ཡིན་ཞིང། དེ་ལྟ་ན་ཡང། གོང་དུ་བཤད་པ་དག་དང་མི་མཚུངས་ཏེ། སྔར་བཤད་པའི་བློ་དེ་དག་གིས་

[083A]༄༅། །བཟུང་བ་ལྟར་གྲུབ་པ་འགོག་པ་ཆོས་ཀྱི་བདག་མེད་བཏན་ལ་འབབས་པའི་མཐར་ཐུག་དཔྱོད་པའི་རིགས་པ་ལ་ལྟོས་ཤིང། ཟླ་བ་གཉིས་སྣང་གི་དབང་ཤེས་ལ་སྣང་བ་ལྟར་གྲུབ་པ་དང། སྒྲ་རྟག་འཛིན་རྟོག་པས་བཟུང་བ་ལྟར་གྲུབ་པ་སོགས་
འགོག་པ་ནི། དེ་འདྲའི་རིགས་པ་ལ་མི་ལྟོས་བར་ཐ་སྙད་དཔྱོད་བྱེད་ཀྱི་ཚད་མས་ཁེགས་པའི་ཕྱིར་རོ། །དེས་ན། དེ་འདྲའི་བློ་དག་ནི་ལོག་ཤེས་ཡིན་ཀྱང་བདག་འཛིན་གཉིས་གང་ཡང་མ་ཡིན་ཞིང། དེས་བཟུང་བ་ལྟར་གྲུབ་པའང་རྟགས་ཀྱི་དགག་བྱར་གྱུར་བའི་བདག་
གཉིས་གང་ཡང་མ་ཡིན་ནོ། །དེ་དག་ནི་གཞན་རིག་གི་ཤེས་པའི་གཟུང་འཛིན་ལ་ལྟོས་ནས་རྣམ་པར་བཞག་པ་ཡིན་ལ། ནང་ཤེས་པའི་གཟུང་འཛིན་ལ་ལྟོས་པའི་རྣམ་པར་གཞག་པ་འདི་ཡིན་ཏེ། སྔོ་འཛིན་མིག་ཤེས་ལྟ་བུ་གཟུང་རྣམ་གྱི་ངོ་བོ་དང། དེ་
མྱོང་བྱེད་འཛིན་རྣམ་གྱི་ཆ་མྱོང་བ་གསལ་རིག་གི་ངོ་བོར་གྱུར་བ་གཉིས་ནི་སྦྱར་གཟུང་འཛིན་ཡིན་པ་འགོག་པ་མ་ཡིན་ཏེ། གཞལ་བྱ་དང་འཇལ་བྱེད་ཡིན་པའི་ཕྱིར་རོ། །དེ་ལྟ་མ་ཡིན་ན། རང་རིག་གི་ཚད་འབྲས་ཀྱི་རྣམ་པར་བཞག་པ་ལ་རིགས་པས་གནོད་
པ་འབབ་པར་འགྱུར་ཞིང། དེ་ལྟ་ན་ཚད་མས་ཁེགས་པའི་ཕྱིར་རང་རིག་གི་ཚད་འབྲས་གཞམ་སྒྲུབ་པར་འགྱུར་རོ། །འོན་ཀྱང་དེ་གཉིས་གཟུང་འཛིན་དུ་བདེན་པར་གྲུབ་པ་འགོག་པ་ཡིན་ཏེ། འདི་ལྟར་གཟུང་འཛིན་དུ་བདེན་པར་གྲུབ་ན་དེ་གཉིས་ཐ་དད་དུ་
བདེན་དགོས་ཤིང། དེ་ལྟར་ན་བདེན་པའི་ཐ་དད་ཡིན་པས་རྫས་ཐ་དད་དུ་འགྱུར་བའི་ཕྱིར་མྱོང་བྱ་མྱོང་བྱེད་ཡིན་པ་ཉམས་སོ། །དེ་ལྟར་ཡིན་ཡང་སྔོན་འཛིན་མིག་ཤེས་ལ་སྔོན་པོ་རང་ལས་ཐ་དད་དུ་སྣང་བ་ལྟར་འཛིན་རྣམ་ལ་གཟུང་རྣམ་རང་ལས་ཐ་དད་

[083B] འཛིན་རྣམ་ནི་གཉིས་སྣང་དང་བྲལ་བས་རབ་ཏུ་ཕྱེ་བའི་ཕྱིར་རོལ་དེ་ཡང་མདོ་སྡེ་བ་དག་རང་ལས་དོན་གཞན་པའི་ཡུལ་རིག་པ་དང། རང་གི་བདག་ཉིད་དུ་གྱུར་བའི་ཡུལ་རིག་པའི་སྒོ་ནས་རང་རིག་གཞན་རིག་ཏུ་འཇོག་ཀྱང་འདིར་ནི་དེ་ལྟ་མ་
ཡིན་ཏེ། སྔོད་པོ་སོགས་ཀྱང་རང་འཛིན་མིག་ཤེས་སོགས་ཀྱི་བདག་ཉིད་དུ་ཁས་ལེན་པའི་ཕྱིར་རོ། །དེ་བས་ན་གཉིས་སྣང་དང་བཅས་པ་དང་གཉིས་སྣང་མེད་པའི་སྒོ་ནས་ཡུལ་འཛིན་པ་ཉིད་གཞན་རིག་དང་རང་རིག་གི་ཁྱད་པར་དུ་འདོད་པ་ཡིན་ནོ། །དེས་ན་རྟོག་པས་དེ་
གཉིས་ཐ་དད་དུ་སྒྲོ་འདོགས་པར་བྱེད་པ་ཡིན་ལ། དེ་ཡང་གང་གི་ཚེ་བློ་གཅིག་ལ་འཛིན་རྣམ་དང་གཟུང་རྣམ་གྱི་ཆ་གཉིས་ཡོད་པར་ངེས་པ་དེའི་ཚེ་དེ་ལྟར་ངེས་པའི་རྟོག་པ་ལ་དེ་གཉིས་ཐ་དད་དུ་སྣང་བར་འགྱུར་གྱི། །བློ་གཅིག་ལ་དེའང་ཆ་གཉིས་ཡོད་
པར་མ་ངེས་པར་དེ་གཉིས་ཐ་དད་དུ་འཛིན་པ་མེད་དེ། ཁྱད་གཞེ་བློ་ཡུལ་དུ་མ་ཤར་པར་དེའི་ཁྱད་ཆོས་བློ་ཡུལ་དུ་མི་འཆར་བའི་ཕྱིར་རོ། །དེ་ལྟར་ཤེས་པ་གཅིག་ལ་གཟུང་རྣམ་དང་འཛིན་རྣམས་གྱི་ཆ་གཉིས་ཡོད་པར་ངེས་པའི་རྟོག་པ་དང། དེ་གཉིས་
མྱོང་བྱ་མྱོང་བྱེད་དུ་འཛིན་པ་དང། གཟུང་རྣམ་གཞལ་བྱ། འཛིན་རྣམ་ཚད་མ། རང་རིག་འབྲས་བུའོ་སྙམ་དུ་ངེས་པའི་བློ་ལ་བློ་གཅིག་གི་འཛིན་རྣམ་དང་གཟུང་རྣམ་ཐ་དད་པར་སྣང་ཞིང། དེ་ལྟ་ན་ཡང་དེ་དག་ཐ་དད་པར་སྣང་བ་དེ་ཀུན་བཏགས་ཡིན་གྱི་
ཆོས་བདག་མ་ཡིན་ཏེ། ཆོས་བདག་ཡིན་ན་ཆད་མས་ཁེགས་དགོས་པ་ལ་བློ་གཅིག་གི་འཛིན་རྣམ་དང་གཟུང་རྣམ་ཐ་དད་ཡིན་པར་ཚད་མས་གྲུབ་པའི་ཕྱིར་རོ། །འོ་ན་ཀུན་བཏགས་ཡིན་པ་ཅི་ཞེ་ན། དེ་དག་ཐ་དད་ཡིན་པ་ནི་རྟོག་པས་བཏགས་

[084A]༄༅། །པ་ཙམ་ཡིན་གྱི། དངོས་པོའི་གནས་ཚུལ་མ་ཡིན་ཏེ། དེ་ལྟར་ཡིན་ན་བློ་གཅིག་གི་གཟུང་རྣམ་དང་འཛིན་རྣམ་རྫས་ཐ་དད་དུ་ཐལ་བའི་ཕྱིར་རོ། །དེས་ན་དེ་དག་ཐ་སྙད་དུ་སྣང་བ་ཀུན་བཏགས་ཡིན་ནོ་ཞེས་བྱ་བར་གྲུབ་བོ། །དེ་ལྟར་ཐ་དད་
དུ་སྣང་བ་དེ་སྣང་བ་ལྟར་བདེན་པར་གྲུབ་པར་འཛིན་པ་ནི་ཆོས་ཀྱི་བདག་འཛིན་ཡིན་ལ། ཐ་དད་དུ་སྣང་བ་ལྟར་བདེན་པར་གྲུབ་པ་ནི་ཆོས་ཀྱི་བདག་རིགས་པའི་དགག་བྱར་གྱུར་བ་ཡིན་ནོ། །འོ་ན། འདི་ཆོས་ཀྱི་བདག་འཛིན་ལྷན་སྐྱེས་སམ་ཀུན་བཏགས་
གང་ཡིན་ཞེ་ན། ཀུན་བཏགས་ཡིན་གྱི་ལྷན་སྐྱེས་ནི་མ་ཡིན་ཏེ། ལྷན་སྐྱེས་ཡིན་ན་གྲུབ་མཐས་བློ་མ་བསྒྱུར་བ་དེ་དག་གི་རྒྱུད་ལ་ཡང་དེ་ལྟར་འཛིན་པ་ཡོང་དགོས་པ་ལ་མེད་པའི་ཕྱིར་རོ། །ཀུན་བཏགས་ཀྱི་རྣམ་པར་བཞག་པ་འདི་ཤིན་ཏུ་གལ་ཆེ་བར་སྣང་ན་ཡང། མང་བར་འགྱུར་བས་མདོར་བསྡུས་པ་ཙམ་ཞིག་གོ་བདེ་བར་བྲིས་པ་ཡིན་ནོ། །གཞན་དག་ལ་ནི་སྡེ་བདུན་རང་ལུགས་ཀྱི་ངོ་བོ་ཉིད་གསུམ་རྣམ་པར་བཞག་པའི་ཚུལ་ཕྱོགས་མཐོང་ཙམ་ཡང་མི་སྣང་བས་གཞུང་གཞན་ནས་བཏུས་ཏེ་ཕ་
རོལ་དང་ཚུ་རོལ་སྒྲིག་པར་བྱེད་དོ། །གཉིས་པ་གཞན་གྱི་དབང་གི་ངོ་བོ་ཉིད་གང་ཞེ་ན། གཉིས་སྣང་ཅན་གྱི་ཤེས་པ་ཐམས་ཅད་དང། དེ་འདྲའི་ཤེས་པ་རྟོག་མེད་ཀྱི་སྣང་ཡུལ་དུ་གྱུར་བའི་དངོས་པོ་གང་ཡིན་པ་དང། དེ་འདྲའི་ཤེས་པ་རྟག་བཅས་ཀྱི་
ཞེ་ན་ཡུལ་དུ་གྱུར་བའི་དངོས་པོ་གང་ཡིན་པ་དེ་དག་ཐམས་ཅད་ནི་གཞན་གྱི་དབང་གི་ངོ་བོ་ཉིད་ཅེས་བྱ་སྟེ། གཉིས་སྣང་གི་བག་ཆགས་ཀྱིས་གཞན་དབང་དུ་གྱུར་བའི་ཕྱིར་རོ། །འདི་དག་ཀྱང་བདེན་པར་གྲུབ་པ་ཡིན་ཏེ། རང་རྒྱུ་ལས་འབྲས་བུ་སྐྱེས་

[084B] རྟོག་པས་བཏགས་པ་མ་ཡིན་པའི་ཕྱིར་རོ། །གསུམ་པ་ཡོངས་སུ་གྲུབ་པའི་ངོ་བོ་ཉིད་གང་ཞེ་ན། གཞན་དག་ན་རེ། གཟུང་འཛིན་དུ་བདེན་པས་སྟོང་བའི་སྟོང་ཉིད་གང་ཡིན་པ་དེ་ཡོངས་སུ་གྲུབ་པའོ། །ཞེས་ཟེར་རོ། །དེ་ནི་སྐབས་འདི་
འཐད་པ་མ་ཡིན་ཏེ། དེ་ནི་དངོས་པོར་མེད་པས་མངོན་སུམ་གྱི་སྣང་ཡུལ་དུ་འགྱུར་མི་སྲིད་པའི་ཕྱིར། ཆོས་ཉིད་མངོན་སུམ་དུ་མཐོང་བ་མི་སྲིད་པར་ཐལ་བའི་ཕྱིར་དང། རྫས་སུ་མ་གྲུབ་པས་བཏགས་ཡོད་དུ་འདོད་དགོས་ཤིང་དེ་ཡིན་ན་བདེན་པར་གྲུབ་པ་འགལ་བའི་
ཕྱིར། ཡོངས་གྲུབ་དོན་དམ་བདེན་པ་མ་ཡིན་པར་ཐལ་བའི་ཕྱིར་རོ། །དེས་ན་སེམས་ཀྱི་རང་བཞིན་འོད་གསལ་ཞེས་བརྗོད་པ་གང་ཡིན་པ་ཤེས་པ་རྣམས་ཀྱི་མྱོང་བ་གསལ་རིག་གི་ཆ་གཉིས་སྣང་གི་བག་ཆགས་ཀྱིས་མ་བསླད་པས་རྟག་ཏུ་གཉིས་མེད་ཀྱི་
ངོ་བོ་ལས་གཞན་དུ་རྐྱེན་གྱིས་བྱ་བར་མི་ནུས་པ་གང་ཡིན་པ་དེ་ཉིད་ལ་ཡོངས་སུ་གྲུབ་པ་ཞེས་བྱ་ལ། དེ་ལ་འགྱུར་མེད་ཡོངས་གྲུབ་ཅེས་ཀྱང་བྱ་སྟེ། དེ་ཡང་སྐད་ཅིག་རེ་རེ་ཞིང་གཞན་དུ་མི་འགྱུར་བ་ནི་མ་ཡིན་གྱི། རང་ཉིད་གཉིས་མེད་ཀྱི་ངོ་བོ་ལས་གཞན་
དུ་རྐྱེན་གྱིས་འགྱུར་བར་བྱེད་མི་ནུས་པའི་ཕྱིར་རོ། །དཔེར་ན་མེ་ནི་རྟག་ཏུ་ཆ་ཞེས་པ་ལྟ་བུའོ། །འདི་དང་ཤེས་པའི་འཛིན་རྣམ་ལ་ཁྱད་པར་མེད་དོ། །དེ་ཡང་གང་གི་ཚེ་བསྒོམས་པའི་སྟོབས་ཀྱིས་གཉིས་སྣང་གི་དྲི་མ་ཐམས་ཅད་རིམ་གྱིས་དག་སྟེ། ཕྱི་རོལ་ཏུ་
ཕྱོགས་པའི་གཉིས་སྣང་གཏན་མེད་པར་གྱུར་ནས་ནང་གཉིས་མེད་ཀྱི་ཤེས་པ་མྱོང་རིག་གི་ཆ་ཇི་ལྟ་བ་བཞིན་མངོན་དུ་གྱུར་བའི་སྟོབས་ཀྱིས་ཤུགས་ལ་ཤེས་པ་གཟུང་འཛིན་གཉིས་སུ་བདེན་པས་སྟོང་བར་རྟོགས་ཏེ་དེ་འདྲའི་བདེན་འཛིན་

[085A]༄༅། །གྱིས་བོན་འཇོམས་ནུས་པར་གྱུར་ན། འཕགས་པའི་ཡེ་ཤེས་མངོན་སུམ་དུ་བྱས་པ་ཞེས་བྱའོ། །འོ་ན་ཆོས་ཀྱི་བདག་མེད་རྟོགས་པར་ཡང་ཤེས་པ་གཅིག་ལ་གཟུང་རྣམ་འཛིན་རྣམ་གྱི་ཆ་གཉིས་ཡོད་པར་རྟོགས་པའམ། འཛིན་རྣམ་ཤེས་
པའི་རང་བཞིན་ཡིན་པར་རྟོགས་པ་ཙམ་གྱིས་འཇོག་ནུས་པར་འགྱུར་ལ། དེ་ལྟ་ན་མདོ་སྡེ་པས་ཀྱང་ཆོས་ཀྱི་བདག་མེད་རྟོགས་པར་འགྱུར་རོ་ཞེ་ན། སྐྱོན་མེད་དེ། མདོ་སྡེ་པས་བློ་གཅིག་ལ་གཟུང་རྣམ་དང་འཛིན་རྣམ་གྱི་ཆ་གཉིས་ཡོད་པ་དང། དེ་འདྲའི་
འཛིན་རྣམ་དེ་གཟུང་རྣམ་དེ་ལ་རང་གི་བདག་ཉིད་དུ་གྱུར་བའི་ཡུལ་རིག་པའི་རང་རིག་ཡིན་པར་ངེས་པས་འཛིན་རྣམ་དེ་གཟུང་རྣམ་དང་རྫས་གཅིག་ཅིང། དེ་ཙམ་གྱི་དབང་དུ་བྱས་པའི་ངོ་བོ་གཅིག་ཡིན་པར་ངེས་ཀྱང། འཛིན་རྣམ་གྱིས་གཟུང་རྣམ་
འཇལ་བ་ན་གཉིས་སྣང་མེད་པའི་སྒོ་ནས་འཇལ་བས། འཛིན་རྣམ་ནི་གཉིས་སྣང་ཐམས་ཅད་དང་བྲལ་བའི་མྱོང་བ་ཙམ་ཡིན་ཞིང། དེ་ཉིད་གཟུང་རྣམ་གྱི་གནས་ལུགས་སུ་གྱུར་བའི་རང་བཞིན་ཡིན་པར་མ་ངེས་པས་ཆོས་ཀྱི་བདག་མེད་
རྟོགས་པ་མ་ཡིན་ཏེ། ཆོས་ཀྱི་བདག་མེད་རྟོགས་པ་ལ་ནི་དེ་ལྟར་རྟོགས་དགོས་སོ། །མདོ་སྡེ་བས་དེ་ལྟར་མ་ངེས་པའི་རྒྱུ་མཚན་ཡང་གཉིས་སྣང་ཐམས་ཅད་དང་བྲལ་བ་གཟུང་རྣམ་གྱི་གནས་ལུགས་ཡིན་པར་ངེས་ན་གཟུང་རྣམ་ལ་རང་ཡུལ་
སྣང་བའི་ཚེ་གཉིས་སྣང་དང་བཅས་པ་དེ་འཁྲུལ་བར་ངེས་དགོས་པ་ལ། མདོ་སྡེ་བ་ནི་གཞན་རིག་མངོན་སུམ་ལ་རང་ཡུལ་རྒྱངས་ཆད་དུ་སྣང་བ་མ་འཁྲུལ་བར་འདོད་པའི་ཕྱིར་རོ། །དེས་ན་ཆོས་ཀྱི་བདག་མེད་ངེས་པ་ལ་འཛིན་རྣམ་གྱི་དོན་ལྡོག་ཇི་ལྟ་བ་

[085B] ངེས་དགོས་ཤིང། དེ་ངེས་པ་ལ་གཉིས་སྣང་ཐམས་ཅད་དང་བྲལ་བའི་གསལ་རིག་རང་གི་མྱོང་བྱ་ཤེས་པའི་གནས་ལུགས་སུ་གྱུར་བ་ཞེས་བྱ་བ་འདི་ངེས་དགོས་པ་ཡིན་ནོ། །དེའི་ཕྱིར་མདོ་སྡེ་བས་ནི་འཛིན་རྣམ་གྱི་མཚན་གཞི་ཁ་ནང་བལྟས་
མྱོང་བའི་ངོ་བོར་གྱུར་བ་ཙམ་ཞིག་ངེས་ཤིང། དེ་ལ་འཛིན་རྣམ་གྱི་ཐ་སྙད་ཐོགས་ཀྱང་འཛིན་རྣམ་གྱི་དོན་ལྡོག་ཇི་ལྟ་བ་བཞིན་དུ་མ་ངེས་པ་ཡིན་ནོ། །དེ་ལྟ་བུའི་འཛིན་རྣམ་དང་གཟུང་རྣམ་ཐ་དད་དུ་བདེན་པ་ཁེགས་པ་ཆོས་ཀྱི་བདག་མེད་དཔྱོད་པའི་རིགས་པ་ལ་ལྟོས་
པའི་ཚུལ་ལ་སོགས་པ་རྒྱས་པར་བཤད་དུ་ཡོད་ཀྱང་མངས་སུ་དོགས་ནས་མ་བྲིས་ཤིང། མདོར་ན་ཀུན་བཏགས་ཀྱི་མཚན་ཉིད། གཉིས་སྣང་གི་བག་ཆགས་ཀྱི་བསླད་པའི་ཤེས་པའི་སྣང་བ་གང་ཞིག་མཐར་ཐུག་དཔྱོད་པའི་རིགས་པས་དཔྱད་
མི་བཟོད་པའི་ཆོས། གཞན་དབང་གི་མཚན་ཉིད། གཉིས་སྣང་གི་བག་ཆགས་ཀྱི་གཞན་དབང་དུ་གྱུར་བའི་དངོས་པོ། །ཡོངས་གྲུབ་ཀྱི་མཚན་ཉིད། རང་གི་མྱོང་བྱར་གྱུར་བའི་ཤེས་པའི་གནས་ལུགས་གང་ཞིག་གཉིས་སྣང་དང་བྲལ་བའི་གསལ་
རིག་ཅེས་ཤེས་པར་བྱའོ། །གསུམ་པ་གཞུང་སྤྱིའི་བསྡུ་བ་བཤད་པ་ནི། བཅོམ་ལྡན་འདས་ཀྱིས་འཁོར་ལོ་དང་པོར་ཕྱི་རོལ་གྱི་དོན་དང། ནང་ཤེས་པའི་གཟུང་འཛིན་ཐ་དད་དུ་བདེན་པ་སོགས་ལ་བརྟེན་པའི་རྣམ་གཞག་རྒྱས་པར་གསུངས་
ཤིང། འཁོར་ལོ་ཐ་མར། ཕྱི་རོལ་གྱི་དོན་མེད་ཅིང་གཟུང་འཛིན་ཐ་དད་དུ་མི་བདེན་པའི་ཚུལ་རྒྱས་པར་གསུངས་པ་འདི་གཉིས་སྒྲ་ཇི་བཞིན་གྱི་དོན་དངོས་སུ་འགལ་བས་གང་ཡང་རུང་བ་ཞིག་གི་སྒྲ་ཇི་བཞིན་གྱི་དོན་རིགས་པས་

[086A]༄༅། །གནོད་མེད་དུ་སྒྲུབ་པ་དང། ཅིག་ཤོས་ཀྱི་སྒྲ་ཇི་བཞིན་གྱི་དོན་ལ་གནོད་བྱེད་ཀྱི་རིགས་པ་སྟོན་པ་ཐུན་མོང་དུ་བྱེད་པ་གཅིག་གིས་འགྲུབ་པར་དགོངས་ཏེ། ཇི་ལྟ་ཇི་ལྟར་དོན་བསམས་པ། ཞེས་སོགས་རྐང་པ་གཉིས་འཁོར་
ལོ་ཐ་མའི་སྒྲ་ཇི་བཞིན་གྱི་དོན་དེ་དག་དངོས་སྟོབས་ཀྱི་ཚད་མས་གྲུབ་པོ་ཞེས་དམ་བཅས་ནས། དེའི་རྒྱུ་མཚན་ཅི་ཞེས་འདྲི་བ་ལ་འཁོར་ལོ་དང་པོའི་སྒྲ་ཇི་བཞིན་གྱི་དོན། དེ་དག་ལ་དངོས་སྟོབས་ཀྱི་རིགས་པས་གནོད་པའི་ཚུལ་སྟོན་པར་
བྱེད་དེ། དེ་ཡང་ཕྱི་དོན་བདེན་གྲུབ་འགོག་པའི་རིག་པ་ནི། གཅིག་ལ་སྣ་ཚོགས་དེ་ཅིར་འགྱུར་ཞེས་སོགས་ཀྱིས་སྟོན་ལ། ནང་ཤེས་པའི་གཟུང་རྣམ་དང་འཛིན་རྣམ་ཐ་དད་དུ་བདེན་པ་འགོག་པ་ནི། ཡོངས་གཅོད་ནང་ཡིན་ཕྱི་རོལ་ལྟར་
ཞེས་སོགས་ཀྱིས་སྟོན་པར་བྱེད་ཅིང། འཁོར་ལོ་དང་པོ་ལས་བཤད་པའི་སྒྲ་ཇི་བཞིན་གྱི་དོན་དེ་དག་རིགས་པས་ཚུལ་དེ་ལྟར་ཁེགས་པའི་ཕྱིར། འཁོར་ལོ་ཐ་མ་ནས་གཟུང་འཛིན་གཉིས་མེད་ཀྱི་ཤེས་པ་དེ་ཁོ་ན་ཉིད་དུ་བཤད་པ་དེ་ངེས་དོན་དུ་གྲུབ་
པོ། །ཞེས་སྟོན་པ་ནི། དེ་ཕྱིར་གཉིས་སྟོང་གང་ཡིན་པ། ཞེས་སོགས་སོ། །འོ་ན་འཁོར་ལོ་ཐ་མའི་སྒྲ་ཇི་བཞིན་གྱི་དོན་ངེས་དོན་ཡིན་ན། གཞན་དབང་དང་ཡོངས་གྲུབ་བདེན་པར་གྲུབ་དགོས་ཤིང། དེ་ལྟར་ན་འཁོར་ལོ་བར་པ་ལས་ཆོས་
ཐམས་ཅད་རང་བཞིན་མེད་པ་དང། མཚན་ཉིད་མེད་པ་སོགས་སུ་གསུངས་པའི་དགོངས་པའང་གང་ཞེ་ན། དེའི་དགོངས་པ་བཤད་ནས་འཁོར་ལོ་བར་བའང་དྲང་དོན་དུ་སྟོན་པ་ནི། དངོས་རྣམས་ཐ་དད་གནས་པ་འདི། ཞེས་སོགས་ཤོ་ལོ་ཀ་གསུམ་མོ། །

[086B] དགོངས་གཞི་གང་ལ་དགོངས་ཏེ་དེ་ལྟར་གསུངས་ཞེ་ན། དེའི་དགོངས་གཞི་སྟོན་པ་ནི། མ་རིག་གིས་བསླད་བདག་ཉིད་ལ། ཞེས་སོགས་སོ། །དགོངས་གཞི་དེ་དག་ལ་དགོངས་
ཏེ་ཚུལ་དེ་ལྟར་བསྟན་པ་ལ་དགོས་པ་ཅི་ཡོད་ཅེ་ན། དགོས་པ་སྟོན་པ་ནི། ཕ་རོལ་མཐོང་མིན་ཐམས་ཅད་ཀྱིས་ཞེས་པ་ནས། ཕྱི་རོལ་དཔྱོད་ལ་འཇུག་པར་མཛད། ཅེས་པའི་མཐར་ཐུག་པའི་བར་རོ། །དེ་ཡང་འདིར་ནི་གྲུབ་པའི་མཐའི་གཞི་འདིངས་བར་འདོད་ནས་གསུང་
རབ་ཀྱི་དྲང་ངེས་འབྱེད་པའི་ཚུལ་དང། དེ་ལྟར་དྲང་ངེས་ཕྱེ་ནས་གྲུབ་པའི་མཐའ་ཇི་ལྟར་འཇོག་པའི་ཚུལ་མདོར་བསྡུས་པ་ཙམ་ཞིག་བསྟན་ཅིང་དེའི་ཕྱིར་ཕྱི་དོན་འགོག་པའི་རིགས་པ་སོགས་རྒྱས་པར་མ་བསྟན་ཏེ། འདིར་ནི་དཀྱུས་མ་འཆད་པའི་གེགས་སུ་འགྱུར་བ་
སྤང་པའི་ཕྱིར་རོ། །དེ་བས་ན་ཆོས་ཀྱི་བདག་མེད་གཏན་ལ་འབེབས་པའི་རིགས་པ་དག་རྒྱས་པར་ཚད་འབྲས་སོགས་ཀྱི་སྐབས་སུ་འཆད་པར་འགྱུར་རོ། །སྤྱིའི་དོན་བཤད་ཟིན་ཏོ། །ད་ནི་གཉིས་པ་ཡན་ལག་གི་དོན་བརྗོད་པར་བྱ་སྟེ། དེ་ཡང་བྱེ་མ་ལེབ་ཀྱི་ཁྲ་བོ་མཐོང་
བའི་དབང་ཤེས་ལ་སྣང་བའི་སྔོ་སོགས་ནི་ཕྱི་རོལ་དུ་གྲུབ་པ་མ་ཡིན་ཏེ། ཇི་ལྟ་ཇི་ལྟར་ཕྱི་རོལ་གྱི་དོན་གྱི་གྲུབ་ཚུལ་བསམས་པ་ན་དེ་ལྟ་དེ་ལྟར་ཕྱི་རོལ་དུ་གྲུབ་པ་དང་རྣམ་པར་བྲལ་ཞེས་མཁས་པ་རྣམས་ཀྱིས་འཁོར་ལོ་ཐ་མའི་མདོ་དང། དེའི་དགོངས་འགྲེལ་
བསྟན་བཅོས་ཚད་ལྡན་རྣམས་ལས་གང་གསུངས་པ་དེ་ནི། སྒྲ་ཇི་བཞིན་གྱི་དོན་དངོས་སྟོབས་ཀྱི་ཚད་མས་གྲུབ་པའི་སྒོ་ནས་འོངས་པའི་ངེས་དོན་ཡིན་པའི་ཕྱིར་རོ། །གལ་ཏེ་དེ་ཕྱི་དོན་མིན་ན་ཡང་བློ་དེ་འདྲ་གཅིག་ལ་སྔོ་སོགས་སྣ་ཚོགས་དེ་རང་ལས་རྒྱངས་ཅད་

[087A]༄༅། །དུ་སྣང་བར་ཅི་ལྟར་འགྱུར་ཏེ། བློ་མ་འཁྲུལ་བ་དེ་ལ་ཡང་རྒྱངས་ཆད་དུ་སྣང་བར་མི་འགྱུར་རོ་ཞེ་ན། གལ་ཏེ་བློ་དེ་ལ་དོན་དུ་སྣང་བ་རྣམས་ཤེས་པ་དེ་རང་གི་བདག་ཉིད་དུ་གྲུབ་པ་འདིར་འདོད་ན་དེ་ལ་ངེས་རིགས་པའི་དགག་པ་ཅི་བྱ་སྟེ། ཅིའང་བྱར་
མེད་དོ། །དེའི་ཕྱིར་བློ་དེ་ནི་རང་དོན་དུ་སྣང་བ་དེ་ལ་ལྟོས་ཏེ་མ་འཁྲུལ་བ་མ་ཡིན་ནོ། །གཉིས་པ་རགས་པ་ཡན་ལག་ཅན་གཅིག་གི་རང་བཞིན་ཡིན་པ་དགག་པ་ནི། དེའི་ཕྱིར་བྱེ་མ་ལེབ་ཀྱི་ཁྲ་བོ་མཐོང་བའི་དབང་པོའི་ཤེས་པ་ལ་སྣང་བའི་སྔོ་སོགས་དེ་ཕྱིར་རོལ་དོན་དུ་
ཡོད་པ་མ་ཡིན་ཞིང། དེར་མ་ཟད་རགས་པ་ཡན་ལག་ཅན་གྱི་རྫས་ཀྱི་བདག་ཉིད་དུ་ཡོད་པ་མིན་ཏེ། སྣ་ཚོགས་དེ་དག་ཉིད་ཆ་མེད་གཅིག་ལ་བཀག་པ་ཉིད་ཀྱི་ཕྱིར་དང། ཆ་མང་པོ་ཅན་ལ་ཡང་ཡན་ལག་ཅན་ཡིན་པ་ཡོད་པ་མ་ཡིན་པའི་ཕྱིར་ཏེ། དེ་མ་གྲུབ་
ན་རིགས་པ་ཅན་པ་ཁྱོད་རང་གིས་ཡན་ལག་ཅན། ཆ་མེད་རྟག་པས་ཁྱབ་པར་ཁས་བླངས་པ་དང་འགལ་ལོ། །འོ་ན་རིགས་པ་ཅན་གྱི་ངོར་ཚུལ་དེ་ལྟ་བུས་དགག་པར་བྱ་ཡང་རང་སྡེ་དོན་དུ་སྨྲ་བ་དག་གི་དོར་ཇི་ལྟ་བུས་དགག་པར་བྱ་ཞེ་ན། འདིར་ནི་དོན་
འགོག་པ་རྩོད་གཞི་གང་ལས་འཕྲོས་པའི་ཕྱོགས་སྔ་མ་སྨྲ་བ་པོ་རིག་པ་ཅན་པ་ཡིན་པས། དེ་ཉིད་ཀྱི་ཁས་བླངས་ལ་ལྟོས་ཏེ་འགོག་པའི་རིགས་པ་འདི་ལྟར་གསུངས་ལ། རང་སྡེ་དོན་སྨྲ་བ་དག་གི་ལུགས་འགོག་པའི་རིགས་པ་རྒྱས་པར་ཚད་འབྲས་ཀྱི་སྐབས་
སུ་འཆད་པས་འདིར་མ་གསུངས་པ་ཡིན་ནོ། །འོ་ན་ཕྱི་རོལ་མེད་མོད་ནང་སེམས་ཀྱི་གཟུང་འཛིན་བདེན་པའང་མེད་དམ་ཞེ་ན། མེད་དེ། དེ་ཡང་འདི་ལྟར། དབང་ཤེས་རང་ཉིད་མྱོང་བའི་སྒོ་ནས་ཡོངས་སུ་གཅོད་བྱེད་གསལ་རིག་གི་ཆ་ནི་ནང་འཛིན་པའི་

[087B] རང་ལ་སྣང་བ་ཕྱི་རོལ་ལྟར་གནས་པའི་རྣམ་པ་འདི་ནི་ཆ་གཞན་གཟུང་རྣམ་ཡིན་ལ། ནང་བློ་ལ་ལྟོས་པའི་གཟུང་འཛིན་དུ་བདེན་པ་ཡོད་ན། དེ་གཉིས་ཐ་དད་དུ་བདེན་དགོས་ལ། དེ་ཡིན་ན། བདེན་པའི་ཐ་དད་དུ་འགྱུར་བའི་ཕྱིར་རྫས་ཐ་དད་དུ་འགྱུར་
བས་མྱོ་བྱ་མྱོ་བྱེད་ཡིན་པ་ཉམས་སོ། །དེས་ན་ཤེས་པའི་གཟུང་རྣམ་དང་འཛིན་རྣམ་ཐ་དད་དུ་བདེན་པར་མེད་པ་ཅན་ཡིན་ཡང། ཐ་དད་དུ་བདེན་པ་ལྟ་བུར་སྣང་ཞིང་ཞེན་པ་ནི་བསླད་པའམ་འཁྲུལ་བ་ཉིད་ཡིན་ནོ། །དེ་ལྟར་ཕྱི་རོལ་གྱི་དོན་ཁེགས་པ་ན་དེ་ལ་
ལྟོས་པའི་འཛིན་པ་བདེན་པ་ཡང་ཁེགས་སོ་ཞེས་སྟོན་པ་ནི། ཤེས་བྱ་ཆོས་ཅན། ཕྱི་རོལ་དོན་ལ་ལྟོས་པའི་འཛིན་པ་བདེན་པ་བ་མེད་དེ། དེ་ལ་ལྟོས་པའི་གཟུང་བ་བདེན་པ་བ་མེད་པའི་ཕྱིར། ཁྱབ་སྟེ། གཉིས་པོ་དེ་ལ་གང་རུང་གཅིག་ནི་བདེན་པར་མེད་པས་ཀྱང་གཉི་
ག་བདེན་པར་ཡོད་པ་ཉམས་པར་འགྱུར་བ་ཡིན་པའི་ཕྱིར། གསུམ་པ་ཕྱི་དོན་མེད་པས་གཉིས་མེད་ཀྱི་ཤེས་པ་དོན་དམ་དུ་བསྟན་པ་ནི། ཇི་སྐད་བཤད་པ་དེའི་ཕྱིར་གཟུང་འཛིན་གཉིས་ཀྱིས་སྟོང་པའི་མྱོང་བ་གང་ཡིན་པ་དེ་ནི་ཤེས་པ་དེའི་དེ་ཁོ་ན་
ཉིད་ཡིན་ནོ་ཞེས་བྱ་བར་གྲུབ་པོ། །གཉིས་སྟོང་གི་རང་རིག་དོན་དམ་དུ་བྱེད་པ་ཤའྐྱ་བློས་ཀྱང་བཤད་དེ། སློབ་དཔོན་དེས་ཇི་སྐད་དུ། བྱང་སེམས་ཆོས་བདག་མེད་དུ་མཁྱེན་པས་ནི་གཉིས་ཀྱིས་སྟོང་པའི་རང་རིག་པ་ཁོ་ན་མཁྱེན་ཏོ། ཞེས་བཤད་
པས་སོ། །བཞི་བ་དེ་ལ་རང་སྡེའི་ལུང་འགལ་སྤང་བ་ནི། རང་སྡེ་དབུ་མ་པ་ལས་སོགས་པ་ན་རེ། ཤེས་པ་བདེན་པར་གྲུབ་ན། འཁོར་ལོ་བར་བའི་མདོ་ལས་ཆོས་ཐམས་ཅད་རང་བཞིན་མེད་པ་དང། མཚན་ཉིད་མེད་པ་སོགས་སུ་གསུངས་པ་ཇི་ལྟར་

[088A]༄༅། །དྲང་ཞེ་ན། དེའི་དགོངས་པ་ནི་འདི་ཡིན་ཏེ། ཆོས་ཐམས་ཅད་རྒྱུ་འབྲས་མཚན་མཚོན་བསྐྱེད་བྱ་སྐྱེད་བྱེད་སོགས་སུ་གཉིས་ཆོས་སོ་སོར་ཕྱེ་བའི་སྒོ་ནས་དངོས་རྣམས་ཐ་དད་གནས་པ་འདི་དངོས་པོའི་གནས་ཚུལ་གྱི་སྒོ་ནས་འོངས་པ་
མ་ཡིན་གྱི། དེ་ལྟ་བུའི་ཐ་དད་དུ་སྣང་བའི་རྟོག་པ་ལ་བརྟེན་པ་སྟེ། རྟོག་པ་དེས་བཞག་པ་ཡིན་ལ། རྟོག་པ་དེ་ནི་བསླད་པའམ་འཁྲུལ་པ་ཉིད་ཡིན་པས་ན་ཆོས་དེ་དག་གི་ཐ་དད་པའི་རྣམ་གཞག་རྣམས་ཀྱང་བསླད་པའམ་སྒྲོ་བཏགས་སུ་འགྱུར་རོ། །
དེས་ན་གཟུང་དང་འཛིན་པའི་རྣམ་པ་ལས་མཚན་ཉིད་གཞན་ནི་ཡོད་པ་མ་ཡིན་པ་སྟེ། གཟུང་འཛིན་གཉིས་སུ་སྣང་བའི་རྟོག་པས་བཞག་པའི་གཉིས་ཆོས་ཀྱིས་ཆོས་ཐམས་ཅད་ལ་ཁྱབ་ཅིང་རྟོག་པས་བཞག་པའི་གཉིས་ཆོས་ཀྱི་རྣམ་བཞག་
ཐམས་ཅད་སྒྲོ་བཏགས་ཡིན་པ་དེས་ན་ཆོས་ཐམས་ཅད་གཉིས་ཆོས་སོ་སོར་བྱེ་བའི་མཚན་ཉིད་དམ་རྣམ་གཞག་དེ་ལྟར་དུ་བདེན་པས་སྟོང་པའི་ཕྱིར་ཆོས་ཐམས་ཅད་རང་བཞིན་མེད་པར་རབ་ཏུ་བཤད་དོ། །གཞན་ཡང་ཕུང་པོའི་མཚན་
ཉིད་སྤུང་པ་ལ་སོགས་པའི་བྱེ་བྲག་གི་མཚན་ཉིད་ཐམས་ཅད་ནི་བྱེད་པ་ཡིས་ཁྱད་པར་དུ་བྱས་པ་ཅན་དང། མཚོན་བྱ་ཐམས་ཅད་བྱ་བས་ཁྱད་པར་དུ་བྱས་བ་ཅན་ཡིན་ལ། དེ་འདྲའི་བྱ་བྱེད་ཀྱི་ཆ་བདེན་པར་གྲུབ་ན། མཚན་མཚོན་རྣམས་
བདེན་པའི་ཐ་དད་དུ་འགྱུར་བའི་ཕྱིར། རྫས་ཐ་དད་དུ་འགྱུར་དགོས་པས། བྱ་བྱེད་ཀྱི་ཆ་དེའང་དེ་ཁོ་ན་ཉིད་དུ་གྲུབ་པ་མིན་ཞིང་ཆས་ཐམས་ཅད་ལ་མཚན་མཚོན་གཉིས་ཀྱིས་ཁྱབ་པའི་རྒྱུ་མཚན་དེས་ཀྱང་ཆོས་དེ་དག་མཚན་ཉིད་བྲལ་བའམ་

[088B] །གཞན་དག་ཐ་མ་འདི་མདོ་སྡེ་པའི་ལུགས་ལ་སྦྱོར་བ་འཐད་པ་མ་ཡིན་ཏེ། དེ་ཉིད་ཐེག་ཆེན་བཀར་མི་འདོད་པས་འཁོར་ལོ་བར་བའི་མདོའི་དགོངས་པ་དེའི་ལུགས་ལ་བཤད་མི་དགོས་པའི་ཕྱིར་དང། དེས་ཀྱང་ཞེས་
བ་སྔ་མ་སྡུད་པའི་ཚིག་ཡིན་པའི་ཕྱིར་རོ། །དེས་ན་སྔ་ཕྱི་གཉི་ག་རྣམ་རིག་པའི་བཤད་པའི་རྣམ་གྲངས་ཡིན་ནོ། །རང་སྡེ་དོན་སྨྲ་བ་གཉིས་ན་རེ། ཕྱི་དོན་མེད་ན་འཁོར་ལོ་དང་པོ་ལས་ཡོད་པར་བཤད་པ་དང་འགལ་ལོ་ཞེ་ན། དེ་ཡང་དགོངས་པ་ཅན་ཡིན་ནོ། །
གང་ལ་དགོངས་ན། མ་རིག་གིས་བསླད་པའི་ཤེས་པའི་བདག་ཉིད་ལ་ཇི་ལྟ་བའི་རང་གི་རྐྱེན་ཉེ་བར་ཡོད་པ་ལ་ལྟས་ནས། རང་ལ་སྣང་བ་རྣམ་པར་རིག་པའི་བདག་ཉིད་དུ་གྱུར་པ་དེ་བཞིན་མིན་པར་ཕྱི་རོལ་དུ་སྣང་བའི་རྣམ་པར་སྐྱེ་བར་འགྱུར་ཏེ། དཔེར་
ན། རབ་རིབ་ལ་སོགས་ཀྱིས་དབང་པོ་བསླད་པའི་སྣང་བ་བཞིན་ནོ། །དེས་ན་དེ་འདྲའི་སྣང་ཚུལ་ལ་དགོངས་ནས་ཕྱི་དོན་ཡོད་པར་གསུངས་སོ། །དེ་ལྟར་གསུངས་པ་ལ་དགོས་པ་ཅི་ཡོད་ཅེ་ན། ཕ་རོལ་མཐོང་བ་མིན་པའི་བྱིས་པ་ཐམས་ཅད་ཀྱིས་
དེ་ཁོ་ན་ཉིད་དེ་ནི་ཇི་ལྟར་བསྟན་པ་བཞིན་རིག་པས་ཁྱབ་པ་མ་ཡིན་ཏེ། གཟུང་དང་འཛིན་པའི་བསླད་པ་དག་གིས་གཟུང་འཛིན་རྫས་གཞན་དུ་སྒྲོ་འདོགས་པ་མེད་ན་རང་ལ་སྔ་བ་དོན་དུ་ཞེན་པ་དེ་ནི་མེད་དགོས་པ་ལ་དེ་ལྟར་ཞེན་པའི་དབང་གིས་ད་
ལྟ་དེ་ཁོ་ན་ཉིད་དངོས་སུ་བསྟན་པའི་སྣོད་དུ་མ་གྱུར་པ་ཡོད་པའི་ཕྱིར་རོ། །དེས་ན་དེ་འདྲའི་གདུལ་བྱའི་ངོར་བཅོམ་ལྡན་འདས་དེས་དེ་ཁོ་ན་ཉིད་སྟོན་པ་རེ་ཤིག་བཏང་སྙོམས་སུ་མཛད་པ་ཅན་ཕྱི་དོན་མེད་པར་མཁྱེན་ཀྱང་མ་མཁྱེན་པ་ལྟར་གླང་ཆེན་

[089A]༄༅། །གཟིགས་སྟོངས་ཉིད་མཛད་ནས་འཇིག་རྟེན་ལ་ཐུགས་ནི་བརྩེ་བ་འབའ་ཞིག་གིས་ཕྱི་རོལ་སྤྱོད་ལ་འཇུག་པར་མཛད་པ་ཡིན་ནོ། །ལྔ་བར་དང་ཤེས་དེ་ལ་སྣང་བའི་སྔོ་སོགས་ཀྱི་རྣམ་པ་དུ་མ་བློ་དེའི་བདག་ཉིད་དུ་སྒྲུབ་པ་ན། དེ་ལྟར་
སྔོ་སོགས་དུ་མ་ཕྱི་རོལ་གྱི་ཡན་ལག་ཅན་གཅིག་གི་བདག་ཉིད་ཡིན་པ་རིགས་པས་ཁེགས་ལ། རྣམ་པ་དུ་མ་བློ་གཅིག་གི་བདག་ཉིད་དུ་གྲུབ་སྟེ། ཤེས་བྱ་ཆོས་ཅན། དབང་ཤེས་ལ་སྔོ་སེར་སོགས་སྣ་ཚོགས་པ་སྣང་བའི་ཚེ་ཤེས་པ་དེའི་ཁྱད་པར་
རམ་ཆ་ཤས་རྣམ་པ་དེ་རྣམས་ཤེས་པ་དེ་ལས་རྫས་གཞན་དུ་བརྟེན་པ་མེད་དེ་ཡོད་ན་རང་རིག་མངོན་སུམ་གྱིས་སོ་སོར་མཐོང་དགོས་པ་ལ་དེ་ལྟར་མཐོང་ནུས་པ་མིན་པའི་ཕྱིར་རོ། །འོ་ན་རྗེས་ཀྱི་རྟོག་པས་དེ་དག་ཐ་དད་དུ་འབྱེད་པ་དེ་རང་རིག་ལ་དེ་ལྟར་
སྣང་བའི་རྗེས་སུ་འབྲངས་པ་མིན་ནམ་ཞེ་ན། ཤེས་བྱ་ཆོས་ཅན། དེ་མིན་ཏེ། དེའི་ཚེ་རྟོག་པས་དེ་ལྟར་རྣམ་དབྱེ་བྱེད་པ་ནི་སྒྲ་དོན་ལ་འཇུག་པར་འགྱུར་བ་ཙམ་ཡིན་པའི་ཕྱིར། སྔ་མ་ཁྱབ་སྟེ། ཤེས་པ་གང་ལ་རྣམ་པ་ཇི་ལྟར་སྣང་བ་དེ་ལྟ་ཉིད་དུ་རང་རིག་
གིས་མྱོང་བས་ཁྱབ་པ་ཡིན་པའི་ཕྱིར། སྔར་བཤད་བསྡུ་བ་ནི། དེ་ལྟར་སེམས་ཀྱི་རྣམ་པ་ནི་སྣ་ཚོགས་གཅིག་གི་ངོ་བོར་འགྱུར་བ་ལ་འགལ་བ་མེད་དོ། །གཉིས་པ་ཕྱི་དོན་ཁས་བླངས་པའི་ཚེའང་རྣམ་པ་དུ་མ་བློ་གཅིག་གི་བདག་ཉིད་ཡིན་པ་ལ་སྐྱོན་
དེ་མི་འབྱུང་བའི་ཚུལ་བསྟན་པ་ནི། རས་ཁྲ་བོ་སོགས་ཀྱི་གཟུགས་མཐོང་ཚེ་སྔོ་སེར་སོགས་སྣ་ཚོགས་པ་དེ་རྣམས་ནི་གཅིག་ཡིན་ན། ཆ་ཤས་སུ་གྱུར་བའི་རྣམ་པ་རྣམས་ལས་མ་གཏོགས་པའི་ཆ་ཅན་ཤེས་བ་རྫས་གཞན་རྣམ་པར་དབྱེ་མི་

[089B] སྔོན་པོ་དང་སེར་པོ་སོགས་དེ་རྣམས་ཀྱང་དབང་ཤེས་ལ་སོ་སོར་སྣང་བའི་རྣམ་དབྱེ་མེད་པར་འགྱུར་རོ། །གལ་ཏེ་དེའི་ཚེ་དབང་ཤེས་ལ་སྔོ་སོགས་སྣ་ཚོགས་སུ་སྣང་བ་ན་ཡན་ལག་ཅན་གྱི་རྫས་ཡིན་ཞིང། ཡན་ལག་གི་སྔོ་སེར་སོགས་ལ་རྣམ་
དབྱེ་ཡོད་ཀྱི་ཡན་ལག་ཅན་གྱི་སྔོ་སེར་སོགས་ལ་རྣམ་དབྱེ་ཡོད་པ་མིན་ནོ་ཞེ་ན། ཤེས་བྱ་ཆོས་ཅན། ཡན་ལག་གི་སྔོ་སེར་སོགས་རྣམ་དབྱེ་ཐ་དད་ཅན་ནི་རྣམ་པར་གསལ་པ་རྣམ་དབྱེ་ཐ་དད་མེད་པའི་ཡན་ལག་ཅན་རྫས་གཞན་གྱི་སྔོ་སེར་སོགས་མི་སྲིད་པར་
ཐལ། དེ་འདྲ་ཚད་མས་མཐོང་བ་མེད་པའི་ཕྱིར། དེ་ལྟར་དོན་སྣ་ཚོགས་གཅིག་མིན་བཀག་ནས་རྣམ་པ་དུ་མ་བློ་གཅིག་གི་བདག་ཉིད་དུ་འཐད་པའི་ཚུལ་སྟོན་པ་ནི། ཡན་ལག་ཅན་རྫས་གཞན་མེད་ན། ཡན་ལག་རྫས་ཐ་དད་དུ་མས་བློ་གཅིག་ཇི་ལྟར་སྐྱེད་ཅེ་ན། གལ་
ཏེ་བྱེ་བྲག་པ་ཁྱོད་རང་གི་ལུགས་ལ་དབང་པོ་དང་ལ་སོགས་པས་དོན་དང་བདག་ཉིད་རྣམས་རེ་རེས་དབང་ཤེས་མི་སྐྱེད་ཅིང། དེ་རྣམས་ལ་ཡན་ལག་ཅན་རྫས་གཞན་མེད་ཀྱང་དེ་རྣམས་ཕྲད་པས་དབང་ཤེས་སྐྱེད་པར་འདོད་པ་བཞིན་དུ། རྡུལ་ཕྲན་རེ་རེས་དབང་
ཤེས་མི་སྐྱེད་ཅིང་ཡན་ལག་རྫས་གཞན་མེད་ཀྱང་རྡུལ་ཕྲན་ཕན་ཚུན་འདབ་འབྲར་དུ་ཕྲད་པའི་ཁྱད་པར་སྐྱེས་པར་གྱུར་པའི་སྒོ་ནས་རྡུལ་ཕྲན་མང་པོ་ཚོགས་པ་དག་ཅིག་ཅར་དབང་བློའི་རྒྱུར་འགྱུར་ཡང་འགལ་བ་དག་ནི་ཅི་ཞིག་ཡོད། རྒྱུ་ཡིན་པས་གཟུང་དོན་
དུ་འགྱུར་ན། དབང་པོ་ཡང་དེར་ཐལ་ལོ་ཞེ་ན། རང་གི་རྣམ་ལྡན་དུ་སྐྱེད་བྱེད་ཀྱི་རྒྱུའི་དངོས་པོ་མ་གཏོགས་པ་དབང་ཤེས་ཀྱིས་གཟུང་བ་ཞེས་བྱ་གཞན་ཅིའང་མེད་པས་ན། དབང་ཤེས་ཀྱི་རྒྱུ་ཚོགས་དེ་ལས་བློ་དབང་ཤེས་གང་དུ་སྣང་བའི་རྣམ་པར་སྐྱེས་པའི་

[090A]༄༅། །རྣམ་པ་དེ་ཉིད་གཏོད་བྱེད་དེ་ནི་དབང་ཤེས་དེའི་གཟུང་བར་བརྗོད་ཀྱི། རྒྱུ་གཞན་རྣམས་ནི་མ་ཡིན་ནོ། །སྐབས་དོན་དག་དོན་དུ་དྲིལ་ན། རྣམ་པ་དུ་མ་བློ་གཅིག་གི་བདག་ཉིད་ཡིན་པ་ཡོད་དེ། ཡན་ལག་ཅན་རྫས་གཞན་མེད་ཀྱང་ཡན་ལག་ཅན་
གྱི་རྫས་དུ་མ་རྣམ་པ་གཏོང་བྱེད་ཀྱི་རྒྱུར་ཡོད་པའི་སྒོ་ནས་བློ་གཅིག་དེ་དང་དེའི་རྣམ་པར་སྐྱེས་པ་འཐད་པའི་ཕྱིར་ཞེས་པའོ། །གསུམ་པ་ནོག་སོགས་ཅིག་ཅར་འཛིན་པ་མེད་པར་ཐལ་བ་ནི། བློ་གཅིག་གིས་དོན་དུ་མ་ཅིག་ཅར་འཛིན་མི་སྲིད་པ་ལ་སྐྱོན་གཞན་ཡང་
ཡོད་དེ། ཡན་ལག་ཅན་པ་ལང་ཆོས་ཅན། ཁྱོད་ཇི་ལྟར་རང་གི་ཡན་ལག་ནོག་ལྐོག་ཤལ་སོགས་དང་བཅས་ཅིག་ཅར་དབང་ཤེས་ཀྱི་གཟུང་བྱ་ཡིན་ཏེ་མ་ཡིན་པར་ཐལ། བློ་གཅིག་གིས་དོན་དུ་མ་ཅིག་ཅར་འཛིན་མི་སྲིད་པའི་ཕྱིར། འདོད་ན་ལྐོག་ཤལ་
སོགས་མཐོང་མེད་པར་ནི། བ་ལང་ཤེས་པ་མཐོང་པ་མེད་པས་བསལ་ལོ། །གལ་ཏེ་ཕན་ཚུན་ཁྱད་པར་དང་ཁྱད་པར་ཅན་དུ་མ་གྱུར་པའི་དུ་མ་ཅིག་ཅར་མི་འཛིན་པ་ཡིན་གྱི། ནོག་སོགས་ནི་ཡོན་ཏན་དང་བ་ལང་གཙོ་བོར་གྱུར་པའི་རྫས་དག་ཡིན་ཞིང་
ཡོན་ཏན་གྱིས་རྫས་ཁྱད་པར་དུ་བྱས་ནས་འཛིན་པས་ཁྱབ་པས་བ་ལང་མཐོང་བའི་དབང་ཤེས་ཀྱི་དེ་དག་ཅིག་ཅར་རྟོགས་པར་འདོད་དོ་ཞེ་ན། དེ་ལྟ་ན་ཡང་སྐྱོན་ཡོད་དེ། འདི་ལྟར་བ་ལང་གི་ཡན་ལག་ནོག་སོགས་ཆོས་ཅན། ཁྱེད་རྣམས་ཅིག་ཅར་རྫོགས་པར་
འཛིན་པ་སྲིད་པ་མ་ཡིན་པར་ཐལ། ཁྱེད་རྣམས་ཕན་ཚུན་ཁྱད་པར་དང་ཁྱད་པར་ཅན་དུ་མ་གྱུར་པའི་དུ་མ་ཡིན་པའི་ཕྱིར། འཁོར་གསུམ་ཁས་བླངས་སོ། །གཞན་ཡང་བ་ལང་གི་རྣམ་པ་ལ་ཡོད་པའི་ཡོན་ཏན་སྔོན་པོ་དང། དེའི་སྤྱི་བ་ལང་གི་རྣ་བ་ཉིད་དང་

[090B] ལྡན་པའང་ཅིག་ཅར་འཛིན་པ་སྲིད་པ་མིན་པར་ཐལ། བ་ལང་གི་རྣ་བའི་ཡོན་ཏན་དང། སྤྱི་དང་ལས་དེ་རྣམས་ཕན་ཚུན་ཁྱད་པར་དང་ཁྱད་པར་ཅན་མ་ཡིན་པའི་དུ་མ་ཡིན་པའི་ཕྱིར། འདོད་ན་བ་ལང་གི་རྣ་བ་སྔོན་པོ་འགུལ་བར་བྱེད་དོ། །
ཞེས་ཤེས་པར་མི་འགྱུར་རོ། །གཞན་ཡང་ཤེས་བྱ་ཆོས་ཅན། བ་ལང་གི་ཡན་ལག་ནོག་སོགས་རྣམས་ཀྱིས་བ་ལང་ཁྱད་པར་དུ་བྱས་ནས་འཛིན་པའི་ཁྱབ་པ་མ་ཡིན་པར་ཐལ། བ་ལང་གི་ར་དེ་མ་ཧེའི་ར་ལ་སོགས་པ་ལས་ཁྱད་པར་དུ་སྟོན་འདོད་ནས་བ་ལང་
གི་ར་ཞེས་བརྗོད་པའི་ཚེ་ར་ཁྱད་གཞི་དང་བ་ལང་ཁྱད་ཆོས་ཡིན་པས་བ་ལང་གིས་ར་ཁྱད་པར་དུ་བྱས་ནས་འཛིན་ཞིང། ཁུ་ཡུ་སོགས་ལས་ཁྱད་པར་དུ་ཤེས་པ་འདོད་དེ། བ་ལང་ར་ཅན་ཞེས་པའི་སྒྲ་སྦྱར་བའི་ཚེ་རས་བ་ལང་ཁྱད་པར་དུ་བྱས་ནས་འཛིན་
པ་ཡིན་པས་ནོགས་སོགས་དང་བ་ལང་ཁྱད་པ་དང་ནི་ཁྱད་པར་ཅན་བརྗོད་པའི་གཞན་དབང་གིས་ཡིན་གྱི་མཐའ་གཅིག་ཏུ་ངེས་པ་མ་ཡིན་པའི་ཕྱིར། དེས་ན་ནོག་སོགས་དང་བ་ལང་གཉིས་ལས་ཡན་ལག་གམ་ཁྱད་ཆོས་ཉིད་དུ་བརྗོད་འདོད་ཀྱིས་
ཉེ་བར་གཟུང་པ་གང་ཡིན་པ་དེ་ཉིད་ཀྱིས་ནི་ཅིག་ཤོས་དེ་ཁྱད་པར་དུ་བྱས་ནས་འཛིན་པར་འགྱུར་གྱི། ནོག་སོགས་ཀིས་བ་ལང་ཁྱད་པར་དུ་བྱས་ནས་འཛིན་པར་མཐའ་གཅིག་ཏུ་ངེས་པ་མིན་ནོ། །ཡང་ན་ཤེས་བྱ་ཆོས་ཅན། བ་ལང་མཐོང་བའི་
དབང་ཤེས་ཀྱིས་བ་ལང་དེ་ནོགས་སོགས་ཀྱི་ཁྱད་པར་དུ་བྱས་ནས་རྟོགས་ཤིང་ཡན་ལག་དང་ཡན་ལག་ཅན་ཁྱད་གཞི་ཁྱད་ཆོས་སུ་སྦྱོར་བ་མི་འཐད་པར་ཐལ། ཁྱད་པར་དང་ནི་ཁྱད་པར་ཅན་དུ་སྦྱོར་བའི་བློ་ནི་བརྗོད་པར་འདོད་པའི་གཞན་དབང་

[091A]༄༅། །ཅན་ཡིན་པས་ཁྱབ་པའི་ཕྱིར། དེས་ན་ནོག་སོགས་རྣམས་བ་ལང་གི་ཡན་ལག་ཉིད་དུ་ཉེ་བར་གཟུང་བ་གང་ཡིན་པའི་རྟོག་པ་དེ་ཉིད་ཀྱིས་ནི་ནོག་སོགས་དང་བ་ལང་དེ་ཁྱད་གཞི་ཁྱད་ཆོས་སུ་སྦྱར་ནས་འཛིན་པར་འགྱུར་གྱིས་
དབང་ཤེས་ཀྱིས་མ་ཡིན་ནོ། །གཞུང་འདི་དག་གི་བཤད་པ་བྱེད་པ་གཞན་དག་ནི་སྒྲོགས་པར་ཟད་དོ། །བཞི་པ་རང་གི་ཁས་བློངས་དང་ཡང་འགལ་བར་ཐལ་བ་ནི། བློ་གཅིག་གིས་དོན་དུ་མ་ཅིག་ཅར་འཛིན་པ་ལ་དགག་པ་བརྗོད་པའི་གཞན་སྡེ་
དག་གི་གཙོ་བོ་ནི་བྱེ་བྲག་པ་དང་གྲངས་ཅན་པ་ཡིན་པས་དེ་གཉིས་ལ་རང་གི་ཁས་བླངས་དང་འགལ་བའི་སྐྱོན་སྟོན་པ་ཡིན་ཏེ། དེ་ཡང་དང་པོ་བྱེ་བྲག་པ་ལ་བསྟན་པ་ནི། བ་ལང་རང་ཉིད་ཀྱིས་བ་ལང་དང་བ་ལང་མ་ཡིན་པ་ལས་ལོག་པ་གང་དུ་
ཡང་གོ་བར་བྱེད་མི་ནུས་ཀྱིས། བ་ལང་ཉིད་ཅེས་པའི་རིགས་དང་ལྡན་པས་དེས་ཁྱད་པར་དུ་བྱས་ནས་གཟུང་བ་ན་བ་ལང་མ་ཡིན་པ་དག་ལས་ཁྱད་པར་དུ་རྟོགས་པར་འགྱུར་རོ། ཞེས་བྱ་བ་ལ་སོགས་པ་ནི་རིག་པ་ཅན་པ་དང་བྱེ་བྲག་པ་ཁྱོད་
རང་གི་གཞུང་ལུགས་ཡིན་པས་བློ་གཅིག་གིས་དོན་དུ་མ་ཅིག་ཅར་མི་འཛིན་པར་འདོད་པ་ཁས་བླངས་འགལ་བ་ཡིན་ཏེ། འདི་ལྟར། ཤེས་བྱ་ཆོས་ཅན། རྟ་དང་བ་ལང་སོགས་གཞན་དང་གཞན་མཐོང་ཡང་བློ་ལ་རིགས་གཅིག་ཏུ་སྣང་བར་
འགྱུར་གྱི་ཐ་དད་དུ་མི་ཕྱེད་པར་ཐལ། བ་ལང་སོགས་རང་གི་དངོས་པོ་གཞན་དག་ལས་ཐ་དད་དུ་གོ་བར་བྱེད་པའི་ནུས་པ་མེད་ཅིང་བ་ལང་མཐོང་བའི་བློ་དེས་ཡོན་ཏན་དང་རིགས་སོགས་བ་ལང་དེ་ཉིད་གཞན་ལས་ཐ་དད་དུ་གོ་བར་བྱེད་པའི་

[091B] འཁོར་གསུམ་གྲུབ་པའི་མཐའ་ལས་ཁས་བླངས་སོ། །གལ་ཏེ་སྔར་རྫས་བ་ལང་བཟུང་ཞིང། ཕྱིས་རིགས་དང་ཡོན་ཏན་ལ་སོགས་ཁྱད་པར་ནི་བཟུང་བའི་ཕྱིར་དུ་མ་རིམ་གྱིས་རྟོགས་པ་འགྱུར་བ་ཡིན་པས་སྐྱོན་དེ་དག་མེད་དོ་ཞེ་ན་
དུ་མ་རྟོགས་པར་འགྱུར་མོད། དེ་ལྟ་ཡིན་ནའང། ཁྱད་པར་དང་ཁྱད་པར་ཅན་ལྷན་ཅིག་ཏུ་བཟུང་བ་མེད་པའི་ཕྱིར། འདི་དག་གི་འབྲེལ་པ་འཆོལ་ནས་འདི་ནི་འདི་ཡི་ཁྱད་པར་རོ་ཞེས་མི་ཤེས་པར་འགྱུར་རོ། །ད་ནི་གྲངས་ཅན་ལ་ཁས་བླངས་ནང་འགལ་
བརྗོད་པར་བྱ་སྟེ། དེ་ཡང་གྲངས་ཅན་གྱི་ལྟར་ན། བུམ་པ་ལ་སོགས་པ་ནི་དེ་ཙམ་ལྔ་དང་ཡོན་ཏན་གསུམ་གྱི་བདག་ཉིད་དུ་གྱུར་བའི་བཀོད་པར་ཁས་ལེན་ཅིང། བློ་གཅིག་གིས་དུ་མ་ཅིག་ཅར་འཛིན་མི་སྲིད་པར་འདོད་པ་འགལ་ཏེ། ཤེས་བྱ་ཆོས་ཅན་
བློ་གཅིག་གིས་ཅིག་ཅར་དུ་མ་འཛིན་པ་གྲུབ་པར་ཐལ། བུམ་པ་དེ་སྒྲ་སོགས་དེ་ཙམ་ལྔ་དང་ཡོན་ཏན་གསུམ་སྟེ་དུ་མའི་བཀོད་པ་ཉིད་ཡིན་པའི་ཕྱིར། ཁྱབ་སྟེ། བཀོད་པ་ཅན་ནི་མ་བཟུང་བར་བཀོད་པ་འཛིན་པར་མི་རུང་བའི་ཕྱིར། དཔེར་ན་
སོར་མོ་མ་བཟུང་བར་ཁུ་ཚུར་མི་འཛིན་པ་བཞིན་ནོ། །བཞི་པ་དབང་ཤེས་རྟོག་བྲལ་ལ་རིགས་པ་དང་འགལ་བ་སྤང་བ་ནི། གལ་ཏེ་དབང་ཤེས་རྟོག་བཅས་མི་སྲིད་ན། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་ཆོས་ཅན་མངོན་སུམ་གྱིས་
འཛིན་ནམ་རྗེས་དཔག་གིས་འཛིན། གཉིས་པ་ལྟར་ན་ཆོས་ཅན་དེ་འཛིན་པའི་རྗེས་དཔག་གང་ལ་བརྟེན་པའི་རྟགས་ཀྱི་ཆོས་ཅན་ཡང་རྗེས་དཔག་གིས་འཛིན་དགོས་པ་ལ་སོགས་པ་ཐུག་མེད་དུ་འགྱུར་བའི་ཕྱིར་དེ་སྒྲུབ་ཀྱི་ཆོས་ཅན་ཚད་

[092A]༄༅། །མས་ངེས་པ་མི་སྲིད་པར་འགྱུར་རོ། །ཆོས་ཅན་མངོན་སུམ་གྱིས་འཛིན་ན་ཆེན་པོ་དེ་ཉིད་རྟགས་བྱས་པ་དང་བསྒྲུབ་བྱའི་ཆོས་མི་རྟག་པ་ལ་སོགས་པ་ཆོས་ཐ་དད་བ་དུ་མའི་ཁྱད་གཞི་ལྟ་བུ་དང། དེ་དག་དེའི་ཁྱད་ཆོས་ལྟ་བུར་
འཛིན་དགོས་པས་མངོན་སུམ་དེ་རྟོག་བཅས་སུ་འགྱུར་པའི་ཕྱིར་མངོན་སུམ་ལ་རྟོག་བྲལ་གྱིས་ཁྱབ་པ་ཉམས་སོ་ཞེ་ན། དེའི་ལན་སྟོན་པ་ལ། ཚད་མ་མདོར། དུ་མའི་ངོ་བོའི་ཆོས་ཅན། དབང་པོ་ལས་རྟོགས་སྲིད་མ་ཡིན། །རང་རང་རིག་བྱ་ཐ་སྙད་ཀྱིས། །
བསྟན་མིན་ངོ་བོ་དབང་པོའི་ཡུལ། ཞེས་གསུངས་པ་དེའི་དོན་འཆད་པ་ནི། ཆོས་ཅན་སྒྲ་དེ་མ་བྱས་རྟག་པ་སོགས་ཐམས་ཅད་ལས་ལྡོག་པ་ཡིན་ཞིང། དེ་ལྟར་ལོག་ས་གང་དང་གང་ལས་ལོག་པ་དེ་རྒྱུ་མཚན་དུ་བྱས་པ་ལས་སྒྲའི་སྟེང་གི་བྱས་
མི་རྟག་སོགས་ཐ་དད་པར་རྟོག་པས་བཏགས་པའི་ལྡོག་པ་ཐ་དད་པ་ཅན་ཡིན་པས་སྒྲ་དེ་ནི་རྟོག་པས་བཏགས་པའི་སྒོ་ནས་རྟགས་བྱས་པ་དང་བསྒྲུབ་བྱའི་ཆོས་མ་རྟག་པ་ལ་སོགས་པ་དུ་མའི་རྟེན་བྱེད་པའི་ངོ་བོ་ཉིད་དུ་རྣམ་པར་བཞག་གོ། །དེ་ལྟར་
རྟོག་པ་ལ་བརྟགས་པའི་རང་བཞིན་ཐ་དད་པ་སྣ་ཚོགས་སྣང་བ་དེ་དག་ནི་རྟོག་པ་མེད་པའི་སེམས་དོན་རང་མཚན་དང་བྱས་མི་རྟག་སོགས་སྣ་ཚོགས་སུ་སྣང་བ་མིན་པ་རང་གི་གཟུང་དོན་གྱི་སྟོབས་ལས་རེས་འགའ་སྐྱེ་བའི་ཤེས་པ་དག་གི་
སྤྱོད་ཡུལ་མིན་ནོ། །རྐང་པ་བརྒྱད་ཀྱི་ངག་དོན་ནི། སྒྲ་འཛིན་ཉན་ཤེས་ཆོས་ཅན། ཁྱོད་ཀྱིས་སྒྲ་གཞལ་ཡང་རྟོག་མེད་ཀྱི་ཤེས་པ་ཡིན་ཏེ། སྒྲ་དང་བྱས་མི་རྟག་གི་ཐ་དད་སོགས་མི་སྣང་བར་སྒྲ་རང་མཚན་གཟུང་དོན་དུ་ཡོད་པའི་སྟོབས་ལས་རེས་

[092B] དེ་ལ་སྒྲ་བྱས་མི་རྟག་པའི་ཐ་དད་མི་སྣང་བར་ཐལ། སྒྲ་བྱས་མི་རྟག་པའི་ཐ་དད་ན་ལོགས་སོ་སོར་ལས་ལོག་པ་རྒྱུ་མཚན་དུ་བྱས་ནས་རྟོག་པས་བཏགས་པའི་ཆོས་ཡིན་པའི་ཕྱིར། བུམ་འཛིན་དབང་ཤེས་ལ་བུམ་པ་དཀར་
བོར་སྣ་གཡོད་པ་མ་ཡིན་ནམ། དེ་ཉིད་ཇི་ལྟར་ན་དུམ་བ་དཀར་བོར་སྣང་བའི་རྟོག་པ་དང་སྣང་ཚུལ་གཅིག་པ་མ་ཡིན་ནམ་ཞེ་ན། གལ་ཏེ་དབང་ཤེས་ལ་བུམ་པའི་དཀར་སོགས་སྣང་བ་ཡོད་པར་གྱུར་ཀྱང་དབང་པོའི་སྤྱོད་ཡུལ་ཅི་འདྲ་བ་དེ་ནི་སྒྲ་ཡིས་བརྗོད་པའམ་
སྒྲ་དོན་མིན་ཏེ། དབང་ཤེས་ལ་བུམ་པའི་དཀར་སོགས་སྣང་བའི་ཚ་ཡང་བུམ་པ་དང་དཀར་པོ་ཐ་དད་དུ་མི་སྣང་ལ་བུམ་པ་དཀར་པོར་འཛིན་པའི་རྟག་པ་ལན་དེ་གཉིས་ཐ་དད་དུ་སྣང་བས་བླ་དེ་དག་ཤེས་པའི་རང་བཞིན་ནམ་རྣམ་པ་སྣང་ཚུལ་རིགས་
མི་འདྲ་བ་ཐ་དད་པའི་ཕྱིར། གལ་ཏེ་བུམ་པ་དཀར་པོ་མཐོང་བའི་དབང་ཤེས་དང། བུམ་པ་དཀར་པོར་འཛིན་པའི་རྟོག་པ་ལྟ་བུའི་བློ་རྣམས་གཟུང་དོན་གཅིག་ཉིད་ཡིན་ཡང་རྟེན་མིག་དབང་དང་ཡིད་དབང་ལྟ་བུ་རྫས་ཐ་དད་སྣ་ཚོགས་པས་རྣམ་པ་སྣང་ཚུལ་
རིགས་མི་འདྲ་བ་དེར་འགྱུར་རོ་ཞེ་ན། བློ་དེ་གཉིས་བདག་རྐྱེན་སོ་སོ་ལས་སྐྱེ་ཞིང་རྣམ་པ་སྣང་ཚུལ་རིགས་མི་འདྲ་ཡང་གཟུང་དོན་གཅིག་ཡིན་པར་འདོད་པ་དེ་ནི་རྣ་བ་ལ་སོགས་པའི་སེམས་དྲུག་ཐ་དད་པའི་གཟུང་དོན་ཅན་ཡིན་པ་དེ་རྒྱུ་མཚན་གང་
ལས་འགྲུབ་སྟེ། མི་འགྲུབ་པར་ཐལ་ལོ། །གཞན་ཡང་བློ་དེ་གཉིས་སེམས་ཀྱི་རྟེན་ནི་གཞན་དང་གཞན་ལས་སྐྱེས་སུ་ཆུག་ཀྱང། གཟུང་དོན་གཅིག་ཉིད་ཀྱི་དངོས་པོ་དེ་རང་བཞིན་ནམ་རྣམ་པ་རིགས་མི་འདྲ་བ་སྣ་ཚོགས་སུ་སྣང་བ་དེ་ནི་གང་ལས་

[093A]༄༅། །ཡིན་ཞེས་པ་སྟེ། དག་དོན་ནི་བློ་དེ་གཉིས་ཆོས་ཅན། བདག་རྐྱེན་སོ་སོ་ལས་སྐྱེས་ཀྱང་རྣམ་པ་སྣང་ཚུལ་རིགས་མི་འདྲ་བ་མ་ཡིན་པར་ཐལ། བདག་རྐྱེན་སོ་སོ་ལས་སྐྱེས་ཤིང་བུམ་པ་དཀར་པོ་དེ་ཁྱོད་གཉིས་ཀའི་གཟུང་དོན་ཡིན་པའི་ཕྱིར། གལ་
ཏེ་བློ་གཉིས་རྣམ་པ་སྣང་ཚུལ་རིགས་མི་འདྲ་ཡང་གཟུང་དོན་གཅིག་ཡིན་ཏེ། སྔར་དབང་ཤེས་ཀྱིས་མཐོང་བའི་སྟོབས་ཀྱིས་ཕྱིས་འདིའོ་ཞེས་ངོ་ཤེས་འཇུག་པའི་ཕྱིར་ཞེ་ན། དེ་ལྟ་ན་བ་ལང་འཛིན་པའི་རྟོག་པ་ཡིན་ན་བ་ལང་མཐོང་བའི་དབང་ཤེས་ཀྱི་
སྟོབས་ཀྱིས་བསྐྱེད་པའི་ངོ་ཤེས་ཡིན་པས་ཁྱབ་པར་འདོད་དགོས་ཏེ། གཞན་དུ་ན་བ་ལང་འཛིན་པའི་རྟོག་པ་དང་བ་ལང་མཐོང་བའི་དབང་ཤེས་གཟུང་དོན་གཅིག་ཡིན་པའི་སྒྲུབ་བྱེད་དུ་འབྲེལ་བ་མེད་པའི་ཕྱིར་རོ། །དེ་ཡང་མི་འཐད་དེ། ཤེས་བྱ་ཆོས་ཅན་
བ་ལང་ངོ་སྙམ་པ་ཡ་སོགས་པའི་རྟོག་པ་རྣམས། བ་ལང་ལ་སོགས་མཐོང་བའི་མངོན་སུམ་ལས་སྐྱེས་པའི་ངོ་ཤེས་ཡིན་པས་ཁྱབ་པ་ནི་རིགས་པས་བཟློག་པ་ཡིན་ཏེ། སྔར་མངོན་སུམ་གྱིས་མཐོང་བའི་དོན་རང་མཚན་རྟོགས་པ་མེད་པར་ཡང་ནི་བ་ལང་སོགས་
བརྗོད་པའི་སྒྲ་དང་འཛིན་པའི་རྣམ་རྟོག་འཇུག་པའི་ཕྱིར་རོ། །རིགས་པ་འདིས་ཞར་ལ་གཞན་ཡང་ཁེགས་པར་བསྟན་པ་ནི། བ་ལང་ལ་སོགས་མངོན་སུམ་གྱིས་མཐོང་བའི་དོན་ལ་དེ་དག་དངོས་ཀྱི་བརྗོད་བྱ་དང་སྣང་ཡུལ་དུ་བྱེད་པའི་རིགས་སོགས་བརྗོད་
དང་རྣམ་རྟོག་དག་རྗེས་སུ་འགྲོ་བ་ལས་རིགས་དོན་གཞན་ཡོད་པར་རྗེས་སུ་དཔོག་པ་གང་ཡིན་པ་དེ་ཡང་རྟོག་པའི་སྣང་ཡུལ་མངོན་སུམ་ལ་སྣང་མི་སྲིད་པར་བསྟན་པའི་རིགས་པ་འདི་ཡིས་སུན་ཕྱུང་ངོ། །གལ་ཏེ་རྟོག་པ་ལ་མངོན་སུམ་གྱིས་མཐོང་པའི་

[093B] དེ་འདྲའི་ཚེ་ཡང་དབང་ཤེས་ཀྱིས་མཐོང་བའི་དོན་དང། རྟོག་པའི་སྣང་ཡུལ་ཐ་དད་ཉིད་ཡིན་ཡང་སྔར་གྱི་དེ་འདིའོ་ཞེས་ངོ་
ཤེས་པ་ཞེས་བྱ་བའི་རྣམ་རྟོག་གཅིག་ནི་སྣང་བཏགས་གཅིག་ཏུ་འཁྲུལ་པ་སྐྱེད་པའི་བག་ཆགས་སད་པའི་རང་བཞིན་གྱིས་བྱེད་པ་ཡིན་ཞེས་སྔར་བརྗོད་ཟིན་ཏོ། །དབང་པོའི་མངོན་སུམ་ལ་ལོག་རྟོག་བསལ་བ་བཤད་ཟིན་ཏོ། །གཉིས་པ་ཡིད་ཀྱི་མངོན་སུམ་ལ་ལོགས་
རྟོག་བསལ་བ་ལ། ཡིད་ཀྱི་མངོན་སུམ་མི་འཐད་པའི་རྩོད་པ་དགོད། དེ་ལ་གཞན་ལན་དགག། རང་ལན་བསྟན་པའོ། །དང་པོ་ནི། འདིའི་རྩོད་པ་སྨྲ་བ་པོ་ཉན་ཐོས་གནས་མ་བུ་ལ་སོགས་པ་ཡིན་པར་སློབ་དཔོན་ཀ་མ་ལ་ཤཱི་ལས་བཤད་ཅིང། རྩོད་པའི་ཡུལ་ནི། མདོ་ལས། གཟུགས་
ཤེས་པ་ནི་གཉིས་ཏེ། མིག་དང་ཡིད་ལ་བསྟེན་པའོ། །ཞེས་གསུངས་པ་ལ་དེའི་དོན། ཡིད་ལ་བརྟེན་པའི་མངོན་སུམ་ཡོད་པ་ལ་དགོངས་ནས། སློབ་དཔོན་ཕྱོགས་གླང་གིས་ཡིད་ཀྱང་དོན་དང་ཞེས་གསུངས་པ་ལ་རྩོད་པ་ཡིན་ནོ། །རྩོད་པའི་ཚུལ་ནི། ཡིད་མངོན་
ཡོད་ན་དེས་དབང་མངོན་གྱིས་གང་གཟུང་བ་དེ་ཉིད་ཀ་འཛིན་ནམ། དབང་མངོན་གྱིས་མ་བཟུང་བའི་དོན་འཛིན། དབང་མངོན་གྱིས་སྔར་མྱོང་བའམ་དམིགས་པ་གང་ཡིན་པ་ནི་འཛིན་པ་ན་ཡིད་ཀྱི་མངོན་སུམ་ནི་ཚད་མ་ཉིད་མ་ཡིན་པར་འགྱུར་ཏེ་རང་ཡུལ་རང་དབང་དུ་
ཡོངས་སུ་གཅོད་པའི་ནུས་པ་མེད་པར་སྔར་བཟུང་ཟིན་ཁོ་ན་འཛིན་པའི་ཕྱིར་རོ། །ཡིད་མངོན་གྱིས་དབང་མངོན་གྱིས་མ་མཐོང་བའི་དོན་འཛིན་ན་ལོང་བ་ལ་སོགས་པ་ཡིས་ཀྱང་དོན་གཟུགས་ལ་སོགས་པ་མཐོང་བར་འགྱུར་ཏེ། མིག་མེད་ཀྱང་ཡིད་མངོན་གྱིས་

[094A]༄༅། །གཟུགས་མངོན་སུམ་དུ་འཛིན་པའི་ཕྱིར་རོ་ཞེ་ན། རྩོད་པ་འདིའི་སྤོང་ཚུལ་ཚད་མ་མདོར་མ་གསུངས་པས་འདིར་རྒྱས་པར་འཆད་པ་ཡིན་ལ། དེ་ལ་གཞན་ལན་དགག་པ་ནི། སྔ་རབས་ཀྱི་མཁས་བདག་སློབ་དཔོན་གྱི་སློབ་མ་མདོ་འགྲེལ་བྱེད་པ་ཁ་ཅིག་གི་
འདོད་པ་འགོག་པ་ཡིན་ཞེས་གསུངས་པ་ལྟར་ཤིན་ཏུ་ལེགས་པས་ཀུན་ལས་བཏུས་ཀྱི་འགྲེལ་བྱེད་ཁ་ཅིག། རྩོད་པ་དེ་ལ་ལན་འདེབས་པ་ན། སྔར་དབང་ཤེས་ཀྱིས་གཞལ་ཟིན་ཁོ་ན་འཇལ་བས་ཁྱབ་པར་འདོད་པ་ཡིན་ལ། དབང་མངོན་གྱི་རྗེས་སུ་འབྲང་ནས་ཡུལ་འཛིན་
པ་མ་གཏོགས་རང་དབང་དུ་ཡུལ་ཡོངས་སུ་གཅོད་པའི་ནུས་པ་མེད་ཅིང། དེ་ལྟ་ནའང་མངོན་སུམ་ཚད་མ་མ་ཡིན་པར་ཐལ་བའི་སྐྱོན་མེད་དེ། ཡུལ་མངོན་དུ་བྱེད་པའི་རྣམ་པས་འཇུག་པའི་ཕྱིར། ཞེས་སྨྲ་བ་དེ་འགོག་པ་ཡིན་ནོ། །དེ་འགོག་པའི་ཚུལ་ནི། གྲུབ་པའི་མཐའ་གཉི་
གའི་ལུགས་ལས་བརྒལ་བར་བསྟན་པའི་སྒོ་ནས་འགོག་སྟེ། དེ་ཡང་ཚུལ་འདི་སེམས་པའི་གྲུབ་པའི་མཐའ་གཞིར་བྱས་ན་མི་འཐད་དེ་ཡིད་མངོན་གྱི་དེ་མ་ཐག་རྐྱེན་དུ་གྱུར་བའི་དབང་མངོན་གྱི་གཟུང་ཡུལ་ནི་རང་གྲུབ་དུས་ལས་དུས་གཉིས་པར་མི་སྡོད་པའི་སྐད་
ཅིག་མ་ཉིད་ཡིན་པའི་ཕྱིར། ཡིད་མངོན་གྱི་དུས་ན་འདས་པས་ཁྱབ་ཅིང། ཡིད་མངོན་གྱིས་རང་དུས་ན་འདས་པའི་དོན་མཐོང་བ་ཡོད་པ་མ་ཡིན་ཏེ། མངོན་སུམ་ཚད་མ་རྣམས་ནི་རང་གི་སྣང་ཡུལ་དང་ལྷན་ཅིག་དམིགས་པ་དེས་པའི་ཕྱིར་རོ། །ཡང་ན་གཞུང་འདི་འདི་
ལྟར་བཤད་དེ། ཚུལ་འདི་མདོ་སྡེ་བའི་གྲུབ་མཐའ་ལས་ཀྱང་ཕྱི་རོལ་དུ་གྱུར་ཏེ། དེ་མ་ཐག་རྐྱེན་དབང་མངོན་གྱི་གཟུང་དོན་ནི་དབང་མངོན་གྱི་རྒྱུ་ཡིན་ཞིང་རང་དུས་ལས་དུས་གཉིས་པར་མི་སྡོད་པའི་སྐད་ཅིག་མ་ཉིད་ཡིན་པའི་ཕྱིར། དབང་མངོན་གྱི་དུས་ན་འདས་

[094B] རང་གི་དེ་མ་ཐག་རྐྱེན་དབང་མངོན་གྱི་དུས་ན་འདས་པ་ཡི་དོན་ཡིད་མངོན་དེས་མཐོང་བ་ཡོད་པ་མ་ཡིན་ཏེ། དོན་དེ་ནི་ཡིད་མངོན་དེ་ལ་མངོན་གྱིས་བར་ཆོད་པའི་སྒོ་ནས་ཤིན་ཏུ་བསྐལ་བས་ལྐོག་ཏུ་གྱུར་པའི་ཕྱིར་རོ། །ཕྱིས་ཀྱི་ཊིཀ་བྱེད་དག། གྲུབ་པའི་མཐའི་
རྣམ་དབྱེ་གང་ཡང་མི་འབྱེད་པར་ཡིད་མངོན་གྱི་གཟུང་དོན་རང་དུས་ན་འདས་ན་དེ་འདྲའི་དོན་མཐོང་བ་ཡོད་པ་མ་ཡིན་ཞེས་པའི་བཤད་ཚུལ་བྱེད་མོད། རྒྱུ་རྣམས་ཐམས་ཅད་སྔར་ཡོད་ཡིན། ཞེས་སོགས་ཀྱི་གཞུང་རྣམས་དང་དངོས་སུ་འགལ་བ་ངོ་མི་ཤེས་པར་
ཟད་དོ། །ཅི་སྟེ་དབང་མངོན་གྱི་གཟུང་དོན་དེ་རང་དུས་ལས་དུས་གཉིས་པར་མི་སྡོད་པའི་སྐད་ཅིག་མ་མིན་ནོ་ཞེ་ན། འོ་ན་རང་གྲུབ་དུས་ལས་དུས་གཉིས་པར་མི་འཇིག་པ་བཞིན་དུ་ཕྱིས་ཀྱང་མི་འཇིག་དགོས་པས་རྟག་པར་འགྱུར་ལ། རང་གི་སྣང་ཡུལ་རྟག་པ་
འཛིན་པའི་ཤེས་པ་ནི་རྟོག་པ་ཡིན་པས་ཁྱབ་པའི་ཕྱིར་རོ། མངོན་སུམ་གྱི་མཚན་ཉིད་རྟོག་བྲལ་མ་འཁྲུལ་བའི་ཤེས་བ་ཞེས་པ་དེ་ནི་དམིགས་གསལ་གྱིས་ཁྱད་པར་དང་བཅས་ནས་ཡིད་ཀྱི་མངོན་སུམ་རྟོག་པ་དང་བཅས་པ་ཡིན་ལ། གཞན་རྣམས་རྟོག་པ་དང་
བྲལ་བའི་ཞེས་བརྗོད་པར་བྱ་བར་འགྱུར་རོ། །ཡང་ན་སློབ་དཔོན་གྱི་མངོན་སུམ་གྱི་མཚན་ཉིད་དེ་ནི། མཚན་ཉིད་ཀྱི་སྐྱོན་གསུམ་གྱི་ཁྱད་པར་མ་ཁྱབ་པ་དང་བཅས་པའོ་ཞེས་བརྗོད་པར་བྱ་བར་འགྱུར་རོ། །དེས་ན་གཞུང་འདི་ལ་ཡིད་མངོན་མེད་པར་རྩོད་པའི་རྒོལ་བ་
འགོག་པའང་དོན་མེད་དེ། ཁོས་ཡིད་མངོན་དབང་མངོན་གྱིས་བཟུང་ཟིན་འཛིན་པ་མི་འཐད་པར་ཁས་བླངས་ཀྱི་འཐད་པར་ཁས་མ་བླངས་ཤིང། མི་འཐད་པར་ཁས་བླངས་བཞིན་དུའང་ཁྱོད་དེ་འཐད་པར་ཁས་ལེན་ན་སྐྱོན་འདི་ཡོད་དོ་ཞེས་འགོག་པ་དོན་མེད་ཅིང། བླུན་

[095A]༄༅། །པར་མཚོན་བྱེད་ཡིན་པའི་ཕྱིར་དང། དེ་འགོ་གྤ་ན་ངེད་ཀྱིས་མཚན་ཉིད་འདི་ལྟར་སྨྲས་པ་སྐྱོན་ཅན་དུ་འགྱུར་པའི་ཕྱིར། ཞེས་པའི་གནོད་བྱེད་བརྗོད་ཀྱང་རང་རེས་བཀོད་པའི་རྒྱུ་མཚན་ཉིད་དེ་ཁོས་སྐྱོན་མེད་དུ་ཁས་མི་ལེན་པས་དེ་འདྲའི་སྐྱོན་
བརྗོད་ལུགས་མཁས་པའི་བཞད་གད་ཀྱི་གནས་ཡིན་ཏེ། ཁྱོད་དེ་ལྟར་འདོད་པ་མི་འཐད་དེ། ཁྱོད་ཀྱིས་དེ་ལྟར་ཁས་བླངས་ན་ངེད་ཀྱིས་བརྗོད་པའི་མཚན་ཉིད་ལ་སྐྱོན་འབྱུང་བའི་ཕྱིར་ཞེས་པ་འགྱུར་བས་སོ། །ཡང་ཁ་ཅིག། ཚད་མའི་མཚན་ཉིད་
མ་ཤེས་དོན་གསལ་ལས་ཁྱད་པར་དང་བཅས་པ་རྟོགས་ཟིན་བྱེད་པ་མ་ཉམས་པའི་དོན་ལས་བསྣན་ནས་འཛིན་པའི་ཡིད་ཤེས་རྟོག་བྲལ་མ་འཁྲུལ་བ་ཞེས་པ་ཡིད་མངོན་གྱི་མཚན་ཉིད་དུ་བརྗོད་པར་བྱ་བར་འགྱུར་རོ་ཞེས་སོགས་ཀྱི་བཤད་པ་བྱེད་པ་ལ་འདི་
སྙིང་པོ་མེད་དེ། མཚན་ཉིད་དེ་སློབ་དཔོན་ཕྱོགས་གླང་གིས་ཀུན་ལས་བཏུས་རང་འགྲེལ་དང་བཅས་པ་གང་དུའང་ཟུར་ཙམ་ཡང་མ་བཤད་ཀྱི། སློབ་དཔོན་ཕྱོགས་གླང་གིས་ཚད་མ་སྤྱིའི་མཚན་ཉིད་དངོས་སུ་མ་གསུངས་བ་སློབ་དཔོན་ཆོས་གྲགས་
ཀྱིས་ཁས་བཀངས་ཏེ་བཤད་པ་ཙམ་ཡིན་པས། དེ་འདྲའི་བཤད་ཚུལ་དེ། ཀུན་ལས་བཏུས་འགྲེལ་བྱེད་སོགས་དང། ཡིད་མངོན་མེད་པར་རྩོད་པ་སོགས། འགོག་པ་ལ་སྦྱོར་ཀྱང། ཁྱོད་དེ་ལྟར་འདོད་པ་མི་འཐད་དེ། ཆོས་གྲགས་ང་རང་གིས་བཞག་
པའི་ཚད་མའི་མཚན་ཉིད་འདི་ལ་སྐྱོན་འབྱུང་བའི་ཕྱིར་ཞེས་པར་འགྱུར་བ་ཨུས་ཐུག་པའི་རིགས་པར་འགྱུར་རོ། །དེས་ན་བཤད་པ་བྱེད་པ་དག་གི་ངང་ཚུལ་འདི་ལྟར་གྱུར་ཀྱང་དིང་དང་གི་ཉན་པོ་དག་ནི་འཆད་པ་པོའོ་ཁ་ལ་བལྟ་བ་ཙམ་གྱིས་

[095B] །དེ་ལྟར་སློབ་དཔོན་ཕྱོགས་གླང་གི་སློབ་མ་ཁ་ཅིག། ཡིད་མངོན་གྱིས་རང་གི་དེ་མ་ཐག་རྐྱེན་དབང་མངོན་གྱིས་གཟུང་བའི་དོན་དེ་ཁོ་ན་འཛིན་པར་འདོད་པ་བཀག་ནས། དེའི་ཕྱིར་ཡིད་མངོན་དནི་རང་དབང་དུ་གཞལ་བྱ་ཡོངས་སུ་གཅོད་པ་དེ་མ་
ཡིན་ནོ་ཞེས་སྨྲས་པ་དེ་འགོག་པ་ནི། དབང་མངོན་སྐད་ཅིག་དང་པོས་ཡོངས་སུ་གཅོད་པའི་བྱ་བ་བསྒྲུབས་ཟིན་པ་ཅན་གྱི་ལས་སུ་བྱ་བར་གྱུར་པའི་གཞལ་བྱ་ལ་ནི། དེའི་དེ་མ་ཐག་འབྲས་སུ་གྱུར་པའི་ཡིད་མངོན་གྱིས་རང་དབང་དུ་ཡོངས་སུ་གཅོད་
པའི་ཁྱད་པར་ཅུང་ཟད་ཀྱང་མི་བྱེད་ན་དབང་པོ་ལས་སྐྱེས་པ་ཅན་གྱི་ཤེས་པ་དབང་མངོན་སྐད་གཅིག་གཉིས་པའམ། གཞན་ཡིད་མངོན་དག་ནི་གཞལ་བྱ་དེ་སྒྲུབ་པར་བྱེད་པར་ཇི་ལྟར་འདོད་དེ། གཞལ་བྱ་དེ་ལ་ཚད་མ་མ་ཡིན་པར་ཐལ་ལོ། །འདི་ནི་
དབང་མངོན་སྐད་ཅིག་དང་པོའི་དེ་མ་ཐག་འབྲས་སུ་གྱུར་བའི་ཡིད་མངོན་གྱིས་དེ་མ་ཐག་རྐྱེན་དབང་མངོན་གྱི་གཟུང་དོན་འཛིན་ན་དབང་མངོན་ཕྱི་མས་ཀྱང་འཛིན་དགོས་ཏེ། གཉི་གའང་དབང་མངོན་སྔ་མ་དེ་མ་ཐག་རྐྱེན་དུ་བྱས་པ་ལས་སྐྱེ་ཞིང་
གཟུང་དོན་གཅིག་ལ་དུས་མཉམ་དུ་དམིགས་པའི་ཕྱིར། དེས་ན་དེ་གཉིས་ཚད་མ་ཡིན་མིན་སོགས་མཚུངས་སོ་སྙམ་དུ་དགོངས་ནས། དབང་པོ་ཅན་ནམ་གཞན་དག་ནི། ཞེས་གསུངས་པ་ཡིན་གྱི། གཞན་དུ་ན། ཡྱིད་མངོན་གྱིས་རང་གི་དེ་མ་ཐག་
རྐྱེན་དབང་མངོན་གྱིས་གཟུང་ཟིན་འཛིན་པར་ཁས་བླངས་པ་ལ། དབང་མངོན་ཕྱི་མ་དབང་མངོན་སྔ་མའི་གཞལ་ཟིན་པ་ཚད་མ་མ་ཡིན་པར་ཐལ། དེ་ལ་ཁྱད་པར་ཅུང་ཟད་ཀྱང་མི་བྱེད་པའི་ཕྱིར་ཞེས་པའི་ཐལ་འགྱུར་འཕངས་ཀྱང་ཁས་བླང་

[096A]༄༅། །མེད་པའི་ཐལ་འགྱུར་དུ་འགྲོའོ། །དེས་ན་གཞུང་འདིས་ཡིད་མངོན་འགྲོས་གསུམ་པ་ཆེས་གསལ་བར་བསྟན་ནོ། །གཞན་ཡང་གཟུགས་འཛིན་དབང་མངོན་གྱི་གཟུང་དོན་དེ་རང་དུས་ལས་དུས་གཉིས་པར་མི་འཇིག་ན་རྟག་པར་འགྱུར་བས་
དེ་འདྲའི་དངོས་པོ་དེ་ལས་སྐྱེས་པའི་བློའང་ཐམས་ཅད་ཅིག་ཅར་འབྱུང་བར་འགྱུར་རོ། །རྟག་ཀྱང་རྐྱེན་ལ་ལྟོས་ནས་འབྲས་བུ་རིམ་བཞིན་བསྐྱེད་པ་ཅི་འགལ་ཞེ་ན། མི་འཐད་དེ། རྐྱེན་གྱིས་ཁྱད་
པར་བྱ་བ་མིན་ན། རྐྱེན་དེ་ལ་ལྟོས་པ་འགལ་བའི་ཕྱིར་རོ། །གསུམ་པ་རང་ལན་བསྟན་པ་ནི། ཇི་སྐད་བཤད་པའི་སྐྱོན་འབྱུང་བ་དེའི་ཕྱིར་ཡིད་ཀྱི་མངོན་སུམ་ནི་རང་གི་སྔར་བྱུང་བའི་དབང་མངོན་གྱིས་བཟུང་ཡུལ་ལས་གཞན་པའི་ཡུལ་ཉིད་འཛིན་པར་བྱེད་པས་ཚད་མ་
མ་ཡིན་པར་ཐལ་བའི་སྐྱོན་མེད་ལ། རང་གི་སྔར་བྱུང་བའི་དབང་པོའི་རྣམ་པར་ཤེས་པ་དེ་མ་ཐག་རྐྱེན་དུ་བྱས་པ་ལས་བྱུང་བ་ཅན་ཡིན་པ་དེའི་ཕྱིར་ལོང་བས་གཟུགས་མཐོང་བ་སོགས་ཀྱི་སྐྱོན་དུ་འགྱུར་བ་མིན་ནོ། །ངག་དོན་ནི། གཟུགས་
འཛིན་ཡིད་མངོན་ཆོས་ཅན། ཁྱོད་ཀྱིས་རང་གི་སྔར་བྱུང་བའི་དབང་མངོན་གྱིས་བཟུང་བའི་ཡུལ་མ་ཡིན་པའི་རང་ཡུལ་འཛིན་ཀྱང་ལོང་བས་གཟུགས་མཐོང་བ་ཡོད་པའི་སྐྱོན་མེད་དེ། ཁྱོད་རང་གི་དེ་ན་ཐག་རྐྱེན་གཟུགས་འཛིན་དབང་མངོན་སྔ་མ་
ལས་སྐྱེ་དགོས་པའི་ཕྱིར། གལ་ཏེ་ཡིད་མངོན་གྱིས་དབང་པོའི་མངོན་སུམ་གྱི་ཡུལ་ལས་གཞན་པའི་ཡུལ་འཛིན་ན། ཆོད་པ་དང་བསྐལ་བ་ལ་སོགས་པའི་དོན་ཡང་ཅིའི་ཕྱིར་མི་འཛིན་ཞེ་ན། དབང་མངོན་གྱི་ཡུལ་ལས་རིགས་གཞན་དུ་

[096B] རྫས་གཞན་དུ་གྱུར་བ་འཛིན་པ་ཡིན་ལ། དེ་ཡང་རང་གི་གཟུང་དོན་གྱི་རྗེས་སུ་འགྲོ་ཞིང་དེའི་སྐད་ཅིག་གཉིས་པར་གྱུར་པའི་ཡིད་ཀྱི་མངོན་སུམ་གྱི་གཟུང་དོན་གྲོགས་སུ་ཡོད་པ་ལ་ལྟོས་པ་ཅན་གྱི་དབང་སྐྱེས་བློ་ནི་ཡིད་མངོན་དེའི་
དེ་མ་ཐག་པའི་རྒྱུ་ཡིན་ནོ། །དེའི་ཕྱིར་ཡིད་མངོན་འདི་རང་གི་དེ་མ་ཐག་རྐྱེན་དབང་མངོན་གྱི་ཡུལ་ལས་ཡུལ་གཞན་འཛིན་ན་ཡང། ཡུལ་ངེས་པ་ཅན་མངོན་དུ་གྱུར་བ་ཁོ་ན་འཛིན་པར་འདོད་པ་ཡིན་གྱི། ཆོད་པ་དང་བསྐལ་བ་ལ་སོགས་པ་འཛིན་པ་མ་ཡིན་ནོ།།
དེ་ལྟར་དབང་མངོན་དང་ཡིད་མངོན་གྱི་གཟུང་དོན་དུས་མཉམ་པར་ཁས་བླངས་པ་ལ། ཡིད་མངོན་གྱི་གཟུང་དོན་ནི་ཡིད་མངོན་དང་དུས་མཉམ་དགོས་པས་ཇི་ལྟར་ཡིད་མངོན་གྱི་དེ་མ་ཐག་རྐྱེན་དང་དུས་མཉམ་པ་འཐད་དམ་སྙམ་ནས་རྩོད་པ་ནི། དབང་མངོན་
དེ་དང་ཡིད་མངོན་སྐྱེད་པར་བྱེད་པའི་དུས་མཚུངས་པ་མེད་པ་ཅན་རང་འཛིན་ཤེས་པ་ཡིད་མངོན་དང་དུས་མཚུངས་པ་ཅན་གྱི་དོན་དེ་དག་ནི་ཇི་ལྟར་དབང་བོའི་ཤེས་པ་ཡིས་ཡིད་མངོན་བསྐྱེད་པའི་ལྷན་ཅིག་བྱེད་པའི་གྲོགས་ཡིན་ཞེ་ན་འབྲ་བུ་གྲུབ་
མ་ཟིན་པའི་སྔར་མེད་པ་ནི་འབྲས་བུ་བསྐྱེད་མ་ཟིན་པའི་ཚེ་འབྲས་བུ་ལ་ཕན་པའི་ནུས་པ་མེད་པའི་ཕྱིར་དང། ཕྱིས་འབྲས་བུ་གྲུབ་ཟིན་ནས་འབྲས་བུ་ལ་ཕན་པ་ཉེ་བར་མི་སྦྱོར་ཏེ་སྦྱར་དགོས་པའི་ཕྱིར་རྒྱུ་རྣམས་ཐམས་ཅད་རང་གི་འབྲས་བུའི་སྔར་ཡོད་
པ་ཡིན་ཞིང། གཟུང་དོན་ཡང་རང་འཛིན་ཤེས་པའི་རྒྱུ་ཡིན་པ་དེའི་ཕྱིར། རང་འཛིན་གྱི་བོ་དང་བཅས་པའམ་དུས་མཉམ་པ་ནི་བློ་དེའི་གཟུང་དོན་མ་ཡིན་ནོ། །འོ་ན་དུས་ཐ་དད་པས་ཇི་ལྟར་འཛིན་ཞེ་ན། རིགས་པ་ཤེས་པ་ཡིས། ཤེས་པའི་རྣམ་པ་འཇོག་

[097A]༄༅། །པར་ནུས་པའི་རྒྱུ་སྟེ་ནུས་པ་ཉིད་ལ་ནི་ཤེས་པ་དེའི་གཟུང་དོན་ཡིན་པར་ཤེས་སོ། །ངག་དོན་ནི། གཟུགས་འཛིན་མིག་ཤེས་ཆོས་ཅན། གཟུགས་དེ་རང་དུས་ན་མེད་ཀྱང་གཟུང་དོན་ཡིན་པར་མི་འགལ་ཏེ། གཟུགས་ལས་ཁྱོད་གཟུགས་ཀྱི་
རྣམ་ལྡན་དུ་སྐྱེས་པ་དེ་གཟུགས་ཁྱོད་ཀྱི་གཟུང་དོན་ཡིན་པའི་འཇོག་བྱེད་ཡིན་པའི་ཕྱིར། དེས་ན་རྒྱུ་ཡིན་པར་མཚུངས་པ་ལ་དབང་ཡིད་སོགས་ཀྱང་ཅིའི་ཕྱིར་མི་འཛིན་ཞེས་ཀྱང་བརྗོད་པར་མི་བྱ་སྟེ། དབང་ཤེས་ལ་རྒྱུ་དུ་མ་ཉིད་ཡོད་ན་ཡང། འབྲས་
བུ་དབང་ཤེས་དེ་རྒྱུ་གང་གི་རྣམ་པའི་རྗེས་སུ་བྱེད་པར་སྐྱེ་བ་གང་ཡིན་པ་དེ་ནི་རྒྱུ་དེ་ཡིས། དབང་ཤེས་ཀྱི་ངོ་བོའམ་རྣམ་པ་དེ་བཞག་པ་དང། དབང་ཤེས་ཀྱིས་ཀྱང་རྒྱུ་དེ་བཟུང་ཞེས་བརྗོད་པ་ཡིན་ཞིང། དབང་ཤེས་ཀྱང་ཡུལ་གྱི་རྣམ་ལྡན་དུ་སྐྱེ་བའི་
དབང་ཡིད་སོགས་ཀྱི་རྣམ་ལྡན་དུ་མི་སྐྱེ་བའི་ཕྱིར་རོ། །དེས་ན་གཟུང་དོན་ནི་རྒྱུ་ཡིན་པར་འཐད་པའི་ཕྱིར་ཡིད་མངོན་གྱི་གཟུང་དོན་ཡང་ཡིད་མངོན་དང་དུས་མཉམ་པ་མ་ཡིན་པས། དེ་མ་ཐག་རྐྱེན་དབང་མངོན་དང་དུས་མཉམ་པའི་གཟུགས་
སོགས་ཡིད་མངོན་གྱི་གཟུང་དོན་དུ་འགྱུར་པ་ལ་སྐྱོན་མེད་དོ་ཞེས་བྱ་བར་གྲུབ་བོ། །དེ་ཡང་འདི་ལ་སོགས་པའི་སྐབས་དུ་མར་ཕྱི་རོལ་གྱི་དོན་ཁས་བླངས་ནས་མདོ་སྡེ་བའི་གྲུབ་མཐའ་ལ་བརྟེན་པའི་རྣམ་བཞག་མང་དུ་མཛད་པ་ནི། བྱེ་བྲག་
སྨྲ་བ་མན་ཆད་རང་གཞན་གྱི་སྡེ་པ་གང་འགོག་ཀྱང་དེ་དག་ཕལ་ཆེར་ཆོས་ཀྱི་བདག་མེད་ད་ལྟ་དངོས་སུ་བསྟན་པའི་སྣོད་དུ་མི་རུང་བས་རེ་ཤིག་བཀའ་དང་པོའི་རྣམ་བཞག་དང་མཐུན་པར་བཀྲི་བར་བྱ་ཡི། འཁོར་ལོ་ཐ་མ་གཉིས་ཀྱི་

[097B] རུང་ན་བཅོམ་ལྡན་འདས་ཀྱིས་ཀྱང་ཅིའི་ཕྱིར་གདུལ་བྱ་ཐམས་ཅད་འཁོར་ལོ་ཐ་མ་གཉིས་ཀྱིས་བཀྲི་བར་མི་མཛད། དེ་ལྟ་ནའང་འཁོར་ལོ་དང་པོའི་དོན་ཀྱང་མདོ་སྡེ་པའི་གྲུབ་པའི་མཐའ་དང་ཚུལ་
མཚུངས་པ་ཡིན་གྱི། བྱེ་བྲག་སྨྲ་བ་སོགས་དང་ནི་མ་ཡིན་ཏེ། གཞན་རིག་གི་ཤེས་པ་ལ་ཡུལ་གྱི་རྣམ་པ་མ་ཤར་བ་དང། རང་རིག་མེད་པ་སོགས་ནི་བློ་འཁྲུལ་བ་ལྷན་སྐྱེས་ཀྱི་སྣང་ཚུལ་དང་ཡུལ་གྱི་གནས་ཚུལ་གཉིས་ཀ་དང་མི་མཐུན་
ཞིང། ཕྱི་རོལ་གྱི་དོན་ཁས་བླངས་པའི་རྣམ་བཞག་ལའང་ཤེས་པ་རྣམ་བཅས་དང་རང་རིག་དང་བཅས་པའི་ཕྱོགས་ལ་བརྟེན་ནས་ཆོས་ཀྱི་བདག་མེད་པའི་ཚུལ་ལ་གཞུག་པར་སླ་ཞིང། ཕྱི་རོལ་རྣམ་པར་བཞག་པའི་སྟེང་དུ་རྣམ་པ་
དང་རང་རིག་ཀྱང་བཀག་ན་དེ་བས་ཀྱང་ཆོས་ཀྱི་བདག་མེད་རྟོགས་པ་ལ་ཆོས་རིང་དུ་འགྱུར་བར་བྱེད་པའི་ཕྱིར་རོ། །དེ་བས་ན་འཁོར་ལོ་དང་པོའི་ཚུལ་ལ་བརྟེན་ཏེ་མདོ་སྡེ་པའི་གྲུབ་པའི་མཐའ་རེ་ཤིག་ཁས་བླངས་ནས་ད་ལྟ་ཆོས་ཀྱི་བདག་མེད་དངོས་སུ་བསྟན་
པའི་སླད་དུ་མི་རུང་བ་དག་གི་ངོར་དགག་སྒྲུབ་ཀྱི་ཚུལ་ལ་འཇུག་པར་བྱེད་པ་ཡིན་ནོ་ཞེས་བློ་གྲོས་དང་ལྡན་པ་དག་གིས་ཤེས་པར་བྱའོ། །ཡིད་ཀྱི་མངོན་སུམ་ལ་ལོག་རྟོག་བསལ་བ་བཤད་ཟིན་ཏོ། །གསུམ་པ་རང་རིག་མངོན་སུམ་ལ་ལོག་རྟོག་
བསལ་བདག་རང་རིག་ལ་མངོན་སུམ་གྱི་མཚན་ཉིད་ཞུགས་པར་སྒྲུབ་པ་དང། མཚན་གཞི་རང་རིག་ལ་ལོག་རྟོག་དགག་པ་གཉིས། དང་པོ་ནི། མངོན་སུམ་གྱི་མཚན་ཉིད་རྟོག་བྲལ་མ་འཁྲུལ་པ་ཡིན་པ་ལ། མ་འཁྲུལ་བ་ཚང་བར། དབང་མངོན་དང་

[098A]༄༅། །ཡིད་མངོན་དང་རང་རིག་དང་རྣལ་འབྱོར་མངོན་སུམ་རྣམས་རེ་རེ་ནས་སྒྲུབ་མི་དགོས་ཀྱི། རྟོག་བྲལ་དུ་བསྒྲུབས་པས་རྟོག་པ་འཁྲུལ་བ་མ་ཡིན་པར་ཤུགས་ལ་འགྲུབ་ཅིག་རྟོག་མེད་འཁྲུལ་ཤེས་ཐམས་ཅད་མངོན་སུམ་ལྟར་སྣང་ཡིན་
པར་མངོན་སུམ་ལྟར་སྣང་འཆད་པའི་སྐབས་སུ་སྒྲུབ་པར་འགྱུར་བའི་ཕྱིར། མངོན་སུམ་བཞི་བོ་ལ་རང་རང་གི་སྐབས་སུ་རྟོག་བྲལ་དུ་སྒྲུབ་པའི་རིགས་པ་གསུངས་ཀྱི། མ་འཁྲུལ་བར་སྒྲུབ་པའི་རིགས་པ་ཟུར་དུ་མ་གསུངས་སོ། །ངོས་ན་འདིར་རང་རང་རིག་རྟོག་བྲལ་དུ་སྒྲུབ་པའི་རིགས་པ་ནི། བདེ་སོགས་དེ་དག་
མྱོང་བའི་རང་རིག་ནི་ཆོས་ཅན། བརྗོད་པ་དང། རྗེས་སུ་འབྲེལ་བ་ཅན་གྱི་རྟོག་པ་མ་ཟིན་ཏེ་རང་གི་སྣང་ཡུལ་དངོས་སུ་བརྡ་བྱེད་པར་ནི་ནུས་པའི་སྒྲ་དོན་མ་ཡིན་པ་དེའི་ཕྱིར། དེར་ཐལ། ཁྱོད་ལ་རང་གི་མྱོང་བྱ་བདེ་སོགས་ཀྱི་བདག་ཉིད་གཞན་དང་ཐུན་མོང་
བའི་ཆོས་སུ་སྣང་བ་ལ་མི་བརྟེན་པར་མྱོང་བྱ་བདེ་སོགས་ཀྱི་ཐུན་མོང་མ་ཡིན་པའི་ངོ་བོ་ཇི་ལྟ་བ་བཞིན་དུ་སྣང་བའི་ཕྱིར། གཉིས་པ་མཚན་གཞི་རང་རིག་ལ་ལོག་རྟོག་དགག་པ་ལ། བདེ་སོགས་ནང་གི་བེམས་པོ་ཡིན་པས་དེ་མྱོང་རང་རིག་མེད་པར་འདོད་པ་དགག། བདེ་
སོགས་ཕྱིའི་བེམས་པོ་ཡིན་པས་དེ་མྱོང་རང་རིག་མེད་པར་འདོད་པ་དགག། དང་པོ་ལ་ཕྱོགས་སྔ་མ་དགོད་པ་དང། དེ་དགག་པ་གཉིས། དང་པོ་ནི། བྱེ་བྲག་པ་དང་རིགས་པ་ཅན་པ་ལ་སོགས་པ་འགའ་ཞིག་ན་རེ། བདག་གི་ཡོན་ཏན་དུ་གྱུར་པའི་ནང་
ལ་བེམས་པོ་ཡིན་པའི་ཕྱིར། ཡུལ་གཞན་ཡང་རིག་པར་བྱེད་པ་མིན་པའི་བདེ་སོགས་དེ་དག་ནི་རང་གི་ངོ་བོ་རང་རིག་མངོན་སུམ་གྱིས་ཇི་ལྟར་རིག། དེས་ན་བདེ་སོགས་དང་བདག་རྟག་པའི་དོན་གཅིག་ལ་བརྟེན་ཅིང་ལྷན་ཅིག་འཕྲོད་པ་འདུ་བའི་རྣམ་ཤེས་

[098B] །གཉིས་པ་དེ་དགག་པ་ལ། བདེ་སོགས་ཤེས་པ་ཡིན་པར་སྒྲུབ། དེ་མྱོང་རང་རིག་ཡོད་པར་སྒྲུབ། དང་པོ་ནི། དབང་ཤེས་འཁོར་གྱི་བདེ་སོགས་དེ་ཆོས་ཅན། ཁྱོད་རྒྱུ་མཚན་ཅིས་ཤེས་པ་མ་ཡིན་ཏེ། ཡིན་པར་ཐལ། ཁྱོད་རང་གི་གཙོ་བོ་དབང་
པོའི་རྣམ་པར་ཤེས་པའི་རྒྱུ་ཚོགས་ལས་གཞན་མིན་པ་སྟེ་རྒྱུ་ཚོགས་དེ་ཉིད་ཁོ་ན་ལས་སྐྱེས་པའི་ཕྱིར། ཁྱབ་སྟེ། རྫས་རིགས་འདྲ་བ་དེ་དང་རིགས་འདྲ་བ་དེ་མིན་པའི་རང་བཞིན་ཅན་གྱི་དངོས་པོ་རྣམས་ནི་རིགས་འདྲ་བ་དེ་དང་རིགས་འདྲ་བ་དེ་མིན་པའི་དངོས་
རྒྱུས་བསྐྱེད་པས་ཁྱབ་པའི་ཕྱིར་རོ། །རྩ་རྟགས་ཀྱི་ཕྱོགས་ཆོས་སྒྲུབ་པ་ནི། དེར་ཐལ། ཡིད་དུ་འོང་མི་འོང་བར་མ་གསུམ་གང་ཡང་རུང་བའི་དོན་དང་བཅས་ཤིང་དུས་མཉམ་དུ་ཚོགས་པའི་དབང་པོ་ནད་ལ་སོགས་པས་མ་བསླད་པའི་ནུས་པ་མཐུ་ཅན་དུ་གྱུར་པའི་
རུང་བ་དང། མྱ་ངན་དང་གདོན་ལ་སོགས་པའི་རྐྱེན་གྱིས་མ་དཀྲུགས་པའི་བདག་ཉིད་ཇི་ལྟ་བར་གནས་པའི་སེམས་ཡིད་དེ་ནུས་པ་མཐུ་ཅན་རྣམས་ཡོད་ན་དབང་ཤེས་འཁོར་གྱི་བདེ་བ་ལ་སོགས་པ་སྐྱེ་བར་མཐོང་ཞིང། ཡིད་ཀྱང་དབང་ཤེས་དེ་དང་མཚུངས་
པར་རྒྱུ་ཚོགས་དེ་ཙམ་ལས་སྐྱེ་བ་ཡིན་པའི་ཕྱིར། འདིར་ཡིད་ཅེས་པ་ནི། དབང་ཤེས་ཀྱི་ཟླས་དྲངས་པའི་ཡིད་ཤེས་མ་ཡིན་གྱི། སེམས་ཡིད་རྣམ་ཤེས་རྣམ་རིག་རྣམས། །རྣམ་གྲངས་ཞེས་པའི་དབང་དུ་བྱས་པའོ། །ཡང་ན་ཁོ་བོ་ནི་འདི་ལྟར་སྨྲ་སྟེ། རྐང་པ་དང་
པོ་གསུམ་པ་རྩ་བའི་རྟགས་སྒྲུབ་པ་ཡིན་པས། བདེ་བ་ལ་སོགས་སྐྱེ་བར་མཐོང་གི། དེ་ལས་གཞན་ལ་མི་སྐྱེ་བའི་ཕྱིར་ཞེས་བཀོད་ནས་དེ་ཡན་ཆད་ཀྱིས་དབང་ཤེས་འཁོར་གྱི་བདེ་སོགས་ཤེས་པར་བསྒྲུབས་ཤིང། ཡིད་ཤེས་འཁོར་གྱི་བདེ་སོགས་ཤེས་

[099A]༄༅། །བར་སྒྲུབ་པ་ནི། ཡིད་ཀྱང་དེ་དང་མཚུངས་པ་ཡིན་ཞེས་པ་སྟེ། དབང་ཤེས་འཁོར་གྱི་བདེ་སོགས་ཤེས་པ་ཡིན་པར་མ་ཟད་ཡིད་ཤེས་འཁོར་གྱི་བདེ་སོགས་ཀྱང་ཤེས་པ་ཡིན་ཏེ། དབང་ཤེས་འཁོར་གྱི་བདེ་སོགས་དབང་ཤེས་དང་རྒྱུ་ཚོགས་
གཅིག་ལས་སྐྱེ་བ་དེ་དང་མཚུངས་པར་ཡིད་ཤེས་འཁོར་གྱི་བདེ་སོགས་ཀྱང་ཡིད་ཤེས་དང་རྒྱུ་ཚོགས་གཅིག་ལས་སྐྱེ་བའི་ཕྱིར་ཞེས་པའོ། །གལ་ཏེ་རྒྱུ་རྐྱེན་གསུམ་ཙམ་ལས་མཚུངས་པར་སྐྱེ་བའི་རྟགས་མ་གྲུབ་སྟེ། བདག་གི་ཡོན་ཏན་འདུས་བྱས་དང་འབད་རྩོལ་སོགས་
ཀྱིས་བསགས་པའི་ཆོས་དང་ཆོས་མ་ཡིན་པའི་ལས་ལས་བདེ་སོགས་སྐྱེ་ལ། དབང་པོ་དང་དོན་དང་བདག་ཡིད་ཕྲད་པ་ལས་དབང་ཤེས་སྐྱེ་བའི་ཕྱིར་ཞེ་ན། ཤེས་བྱ་ཆོས་ཅན། ཇི་སྐད་བཤད་པའི་རྐྱེན་གསུམ་པོ་དེ་ལས་དབང་ཤེས་དང་དེའི་འཁོར་གྱི་བདེ་སོགས་
དེ་སྐྱེའི། བདག་ཡིད་ཕྲད་པ་སོགས་གཞན་ལས་སྐྱེ་བ་མ་ཡིན་ཏེ། དེའི་འདྲའི་རྐྱེན་གསུམ་པོ་དེ་དག་ཕན་བྱེད་དུ་ཡོད་པ་དང་མེད་པ་ན་སྐྱེས་བུ་འགའ་ལ་དབང་ཤེས་འཁོར་གྱི་བདེ་བ་ལ་སོགས་པ་དང་བློ་དབང་ཤེས་སྐྱེ་བ་དང་མི་སྐྱེ་བའི་སྒོ་ནས་རྒྱུ་ཚོགས་དེ་ཙམ་གྱི་
རྗེས་སུ་འགྲོ་ལྡོག་བྱེད་པར་མཐོང་གི། རྒྱུ་གཞན་གྱི་རྗེས་སུ་འགྲོ་ལྡོག་བྱེད་པར་མ་མཐོང་བ་དེའི་ཕྱིར། གལ་ཏེ་དབང་ཤེས་འཁོར་གྱི་ཚོགས་པ་རྣམས་དབང་ཤེས་ཀྱི་རྒྱུ་ཚོགས་རྐྱེན་གསུམ་ཁོ་ནས་སྐྱེད་པར་ཁྱད་མེད་ན། རྐྱེན་གསུམ་ལས་སྐྱེས་པར་མཚུངས་
པ་ལ་བདེ་སྡུག་སོགས་ཀྱི་ཁྱད་པར་འབྱུང་བ་ཅི་ཞེ་ན། རྐྱེན་གསུམ་ཙམ་ལས་སྐྱེས་པར་ཁྱད་པར་མེད་ཀྱང་ཨྐྱེན་གསུམ་དེ་དག་ཉིད་ཀྱི་ནང་གསེས་ཀྱི་ཁྱད་པར་ཡིད་དུ་འོང་བའི་གཟུགས་དམིགས་རྐྱེན་དུ་ཡོད་པ་དནག། ཡིད་དུ་མི་འོང་བའི་གཟུགས་དམིགས་

[099B] དབང་ཤེས་འཁོར་གྱི་བདེ་སྡུག་ལ་སོགས་ཐ་དད་དུ་འགྱུར་བ་ཡིན་ཏེ། དཔེར་ན་ཁྱེད་རང་གི་ལུགས་ལ་བློ་ཡིད་ཤེས་དེ་ཉིད་ཀྱི། རྒྱུ་བདག་ཡིད་ཕྲད་པ་ཡིན་པར་ནི་ཁྱད་མེད་ཀྱང། ཡིད་ཤེས་རང་ཡུལ་གསལ་བ་ལ་ཡང་དག་པར་གཏན་
ལ་ཕེབས་པ་དང། མི་གསལ་བ་ཕྱིན་ཅི་ལོག་ཏུ་གཏན་ལ་འབེབས་པ་དང། གང་དུའང་གཏན་ལ་མ་ཕེབས་པའི་ཐེ་ཚོམ་གསུམ་ཡོད་པ་བཞིན་ནོ། །གཞན་དག་བློ་ཞེས་པ་དབང་ཤེས་ལ་བྱས་ནས་རང་ལུགས་ཀྱི་དཔེར་འཆད་པ་དག་ནི། ཐེ་ཚོམ་ཞེས་པ་མི་འགྲིག་
བཞིན་དུ་བསྒྲིག་པར་ཟད་དོ། །འདིར་ནི་ཆོས་མཆོག་གི་ལུགས་བཞིན་དུ་བཤད་པའོ། །གཉིས་པ་དེ་མྱོང་རང་རིག་ཡོད་པར་སྒྲུབ་པ་ལ། མྱོང་བྱེད་རྫས་གཞན་ཡོད་པ་དགག་པ་དང། རང་གི་བདག་ཉིད་དུ་གྱུར་བའི་ཤེས་བས་མྱོང་བའི་ཚུལ་བཤད་པའོ། །དང་
པོ་ནི། དེ་ལྟར་ཇི་སྐད་བཤད་པའི་རིགས་པས་བདེ་སོགས་ཤེས་པ་ཡིན་པར་གྲུབ་པའི་ཕྱིར། དེ་དག་ལ་མྱོང་བྱེད་ཡོད་པར་གྲུབ་ལ། དེ་ཡང་རང་ལས་རྫས་གཞན་པའི་མྱོང་བྱེད་ཡོད་པ་མི་འཐད་དེ། འདི་ལྟར་བདེ་སོགས་དེ་རང་ལ་རྫས་གཞན་པའི་མྱོང་བྱེད་
ཀྱིས་མྱོང་ན། དབང་ཤེས་འཁོར་གྱི་བདེ་སོགས་རང་དང་དུས་མཉམ་པའི་དབང་ཤེས་ཀྱིས་མྱོང་དམ། རང་ལས་ཕྱིས་བྱུང་བའི་ཡིད་ཤེས་ཀྱིས་མྱོང། དང་པོ་ལྟར་ན། དོན་གང་ཉེ་བའི་བློ་དབང་ཤེས་དང། དེའི་འཁོར་གྱི་བདེ་སོགས་དེ་དག་སྐྱེ་བར་འགྱུར་བའི་
དོན་དེ་ཁོ་ནས་ནི་བདེ་སོགས་ཉིད་དབང་ཤེས་དེས་ནི་ཅི་ལྟར་རྟོགས་པར་འགྱུར་ཞེས་པ་སྟེ། ངག་དོན་ནི། གཟུགས་མཛེས་མཐོང་བའི་མིག་ཤེས་ཆོས་ཅན། ཁྱོད་ཁྱོད་རང་གི་འཁོར་གྱི་བདེ་བ་མྱོང་བྱེད་མ་ཡིན་པར་ཐལ། ཁྱོད་དང་དེ་གཉིས་གཟུགས་

[100A]༄༅། །མཛེས་གཟུང་དོན་དུ་ཉེ་བ་ལས་སྐྱེ་བར་ཁྱད་པར་མེད་པའི་ཕྱིར་ཁྱབ་སྟེ། དབང་ཤེས་གཅིག་གིས་གཟུགས་མཛེས་དང་བདེ་བ་གཉིས་ཀ་གཟུང་ཡུལ་དུ་བྱེད་མི་སྲིད་པའི་ཕྱིར། གཉིས་པ་ལྟར་ན་རང་ལས་ཕྱིས་བྱུང་བའི་ཡིད་ཤེས་
ཀྱིས་མྱོང་ཞིང། དེ་ཡང་དང་པོར་དབང་ཤེས་ཀྱིས་གཟུགས་སོགས་འཛིན། དེའི་རྗེས་སུ་ཡིད་ཤེས་ཀྱིས་དབང་ཤེས་འཁོར་གྱི་བདེ་སོགས་མྱོང་བའི་སྒོ་ནས་རིམ་གྱིས་འཛིན་ནོ། །ཞེ་ན། དེའི་ཚེ་བདེ་སོགས་དེ་མྱོང་བ་བར་རྣམ་པར་ཆད་པ་མེད་པར་སྨད་པར་མི་འགྱུར་
པ་སྟེ་གཟུགས་མཛེས་མཐོང་བའི་ཚེ་གཟུགས་མཛེས་མཐོང་བའི་མིག་ཤེས་དེའི་འཁོར་གྱི་བདེ་བ་བར་མ་ཆད་དུ་སྣང་བར་མི་འཐད་པར་ཐལ། དང་པོར་གཟུགས་མཐོང་བའི་མིག་ཤེས་སྐད་ཅིག་དང་པོ་སྐྱེས། དེ་ནས་དེའི་འཁོར་གྱི་བདེ་བ་མྱོང་བའི་ཡིད་
ཤེས་སྐྱེས། དེ་ནས་མིག་ཤེས་སྐད་ཅིག་གཉིས་པ་སྐྱེས། དེ་ནས་དེའི་འཁོར་གྱི་བདེ་བ་མྱོང་བའི་ཡིད་ཤེས་སྐྱེ་བ་ལ་སོགས་པའི་རིམ་པས་སྐྱེ་དགོས་པའི་ཕྱིར། གལ་ཏེ་ཡིད་ཤེས་ཀྱིས་བདེ་བ་མྱོང་བ་འཇུག་པ་མགྱོགས་པའི་ཕྱིར། བར་མ་ཆད་
དུ་སྣང་ངོ་ཞེ་ན་འོ་ན་ཡིད་ཤེས་ཀྱིས་བདེ་བ་མྱོང་བ་དེ་དང་འཇུག་པར་མཚུངས་པའི་ཕྱིར། བདེ་སོགས་མྱོང་བ་མེད་པར་གཟུགས་མཛེས་མཐོང་བའི་མིག་ཤེས་ཀྱང་སྐད་ཅིག་སྔ་ཕྱི་བར་མ་ཆད་དུ་སྣང་བ་ཅིས་མ་ཡིན་ཏེ་སྣང་བར་ཐལ་ལོ། །
དེ་འདོད་ན། མིག་ཤེས་ཀྱིས་གཟུགས་མཛེས་མཐོང་བའི་ཚེ་གཟུགས་མཐོང་བའང་བར་མ་ཆད་དུ་སྣང་བ་དང། བདེ་བའང་བར་མ་ཆད་དུ་མྱོང་བར་སྣང་ན། གཟུགས་དང་བདེ་བ་རིམ་གྱིས་འཛིན་གྱི་བར་མ་ཆད་དུ་མི་འཛིན་པ་བུད་དོ། །གལ་

[100B] དབང་ཤེས་གཅིག་གིས་གཟུང་དོན་ཕྱི་རོལ་དང་རང་གི་འཁོར་གྱི་བདེ་སོགས་གཉི་ག་དངོས་སུ་ཤེས་པ་སྲིད་པ་མ་ཡིན་ཏེ། དབང་པོའི་སེམས་ནི་ཕྱི་རོལ་ཁོ་
ནའི་དངོས་ཀྱི་ཡུལ་ཅན་དུ་ངེས་པའི་ཕྱིར་དང། དབང་ཤེས་མ་འཁྲུལ་པ་ཡིན་ན་བདེ་སོགས་སྣང་ཡུལ་དུ་མེད་ཀྱང་གཟུང་དོན་ཕྱི་རོལ་དག་ལས་སྐྱེ་བས་ཁྱབ་པའི་ཕྱིར་དང། དབང་ཤེས་འཁོར་གྱི་བདེ་སོགས་ཀྱིས་དབང་ཤེས་དེ་ལ་ཕན་པའི་ནུས་
པ་གྲུབ་པ་མེད་པའི་ཕྱིར། འདིས་རྟགས་སྦྱོར་གསུམ་བསྟན་ནོ། །ཁོ་ན་རེ། གཅིག་གིས་གཉིས་ཤེས་མ་ཡིན་ཏེ། །བདེ་སོགས་མེད་ཀྱང་དོན་དག་ལས། །སྐྱེ་ཕྱིར་ཞེས་པ་ལ་ཁྱབ་པ་མེད་དེ། སྔོ་སེར་སོགས་དུ་མས་མིག་ཤེས་སྐྱེད་ཀྱང་སེར་པོ་སོགས་
མེད་པའི་སྔོན་པོས་མིག་ཤེས་སྐྱེད་པ་མི་འགལ་བ་བཞིན་དུ་གཟུགས་སོགས་དང་བདེ་སོགས་གཉི་གས་དུས་མི་ཉམ་དུ་རང་འཛིན་དབང་ཤེས་སྐྱེད་ཀྱང། དེར་མ་ཟད་གཟུགས་སོགས་དང་བདེ་སོགས་གཉིས་ཀྱིས་སོ་སོ་སོ་སོར་ཡང་རང་འཛིན་
མིག་ཤེས་སོགས་སྐྱེད་ནུས་པ་མིན་ནོ་ཞེ་ན། དེ་ལྟར་ན་སྔོ་སོགས་རེ་རེ་ཁོ་ན་འཛིན་པའི་མིག་ཤེས་སྲིད་པ་བཞིན་དུ་བདེ་སོགས་འབའ་ཞིག་འཛིན་པའི་མིག་ཤེས་སྲིད་པར་འགྱུར་རོ། །དེ་ལྟ་ན། བདེ་སོགས་སྐྱེ་བ་དེའི་རྒྱུའི་དོན་གཟུགས་
ཡིད་དུ་འོང་མི་འོང་སོགས་ནི་མ་བཟུང་བར་བདེ་སོགས་དེ་མྱོང་བར་ནི་འགྱུར་དགོས་ནའང་དེ་ནི་མི་རིགས་སོ། །གཅིག་གིས་གཉིས་ཤེས་མ་ཡིན་ཏེ། དེ་ནུས་གྲུབ་མེད་ཕྱིར་ཞེས་པ་རྟགས་མ་གྲུབ་བོ་ཞེ་ན། དབང་ཤེས་ཀྱིས་རང་གི་གཟུང་ཡུལ་ཕྱི་

[101A]༄༅། །དོན་འཛིན་པ་དང་ལྷན་ཅིག་གམ་དུས་མཉམ་པ་ཉིད་དུ་བདེ་སོགས་འཛིན་ཅིང་མྱོང་བའི་ཚེ་ན། དབང་ཤེས་དེ་ལ་བདེ་སོགས་ཀྱིས་ནི། ཕན་འདོགས་པའི་ནུས་པ་ཅི་ལྟར་ཡོད་དེ་མེད་པར་ཐལ། གང་གི་ཕྱིར་ན་རང་དང་དུས་མཉམ་
པའི་བདེ་སོགས་དེས་སྐྱེད་པའི་བློ་དབང་ཤེས་ཚད་མས་མ་གྲུབ་པའི་ཕྱིར། ཁྱེད་རང་རིགས་པ་ཅན་པ་ཡང་བདེ་སོགས་ཀྱིས་བསྐྱེད་པའི་དབང་ཤེས་ཡོད་པར་མི་འདོད་པས་རྩ་བའི་གྲུབ་མཐའ་དང་ཡང་འགལ་བར་འགྱུར་རོ། །དེའི་རྒྱུའི་དོན་ནི་
མ་བཟུང་བར། དེ་མྱོང་བར་ནི་མི་རིགས་སོ་ཞེས་པ་ལ་རྒྱུ་མཚན་ཅི་ཡོད་ཅེ་ན། དེར་ཐལ། དོན་མེད་པར་ནི་བདེ་ལ་སོགས། །མིག་སོགས་རྣམས་ཀྱིས་མྱོང་ན་ནི། བདེ་སོགས་མྱོང་བར་བྱ་བའི་ཕྱིར་དུ་གཟུགས་སོགས་བུད་མེད་སོགས་ཁྱད་པར་
ནམ་ཡང་མིག་གིས་འཛིན་ཅིང་ལྟ་བར་མི་འགྱུར་བའི་ཕྱིར། གཅིག་གིས་གཉིས་ཤེས་མ་ཡིན་ཏེ། །དབང་བོའི་སེམས་ནི་ངེས་ཕྱིར་དང། ཞེས་པ་མ་ཁྱབ་པོ་ཞེ་ན། གཟུང་དོན་ཕྱི་དོན་འཛིན་པར་ངེས་ན་ནི་དེ་ལས་སྐྱེས་པའི་དབང་ཤེས་ཀྱིས་
བདེ་བ་ལ་སོགས་མྱོང་བར་མི་འགྱུར་བས་ཁྱབ་པར་ཐལ། ནང་གི་ཡན་ལག་གིས་ཕན་འདོགས་ནུས་པའི་སྒོ་ནས་མྱོང་བྱར་གྱུར་པའི་གཟུང་དོན་ཡོད་པའི་དབང་ཤེས་ཡིན་ན། དེ་རྟག་ཏུ་ཁ་ནང་ཁོ་ན་ལ་ཕྱོགས་དགོས་པས་ཕྱི་རོལ་མཐོང་
བར་མི་འགྱུར་བའི་ཕྱིར། གལ་ཏེ་གཟུགས་མཛེས་ལ་སོགས་པའི་ཡུལ་དེ་དང་ནི་དེ་ཡོད་པ་ལས། ཡུལ་དེ་འཛིན་པའི་དབང་ཤེས་དང། དེའི་འཁོར་གྱི་བདེ་སོགས་མྱོང་བའི་བློ་ཡིད་ཤེས་ནི་ཅིག་ཅར་སྐྱེ་བར་འགྱུར་བ་ཡིན་པས། རིམ་

[101B] །རྣམ་ཆད་མེད་པར་སྣང་མི་འགྱུར། ཞེས་སོགས་གོང་གི་སྐྱོན་དེ་མི་འབྱུང་ངོ་ཞེ་ན་ནི། ཡུལ་ཉེ་བ་ཅིག་གྱིས་བདེ་སོགས་མྱོང་བའི་བློ་སྐྱེ་ན། ཅིག་ཅར་ཡིད་དུ་འོང་མི་འོང་ལ་སོགས་པའི་དོན་ནི་ཡོད་པ་ན། རྒྱུད་གཅིག་ལ་ཅིག་
ཅར་བདེ་སྡུག་དག་ནི་མྱོང་བའི་སྒོ་ནས་རིག་པར་འགྱུར་རོ། །གལ་ཏེ་ཡུལ་ཉེ་བ་ཙམ་གྱིས་བདེ་སྡུག་སོགས་འབྱུང་བ་མ་ཡིན་གྱི་ཡུལ་ཡོད་ཅིང་ནང་གི་ཉེར་ལེན་ཤེས་པ་ཡང་ཡོད་ན་སྡུག་བསྔལ་སོགས་འབྱུང་བ་ཡིན་ལ། ཤེས་པ་གཅིག་པོ་དེ་ནི་བདེ་
སྡུག་འགལ་བའི་ཅིག་ཅར་ཉེར་ལེན་མིན་པར་འདོད་དོ་ཞེ་ན། རྒྱུ་མཚན་གང་གིས་རྣམ་པར་ཤེས་པ་དེ་ནི་བདེ་སོགས་ཀྱི་ཉེར་ལེན་ཀྱི་རྒྱུ་ཡིན་ཏེ་མ་ཡིན་པར་ཐལ། བདེ་སོགས་དེ་མི་ཤེས་པའམ་བེམས་པོ་ཡིན་པའི་ཕྱིར། རྟགས་གསལ་ཁས་
བླངས་སོ། །གལ་ཏེ་རྣམ་ཤེས་བདེ་སོགས་ཀྱི་ཉེར་ལེན་དུ་མི་འདོད་ཀྱི་བདག་པོའི་རྒྱུ་ཉིད་དུ་འགྱུར་པ་ཡིན་ནོ་ཞེ་ན། བདག་པོའི་རྒྱུ་དེ་ནི་འབྲས་བུས་འགལ་བ་དག་ལའང་ཐུན་མོང་བ་ཡོད་པར་མཐོང་སྟེ། དཔེར་ན་ཉི་མའི་འོད་ལྟ་བུའི་སྣང་བ་
གཅིག་མཚན་མོ་རྒྱུ་བ་འུག་པ་ལྟ་བུ་དང། དེ་ལས་གཞན་པ་བྱ་རོག་ལ་སོགས་པའི་མིག་གི་དབང་པོ་དག་རང་འབྲས་གཟུགས་མཐོང་བའི་ཤེས་པ་སྐྱེད་པ་དང་མི་མཐུན་པ་དང། མཐུན་པའི་ངོ་བོར་ཅིག་ཅར་སྐྱེད་པར་བྱེད་པའི་བདག་པོའི་རྒྱུ་
ཡིན་པ་བཞིན་ནོ། །གཉིས་པ་རང་གི་བདག་ཉིད་དུ་གྱུར་བའི་ཤེས་པས་མྱོང་བའི་ཚུལ་བསྟན་པ་ནི། ངེས་ན་བདེ་སོགས་ཤེས་པ་ཡིན་པས་མྱོང་བྱེད་ཡོད་ཅིང། རང་ལས་རྫས་གཞན་པའི་ཤེས་པས་མྱོང་བ་མི་འཐད་པ་དེའི་ཕྱིར། བདེ་སོགས་

[102A]༄༅། །མྱོང་བྱེད་རང་རིག་མངོན་སུམ་ཡོད་པར་གྲུབ་ལ། དེ་ཡང་བདེ་སོགས་རང་རིག་མངོན་སུམ་གྱིས་མྱོང་བའི་ཚུལ་ནི། བདེ་སོགས་རྣམས་ནི་རང་ཉིད་ལ་རྣམ་པ་འཕོས་པའི་དོན་ཡིད་དུ་འོང་མི་འོང་སོགས་ནི་སྣང་བའི་གཞན་རིག་གི་
ཤེས་པ་ཡིན་ལ། བདེ་སོགས་རང་གི་བདག་ཉིད་རིག་པར་བྱེད་པའི་མངོན་སུམ་འདི་དག་ནི་གཟུགས་སོགས་དོན་ལས་སྐྱེ་བ་ཙམ་དུ་ཟད་ཀྱི། གཟུགས་སོགས་ཀྱི་རྣམ་པ་སྣང་བའི་ཤེས་པ་མ་ཡིན་ན། །དེས་ན་དོན་གྱི་བདག་ཉིད་དམ་རྣམ་པར་སྐྱེས་པའི་བདེ་སོགས་
གཟུང་རྣམ་གྱི་ཆ་མྱོང་བྱ་ཡིན་ཞིང། བདེ་སོགས་དེ་དག་གི་རང་གི་བདག་ཉིད་དུ་གྱུར་པའི་འཛིན་རྣམ་དེས་གཟུང་རྣམ་དེ་དག་མྱོང་བ་ཡིན་ནོ། །དེས་ན་བདེ་སོགས་ཀྱི་བདག་ཉིད་དུ་གྱུར་བའི་འཛིན་རྣམ་ན་རང་གི་དོན་ནམ་ཡུལ་བདེ་སོགས་མྱོང་བའི་རང་རིག་
ཡིན་པར་བཤད་དེ། མྱོང་བྱ་མྱོང་བྱེད་ཀྱི་ཚུལ་ནི་དེ་ལྟར་ཡིན་པས་བདག་ཉིད་གཅིག་པ་ཞིག་དགོས་ལ། དེའི་ཕྱིར་བདེ་སོགས་ནི་གཟུགས་སོགས་དམིགས་པ་ཙམ་ཡིན་གྱི་མྱོང་བ་མ་ཡིན་ཞིང། བདེ་སོགས་ཀྱིས་གཟུགས་སོགས་དམིགས་པ་
ཉིད་དུ་འཇོག་པ་ནི། བདེ་སོགས་གཟུགས་སོགས་དེ་ལྟར་སྣང་བའམ། དེའི་རྣམ་པར་སྐྱེས་པའོ། །དེ་མྱོང་ཕྱིར་ན་འཇིག་རྟེན་འདོགས། །ཕྱི་རོལ་དོན་ནི་དངོས་སུ་མིན། ཞེས་པའི་རྐང་པ་འདི་གཉིས་རྒྱ་གར་དང་ཁ་ཆེའི་རྩ་བའི་དཔེ་ལ་མེད་ཅིང། ལྷ་
དབང་བླའི་རྒྱ་དཔེ་ལ་ཡོད་པ་ལ་ཡང་ཚིགས་ཅད་ཀྱི་སྡེབ་སྦྱོར་མི་སྣང་ངོ། ཞེས་དབང་ལ་གསུང་ཞིང། རྒྱན་དང། ཉི་མ་སྦས་པ། ཡ་མ་རི་ལ་སོགས་ཀྱི་འགྲེལ་པ་ཐམས་ཅད་ནའང་མེད་པས། རྨས་ལྷ་དབང་བློའི་འགྲེལ་བ་བསྒྱུར་བ་ན་འགྲེལ་ཚིག་

[102B] །དེས་ན་དོན་མྱོང་བར་བཤད་དེ། ཞེས་པའི་དོན་ཡུལ་ལ་མ་གོ་བར་ཕྱི་དོན་ལ་བཟུང་བའི་ཊཱིཀ་བྱེད་དག་གིས་བབ་ཅོལ་ཆེན་པོ་བྱས་ལ། དེར་མ་ཟད། བོད་ཀྱི་ཊཱིཀ་བྱེད་དག་གིས་བདེ་སོགས་ཁོ་རང་མྱོང་བྱེད་ཀྱི་རང་རིག་ཏུ་བཟུང་ནས་གཞུང་འདི་
དག་ཕྱིན་ཅི་ལོག་དབའ་ཞིག་ཏུ་བཤད་མོད། རང་རིག་མ་ངེས་པའི་འཆལ་གཏམ་དེ་ནི་ཁོ་བོས་ཚད་མ་ཡིད་ཀྱི་མུན་སེལ་དུ་བཀག་ཟིན་ཅིང། འདིར་བདེ་སོགས་ནི་མྱོང་བྱ་གཟུང་རྣམ་ཡིན་ལ། དེ་མྱོང་བྱེད་རང་རིག་ནི་འཛིན་རྣམ་ཡིན་པར་ཤེས་པར་བྱ་ཞིང། བདེ་
སོགས་མྱོང་བའི་རང་རིག་ཡོད་པར་སྒྲུབ་པའི་རྟགས་ནི། བདེ་སོགས་ཆོས་ཅན། རང་གི་བདག་ཉིད་དུ་གྱུར་བའི་མྱོང་བྱེད་ཡོད་དེ། མྱོང་བྱེད་ཡོད་ཅིང་རང་ལས་རྫས་གཞན་གྱི་ཤེས་པས་མྱོང་བ་མི་འཐད་པའི་ཕྱིར། ཞེས་པ་ཡིན་ལ། རྟགས་དེའི་ཕྱོགས་ཆོས་དང་
དཔེ་སྒྲུབ་པ་ནི། དེ་དང་དེ་མིན་རང་བཞིན་ཅན། ཞེས་སོགས་ཀྱིས་བསྟན་ཅིང། ཕྱོགས་ཆོས་ཕྱི་མ་སྒྲུབ་པ། དོན་གང་ཉེ་བས་བློ་དང་ནི། ཞེས་སོགས་ཀྱིས་བསྟན་ལ། དེ་ཕྱིར་བདེ་སོགས་རང་ཉིད་ལ། ཞེས་པ་མན་གྱིས་དམ་བཅའ་བསྟན་པ་ཡིན་ནོ། །གཉིས་པ་
བདེ་སོགས་ཕྱིའི་བེམས་པོ་ཡིན་པས་དེ་མྱོང་རང་རིག་མེད་པར་འདོད་པ་དགག་པ་ལ། འདོད་པ་བརྗོད་པ་དང། དེ་དགག་པ་གཉིས། དང་པོ་ནི། གྲངས་ཅན་པ་འགའ་ཞིག་བདེ་སོགས་ཕྱི་རོལ་ན་གནས་པ་ཉིད་དང་ནི་སེམས་མེད་པའི་བེམས་པོ་དང། །དབང་ཤེས་
ཀྱི་གཟུང་དོན་ཡིན་པར་སྨྲ་སྟེ་ཞེས་པའོ། །སྟེ་ཞེས་པ་ཕྱི་མ་དག་འདྲེན་པའི་ཚིག་གོ་གཉིས་པ་དེ་དགག་པ་ལ། དེ་སོགས་དབང་ཤེས་ཀྱི་གཟུང་དོན་དང་ཕྱིའི་བེམས་པོ་ཡིན་པ་དགག་པ་དང། ནང་སེམས་ཀྱི་བདག་ཉིད་ཡིན་པར་སྒྲུབ་པ་གཉིས། དང་པོ་ནི། དེ་

[103A]༄༅། །ལྟར་འདོད་པ་དེ་ཡི་ལུགས་ལ་ཡང་དབང་ཤེས་ཀྱིས་བདེ་སོགས་དང་གཟུགས་སོགས་གཉིས་ཅིག་ཅར་འཛིན་དགོས་ནའང། དབང་པོའི་སེམས་ནི་ངེས་ཕྱིར་དང། ཞེས་སོགས་སྔར་བཤད་པའི་ཚུལ་གྱིས་མི་རིགས་སོ། །གལ་ཏེ་བདེ་སོགས་དང་
སྔོ་སོགས་ཐ་དད་ཡིན་ན་སྔར་བཤད་པའི་སྐྱོན་རྣམས་འབྱུང་ཡང། སྔོ་སོགས་རང་བཞིན་བདེ་སོགས་དང་གཅིག་ཡིན་པའི་ཕྱིར། དབང་ཤེས་ཀྱིས་ཅིག་ཅར་འཛིན་ཀྱང་སྐྱོན་མེད་ཅིང། དེ་ཉིད་ཀྱི་ཕྱིར་ཕྱིའི་བེམས་པོ་ཡང་ཡིན་ནོ། ཞེ་ན། བདེ་སོགས་དང་སྔོ་
སོགས་དེ་ཆོས་ཅན། ཅི་ལྟར་ཐ་མི་དད་པ་ཡིན་ཏེ་མ་ཡིན་པར་ཐལ། རྣམ་པ་ཐ་དད་དུ་སྣང་བ་ཅན་གྱི་སྒོ་ནས་མ་འཁྲུལ་བའི་སེམས་ཀྱིས་ནི། སོ་སོར་བཟུང་བའི་ཕྱིར། གཞན་ཡང་བདེ་སོགས་སྔོ་སོགས་དང་གཅིག་ཡིན་ན། ཡུལ་ཕྱི་རོལ་གཅིག་ལ་དུས་གཅིག་
ཏུ་དམིགས་པ་དེར་ཁྱད་པར་ཡོད་པ་མིན་ཡང་གོམས་པ་ཡི་ནི་ཁྱད་པར་ལས་བློ་ལ་དགའ་བ་དང་ཡོངས་སུ་གདུང་བའི་ཁྱད་པར་དུ་ནི་མི་འགྱུར་རོ། །ཕྱི་རོལ་བེམས་པོའི་བག་ཆགས་གོམས་པའི་དབང་གིས་གཞན་དང་གཞན་དུ་མི་འགྱུར་བའི་ཕྱིར། གལ་ཏེ་བློ་
ཡང་བདེ་སོགས་ཀྱི་བདག་ཉིད་ཡིན་པས་བློ་གོམས་པས་ཁྱད་པར་དུ་གྱུར་པ་ན། བདེ་སྡུག་སོགས་མི་འདྲ་བའི་ཁྱད་པར་དུ་འགྱུར་བ་མི་འགལ་ལོ་ཞེ་ན། བློ་བདེ་སོགས་ཀྱི་བདག་ཉིད་ཡིན་པ་དེ་ནི་ཕྱི་རོལ་དོན་དེ་བདེ་སོགས་ཀྱི་བདག་ཉིད་དང་གཅིག་ཡིན་ཞེས་ཇི་
ལྟར་རྟོགས་དེ་རྟོགས་པ་མི་འཐད་དོ། །གལ་ཏེ་བདེ་སོགས་ཤེས་པ་ཡིན་ན་སྔོ་སོགས་དང་རིགས་ནི་ཐ་དད་དག་ཏུ་འགྱུར་བས་གཟུགས་འཛིན་མ་ཡིན་པར་འགྱུར་རོ་ཞེ་ན། སྐྱེས་བུ་ནི་བདེ་སོགས་ཀུན་གྱི་འཛིན་བྱེད་མ་ཡིན་པར་འགྱུར་ཏེ། བདེ་སོགས་

[103B] །ཁྱབ་རྟགས་ཁས་ཏེ། རྟགས་རྩ་བའི་གྲུབ་པའི་མཐའ་ཡིན་པའི་ཕྱིར་རོ། །དེ་ཡང་སྐྱེས་བུ་ཁོ་ན་ཤེས་པ་ཡིན་ལ་གཞན་ཤེས་བྱ་ཐམས་ཅད་བེམས་པོར་འདོད་པས་བློ་ཡང་བེམས་
པོར་འདོད་པ་ཡིན་ནོ། །འདོད་ན། དེས་ན་སྐྱེས་བུ་དེ་བདེ་སོགས་མྱོང་བའི་སྒོ་ནས་ཟ་བ་པོ་ཉིད་ཡིན་པ་ཉམས་སོ། །རིགས་པ་འདིས་ནི་བློ་དང་སྒྲ་སོགས་གཟུང་འཛིན་ཡིན་པས་རྒྱུ་དང་འབྲས་བུ་ཉིད་དུ་སྨྲ་བ་ཡང་བསལ་བ་ཡིན་ཏེ། ཇི་ལྟར་བསལ་ན། སྐྱེས་
བུ་དང་སྒྲ་སོགས་ཆོས་ཅན། རྒྱུ་འབྲས་སུ་ཐལ། །གཟུང་འཛིན་ཡིན་པའི་ཕྱིར་རོ། །འདོད་ན་སྐྱེས་བུ་རྟག་པ་ཡིན་པ་བུད་དོ། །རྟགས་ཁྱབ་དངོས། གཞན་ཡང་བློ་དང་སྒྲ་སོགས་གཟུང་འཛིན་ཡིན་པའི་རྒྱུ་མཚན་གྱིས་རྒྱུ་དང་འབྲས་བུ་ཡིན་པ་འཐད་པ་མིན་ཏེ་
དེ་གཉིས་གཟུང་དང་འཛིན་པ་ཉིད་དུ་མེད་པའི་ཕྱིར། རྟགས་མ་གྲུབ་ན་གཉི་ག་བེམས་པོ་ཡིན་པ་བུད་དོ། །གཞན་ཡང་བློ་དང་སྒྲ་སོགས་གཟུང་འཛིན་ཡིན་པས་རྒྱུ་འབྲས་སུ་ཡོད་ན། དེ་ནི་གཞན་ལའང་མཚུངས་བར་འགྱུར་ཏེ། ཇི་ལྟར་འགྱུར་ན། བདེ་
སོགས་དང་སྔོ་སོགས་ཀྱང་རྒྱུ་འབྲས་སུ་ཐལ། གཟུང་འཛིན་ཡིན་པའི་ཕྱིར། རྟགས་དངོས། ཁྱབ་པ་གོང་ལ་མཚུངས། འདོད་ན་དེ་གཉིས་གཅིག་ཡིན་པ་ཕུད། ཡོད་ན་དེ་ནི་གཞན་ལའང་འགྱུར་ཞེས་པ་ལ། རྒྱ་བོད་ཀྱི་འགྲེལ་བྱེད་དག་གིས་འཆད་
ཚུལ་གཞན་སྣ་ཚོགས་པ་བྱས་མོད། ཐམས་ཅད་ལ་སྙིང་པོ་མ་མཐོང་ངོ། །གཉིས་པ་ནང་སེམས་ཀྱི་བདག་ཉིད་ཡིན་པར་སྒྲུབ་པ་ནི། ཇི་སྐད་བཤད་པའི་ཚུལ་གྱིས་བདེ་སོགས་གོམས་པའི་དབང་གིས་ཁྱད་པར་དུ་འགྱུར་བ་དེའི་ཕྱིར། བདེ་སོགས་

[104A]༄༅། །དེ་ནི་ནང་ཤེས་པ་ཉིད་ཡིན་ལ། དང་ཞེས་པ་རྣམ་གྲངས་ཕྱི་མ་བསྡུ་བའི་ཚིག་ཡིན་པས་དེར་མ་ཟད་མྱོང་བྱ་ཉིད་ཡིན་པའི་ཕྱིར་སེམས་ཡིན་ནོ། །དེ་ལ་ཁྱབ་པ་ཡོད་དེ། གང་གི་རང་བཞིན་མྱོང་བ་མ་ཡིན་པ་དེ་ནི་དེ་ཡི་ཡུལ་ཅན་གྱི་མྱོང་བ་
མ་ཡིན་པའི་ཕྱིར། དཔེར་ན་མིག་ཤེས་གྱིས་གཟུགས་མ་མྱོང་བ་བཞིན། གལ་ཏེ་མྱོང་བའི་རང་བཞིན་མ་ཡིན་པའི་བདེ་སོགས་དེའི་རྣམ་པ་བློ་ལ་གནས་པ་ཡིན་ཞིང་རྣམ་པ་དེ་མྱོང་བའམ་ཤེས་པ་དེས་རིག་ཅིང་མྱོང་བ་ཡིན་གྱི་བདེ་སོགས་ཤེས་པས་
མྱོང་བ་མ་ཡིན་ནོ་ཞེ་ན། འདི་ནི་གྲངས་ཅན་པའི་གྲུབ་པའི་མཐའ་ཡིན་ཏེ། མྱོང་བ་དང་ཤེས་པ་དང་རིག་པ་རྣམས་རྣམ་གྲངས་ཡིན་ཞིང་དེ་ལ་ནི་སྐྱེས་བུ་ཞེས་ཀྱང་བྱ་ལ། བློའི་མེ་ལོང་ཞེས་བྱ་བ་ཤེས་པ་མ་ཡིན་ཞིང། དེ་ལ་ཡུལ་གྱི་གཟུགས་བརྙན་
ཤར་བ་ཤེས་པས་འཛིན་པར་འདོད་པ་ཡིན་ནོ། །བདེ་སོགས་མངོན་སུམ་དུ་མྱོང་བའི་རྣམ་པ་ཅན་དང། སྔར་བདེ་སོགས་མྱོང་བ་ཕྱིས་དྲན་པའི་རྣམ་པ་ཅན་གྱི་མྱོང་བ་མ་གཏོགས་བདེ་སོགས་འདིའི་རྣམ་པ་ཤར་བའི་བློ་གང་ཡོད་དེ་ཡོད་པར་མི་འཐད་
དོ། །དེའི་རྒྱུ་མཚན་ཡང། གཟུགས་སོགས་དེ་དང་དེའི་དོན་ལ་བརྟེན་ནས་བདེ་བ་དང་སྡུག་བསྔལ་སོགས་མྱོང་བའི་བདེ་སོགས་ཀྱི་རྣམ་པ་ཅན་གྱི་ཤེས་པ་གཅིག་ཉིད་འབྱུང་བར་འགྱུར་བར་མཐོང་གི་བདེ་སོགས་དང་ཤེས་པའི་བར་དུ་དེ་གཉིས་ལས་
གཞན་པའི་བདེ་སོགས་ཀྱི་རྣམ་པ་ཅན་གྱི་བློ་ནི་ཡོད་ན་སྣང་དགོས་པ་ལ་མ་མཐོང་བའི་ཕྱིར་རོ། །གལ་ཏེ་མགར་གྱི་སོ་མལ་གྱི་ལྕགས་གོང་དང་ནི་མེ་བཞིན་དུ། རྫས་ཐ་དད་ཀྱང། འདྲེས་པས་རྣམ་པར་དབྱེར་མེད་པར་མཐོང་བ་ཡིན་ནོ་ཞེ་ན། དེ་ལྟ་

[104B] བློ་མ་འཁྲུལ་བས་ཐ་དད་མེད་པར་མྱོང་བདེ་བ་གཅིག་ཡིན་ན་དེ་ལྟར་གང་ཡིན་པ་བློ་མ་འཁྲུལ་བས་ཐ་དད་དུ་དམིགས་པ་དེ་རྫས་ཐ་དད་པ་ཅན་དུ་གྲུབ་ལ། བློ་མ་འཁྲུལ་བས་གཅིག་ཏུ་དམིགས་པ་འདི་གཅིག་གི་སྒྲུབ་བྱེད་མ་ཡིན་ན་བློ་མ་
འཁྲུལ་བས་ཐ་དད་དུ་དམིགས་པའང་ཐ་དད་ཀྱི་སྒྲུབ་བྱེད་དུ་འགྲུབ་པ་མ་ཡིན་པའི་ཕྱིར། དེ་ལྟར་བློ་མ་འཁྲུལ་བས་གཅིག་ཐ་དད་དམིགས་པས་གཅིག་ཐ་དད་དུ་མི་འགྲུབ་ན་གཅིག་ཐ་དད་ཀྱི་ཅན་ཁྱོད་ཀྱི་ལུགས་དེ་ལྟར་ན། ཐ་དད་དང་ཐ་དད་མེད་པར་ཅན་ཁྱབ་ལའང་གཅིག་ཐ་དད་ཀྱི་རྣམ་བཞག་བྱར་མེད་དོ་ཞེས་སྟོན་པ་ནི། གྲངས་
ཅན་ཁྱོད་ཀྱི་ལུགས་དེ་ལྟར་ན། ཐ་དད་དང་ཐ་དད་མེད་པར་སྒྲུབ་པའི་རྟེན་ཅི་ཡོད་དེ་མེད་པར་ཐལ། སྡུག་བསྔལ་དང་དཀར་ཆོས་བློ་མ་འཁྲུལ་བ་ལ་ཐ་དད་དུ་སྣང་ཡང་ཐ་དད་མ་ཡིན་ལ་བློ་མྱོང་གཉིས་ནི་ཐ་དད་མེད་པར་སྣང་ཡང་ཐ་དད་པ་ཡིན་པས་ནའོ། །
གལ་ཏེ་ཁྱེད་རང་གི་ལུགས་ལ་གཙོ་སེམས་གཅིག་གི་འཁོར་དུ་ཚོར་བ་སོགས་སེམས་བྱུང་རྫས་ཐ་དད་པ་དུ་མ་ཡོད་ཀྱང། རྗེས་ཀྱི་རྟོག་པས་གང་རུང་རེ་ངེས་ཀྱི་གཞན་མི་ངེས་པ་བཞིན་དུ། བློ་མྱོང་རྫས་ཐ་དད་དུ་ཡོད་ཀྱང་གང་རུང་རེ་མཐོང་གི་
གཉི་ག་མི་མཐོང་བ་ཡིན་ནོ་ཞེ་ན། དུས་གཅིག་གི་ཚེ་ཚོར་བ་ལྟ་བུ་གཅིག་ཆོས་གསལ་བར་རྒྱུ་བས་འདུ་ཤེས་སོགས་གཞན་རྣམས་བསྒྲིབས་ཤིང་ངེས་པའི་གེགས་བྱས་ནའང། སེམས་ཀྱི་ཁྱད་པར་རྒྱུན་གྱིས་འཇུག་པ་དག་ལ་བརྟགས་པ་ན་
མཚན་མར་འཛིན་པ་སོགས་སེམས་བྱུང་གཞན་རྣམས་ཀྱི་བྱེད་ལས་ཐ་དད་པར་ནི་མངོན་སུམ་གྱིས་མཐོང་ཞིང་རྟོག་པས་ངེས་པའི་ཕྱིར། ཚོར་བ་སོགས་ནང་ཕན་ཚུན་རྫས་ཐ་དད་པའི་རྣམ་གཞག་ཚད་མས་གྲུབ་པ་ཡིན་ལ། བློ་

[105A]༄༅། །མྱོང་ཐ་དད་མངོན་སུམ་གྱིས་ནམ་ཡང་མ་མཐོང་བའི་ཕྱིར་མི་མཚུངས་སོ། །འདི་ནི་སེམས་དུ་མ་དུས་གཅིག་ཏུ་འབྱུང་བ་རྣམས་ཐ་དད་པ་མ་ཡིན་པར་ཐལ་ཞེས་རྩོད་པ་དང། ལན་གྱིས་ཀྱང་དེ་དག་ནང་ཕན་ཚུན་རྫས་ཐ་དད་
པར་སྟོན་པ་ཡིན་གྱི། སེམས་དང་དེའི་འཁོར་གྱི་སེམས་བྱུང་རྫས་ཏཧ་དད་དུ་སྟོན་པ་མ་ཡིན་ཡང། ཁ་གཅིག་སེམས་སེམས་བྱུང་རྫས་ཐ་དད་པའི་སྒྲུབ་བྱེད་དུ་གཞུང་འདི་འདྲེན་པ་དང། གཞན་དག་སྐབས་འདིར་སེམས་སེམས་སུ་བྱུང་རྫས་
ཐ་དད་དུ་འདོད་པའི་གཞན་ལུགས་ལ་བརྟེན་པ་ཡིན་ཞེས་འཆད་པ་གཉི་གའང་རྣམ་པར་འཁྱམས་པའོ། །རང་རིག་མངོན་སུམ་ལ་ལོག་རྟོག་བསལ་བ་བཤད་ཟིན་ཏོ། །བཞི་བ་རྣལ་འབྱོར་མངོན་སུམ་ལ་ལོག་རྟོག་བསལ་བ་ལ། དངོས་
དང། ཞར་ལ་མངོན་སུམ་སྤྱིའི་མཚན་ཉིད་ཀྱི་རྩོད་སྤང་བཤད་པ་གཉིས། དང་པོ་ནི། ཚད་མ་མདོར། རྣལ་འབྱོར་རྣམས་ཀྱི་བློ་མས་བསྟན། །མ་འདྲེས་པའི་དོན་ཙམ་མཐོང། ཞེས་པ་འཆད་པ་སྟེ། མདོ་འདིའི་རང་འགྲེལ་དུ། རྣལ་འབྱོར་བ་རྣམས་
ཀྱིས་ཀྱང་ལུང་ལས་རྣམ་པར་རྟོག་པ་དང་མ་འདྲེས་པའི་དོན་ཙམ་མཐོང་བ་ནི་མངོན་སུམ་མོ། ཞེས་གསུངས་པའི་ལུང་ལས་ཞེས་པ་ནི། བླ་མས་བསྟན་ཞེས་པའི་འགྲེལ་པ་ཡིན་ལ། དེ་ཡང་བླ་མས་ལུང་པོ་གཅིག་གདམས་ངག་བསྟན་པ་ལས་
ཞེས་བྱ་བའི་དོན་ཡིན་གྱི། བསྒོམ་པའི་ཚེ་རིགས་པ་བོར་ནས་ཚིག་ཙམ་ལ་སྐྱབས་སུ་གཟུང་དགོས་པར་སྟོན་པ་མ་ཡིན་པས་སྐབས་འདིའི་ལུང་ཞེས་པ་རིགས་པའི་ཟླས་དྲངས་པའི་ལུང་ལ་བཤད་པས་ནི་ལམ་གྱི་རྩ་བ་གཅོད་པར་བྱེད་དོ། །དེ་

[105B] དེ་ལྟ་བུའི་མདོ་ཚིག་རྩ་འགྲེལ་འཆད་པ་ལ་གཙོ་བོར་རྣལ་འབྱོར་མངོན་སུམ་གྱི་མཚན་ཉིད་དང་མཚན་གཞི་རྒྱས་པར་བསྟན་པའི་སྒོ་ནས་རྟོག་བྲལ་དུ་སྒྲུབ་པའི་རིགས་པ་མཚོན་པ་ཙམ་ཞིག་སྟོན་པར་བྱེད་པ་ཡིན་ཏེ། འདི་ལྟར་རྟེན་གྱི་གང་ཟག་
རྣལ་འབྱོར་བའི་རྒྱད་ཀྱི་ཤེས་པ་ཡིན་པ། ཡུལ་གྱི་ཁྱད་པར་སྔར་ལེའུ་གཉིས་པར་བཤད་པའི་བདེན་པ་བཞི་བོ་དེ་དག་གི་རྣམ་པ་བཅུ་དྲུག་པོ་དེའམ། ཡང་ན་སྔར་དབང་པོའི་མངོན་སུམ་དུ་བཤད་པའི་ཆོས་དེ་དག་གི་དེ་ཁོ་ན་ཉིད་གཉིས་མིང་ཀྱི་མྱོང་བ་དེ་ལ་དམིགས་པ། དེ་ཡང་བདག་རྐྱེན་གྱི་ཁྱད་པར་བསྒོམས་སྟོབས་ལས་བྱུང་བ་ཡིན་པ། སྣང་ཚུལ་གྱི་ཁྱད་པར་རྟོག་པའི་དྲ་བ་རྣམ་པར་བསལ་བའི་དབང་གིས་ཡུལ་གསལ་བ་ཉིད་དུ་སྣང་བ་གང་ཡིན་པ་ནི་རྣལ་འབྱོར་མངོན་སུམ་ཡིན་ནོ། །
གལ་ཏེ་དེའི་ཚེ་ཉེ་བར་ཡོད་པ་ད་ལྟའི་དུས་ཀྱི་དངོས་པོའི་ཡུལ་ཅན་གྱི་རྣལ་འབྱོར་བའི་ཤེས་པ་ནི་ཡུལ་གསལ་བར་སྣང་བ་འཐད་ན། དེའི་ཚེ་ཉེ་བར་མེད་པ་འདས་མ་འོངས་ཀྱི་དུས་ཀྱི་ཆོས་ལ་དམིགས་པའི་རྣལ་འབྱོར་བའི་ཤེས་པ་བསྒོམས་
སྟོབས་ཀྱིས་ཡུལ་གསལ་བར་སྣང་བ་ཇི་ལྟར་འཐད་ཅེ་ན། དེའི་ཚེ་ཉེ་བར་མི་གནས་པའི་དོན་ཀྱང་བསྒོམས་སྟོབས་ཀྱིས་གསལ་བར་སྣང་བ་འཐད་དེ། འདི་ལྟར། འདོད་ཆགས་དང། སྟག་ལ་སོགས་པས་འཇིགས་པ་དང། བུ་སྡུག་པ་ཤི་བའི་མྱ་ངན་
གྱིས་ཡིད་བརླམས་པ་དང། རྐུན་པོ་རྨི་བ་སོགས་ཀྱིས་ཡིད་བསླད་པས་ཆགས་ཡུལ་གྱི་བུད་མེད་ལ་སོགས་པ་ཡང་དག་པའམ། དེའི་ཚེ་ཉེ་བར་ཡོད་པ་མ་ཡིན་པ་རྣམས་མདུན་ན་གནས་པ་བཞིན་དུ་ནི་གསལ་བར་མཐོང་བར་འགྱུར་བའི་ཕྱིར་རོ། །

[106A]༄༅། །གལ་ཏེ་དེ་འདྲའི་བསྒོམས་བྱུང་གི་ཤེས་པ་དེ་ཡུལ་གསལ་བར་སྣང་ཡང་རྟོག་པའི་དྲ་བ་བསལ་བའི་དབང་གིས་ཡིན་པ་མ་ངེས་ཏེ། རྨི་ལམ་གྱི་ཤེས་པ་རྣམ་པར་རྟོག་པ་དང་བཅས་ཀྱང་ཡུལ་གསལ་བར་སྣང་བའི་ཕྱིར་རོ་ཞེ་ན་
གཉིད་ལོག་པའི་གནས་སྐབས་ཀྱི་ཤེས་པ་ལའང་རྟོག་བཅས་རྟོག་མེད་གཉིས་ཡོད་པ་ལས། རྣམ་པར་རྟོག་པ་དང་རྗེས་སུ་འབྲེལ་བ་ནི་དོན་གསལ་བར་སྣང་བ་ཅན་མ་ཡིན་ཏེ། རྨི་ལམ་ན་ཡང། རྟོག་བཅས་ཀྱི་ཤེས་པ་སྐྱེས་པ་རྣམས་གཉིད་སད་
པའི་ཚེ་དྲན་པ་ན་དེ་ཤེས་པ་ཡུལ་གསལ་བར་སྣང་བ་དེ་འདྲའི་དོན་ལྡན་མིན་པར་མི་གསལ་བའི་རྣམ་པ་ཅན་དུ་དྲན་པས་ཁྱབ་པའི་ཕྱིར། ནི་ཞེས་པའི་དགར་ཚིག་གིས་འདི་དག་གིས་ཤུགས་ལ་འཕངས་པ་ནི་གཉིད་ལོག་པའི་གནས་སྐབས་ན་ཡང་
རྨི་ལམ་གྱི་ཤེས་པ་བསྐྱེས་པ་འགའ་ཞིག་སད་པའི་ཚེ་ཡུལ་གསལ་བར་སྣང་བའི་རྣམ་པ་ཅན་དུ་དྲན་པས་ཁྱབ་པའི་ཕྱིར། རྟོག་མེད་ཡིན་ཞེས་པའོ། །འགྲེལ་བྱེད་ཁ་ཅིག་དྲན་པ་ཞེས་པ་རྨི་ལམ་གྱི་གནས་སྐབས་ཀྱི་དྲན་པ་ལ་བྱས་ནས་རྐང་
པ་དང་པོ་གཉིས་ཀྱིས་ལྡོག་ཁྱབ་བསྟན། ཕྱི་མ་གཉིས་ཀྱིས་མི་མཐུན་དཔེ་བསྟན། རྟོག་པའི་དྲ་བ་རྣམ་བསལ་བས། ཞེས་པ་གཉིས་ཀྱི་རྣལ་འབྱོར་མངོན་སུམ་རྟོག་བྲལ་དུ་སྒྲུབ་པའི་རིགས་པའི་རྗེས་ཁྱབ་བསྟན། འདོད་འཇིགས་ཞེས་
སོགས་རྐང་པ་བཞིས། མཐུན་དཔེ་བསྟན་པ་ཞེས་འཆད་ལ། ཆོས་མཆོག་ནི། རྣམ་པར་རྟོག་དང་ཞེས་སོགས་རྐང་བ་གཉིས་ཀྱིས་ལྡོག་ཁྱབ་བསྟན། དེ་ནས་རྐང་པ་གཉིས་ཀྱིས་དེ་སྒྲུབ་པའི་རིགས་པ་བསྟན་པ་ཡིན་པས། རྣམ་པར་རྟོག་དང་རྗེས་འབྲེལ་

[106B] དོན་གསལ་སྣང་བ་ཅན་མ་ཡིན། །རྨི་ལམ་ན་ཡང་དྲན་པ་དེ་དེ་འདྲའི་དོན་ལྡན་མིན་པར་དྲན་པས་ཁྱབ་པའི་ཕྱིར་ཞེས་འཆད་དོ། །འོ་ན་བསྒོམས་སྟོབས་ཀྱིས་ཡུལ་གསལ་བར་སྣང་ན་རྟོག་མེད་ཡིན་པས་ཁྱབ་ན། བསྒོམས་སྟོབས་ཀྱིས་ཡུལ་གསལ་བར་སྣང་བའི་
རྣལ་འབྱོར་པའི་ཤེས་པ་ཐམས་ཅད་རྣལ་འབྱོར་མངོན་སུམ་ཡིན་ནམ་ཞེ་ན། རུས་གོང་ལ་སོགས་པ་མི་གཙང་བ་དང། ཟད་པར་ས་དང་ཆུ་ལ་སོགས་པ་ཡང་དག་པ་མ་ཡིན་པའི་དོན་ཡང་དང་ཡང་དུ་བསྒོམས་པའི་སྟོབས་ཀྱིས་སྤྲུལ་ཞིང་བསྐྱེད་པ་ན་བསྒོམ་བྱའི་
དོན་ལ་རྟོག་པ་མེད་པ་དང་གསལ་བར་སྣང་བ་ཅན་དུ་མཐོང་བ་དེའི་ཕྱིར། བདེན་པའི་རྣམ་པ་ལ་སོགས་པ་ཡང་དག་པ་དང། ཟད་པར་ལ་སོགས་པ་ཡང་དག་པ་མ་ཡིན་པའི་དོན་གང་དང་གང་ཤིན་ཏུ་བསྒོམས་པར་གྱུར་བ་བསྒོམས་པ་ཡོངས་སུ་རྫོགས་པ་ན། བསྒོམ་
པ་དེ་གསལ་ལ་མི་རྟོག་པའི་བློའི་འབྲས་བུ་ཅན་ཡིན་ཞིང། དེའི་ཚེ་བསྒོམ་བྱ་གསལ་བར་སྣང་བའི་མི་རྟོག་པའི་བློ་ན་བསྒོམས་པའི་འབྲས་བུར་གྱུར་པའི་རྣལ་འབྱོར་བའི་ཤེས་པ་ཡིན་ནོ། །དེ་ལྟར་བསྒོམས་སྟོབས་ཀྱིས་གསལ་བར་སྣང་བའི་རྟོག་མེད་ཀྱི་ཤེས་
པ་ཡུལ་ཡང་དག་པ་དང། ཡང་དག་པ་མ་ཡིན་པ་ཅན་གཉིས་ཡོད་པ་དེ་ལ་སྔར་ཚད་མ་གྲུབ་པར་བཤད་པའི་བདེན་བཞིའི་དངོས་པོ་མི་རྟག་ལ་སོགས་བཅུ་དྲུག་ལྟ་བུ་ཡང་དག་པའི་དོན་རྟོགས་པའི་བསྒོམས་བྱུང་གི་ཤེས་པ་རྟོག་མེད་རང་གི་གཞལ་བྱ་ལ་སླུ་བ་མེད་
པ་ཅན་གང་ཡིན་པ་དེ་བསྒོམས་བྱུང་མངོན་སུམ་ཚད་མར་འདོད་ཀྱི། དེ་ལས་ལྷག་མ་ཟད་པར་ལ་སོགས་པ་ནི་གསལ་བར་སྣང་ཞིང་རྟོག་མེད་ཡིན་ཀྱང། ཉེ་བར་བསླད་ཅིང་འཁྲུལ་པའི་ཤེས་པ་ཡིན་པའི་ཕྱིར། མངོན་སུམ་ཚད་མ་མ་ཡིན་ནོ། །འདིས་ནི་རྣལ་

[107A]༄༅། །འབྱོར་མངོན་སུམ་གྱི་ངོ་བོའི་ཁྱད་པར་མ་འཁྲུལ་བའི་ཤེས་པ་ཡིན་པ་ཞེས་བྱ་བ་བསྟན་པ་ཡིན་ནོ། །རྒྱན་མཁན་པོས། མི་གཙང་ཟད་པར་ས་ལ་སོགས་ཞེས་བྱེ་བྲག་སོགས་སྨྲ་བའི་རྩོད་སྤོང་དུ་འཆད་དེ། འདི་ལྟར་བྱེ་བྲག་སྨྲ་བ་ན་རེ། དུས་གསུམ་
པོ་ནི་དངོས་པོར་ཡོད་པས་དེ་དག་གི་ཡུལ་ཅན་གྱི་རྣལ་འབྱོར་པའི་ཤེས་པ་བསྒོམས་སྟོབས་ཀྱིས་གསལ་བར་སྣང་བ་འཐད་ནའང། དངོས་པོར་མེད་པའི་ཡུལ་ཅན་གྱི་རྣལ་འབྱོར་པའི་ཤེས་པ་བསྒོམས་སྟོབས་ཀྱིས་ཡུལ་གསལ་བར་སྣང་བ་ཇི་ལྟར་འཐད་
ཅེ་ན། མི་གཙང་ཟད་པར་ས་ལ་སོགས། །ཡང་དག་མིན་པའང་བསྒོམས་པ་ཡི། །སྟོབས་ཀྱིས་སྤྲུལ་པ་རྟོག་མེད་དང། །གསལ་བར་སྣང་བ་ཅན་དུ་ཁྱོད་རང་གི་གྲུབ་པའི་མཐའ་ལས་ཀྱང་མཐོང་བའི་ཕྱིར། ཡུལ་དངོས་པོར་མེད་ཀྱང་བསྒོམས་སྟོབས་ཀྱིས་གསལ་སྣང་
སྐྱེས་པ་མི་སྲིད་པར་འདོད་པ་ནི་ཁས་བླངས་ནང་འགལ་ལོ། །འོ་ན་ཟད་པར་སོགས་ཀྱི་ཏིང་ངེ་འཛིན་དེ་དག་ཀྱང་རྣལ་འབྱོར་མངོན་སུམ་ཡིན་ནམ་ཞེ་ན། བསྒོམས་སྟོབས་ཀྱིས་ཡུལ་གྱི་རྣམ་པ་གསལ་བར་སྣང་བའི་རྟོག་མེད་ཀྱི་ཤེས་པ་ཡིན་ཀྱང་འཁྲུལ་པའི་ཕྱིར་རྣལ་
འབྱོར་མངོན་སུམ་མ་ཡིན་ལ། ཡང་དག་པའི་དོན་ལ་གསལ་སྣང་སྐྱེས་པའི་རྟོག་མེད་ཀྱི་ཤེས་པ་དག་རྣལ་འབྱོར་མངོན་སུམ་མོ། །ཞེས་སྟོན་པ་ནི། དེ་ཕྱིར་ཡང་དག་ཡང་དག་མིན། ཞེས་པ་མན་ཆད་དོ་ཞེས་འཆད་དེ་ཤིན་ཏུ་ལེགས་སོ། །གཉིས་པ་ཞར་
ལ་མངོན་སུམ་སྤྱིའི་མཚན་ཉིད་ཀྱི་རྩོད་སྤང་བཤད་པ་ནི། ཚད་མ་མདོར། མིང་དང་རིགས་སོགས་སྦྱོར་བ་ཡི། །རྟོག་པ་དང་བྲལ་མངོན་སུམ་མོ། །ཞེས་མངོན་སུམ་གྱི་མཚན་ཉིད་དུ་རྟོག་བྲལ་སྨྲོས་པ་དེ་ཉིད་ལ་རྩོད་པ་སྤོང་པའི་ཕྱིར། ཚད་མ་མདོར་

[107B] །དོན་ལ་མ་ཡིན་དེ་རྟོག་ཕྱིར། ཞེས་གསུངས་ལ། དེ་ཡང། ལོ་ཙྪ་བ་དད་པ་ཤེས་རབ་དང། ཞ་མ་སེང་རྒྱལ་གྱི་འགྱུར་ལ་ཚིག་དེ་ལྟར་ཡོད་ཀྱང། རྨས། ལྷ་དབང་བློའི་འགྲེལ་པའི་ནང་དུ་མདོ་ཚིག་དྲངས་པ་ན། རང་རིག་ལའང་རྟོག་མི་འདོད་
དོན་ལ་རྣམ་པར་རྟོག་ཕྱིར་རོ། ཞེས་བསྒྱུར་བ་དེ་འགྱུར་ལེགས་སོ། །དེ་ལ་འདིར་ཡང། མངོན་སུམ་གྱི་མཚན་ཉིད་རྟོག་བྲལ་སྟོན་པའི་མདོ་ཚིག་རྒྱས་པར་བཤད་ནས། དབང་པོ་དང། ཡིད་དང། རང་རིག་དང། རྣལ་འབྱོར་བའི་མངོན་སུམ་ཐམས་ཅད་རེ་རེ་ནས་རྟོག་
བྲལ་དུ་སྒྲུབས་ཟིན་པའི་རྗེས་སུ། རྩོད་སྤོང་གི་མདོ་ཚིག་དེ་འགྲེལ་བ་ལ། ཤེས་གང་གང་ལ་སྒྲ་དོན་འཛིན། ཞེས་སོགས་རྐང་པ་བཞི་གསུངས་བ་ཡིན་ནོ། །དེས་ན་མདོ་དང་རྣམ་འགྲེལ་གཉི་ག་རུ། རྩོད་སྤོང་འདི་མངོན་སུམ་ཐམས་ཅད་རྟོག་བྲལ་དུ་བཤད་
པ་ལ། རྩོད་པ་སྤོང་བ་ཡིན་པས་མངོན་སུམ་ཐམས་ཅད་རེ་རེ་ནས་རྟོག་བྲལ་དུ་བསྒྲུབས་ཟིན་པའི་རྗེས་སུ་བཤད་པ་ཡིན་གྱི། གཞན་དག་འཆད་པ་ལྟར་རང་རིག་མངོན་སུམ་ལ་སྒོས་སུ་རྩོད་པ་སྤོང་བ་ཡིན་ན་ཅིའི་ཕྱིར་རང་རིག་མངོན་སུམ་གྱི་སྐབས་
སུ་མི་འཆད་པར་རྣལ་འབྱོར་མངོན་སུམ་གྱི་རྗེས་སུ་འཆད། དེས་ན་རྩོད་པའི་ཚུལ་ནི་འདི་ལྟར་ཡིན་ཏེ། གལ་ཏེ་ཁྱོད་ཀྱིས་མངོན་སུམ་ཐམས་ཅད་རྟོག་བྲལ་དུ་སྨྲས་པ་དང། རང་རིག་མངོན་སུམ་གྱི་སྐབས་སུ་ཤེས་པ་ཐམས་ཅད་ལ་རང་གི་བདག་ཉིད་
དུ་གྱུར་པའི་མྱོང་བྱེད་རང་རིག་མངོན་སུམ་ཡོད་པར་སྨྲས་པ་འགལ་བ་ཡིན་ཏེ། དེ་ལྟར་ན་རྟོག་པ་ལའང་རང་གི་བདག་ཉིད་དུ་གྱུར་པའི་མྱོང་བྱེད་རང་རིག་མངོན་སུམ་ཡོད་པར་འགྱུར་ལ། དེ་ལྟ་ན་རྟོག་པའི་བདག་ཉིད་དུ་གྱུར་བའི་ཤེས་པ་ནི་རྟོག་པ་

[108A]༄༅། །དང་བྲལ་བར་མི་འཐད་པས། རྟོག་མྱོང་རང་རིག་མངོན་སུམ་རྟོག་བྲལ་མ་ཡིན་པར་འགྱུར་ལ། དེ་ལྟ་ན་མངོན་སུམ་གྱི་མཚན་ཉིད་རྟོག་བྲལ་ཉམས་སོ། །དེ་བས་ན་ཁྱོད་ཀྱི་མངོན་སུམ་གྱི་མཚན་ཉིད་ནི་ཁྱོད་རང་ཉིད་ཀྱི་རང་
རིག་གི་རྣམ་པར་བཞག་པས་བཀག་པ་ཡིན་ནོ་ཞེས་པའོ། །དེ་བས་ན་རང་རིག་གི་རྣམ་གཞག་དང་འགལ་བ་བསྟན་ནས་མངོན་སུམ་སྤྱིའི་མཚན་ཉིད་རྩོད་པ་ཡིན་ནོ། །དེ་ཡང་ཚད་མ་མདོའི་རྩོད་སྤོང་གི་གཞུང་དེའི་སྐབས་ཀྱི་རང་འགྲེལ་དུ་རྩོད་པ་བསུ་
བ་ན། གལ་ཏེ་འདོད་ཆགས་ལ་སོགས་པའི་རང་རིག་པ་མངོན་སུམ་ཡིན་ན་རྟོག་པའི་ཤེས་པ་ཡང་མངོན་སུམ་དུ་འགྱུར་རོ། །ཞེ་ན། ཞེས་གསུངས་ལ། འདིའི་ཚིག་འཁྲུལ་གཞི་ཆེ་བས་འཁྲུལ་ཏེ། རྩོད་པ་འདིར་རང་རིག་མངོན་སུམ་ཁོ་ནའི་རྩོད་སྤོང་
དང། རྩོད་ཚུལ་ཡང་འདོད་ཆགས་ལ་སོགས་པ་མྱོང་བའི་རང་རིག་མངོན་སུམ་ཡིན་ན། རྟོག་པའང་རང་གི་ངོ་བོ་རིག་པའི་མངོན་སུམ་དུ་འགྱུར་ལ། དེ་ལྟ་ན་རྟོག་པའང་རྟོག་བྲལ་དུ་འགྱུར་རོ་ཞེ་ན། ཞེས་པའི་རྩོད་པ་བསུ་ནས། ལན་འདེབས་པ་ན་
ཤེས་གང་གང་ལ་སྒྲ་དོན་འཛིན། ཞེས་སོགས་ཀྱི་དོན་ལ་རྟོག་པ་རང་གི་སྣང་ཡུལ་སྒྲ་དོན་ལ་རྟག་པ་ཡིན་ཀྱང། མངོན་སུམ་མ་ཡིན་ལ། རང་གི་ངོ་བོ་ནི་སྒྲ་དོན་མ་ཡིན་པས་དེ་ལ་ལྟོས་ཏེ་ཤེས་པ་ཀུན་མངོན་སུམ་ཡིན་གྱི། རྟོག་པ་མ་ཡིན་
པས་སྐྱོན་མེད་ཅེས་འཆད་མེད། རྟོག་པས་རང་གི་ངོ་བོ་རིག་པར་མདོ་དང་རྣམ་འགྲེལ་གཉིས་ཀ་རུ་འདིའི་གོང་དུ་ཟུར་ཙམ་ཡང་ཁས་བླངས་པ་མེད་ཅིང། རྩོད་པ་འདི་ནི་རང་རིག་ཁས་མི་ལེན་པ་དག་གི་རྩོད་པ་ཡིན་པས་རྩོད་པ་སྨྲ་བ་པོས་ཀྱང་

[108B] དོགས་པ་ཁོང་བླངས་ཀྱང་མ་ཡིན་ཏེ། དོགས་པ་ཁོང་བླང་དེ་འདྲ་བྱེད་ན་རང་ཉིད་རྟོག་པ་རྣམས་རང་གི་ངོ་བོ་ལ་མངོན་སུམ་དུ་ཁས་ལེན་དགོས་ནའང་ཚུལ་དེ་
ནི་ཆེས་འཁྱམས་པའི་བབ་ཅོལ་ཡིན་པས་ཁོ་བོས་ཚད་མ་ཡིད་ཀྱི་མུན་སེལ་དུ་རྒྱས་པར་བཀག་ཟིན་ཅིང། དེས་ན་ཤེས་པ་ཐམས་ཅད་རང་གི་ངོ་བོ་ལ་མངོན་སུམ་ཡིན་པའི་ལན་ཀྱང་ཆེས་འཁྲུལ་བར་ཤེས་པར་བྱ་ལ། ཤེས་པ་རྣམས་རང་གི་ངོ་བོ་
ལ་རང་རིག་ཡིན་པས་རང་རིག་ཡིན་པའི་གོ་མི་ཆོད་ན། འཛིན་རྣམ་ཀྱང་གཟུང་རྣམ་ལ་རང་རིག་ཡིན་པས་རང་རིག་ཡིན་པར་འཇོག་མི་ནུས་པར་མཚུངས་པའི་ཕྱིར། རང་རིག་གི་མཚན་གཞི་མི་རྙེད་པར་འགྱུར་ཞིང། གོ་ཆོད་ན་རྟོག་པའང་རང་རིག་
མངོན་སུམ་དུ་འགྱུར་བས་རང་རིག་མངོན་སུམ་ལ་རྟོག་བྲལ་གྱིས་ཁྱབ་པ་ཉམས་སོ། །དེས་ན་ཀུན་ལས་བཏུས་རྩ་འགྲེལ་གྱི་རྩོད་པ་བཀོད་པ་དེའི་དོན་ནི་འདི་ཡིན་ཏེ། གལ་ཏེ་འདོད་ཆགས་ལ་སོགས་པའི་མྱོང་བྱེད་རང་རིག་པ་དེ་མངོན་སུམ་
ཡིན་ན་རྟོག་པའི་ཤེས་པ་མྱོང་བའི་རང་རིག་པ་ཡང་མངོན་སུམ་དུ་འགྱུར་ལ། དེ་ལྟ་ན་རྟོག་པའི་བདག་ཉིད་དུ་གྱུར་པའི་མྱོང་བྱེད་དེ་རྟོག་བྲལ་དུ་འགྱུར་དགོས་ནའང། རྟོག་པའི་བདག་ཉིད་ཡིན་པ་དང། རྟོག་པ་དང་བྲལ་བ་འགལ་ལོ་ཞེ་ན་ཞེས་
པའོ། །དེའི་ལན་ཚད་མ་མདོར། རང་རིག་ལའང་རྟོག་མི་འདོད། །དོན་ལ་རྣམ་པར་རྟོག་ཕྱིར་རོ། །ཞེས་གསུངས་པའི་ཚིག་གི་དོན་ནི་འདི་ཡིན་ཏེ། རྟོག་པ་མྱོང་བའི་རང་རིག་ལའང་རྟོག་པ་ཡིན་པ་ཡོད་པར་མི་འདོད་དེ། རྟོག་པ་ཡིན་ན་རང་གི་སྣང་ཡུལ་

[109A]༄༅། །སྒྲ་དོན་ལ་རྣམ་པར་རྟོག་པས་ཁྱབ་པའི་ཕྱིར་རོ། །ཞེས་པའོ། །དེའི་དོན་འགྲེལ་པ་ལ། ཤེས་གང་གང་ལ་སྒྲ་དོན་འཛིན། དེ་ནི་དེ་ལ་རྟོག་པ་ཡིན། ཞེས་པ་ནི། དོན་ལ་རྣམ་པར་རྟོག་ཕྱིར་རོ། ཞེས་པའི་འགྲེལ་བ་ཡིན་ལ། རང་གི་ངོ་བོ་སྒྲ་དོན་མིན། །
དེ་ཕྱིར་དེ་ལ་ཀུན་མངོན་སུམ། ཞེས་པ་ནི། རང་རིག་ལ་ཡང་རྟོག་མི་འདོད། ཅེས་པའི་འགྲེལ་པ་ཡིན་པས་འདི་ལྟར་བཤད་པར་བྱ་སྟེ། ཤེས་བྱ་ཆོས་ཅན། རྟོག་པའི་ངོ་བོ་དེ་ལ་མྱོང་བྱེད་དུ་འཇུག་པའི་རང་རིག་ཀུན་རྟོག་པ་དང་བྲལ་བའི་མངོན་སུམ་ཡིན་ཏེ། རྟོག་པའི་
རང་གི་ངོ་བོ་སྒྲ་དོན་མ་ཡིན་པར་ཤེས་པ་རང་མཚན་ཡིན་པ་དེའི་ཕྱིར། ཁྱབ་སྟེ། ཤེས་པ་གང་སྣང་ཡུལ་གང་ལ་ལྟོས་ཏེ། སྒྲ་དོན་འཛིན་པ་དེ་ནི་སྣང་ཡུལ་དེ་ལ་རྟོག་པ་ཡིན་པའི་འཇོག་བྱེད་ཡིན་པའི་ཕྱིར་རོ། །ཞེས་པའོ། །སྐབས་འདིར་བོད་ཀྱི་ཊྲཱིཀ་བྱེད་
ཐམས་ཅད་ཀྱིས་ནོར་བའི་འཕྲེང་བ་ཁོ་ན་བཤད་ལ། རྒྱ་འགྲེལ་ཁ་ཅིག་གིས་ཀྱང་འཆད་ཚུལ་སྣ་ཚོགས་ཡོད་ཀྱང། འདིར་ཡི་གེ་མངས་པས་འཇིགས་ཏེ་དགག་སྒྲུབ་རྒྱས་པར་མ་བྲིས་ཀྱི་ངག་ལས་ཞིབ་ཏུ་ཤེས་པར་བྱའོ། །རྣལ་འབྱོར་མངོན་སུམ་ལ་ལོག་
རྟོག་བསལ་བ་ཞར་བྱུང་དང་བཅས་པ་བཤད་ཟིན་ཏོ། །གཉིས་པ་དམིགས་བསལ་མ་འཁྲུལ་བ་སོགས་ཤེས་ཕྱིར་མངོན་སུམ་ལྟར་སྣང་བཤད་པ་ལ། མངོན་སུམ་ལྟར་སྣང་གྲངས་ཀྱི་དབྱེ་བསྡུ་བསྟན། རྟོག་པ་མངོན་སུམ་ལྟར་སྣང་དྲུག་ཏུ་ཕྱེ་བའི་
དགོས་པ་བསྟན། བསླད་པ་མངོན་སུམ་ལྟར་སྣང་ལོགས་སུ་སྨྲོས་པའི་དགོས་པ་བསྟན་པའོ། །དང་པོ་ནི། ཚད་མ་མདོར། འཁྲུལ་དང་ཀུན་རྫོབ་ཤེས་པ་དང། །རྗེས་དཔག་རྗེས་སུ་དཔག་ལས་བྱུང། །དྲན་དང་མངོན་འདོད་ཅེས་བྱའོ། །མངོན་སུམ་

[109B] ཞེས་གསུངས་ལ། དེ་ལ་མངོན་སུམ་ལྟར་སྣང་གཉིས་ནི། རྟོག་པ་མངོན་སུམ་ལྟར་སྣང་དང། རྟོག་མེད་མངོན་སུམ་ལྟར་སྣང་ངོ། །དང་པོ་ནི་དྲུག་སྟེ། འདིར་ལྟར་སྨིག་རྒྱུ་ལ་ཆུར་འཛིན་པའི་རྟོག་པ་ལྟ་བུ་འཁྲུལ་པའི་ཤེས་པ་དང། བུམ་པ་སོགས་ཡན་ལག་ཅན་
ལ་རྟོག་པ་ལྟ་བུ་ཀུན་རྫོབ་པའི་ཤེས་པ་དང། རྟགས་འཛིན་གྱི་སེམས་རྗེས་དཔག་དང། རྟགས་ཅན་གྱི་བློ་རྗེས་སུ་དཔག་ལས་བྱུང་བ་དང། འདས་པའི་དོན་དྲན་པའི་ཤེས་པ་དང། མ་འོངས་པའི་དོན་མངོན་པར་འདོད་པའི་ཤེས་པའོ། རྟོག་པ་མེད་པ་ནི་
རབ་རིབ་སོགས་ཀྱིས་བདག་རྐྱེན་དབང་པོ་བསླད་པ་ལས་བྱུང་བ་ཟླ་བ་གཉིས་སྣང་གི་དབང་ཤེས་ལྟ་བུའོ། །དེ་ཡང་བུམ་པ་ལྟ་བུ་ལ། རྟོག་པ་ལ་ཀུན་རྫོབ་པའི་ཤེས་པ་ཞེས་བཤད་པའི་དོན་ནི་བུམ་པ་ཡན་ལག་ཅན་ཡིན་ཞིང། ཡན་ལག་ཅན་ཡིན་ན་ཀུན་
རྫོབ་ཡིན་པས་ཁྱབ་པས། དེ་ལྟར་བཤད་དོ་སྙམ་དུ་གཞན་དག་སེམས་སོ། །དེ་ནི་མ་ཡིན་ཏེ། ཡན་ལག་ཅན་ཡིན་ན་ཀུན་རྫོབ་ཡིན་པས་ཁྱབ་པ་ཁོ་བོས་ཚད་མ་ཡིད་ཀྱི་མུན་སེལ་དུ་རྒྱས་པར་བཀག་ཟིན་ཏོ། །དེ་བས་ན། བུམ་འཛིན་རྟོག་པ་ཡིན་ན་བུམ་པ་
དེ་རང་གི་ཆ་ཤས་དུ་མ་ཚོགས་པའི་ཡན་ལག་ཆེ་ལྟ་བུར་སྣང་བས་ཁྱབ་ཅིང། བུམ་པ་ཆ་ཤས་དུ་མ་ཚོགས་པའི་ཡན་ལག་ཅན་ཡིན་པ་ནི་ཀུན་རྫོབ་ཁོ་ན་ཡིན་ལ། བརྡ་སྦྱོར་རྟོག་པས་སྒྲོ་བཏགས་པ་ཁོ་ན་ཡིན་པས། དེ་ལ་ཀུན་རྫོབ་ཤེས་པ་ཞེས་པ་
དང། བརྡ་རྟེན་ཅན་ཞེས་གསུངས་པ་ཡིན་ནོ། །ཡང་གྲངས་སོགས་ཚིག་གི་དོན་དྲུག་ལ་རྟོག་པ་ལ་ཀུན་རྫོབ་ཤེས་པ་ཞེས་གསྲུངས་ཏེ། དེའི་དོན་ནི་ཡན་ལག་ཅན་དང། ཡོན་ཏན་དང། ལས་དང། སྤྱི་དང། བྱེ་བྲག་དང། འབྲེལ་བ་རྣམས་བྱེ་བྲག་པ་

[110A]༄༅། །སོགས་སུ་མ་ཟད། རང་ཡང་ཁས་ལེན་ཞིང། ཁོ་འདི་རྣམས་ཐམས་ཅད་དངོས་པོར་གྲུབ་པར་ཁས་ལེན་ཀྱང། རང་ལུགས་ལ་འདི་དག་སྒྲོ་བཏགས་པ་ཡིན་ཞིང། བུམ་པ་ཡན་ལག་ཅན་ཡིན་པ་དང། བུམ་གཟུགས་བུམ་པའི་
ཡོན་ཏན་ཡིན་པ་སོགས་ནས། བུམ་པ་དང་བྱས་པའི་འབྲེལ་བ་ལ་སོགས་པའི་བར་ཐམས་ཅད་སྒྲོ་བཏགས་ཡིན་པས། ཚིག་གི་དོན་དྲུག་ལ་རྟོགས་ནི་ཀུན་རྫོབ་ཤེས་པར་བཤད་དོ། །འོན་ཀྱང་བུམ་པ་ཡན་ལག་ཅན་ཡིན་པའི་ཆ་རྫས་སུ་མ་གྲུབ་ཀྱང། བུམ་
པ་ཡན་ལག་ཅན་ཡིན་ན་རྫས་སུ་མ་གྲུབ་མི་དགོས་པ་ལ་སོགས་པའི་རང་ལྡོག་གཞི་ལྡོག་གི་རྣམ་དབྱེ་ལ་མཁས་པར་བྱ་སྟེ། གཞན་དུ་བཤད་ཟིན་ཏོ། །རྟགས་འཛིན་སེམས་ལ་རྟགས་ཅན་རྗེས་དཔག་གི་མིང་གིས་འདོགས་པའི་རྒྱུ་མཚན་ནི། རྗེས་དཔག་
གི་རྒྱུ་ཡིན་པའི་ཕྱིར་རོ། །དགོས་པ་ནི་རྗེས་དཔག་རྟགས་འཛིན་སེམས་ལས་སྐྱེ་བར་ཤེས་པའི་སྒོ་ནས་བསྒྲུབ་བྱ་རྟོགས་པ་ཚུལ་གསུམ་ཤེས་པ་ལ་རག་ལས་པར་ཤེས་པར་བྱ་བའི་ཕྱིར་རོ། །དངོས་ལ་གནོད་བྱེད་ནི། རྟགས་མཐོང་ཞིང་འབྲེལ་བ་དྲན་པའི་
རྗེས་སུ་བསྒྲུབ་བྱ་དཔོག་པའི་བློ་མ་ཡིན་པའི་ཕྱིར་རོ། །དེ་ལྟར་ཀུན་ལས་བཏུས་ལས་མངོན་སུམ་ལྟར་སྣང་གི་དབྱེ་བ་སྟོན་པ་ན། རྟོག་པ་མངོན་སུམ་ལྟར་སྣང་དྲུག་ཏུ་ཕྱེ་ནས་བསྟན་ཀྱང། འདིར་རྟོག་པ་དེ་དག་གི་རིགས་སོ་སོར་ཤེས་པར་བྱ་བའི་ཕྱིར་
རིགས་གཅིག་པ་རྣམས་གྲངས་འཛིན་རེ་རེར་བགྲངས་པའི་སྒོ་ནས་གྲངས་གསུམ་དུ་བསྡུས་ཏེ་བསྟན་པས་མངོན་སུམ་ལྟར་སྣང་གི་དབྱེ་བ་རྣམ་པ་བཞི་སྟེ། བརྡ་རྟེན་ཅན་དང། དོན་གཞན་ལ་སྒྲོ་འདོགས་པ་དང། ལྐོག་ཏུ་གྱུར་པའི་དོན་ཅན་ཞེས་

[110B] བདག་རྐྱེན་དབང་བོ་གློ་བུར་གྱི་འཁྲུལ་རྒྱུས་བསླད་པ་ལས་བྱུང་བའི་རྟོག་པ་མེད་པའི་ཤེས་པ་གཅིག་ཡིན་ནོ། །གཅིག་ཅེས་པ་ནི། དེ་འདྲའི་རྟོག་མེད་ཀྱི་ཤེས་པ་དུ་མ་ཡོད་ཀྱང་སོ་སོར་མ་ཕྱེ་བར་འདིར་མངོན་སུམ་ལྟར་
སྣང་གི་དབྱེ་བ་སྟོན་པ་ན་གྲངས་འཛིན་གཅིག་ཡིན་ཞེས་པའོ། །དེ་ལ་བུམ་པ་སོགས་ལ་རྟོག་པའི་ཀུན་རྫོབ་པའི་ཤེས་པ་ནི། བརྡ་རྟེན་ཅན་ཞེས་བྱ་ལ། སྨིག་རྒྱུ་ལ་ཆུར་འཛིན་པ་ལྟ་བུ་ནི་དོན་གཞན་ལ་སྒྲོ་འདོགས་པ་དང། རྗེས་དཔག་སོགས་བཞི་ནི་ཐམས་ཅད་
ཀྱང་ཡུལ་ལྐོག་གྱུར་ལ་འཇུག་པར་འདྲ་བའི་ཕྱིར་ལྐོག་ཏུ་གྱུར་པའི་དོན་ཅན་ཞེས་བྱའོ། །འདིར་རིགས་གཅིག་པ་རྣམས་གྲངས་འཛིན་རེ་རེར་བགྲངས་པའི་ཚུལ་ཡང། བརྡ་རྟེན་ཅན་ནི་རིགས་པ་ཅན་དང་གཞན་དག་ཀྱང་དབང་ཤེས་སུ་འདོད་པས་དེའི་ངོ་བོར་དབང་
ཤེས་མིན་པར་བསྒྲུབ་པའི་ཕྱིར། ཚད་མ་མདོར། མངོན་སུམ་ལྟར་སྣང་གི་དབྱེ་བར་བསྟན་པ་ཡིན་པས་འདིར་ཡང་དབྱེ་བའི་གྲངས་འཛིན་གཅིག་ཏུ་བྱས་ལ། དོན་གཞན་ལ་སྒྲོ་འདོགས་པ་ནི་རིགས་པ་ཅན་ཁོ་ནས་དབང་ཤེས་སུ་འདོད་པས། དེའི་ངོར་དབང་
ཤེས་མིན་པར་བསྒྲུབ་པའི་ཕྱིར། མདོར། མངོན་སུམ་ལྟར་སྣང་གི་དབྱེ་བར་བསྟན་པ་ཡིན་པས། འདིར་ཡང། དབྱེ་བ་གྲངས་འཛིན་གཅིག་ཏུ་བྱས་ལ། རྗེས་དཔག་སོགས་བཞི་ནི། སྔ་མ་གཉིས་དབང་ཤེས་མ་ཡིན་པར་སྒྲུབ་པའི་རྟགས་ཀྱི་མཐུན་དཔར་གཟུང་བའི་ཕྱིར་དི། ཚད་མ་མདོར། མངོན་སུམ་ལྟར་སྣང་གི་དབྱེ་བར་བསྟན་པ་ཡིན་པ་རིགས་གཅིག་པས་འདིར་ལྐོག་ཏུ་གྱུར་བའི་དོན་ལ་ཞེས་པར་བསྡུས་ནས་དབྱེ་བའི་གྲངས་འཛིན་གཅིག་ཏུ་བྱས་པའོ། །གཉིས་པ་རྟོག་པ་མངོན་སུམ་ལྟར་སྣང་དྲུག་ཏུ་ཕྱེ་་

[111A]༄༅། །བའི་དགོས་པ་བསྟན་པ་ནི། ཚད་མ་མདོར། རྟོག་པ་མངོན་སུམ་ལྟར་སྣང་དྲུག་ཏུ་སྟོན་པའི་དགོས་པ་ཅི་ཞིག་ཡོད། རྟོག་པ་མངོན་སུམ་ལྟར་སྣང་ཡིན་པ་ཐམས་ཅད་རེ་རེ་ནས་ཤེས་པར་བྱ་བའི་ཕྱིར་ཡིན་ན། རྟོག་པའི་གསལ་བའི་དབྱེ་
བ་ཐམས་ཅད་རེ་རེ་ནས་འདིར་སྨོས་དགོས་ལ། གཞན་དུ་ན་རྟོག་པ་དང། ཞེས་པའི་དབྱེ་གྲངས་གཅིག་གིས་ཀྱང་རྟོག་པ་མངོན་སུམ་ལྟར་སྣང་གི་དབྱེ་བ་ཤེས་པར་འགྱུར་བས་སོ་ཞེ་ན། དགོས་པ་གཞན་ཡོད་དེ། འདི་ལྟར་དབང་པོ་ལས་སྐྱེས་པའི་ཤེས་པ་མིན་
པར་སྒྲུབ་པའི་དོན་དུ་བརྡ་རྟེན་ཅན་དང། དོན་གཞན་ལ་སྒྲོ་འདོགས་པ་གཉིས་བཤད་དེ། དེ་ལྟར་བསྒྲུབ་དགོས་པའི་རྒྱུ་མཚན་རིགས་པ་ཅན་པ་ལ་སོགས་པ་དག། དེ་གཉིས་དབང་ཤེས་སུ་འཁྲུལ་བར་མཐོང་བའི་ཕྱིར་རོ། །རྗེས་དཔག་སོགས་བཞི་རྒོལ་
བ་དེ་དག་གིས་དབང་ཤེས་མིན་པར་གྲུབ་ཟིན་ཀྱང་མངོན་སུམ་ལྟར་སྣང་གི་དབྱེ་བར་བརྗོད་པ་ནི། སྔ་མ་གཉིས་ཉིད་དབང་ཤེས་མ་ཡིན་པར་སྒྲུབ་པའི་རྟགས་ཀྱིས་མཐུན་དཔེར་གཟུང་བར་བྱ་བའི་ཕྱིར་རོ། །འོ་ན་དེ་གཉིས་དབང་ཤེས་སུ་འཁྲུལ་བའི་
རྒྱུ་གང་ཡིན་ཞེ་ན། བརྡ་རྟེན་ཅན་དང་དོན་གཞན་ལ་སྒྲོ་འདོགས་པའི་རྣམ་པར་རྟོག་པ་དག་བུམ་པ་དང་སྨིག་རྒྱུའི་ཁ་དོག་མཐོང་བའི་མངོན་སུམ་སོགས་དང་ཡུལ་དུས་ཉེ་བས་འཇུག་པའི་ཕྱིར་འགའ་ཞིག་གི་ཚེ་དེ་དག་དབང་ཤེས་སུ་འཁྲུལ་བའི་
རྒྱུ་ཡིན་ནོ། །འོ་ན་རྗེས་དཔག་སོགས་བཞི་མཐུན་དཔེར་བཀོད་ནས་དེ་དག་དབང་ཤེས་མ་ཡིན་པར་སྒྲུབ་པའི་རྟགས་སྦྱོར་འགོད་པའི་ཚུལ་ཇི་ལྟ་བུ་ཞེ་ན་ཇི་ལྟར་ལྐོག་ཏུ་གྱུར་པའི་དོན་ཅན་གྱི་དྲན་པ་ལ་སོགས་པའི་རྟོག་པ་འདི་དག་བརྡ་ལ་

[111B] །འདི་ཆུའོ་ཞེས་
ཤེས་པ་ཡོད་པ་མིན་པས་བརྡ་རྟེན་ཅན་དང་དོན་གཞན་ལ་སྒྲོ་འདོགས་པ་དེ་ཡང་ནི་མངོན་སུམ་ཡིན་པ་ལས་ནི་ཡོངས་སུ་ཉམས་པར་འགྱུར་རོ། །ཞེས་པའོ། །གསུམ་པ་བསླད་པ་མངོན་སུམ་ལྟར་སྣང་ལོགས་སུ་སྨོས་པའི་དགོས་པ་བསྟན་པ་ལ། རང་ལུགས་
བཞག་པ་དང། གཞན་ལུགས་དགག་པ་གཉིས། དང་པོ་ནི། ཚད་མ་མདོར་མངོན་སུམ་ལྟར་སྣང་གི་དབྱེ་བ་སྟོན་པ་ན་ཅིའི་ཕྱིར་རབ་རིབ་བཅས་ཞེས་སྨོས་ཞེ་ན། ཀུན་ལས་བཏུས་སུ་རྟོག་པ་མངོན་སུམ་ལྟར་སྣང་ལ་ལྟོས་ནས་མངོན་སུམ་ལྟར་སྣང་
གཉིས་པར་བསྟན་ཅིང། རྣམ་འགྲེལ་འདིར་ནི། རྟོག་པ་གསུམ་དུ་ཕྱེ་བའི་གྲངས་ལ་ལྟོས་ནས། མངོན་སུམ་ལྟར་སྣང་བཞི་བར་བསྟན་པ་བསླད་པ་མངོན་སུམ་ལྟར་སྣང་དེ་ནི་མངོན་སུམ་གྱི་མཚན་ཉིད་སྟོན་པའི་སྐབས་སུ། རྟོག་བྲལ་ཞེས་སྨོས་
པའི་ཚིག་གིས་བསལ་བ་རྟོག་པ་མངོན་སུམ་ལྟར་སྣང་གི་དཔེ་ཞིག་སྟོན་པར་འདོད་པ་མ་ཡིན་གྱི། སྔར་མིང་དང་རིགས་སོགས་སྦྱོར་བ་ཡི། །རྟོག་པ་དང་བྲལ་མངོན་སུམ་མོ། །ཞེས་སྤྱིར་བཏང་བ་ལས་རྟོག་པ་དང་བྲལ་ཡང་འཁྲུལ་ན་མངོན་
སུམ་མ་ཡིན་ནོ། །ཞེས་དམིགས་ཀྱིས་བསལ་ཏེ་མ་འཁྲུལ་བ་མངོན་སུམ་གྱི་མཚན་ཉིད་ཀྱི་ལྷག་མར་བསྟན་པའི་དོན་དུ་སྨོས་པ་ཡིན་ནོ། །དེ་ཡང་རབ་རིབ་བཅས་ཞེས་སྨོས་པའི་སྐབས་དེར་ནི་རབ་རིབ་ཏུ་མ་ཟད། མིག་སེར་ལ་སོགས་པས་

[112A]༄༅། །དབང་པོ་ལ་ཉེ་བར་གནོད་པ་བྱས་པ་ལས་སྐྱེས་པའི་ཤེས་པ་ཐམས་ཅད་མངོན་སུམ་ལྟར་སྣང་དུ་བརྗོད་པ་ཡིན་ལ། དེ་ལྟར་ཡིན་པ་ལ། རབ་རིབ་འགའ་ཞིག་དངོས་སུ་སྨོས་པ་ནི་དབང་པོ་ལ་ཉེ་བར་གནོད་པའི་རྐྱེན་མིག་སེར་གྱི་ནད་ལ་
སོགས་པ་གཞན་དག་མཚོན་པར་བྱེད་པ་ཡིན་གྱི། དེ་ཁོ་ན་གཟུང་བའི་ཕྱིར་མ་ཡིན་ནོ། །གཉིས་པ་གཞན་ལུགས་དགག་པ་ནི། ཀུན་ལས་བཏུས་ཀྱི་འགྲེལ་བྱེད་ཁ་ཅིག་ན་རེ། ཟླ་བ་གཉིས་སྣང་གི་ཤེས་པ་དེ་ཡང་ཡིད་ཀྱི་ཤེས་པ་རྟོག་པ་དང་བཅས་པ་ཡིན་
ནོ། །དེ་ཡང་ཇི་ལྟར་ཞེ་ན། དང་པོར་དབང་ཤེས་མ་འཁྲུལ་བས་སྨིག་རྒྱུའི་ཁ་དོག་བཟུང་ནས་དེའི་འོག་ཏུ་ཆུ་མཐོང་བའི་བག་ཆགས་སད་པ་ན། རྟོག་པས་སྨིག་རྒྱུ་དེ་ཉིད་ཆུར་འཛིན་པ་བཞིན་དུ། དང་པོར་དབང་ཤེས་ཀྱིས་ཟླ་བ་གཉིས་མཐོང་ཞིང། ཕྱིས་ཟླ་
བ་གཉིས་སུ་རྟོག་པས་སྒྲོ་བཏགས་པ་ཡིན་ཏེ། འདི་ལྟར་མིག་གི་དབུས་ན་རབ་རིབ་གནས་པས་ཟླ་བ་དེ་ཉིད་ཟུར་གཉིས་སུ་སྔ་ཕྱི་རིམ་གྱིས་མཐོང་བ་ན། དུས་མྱུར་བའི་ཕྱིར་ཅིག་ཅར་དུ་ཡོད་པ་ལྟར་སྣང་ཞིང། དེ་ལ་རྟོག་པས་ཟླ་བ་གཉིས་ཡོད་པར་སྒྲོ་བཏགས་
པ་ཡིན་ནོ། །དེས་ན་རབ་རིབ་བཅས་ཞེས་སྨོས་པ་ནི། རྟོག་མེད་མངོན་སུམ་ལྟར་སྣང་སྟོན་པ་མ་ཡིན་གྱི། རྟོག་པ་མངོན་སུམ་ལྟར་སྣང་གི་དཔེ་སྟོན་པ་ཡིན་ནོ་ཞེས་ཟེར་རོ། །དེ་ལྟར་ན་སློབ་དཔོན་རང་གི་གཞུང་དང་ནང་འགལ་བར་འགྱུར་ཏེ། ཀུན་ལས་བཏུས་
ཀྱི་རྩོད་སྒྲུབ་བརྟག་པའི་སྐབས་སུ། སྔོན་པོ་སོགས་ཀྱི་རྡུལ་ཕྲ་རབ་རྣམས་དབང་ཤེས་སྐྱེད་བྱེད་ཡིན་པའི་ཕྱིར་ཡུལ་ཡིན་ནོ་ཞེས་སྨྲ་བ་འགོག་པ་ན། མིག་ལ་སོགས་པའི་རྡུལ་ཕྲ་རབ་དག་ཀྱང་དམིགས་པ་ཉིད་དུ་ཐལ་བར་འགྱུར་ཏེ། དེ་དག་ཀྱང་

[112B] །ཞེས་གསུངས་ལ། དེའི་ཚིག་བསྡུ་བ་ནི། སྔོ་དང་ཟླ་གཉིས་ལ་སོགས་བློའི། དབང་པོའང་རྒྱུ་ཡིན། ཞེས་བྱ་བ་སྟེ། དེ་ལྟ་བུའི་གཞུང་འདི་དང་ནི་ཟླ་
བ་གཉིས་སྣང་གི་ཤེས་པ་དབང་ཤེས་མ་ཡིན་པ་སློབ་དཔོན་གྱི་དགོངས་པར་སྨྲ་བ་དེ་དག་འགལ་བའི་ཕྱིར་རོ། །ཀུན་ལས་བཏུས་ཀྱི་གཞུང་འདི་ནི་རང་འགྲེལ་གྱི་གཞུང་ཡིན་གྱི། རྩ་བའི་མ་ཡིན་ལ། དེ་ཡང་དབང་ལོས་བཅས་པའི་འགྱུར་དང། དད་པ་ཤེས་
རབ་ཀྱི་འགྱུར་ལ། རྡུལ་ཕྲ་རབ་ཅེས་པའི་ཚིག་མེད་ཀྱང། རྒྱན་དུ་དྲངས་པ་དང། ཉི་མ་སྦས་པས་དྲངས་པ་སོགས་ལ་རྡུལ་ཕྲ་རབ་ཅེས་པའི་ཚིག་འབྱུང་ཞིང། དེ་ཉིད་དག་པ་ཡིན་ཏེ། རྣམ་ངེས་སུ། གཞན་དུ་ཡང་མིག་ལ་སོགས་པའི་རྡུལ་ཕྲ་རབ་རྣམས་ཟླ་བ་
གཉིས་དང་སྔོན་པོ་ལ་སོགས་པར་སྣང་བའི་རྣམ་པར་ཤེས་པའི་རྒྱུ་ཉིད་དུ་གསུངས་པའི་ཕྱིར་རོ། །ཞེས་གསུངས་པས་སོ། །དེའི་འགྲེལ་བར། ཆོས་མཆོག་གིས། ཚད་མ་ཀུན་ལས་བཏུས་པར། མངོན་སུམ་གྱི་མཚན་ཉིད་སྒྲུབ་པ་ལས། གཞན་རྩོད་
པ་སྒྲུབ་པ་བརྟག་པར་ཡང། མིག་ལ་སོགས་པའི་རྡུལ་ཕྲ་རབ་དེ་དག་རྣམས་ཟླ་བ་གཉིས་དང་སྔོན་པོ་ལ་སོགས་པ་དེ་དག་གང་ལ་སྣང་བའི་ཤེས་པ་དེའི་རྒྱུ་ཡིན་པར་གསུངས་སོ། །དེ་ལས་ནི་གལ་ཏེ་ཇི་ལྟར་ཡོད་པ་རྣམ་པ་གཞན་དུ་སྣང་བའི་ཡང་ཤེས་
པའི་རྒྱུ་ཡིན་པ་དེ་ལྟར། དེ་དག་ཡུལ་ཡིན་ན། དེ་ལྟ་ན་ནི། འོ་ན་མིག་ལ་སོགས་པའི་རྡུལ་ཕྲ་རབ་རྣམས་ཀྱང་ཟླ་བ་གཉིས་སྣང་བ་དང། སྔོན་པོ་ལ་སོགས་པར་སྣང་བའི་ཡུལ་ཉིད་དུ་ཐལ་བར་འགྱུར་ཏེ། རྒྱུ་ཡིན་པའི་ཕྱིར་རོ་ཞེས་གསུངས་སོ། །ཞེས་

[113A]༄༅། །བཤད་ལ། འགྲེལ་བ་རྣམས་སུ་དྲངས་པ་འདི་དག་ལ་འདྲ་མིན་མང་པོ་འབྱུང་ཞིང། ལོ་ཙཚ་བ་དད་པ་ཤེས་རབ་ཀྱིས་བསྒྱུར་བའི་རྩ་འགྲེལ་གང་ནའང། རྒྱན་ཆོས་མཆོག་གིས་དྲངས་པ་འདི་དག་དང་ཚིག་གི་རྣམ་པ་ཙམ་ཡང་མི་འདྲ་
ཅེབར་སྣང་ལ། སྤྱིར་ཀུན་ལས་བཏུས་ཀྱི་རང་འགྲེལ་བོད་དུ་འགྱུར་བ་འདི་འདྲེས་དང་བཅས་པའམ། འདྲེས་མ་ཤོར་བ་གང་ཡིན་དཔྱད་པའི་གཞིར་སྣང་ངོ། །འོན་ཀྱང་རྣམ་ངེས་ཀྱི་གཞུང་དང་བསྟུན་པས། རྡུལ་ཕྲ་རབ་ཅེས་པའི་ཚིག་ཡོད་པར་གསལ་
ལ། དེའི་ཕྱིར་རྩོད་སྒྲུབ་དགག་པའི་སྐབས་འདི་མདོ་སྡེ་པའི་ཚུལ་ལ་བརྟེན་ཏེ་དོན་ཁས་བླངས་པའི་དབང་དུ་བྱས་པ་ཡིན་པར་གསླ་ལོ། །དེ་བས་ན་རྒྱན་མཁན་པོ་རྗེས་འབྲང་དང་བཅས་པའི་རྒྱ་བོད་ཀྱི་ཊིཀ་བྱེད་པ་དག་གིས་སྐབས་འདིར་དབང་པོའི་རྣམ་
པར་རིག་པའི་རྒྱུ། ཕྲ་རབ་རྡུལ་དག་ཡིན་མོད་ཀྱི། དེ་མི་སྣང་ཕྱིར་དེ་ཡུལ་ནི། །རྡུལ་ཕྲན་མ་ཡིན་དབང་པོ་བཞིན། ཞེས་པ་དྲངས་ནས། དེ་དང་ཡང་འགལ་ཞེས་འཆད་པ་ནི། ཆེས་ཆེར་མི་རིགས་ཏེ། དམིགས་བརྟག་གི་གཞུང་དེའི་དབང་པོའི་རྡུལ་ཕྲ་རབ་
དབང་ཤེས་ཀྱི་རྒྱུ་ཡིན་པའི་ཕྱིར། ཡུལ་དུ་འགྱུར་རོ་ཞེས་པའི་རྟགས་ཕ་རོལ་པོ་ལ་ཁས་ལེན་ལ་གཏོད་ངམ། རང་རྒྱུད་དུ་ཁས་ལེན། དང་པོ་ལྟར་ན། དབང་པོའི་རྡུལ་ཕྲ་རབ་དབང་ཤེས་ཀྱི་རྒྱུ་ཡིན་པའི་ཕྱིར། ཞེས་པ་ཕ་རོལ་དོན་སྨྲ་ལ་ཁས་ལེན་ལ་
གཏོད་རྒྱུ་དེས་རང་ལུགས་ལ་དབང་པོ་དབང་ཤེས་ཀྱི་རྒྱུ་ཡིན་པར་ཇི་ལྟར་བསྒྲུབ་ནུས། གཞན་དུ་ན། སྒྲ་ཆོས་ཅན། མ་བྱས་པར་ཐལ། རྟག་པའི་ཕྱིར། ཞེས་པའི་རྟགས་ཕ་རོལ་པོ་ལ་ཁས་ལེན་ལ་གཏོད་རྒྱུ་དེས་ཀྱང། རང་ལུགས་ལ་སྒྲ་རྟག་པ་ཡིན་

[113B] །གལ་ཏེ་རང་རྒྱུད་དུ་ཁས་ལེན་ན། རང་ལུགས་ལ་རྣམ་པར་རིག་པའི་སྐབས་སུ། མིག་དབང་གི་རྡུལ་ཕྲན་མིག་ཤེས་ཀྱི་རྒྱུར་ཁས་ལེན་དགོས་པས། རྡུལ་ཕྲན་ཁས་ལེན་པའི་སེམས་ཙམ་པ་ཆེས་ངོ་མཚར་ཆེའོ། །ངེས་ན་ཀུན་
ལས་བཏུས་ཀྱི་རྩོད་སྒྲུབ་བརྟག་པའི་སྐབས་ཀྱང། རྩོད་སྒྲུབ་མཁན་པོ་རྣམ་རིག་པའི་ལུགས་ལ་བརྟེན་ནས་འགོག་པ་ཡིན་ཞེས་སྨྲ་བ་དག་ལ། རྡུལ་ཕྲན་ཁས་ལེན་པའི་སེམས་ཙམ་པའི་གྲུབ་པའི་མཐའ་རང་ལུགས་སུ་འདོད་དགོས་
པའི་སྐྱོན་འདི་འབྱུང་བར་ཤེས་པར་གྱིས་ཤིག། འདི་ལ་ད་དུང་དཔྱད་ཅིང་རྟག་པར་བྱ་བའི་གནས་དུ་མ་ཡོད་ཀྱང། ཡི་གེ་མངས་པར་འགྱུར་བས་མ་བྲིས་ལ། གཞན་དག་ནི་ཐེ་ཚོམ་ཙམ་ཡང་མ་ཞུགས་པར་སྣང་ངོ། །ད་ནི་དཀྱུས་མ་བཤད་པར་བྱ་སྟེ་
ཁོ་ན་རེ། གལ་ཏེ་གཞུང་དེ་དང་འགལ་བའི་སྐྱོན་མེད་དེ། གཞུང་དེ་ནི་རབ་རིབ་ཀྱིས་བསླད་པའི་མིག་གི་རྡུལ་ཕྲ་རབ་དག། ཟླ་བ་གཉིས་སྣང་དབང་ཤེས་ཀྱི་བརྒྱུད་པའི་རྒྱུ་ཡིན་པར་བཤད་པ་ཡིན་ནོ་ཞེ་ན། རྩོད་སྒྲུབ་མཁན་པོའི་འདོད་པ་དབང་པོའི་
ཤེས་པའི་སྤྱོད་ཡུལ་དག་ཇི་ལྟར་ཡིན་ཞེས་དཔྱད་ནས་འགོག་པའི་ཚེ། དབང་ཤེས་ཀྱི་དངོས་རྒྱུ་ཡིན་པའི་དབང་གིས་དམིགས་རྐྱེན་དུ་འཇོག་ཅེས་ཕ་རོལ་པོས་ཁས་བླངས་པ་འདི་ལ་འོ་ན། མིག་ལ་སོགས་པའི་རྡུལ་ཕྲ་རབ་ཀྱང་ཟླ་བ་གཉིས་
སྣང་ཡིད་ཤེས་རྟོག་པའི་དམིགས་པར་བྱ་བ་ཡིན་པར་ཐལ། དེའི་བརྒྱུད་རྒྱུ་ཡིན་པའི་ཕྱིར་ཞེས་འཕངས་པ་འདི་སྐབས་སུ་བབ་པའི་ཐལ་འགྱུར་ཡང་དག་ཏུ་ཇི་ལྟར་འགྱུར་བ་ཡིན་ཏེ་སྐབས་སུ་མ་བབ་པར་འགྱུར་ཏེ། ཕ་རོལ་པོས་ཐལ་འགྱུར་

[114A]༄༅། །དེའི་ཁྱབ་པ་ཁས་མི་ལེན་ཞིང། ཚད་མས་ཀྱང་མ་གྲུབ་པའི་ཕྱིར་རོ་ཞེས་བྱ་བའི་ཐ་ཚིག་གོ། །དེ་ལྟར་ཟླ་བ་གཉིས་སྣང་གི་ཤེས་པ་ཡིད་ཆེས་རྟོག་པར་འདོད་པ་སློབ་དཔོན་རང་ཉིད་ཀྱི་གཞུང་དང་འགལ་བར་བསྟན་ནས། རིགས་པས་
འགོག་པ་དེ། ཅི་དབང་པོ་ལ་བརྟེན་པའི་ཤེས་པར་གང་གིས་འཇིག་པ་ཡིན། གལ་ཏེ་ཤེས་པ་གང་བདག་རྐྱེན་དབང་པོ་ཡོད་མེད་ཀྱི་རྗེས་སུ་འཇུག་པ་ཅན་ནོ་ཞེ་ན། དེ་ལྟ་ན་གཟུགས་སོགས་སྣང་བའི་མིག་ཤེས་སོགས་དབང་པོ་ཡོད་མེད་ཀྱི་རྗེས་
སུ་འགྲོ་ལྡོག་བྱེད་པ་ལྟར། མིག་རབ་རིབ་ཀྱིས་བསླད་པས་ཟླ་བ་གཉིས་སོགས་སྣང་བའི་ཤེས་པ་ཡང་དེ་དང་མཚུངས་པར་དབང་པོ་ཡོད་མེད་ཀྱི་རྗེས་སུ་བྱེད་པའི་ཕྱིར། དབང་པོ་ལ་བརྟེན་པའི་ཤེས་པ་ཡིན་པར་རིགས་སོ། །གལ་ཏེ་བདག་
རྐྱེན་དབང་པོ་འགྱུར་བའི་དབང་གིས་རང་ལ་ཡུལ་སྣང་བའི་ཚུལ་ཡང་འགྱུར་བ་དང་ལྡན་པའི་ཤེས་པ་དབང་ཤེས་ཀྱི་འཇོག་བྱེད་ཡིན་ནོ་ཞེ་ན། ཚུལ་དེ་ནི་མིག་རབ་རིབ་གྱིས་བསླད་པས་ཟླ་བ་གཉིས་སུ་སྣང་བའི་ཤེས་པ་འདི་ཉིད་ལ་ཡང་
ཡོད་པ་ཡིན་ན་ཅིའི་ཕྱིར་འདི་དབང་ཤེས་ཡིན་པ་འགོག། གཞན་ཡང། ཐག་པ་ལ་སྦྲུལ་ལ་སོགས་པར་འཁྲུལ་བའི་ཆེ་ཡིད་ཤེས་ཀྱིས་སྦྲུལ་མ་ཡིན་པར་ཡོངས་སུ་དཔྱད་པ་ན། སྔར་སྦྲུལ་དུ་འཁྲུལ་བའི་དུས་དང། མིག་གི་དབང་པོའི་འགྱུར་བ་
རྐྱེན་གྱིས་བསླད་མ་བསླད་ཀྱི་ཁྱད་པར་མེད་ཀྱང་སྦྲུལ་དུ་འཁྲུལ་བ་ལྡོག་པ་བཞིན་དུ། ཡིད་ཤེས་ཀྱིས་ཟླ་བ་གཉིས་མེད་པར་ངེས་ན་མིག་རབ་རིབ་ཀྱིས་བསླད་པའི་དབང་པོའི་འགྱུར་བ་ཡོད་ནའང་ཟླ་བ་གཉིས་སུ་སྣང་བ་ལྡོག་པར་འགྱུར་ལ། ཡིད་

[114B] ཡིད་ཀྱིས་ཟླ་བ་གཉིས་སུ་མེད་པར་མ་ངེས་ན། རབ་རིབ་ཀྱིས་སྔར་གྱི་དབང་པོའི་བསླད་པ་ནི་ལྡོག་ཀྱང་ཟླ་བ་
གཉིས་སུ་སྣང་བ་ལྡོག་པར་མི་འགྱུར་ཏེ། ཟླ་བ་གཉིས་སུ་སྣང་བ་ནི་དབང་པོ་ལ་བརྟེན་པའི་ཤེས་པ་མ་ཡིན་པར་ཡིད་ཤེས་ཡིན་པའི་ཕྱིར་རོ། །ཞིང་ཞེས་པ་རིགས་པའི་རྣམ་གྲངས་འོག་མ་བསྡུ་བའི་ཚིག་གོ། གཞན་ཡང་ཐག་པ་སྦྲུལ་དུ་འཁྲུལ་བའི་སྐྱེས་བུ་
དེས། འདི་སྦྲུལ་ལོ་ཞེས་བརྗོད་ན། ཕ་རོལ་པོ་ལའང་སྦྲུལ་འཛིན་གྱི་བློ་དེ་དང་འཛིན་སྟངས་མཚུངས་བ་སྐྱེ་བ་དེ་བཞིན་དུ། ཟླ་བ་གཉིས་སུ་སྣང་བའི་སྐྱེས་བུ་དེས་ནམ་མཁའ་ལ་ཟླ་བ་གཉིས་སོ་ཞེས་བརྗོད་པ་དག་གིས་དུས་འགའི་ཚེ་སྐྱེས་བུ་ཕ་རོལ་པོ་ལའང་
ནམ་མཁའི་ཟླ་བ་གཅིག་གཉིས་སུ་སྣང་བའི་ཤེས་པ་དེ་ལྟ་བུ་འཇོག་པའམ་སྐྱེ་བར་བྱེད་ནུས་པར་ཐལ། ཟླ་བ་གཅིག་གཉིས་སུ་སྣང་བའི་ཤེས་པ་དེ་ཡིད་ཤེས་ཡིན་པའི་ཕྱིར་རོ། །གཞན་དག་གིས་དེ་བཞིན་དུ་ཞེས་པ་སྦྲུལ་སོགས་འཁྲུལ་བ་བཞིན་ཞེས་
པ་ལ་སོགས་མ་ཤེས་པས་གཞུང་འདི་ཙམ་ལའང་ནུས་པ་འདོན་མ་ཤེས་ན། རྟོགས་དཀའ་བའི་གཞུང་དག་ལྟ་ཅི་སྨོས། གཞན་ཡང་ཟླ་བ་གཉིས་སུ་སྣང་བའི་ཤེས་པ་དེས་ཟླ་བ་གཉིས་སུ་མཐོང་བ་བརྡ་དྲན་པ་ལ་ལྟོས་པར་འགྱུར་ཞིང་ཡུལ་གྱི་རྣམ་པ་
ཡོངས་སུ་གསལ་བར་སྣང་བར་མ་འགྱུར་པར་ཐལ། རྟོག་པ་ཡིན་པའི་ཕྱིར། ཕྱི་མ་ཁྱབ་སྟེ། གཉིད་ལོག་པའམ་སད་པ་ནའང་ཡུལ་གྱི་རྣམ་པ་གསལ་བར་སྣང་བ་ཅན་གྱི་བློ་གང་ཡིན་པ་དེ་ནི་རྟོག་མེད་ཤེས་པ་ཡིན་ལ་དུས་གཉིས་ཀར་ཡང་རྣམ་པ་གསལ་

[115A]༄༅། །བར་སྣང་བ་དེ་ལྟ་མིན་པའི་ཤེས་པ་ཡིན་ན་རྟོག་པ་ཡིན་པས་ཁྱབ་པའི་ཕྱིར། དེས་ན་ཇི་སྐད་བཤད་པའི་རིགས་པ་དག་གིས་རྟོག་པ་ཡིན་པ་ཁེགས་པ་དེའི་ཕྱིར། རབ་རིབ་ཀྱིས་མིག་དབང་བསླད་པས་ཟླ་བ་གཉིས་སུ་སྣང་བའི་ཤེས་པ་དེ་
རྟོག་མེད་ཡིན་ལ་དེ་ལྟ་ནའང་མངོན་སུམ་ལྟར་སྣང་གི་དབྱེ་བར་སྟོན་པ་ནི་ཚད་མ་ཡིན་པ་ཉིད་ནི་བཀག་པའི་ཕྱིར་དུ་བསྟན་པ་ཡིན་ཏེ། དེ་ཚད་མ་མ་ཡིན་པའི་རྒྱུ་མཚན་རང་གིས་ཡོངས་སུ་དཔྱད་པའི་ཡུལ་ལ་སླུ་བའི་ཕྱིར་རོ། །དེས་ན་དབང་པོ་བསླད་པ་
ལས་སྐྱེས་པའི་ཤེས་པ་དེ་དག་རྟོག་མེད་ཡིན་ནའང། ཚད་མ་མ་ཡིན་པས་མངོན་སུམ་ནི་རྟོག་པ་དང་བྲལ་ཞིང་མ་འཁྲུལ་བ་ཞིག་དགོས་སོ་ཞེས་བྱ་བ་དེ་ཤེས་པའི་དོན་དུ་རྟོག་པའི་སྡེ་ཚན་ལས་ལོགས་སུ་རབ་རིབ་བཅས་ཞེས་སྨོས་པའི་སྒོ་ནས། མངོན་
སུམ་ལྟར་སྣང་ལ་རྟོག་པ་དང། རྟོག་མེད་ཀྱི་སྡེ་ཚན་གཉིས་སུ་སློབ་དཔོན་ཕྱོགས་ཀྱི་གླང་པོས་བཤད་དོ་ཞེས་པ། འདིར་ནི་བཞི་པ་དམིགས་བསལ་ཏེ། མན་ཆད་ཀྱི་དོན་བསྡུ་བའོ། །མངོན་སུམ་ལྟར་སྣང་བཤད་ཟིན་ཏོ། །གསུམ་པ་མངོན་སུམ་འབྲས་བུའི་དོན་
ལ་ལོག་རྟོག་གསལ་བ་ལ། སྤྱིའི་དོན་དང། ཡན་ལག་གི་དོན་གཉིས། དང་པོ་ནི། ཚད་མ་དང། འབྲས་བུ་དང། ཞེས་བྱ་བ་འདི་ཅི་ཞིག་ཅེ་ན། ཚད་མ་ནི་སྔར་ལེའུ་གཉིས་པར་བཤད་པའི་ཚད་མ་སླུ་མེད་ཅན་ཤེས་པ། ཞེས་པའི་མཚན་ཉིད་དེ་ལྟ་བུ་དང་ལྡན་པ་གོང་
དུ་ཇི་སྐད་བཤད་པའི་མངོན་སུམ་དང་རྗེས་དཔག་གཉིས་སུ་ཕྱེ་བ་དེའོ། །དེའི་འབྲས་བུ་ནི་གཉིས་ཏེ། ཚད་མའི་འབྲས་བུ་དང། མཆོད་པའི་འབྲས་བུའོ། །ཚད་མའི་འབྲས་བུ་བྱེད་པ་གཞན་གྱིས་བར་ཆོད་པ་དེ་ཡང་གང་ཞེ་ན། དེ་ཡང་གཙོ་བོར་སྐྱེས་

[115B] བདེན་བཞི་བླང་དོར་ཐབས་དང་བཅས་པ་རྟོགས་ནས་དེ་དག་ལ་འཇུག་ལྡོག་བྱེད་པ་རྣམས་སོ། །དོན་དེ་ཡང། བླང་དང་དོར་བྱའི་དངོས་པོ་ཡི། །འཇུག་ལ་དེ་གཙོ་ཡིན་ཕྱིར་དང། ཞེས་སོགས་
ཀྱིས་སྟོན་པར་བྱེད་དོ། །འབྲས་བུ་འདི་ནི་ཚད་མའི་སྟོབས་ལས་སྐྱེས་པ་ཡིན་པར་ཚད་མའི་སྐྱེ་འབྲས་ཡིན་པར་རིག་པར་བྱའོ། །བྱེད་པ་གཞན་གྱིས་བར་མ་ཆོད་པའི་ཚད་འབྲས་བུ་དེ་ཡང་གང་ཞེ་ན། དེ་ལ་གཉིས་ཏེ། ཚད་མ་རང་ལས་དོན་གཞན་དུ་
གྱུར་པ་དང། རང་གི་བདག་ཉིད་དུ་གྱུར་པའོ། །དང་པོ་ནི། ཚད་མས་དངོས་སུ་དྲངས་པའི་ངེས་ཤེས་ལྟ་བུ་སྟེ། དེ་ཡང་ཚད་མས་དངོས་སུ་བསྐྱེད་པའི་འབྲས་བུ་ཡིན་པའི་ཕྱིར། ཚད་མས་མཆོད་པའི་འབྲས་བུ་ཞེས་བྱའོ། །གཉིས་པ་ནི། ཚད་མ་རང་ཉིད་ཀྱིས་
གཞལ་བྱ་རྟོགས་པའི་ཆ་ལྟ་བུ་སྟེ། དེ་ལ་ཅིའི་ཕྱིར་ཚད་མས་མཆོད་པའི་འབྲས་བུ་ཞེས་བྱ་ཞེ་ན། ཚད་མ་རང་གི་བདག་ཉིད་དུ་གྱུར་པས་བྱེད་པ་གཞན་གྱིས་བར་མ་ཆོད་པའི་ཕྱིར་དང། ཚད་མས་རྣམ་པར་བཞག་བྱའི་འབྲས་བུ་ཡིན་པའི་ཕྱིར་རོ། །
དེ་བས་ན་འདི་ནི་ཚད་མས་བསྐྱེད་པའི་འབྲས་བུ་མ་ཡིན་ལ། འོན་ཀྱང་རྣམ་པར་བཞག་བྱའི་འབྲས་བུ་ཡིན་པས་འབྲས་བུ་ཞེས་བཤད་དེ། བློ་རྣམས་ཀྱི་ཡུལ་རྟོགས་པ་ཐ་དད་པ་ནི། རྣམ་པ་ཐ་དད་པས་འཇོག་པའི་ཕྱིར་རོ། །དེ་ལྟར་ཡང་ཡུལ་གྱི་
རྣམ་པ་ཐ་དད་པས། བློའི་རྟོགས་པ་ཐ་དད་ཕྱིར། ཞེས་གསུངས་པ་ཡིན་ནོ། །དེ་བས་ན་འདིར་ཚད་མའི་འབྲས་བུ་ཞེས་བྱ་བ་ལ། འབྲས་བུ་ནི་མཚོན་བྱ། ཚད་མ་ནི་མཚན་ཉིད། གཞལ་བྱ་ནི་ཚད་མ་དང་འབྲས་བུ་དེ་གཉིས་ཀྱིས་སྒྲོ་འདོགས་བཅད་

[116A]༄༅། །པར་བྱ་བའི་ཡུལ་ལོ། །དེ་དག་ནི་རིམ་པ་བཞིན། བྱ་བ་དང། བྱེད་པ་དང། ལས་ཀྱི་བདག་ཉིད་དུ་བརྗོད་དོ། །དེ་ལྟ་བུའི་ཚད་མའི་འབྲས་བུ་དེ་ལ་ཡང། རྗེས་དཔག་ཚད་མའི་ཚད་འབྲས་ཀྱི་རྣམ་བཞག་དང། མངོན་སུམ་གྱི་ཚད་འབྲས་ཀྱི་
རྣམ་གཞག་གཉིས་ལ། སྐབས་འདིར་ནི་ཕྱི་མ་ཉིད་གཏན་ལ་འབེབས་པར་བྱེད་པ་ཡིན་ལ། དེ་ལ་ཡང་འབྲས་བུའི་རྟོག་པ་གསུམ་ཡོད་པ་ལས། གཞན་དག་ན་རེ། འབྲས་རྟོག་པ་དང་པོ་ནི་མདོ་སྡེ་པའི་ཚད་འབྲས་ཀྱི་རྣམ་གཞག་ཡིན་ལ། དེ་ཡང་ཕྱི་
རོལ་གཞལ་བྱ། ཕྱི་རོལ་གྱི་རྣམ་པ་ཤར་ནས་དེ་ལ་མི་སླུ་བའི་ཤེས་པ་ཚད་མ། ཕྱི་རོལ་གྱི་དོན་རྟོགས་པ་འབྲས་བུའོ་ཞེས་སྨྲའོ། །དེ་ལྟ་ན་མདོ་སྡེ་པའི་ལུགས་ལ་གཞན་རིག་མངོན་སུམ་ཚད་མ་ཡིན་ན། རང་གི་གཞལ་བྱ་ཕྱི་རོལ་ཡིན་པའི་ཆ་ལ་
སྒྲོ་འདེགས་ཆོད་པས་ཁྱབ་པར་ཁས་ལེན་དགོས་པས་གཟུགས་སོགས་ཕྱི་དོན་ཡིན་པར་རྟགས་ཀྱིས་བསྒྲུབ་མི་དགོས་པར་ཐལ་བའི་སྐྱོན་དུ་འགྱུར་བའི་ཕྱིར། ཕྱི་དོན་གཞལ་བྱ་དང། དེའི་རྣམ་པ་ཤར་བ་ཚད་མ་ཡིན་པ་ནི། ལུགས་དེ་
ལས་ཕྱི་རོལ་ཏུ་གྱུར་པའོ། །འབྲས་རྟོག་གཉིས་པའི་རྣམ་གཞག་ནི། གཟུང་རྣམ་གཞལ་བྱ། འཛིན་རྣམ་ཚད་མ། རང་རིག་འབྲས་བུ་ཞེས་བྱ་བ་སྟེ། འདི་སེམས་ཙམ་པ་ཁོ་ནའི་ཚད་འབྲས་ཀྱི་རྣམ་གཞག་གོ་ཞེས་བྱ་བར་སྨྲ་བ་དག་ཀྱང་
འཐད་པ་མ་ཡིན་ཏེ། མདོ་སྡེ་པའང་འཛིན་རྣམ་དེ་གཟུང་རྣམ་ལ་རང་རིག་མངོན་སུམ་དུ་ཁས་ལེན་པའི་ཕྱིར་རོ། །གཞན་དུ་ན་ཤེས་པ་རྣམ་བཅས་དང། བློ་ལ་རང་རིག་མི་འདོད་པར་འགྱུར་རོ། །འབྲས་རྟོག་གསུམ་པ་ནི། མདོ་སྡེ་

[116B] དེ་ཡང་ཕྱི་དོན་གཞལ་བྱ། གཟུང་རྣམ་ཚད་མ། དཔྱད་ན་རང་རིག་ཡིན་པའི་དོན་རྟོགས་འབྲས་བུ། ཞེས་སྨྲ་བ་ནི་མདོ་སྡེ་པའི་ལུགས་ལས་བརྒལ་བ་ཡིན་ཏེ། དེ་ལྟ་ན་ཕྱི་དོན་དཔྱད་ན་ཤེས་པ་ཡིན་པར་ཐལ། དཔྱད་པ་ན་དོན་
རིག་དེ་རང་རིག་ཡིན་པའི་ཕྱིར་རོ། །གཞན་ཡང་དཔྱད་པ་ཞེས་པ་སྤྱིར་ཚད་མས་དཔྱད་པ་ཙམ་ལ་བྱེད་ན། ཚད་མས་མ་དཔྱད་པའི་ཚེས་མི་སྲིད་པས། དཔྱད་པ་དང་མ་དཔྱད་པའི་དབང་དུ་བྱས་པའི་རྣམ་གཞག་གཉིས་གཉིས་བྱེད་པ་མི་རིགས་ལ། དོན་དམ་དཔྱོད་
པའི་ཚད་མས་དཔྱད་པའི་དབང་དུ་བྱས་པ་ཡིན་ན། དཔྱད་པའི་ཚད་འབྲས་ཀྱི་རྣམ་གཞག་འདོད་པ་དེ་བས་ཀྱང་མི་རིགས་ཏེ། མདོ་སེམས་གང་གི་ལུགས་ལའང་ཚད་འབྲས་དོན་དམ་པར་ཐ་དད་མ་ཡིན་པས་དོན་དམ་པར་རྣམ་པར་བཞག་འཇོག་ཏུ་
མི་རུང་བའི་ཕྱིར་རོ། །དོན་དམ་པར་ཐ་དད་ཡིན་ན་ནི་བདེན་པའི་ཐ་དད་དུ་འགྱུར་བས་ཚད་འབྲས་རྫས་ཐ་དད་དུ་ཐལ་བར་འགྱུར་རོ། །དེ་བས་ན་ཚད་མ་དང་འབྲས་བུ་དོན་དམ་པར་གྲུབ་ཀྱང་དེ་གཉིས་ཐ་དད་པའི་ཆ་རྫས་སུ་མ་གྲུབ་ཅིང་ཀུན་རྫོབ་ཙམ་
མོ་ཞེས་བྱ་བ་འདི་མདོ་སེམས་གཉིས་གའི་ལུགས་སོ། །དཔྱད་མ་དཔྱད་ཞེས་པའི་ཚིག་ཙམ་ཞིག་ལ་སྐྱབས་སུ་བཟུང་ནས་དེའི་སྒོ་ནས་ལུགས་ངན་པ་སྣ་ཚོགས་རྣམ་པར་འཇོག་པའི་བློ་གྲོས་ངན་པ་ཐམས་ཅད་རྣམ་པར་དཔྱད་པའི་ཚུལ་འདི་ལྟ་
བུས་དགག་པར་བྱའོ། །ཡང་ཁ་ཅིག་ན་རེ། ཕྱི་དོན་གཞལ་བྱ། གཟུང་རྣམ་ཚད་མ། རང་རིག་འབྲས་བུ་ཞེས་བྱ་བ་འབྲས་རྟོག་གསུམ་པའི་ཚད་འབྲས་ཀྱི་རྣམ་གཞག་ཡིན་ལ། འདི་ཁས་ལེན་པའི་སངས་རྒྱས་པ་སུའང་མེད་ཅིང། བྱེ་

[117A]༄༅། །བྲག་སྨྲ་བ་དང་མདོ་སྡེ་བ་དག་རྣམ་རིག་ལ་དང་བའི་ཕྱིར་དུ་བསྟན་པ་ཡིན་ནོ་ཞེས་ཟེར་རོ། །འདི་ནི་མ་སྨྲས་ན་རང་ཉིད་བླུན་པོར་མི་སྟོན་པ་ཡིན་ཏེ། དེ་ལྟ་བུའི་ཚད་འབྲས་ཀྱི་རྣམ་གཞག་བསྟན་པས་མདོ་སྡེ་པ་སེམས་ཙམ་ལ་གཞུག་
མི་ནུས་པར་ཐལ། དེ་ལྟ་བུའི་ཚད་འབྲས་ཀྱི་རྣམ་གཞག་མདོ་སྡེ་པ་རང་ཉིད་ཀྱིས་ཚད་མས་ཁེགས་པའི་ཕྱིར། དེར་ཐལ། མདོ་སྡེ་པས་ཕྱི་རོལ་གཞལ་བྱ་ལ་རང་རིག་འབྲས་བུ་ཡིན་པ་ཚད་མས་ཁེགས་པའི་ཕྱིར། དེར་ཐལ། མདོ་སྡེ་པས་བེམས་པོ་ཡིན་
ན། ཤེས་པ་མ་ཡིན་དགོས་པར་ཚད་མས་གྲུབ་པའི་ཕྱིར་རོ། །གཞན་ཡང། སེམས་ཙམ་གྱི་གྲུབ་མཐའ་རྟོགས་པ་ལ་ནི་ཕྱི་རོལ་གཞལ་བྱ་ཡིན་པ་ཁེགས་དགོས་པའི་ཕྱིར། ཕྱི་རོལ་གཞལ་བྱར་བསྟན་ནས་གྲུབ་མཐའ་དེ་ལ་འཇུག་པ་ནི་སྔོན་མེད་
པའི་གཞུང་ལུགས་སོ། །ཡང་ཁ་ཅིག་ན་རེ། འབྲས་རྟོག་གསུམ་པ་ལ་དངོས་བསྟན་དང། ཤུགས་བསྟན་གྱི་ཚད་འབྲས་ཀྱི་རྣམ་གཞག་གཉིས་ལས། དང་པོ་ནི། མ་དཔྱད་པའི་ཚེ། ཕྱི་རོལ་གྱི་དོན་གཞལ་བྱ། གཟུང་བའི་རྣམ་པ་ཚད་མ། རྣམ་
པ་དོན་དུ་ངེས་པའི་འཁྲུལ་ངོར་དོན་རིག་བཏགས་པ་བ་འབྲས་བུ། གཉིས་པ་ནི། དཔྱད་པའི་ཚེ། ཤེས་པ་རང་གི་བདག་ཉིད་གཞལ་བྱ་འཛིན་པའི་རྣམ་པ་ཚད་མ། རང་རིག་པ་འབྲས་བུ། དེས་ན་འབྲས་རྟོག་གསུམ་པ་ནི། མཐའ་གཅིག་ཏུ་མདོ་
སེམས་གང་གིའང་ལུགས་མ་ཡིན་གྱི། མདོ་སྡེ་པ་སེམས་ཙམ་པའི་གྲུབ་མཐའ་ལ་གཞུག་པའི་ཕྱིར་མདོ་སེམས་གཉིས་གའི་ཕྱོགས་ལ་བརྟེན་ནས་རྣམ་པར་བཞག་པ་ཡིན་ནོ། །ཞེས་སྨྲ་བ་དེ་དག་གི་བློ་གྲོས་ནི་ལྷ་དགའ་བར་བྱེད་པ་སྟེ། གཟུང་རྣམ་

[117B] བློ་དེའི་ངོར་དོན་རིག་མཚན་ཉིད་པ་ཡོད་པས་དོན་རིག་བཏགས་པ་འབྲས་བུར་མི་འཐད་ཅིང། མདོ་སེམས་གང་གི་ལུགས་ལའང་བློ་གཅིག་གི་གཟུང་འཛིན་རིག་གསུམ་ཐ་དད་པ་
དཔྱད་ན་མ་གྲུབ་པས། དཔྱད་པའི་ཚེ་གཟུང་རྣམ་གཞལ་བྱ་སོགས་སུ་ཇི་ལྟར་རྣམ་གཞག་བྱེད། དེ་བས་ན་ལུགས་གཉི་ག་དང་མི་མཐུན་པ་འདི་ལུགས་གཉིས་ལ་བརྟེན་པའི་རྣམ་གཞག་ཏུ་ཤེས་ལྡན་སུ་ཞིག་སྨྲ། འོན་ཀྱང་རྒྱས་པར་གཞན་དུ་བ། །ག་ཟིན་
ཏོ། །ད་ལྟར་གཞན་དག་གིས་སྨྲས་པ་རྣམས་ནི་སྙིང་པོ་དང་བྲལ་བ་འབའ་ཞིག་ཏུ་ཟད་པས། འདིར་ནི་རང་ལུགས་རྣམ་པར་འཇོག་པ་ན། འདི་ལྟར་བཤད་པར་བྱ་སྟེ། སྔོན་པོ་གཞལ་བྱ། སྔོན་པོ་ལས་དངོས་སུ་སྐྱེས་པའི་གཟུང་རྣམ་ཚད་མ། སྔོན་པོ་
མངོན་སུམ་དུ་རྟོགས་པའི་ཤེས་པ་འབྲས་བུ། ཞེས་བྱ་བ་ནི་མདོ་སྡེ་པའི་གཞན་རིག་མངོན་སུམ་གྱི་ཚད་འབྲས་ཡིན་ལ། སྔོན་པོ་གཞལ་བྱ་ལ་སྔོན་པོ་ལ་མི་སླུ་བའི་སྔོན་པོའི་རྣམ་པ་ཚད་མ། སྔོན་པོ་རྟོགས་པའི་ཚད་མ་འབྲས་བུ། ཞེས་པ་ཙམ་ཞིག་
མདོ་སེམས་གཉིས་ཀ་འདོད་པར་ཁྱད་པར་མེད་ཀྱང། མི་འདྲ་བའི་ཁྱད་པར་ནི། མདོ་སྡེ་བ་དབང་ཤེས་ལ་ཤར་བའི་སྔོན་པོའི་རྣམ་པ་སྔོན་པོ་ལས་སྐྱེས་པར་འདོད་བས་སྔོན་པོ་ཡུལ་དུ་ཡོད་པའི་སྟོབས་ཀྱིས་ཤར་བའི་རྣམ་པར་འདོད་ལ། སེམས་
ཙམ་པ་རྣམ་པ་དེ་བག་ཆགས་ཀྱི་སྟོབས་ལས་སྐྱེས་པར་འདོད་ཅིང། དེས་ན་སྔོན་འཛིན་མིག་ཤེས་ལ་སྔོན་པོ་རྒྱངས་ཆད་དུ་སྣང་བ་དེ་སྣང་བ་ལྟར་གྲུབ་མ་གྲུབ་དང། སྔོ་འཛིན་མིག་ཤེས་འཁྲུལ་མ་འཁྲུལ་སོགས་སུ་འདོད་པའི་ཁྱད་པར་གྲུབ་མཐའ་

[118A]༄༅། །གཉིས་པོ་ལ་འབྱུང་བའང་དེ་ཉིད་ཀྱིས་ཡིན་ནོ། །དེས་ན་འབྲས་རྟོག་དང་པོ་ནི། མདོ་སྡེ་བའི་དབང་དུ་བྱས་པའི་ཚད་འབྲས་ཀྱི་རྣམ་གཞག་ཡིན་ཏེ། གཞན་རིག་མངོན་སུམ་གྱི་གཟུང་རྣམ་ཡུལ་གྱི་སྟོབས་ལས་སྐྱེས་པར་
ལེགས་པར་བསྒྲུབས་ནས། གཟུང་དོན་ལས་གཟུང་དོན་དང་འདྲ་བར་སྐྱེས་པའི་རྣམ་པ་ཚད་མར་བཤད་པའི་ཕྱིར་རོ། །སེམས་ཙམ་པ་ལ་རང་རིག་གི་དང་གཞན་རིག་གི་ཚད་འབྲས་གཉིས་ལས། དང་པོ་ནི། གཟུང་རྣམ་གཞལ་བྱ། འཛིན་རྣམ་ཚད་
མ། རང་རིག་འབྲས་བུ་ཞེས་བྱ་བ་ཙམ་ཞིག་མདོ་སེམས་གཉི་ག་འདོད་པར་ཁྱད་པར་མེད་ཀྱང། མི་འདྲ་བའི་ཁྱད་པར་ནི། མདོ་སྡེ་བ་གཟུང་རྣམ་དེ་དོན་ལས་སྐྱེས་པའི་གཟུང་རྣམ་དུ་འདོད་ལ། སེམས་ཙམ་པ་བག་ཆགས་ལས་སྐྱེས་པའི་གཟུང་
རྣམ་དུ་འདོད་ཅིང། འཛིན་རྣམ་དེ་གཟུང་རྣམ་ལ་རང་རིག་དུ་འཇོག་པའང་མདོ་སྡེ་པ་རང་གི་བདག་ཉིད་དུ་གྱུར་བའི་ཡུལ་རིག་པའི་སྒོ་ནས་འཇོག་ལ། སེམས་ཙམ་པ་རང་གི་བདག་ཉིད་རིག་པ་ཙམ་གྱིས་མི་འཇོག་སྟེ། སྔོན་པོ་ཡང་
སྔོར་སྣང་དབང་ཤེས་ཀྱི་བདག་ཉིད་ཡིན་པར་འདོད་པའི་ཕྱིར་རོ། །དེ་བས་ན་འཛིན་རྣམ་གྱིས་གཟུང་རྣམ་དེ་རང་དང་གཉིས་སུ་མེད་པའི་ཚུལ་གྱིས་རིག་པའམ། གཉིས་སྣང་དང་བྲལ་བའི་སྒོ་ནས་རིག་པས་རང་རིག་དུ་འཇོག་གོ། དེ་
ཡང་གཙོ་བོར་མདོ་སེམས་ཀྱི་གྲུབ་མཐའི་ཁྱད་པར་གྱི་རྩ་བ་ནི། ཕྱི་དོན་གྲུབ་མ་གྲུབ་ཡིན་ལ། དེ་ཡང་དབང་ཤེས་ལ་སྔོ་སོགས་སུ་སྣང་བའི་རྣམ་པ་ཡུལ་སྔོ་སོགས་ཀྱི་སྟོབས་ལས་སྐྱེས་པ་ཁེགས་མ་ཁེགས་ལ་རག་ལས་ཏེ། དེ་མ་ཁེགས་ན། སྔོན་

[118B] དེ་ལྟ་ན་སྔོན་པོ་ཕྱི་དོན་ཡིན་པ་གྲུབ་དགོས་པས་སོ། །དེའི་ཕྱི་དོན་ཡོད་པར་སྒྲུབ་པའི་རིགས་
པ་ཇི་སྙེད་སྨྲས་པ་ཐམས་ཅད་ཀྱིའང་རྩ་བ་འདི་ཡིན་པས་ཕྱི་དོན་ཡོད་པར་སྒྲུབ་པ་ན་རིགས་པ་འདི་ཉིད་ལ་རྩལ་དུ་བརྟོན་ཏེ་སྨྲ་བ་ཡིན་ཏེ། །དེས་ན་རིགས་པ་འདི་ཉིད་སུན་འབྱིན་ན་མདོ་སྡེ་བའི་གྲུབ་མཐའ་སྙིང་པོ་མེད་པར་གྱུར་པ་ཡིན་པས་ཕྱི་དོན་འགོག་
པའི་སྐབས་ཕལ་ཆེ་བར་འདི་ཉིད་རྩལ་དུ་བཏོན་ནས་འགོག་པར་བྱེད་དོ། །དེ་བས་ན་འབྲས་རྟོག་གཉིས་པའི་གཞུང་དུ་གྲགས་པ། དོན་རིག་གང་ཡིན་ཞེས་བྱ་བ་མན་ཆད་ཀྱི་སྐབས་ནས། གཟུང་རྣམ་གཞལ་བྱ། འཛིན་རྣམ་ཚད་མ། རང་རིག་འབྲས་
བུའི་རྣམ་གཞག་གསུངས་པ་ཐམས་ཅད་མདོ་སེམས་ཐུན་མོང་བ་མ་ཡིན་གྱི། སེམས་ཙམ་གྱི་ཚུལ་ལ་བརྟེན་པ་ཁོ་ནའི་རྣམ་གཞག་ཡིན་ཏེ། སྐབས་དེ་དག་ཏུ་དབང་ཤེས་ཀྱི་གཟུང་རྣམ་དོན་གྱི་སྟོབས་ལས་སྐྱེས་པ་རྒྱས་པར་བཀག་
པའི་ཕྱིར་རོ། །སེམས་ཙམ་པའི་ལུགས་ཀྱི་གཞན་རིག་མངོན་སུམ་གྱི་ཚད་འབྲས་ནི། སྔོན་པོ་གཞལ་བྱ། བག་ཆགས་བརྟན་པ་ལས་བྱུང་བའི་སྔོན་པོ་གསལ་བར་སྣང་བའི་གཟུང་རྣམ་ཚད་མ། རང་གི་བདག་ཉིད་དུ་གྱུར་བའི་སྔོན་
པོ་མངོན་སུམ་དུ་རྟོགས་པའི་ཤེས་པ་འབྲས་བུ་ཞེས་བྱ་བ་སྟེ། འདི་ཉིད་གཞུང་གང་གིས་སྟོན་པ་སོགས་འོག་ཏུ་རང་རང་གི་སྐབས་སུ་བཤད་པར་བྱའོ། །སྤྱིའི་དོན་མདོ་ཙམ་བཤད་པའོ། །གཉིས་པ་ཡན་ལག་གི་དོན་ལ། མདོ་སྡེ་

[119A]༄༅། །བའི་ཚད་འབྲས་ཀྱི་རྣམ་གཞག་དང། རྣམ་རིག་པའི་ཚད་འབྲས་ཀྱི་རྣམ་བཞག་དང། རྣམ་བཞག་དེ་དག་འཐད་པར་སྒྲུབ་པའོ། །དང་པོ་ལ། ཐོག་མར་གཞུང་སྤྱིའི་བསྡུ་བ་དང། གཞུང་དོན་བཤད་པ་དངོས་ལ་འཇུག་
པ་གཉིས་ལས། དང་པོ་ནི། ཚད་མ་མདོར། འབྲས་རྟོག་དང་པོ་སྟོན་པ་ན། རྩ་བར། བྱ་དང་བཅས་པར་རྟོགས་པའི་ཕྱིར། །འབྲས་བུ་ཉིད་ཡིན་འཇལ་བྱེད་ལ། །ཚད་མ་ཉིད་དུ་འདོགས་པ་སྟེ། །བྱ་བ་མེད་པའང་མ་ཡིན་ནོ། །ཞེས་གསུངས་ཤིང། དེའི་
རང་འགྲེལ་དུ། འདི་ལ་ཕྱི་རོལ་བ་རྣམས་ཀྱི་བཞིན་དུ་ཚད་མ་ལས་འབྲས་བུ་དོན་གཞན་དུ་གྱུར་བ་ནི་མེད་ཀྱི། འབྲས་བུར་གྱུར་བའི་ཤེས་པ་དེ་ཉིད་ཡུལ་གྱི་རྣམ་པ་ཅན་དུ་སྐྱེས་པ་དང། བྱ་བ་དང་བཅས་པ་རྟོག་པ་དེ་ཉེ་བར་བླངས་ནས་ཚད་
མ་ཉིད་དུ་འདོགས་པ་སྟེ། བྱ་བ་མེད་པའང་མ་ཡིན་ནོ། །དཔེར་ན་འབྲས་བུ་རྒྱུ་དང་རྗེས་མཐུན་པར་སྐྱེས་པ་ལ་རྒྱུའི་གཟུགས་འཛིན་ཞེས་བརྗོད་ཀྱི་བྱ་བ་མེད་པའང་མ་ཡིན་པ་དེ་བཞིན་དུ་འདིར་ཡང་ཡིན་ནོ། །ཞེས་གསུངས་ཏེ། འདི་
དག་ནི་མདའི་འབྲས་རྟོག་དང་པོ་སྟོན་པ་སྐབས་ཀྱི་རྩ་འགྲེལ་གྱི་ཚིག་རྫོགས་པའོ། །དེ་ཉིད་རྣམ་པར་འགྲེལ་བ་ནི། བྱ་བ་ཞེས་སོགས་ཤོ་ལོ་ཀ་བཅུ་དགུ་པོ་འདི་ཡིན་ལ། དེ་ཡང། བྱ་བ་སྒྲུབ་པར་བྱེད་ཅེས་ཏེ། ཞེས་སོགས་རྐང་
པ་བཞེས་བྱ་བྱེད་ཀྱི་རྣམ་གཞག་སྤྱིར་སྟོན་ལ། ཀུན་ལས་བཏུས་ཀྱི་རྩ་བ་རྐང་པ་དང་པོ་གསུམ་པོ་དེའི་ཚིག་དོན་འཆད་པའི་དངོས་འགྲེལ་ནི། འབྲས་བུར་གྱུར་བའི་ཤེས་པ་དེ་ཉིད་ཡུལ་གྱི་རྣམ་པ་ཅན་དུ་སྐྱེས་པ་དང། བྱ་བ་

[119B] འདིས་གཟུང་དོན་ལས་སྐྱེས་པའི་གཟུང་རྣམ་དོན་རྟོག་འཇོག་བྱེད་ཀྱི་ཚད་མར་བསྟན་པ་ཡིན་ཞིང། དེ་ཉིད་རྣམ་པར་འགྲེལ་བ་ནི། དེ་ལ་ཉམས་མྱོང་ཙམ་དུ་ཞེས་
པ་ནས། སྒྲུབ་བྱེད་གཞལ་བྱའི་རང་བཞིན་ཉིད། ཅེས་པའི་བར་གྱིས་བསྟན་ལ། དེ་ཡང་རྣམ་འབྱེད། ཅེས་པ་ཡན་གྱིས། དོན་རྟོག་འཇོག་བྱེད་ཀྱི་ཚད་མ་དེ་སྤྱིར་ཤེས་པ་ཡིན་པ་ཅིག་དགོས་པར་བསྟན། དེ་བདག་འགྱུར་བ་ཡིན་ཞེས་པ་ནས། དེས་
བྱེད་མིན། ཞེས་པའི་བར་གྱིས་དོན་རྟོགས་རང་གི་བདག་ཉིད་ཡིན་པ་གཅིག་དགོས་པར་བསྟན། སྤྱིར་ཤེས་པ་ཡིན་ཞིང་ཁྱད་པར་དོན་རྟོགས་རང་གི་བདག་ཉིད་ཡིན་པ་དེའང་དེ་ཉིད་ཀྱི་མི་འདྲ་བའི་ཁྱད་པར་གང་གི་སྒོ་ནས་སྔོ་སེར་སོགས་རྟོགས་
པའི་དོན་རྟོགས་ཐ་དད་དུ་འཇོག་ནུས་པ་གཅིག་དགོས་པར། དེ་ཕྱིར་ཞེས་སོགས་རྐང་པ་བཞིས་བསྟན། ཁྱད་པར་དུ་གསུམ་པོ་དེ་དང་ལྡན་པ་དོན་རྟོགས་འཇོག་བྱེད་ཀྱི་ཚད་མར་འཐད་ན། གསུམ་པོ་དེ་དང་ལྡན་པ་གང་ཡིན་ཞེ་ན། དེ་ཡང་དོན་ལས་
སྐྱེས་པའི་གཟུང་རྣམ་ཉིད་ལས་གཞན་མེད་དོ་ཞེས་པར་རྣམ་འགས་ཞེས་པ་ནས། རང་བཞིན་ཉིད་ཅེས་པའི་བར་གྱིས་བསྟན་ནོ། །དེ་ཡང་སྐབས་འདི་དག་ཏུ་གཟུང་རྣམ་དེ་ལ་དོན་གྱི་རང་བཞིན་ཞེས་པ་དང། གཞལ་བྱའི་རང་བཞིན་ཉིད་ཅེས་ཀྱང་བཤད་
ལ། དོན་རྟོགས་ཀྱི་ཤེས་པ་རང་གི་བདག་ཉིད་དུའང་བཤད་ཅིང། རྣམ་པ་དེ་ཕྱི་རོལ་གྱི་ངོ་བོ་ཡིན་ན། ཤེས་པར་མི་འགལ་ལམ་ཞེ་ན། དོན་གྱི་རང་བཞིན་དུ་བཤད་པ་ནི། དོན་གྱི་རང་བཞིན་ཇི་ལྟར་ཡོད་པ་བཞིན་དུ་ཤར་བའི་རྣམ་པ་ཞེས་བྱ་བའི་དོན་

[120A]༄༅། །ཡིན་གྱི་དོན་གྱི་རང་བཞིན་ཡིན་པའི་རྣམ་པ་ཞེས་བྱ་བ་མ་ཡིན་པས་རྣམ་པ་ཤེས་པར་བཤད་པ་དང་མི་འགལ་ལོ། །ཊཱིཀ་བྱེད་དག་གིས་དོན་གྱི་ངོ་བོ་དང། དོན་གྱི་རྣམ་པ་ཁྱད་མེད་དུ་བྱས་ནས་ངོ་བོའམ་གཟུང་རྣམ་ཞེས་པའི་འབྲུ་སྣོན་བྱས་
པས་རང་ཉིད་ཡོངས་སུ་གསལ་བར་བྱས་སོ། །ཀུན་བཏུས་རང་འགྲེལ་གྱི་ཚད་མ་ལས། འབྲས་བུ་དོན་གཞན་དུ་གྱུར་བ་ནི་མེད་ཀྱི། ཞེས་བྱ་བ་དེ་འཆད་པ་ནི། སྒྲུབ་བྱེད་གཞན་ཡིན་ན་དེ་ནི། ཞེས་སོགས་རྐང་པ་བཞིའོ། །བྱ་བ་མེད་པའང་མ་ཡིན་ནོ། །ཞེས་པའི་
རྩ་ཚིག་དེས། ཚད་མས་གཞལ་བྱ་རྟོགས་པའི་བྱ་བ་གཏན་ནས་མེད་པའང་མ་ཡིན་ནོ། །ཞེས་དངོས་སུ་བསྟན་ནས་འང་ཞེས་པའི་ནུས་པས་བྱ་བ་དོན་གཞན་ཡོད་པའང་མ་ཡིན་ནོ། །ཞེས་ཁོང་ནས་འདྲེན་པར་བྱེད་ལ། དེ་ཉིད་དཔེ་དང་བཅས་ཏེ་
འཆད་པའི་རང་འགྲེལ་ནི། བྱ་བ་མེད་པའང་མ་ཡིན་ནོ། །དཔེར་ན་འབྲས་བུ་རྒྱུ་དང་རྗེས་སུ་མཐུན་པར་སྐྱེས་པ་ལ། རྒྱུའི་གཟུགས་འཛིན་ཞེས་བརྗོད་ཀྱི། བྱ་བ་མེད་པའང་མ་ཡིན་པ་དེ་བཞིན་དུ་འདིར་ཡང་ཡིན་ནོ། །ཞེས་པ་སྟེ། དེ་ཉིད་འགྲེལ་
པ་ནི་དེ་ཡི་བདག་ཉིད་འཛིན་པ་དེ། ཞེས་སོགས་རྐང་པ་བཅུའོ། །ཀུན་བཏུས་རང་འགྲེལ་གྱི་འདི་ལ་ཕྱི་རོལ་བ་རྣམས་ཀྱི་བཞིན་དུ། ཞེས་པའི་ཚིག་དེས་ཕྱི་རོལ་བ་རྣམས་ཆད་འབྲས་དོན་གཞན་དུ་འདོད་ཅེས་པ་ཙམ་ཞིག་བསྟན་ཀྱང། ཇི་ལྟར་འདོད་
པའི་ཚུལ་འགོག་བྱེད་ཀྱི་རིགས་པ་དང་བཅས་པ་མ་བསྟན་པས། དེ་དག་རྒྱས་པར་བསྟན་པའི་སྒོ་ནས་མདོ་ཚིག་དེ་འགྲེལ་བ་ནི། དེ་ཕྱིར་མཐོང་དང་དབང་འགྲེལ་དང། ཞེས་བྱ་བ་ནས། བཞག་མེད་ཕྱིར། ཞེས་བྱ་བའི་བར་རོ། །རང་ཉིད་ལ་རྩོད་པ་

[120B] གལ་ཏེ་ཞེས་སོགས་སོ། །གཉིས་པ་གཞུང་དོན་བཤད་པ་དངོས་ལ་འཇུག་པ་ལ། རང་ལུགས་ཀྱི་ཚད་འབྲས་བསྟན། གཞན་ལུགས་ཀྱི་ཚད་འབྲས་དགག། རང་ལུགས་ལ་རྩོད་པ་སྤང་བའོ། །དང་པོ་ནི། གལ་ཏེ་ཁྱོད་ཀྱིས་དབང་པོ་དང་ཡིད་ཀྱི་མངོན་སུམ་ཞེས་བྱ་
བ་དེ་དག་སྔོ་སེར་ལ་སོགས་པའི་དོན་རྟོགས་པའི་ཚད་མར་སྤྲོས་པ་དང་བཅས་ཏེ་སྨྲས་ན། དེ་དག་དོན་རྟོགས་པ་ཉིད་དུ་གང་གི་སྒོ་ནས་འཇོག་པར་འདོད་ཅེ་ན། དེ་ལ་སྤྱིར་བྱ་བྱེད་ཀྱི་ཚུལ་ནི་འདི་ཡིན་ཏེ། བྱེད་པ་དེས་བྱ་བ་འགའ་ཞིག་སྒྲུབ་པར་བྱེད། ཅེས་ཏེ། དེ་
ཙམ་གྱི་བྱེད་པ་དེ་ལས་ཀུན་གྱི་ནི་བྱ་བ་སྒྲུབ་བྱེད་དག་ཏུ་འགྱུར་བ་མ་ཡིན་ཞིང། ལས་གཅིག་ལ་ཡང་བྱ་བ་ཐམས་ཅད་སྒྲུབ་བྱེད་དུ་འགྱུར་བ་མ་ཡིན་གྱི། བྱེད་པ་གང་གི་མཐུ་ལས་འབྲས་བུའམ་བྱ་བ་གང་རྣམ་པར་འཇོག་ནུས་པ་ཡིན་པའི་བྱ་བ་དེ་ནི་བྱེད་པ་
དེས་བསྒྲུབ་པའམ་རྣམ་པར་འཇོག་པ་ཡིན་ནོ། །དེ་བས་ན། ཁོ་བོ་ཅག་ནི་བྱེད་པ་གང་གིས་དོན་རྟོགས་འཇོག་པར་ནུས་པ་དེ་ཉིད་དོན་རྟོགས་ཀྱི་འཇོག་བྱེད་དུ་ཁས་ལེན་གྱི། གཞན་དག་གིས་བཏགས་པ་ལྟར། དོན་རྟོགས་འཇོག་པར་མི་ནུས་པ་དག་ཀྱང་དེའི་
འཇོག་བྱེད་དུ་ཁས་མི་ལེན་ནོ། །འོ་ན་དོན་རྟོགས་འཇོག་པར་ནུས་པའི་ཚད་མ་གང་ཡིན་ཞེ་ན། །དེ་ལ་ཉམས་མྱོང་ཙམ་དུ་ནི། །འདྲ་བའི་བདག་ཅན་ཤེས་པ་ནི་གང་གི་ལས་ནི་སོ་སོ་ལ། དོན་རྟོགས་ཐ་དད་རྣམ་པར་འབྱེད་ནུས་ཀྱི་ཤེས་པ་མ་ཡིན་པས་
དོན་རྟོགས་སོ་སོར་འབྱེད་མི་ནུས་པས་ཤེས་པ་ཡིན་པ་ཞིག་དགོས་ལ། དེ་ཡང་དོན་རྟོགས་འཇོག་བྱེད་ཀྱི་ཤེས་པ་དེ་དོན་རྟོགས་ཀྱི་བདག་ཉིད་དུ་འགྱུར་བ་ཡིན་གྱི་བདག་ཉིད་དུ་འགྱུར་བ་མིན་པའི། རྒྱུ་དག་ལ་མི་འདྲ་བའི་ཁྱད་པར་ཐ་དད་ཡོད་ཀྱན་

[121A]༄༅། །དེའི་སྒོ་ནས་སྔོ་སེར་སོགས་ཐ་དད་ཀྱི་ལས་ལ། དོན་རྟོགས་ཐ་དད་དུ་འཇོག་པའི་ནུས་པ་མེད་པ་འདི་འབྲས་བུ་དོན་རྟོགས་ཐ་དད་པར་ནི་ངེས་བྱེད་ཀྱི་དོན་རྟོགས་འཇོག་བྱེད་དུ་རིགས་པ་མིན་ནོ། །དོན་རྟོགས་རང་གི་བདག་ཉིད་མ་ཡིན་པའི་རྒྱུ་དག་ལ། དོན་
རྟོགས་ཐ་དད་དུ་འབྱེད་པའི་ནུས་པ་མེད་པས། དོན་རྟོགས་འཇོག་བྱེད་དུ་མི་འཐད་པ་དེའི་ཕྱིར། དོན་རྟོགས་འདིའི་བདག་ཉིད་དུ་གྱུར་པ། དེའི་ཐ་དད་པའི་ཁྱད་པར་གང་ལས་འདི་སྔོན་པོ་འདིའི་རྟོགས་པ་པོའོ་འདི་སེར་པོ་འདིའི་རྟོགས་པའོ། ཞེས་འཇོག་ནུས་
པའི་སྒོ་ནས་བྱེད་པ་དོན་རྟོགས་པ་ཡི་ནི་ལས་སམ་ཡུལ་འཛིན་པའི་ཚུལ་སོ་སོར་ངེས་པར་བྱེད་པ་དེ་དོན་རྟོགས་དེའི་སྒྲུབ་བྱེད་དམ་འཇོག་བྱེད་ཡིན་པ་ཅན་དུ་གྲུབ་བོ། །འོ་ན་ཤེས་པ་རང་གི་བདག་ཉིད་ཡིན་ཞིང་དོན་རྟོགས་ཐ་དད་དུ་འཇོག་ནུས་པ་དེ་དོན་
རྟོགས་འཇོག་བྱེད་དུ་རིགས་ན། དེ་ཡང་གང་ཡིན་ཞེ་ན། དབང་པོ་གསལ་མི་གསལ་སོགས་ཀྱི་རྣམ་པ་འགས་ཤེས་པའི་རང་བཞིན་ནི་གསལ་མི་གསལ་སོགས་ཐ་དད་པར་ནི་བྱེད་ན་ཡང། དེ་ཙམ་གྱིས་དོན་རྟོགས་ཐ་དད་དུ་འཇོག་མི་ནུས་ཏེ་
དཔེར་ན་འདི་ནི་དབང་པོ་གསལ་བ་ལས་སྐྱེས་པའི་ཤེས་པ་ཡིན་པས་སྔོན་པོ་རྟོགས་པའོ། །འདི་ནི་དབང་པོ་མི་གསལ་བ་ལས་སྐྱེས་པའི་སེར་པོ་རྟོགས་པའོ། །ཞེས་སོགས་སུ་བཞག་མི་ནུས་པ་ལྟ་བུའོ། །དེས་ན་གང་གི་མི་འདྲ་བའི་ཁྱད་པར་
རྒྱུ་མཚན་དུ་བྱས་ནས་སྔོ་སེར་སོགས་ཀྱི་རྟོགས་པ་ཡི་རིགས་ཐ་དད་དུ་དབྱེ་ནུས་པའི་སྒོ་ནས་གཞན་རིག་མངོན་སུམ་འདི་ནི་དོན་དང། ཡུལ་ཡུལ་ཅན་དུ་འབྲེལ་བ་འཇོག་པ་འཇོག་པར་བྱེད་པ་དོན་གྱི་ངོ་བོ་ཇི་ལྟ་བར་སྐྱེས་པའི་རྣམ་པ་ལས་

[121B] །དེའི་ཕྱིར་གཞལ་བྱ་སྔོ་སེར་སོགས་རྟོགས་པའི་ཚད་མ་ཡི་སྒྲུབ་བྱེད་དམ་འཇོག་བྱེད་ནི་གཞལ་བྱ་སྔོ་སེར་སོགས་དེའི་རང་བཞིན་ཇི་ལྟ་བ་བཞིན་དང་འདྲ་བར་སྐྱེས་པའི་གཟུང་རྣམ་ཉིད་ཡིན་ནོ། །གཟུང་རྣམ་མི་འདྲ་བའི་ཁྱད་པར་གྱིས་སྡེ་
སེར་སོགས་ཀྱི་རྟོགས་པ་མི་འདྲ་བའི་ཁྱད་པར་སོ་སོར་འཇོག་ནུས་མོད། དེ་དོན་རྟོགས་རང་གི་བདག་ཉིད་ཡིན་ནམ་ཞེ་ན། སྔོན་པོ་རྟོགས་པའི་མངོན་སུམ་ཚད་མའི་སྒྲུབ་བྱེད་སྔོན་པོའི་གཟུང་རྣམ་དེ་ཡང་ཚད་མ་དེ་ལས་རྫས་གཞན་ཡིན་ན། ཚད་མ་དེ་ནི་
གཟུང་རྣམ་དེ་ལས་སྔོན་པོ་དང་ཡུལ་ཡུལ་ཅན་དུ་འབྲེལ་བར་མི་འགྲུབ་པོ། །དེའི་ཕྱིར་དེ་ཡང་དེའི་བདག་ཉིད་ཡིན་པ་དེས་ན་ཚད་མ་དང་འབྲས་བུ་དོན་གཞན་མ་ཡིན་ནོ། །བྱེ་བྲག་པ་སོགས་ན་རེ། ཚད་འབྲས་དོན་གཞན་མ་ཡིན་ན། ཚད་མས་གཞལ་བྱ་
རྟོགས་པའི་བྱ་བ་དོན་གཞན་མེད་པར་འགྱུར་ལ། དེ་ལྟ་ན། ཚད་མས་གཞལ་རྟོགས་པ་མི་འཐད་དོ་ཞེ་ན། དེ་ཡང་བྱེ་བྲག་པ་ནི་ཡུལ་རྟོགས་པའི་བྱ་བ་དོན་གཞན་དང་ལྡན་པའི་སྒོ་ནས་ཡུལ་རྟོགས་པར་འདོད་པ་ཡིན་པས། དེའི་རྩོད་པ་འགོག་པ་
ལ། དེའི་བདག་ཉིད་ཅེས་སོགས་གསུངས་པ་སྟེ། གཞན་དག་གིས་ནི། འདིར་ཡང་བྱ་བྱེད་གཅིག་ཏུ་འགྱུར་ཞེ་ན། ཞེས་པའི་རྩོད་པ་སྤོང་བྱེད་དུ་སྦྱར་བས་འདི་དང། གལ་ཏེ་བྱ་བྱེད་གཅིག་ཡིན་པར་ཞེས་སོགས་རྩོད་ལན་གྱི་གཞུང་དག་བཟློས་པ་ཁོ་
ནར་བཤད་དོ། །སྔོན་པོ་དེའི་བདག་ཉིད་ཇི་ལྟ་བ་དང་འདྲ་བའི་རྣམ་པར་སྐྱེས་པའི་སྒོ་ནས་སྔོན་པོ་འཛིན་པའི་མངོན་སུམ་དེ་ཆོས་ཅན། ཁྱོད་ཀྱིས་དོན་སྔོན་པོ་རྟོགས་པའི་བྱ་བ་རྫས་གཞན་མེད་ཀྱང་ཁྱོད་སྔོན་པོ་རྟོགས་པར་འཇོག་པའི་རྒྱུ་མཚན་

[122A]༄༅། །ཡོད་དེ། དོན་སྔོན་པོ་རྟོགས་པ་ནི་ཤེས་པ་ཁྱོད་རང་གི་བདག་ཉིད་གཟུང་རྣམ་གྱི་བྱེད་པས་རང་གི་ལས་སྔོན་པོ་ལ་ནི་རྟོགས་པའི་བྱ་བ་བྱེད་པ་དང་བཅས་པ་ལྟ་བུར་ཐ་སྙད་དཔྱོད་པའི་ཚད་མ་ལ་སྣང་བའི་སྒོ་ནས། བདག་ཉིད་བྱ་བ་རྫས་གཞན་
དང་ལྡན་པའི་བྱེད་པ་པོ་མིན་ན་ཡང་སྔོན་པོ་ཇི་ལྟ་བའི་རྣམ་པར་སྐྱེས་པ་དེའི་དབང་གིས་སྔོན་པོ་རྟོགས་པ་དེར་བཞག་པ་ཡིན་པའི་ཕྱིར། དཔེར་ན་འབྲས་བུ་རྒྱུ་བ་རྣམས་ཀྱི་བདག་ཉིད་འདྲ་བར་འབྱུང་བའི་ཕྱིར། བུས་པའི་གཟུགས་འཛིན་པའི་
བྱ་བ་དོན་གཞན་དང་ལྡན་པ་ཉིད་མ་ཡིན་ཡང། འཇིག་རྟེན་ན་བུས་རྒྱུ་ཕའི་གཟུགས་འཛིན་ཞེས་བརྗོད་པ་བཞིན་ནོ། །གཉིས་པ་གཞན་ལུགས་ཀྱི་ཚད་འབྲས་དགག་པ་ལ། འདོད་པ་བརྗོད་དེ་གནོད་བྱེད་མདོར་བསྟན་པ་དང། སོ་སོར་ཕྱེ་སྟེ་དགག་
པ་རྒྱས་པར་བསྟན་པ་གཉིས། དང་པོ་ནི། གང་གི་ཕྱིར། དེ་ལྟ་ཡིན་པ་དེའི་ཕྱིར། དཔྱོད་པ་པ་གང་དག་དང་པོར་དོན་གྱི་ངོ་བོ་ཙམ་མཐོང་བའི་བློ་སྐྱེ་ཞིང། དེ་ལས་རིགས་སོགས་ཁྱད་པར་ངེས་པའི་བློ་སྐྱེའོ། །དེ་ལས་དོན་ལ་འཇུག་གོ། དེ་
ལས་དོན་འཐོབ་བོ། །དེ་ལས་བདེ་བ་སྟེ། དེ་ལྟར་ན་བློ་སྤ་མ་སྔ་མ་ནི་ཚད་མ་ཡིན་ལ། ཕྱི་མ་ཕྱི་མ་ནི་འབྲས་བུ་ཡིན་ནོ། ཞེས་ཟེར་བ་དང། བྱེ་བྲག་པ་དབང་པོ་དང་དོན་ཕྲད་པའི་འབྲེལ་བ་ཚད་མ། དོན་རྟོགས་འབྲས་བུར་འདོད་པ་དང་
རིགས་པ་ཅན་པ། སྤྱི་སོགས་ཁྱད་པར་མཐོང་པའི་བློ་ཚད་མ། ཁྱད་པར་ཅན་རྗེས་འཛིན་འབྲས་བུར་འདོད་པ་དེ་དག་གི་འདོད་པ་ལྟར་གྱི་དབང་པོ་དང་དོན་ཕྲད་པའི་འབྲས་བུ་ལ་སོགས་པ་དེ་དག་དོན་རྟོགས་འཇོག་བྱེད་ཀྱི་ཚད་མ་

[122B] ཚད་མས་དོན་རྟོགས་པའི་བྱ་བ་ལ་ནི་ཆོད་པ་སྟེ། བྱ་བ་དེ་ཉིད་སྒྲུབ་བྱེད་མ་ཡིན་པའི་ཕྱིར། ཆོད་ཅེས་པ་ལས་འབྲེལ་བྱེད་དག་གི་བསམ་པ་ནི། བྱ་བ་དོན་རྟོགས་དང་དེ་དག་གི་བར་དུ་བྱེད་པ་གཞན་གྱིས་ཆོད་པའི་ཕྱིར། ཞེས་པ་ཡིན་ལ་
དེ་ཡང་ཁ་ཅིག་ནི། དོན་རྟོགས་འཇོག་བྱེད་ཀྱི་བྱེད་པ་དོན་འདྲ་བ་ཡིན་ཞིང། ངེས་པར་ཆོད་པ་ལ་འདོད་ལ། ཁ་ཅིག་དོན་རྟོགས་ཀྱི་རྒྱུ་ཡིན་པ་ལ་འདོད་དོ། །སྔོན་པོ་རྟོགས་པའི་མངོན་སུམ་གྱི་གཟུང་རྣམ་དང། མངོན་སུམ་དེ་ལ་ཁྱད་མེད་པས་དེ་ཉིད་མངོན་
སུམ་དེ་དང། ཆོས་གཞན་གྱིས་བར་དུ་གཅོད་བྱེད་དུ་མི་འཐད་ཅིང། བྱེ་བྲག་པ་འདོད་པ་ལྟར་གྱི་དབང་དོན་ཕྲད་པའི་འབྲེལ་བ་རྫས་གཞན་དང། རིགས་པ་ཅན་པ་འདོད་པའི་ཁྱད་པར་དང་ཁྱད་པར་ཅན་གྱི་བློ་དེ་ལྟ་བུ་ནི་གཞི་མ་གྲུབ་པའི་ཕྱིར་
དེ་དག་དང་དོན་རྟོགས་ཀྱི་བར་དུ་རྣམ་པས་ཆོད་པ་ཇི་ལྟར་རིགས། དེ་གཉིས་གཞི་མ་གྲུབ་ཅིང། དང་པོར་དོན་ལ་ལྟ་བའི་མངོན་སུམ་ནི་དོན་རྟོགས་ཉིད་ཡིན་པས་དེ་དང་རྒྱུ་འབྲས་སུ་དེ་བས་ཀྱང་ཇི་ལྟར་འཐད། དེ་པ་ན་ཁོ་བོ་ནི། ཆོད་པ་དང་བསྐལ་
བ་དོན་གཅིག་ཅིང། ཡུལ་རྟོགས་པར་མི་ནུས་པ་ལ་ཡུལ་དེ་བསྐལ་ཞེས་བརྗོད་པ་ལྟར། བྱ་བ་དེ་སྒྲུབ་པར་མི་ནུས་པའམ་འཇོག་པར་མི་ནུས་པ་ལ་བྱ་བ་དེ་ལ་ཆོད་པའམ་བསྐལ་ཞེས་བརྗོད་པ་ཡིན་པས། བྱ་བ་ལ་ནི་ཆོད་པའི་ཕྱིར། ཞེས་པ་དོན་རྟོགས་
པའི་བྱ་བ་ནི་འཇོག་མི་ནུས་པའི་ཕྱིར་ཞེས་བྱ་བའི་དོན་དུ་སྨྲའོ། །གཉིས་པ་ལ། སྤྱོད་པ་བས། བློ་སྔ་མ་ཕྱི་མའི་འཇོག་བྱེད་ཚད་མར་འདོད་པ་དང། བྱེ་བྲག་སྨྲ་བ་སོགས་དབང་པོ་དོན་རྟོགས་འཇོག་བྱེད་ཀྱི་ཚད་མར་སྨྲ་བ་དགག་པ་ནི། སྔོ་སོགས་རྫོགས་

[123A]༄༅། །པའི་བྱ་བ་ལ་ནི་བྱེད་པ་དབང་པོ་དང་བློ་སྔ་མ་སོགས་རྣམས་ཕན་པ་ཉེ་བར་སྦྱོར་མདོ། དེ་ལྟ་ན་ཡང་དོན་རྟོགས་ཀྱི་རྒྱུ་ཡིན་པ་ཙམ་གྱིས་དོན་རྟོགས་འཇོག་བྱེད་ཀྱི་ཚད་མར་མི་རིགས་ཀྱི། རྒྱུ་དེ་དག་ལས་ཐ་མའམ་འབྲས་བུར་གྱུར་པའི་དོན་
རྟོགས་ཐ་དད་དུ་གང་གི་སྒོ་ནས་འཇོག་པར་བྱེད་པ་གང་ཡིན་པ་དེ་དོན་རྟོགས་དེའི་སྒྲུབ་བྱེད་དམ་པར་འདོད་དོ། །དབང་པོས་དོན་རྟོགས་རིགས་མི་འདྲ་བ་སོ་སོར་འཇོག་མི་ནུས་པའི་རྒྱུ་མཚན་ཅི་ཞེ་ན། རྒྱུ་དབང་པོ་མི་འདྲ་བས་འབྲས་བུ་དོན་རྟོགས་
རིགས་མི་འདྲ་བ་སོ་སོར་འཇོག་ན། རྒྱུ་དབང་པོ་རིགས་ཐ་དད་པའི་སྒོ་ནས་འཇོམ་གམ། རྫས་ཐ་དད་པའི་སྒོ་ནས་འཇོག། དང་པོ་ལྟར་ན། ཤེས་བྱ་ཆོས་ཅན། རྒྱུ་གང་ཞིག་རིགས་ཐ་དད་པའི་རྒྱུ་མཚན་གྱིས་འབྲས་བུ་སྔོ་སེར་རྟོགས་པའི་མངོན་
སུམ་རིགས་ཐ་དད་དུ་འཇོག་ནུས་པའི་འདི་འདྲ་མངོན་སུམ་དེ་གཉིས་ཀྱི་རྒྱུར་གྱུར་པའི་དབང་པོ་ལ་ཡོད་པ་མིན་པར་ཐལ། སྔོ་སེར་སོགས་རྟོགས་པའི་དབང་པོའི་མངོན་སུམ་ཀུན་གྱི་རྒྱུ་དབང་པོ་རྣམས་རིགས་མཚུངས་པ་ཡིན་པའི་ཕྱིར། གཉིས་
པ་ལྟར་ན། ཆོས་ཅན་འདི་སྔོན་པོ་རྟོགས་པའི་མངོན་སུམ་མོ། །འདི་སེར་པོ་རྟོགས་པའི་མངོན་སུམ་མོ། ཞེས་བྱ་བའི་རིགས་ཐ་དད་པར་འཇོག་པ་དེ་རྒྱུ་དབང་པོ་རྫས་ཐ་དད་པ་གང་ལས་ཡིན་ཏེ་མིན་པར་ཐལ། ལྷ་སྦྱིན་གྱི་རྒྱུད་ཀྱི་སྔོན་འཛིན་
དབང་ཤེས་དང། མཆོད་སྦྱིན་གྱི་རྒྱུད་ཀྱི་སྔོན་འཛིན་དབང་ཤེས་གཉིས་རྒྱུ་དབང་པོར་རྫས་ཐ་དད་ཀྱང་གཉིས་ཀ་སྔོན་པོ་རྟོགས་པའི་མངོན་སུམ་དུ་རིགས་ཐ་དད་མེད་པའི་ཕྱིར། རྒྱན་མཁན་པོ་ནི་འདི་ལྟར་འཆད་དེ། དོན་རྟོགས་ཐ་

[123B] དབང་པོ་ནི་སྔོ་སེར་སོགས་རྟོགས་པའི་ཡུལ་ཀུན་གྱི་རྒྱུ་ཐུན་མོང་བ་ཡིན་པའི་ཕྱིར། གལ་ཏེ་སྔོ་སེར་སོགས་པ་ལྟ་བའི་དབང་ཤེས་རྣམས་ཁྱད་པར་ཡོད་པ་བཞིན་དུ། རྒྱུ་དབང་པོ་རྣམས་ལ་
ཡང་ཡོད་དེ། སྔོན་པོ་ལ་མངོན་དུ་ཕྱོགས་པའི་དབང་པོ་དང། སེར་པོ་ལ་མངོན་དུ་ཕྱོགས་པའི་དབང་པོ་ཞེས་བྱ་བ་ལྟ་བུའོ། །དེས་ན་དབང་པོའི་སྒོ་ནས་དོན་རྟོགས་ཐ་དབང་འཇོག་ནུས་ཏེ། འདི་ནི་སྔོན་པོ་ལ་མངོན་དུ་ཕྱོགས་པའི་དབང་པོ་ལས་སྐྱེས་པས་སྔོན་
པོ་རྟོགས་པའོ་ཞེས་བྱ་བ་ལ་སོགས་པ་ཚུལ་གྱིས་སོ་ཞེ་ན། ཡུལ་སྔོ་སེར་དེ་དག་ཐ་དད་ཀྱང་ཡུལ་ཅན་ཤེས་པ་རྣམས་ལ་རྣམ་པ་ཐ་དད་བཤད་པ་མེད་པ་ན། སྔོན་པོ་མཐོང་བ་དང། སེར་པོ་མཐོང་བ་ཙམ་དུ་ཡང་གཞག་མི་ནུས་ན། དེ་དག་གི་རྒྱུ་དབང་པོ་རྣམས་ལ་འདི་
སྔོན་པོ་ལ་མངོན་དུ་ཕྱོགས་པའོ། །འདི་སེར་པོ་ལ་མངོན་དུ་ཕྱོགས་པའོ། །ཞེས་བྱ་བའི་ཁྱད་པར་དེ་དག་ལས་རྟོགས་པར་འགྱུར་ཞེས་འཆད་དོ། །ལྷ་དབང་བློ་ནི། རྐང་པ་དང་པོ་གཉིས་འཆད་ཚུལ་རྒྱན་དང་འདྲ་ལ། ཕྱི་མ་གཉིས་རྒྱུ་དབང་པོ་དེ་དག་གསལ་
མི་གསལ་སོགས་ཐ་དད་ཀྱང་དེའི་སྒོ་ནས་དོན་རྟོགས་ཐ་དད་དུ་འཇོག་པའི་ནུས་པ་མེད་དེ། དབང་པོ་གསལ་བ་ལས་སྐྱེས་པས་འདི་སྔོན་པོ་རྟོགས་པའོ། །མི་གསལ་བ་ལས་སྐྱེས་པས་འདི་སེར་པོ་རྟོགས་པའོ། །ཞེས་བྱ་བའི་ཁྱད་པར་དེ་གང་ལས་ཡིན་
ཞེས་འཆད་ཅིང། བོད་དག་ཀྱང་ཆ་ཙམ་དེའི་རྗེས་སུ་འབྲང་བར་མོས་མནོས་བྱེད་དོ། །འོན་ཀྱང། དབང་པོ་དབང་ཤེས་ཀུན་གྱི་རྒྱུ་ཐུན་མོང་མ་ཡིན་པའི་ཕྱིར་ཞེས་པ་འདི་བརྟག་མི་བཟོད་དོ། །འོ་ན་གཟུང་རྣམ་ཡང་དོན་རྟོགས་འཇོག་བྱེད་མ་ཡིན་པར་ཐལ། དེ་

[124A]༄༅། །དབང་ཤེས་ཀུན་གྱི་རང་བཞིན་ཐུན་མོང་བ་ཡིན་པའི་ཕྱིར། ཞེས་བརྗོད་ན་ཅི་སྨྲ། སྤྱིར་རྣམ་པ་ཤེས་པའི་རང་བཞིན་ཡིན་པ་ཙམ་ལ་ཁྱད་མེད་ཀྱང། ནང་གསེས་ཀྱི་དབྱེ་བ། སྔོན་པོའི་རྣམ་པ་དང་སེར་པོའི་རྣམ་པ་སོགས་ཁྱད་པར་ཆེའོ་
ཞེ་ན། སྤྱིར་དབང་ཤེས་ཀུན་རང་རྒྱུད་དབང་པོ་ལས་སྐྱེས་པར་ཁྱད་པར་མེད་ཀྱང། ནང་གསེས་ཀྱི་ཁྱད་པར་སྔོ་འཛིན་དབང་ཤེས་སྔོན་པོ་འཛིན་ནུས་སུ་སྐྱེད་པའི་དབང་པོ་དང། སེར་འཛིན་དབང་ཤེས་སེར་པོར་འཛིན་ནུས་སུ་སྐྱེད་པའི་དབང་པོ་སོགས་ཁྱད་
པར་ཆེའོ་ཞེས་བརྗོད་ན། སླར་ཡང་ཕོངས་པ་ཅི་ཞིག་ལེན། གཞན་ཡང་དབང་པོ་གཅིག་ཉིད་དབང་ཤེས་ཀུན་གྱི་རྒྱུ་ཐུན་མོང་བ་ཡིན་པ་ལ་འདོད་ན་ནི་མཁས་པའི་ངང་ཚུལ་ཆེས་གསལ་བར་བྱས་ལ། དབང་ཤེས་ཀུན་ལ་རང་རྒྱུ་ཡིན་པའི་དབང་པོ་རེ་
ཡོད་པར་མཚུངས་པ་ཙམ་ལ་འདོད་ན་ནི། དབང་ཤེས་ཀུན་ལ་རང་གི་བདག་ཉིད་དུ་གྱུར་བའི་རྣམ་པ་རེ་ཡོད་པར་མཚུངས་པས་དབང་པོ་བཞིན་དུ་རྣམ་པས་ཀྱང་འཇོག་མི་ནུས་པར་ཐལ་ལོ། །དེས་ན་རྒྱུ་མཚན་དེ་ཙམ་གྱིས་དབང་པོ་ཚད་མ་ཡིན་
པ་འགོག་པ་ནི་རྣམ་པ་ལ་ཡང་མཚུངས་ཤིང་དགག་སྒྲུབ་རྒྱས་བར་བརྗོད་རྒྱུ་ཡོད་ཀྱང་མངས་སུ་དོགས་ནས་མ་བྲིས་སོ། །ལྷ་དབང་བློའི་རྐང་པ་ཕྱི་མ་གཉིས་ཀྱི་བཤད་པ་ནི། རྣམ་འགས་ཤེས་པའི་རང་བཞིན་ནི་ཞེས་སོགས་ཀྱི་དོན་ཡང་ཡང་
བཟླས་ཏེ་སྨྲ་བ་ལས་བོ་གོས་དབྱུང་དུ་མེད་དོ། །ད་ནི་དཀྱུས་མ་བཤད་པར་བྱ་སྟེ། ཇི་སྐད་བཤད་པའི་རིགས་པས་དབང་སོགས་ཚད་མ་ཡིན་པ་བཀག་པ་འདིས་ནི། དེ་ལས་ལྷག་མ་འབྲེལ་བ་ཚད་མ་ཡིན་པ་སོགས་ཐམས་ཅད་ལའང་གནད་

[124B] དེ་དག་གི་མི་འདྲ་བའི་ཁྱད་པར་གྱི་སྒོ་ནས་དོན་རྟོགས་སོ་སོར་འཇོག་པའི་ནུས་པ་མེད་པའི་ཕྱིར་རོ། །ད་ནི་རིག་པ་ཅན་པའི་ཚད་མ་དང་འབྲས་བུ་དགག་པར་བྱ་སྟེ། དེ་ཡང་རིགས་པ་ཅན་པ་ཁྱོད་བློ་རྣམ་མེད་དུ་ཁས་ལེན་པ་དང། ཁྱད་པར་
གྱི་ཆོས་རིགས་སོགས་འཛིན་པ་ཚད་མ་ཁྱད་པར་ཅན་རྫས་འཛིན་པ་འབྲས་བུར་འདོད་པ་ནི་མི་འཐད་དོ། །ཞེས་འགོག་པ་གནོད་བྱེད་དང་པོ་ཡིན་ལ། ཚད་འབྲས་ཡུལ་དོན་གཞན་དུ་མི་རིགས་པར་སྟོན་པ་གནོད་བྱེད་གཉིས་པ་ཡིན་ཞིང། རིགས་པ་ཅན་པའི་
ལུགས་ལ། རྫས་བུམ་པ་རྟོགས་པ་བུམ་པའི་ཁྱད་ཆོས་སུ་གྱུར་པའི་རིགས་སམ་སྤྱི་རྟག་པ་རྟོགས་ལ་རག་ལས་པར་འདོད་པས་ཚད་འབྲས་དེ་ལྟར་སྨྲ་བ་ཡིན་ཞིང། བློ་དེ་གཉིས་རྒྱུ་འབྲས་སུ་འདོད་དོ། །ཚིག་གི་དོན་ནི། ཤེས་པ་ཡུལ་དེའི་དངོས་པོའི་
རྣམ་པ་འཆར་བ་མེད་ན། ཁྱད་པར་གྱི་བློ་ཡང་ཐ་དད་དུ་རྟོགས་པ་མེད་པར་འགྱུར་ཏེ། འདི་ལྟར་འདི་ནི་བུམ་པའི་རིགས་སོགས་ཁྱད་པར་རྟོགས་པའོ། །འདི་ནི་བ་ལང་གི་རིགས་སོགས་ཁྱད་པར་རྟོགས་པའོ། །ཞེས་སོགས་ཀྱི་དབྱེ་བ་ཐ་དད་རྟོགས་མི་ནུས་
པར་ཐལ། བློ་དེ་གཉིད་ཀ་ལ་གང་གིའང་རིགས་སོགས་ཁྱད་པར་གྱི་རྣམ་པ་མ་ཤར་བར་མཚུངས་པའི་ཕྱིར། དེས་ན་བློ་གཞན་ཁྱད་པར་ཅན་རྫས་འཛིན་དག་ཀྱང་ཁྱད་པར་རིགས་སོགས་འཛིན་པའི་བློ་དེ་བཞིན་དུ་ནང་གསེས་ཀྱི་དབྱེ་བ་རྣམ་པ་ཐ་དད་དུ་
མི་རྟོགས་པར་འགྱུར་ཏེ། འདི་ལྟར་འདི་ནི་ཁྱད་པར་ཅན་བུམ་པའི་རྫས་འཛིན་ནོ། །འདི་ནི་ཁྱད་པར་ཅན་བ་ལང་གི་རྫས་འཛིན་ནོ། །ཞེས་སོགས་སུ་དབྱེ་མི་ནུས་པར་ཐལ། བློ་དེ་གཉིས་ཀ་ལ་རྫས་གང་གིའང་རྣམ་པ་མ་ཤར་བའི་ཕྱིར། ཞེས་པའམ། ཡང་ན་

[125A]༄༅། །ཁྱད་པར་ཅན་རྫས་འཛིན་སོ་སོར་རྟོགས་པ་ཁྱད་པར་རིགས་སོགས་འཛིན་པ་སོ་སོར་རྟོགས་པ་ལ་རག་ལས་པ་གང་གི་ཞིག། དེ་དག་སོ་སོར་རྟོགས་པ་མེད་པའི་ཕྱིར། ཞེས་བྱའོ། །ཡང་ན་འདི་ལྟར་བཤད་པར་བྱ་སྟེ། ཁྱད་པར་གྱི་བློ་
ཡང་ཁྱད་པར་ཅན་གྱི་བློ་ལས་ཐ་དད་དུ་རྟོགས་པ་མེད་པར་འགྱུར་ཞིང། དེ་བཞིན་དུ་ཁྱད་པར་ཅན་གྱི་བློ་གཞན་དག་ཀྱང་ཁྱད་པར་གྱི་བློ་ལས་ཐ་དད་དུ་རྟོགས་པ་མེད་པར་འགྱུར་ཏེ། གཉིས་ཀ་ལ་ཁྱད་པར་དང་ཁྱད་པར་ཅན་གང་གིའང་རྣམ་པ་མ་ཤར་བར་
མཚུངས་པའི་ཕྱིར། འདོད་ན་ཚད་འབྲས་རྫས་གཞན་ཡིན་པ་ཉམས་སོ། །ཞེས་བྱའོ། །གཞན་ཡང་བློ་དེ་གཉིས་ཚད་མ་དང་འབྲས་བུར་མི་འཐད་དེ། བྱ་བ་དང་དེའི་སྒྲུབ་པར་བྱེད་པ་གཉིས་ལས་སུ་བྱ་བའི་ཡུལ་རྫས་ཐ་དད་པའང་རིགས་པ་
ཤེས་པ་དག་མི་འདོད་ཅིང་མི་འཐད་པའི་ཕྱིར་ཏེ། གཞན་དུ་ན། བ་ལ་ཤ་ལ་སྟ་རེའི་བྱེད་པ་ཞུགས་པས་ཉ་གྲོ་ཏ་ཆད་པར་འགྱུར་རོ། །གལ་ཏེ་ཚད་མ་དང་འབྲས་བུའི་དོན་ནམ་ཡུལ་གཅིག་ཡིན་ནོ་ཞེ་ན། འོ་ན་ཚད་མ་དང་འབྲས་བུའི་ཡུལ་ལ་
རིམ་པ་བཞིན་ཁྱད་པར་དང་ཁྱད་པར་ཅན་གཉིས་བཏགས་པ་དོན་མེད་པར་ཐལ་ལོ། །ཡང་ན་འདི་ལྟར་བཤད་པར་བྱ་སྟེ། གལ་ཏེ་བློ་དེ་གཉིས་དོན་ནམ་ཡུལ་གཅིག་ཡིན་ནོ་ཞེ་ན། འོ་ན་ཁྱད་པར་དང་ཁྱད་པར་ཅན་གཉིས་རྫས་ཐ་དད་དུ་བཏགས་པ་དོན་
མེད་པར་ཐལ། ཁྱད་པར་དང་ཁྱད་པར་ཅན་འཛིན་པའི་བློ་གཉིས་ཡུལ་གཅིག་ཡིན་པའི་ཕྱིར། ཡང་ན་ཁྱད་པར་མ་རྟོགས་པ་རྟོགས་པར་བྱ་བའི་ཕྱིར་དུ་རིགས་སོགས་འཛིན་པ་དང། ཁྱད་པར་ཅན་མ་རྟོགས་པ་རྟོགས་པར་བྱ་བའི་ཕྱིར་དུ་

[125B] བློ་དེ་གཉིས་ཀྱི་ཡུལ་གཅིག་ཡིན་པའི་ཕྱིར། ཞེས་བྱའོ། །འདི་ནི་ལྷ་རྒྱན་གཉིས་ཀའི་འང་དགོངས་པའོ། །གཞན་ཡང་བློ་དེ་སྣག་ཕྱི་རིམ་བཞིན་འབྱུང་བ་མེད་པར་འགྱུར་ཏེ། དེ་གཉིས་ཀྱི་ཡུལ་
གཅིག་ཡིན་པའི་ཕྱིར་རོ། །བློ་དེ་དག་དུས་གཅིག་ཅར་འབྱུང་བར་འགྱུར་རོ་ཞེ་ན། བློ་དེ་གཉིས་བསྐྱེད་བྱ་བ་སྐྱེད་བྱེད་ཀྱི་བསྒྲུབ་བྱེད་དུ་མེད་པར་འགྱུར་རོ། །འོ་ན་ཁྱད་རང་ལའང་མི་མཚུངས་སམ་ཞེ་ན། ཁོ་བོ་ཅག་ལ་ཚད་འབྲས་དུས་མཉམ་ན་བསྐྱེད་
བྱ་བསྐྱེད་བྱེད་མ་ཡིན་པར་ཐལ་བའི་མི་འདོད་པ་འཕེན་པ་ཐོག་ཏུ་བབ་པའི་ཉེས་པ་མེད་དེ། ཤེས་པ་གཅིག་གི་གཟུང་དོན་རྣམ་པར་སྐྱེས་པའི་ཆ་དང། ཡུལ་རྟོགས་པའི་ཆ་དག་ལྡོག་པ་སོ་སོར་ཕྱེ་ནས་དེ་གཉིས་རྣམ་པར་བཞག་འཇོག་ཡིན་པ་ལ་བརྟེན་
ནས་ནི་བསྒྲུབ་བྱ་བསྒྲུབ་བྱེད་དུ་བཞག་པ་ཙམ་ཡིན་པའི་ཕྱིར་རོ། །ད་ནི་བྱེ་བྲག་པའི་ལུགས་ཀྱི་ཚད་མ་དང་འབྲས་བུའི་རྣམ་པར་བཞག་པ་དགག་པར་བྱ་སྟེ། དེ་ཡང་བྱེ་བྲག་པ་ནི། བུམ་འཛིན་མིག་དབང་དེ་བུམ་པ་དང་སྦྱོར་བའི་འབྲེལ་པ་དང། བུམ་པའི་
ཡོན་ཏན་ཐམས་ཅད་སྦྱོར་བར་འདུས་པའི་འབྲེལ་བ་དང། བུམ་པའི་ཡོན་ཏན་ལ་རྗེས་སུ་འགྲོ་བའི་སྤྱི་དཀར་པོ་ཉིད་ལ་སོགས་པ་དང། འདུས་པའི་འདུ་བའི་འབྲེལ་བ་གྲུབ་པར་དམ་བཅས་ནས་སླར་ཡང་དབང་པོ་དང་དོན་ཕྲད་པའི་འབྲེལ་བ་དོན་རྟོགས་
འཇོག་བྱེད་ཀྱི་ཚད་མར་སྨྲ་བ་ནང་འགལ་བ་ཡིན་ཏེ། འདི་ལྟར་མིག་གི་དབང་པོ་དེ་བུམ་པའི་གཟུགས་སོགས་ཡོན་ཏན་གྱི་བདག་ཉིད་ཀུན་གྱིས་ཕྲད་ཅིང་འབྲེལ་བར་ཁྱད་པར་མེད་ན་ཡང་མིག་ཤེས་ཀྱིས་བུམ་པའི་གཟུགས་སོགས་ཡོན་ཏན་

[126A]༄༅། །གྱི་ཆོས་འགའ་ཞིག་ནི་རྟོགས་པར་འགྱུར་ལ། སྒྲ་སོགས་མི་རྟོགས་པའི་ངེས་པ་དེར་ནི་མི་འགྱུར་ཏེ། མིག་དབང་བུམ་པའི་ཡོན་ཏན་ཐམས་ཅད་དང་འབྲེལ་བར་བྱེ་བྲག་མེད་པའི་ཕྱིར་རོ། །ཁྱབ་པ་ཁས་བླངས་ཏེ། མིག་དབང་བུམ་པའི་དྲི་
དང་འབྲེལ་བ་གྲུབ་ཀྱང་མིག་ཤེས་ཀྱི་བུམ་པའི་དྲི་མ་རྟོགས་ན། དབང་པོ་དང་དོན་ཕྲད་པའི་འབྲེལ་བ་དོན་རྟོགས་ཀྱི་འཇོག་བྱེད་ཡིན་པ་འགལ་བའི་ཕྱིར་རོ། །ཡང་ན་འདི་ལྟར་བཤད་པར་བྱ་སྟེ། མིག་དབང་དེ་བུམ་པ་དང་ཡོན་ཏན་གྱི་བདག་ཉིད་ཀུན་
གྱིས་འབྲེལ་བ་གྲུབ་པར་གྲུབ་པའི་མཐའ་ལས་ཁས་ལེན་པ། དེ་ལྟ་ན་ཡང། མིག་ཤེས་ཀྱིས་བུམ་པའི་ཁ་དོག་དང་དབྱིབས་ཀྱི་ཆོས་འགའ་ཞིག་ནི་རྟོགས་པར་འགྱུར་ལ། བུམ་པའུ་མི་རྟག་པ་སོགས་མི་རྟོགས་པའི་དེས་པ་དེར་ནི་མི་འགྱུར་ཏེ། བུམ་
པའི་ཡོན་ཏན་ཐམས་ཅད་དང་འབྲེལ་བ་གྲུབ་པ་ལ་བྱེ་བྲག་མེད་པའི་ཕྱིར་རོ། །འདི་ནི་ཆོས་མཆོག་གི་ལུགས་ཡིན་ལ། སྔ་མ་ནི་ལྷ་རྒྱན་གཉི་གའི་ལུགས་སོ། །ཡང་ན་ཁོ་བོ་ནི་འདིར་ལྟར་འཆད་དེ། བྱེ་བྲག་པ་ཁོད་དབང་པོ་དང་དོན་ཕྲད་པའི་འབྲེལ་
བ་དོན་རྟོགས་འཇོག་བྱེད་ཀྱི་ཚད་མར་འདོད་ན། འབྲེལ་བ་ཐམས་ཅད་རྟག་དངོས་སུ་ཁྱེད་རང་གིས་ཁས་བླངས་པའི་ཕྱིར། མིག་དབང་དེ་བུམ་པ་དང་འབྲེལ་བའི་ཚེ། མིག་དབང་དང་བུམ་པའི་བདག་ཉིད་ཀུན་གྱིས་འབྲེལ་དགོས་ཏེ། རྟག་པའི་
རྫས་ལ་ཆ་ཤས་མི་འཐད་པའི་ཕྱིར་རོ། །དེ་ལྟ་ནའང་མིག་ཤེས་ཀྱིས་བུམ་པའི་ཕྱིའི་ཁ་དོག་དང། ཚུ་རོལ་གྱི་ངོས་ལ་སོགས་པའི་ཆོས་འགའ་ཞིག་ནི་རྟོགས་པར་འགྱུར་ལ་ནང་གི་འཁྱོག་དང། གསེང་ལ་སོགས་པའི་ཆོས་འགའ་ཞིག་མི་

[126B] མིག་དབང་དང། བུམ་པའི་ཕྱི་ནང་སོགས་ཐམས་ཅད་འབྲེལ་བ་གྲུབ་པར་བྱེ་བྲག་མེད་པའི་ཕྱིར་རོ། །རྟགས་ཁྱབ་ཁས་བླངས། འདོད་ན་མངོན་སུམ་གྱིས་བསལ་ལོ། །དེས་ན་དབང་པོ་དང་འགྲེལ་བ་གྲུབ་པར་ཐ་དད་མེད་ཀྱང་
གཟུང་རྣམ་གང་གི་ཁྱད་པར་ལས། དོན་རྟོགས་ཐ་དད་དུ་འབྱེད་ནུས་པའི་གཟུང་རྣམ་ཚད་མ་དེ་དོན་རྟོགས་འདིའི་འཇོག་བྱེད་ཚད་མ་ཉིད་ཡིན་པར་འཐད་ཀྱི། དབང་པོ་དང་དོན་ཕྲད་པའི་འབྲེལ་བ་ཚད་མར་མི་འཐད་དོ། །གལ་ཏེ་དེ་ལྟ་ན་ཡང། གཟུང་
རྣམ་ཚད་མར་ཁས་ལེན་མི་དགོས་ཏེ། བདག་གི་ཡོན་ཏན་འདུས་བྱས་ཀྱི་བྱེ་བྲག་བག་ཆགས་ལས་དོན་རྟོགས་སོ་སོར་འཇོག་ནུས་པའི་ཕྱིར་རོ། །ཞེ་ན། བྱེ་བྲག་པ་ཁྱོད། བག་ཆགས་ནི་ཤེས་པ་ལས་སྐྱེ་ཞིང། ཤེས་པའི་རྒྱུ་བྱེད་པ་ཞིག་ལ་འདོད་པ་ཡིན་
ལ། བློ་ལ་ཡུལ་གྱི་རྣམ་པ་འཆར་བ་མེད་ན། དེ་ལྟ་བུའི་བདག་གི་ཡོན་ཏན་འདུས་བྱས་ལས་ནི་དོན་རྟོགས་སོ་སོར་འཇོག་ནུས་པ་མིན་ཏེ། བློ་ལ་ཤར་བའི་ཡུལ་གྱི་རྣམ་པ་དེའི་དངོས་པོ་མེད་ན། ཤེས་པ་རྣམས་སོ་སོར་དབྱེ་མི་ནུས་པས་ཤེས་པས་བཞག་
པའི་བག་ཆགས་དེ་ཡང་སོ་སོར་བཞག་ཏུ་མེད་པའི་ཕྱིར། ཊཱིཀ་བྱེད་ཕལ་ཆེ་བས། བདག་གི་ཡོན་ཏན་འདུས་བྱས་ཀྱི་ནང་མཚན་བག་ཆགས་ལ་སྦྱོར་མ་ཤེས་པར་འདུས་བྱས་ཙམ་ལ་སྦྱར་བས་མུན་སྤྲུལ་བྱས་སོ། །གསུམ་པར་རང་ལུགས་ལ་རྩོད་པ་སྤང་
པ་ནི། གལ་ཏེ་ཤེས་པ་གཅིག་གི་རྫས་ཀྱི་ཆ་ལ་ཚད་འབྲས་ཀྱི་རྣམ་བཞག་བྱེད་པ་མི་འཐད་དེ། བྱ་བྱེད་གཅིག་ཡིན་པ་འགལ་ལོ་ཞེ་ན། ཤེས་བྱ་ཆོས་ཅན། ཤེས་བ་རྫས་གཅིག་གི་ཆ་ལ་ཚད་འབྲས་ཀྱི་རྣམ་གཞག་བྱེད་ན་བྱ་བྱེད་གཅིག་ཏུ་འགྱུར་

[127A]༄༅། །དགོས་པ་མི་བདེན་ཏེ། ཚད་འབྲས་གཉིས་ཤེས་པ་གཅིག་གི་རྫས་ཀྱི་ཆ་ཡིན་ཀྱང། ལྡོག་བའི་ཆོས་ཐ་དད་པ་ཡིན་པར་ཁས་ལེན་ནུས་པའི་ཕྱིར། དེས་ན་ཚད་འབྲས་གཉིས་དངོས་སུའམ། རྫས་ཐ་དད་མེད་པར་འདོད་ཀྱི་
ལྡོག་པ་ཐ་དད་མེད་པ་ཙམ་དུའང་ཁས་མི་ལེན་པས། ཀླན་ཀ་དེའི་གནས་མེད་དོ། གལ་ཏེ་ཚད་འབྲས་ཀྱི་བྱ་བྱེད་འབའ་ཞིག་དེ་ལྟར་ཡིན་ནམ་ཞེ་ན། བྱ་བྱེད་པའི་ཐ་སྙད་དག་ཐམས་ཅད་བྱེ་བྱེད་རྫས་ཐ་དད་པའི་དབང་གིས་མ་ཡིན་པར། ལྡོག་
པ་ཐ་དད་པ་ཙམ་ལ་བརྟེན་ནས་བཞག་བ་དེ་ལྟར་དུ་རྣམ་པར་གནས་ཏེ། སྟ་རེ་དང། ཤིང་ལྟ་བུ་རྫས་ཐ་དད་དུ་འདོད་པའི་དངོས་པོ་རྣམས་ལའང་སྟ་རེས་ཤིང་གཅོད་པའི་བྱ་བྱེད་རྫས་ཐ་དད་མེད་པར་རྟོག་པས་བྱ་བྱེད་དེ་གཉིས་ཐ་དད་ཡིན་པར་
སྒྲོ་འདོགས་པས་ནི་འཇུག་པའི་ཕྱིར་རོ། །དེའི་རྒྱུ་མཚན་ཡང་སྟ་རེ་ལས་རྫས་ཐ་དད་པའི་འབར་བ་དང། འབབ་པའི་བྱ་བ་ཡོད་ན་སྟ་རེས་ཤིང་བཅད་བ་མ་ཡིན་པར་འགྱུར་ཞིང། ཤིང་ལས་རྫས་ཐ་དད་པའི་ཤིང་ཆད་བ་ཡོད་པར་
འགྱུར་རོ། །གཉིས་པ་རྣམ་རིག་པའི་ཚད་འབྲས་ཀྱི་རྣམ་གཞག་བཤད་པ་ལ། གཞུང་སྤྱིའི་བསྡུ་བ་བཤད་པ་དང། གཞུང་དོན་བཤད་པ་དངོས་ལ་འཇུག་པ་གཉིས། དང་པོ་ནི། རྣམ་རིག་པའི་ལུགས་ཀྱི་མངོན་སུམ་གྱི་ཚད་འབྲས་
ནི་གཉིས་ཏེ། གཞན་རིག་མངོན་སུམ་དང། རང་རིག་མངོན་སུམ་གྱི་ཚད་འབྲས་སོ། །དང་པོ་ནི། སྔོན་པོ་གཞལ་བྱ། བག་ཆགས་བསྟན་པ་ལས་བྱུང་བས་སྔོན་པོ་གསལ་བར་སྣང་བའོ་གཟུང་རྣམ་ཚད་མ། སྔོན་པོ་མངོན་སུམ་

[127B] ཞེས་བྱ་བ་འདི་ཡིན་ཞིང། རང་རིག་གི་ཚད་འབྲས་ནི། གཟུང་རྣམ་གཞལ་བྱ། འཛིན་རྣམ་ཚད་མ། ཡུལ་ལས་རྫས་གཞལ་དུ་མེད་པའི་གཟུང་རྣམ་གཉིས་སྣང་དང་བྲལ་བའི་སྒོ་ནས་རིག་པའི་རང་རིག་འབྲས་བུ་ཞེས་བྱ་
བ་སྟེ། དེ་ལྟ་བུའི་རང་རིག་གི་ཚད་འབྲས་དེ་ཉིད་འཆད་པར་བྱེད་པ་ནི། ཚད་མ་མདོར། ཡང་ན་རང་རིག་འབྲས་བུ་ཡིན། ཞེས་པ་ནི། འདིར་གཉིས་སུ་སྣང་བ་སྐྱེས་ཏེ། རང་རིག་གི་སྣང་བ་དང། ཡུལ་གྱི་སྣང་བའོ། །སྣང་བ་གཉིས་ལས། གང་རང་རིག་པ་དེ་
ནི་འབྲས་བུར་འགྱུར་རོ། །ཞེས་པ་དེ་ཉིད་ལ། དེའི་དོན་འགྲེལ་བ་ནི། དོན་རིག་གང་ཡིན་སོ་སོར་རིག་ཅེས་པ་ནས། མྱོང་བ་ཉིད་ནི་འབྲས་བུ་ཡིན། ཞེས་པའི་བར་རོ། །གཞན་རིག་གི་ཚད་འབྲས་དེ་ཉིད་འཆད་བ་ནི། ཚད་མ་མདོར། དེའི་ངོ་བོ་ལས་དོན་ངེས། གང་གི་ཚེ་
ཤེས་པ་ཡུལ་དང་བཅས་པ་དོན་ཡིན་པ་དེའི་ཚེ། དེའང་རྗེས་སུ་མཐུན་བའི་རང་རིག་པ་འདོད་པའམ་མི་འདོད་པའི་དོན་རྟོགས་པར་བྱེད་དོ། ཞེས་པ་སྟེ། དེ་ཉིད་འགྲེལ་པ་ནི། གང་ཚེ་རྣམ་རིག་རྒྱུའི་ཡུལ། ཞེས་པ་ནས། དོན་རིག་པར་ནི་འགྱུར་བ་ཡིན། ཞེས་པའི་
བར་རོ། །འདི་ལྟར་དུ་འགྲེལ་བྱེད་མཁས་པ་དག་བྱང་མཐུན་བར་བཞེད་ཅིང། དེའི་ཕྱིར་ལྷ་དབང་བློས། མྱོང་བ་ཉིད་ནི་འབྲས་བུ་ཡིན། ཞེས་པའི་འགྲེལ་བར། དེས་ནི་གཉིས་དུ་སྣང་བའི་ཤེས་པ་སྐྱེ་བར་འགྱུར་རོ་ཞེས་བྱ་བ་ནས་བརྩམས་ཏེ། རང་རིག་པ་དེ་
ནི་འབྲས་བུ་ཡིན་ནོ། །ཞེས་བྱ་བའི་བར་དེ་རྣམ་པར་བཤད་པ་ཡིན་ནོ། །དེ་ལྟར་ན། གཟུང་པའི་རྣམ་པ་ནི་གཞལ་བྱ་ཡིན་ཞིང། བདག་ཉིད་ཉམས་སུ་མྱོང་བ་ནི་འབྲས་བུ་ཡིན་ལ། འཛིན་པའི་རྣམ་པ་ནི་སྒྲུབ་པར་བྱེད་པ་ཡིན་པ་དེ་ལྟར་ན། དོན་མེད་པ་

[128A]༄༅། །ལ་འབྲས་བུའི་རྟོག་པ་འདི་ནི་གཅིག་ཡིན་ནོ། །ཞེས་གསུངས་པས་དེ་ཡན་ཆད་སེམས་ཙམ་པའི་རང་རིག་གི་ཚད་འབྲས་འཆད་པའི་མདོ་ཚིག་གི་འགྲེལ་བར་བཤད་ལ། དོན་རིག་པར་ནི་འགྱུར་པ་ཡིན། ཞེས་པའི་འགྲེལ་བར་
ལྷ་དབང་བློས། རྣམ་པར་རིག་པ་ཙམ་ཉིད་ཀྱི། འབྲས་བུའི་རྟོག་པ་འདི་བཤད་དོ། །ཞེས་གཟུང་འདི་དག་རང་རིག་གི་ཚད་འབྲས་ཀྱི་མཇུག་ཏུ། སྨེས་ཙམ་པའི་འབྲས་རྟོག་གཞན་སྟོན་བྱེད་དུ་བཤད་པ་ཡིན་ནོ། །འདི་ཉིད་མཐུན་པར་རྒྱན་དང་ཆོས་མཆོག་ན་
ཡང་གསལ་བར་ཡོད་ཅིང། དེའི་ཕྱིར་བོད་ཁ་ཅིག་ལྷ་དབང་བློའི་འགྲེལ་བའི་དོན་དུ་བསམས་ནས། གང་ཚེ་རྣམ་རིག་རྒྱུའི་ཡུལ། ཞེས་སོགས་མདོ་སྡེ་པའི་ལུགས་ལ་སྦྱོར་བ་ནི། འགྲེལ་བའི་ཚིག་མ་མཐོང་ཞིང་དོན་མ་རྟོགས་པར་མཚོན་པའོ་
སེམས་ཙམ་པའི་གཞན་རིག་གི་ཚད་འབྲས་དེ་ཉིད་ལ་དོགས་པ་གཅོད་པ་ནི། ཚད་མ་མདོར། གང་གི་ཚེ་ཕྱི་རོལ་གྱི་དོན་གཞན་བྱ་ཡིན་པ་དེའི་ཚེ། ཡུལ་གྱི་སྣང་བ་དེ་ཉིད་དེ་འདིའི། ཚད་མ། དེའི་ཚེ་ན། ཤེས་པ་རང་རིག་པ་ཡིན་ཡང། རང་གི་ངོ་བོ་ལ་
མི་ལྟོས་པའི་དོན་གྱི་སྣང་བ་འདིའི་ཚད་མའོ། །གང་གི་ཕྱིར་དོན་དེ། དེ་ཡིས་མཇལ་བར་བྱེད། ཇི་ལྟ་ཇི་ལྟར། དོན་གྱི་རྣམ་པ་དཀར་པོ་དང། དཀར་པོ་མ་ཡིན་པ་ལ་སོགས་པ་ཉིད་ཤེས་པ་ལ་སྣང་བ་ན། དེ་དང་དེའི་ངོ་བོ་ཡུལ་དང་བཅས་པ་འཇལ་བར་བྱེད་
དེ། ཞེས་གསུངས་ཤིང། གཞུང་དེའི་དོན་ནི། ཇི་ལྟར་ཇི་ལྟར་དཀར་སོགས་ཀྱི་རྣམ་པ་ཤར་བའི་སྒོ་ནས། རང་གི་ངོ་བོར་གྱུར་པའི་ཡུལ་དཀར་སོགས་འཇལ་བ་ཡིན་ལ། དེའི་ཚེ་ཤེས་པ་རང་གི་བདག་ཉིད་དུ་གྱུར་པའི་དཀར་སོགས་རིག་པ་འབྲས་བུ་ཡིན་

[128B] དོན་དུ་སྣང་བའི་གཟུང་རྣམ་ཚད་མ་ཡིན་གྱི། འཇོན་རྣམ་ཚད་མ་ཡིན་ནོ་ཞེས་པ་སྟེ། དེ་ཉིད་འགྲེལ་བ་ནི། ཕྱི་རོལ་དོན་ནི་ཡོད་ན་ཡང་ཞེས་པ་ནས་དེ་འདྲ་ངེས་ཀྱང་མི་ཤེས་སོ། །ཞེས་པའི་བར་རོ། །ལྷ་དབང་བློས་ཀྱང། འདི་ཐམས་ཅད་ཀྱིས་ནི་གང་གི་ཚེ། ཕྱི་རོལ་
གྱི་དོན་གཞལ་བྱ་ཡིན་པ་དེའི་ཚེ་ཞེས་བྱ་བ་ལ་སོགས་པ་བཤད་པས་འབྲས་བུའི་རྟོག་པ་གསུམ་པ་བཤད་པ་ཡིན་ནོ། །ཞེས་གསུང་སོ། །འབྲས་རྟོག་གསུམ་པ་བཤད་ཅེས་པ་ནི། སེམས་ཙམ་པའི་གཞན་རིག་གི་ཚད་འབྲས་རྒྱས་པར་བཤད་པའི་དོན་
ཏེ། འབྲས་རྟོག་གཉིས་པ་སྨེས་ཙམ་པའི་དང་རིག་གི་ཚད་འབྲས་དེ་ཉིད་ལ་དོགས་པ་བཅད་པའི་སྒོ་ནས་རྒྱས་པར་འཆད་པ་ནི། ཚད་མ་མདོར། དེ་ལྟར་རྣམ་པར་དུ་མ་རིག་པའི་ཤེས་པ་ཉེ་བར་བླངས་པ་སྟེ། དེ་ལྟ་དེ་ལྟར་ཚད་མ་དང། འབྲས་བུ་དང། གཞལ་
བྱ་ཉིད་དུ་ཉེ་བར་འདོགས་པ་ཡིན་ཏེ། ཆོས་ཐམས་ཅད་ནི་བྱ་བ་དང་བྲལ་བ་ཡིན་པའི་ཕྱིར་རོ། །འདི་ཉིད་སྨྲས་པ། གང་ཚེ་སྣང་བ་དེ་གཞལ་བྱ། །ཚད་མ་དང་དེའི་འབྲས་བུ་ནི། །འཛིན་རྣམ་རིག་པའི་དེའི་ཕྱིར། །དེ་གསུམ་ཐ་དད་དུ་མ་བྱས། ཞེས་གསུངས་ལ་
དེ་ཉིད་འབྲེལ་བ་ནི། བློ་བདག་རྣམ་པར་དབྱེར་མེད་ཀྱང། ཞེས་པ་ནས། རང་རིག་ཅེས་པ་ནི་རབ་ཏུ་བཤད། ཅེས་པའི་བར་རོ། །དེ་དག་གིས་ནི་ཀུན་ལས་བཏུས་ཀྱི་གཞུང་དང། རྩ་འགྲེལ་ཇི་ལྟར་སྦྱོར་བའི་ཚུལ་བཤད་ལ། ད་ནི་དོན་གྱི་འགྲེལ་བཤད་
པར་བྱ་སྟེ། དེ་ཡང་གོང་དུ་ཇི་སྐད་བཤད་པའི་ཚུལ་གྱིས། ཐེག་པ་ཐུན་མོང་གི་གདུལ་བྱ་ཏེ་ཤིག་ཆོས་ཀྱི་བདག་མེད་དངོས་སུ་སྟོན་པའི་སྣོད་དུ་མི་རུང་བ་དག་ལ་ཕྱི་རོལ་གྱི་དོན་ཁས་བླངས་པ་ལ་བརྟེན་པ་ཐེག་པ་ཐུན་མོང་གི་ལམ་གྱི་རྣམ་གཞག་

[129A]༄༅། །སྟོན་པའི་ཚེ། སྟོན་པ་སངས་རྒྱས་དང། དེའི་ལུང་རྟོགས་ཀྱི་བསྟན་པ་སྐྱོན་མེད་པར་ངེས་པར་བྱེད་པ་ལ་ཉེ་བར་མཁོ་བའི་མངོན་སུམ་གྱི་ཚད་འབྲས། །འབྲས་རྟོག་དང་པོར་གཏན་ལ་ཕབ་ཅིང། དེ་ཉིད་ཐེག་ཆེན་ཐུན་མོང་མ་ཡིན་
པའི་དབང་དུ་བྱས་ཏེ། ཆོས་ཀྱི་བདག་མེད་གཏན་ལ་འབེབས་པ་ན། ཇི་ལྟ་བ་བཞིན་དུ་ཁས་བླང་བར་འོས་པ་མ་ཡིན་ཏེ། དེའི་ཚེ་ཕྱི་རོལ་གྱི་དོན་དགག་པར་བྱ་བ་ཡིན་པའི་ཕྱིར་རོ། །དེ་བས་ན་རྣམ་རྒིག་ལུགས་རང་རིག་དང་གཞན་རིག་གི་ཆད་
འབྲས་ཇི་ལྟ་བ་བཞིན་རྟོགས་པ་ལ་གེགས་ཀྱི་གཙོ་བོ་ནི་བཞི་སྟེ། གཞལ་བྱ་ལ་ལོག་པར་རྟོག་པར་དང། ཚད་མ་ལ་ལོག་པར་རྟོག་པ་དང། འབྲས་བུ་ལ་ལོག་པར་རྟོག་པ་དང། དེ་གསུམ་ག་ལ་ལོག་པར་རྟོག་པའོ། །དང་པོ་ལ་གཉིས་ལས་
གཞན་རིག་མངོན་སུམ་གྱི་གཞལ་བྱ་ལ་ལོག་པར་རྟོག་པ་དུ་མ་ཞིག་ཡོད་ཀྱང། འདིར་རྣམ་རིག་པའི་གྲུབ་པའི་མཐའ་ཇི་ལྟ་བ་བཞིན་དུ་རྟོགས་པའི་གེགས་ཐུན་མོང་མ་ཡིན་པ་ནི། སྔོ་སོགས་ཕྱི་རོལ་གྱི་དོན་དུ་ཡོད་ཅིང། ཕྱི་རོལ་གྱི་དོན་མེད་
ན་སྡེ་སོགས་ཀྱང་མེད་དགོས་སྙམ་དུ་འཛིན་པའོ། །དེའི་ཕྱིར་སྔོ་སོགས་མཐོང་བའི་མངོན་སུམ་གྱི་གཟུང་རྣམ་ཕྱི་རོལ་དོན་གྱིས་གཏད་པའི་གཟུང་རྣམ་དུ་འཛིན་པ་ནི། གཞན་རིག་གི་ཚད་འབྲས་ཀྱི་ཚད་མ་ལ་ལོག་པར་རྟོག་པ་དང་
རང་རིག་གི་གཞལ་བྱ་ལ་ལོག་པར་རྟོག་པའོ། །དེ་ཡང་ལོག་རྟོག་འདི་ནི་སྔོ་སོགས་འཇལ་བའི་ཚད་མ་དང། རང་རིག་གི་གཞལ་བྱ་ཡོད་པར་ངེས་ཀྱང། གཟུང་འཛིན་རྫས་གཞན་དུ་འཛིན་པའི་སྒྲོ་འགོས་མ་ཆོད་པའི་དབང་གིས་

[129B] དེའི་ཕྱིར་སྔོ་སོགས་ཕྱི་རོལ་གྱི་དོན་དུ་གྲུབ་པ་བཀག་པའི་སྒོ་ནས། ཚད་འབྲད་གཉིས་ཀྱི་ཚད་མ་དང། གཞལ་བྱར་བཞག་པའི་གཟུང་རྣམ་ལ་ལོག་རྟོག་འགོག་པའི་རིགས་པ་དག་ནི། ཆོས་ཀྱི་བདག་མེད་བཏན་ལ་འབེབས་པའི་དོན་
དམ་དཔྱོད་བྱེད་ཀྱི་རིགས་པ་དངོས་ཡིན་ཅིང། དེས་གཏན་ལ་ཕབ་པའི་དོན་རྟོགས་པའི་ཚད་མ་ཡང། ཆོས་ཀྱི་བདག་མེད་རྟོག་པའི་ཚད་མ་ཡིན་ཏེ། གཟུང་འཛིན་རྫས་གཞན་དུ་མེད་པ་དང། སྔོ་སོགས་ཕྱི་རོལ་གྱི་དོན་དུ་མེད་པར་སྒྲུབ་བྱེད་ཀྱི་རིགས་
པ་དང། དེ་ལྟར་འཇལ་བའི་ཚད་མ་ཡིན་པའི་ཕྱིར་རོ། །བྱེ་བྲག་སྨྲ་བ་ལ་སོགས་པ་དག་གི་འདོད་པ་ལྟར། བློ་རྣམ་མེད་དུ་འཛིན་པ་ནི། གཞན་རིག་གི་ཚད་འབྲས་ཀྱི་ཚད་མ་དང། རང་རིག་གི་ཚད་འབྲས་ཀྱི་གཞལ་བྱ་གཏན་མེད་དུ་འཛིན་པ་སྟེ། དེ་ལྟ་
བུའི་ལོག་པར་རྟོག་པ་འགོག་པར་བྱེད་པའི་ཤེས་པ་རྣམ་བཅས་སུ་སྒྲུབ་པའི་རིགས་པ་ཐུན་མོང་བ་འགའ་ཞིག་ནི། དོན་དམ་དཔྱོད་བྱེད་ཀྱི་རིགས་པ་དངོས་མ་ཡིན་ཞིང། དེས་གྲུབ་པའི་དོན་རྟོགས་པ་ཡང། ཆོས་ཀྱི་བདག་མེད་རྟོགས་པ་མ་ཡིན་ཏེ་
མདོ་སྡེ་པ་དག་གིས་ཀྱང། ཤེས་པ་རྣམ་བཅས་སུ་ཚད་མས་གྲུབ་པའི་ཕྱིར་རོ། གཞན་རིག་མངོན་སུམ་དག་གིས་རང་ལས་རྫས་གཞན་དུ་གྱུར་པའི་ཕྱི་རོལ་གྱི་དོན་རྟོགས་པར་འདོད་པ་པ་ནི། གཞན་རིག་མངོན་སུམ་གྱི་ཚད་འབྲས་ཀྱི་འབྲས་བུ་ལ་
ལོག་པར་རྟོག་པ་སྟེ་དེ་ནི་ཕྱི་རོལ་གྱིས་དོན་བཀག་ནས། སྔོ་འཛིན་མིག་ཤེས་ཀྱིས་རང་གི་བདག་ཉིད་དུ་གྱུར་པའི་སྔོན་པོ་རིག་པ་ཡིན་པས། སྔོན་པོ་གཞལ་བྱར་བྱས་པའི་ཚེ་ནའང་རང་གི་བདག་ཉིད་དུ་གྱུར་པའི་སྔོན་པོ་རིག་པ་འབྲས་བུར་

[130A]༄༅། །རིགས་སོ། །ཞེས་བསྒྲུབས་པའི་སྒོ་ནས་སེལ་བར་བྱེད་དོ། །རང་རིག་གཏན་མེད་དུ་འདོད་པ་ནི། །རང་རིག་གི་ཚད་འབྲས་ཀྱི་ཚད་མ་དང་འབྲས་བུ་ལ་ལོག་པར་རྟོག་པ་སྟེ། དེ་ནི་བློ་ལ་རང་རིག་སྒྲུབ་པའི་རིགས་པ་དག་གིས་
འགོག་པར་བྱེད་ཅིང། རིགས་པ་དེ་དག་ཀྱང་ཐོང་མོང་བ་ཕ་ཆེར་དོན་དམ་དཔྱོད་དམ་དཔྱོད་ཀྱི་རིགས་པ་དངོས་མ་ཡིན་ཞིང། དང་སྒྲུབ་པའི་དོན་རྟོགས་པ་ཡང་ཆོས་ཀྱི་བདག་མེད་རྟོགས་པ་མ་ཡིན་སྟེ། མདོ་སྡེ་པ་དག་གིས་ཀྱང་བློ་ལ་རང་རིག་
ཡོད་པར་ཚད་མས་གྲུབ་པའི་ཕྱིར་རོ། །ཚད་འབྲས་ཡུལ་སོ་སོར་ལ་འཇུག་པ་དང། ཚད་འབྲས་གཞལ་གསུམ་རྫས་གཞན་དུ་འཛིན་པ་ནི། ཐུན་མོང་དུ་ལོག་པར་རྟོག་པ་སྟེ། དེ་ཡང་ཚད་འབྲས་ངོ་བོ་གཅིག་པ་དང། ཚད་མ་ལས་གཞལ་བྱ་རྫས་
གཞན་མ་ཡིན་པར་སྒྲུབ་པའི་རིགས་པ་དག་གིས་སེལ་བར་བྱེད་དོ། །དེ་ལྟར་ཡིན་པ་ལ། རང་རིག་མངོན་སུམ་གྱི་ཚད་འབྲས་ཀྱི་གཞལ་བྱ་གཟུང་རྣམ་དེ་ཕྱི་རོལ་དོན་གྱིས་གཏད་པའི་གཟུང་རྣམ་ཡིན་པ་དང། གཞན་རིག་མངོན་སུམ་གྱི་
ཚད་འབྲས་ཀྱི་ཚད་མ་གཟུང་རྣམ་དེ། ཕྱི་རོལ་དོན་གྱིས་གཏད་པའི་རྣམ་པ་ཡིན་པ་གཉི་ག་ཐུན་མོང་དུ་དགག་པར་བཞེད་ནས། དོན་རིག་གང་ཡིན་བྱ་བ་ནས་གཟུང་སྟེ། སྔོ་སོགས་མྱོང་བར་སྣང་བ་ཡིན། ཞེས་པའི་བར་གྱིས་གཟུང་
དམ་དེ་ཕྱི་རོལ་དོན་ལ་ལྟོས་པའི་ཚད་མ་ཡིན་པ་འགོག་པར་བྱེད་ཅིང་དས་ནི། གཞན་རིག་མངོན་སུམ་གྱི་ཚད་འབྲས་ཀྱི་འབྲས་བུ་ཡང་རང་ལས་རྫས་གཞན་དུ་གྲུབ་པའི་ཕྱི་རོལ་གྱི་དོན་རིག་པ་ཡིན་པ་ཡང་བཀག་པ་ཡིན་ནོ། །དེ་ནས་

[130B] ཅེས་པའི་བར་གྱིས་རང་རིག་གི་ཚད་འབྲས་དངོས་སྟོན་པར་བྱེད་དོ། །གལ་ཏེ་ཕྱི་རོལ་མྱོང་གྱུར་ན་ཞེས་པ་ན། མྱོང་བ་ཉིད་ནི་འབྲས་བུ་ཡིན། ཞེས་པའི་བར་
གྱིས་གཟུང་རྣམ་གྱིས་ཕྱི་རོལ་མི་རིགས་པའི་ཚུལ་ཞར་བྱུང་དང་བཅས་བ་སྟོན་པར་བྱེད་དོ། དེ་ཡང་འདི་དང་སྔ་མ་གཉིས་ཀྱི་རིགས་པ་མི་འདྲ་བའི་ཁྱད་པར་ནི། དོན་རིག་གང་ཡིན་ཅེས་སོགས་ཀྱིས་ཕྱི་རོལ་གྱིས་དོན་རིག་པའི་སྒྲུབ་བྱེད་མདོ་སྡེ་པས་སྨྲས་པ་དག་འགོག་པར་བྱེད་པ་ཡིན་ལ། གལ་ཏེ་ཕྱི་རོལ་མྱོང་གྱུར་ན། ཞེས་སོགས་ཀྱིས་གཞན་རིག་མངོན་སུམ་གྱི་གཟུང་རྣམ་ཕྱི་རོལ་དོན་ལས་སྐྱེས་པ་མ་ཡིན་པར་སྒྲུབ་པའི་སེམས་ཙམ་པ་རང་ལུགས་ཀྱི་གཏན་ཚིགས་སྟོན་པ་ཡིན་ནོ། །གང་
ཚེ་རྣམ་རིག་རྒྱུ་ཡི་ཡུལ། ཞེས་པ་ནས། དོན་རིག་པར་ནི་འགྱུར་བ་ཡིན། ཞེས་པའི་བར་གྱིས། གྷན་རིག་གི་ཚད་འབྲས་དངོས་སྟོན་ཅིང། ཕྱི་རོལ་དོན་ནི་ཡོད་ན་ཡང། ཞེས་པ་ནས། དེ་འདྲ་ངེས་ཀྱང་མི་ཤེས་སོ་ཞེས་པའི་བར་གྱིས་གཞན་རིག་གི་ཚད་
འབྲས་དེ་ལ་དོགས་གཅོད་རྒྱས་པར་སྟོན་པར་བྱེད་ཅིང། དོགས་པ་ཇི་ལྟར་གཅོད་པའི་ཚུལ་ནི་འོག་ཏུ་འཆད་པར་འགྱུར་རོ། །ཡང་ན་དོགས་གཅོད་དངོས། དོན་རིག་གི་དེ་བདག་ཉིད་ཕྱིར་རོ་ཞེས་བྱ་བས་རྫོགས་ཤིང། དེ་དང་འདྲ་བའམ་ཞེས་སོགས་
རིགས་པ་གཞན་སྟོན་པ་སྟེ། དེ་ཡང་ཚིག་དོན་གྱིས་རྟོགས་པར་འགྱུར་རོ། །བློ་བདག་རྣམ་པར་དབྱེར་མེད་ཀྱང། ཞེས་པ་ནས། རང་རིག་ཅེས་ནི་རབ་ཏུ་བཤད་ཅེས་པའི་བར་གྱིས། རང་རིག་གི་ཚད་འབྲས་གཞལ་གསུམ། རྫས་ཐ་དད་ཡིན་

[131A]༄༅། །པ་སོགས་ཀྱི་ལོག་པར་རྟོག་པ་བཀག་ནས། ཀུན་རྫོབ་ཏུ་རང་རིག་གི་ཚད་འབྲས་ཇི་ལྟར་འཇོག་པའི་ཚུལ་རྩོད་སྤོང་དང་བཅས་པ་རྒྱས་པར་འཆད་དོ། །ཡུལ་རྣམས་ལས་ནི་བྱུང་བ་ཡི། ཞེས་པ་མན་ཆད་ནི། བློ་ཚུལ་གཉིས་
དང་རང་རིག་སྒྲུབ་པའི་རིགས་པ་རྒྱས་པར་འཆད་པ་སྟེ། དེ་ཡང་མདོ་སེམས་གཉི་གའི་རང་རིག་དང་གཞན་རིག་གི་འབྲས་རྟོག་ཐམས་ཅད་ལ་འདི་གཉིས་གྲུབ་པ་ཤིན་ཏུ་གལ་ཆེ་སྟེ། གཞན་དུ་ན་མདོ་སེམས་གཉི་གའི་གཞན་རིག་གི་ཚད་མ་དང་
རང་རིག་གི་གཞལ་བྱ་རི་བོང་གི་ར་དང་མཚུངས་པའི་ཕྱིར་དང། དེ་ལྟར་ན། གཞལ་བྱ་དང་འབྲས་བུ་རྣམས་ཀྱང་དེ་དང་མཚུངས་པས་འབྲས་རྟོག་གི་རྣམ་གཞག་ཇི་ཙམ་ཞིག་བྱས་ཀྱང། རུས་སྦལ་གྱི་སྤུ་ལས་གོས་བསྒྲུབ་པའི་ཕྱིར། བདག་ཉིད་
ཤ་ཐང་བར་བྱེད་པ་དང་མཚུངས་པར་འགྱུར་ལ། དེ་ལྟར་ན་གནས་སྐབས་དང་མཐར་ཐུག་གི་བླང་དོར་གྱི་གནས་རྣམ་པར་འབྱེད་པའི་ཚད་མ་སྐྲ་རྩེའི་རྡུལ་ཙམ་ཡང་ཁས་བླངས་པ་མེད་པས། དེའི་ཕྱིར་དོན་དེ་གཉིས་སྒྲུབ་པ་ལ་རིགས་པའི་
ཚུལ་རྒྱ་ཆེར་བསྟན་པར་མཛད་ཅིང། འོན་ཀྱང་གཞུང་དེ་དག་གི་སྤྱིའི་བསྡུ་བ་ནི་གཞུང་དེ་དག་གི་སྐབས་ཉིད་དུ་བཤད་པར་བྱའོ། །གཉིས་པ་གཞུང་དོན་བཤད་པ་དངོས་ལ་འཇུག་པ་ལ། རྣམ་རིག་པའི་རང་རིག་མངོན་སུམ་གྱི་འབྲས་རྟག་
བཤད། རྣམ་རིག་པའི་གཞན་རིག་མངོན་སུམ་གྱི་འབྲས་རྟོག་བཤད། གཞན་རིག་གི་འབྲས་རྟོག་དེ་ལ་དོགས་པ་སྤངས་ཏེ་རྒྱས་པར་བཤད། རང་རིག་གི་འབྲས་རྟོག་དེ་ལ་དོགས་པ་སྤངས་ཏེ་རྒྱས་པར་བཤད་པའོ། །དང་པོ་ལ་

[131B] དབང་ཤེས་ཀྱི་གཟུང་རྣམ་དོན་ལས་མ་སྐྱེས་པའི་སྒྲུབ་བྱེད་བཤད་པའོ། །དང་པོ་ནི་མདོ་སྡེ་པ་ལ་ཕྱི་རོལ་གྱི་དོན་དངོས་སུ་རིག་པའི་མངོན་སུམ་གང་ཡིན་ཞེས་ཕྱི་རོལ་
གྱི་དོན་རིག་པའི་མངོན་སུམ་གྱི་མཚན་ཉིད་དྲིས་པས། གཟུགས་སྒྲ་སོགས་སོ་སོར་རིག་པའི་མངོན་སུམ་གང་ཡིན་པ་འདི་ཉིད་དོ། །ཞེས་ཟེར་བ་ལ། གཟུགས་སྒྲ་སོགས་རིག་པའི་མངོན་སུམ་དེ་ནི་རྒྱུ་མཚན་གང་གིས་ཕྱི་རོལ་གྱི་དོན་རིག་པར་
འཇོག་པ་ཡིན་ཞེས་དྲེས་པས། མངོན་སུམ་དེ་དག་ཕྱི་རོལ་དོན་དུ་གྱུར་པའི་གཟུགས་སྒྲ་སོགས་དེ་དང་འདྲ་བར་སྐྱེས་པ་ལས་ཕྱི་རོལ་དོན་དུ་གྱུར་པའི་གཟུགས་སྒྲ་སོགས་རྟོགས་པར་འཇོག་པ་ཡིན་ནོ་ཞེ་ན། དེ་ལྟ་ན་འཇོག་བྱེད་འཁྲུལ་བར་
འགྱུར་ཏེ། ཟླ་བ་གཉིས་སྣང་གི་དབང་ཤེས་ཀྱང་ཟླ་བ་གཉིས་རྟོགས་པར་ཐལ། ཟླ་གཉིས་དང་འདྲ་བར་སྐྱེསྐ་པའི་ཕྱིར་རོ། །འོན་ཏེ་དེ་དེའི་འཇོག་བྱེད་མ་ཡིན་ན། གསུགས་སྒྲ་སོགས་སོ་སོར་རིག་པའི་མངོན་སུམ་འདི་གཟུགས་སྒྲ་སོགས་དེ་
མྱོང་བར་གང་ལས་འཇོག་པ་ཡིན། ཕྱི་རོལ་དོན་དུ་གྱུར་པའི་གཟུགས་སོགས་མ་མྱོང་བ་ན། གཟུགས་སོགས་མྱོང་བར་མི་འཐད་དེ། ཕྱི་རོལ་གྱི་དོན་མ་ཡིན་པའི་གཟུགས་སོགས་ནི་འགའ་ཡང་ཡོད་པ་མ་ཡིན་ནོ་ཞེ་ན། གཟུགས་སོགས་
མྱོང་བའི་མངོན་སུམ་མེད་དོ་ཞེས་ཁོ་བོ་ཅག་ཀྱང་བསྙོན་པར་མི་བྱེད་ཀྱི། འོན་ཀྱང་དོན་རིག་གང་ཡིན་ཞེས་སོགས་ཀྱིས་ཁྱོད་ལ་དྲིས་པ་འདི་ནི། མངོན་སུམ་གྱིས་མྱོང་པའི་གཟུགས་སོགས་དེ་ཉིད་ཕྱི་རོལ་གྱི་དོན་ཡིན་མིན་རྣམ་པར་

[132A]༄༅། །དཔྱོད་པའི་རིགས་པ་བསྟོན་པའི་ཕྱིར་དྲིས་བ་ཡིན་ནོ། །ཡང་ན་འདི་ལྟར་བཤད་པར་བྱ་སྟེ། འོན་ཏེ་དེ་དེའི་འཇོག་བྱེད་མ་ཡིན་ན། གཟུགས་སྒྲ་སོགས་སོ་སོར་རིག་པའི་མངོན་སུམ་འདི་ཕྱི་རོལ་དོན་དུ་གྱུར་པའི་གཟུགས་སོགས་
མྱོང་བ་ཡིན་པ་དེ་རྒྱུ་མཚན་གང་ལས་འཇོག་པ་ཡིན། ཁྱོད་ཀྱིས་སྨྲོས་ཤིག་ཅེ་ན། ཁོ་བོ་ཅག་གིས་ཁྱོད་ལ་དོན་རིག་གང་ཡིན་ཞེས་སོགས་དྲིས་པ་འདི་ནི། མངོན་སུམ་འདི་དག་ཕྱི་རོལ་དོན་དུ་གྱུར་པའི་གཟུགས་སོགས་བྱེད་པ་ཡིན་པར་ཁོ་
བོ་ཅག་རང་གིས་ཀྱང་ཁས་བླངས་ནས་དེའི་འཇོག་བྱེད་ཁྱོད་ཇི་ལྟར་འདོད་དྲིས་པ་མ་ཡིན་གྱི། མངོན་སུམ་དེ་ཉིད་ཕྱི་རོལ་དོན་དུ་གྱུར་པའི་གཟུགས་སོགས་རིག་པ་ཡིན་པའི་སྒྲུབ་བྱེད་གང་ཡིན་ཞེས་རྣམ་པར་དཔྱོད་པའི་སྒོ་ནས། དེ་ལ་སྒྲུབ་བྱེད་
ཡང་དག་འདོད་པ་དགག་པའི་ཕྱིར། ཁྱོད་ལ་དྲིས་པ་ཡིན་ནོ། ཊྲི་ཀ་བྱེད་གཞན་དག། འདི་ནི་སྒྲུབ་བྱེད་དེ་ཉིད་ཁྱོད་ལས་ཤེས་པར་འདོད་ནས་རྣམ་པར་དཔྱོད་པ་ཡིན་པས་ཁོ་བོ་ཅག་ལ་འདྲི་བར་མི་རིགས་སོ། །ཞེས་པ་འཆད་མོད། སློབ་དཔོན་ཆོས་
གྲགས་མངོན་སུམ་གྱིས་ཕྱི་དོན་རིག་པའི་སྒྲུབ་བྱེད་ལ་ཤེས་འདོད་སྐྱེས་ནས་མདོ་སྡེ་པ་འདྲི་བ་ངོ་མཚར་ཆེའོ། །གལ་ཏེ་མིག་ཤེས་སོགས་དེ་དག་ཕྱི་རོལ་དོན་དུ་གྱུར་པའི་གཟུགས་སོགས་དང་འདྲ་བར་སྐྱེས་པ། ཕྱི་རོལ་དོན་དུ་གྱུར་པའི་གཟུགས་
སོགས་རྟོགས་པའི་འཇོག་བྱེད་འཁྲུལ་པའི་རྒྱུ་མཚན་ཅི་ཞེ་ན། དབང་ཤེས་དེ་དག་ཕྱི་རོལ་དོན་དུ་གྱུར་པའི་གཟུགས་སོགས་དང། དངོས་པོའི་བདག་ཉིད་ཐམས་ཅད་ཀྱིས་འདྲ་བས་ཕྱི་རོལ་དོན་དུ་གྱུར་པའི་གཟུགས་སོགས་རྟོགས་པར་འཇོག་

[132B] འོན་ཏེ་དེ་དང་འདྲ་བ་ཙམ་གྱིས་འཇོག། དང་པོ་ལྟར་ན། ཕྱི་རོལ་དོན་དུ་གྱུར་པའི་གཟུགས་སོགས་ཀྱི་ཆ་ཤས་སུ་ཁྱེད་རང་གིས་ཁས་བླངས་པའི་རྡུལ་ཕྲན་དེ་དག་དང་ཡང་འདྲ་བར་ཁས་ལེན་དགོས་ལ། དེ་ལྟར་ན། རྡུལ་ཕྲན་གྱིས་དབང་ཤེས་ལ་
རང་འདྲའི་རྣམ་པ་གཏད་ནས་དབང་ཤེས་ཀྱིས་སྔོན་པོ་མཐོང་བ་ན། སྔོན་པོའི་རྡུལ་ཕྲན་རྣམས་ཀྱང་སིལ་བུར་མཐོང་དགོས་པ་ལ་དེ་ལྟར་མ་མཐོང་བའི་ཕྱིར། རྡུལ་ཕྲན་གྱིས་དབང་ཤེས་ལ་རང་འདྲའི་རྣམ་པ་གཏད་པ་མི་འཐད་པས། སྔོན་པོ་ལ་
ཡོད་པའི་རྡུལ་ཕྲན་རྣམས་ཀྱིས་དབང་ཤེས་ལ་རགས་པའི་རྣམ་པ་གཏད་པར་ཁས་ལེན་དགོས་ན་ཡང། སྔོན་པའི་རྡུལ་ཕྲན་དེ་དག་རྒྱུ་མཚན་གང་གིས་ན། རང་འཛིན་དབང་ཤེས་ལ་རགས་པར་སྣང་བའི་རྣམ་པ་དེ་འདྲར་འཇོག་བྱེད་ཡིན་པ་འཐད་
སྔོ་སྣང་དབང་ཤེས་སྣང་ཡུལ་ལ་འཁྲུལ་པར་ཡང་འགྱུར་རོ། །དེའི་ཕྱིར་སྔོ་སྣང་དབང་ཤེས་དེ་ནི་ཕྱི་རོལ་དོན་དུ་གྱུར་པའི་སྔོན་པོ་དང། དངོས་པོ་ཐམས་ཅད་ཀྱི་འདྲ་བ་འཐད་པ་མ་ཡིན་ནོ། །གཉིས་པ་ལྟར་ན། དོན་དེ་དང་འདྲ་བ་ཙམ་ཡིན་ཡང། དེ་
ཙམ་གྱིས་དོན་དེ་རྟོགས་པར་འཇོག་མི་ནུས་ཏེ། ཟླ་བ་གཉིས་སྣང་གི་དབང་ཤེས་ཀྱིས་ཀྱང་ཟླ་བ་གཉིས་རྟོགས་པར་ཐལ་བའི་ཕྱིར་རོ། །དེས་ན་དོན་དང་འདྲ་བ་ཙམ་ནི་དོན་རྟོགས་པར་བསྒྲུབ་པའི་ཁྱབ་པ་འཁྲུལ་བ་ཅན་ཡིན་པས་རྟགས་དེ་ལས་དོན་དེ་
མྱོང་པའི་ངོ་བོ་ཉིད་དུ་སྒྲུབ་པར་བྱེད་པར་ནུས་པ་མ་ཡིན་ནོ། །ཡང་ན་འདི་ལྟར་བཤད་པར་བྱ་སྟེ། ཅི་དབང་ཤེས་ལ་སྣང་བའི་གཟུགས་སོགས་དེ་དག་ཕྱི་རོལ་གྱི་དོན་མ་ཡིན་ནོ། །དེ་ཡིན་པའི་གནོད་བྱེད་ཇི་ལྟ་བུ་ཞེ་ན། དེ་དག་ཕྱི་རོལ་གྱི་དོན་ཡིན་ན་ཆ་

[132A]༄༅། །བཅས་ཡིན་པའི་ཕྱིར། དེ་དག་རྩོམ་བྱེད་ཀྱི་རྡུལ་ཕྲན་ཡོད་དགོས་ནའང། རྡུལ་ཕྲན་དེ་དག་གང་གིས་ན་རགས་པར་གྱུར་པའི་སྔོན་པོ་སྔོ་སྣང་དབང་ཤེས་ལ་སྣང་བ་དེ་འདྲ་རྩོམ་པར་བྱེད་པ་འཐད་པ་མ་ཡིན་ཏེ། རྡུལ་ཕྲན་གཞི་མ་གྲུབ་
པའི་ཕྱིར་རོ། །དེའི་རྒྱུ་མཚན་ཡང། ཕྱོགས་ཀྱི་དབྱེ་བས་རྣམ་པར་དཔྱད་ན། བརྟག་མི་བཟོད་པས། རྫས་སུ་གྲུབ་པའི་རྡུལ་ཕྲན་མེད་པའི་ཕྱིར་དང། དངོས་པོར་མེད་པའི་རྡུལ་ཕྲན་སུ་ཡང་ཁས་མི་ལེན་པའི་ཕྱིར་རོ། །དེའི་ཕྱིར་དབང་ཤེས་ལ་སྣང་བའི་སྔོ་སོགས་
དེ་ནི་ཕྱི་རོལ་གྱི་དོན་དངོས་མ་ཡིན་ཞིང། གལ་ཏེ་དེ་ཕྱི་རོལ་གྱི་དོན་ཡིན་ཡང་དེ་དང་འདྲ་བ་ཙམ་ནི་དེ་རྟོགས་པར་སྒྲུབ་པའི་ཁྱབ་པ་འཁྲུལ་བ་ཅན་ཡིན་ཏེ། ཟླ་བ་གཉིས་སྣང་གི་དབང་ཤེས་ཀྱིས་ཀྱང། ཟླ་བ་གཉིས་རྟོགས་པར་ཐལ་བའི་ཕྱིར་རོ། །དེས་ན་
རྟགས་དེས་དོན་དེ་མྱང་བའི་ངོ་བོ་ཉིད་དུ་སྒྲུབ་པར་བྱེད་པར་ནུས་པ་མ་ཡིན་ནོ། །བཤད་ཚུལ་གཉིས་པོ་འདི་འོན་ཏེ། འདི་མྱོང་དེ་གང་ལས། །འདི་ནི་དེ་ཉིད་རྣམ་དཔྱོད་ཡིན། ཞེས་པའི་བཤད་ཚུལ་གཉིས་དང་རེ་རེ་ཞིང་སྦྱར་ན། ཡིད་འཕྲོག་པར་བྱེད་དོ་
ཊྲཱིཀ་བྱེད་གཞན་དག་གིས་དབང་ཤེས་ལ་སྔོ་སོགས་རིགས་པའི་རྣམ་པར་སྣང་བ་མདོ་སེམས་གཉི་གའི་ལུགས་ཡིན་པ་ཞེ་བཞག་བྱས་ནས། རྣམ་པ་དེ་ལྟ་བུ་རྡུལ་ཕྲན་གྱིས་གཏད་པ་མི་འཐད་ཅེས་དགག་པ་བྱས་མོད། དབང་ཤེས་ལ་སྔོན་པོ་
རགས་པའི་རྣམ་པར་སྣང་བར་འདོས་སེམས་སུའང་ཁས་མི་ལེན་པས་བབ་བཅོལ་འབའ་ཞིག་གོ། གལ་ཏེ་གཟུགས་སོགས་དེ་དང་འདྲ་བ་དང། གཟུགས་སོགས་དེ་ལས་བྱུང་བ་གཉིས་ཀ་ཚོགས་པ་དེ་ཕྱི་རོལ་དོན་དུ་གྱུར་བའི་གཟུགས་སོགས་

[132B] ཞེ་ན། དེའི་ལན་སྟོན་པ་ནི། དོན་མཚུངས་ཞེས་པ་རྐང་པ་གཉིས་ཏེ། འདིའི་དོན་ལ་རྒྱན་མཁན་པོས། འོ་ན་ནི། དེའི་ཚེ་ཡུལ་མཚུངས་པའི་ཤེས་པ་དེ་མ་ཐག་པ་ཡུལ་ཡིན་པར་འགྱུར་རོ། །གང་གི་ཚེ་སྔ་ན་ཡང་སྔོན་པོའི་
རྣམ་པ་ཅན་ཡིན་ལ། དེའི་དེ་མ་ཐག་པ་ལས་སྐྱེ་བ་ཕྱི་མ་ཡང་སྔོན་པའི་རྣམ་པ་ཅན་ཡིན་པ་དེའི་ཚེ། རྒྱུ་ཡིན་པའི་ཕྱིར་དང། འདྲ་བར་བྱེད་པ་ཡིན་པའི་ཕྱིར་སྔ་མ་ཡུལ་ཡིན་པར་འགྱུར་རོ་ཞེས་བཤད་ཅིང། དེའི་རྗེས་སུ་བོད་འགའ་ཞིག་ཀྱང་འབྲངས་ནས་
སྔོ་འཛིན་དབང་ཤེས་ཕྱི་མ་ཆོས་ཅན། རང་དང་ཡུལ་མཚུངས་པའི་དབང་ཤེས་སྔ་མ་གཟུང་དོན་དུ་བྱེས་ནས་མྱོང་བར་ཐལ། དེ་ལས་སྐྱེ་ཞིང་དེ་དང་འདྲ་བའི་ཕྱིར། འདྲ་བར་ཐལ། སྔ་མ་ཡང་དངོན་པོའི་རྣམ་པ་ཅན་ཡིན། ཁྱོད་ཀྱང་སྔོན་པོའི་རྣམ་པ་ཅན་ཡིན་
པའི་ཕྱིར། ཞེས་ཟེར་མོད། འདི་ནི་ཆེས་མི་འཐད་དེ། སྐབས་དོན་བོར། འབྲེལ་མེད་ཀྱི་ལན་བཏབ། རང་ལའང་མཚུངས་པའི་ཕྱིར་རོ། དེ་ཡང་འདི་ལྟར། མདོ་སྡེ་པས། དོན་རྟོགས་འཇོག་བྱེད་མཐར་ཐུག་པ། དེ་འདྲ་བ་དང་དེ་ལས་བྱུང། ཞེས་པ་འདི་ཡིན་ཞིང་
དེའི་དོན་ཡང། དོན་ལས་དོན་དང་འདྲ་བར་སྐྱེས་པ་ཞེས་པ་སྟེ། འདྲ་བའི་དོན་ནི། སེང་གེ་དང། བྲམ་ཟེ་སྣ་ཉག་པར་འདྲ་བ་ལྟ་བུ་མ་ཡིན་གྱི། ཤེས་པ་དེ་ལ་ཡུལ་དེའི་རྣམ་པ་ཤར་བ་ཉིད་ཡུལ་དེ་དང་འདྲ་བའི་དོན་ཡིན་ནོ། །དེས་ན་མདོ་སྡེ་བས་འདྲ་བའི་དོན་དེ་ལ་
བསམས་ནས་སྨྲས་ཀྱང་སྐྱོན་སྟོན་པ་ན་འདྲ་ཞེས་པའི་ཚིག་ཙམ་ལ་འཀྲིས་ནས་སྐྱོན་སྟོན་ན། སྐབས་དོན་བོར་བར་འགྱུར་ཞིང། མདོ་སྡེ་པའི་འདོད་པ་ལ་གནོད་པ་ཉི་ཟེར་གྱི་རྡུལ་ཙམ་ཡང་མེད་དོ། འོན་ཏེ་འདྲ་བའི་དོན་རྣམ་པ་ཤར་བ་ལ་བྱས་ན་རྩ་བའི་

[133A]༄༅། །ཐལ་འགྱུར་གྱི་ཁྱབ་པ་ཁས་ལེན་ལ་མི་འགྲོ་ཞིང། རྟགས་སྒྲུབ་ཀྱི་འཁོར་གསུམ་ག་རང་ལ་མཚུངས་པར་འགྱུར་ཏེ། འདི་ལྟར་མདོ་སྡེ་པས་སྔོན་འཛིན་དབང་ཤེས་ཆོས་ཅན། ཕྱི་རོལ་དོན་དུ་གྱུར་པའི་སྔོན་པོ་གཟུང་དོན་དུ་བྱས་ནས་རྫོགས་
པོར་ཐལ། སྔོན་པོ་ལས་སྔོན་པོའི་རྣམ་ལྡན་དུ་སྐྱེས་པའི་ཕྱིར། ཞེས་སྨྲས་པ་ལ། སྔོ་སྣང་དབང་ཤེས་སྐད་ཅིག་གཉིས་པ་ཆོས་ཅན། སྔོ་སྣང་དབང་ཤེས་སྐད་ཅིག་དང་པོ་གཟུང་དོན་དུ་བྱས་ནས་རྟོགས་པར་ཐལ། ཁྱོད་དང་དེ་གཉིས་ཀ་སྔོན་པོའི་རྣམ་ལྡན་
དུ་འདྲ་ཞིང། ཁྱོད་དེ་ལས་སྐྱེས་པའི་ཕྱིར་ཞེས་འཕངས་པར་སོང་ལ། འདིའི་ཁྱབ་པ་ཁས་ལེན་ལ་མི་འགྲོ་བར་ནུ་ཞོ་ལེན་པ་དག་གིས་ཀྱང་རྟོགས་ནུས་སོ། །ཡང་འདྲ་བའི་ཕྱིར་ཞེས་པ་ཙམ་ཀ་བཀོད་ནས། དེ་སྒྲུབ་པ་ལ་སྔོན་པོའི་རྣམ་ལྡན་དུ་མཚུངས་
པ་རྟགས་སུ་བཀོད་ན། ཤེས་པ་ཡུལ་དང་འདྲ་བའི་དོན་ཡུལ་གྱི་རྣམ་པ་ཤར་པ་ལ་འདོད་པར་མདོ་སེམས་གཉིས་ཀ་ཁྱད་མེད་པས། འཁོར་གསུམ་ག་རང་ལ་མཚུངས་པར་འགྱུར་ཏེ། སྔོ་སྣང་དབང་ཤེས་སྐད་ཅིག་ཕྱི་མ་ཆོས་ཅན། སྔོ་སྣང་དབང་
ཤེས་སྔ་མའི་རྣམ་པ་ཤར་བར་ཐལ། དེ་དང་འདྲ་བའི་ཕྱིར། འདྲ་བའི་དོན་རྣམ་པ་ཤར་བ་ལ་སེམས་ཙམ་པར་རང་ཡང་འདོད་པས། ཁྱབ་རྟགས་དངོས་སུ་ཁས་ལེན། གསལ་བ་ཡང་ཁས་བླངས་པས་འཁོར་གསུམ་ག་ལན་མེད་དུ་འགྱུར་རོ་
དེས་ན་ཚུལ་འདི་ནི་འགྲེལ་བ་བྱེད་པའི་ཟོལ་གྱིས་ཆོས་ཀྱི་གྲགས་པ་ཚར་བཅད་པའི་རྒོལ་བའི་འདུག་གནས་སུ་འཇོག་པར་ཟད་དོ། ལྷ་དབང་བློའི་འགྲེལ་པའི་དོན་དུ་བསམས་ནས། བོད་ཁ་ཅིག་སྔོ་སྣང་དབང་ཤེས་ལས་ཀྱེས་པའི་སྔོན་

[133B] དབང་ཤེས་དེ་མྱོང་བར་ཐལ། དེ་ལས་སྐྱེས་ཤིང་དེ་དང་འདྲ་བའི་ཕྱིར། འདྲ་བར་ཐལ། དེ་སྔོན་པོའི་རྣམ་ལྡན་དུ་མཚུངས་པའི་ཕྱིར། ཞེས་ཟེར་བ་ཡང། མདོ་སྡེ་བས་ཡུལ་དང་འདྲ་བའི་དོན། ཡུལ་དེའི་རྣམ་པར་སྐྱེས་པ་ལ་བསམས་
པ་མ་གོ་བར། འདྲ་བ་ཐུག་མེད་ལ་ཁྱེར་བ་ཡིན་པས། རང་ཉིད་བློ་གྲོས་ཡང་བ་ཙམ་དུ་གསལ་བར་བྱས་སོ། །དེས་ན་ལན་ཀྱི་གཞུང་མ་རྟོགས་པར་མ་ཟད། ཕྱོགས་སྔ་མའི་དོན་རྟོགས་པ་ཡང་མི་སྣང་ངོ། །འཐད་པའི་ཕྱོགས་ནི་འདི་ཡིན་ཏེ། མདོ་སྡེ་
པས། སྔོ་འཛིན་དབང་ཤེས་ཀྱིས་སྔོན་པོ་རྟོགས་པ་ཙམ་སྒྲུབ་འདོད་ནས་རྟགས་འདི་བཀོད་པ་མ་ཡིན་ཅིང། དོན་དེ་ནི་སེམས་ཙམ་པས་ཀྱང་གྲུབ་ཟིན་ཏོ། །དེས་ན་སྔོ་འཛིན་དབང་ཤེས་ཀྱིས་ཕྱི་རོལ་དོན་དུ་གྱུར་པའི་སྔོན་པོ་རྟོགས་མ་རྟོགས་མདོ་སེམས་
ཀྱི་རྩོད་པའི་གཞི་ཡིན་པས། མདོ་སྡེ་པས་ཀྱང་དེ་ཉིད་བསྒྲུབ་པའི་ཕྱིར་རྟགས་འགོད་ཅིང། སེམས་ཙམ་པས་ཀྱང་དེ་ཉིད་ལ་གནོད་བྱེད་སྟོན་དགོས་པ་ཡིན་ནོ། །དེས་ན་མདོ་སྡེ་བས་སྔོ་འཛིན་དབང་ཤེས་ཆོས་ཅན། ཕྱི་རོལ་དོན་དུ་གྱུར་བའི་སྔོན་པོ་
རྟོགས་པར་ཐལ། སྔོན་པོ་ལས་སྐྱེ་ཞིང་སྔོན་པོ་དང་འདྲ་པའི་ཕྱིར་ཞེས་འགོད་པར་བྱེད་དེ། རྟགས་སུ་ཕྱི་རོལ་དོན་དུ་གྱུར་པ་དང་སྦྱར་ན། རྟགས་དང་བསྒྲུབ་བྱ་ཁྱད་མེད་དུ་འགྱུར་བས་མ་སྦྱར་བར། དེ་ལས་སྐྱེས་ན་དེ་དང་རྫས་ཐ་དད་ཡིན་དགོས་ཤིང་
སྔོན་པོ་སྔོ་སྣང་དབང་ཤེས་ལས་རྫས་ཐ་དད་དུ་གྲུབ་ན། ཕྱི་རོལ་གྱི་དོན་དུ་འབད་མེད་དུ་གྲུབ་སྙམ་པའོ། །དེ་ཉིད་ཁྱབ་པ་མ་ངེས་པར་བསྟན་པ་ནི། སྔོ་འཛིན་དབང་ཤེས་ཀྱིས་དྲངས་པའི་དབང་ཤེས་དེ་དྲབ་པའི་བློ་ཆོས་ཅན། རང་དང་དོན་

[134A]༄༅། །དམ་ཡུལ་མཚུངས་པ་ཅན་གྱི་རྣམ་པར་ཤེས་པ་རང་གི་མཚུངས་པ་དེ་མ་ཐག་རྐྱེན་སྔོ་སྣང་དབང་ཤེས་ཕྱི་རོལ་དོན་དུ་གྱུར་པ་རྟོགས་ཤིང། མྱོང་བར་འགྱུར་བར་ཐལ། དེ་ལས་སྐྱེས་ཤིང་དེ་དང་འདྲ་བའི་ཕྱིར། འདྲ་བར་
ཐལ། ཁྱོད་ལ་དཔེ་རྣམ་པ་ཤར་བའི་ཕྱིར། ཞེས་པའོ། །དེས་ན་བསྒྲུབ་བྱའི་ཆོས་ལ་ཕྱོགས་སྔ་མར་ཕྱི་དོན་མ་སྦྱར་ན་སྐབས་དོན་བོར་ཞིང། རྟགས་ལའང་སྦྱར་ན་ལན་གྱི་སྐབས་སུའང་སྦྱར་དགོས་པས་མི་འདོད་པ་ཐོག་ཏུ་བབ་པར་འགྱུར་རོ་
གཞན་དག་གིས་ནི་སྔོན་པོ་དྲན་པ་དང། སྔོ་སྣང་དབང་ཤེས་དྲན་པའི་ཁྱད་ཀྱང་མ་ཕེད་ཅིང། སྔོ་སྣང་དབང་ཤེས་དྲན་པ་ཤེས་པ་ལ་སྔོ་སྣང་དབང་ཤེས་ཀྱི་རྣམ་པ་ཤར་བ་ཤིན་ཏུ་སྒྲུབ་པ་སླའོ། །དེ་ལྟ་ན་ཡང་དོན་མཚུངས་ཅན་ཞེས་པ་དང་འགལ་
བའི་སྐྱོན་མེད་དེ། སྔོ་སྣང་དབང་ཤེས་དྲན་པའི་ཤེས་པས་ནི་སྔོ་སྣང་དབང་ཤེས་སྔོན་པོས་ཁྱད་པར་དུ་བྱས་ནས་དྲན་དགོས་པས། སྔོ་སྣང་དབང་ཤེས་དང། དེ་དྲན་པའི་ཤེས་པ་གཉིས་ཀས་སྔོན་པོ་ཡུལ་དུ་བྱེད་པར་མཚུངས་ཤིང། དྲན་ཤེས་
དེ་ལ་སྔོན་པོ་དང་སྔོ་སྣང་དབང་ཤེས་གཉིས་ཀའི་རྣམ་པ་ཤར་བས། ཤེས་པ་རྣམ་གཅིག་ལྷག་པ་ཉིད། ཅེས་གསུངས་པ་ཡིན་ནོ། །ལྷ་དབང་བློའི་འགྲེལ་བར། དེ་མ་ཐག་ཏུ་བྱུང་བ་དྲན་པ་ལས་བྱུང་བ་དེ་ལས་དེའི་རྣམ་པ་ཅན་ཡིན་
ཞིང། དེ་ལས་བྱུང་བ་དེ་ལྟར་ན། དེ་ཡི་ནི་སྔ་མ་དེ་ཡུལ་དུ་འགྱུར་རོ། །གང་གི་ཕྱིར་ཉམ་སུ་མྱོང་བ་དེས་ཡུལ་མཚུངས་པ་ཅན་ཉིད་དུ་འདོད་པ་དེ་ཉིད་ཀྱི་ཕྱིར། དོན་མཚུངས་ཅན་གྱི་ཞེས་བྱ་བ་སྨོས་སོ། །ཞེས་བཤད་པ་ཡང་ཁོ་བོས་

[134B] གལ་ཏེ་སྐྱོན་མེད་དེ། ཡུལ་དེ་ལས་ཡུལ་དེའི་རྣམ་པར་སྐྱེས་པ་དང། ཡུལ་དེ་ཕྱི་རོལ་གྱི་དོན་ཡིན་པར་སྣང་བའི་ངེས་ཤེས་འདྲེན་པ་ཉིད་ཕྱི་རོལ་གྱི་དོན་དུ་གྱུར་པའི་ཡུལ་རྟོགས་པའི་
སྒྲུབ་བྱེད་ཡིན་ལ། དེ་ཡང་གཟུགས་སྒྲ་སོགས་རྟོགས་པའི་དབང་ཤེས་ཀྱི་རྗེས་སུ། གཟུགས་སྒྲ་སོགས་གང་ལ་དམིགས་པའི་བློ་ནི་གཟུགས་སྒྲ་སོགས་ཤེས་པ་ལས་ཕྱི་རོལ་ཏུ་གྲུབ་པ་ལྟ་བུར་སྣང་བའི་སྒོ་ནས། གཟུགས་འདི་མཐོང་
སྒྲ་འདི་ཐོས་ཞེས་བྱ་བར་ངེས་པ་དེ་ལྟ་བུ་འདྲེན་ཞིང། སྔོན་པོ་དྲན་པའི་བློས། སྔོ་འཛིན་དབང་ཤེས་ཤེས་པ་ལས་ཕྱི་རོལ་དུ་གྲུབ་པ་ལྟ་བུར་སྣང་བའི་ངེས་ཤེས་མི་འདྲེན་པའི་ཕྱིར། སྐྱེས་ལ་འདྲ་བ་ཙམ་མཚུངས་ཀྱང། ངེས་ཤེས་འདྲེན་ཚུལ་མི་
མཚུངས་པས། དྲན་ཤེས་དེས་ཕྱི་རོལ་དུ་གྱུར་པའི་ཤེས་པ་སྔ་མ་མྱོང་བ་མ་ཡིན་ལ། གཟུངས་སྒྲ་སོགས་རྟོགས་པའི་དབང་ཤེས་དེས། ཕྱི་རོལ་དོན་དུ་གྱུར་པའི་གཟུགས་སོགས་མྱོང་བ་ཡིན་ནོ་ཞེ་ན། ངེས་ཤེས་འདྲེན་ཚུལ་གང་གིས་
དེ་དེའི་སྒྲུབ་བྱེད་ཡིན་པར་འདོད་པ་སྒྲ་སྣང་བ་དང། གཟུགས་མཐོང་བའི་དབང་ཤེས་དེ་དག་གི་ཡུལ་དུ་ཉེ་བ་གཟུགས་སྒྲ་སོགས་དེ་ཉིད་རྗེས་ཀྱི་ངེས་ཤེས་ལ། ཤེས་པ་ལས་ཕྱི་རོལ་ཏུ་གྲུབ་པ་ལྟར། སྣང་བ་དེ་སྣང་བ་ལྟར་གྲུབ་མ་གྲུབ་དཔྱད་
པར་བྱ་བ་ཡིན་ཞིང། དེ་ལྟར་དཔྱད་པ་ན་ཡང་གོང་དུ་བཤད་པའི་རིགས་པས་སྣང་བ་ལྟར་གྲུབ་པ་མི་འཐད་པའི་ཕྱིར། ངེས་ཤེས་དེ་དག་སྣང་ཡུལ་ལ་འཁྲུལ་པ་ཡིན་ནོ། །དེས་ན་ཕྱི་རོལ་དོན་དུ་གྱུར་བའི་གཟུགས་དང། མིགས་ཤེས་དེ་དག་ཡུལ་

[135A]༄༅། །ཡུལ་ཅན་དུ་འབྲེལ་བ་གྲུབ་པ་ལ་བརྟེན་ནས་གཟུགས་ལ་ལྟ་བ་པོའི་རྒྱུད་ཀྱི་ངེས་ཤེས་ལ་གཟུགས་སོགས་ཕྱི་རོལ་ཏུ་སྣང་བ་དེ་སྣང་བ་ལྟར་དུ་གྲུབ་པར་སྒྲུབ་དགོས་ཤིང། ངེས་ཤེས་དེ་ལ་སྣང་བ་ལྟར་དུ་གྲུབ་པས། སྣང་བ་དེ་སྣང་བ་ལྟར་དུ་གྲུབ་པར་དགོས་ཤིང། དངེས་ཤེས་དེ་ལ་སྣག་བ་ལྟར་དུ་གྲུབ་པར་
བསྒྲུབས་པའི་སྒོ་ནས་དབང་ཤེས་ལ་སྣང་བ་ཕྱི་རོལ་དུ་སྒྲུབ་དགོས་པས། རྟོགས་པ་ཕན་ཚུན་བརྟེན་པའི་ཕྱིར། གླང་པོ་ཆེའི་ཁྲུས་དང་འདྲ་བ་ཞིག་གོ། གཞན་དག་ཁྱད་པར་གང་ཡང་མི་སྦྱོར་བར། སྤྱིར་ངེས་པ་འདྲེན་མི་འདྲེན་ཙམ་གྱི་སྒོ་
ནས་ཤན་འབྱེད་པ་ལ་སྦྱོར་མོད། དབང་ཤེས་ཀྱི་སྟོབས་ལས་སྐྱེས་པའི་དྲན་ཤེས་ཀྱིས་རང་ཡུལ་ལ་ངེས་པ་འདྲེན་མི་སྲིད་པར་འདོད་པའི་མདོ་སྡེ་བ་དེ་འདྲ་གང་ན་བཞུགས་ཁྱེད་ཀྱིས་སྟོན་ཅིག། འདི་དག་མདོ་སྡེ་པའི་གྲུབ་མཐའ་འགོག་
པའི་རིགས་པའི་རྩ་བ་ཡིན་པས་རིགས་པ་འདི་དག་དབྱིས་ཕྱིན་པར་འདོན་པ་མ་ཤེས་ན། ཕྱི་རོལ་གྱི་དོན་འགོག་པ་ལ་དགའ་བ་ཙམ་དུ་ཟད་ཅིང། རྣམ་རིག་པའི་གྲུབ་པའི་མཐའི་རྐང་ཚུགས་པ་མི་སྲིད་ཀྱང། སྔོན་ཆད་གངས་རིའི་
ཁྲོད་དུ་གཞུང་འདི་དག་འཆད་ཤེས་པ་མ་བྱུང་ཞིང། རིགས་པའི་གནས་ཕྲ་རགས་རྣམས་ལས་གང་ཞིག་དགའ་བའི་གནས་སུ་གྱུར་བ་ཡིན་གྱི། ཕྱོགས་ཙམ་མཐོང་བའང་མི་སྣང་ངོ། །རིགས་པ་དེ་དག་གིས་གྲུབ་པའི་དོན་བསྡུ་བ་
ནི། དེ་ལྟར་ན། སྔོ་འཛིན་དབང་ཤེས་དེའི་མྱོང་བྱ་སྔོན་པོ་དེ་སྔོ་འཛིན་དབང་ཤེས་ཀྱི་བདག་ཉིད་དུ་གྱུར་བ་ཡིན་ཏེ། དེར་མ་ཟད། སྔོ་འཛིན་དབང་ཤེས་དེ་ཡང་རང་ལས་རྫས་གཞན་འགའ་ཞིག་གི་མྱོང་བྱེད་དུ་འགྱུར་བ་མིན་ནོ། །དེའི་ཕྱིར་

[135B] སྔར་དོན་རིག་གང་ཡིན་ཞེས་འདྲིས་པའི་ལན་དུ་སོ་སོར་རིག། མངོན་སུམ་གང་ཡིན་འདི་ཉིད་དོ། ཞེས་སྨྲས་པ་དེ་ཡང་དག་པ་མ་ཡིན་པར་གྲུབ་
པ། ཁོ་ན་རེ། གལ་ཏེ་སྔོན་པོ་ཇི་སྐད་བཤད་པའི་རིགས་པས་ཕྱི་རོལ་གྱི་དོན་མ་ཡིན་པར་གྲུབ་ཏུ་ཆུག་མདོ། སྔོན་པོ་ཕྱི་རོལ་གྱི་དོན་མ་ཡིན་ཀྱང་སྔོ་འཛིན་དབང་ཤེས་ལས་རྫས་གཞན་ཡིན་པ་ཅི་འགལ། ཞེ་ན། སྔོན་པོ་ཕྱི་རོལ་གྱི་དོན་ཡིན་
པ་ལ་ཇི་སྐད་བཤད་པའི་རིགས་པས་གནོད་པ་དེས་ན། སྔོ་འཛིན་དབང་ཤེས་ལ་ཉམས་སུ་མྱོང་བྱ་རྫས་གཞན་མེད་ཅིང། སྔོན་པོ་དེ་ལའང་མྱོང་བར་བྱེད་པ་རང་ལས་རྫས་གཞན་ཡོད་པ་ཡིན་ཏེ། ཕྱི་རོལ་གྱི་དོན་ཡོད་པ་ལ་གནོད་བྱེད་ཡོད་
པ་ལྟར། སྔོན་པོ་སྔོ་འཛིན་དབང་ཤེས་ལས་རྫས་གཞན་ཡིན་པ་དེར་ཡང་བརྩད་པའམ་སྐྱོན་འབྱུང་བར་མཚུངས་པའི་ཕྱིར། དེས་ན་སྔོ་འཛིན་དབང་ཤེས་དེ་ནི་ཤེས་པ་རང་གི་རྫས་ཉིད་གཟུང་ཡུལ་དུ་གསལ་བ་ཡིན་ནོ། །གང་དག་གོང་
དུ་བཤད་པའི་ཕྱི་རོལ་འགོག་པའི་རིགས་པ་ཐམས་ཅད་འདི་ལ་ཡང་འཇུག་པར་མཚུངས་ཞེས་འཆད་པ་ནི་མི་འཐད་དེ། སྔོན་པོ་ཤེས་པ་ཡིན་ཀྱང་སྔོ་འཛིན་དབང་ཤེས་ལས་རྫས་གཞན་ཡིན་ནོ་ཞེས་ཁས་བླངས་པ་དང། འཛིན་རྣམ་དང་
གཟུང་རྣམ་རྫས་གཞན་དུ་ཁས་བླངས་པ་འགོག་པ་གཉིས་ལ་སྦྱར་བ་མེད་ཅིང། དེ་གཉིས་གང་ལ་སྦྱར་ཀྱང་རྡུལ་ཕྲན་དེ་དག་གང་གིས་མ་ཞེས་སོགས་ཀྱི་སོགས་པས་ཇི་ལྟར་འགོག། ཤེས་པ་ལ་རྡུལ་ཕྲ་རགས་ཀྱི་དབྱེ་བ་བྱེད་པ་་

[136A]༄༅། །སུ་ཡང་མེད་དོ། །འོན་ཀྱང་སྔོན་པོ་སྔོ་འཛིན་དབང་ཤེས་ལས་རྫས་གཞན་ཡིན་པ་ལ་འོག་ཏུ་ལྷན་ཅིག་དམིགས་ངེས་ཀྱི་རྟགས་ཀྱིས་གནོད་པ་སྟོན་པས་འདིར་མ་བསྟན་པ་ཡིན་ནོ། །འོ་ན་སྔོན་འཛིན་མིག་ཤེས་རང་ཉིད་ཀྱི་
རྫས་སྔོན་པོ་མྱོང་ཞེས་ཇི་ལྟར་བརྗོད་ཅེ་ན། སྔོ་འཛིན་དབང་ཤེས་དེའི་རང་གི་དངོས་པོ་བག་ཆགས་ཀྱི་དབང་གིས་རང་གི་གཟུང་བྱར་སྣང་བ་དེ་སྔོ་སོགས་ཀྱང་ཡིན་ལ། དབང་ཤེས་དེ་དེ་ལ་ལྟོས་ནས་རང་གི་
རང་བཞིན་ཉམས་སུ་མྱོང་བའང་ཡིན་པའི་ཕྱིར། སྔོར་སྣང་དབང་ཤེས་དེ་རང་གི་ངོ་བོ་མྱོང་བར་གྱུར་ཀྱང། སྔོ་སོགས་མྱོང་བར་བརྗོད་ཅིང་སྣང་བ་མི་འགལ་བ་ཡིན་ནོ། །གཉིས་པ་རང་རིག་གི་ཚད་འབྲས་དངོས་བསྟན་པ་ནི། སྔོན་པོ་སྔོ་སྣང་
དབང་ཤེས་ལས་རྫས་གཞན་མ་ཡིན་མོད། སྔོ་སྣང་དབང་ཤེས་དེ་རང་ལས་དོན་གཞན་གྱི་མྱོང་བྱེད་ཀྱིས་མྱོང་བ་མ་ཡིན་ནམ་ཞེ་ན། ཇི་ལྟར་སྒྲོན་མེ་ནི་གསལ་བ་དེའི་བདག་ཉིད་ཡིན་པའི་ཕྱིར། གསལ་བྱེད་གཞན་ལ་ལྟོས་མེད་དུ་རབ་ཏུ་
གསལ་བ་ན། རང་གི་ངོ་བོ་གསལ་བྱེད་དུ་འདོད་པ་དེ་ལྟར་བློ་རྣམས་ཀྱང་མྱོང་བའི་ངོ་བོ་ཡིན་པའི་ཕྱིར། མྱོང་བྱེད་གཞན་ལ་མི་ལྟོས་པར་རང་གི་བདག་ཉིད་དུ་གྱུར་པའི་མྱོང་བྱེད་ཀྱིས་རིག་ཅིང་མྱོང་བ་ཅན་ཡིན་ནོ། །དེ་ལྟར་མ་ཡིན་པར་འཛིན་
རྣམ་དེའི་རིག་བྱ་གཟུང་རྣམ་དེ་འཛིན་རྣམ་ལས་དོན་གཞན་ཡིན་ན། དེ་གཉིས་ཚོར་བྱ་ཚོར་བྱེད་ནི། མྱོང་བྱ་མྱོང་བྱེད་དུ་འཐད་པར་དཀའོ། །ཊཱིཀ་བྱེད་གཞན་དག་གཞུང་འདི་སྔོ་སྣང་དབང་ཤེས་ཀྱི་གཟུང་བྱ་སྔོན་པོ་དེ་སྔོ་སྣང་དབང་ཤེས་

[136B] ཚོར་བྱ་ཚོར་བྱེད་འཐད་པར་དཀའ་ཞེས་འཆད་མོད། དེ་ལྟ་ན་དཔེའི་སྐབས་སུ་ཡང། སྒྲོན་མེའི་གསལ་བྱ་བུམ་སོགས་རྣམས་སྒྲོན་མེ་རང་གི་བདག་ཉིད་ཡིན་པ་བཞིན་དུ་ཞེས་སྦྱར་དགོས་པས། བུམ་པ་དང་སྒྲོན་མེ་རྫས་གཅིག་ཏུ་འགྱུར་
ལ། ད་ལྟར་མ་སྦྱར་ན་དཔེ་དོན་མ་འབྲེལ་ཞིང། འོག་ཏུ་དེས་ན་གཞན་རིག་མེད་པའི་ཕྱིར། ཞེས་པའི་དོན་ཀྱང། རང་རིག་འབྲས་བུ་ཡིན་ཏེ། སྔོན་པོ་སྔོ་སྣང་དབང་ཤེས་ལས་རྫས་གཞན་མ་ཡིན་པའི་ཕྱིར། ཞེས་པར་འགྱུར་བས། སྔོན་པོ་གཞལ་བྱ་ལ་སྔོ་སྣང་དབང་
ཤེས་ཚད་མར་བྱས་པའི་ཚེ། རང་རིག་འབྲས་བུར་འགྱུར་རོ། །གལ་ཏེ་འཛིན་རྣམ་ལ་གཟུང་རྣམ་དེ་རང་ལས་ཐ་དད་པ་ལྟ་བུར་སྣང་བའི་གཉིས་སྣང་མེད་ན་དེ་གཉིས་རིག་བྱ་རིག་བྱེད་གཉིས་སུ་ཕྱེ་བའི་རྣམ་བཞག་ཀྱང་མི་འཐད་ལ། གཉིས་སྣང་ཡོད་ན། འཛིན་
རྣམ་དང་སྔོ་སྣང་དབང་ཤེས་ལ་རང་རིག་དང་གཞན་རིག་གི་ཁྱད་པར་མི་འཐད་དེ། གཉི་གས་ཀྱང་རང་གི་བདག་ཉིད་དུ་གྱུར་པའི་ཡུལ་རིག་པ་དང། གཉིས་སྣང་ཡོད་པར་མཚུངས་པའི་ཕྱིར་རོ་ཞེ་ན། རིག་བྱ་གཟུང་རྣམ་དེ་རིག་བྱེད་འཛིན་རྣམ་ལ་རང་ལས་
ཐ་དད་པ་ལྟ་བུར་སྣང་བའི་གཉིས་སྣང་གི་རྣམ་པ་མེད་ཅིང། དེ་ལྟ་ན་ཡང་འཛིན་རྣམ་རང་གི་སྣང་ཚུལ་ལ་ལྟོས་ནས་རིག་བྱ་རིག་བྱེད་གཉིས་སུ་ཕྱེ་བའི་རྣམ་གཞག་བྱས་པ་མ་ཡིན་གྱི། སྒྲ་སོགས་རང་ལས་ཐ་དད་དུ་མེད་ཀྱང་ཡོད་པ་ལྟར་སྣང་བའི་ཤེས་པའི་སྣང་
ཚུལ་བཞིན་དུ་གང་གི་ཚེ་ཐོག་མ་མེད་པ་ནས་གཟུང་འཛིན་ཐ་དད་དུ་རྣམ་པར་ཕྱེ་བའི་མཚན་ཉིད་ཀྱི་བག་ཆགས་གོམས་པའི་དབང་གིས་རྣམ་པར་བསླད་པ་ཅན་གྱི་འཁྲུལ་པའི་ཤིས་པས་ཇི་ལྟར་གཟུང་རྣམ་དང། འཛིན་རྣམ་ཐ་དད་དུ་མཐོང་བར་གྱུར་པའི་སྣང་

[137A]༄༅། །ཚུལ་དེ་ལྟར་གཟུང་རྣམ་དང་འཛིན་རྣམ་དོན་དམ་པར་ཐ་དད་དུ་མེད་ཀྱང། ཀུན་རྫོབ་ཙམ་དུ་ཐ་དད་པ་ལ་བརྟེན་ནས་འདི་གཉིས་རིག་བྱ་དང་རིག་བྱེད་དུ་རྣམ་གཞག་བྱས་པ་ཡིན་པས་དེའི་ཚེ་གཟུང་རྣམ་དང་འཛིན་པའི་རྣམ་པ་ཡི་མྱོང་བྱ་
མྱོང་བྱེད་ཀྱི་མཚན་ཉིད་ལ་ནི་ཁྱོད་ཀྱིས་ཇི་སྐད་བརྗོད་པའི་ཚུལ་དེས་བརྩད་པར་བྱ་བ་མིན་ཞིང་ཀླན་ཀའི་གནས་མེད་དོ། །དོན་ནི་འདི་ཡིན་ཏེ། གཟུང་རྣམ་དང་འཛིན་རྣམ་རིག་བྱ་རིག་བྱེད་གཉིས་སུ་ཕྱེ་བའི་རྣམ་གཞག་འདི་འཛིན་རྣམ་ལ་གཉིས་སྣང་ཡོད་པ་དང་
མཐུན་པར་བྱས་པ་མ་ཡིན་གྱི། རྣམ་གཞག་བྱེད་པའི་རྟོག་པ་ཁོ་རང་ལ་དེ་གཉིས་ཐ་དད་དུ་སྣང་བ་དང་མཐུན་པར་བྱས་པ་ཡིན་ཞིང། དེས་ན་དེ་གཉིས་ཀུན་རྫོབ་ཙམ་དུ་ཐ་དད་ཀྱི། དོན་དམ་པར་ཐ་མི་དད་ལ། འོན་ཀྱང། ཐ་དད་དུ་མི་བདེན་ཀྱང། རྣམ་གཞག་
བྱེད་པའི་རྟོག་པ་ལ་ཐ་དད་དུ་སྣང་བ་ནི། གཉིས་སྣང་གོམས་པའི་བག་ཆགས་ཀྱི་འཁྲུལ་རྒྱུས་བསླད་པའི་དབང་གིས་ཡིན་ཏེ། དཔེར་ན། འཁྲུལ་རྒྱུས་བསླད་པའི་དབང་གིས་སྐྲ་ཤད་འཛག་སྣང་གི་དབང་ཤེས་ལ་རང་ལས་ཐ་དད་པའི་སྐྲ་ཤད་མེད་ཀྱང་
ཡོད་པ་ལྟ་བུར་སྣང་བ་བཞིན་ནོ། །ཞེས་པའོ། །གཞུང་འདི་སྔོན་ཆད་འཆད་ཤེས་པ་མ་བྱུང་ངོ། །ཤེས་བྱ་ཆོས་ཅན། གཟུང་རྣམ་གཞལ་བྱ། འཛིན་རྣམ་ཚད་མར་བྱས་པའི་ཚེ། རང་རིག་འབྲས་བུ་ཡིན་པར་འདོད་རིགས་ཏེ། ཇི་སྐད་བཤད་པའི་ཚུལ་དེས་ན་
འཛིན་རྣམ་དེས་རང་གི་བདག་ཉིད་དུ་གྱུར་པའི་གཟུང་རྣམ་དེ་རང་ལས་དོན་གཞན་དུ་ཡོད་པ་ལྟ་བུར་སྣང་བའི་སྒོ་ནས་རིག་པ་མེད་པར་གཉིས་སྣང་དང་བྲལ་བའི་སྒོ་ནས་མྱོང་བའི་ཕྱིར། གསུམ་པ་དབང་ཤེས་ཀྱི་གཟུང་རྣམ་དོན་ལས་མ་སྐྱེས་པའི་སྒྲུབ་

[137B] རྒྱ་བོད་ཀྱི་འགྲེལ་བྱེད་དག། གལ་ཏེ་ཕྱི་རོལ་ཁྱོད་གྱུར་ན། །ཁྱོད་ལ་ཉེས་པ་ཅི་ཡོད་ཅེས་ཟེར་ན། ཁོ་བོ་ཅག་ལ་ཉམ་ཐག་པ་ལ་སོགས་པའི་ཉེས་པ་ཅི་ཡང་མེད་ཀྱི། དངོས་པོའི་གནས་ཚུལ་མི་འཐད་པ་ཡིན་ནོ། །ཞེས་འཆད་པར་བྱེད་ལ། ཁོ་བོ་ནི་
འདི་ལྟར་འཆད་དེ། གལ་ཏེ་དབང་ཤེས་ཀྱིས་ཕྱི་རོལ་མྱོང་ངོ་ཞེས་ཁས་བླངས་པར་གྱུར་ན་ཉེས་པ་ཅི་ཡོད་དེ་ཅིའང་མེད་དོ་ཞེ་ན། དབང་ཤེས་ཀྱིས་ཕྱི་རོལ་དོན་ནི་མྱོང་བར་འགྱུར་རོ། །ཞེས་པའི་དམ་བཅའ་འདི་ཉིད་ཀྱིས་ནི་རིགས་པ་དང་ལྡན་པའི་དོན་ཅི་ཞིག་བརྗོད་
པར་འགྱུར་ཏེ། ཅི་ཡང་བརྗོད་པ་མ་ཡིན་ནོ། །དེའི་རྒྱུ་མཚན་ཡང་གལ་ཏེ་བློ་རྣམས་ནི་ཡུལ་དེའི་རྣམ་པ་ཅན་ཡིན་པས། སྔོ་འཛིན་མིག་ཤེས་ལ་ཡང་སྔོན་པོའི་རྣམ་པ་རྗེས་སུ་ཞུགས་པ་ཅན་དེ་ཡོད་དོ་ཞེས་ཁྱེད་མདོ་སྡེ་པ་དང། དེང་རྣམ་རིག་པ་གཉིས་
ཀས་ཁས་བླངས་པ་ཡིན་ལ། དེའི་ཕྱིར་སྔོ་འཛིན་མིག་ཤེས་ལ་ཤར་བའི་སྔོན་པོའི་རྣམ་པ་དེ་ནི་ཕྱི་རོལ་དོན་དུ་གྱུར་བའི་སྔོན་པོས་གཏད་པའམ། དེ་ལས་གཞན་པའི་རྒྱུའི་སྟོབས་ལས་ཤར་བ་ཡིན་ཞེས་བྱ་བ་འདི་ནི་དཔྱད་པར་རིགས་པ་ཡིན་ཅིང། དེ་
ལྟར་དཔྱད་པ་ན། སྔོན་པོས་གཏད་པ་ཡིན་ན། སྔོན་པོ་སྔོ་སྣང་དབང་ཤེས་ཀྱི་རྒྱུ་ཡིན་པའི་ཕྱིར། སྔོན་པོ་སྔོ་སྣང་དབང་ཤེས་ལས་རྫས་གཞན་དུ་འགྱུར་བས་ཕྱི་རོལ་གྱི་དོན་ཡོད་དགོས་ནའང། སྔོན་པོ་སྔོ་སྣང་དབང་ཤེས་ལས་རྫས་གཞན་མ་ཡིན་པའི་
ཕྱིར། སྔོན་པོ་སྔོ་སྣང་དབང་ཤེས་ལ་རྣམ་པ་གཏོད་བྱེད་མ་ཡིན་ནོ། །རྫས་གཞན་མ་ཡིན་པའི་རྒྱུ་མཚན་ཅི་ཞེ་ན། སྔོན་པར་སྣང་བ་ཆོས་ཅན། རང་མཐོང་བའི་དབང་ཤེས་ཀྱི་བདག་ཉིད་ཡིན་ཏེ། རང་མཐོང་བའི་དབང་ཤེས་དེ་མྱོང་བྱེད་ཀྱི་ཁྱད་པར་

[138A]༄༅། །དང་བྲལ་བ་ན། ཁྱོད་དབང་ཤེས་དེས་མི་འཛིན་ཅིང་མི་མྱོང་བས་ཁྱབ། དབང་ཤེས་དེ་མྱོང་བྱེད་ཀྱིས་འཛིན་ཅིང་མྱོང་བ་ན། དེ་དང་དུས་མཉམ་དུ་དབང་ཤེས་དེས་ཁྱོད་འཛིན་ཅིང་མྱོང་བས་ཁྱབ་པའི་ཕྱིར། ལྷན་ཅིག་དམིགས་ངེས་ཀྱི་རྟགས་
འདིས། སྔོན་པོ་དང་སྔོ་སྣང་དབང་ཤེས་རྫས་གཅིག་ཏུ་སྒྲུབ་པ་མི་འཐད་དེ། དེ་ལྟ་ན། རྟགས་འདི་ལ་བརྟེན་པའི་རྗེས་དཔག་གི་རྒྱུན་གོམས་པ་ལས་སྐྱེས་པའི་འཕགས་པའི་མཉམ་གཞག་ཡེ་ཤེས་ཀྱི་འཛིན་སྟནས་ལ་དེ་གཉིས་རྫས་གཅིག་ཏུ་
འཛིན་པ་ཡོད་པར་འགྱུར་རོ་ཞེ་ན། དེ་ནི་ཁྱེད་རང་ལའང་མཚུངས་ཏེ། རྟགས་འདིས་དེ་གཉིས་རྫས་ཐ་དད་མ་ཡིན་པར་སྒྲུབ་པ་ཡིན་ན། དེ་འདིའི་ཡེ་ཤེས་ཀྱི་འཛིན་སྟངས་ལ་དེ་གཉིས་རྫས་ཐ་དད་མ་ཡིན་པར་འཛིན་པ་ཡོད་པར་འགྱུར་རོ་ཞེས་
བརྗོད་ན། ཅི་སྨྲ། ཡེ་ཤེས་དེས་དེ་གཉིས་རྫས་སོ་སོར་མ་མཐོང་བ་ཡིན་གྱི། རྫས་གཅིག་ཏུ་དམིགས་པ་མ་ཡིན་ན། ཡེ་ཤེས་དེས་དེ་གཉིས་རྫས་ཐ་དད་དུ་མ་དམིགས་པ་ཡིན་གྱི། རྫས་ཐ་དད་མ་ཡིན་པར་དམིགས་པ་མ་ཡིན་ནོ་ཞེས་ཀྱང་བརྗོད་
ནུས་སོ། །རྫས་ཐ་དད་དུ་མ་དམིགས་པས་ཐ་དད་མ་ཡིན་པར་དམིགས་དགོས་ན་གཅིག་མ་ཡིན་པར་མ་དམིགས་པས་གཅིག་ཡིན་པར་དམིགས་དགོས་པ་དང། བདག་ཡོད་པར་མ་དམིགས་པས། བདག་མེད་པར་དམིགས་དགོས་པ་ལ་སོགས་
པར་ཡང་མཚུངས་སོ། །དེས་ན་རྗེས་དཔག་དེ་ལ་དེ་གཉིས་རྫས་གཅིག་ཏུ་འཛིན་པའི་འཛིན་སྟངས་ཡོད་ན། རྗེས་དཔག་དེའི་རྒྱུ་ལས་གོམས་པར་བྱས་པ་ལས་སྐྱེས་པའི་འཕགས་པའི་ཡེ་ཤེས་ལའང་འཛིན་སྟངས་དེ་ཡོད་མི་དགོས་ཏེ་

[138B] །རྟགས་འདིའི་མཐའ་དཔྱད་པ་རྒྱས་པར་ཁོ་བོས་ཚད་མ་ཡིད་ཀྱི་མུན་སེལ་དུ་བཤད་ཟིན་ཏོ། །དེས་ན་སྔོ་འཛིན་མིག་ཤེས་ཆོས་ཅན། ཁྱོད་ལས་ཕྱི་རོལ་ཡན་གར་
བར་གྱུར་པའི་སྔོན་པོ་ཁྱོད་ཀྱི་གཟུང་དོན་དུ་ཡོང་བ་མིན་ཏེ། སྔོན་པོ་ཁྱོད་དང་རྫས་གཅིག་ཡིན་པའི་ཕྱིར། གལ་ཏེ་སྔོ་འཛིན་མིག་ཤེས་དེ་དབང་པོ་དང་ཡིད་དེ་ཚད་ཡང་རེས་འགའ་མི་སྐྱེ་བ་མི་འཐད་པར་ཐལ། སྔོན་པོ་དེའི་དམིགས་རྐྱེན་མ་ཡིན་པའི་ཕྱིར་
ཏེ། དམིགས་རྐྱེན་ཡིན་ན་ནི་རྒྱུ་མ་ཡིན་པ་འགལ་ལོ་ཞེ་ན། རྣམ་རིག་པའི་སྐབས་འདིར་ཤེས་བྱ་ཆོས་ཅན། ཕྱི་རོལ་གྱི་གཟུང་དོན་ལ་ལྟོས་པའི་དབང་གིས་སྔོན་འཛིན་མིག་ཤེས་རེས་འགའ་སྐྱེ་བར་ངེས་པ་མ་ཡིན་ནོ། །སྔོ་འཛིན་དབང་བློ་ནི། ཕྱི་རོལ་མེད་ཀྱང་
བག་ཆགས་ཀྱི་དབང་གིས་རེས་འགའ་སྐྱེ་བར་རྣམ་པར་ངེས་པའི་ཕྱིར། དེར་ཐལ། ཕྱི་རོལ་མེད་ཀྱང་ཤེས་པ་སྔ་མ་འགའ་ཞིག་ནི། དོན་སྣང་གི་ཤེས་པ་ཕྱི་མ་འགའ་ཞིག་གི་བག་ཆགས་རབ་ཏུ་སད་བྱེད་ཡིན་པ་དེའི་ཕྱིར། ཡང་ན། སྔར་དེ་ནི་ཕྱིའམ་གཞན་
ལས་ཞེས། འདི་ནི་དཔྱད་པར་རིགས་པ་ཡིན། ཞེས་པའི་སྐབས་སུ། སྔོན་པོའི་རྣམ་པ་ཕྱི་རོལ་གྱི་སྟོབས་ལས་སྐྱེས་སམ། རྒྱུ་གཞན་ལས་སྐྱེས་དཔྱད་དགོས་པར་བསྟན་ནས། དེ་ལྟར་དཔྱད་པ་ན། ཕྱི་རོལ་ལས་མི་སྐྱེ་བར་རྐང་བ་བཞིས་བསྟན་ནས་
འོ་ན་ཕྱི་རོལ་ལས་མི་སྐྱེ་ན། རྒྱུ་གཞན་ཇི་ལྟ་བུ་ལས་སྐྱེ། ཞེས་པའི་ལན་དུ་བག་ཆགས་ལས་སྐྱེ་བར་གཞུང་འདི་ཉིད་ཀྱིས་སྟོན་པ་ཡིན་ནོ། །རིགས་པ་དེ་དག་གིས་ཞར་ལ་དོན་གཞན་ཡང་གྲུབ་པར་བསྟན་པ་འཕྲོས་དང་བཅས་པ་ནི། ཕྱི་རོལ་གྱི་

[139A]༄༅། །དོན་ཁེགས་པ་དེའི་ཕྱིར། བློ་གཅིག་ལ་གཟུང་རྣམ་དང་འཛིན་རྣམ་གྱི་ཚུལ་གཉིས་ཡོད་པར་གྲུབ་སྟེ། གཞན་རིག་མངོན་སུམ་གྱིས་སྔོན་པོ་རྣམ་མེད་རྗེན་ཆེར་དུ་རྟོགས་པའམ། དེའི་རྣམ་པ་ཤར་བའི་སྒོ་ནས་རྟོགས་
པ་གང་རུང་དུ་ངེས་ཤིང། ཕྱི་རོལ་གྱི་དོན་ཁེགས་པ་ན་སྔོན་པོ་རྣམ་མེད་རྗེན་ཆེར་དུ་རྟོགས་པ་ཁེགས་པའི་ཕྱིར། སྔོ་འཛིན་མིག་ཤེས་ལ་སྔོན་པོ་རྒྱངས་ཆད་དུ་སྣང་བར་མྱོང་བས་གྲུབ་ཅིང། ཕྱི་རོལ་དུ་གྱུར་པའི་སྔོན་པོ་ཁེགས་པ་ན། སྔོན་པོ་སྔོ་འཛིན་
མིག་ཤེས་ལ་རྒྱངས་ཆད་དུ་སྣང་བ་དེ་ཕྱི་རོལ་ཏུ་གྱུར་བའི་སྔོན་པོ་མ་ཡིན་བཞིན་དུ་ཕྱི་རོལ་དུ་གྱུར་པའི་སྔོན་པོ་ཡིན་པ་དེ་ལྟ་བུའི་རྣམ་པ་ཤར་བ་ཙམ་དུ་འགྲུབ་པའི་ཕྱིར་རོ། །གཞན་ཡང་བློ་ཚུལ་གཉིས་སུ་སྒྲུབ་པའི་རིགས་པ་
གཞན་ཡང་ཡོད་དེ། གང་གི་ཕྱིར་ན་དེ་ལྟར་དུ་རྟོག་མེད་ཀྱིས་མྱོང་བ་དང། རྟོག་པས་དྲན་པའི་བློ་འདིའི་རྣམ་པ་གཉིས་ཡོད་པར་གྲུབ་ལ། དེ་གྲུབ་པས་གཟུང་རྣམ་གཞལ་བྱ་ལ་འཛིན་རྣམ་ཚད་མ་དང། མྱོང་བ་རང་རིག་པ་ཉིད་ནི་འབྲས་
བུ་ཡིན་པར་གྲུབ་བོ་ཞེས་པའམ། ཚུལ་གཉིས་སྒྲུབ་པའི་རྟགས་དེ་དག་གིས་མྱོང་བ་རང་རིག་པ་ཉིད་ནི་འབྲས་བུ་ཡིན་པར་གྲུབ་བོ། །ཡང་ན། ཁོ་བོ་ནི་འདི་ལྟར་འཆད་དེ། དེའི་ཕྱིར་མདོ་སྡེ་པ་ཁྱོད་འདོད་པ་ལྟར། བློ་གཅིག་ལ་ཕྱི་རོལ་གྱི་
དོན་གྱིས་གཏད་པའི་གཟུང་རྣམས་དང། དེ་མྱོང་བའི་འཛིན་རྣམ་སྟེ་ཚུལ་གཉིས་ཡོད་པ་མ་ཡིན་གྱི་བློ་གཅིག་ལ་བག་ཆགས་ཀྱི་དབང་གིས་ཤར་བའི་གཟུང་རྣམ་དང། དེ་མྱོང་བའི་འཛིན་རྣམ་གྱི་ཚུལ་གཉིས་ཡོད་པ་ཡིན་ཞིང་

[139B] འཛིན་པའི་རྣམ་པ་གཉིས་ཡོད་པར་གྲུབ་པས། བྱེ་བྲག་སྨྲ་བ་ཁྱོད་འདོད་པ་ལྟར། གཟུང་རྣམ་གཏན་ནས་མེད་པའང་མི་འཐད་ཅིང། འཛིན་རྣམ་
དེ་བག་ཆགས་ཀྱིས་བསླད་པའི་དབང་གིས་ཤར་བའི་གཟུང་རྣམ་ལ་ལྟོས་ཏེ། མྱོང་བ་རང་རིག་པ་ཡིན་པ་ཉིད་ནི་འབྲས་བུ་ཡིན་གྱི། མདོ་སྡེ་པ་འདོད་པ་ལྟར་ཕྱི་རོལ་དོན་གྱིས་གཏད་པའི་གཟུང་རྣམ་མྱོང་བའི་རང་རིག་འབྲས་བུར་མི་འཐད་ཅིང། བྱེ་བྲག་
སྨྲ་བ་དག་འདོད་པ་ལྟར། གཟུང་རྣམ་མྱོང་བའི་རང་རིག་གཏན་ནས་མེད་པའང་མི་འཐད་དོ། །ཞེས་རིགས་པ་སྔ་མ་དག་གིས་གྲུབ་པའི་དོན་བསྡུས་པའོ། །བཤད་པའི་རྣམ་གྲངས་སྔ་མ་ནི་རྒྱ་བོད་ཀྱི་འགྲེལ་བྱེད་དག་གི་ལུགས་བྲིས་པ་ཙམ་མོ། །གཉིས་པ་རྣམ་
རིག་པའི་གཞན་རིག་གི་མངོན་གསུམ་གྱི་འབྲས་རྟོག་བཤད་པ་ནི། གང་གི་ཚེ་སྔོན་པོ་རྣམ་པར་རིག་པའི་དབང་ཤེས་ཀྱི་རྒྱུ་བྱེད་པའི་ཡུལ་སྔོན་པོ་རྫས་གཞན་འདོད་པའམ་མི་འདོད་པ་དེའི་དངོས་པོར་མ་གྲུབ་པར་སྔོ་འཛིན་དེ་ནི་རང་གི་བདག་ཉིད་དུ་
གྱུར་པའི་ཕྱིར་སྔོན་པོ་འདོད་མི་འདོད་དེ་ལྟར་མྱོང་བ་ཡིན་ཏེ། ཕྱི་རོལ་དོན་དུ་གྱུར་པའི་སྔོན་པོ་ཚད་མས་ཁེགས་པའི་ཕྱིར་རོ། །འོ་ན་མིག་ཤེས་ཀྱིས་སྔོན་པོར་མཐོང་བའི་ཚེ། ཁོ་བོས་ཕྱི་རོལ་གྱི་དོན་རིག་གོ་སྙམ་དུ་ཞེན་པ་སྐྱེ་བ་ཇི་ལྟར་ཞེ་ན། གང་
གི་ཚེ་སྔོན་པོར་སྣང་བའི་མིག་གི་ཤེས་པ། ཡུལ་སྔོན་པོ་དང་བཅས་པ་དེའི་ཚེ་རང་གི་བདག་ཉིད་དུ་གྱུར་པའི་སྔོན་པོ་ཉམས་སུ་མྱོང་བ་གང་ཡིན་པ་དེ་ཉིད་ལ་ནི། བློ་འཁྲུལ་པས་ཕྱི་རོལ་གྱི་དོན་དུ་རྣམ་པར་ངེས་ཤིང། ཞེན་པའི་རྒྱུ་མཚན་ཡོད་དེ་

[140A]༄༅། །ཤེས་པ་རང་གི་རྫས་ཀྱི་ཆ་སྔོན་པོ་དེ་ཉིད་རང་ལ་རྒྱངས་ཆད་དུ་སྣང་བར་འཁྲུལ་གཞི་བྱས་ནས་རྗེས་ཀྱི་རྟོག་པས་ཕྱི་རོལ་གྱི་དོན་དུ་ནི་བཞག་པ་ཡིན་པའི་ཕྱིར། དེས་ན་གལ་ཏེ་སྔོ་འཛིན་དབང་ཤེས་འདི་རང་གི་བདག་ཉིད་དུ་གྱུར་
པའི་སྔོན་པོ་འདོད་པའི་རྣམ་པ་དང། རྣམ་པ་གཞན་དུ་མྱོང་བར་གྱུར་པའི་ཕྱིར་ན་སྔོན་པོ་དེ་ཉིད་འདོད་པའམ་མི་འདོད་པའི་རྣམ་པར་ཤར་བའི་གཟུང་རྣམ་ཚད་མ་དེས་ཀྱང་སྔོན་པོ་འཇལ་བའི་ཚེ། རང་གི་བདག་ཉིད་དུ་གྱུར་པའི་དོན་སྔོན་པོ་
རིག་པ་ནི་འབྲས་བུར་གྱུར་པ་ཡིན་ནོ། །གསུམ་པ་གཞན་རིག་གི་འབྲས་རྟོག་དེ་ལ་དོགས་པ་སྤངས་ཏེ་རྒྱས་པར་བཤད་པ་ནི། རྣམ་རིག་པའི་ལུགས་ཀྱི་གཞན་རིག་གི་ཚད་འབྲས། སྔོན་པོ་གཞལ་བྱ། བག་ཆགས་བསྟན་པ་ལས་བྱུང་
བའི་སྔོན་པོའི་གཟུང་རྣམ་ཚད་མ། རང་གི་བདག་ཉིད་དུ་གྱུར་པའི་སྔོན་པོ་རིག་པའི་ཚད་མ་འབྲས་བུ། ཞེས་པ་འདི་ལ། མདོ་སྡེ་པས་ཉེ་བར་བཀོད་པའི་དོགས་པ་གསུམ་ཏེ། སྔོན་པོ་གཞལ་བྱར་བྱས་པའི་ཚེ། རང་གི་བདག་ཉིད་རིག་པ་འབྲས་
བུར་མི་འཐད་དེ། སྔོན་པོ་སྔོན་འཛིན་མངོན་སུམ་ལ་རང་གི་ངོ་བོས་རྣམ་པ་གཏོད་བྱེད་ཡིན་པས་དེའི་རྒྱུ་ཡིན་པའི་ཕྱིར་ཞེས་པ་དང། མདོ་སྡེ་པ་རང་གི་ལུགས་ལ་རང་ལས་རྫས་གཞན་དུ་གྱུར་པའི་ཡུལ་རིག་པ་གཞན་རིག་དང། རང་གི་
བདག་ཉིད་དུ་གྱུར་པའི་ཡུལ་རིག་པ་རང་རིག་ཡིན་པས། རང་གི་བདག་ཉིད་དུ་གྱུར་པའི་སྔོན་པོ་རིག་པ་འབྲས་བུ། ཞེས་སྨྲས་པ་ན། དེ་ལྟར་ན་རང་རིག་འབྲས་བུར་སོང་སྙམ་དུ་བསམས་ནས་སྔོན་པོ་གཞལ་བྱར་བྱས་པའི་ཚེ། གཟུང་རྣམ་

[140B] རང་རིག་འབྲས་བུ་ཡིན་པའི་ཕྱིར། ཞེས་པ་དང། ཚད་འབྲས་ཡུལ་སོ་སོར་འགྱུར་ཏེ། ཚད་མས་སྔོན་པོ་གཞལ་ཞིང། འབྲས་བུ་རང་རིག་པ་ཡིན་པའི་ཕྱིར་རོ། །ཞེས་པ་རྣམས་
སོ། །དེ་ལྟ་བུའི་དོགས་པ་དང་པོ་ལ་ལན་བསྟན་པ་ནི། མདོ་སྡེ་པ་ཁྱོད་ཕྱི་རོལ་དོན་དུ་འདོད་པའི་སྔོན་པོ་སོགས་ནི་གཞལ་བྱར་ཡོད་ན་ཡང། ཇི་ལྟར་སྔོན་པོ་ཉམས་སུ་མྱོང་བ་ཉིད་ཀྱི་དབང་ཤེས་དེ་ལ། སྔོན་པོ་འདོད་མི་འདོད་སོགས་སུ་སྣང་བ་ནི་
བག་ཆགས་ཀྱི་དབང་གིས་འདོད་མི་འདོད་ཀྱི་རྣམ་པ་སོ་སོར་ངེས་པའི་བདག་ཉིད་ཡིན་གྱི། སྔོན་པོ་རང་གི་ངོ་བོས་གཏད་པའི་རྣམ་པ་མ་ཡིན་ཏེ། དེ་ཡིན་ན་སྔོན་པོ་གཅིག་ཉིད་ལྷ་སྦྱིན་གྱི་མིག་ཤེས་ལ་འདོད་པར་སྣང། མཆོད་སྦྱིན་གྱི་མིག་ཤེས་ལ་
མི་འདོད་པར་སྣང་བའི་ཚེ། ཤེས་པ་དེ་གཉིས་ལ་སྔོན་པོའི་རང་ངོས་ནས་རྣམ་པ་ཤར་བར་འགྱུར་ཞིང། དེ་ལྟ་ན་སྔོན་པོ་དེ་འདོད་པ་ཡང་ཡིན། མི་འདོད་པ་ཡང་ཡིན་པའི་སྒོ་ནས་མི་མཐུན་པ་དུ་མའི་བདག་ཉིད་དུ་གནས་པར་ཐལ་བའི་སྐྱོན་ཡོད་པའི་
ཕྱིར། ངག་དོན་ནི། ཤེས་བྱ་ཆོས་ཅན། སྔོན་པོ་དེ་ཡིད་དུའང་མི་འོང་གཉི་ག་ཡིན་པར་ཐལ། ལྷ་སྦྱིན་གྱི་མིག་ཤེས་ལ་སྔོན་པོ་ཡིད་དུ་འོང་བར་སྣང། མཆོད་སྦྱིན་གྱི་མིག་ཤེས་ལ་སྔོན་པོ་ཡིད་དུ་མི་འོང་བར་སྣང་བའི་ཚེ་ན་བློ་དེ་གཉིས་ཀ་ལ་སྔོན་
པོའི་རང་ངོས་ནས་རྣམ་པ་ཤར་བ་ཡིན་པའི་ཕྱིར། གཞན་དག་གཞུང་འདི་བྱེ་བྲག་སྨྲ་བ་ཤེས་པས་ཡུལ་རྣམ་མེད་དུ་འཛིན་པར་འདོད་པ་ལ། དེ་ལྟ་ན་སྐྱེས་བུ་གཅིག་གི་གཟུགས་ལ་དགྲ་གཉེན་གཉིས་ཀྱི་མིག་ཤེས་ཀྱིས་ལྟ་པའི་ཚེ། སྐྱེས་བུ་གཅིག་་

[141A]༄༅། །གཟུགས་དེ་དགྲའི་མིག་ཤེས་ལ་མི་འདོད་པར་སྣང་ཞིང། གཉེན་གྱི་མིག་ཤེས་ལ་འདོད་པར་སྣང་བའི་ཚེ་ཤེས་པ་དེ་གཉིས་ཀས་གཟུགས་དེ་རྣམ་མེད་རྗེན་ཆེར་དུ་མཐོང་བའི་ཕྱིར། སྐྱེས་བུ་གཅིག་གི་གཟུགས་དེ་འདོད་མི་འདོད་གཉི་ག་
ཡིན་པར་ཐལ་ལོ། ཞེས་པའི་གནོད་བྱེད་སྟོན་པ་ལ་སྦྱོར་བ་ནི་མི་འཐད་དེ། དེ་ལྟར་ན་མདོ་སྡེ་བ་རང་གིས་ཀྱང་དབང་ཤེས་གཉིས་ཀ་མ་འཁྲུལ་བའི་ཤེས་པར་འདོད་པ་ལ་ཇི་ལྟར་བ་བཞིན་དུ་མཚུངས་པར་འགྱུར་ཏེ། དེ་འདྲའི་ཚེ་ན། ཤེས་བྱ་ཆོས་ཅན་
སྐྱེས་བུ་གཅིག་གི་གཟུགས་དེ་ཡིད་དུ་འོང་མི་འོང་གཉི་ག་ཡིན་པར་ཐལ། མིག་ཤེས་དེ་གཉིས་གཅིག་ལ་འདོད་པར་སྣང། གཅིག་ལ་མི་འདོད་པར་སྣང་བ་གང་ཞིག་མིག་ཤེས་དེ་གཉིས་ཀ་སྣང་ཡུལ་ལ་མི་འཁྲུལ་བའི་ཤེས་པ་ཡིན་པའི་ཕྱིར། འཁོར་
གསུམ་ག་མཚུངས་སོ། །བྱེ་བྲག་པ་ན་རེ། དེ་འདོད་མི་འདོད་གཉིས་ཀའི་བདག་ཉིད་ཡིན་པར་ཁས་བླངས་ན་ཡང་སྐྱོན་མེད་དེ་ཞེ་ན། སྐྱེས་བུ་གཅིག་གི་གཟུགས་ལ་དགྲ་གཉེན་གཉིས་ཀྱི་མིག་ཤེས་ཀྱིས་ལྟ་བའི་ཚེ་ན། མིག་ཤེས་དེ་གཉིས་ཀྱིས་སྐྱེས་
བུ་གཅིག་གི་གཟུགས་དེ་འདོད་མི་འདོད་གཉིས་པོ་དག་དུ་ཐ་དད་པར་ནི་མྱོང་བར་མི་འགྱུར་བར་གཉིས་ཀ་ལ་ཡང་འདོད་མི་འདོད་གཉིས་ཀ་རུ་སྣང་བར་ཐལ། གཟུག་དེ་མིག་ཤེས་དེ་གཉིས་ཀ་ལ་རང་ངོས་ནས་སྒྲུབ་པའི་ཚུལ་གྱིས་སྣང་བ་གང་ཞིག་
སྐྱེས་བུ་གཅིག་གི་གཟུགས་དེ་འདོད་མི་འདོད་གཉི་ཀའི་རྫས་སུ་གནས་པའི་ཕྱིར་རོ། །གལ་ཏེ་མ་མཐོང་བ་སྔོན་བསགས་པའི་ལས་ཀྱི་དབང་གིས་གང་རུང་རེ་བསྒྲིབས་པའི་ཕྱིར། གཉི་ཀ་མཐོང་བ་མིན་ནོ་ཞེ་ན། དེ་ལྟ་ན། ཤེས་པ་དེ་གཉིས་

[141B] མ་མཐོང་བའི་ལས་ཀྱིས་གཟུགས་དེའི་གནས་ལུགས་ཇི་ལྟ་བ་བཞིན་མཐོང་བ་བསྒྲིབས་པའི་ཕྱིར་རོ། །གལ་ཏེ་ལས་ཀྱི་དབང་གིས་དོན་གྱི་གནས་ལུགས་
མཐོང་བ་མི་འགལ་ལོ་ཞེ་ན། དུ་མའི་བདག་ཉིད་དངོས་དེ་ལ། གཅིག་གི་བདག་ཏུ་མཐོང་བྱེད་པའི། །མ་མཐོང་བ་དེ་ཇི་ལྟར་ན། དོན་གྱི་གནས་ལུགས་མཐོང་བར་བྱེད་པར་འགྱུར་བ་ཡིན་ཏེ། ཚུལ་འདི་ནི་འགལ་བའོ། །གལ་ཏེ་འདོད་པ་དང་མི་འདོད་
པར་སྣང་བ་རྟོག་པའི་འཛིན་སྟངས་ཡིན་གྱི། དོན་སྣང་བའི་བློ་དབང་ཤེས་ཀྱི་འཛིན་སྟངས་མིན་ནོ་ཞེ་ན། མི་འཐད་དེ། དབང་བོའི་ཤེས་པ་དེ་ལའང་འཆི་ལྟས་ཀྱིས་ཐེབས་པ་སོགས་ཀྱིས་དབང་གིས་སྔར་ལན་གཅིག་མ་ཡིན་པར་ཡིད་དུ་འོང་བ་མཐོང་
པའི་བུ་སྡུག་པའི་གཟུགས་ལ་སོགས་པ་ཡང་ཡིད་དུ་འོང་བར་འཚམས་སྦྱོར་བ་མེད་པར། ཡིད་དུ་མི་འོང་བའི་ཕྱོགས་སུ་སྣང་བ་མཐོང་བ་ཡིན་པའི་ཕྱིར། ཁས་བླངས་ན་ཡང་ཞེས་པ་ནས། འདིའི་བར་མུ་སྟེགས་བྱེ་བྲག་པ་དག་དོན་རང་ངོས་ནས་བློ་
ལ་སྣང་ཞིང། དེ་ལྟ་ནའང་མ་མཐོང་བ་ཆོས་དང་ཆོས་མ་ཡིན་པའི་ལས་ཀྱི་དབང་གིས་འདོད་མི་འདོད་ཉི་ཚེ་བར་སྣང་བ་ཡིན་ནོ། ཞེས་སྨྲས་པ་དེ་འགོག་པ་ཡིན་གྱི། རང་སྡེ་འགོག་པ་མ་ཡིན་ནོ། །དེས་ན་ཇི་སྐད་བཤད་པའི་ཚུལ་གྱིས་དོན་རང་
གི་ངོ་བོས་དབང་ཤེས་ལ་རྣམ་པ་གཏོད་བྱེད་ཡིན་པ་མི་འཐད་པ་དེའི་ཕྱིར། ཕྱི་རོལ་དོན་དུ་མདོ་སྡེ་བ་དག་འདོད་པའི་སྔོན་པོ་སོགས་གཞལ་བྱར་བྱས་པ་ལའང། རང་གི་བདག་ཉིད་དུ་གྱུར་བའི་སྔོ་སོགས་ཉམས་སུ་མྱོང་བ་འབྲས་བུ་ཡིན་

[142A]༄༅། །པར་རིགས་ཏེ། གང་གི་ཕྱིར་ན་ཇི་ལྟར་ཤེས་པ་འདིའི་རང་བཞིན་དུ་གྱུར་བའི་རྫས་ཀྱི་ཆ་ཉིད་བག་ཆགས་ཀྱི་དབང་གིས་འདོད་མི་འདོད་སོགས་ཀྱི་རྣམ་པར་སྣང་བ་དེ་ལྟར་དོན་སྔོན་པོ་ནི་འདོད་མི་འདོད་སོགས་ཀྱི་རྣམ་པར་ངེས་པར་
འཇོག་པ་ཡིན་པའི་ཕྱིར། དོགས་པ་གཉིས་པ་སྤང་བ་ནི། སྔོན་པོ་གཞལ་བྱ་ལ་རང་གི་བདག་ཉིད་དུ་གྱུར་བའི་སྔོན་པོ་རིག་པ་འབྲས་བུར་བྱས་པ་དེའི་ཚེ། དོན་སྔོན་པོ་སྣང་བའི་གཟུང་རྣམ་འདི་ཉིད་ནི་ཚད་མ་ཡིན་གྱི་འཛིན་རྣམ་བདག་ཉིད་དེའི་
ཚེ་ཡོད་དུ་ཟིན་ཀྱང་ནི་ཕྱི་རོལ་དུ་ཆད་པ་ལྟ་བུར་སྣང་བའི་སྔོན་པོ་ལ་ལྟོས་པར་བྱ་བའི་ཚད་མ་ཡིན་ཏེ་རང་གི་སྣང་ཡུལ་གཉིས་སྣང་དང་བྲལ་བའི་ཚུལ་དུ་སྣང་གི་དོན་གཞན་ལྟ་བུར་སྣང་བ་མིན་པའི་ཕྱིར། གཟུང་རྣམ་ཚད་མ་ཡིན་ནའང། རང་
གི་བདག་ཉིད་དུ་གྱུར་བའི་སྔོན་པོ་རིག་པ་འབྲས་བུ་ཡིན་ཏེ། གང་གི་ཕྱིར་ན། ཇི་ལྟར་དོན་སྔོན་པོ་ཤེས་པ་རང་གི་བདག་ཉིད་དུ་གྱུར་བ་དེ་བག་ཆག་ཀྱི་དབང་གིས་སྔོན་འཛིན་ཤེས་པ་ལ་འདོད་མི་འདོད་དུ་སྣང་ཞིང་གནས་པ་དེ་ལྟ་བུར། སྔོན་པོ་འདི་ནི་འདོད་མི་འདོད་དེ་ལྟར་གནས་སོ་ཞེས་ངེས་པར་བྱེད་ཀྱི། ཕྱི་རོལ་དུ་གྱུར་བའི་སྔོན་པོས་རང་ངོས་ནས་རྣམ་པ་གཏད་པའི་དབང་གིས་ངེས་པར་བྱེད་པ་མ་ཡིན་པའི་ཕྱིར། དེ་ཕྱིར་ཕྱི་རོལ་གཞལ་བྱ་ལའང་ཞེས་སོགས་རྐང་བ་བཞི་དང་
འདིའི་ཁྱད་པར་ནི། སྔ་མས་སྔོན་པོ་གཞལ་བྱར་བྱས་པ་ལ་རང་གི་བདག་ཉིད་དུ་གྱུར་བའི་སྔོན་པོ་རིག་པ་འབྲས་བུ་ཡིན་པར་སྒྲུབ་པ་ཡིན་ཞིང། འདིས་གཟུང་རྣམ་ཚད་མར་བྱས་པའི་ཡིད་ཉིད་འབྲས་བུ་ཡིན་པར་སྒྲུབ་པ་ཡིན་ལ་

[142B] །འོ་ན་སྔོན་པོ་ཤེས་པའི་བདག་ཉིད་ཡིན་པ་ལ། ཕྱི་རོལ་གྱི་སྔོན་པོར་ངེས་པ་སྐྱེ་བ་མི་འཐད་དོ་ཞེ་ན། སྐྱོན་མེད་དོ། །འདི་ལྟར་སྔོ་འཛིན་མིག་ཤེས་ཀྱིས་སྔོན་པོ་མཐོང་བ་ན། ཕྱི་རོལ་གྱི་སྔོན་པོ་མཐོང་བར་འདོད་པའི་བློ་སྐྱེ་བ་ནི་
དབང་ཤེས་དེ་ལ་ཕྱི་རོལ་དོན་གྱི་བདག་ཉིད་དུ་གྱུར་བའི་སྔོན་པོ་སྣང་བའི་དབང་གིས་བློ་འདི་སྐྱེས་པ་མ་ཡིན་གྱི། བག་ཆགས་ཀྱི་དབང་གིས་སྔོ་འཛིན་མིག་ཤེས་ལ་རྒྱངས་ཆད་དེ་ལྟར་དུ་སྣང་བའི་སྔོན་པོ་དེ་ཉིད་རྗེས་ཀྱི་རྟོག་པས་ཕྱི་རོལ་དོན་དུ་གྱུར་
བའི་སྔོན་པོ་རིག་པར་འདོད་ཅིང་ཞེན་པ་ཙམ་ཡིན་པའི་ཕྱིར་རོ། །དེ་དག་གི་དོན་བསྡུ་བ་ནི། དེས་ན་རང་གི་བདག་ཉིད་དུ་གྱུར་བའི་སྔོན་པོ་རྟོགས་པ་དེའི་སྒྲུབ་བྱེད་ཚད་མ་ནི་སྔོ་འཛིན་གྱི་བློ་ལ་གནས་པ་དོན་སྔོན་པོ་དང་འདྲ་བའི་གཟུང་རྣམ་ཉིད་
ཡིན་ཞིང་སྒྲུབ་བྱེད་དེའི་རྣམ་པར་བཞག་པར་བྱ་བའི་འབྲས་བུ་ནི་རང་གི་བདག་ཉིད་དུ་གྱུར་བའི་སྔོན་པོ་རྟོགས་པ་དེ་ཡིན་ཏེ། གང་གི་ཕྱིར་ན་དོན་སྔོན་པོ་དེ་ནི་བློ་ལ་གནས་པའི་རྫས་གཟུང་བྱ་སྔོན་པོ་དེ་ལྟར་དུ་སྣང་བའི་ཚད་མས་སྔོན་པོ་དེ་རང་
ཏུ་གསལ་ཞིང་རྟོགས་པར་འཇོག་པའི་ཕྱིར། དོགས་པ་གསུམ་པའི་ལན་སྟོན་པ་ནི། ཤེས་བྱ་ཆོས་ཅན། སྔོ་འཛིན་མངོན་སུམ་གྱིས་རང་གི་བདག་ཉིད་དུ་གྱུར་བའི་སྔོན་པོ་རིག་པ་ཡིན་ཡང་དོན་སྔོན་པོ་རིག་པ་འབྲས་བུར་འདོད་པ་མི་
འགལ་ཏེ། དོན་རྣམས་ཡུལ་དུ་འཇོག་པའི་སྔོན་པོ་དེ་སྔོ་འཛིན་མངོན་སུམ་དེའི་བདག་ཉིད་ཡིན་པའི་ཕྱིར། དེས་ན་གཟུང་རྣམ་ཚད་མས་སྔོན་པོ་གཞལ་བ་ན། རང་གི་བདག་ཉིད་དུ་གྱུར་བའི་སྔོན་པོ་རིག་པ་འབྲས་བུ་ཡིན་ཀྱང་

[143A]༄༅། །ཚད་འབྲས་ཡུལ་ཐ་དད་པ་ཁོ་ནར་ཐལ་བའི་སྐྱོན་ཡོད་པའང་མིན་ཏེ། གཟུང་རྣམ་ཚད་མས་གཞལ་བའི་སྔོན་པོ་དེ་གཟུང་རྣམ་རང་གི་བདག་ཉིད་ཡིན་པ་དེའི་ཕྱིར། སྔོན་པོ་དེ་ཕྱི་རོལ་དུ་ཞེན་པའི་རྗེས་ཀྱི་རྟོག་པ་
ནི། ཚད་མས་དྲངས་བའི་བཅད་ཤེས་མ་ཡིན་གྱི། ཞེན་ཡུལ་ལ་འཁྲུལ་བའི་རྟོག་པ་གཞན་ཡིན་ལ། ཁ་ཅིག་སྔོན་འཛིན་མིག་ཤེས་ཀྱི་གཟུང་རྣམ་དེ་ཉིད་རྗེས་ཀྱི་ངེས་ཤེས་ཀྱིས་ཕྱི་རོལ་དོན་དུ་ཞེན་པ་ཡིན་ཞིང། དེས་ན་གཟུང་རྣམ་
དེ་ཐ་སྙད་དུ་ཕྱི་རོལ་དོན་དུ་གྱུར་བའི་སྔོན་པོ་ཡིན་ལ། ཡང་དག་པར་ཤེས་པ་ཡིན་པས་སེམས་ཙམ་པའི་ལུགས་ལ་ཐ་སྙད་དུ་ཕྱི་དོན་ཡོད་དོ་ཞེས་ཟེར་རོ། །སྔོ་འཛིན་མིག་ཤེས་ཀྱི་གཟུང་རྣམ་ནི་སྔོ་འཛིན་མིག་ཤེས་ཉིད་ལ་ཟེར་བ་
ཡིན་གྱི། སྔོན་པོ་དང། སྔོ་འཛིན་མིག་ཤེས་ཀྱི་བར་ན། གཟུང་རྣམ་ཡོལ་བ་བཅད་པ་ལྟ་བུ་ཡོད་ན། སྔོ་འཛིན་མིག་ཤེས་ལ་ལྟོས་ཏེ་སྔོན་པོ་ལྐོག་གྱུར་དུ་ཐལ་བ་དང། གཟུང་རྣམ་ཀྱིའང་རྣམ་པ་འཆར་དགོས་ཤིང། དེའི་ཡང་རྣམ་པ་འཆར་
དགོས་པ་སོགས་ཐུགས་མེད་དུ་ཐལ་བ་སོགས་གནོད་བྱེད་དུ་མ་ཡོད་ཀྱང་ཁོ་བོས་གཞན་དུ་རྒྱས་པར་བཤད་ཟིན་ལ། ཐ་སྙད་དུ་ཕྱི་དོན་ཁས་ལེན་པའི་སེམས་ཙམ་པ་ནི་དེ་བས་ཀྱང་ངོ་མཚར་ཆེ་ཞིང། ཕྱི་དོན་ཡིན་པའི་དངོས་པོ་དེ་ཡང་
དག་པར་ཤེས་པ་ཡིན་པ་དེ་བས་ཀྱང་ཆེས་ངོ་མཚར་མོད། ལུགས་ངན་པ་འདི་དག་ཁོ་བོས་ཚད་མ་ཡིད་ཀྱི་མུན་སེལ་དུ་རྒྱས་པར་བཀག་ཟིན་པས་འདིར་ནི་མ་བྲིས་ཏེ། ཤི་ཟིན་པ་ལ་མཚོན་བསྣུན་པ་དགོས་པ་མེད་དོ། །གལ་ཏེ་རང་གི་

[143B] སྔོ་འཛིན་མངོན་སུམ་གྱིས་སྔོན་པོ་རང་ལས་རྫས་གཞན་མ་ཡིན་པ་ལ་རང་སྟོབས་ཀྱིས་སྒྲོ་འདོགས་ཆད་ནུས་པར་འགྱུར་ལ། དེ་ལྟ་ན་སོ་སོ་སྐྱེ་བོ་རྣམས་ཀྱིས་ཀྱང་ཆོས་ཀྱི་བདག་མེད་མངོན་
སུམ་གྱི་སྟོབས་ཀྱིས་ངེས་བར་འགྱུར་རོ་ཞེ་ན། སྔོ་འཛིན་མངོན་སུམ་གྱིས་སྔོན་པོ་རང་ལས་རྫས་གཞན་མ་ཡིན་པ་ལ་རང་སྟོབས་ཀྱིས་ངེས་པ་འདྲེན་པའི་རྒྱུ་མཚན་གྱིས། རང་གི་བདག་ཉིད་དུ་གྱུར་བའི་སྔོན་པོ་རིག་པ་འབྲས་བུ་ཞེས་བཤད་པ་
མ་ཡིན་གྱི། སྔོན་པོ་རང་གི་ངོ་བོ་སྔོ་འཛིན་ལས་རྫས་གཞན་དུ་ཡོད་མོད་དོན་དམ་དཔྱོད་བྱེད་ཀྱི་རིགས་པས་དཔྱད་པ་ན། རྫས་གཞན་དུ་མེད་པ་གྲུབ་པས་རང་གི་བདག་ཉིད་དུ་གྱུར་བའི་སྔོན་པོ་རིག་པ་འབྲས་བུ་ཡིན་པར་བཤད་དོ། །དོན་དམ་དཔྱོད་
བྱེད་ཀྱི་རིགས་པས་ཚུལ་ཇི་ལྟར་གྲུབ་ན། གོང་དུ་ཇི་སྐད་བཤད་པའི་ལྷན་ཅིག་དམིགས་ངེས་ཀྱི་རྟགས་ཀྱིས་དོན་སྔོན་པོ་དང། དེ་རིག་པའི་དབང་ཤེས་དེ་བདག་ཉིད་གཅིག་ཡིན་པར་གྲུབ་པའི་ཕྱིར་རོ། །དེ་ལྟ་ན་སྔོན་པོ་སོགས་ཕྱི་རོལ་གྱི་དོན་དུ་འདོད་
པ་ཁྱེད་ལ་རྒྱུ་མཚན་ཡང་དག་ཅུང་ཟད་ཀྱང་མེད་དོ་ཞེས་སྟོན་པ་ནི། གོང་དུ་ཇི་སྐད་བཤད་པའི་ཚུལ་གྱིས་དབང་ཤེས་ལ་ཡུལ་རང་གི་ངོ་བོས་རྣམ་པ་འཆར་བ་མ་ཡིན་གྱི། བག་ཆགས་ཀྱི་སྟོབས་ཀྱིས་ཡུལ་གྱི་རྣམ་པ་འཆར་བ་ཡིན་པ་ན་
སྔོན་པོ་དང་འདྲ་བ་ནི་ཕྱི་རོལ་དོན་དུ་གྱུར་བའི་སྔོན་པོ་རྟོགས་པའི་སྒྲུབ་བྱེད་དུ་འབྲེལ་བ་མེད་པར་གྲུབ་ཟིན་ཅིང། རྒྱུ་མཚན་གང་ཡང་མེད་པས་སྔོ་སོགས་དེ་དང་འདྲ་བའམ། གཞན་དང་འདྲ་ཡང་རུང། ཤེས་པ་ལ་སྔོན་པོ་དེ་ལྟར་སྣང་བའི་རྒྱུ་ནི་

[144A]༄༅། །དབང་ཡིད་དུ་མ་ཟད། དོན་སྔོན་པོ་ཡང་ཡིན་པས་ན། ཕྱི་རོལ་དོན་དུ་གྱུར་བའི་སྔོན་པོ་ནི་གཞལ་བྱ་ཉིད་དུ་འདོད་དགོས་པར་འགྱུར་གྱི། རྒྱུ་མཚན་གཞན་གང་ཡང་ཁྱོད་ལ་མེད་དོ། །ཇི་ལྟར་སྐྲ་ཤད་ལ་སོགས་པའི་རྣམ་པ་འགའ་
ཞིག་ལྟར་སྔོ་འཛིན་མིག་ཤེས་ལ་ཤར་བའི་སྔོན་པོའི་རྣམ་པ་ཡང། བག་ཆགས་ཀྱི་འཁྲུལ་རྒྱུའི་དབང་གིས་ཤར་བའི་རྣམ་པ་ཡིན་ལ། རྣམ་པ་དེ་ཕྱི་རོལ་དོན་གྱི་དངོས་པོ་རྒྱུར་མེད་པར་ཡང་སྣང་བ་ཅན་གྱི་རྣམ་པ་ཡིན་དགོས་པས། ཤེས་པ་
དེ་ཇི་ལྟར་ཕྱི་རོལ་གྱི་དོན་རྒྱུར་ཡོད་པའི་སྒོ་ནས་འཛིན་པ་ཡིན་ཞེ་ན། ཕྱི་རོལ་དོན་གྱི་དབང་གིས་ཡུལ་གྱི་རྣམ་པ་མ་ཤར་བར། རང་གི་རྒྱུར་གྱུར་བའི་ཕྱི་དོན་གཟུང་དོན་དུ་བྱས་ནས་འྡིཟྣ་པ་མི་སྲིད་པ་བདེན་ཏེ། དེ་འདྲ་མདོ་སྡེ་བར་མ་ཟད། རྣམ་
རིག་པ་ངས་ཀྱང་མི་ཤེས་སོ། །དེས་ན་རྒྱུ་མཚན་གང་གི་སྒོ་ནས་ཀྱང་ཕྱི་རོལ་དོན་དུ་གྱུར་བའི་སྔོ་སོགས་རྟོགས་པའི་ཚད་མ་ཡོད་པར་མི་འགྲུབ་པོ། །བཞི་བ་རང་རིག་གི་འབྲས་རྟོག་དེ་ལ་དོགས་པ་སྤངས་ཏེ་རྒྱས་པར་བཤད་པ་ལ། དོན་དམ་
པར་རང་རིག་གི་ཚད་འབྲས་བཞག་ཏུ་མེད་ཀྱང། གཟུང་འཛིན་རིག་གསུམ་ཐ་དད་དུ་སྣང་བའི་འཁྲུལ་ངོ་དང་མཐུན་པ་ཀུན་རྫོབ་ཏུ་འཇོག་པར་བསྟན། དོན་དམ་པར་རང་རིག་གི་ཚད་འབྲས་བཞག་ཏུ་མེད་པའི་རྒྱུ་མཚན་བཤད། གཟུང་འཛིན་
རིག་གསུམ་ཐ་དད་དུ་འཁྲུལ་བ་མི་རིགས་པའི་རྩོད་པ་སྤང། ཀུན་རྫོབ་ཏུ་རང་རིག་གི་ཚད་འབྲས་ཇི་ལྟར་འཇོག་པའི་ཚུལ་དང་བཞི། དང་པོ་ནི། སྔོན་པོ་འཛིན་པའི་བློ་དབང་ཤེས་རང་གི་བདག་ཉིད་ལ་གཟུང་འཛིན་རིག་གསུམ་རྫས་ཐ་དད་པ་རྣམ་

[144B] མྱོང་བ་རང་རིག་པ་དག་ཐ་དད་པ་དང་ལྡན་པ་བཞིན་དུ་རྟོགས་པར་འགྱུར་ཏེ། དཔེར་ན། མིག་གི་དབང་
བོ་སྒྱུ་མའི་སྔགས་སོགས་ཀྱིས་བསླད་པ་རྣམས་ལ་འཇིམ་དུམ་སོགས་རྟ་གླང་དེའི་གཟུགས་དང་བྲལ་བ་ཡང་འཇིམ་དུམ་ལས་རྣམ་པ་གཞན་རྟ་གླང་དུ་སྣང་བ་བཞིན་ནོ། །གལ་ཏེ་དེའི་ཚེ་འཇིམ་དུམ་ཉིད་རྟ་གླང་དུ་མེད་ཀྱང་རྟ་གླང་དུ་སྣང་
བ་མ་ཡིན་གྱི། སྒྱུ་མའི་སྔགས་རྫས་ཀྱི་དབང་གིས་རྟ་གླང་གི་ངོ་བོར་སྐྱེས་ནས་རྟ་གླང་དུ་སྣང་བ་ཡིན་ནོ་ཞེ་ན། དེ་ཡང་འཐད་པ་མ་ཡིན་ཏེ། དེ་ལྟར་ན་སྒྱུ་མའི་སྔགས་སོགས་ཀྱིས་མ་བསླད་པའི་མིག་ཅན་གྱི་རུང་ཡུལ་དེར་འོངས་ན་ཡང་དེ་
དག་རྟ་གླང་དེ་ལྟར་དུ་མཐོང་དགོས་པ་ལ་མཐོང་བ་མེད་པའི་ཕྱིར་རོ། །སྒྱུ་མ་བྱེད་པའི་ཚེ། ཉེ་བར་གནས་པའི་སྐྱེ་བོ་འགའ་ཞིག་གིས་དེ་དག་རྟ་གླང་དུ་མཐོང་ཡང། མིག་མ་བསླད་པའི་སྐྱེས་བུ་གཞན་གྱིས་རུང་ཡུལ་དེར་འོངས་པ་ན་
དེ་དག་རྟ་གླང་དུ་མཐོང་བ་མི་སྲིད་ན། དེ་དག་རྟ་གླང་དུ་མེད་དགོས་ཏེ། དཔེར་ན་མྱ་ངམ་གྱི་ཐང་དུ་ཐག་རིང་བོ་ནས་བལྟས་པ་ན་གོང་བུ་ཆུང་ངུ་འགའ་ཞིག་ཆེན་པོར་སྣང་ཡང་མིག་མ་བསླད་པས་ཐག་ཉེ་བར་འོངས་ཏེ་བལྟས་པ་ན། ཆུང་
ངུར་སྣང་གི་ཆེན་པོར་མི་སྣང་བས་ཆེན་པོར་མེད་དགོས་པ་བཞིན་ནོ། །གཞན་དག་གིས་དཔེ་སྔ་ཕྱི་གཉིས་ཀྱི་ཁྱད་པར་ཙམ་ཡང་མ་ཤེས་ཤིང། དོན་གཅིག་ཉིད་དཔེ་གཉིས་ཀྱིས་མཚོན་པར་བཟུང་བས། དཔེ་གཉིས་སྨོས་པའི་

[145A]༄༅། །དགོས་པ་ཅི་ཡིན་གཏོལ་མ་བྱུང་བར་སྣང་ལ། སྔ་མ་བསྟན་བཅོས་ལ་གྲགས་པའི་དཔེ་དང། ཕྱི་མ་འཇིག་རྟེན་ལ་གྲགས་པའི་དཔེར་འཆད་པ་ཡང་མི་འཐད་དེ། སྒྱུ་མའི་རྟ་གླང་སོགས་སུ་སྣང་བ་ན་རྟ་གླང་སོགས་སུ་
བདེན་པར་འཇིག་རྟེན་ན་ཡང་མ་གྲགས་སོ། །དེས་ན་མཚོན་བྱའི་དོན་ཐ་དད་པ་གཉིས་དཔེ་ཐ་དད་པ་གཉིས་ཀྱིས་མཚོན་པ་ཁོ་བོས་ཇི་སྐད་བཤད་པ་བཞིན་དུ་ཤེས་པར་བྱོས་ཤིག་དེས་ན་གཟུང་བའི་རྣམ་པ་དང། འཛིན་པའི་རྣམ་
པ་དང། རང་རིག་པ་དག་དོན་དམ་པ་ཚད་འབྲས་གཞལ་གསུམ་དུ་ཐ་དད་པར་ཡོད་པ་མིན་ཡང་དེ་གསུམ་གཞལ་བྱ་དང། འཇལ་བྱེད་དང། འབྲས་བུར་གནས་པའི་རྣམ་གཞག་འདི་ནི་གོང་དུ་ཇི་སྐད་བཤད་པ་ལྟར་གྱི་བློ་འཁྲུལ་བ་
དེ་ལ་དེ་གསུམ་ཐ་དད་དུ་རྗེས་སུ་སྣང་བའི་སྣང་ཚུལ་བཞིན་དུ་ཀུན་རྫོབ་ཙམ་ལ་བརྟེན་ནས་བྱས་སོ། །གཞུང་འདི་དག་གི་དོན་མཐོང་བ་ཕྱིན་ཅི་ལོག་རྣམས་ཀྱིས། གཟུང་དང་འཛིན་པ་མྱོང་བ་དག་ཐ་དད་ལྡན་བཞིན་རྟོགས་པ་འགྱུར་
ཞེས་པའི་གཟུང་འྡིཟྣ་རིགས་གསུམ་རྫས་ཐ་དད་དུ་མེད་བཞིན་དུ་དེ་གསུམ་རྫས་ཐ་དད་དུ་ཞེན་པའི་བློ་འཁྲུལ་བར་བསྟན་པ་མ་ཡིན་ཏེ། དེ་ཡིན་ན་ཇི་ལྟར་རྗེས་སུ་སྣང་བཞིན་བྱས། ཞེས་པ་འདི་གཞུང་གང་མས་བསྟན་པའི་བློ་
འཁྲུལ་བའི་སྣང་ཚུལ་དེ་དང་མཐུན་པར་ཚད་འབྲས་ཀྱི་རྣམ་གཞག་བྱས་པར་སྟོན་པ་ཡིན་པས། གཟུང་འཛིན་རིག་གསུམ་ཚད་འབྲས་གཞལ་གསུམ་དུ་བྱེ་བའི་རྣམ་གཞག་འདི་གཟུང་འཛིན་རིག་གསུམ་རྫས་ཐ་དད་དུ་

[145B] རྟོག་པ་དེ་ལ་ནི་དེ་གསུམ་རྫས་ཐ་དད་དུ་ཞེན་པའི་ཞེན་ཚུལ་ཡོད་པར་མ་ཟད། དེ་གསུམ་རྫས་ཐ་དད་དུ་སྣང་བའི་སྣང་ཚུལ་ཡང་ཡོད་དེ། དཔེར་ན་སྒྲ་རྟགས་
འཛིན་རྟོག་པ་ལ་སྒྲ་རྟག་པར་སྣང་བ་བཞིན་ནོ། །དེའི་ཕྱིར་ཚད་འབྲས་ཀྱི་རྣམ་གཞག་འདི་ཡང་གཟུང་འཛིན་རིག་གསུམ་རྫས་ཐ་དད་ཡིན་པའི་ཕྱོགས་ལ་བརྟེན་པའི་རྣམ་གཞག་ཏུ་འགྱུར་བས། རྣམ་གཞག་འདི་ཉིད་ཚད་མས་གནོད་པ་དང་བཅས་པར་
འགྱུར་རོ། །དེ་བས་ན། གཟུང་དང་འཛིན་པ་མྱོང་བ་དག་རྫས་ཐ་དད་དང་ལྡན་པ་བཞིན་དུ་རྟོགས་པ་འགྱུར་ཞེས་པའི་བཤད་པ་བྱེད་པ་དག་ནི་གཞུང་ལུགས་ཀྱི་གཏིང་མ་ཕྱིན་པའི་གཏམ་ཡིན་ནོ། །དེས་ན་མཐོང་བ་ཕྱིན་ཅི་ལོག་རྣམས་ཀྱིས། ཞེས་སོགས་
ཀྱིས་གཟུང་འཛིན་རིག་གསུམ་རྫས་ཐ་དད་དུ་ཞེན་པའི་རྟོག་པ་ལོག་ཤེས་སྟོན་པ་མ་ཡིན་གྱི། དེ་གསུམ་ལགས་ཐ་དད་ལས་ལོག་པའི་སྒོ་ནས་ཐ་དད་དུ་སྣང་བའི་རྟོག་པ་དོན་མཐུན་བསྟན་པ་མིན་ལ། དེའི་ཕྱིར་བློ་བདག་རྣམ་པར་དབྱེར་མེད་ཀྱང་
ཞེས་པས་དེ་གསུམ་རྫས་ཐ་དད་དུ་མེད་པར་བསྟན། རྐང་བ་འོག་མ་གསུམ་གྱིས་རྟོག་པ་ལ་ལོག་ས་ཐ་དད་ལ་སློག་པའི་སྒོ་ནས་ཐ་དད་པ་ལྟ་བུར་སྣང་བར་བསྟན་ཅིང། མཐོང་བ་ཕྱིན་ཅི་ལོག་ཅེས་པས་ནི། སྣང་ཚུལ་ཕྱིན་ཅི་ལོག་ཏུ་སྟོན་པ་ཡིན་
གྱི། ཞེན་ཚུལ་ཕྱིན་ཅི་ལོག་ཏུ་སྟོན་པ་མིན་ལ། རྟོག་པ་དོན་མཐུན་ཡིན་པ་དང། སྣང་ཡུལ་ལ་འཁྲུལ་བ་ནི་མི་འགལ་ལོ། །གལ་ཏེ་རྟོག་པ་དོན་མཐུན་ལ་ཡང་དེ་གསུམ་རྫས་ཐ་དད་དུ་ཞེན་པ་མེད་ཀྱང། དེ་གསུམ་རྫས་ཐ་དད་པ་ལྟ་བུར་སྣན་

[146A]༄༅། །པ་ཡོད་དེ། དཔེར་ན་བུམ་འཛིན་རྟག་པ་ལ་རང་ལས་སྣང་བ་ཕྱི་རོལ་གྱི་བུམ་པ་ལྟ་བུར་སྣང་བ་ཡོད་པ་བཞིན་ཞེ་ན། དེ་ལྟར་ན་རྟོག་པ་དོན་མཐུན་ལ་ཆོས་དེ་གཉིས་ལོག་ས་ཐ་དད་ལོག་པར་སྣང་ན། ངོ་བོ་ཐ་དད་དུ་སྣང་
དགོས་པར་ཐལ་ལོ། །དེ་འདོད་ན་སྒྲ་མི་རྟག་རྟོགས་ཀྱི་རྗེས་དཔག་ཚད་མ་ལ་སྒྲ་དང་མི་རྟག་པ་ངོ་བོ་ཐ་དད་དུ་སྣང་བར་འགྱུར་ཞིང། བྱས་མི་རྟག་ངོ་བོ་གཅིག་ཡིན་ཀྱང་ལྡོག་པ་ཐ་དད་ཡིན་ནོ་སྙམ་དུ་འཛིན་པའི་རྟོག་པ་མི་སྲིད་པར་ཐལ་ལོ། །དེས་ན་
གཟུང་བ་འཛིན་པ་རིག་པ་དག་ཅེས་པ་རྐང་པ་བཞིས་དེ་གསུམ་རྫས་ཐ་དད་མ་ཡིན་པས། དོན་དམ་པར་ཚད་འབྲས་གཞལ་གསུམ་དུ་བཞག་ཏུ་མེད་ཀྱང་དེ་གསུམ་རང་འཛིན་རྟོག་པ་དོན་མཐུན་ལ་ལོགས་ཐ་
དད་ལས་ལོག་པའི་སྒོ་ནས་ཐ་དད་པར་སྣང་བའི་ཕྱིར། ལྡོག་པ་ཐ་དད་ཡིན་ཞིང། དེ་ལ་བརྟེན་ནས་ཀུན་རྫོབ་ཏུ་ཚད་འབྲས་གཞལ་གསུམ་དུ་བཞག་ཅེས་པ་བསྟན་ཏོ། །དེས་ན་གཞུང་འདི་དག་གཟུང་འཛིན་རིག་གསུམ་ཚད་འབྲས་གཞལ་གསུམ་དུ་འཇོག་པ་དེ་གསུམ་
ཐ་དད་ཡིན་པ་ལ་བརྟེན་དགོས་ཏེ། གཅིག་ལ་ཚད་འབྲས་མི་རུང་བའི་ཕྱིར་རོ། །དེ་ཡང་ལྡོག་པ་ཐ་དད་ཡིན་པ་ལ་བརྟེན་ནས་བཞག་དགོས་ཀྱི། རྫས་ཐ་དད་ཡིན་པ་ལ་བརྟེན་ནས་བཞག་ཏུ་མི་རུང་ཞིང། ལྡོག་པ་ཐ་དད་དུ་འཇོག་པའང་རང་
འཛིན་རྟོག་པ་ལ་ཐ་དད་དུ་སྣང་པ་ལ་བརྟེན་ནས་བཞག་དགོས་པས་ཚད་འབྲས་ཀྱི་རྣམ་གཞག་བློ་གང་ལ་བརྟེན་ནས་བཞག་པའི་རྟེན་ངོས་འཛིན་པའི་གཞུང་ཡིན་གྱི། བློ་འཁྲུལ་པའི་སྣང་ཚུལ་དང་ཚད་འབྲས་ཀྱི་རྣམ་གཞག་འདྲ་ཆོས་

[146B] བློ་འཁྲུལ་པ་ལག་ཤེས་ཡན་ཆད་ཀྱི་སྣང་ཚུལ་ལ་བརྟེན་ནས་ཚད་འབྲས་ཀྱི་རྣམ་བཞག་བྱས་པར་སྟེན་པའང་མ་ཡིན་ནོ། །ཁ་ཅིག་གཞུང་འདི་དག་གི་དོན་དོན་གཟུང་འཛིན་རིགས་གསུམ་ཐ་དད་མེད་བཞིན་དུ་བློ་འཁྲུལ་པ་
ལ་ཐ་དད་དུ་སྣང་ཞིང། དེའི་སྣང་ཚུལ་དང་མཐུན་པར་གཟུང་འཛིན་རིག་གསུམ་ལ་ཚད་འབྲས་ཀྱི་རྣམ་གཞག་བྱས་པ་ཡིན་པས། སེལ་ངོའི་ནམ་གཞག་ཙམ་ཡིན་ལ། སེལ་དོར་ཐ་དད་པའི་གོ་མི་ཆོད་པའི་ཕྱིར། སེལ་ངོར་ཚད་འབྲས་
གཞལ་གསུམ་ཡིན་པར་སྨྲའི། སེལ་ངོ་ཞེས་པའི་ཚིག་ཐོག་མར་མ་སྦྱར་བ་རྣམ་གཞག་འདི་ཁས་བླངས་ན་དེ་མ་ཐག་ཏུ་ནོད་པ་འབབ་པར་འགྱུར་རོ། །ཞེས་སྨྲའོ། །འདི་ཉིད་ཀྱི་ལུགས་དང། གནོད་བྱེད་རྒྱས་པར་ཁོ་བོས་གཞན་དུ་བཤད་ཟིན་
པའི་ཕྱིར་དང། ཚིག་མངས་སུ་དོགས་པས་འདིར་ནི་མ་བྲིས་སྟེ། ཁོ་བོ་ཅག་སྨྱོན་པའི་ཟློས་གར་བྱེད་པ་ཡང་མ་ཡིན་ནོ། །གཉིས་པ་དོན་དམ་པར་རང་རིག་གི་ཚད་འབྲས་གཞག་ཏུ་མེད་པའི་རྒྱུ་མཚན་བཤད་པ་ནི་གཉིས་ཏེ། ཚུལ་སྒྲུབ་པ་དང། རྟག་
དགོད་པའོ། །དང་པོ་ནི། དེ་ལྟ་མིན་ནི་ཞེས་པ་ནས། གཅིག་དད་དུ་མའི་རང་བཞིན་མེད་ཅེས་པའི་བར་གྱི་གཞུང་འདི་དག་གིས་གཅིག་དང་བྲལ་གྱི་རྟགས་ལ་བརྟེན་ནས་གཟུང་འཛིན་རིག་གསུམ་ཚད་འབྲས་གཞལ་གསུམ་དུ་བདེན་པ་འགོག་གི་
པ་ཡིན་ཞིང། དེ་ཡང་གཟུང་འཛིན་རིག་གསུམ་ཆོས་ཅན་དུ་བྱས་ནས་དེ་ཁོ་ན་ཉིད་དུ་ན། ཚད་འབྲས་གཞལ་གསུམ་གྲུབ་པའི་དངོས་པོར་མེད་དེ། གཅིག་ཏུ་ཡང་མི་བདེན། དུ་མར་ཡང་མི་བདེན་པའི་ཕྱིར། ཞེས་འགོད་པར་བྱེད་པ་

[147A]༄༅། །པ་ཡིན་ལ། དེའི་ཚུལ་སྒྲུབ་པ་ལ། ཕྱག་ཆོས་སྒྲུབ་པ་དང། ཁྱབ་པ་སྒྲུབ་པ་གཉིས་ལས། ཁྱབ་པ་སྒྲུབ་པ་ནི། གཅིག་དང་དུ་མ་ལ་ཕུང་གསུམ་མི་སྲིད་པར་ངེས་པའི་རྟགས་ཀྱི་སྟོབས་ལས་འགྲུབ་པས་ཅུང་ཟད་གོ་སླ་བའི་ཕྱིར་
མ་བཤད་དོ། །ཞེས་ཁ་ཅིག་སེམས་སོ། །ཁོ་བོ་ནི་འདི་ལྟར་སྨྲ་སྟེ། རྟགས་འདིད་འགོག་དགོས་ཀྱི་རྒོལ་བ་ནི། བློ་གཅིག་ལ་གཟུང་རྣམ་དང་འཛིན་རྣམ་དང་རང་རིག་གསུམ་སྲིད་པར་ཚད་མས་ངེས་པའི་རྒོལ་པ་ཞིག་ཡིན་དགོས་ཏེ། སྔ་རྒོལ་དང་
ཕྱི་རྒོལ་གྱིས་རྩོད་གཞི་མཐུན་སྣང་དུ་མ་གྲུབ་པའི་རྟགས་ཡང་དག་མི་སྲིད་པའི་ཕྱིར། དཔེར་ན་སྒྲ་མི་རྟག་པར་སྒྲུབ་པ་ལ་བྱས་པ་རྟགས་ཡང་དག་ཏུ་འགོག་པ་སྐབས་སུ་བབ་པའི་ཕྱིར་རྒོལ་ཡིན་ན། སྒྲ་ཚད་མས་གྲུབ་དགོས་པ་བཞིན་ནོ། །དེས་ན་
རྟགས་འདི་འགོག་པ་སྐབས་སུ་བབ་པའི་ཕྱིར་རྒོལ་ནི་ཤེས་པ་རྣམ་བཅས་དང། བློ་དང་རང་རིག་ཡོད་པར་གྱུར་ཀྱང་གཟུང་འཛིན་རིག་གསུམ་ཚད་འབྲས་གཞལ་གསུམ་དུ་བདེན་འཛིན་གྱི་སྒྲོ་འདོགས་མ་ཆོད་པའི་རྒོལ་བ་ཡིན་ཞིང། དེ་ཡང་བྱེ་
བྲག་སྨྲ་བ་མན་ཆད་ཀྱི་རང་གཞན་གྱི་གྲུབ་མཐའ་སྨྲ་བ་སུ་ཡང་མ་ཡིན་ཏེ། ཤེས་པ་རྣམ་བཅས་དང་བློ་ལ་རང་རིག་ཡོད་པར་བྱེ་བྲག་སྨྲ་བ་མན་ཆད་ཀྱི་ཕྱི་ནང་གི་གྲུབ་མཐའ་སྨྲ་བ་སུ་ཡང་མེད་པའི་ཕྱིར་རོ། །དེས་ན་གྲུབ་
མཐའ་གོང་མ་ལ་ཞུགས་ཀྱང་ཚད་འབྲས་ཀྱི་རྣམ་གཞག་ལ་སྒྲོ་འདོགས་མ་ལུས་པར་མ་ཆོད་པའི་རྒོ་བ་ཞིག་གི་དབང་དུ་བྱས་པ་ཡིན་གྱི། གཞན་རྟགས་འདི་འགོད་པའི་ཡུལ་གྱི་རྒོལ་བ་ཤིན་ཏུ་དཀའོ། །ཚུལ་འདི་ནྨི་གཟུང་

[147B] བླ་གཅིག་གི་གཟུང་འཛིན་རིག་གསུམ་ཐ་དད་པའི་ཆ་གང་ཆོས་ཅན་དུ་འཛིན་ཡང་འདྲ་སྟེ། བློ་གཅིག་གི་གཟུང་འཛིན་རིག་གསུམ་ཚད་མས་མ་གྲུབ་པར་དེ་གསུམ་ཐ་དད་པའི་ཆ་ཚད་མས་མ་གྲུབ་པ་ནི་མི་སྲིད་པའི་ཕྱིར་
རོ། །དེ་བས་ན་རྟགས་འདི་ཉིད་དགོད་པ་སྐབས་སུ་བབ་པའི་ཕྱི་རྒོལ་དེས། རྫས་སུ་གྲུབ་ན། རྫས་གཅིག་དང་ཐ་དད་གང་རུང་ཡིན་དགོས་པར་ངེས་ཟིན་པའི་དབང་བྱས་ནས། ཁྱབ་པའི་ཚུལ་སྒྲུབ་པའི་གཞུང་སྐབས་འདིར་མ་བསྟན་པ་
ཡིན་ནོ། །ཕྱོགས་ཆོས་སྒྲུབ་པ་ལ་གཅིག་ཏུ་མི་བདེན་པར་སྒྲུབ་པ་དང། དུ་མ་མི་བདེན་པར་སྒྲུབ་པ་གཉིས་ལས་དང་པོ་ནི། དེ་ལྟ་མིན་ན། ཞེས་པ་ནས། ཐ་དད་མེད་པར་ངེས་པར་འགྱུར་རོ། །ཞེས་པའི་བར་གྱིས་བསྟན་ནས། དུ་མར་མི་
བདེན་པར་སྒྲུབ་པའི་གཞུང་མ་བསྟན་ནོ། །དེ་མི་སྟོན་པ་ལ་རྒྱུ་མཚན་ཅི་ཡོད་ཅེ་ན། གོང་དུ་ཇི་སྐད་བཤད་པའི་ཚུལ་གྱིས་རྟགས་འདི་འགོད་པ་སྐབས་སུ་བབ་པའི་ཕྱིར་རྒོལ་ཡིན་ན། གཟུང་རྣམ་དང་འཛིན་རྣམ་དང། འཛིན་རྣམ་དེ་གཟུང་
རྣམ་ལ་ལྟས་ནས་རང་རིག་ཡིན་པའི་གསུམ་པོ་ཚད་མས་གྲུབ་དགོས་ཀྱི། དེ་མ་གྲུབ་ན། ཆོས་ཅན་ཚད་མས་མ་གྲུབ་པར་འགྱུར་རོ། །དེ་གྲུབ་ན་ཡང་འཛིན་རྣམ་དེ་གཟུང་རྣམ་དང་རྫས་ཐ་དད་མ་ཡིན་པར་ངེས་དགོས་ཏེ། དེ་མ་
ངེས་པར་འཛིན་རྣམ་གཟུང་རྣམ་པ་རང་རིག་མངོན་སུམ་ཡིན་པར་མཚད་མས་གྲུབ་པའི་རྒོལ་བ་སུ་ཡང་མི་སྲིད་དོ། །འཛིན་རྣམ་དང་གཟུང་རྣམ་རྫས་ཐ་དད་མ་ཡིན་པར་ངེས་ན། ཐ་དད་དུ་བདེན་པར་འཛིན་པའི་སྒྲོ་འདོགས་ཆོས་ཅར་བ་

[148A]༄༅། །དེའི་ཕྱིར་རྟགས་འདི་འགོད་པ་སྐབས་སུ་བབ་པའི་ཕྱིར་རྒོལ་གྱིས་དེ་གསུམ་དུ་མར་མི་བདེན་པར་གྲུབ་ཟིན་པའི་དབང་དུ་བྱས་ནས་དེ་སྒྲུབ་པའི་རྟགས་མ་གསུངས་པ་ཡིན་ནོ། །འོ་ན་རྒོལ་བ་དེས། གཟུང་འཛིན་རིགས་གསུམ་
ཐ་དད་མེ་བདེན་པར་གྲུབ་ཟིན་ནས་དེ་གསུམ་ཚད་འབྲས་གཞལ་གསུམ་དུ་མི་བདེན་པར་མ་གྲུབ་པ་འགལ་ཏེ། གཅིག་ལ་ཚད་འབྲས་གཞལ་གསུམ་མི་རུང་བའི་ཕྱིར་རོ་ཞེ་ན། དེ་ལྟ་ན་བྱས་པ་རྟག་ཐ་དུ་མི་བདེན་པར་ངེས་ན། བྱས་
པ་སྒྲ་མི་རྟག་པར་སྒྲུབ་པའི་རྟགས་ཡང་དག་ཏུ་བདེན་པར་འཛིན་པའི་སྒྲོ་འདོགས་ཚད་དགོས་པར་ཐལ་ལོ། །གང་དག་རྟགས་འདིའི་ཤེས་པ་ཆོས་ཅན་དུ་གཟུང་འཛིན་རིག་གསུམ་ཐ་དད་པའི་ཆ་འཛིན་པ་ཤིན་ཏུ་མི་འཐད་དེ། དེ་ལྟར་ན་
ཕྱོགས་ཅོཧྶ་ཀྱི་ཕྱོགས་གཅིག་དུ་མར་མེ་བདེན་པར་ངེས་ན། བསྒྲུབ་བྱ་ལ་སྒྲོ་འདོགས་གཅོད་པར་འགྱུར་ཏེ། གཟུང་འཛིན་རིག་གསུམ་ཐ་དད་པའི་ཆ་དེ་སྤྱིར་ཐ་དད་ཙམ་དུ་བདེན་པ་ཁེགས་པ་ན། བྱེ་བྲག་གསུང་འཛིན་རིག་གསུམ་གྱི་ཐ་
དད་དུ་བདེན་པའི་སྒྲོ་འདོགས་ཆོས་ཅིང། དེ་ཆོད་པ་ནི་གཟུང་འཛིན་རིག་གསུམ་མ་ཐ་དད་དུ་བདེན་པའི་སྒྲོ་འདོགས་ཡང་ཆོད་པས་སོ། །གཟུང་འཛིན་རིག་གསུམ་ཐ་དད་པའི་དེ་གཟུང་འཛིན་རིག་གསུམ་གྱི་ཐ་དད་དུ་བདེན་པའི་སྒྲོ་འདོགས་
ཆོད་ཀྱང་གཟུང་འཛིན་རིག་གསུམ་ཐ་དད་དུ་བདེན་པའི་སྒྲོ་འདོགས་མི་ཆོད་ན། གཟུང་འཛིན་རིག་གསུམ་ཐ་དད་པའི་ཆ་དེ་བདེན་པའི་སྒྲོ་འདོགས་ཆོད་ཀྱང་གཟུང་འཛིན་རིག་གསུམ་དེ་ཐ་དད་དུ་བདེན་པའི་སྒྲོ་འདོགས་མི་ཆོད་པར་འགྱུར་

[148B] བདེན་པར་མེད་དེ། གཅིག་ཏུ་ཡང་མི་བདེན། དུ་མར་ཡང་མི་བདེན་པའི་ཕྱིར། ཞེས་པའི་རྟགས་སྦྱོར་གཟུང་འདི་དག་གི་དོན་དུ་ཁྱོད་ཀྱིས་སྨྲས་པ་འདིས། གཟུང་འཛིན་རིག་གསུམ་ཐ་དད་དུ་བདེན་པའི་སྒྲོ་
འདོགས་མི་ཆོད་བས། དེའི་སྒྲོ་འདོགས་གཅོད་བྱེད་ཀྱི་རྟགས་གཞན་བསྟན་དགོས་པའི་ཕྱིར། སྐབས་འདིར་སྐབས་སུ་བབ་པའི་སྒྲོ་འདོགས་གཅོད་བྱེད་ཀྱི་རྟགས་མ་བསྟན་པར་རྟགས་གཞན་བསྟན་པར་འགྱུར་རོ། །དེས་ན་རྟགས་སྦྱོར་འདི་ལྟར་འདོད་
པ་དག་གིས་ནི། གཅིག་ཏུའང་མི་བདེན་ཞེས་པའི་རྟགས་ཀྱི་ཕྱོགས་གཅིག་བོ་འདི་བསྒྲུབ་བྱ་ལ་སྒྲོ་འདོགས་གཅོད་བྱེད་ཀྱི་ཡན་ལག་ཏུ་བཀོད་པ་དོན་མེད་པ་དང། ཁྱབ་པ་བསྒྲུ་བྱ་ལ་སྒྲོ་འདོགས་གཅོད་བྱེད་ཀྱི་ཡན་ལག་ཏུ་ངེས་མི་དགོས་པས་
ཁས་བླངས་པ་ཡིན་ནོ། གཞན་ཡང་བོད་ཀྱི་ཊཱིཀ་བྱེད་དུ་མ་ཞིག་བློ་གཅིག་གི་གཟུང་འཛིན་རིག་གསུམ་ཐ་དད་པའི་ཆ་ཆོས་ཅན་དུ་བཟུང་ནས། དེ་ལྟ་མིན་ན་སྣང་ཚོགས་ཀྱི། །ངོ་བོར་སྣང་ཅན། ཞེས་སོགས་ཀྱི་སྐབས་སུ་གཅིག་ཏུ་ཡང་མི་
བདེན་ཏེ། བློ་མ་འཁྲུལ་བ་ལ་སྣང་ཚོགས་ཀྱི་ངོ་བོར་སྣང་བའི་ཕྱིར། ཞེས་འགོད་པ་ནི་དེ་བས་ཀྱང་མི་འཐད་དེ། བློ་གཅིག་གི་གཟུང་འཛིན་རིག་གསུམ་ཐ་དད་པའི་ཆ་ཆོས་ཅན། བློ་མ་འཁྲུལ་པ་ལ་སྣང་ཚོགས་སུ་སྣང་བ་མ་ཡིན་པར་ཐལ། །ཁྱོད་
བློ་མ་འཁྲུལ་པ་ལ་སྣང་མི་སྲིད་པའི་ཕྱིར། དེར་ཐལ། །ཁྱོད་སྒྲོ་འདོགས་ཡིན་པའི་ཕྱིར། འོ་ན་སྒྲོ་བཏགས་སྒྲོ་བློ་མ་འཁྲུལ་བས་ཤུགས་ལ་རྟོགས་པའི་མི་སྲིད་དམ་ཞེ་ན། རྟོག་པ་དང་སྣང་བ་ལ་ཁྱབ་པར་ཆེ་སྟེ། ཤེས་པ་དེ་ལ་ཆོས་དེ་སྣང་ན་ཆོས་དེའི་རྣམ་པ་ཤར་དགོས་ཤིང། རྣམ་བ་ཤར་ན་

[149A]༄༅། །དངོས་རྟོགས་སུ་འགྱུར་པ་ཡིན་ལ། ཆོས་དེའི་རྣམ་པ་མ་ཤྲ་པར་དེ་ལས་ཐ་དད་པའི་ཆོས་ཤིག་གི་རྣམ་པ་ཤར་བའི་སྟོབས་ཀྱིས་ཆོས་དེ་ལ་ཡང་སྒྲོ་འདོགས་ཆོད་པ་ནི། ཤུགས་རྟོགས་ཀྱི་དོན་ཡིན་པས། རྟོགས་པ་
ལ་རྣམ་པ་ཤར་མི་དགོས་སོ། གཞན་ཡང་གཟུང་འཛིན་རིག་གསུམ་ཐ་དད་པའི་ཆ་ཆོས་ཅན། ཐ་དད་དུ་བདེན་པར་ཐལ། བློ་མ་འཁྲུལ་པ་ལ་ཐ་དད་སྣང་དུ་བའི་ཕྱིར། རྟགས་གསལ་དངོས་མ་ཁྱབ་ན་ཐ་དད་དུ་བདེན་པར་སྒྲུབ་བྱད་མི་རྙེད་
ཅིང། ཐ་དད་དུ་མི་བདེན་ཀྱང། ཐ་དད་དུ་སྣང་ན་འཁྲུལ་པར་འགྱུར་པས་བློ་མ་འཁྲུལ་བ་ཡིན་པ་ཉམས་སོ། །རྒྱན་མཁན་པོས་གཞུང་འདི་དག་གྲངས་ཅན་གཟུང་འཛིན་རིག་གསུམ་བདའ་ཤེས་རིག་གིས་མྱོང་པའི་ངོ་བོར་ཁྱད་པར་མེད་པའི་
རང་བཞིན་གཅིག་ཡིན་ཅིང། དེ་ལྟ་ན་ཡང་རྣམ་འགྱུར་སྣ་ཚོགས་སུ་སྣང་བ་ཡིན་ནོ། །ཞེས་འདོད་པ་འགོག་པ་ལ་སྦྱོར་པ་ནི། འགའ་ཞིག་བདེ་སོགས་ཕྱིར་རོལ་ན། ཞེས་སོགས་ཀྱི་སྐབས་སུ་གྲངས་ན་པ་རང་རིག་ཁས་མི་ལེན་པར་
རང་ཉིད་ཀྱིས་སྨྲས་པ་དང་དངོས་སུ་འགལ་ཞིང། གཞུང་གི་དོན་དང་ཡང་འགལ་ལོ། །དེ་ནི་གཅིག་ཏུ་མི་བདེན་པས་སྒྲུབ་པའི་གཞུང་གི་ཚིག་དོན་བཤད་པར་བྱ་སྟེ། གལ་ཏེ་གཟུང་འཛིན་རིག་གསུམ་དེ་དོན་དམ་པར་ཚད་འབྲས་
གཞལ་གསུམ་དུ་བཞག་ཏུ་མེད་པའི་རྒྱུ་མཚན་ཅི་ཞེ་ན། དེ་གསུམ་ཚད་འབྲས་གཞལ་གསུམ་དུ་མི་བདེན་པ་དེ་ལྟ་མིན་པར་བདེ་ན་དེ་གསུམ་གཅིག་ཐ་དད་གང་རུང་དུ་བདེན་དགོས་ནའང། དེ་གཉིས་གང་དུའང་མི་བདེན་ནོ། །

[149B] བློའི་དངོས་པོ་གཅི་གླ་གནས་པའི་གཟུང་རྣམ་དང་འཛིན་པའི་རྣམ་པ་དང། རང་རིག་རྣམས་ཆོས་ཅན། ཇི་ལྟར་ན་གཅིག་ཏུ་བདེན་པས་འགྱུར་ནས། མི་བདེན་ཏེ། གཅིག་ཏུ་བདེན་ན་གཅིག་ཡིན་
དགོས་པ་གང་ཞིག། ཁྱེད་རྣམས་གཅིག་པ་ཉིད་དེ་ཉམས་པའི་ཕྱིར་རོ། །ཕྱི་མ་དེར་ཐལ། རང་འཛིན་རྟོག་པ་ལ་ལྡོག་པ་སྣ་ཚོགས་ཀྱི་ངོ་བོར་སྣང་བ་ཅན་ཡིན་པའི་ཕྱིར། དེ་ལ་ཁྱབ་པ་ཡོད་དེ། ལྡོག་པ་ཐ་དད་པས་ཐ་དད་དུ་མི་འགྲུབ་ན་
གཞན་ཡིན་པར་འདོད་པ་རྣམས་ལའང་གཞན་ཡིན་པ་ཉིད་ཀྱི་རྒྱུ་མཚན་ཉམས་ནས་མི་རྙེད་པའི་ཕྱིར་རོ། །གཞན་ཡང་དེ་གསུམ་ཆོས་ཅན་གཅིག་ཏུ་བདེན་པའི་མིན་ཏེ། གཅིག་གི་རང་བཞིན་དུ་དོན་དམ་སྣང་ཡུལ་དུ་བྱེད་པའི་ཚད་མས་མཐོང་
བ་མེད་པའི་ཕྱིར། ཁྱབ་སྟེ། དོན་བདེན་པ་མཐོང་བའི་བློས་དངོས་པོ་ཐ་དད་དུ་མེད་པར་མཐོང་བའི་རྒྱུ་མཚན་གྱིས། དངོ་པོ་ཐ་དད་དུ་མེད་པར་ངེས་པར་འགྱུར་པའི་ཕྱིར། དེ་ཡང། གཅིག་ཏུ་བདེན་ན་གཅིག་ཡིན་དགོས་ཀྱང། བདེན་པའི་
གཅིག་ཡིན་ན་གཅིག་ཡིན་མི་དགོས་ཏེ། གཅིག་ཡིན་པར་རྫས་སུ་གྲུབ་ན་གཅིག་ཡིན་དགོས་ཀྱང། རྫེས་གཅིག་ཡིན་ན་གཅིག་ཡིན་མམི་དགོས་པའི་ཕྱིར། དེའི་ཕྱིར། འདིར་ཡང་གཅིག་ཏུ་ཡང་མི་བདེན་དུ་མར་ཡང་མི་བདེན་པའི་ཕྱིར། ཞེས་
དགོད་པར་བྱའི། བདེན་པའི་གཅིག་དང་དུ་མར་མ་གྲུབ་པའི་ཕྱིར། ཞེས་དགོད་པར་མི་བྱ་སྟེ། དེ་ལྟར་བཀོད་ན། བདེན་པའི་གཅིག་མ་ཡིན་པར་སྒྲུབ་པ་ལ་རིགས་པ་འདི་དག་ཤིན་ཏུ་འགྲིག་དཀའ་ཞིང། བློ་གཅིག་གི་གཟུང་འཛིན་རིག་

[150A]༄༅། །གསུམ་བདེན་པའི་གཅིག་མ་ཡིན་པར་སུས་ཀྱང་སྒྲུབ་མི་ནུས་ཏེ། དེ་གསུམ་རྫས་གཅིག་ཡིན་པའི་ཕྱིར་རོ། །གཉིས་བརྟགས་དགོད་པ་ནི། བློ་གཅིག་གི་དངོས་པོ་གཟུང་འཛིན་རིག་གསུམ་དེ་དག་ཆོས་ཅན། དེ་ཁོ་ན་ཉིད་དུ། ཚད་
འབྲས་གཞལ་གསུམ་དེའི་དངོས་པོར་མེད་དེ། གང་གི་ཕྱིར་ན་དོན་དམ་དཔྱོད་པའི་རིགས་པ་གང་གིས་རྣམ་པར་དབྱད་པ་ན། ཁོད་ལ་གཅིག་ཏུ་བདེན་པ་དང། དུ་མར་བདེན་པའི་རང་བཞིན་གང་ཡང་མེད་པའི་ཕྱིར། དེས་ན་གཞན་དག་གི་འདོད་པ་ནི་
རྟགས་འདིས་བློ་གཅིག་གི་གཟུང་འཛིན་རིག་གསུམ་ཐ་དད་དུ་བདེན་པ་བདེན་པ་འགོག་པ་སྐབས་ཀྱི་དོན་འདོད་པ་ཡིན་ལ། ཁོ་བོ་ནི་གསུམ་ཚད་མ་འབྲས་གཞལ་གསུམ་དུ་བདེན་པར་སྒྲུབ་པ་འགོག་པ་སྐབས་ཀྱི་དོན་དུ་འདོད་པ་ཡིན་ནོ། ། གསུམ་པ་གཟུང་འཛིན་
རིག་གསུམ་ཐ་དད་དུ་མཁྲུལ་པ་མི་རིགས་པའི་རྩོད་སྤང་ནི། ཆོས་མཐུན་པའི་ཉིད་མཐོང་བ་ལས་ཤེས་སོགས་ཀྱི་རྩོད་པའི་གཞུང་འདིའི་དོན་ལ། གཞན་དག་ན་རེ། འཁྲུལ་པ་སྐྱེ་བ་ནི་བདེན་བརྫུས་ཆོས་མཐུན་པར་མཐོང་བ་ལས་སྐྱེ་དགོས་
པ་ལ། འགྲོ་བ་འདི་ལ་གཟུང་འཛིན་རྫས་གཞན་གཅིག་ཀྱང་མེད་པའི་ཕྱིར། གཟུང་འཛིན་རྫས་གཞན་དུ་འཁྲུལ་པ་སྐྱེ་བ་མི་རིགས་སོ་ཞེ་ན། ཞེས་འགོད་པ་ཙམ་གྱིས་རྩོད་པ་སྨྲ་བ་པོའི་འདོད་ཨཱི་གཏིང་མ་སླེབ་པའི་དོན་ནི་འདི་ཡིན་ཏེ་
ཉ་ཕྱིས་ལ་དངུལ་དུ་འཁྲུལ་བ་སྐྱེས་བ་ན། ཉ་ཕྱིས་ཀྱང་མཐོང་དངུལ་ཀྱང་མཐོང་ཞིང། དེ་ནས་ཉ་ཕྱིས་སུ་མ་ངེས་པར་དཀར་བར་ཆོས་མཐུན་པས་འཁྲུལ་གཞི་བྱས་ནས་དངུལ་དེའི་བདག་ཉིད་མིན་པ་ལ། དེའི་བདག་ཉིད་དུ་ཞེན་པས་འཇིག་རྟེན་པ་

[150B] །དེ་བཞིན་དུ་གཟུང་འཛིན་གསུམ་ཐ་དད་དུ་མི་བདེན་ཀྱང། ཐ་དད་དུ་འཁྲུལ་པ་སྐྱེ་ན། ཐ་དད་དུ་བདེན་པའི་གཟུང་འཛིན་ཀྱི་དངོས་པོ་འགའ་ཞིག་མཐོང་ནས་དེ་དང་ཆོས་མཐུན་པས་འཁྲུལ་གཞི་བྱས་ཏེ། གཟུང་འཛིན་རིག་
གསུམ་ཐ་དད་དུ་འཁྲུལ་པ་སྐྱེད་དགོས་པ་ཡིན་པ་ལ་སེམས་ཙམ་པ་འདི་ལ། དེ་འདྲའི་འཁྲུལ་པ་སྐྱེ་ཚུལ་ཁས་བླངས་པ་མེད་དེ། སེམས་ཙམ་པའི་ལུགས་ལ་འགྲོ་བ་འདི་ལ་ཐ་དད་དུ་བདེན་པའི་གཟུང་འཛིན་དེའི་བདག་ཉིད་མཐོང་བ་གཅིག་ཀྱང་མེད་
པའི་ཕྱིར་རོ། ཞེ་ན། ཉ་ཕྱིས་ལ་དངུལ་དུ་འཁྲུལ་བ་སོགས་ཕྱིའི་འཁྲུལ་རྒྱུ་ལ་ལྟོས་པ་འགའ་ཞིག་ཀྱང་ཡོད་མོད། ནང་གི་མ་རིག་པས་བསླད་པ་ལས་བྱུང་བའི་ཤེས་པས་གང་ཡིན་པ་དེ་ནི། གཉིས་སྣང་འཁྲུལ་པས་བཞག་པའི་བག་ཆགས་ཀྱི་ཉེས་པ་ལས་
བྱུང་བའི་ཕྱིར་འཁྲུལ་རྒྱུ་ལ་ལྟོས་པ་མེད་པར་རང་བཞིན་གྱིས་ནི་ཕྱིན་ཅི་ལོག་ཏུ་སྣང་བ་ཅན་འདི་ཡང་ཡོད་པ་ཡིན་ལ། དེའི་ཕྱིར་གཟུང་འཛིན་རིག་གསུམ་ཐ་དད་དུ་བདེན་པར་མེད་ཀྱང་ཐ་དད་དུ་འཁྲུལ་པའི་ཤེས་པ་ཡང་ན་ནང་གི་བསླད་པ་ལས་བྱུང་བ་ཡིན་པའི་
ཕྱིར། དེ་ནི་ཆོས་མཐུན་པར་མཐོང་བ་སོགས་ཅན་ཉིད་ལ་ལྟོས་པ་མེད་དེ། དཔེར་ན་རབ་རིབ་ལ་སོགས་ཀྱིས་རིག་བསླད་པས་སྒྲ་ཤར་ཤད་སྣང་བ་བཞིན་ནོ། །བཞི་པ་ཀུན་རྫོབ་ཏུ་རང་རིག་གི་ཚད་འབྲས་ཇི་ལྟར་འཇོག་པའི་ཚུལ་ནི། རང་རིག་གི་འབྲས་རྟོག་གི་
རྣམ་པར་བཞག་པ་དེ་ལ་རང་གི་མྱོང་བྱར་གྱུར་པའི་བློ་ནི་ཡོངས་སུ་གཅོད་པའི་འྡིཟྣ་པའི་རྣམ་པར་འདོད་པ་ནི། རང་གི་མྱོང་བྱ་དེའི་བདག་ཉིད་གཉིས་སྣང་མེད་པའི་ཚུལ་ཀྱིས་རིག་པའི་ཕྱིར། དེ་ལ་བདག་རིག་གམ་རང་རིག་མངོན་སུམ་ཡི་

[151A]༄༅། །ཞིང། དེའི་ཕྱིར་འཛིན་རྣམ་དེ་ཉིད་རང་རིག་དེའི་སྒྲུབ་བྱེད་ཀྱི་ཚད་མ་ཡིན་ནོ། །དེས་ན་དེ་ལྟ་བུའི་རང་རིག་གི་ཚད་འབྲས་དེ་ཤེས་པ་གཅིག་ལ་མཚོན་ནས་དཔེར་བརྗོད་ན་འདོད་ཆགས་སོགས་གཞལ་བྱ་དེ་མྱོང་བའི་འཛིན་
རྣམ་ཚད་མ་དེ་རིག་པའི་རང་རིག་འབྲས་བུ་ཞེས་པ་བཞིན་ནོ། །འོ་ན་དེ་ལྟ་བུའི་རང་རིག་གི་ཚད་འབྲས་དེ་ཤེས་པ་ཇི་ལྟ་བུ་དག་ལ་སྦྱར་བར་བྱ་ཞེ་ན། ཤེས་པ་རང་གི་བདག་ཉིད་ཡུལ་དུ་གཞག་པ་ན། ཤེས་པ་རང་གི་བདག་ཉིད་གཞལ་
བྱ། དེ་འཇལ་བྱེད་འཛིན་རྣམ་ཚད་མ། རང་རིག་འབྲས་བུར་གནས་པའི་རྣམ་གཞག་འདི་ནི་ཤེས་པ་ཀུན་ལ་སྦྱར་བར་བྱའི། རང་རིག་གི་ཚད་འབྲས་བཞག་ཏུ་མེད་པའི་ཤེས་པ་མི་སྲིད་དོ། །འོ་ན་གཟུང་རྣམ་གཞལ་བྱར་བྱས་པའི་རང་
རིག་གི་ཚད་འབྲས་བཞིན་དུ་འཛིན་རྣམ་གཞལ་བྱར་བྱས་པའི་རང་རིག་གི་ཚད་འབྲས་ཀྱང་ཡོད་དམ་ཞེ་ན། འཛིན་རྣམ་དེ་དག་རང་གི་བདག་ཉིད་དུ་གྱུར་བའི་མྱོང་བྱེད་ཚད་མས་མྱོང་པར་བྱེད་རུང་སྟེ། ཉམས་སུ་མྱོང་བའི་བདག་ཉིད་དུ་
སྐྱེས་པའི་ཤེས་པ་ཡིན་པའི་ཕྱིར། མ་ཁྱབ་ན། རང་རིག་མེད་པའི་ཤེས་པ་ཡོད་པར་འགྱུར་རོ། །དེས་ན་འཛིན་རྣམ་དེ་ལ་ཡང་ཇི་སྐད་བཤད་པའི་ཚུལ་དེ་ལྟར་གཉིས་སྣང་མེད་པའི་ཚུལ་གྱིས་རང་ཉིད་ཡོངས་སུ་གཅོད་པར་བྱེད་པའི་
རང་མྱོང་བར་བྱེད་རུང་ཉིད་དེ་ཚད་མ། འཛིན་རྣམ་རང་གི་བདག་ཉིད་གཞལ་བྱ། རང་རིག་འབྲས་བུ་ཡིན་ནོ། །དེས་ན་རང་རིག་ཡོད་པའི་ཤེས་པ་ཐམས་ཅད་ལ་རང་རིག་གི་ཚད་འབྲས་སྦྱར་དུ་རུང་ཞིང། འདིར་ཡང་རང་རིག་གི་ཚད་

[151B] གཞལ་བྱ་ལ་གཟུང་རྣམ་དངོས་སུ་མ་སྨོས་པར། རང་བདག་ཡུལ་དུ་བཞག་པ་ནི་ཞེས་པ་དང། དེ་ཚད་བདག་གཞལ་བྱ། ཞེས་གསུངས་པ་
ཡིན་ཏེ། ཤེས་པ་རང་གི་བདག་ཉིད་གཞལ་བྱར་བྱས་པའི་རང་རིག་གི་ཚད་འབྲས་ནི། ཤེས་པ་ཐམས་ཅད་ལ་སྦྱར་དུ་རུང་ལ། གཟུང་རྣམ་གཞལ་བྱར་བྱས་པའི་རང་རིག་གི་ཚད་འབྲས་ནི། ཁ་ནང་བལྟས་ཀྱི་ཤེས་པ་ཁོ་ནའི་དབང་དུ་བྱས་པའི་རང་རིག་
གི་ཚད་འབྲས་ལ་སྦྱར་དུ་མི་རུང་པའི་ཕྱིར་རོ། །དེས་ན་ཚུལ་འདི་ནི་ཁོ་བོ་འབའ་ཞིག་གིས་ལེགས་པར་བཤད་པ་ཡིན་ནོ། །དེས་ན་ཊཱིཀ་བྱེད་གཞན་དག་གིས། འདི་ནི་ཀུན་ལ་སྦྱར་བར་བྱ་ཞེས་པ་ཁ་ཕྱིར་བལྟས་ཀྱི་ཤེས་པ་ཀུན་ལ་སྦྱར་བར་བྱ། ཞེས་འཆད་པ་
ཡང་ཁྱབ་ཚུངས་པ་ཡིན་ཞིང། ལྷ་དབང་བློས། རྣམ་རིག་པར་མ་ཟད་མདོ་སྡེ་བ་ལ་སོགས་པ་ཀུན་གྱི་ལུགས་ལ་སྦྱར་བར་བྱ་དགོས་སོ་ཞེས་འཆད་ལ། དེ་ལའང་ཉམས་མྱོང་བདག་ཉིད་ཕྱིར་ཞེས་པ། དཔེར་ན་འདོད་ཆགས་སོགས་མྱོང་བཞིན་ཞེས་པའི་
རྒྱས་བཤད་དུ་བྱས་ནས། འདོད་ཆགས་སོགས་ཉམས་སུ་མྱོང་བའི་རང་རིག་གི་ཚད་འབྲས་ཇི་ལྟར་སྦྱོར་བའི་ཚུལ་སྟོན་པར་འཆད་དོ། །རྒྱན་མཁན་པོ་ནི། འདོད་ཆགས་དང་བདེ་བ་ལ་སོགས་པ་མྱོང་བའི་རང་རིག་གི་ཚད་འབྲས་སྦྱོར་བར་རིགས་མོད། སྔོ་
སོགས་ཉམས་སུ་མྱོང་བའི་ཤེས་པ་ལ་རང་རིག་གི་ཚད་འབྲས་ཇི་ལྟར་བཞག་ཏུ་རུང་ཞེས་པའི་ལན་སྟོན་པ་ལ། གཞུང་འདི་དག་སྦྱར་ནས་འཆད་ཅིང། སྔོན་པོ་གཞལ་བྱར་བྱས་པའི་རང་རིག་གི་ཚད་འབྲས་དང་སྔོ་འཛིན་ཤེས་པ་གཞལ་བྱར་བྱས་

[152A]༄༅། །པའི་རང་རིག་གི་ཚད་འབྲས་འདྲེས་པ་ལྟ་བུར་སྣང་མེད། ཚིག་མངས་སུ་དོགས་ནས་དགག་སྒྲུབ་རྒྱས་པར་མ་བྲིས་སོ། །བདག་ལ་འཛིན་པའི་རྣམ་པ་ཞེས། ཞེས་སོགས་རྐང་པ་བཞི་རྒྱན་མཁན་པོ་མི་འདོན་ནོ། །ལྷ་དབང་བློ་
ལྟར་ན། སློབ་དཔོན་ཕྱོགས་གླང་གིས་འཁྲུལ་བས་བྱ་བའི་ངོ་བོ་འཛིན་པས། ཡང་འདིར་འཛིན་པའི་རྣམ་པ་ཉིད་དཔོག་པ་ཡིན་ནོ། ཞེས་རང་རིག་ཚད་མར་བཤད་པ་དང། འདིར་རང་རིག་འབྲས་བུར་བཤད་པ་འགལ་ལོ་ཞེ་ན། འཛིན་པའི་རྣམ་པ་ཞེས་
པ་དེ་ནི། བདག་ལ་ཡོངས་སུ་གཅད་པའི་བདག་ཉིད་དེ། རང་མྱོང་བར་བྱེད་རུང་ཉིད་ཅེས་བྱ་བ་ཡིན་པས་དེ་ལྟ་བུའི་རང་རིག་བྱེད་པའི་ཆ་ལ་དགོངས་ནས་སློབ་དཔོན་ཕྱོགས་གླང་གིས་ཚད་མར་བཤད་པ་དང། འདིར་རང་རིག་བྱའི་ཆ་ལ་བསམས་
ནས་རང་རིག་འབྲས་བུ་ཞེས་ནི་རབ་ཏུ་བཤད་པ་ཡིན་པས་མི་འགལ་ཞེས་པའོ། །སློབ་དཔོན་ཆོས་མཆོག་གིས་གཞུང་འདིའི་འཚམས་སྦྱར་དུ་རྣམ་པར་ཤེས་པར་སྨྲ་བ་ལ། ཚད་མའི་སྒྲའི་རྣམ་གྲངས་བསྟན་པའི་ཕྱིར་བཤད་པ་ཞེས་གསུངས་
པས། དེའི་ལྟར་ན། རང་རིག་གི་འབྲས་རྟོག་གི་ཚད་མས་རྣམ་གྲངས་སྟོན་པ་ཡིན་ཏེ། དེ་ཡང་ཤེས་པ་རང་གི་བདག་ཉིད་གཞལ་བྱར་བྱས་པ་ལ་འཛིན་པའི་རྣམ་པ་ཞེས་པ་དང། རང་གི་མྱོང་བྱར་གྱུར་བའི་ཤེས་པ་ཡོངས་སུ་གཅོད་པའི་བདག་
ཉིད་ཅེས་པ་དང། ཤེས་པ་རང་གི་བདག་ཉིད་དེ་མྱོང་བར་བྱེད་རུང་ཉིད་ཅེས་བྱ་བ་དང། འདིས་རང་རིག་པར་བྱེད་པ་ཞེས་པ་རྣམས་ནི། ཚད་མ་རྣམ་གྲངས་པ་ཡིན་པར་རབ་ཏུ་བཤད་དོ་ཞེས་པ་སྟེ་ཤིན་ཏུ་ལེགས་སོ། །གསུམ་པ་རྣམ་གཞག་དེ་

[152B] བློ་ཚུལ་གཉིས་སུ་སྒྲུབ་པ་དང། བློ་ལ་རང་རིག་ཡོད་པར་སྒྲུབ་པ་གཉིས། དང་པོ་ལ་གཞུང་སྤྱིའི་བསྡུ་བ་བཤད་པ་དང། གཞུང་དོན་བཤད་པ་དངོས་ལ་འཇུག་པ་གཉིས། དང་པོ་ནི། གོང་དུ་ཇི་སྐད་བཤད་པ་ལྟར། བློ་གཅིག་ལ་གཟུང་
རྣམ་དང་འཛིན་རྣམ་གྱི་ཚུལ་གཉིས་ཡོད་པ་དང། བློ་ལ་རང་རིག་ཡོད་པར་མ་གྲུབ་ན། མདོ་སེམས་གང་གི་ལུགས་ལའང་འབྲས་རྟོག་གི་རྣམ་གཞག་ཅུང་ཟད་ཀྱང་བཞག་ཏུ་མེད་ཅིང། དེ་ལྟར་ན་ཚད་མས་གཞལ་བྱ་རྟགས་པ་རི་བོང་གི་ར་དང་མཚུངས་པར་
འགྱུར་བས། གནས་སྐབས་དང་མཐར་ཐུག་གི་བླང་དོར་གྱི་རྣམ་གཞག་ཐམས་ཅད་རྒྱུན་ཆད་པར་འགྱུར་བའི་ཕྱིར། དེ་ལས་མ་རུངས་པ་ཅི་ཞིག་ཡང། དེ་བས་ན་དོན་དེ་གཉིས་སྒྲུབ་པ་ལ་འབད་པ་བྱེད་དོ། །དེ་ཡང་ཚུལ་གཉིས་སྒྲུབ་པར་བྱེད་པས་
ཀྱང། ཞེས་པ་མན་ཆད་ཀྱིས་བློ་ལ་རང་རིག་ཡོད་པར་སྒྲུབ་པའི་རྣམ་གཞག་དག་སྟོན་པར་བྱེད་ཅིང། ཡུལ་རྣམས་ལས་ནི་བྱུང་བ་ཡི། ཞེས་པ་ནས། རྣམ་འབྱེད་བློ་མེད་ཚེ་སོགས་བཞིན། ཞེས་པའི་བར་གྱིས་བློ་ཚུལ་གཉིས་སུ་སྒྲུབ་པའི་
ཚུལ་རྒྱས་པར་སྟན་པ་ཡིན་ལ། རང་རིག་སྒྲུབ་པའི་གཞུང་རྣམས་ཀྱི་བསྡུ་བ་ནི། སྐབས་དེ་ཉིད་དུ་བཤད་པར་བྱ་ཞིང། བློ་ཚུལ་གཉིས་སུ་སྒྲུབ་པའི་གཞུང་རྣམས་ཀྱི་བསྡུ་བ་འདིར་བཤད་པར་བྱ་སྟེ། དེ་ལ་ཡང་གཞན་ལུགས་དགག་པ་དང་
རང་ལུགས་བཞག་པ་གཉིས། དང་པོ་ནི། ཊཱིཀ་བྱེད་གཞན་དག་ན་རེ། ཡུལ་རྣམས་ལས་ནི་བྱུང་བ་ཡི། དེ་ཚེ་བློ་དོན་མེད་ཅན་འགྱུར་ཞེས་པའི་བར་ནི། སློབ་དཔོན་ཕྱོགས་ཀྱི་གླང་པོའི་གཞུང་གིས་མ་བསྟན་པའི་ཆོས་གྲགས་རང་ཉིད་ཀྱི་

[153A]༄༅། །རིགས་པས་ཚུལ་གཉིས་སྒྲུབ་པ་ཡིན་ལ། དེ་ཡང། དེ་མེད་པར་ན་དེ་མ་འགྱུར། ཞེས་པའི་བར་གྱིས་གཟུང་དོན་རང་མཚན་དང་ལྡན་པའི་ཤེས་པ་ལ་ཚུལ་གཉིས་སྒྲུབ་པའི་རིགས་པ་སྟོན་པ་ཡིན་ཅིང། དེའི་མཇུག་ཐོགས་
ཀྱི་གཞུང་ལྷག་མ་དག་གིས་ནི་གཟུང་དོན་རང་མཚན་དང་མི་ལྡན་པའི་ཤེས་པ་ལ་ཚུལ་གཉིས་སྒྲུབ་པའི་རིགས་པ་སྟན་པ་ཡིན་ནོ། ཞེས་ཟེར་རོ། །དེ་ནི་མི་འཐད་དེ། དེ་མེད་པར་ནི་དེ་མི་འགྱུར་ཞེས་པ་ཡན་ཆད་ཀྱིས། གཟུང་དོན་རང་མཚན་དང་
ལྡན་པ་ཤེས་པ་ལ། ཚུལ་གཉིས་ཡོད་པར་སྒྲུབ་པའི་རིགས་པ་བསྟན་ན། གཞུང་འདི་དག་གིས་ནི་དབང་ཤེས་ཀྱི་རྐྱེན་གསུམ་ཀ་རྒྱུ་ཡིན་པར་མཚུངས་ཀྱང། ཡུལ་གྱི་རྣམ་པར་སྐྱེའི་རྐྱེན་གཞན་གཉིས་ཀྱི་རྣམ་པར་མི་སྐྱེ་ཞིང། དམིགས་
རྐྱེན་དེ་ཉིད་ཀྱི་རྣམ་པ་ཤར་བའི་ཆ་ནས་ཡུལ་དུ་འདོད་ཀྱི། རྣམ་པ་མ་ཤར་ན་དབང་ཤེས་ཀྱི་ཡུལ་དུ་མི་འགྱུར་རོ། ཞེས་པ་ཙམ་ཞིག་དཔེ་དང་བཅས་ཏེ་བསྟན་གྱི། རིགས་པ་གཞན་གང་ཡང་མ་བསྟན་པས། དབང་ཤེས་ལ་རྣམ་པ་ཤར་
ཏེ། དེའི་ཡུལ་ཡིན་པའི་ཕྱིར། ཞེས་པ་ཉིད་གཞུང་དེ་དག་གིས་བསྟན་པའི་རིགས་པར་འདོད་དགོས་ནའང། དབང་ཤེས་ལ་ཡུལ་གྱི་རྣམ་པ་མ་ཤར་བར་འདོད་པའི་རྒོལ་བའི་ངོར། དེ་འདྲ་རིགས་པ་ཡང་དག་ཡིན་ན། སྒྲ་རྟག་པར་
འདོད་པའི་རྒོལ་བའི་ངོར། དུང་སྒྲ་ཆོས་ཅན། མི་རྟག་སྟེ། སྒྲ་ཡིན་པའི་ཕྱིར། ཞེས་པའང་རིགས་པ་ཡང་དག་ཡིན་པ་དགག་ཏུ་མེད་དོ། །དོན་དང་ལྡན་པའི་སེམས་ལ་ནི། ཞེས་པ་ནས། དེ་ཚེ་བློ་དོན་མེད་ཅན་འགྱུར། ཞེས་པའི་བར་

[153B] རྣམ་པ་འདི་འདྲའི་ཤེས་པ་ནི། ཞེས་པ་མན་ཆད་དྲན་པ་རྣམ་ལྡན་ཡིན་པའི་རྟགས་ཀྱིས་དྲན་ཤེས་དེས་དྲན་པའི་གཟུང་དོན་རང་
མཚན་དང་ལྡན་པའི་ཤེས་པ་རྣམ་ལྡན་དུ་སྒྲུབ་པའི་རིགས་པ་ལ་ཁྱེད་རང་ཊཱིཀ་བྱེད་ཐམས་ཅད་ཀྱིས་ཀྱང་སྦྱར་བ་དང་དངོས་སུ་འགལ་ལ། །པཎྜི་ཏ་ཁ་ཅིག། ཡུལ་ཤེས་པ་ཞེས་པ་ལ་བརྟེན་ནས་ཚུལ་གཉིས་སྒྲུབ་པ་དང། དེ་ཤེས་ཞེས་པ་ལ་བརྟེན་ནས་
ཚུལ་གཉིས་སུ་སྒྲུབ་པ་ཞེས་སོ་སོར་ཕྲལ་ནས་སོ་སོར་འཆད་དོ། །ཞེས་ཟེར་མོད། ཡུལ་ཤེས་པ་དང་དེ་ཤེས་པའི། །དབྱེ་བས་བློའི་ཚལ་གཉིས་ཉིད། ཅེས་པའི་རང་འགྲེལ་དུ། དེ་གཉིས་སོ་སོར་མ་ཕྲལ་བར་རིགས་པ་གཅིག་ལ་སྦྱར་བ་དང་འགལ་
ལོ། །ཡང་བོད་ཁ་ཅིག་ན་རེ། ངེས་པར་བློ་དང་ལྷན་ཅིག་ཏུ། ཞེས་པ་ནས། ལྷན་ཅིག་མྱོང་བའི་ངེས་པས་འགྲུབ་ཅེས་པའི་བར་ནི་ཕྱི་རོལ་གྱི་དོན་ཁས་བླངས་པ་ལ་བརྟེན་པའི་རིགས་པ་ཡིན་ནོ། །འདི་ཉིད་སློབ་དཔོན་ལྷ་དབང་བློའི་ཡང་དགོངས་
པ་ཡིན་ཏེ། དེ་ཉིད་ཀྱི་འགྲེལ་བ་ལས། ངེས་པར་བློ་དང་ལྷན་ཅིག་ཏུ་ཞེས་པའི་འཚམས་སྦྱར་དུ། དེ་དེ་ལྟར་ན་ཡུལ་ཤེས་པ་ཞེས་བྱ་བ་ལ་སོགས་པ་བཤད་པའི་ཕྱིར། ངེས་པར་བློ་དང་བཅས་པ་ནི། ཞེས་བྱ་བ་ལ་སོགས་པས་བདག་ཉིད་
ཀྱི་རིག་པ་གཞན་གྱིས་སྟོན་པར་མཛད་དོ། །ཞེས་བཤད་པས། ཡུལ་ཤེས་དེའི་ཤེས་པ་ཡི། ཞེས་སོགས་ཀྱི། མདོའི་ཚིག་དོན་ཁས་བླངས་པ་ལ་བརྟེན་ནས་འགྲེལ་བའི་གཞུང། ཡུལ་རྣམས་ལས་ནི་བྱུང་པ་ཡི། ཞེས་སོགས་ཡིན་

[154A]༄༅། །པར་དེ་ཉིད་དུ་གོང་དུ་བཤད་ཅིང། གཞུང་འདི་དག་དེའི་རྒྱས་བཤད་དུ་བཤད་པས་སོ། །ཞེས་ཟེར་རོ། །འདི་ནི་གཞུང་འདི་དག་གིས། ཕྱི་རོལ་གྱི་དོན་གཞུང་བཙུགས་ནས་བཀག་པ་ལ་དངོས་སུ་བསྙོན་པར་བྱེད་པ་ཡིན་
ཅིང། སློབ་དཔོན་ཕྱོགས་གླང་གིས་གཞུང་གིས་བསྟན་པའི་རིགས་པའི་རྒྱས་བཤད་དུ་སྨྲས་པ་དང། སློབ་དཔོན་ཕྱོགས་གླང་གི་གཞུང་གིས་བསྟན་པ་ལས་གཞན་པའི་སློབ་དཔོན་བདག་ཉིད་ཀྱི་རིགས་པར་སྨྲས་པའང་རང་ཚིག་འགལ་
བ་ཡིན་ནོ། །ལུགས་འདིའི་རྗེས་སུ་འབྲངས་ནས་བོད་ཀྱི་ཊཱིཀ་བྱེད་ཁ་ཅིག་ཀྱང། འདི་དག་དོན་ཁས་བླངས་པ་ལ་བརྟེན་པའི་རིགས་པ་ཡིན་ཞིང། དེ་ཡང་སྔོན་པོ་དང་སྔོ་འཛིན་དབང་ཤེས་རྫས་ཐ་དད་མ་ཡིན་པར་སྒྲུབ་པའི་ལྷན་ཅིག་དམིགས་
ངེས་མ་ཡིན་གྱི། སྔོན་པོའི་རྣམ་པ་དང་སྔོ་འཛིན་གྱི་རྣམ་པ་རྫས་ཐ་དད་འགག་པའི་ལྷན་ཅིག་དམིགས་ངེས་ཡིན་ནོ་ཞེས་ཟེར་རོ། །དེ་ལྟར་ན་གཟུང་རྣམ་དང་འཛིན་རྣམ་རྫས་ཐ་དད་བཀག་པ་ལ་མེད་དུ་རྒྱུ་འབྲས་མ་ཡིན་པར་ཐལ་བའི་རྩོད་
པ་འོང་དོན་མེད་ཅིང། དེ་གཉིས་རྫས་ཐ་དད་བཀག་པ་ཙམ་གྱིས་བློ་ཚུལ་གཉིས་སུ་ཇི་ལྟར་འགྲུབ། ཤེས་པ་རྣམ་མེད་དུ་འདོད་པ་དག་ཀྱང་དེ་གཉིས་རྫས་ཐ་དད་དུ་ཁས་མི་ལེན་ཏེ། རི་བོང་གི་ར་དང། མོ་གཤམ་གྱི་བུ་རྫས་ཐ་དད་ཡིན་པར་
ཁས་ལེན་པའི་རྒོལ་བ་ནམ་སུའང་མེད་དོ། །ཅི་སྟེ་དེ་གཉིས་རྫས་གཅིག་ཏུ་སྒྲུབ་པ་ཡིན་ནོ་ཞེ་ན། དེ་གཉིས་རྫས་གཅིག་ཏུ་གྲུབ་ན། བློ་ཚུལ་གཉིས་སུ་གྲུབ་པ་བདེན་མོད། ཤེས་པ་རྣམ་མེད་དུ་འདོད་པའི་རྒོལ་བའི་ངོར། དེ་འདྲའི་རྟགས་

[154B] བསྒྲུབ་བྱ་ཆོས་ཅན་དུ་བཟུང་ནས་དེའི་ཁྱད་ཆོས་སྒྲུབ་པའི་རྟགས་སུ་འགྱུར་བས། འགོད་པ་པོ་བླུན་པར་སྟོན་པའི་རྣམ་གཞག་ཡིན་ལ། ཕྱི་རྒོལ་གྱིས་ཆོས་ཅན་ཚད་མས་མ་གྲུབ་པའི་སྒྲུབ་རྟགས་ཡང་དག་མི་སྲིད་དོ། །ཡང་ལྷ་དབང་
བློ་ན་རེ། ཉེ་རིང་ལ་སོགས་ཁྱད་པར་གྱིས། ཞེས་པར་མ་སླེབ་ཀྱི་བར་གྱི་གཞུང་མཐའ་དག་ཕྱི་རོལ་གྱི་དོན་ཁས་བླངས་པ་ལ་བརྟེན་པའི་རྣམ་གཞག་ཡིན་ལ། དེ་ནས་ལྷག་མ་བློ་ངན་ལུགས་ངན་ཡིན་ཅེས་པའི་བར་ནི། ཕྱི་རོལ་གྱི་དོན་མེད་པའི་ཕྱོགས་ཁས་བླངས་པའི་རིགས་པ་ཡིན་ནོ། །ཞེས་ཟེར་ཏེ། གཞུང་དེའི་འཚམས་སྦྱར་དུ། ད་ནི་ཕྱི་རོལ་གྱི་དོན་ཉིད་ཡོད་པ་མ་ཡིན་གྱི། འོན་ཀྱང་བློ་ཉིད་གཟུང་བ་དང་འཛིན་པའི་རྣམ་པར་སྐྱེས་བར་སྣང་བ་ཡིན་ནོ། ཞེས་བཤད་པར་བྱ་བའི་ཕྱིར། ཉེ་རིང་
ལ་སོགས་ཁྱད་པར་གྱི། ཞེས་བྱ་བ་ལ་སོགས་པ་སྨོས་ཏེ། ཞེས་བཤད་པས་སོ། །བོད་ཀྱི་ཊཱིཀ་བྱེད་ཁ་ཅིག། འདིའི་རྗེས་སུ་འབྲངས་མོད་ཀྱི། དེ་དག་ནི་ཆེས་མི་འཐད་དེ། རགས་པ་དེའི་དོན་བསྡུར། དེ་ཕྱིར་དོན་བརྟེན་སྐྱེས་གྱུར་བའི། །མྱོང་བ་ཇི་
ལྟའི་རྒྱུ་བཞིན་དུ། །རྣམ་པ་ཐ་དད་འཛིན་བྱེད་དེ། ཞེས་སྔོ་སྣང་དབང་ཤེས་སོགས་དོན་ལས་སྐྱེས་པའི་དབང་གིས། དོན་གྱི་རྣམ་པ་ཤར་བ་ཡིན་པར་བཤད་པ་དང་འགལ་བའི་ཕྱིར་དང། ཕྲ་རྡུལ་དུ་མ་ཐ་དད་མཐོང། །མི་མཐོང་ཐ་དད་གང་ལས་
ཡིན། ཞེས་རྡུལ་ཕྲ་རགས་ལ་གསལ་བར་མཐོང་མི་མཐོང་གི་ཁྱད་པར་ཤེས་པ་ལ་རྣམ་པ་ཤར་བའི་དབང་གིས་འཐད་པར་བཤད་པ་དང་འགལ་བའི་ཕྱིར་ཏེ། རྡུལ་ཕྲ་རགས་ཁས་ལེན་པའི་རྣམ་རིག་པ་ངོ་མཚར་རོ། །དེ་བས་ན་སློབ་དཔོན་

[155A]༄༅། །གྱི་གཞུང་དག་བཟློག་སྟེ་འཆད་པར་ཡིད་དམ་ཁས་བླངས་པ་མིན་ན་ལེགས་སོ། །བོད་ཀྱི་ཊཱིཀ་བྱེད་མང་པོ་དག་ལ་ནི་ཕྱི་རོལ་གྱི་དོན་ཁས་བླངས་པ་དང་མ་བླངས་པའི་སྐབས་འབྱེད་པ་ཙམ་གྱི་རྣམ་དབྱེ་ཡང་ལྟ་ཅི་སྨོས། སྔ་ཕྱི་འབྲེལ་
བ་མེད་པའི་བསྡུས་དོན་འབའ་ཞིག་གི་གཞུང་གིས་རྣམ་པར་བཅད་ནས། རིགས་པ་མཐའ་དག་འབྲུའི་ཕུང་པོ་གཏོར་བ་ལྟར་བློ་ཡུལ་དུ་སྟོན་པར་བྱེད་མོད་འདིར་སེའུ་བཅུ་བའི་ཚིག་ལ་ཟློས་གར་བྱེད་པ་མ་ཡིན་པས། དེ་དག་གི་ལུགས་རྣམ་པར་དགོད་པ་མ་བྱས་
སོ། །དེ་ནི་གཉིས་པ་རང་གི་ལུགས་བཤད་པར་བྱ་སྟེ། དེ་ཡང་སྔར་ཇི་སྐད་བཤད་པ་ལྟར་བྱེ་བྲག་སྨྲ་བ་མན་ཆད་ཆོས་ཀྱི་བདག་མེད་དངོས་སུ་བསྟན་པའི་སྣོད་དུ་མི་རུང་བ་དག་གི་ངོར་རྣམ་རིག་པའི་གྲུབ་པའི་མཐའ་ལ་བརྟེན་ཏེ། གཟུང་འཛིན་གཉིས་
སུ་མེད་པའི་ཚུལ་སྟོན་པར་མི་བྱེད་ཀྱི། རེ་ཤིག་མདོ་སྡེ་བའི་གྲུབ་པའི་མཐའ་ལ་བརྟེན་ཏེ། ཕྱི་རོལ་གྱི་དོན་ཁས་བླངས་པའི་དབང་དུ་བྱས་ནས་མངོན་མཐོ་དང་ངེས་ལེགས་ཐབས་དང་བཅས་པ་སྟོན་པར་བྱེད་པ་ཡིན་ནོ། །དེའི་ཕྱིར་སྔར་ཚད་མའི་དབྱེ་བ་
དང། གཞལ་བྱ་དང། འབྲས་བུའི་རྟོག་པ་འཆད་པའི་སྐབས་ཐམས་ཅད་དུའང་ཕྱི་རོལ་གྱི་དོན་ཁས་བླངས་པ་དང་མ་བླངས་པའི་དབང་དུ་བྱས་པའི་ཚུལ་གཉིས་གཉིས་བཤད་པ་ཡིན་ལ། དེ་ལྟར་ཕྱི་རོལ་གྱི་དོན་ཁས་བླངས་པའི་དབང་དུ་བྱས་
པའི་ཚད་མ་དང་གཞལ་བྱའི་རྣམ་པར་བཞག་པ་ཇི་ཙམ་ཞིག་བཤད་པ་དེ་ཐམས་ཅད་ཀྱང་བློ་ཚུལ་གཉིས་དང་རང་རིག་ཡོད་པར་མ་གྲུབ་ན་གཞག་ཏུ་མེད་པས་དེའི་ཕྱིར། ཕྱི་དོན་ཁས་བླངས་པའི་དབང་དུ་བྱས་པའི་བློ་ཚུལ་གཉིས་སྒྲུབ་པའི་

[155B] འོན་ཀྱང་རྣམ་རིག་པ་རང་གི་རིགས་པས་བློ་ཚུལ་གཉིས་བསྒྲུབ་པར་མ་ནུས་ན། གྲུབ་པའི་མཐའ་དེ་ཉིད་ཀྱི་རྣམ་པར་བཞག་པ་ཇི་ཙམ་ཞིག་བྱས་པ་ཐམས་ཅད་ཀྱང་ནམ་མཁའི་མེ་ཏོག་གི་ཕྲེང་བ་རྒྱུས་པ་དང་
མཚུངས་པར་འགྱུར་བས། དེའི་ཕྱིར། ཕྱི་དོན་བཀག་པའི་སྒོ་ནས་བློ་ཚུལ་གཉིས་སུ་སྒྲུབ་པའི་རིགས་པ་དག་ཀྱང་སྟོན་པར་བྱེད་དོ། །དེ་ཡང་ཚད་མ་མདོར། ཡུལ་ཤེས་དེའི་ཤེས་པ་ཡི། །དབྱེ་བས་བློའི་ཚུལ་གཉིས་ཉིད། ཅེས་པ་དང། དུས་ཕྱིས་
དྲན་པ་ལས་ཀྱང་སྟེ། གང་ཕྱིར་མ་མྱོང་བར་འདི་མེད། ཅེས་པའི་བློ་ཚུལ་གཉིས་སུ་སྒྲུབ་པའི་རིགས་པ་གཉིས་གསུངས་པ་ལས། རྐང་བ་དང་པོ་གཉིས་ཀྱི་དོན་འགྲེལ་བའི་དབང་དུ་བྱས་ནས། ཕྱི་དོན་ཁས་བླངས་སྟེ། བློ་ཚུལ་གཉིས་སུ་སྒྲུབ་པའི་སྒྲུབ་
བྱེད་ཀྱི་རིགས་པ་སྟོན་པ་ནི། ཡུལ་རྣམས་ལས་ནི་བྱུང་བ་ཡི། ཞེས་པ་ནས། ཤེས་པ་ཕྱི་མ་ཕྱི་མ་མིན། ཞེས་པའི་བར་རོ། །ཕྱི་དོན་དགག་པའི་སྒོ་ནས་བློ་ཚུལ་གཉིས་སུ་སྒྲུབ་པའི་ཚུལ་རྩོད་སྤང་དང་བཅས་པ་སྟོན་པ་ནི། ངེས་པར་བློ་དང་
ལྷན་ཅིག་ཏུ། ཞེས་པ་ནས། ལྷན་ཅིག་མྱོང་བའི་ངེས་པས་འགྲུབ། ཅེས་པའི་བར་རོ། །ཕྱི་དོན་ཁས་བླངས་ཏེ་བློ་ཚུལ་གཉིས་མ་ཡིན་པ་ལ་གནོད་བྱེད་བསྟན་པ་ནི། དབང་པོའི་ཁྱད་པར་གྱིས་གསལ་དང། ཞེས་པ་ནས། འདིར་ཡང་སྐྱོན་ནི་
སྔར་བཞིན་ནོ། །ཞེས་པའི་བར་རོ། །ཚད་མ་མདོའི་རིགས་པ་གཉིས་པའི་དོན་འཆད་པ་ན། དེ་བདག་ཉིད་ཀྱིས་མྱོང་བ་ལ། ཞེས་པ་ནས། ཆོ་སོགས་བཞིན་ཞེས་པའི་བར་རོ། །དེ་ཡང། ཡུལ་རྣམས་ལས་ནི་བྱུང་བ་ཡི། ཞེས་པ་ནས། དེ་མེད་

[156A]༄༅། །པར་ནི་དེ་མི་འགྱུར། ཞེས་པའི་བར་ནི། གཞན་རིག་མངོན་སུམ་ཡུལ་གྱི་རྣམ་ལྡན་དུ་སྐྱེའོ། །ཞེས་པའི་དམ་བཅའ་སྟོན་པའི་ཚིག་ཡིན་ཞིང། དམ་བཅའ་དེ་ཉིད་སྒྲུབ་པ་ན་ཚུལ་ཇི་ལྟར་སྒྲུབ་པ་ནི། ཚད་མ་མདོར། ཡུལ་ཤེས་
དེའི་ཤེས་པ་ཡི། །དབྱེ་བས་བློའི་ཚུལ་གཉིས་ཉིད། ཅེས་གསུངས་པ་ལ། ཡུལ་ཤེས་ཞེས་པ་གཞན་རིག་མངོན་སུམ་དེ་དང་ཤེས་པ་ནི། གཞན་རིག་མངོན་སུམ་དྲན་པའི་ཤེས་པ་ལ་ཟེར་ཞིང། དེའི་དབྱེ་བས་བློ་ཚུལ་གཉིས་སུའང་འགྲུབ་
ཅེས་པའི་དོན་ནི། ཤེས་པ་ཐམས་ཅད་ཕྱི་རྒོལ་གྱིས་རྣམ་མེད་དུ་འདོད་པ་ལ་ཁྱད་མེད་ཀྱང། མངོན་སུམ་ལས་དྲན་ཤེས་རྣམ་ལྡན་དུ་སྒྲུབ་པ་སླ་བས་དང་པོར་དྲན་ཤེས་ཡུལ་གྱི་རྣམ་ལྡན་དུ་བསྒྲུབས་ནས། དེ་གྲུབ་པ་ན། དེའི་རྟགས་
ཀྱིས་མངོན་སུམ་ཡང་ཡུལ་གྱི་རྣམ་ལྡན་དུ་སྒྲུབ་པ་ཡིན་ནོ། །དེས་ན། དོན་དང་ལྡན་པའི་སེམས་ལ་ནི། དོན་རྣམས་མེད་པར་དགོས་ན་ཡང། ཞེས་པས་གཞན་རིག་མངོན་སུམ་དང། དྲན་ཤེས་གཉིས་རྣམ་མེད་དུ་འཛིན་པའི་དོགས་
པ་དྲན་ཤེས་ལ་གཅོད་སླ་བས། དང་པོར་དྲན་ཤེས་རྣམ་ལྡན་དུ་སྒྲུབ་པ་ཡིན་ནོ། །ཞེས་དྲན་ཤེས་རྣམ་ལྡན་དུ་དང་པོར་སྒྲུབ་པའི་འབྲེལ་བསྟན་ཏེ། མདོར་ན། མངོན་སུམ་རྣམ་ལྡན་དུ་སྒྲུབ་པའི་ཕྱིར་དུ་དྲན་ཤེས་རྣམ་ལྡན་དུ་སྒྲུབ་པ་
ཡིན་ཞིང། དེ་ཉིད་སྒྲུབ་པའི་ཚུལ། དེ་ཚེ་བློ་དོན་མེད་ཅན་འགྱུར། ཞེས་པ་ཡན་ཆད་ཀྱིས་སྟོན་པར་བྱེད་དོ། །དྲན་ཤེས་རྣམ་ལྡན་དུ་གྲུབ་པ་ན། དེའི་རྟགས་ཀྱིས་གཞན་རིག་མངོན་སུམ་རྣམ་ལྡན་དུ་སྒྲུབ་པའི་རིགས་པ་དངོས། ཉམས་མྱོང་

[156B] ཞེས་པ་ནས། ཤེས་པ་ཕྱི་མ་ཕྱི་མ་མིན། ཞེས་པའི་བར་གྱིས་སྟོན་པར་བྱེད་དོ། །གཉིས་པ་གཞུང་དོན་བཤད་པ་དངོས་ལ་འཇུག་པ་ལ། ཕྱི་རོལ་གྱི་དོན་ཁས་བླངས་ནས་དྲན་པ་ཡུལ་གྱི་རྣམ་ལྡན་ཡིན་པའི་རྟགས་ཀྱིས་བློ་
ཚུལ་གཉིས་སུ་སྒྲུབ། ཕྱི་དོན་བཀག་པའི་སྒོ་ནས་བློ་ཚུལ་གཉིས་སུ་སྒྲུབ་པའི་རིགས་པ་རྒྱས་པར་བསྟན། ཕྱི་དོན་ཁས་བླངས་ནས་བློ་རྣམ་མེད་དུ་འདོད་པ་ལ་གནོད་བྱེད་རྒྱས་པར་བསྟན། སླར་ཡང་དྲན་པ་མྱོང་བའི་རྗེས་སུ་འབྲང་
བའི་རྟགས་ཀྱིས་ཚུལ་གཉིས་སྒྲུབ་པའོ། །དང་པོ་ལ་གཞན་རིག་མངོན་སུམ་ཡུལ་གྱི་རྣམ་ལྡན་ཡིན་པའི་དམ་བཅའ་དགོད། དྲན་ཤེས་ཡུལ་གྱི་རྣམ་ལྡན་དུ་སྒྲུབ་པའི་རིགས་པ་དང་པོར་བསྟན། དྲན་ཤེས་ཡུལ་གྱི་རྣམ་ལྡན་ཡིན་
པའི་རྟགས་ཀྱིས་གཞན་རིག་མངོན་སུམ་ཡུལ་གྱི་རྣམ་ལྡན་དུ་སྒྲུབ་པའོ། །དང་པོ་ནི། སྔོ་སེར་སོགས་ཡུལ་རྣམས་ལས་ནི་བྱུང་བ་ཡི། དབང་པོའི་རྣམ་པར་ཤེས་པ་ཐམས་ཅད་དག་ཡུལ་དེ་ལས་གཞན་དབང་ཡིད་སོགས་རྒྱུར་ཡོད་
པ་ཡིན་ན་ཡང་རྟེན་འབྲེལ་གྱི་རྣམ་པ་འགས་ཡུལ་གྱི་རྣམ་པར་འགྱུར་གྱི། དབང་ཡིད་ཀྱི་རྣམ་པར་སྐྱེ་བ་མ་ཡིན་ཏེ། དཔེར་ན། ཟས་དང་དུས་ལ་སོགས་པ་བུ་སྐྱེ་བའི་རྒྱུ་ཡིན་ཡང་བུ་དེ་ནི་ཕ་མ་གང་རུང་གཅིག་གི་གཟུགས་འཛིན་པར་
འགྱུར་གྱི་ཟས་ལ་སོགས་པ་གཞན་འགའི་རྣམ་པར་སྐྱེ་བ་མ་ཡིན་ནོ། །དེས་ན་སྔོན་པོ་དེ་ལས་གཞན་དབང་ཡིད་དང་ཡུལ་སྔོན་པོ་དག་ནི། སྔོ་འཛིན་མིག་ཤེས་དེའི་རྒྱུ་ཉིད་དུ་མཚུངས་ན་ཡང། སྔོན་པོ་དེའི་རྣམ་པར་སྐྱེས་པའི་ཆ་

[157A]༄༅། །ནས་སྔོན་པོ་དེ་སྔོ་འཛིན་མིག་ཤེས་ཀྱི་དངོས་ཡུལ་ཉིད་ཡིན་པར་འདོད་དེ། སྔོན་པོའི་རྣམ་པར་ཤར་བ་དེ་མེད་པར་ནི་སྔོན་པོ་སྔོ་འཛིན་མིག་ཤེས་ཀྱི་དངོས་ཡུལ་དེར་མི་འགྱུར་རོ། །གཉིས་པ་དྲན་ཤེས་ཡུལ་གྱི་རྣམ་ལྡན་
དུ་སྒྲུབ་པའི་རིགས་པ་དང་པོར་བསྟན་པ་ལ། འབྲེལ་དགོད། རིགས་པ་དངོས་བསྟན། དོགས་སྤོང་དགག་པ་དང་གསུམ། དང་པོ་ནི། གཟུང་དོན་རང་མཚན་དང་ལྡན་པའི་སེམས་ལ་ནི། གཟུང་དོན་གྱི་རྣམ་པ་མེད་པར་འཛིན་པའི་དོན་པ་ཤེས་ཆེན་ཡང། གཟུང་དོན་རང་མཚན་མེད་པའི་ཤེས་པ་ལ། དེའི་དོགས་
པ་ཤེས་ཆུང་བས་རྣམ་ལྡན་དུ་སྒྲུབ་པ་སླ་བའི་ཕྱིར། དྲན་ཤེས་ཡུལ་གྱི་རྣམ་ལྡན་དུ་དང་པོར་བསྒྲུབས་ནས། དེའི་རྟགས་ཀྱིས་གཟུང་དོན་རང་མཚན་དང་ལྡན་པའི་ཤེས་པ་ཡུལ་གྱི་རྣམ་ལྡན་དུ་སྒྲུབ་པར་བྱེད་པ་ཡིན་པས་དྲན་ཤེས་
ཡུལ་གྱི་རྣམ་ལྡན་དུ་སྒྲུབ་པའི་ཚུལ་དང་པོར་འཆད་དོ། །གཉིས་པ་ནི། སྔོན་པོ་དྲན་པའི་བློ་ཆོས་ཅན། ཁྱོད་སྔོན་པོའི་རྣམ་ལྡན་ཡིན་ཏེ། གང་དུས་ན་འདས་པའི་དོན་སྔོན་པོ་འཛིན་པའི་ཤེས་པ་ཡིན་པའི་ཕྱིར། ཁྱབ་པ་ཡོད་དེ། རང་དུས་
ན་འདས་པའི་དོན་རྣམ་མེད་དུ་འཛིན་ན། ཐུག་ཕྲད་དུ་འཛིན་དགོས་ཤིང། དེ་ལྟ་ན་རང་དུས་ན་ཡོད་དགོས་པས་རང་དུས་ན་འདས་པའི་དོན་རང་དུས་ན་ཡོད་པར་འགྱུར་བའི་ཕྱིར། དེས་ན་དེ་ལྟ་བུའི་བློ་ལ་གཟུང་རྣམ་དང་འཛིན་རྣམ་གྱི་
ཚུལ་གཉིས་ཡོད་པར་གྲུབ་ཅིང། དེའི་ཕྱིར། རང་རིག་ཀྱང་ཡོད་པར་གྲུབ་པ་ཡིན་ནོ། །གསུམ་པ་ལ་བྱེ་བྲག་པའི་དོགས་སྤོང་དགག་པ་ནི། གལ་ཏེ་རང་དུས་ན་འདས་པའི་དོན་དྲན་པའི་ཤེས་པ་ལ་གཟུང་དོན་རང་མཚན་མེད་པ་

[157B] སྔོན་པོ་དྲན་པའི་ཤེས་པའི་དུས་ན་སྔོན་པོ་མེད་ཀྱང། སྔོན་པོའི་རིགས་རྟག་དངོས་ཡོད་ཅིང། དེ་ཉིད་སྔོན་པོ་དྲན་པའི་ཤེས་པའི་གཟུང་དོན་ནོ་ཞེ་ན། སྔོ་སེར་སོགས་དྲན་པའི་ཤེས་པ་ཆོས་ཅན། སྔོ་སེར་སོགས་ཀྱི་རིགས་དོན་གཞན་ཁྱོད་ཀྱིས་གཟུང་
དོན་དུ་ཡོད་པ་མ་ཡིན་ཏེ། ཁྱོད་ལ་རང་ཡུལ་སྔོ་སེར་སོགས་ཁ་དོག་ཐ་དད་པ་ཅན་དུ་སྣང་བའི་ཕྱིར། ཁྱབ་སྟེ། རིགས་རྟགས་དངོས་པོ་ཁ་དོག་དང་ལྡན་པ་མིན་པའི་ཕྱིར། གཞན་ཡང་སྔོ་སེར་སོགས་ཀྱི་རིགས་དོན་གཞན་དེ་ཡང་ཁྱོད་ཀྱི་ལུགས་
ལ་མི་རྟག་པར་མི་འགྱུར་ཏེ། ཁྱོད་ཀྱིས་རིགས་ཐམས་ཅད་རྟག་པར་ཁས་བླངས་པའི་ཕྱིར། རྟག་ནའང་སྔོ་སེར་སོགས་འཛིན་པའི་དྲན་ཤེས་ཀྱི་གཟུང་དོན་དུ་གྱུར་བའི་སྒོ་ནས་ཇི་ལྟར་ཡང་དྲན་ཤེས་དེ་སྐྱེད་བྱེད་ཡིན་ཏེ། ཡིན་པར་མི་འཐད་དོ། །
བྱེ་བྲག་སྨྲ་བའི་སྐྱོན་སྤོང་དགག་པ་ནི། བྱེ་བྲག་སྨྲ་བ་ན་རེ། མིང་སོགས་ལྡན་པ་མ་ཡིན་པའི་འདུ་བྱེད་སྔོན་པོ་དྲན་པའི་ཤེས་པའི་གཟུང་དོན་ནོ་ཞེ་ན། དེ་འདྲའི་མིང་སོགས་གཟུང་དོན་རང་མཚན་ཡིན་པ་རིགས་པ་ཡང་དག་གིས་སྔར་
བཀག་ཟིན་པའི་ཕྱིར་མི་འཐད་དོ། །དེ་དག་ལས་གཞན་པའི་སྐྱོན་སྤོང་དགག་པ་ནི། གལ་ཏེ་མིང་དང་རིགས་སོགས་གཟུང་དོན་མ་ཡིན་ཀྱང། སྤྱིར་དྲན་ཤེས་ལ་གཟུང་དོན་ཡོད་པ་ཅི་འགལ་ཞེ་ན། རང་དུས་ན་འདས་པ་དྲན་པའི་ཚུལ་
འདི་ཆོས་ཅན། གཟུང་དོན་དང་ལྡན་པ་མ་ཡིན་ཏེ། གཟུང་དོན་གྱིས་དྲན་པའི་ནུས་པཇ་གྲུབ་པ་མ་ཡིན་པའི་ཕྱིར། དེར་ཐལ། འདོད་པ་ཙམ་དང་རྗེས་སུ་འབྲེལ་བའི་ཕྱིར། གལ་ཏེ་སྔོ་འཛིན་མིག་ཤེས་ཀྱི་རྗེས་སུ་སྐྱེས་པའི་སྔོན་པོ་དྲན་པའི་

[158A]༄༅། །ཤེས་པ་དེ་ཉིད་ལ། སྔོན་པོའི་རྣམ་པ་མ་ཤར་ན་སྔོན་པོ་ཐུག་ཕྲད་དུ་འཛིན་དགོས་པས། སྔོན་པོའི་རྣམ་པ་ཤར་བ་བདེན་ཡང། རྣམ་པ་དེ་ཉིད་གཏོད་བྱེད་ཀྱི་གཟུང་དོན་རང་མཚན་མེད་པ་མི་འཐད་དེ། སྔོན་པོ་དྲན་པའི་
རྣམ་པ་འདི་འདྲའི་ཤེས་པ་ནི་སྔར་སྔོན་འཛིན་མིག་ཤེས་ཀྱིས་མཐོང་བའི་སྔོན་པོ་དེ་དྲན་པ་ཡིན་ཞིང། དེ་ཡང་སྔོ་འཛིན་མིག་ཤེས་ཀྱིས་མྱོང་བའི་སྔོན་པོ་དེ་ལས་བྱུང་བ་ཡིན་ནོ། །དེས་ན་དེ་ལྟ་བུའི་དྲན་ཤེས་དེ་ཡང་གཟུང་དོན་གྱིས་གཏད་
པའི་རྣམ་པས་སྟོང་ན་སྔར་སྔོ་འཛིན་མིག་ཤེས་ཀྱིས་མཐོང་བའི་སྔོན་པོ་དེ་དྲན་ཤེས་དེའི་གཟུང་དོན་མ་ཡིན་པར་འགྱུར་ཞིང། དེ་དེའི་གཟུང་དོན་མ་ཡིན་ན། སྔོ་འཛིན་མིག་ཤེས་དེ་ནི་ཇི་ལྟར་དེ་ནི་ཇི་ལྟར་ན། སྔོན་པོ་དེ་གཟུང་དོན་
དང་ལྡན་པར་འགྱུར་ཏེ། ལྡན་པ་མི་འཐད་དོ། །དེའི་རྒྱུ་མཚན་སྔོ་འཛིན་མིག་ཤེས་དང་སྔོན་པོ་དྲན་པའི་ཤེས་པ་གཉིས་ཀ་ཡང། རང་ཡུལ་དུ་གྱུར་པའི་སྔོན་པོ་ལས་སྐྱེས་པར་འདྲ་བའི་ཕྱིར་ཞེ་ན། གང་དག་གཟུང་འདི་རང་གཞུང་
དུ་བྱས་ནས་དྲན་པའི་རྟགས་ཀྱིས་གཟུང་དོན་རང་མཚན་དང་ལྡན་པའི་ཤེས་པ་རྣམ་ལྡན་དུ་སྒྲུབ་པའི་རིགས་པ་ལ་སྦྱོར་བ་དག་ལ་ནི། གཞུང་ཕྱི་མ་དག་མ་འབྲེལ་བཞིན་དུ་སྦྲེལ་བར་བྱེད་དགོས་ཤིང། དེ་ཡང་ཡང་དག་དྲན་
ལས་གྲུབ་ཅེས་སོགས་ཀྱི་སྐབས་ནས་བསྟན་པའི་རིགས་པ་དག་དང་བཟློས་པར་འགྱུར་བ་སོགས་སྐྱོན་མང་པོ་བཤད་དུ་ཡོད་དོ། །དེའི་ཕྱིར་འདི་ཉིད་གཞན་གཞུང་ལ་སྦྱོར་བ་ཤིན་ཏུ་འབྲེལ་ཞིང། རྒྱན་མཁན་པོས་ཀྱང་

[158B] བརྒྱན་ལས་རྣམ་པ་འདི་འདྲའི་ཤེས་པ་ནི། དྲན་ཡིན་དེ་ཡང་མྱོང་ལས་བྱུང། །དེ་ཡང་དོན་རྣམ་སྟོན་ན་དེ། །དེ་ནི་ཇི་ལྟར་དེ་ལྟར་འགྱུར། ཉམས་སུ་མྱོང་བ་ལས་སྐྱེ་བའི་དྲན་པ་དོན་མེད་པར་འགྱུར་
བ་ཇི་ལྟར་སྔོན་པོ་ལ་སོགས་པའི་རྣམ་པ་དང་ལྷན་ཅིག་པའི་འགྱུར། དེའི་རྣམ་པ་ཅན་གྱི་དྲན་པ་ནི། དེའི་ཕྱིར་དོན་ཉིད་ལས་འབྱུང་ངོ། །ཞེ་ན། དེ་ལ་བཤད་པ། དེ་ཚེ་མེད་ཕྱིར་དོན་ལས་མིན། དེ་ལྟར་མྱོང་ལའང་དེ་འགྱུར་རོ། །ཞེས་གསུངས་
པས་སོ། །དེས་ན་ཁོ་བོས་ནི་རྒྱན་གྱི་དགོངས་པ་བཞིན་དུ་དབྱིས་ཕྱིན་པར་བཤད་པ་ཡིན་ནོ། །དེའི་ལན་ནི། སྔོན་འཛིན་མིག་ཤེས་ལས་སྐྱེས་པའི་སྔོན་པོ་དྲན་པའི་བློ་ཆོས་ཅན། སྔོ་འཛིན་མིག་ཤེས་ཀྱི་གཟུང་དོན་དུ་གྱུར་བའི་སྔོན་པོ་དེ་རང་གི་
གཟུང་དོན་དུ་ཡོད་པ་ལས་སྐྱེས་པ་མ་ཡིན་པར་ཐལ། རང་གི་དེ་མ་ཐག་རྐྱེན་དུ་གྱུར་བའི་སྔོ་འཛིན་མིག་ཤེས་ཀྱི་ཁྱོད་སྐྱེད་པའི་བྱ་བ་བྱེད་པ་དེའི་ཚེ་དེ་འདྲའི་སྔོན་པོ་མེད་པའི་ཕྱིར་ཏེ། སྔོ་འཛིན་མིག་ཤེས་ཀྱི་དུས་ན་འགགས་པས་སོ། །སྔོན་
པོ་ལས་སྐྱེས་པས་སྔོན་པོའི་རྣམ་པ་དང་ལྡན་པ་དེ་ལྟར་འགྱུར་ན། མྱོང་བ་སྔོ་འཛིན་མིག་ཤེས་ལའང་སྔོན་པོའི་རྣམ་པ་ཤར་བ་དེར་འགྱུར་རོ། །གཞན་ཡང་དྲན་པའི་རྣམ་པ་དེ་ནི་གཟུང་དོན་གྱིས་དངོས་སུ་བཞག་པ་མིན་ཏེ། གསལ་བའི་
རྣམ་པས་དབེན་པའི་ཕྱིར་རོ། །གལ་ཏེ་རྣམ་པ་དེ་ནི། དྲན་ཤེས་དེ་ལས་རྫས་ཐ་དད་པའི་ཕྱིར། དྲན་ཤེས་ལ་ཤར་བའི་རྣམ་པ་དེ་ཉིད་དྲན་ཤེས་དེའི་གཟུང་དོན་ནོ་ཞེ་ན། དེ་ལྟར་ན་རྣམ་པ་དེ་ཕྱི་རོལ་གྱི་དོན་དུ་འགྱུར་བས་རུང་ཡུལ་དེར་

[159A]༄༅། །གནས་པའི་སྐྱེས་བུ་གཞན་གྱིས་ཀྱང། དྲན་པ་པོའི་སྐྱེས་བུ་དེ་བཞིན་དུ་རྟོགས་པར་འགྱུར་རོ། །གལ་ཏེ་དྲན་པ་པོའི་སྐྱེས་བུ་བདག་ཉིད་ཀྱི་རྒྱུད་ལ་རྟག་ཏུ་འབྲེལ་བའི་རྫས་ཡིན་པས་ནང་གི་དོན་ཡིན་པའི་ཕྱིར། གཞན་གྱིས་མི་རྟོགས་
ཏེ་དཔེར་ན་མིག་གི་དབང་པོའི་གཟུགས་བཞིན་ནོ། །ཞེ་ན། འོ་ན་ཤེས་བྱ་ཆོས་ཅན། སྔོན་པོ་དྲན་པའི་སྐྱེས་བུ་དེས་ཁོ་བོས་སྔོན་པོ་དྲན་ནོ་ཞེས་བརྗོད་ཀྱང། གང་ཟག་གཞན་གྱིས་རྟོགས་པར་མི་འགྱུར་བ་སྟེ། གང་ཟག་གཞན་གྱི་ཤེས་པ་ལ་སྒྲ་ལ་བརྟེན་ནས་
སྔོན་པོའི་རྣམ་པ་འཆར་མི་སྲིད་པར་ཐལ། །སྔོན་པོའི་རྣམ་པ་དེ་སྔོན་པོ་དྲན་པའི་སྐྱེས་བུ་བདག་ཉིད་ཁོ་ནའི་རྒྱུད་དང་འབྲེལ་བའི་ཕྱིར། གཞན་དག་གིས་སྔོན་པོའི་རྣམ་པ་བརྗོད་ཀྱང་རྟོགས་པར་མི་འགྱུར་རོ། །ཞེས་པ་མ་གཏོགས་སྦྱོར་མ་ཤེས་པས་རིགས་
པའི་ཕྱོགས་སུ་མ་ཕྱིན་ཏོ། །གལ་ཏེ་འཆད་པ་པོ་དང་ཉན་པ་པོའི་ཤེས་པ་གཉི་ག་ཡང་སྔོན་ནོ་ཞེས་པའི་སྒྲའི་བརྗོད་བྱ་ཤེས་པ་རང་ཉིད་ལས་རྫས་ཐ་དད་པའི་སྔོན་པོའི་རྣམ་པ་རེ་རེ་དག་དང། ཡུལ་ཡུལ་ཅན་དུ་འབྲེལ་བར་འདོད་ན་ནི་དོན་སྔོན་པོ་གཅིག་
ལ་ཐུན་མོང་དུ་མངོན་པར་ཞེན་པའི་བདག་ཉིད་ཅན་འཆད་པ་པོ་དང། ཉན་པ་པོའི་སེམས་དག་གི་ཡུལ་སྔོན་པོ་དེ་གཅིག་ཡིན་པར་འཚམས་སྦྱོར་བར་ནི་མི་འགྱུར་རོ། །གཉི་གའི་འང་གཟུང་དོན་ཕན་ཚུན་རྫས་ཐ་དད་པའི་ཕྱིར། གལ་ཏེ་འཆད་པ་པོའི་
སེམས་ཀྱི་གཟུང་དོན་དུ་གྱུར་བའི་སྔོན་པོའི་རྣམ་པ་དང། ཉན་པ་པོའི་སེམས་ཀྱི་གཞུང་དོན་དུ་གྱུར་བའི་སྔོན་པོའི་རྣམ་པ་དེ་གཉིས། རྫས་ཐ་དད་ཀྱང། རིགས་འདུ་བ་ལས་གཅིག་པར་ཐ་སྙད་འདོགས་པའི་འཇིག་རྟེན་ན་ཡོད་པ་ཡིན་ནོ་ཞེ་ན། འཆང་བ་

[159B] ཉན་པ་པོའི་སེམས་ཀྱིས་ཀྱང་དེ་བཞིན་དུ་ཞེན་ན། གཉི་ག་ལའང་གཉི་གའི་གཟུང་དོན་ཕན་ཚུན་སྣང་དགོས་ནའང། དེ་ལྟར་སྣང་བ་མིན་ཏེ། འཆད་པ་པོའི་སེམས་
ཀྱི་གཟུང་དོན་ཉན་པ་པོའི་སེམས་ཀྱི་གཟུང་དོན་ལས་རྫས་ཐ་དད་པའི་བདག་ཉིད་ཡིན་པའི་ཕྱིར། ཉན་པ་པོའི་སེམས་ཀྱིས་ཇི་ལྟར་གཟུང་སྟེ། གཟུང་བ་མི་འཐད་ཅིང། ཉན་པ་པོའི་སེམས་ཀྱི་གཟུང་དོན་ཡང་འཆད་པ་པོའི་སེམས་ཀྱི་གཞུང་དོན་ལས་རྫས་ཐ་དད་པའི་
བདག་ཉིད་ཡིན་པའི་ཕྱིར། འཆད་པ་པོའི་སེམས་ཀྱིས་ཇི་ལྟར་བཟུང་སྟེ་བཟུང་བ་མི་འཐད་པས་སོ། །སྔར་བཤད་རྣམས་ཀྱིས་གྲུབ་པ་དོན་བསྡུ་བ་ནི། ཇི་སྐད་བཤད་པའི་རིགས་པ་རྣམས་ཀྱིས་རིགས་དང། མིང་སོགས་དང། མྱོང་བ་སྔ་མའི་དམིགས་རྐྱེན་
དང། རང་ལ་ཤར་བའི་རྣམ་པ་སོགས་གང་ཡང་དྲན་ཤེས་ཀྱི་གཟུང་དོན་ཡིན་པ་མི་འཐད་པ་དེའི་ཚེ་རང་དུས་ན་འདས་པའི་དོན་དྲན་པའི་བློ་གཟུང་དོན་མེད་པ་ཅན་དུ་འགྱུར་བ་འཐད་པ་ཡིན་ནོ། །རྒྱན་མཁན་པོ་ནི་རྣམ་པ་གཟུང་དོན་ཡིན་པ་མི་འཐད་པ་
དེའི་ཚེ། མི་བདེན་པ་བརྗོད་པའི་བརྫུན་ཚིག་ལས་དེའི་དོན་ལ་རྟོག་པའི་བློ་ལ་རྣམ་པ་ཤར་ཡང། གཟུང་དོན་མེད་པ་ཅན་དུ་འགྱུར་བས། གཟུང་དོན་མེད་པའི་ལྦོ་རྣམ་ལྡན་དུ་ལེགས་པར་གྲུབ་པོ། ཞེས་འཆད་དོ། །གསུམ་པ་དྲན་ཤེས་ཡུལ་གྱི་
རྣམ་ལྡན་ཡིན་པའི་རྟགས་ཀྱིས་གཞན་རིག་མངོན་སུམ་ཡུལ་གྱི་རྣམ་ལྡན་དུ་སྒྲུབ་པ་ནི། འོག་ནས་འཆད་མ་ཐག་པའི་གཞུང་རྣམས་ཀྱི་བསྡུས་པའི་དོན་ནི་འདི་ཡིན་ཏེ། སྔར་བཤད་པའི་རིགས་པས་དྲན་པ་ཡུལ་གྱི་རྣམ་ལྡན་དུ་སྒྲུབ་པ་ན་

[160A]༄༅། །སྔོ་འཛིན་མིག་ཤེས་དྲན་པའི་ཤེས་པ་ལ་སྔོ་འཛིན་མིག་ཤེས་ཀྱི་རྣམ་པ་འཆར་བར་གྲུབ་ཅིང། དེ་ལ་ཡང་འཆར་ཚུལ་གཉིས་ལས་མི་འདའ་སྟེ། སྔོ་འཛིན་མིག་ཤེས་སྔོན་པོའི་རྣམ་ལྡན་དུ་སྐྱེས་པའི་སྔོན་པོའི་རྣམ་པ་འཆར་བ་དང། སྔོ་
འཛིན་མིག་ཤེས་ཀྱི་མྱོང་པ་གསལ་རིག་ཙམ་གྱི་རྣམ་པ་འཆར་བའོ། །དེ་ཡང་སྔོ་འཛིན་མིག་ཤེས་ལ་སྔོན་པོའི་རྣམ་པ་མ་ཤར་ན། སྔོ་འཛིན་མིག་ཤེས་དྲན་པའི་དྲན་ཤེས་ལ་སྔོན་པོའི་རྣམ་པར་སྐྱེས་པའི་རྣམ་པ་འཆར་མི་སྲིད་པས། མྱོང་བ་གསལ་རིག་ཙམ་
ཁོ་ནའི་རྣམ་པ་འཆར་དགོས་ལ། དེ་ལྟར་ན་སྔོ་འཛིན་མིག་ཤེས་དྲན་པའི་བློ་དེ་ཉིད་དྲན་པའི་ཤེས་པ་ལ། སྔོ་འཛིན་མིག་ཤེས་དྲན་པའི་རྣམ་པ་འཆར་བ་ནའང་གཟུང་རྣམ་གྱི་ཆའི་རྣམ་པ་འཆར་རྒྱུ་མེད་པར་མྱོང་བ་གསལ་རིག་ཙམ་གྱི་
རྣམ་པ་འཆར་དགོས་པས་སྔོ་འཛིན་མིག་ཤེས་དྲན་པའི་བློ་དེ་ཉིད་དྲན་པའི་ཤེས་པས་སྔོ་འཛིན་མིག་ཤེས་དང། སྔོ་འཛིན་མིག་ཤེས་དང། སྔོ་འཛིན་མིག་ཤེས་དྲན་པའི་བློ་སོ་སོར་མི་ཕྱེད་པར་འགྱུར་རོ། །དེ་བས་ན་སྔོ་འཛིན་མིག་ཤེས་དྲན་པའི་ཤེས་པ་ལ་ངོན་པོའི་
རྣམ་པ་ཡང་ཤར་ཞིང་སྔོན་པོ་མཐོང་པའི་གཟུང་རྣམ་གྱི་རྣམ་ཡང་ཤར་བའི་སྒོ་ནས་སྔོ་འཛིན་མིག་ཤེས་དྲན་དགོས་པའི་ཕྱིར། སྔོ་འཛིན་མིག་ཤེས་ལ་སྔོན་པོའི་རྣམ་པ་ཤར་བར་གྲུབ་པོ། ཞེས་པའོ། །ད་ནི་ཚིག་དོན་བཤད་པར་བྱ་སྟེ། སྔོན་པོ་
ཉམས་སུ་མྱོང་བའི་རྣམ་ཤེས་དེ་ཡང་ནི། གཟུང་རྣམ་དང་འཛིན་རྣམ་གྱི་ཆ་གཉིས་ལ་ནི་བརྟེན་པར་གྱུར་པ་མིན་པར་རང་ལས་གཟུང་པའི་རྣམ་པ་གཅིག་གིས་ལྷག་པས་ཁྱད་པར་དུ་བྱས་པ་ཅན་གྱི་རྣམ་ཤེས་དེ་དྲན་པའི་ཤེས་པས་དམིགས་པར་འགྱུར་

[160B] །དེ་ལས་གཞན་དུ་སྔོ་འཛིན་མིག་ཤེས་དེ་སྔོན་པོའི་རྣམ་པ་ཅན་མིན་ན། ཅི་ལྟར། སྔོ་འཛིན་མིག་ཤེས་དྲན་པའི་ཤེས་པ་ལ་སྔོན་པོ་མཐོང་བའི་གཟུང་རྣམ་གྱི་རྣམ་པར་གནས་པར་འགྱུར་ཏེ་སྔོ་འཛིན་མིག་ཤེས་དྲན་པའི་ཤེས་པས་སྔོ་འཛིན་མིག་ཤེས་དེ་
སྔོན་པོས་ཁྱད་པར་དུ་བྱས་ནས་དྲན་པར་མི་འཐད་དོ། །རྣམ་པ་གཅིག་གིས་ཁྱད་པར་ཅན། །དེ་ཤེས་པ་ཡི་དམིགས་པར་འགྱུར། ཞེས་སྨྲས་པ་དེའི་དོན་ཇི་ལྟ་བུ་ཞེ་ན། དེའི་དོན་ནི་འདི་ལྟར་སྔོ་འཛིན་མིག་ཤེས་དང། དྲན་ཤེས་དེ་དྲན་པའི་ཤེས་པ་
དག་ཕྱིར་ཕྱི་མ་ཕྱི་མའི་ཤེས་པ་ལ། སྔ་མ་སྔ་མའི་ཤེས་པ་ལས་གཟུང་རྣམ་གཅིག་གིས་ལྷག་པ་ཉིད་ཡིན་ཏེ། ཤེས་པ་གཉིས་པ་སྔོ་འཛིན་མིག་ཤེས་དྲན་པའི་བློ་དེ་ནི་དོན་དམ་ཡུལ་གྱི་ངོ་བོས་སྔོན་པོའི་རྣམ་པ་དང། སྔོ་འཛིན་མིག་ཤེས་ཀྱི་རྣམ་
པ་སྟེ། གཟུང་རྣམ་གཉིས་དང་བདག་གི་ངོ་བོས་འཛིན་པའི་རྣམ་པ་སྟེ། རྣམ་པ་འགའ་ཞིག་ཅན་དུས་གསུམ་པའི་ཤེས་པ་དྲན་ཤེས་དེ་ཉིད་དྲན་པའི་བློ་ཡིས་ནི་རྟོགས་པར་འགྱུར་རོ། །དེས་ན་ཤེས་པ་གསུམ་པ་ནི། གཟུང་རྣམ་གསུམ་དང། རང་
གི་ངོ་བོར་གྱུར་བའི་འཛིན་རྣམ་སྟེ་རྣམ་པ་གཞི་པ་ཅན་ཡིན་ནོ། །གལ་ཏེ་སྔོ་འཛིན་མིག་ཤེས་དེ་དོན་སྔོན་པོའི་འབྲས་བུ་ཡིན་པ་ཉིད་ཀྱིས་སྔོ་འཛིན་མིག་ཤེས་དེ་དྲན་པ་ན་དོན་སྔོན་པོ་ཡང་དྲན་པ་ཡིན་པའི་ཕྱིར་ན། འཁྲུལ་པ་ཡིས་སྔོ་འཛིན་མིག་ཤེས་
སྔོན་པོའི་རྣམ་ལྡན་ལྟ་བུར་དྲན་པ་ཡིན་ནོ་སྙམ་དུ་བསྲེབ་པ་ཡིན་གྱི། སྔོ་འཛིན་མིག་ཤེས་སྔོན་པོའི་རྣམ་ལྡན་དུ་སྐྱེས་ནས། དྲན་ཤེས་ཀྱིས་དེ་ལྟར་དྲན་པ་མ་ཡིན་ནོ་ཞེ་ན། འོ་ན་མིག་ཤེས་དེའི་རྒྱུ་སྣང་བ་དང། དབང་པོ་དང། ཡིད་བྱེད་ལའང་ཚུལ་

[161A]༄༅། །དེར་འགྱུར་རོ། །གཞན་ཡང་སྔོན་པོའི་འབྲས་བུ་ཡིན་པའི་རྒྱུ་མཚན་གྱིས། ཁོ་དྲན་པ་ན་སྔོན་པོའང་དྲན་དགོས་ན་དེ་བཞིན་དུ་འབྲས་བུ་ཐམས་ཅད་ཀྱང་རྒྱུ་དང་ལྷན་ཅིག་འཛིན་དགོས་པར་འགྱུར་ཞིང། དེའི་ཕྱིར་རྫ་མཁན་ལ་
སོགས་པ་དྲན་པ་མེད་པར་རྫའི་བུམ་པ་དྲན་པར་མི་འགྱུར་རོ། །གལ་ཏེ་དབང་པོའི་ཤེས་པ་ལ་དོན་གྱིས་བྱས་པའི་ཁྱད་པར་དབང་ཡིད་སོགས་ཀྱིས་མ་བྱས་པ་དག་ཡོད་པས་དོན་དང་ལྷན་ཅིག་ཏུ་དྲན་ནོ་ཞེ་ན། དོན་གྱིས་བྱས་པའི་ཁྱད་པར་གང་ལས་
དབང་པོའི་ཤེས་པ་ནི་དོན་དང་ལྷན་ཅིག་ཏུ་འདྲ་བ་བསྟན་པ་དེ། ཤེས་པ་དོན་དང་འདྲ་བ་ལས་གཞན་ཅིར་ཡང་འགྱུར་བ་མི་འཐད་དེ། མཚེ་མ་སྤུན་དང་མིག་འཕྲུལ་མཁན་གྱི་སྒོ་ང་སོགས་ལ་འདྲ་བས་གཅིག་ཏུ་བསྲེ་བ་མཐོང་ཞིང། མི་འདྲ་བ་དག་
གཅིག་ཏུ་འཁྲུལ་བ་མ་མཐོང་བའི་ཕྱིར་རོ། །གཞན་ཡང་ཤེས་པ་དང་པོ་སྔོ་སྣང་ཤེས་པའི་རང་བཞིན་གཟུང་རྣམ་དང་འཛིན་རྣམ་གྱི་ཆ་གཉིས་པ་ཅན་མིན་པར་མྱོང་བ་གསལ་རིག་ཙམ་དུ་གནས་ན་མིག་ཤེས་དེ་དྲན་པའི་བློ་ལ་ཡུལ་གྱི་གཟུང་
རྣམ་འཆར་རྒྱུ་མེད་པས་ཤེས་པ་གཉིས་པ་སྔོ་འཛིན་མིག་ཤེས་དྲན་པའི་ཤེས་པ་དེ་ཡང་མྱོང་བ་གསལ་རིག་ཙམ་གྱི་རང་བཞིན་གཅིག་པུ་ལ་ནི་རྣམ་པར་གནས་པར་འགྱུར་ལ། དེ་ལྟ་ན་དྲན་ཤེས་དེ་ཉིད་ངེས་པར་འཛིན་ཅིང་དྲན་པའི་སེམས་
ཀྱི་སྔོ་འཛིན་མིག་ཤེས་དང། དེ་དྲན་པའི་བློ་གཉིས་སོ་སོར་འབྱེད་ནུས་པར་འགྱུར་བ་མ་ཡིན་པར་ཐལ། དེ་གཉིས་ཀའང་མྱོང་བ་གསལ་རིག་ཙམ་དུ་གནས་ཀྱི་དེ་ལས་གཞན་པའི་རྣམ་པ་ཐ་དད་པ་མེད་པའི་ཕྱིར། དེ་ཡན་ཆད་ཀྱིས་སྔོ་

[161B] རྟགས་འགོད་པ་ནི། ཤེས་བྱ་ཆོས་ཅན། དྲན་ཤེས་ཀྱི་མདུན་ནའམ་སྔོན་ན་གནས་པར་འགྱུར་བའི་སྔོ་
འཛིན་དབང་བློ་དེ་སྔོ་སོགས་ཀྱི་རྣམ་པའི་ངོ་བོར་གྲུབ་སྟེ། སྔོ་འཛིན་དོན་སྔོན་པོ་དང་ལྷན་ཅིག་ཏུ་བསྲེ་བའི་བྱ་བ་དང་འབྲེལ་བ་ཅན། བློ་གཉིས་པ་དྲན་ཤེས་དང་པོ་དེས་ནི་སྔོ་འཛིན་དབང་ཤེས་དྲན་པ་ན། སྔོན་པོའི་རྣམ་པ་ཅན་དུ་དམིགས་པའི་ཚུལ་གྱི་དྲན་པར་
འགྱུར་དགོས་པའི་ཕྱིར། ཤེས་པ་ལ་རྣམ་པ་སྣང་བ་ལས་གཞན་དུ་ན། ཡུལ་གང་ཡིན་ཐུག་ཕྲད་དུ་འཛིན་དགོས་པར་འགྱུར་ལ། དེ་ལྟ་ན། དོན་གྱིས་རང་འཛིན་ཤེས་པ་བརྒྱུད་ནས་སྐྱེས་པ་མི་སྲིད་པས་དྲན་ཤེས་སོགས་དོན་ལས་མ་བྱུང་བར་འགྱུར་ཞིང། དེས་
ན་ཤེས་པ་དང་པོ་སྔོ་འཛིན་གཅིག་པུ་ཉིད་དོན་དང་འབྲེལ་བར་དྲན་པར་འགྱུར་གྱི། སྔ་མའི་དོན་དང། དྲན་ཤེས་འབྲེལ་བར་མཐོང་བ་མེད་པ་སྟེ། སྔོ་འཛིན་མིག་ཤེས་དྲན་པའི་ཤེས་པ་དྲན་པ་ན། སྔོ་འཛིན་མིག་ཤེས་ཀྱི་གཟུང་དོན་དུ་གྱུར་པའི་སྔོན་པོས་ཁྱད་
པར་དུ་བྱས་ནས་དྲན་པ་མི་འཐད་པར་ཐལ། སྔོ་འཛིན་མིག་ཤེས་གཅིག་པུ་དོན་སྔོན་པོ་ལས་བྱུང་ཞིང་དེ་དྲན་པ་སོགས་ཤེས་པ་ཕྱི་མ་ཕྱི་མ་རྣམས་དོན་སྔོན་པོ་དེ་ལས་བྱུང་བ་མིན་པའི་ཕྱིར། གཉིས་པ་ཕྱི་དོན་བཀག་པའི་སྒོ་ནས་བློ་ཚུལ་གཉིས་སྒྲུབ་
པའི་རིགས་པ་རྒྱས་པར་བསྟན་པ་ལ། ཕྱི་དོན་བཀག་ནས་ཚུལ་གཉིས་སྒྲུབ་པ་དངོས། ཞར་ལ་ཕྱི་དོན་ཡོད་པའི་སྒྲུབ་བྱེད་དགག་ཕྱི་དོན་བཀག་པའི་དོན་ལ་རྩོད་པ་སྤང། འོན་ཀྱང་མདོ་དང་འགལ་བ་མེད་པར་བསྟན་པའོ། །དང་པོ་ལ་རྟགས་དགོད་པ་ནི་

[162A]༄༅། །ཡུལ་སྔོན་པོ་ནི་ཆོས་ཅན། སྔོ་འཛིན་མིག་ཤེས་དེ་ལས་རྫས་གཞན་ཉིད་དུ་རིགས་པའི་རྣམ་པ་གང་གིས་ཀྱང་འགྲུབ་པར་འགྱུར་བ་མི་འཐད་དེ། ངེས་པར་སྔོ་འཛིན་དབང་བློ་དང་ལྷན་ཅིག་ཏུ་ཅིག་ཅར་དུ་ནི་མྱོང་བར་འགྱུར་བས་
ཁྱབ་པའི་ཕྱིར། རྫས་གཞན་དུ་མེད་ན་མིག་ཤེས་ལ་སྔོན་པོ་རྒྱངས་ཆད་དུ་སྣང་བ་ཅི་ཞེ་ན། གཉིས་སྣང་འཁྲུལ་བའི་བག་ཆགས་ཀྱིས་བསླད་པའི་དབང་གིས་ཡིན་ཏེ། དཔེར་ན། རྣམ་ཤེས་འཁྲུལ་པས་ཟླ་བ་གཉིས་མེད་པར་ཟླ་བ་ཐ་
དད་པ་གཉིས་སུ་མཐོང་བ་བཞིན་ནོ། །འདི་ཉིད་ལྷན་ཅིག་དམིགས་ངེས་ཀྱི་རྟགས་ཀྱི་མཐུན་དཔེར་འདོད་པ་དག་གིས་ནི། ཟླ་བ་གཉིས་དང་ཟླ་བ་གཉིས་སྣང་དབང་ཤེས་ལྷན་ཅིག་དམིགས་ངེས་སུ་འདོད་དགོས་ཏེ། མཐུན་དཔེ་རྟགས་ཀྱིས་
སྟོང་བའི་རྟགས་ཡང་དག་མི་སྲིད་པའི་ཕྱིར་རོ། །དེས་ན་ཟླ་གཉིས་ཚད་མས་གྲུབ་པར་འདོད་དགོས་པས་རང་ཉིད་ཕྱུགས་སུ་སྟོན་པར་བྱེད་དོ། །ཅི་སྟེ། ཟླ་གཉིས་ཀྱི་རྣམ་པ་དང། ཟླ་བ་གཉིས་སྣང་དབང་ཤེས་ལྷན་ཅིག་དམིགས་
ངེས་ཡིན་ཞིང་དཔེའི་སྐབས་སུ་ཡང་དེ་ཉིད་སྟོན་པ་ཡིན་ནོ་ཞེ་ན། དེ་ལྟ་ན། ཐ་དད་མཐོང་བ་བཞིན། ཞེས་པའང་དེ་ཉིད་ལ་སྦྱར་དགོས་པས། ཟླ་བ་གཉིས་སྣང་གི་དབང་ཤེས་ལ་ཟླ་གཉིས་ཀྱི་རྣམ་པ་རང་ལས་ཐ་དད་དུ་སྣང་བ་
ཡོད་པར་འགྱུར་ཞིང། དེ་ལྟ་ན་རང་ཉིད་ལས་རང་ཉིད་ཐ་དད་དུ་སྣང་བ་ཡོད་པར་འགྱུར་ཏེ། ཟླ་བ་གཉིས་སྣང་དབང་ཤེས་ཀྱི་གཟུང་རྣམ་ནི་ཟླ་བ་གཉིས་སྣང་དབང་ཤེས་ཉིད་ལ་ཟེར་བ་ཡིན་པས་དེ་གཉིས་ལ་ཁྱད་པར་མེད་

[162B] །རྩ་བའི་རྟགས་ཀྱི་ལྡོག་ཁྱབ་སྒྲུབ་པ་ནི། ཤེས་བྱ་ཆོས་ཅན། ལྷན་ཅིག་དམིགས་ངེས་ཡིན་ན་རྫས་གཞན་མ་ཡིན་པས་ཁྱབ་པར་ཐལ། སྔོ་སེར་ལྟ་བུ་རྫས་ཐ་དད་དག་ལ་ནི་ལྷན་ཅིག་མྱོང་བའི་ངེས་པ་འདི་ཡོད་པ་མ་ཡིན་པའི་ཕྱིར། རྩ་
བའི་རྟགས་སྒྲུབ་པ་ནི། ཤེས་བྱ་ཆོས་ཅན། སྔོན་པོ་དང་སྔོ་འཛིན་མིག་ཤེས་ལྷན་ཅིག་དམིགས་ངེས་ཡིན་ཏེ། སྔོ་འཛིན་མིག་ཤེས་འཛིན་རྣམ་གྱི་མྱོང་བ་མེད་པ་དེའི་ཚེ། སྔོ་འཛིན་མིག་ཤེས་ཀྱིས་དོན་སྔོན་པོ་མྱོང་བ་འགའ་མེད་ཅིང། སྔོ་འཛིན་
མིག་ཤེས་ཀྱིས་དོན་སྔོན་པོ་མྱོང་བ་མེད་པའི་ཚེ། མྱོང་བ་སྔོ་འཛིན་མིག་ཤེས་ཡང་འཛིན་རྣམ་གྱིས་མྱོང་བར་འགྱུར་བ་མ་མཐོང་བས་ཁྱབ་པའི་ཕྱིར། རྟགས་དེས་གྲུབ་པའི་དོན་བསྡུ་བ་ནི། དེས་ན་སྔོན་པོ་དང་སྔོ་འཛིན་མིག་ཤེས་སོགས་
དེ་དག་རྫས་ཐ་དད་མ་ཡིན་པ་དེའི་ཕྱིར་ཤེས་པ་རང་གི་དུས་ན། སྣང་བའི་སྔོ་སོགས་ཀྱི་དོན་ནི་ཤེས་པ་ལས་གཞན་མ་ཡིན་པ་ཆད་མས་བཟློག་པར་རབ་ཏུ་དཀའ་བ་ཉིད་ཡིན་པས་ཤེས་པ་རྣམ་པ་དང་བཅས་པར་གྲུབ་སྟེ་སྔོ་འཛིན་མིག་ཤེས་ལ་
སྔོན་པོ་རྒྱངས་ཆད་སྣང་བར་མྱོང་བས་གྲུབ་ཅིང། ཕྱི་རོལ་དུ་གྱུར་བའི་སྔོན་པོ་ཁེགས་པ་ན། སྔོན་པོ་སྔོ་འཛིན་མིག་ཤེས་ལ་རྒྱངས་ཆད་དུ་སྣང་བ་དེ། ཕྱི་རོལ་ཏུ་གྱུར་པའི་སྔོན་པོ་མ་ཡིན་བཞིན་དུ་ཕྱི་རོལ་ཏུ་གྱུར་པའི་སྔོན་པོ་ཡིན་པ་
ལྟ་བུའི་རྣམ་པ་ཤར་བ་ཙམ་དུ་འགྲུབ་པའི་ཕྱིར་རོ། །གཉིས་པ་ཞར་ལ་ཕྱི་དོན་ཡོད་པའི་སྒྲུབ་བྱེད་དགག་པ་ནི། གལ་ཏེ་ཕྱི་རོལ་གྱི་དོན་མེད་པ་མི་འཐད་དེ། མིག་ཤེས་སྐྱེ་བའི་རྒྱུ་གཞན་དབང་ཡིད་དག་ནི་ཡོད་པའི་གནས་སྐབས་འགའ་ཞིག་

[163A]༄༅། །གི་ཚེ་ན་ཡང། གཟུགས་འཛིན་པའི་དབང་པོའི་བློ་རྣམས་སྐྱེ་བ་མེད་པའི་ཕྱིར། དབང་ཡིད་ལས་ཐ་དད་པའི་མིག་ཤེས་ཀྱི་རྒྱུ་ནི་ཡོད་པར་རྗེས་སུ་དཔོག་ནས་པར་འགྱུར་ལ། དེ་ཡང་གཟུགས་ལས་གཞན་པ་ཡོད་པར་མི་འཐད་པས་
གཟུགས་ཉིད་དབང་ཡིད་ལས་ཐ་དད་པའི་མིག་ཤེས་གྱི་རྒྱུ་ཡིན་པར་གྲུབ་ཅིང། དེ་ལྟར་ན། གཟུགས་ཉིད་མིག་ཤེས་ལས་རྫས་ཐ་དད་དུ་གྲུབ་པའི་ཕྱིར་ཕྱི་རོལ་གྱི་དོན་ཡིན་པར་གྲུབ་པོ་ཞེ་ན། གལ་ཏེ་དབང་ཡིད་ཡོད་ཀྱང་མིག་ཤེས་སྐབས་
འགར་མི་སྐྱེ་བ་ནི། མིག་ཤེས་མཚུངས་པ་དེ་མ་ཐག་པའི་རྐྱེན་གྱི་སྟེང་ན་ཡོད་པའི་མིག་ཤེས་གཟུགས་ཀྱི་རྣམ་ལྡན་དུ་སྐྱེད་བྱེད་ཀྱི་ནུས་པའི་ངོ་བོར་གྱུར་པའི་བག་ཆགས་དེ་ཉིད་སད་མ་སད་ལས་ངེས་པར་མི་སྨྲ་ན། དབང་ཡིད་
ཡོད་ཅིང་འགལ་རྐྱེན་མེད་པའི་སྐབས་འགར་མིག་ཤེས་མི་སྐྱེ་བའི་རྟོགས་ལས་གཟུགས་ཉིད་མིག་ཤེས་ལ་གཟུགས་ཀྱི་རྣམ་པ་གཏོད་བྱེད་ཀྱི་རྒྱུ་ཡིན་པར་འགྲུབ་ན་ཡང། ཁོ་བོ་ཅག་གཟུགས་སྣང་གི་བག་ཆགས་སད་པའི་སྟོབས་ཀྱིས་གཟུགས་ཀྱི་
རྣམ་པ་འཆར་བར་སྨྲ་ཞིང། དེ་ལྟར་རིགས་པས་གྲུབ་པའི་ཕྱིར། རྟགས་དེས་གཟུགས་མིག་ཤེས་ཀྱི་རྒྱུ་ཡིན་པར་མི་འགྲུབ་པོ། །གསུམ་པ་ཕྱི་དོན་བཀག་པའི་དོན་ལ། རྩོད་པ་སྤང་བ་ནི། གལ་ཏེ་ཕྱི་རོལ་གྱི་དོན་མེད་ན། ས་བོན་ལས་ནི་མྱུ་གུ་སྐྱེ་བའི་བྱེད་
པ་པོ་དང། དུ་བ་ལས་ས་གྲུབ་པ་ཞེས་པའི་ཤེས་བྱེད་འབུས་རྟགས་གནས་པ་གང་ཡིན་པ་དེ་མི་འཐད་པར་འགྱུར་ཏེ། དེ་འདྲ་རྣམས་ནི་ཕྱི་རོལ་གྱི་དོན་ལ་བརྟེན་པ་ཅན་ཡིན་དགོས་པའི་ཕྱིར་རོ་ཞེ་ན། ས་བོན་དང་མྱུ་གུ་མེ་དང་དུ་བ་ལ་སོགས་པ་དེ་ཡང་

[163B] ཕྱི་རོལ་གྱི་དོན་མེད་ཀྱང་འགལ་བ་དག་ནི་ཅི་ཞིག་ཡོད་ཅེས་པ་སྟེ། ངག་དོན་ནི། ཤེས་བྱ་ཆོས་ཅན། ཕྱི་
རོལ་གྱི་དོན་མེད་ཀྱང་མེད་དུ་རྒྱུ་འབྲས་ཡིན་པ་མི་འགལ་ཏེ། ཕྱི་དོན་མེད་ཀྱང་མེ་ལས་དུ་བ་སྐྱེ་བར་སྣང་ཞིང་སྣང་བ་ལྟར་དུ་གྲུབ་པའི་བློའི་སྣང་ཚུལ་ལ་བརྟེན་ནས་མེ་དུ་རྒྱུ་འབྲས་ཡིན་པར་གཞག་ནུས་པའི་ཕྱིར། གལ་ཏེ་ཤེས་པ་ལས་ཕྱི་རོལ་ན་ཡོད་པའི་དོན་གྱི་
གྲུབ་ཚུལ་ལ་བརྟེན་ནས་མེ་དུ་སོགས་རྒྱུ་འབྲས་སུ་མི་འཇོག་པར་མེ་ལས་དུ་བ་སྐྱེ་བར་སྣང་བའི་བློའི་སྣང་ཚུལ་ཁོ་ན་ལ་བརྟེན་ནས་མེད་དུ་རྒྱུ་འབྲས་སུ་འཇོག་ན། མེར་སྣང་དང་དུར་སྣང་ཁོ་ན་མེ་དུར་གཞག་དགོས་ཀྱི། དེ་མ་ཡིན་པའི་མེ་དུ་གཞག་མི་ནུས་སོ། །དེ་
ལྟ་ན་ཡང། མེར་སྣང་དང་དུར་སྣང་ནི་བག་ཆགས་ཀྱིས་བསྐྱེད་པར་ཁས་བླང་དགོས་ཏེ། གལ་ཏེ་མཚུངས་པ་དེ་མ་ཐག་རྐྱེན་ལས་ངེས་པར་མི་སྨྲ་ནའོ། །ཞེས་སྔོ་སྣང་ཡང་དེའི་བག་ཆགས་ལས་སྐྱེས་པར་ཁས་བླང་དགོས་པའི་ཕྱིར་རོ། །དེས་ན། དུ་བ་མེས་བསྐྱེད་པར་
འགྱུར་བ་མིན་ཏེ། དུར་སྣང་ཉིད་དུ་བ་ཡིན་གྱི། དེ་མ་ཡིན་པའི་དུ་བ་མེད་ཅིང། དུར་སྣང་ནི་དབང་ཡིད་དང་དུར་སྣང་གི་བག་ཆགས་སད་པ་ཙམ་ལས་སྐྱེ་བའི་ཕྱིར། དེའི་ཕྱིར་འབྲས་བུ་དུ་བའི་རྟགས་ལས་རྒྱུ་མེ་རྟོགས་པ་མིན་པར་ཐལ་ལོ། །གལ་ཏེ་མར་སྣང་དང། དུར་
སྣང་ལས་གཞན་པའི་མེ་དུ་མེད་ཀྱང། མེར་སྣང་དེ་དུར་སྣང་གྱི་རྒྱུ་དག་ནི་ཡིན་ཞིང། དེ་ཉིད་མེད་དུ་བའི་རྒྱུ་ཡིན་པའི་དོན་དུ་འདོད་ན་ཡང། དུ་བའི་འབྲས་རྟགས་གང་ལས་མ་ངེས་པར་རྟོགས་པར་འགྱུར་བ་མི་འཐད་པར། རྒྱུ་འབྲས་ཀྱི་གོ་རིམ་

[164A]༄༅། །འཆོལ་བར་འགྱུར་ཏེ། དུར་སྣང་སྔར་འབྱུང་ཞིང་མེར་སྣང་ཕྱིས་འབྱུང་བ་ཡོད་པས་དུ་བ་རྒྱུ་དང་མེ་འབྲས་བུར་འགྱུར་བའམ། ཡང་ན་འབྲས་བུ་སྔར་འབྱུང་ཞིང་རྒྱུ་ཕྱིས་འབྱུང་བར་འགྱུར་རོ། །དེ་ལྟ་ན་ཕྱི་རོལ་གྱི་དོན་ལ་ལྟོས་པ་མེད་པར་བློའི་
སྣང་བ་ཙམ་ལ་བརྟེན་ནས་མེད་དུ་རྒྱུ་འབྲས་སུ་འཇོག་པ་མི་འཐད་དོ། །གཞན་ཡང་ཤེས་པའི་རྫས་མིན་པའི་མེ་དུ་མེད་ན་དུ་བས་ལ་ལ་མི་ལྐོག་གྱུར་དཔོག་པ་ཇི་ལྟར་རུང་ཞེ་ན། མདོ་སྡེ་བ་ཁྱེད་རང་ལྟར་ན། དུ་བའི་རྟགས་ལས་ལ་ལ་མེ་ཡོད་པར་ངེས་པའི་ཚེ་
རྟགས་དུ་བ་དེ་ལ་བརྟེན་ནས་ལའི་སྟེང་དུ་ལྐོག་གྱུར་གྱི་མེ་རང་མཚན་དཔགས་པར་གང་ལས་ཤེས། གལ་ཏེ་རྟགས་དེ་ལ་བརྟེན་ནས་ལ་ལ་མེ་ཡོད་པར་ངེས་པ་ན། མེ་ཐོབ་ཕྱིར་དུ་ཞུགས་པས་ལའི་སྟེང་དུ་བཙོ་སྲེག་སོགས་ཀྱི་དོན་བྱེད་པར་ནུས་པའི་མེ་གསལ་
བར་མཐོང་བའི་མངོན་སུམ་སྐྱེ་ཞིང་དེའི་ཕྱིར་སྔར་དུ་བའི་རྟགས་ལས་མེ་དཔོག་པའི་ཚེ། རྟགས་དེས་ལྐོག་གྱུར་གྱི་མེ་དཔགས་པར་གྲུབ་པོ་ཞེ་ན། ཕྱི་རོལ་དུ་གྱུར་པའི་མེ་དུ་ཁས་མི་ལེན་པའི་ལུགས་དེ་ལའང་དུ་བའི་རྟགས་ཀྱིས་དུ་ལྡན་ལ་ལ་ཕྱི་རོལ་དུ་གྱུར་
བའི་མ་ཉད་དཔོག་པ་མ་ཡིན་མོད། འོན་ཀྱང་དུ་ལྡན་ལ་ལ་མེ་ཡོད་པར་སྒྲུབ་པ་ལ་དུ་བ་རྟགས་སུ་བཀོད་པའི་ཚེ། རྟགས་དེས་དུ་ལྡན་ལ་ལ་མེ་ལྐོག་གྱུར་དཔགས་པར་སོང་བའི་ཚུལ་མདོ་སྡེ་པ་ཁྱོད་རང་སྨྲ་བ་དང་མཚུངས་ཏེ། འདི་ལྟར་དུ་བའི་རྟགས་
ལས་ལ་ལ་མེ་ཡོད་པར་ངེས་པའི་ཚེ། མེ་མངོན་སུམ་དུ་མཐོང་བ་མེད་ཀྱང། དེ་ལ་བརྟེན་ནས་མེ་ཐོབ་ཕྱིར་དུ་ཞུགས་པ་ན། དུ་བར་སྣང་བའི་བློ་དེས་བག་ཆགས་གསལ་བར་སད་པར་བྱས་པ་ཅན་གྱི་ལའི་སྟེང་དུ་བཙོ་སྲེག་སོགས་ཀྱི་དོན་བྱེད་པའི་

[164B] བློ་དེ་ལ་བརྟེན་ན་མེ་རྟོགས་པའམ་ཐོབ་པར་འགྱུར་རོ། །དེ་བས་ན་མདོ་སེམས་གཉིས་ལ་མེ་དུ་ཕྱི་རོལ་གྱི་དོན་ཡིན་པར་འདོད་མི་འདོད་ཀྱི་ཁྱད་པར་ཡོད་ཀྱང། དུ་ལྡན་ལ་ལ་ཆོས་ཅན།མེ་ཡོད་དེ་
དུ་བ་ཡོད་པའི་ཕྱིར། ཞེས་པའི་འབྲས་རྟགས་འགོད་ཚུལ་ལ་ཁྱད་པར་མེད་ཅིང། སེམས་ཙམ་པའི་ལུགས་ལ་ཤེས་པའི་བདག་ཉིད་མ་ཡིན་པའི་མེ་དུ་མེད་ཀྱང་འབྲས་རྟགས་ཀྱིས་རྒོལ་བ་རང་གི་བློའི་བདག་ཉིད་དུ་གྱུར་པའི་མེ་མངོན་གྱུར་དཔོག་པ་མ་
ཡིན་ལ། ལྐོག་ཏུ་གྱུར་བའི་མེ་དཔོག་པ་ཡིན་པའི་ཚུལ་མདོ་སྡེ་བ་དང་ཁྱད་པར་མེད་དོ། །འདིས་ནི་ཕྱོགས་སྔ་མའི་སྐབས་སུ་ཤེས་པའི་བདག་ཉིད་མ་ཡིན་པའི་མེ་དུ་མེད་ན་འབྲས་རྟགས་ཀྱིས་རྒོལ་བ་རང་གི་ཤེས་པའི་བདག་ཉིད་དུ་གྱུར་བའི་མེ་དཔོག་དགོས་
པས། མེ་མངོན་གྱུར་དཔོག་པར་སོང་གི། ལྐོག་ཏུ་གྱུར་པའི་མེ་དཔོག་པ་མི་འཐད་དོ། །ཞེས་པའི་འདིའི་ལན་བསྟན་པ་ཡིན་ནོ། །ངག་དོན་ནི། ཤེས་བྱ་ཆོས་ཅན། ཤེས་པའི་རྫས་མ་ཡིན་པའི་མེ་དུ་མེད་ཀྱང་འབྲས་རྟགས་ཀྱིས་ལྐོག་ཏུ་གྱུར་བའི་མེ་དཔོག་
པ་འཐད་དེ། དེ་མེད་ཀྱང་དུ་བའི་རྟགས་ལས་ལ་ལ་མེ་ཡོད་པར་ངེས་པའི་ཚེ་མེ་མངོན་སུམ་དུ་མ་མཐོང་ཡང། ཞུགས་པ་ན། དུར་སྣང་གི་མེར་སྣང་གི་བག་ཆགས་སད་པར་བྱས་ཏེ། མེ་མངོན་སུམ་དུ་མཐོང་བའི་བློ་སྐྱེས་ནས་མེ་ཐོབ་པར་འགྱུར་བ་
འཐད་པའི་ཕྱིར། དེ་ནི་ཕྱི་རོལ་གྱི་དོན་མེད་ཀྱང་མེ་དུ་རྒྱུ་འབྲས་སུ་འགྱུར་པའི་ཚུལ་སྟོན་པ་དེ། སེམས་རྒྱུད་ཅེས་སོགས་རྐང་པ་བཞི་ཡིན་ཅིང། དེའི་དོན་ནི་འདི་ཡིན་ཏེ། སེམས་ཙམ་པའི་ལུགས་ལ་མེ་མཐོང་བའི་དབང་ཤེས་ཀྱི་སྣང་ཡུལ་དུ་གྱུར་བའི་

[165A]༄༅། །མེ་ནི། དབང་ཤེས་དེ་དང་གྲུབ་བདེ་དབྱེར་མེད་ཀྱི་རྫས་ཡིན་ཏེ། གཞན་དུ་ན། དེ་གཉིས་ལྷན་ཅིག་དམིགས་ངེས་སུ་མི་འགྱུར་རོ། །དེས་ན་དེ་འདྲའི་མེ་དེ་རང་འཛིན་དབང་ཤེས་དང་རྒྱུ་ཚོགས་གཅིག་ལས་སྐྱེས་པ་ཡི་ཏེ། དེ་དང་གྲུབ་བདེ་དབྱེར་མེད་
ཀྱི་རྫས་གཅིག་ཡིན་པའི་ཕྱིར་དེས་ན་དབང་ཤེས་དེ་ནི་མེར་སྣང་གི་བག་ཆགས་ལས་སྐྱེས་པ་ཡིན་ཞིང། དབང་ཤེས་དེ་ལ་སྣང་བའི་མེ་དེ་ཡང་དབང་ཤེས་ཀྱི་རྒྱུར་གྱུར་པའི་མེར་སྣང་གི་བག་ཆགས་ལས་སྐྱེས་པ་ཡིན་ནོ། །ཚུལ་འདི་ནི། དུར་སྣང་དབང་
ཤེས་དང། དུར་སྣང་དབང་ཤེས་ཀྱི་སྣང་ཡུལ་དུ་གྱུར་བའི་དུ་བ་གཉིས་ལའང་རིགས་འདྲ་བ་ཡིན་པར་ཤེས་པར་བྱའོ། །དེ་བས་ན་སེམས་རྒྱུད་ཀྱི་སྟེང་ན་ཡོད་པའི་དུར་སྣང་གི་བག་ཆགས་ལས་སྐྱེས་པའི་མེ་དེ་དུར་སྣང་དབང་ཤེས་དང། དུར་སྣང་བག་
ཆགས་ལས་སྐྱེས་པར་མཚུངས་པའི་དུ་བའི་རྒྱུ་ཡིན་པས། ཕྱི་རོལ་གྱི་དོན་མེད་ཀྱང་མེ་ལས་དུ་བ་སྐྱེ་བ་མི་འགལ་ཞེས་པའོ། །འོ་ན་དུར་སྣང་དབང་ཤེས་ཡང་མེའི་འབྲས་བུ་ཡིན་ནམ་ཞེ་ན། དེ་ནི་མདོ་སེམས་གཉི་གའི་ལུགས་ལ་འདོད་པ་ཡིན་ནོ། །
དེ་བས་ན་ཚིག་གི་དོན་འདི་ལྟར་བཤད་པར་བྱ་སྟེ། སེམས་རྒྱུད་ཀྱི་སྟེང་ན་ཡོད་པའི་མེ་དེར་སྣང་དུ་རུང་བའི་བག་ཆགས་ཀྱི་སྙིང་པོ་རྒྱུར་ཡོད་པ་ཅན་གྱི་མེ་ཉིད་དུར་སྣང་གི་བག་ཆགས་ལས་སྐྱེས་པའི་དུ་བར་ནི་སྣང་བའི་བློ་དང་དེའི་སྣང་ཡུལ་དུ་འགྱུར་བའི་
དུ་བ་དག་གསལ་ཞིང་སྐྱེད་པར་བྱེད་པའི་རྒྱུ་ཡིན་པ་དེས་ན། ཕྱི་རོལ་གྱི་དོན་མེད་ཀྱང་མེ་ལས་དུ་བ་སྐྱེ་བ་འཐད་པ་ཡིན་ནོ། །ངག་དོན་ཡང་ཤེས་སླའོ། །གཞན་དག་སྐབས་འདིར་དུར་སྣང་གི་རྟགས་ལས་མེར་སྣང་གི་བག་ཆགས་གསལ་བར་

[165B] མེར་སྣང་གི་བློ་མ་འོངས་པ་ན་འབྱུང་རུང་དཔག་པར་འདོད་པ་དག་ནི་རྣམ་པར་འཁྱམས་པའི་བཤད་པ་སྟེ། མདོ་སྡེ་བས་དུ་བའི་རྟགས་ལས་མེ་དཔོག་པའི་འབྲས་རྟགས་མི་སྲིད་པར་འགྱུར་ཞེས་པའི་ལན་ལ། འདི་ལྟ་བུའི་རྟགས་སྦྱོར་
འགོད་ཚུལ་བཤད་པ་འབྲེལ་པ་མེད་དེ། དུར་སྣང་གི་རྟགས་ལས་མེར་སྣང་གི་བློ་མ་འོངས་བ་ན་འབྱུང་རུང་དཔོག་ནི་ནུས་ཤིང། གལ་ཏེ་ནུས་ནའང་རང་བཞིན་གྱི་རྟགས་སུ་འདོད་དགོས་པའི་ཕྱིར་རོ། །དཔོག་མི་ནུས་པའི་རྒྱུ་མཚན་ནི། སྐབས་འདིའི་དུར་སྣང་
དང་མེར་སྣང་ཞེས་པ་ནི། དབང་ཤེས་ཀྱི་དབང་དུ་བྱས་ཀྱི་རྟོག་པ་དང་དབང་ཤེས་ཡིན་ཀྱང་རྟོག་མེད་ལོག་ཤེས་ཀྱི་དབང་དུ་བྱས་པ་ནི་མ་ཡིན་ནོ། །དེས་ན་དུར་སྣང་མངོན་སུམ་གྱི་རྟགས་ལས་མེར་སྣང་མངོན་སུམ་མ་འོངས་པ་ན་འབྱུང་རུང་དཔོག་ནུས་པར་
འགྱུར་ལ། དེ་ལྟ་ན་དུ་བའི་རྟགས་ལས་མེ་མ་འོངས་པ་ན་འབྱུང་རུང་སྒྲུབ་པར་འགྱུར་བས་མེ་དུ་རྒྱུ་འབྲས་གོ་ལོག་ཏུ་ཐལ་བ་སོ་ན་གནས་སོ། །གཞན་ཡང་སེམས་ཙམ་པས་རྟགས་འགོད་པ་ན། མེར་སྣང་དང་དུར་སྣང་དངོས་སུ་སྨོས་དགོས་ན། མདོ་སྡེ་
བའི་འབྲས་རྟགས་འགོད་པ་ན། ཕྱི་རོལ་དོན་དུ་གྱུར་པའི་མེ་ཡོད་དེ། ཕྱི་རོལ་དོན་དུ་གྱུར་བའི་དུ་བ་ཡོད་པའི་ཕྱིར། ཞེས་འགོད་དགོས་པར་འགྱུར་རོ། །གལ་ཏེ་དེ་དག་མེ་དུ་མ་ཡིན་བཞིན་དུ་མེ་དུར་སྣང་བ་ཙམ་ཡིན་པས་དུར་སྣང་རྟགས་སུ་སྨོས་སོ་ཞེ་
ན། དེ་ལྟར་ན་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་ལ་དེར་སྣང་བ་ཙམ་ཡིན་གྱི། དེ་མ་ཡིན་ནོ་ཞེས་ཁས་ལེན་དགོས་ཤིང། ཚུལ་འདི་ནི་སེམས་ཙམ་པའི་ལུགས་ལ་གཟུགས་སྒྲ་སོགས་ཁས་བླངས་ན། ཕྱི་རོལ་གྱི་དོན་

[166A]༄༅། །ཁས་ལེན་དགོས་པར་མཐོང་ནས་དེ་དག་ཏུ་སྣང་བ་ཙམ་ཡིན་གྱི་གཟུགས་སྒྲ་སོགས་སེམས་ཙམ་པའི་ལུགས་ལ་ཡོད་པ་མ་ཡིན་ནོ་ཞེས་ཁས་ལེན་པ་དེ་ཉིད་ལ་བརྟེན་པ་ཡིན་ལ། དེ་ལྟར་ན་ཕུང་པོ་ལྔའི་རྣམ་པར་བཞག་པ་ལ་སོགས་
པ་ཤེས་བྱ་ཕལ་མོ་ཆེ་ཞིག་ལ་སྐུར་བ་འདི་བས་པའི་ལོག་པར་ལྟ་བ་མི་བཟད་པ་ལེན་དགོས་ཤིང། དོན་འདི་ནི་ཁོ་བོས་ཚད་མ་ཡིད་ཀྱི་མུན་སེལ་དུ་རྒྱས་པར་བཀག་ཟིན་ཏོ། །དེ་བས་ན་དམོ་སྡེ་པས་ཁྱེད་ལ་མེ་དུར་སྣང་བ་ཙམ་དུ་ཟད་ཀྱི། དེ་དག་ལས་
ཐ་དད་པའི་མེ་དུ་རང་མཚན་ཅུང་ཟད་ཀྱང་མེད་པས་དུ་བའི་རྟགས་ཀྱིས་ལྐོག་གྱུར་གྱི་མེ་དཔོག་པ་མི་འཐད་པར་འགྱུར་ལ། ཐོག་མར་དུ་བ་སྣང་ཞིང། དེ་རྗེས་མེ་སྣང་བས་དུར་སྣང་རྒྱུ་དང་མེར་སྣང་འབྲས་བུར་ཁས་ལེན་དགོས་པའི་ཕྱིར། དུ་བས་མེ་སྒྲུབ་
པའི་འབྲས་རྟགས་མི་འཐད་པ་དང། རྒྱུ་འབྲས་གོ་ལོག་ཏུ་ཐལ་བར་འགྱུར་རོ་ཞེས་རྩོད་པ་ལ། དེ་ལྟར་འདོད་དོ་ཞེས་ལན་མ་འདེབས་ཤིག། དེས་ན་འདི་ལྟར་སྨྲ་བ་དག་གིས་ནི་རང་ཉིད་ལ་ཤིང་རྟ་ཆེན་པོ་དག་གི་གྲུབ་པའི་མཐའ་གང་གི་ཡང་ཕྱོགས་ཙམ་
ཡང་བློ་ཡུལ་དུ་མ་ཤར་བ་མཚོན་པའི་རྡོ་ལ་ཐབས་སྨྲ་བ་ཡིན་ནོ། །བཞི་པ་འོན་ཀྱང་མདོ་དང་འགལ་བ་མེད་པར་སྟོན་པ་ནི། གལ་ཏེ་དེ་ལྟར་ཡིན་ན། སློབ་དཔོན་ཕྱོགས་ཀྱི་གླང་པོས། ཚད་མ་མདོར། ཕྱི་རོལ་གྱི་དོན་ཁས་བླངས་པ་ལ་བརྟེན་པའི་
དོན་བཀག་པའི་སྒོ་ནས་སྒྲུབ་པའི་རིགས་པ་འདི་དག་ཅིའི་ཕྱིར། དོན་བཀག་པའི་སྒོ་ནས་སྒྲུབ་པའི་རིགས་པ་འདི་དག་ཅིའི་ཕྱིར། མ་གསུངས་ཞེ་ན། གང་ཞིག་ཕྱི་རོལ་གྱི་དོན་བཀག་ནས་ཆོས་ཀྱི་བདག་མེད་དངོས་སུ་བསྟན་པའི་སྣོད་དུ་རུང་

[166B] བློ་ཚུལ་གཉིས་སུ་སྟོན་པའི་ཚེ་རིགས་པ་ཇི་སྐད་བཤད་པ་འདི་ལྟ་བུའི་སྒོ་ནས་བརྗོད་པའི་ཚུལ་འདི་ཡོད་པ་ཡིན་པས། སློབ་དཔོན་ཡང་འདི་ལྟ་བུའི་བློ་ཚུལ་གཉིས་སུ་སྒྲུབ་པའི་རིགས་པ་མི་བཞེད་པ་མ་ཡིན་
མོད། འོན་ཀྱང་ཚད་མ་མདོར་ནི། ཆོས་ཀྱི་བདག་མེད་དངོས་སུ་བསྟན་པའི་སྣོད་དུ་མི་རུང་བའི་རྒོལ་བ་དག་གི་ངོར། ཕྱི་རོལ་ལ་ནི་བརྟེན་ནས་སུ། བློ་ཚུལ་གཉིས་སྒྲུབ་པའི་རིགས་པ་བརྗོད་པ་ཡིན་ནོ། །དེས་ན། ཕྱི་རོལ་གྱི་དོན་མེད་པར་ལྷན་ཅིག་དམིགས་
ངེས་ཀྱི་རྟགས་ཀྱིས་འགྲུབ་པར་མ་ཟད། བློ་ཚུལ་གཉིས་དེའང་ནི་ལྷན་ཅིག་མྱོང་བར་ངེས་པའི་རྟགས་ཀྱིས་འགྲུབ་བོ། །གསུམ་པ་ཕྱི་དོན་ཁས་བླངས་པའི་ཕྱོགས་ལ་བརྟེན་ནས་བློ་རྣམ་མེད་དུ་འདོད་པ་ལ་དགག་པ་རྒྱས་པར་བསྟན་པ་ལ། ཡུལ་གཅིག་
ལ་དམིགས་པའི་དབང་ཤེས་ཐམས་ཅད་སྣང་ཚུལ་ཁྱད་མེད་ཡིན་པས་ཁྱབ་པར་ཐལ་བ་དང། དབང་ཤེས་འཁྲུལ་བ་ལ་ཇི་ལྟར་སྣང་བ་བཞིན་གྲུབ་པར་ཐལ་བ་དང། ཐག་ཉེ་རིང་ལས་ཡུལ་གསལ་མི་གསལ་གྱི་ཁྱད་པར་མེད་པར་ཐལ་བ་དང་
གཟུང་དོན་སྐད་ཅིག་མ་དབང་ཤེས་ཀྱིས་འཛིན་པ་མི་འཐད་པར་ཐལ་བའོ། །དང་པོ་ནི། དབང་པོའི་མངོན་སུམ་དེ་རང་གི་གཟུང་དོན་ལ་དམིགས་ནས་དེའི་རྣམ་པ་དེའི་སྣང་བ་མིན་ན། སྔོན་པོ་དེའི་དོན་ཅན་གྱི་ཡིད་དབང་པོའི་མངོན་སུམ་ཀུན་
ནི་ཡུལ་སྣང་ཚུལ་གྱི་རང་བཞིན་གཅིག་པ་ཉིད་དུ་འགྱུར་བར་ཐལ། དོན་གྱི་རང་བཞིན་གཅིག་ཐུག་ཕྲད་དུ་འཛིན་པར་ཁྱད་པར་མེད་པའི་ཕྱིར་འདོད་མི་རིགས་ཏེ། ཡིད་བྱེད་གོམས་པ་ཆེ་ཆུང་དང། ཡུལ་ཐག་ཉེ་རིང་དང་གསལ་མི་

[167A]༄༅། །གསལ་གྱི་དབང་པོའི་ཁྱད་པར་གྱིས་ཡུལ་གསལ་བ་དང། མི་གསལ་བ་དང། འདྲེན་མ་ལ་སོགས་པ་སྣང་བ་ཐ་དད་པའི་སྒོ་ནས་འཛིན་པའི་ཤེས་པ་དུ་མ་དོན་སྔོན་པོ་གཅིག་ལ་ཐུན་མོང་དུ་དམིགས་པ་མཐོང་བའི་ཕྱིར། ཡུལ་གྱི་རྣམ་
པ་ཁས་ལེན་པ་ལ་ཡང་ཉེས་པ་དེ་མེད་དམ་ཞེ་ན། དོན་སྔོན་པོ་ལ་བརྟེན་ནས་འབྱུང་བར་འགྱུར་ཞིང། སྔོན་པོ་དེའི་རྣམ་པའི་ངོ་བོའི་རྗེས་སུ་བྱེད་པ་ཅན་གྱི་སྔོ་འཛིན་མངོན་སུམ་དེ་ནི་རྒྱུའི་ཁྱད་པར་གཞན་འགའ་ཞིག་ལས་ཀྱང་གསལ་མི་གསལ་
སོགས་ཆ་འགའ་ཡིས་ནི། སྣང་ཚུལ་ཐ་དད་པར་འགྱུར་བ་མི་འགལ་ཏེ། དཔེ་འདི་ལྟར། ཕ་ལ་བརྟེན་ནས་བུ་ཕ་དེ་ཡི་ནི་གཟུགས་དང་འདྲ་བར་བརྗོད་པ་ཡིན་ཡང་རྒྱུའི་ཁྱད་པར་འགའ་ཞིག་ལས་ནི་ཆ་འགའ་ཡིས་བུ་རྣམས་ལ་མི་འདྲ་བའི་ཁྱད་པར་
ཐ་དད་པར་ནི་དམིགས་པ་ཡིན་པ་བཞིན་ནོ། །གཉིས་པ་ནི། ཤེས་པ་ལ་ཡུལ་གྱི་རྣམ་པ་འཆར་བ་མེད་ན། མར་མེ་ལ་སོགས་པའི་རྩེ་མོར་དཀྱིལ་འཁོར་ནི་རྨ་བྱའི་མདོངས་ཀྱི་རྣམ་པ་ཅན་སྔོ་དང་དམར་དང་མདངས་གསལ་བར་མིག་མི་གསལ་བས་མཐོང་
བར་འགྱུར་བ་དེ་ཡང་མེད་བཞིན་དུ་རྣམ་པ་ཤར་བ་མ་ཡིན་པར། དེ་ལྟ་བུའི་ཕྱི་རོལ་གྱི་དོན་དངོས་ཐུག་ཕྲད་དུ་མཐོང་བ་ཡིན་པར་ཐལ་ཞིང། དེ་འདོད་ན་དབང་པོ་གསལ་ལ་ཅི་ནུས་མེད་དེ། དབང་པོ་གསལ་བ་ལ་ཡང་དེ་ལྟར་དུ་སྣང་བར་ཐལ་
ཞིང། ཡང་དག་མཐོང་ན་དེ་མཐོང་བ་དབང་པོ་ཉམས་པའང་ཇི་ལྟར་ཡིན་ཏེ། མ་ཡིན་པར་ཐལ་ལོ། །གཞན་ཡང་མིག་བསམ་གཏན་གྱིས་སྦྱངས་པ་ལྟར་དུ། དེ་འདྲ་མཐོང་བའི་མིག་ཀྱང་རབ་རིབ་ཀྱིས་སྦྱངས་ནས་ཐ་མལ་བའི་དབང་པོ་སྐྱོན་མེད་

[167B] དེ་འདྲའི་མིག་ཤེས་དེ་ལ་གཞན་གྱིས་མཐོང་བའི་དོན་ཁྲ་ཁོར་བས་དབེན་པའི་མར་མེའི་རྩེ་མོ་དེ་ཡང་ཇི་ལྟ་བུར་ན་གསལ་བ་མ་ཡིན་ཏེ། ཡིན་པར་ཐལ། ཁྲ་ཁོར་བས་དབེན་པའི་མར་མེའི་
རྩེ་མོ་ཉེ་བར་གནས་པ་ལ་མངོན་དུ་ཕྱོགས་པའི་མིག་ཤེས་སྐྱོན་མེད་ཡིན་པའི་ཕྱིར། གཞན་ཡང་མར་མེའི་རྩེ་མོ་ཁྲ་ཁོར་བར་སྣང་བའི་མིག་ཤེས་ལ་ལྟ་བ་པོ་རང་ཉིད་དང་མར་མེའི་བར་གྱི་སྣང་བ་བར་སྣང་གི་ཁ་དོག་སྐྱ་བོ་སེང་སེང་པོ་དང། མིག་གི་དབང་
པོ་དང། མར་མེ་ལྟ་འདོད་ཀྱི་ཡིད་ལ་བྱད་པ་རྣམས་ལས་གཞན་པའི་རྒྱུ་ནི་མར་མེ་གཅིག་གིས་ཕན་པའི་ནུས་པ་ཚད་མས་རྟོགས་པ་ཡིན་གྱི། ཁྲ་ཁོར་བས་ཕན་པའི་ནུས་པ་ཚད་མས་མ་མཐོང་བ་དེས་ན་མར་མེ་ལས་གཞན་པའི་ཁྲ་ཁོར་བ་ནི་མིག་ཤེས་
དེའི་རྒྱུ་མ་ཡིན་ཞིང། རྒྱུ་མིན་པ་མིག་ཤེས་ཀྱི་གཟུང་ཡུལ་ཕྱི་རོལ་དུ་གྱུར་བ་ཡང་ཇི་ལྟར་ཡིན་ཏེ། མིག་ཤེས་ཀྱི་རྒྱུ་མ་ཡིན་པའི་གཟུང་དོན་ནི་མེད་དོ། །གལ་ཏེ་ཁྲ་ཁོར་བ་དེ་ཉིད་བློ་དེའི་གཟུང་ཡུལ་གྱི་རྒྱུ་ཡིན་ན། དེ་ཁོ་ན་ཡིན་ནམ། དེ་དང་མར་མེ་གཉི་
ག་ཡིན། དང་པོ་ལྟར་ན། བློ་དེ་འདྲ་ཆོས་ཅན། ཁྱོད་སྐྱེ་བ་ཇི་ལྟར་མར་མེ་ཡུལ་དུ་ཡོད་པ་ལ་ལྟོས་པར་འགྱུར་བ་མི་འཐད་པར་ཐལ། ཁྱོད་མར་མེས་དབེན་པའི་དོན་རང་མཚན་གཟུང་ཡུལ་དུ་ཡོད་པའི་དབང་ཤེས་ཡིན་པའི་ཕྱིར། གཉིས་པ་ལྟར་ན། དེ་
ཆོས་ཅན། མར་མེ་དང་ཁྲ་ཁོར་བ་གཉི་ག་དག་ཀྱང། ཁྱོད་ཀྱི་རྒྱུ་མ་ཡིན་པར་ཐལ། འགལ་རྐྱེན་མེད་ཅིང་སྔར་བཤད་ཀྱི་རྒྱུ་གསུམ་པོ་དེ་དང་ཕྱི་རོལ་གྱི་མར་མེ་ཉེ་བ་ཙམ་གྱིས་སྐྱེ་བའི་དངོས་པོར་ཡོད་པའི་ཕྱིར། གསུམ་པ་ལ། རིགས་པ་དངོས་དང། དེའི་

[168A]༄༅། །སྐྱོན་སྤོང་དགག་པ་དང། དོན་བསྡུ་བ་དང་གསུམ། དང་པོ་ནི། ཤེས་བྱ་ཆོས་ཅན། ཡུལ་གཅིག་ཉིད་ཉེ་རིང་ལ་སོགས་ཁྱད་པར་གྱིས་གསལ་དང་མི་གསལ་མི་རུང་བར་ཐལ། ཤེས་པས་ཡུལ་རྣམ་མེད་ཐུག་ཕྲད་དུ་འཛིན་པས་ཁྱབ་
པའི་ཕྱིར་གཉིས་པ་དེའི་སྐྱོན་སྤོང་དགག་པ་ལ་གཉིས། སྣང་བ་ལ་བརྟེན་པའི་སྐྱོན་སྤོང་དགག་པ་དང། ལས་ལ་བརྟེན་པའི་ལན་དགག་པའོ། །དང་པོ་ནི། གལ་ཏེ་ཡུལ་དབང་བར་གྱིས་སྣང་བའི་ཁྱད་པར་ལས་གསལ་མི་གསལ་དེར་འགྱུར་བ་ཡིན་གྱི། རྣམ་པའི་ཁྱད་པར་ལས་མ་ཡིན་ནོ་ཞེ་ན། སྣང་བས་དོན་དེ་ཆོད་ཅིང་སྒྲིབ་པ་ཡིན་ནམ། མ་ཆོད་ཅིང་མ་བསྒྲིབས་པ་དག་ཡིན། ཕྱི་མ་ལྟར་ན་ཐག་ཉེ་རིང་གཉི་ག་ནས་གསལ་བར་མཐོང་བར་མཚུངས་པར་འགྱུར་བར་ཐལ། སྒྲིབ་བྱེད་མེད་པར་རྣམ་མེད་དུ་མཐོང་
བར་མཚུངས་པའི་ཕྱིར། ཞེས་པའམ། དང་པོ་ལྟར་ན། ཐག་ཉེ་རིང་གཉི་ག་ནས་མི་མཐོང་བར་མཚུངས་པར་འགྱུར་བར་ཐལ། བར་དུ་སྒྲིབ་བྱེད་ཀྱིས་བསྒྲིབས་ཤིང་ཡུལ་གྱི་རྣམ་པ་མ་ཤར་བའི་ཕྱིར། གལ་ཏེ་སྣང་བའི་ཁྱད་པར་སྒྲིབ་བྱེད་ལ་མི་འདོད་ཀྱི་
སྣང་བས་ཡུལ་གསལ་བར་བྱེད་དགོས་པ་ཡིན་པ་ལ། ཡུལ་ཐག་རིང་བའི་ཚེ་སྣང་བ་དེ་ཉིད་མི་གསལ་བས་ཡུལ་དེའི་ཆ་ཕྲ་མོ་འགའ་ཞིག་ནི་མ་མཐོང་ལ། ཐག་ཉེ་བ་ནས་དེ་ལྟ་མ་ཡིན་པ་དེའི་ཕྱིར། ཐག་ཉེ་རིང་ལས་ཡུལ་གསལ་མི་གསལ་ཐ་
དད་དུ་སྣང་གི། ཡུལ་གྱི་རྣམ་པའི་དབང་གིས་མ་ཡིན་ནོ་ཞེ་ན། བུམ་པ་གཅིག་ཉིད་ལ་ཐག་ཉེ་རིང་ནས་ལྟ་བའི་ཚེ། ཆ་ཅན་ཕྱི་རོལ་གྱི་དོན་བུམ་པ་གཅིག་པུ་དེ་ཉིད་གསལ་བར་མཐོང་བ་དང་མི་མཐོང་བའི་ཁྱད་པར་ཐ་དད་གང་ལས་ཡིན་ཏེ། མ་

[168B] དེ་ཉིད་རྣམ་མེད་ཐུག་ཕྲད་དུ་མཐོང་བར་ཁྱད་པར་མེད་པའི་ཕྱིར། དེས་ན་ཐག་ཉེ་རིང་ནས་ལྟ་བའི་ཚེ། བུམ་པའི་ཆ་ཤས་ཕྲ་མོ་འགའ་ཞིག་མཐོང་མ་མཐོང་གི་ཁྱད་པར་ཡོད་པར་མ་ཟད། བུམ་པ་རང་ཡང་གསལ་བར་མཐོང་མ་མཐོང་གི་ཁྱད་
པར་ཡོད་པ་ཡིན་ལ། དེ་ཡང་རྣམ་པ་དང་བཅས་ན་འཐད་ཀྱི་ཐུག་ཕྲད་དུ་འཛིན་ན་མི་འཐད་ཅེས་པའི་དོན་ཏོ། །གཞན་ཡང་བུམ་པ་ལ་ཐག་ཉེ་རིང་ནས་ལྟ་བའི་ཚེ། བུམ་པ་ལ་ཡོད་པའི་ཕྲ་བའི་རྡུལ་དུ་མ་ཐ་དད་དུ་མཐོང་བ་དང་མི་མཐོང་བའི་ཁྱད་པར་ཐ་དད་པ་
གང་ལས་ཡིན་ཏེ་མ་ཡིན་པར་ཐལ། དེ་གཉི་གའི་ཚེ་བུམ་པ་རྣམ་མེད་ཐུག་ཕྲད་དུ་མཐོང་བ་ཁྱད་མེད་པའི་ཕྱིར། དེས་ན་རྐང་བ་སྔ་མ་གཉིས་ཀྱིས་ཆ་ཤས་སུ་མ་ཟད། ཆ་ཅན་བུམ་པ་རང་ཉིད་ཀྱང་གསལ་བར་མཐོང་མ་མཐོང་གི་ཁྱད་པར་མི་འཐད་པར་
འགྱུར་ཞེས་བསྟན་ལ། རྐང་པ་ཕྱི་མ་གཉིས་ཀྱིས་དེའི་ཆ་ཕྲ་མོ་འགའ་ཞིག་ནི་མཐོང་མ་མཐོང་གི་ཁྱད་པར་ཡང་མི་འཐད་པ་ཡང་འགྱུར་ཏེ། ཆ་ཅན་ཐུག་ཕྲད་དུ་བཟུང་བར་ཁྱད་མེད་པའི་ཕྱིར། ཞེས་བསྟན་ཅིང། དེ་ཡང་བུམ་པ་རྣམ་མེད་ཐུག་ཕྲད་དུ་
སྣང་དང། བུམ་པའི་ཆ་ཤས་ཐམས་ཅད་རྣམ་མེད་ཐུག་ཕྲད་དུ་སྣང་དགོས་པས་བུམ་པ་མཐོང་ནས་བུམ་པའི་ཆ་ཤས་ཕྲ་མོ་མ་མཐོང་བ་མི་སྲིད་ཅེས་པའི་དོན་ཏོ། །ལྷ་དབང་བློ་ན་རེ། གཟུང་བྱའི་དོན་དེ་རགས་པའི་ཆ་མེད་གཅིག་ཡིན་ནམ། ཕྲ་བའི་ཆ་མེད་
དུ་མ་ཡིན། དང་པོ་ལྟར་ན། ཕྱི་རོལ་དོན་གཅིག་མཐོང་བ་དང། །མི་མཐོང་ཐ་དད་གང་ལས་ཡིན། ཞེས་པའི་སྐྱོན་ཡོད་ལ། གཉིས་པ་ལྟར་ན། ཕྲ་རྡུལ་དུ་མ་ཐ་དད་མཐོང། །མི་མཐོང་ཐ་དད་གང་ལས་ཡིན། ཞེས་སྦྱར་ནས། འདི་ཉིད་ཕྱི་རོལ་གྱི་དོན་

[169A]༄༅། །འགོག་པའི་རིགས་པ་ཡིན་ནོ་ཞེས་ཟེར་རོ། །དེ་ནི་མི་འཐད་དེ། མཐའ་གཉིས་པོ་དེ་ཁེགས་པ་ཙམ་གྱིས་ཕྱི་རོལ་གྱི་དོན་དགག་པར་མི་ནུས་པའི་ཕྱིར་ཏེ། མདོ་སྡེ་བས། སྔོན་པོ་རགས་པའི་ཆ་མེད་གཅིག་ཡིན་པ་དང། ཕྲ་བའི་ཆ་མེད་དུ་མ་
ཡིན་པ་གཉི་ག་རང་ལུགས་ཀྱི་རིགས་པ་ཡང་དག་གིས་ཁེགས་པའི་ཕྱིར་དང། བྱེ་བྲག་སྨྲ་བ་ཡང་སྔོན་པོ་དེ་གཉིས་གང་དུ་ཡང་མི་འདོད་པའི་ཕྱིར་དང། མདོ་སྡེ་བ་དང་བྱེ་བྲག་སྨྲ་བ་གཉི་ག་ཡང་རྡུལ་ཕྲན་ཡན་གར་བ་ཁས་ལེན་ཞིང། རྡུལ་ཕྲན་ཡན་གར་བ་ཡིན་
ན། རགས་པའི་ཆ་མེད་གཅིག་དང་ཕྲ་བའི་ཆ་མེད་དུ་མ་གཉི་ག་མ་ཡིན་པར་འདོད་པའི་ཕྱིར་རོ། །དེ་བས་ན། ཕྱི་རོལ་གྱི་དོན་ཁས་ལེན་པའི་རྒོལ་བ་གཙོ་བོ་ཐམས་ཅད་ཀྱི་འདོད་པ་གཉིས་པོ་འདིར་མཐའ་མ་ཆོད་ཀྱང། གཉིས་པོ་འདིར་མཐའ་བཅད་ནས་འགོག་
པ་ཕྱི་དོན་འགོག་པ་མཐའ་གཞན་འགོག་པའི་རིགས་པ་ཡང་དག་ཏུ་ཁས་ལེན་པ་ནི་ངོ་མཚར་རོ། །དེའི་ཕྱིར། འདིའི་རྗེས་སུ་འབྲངས་པའི་བོད་ཀྱི་ཊཱིཀ་བྱེད་རྣམས་ཀྱི་བཤད་པ་ཕལ་ཆེ་བ་ནི། རི་བོང་གི་ཆལ་སྒྲོག་པར་ཟད་དོ། །གཞན་ཡང་ཚུལ་
འདི་ནི་ཕྱི་རོལ་གྱི་དོན་ཡོད་ན། མཐོང་མི་མཐོང་གི་ཁྱད་པར་མི་འཐད་ཅེས་འགོག་པའི་རིགས་པར་སོང་གི། རྣམ་པ་མེད་ན་མཐོང་མི་མཐོང་གི་ཁྱད་པར་མི་འཐད་ཅེས་འགོག་པར་མ་སོང་བས་སྐབས་དོན་ལས་ཉམས་སོ། །རྒྱན་མཁན་པོ་
ལྟར་ན། འདི་ཉིད་ཕྱི་དོན་ཁས་ལེན་ཅིང་ཤེས་པ་རྣམ་མེད་དུ་འདོད་པའི་ཕྱི་རོལ་བ་ཁ་ཅིག་གི་འདོད་པ་འགོག་པ་ལ་སྦྱར་ནས་བཤད་ཅིང། གལ་ཏེ་དེར་ཡང་མཐོང་མེད་ལ། ཞེས་སོགས་བྱེ་བྲག་པའི་འདོད་པ་འགོག་པ་ཡིན་པས། སྔ་ཕྱི་གཉིས་

[169B] །གལ་ཏེ་སྣང་བ་གསལ་མི་གསལ་གྱི་ཁྱད་པར་གྱིས་ཆ་ཅན་བུམ་པའི་གཟུགས་ཀྱང་གསལ་མི་གསལ་གྱི་བློ་ཐ་དད་དུ་འགྱུར་བ་ཡིན་ནོ་ཞེ་ན། དེ་ལྟ་ན་སྣང་བ་གསལ་མི་གསལ་གྱི་ཁྱད་པར་
གྱིས་བུམ་པ་མཐོང་བའི་བློའི་སྣང་བ་གསལ་མི་གསལ་ཐ་དད་དུ་འགྱུར་བར་ཁས་ལེན་ན། བློ་ལ་རྣམ་པ་མེད་པ་འགལ་ཞིང། སྣང་བ་གསལ་མི་གསལ་གྱི་ཁྱད་པར་གྱིས་བུམ་པ་གསལ་མི་གསལ་ཐ་དད་དུ་གྱུར་བར་འདོད་ན། ཤེས་བྱ་ཆོས་ཅན། སྣང་
བ་གསལ་མི་གསལ་གང་ལས་བུམ་པ་གསལ་མི་གསལ་ཐ་དད་པར་སྣང་བར་འགྱུར་བ་མེད་པར་ཐལ། སྣང་བ་དང་བུམ་པ་འབྲེལ་མེད་དོན་གཞན་ཡིན་པའི་ཕྱིར། ཁྱབ་སྟེ། འབྲེལ་མེད་ཀྱི་ཆོས་གཞན་ཐ་དད་པས་གཞན་ཐ་དད་དུ་འགྱུར་བ་མེད་པའི་ཕྱིར། གཞན་ཡང་
ཐག་རིང་བའི་ཚེ། སྣང་བ་དེ་ཡང་རྒྱུ་མཚན་ཅིས་མི་གསལ་བ་ཡིན་ཞེས་དྲིས་པས་དུ་བ་དང་ཁུག་སྣ་སོགས་ཀྱི་རྡུལ་གྱིས་སྣང་བའི་རྡུལ་བསྒྲིབས་པའི་ཕྱིར་ཞེ་ན། འོ་ན་དེ་དག་ཐག་ཉེ་བ་འདིར་སྣང་བའི་རྡུལ་གྱི་སྒྲིབ་བྱེད་ཅིས་མ་ཡིན་ཞེས་དྲིས་པས་
སྒྲིབ་རྡུལ་སྲབ་ཅིང་ཉུང་བའི་ཕྱིར་རོ། ཞེ་ན། འོ་ན་ཐག་ཉེ་བའི་ཚེ་སྣང་བའི་རྡུལ་ཡང་སྲབ་ཅིང་ཉུང་བ་ད་ལྟ་ཉིད་དུ་ཐལ། ཐག་ཉེ་བའི་རྒྱུ་མཚན་གྱིས། སྒྲིབ་རྡུལ་སྲབ་ཅིང་ཉུང་བ་གང་ཞིག། རྒྱུ་མཚན་མཚུངས་པའི་ཕྱིར། འདོད་ན་ཐག་ཉེ་བ་ཙམ་
གྱིས་སྣང་བ་ཆེས་མི་གསལ་བར་ཐལ་ལོ། །ཐག་ཉེ་བ་ལས་གཞན་དུ་ཐག་རིང་པོའི་གཟུགས་ལ་ལྟ་བ་ན། སྣང་རྡུལ་ཡང་སྲབ་མིན་མང་པོ་ཡོད་པ་ཉིད་དུ་ཐལ། དེའི་ཚེ་སྒྲིབ་རྡུལ་ད་ལྟར་ཡོད་པ་གང་ཞིག། རྒྱུ་མཚན་མཚུངས་པའི་ཕྱིར། གལ་

[170A]༄༅། །ཏེ་ཐག་ཉེ་བ་ཉིད་སྣང་བ་ཆེས་གསལ་བའི་རྒྱུ་ཡིན་ན། རྫི་མ་ལ་སོགས་པ་མིག་ལ་ཤིན་ཏུ་ཉེ་བ་དེ་ལ་ལྟོས་ནས་སྣང་བ་ཆེར་གསལ་དགོས་པའི་ཕྱིར། རྫི་མ་དེ་ཡང་མིག་ཤེས་ལ་ཆེས་གསལ་བར་སྣང་བར་འགྱུར་རོ། །གཉིས་པ་ལས་
ལ་བརྟེན་པའི་ལན་དགག་པ་ནི། གལ་ཏེ་ཐག་ཉེ་རིང་ནས་སྔོན་པོ་ལ་ལྟ་བ་དེར་ཡང་མཐོང་བ་མེད་པ་ཆོས་དང་ཆོས་མ་ཡིན་པའི་ལས་ལ་བརྟེན་ནས་སྐྱེས་པའི་གཟུགས་གཞན་ཞིག་ཡུལ་དབང་བར་དུ་འབྱུང་བར་འགྱུར་ལ། དེ་ཡང་ཐག་ཉེ་བ་ནས་བལྟ་བའི་
ཚེ། ལས་གཟུགས་དེ་གསལ་ཞིང། ཐག་རིང་བ་ན་ལས་གཟུགས་དེ་མི་གསལ་བས་ཐག་ཉེ་རིང་ནས་བལྟ་བའི་ཚེ། སྔོན་པོ་གསལ་མི་གསལ་གྱི་སྣང་བ་བྱུང་བ་ཡིན་གྱི། རྣམ་པའི་དབང་གིས་མ་ཡིན་ནོ། ཞེ་ན། དེ་ལྟ་ན་སྔོན་པོ་དང་ལས་གཟུགས་དེ་དག་
རྣམས་ནི་ཕན་ཚུན་དུ་བསྒྲིབ་བྱ་སྒྲིབ་བྱེད་དུ་འགྱུར་ཞིང། དེའི་ཕྱིར། སྔོན་པོ་དབང་ཤེས་ལ་སྣང་བ་ནི། ལས་གཟུགས་ཀྱིས་སྒྲིབ་པར་བྱེད་པར་འགྱུར་བས། སྔོན་པོ་ལ་ལྟ་བ་པོ་དེ་ལ་ཐག་ཉེ་རིང་གང་ནས་བལྟས་ཀྱང་ལས་གཟུགས་གཅིག་པུ་སྣང་བར་འགྱུར་
གྱི། སྔོན་པོ་སྣང་མི་སྲིད་པར་འགྱུར་རོ། །གལ་ཏེ། དེའི་ཚེ་ཡུལ་དབང་བར་དུ་ལས་གཟུགས་ཀྱིས་ཆོད་ཀྱང་ཡུལ་དེ་ལས་གཟུགས་ཀྱིས་མ་བསྒྲིབས་སོ། །ཞེ་ན། དེ་ལྟ་ན། ཐག་ཉེ་བ་ནས་བལྟ་བའི་ཚེ། ཅིག་ཅར་དུ་གསལ་བའི་རང་བཞིན་གྱི་ལས་གཟུགས་
དང་སྔོན་པོ་སོ་སོར་མཐོང་བར་འགྱུར་ཞིང། ཐག་རིང་བ་ནས་བལྟ་བའི་ཚེ། མི་གསལ་བའི་རང་བཞིན་གྱི་སྔོན་པོ་དང་ལས་གཟུགས་དག་ཅིག་ཅར་དུ་སོ་སོར་མཐོང་བར་འགྱུར་དགོས་ནའང། དེ་ལྟར་སོ་སོར་སྣང་བ་མ་མཐོང་བའི་ཕྱིར་མི་འཐད་དོ།།

[170B] ཐག་ཉེ་རིང་ནས་བལྟ་བའི་ཚེ། ལས་ལ་བརྟེན་ནས་གཟུགས་དོན་གཞན་སྐྱེ་བ་མ་ཡིན་གྱི། འོན་ཀྱང། མཐོང་བ་མེད་པ་ཆོས་དང་ཆོས་མ་ཡིན་པའི་ལས་ཀྱིས་ཐག་རིང་བའི་ཚེ་གཅིག་གསལ་བ་བསྒྲིབས་ནས་ཡུལ་དེ་མི་གསལ་བར་སྣང་བར་བྱེད་
ཅིང། ཐག་ཉེ་བའི་ཚེ་གཅིག་མི་གསལ་བ་བསྒྲིབས་ནས་གསལ་བར་སྣང་བར་བྱེད་དོ་ཞེ་ན། མ་མཐོང་བ་ཆོས་དང་ཆོས་མ་ཡིན་པའི་ལས་ཆོས་ཅན། ཁྱོད་ཀྱིས་ཐག་ཉེ་རིང་ནས་བལྟ་བའི་དབང་ཤེས་དེ་ལ་ཡུལ་གསལ་མི་གསལ་དུ་སྣང་བར་ཅི་ཞིག་བྱེད་དེ་
བྱེད་པར་མི་རིགས་པར་ཐལ། ཁྱོད་ཀྱིས་བྱེད་པ་གང་གིས་ཐག་ཉེ་བ་ནས་ལྟ་བའི་དབང་ཤེས་ལ་ཡུལ་གསལ་བ་ལ་ཕན་འདོགས་པའི་དོན་དང། ཡུལ་མི་གསལ་བ་ལ་དོན་མིན་པ་གནོད་པར་བྱེད་པའི་ནུས་པ་མེད་ཅིང། དེ་བཞིན་དུ། ཐག་རིང་བ་ནས་ལྟ་
བའི་ཚེ། ཡུལ་མི་གསལ་བ་ལ་ཕན་འདོགས་པའི་དོན་དང། ཡུལ་གསལ་བ་ལ་དོན་མིན་པ་གནོད་པར་བྱེད་པའི་ནུས་པ་མེད་པའི་ཕྱིར། གཞུང་འདི་དག་གི་དོན་ལ་གངས་རིའི་ཁྲོད་ཀྱི་ཊཱིཀ་བྱེད་པ་ཐམས་ཅད་ཀྱིས། དེ་དག་རྣམས་ནི་ཕན་
ཚུན་དུ་སྒྲིབ་འགྱུར་ཞེས་པའི་དོན་ལས་གཟུགས་གསལ་མི་གསལ་གཉིས་པོ་ཕན་ཚུན་གཅིག་གིས་གཅིག་བསྒྲིབས་པར་འགྱུར་རམ་མི་འགྱུར་ཞེས་དྲིས་པ་ལ་སྦྱར་ནས་གལ་ཏེ་བསྒྲིབས་སོ་ཞེ་ན། དེ་ཕྱིར་སྣང་བ་ནི། སྒྲིབ་བྱེད་དེ་ལ་གཅིག་སྣང་
འགྱུར་རོ་ཞེས་པ་ལས་གཟུགས་གཉིས་པོ་རང་འཛིན་དབང་ཤེས་ལ་ཨྶྣང་བ་ཕན་ཚུན་སྒིབ་པར་བྱེད་པའི་ཕྱིར། དབང་ཤེས་དེ་ལ་ལས་གཟུགས་གསལ་མི་གསལ་གཉིས་པོ་གང་རུང་གཅིག་ཁོ་ན་སྣང་བར་འགྱུར་རོ། །དེ་མ་བསྒྲིབས་ན་ཅིག་ཅར་ནི་

[171A]༄༅། །གསལ་དང་མི་གསལ་རང་བཞིན་དག་མཐོང་འགྱུར་ཞེས་པའི་དོན་ལས་གཟུགས་གཉིས་ཕན་ཚུན་མ་བསྒྲིབས་ན། ཐག་ཉེ་རིང་ནས་བལྟ་བའི་དབང་ཤེས་གཉི་གས་ཀྱང། ཅིག་ཅར་དུ་གསལ་མི་གསལ་གྱི་རང་བཞིན་གྱི་ལས་
གཟུགས་དག་མཐོང་བར་མཚུངས་པར་ཐལ། དབང་ཤེས་དེ་གཉིས་ཀ་ལས་གཟུགས་དེ་གཉི་ག་མ་བསྒྲིབས་པར་མཐོང་རུང་དུ་ཡོད་པའི་ཕྱིར་ཞེས་འཆད་མོད། འདི་དག་ནི་ཆེས་མི་འཐད་དེ། འབྲེལ་མེད་ཀྱི་དྲི་བ་བྱས་པ་རང་ལའང་མཚུངས་
ཁས་ལེན་མེད་པའི་ཐལ་འགྱུར་ལན་གཉིས་སུ་འཕངས་པའི་ཕྱིར་རོ། །དེ་ཡང་འདི་ལྟར་བྱེ་བྲག་པས། གལ་ཏེ་དེར་ཡང་མཐོང་མེད་ལ། །བརྟེན་ནས་གཟུགས་གཞན་འབྱུང་འགྱུར་ན། ཞེས་སྨྲས་པའི་དོན་ནི། ཐག་ཉེ་བའི་ཚེ་ལས་གཟུགས་གསལ་བ་གཞན་
འབྱུང་ལ། ཐག་རིང་བའི་ཚེ་ལས་གཟུགས་མི་གསལ་བ་གཞན་ཡུལ་དབང་བར་དུ་འབྱུང་ངོ་ཞེས་སྨྲས་ཀྱི། ཐག་ཉེ་རིང་ནས་བལྟ་བ་གཉི་གའི་ཚེའང་ཡུལ་དབང་བར་དུ་ལས་གཟུགས་གཉིས་ཀ་འབྱུང་བར་མ་སྨྲས་སོ། །དེས་ན། ཕྱོགས་སྔ་
མ་སྨྲ་བ་པོའི་འདོད་པ་དེ་ལྟར་ཡིན་པ་ལ། ལས་གཟུགས་གཉིས་ཕན་ཚུན་བསྒྲིབས་སམ་མ་བསྒྲིབས་ཞེས་འདྲི་བ་ནི། འབྲེལ་མེད་ཀྱི་དྲི་བ་ཡིན་ནོ། །དེའི་ཕྱིར། དེ་ལྟར་དྲིས་ནས་འཕངས་པའི་སྐྱོན་ཐམས་ཅད་རང་ལ་ཡང་མཚུངས་པར་
འགྱུར་ཏེ། འདི་ལྟར་ཐག་ཉེ་བ་ནས་བལྟ་བའི་ཚེ་མིག་ཤེས་ལ་བུམ་གཟུགས་གསལ་བར་སྣང། ཐག་རིང་བའི་མིག་ཤེས་ལ་མི་གསལ་བར་སྣང་ན། བུམ་གཟུགས་གསལ་བ་དང་མི་གསལ་བ་དེ་གཉིས་ཕན་ཚུན་གཅིག་གིས་གཅིག་

[171B] བསྒྲིབས་ན། དབང་ཤེས་དེ་གཉི་ག་ལ་བུམ་གཟུགས་གསལ་བ་གཅིག་བུ་སྣང་བར་ཐལ། དེ་གཉི་ག་ལ་གཉི་ག་སྣང་རུང་གང་ཞིག། གསལ་བས་མི་གསལ་བ་བསྒྲིབས་པའི་ཕྱིར། འཁོར་གསུམ་ཕུད་འཚམས་
དང་བཅས་པ་ཁས་བླངས་སོ། །མ་བསྒྲིབས་ན་དབང་ཤེས་དེ་གཉི་གས་གསལ་མི་གསལ་གྱི་བུམ་གཟུགས་གཉི་ག་མཐོང་བར་མཚུངས་པར་ཐལ། དབང་ཤེས་དེ་གཉི་གས་བུམ་གཟུགས་དེ་གཉི་ག་མ་བསྒྲིབས་པར་མཐོང་རུང་དུ་ཡོད་པའི་ཕྱིར། ཡང་འཁོར་གསུམ་
ཁས་བླངས་སོ། །དེ་ལ་གཉིས་སྣང་འགྱུར་ཞེས་པའི་དོན་དུ། བསམས་པའི་ཐལ་འགྱུར་གྱི་གསལ་བ་ཁས་ལེན་ལ་མི་འགྲོ་ཞིང། དེ་མ་བསྒྲིབས་ན་ཅིག་ཅར་ནི། ཞེས་སོགས་ཀྱི་དོན་དུ་སྨྲས་པའི་ཐལ་འགྱུར་གྱི་རྟགས་ཁས་ལན་ལ་མི་འགྲོ་
སྟེ། ཕྱོགས་སྔ་སྨྲ་བ་པོས་ཐག་ཉེ་བ་ནས་བལྟ་བའི་ཚེ། གསལ་བའི་ལས་གཟུགས་མཐོང་གི་མི་གསལ་བའི་ལས་གཟུགས་མི་མཐོང་ཞིང། ཐག་རིང་བའི་ཚེ། དེ་ལས་བཟློག་པར་སྨྲས་ཀྱི། གཉི་གའི་ཚེ། གཉི་ག་མཐོང་རུང་དུ་མ་སྨྲས་པའི་
ཕྱིར་རོ། །དེ་ཡང་ཊཱིཀ་བྱེད་དག་གིས་ཇི་སྐད་སྨྲས་པ་འདི་ནི། ལྷ་དབང་བློ་དང། རྒྱན་མཁན་པོ་གང་གི་ཡང་དགོངས་པ་མ་ཡིན་ཞིང། བོད་དག་གིས་རང་རང་གི་བློ་གྲོས་ཀྱི་མཚད་གསལ་བར་བྱ་བའི་ཕྱིར་སྨྲས་པ་ཙམ་དུ་ཟད་ལ། ཕྱོགས་འདི་ལ་ད་དུང་བརྗོད་
པར་བྱ་བ་མེད་དུ་ཡོད་མོད་ཀྱི་ཡི་གེ་མངས་པས་འཇིགས་ཏེ་མ་བྲིས་སོ། །གསུམ་པ་དོན་བསྡུ་བ་ནི། ཇི་སྐད་བཤད་པ་དེ་དག་གི་ཕྱིར་དོན་ལ་བརྟེན་ནས་སྐྱེས་པར་གྱུར་པའི་མྱོང་བ་དབང་ཤེས་རྣམས་ཐག་ཉེ་རིང་སོགས་ཅི་ལྟར་ཡོད་པའི་རྒྱུ་

[172A]༄༅། །བཞིན་དུ། ཡུལ་གསལ་མི་གསལ་གྱི་རྣམ་པ་ཐ་དད་འཛིན་པར་བྱེད་དེ། དེ་ལས་ལྷག་མ་ཤེས་པ་རྣམ་མེད་དུ་འདོད་པ་དག་གིས་གང་སྨྲས་པ་དེ་དག་རྣམས་ནི་བློ་གྲོས་ངན་
པས་ཀུན་ནས་བསླང་པའི་ལུགས་ངན་ཡིན་ནོ། །བཞི་བ་གཟུང་དོན་སྐད་ཅིག་མ་དབང་ཤེས་ཀྱིས་འཛིན་པ་མི་འཐད་པར་ཐལ་བ་ལ། རིགས་པ་དངོས་དང། སྐྱོན་སྤོང་དགག་པ་གཉིས། དང་པོ་ནི། ཤེས་པ་སྒྲ་དང་མར་མེ་རྣམས། རང་འཛིན་མངོན་
སུམ་དང་ནི་ཅིག་ཤོས་མངོན་སུམ་དེ་དྲན་པའི་བློ་སྐྱེད་བྱེད་ཡིན་པ་ཉིད་ཀྱིས་ན། དེ་དག་ལས་སྔ་མའི་དུས་སུ་བྱུང་བ་ཡིན་ཞིང། སྐད་ཅིག་མ་ཡིན་པས་དེ་རྣམས་ནི་མངོན་སུམ་དང་དྲན་ཤེས་ཀྱི་དུས་ན་ཞིག་པའི་ཕྱིར། རྒྱུ་མཚན་གང་གིས་མངོན་སུམ་དང་
དྲན་ཤེས་ལ་རང་དུས་ན་མེད་པ་དེ་དག་རྣམ་མེད་ཐུག་ཕྲད་དུ་གསལ་བར་འགྱུར་ཞེས་པ་སྟེ། ངག་དོན་ནི་ཤེས་པ་སྒྲ་དང་མར་མེ་རྣམས་ཆོས་ཅན། རང་འཛིན་མངོན་སུམ་དང་དྲན་ཤེས་ལ་རྣམ་མེད་ཐུག་ཕྲད་དུ་སྣང་བ་མ་ཡིན་པར་ཐལ། དེ་དག་གི་
དུས་ན་ཞིག་ནས་མེད་པའི་ཕྱིར། དེར་ཐལ། དེ་དག་ལས་དུས་སྔར་བྱུང་ཟིན་པའི་སྐད་ཅིག་མ་ཡིན་པའི་ཕྱིར་དེར་ཐལ། དེ་དག་གི་སྐྱེད་བྱེད་ཡིན་པའི་ཕྱིར། གཉིས་པ་ནི། རྒྱུ་ཡིན་ན་སྐྱོན་དེ་མེད་ཀྱང། རྒྱ་མ་ཡིན་ཞིང་དུས་མཉམ་ཡིན་པས་ཐུག་ཕྲད་དུ་
འཛིན་པ་མི་འགལ་ལོ་ཞེ་ན། སྒྲ་འཛིན་མངོན་སུམ་ཆོས་ཅན། སྒྲ་དེ་ཁྱོད་ཀྱི་གཟུང་དོན་དུ་གསལ་ན་དོན་ཀུན་གསལ་བར་འགྱུར་བར་ཐལ། དེ་ཁྱོད་ལ་ཕན་འདོགས་བྱེད་མ་ཡིན་པའི་དོན་གཞན་ཡིན་པའི་ཕྱིར། གལ་ཏེ་དེ་གཉིས་དུས་མཉམ་

[172B] ཞེ་ན་ཉན་ཤེས་དང་སྒྲ་རྒྱུ་ཚོགས་གཅིག་ལས་སྐྱེས་པས་རང་དང་དུས་མཉམ་པའི་སྒྲ་ཁོ་ན་འཛིན་ནོ་ཞེས་ཉན་ཤེས་ལ་དེ་ལྟར་རྟོགས་པ་འདི་ཡང་འཐད་པ་
མེད་དེ། དེ་ལྟ་ན་ཉན་ཤེས་ཀྱིས་རང་དང་དུས་མཉམ་པའི་རྣ་བའི་དབང་པོའང་འཛིན་པར་ཐལ། དེ་དང་རྒྱུ་ཚོགས་གཅིག་ལས་སྐྱེས་པའི་ཕྱིར། ཊཱིཀ་བྱེད་གཞན་དག་ན་རེ། སྒྲ་འཛིན་མངོན་སུམ་དེས་སྒྲ་རང་དང་རྒྱུ་ཚོགས་གཅིག་ལས་སྐྱེས་པའི་གཟུང་དོན་དུ་
བྱེད་པ་མ་ཡིན་པར་ཐལ། སྒྲ་འཛིན་མངོན་སུམ་ལ་སྒྲ་འདི་ཁོ་བོ་དང་རྒྱུ་ཚོགས་གཅིག་ཡིན་པས་གཟུང་བར་བྱའོ་སྙམ་པའི་རྟོག་པ་ཡོད་ན་དེ་ལྟར་འཐད་ན་ཡང། ཤེས་པ་དེ་ལ་དེ་འདྲའི་རྟོག་པ་འདི་ཡང་མེད་པའི་ཕྱིར་ཞེས་ཟེར་རོ། །དེ་ལྟ་ན་སྒྲ་འྡིཟྣ་མངོན་
སུན་ལ་སྒྲས་རང་འདྲའི་རྣམ་པ་གཏད་པའི་སྒོ་ནས་ཀྱང་གཟུང་དོན་དུ་བྱེད་པ་མ་ཡིན་པར་ཐལ། སྒྲ་འཛིན་མངོན་སུམ་ལ་སྒྲ་འདི་ཁོ་བོ་ལ་རང་འདྲའི་རྣམ་པ་གཏོད་བྱེད་ཡིན་པས་གཟུང་བར་བྱའོ་སྙམ་པའི་རྟོག་པ་ཡོད་ན་དེ་ལྟར་འཐད་ན་ཡང། ཉན་ཤེས་ལ་འདི་
འདྲའི་རྟོག་པ་འདི་ཡང་མེད་པའི་ཕྱིར། འཁོར་གསུམ་ཁས་སོ། །འོ་ན་སྒྲ་དེ་སྒྲ་འཛིན་མངོན་སུམ་གྱི་རྒྱུ་ཡིན་ན། དེའི་དུས་ན་མེད་པ་ཇི་ལྟར་གསལ་བར་སྤང་ཞེ་ན། སྒྲ་དེས་བྱས་པའི་སྒྲ་འཛིན་ཤེས་པའི་དུས་ན། སྒྲ་དེ་མེད་ཀྱང་སྒྲ་དེ་གསལ་བ་ཞེས་བརྗོད་
པ་རིགས་པ་ཡིན་ཏེ། སྒྲ་ལས་སྒྲའི་དོན་དུ་སྣང་བའི་རྣམ་པར་སྐྱེས་པ་ཉིད་ཀྱི་ཕྱིར་རོ། །དུས་མཉམ་པས་རྣམ་པ་གཏད་པ་ཅི་འགལ་ཞེ་ན། རང་དང་ལྷན་ཅིག་སྐྱེས་པའི་དོན་གཞན་ནི་རང་ལ་ཕན་འདོགས་པ་ཡིན་པའི་ཕྱིར། རྣམ་པ་གཏོད་པར་མི་

[173A]༄༅། །བྱེད་དེ། རྣམ་པ་གཏོད་བྱེད་ནི་རྒྱུ་ཡིན་པའི་ཕྱིར་རོ། །དེས་ན་དུས་མཉམ་པས་རྣམ་པ་གཏོད་པར་མི་བྱེད་ཅིང། ཤེས་པ་དེ་ལ་རང་གི་རྣམ་པ་གཏད་པ་ཡིས་རྣམ་པར་འབྱེད་པར་བྱེད་པ་མིན་ན། ཤེས་པ་དེའི་གཟུང་དོན་དུ་གསལ་བར་ཡང་ཇི་
ལྟར་འགྱུར། དེ་བས་ན་གཟུང་དོན་ཡིན་ན། ཤེས་པ་དེའི་རྒྱུ་ཡིན་དགོས་སོ་ཞེས་བྱ་བ་འདི་འགྲུབ་པོ། །གལ་ཏེ་གཟུང་དོན་སྐད་ཅིག་མ་རྣམས་ནི་རྣམ་མེད་དུ་མི་འཛིན་ཡང། རྡོ་རྗེ་ལ་སོགས་པ་རང་གྲུབ་ནས་ཀྱང་ཡུན་རང་དུ་མི་འཇིག་པའི་དངོས་པོ་རྣམ་
མེད་དུ་འཛིན་པ་མི་འགལ་ལོ་ཞེ་ན། རང་གྲུབ་དུས་ལ་སྡུས་གཉིས་པར་མི་འཇིག་པའི་བརྟན་དངོས་སུ་འདོད་པ་གང་ཡིན་པའི་རྡོ་རྗེ་སོགས་ཀྱི་དོན་ཡང་ཆོས་ཅན། འགྲོ་བ་ཀུན་གྱི་ཤེས་པ་ནི་ཅིར་ཅར་རང་ཉིད་ཁོ་ནས་བསྐྱེད་པར་འགྱུར་བར་ཐལ། རྐྱེན་
གཞན་ལ་ལྟོས་མེད་དུ་འབྲས་བུ་བསྐྱེད་པའི་ཕྱིར། མ་གྲུབ་ན། རྟག་དངོས་ཡིན་པ་བུད། གལ་ཏེ་ལྷན་ཅིག་བྱེད་པས་ཕན་འདོགས་པ་ལ་ལྟོས་པའི་ཕྱིར། རྡོ་རྗེ་སོགས་འདིའི་འབྲས་བུ་དེ་དག་རིམ་གྱིས་འབྱུང་ངོ་ཞེ་ན། འོ་ན་རྡོ་རྗེ་སོགས་སྐད་ཅིག་སོ་སོར་གཞན་
དང་གཞན་རྒྱུན་ལྡན་དུ་འབྱུང་བ་ཡིན་པར་བརྗོད་རིགས་པར་ཐལ། དེ་དག་གིས་རྐྱེན་ལ་ལྟོས་ནས་འབྲས་བུ་རིམ་གྱིས་བསྐྱེད་པའི་ཕྱིར། དེ་འདོད་ན་སྐད་ཅིག་སྔ་ཕྱི་ཐ་དད་དུ་འབྱུང་བའི་རྡོ་རྗེ་སོགས་ཀྱི་རང་བཞིན་ཤེས་པ་རྣམ་མེད་དུ་བསྐྱེད་པ་འདིར་
ཡང་སྐྱོན་ནོ་སྔར་གང་གིས་ཤེས་ལ་མེད་གསལ་འགྱུར། ཞེས་སོགས་སུ་བཤད་པ་བཞིན་ནོ། །བཞི་བ་སླར་ཡང་དྲན་པ་མྱོང་བའི་རྗེས་སུ་འཕྲད་པའི་རྟགས་ཀྱིས་ཚུལ་གཉིས་སྒྲུབ་པ་ནི། ཚད་མ་མདོར། དུས་ཕྱིས་དྲན་པ་ལས་ཀྱང་སྟེ། དེ་

[173B] ཞེས་གསུངས་ཤིང། དེའི་དོན་གྱི་ཀུན་ལས་བཏུས་ཀྱི་འགྲེལ་བྱེད་སྔ་མ་ཁ་ཅིག་ན་རེ། གཞུན་འདས་རིག་བྱ་རིག་བྱེད་ཀྱི་ཚུལ་གཉིས་སྒྲུབ་པ་ཡིན་གྱི། ཤེས་པ་རྣམ་ལྡན་དུ་སྐྱེ་བའི་ཚུལ་གཉིས་སྒྲུབ་པ་མ་ཡིན་ནོ། ཞེས་ཟེར་རོ།།
དེ་ནི་མི་འཐད་དེར་བྱེ་བྲག་སྨྲ་བ་ལ་སོགས་པ་ཤེས་པཇ་རྣམ་པ་མེད་པར་སྨྲ་བ་རྣམས་ཀྱང། ཤེས་པས་གཟུགས་སོགས་དེ་བདག་ཉིད་དམ་ངོ་བོ་ཉིད་ཀྱིས་མྱོང་བ་ལ་ནི་བརྩོད་པ་འགའ་ཡང་ཡོད་པ་མ་ཡིན་པས། རིག་བྱ་རིག་བྱེད་ཀྱི་ཚུལ་གཉིས་གྲུབ་ཟིན་པའི་
ཕྱིར་རོ། །དེ་ལྟར་ན་ཡང་རྒོལ་བ་དེ་དག་གིས་མིག་ལ་སོགས་པའི་ཤེས་པ་དེ་དག་གཟུགས་ལ་སོགས་པའི་དོན་གྱི་རྣམ་པའི་རང་བཞིན་ཉིད་དུ་མ་གྲུབ་པས། དེ་གྲུབ་པར་བྱ་བའི་ཕྱིར། ཤེས་པ་ཡུལ་གྱི་རྣམ་པར་སྐྱེས་པའི་ཚུལ་གཉིས་བསྒྲུབ་དགོས་
ཤིང། དེ་ཡང་སྔོན་པོ་དང་སེར་པོ་སོགས་སོ་སོར་མཐོང་བ་སོ་སོར་ཡང་དག་པར་དྲན་པའི་རྟགས་ལས་གྲུབ་པས། དེའི་ཕྱིར། མདོ་ཚིག་དེ་ནི་ཤེས་པ་རྣམ་བཅས་ཀྱི་ཚུལ་གཉིས་དྲན་པའི་རྟགས་ཀྱིས་གྲུབ་པར་སྟོན་པ་ཡིན་ནོ། །འོ་ན་དུས་ཕྱིས་དྲན་པ་ལས་
ཀྱང་སྟེ། དེ་ནི་ཤེས་པ་མེད་པར་མིན། ཞེས་པའི་གཞུང་གི་དོན་དུ་སྨྲས་པའི་དྲན་པའི་རྟགས་ལས། ཤེས་པ་རྣམ་བཅས་སུ་སྒྲུབ་པའི་ཚུལ་ཇི་ལྟ་བུ་ཞེ་ན། ཤེས་བྱ་ཆོས་ཅན། དབང་ཤེས་རྣམས་ཀྱིས་གཟུགས་སྒྲ་སོགས་ཐ་དད་པར་གསོལ་
བར་མྱོང་བ་མེད་པར་ཐལ། དབང་ཤེས་རྣམས་རང་གི་སྤྱོད་ཡུལ་གྱི་རྣམ་པ་ཐ་དད་དུ་ཤར་བའི་སྒོ་ནས་སོ་སོར་བྱེ་བ་མེད་པའི་ཕྱིར། འདོད་ན་དབང་ཤེས་དེ་དག་ལ་འདི་ནི་འདི་ལྟར་སྔོན་པོ་རྟོགས་པ་ཡིན་ལ། འདི་ནི་འདི་ལྟར་སྔོན་པོ་རྟོགས་

[174A]༄༅། །བ་མིན་གྱི་སེར་པོ་རྟོགས་པའོ་ཞེས་ཐ་དད་དུ་དྲན་པ་འདི་མེད་པར་འགྱུར་ཏེ། དབང་ཤེས་ཀྱིས་སྔོ་སེར་སོགས་ཐ་དད་དུ་མྱོང་བ་མེད་པའི་ཕྱིར་རོ། །གལ་ཏེ་དབང་པོ་སོགས་རྒྱུ་རྐྱེན་གྱི་ཁྱད་པར་ལས་མྱོང་བ་མི་འདྲ་བའི་ཁྱད་པར་དུ་
འགྱུར་བས། དེའི་ཕྱིར་ཐ་དད་དེ་དྲན་པ་ཡིན་གྱི། རྣམ་པ་ཐ་དད་དུ་ཤར་བའི་སྒོ་ནས་ཐ་དད་དུ་དྲན་པ་མ་ཡིན་ནོ་ཞེ་ན། རྒྱུ་རྐྱེན་གྱི་ཚོགས་པའི་ཁྱད་པར་ལས་བྱུང་བ་ཉམས་སུ་མྱོང་བའི་ཁྱད་པར་ཅུང་ཟད་ཡོད་ཀྱང། དེ་ཙམ་གྱིས་ནི་དབང་ཤེས་རྣམ་ཡུལ་
རྟོགས་ཚུལ་ཐ་དད་པར་དྲན་པའི་ཁྱད་པར་འགའ་ཞིག་རྣམ་པར་འབྱེད་ནུས་པ་མིན་ཏེ། དེ་ལྟ་ན་ཡང། ཤེས་པ་ལ་ཡུལ་གྱི་རྣམ་པ་ཤར་བ་མེད་པའི་ཕྱིར་དང། ཡུལ་གྱི་རྣམ་པ་ཐ་དད་པ་གསལ་པོར་མྱོང་བ་མེད་པ་ལ་ནི་ཡུལ་རྟོགས་ཚུལ་ཐ་དད་དུ་རྣམ་
པར་འབྱེད་པའི་དྲན་བློ་སྐྱེ་བ་མེད་པའི་ཕྱིར་ཏེ། དཔེར་ན་མཚེ་མ་སྤུན་ལ་སོགས་པའི་མི་འདྲ་བའི་ཁྱད་པར་གསལ་པོར་ཉམས་སུ་མ་མྱོང་བ་ན། དེ་དག་ཐ་དད་དུ་རྣམ་པར་འབྱེད་པའི་དྲན་པ་མི་སྐྱེ་བ་བཞིན་ནོ། །གཉིས་པ་བློ་ལ་རང་རིག་ཡོད་པར་སྒྲུབ་
པ་ལ་ཚུལ་གཉིས་གྲུབ་པའི་རྟགས་ཀྱིས་རང་རིག་གྲུབ་པར་བསྟན་པ་དང། དྲན་པའི་རྟགས་ཀྱིས་རང་རིག་གྲུབ་པར་བསྟན་པ་གཉིས། དང་པོ་ལ་གཞུང་སྤྱིའི་བསྡུ་བ་བཤད་པ་དང། གཞུང་དོན་བཤད་པ་དངོས་ལ་འཇུག་པ་གཉིས། དང་པོ་ནི། བློ་
ཚུལ་གཉིས་སུ་གྲུབ་པ་ན། ཤེས་པ་ཆོས་ཅན། རང་རིག་ཡོད་དེ་ཡུལ་གྱི་རྣམ་པར་སྐྱེས་པའི་ཕྱིར། ཞེས་བཀོད་པའི་ཚེ་རྟགས་དེའི་ཕྱོགས་ཆོས་ཕྱི་རྒོལ་ཁོ་རང་གིས་གྲུབ་ཟིན་པའི་ཕྱིར་སྒྲུབ་མི་དགོས་ཤིང། ཁྱབ་པ་གཅིག་པུ་བསྒྲུབས་པས་

[174B] དོན་དེ་ལ་དགོངས་ནས། ཚུལ་གཉིས་སྒྲུབ་པར་བྱེད་པས་ཀྱང། རང་རིག་ཕལ་ཆེར་གྲུབ་པ་ཡིན། ཞེས་གསུངས་པ་ཡིན་ཏེ། དེ་བས་ན་ཕལ་ཆེར་ཞེས་པའི་དོན་ནི་དེ་ལྟར་ཤེས་པར་བྱ་ཡི། བློ་ཚུལ་གཉིས་སྒྲུབ་པའི་
རིགས་པས་ཤུགས་ལ་རང་རིག་ཏུ་འགྲུབ་པས་དེའི་ཕྱིར་རང་རིག་ཕལ་ཆེར་གྲུབ་པ་ཡིན། ཞེས་གསུངས་པ་མ་ཡིན་ཏེ། གལ་ཏེ་དེ་ལྟར་ཡིན་ན། ཤེས་བྱ་ཆོས་ཅན། བློ་ཚུལ་གཉིས་སྒྲུབ་པའི་རྟགས་ལ་བརྟེན་ནས་ཤེས་པ་རྣམ་བཅས་སུ་ངེས་པ་ན། རང་
རིག་མེད་པ་སྒྲ་འདོགས་ཤུགས་ལ་ཆོད་པས་ཁྱབ་པར་ཐལ། རྟགས་དེས་བློ་ཚུལ་གཉིས་སུ་གྲུབ་པ་ན། རང་རིག་ཤུགས་ལ་གྲུབ་པས་ཁྱབ་པའི་ཕྱིར། འདོད་ན། བློ་རྣམ་བཅས་སུ་ངེས་ནས་རང་རིག་མེད་པར་འདོད་པའི་རྒོལ་བ་མི་སྲིད་པར་ཐལ་ལོ། །
དེ་ཡང་འདོད་པར་ནུས་པ་མ་ཡིན་ཏེ། དབུ་མ་ཐལ་འགྱུར་བ་དག་ཤེས་པ་རྣམ་བཅས་སུ་ངེས་ཀྱང། རང་རིག་འགོག་པའི་ཕྱིར་དང། གལ་ཏེ་དེ་དང་འདྲ་བ་ལས། མྱོང་གཞན་ཅི་ཡོད་ཅེས་འདོད་ན། ཞེས་སོགས་གཞུང་གི་སྐབས་འགར་རང་རིག་མེད་པར་
འདོད་པ་དག་གིས་ཤེས་པ་རྣམ་བཅས་ཀྱི་ཕྱོགས་ལ་བརྟེན་ནས། ལན་འདབས་པའི་དོགས་པ་བསུ་ཞིང་དེ་དག་ལ་ལན་བཏབ་པ་ཐམས་ཅད་དོན་མེད་དུ་འགྱུར་བའི་ཕྱིར་རོ། །དེས་ན། ཚུལ་གཉིས་སྒྲུབ་པར་བྱེད་པས་ཀྱང། ཞེས་སོགས་རྐང་པ་བཞིས་བློ་
ཚུལ་གཉིས་སུ་སྒྲུབ་པའི་རྒོལ་བའི་ངོར། ཤེས་པ་ཆོས་ཅན། རང་རིག་ཡོད་དེ། ཡུལ་གྱི་རྣམ་པར་སྐྱེས་པའི་ཕྱིར། དཔེར་ན། བད་སོགས་བཞིན། ཞེས་པའི་རྟགས་ཀྱིས་ཕྱོགས་ཆོས་ཚུལ་གཉིས་སྒྲུབ་པའི་རིགས་པས་གྲུབ་ཟིན་པའི་ཁྱབ་པ་གཅིག་པུ་

[175A]༄༅། །བསྒྲུབས་པས་ཆོག་པར་དངོས་སུ་བསྟན་ཅིང། དེའི་ཤུགས་ཀྱིས་སྔར་བློ་ཚུལ་གཉིས་སུ་མ་གྲུབ་པའི་རྒལ་བའི་ངོར། རྟགས་འདི་བཀོད་པའི་ཚེ། རྟགས་དེའི་ཕྱོགས་ཆོས་སྒྲུབ་པའི་རིགས་པ་ནི། བློ་
ཚུལ་གཉིས་སུ་བསྒྲུབ་པའི་རིགས་པ་ཇི་སྐད་བཤད་པ་རྣམས་ཡིན་པར་བསྟན་པ་ཡིན་ནོ། །རྟགས་དེའི་ཁྱབ་པ་སྒྲུབ་པའི་ཚུལ་ནི། ཤེས་པ་དེ་ལ་ཡུལ་གྱི་རྣམ་པ་ཤར་པའི་གཟུང་རྣམ་དེ་ལ་མྱོང་བྱེད་ཡོད་དགོས་ཤིང། རང་ལས་རྫས་གཞན་
གྱིས་མྱོང་བ་བཀག་ནས། རང་གི་ངོ་བོ་མྱོང་བ་གསལ་རིག་གི་ཆར་གྱུར་པའི་འཛིན་རྣམ་དེ་ཉིད་ཀྱིས་གཟུང་རྣམ་དེ་མྱོང་བར་གྲུབ་པ་ན་
གཟུང་རྣམ་ཡོད་པ་ལ་རང་རིག་ཡོད་པས་ཁྱབ་པ་འགྲུབ་པ་ཡིན་ནོ། །དེས་ན་རྟགས་དེའི་ཁྱབ་པ་ལ་ཚད་མ་བཞི་དགོས་ཏེ། གཟུང་རྣམ་ངེས་པའི་ཚད་མ་དང། གཟུང་རྣམ་ལ་མྱོང་བྱེད་ཡོད་དགོས་པར་ངེས་པའི་ཚད་མ་དང། རང་ལ་རྫས་གཞན་
གྱིས་མྱོང་བ་འགོག་པའི་ཚད་མ་དང། རང་གི་ངོ་བོ་མྱོང་བ་གསལ་རིག་གི་ཆར་གྱུར་པའི་འཛིན་རྣམ་ཉིད་དེའི་མྱོང་བྱེད་ཡིན་པར་ངེས་པའི་ཚད་མའོ། །དེ་ཡང་གཞི་གཟུང་རྣམ་ངེས་པའི་ཚད་མ་མ་སྐྱེས་ན། དེ་མྱོང་བྱེད་ཡོད་དགོས་པར་ངེས་
པའི་ཚད་མ་དང། འཛིན་རྣམ་དེའི་མྱོང་བྱེད་ཡིན་པར་ངེས་པའི་ཚད་མ་སྐྱེས་མེད་ཅིང། རང་ལས་རྫས་གཞན་གྱིས་མྱོང་བ་ཁེགས་པ་ཙམ་གྱིས་རང་རིག་ཡོད་པས་ཁྱབ་པར་མི་འགྲུབ་སྟེ། རི་བོང་གི་ར་བཞིན་ནོ། །གཟུང་རྣམ་ཚད་མས་ངེས་

[175B] འཛིན་རྣམ་དེའི་མྱོང་བྱེད་དུ་ངེས་པའི་ཚད་མ་མི་སྐྱེ་ཞིང། རྫས་གཞན་གྱིས་མྱོང་བ་ཁེགས་ཀྱང། དེ་ཙམ་གྱིས་རྣམ་པ་དེ་ལ་མྱོང་བྱེད་གཏན་མེད་དུ་འཛིན་པའི་དོགས་པ་གཅོད་མི་ནུས་པས། རྣམ་པ་ཡོད་པ་
ལ་རང་རིག་ཡོད་པས་ཁྱབ་པ་མི་འགྲུབ་པོ། །མྱོང་བྱེད་རྫས་གཞན་གྱིས་མྱོང་བ་མ་ཁེགས་ན། སྤྱིར་མྱོང་བྱེད་ཡོད་པར་ངེས་ཀྱང། དེ་ཙམ་གྱིས་རང་རིག་ཡོད་པས་ཁྱབ་པར་མི་འགྲུབ་ཅིང། ཚད་མ་གཞན་གསུམ་སྐེས་ཀང་འཛིན་རྣམ་ཉིད་དེའི་མྱོང་བྱེད་ཡིན་
པར་མ་ངེས་ན། རང་རིག་ཚད་མས་མི་ངེས་ཏེ། འཛིན་རྣམ་རང་རིག་གི་འཇོག་བྱེད་ཡིན་པའི་ཕྱིར་རོ། །དེ་མ་ངེས་ན་ཡང་ཁྱབ་བྱེད་རང་རིག་ཉིད་ཚད་མས་མ་ངེས་པའི་ཕྱིར། གཟུང་རྣམ་ལ་དེས་ཁྱབ་པ་ག་ལ་ངེས། འཛིན་རྣམ་དེའི་མྱོང་བྱེད་ཡིན་པར་ངེས་
ན། དེ་ལ་མྱོང་བྱེད་ཡོད་པར་ངེས་པས་ཁྱབ་ཀྱང། འཛིན་རྣམ་དེའི་མྱོང་བྱེད་ཡིན་པར་ངེས་པ་ལ། སྤྱིར་མྱོང་བྱེད་ཡོད་པར་ངེས་པ་དང། མྱོང་བྱེད་རྫས་གཞན་གྱིས་མྱོང་བ་ཁེགས་པའི་ཚད་མ་གཉིས་སྔོན་དུ་འགྲོ་དགོས་པ་ཡིན་ནོ། །དེས་ན་རྣམ་པ་
ཡོད་པ་ལ་རང་རིག་ཡོད་པས་ཁྱབ་པ་འགྲུབ་པ་ལ་ཚད་མ་བཞི་བོ་འདིར་གྲངས་ངེས་པ་ཡིན་ནོ། །དེ་ཡང་གཟུང་རྣམ་ངེས་པའི་ཚད་མ་ནི། རྟགས་དེའི་ཕྱོགས་ཆོས་ངེས་པའི་ཚད་མ་ཉིད་ཡིན་པའི་ཕྱིར། སྔར་ཚུལ་གཉིས་སྒྲུབ་པའི་རིགས་པ་
བཤད་པ་ལས་གཞན་མེད་པས་ཚད་མ་དེ་ཁྱབ་པ་སྒྲུབ་པའི་ཡན་ལག་ཏུ་ཉེ་བར་མཁོ་ཡང། རང་རིག་སྒྲུབ་པའི་སྐབས་འདིར་བཟླས་ཏེ་བཤད་པ་མ་བྱས་སོ། །གཟུང་རྣམ་སྤྱིར་མྱོང་བྱེད་ཡོད་པར་ངེས་པའི་ཚད་མ་ཁྱབ་པ་འགྲུབ་པའི་

[176A]༄༅། །ཡན་ལག་ཏུ་དགོས་ཀྱང། གཟུང་རྣམ་ངེས་ནས། དེ་ལ་མྱོང་བྱེད་གཏན་མེད་དུ་འཛིན་པའི་དོགས་པ་གཅོད་སླ་ཞིང། ཤེས་པས་ཡུལ་གཏན་ནས་མ་མྱོང་བར་འདོད་པའི་རྒོལ་བ་ཕྱི་ནང་གི་གྲུབ་མཐའ་སྨྲ་བ་སུའང་མེད་པས། དེའི་ཕྱིར་ཤེས་
པ་ལ་མྱོང་བྱེད་མེད་པ་འགོག་པའི་རིགས་པ་ཟུར་དུ་གཞུང་བཙུགས་ནས་རྒྱས་པར་མ་གསུངས་པར་མྱོང་བྱེད་རྫས་གཞན་གྱིས་མྱོང་བ་འགོག་པ་སོགས་ཀྱི་མཐའ་གཅོད་པའི་ཡན་ལག་ཏུ་ཞར་བྱུང་གི་ཚུལ་གྱིས་ཅུང་ཟད་ཙམ་གསུངས་ཏེ། དེ་དག་ནི་
ཚིག་དོན་བཤད་པ་ཉིད་ཀྱིས་རྟོགས་པར་འགྱུར་རོ། །ཤེས་པ་རྣམས་མྱོང་བྱེད་རྫས་གཞན་གྱིས་མྱོང་བར་འདོད་པའི་ཕྱོགས་ལ་གྲུབ་པའི་མཐའ་མི་འདྲ་བ་གཉིས་ཏེ། ཤེས་པ་མངོན་གྱུར་ཡིན་པས་ཤེས་པ་མངོན་སུམ་དུ་མྱོང་བའི་མྱོང་བྱེད་ཡོད་
ཀྱང་རང་གི་བདག་ཉིད་དུ་གྱུར་བའི་མྱོང་བྱེད་མེད་ཀྱི། རང་ལས་རྫས་གཞན་དུ་གྱུར་བའི་ཕྱིས་བྱུང་གི་ཤེས་པས་མྱོང་དགོས་པ་ཡིན་ནོ་ཞེས་འདོད་པ་དང། སྤྱོད་པ་བ་གང་དག་ཤེས་པ་ཐམས་ཅད་ལྐོག་གྱུར་ཡིན་པས། མངོན་སུམ་དུ་མྱོང་བྱེད་མི་སྲིད་ཅིང་
དེ་ལྟ་ན་ཡང་རང་ལས་ཕྱིས་བྱུང་གི་བློ་རྫས་གཞན་གྱིས་ལྐོག་ཏུ་གྱུར་བའི་སྒོ་ནས་མྱོང་བ་ཡིན་ནོ་ཞེས་སྨྲ་བའོ། །དེ་ཡང་རང་སྡེ་བྱེ་བྲག་སྨྲ་བ་དང། སྤྱོད་པ་བ་མ་གཏོགས་པའི་རང་རིག་ཁས་མི་ལེན་པའི་ཕྱི་རོལ་བ་དག་རང་ལས་ཕྱིས་བྱུང་གི་བློ་རྫས་
གཞན་གྱིས་མངོན་སུམ་དུ་མྱོང་བར་འདོད་པ་ཡིན་ཞིང། བྱེ་བྲག་སྨྲ་བ་ནི་རང་ལས་ཕྱིས་བྱུང་གི་བློ་རྫས་གཞན་གྱིས་མྱོང་དགོས་པར་མི་འདོད་ཀྱི། ཤེས་པ་རྣམས་ཡུལ་མྱོང་བ་ཉིད་ཀྱིས་མྱོང་བའི་ངོ་བོ་གྲུབ་ཟིན་པའི་ཕྱིར། རང་གི་བདག་ཉིད་དུ་གྱུར་

[176B] རང་ལས་རྫས་གཞན་དུ་གྱུར་བའི་མྱོང་བྱེད་ཡོད་པ་གང་གི་སྒོ་ནས་ཀྱང་ཤེས་པ་རྣམས་མྱོང་བའི་ངོ་བོར་བཞག་མི་དགོས་ཏེ། དཔེར་ན་སྒྲོན་མེ་བཞིན་ནོ་ཞེས་སྨྲ་བར་བྱེད་ལ། དེ་ཡང་བློ་རྫས་གཞན་གྱིས་མྱོང་བ་འགོག་པའི་སྐབས་སུ་ཤེས་པ་ཡུལ་མྱོང་བའི་ངོ་
བོ་ཡིན་པ་དང། རང་རིག་མེད་པ་ལ་ནང་འགལ་སྟོན་པའི་རིགས་པ་དག་གིས་ཁེགས་པའི་ཕྱིར། ཚིག་ཚེགས་སྐྱུང་བའི་ཆེད་དུ་བྱེ་བྲག་སྨྲ་བའི་འདོད་པ་དེ་འགོག་པའི་རིགས་པ་གཞན་ཟུར་དུ་གཞུང་བཙུགས་པ་མ་མཛད་དོ། །བློ་ལ་རང་རིག་མེད་པར་འདོད་པའི་
རྒོལ་བ་འདི་དག་ཐམས་ཅད་ཀྱང་རྒྱུད་གཅིག་ལ་ཤེས་པ་དུ་མ་ཅིག་ཅར་སྐྱེ་མི་སྲིད་པས་ཁྱབ་པར་འདོད་པ་ཤ་སྟག་ཡིན་པས། ཤེས་པ་རྣམས་རང་དང་དུས་མཉམ་པའི་བློ་རྫས་གཞན་གྱིས་མྱོང་དགོས་པར་འདོད་པ་སུའང་མེད་ཅིང། དེའི་ཕྱིར་དེ་ཉིད་འགོག་པའི་
རིགས་པ་མ་གསུངས་སོ། །དེ་ལ། དེ་དངོས་ཅན་གྱི་བློ་ཡིས་ནི། ཞེས་པ་ནས། མྱོང་ལ་མེད་པའང་ཅི་ཡི་ཕྱིར་ཞེས་པའི་བར་གྱི་བློ་མངོན་སུམ་དུ་མྱོང་བྱེད་ཡོད་ཀྱང། རང་ལས་ཕྱིས་འབྱུང་གི་བློ་རྫས་གཞན་གྱིས་མྱོང་དགོས་པར་འདོད་པ་དག་གི་ཕྱོགས་ལ་ཤེས་
པ་རྣམས་རང་ལས་ཕྱིས་བྱུང་གི་བློ་རྫས་གཞན་གྱིས་མྱོང་བ་འགག་པའི་རིགས་པ་སྟོན་པ་ཡིན་ཅིང། གཞན་ཡང་དཀར་སོགས་མཐོང་བ་ན། ཞེས་པ་ནས། དོན་མི་གསལ་བ་ཉིད་དུ་འགྱུར། ཞེས་པའི་བར་གྱིས་རང་རིག་མེད་པར་འདོད་པའི་རྒོལ་
བ་ཐམས་ཅད་ལ་ཐུན་མོང་དུ། ཤེས་པ་རྣམས་རང་གི་བདག་ཉིད་དུ་གྱུར་བའི་འཛིན་རྣམ་གྱིས་མྱོང་དགོས་པར་སྒྲུབ་པའི་མཐའ་གཞན་འགོག་པའི་རིགས་པ་སྟོན་པ་ཡིན་ཅིང། བདག་རིག་མིན་པའི་ཕྱོགས་དག་ལ། ཞེས་སོགས་ཀྱིས། ཤེས་པ་ཐམས་

[177A]༄༅། །ཅད་ལྐོག་གྱུར་དུ་འདོད་པའི་ཕྱོགས་ལ་དགག་པ་སྟོན་པ་ཡིན་ལ། དེ་ཡང་ཤེས་པ་ཐམས་ཅད་ལྐོག་གྱུར་ཡིན་པའི་རྒྱུ་མཚན་གྱིས། རང་རིག་མེད་དོ་ཞེས་འདོད་པ་དེ་ཉིད་རིགས་པ་སྔ་མས་ཁེགས་པར། བདག་རིག་མིན་
པའི་ཕྱོགས་དག་ལ། ཞེས་སོགས་རྐང་བ་བཞིས་བསྟན་ཅིང། བརྟེན་དམིགས་གོམས་པའི་ཁྱད་པར་ལས། ཞེས་པ་ནས། རང་ཉིད་གསལ་བ་བདག་མྱོང་ཡིན། ཞེས་པའི་བར་གྱིས། དོན་དེ་ཉིད་འགོག་པའི་རིགས་པ་གཞན་རྒྱས་པར་སྟོན་པར་བྱེད་ལ་
གཞན་ཡང་མངོན་སུམ་མེད་པས་ན། ཞེས་པ་ནས། རབ་ཏུ་གྲུབ་པ་ཡོད་མིན་ཕྱིར། ཞེས་པའི་བར་གྱིས་ཤེས་པ་ཐམས་ཅད་རང་རྒྱུད་ལྡན་གྱི་གང་ཟག་ལ་ལྐོག་གྱུར་ཡིན་པ་འགོག་པར་བྱེད་ཅིང། ཁྱོད་ཀྱི་བློ་ནི་བློ་གཞན་གྱིས། ཞེས་པ་ནས། གཞན་དེའང་
མཐོང་བར་གདོན་མི་ཟ། ཞེས་པའི་བར་གྱིས་རྒོལ་བ་དེའི་ལུགས་ལའང་ཤེས་པ་རྣམས་རང་ལས་ཕྱིས་འབྱུང་གི་བློ་རྫས་གཞན་གྱིས་མྱོང་དགོས་པར་འདོད་པ་འགོག་པ་ཡིན་ནོ། །གཉིས་པ་གཞུང་དོན་བཤད་པ་དངོས་ལ་འཇུག་པ་ལ། གཟུང་རྣམ་ཡོད་པའི་རྟགས་ཀྱིས་བློ་ལ་རང་རིག་ཡོད་པ་བསྒྲུབ་པའི་རྟགས་ཀྱིས་ཕྱོགས་ཆོས་ཚུལ་གཉིས་སྒྲུབ་པའི་རིགས་པས་འགྲུབ་པར་བསྟན་པ་དང། རྟགས་དེའི་ཁྱབ་པ་སྒྲུབ་པའི་རིགས་པ་རྒྱས་པར་བཤད་པ་གཉིས། དང་པོ་ནི། གང་ཡང་
བྱེ་བྲག་སྨྲ་བ་ལ་སོགས་པ་རང་གཞན་གྱི་རྒོལ་བ་གང་དག་བློ་ལ་རང་རིག་མེད་པར་འདོད་པ་དེ་ཡང་འཐད་པ་མ་ཡིན་ཏེ། ཤེས་པ་རྣམས་ནི་རང་རིག་དང་བཅས་པ་ཉིད་དུ་རྟགས་ཡང་དག་གིས་འགྲུབ་པའི་ཕྱིར་རོ། །རྟགས་ཡང་དག་ཇི་ལྟ་བུ་

[177B] ཤེས་པ་ཆོས་ཅན། རང་རིག་ཡོད་དེ། ཡུལ་གྱི་རྣམ་པར་སྐྱེས་པའི་ཕྱིར། དཔེར་ན། བདེ་བ་ལ་སོགས་པ་བཞིན་ནོ། ཞེས་བྱ་བས་སོ། །རྟགས་དེའི་ཚུལ་ཇི་ལྟར་གྲུབ་ཅེ་ན། ཚུལ་གཉིས་སྒྲུབ་པར་བྱེད་པའི་རིགས་པ་རྣམས་ཀྱིས་ཀྱང་རང་རིག་སྒྲུབ་པའི་
རྟགས་དེ་ཉིད་ཀྱི་ཚུལ་ཕལ་ཆེར་གྲུབ་པ་ཡིན་ཏེ། རྟགས་དེའི་ཕྱོགས་ཆོས་རིགས་པ་དེ་ཉིད་ཀྱིས་གྲུབ་ཅིང། གང་གི་ཚེ་ཤེས་པ་རྣམས་རང་གི་ངོ་བོར་གྱུར་བའི་གཟུང་བའི་རྣམ་པར་སྐྱེས་པའི་སྒོ་ནས་ཡུལ་སྣང་བ་ཡིན་པར་གྲུབ་པ་དེའི་ཚེ་གཟུང་རྣམ་
དེ་ཉིད་རང་ལས་རྫས་གཞན་གྱིས་མྱོང་བ་ཁེགས་ཤིང། འཛིན་རྣམ་གྱིས་མྱོང་བར་གྲུབ་པ་ཙམ་གྱིས་མྱོང་བ་རང་རིག་ཡོད་པར་བདེ་བླག་ཏུ་གྲུབ་པའི་ཕྱིར་རོ། །དེ་བས་ན་ཚུལ་གཉིས་སྒྲུབ་པའི་རིགས་པ་རྣམས་ཀྱིས་རྟགས་འདིའི་ཕྱོགས་ཆོས་གྲུབ་
པར་མ་ཟད། ཁྱབ་པ་འགྲུབ་པ་ལ་ཡང་ཕན་པ་ཉེ་བར་སྦྱོར་བའི་སྒོ་ནས་བསྒྲུབ་བྱ་རྟོགས་པ་ལ་ཆོས་ཉེ་བར་བྱེད་པའི་ཕྱིར། ཕལ་ཆེར་ཞེས་སྨོས་སོ། །གཉིས་པ་རྟགས་དེའི་ཁྱབ་པ་སྒྲུབ་པའི་རིགས་པ་རྒྱས་པར་བཤད་པ་ལ། ཤེས་པ་རྣམས་རང་ལས་
ཕྱིས་འབྱུང་གི་བློ་རྫས་གཞན་གྱིས་མངོན་སུམ་དུ་མྱོང་བར་འདོད་པ་དགག་པ་དང། འཛིན་རྣམ་གྱིས་མྱོང་བ་མཐའ་གཞན་འགོག་པའི་རིགས་པས་སྒྲུབ་པ་དང། ཤེས་པ་ཐམས་ཅད་ལྐོག་གྱུར་ཡིན་པས་རང་རིག་མེད་ཅིང་བློ་རྫས་གཞན་གྱིས་
མྱོང་བར་འདོད་པ་དགག་པ་དང་གསུམ། དང་པོ་ལ། དགག་པ་དངོས་དང། དེའི་སྐྱོན་སྤོང་དགག་པ་གཉིས། དང་པོ་ནི། གལ་ཏེ་ཤེས་པ་རྣམས་ལ་མྱོང་བྱེད་ཡོད་ཀྱང། རང་རིག་ཡོད་མི་དགོས་ཏེ། རང་ལས་ཕྱིས་འབྱུང་གི་བློ་རྫས་གཞན་གྱིས་

[178A]༄༅། །མྱོང་བའི་ཕྱིར། དེས་ན་ཤེས་པ་སྔ་མ་སྔ་མ་རྣམས་ནི་ཕྱི་མ་ཕྱི་མ་རྣམས་ཀྱིས་མྱོང་བ་ཡིན་གྱི། རང་གི་བདག་ཉིད་དུ་གྱུར་བའི་མྱོང་བྱེད་ཡོད་པ་མ་ཡིན་ནོ་ཞེ་ན། ཤེས་བྱ་ཆོས་ཅན། རང་རིག་མེད་ཀྱང་སྔོན་པོ་དེའི་དངོས་པོའམ་རྣམ་པ་
ཅན་གྱི་དབང་བློ་ཕྱི་མ་ཡིས་ནི་སྔོ་འཛིན་དབང་ཤེས་སྔ་མ་འགགས་པ་དེ་ཇི་ལྟར་མྱོང་བ་ཡིན་ཏེ། མ་ཡིན་པར་ཐལ། རང་རིག་མེད་ན་དབང་ཤེས་དེས་གང་ཡང་མྱོང་བར་མི་འཐད་ཅིང། སྔོ་སྣང་དབང་ཤེས་སྔ་མའི་མྱོང་བྱེད་ཡིན་ན། སྔོན་པོ་མ་
མྱོང་བར་ཐལ་བའི་སྐྱོན་ཡོད་པའི་ཕྱིར། སྐྱོན་དེ་དག་ཇི་ལྟར་ཡོད་པའི་ཚུལ་འྕཧྡ་པ་ནི། སྔོ་སྣང་དབང་ཤེས་དེ་ཆོས་ཅན། ཉམས་མྱོང་མ་ལུས་བཟློག་པར་འགྱུར་ཞིང་ཁྱད་མྱོང་བའི་ངོ་བོ་མ་ཡིན་པར་ཐལ། ཁྱོད་རང་གི་ངོ་བོའང་མྱོང་བྱེད་རང་གི་
བདག་ཉིད་དུ་གྱུར་བ་མེད་པའི་ཕྱིར། འདོད་ན། སྔོན་པོའང་མ་མྱོང་བར་ཐལ་ལོ། །དེ་ཡང་རང་གི་ངོ་བོར་གྱུར་བའི་མྱོང་བྱེད་མེད་ན། མྱོང་བའི་ངོ་བོ་ཡིན་པར་འགལ་ཞིང། མྱོང་བའི་ངོ་བོ་མ་ཡིན་ན་ཡང་ཡུལ་མྱོང་བ་ཡིན་པར་འགལ་ལ། ཡུལ་མྱོང་
ན་མྱོང་བའི་ངོ་བོ་ཡིན་དགོས་ཞིང། མྱོང་བའི་ངོ་བོ་ཡིན་ན་ཡང། རང་གི་ངོ་བོར་གྱུར་བའི་མྱོང་བྱེད་ཡོད་དགོས་པས། རང་རིག་མེད་པ་འགལ་ཞེས་བྱ་བའི་དོན་ཏེ། ཚུལ་འདི་ནི་ཤེས་པ་རྣམས་ཀྱིས་ཡུལ་མྱོང་བ་དང། རང་རིག་མེད་པར་ཁས་
བླངས་པ་ལ་ནང་འགལ་སྟོན་པའི་རིགས་པའི་སྙིང་པོ་ཡིན་པར་ཤེས་པར་བྱའོ། །ཤེས་བྱ་ཆོས་ཅན། ཡུལ་སྔོན་པོ་གང་གི་ནི་རྣམ་པར་སྣང་བ་གང་ཡིན་པའི་དབང་ཤེས་ཕྱི་མ་དེས་སྔོན་པོ་དེ་མྱོང་བ་མིན་ཞེས་པའང་ཐོབ་པར་ཐལ། དེ་སྔོ་

[178B] ཁྱབ་སྟེ། དོན་དུ་སྣང་བ་དང་ལྡན་པའི་ཤེས་པ་དེ་ནི་ཁ་ཕྱི་རོལ་དུ་མངོན་པར་ཕྱོགས་པའི་སྒོ་ནས་ཡུལ་སྣང་བས་ཁྱབ་ལ། རང་གི་མྱོང་བྱར་གྱུར་བའི་བློ་ལ་མངོན་སུམ་དུ་འཛིན་པར་བྱེད་པའི་བློ་རྣམས་
རྟག་ཏུ་བདག་ལ་ནང་མངོན་ཕྱོགས་པས་ཁྱབ་པའི་ཕྱིར། གཉིས་པ་དེའི་སྐྱོན་སྤོང་དགག་པ་ལ། སྐྱོན་སྤོང་དགོད་པ་དང། དེ་དགག་པ་གཉིས། དང་པོ་ནི། གལ་ཏེ་ཤེས་པ་རྣམས་ལ་རང་གི་ངོ་བོར་གྱུར་བའི་མྱོང་བྱེད་མེད་ཀྱང། མྱོང་བའི་ངོ་བོ་མ་ཡིན་
པའི་སྐྱོན་མེད་དེ། ཤེས་པ་རྣམས་ཡུལ་དེ་དང་འདྲ་བ་ལས་མ་གཏོགས་པའི་མྱོང་བའི་ངོ་བོར་འཇོག་བྱེད་གཞན་ཅི་ཞིག་ཡོད་ཅེས་འདོད་དོ་ཞེ་ན། གཉིས་པ་དེ་དགག་པ་ལ་འདྲ་བའི་དོན་ཆོས་མཚུངས་ལ་འདོད་ན་ཡུལ་ཤེས་ཁྱད་མེད་དུ་ཐལ། འདྲ་
བའི་དོན་གཟུང་རྣམ་ལ་འདོད་ན་མྱོང་བའི་འཇོག་བྱེད་དུ་མི་འཐད། འདྲ་བ་ཆོས་མཚུངས་པ་ཐུགས་མེད་ཀྱི་སྐྱོན་གཞན་བསྟན། གཟུང་རྣམ་མྱོང་བའི་འཇོག་བྱེད་དུ་འགྱུར་ཚུལ་གྱི་ལན་དགག་པའོ། །དང་པོ་ནི། ཁྱོད་ཀྱིས་ཤེས་པ་ཡུལ་དང་
འདྲ་བ་ཉིད་ཤེས་པ་མྱོང་བའི་ངོ་བོ་ཡིན་པའི་འཇོག་བྱེད་དུ་སྨྲས་པ་དེ་ལ་འདྲ་བའི་དོན་ཆོས་མཚུངས་པ་ཙམ་ལ་འདོད་དམ། ཡུལ་གྱི་རྣམ་པར་སྐྱེས་པ་ལ་འདོད། དང་པོ་ལྟར་ན། འདྲ་བ་ཐམས་ཅད་ཕན་ཚུན་དུ་མྱོང་བ་ཉིད་ནི་ཐོབ་པར་
འགྱུར་ཏེ། ཤེས་པ་ཡུལ་དང་ཆོས་མཚུངས་པ་བཞིན་དུ། ཡུལ་ཡང་ཤེས་པ་དང་ཆོས་མཚུངས་པས། ཤེས་པས་ཡུལ་མྱོང་བ་བཞིན་དུ། ཡུལ་གྱིས་ཀྱང་ཤེས་པ་མྱོང་བར་ཐལ་བའི་ཕྱིར་རོ། །གལ་ཏེ་ཡུལ་དང་ཆོས་མཚུངས་པས་

[179A]༄༅། །ཡུལ་མྱོང་བར་འཇོག་པ་བཞིན་དུ། ཡུལ་ཡང་ཡུལ་ཅན་དང་ཆོས་མཚུངས་པས་ཡུལ་གྱིས་ཡུལ་ཅན་མྱོང་བར་འཇོག་པའི་སྐྱོན་མེད་དེ། ཡུལ་ཅན་དང་ཡུལ་ཕན་ཚུན་ཆོས་མཚུངས་པར་ཁྱད་མེད་ཀྱང། ཡུལ་ཅན་མིག་ཤེས་
སོགས་ནི་བློ་ཡིན་ཞིང། ཡུལ་གཟུགས་སོགས་ནི་བློ་མ་ཡིན་པའི་ཕྱིར་རོ། །དེས་ན་བློ་ཡིན་པ་དང་འདྲ་བ་ཡིན་པ་གཉིས་ཚོགས་པ་དེ་མྱོང་བའི་ངོ་བོ་ཡིན་པས་འཇོག་བྱེད་དུ་འདོད་དོ་ཞེ་ན། དེ་ལྟར་ཡིན་པ་དེ་ནི་བློ་གཅིག་པུ་ཉིད་འཇོག་བྱེད་དུ་སྨྲ་བར་
རིགས་ཀྱི། འདྲ་བ་དེའི་ཟུར་དུ་སྨོས་པ་དོན་མེད་དེ། ཡུལ་དང་འདྲེ་བ་ལས་མྱོང་བའི་ངོ་བོར་འགྲུབ་པ་མ་ཡིན་ཞིང། བློ་ཡིན་པ་ཙམ་གྱིས་མྱོང་བའི་ངོ་བོར་བསྒྲུབ་ནུས་པའི་ཕྱིར་རོ། །གཉིས་པ་ནི། གལ་ཏེ་ཡུལ་དང་འདྲ་བའི་དོན་ཡུལ་དང་ཆོས་མཚུངས་
པ་ཙམ་ལ་མི་འདོད་པར་ཡུལ་གྱི་རྣམ་པར་སྐྱེས་པ་ལ་འདོད་ན། དེ་ནི་མྱོང་བའི་ངོ་བོ་ཡིན་པའི་འཇོག་བྱེད་དུ་མི་འཐད་དེ། འདི་ལྟར་ཤེས་བྱ་ཆོས་ཅན། མྱོང་བའི་ངོ་བོ་ཡིན་པ་དེ་ནི་དོན་དང་འདྲ་བའི་རྣམ་འཇོག་གི་རྒྱུ་མཚན་ཅན་མིན་པར་ཐལ་
ཤེས་པ་དེའི་མྱོང་བའི་ངོ་བོ་དེ་རང་ཉིད་མྱོང་བའི་འཛིན་རྣམ་དེའི་རྣམ་པར་བཞག་བྱ་ཡིན་པའི་ཕྱིར། གཟུང་རྣམ་དེ་མྱོང་བའི་ངོ་བོའི་འཇིག་བྱེད་མ་ཡིན་ན། དེས་གང་འཇོག་པར་ནུས་ཞེ་ན། གཟུང་རྣམ་ཚད་མ་འདི་ནི་འཇིག་རྟེན་ན། གཟུགས་སྒྲ་
ལ་སོགས་པའི་ལས་རྣམས་ལ། དོན་རྟོགས་པའི་བྱ་བ་ཐ་དད་དུ་རྣམ་པར་བཞག་པའི་རྒྱུར་འགྱུར་རོ། །འོ་ན་འཇིག་རྟེན་ན་དབང་ཤེས་རྣམས་ཀྱིས་ཕྱི་རོལ་དོན་དུ་གྱུར་བའི་གཟུགས་སོགས་རྟོགས་པར་ཐ་སྙད་བྱེད་པ་ཡོད་པ་བཞིན་དུ་

[179B] ཤེས་པ་རང་གི་ངོ་བོར་གྱུར་བ་ཡི་སྔོ་སོགས་ཀྱི་རང་བཞིན་དེ་མྱོང་བ་ལ་ཐོག་མ་མེད་པ་ནས་བརྒྱུད་དེ་འོངས་པའི་གཉིས་སྣང་འཁྲུལ་བའི་བག་ཆགས་
སད་པ་ལས་སྔོ་སོགས་ཕྱི་རོལ་དུ་སྒྲོ་འདོགས་པའི་སྒོ་ནས་ཕྱི་རོལ་དུ་གྱུར་བའི་སྔོ་སོགས་མྱོང་བར་གྲགས་པ་ཡིན་གྱི། དབང་ཤེས་ལས་རྫས་གཞན་གྱི་བདག་ཉིད་དུ་གྱུར་བའི་སྔོ་སོགས་མྱོང་བ་ལས་དེ་ལྟར་གྲགས་པ་མིན་ནོ། །དེའི་ཕྱིར་གཟུང་རྣམ་ཚད་
མིན་ཕྱི་རོལ་དུ་གྱུར་བའི་གཟུགས་སོགས་རྟོགས་པའི་འཇོག་བྱེད་ཡིན་པར་མི་འདོད་དོ། །གཞན་ཡང་ཕྱི་རོལ་གྱི་དོན་ཡོད་པ་ནི། ཇི་ལྟར་ཡང་འཐད་པ་མ་ཡིན་ཏེ། འདི་ལྟར་སྔོ་སོགས་སྣང་བའི་དབང་བློ་ནི་སྔོ་སོགས་དང་དངོས་པོ་གཅིག་ཡིན་ན། ཕྱི་རོལ་
དོན་ལ་ཚད་མ་གང་ཡང་མེད་ཅིང། དེ་འདྲའི་བློ་ནི་སྔོ་སོགས་དང་དངོས་པོ་གཅིག་མ་ཡིན་ན། བློ་དེ་ནི་ཇི་ལྟར་དོན་སྔོ་སོགས་མྱོང་བ་ཡིན་ཏེ། དུས་མཉམ་རྫས་ཐ་དད་ལ་འབྲེལ་བ་གང་ཡང་མེད་པའི་ཕྱིར་དང། འབྲེལ་བ་མེད་པ་ཡང་གཟུང་དོན་དུ་མི་འཐད་
པའི་ཕྱིར་རོ། །དེས་ན་སྔོན་པོ་དང་སྔོ་སྣང་དབང་ཤེས་དུས་མཉམ་ཡིན་པས་དེ་གཉིས་རྫས་ཐ་དད་ཡིན་ན་འབྲེལ་མེད་དུ་འགྱུར་དགོས་ཤིང། དེ་ལྟར་ན། དེ་དེའི་གཟུང་དོན་ཡིན་པ་མི་འཐད་ལ། སྔོན་པོ་དེ་རང་འཛིན་དབང་ཤེས་ཀྱི་གཟུང་དོན་མ་ཡིན་ན་
ཕྱི་རོལ་གྱི་དོན་ཡིན་པ་ཉམས་སོ། །དེའི་ཕྱིར་སྔོན་པོ་ནི་སྔོ་སྣང་དབང་ཤེས་དང་རྫས་གཅིག་དང་ཐ་དད་གང་དུ་ཁས་བླངས་ཀྱང་ཕྱི་དོན་ཡོད་པར་མི་འཐད་དོ། །ཞེས་པ་སྟེ། འདི་ཉིད་ཕྱི་རོལ་འགོག་པའི་རིགས་པ་རྨད་དུ་བྱུང་བའོ། །ལྷ་དབང་བློ་དང་

[180A]༄༅། །རྒྱན་མཁན་པོ་གཉི་གའང་སྐབས་འདིར་ཕྱི་དོན་ཁས་མི་ལེན་པར་མཐུན་ཞིང། ལྷ་དབང་བློས་རྐང་པ་དང་པོ་གཉིས་ཕ་རོལ་པོས་བཀོད་པའི་དྲི་བར་བཤད་ལ། རྒྱན་གྱིས་རང་གཞུང་དུ་བཤད་ཅིང། དེ་དག་གི་ཚུལ་ནི་མངས་པར་འགྱུར་བས་
མ་བྲིས་སོ། །དེ་དག་གི་དོན་བསྡུ་བ་ནི། དེ་བས་ན་གང་གི་ཚེ་ཤེས་པའི་མྱོང་བའི་བདག་ཉིད་ནི་དོན་དང་འདྲ་བའི་རྒྱུ་ཅན་མ་ཡིན་ན་དེའི་ཚེ་ཤེས་པ་འདི་ཡི་མྱོང་བའི་ངོ་བོ་དེ་རང་ཉིད་གསལ་རིག་གི་ངོ་བོར་སྐྱེས་པའི་འཛིན་རྣམ་ཉིད་ཀྱིས་གྲུབ་པས་ན། ཕྱི་རོལ་དོན་
གྱིས་མྱོང་བའི་ངོ་བོ་གཅིག་ཉེ་བར་སྒྲུབ་སྟེ་ཅུང་ཟད་ཀྱང་བྱེད་པ་མ་ཡིན་ནོ། །གསུམ་པ་ནི། གཞན་ཡང་གལ་ཏེ་ཤེས་པ་ཡུལ་དང་འདྲ་བའི་དོན་ཡུལ་དང་ཆོས་མཚུངས་པ་ལ་བྱས་ནས། དེ་ཉིད་མྱོང་བའི་འཇོག་བྱེད་དུ་ཁས་བླངས་ན་དོན་མ་ཡིན་པ་ཆེན་
པོར་འགྱུར་ཏེ། འདི་ལྟར་ཤེས་པ་དེ་ཡུལ་དང་བདག་ཉིད་ཀུན་གྱིས་འདྲ་ན་ནི། ཤས་པ་ཤེས་ཉིད་མིན་འགྱུར་ཞིང། ཆ་འགའ་ཞིག་གིས་མཚུངས་ན་ནི། ཐམས་ཅད་ཐམས་ཅད་ཀྱིས་མྱོང་འགྱུར་བའི་ཕྱིར་རོ། །བཞི་པ་ནི། རང་རིག་མེད་པར་འདོད་པའི་
རྒོལ་བ་དག་གི་རྩ་བའི་གྲུབ་མཐའ་ལ་ཤེས་པ་རྣམ་བཅས་སུ་ཁས་ལེན་པ་མེད་ཀྱང། སྐབས་འདིར་རྣམ་པར་དཔྱད་པའི་རིགས་པའི་དཔུང་མ་བཟོད་པར། ཤེས་པ་རྣམ་པ་དང་བཅས་པའི་ཕྱོགས་ཁས་བླངས་ཏེ། ཚུལ་འདི་ལྟར་སྨྲ་ན་ལན་འདི་ལྟ་བུས་
དགག་པར་བྱའོ། ཞེས་དོགས་པ་བསུ་བའི་སྒོ་ནས་མཐའ་གཅད་པའི་ཚུལ་སྟོན་པ་ནི། ཇི་ལྟར་སྔོ་སོགས་ལས་སྐྱེ་ཞིང། དེའི་ངོ་བོ་ཡི་རྣམ་པར་སྣང་བའི་ཕྱིར་སྔོ་སོགས་ཉམས་སུ་མྱོང་བར་འདོད་ལ། སྔོ་སོགས་མྱོང་བ་ཉིད་ཀྱིས་མྱོང་བའི་ངོ་བོར་གྲུབ་པ་

[180B] །དེས་ན་སྐྱེས་འདྲ་བ་སྔོ་སོགས་མྱོང་བའི་འཇོག་བྱེད་ཡིན་བྱེ། མྱོང་བའི་ངོ་བོའི་འཇོག་བྱེད་མ་ཡིན་ལ། སྔོ་སོགས་མྱོང་བས་མྱོང་བའི་ངོ་བོར་གྲུབ་པ་ཡིན་ནོ་ཞེ་ན། དེ་བཞིན་དུ་སྔོ་སྣང་དབང་ཤེས་དྲན་པའི་བློས་སྔོ་སྣང་དབང་ཤེས་དེ་ཡང། ཉམས་སུ་མྱོང་
བར་འགྱུར་བར་ཐལ། ཉམས་མྱོང་སྔ་མ་སྔོ་སྣང་དབང་ཤེས་དེ་ལས་སྐྱེས་ཤིང། དེའི་རྣམ་པའི་ངོ་བོ་ཡིན་པའི་ཕྱིར། ཉམས་མྱོང་སྔ་མ་ཉམས་སུ་མྱོང་ངོ་ཞེས་དོན་བཞིན་དུ་ནི་ངེས་པ་འདྲེན་པ་མིན་པ་དེའི་ཕྱིར། ཉེས་པ་མེད་དོ་ཞེ་ན། དེ་ཡང་ལན་ཡང་དག་པ་མ་ཡིན་
ཏེ། དོན་ལའང་ངེས་པ་དེ་ནི་རྟག་ཏུ་འདྲེན་པའི་ཁྱབ་པ་མེད་ཅིང། རེས་འགའ་ཉམས་མྱོང་སྔ་མ་ལའང་ངེས་པ་འདྲེན་པའི་ཕྱིར་རོ། །གལ་ཏེ་དོན་ལའང་ངེས་པ་རྟག་ཏུ་འདྲེན་པའི་ཁྱབ་པ་ཡོད་པ་ཡིན་ཏེ། ངེས་པ་དེ་ཉིད་ཀྱི་རྒྱུ་དོན་གྱི་རྣམ་པར་སྐྱེས་པ་ཡོད་པའི་ཕྱིར་
ཞེ་ན། དེ་ལྟ་ན་མྱོང་བ་མེད་པའང་ཅིའི་ཕྱིར་ཏེ། དྲན་ཤེས་ལའང་མྱོང་བ་སྔ་མའི་རྣམ་པར་སྐྱེས་པ་ཡོད་པའི་ཕྱིར་རོ། །གཉིས་པ་འཛིན་རྣམ་གྱིས་མྱོང་བར་མཐའ་གཞན་འགོག་པའི་རིགས་པས་སྒྲུབ་པ་ནི། གཞན་ཡང་དཀར་སོགས་མཐོང་བ་ན་དཀར་སོགས་མངོན་པར་
གསལ་བའི་རང་བཞིན་གྱི་རིག་པ་གསལ་བ་ནི་སྐྱེས་པའི་སྣང་བ་འདི་གང་ཡིན། དེ་ཅི་དཀར་སོགས་མངོན་པར་གསལ་བ་ལས་རྫས་གཞན་པའི་དངོས་པོའི་འོན་ཏེ་དེའི་བདག་ཉིད་དུ་གྱུར་བ་ཡིན། ཞེས་པ་སྟེ་དཀར་སོགས་སྣང་བའི་དབང་ཤེས་དེ་དཀར་སོགས་གསལ་བའི་ངོ་བོར་སྐྱེས་པ་ཡིན་ནམ། དེ་ལས་རྫས་གཞན་ཡིན་ཞེས་དྲིས་པའོ། །དེ་དེ་ལས་རྫས་གཞན་པའི་དངོས་
པོ་ཡིན་ནོ་ཞེ་ན། དཀར་སོགས་གསལ་བ་སྣང་བའི་དབང་ཤེས་ནི། ཆོས་ཅན་ཅི་ལྟར་དཀར་སོགས་ཁྱོད་ཀྱི་ཡུལ་དུ་གསལ་བར་འགྱུར་བ་མི་འཐད་པར་ཐལ། ཁྱོད་དཀར་སོགས་མངོན་པར་གསལ་བའི་ངོ་བོར་སྐྱེས་པས་ཕྱིར། ཁྱབ་སྟེ། ཤེས་པ་རྣམས་གསལ་བའི་ངོ་བོར་སྐྱེས་ན་ཡུལ་གསལ་བ་ཡིན་པ་འཐད་ཀྱི། ཤེས་པ་དེ་རྣམས་གསལ་བའི་ངོ་བོ་

[181A]༄༅། །སྐྱེས་པ་མིན་ན། འགྲོ་བ་མ་ལུས་པའི་ཤེས་པ་ལ་ཡུལ་གང་ཡང་གསལ་བ་མ་ཡིན་དགོས་པའི་ཕྱིར། གལ་ཏེ་སྐྱོན་མེད་དེ། ཤེས་པ་རྣམས་རང་ཉིད་གསལ་བའི་ངོ་བོར་སྐྱེས་པ་མ་ཡིན་ཡང། ཡུལ་གསལ་བ་ནི་རང་ཉིད་གསལ་
བྱེད་གཞན་གྱིས་གསལ་བར་བྱས་པའི་སྒོ་ནས་ཡིན་ནོ་ཞེ་ན། དེ་ལྟ་ནའང་རང་ཉིད་གསལ་བྱེད་ཀྱི་བློ་རྫས་གཞན་དེའང་དེ་ལས་རྫས་གཞན་གྱི་བློས་གསལ་བར་བྱེད་དགོས་པ་ལ་སོགས་པ་ཐུགས་མེད་པར་ཐལ་བར་འགྱུར་བའི་ཕྱིར་མི་འཐད་དོ། །སྐབས་
འདི་དག་གི་གསལ་བ་ཞེས་པ་ནི། མྱོང་བ་དང་དོན་གཅིག་གོ། གཞན་ཡང་ཤེས་པ་རྣམས་རང་ཉིད་མྱོང་བའི་ངོ་བོར་སྐྱེས་པ་མ་ཡིན་པར་རང་ལས་ཕྱིས་འབྱུང་གི་ཤེས་པ་རྫས་གཞན་གྱིས་མྱོང་བར་བྱེད་དགོས་ན་མཐོང་བ་དཀར་སོགས་དང་དེ་འཛིན་པའི་
བློའི་འབྲལ་བ་རྗེས་ཀྱི་དྲན་ཤེས་ཀྱིས་ཤེས་པ་མེད་པར་འགྱུར་ཏེ། གང་གི་ཕྱིར་ན་དེ་གཉིས་ལས་གཅིག་དཀར་སོགས་རྟོགས་པའི་ཚེ། གཉིས་པ་དཀར་སོགས་སྣང་བའི་དབང་ཤེས་མཐོང་བ་ཡོད་པ་མ་ཡིན་པའི་ཕྱིར། དེ་འདོད་ན། རྗེས་ཀྱི་དྲན་ཤེས་ཀྱིས་
ངའི་མིག་ཤེས་ཀྱིས་དཀར་སོགས་མཐོང་ངོ་སྙམ་དུ་ཇི་ལྟར་ཡུལ་དཀར་སོགས་ཡུལ་ཅན་མིག་ཤེས་དེ་ཡི་ཁྱད་པར་དུ་བྱས་ནས་དྲན་པར་འགྱུར་བ་མི་འཐད་པར་ཐལ། དྲན་ཤེས་ཀྱིས་དེ་གཉིས་ཀ་ཡུལ་ཡུལ་ཅན་དུ་འབྲེལ་བར་མཐོང་བ་ན། མིག་ཤེས་
ཀྱིས་དཀར་སོགས་མཐོང་ཞེས་བྱ་བར་ངེས་པར་འགྱུར་བ་འཐད་ཀྱི། གཞན་དུ་ན་དེ་ལྟར་ངེས་པ་མི་འཐད་པའི་ཕྱིར། དེ་གཉིས་ལ་ཕ་རོལ་པོས་ཤེས་པ་རྣམ་བཅས་ཀྱི་ཕྱོགས་ལ་བརྟེན་ཏེ་ལན་འདེབས་པ་ནི། མིག་ཤེས་གང་གིས་དཀར་སོགས་མཐོང་

[181B] དཀར་སོགས་དང་འདྲ་བའམ་དཀར་སོགས་ཀྱི་རྣམ་པ་ཤར་བ་ནི། དཀར་སོགས་མཐོང་བ་དྲན་པའི་སེམས་གཞན་གྱིས་ནི་མཐོང་ཞིང་ངེས་པར་གྱུར་བ་དེ་ལ་མིག་ཤེས་ཀྱིས་དཀར་སོགས་མཐོང་བ་དྲན་ནོ་ཞེས་བརྗོད་ཅེ་ན། ཞེས་པ་སྟེ། དོན་ནི་དྲན་ཤེས་
ཀྱིས་མིག་ཤེས་ལ་དཀར་སོགས་རྣམས་ཀྱི་རྣམ་པ་ཤར་བ་དྲན་པས་དཀར་སོགས་མིག་ཤེས་ཀྱིས་ཁྱད་པར་དུ་བྱས་ནས་དྲན་པ་ཡིན་གྱི། མིག་ཤེས་ཀྱིས་དཀར་སོགས་མཐོང་བའི་ཚེ། མིག་ཤེས་རང་ཉིད་ཀྱང་མྱོང་བྱེད་ཀྱིས་མྱོང་བའི་རྒྱུ་མཚན་གྱི་དེ་ལྟར་
དུ་དྲན་པ་མ་ཡིན་ནོ། །ཞེས་པའོ། དེའི་ལན་སྟོན་པ་ནི། མིག་ཤེས་ཀྱིས་དཀར་སོགས་མཐོང་བ་དྲན་པའི་ཤེས་པས་མིག་ཤེས་འདི་དཀར་སོགས་ཀྱི་རྣམ་པ་ཤར་བར་དྲན་པས་ན། རང་རིག་ཡོད་པར་འགྲུབ་སྟེ། འདི་ལྟར་དཀར་སོགས་མཐོང་བའི་མིག་
ཤེས་ཆོས་ཅན། ཅི་ལྟར་ཁྱོད་གཞན་དཀར་སོགས་ཀྱི་ངོ་བའམ་རྣམ་པར་སྐྱེས་པ་དེ་རྗེས་ཀྱི་དྲན་ཤེས་ཀྱིས་རིག་པ་མི་འཐད་པར་ཐལ། ཅི་སྟེ་ན་རང་དཀར་སོགས་ཀྱི་དངོས་པོའམ་རྣམ་པར་སྐྱེས་པ་དེ་དེའི་ཚེ་མྱོང་བྱེད་ཀྱིས་མི་རིག་པའི་ཕྱིར། དཔེར་ན་དཀར་
སོགས་མ་མཐོང་ན་དཀར་སོགས་དྲན་པའི་བློ་མི་སྐྱེ་བ་བཞིན་ནོ། །ཡང་ན་དཀར་སོགས་མཐོང་བའི་མིག་ཤེས་འདི་དཀར་སོགས་དང་འདྲ་བའམ། དཀར་སོགས་ཀྱི་རྣམ་པར་སྐྱེས་པས་ན། རང་རིག་ཡོད་པར་གྲུབ་སྟེ། ཅི་སྟེ་རང་གི་དངོས་པོར་གྱུར་
བའི་མྱོང་བྱེད་ཀྱིས་མི་རིག་ན་དེ་ལ་ཅི་ལྟར་གཞན་དཀར་སོགས་ཀྱི་ངོ་བོའམ་རྣམ་པ་ཤར་བའི་སྒོ་ནས་དཀར་སོགས་རིག་པར་འགྱུར། ཞེས་པ་སྟེ། ངག་དོན་ནི། དཀར་སོགས་སྣང་བའི་དབང་ཤེས་ཆོས་ཅན། ཁྱོད་ཀྱིས་ཇི་ལྟར་གཞན་དཀར་སོགས་

[182A]༄༅། །ཀྱི་རྣམ་པ་ཤར་བའི་སྒོ་ནས་དཀར་སོགས་རིག་པ་མི་འཐད་པར་ཐལ། ཁྱོད་ཁྱོད་རང་གི་དངོས་པོར་གྱུར་བའི་མྱོང་བྱེད་ཀྱིས་མི་རིག་པའི་ཕྱིར། ཊཱིཀ་བྱེད་གཞན་དག་གཞུང་འདི་དག་གི་དོན་ལ་གླང་པོ་ཆེ་རྟོག་པའི་དམུས་ལོང་དང་ཆོས་མཚུངས་
ཤིང། ཁྱོད་ཀྱིས་གཞན་མི་རིག་པའི་ཐལ། ཁྱོད་ཀྱིས་ཁྱོད་རང་མི་རིག་པའི་ཕྱིར། ཞེས་འཆད་པ་དག་ནི་ཁོ་བོས་ཚད་མ་ཡིད་ཀྱི་མུན་སེལ་དུ་རྒྱས་པར་བཀག་ཟིན་ཏེ། །གཞན་ཡང་མིག་ཤེས་ལ་དཀར་སོགས་ཀྱི་རྣམ་པ་ཤར་བའི་རྒྱུ་མཚན་གྱིས་དཀར་
སོགས་དྲན་པ་ན། ཡུལ་ཅན་མིག་ཤེས་ཀྱིས་ཁྱད་པར་དུ་བྱས་ནས་དྲན་དགོས་ན། དཀར་སོགས་ཀྱི་རྣམ་པ་ཤར་བས་དཀར་སོགས་མྱོང་བར་འདོད་དགོས་ནའང་ཕྱོགས་དེ་ནི་འཐད་པ་མ་ཡིན་ཏེ། འདྲ་བ་ལས་ནི་མྱོང་ཞེས་པའང། ཡིན་ཡང་འཁྲུལ་
བ་ཅན་ཡིན་པས། ཞེས་སོགས་ཀྱི་སྐབས་སུ་སྔར་ཉིད་རྣམ་པར་བསལ་བ་ཡིན་པའི་ཕྱིར། གཞན་ཡང་ཅི་ལྟར་དཀར་སོགས་མཐོང་བའི་དབང་ཤེས་དེ་ནི་མཐོང་བ་དཀར་སོགས་དང་འདྲ་བ་ཡིན་པར་རྗེས་ཀྱི་དྲན་ཤེས་དེས་ངེས་པར་འགྱུར་བ་མི་
འཐད་པར་ཐལ། དོན་ནི་སྔར་མཐོང་བའི་དུས་ན་ཤེས་པ་མྱོང་བྱེད་ཡོད་པ་མིན་པས་སོ། །ཁྱབ་སྟེ། འདྲ་ཡུལ་གཉིས་ཀ་ཚད་མས་མཐོང་བ་དག་ནི་ཕན་ཚུན་འདྲ་བར་འཛིན་དགོས་པའི་ཕྱིར། དེས་ན། ཤེས་པ་ཡུལ་གྱི་རྣམ་ལྡན་དུ་སྐྱེས་པར་ཁས་
བླངས་ཀྱང་རང་རིག་ཁས་མ་བླངས་ན། དོན་མཐོང་བའི་ཚེ་ཤེས་པ་མཐོང་བ་མེད་པས་དོན་དྲན་པའི་ཚེ་ཤེས་པ་དྲན་པ་མི་འཐད་པ་བཞིན་དུ་ཤེས་པ་ཡུལ་དང་འདྲ་བ་ཉིད་ཀྱང་མི་འདོད་པ་གང་ཡིན་པ་དེ་ལ་ཡུལ་དང་ཤེས་པ་གཉིས་ཀ་ཚད་མས་

[182B] དེའི་ཚེ་དོན་དང་ཤེས་པ་ཞེས་པའི་ཐ་སྙད་དེ་དག་སྨོས་སུ་ག་ལ་ཡོད་དེ་དོན་དང་ཤེས་པ་གང་ཡང་དྲན་པ་མི་འཐད་པའི་ཕྱིར་རོ། །དེ་དག་གིས་དཀར་སོགས་གསལ་བར་སྣང་བའི་དབང་ཤེས་དཀར་སོགས་མངོན་པར་གསལ་
བ་ལས་རྫས་གཞན་ཡིན་པ་བཀག་ནས་དབང་ཤེས་དེ་དཀར་སོགས་མངོན་པར་གསལ་བའི་ངོ་བོར་སྐྱེས་པ་ཡིན་ན། རང་གི་བདག་ཉིད་དུ་གྱུར་བའི་འཛིན་རྣམ་མྱོང་བྱེད་ཡིན་དགོས་པས་རང་རིག་མེད་པ་མི་འཐད་དོ། །ཞེས་སྟོན་པ་ནི། ཅི་སྟེ་དཀར་
སོགས་གསལ་བར་སྣང་བའི་དབང་ཤེས་དེ་རང་ཉིད་དཀར་སོགས་མངོན་པར་གསལ་བའི་དངོས་པོའམ་ངོ་བོར་སྐྱེས་པ་ཡིན་ན། འོ་ན་ནི། དབང་ཤེས་དེ་རང་ཉིད་རབ་ཏུ་གསལ་བའི་མྱོང་བ་གསལ་རིག་གི་ཆར་གྱུར་བའི་འཛིན་རྣམ་དེས་མྱོང་བར་འགྱུར་
དགོས་ཏེ། གང་གི་ཕྱིར་ན། དབང་ཤེས་དེ་རང་གི་ངོ་བོར་གྱུར་བའི་མྱོང་བྱེད་ཀྱིས་མི་གསལ་ན། དབང་ཤེས་དེ་ལ་དོན་མི་གསལ་བ་ཉིད་དུ་འགྱུར་བས། དཀར་སོགས་མངོན་པར་གསལ་བའི་ངོ་བོར་སྐྱེས་པ་འགལ་བའི་ཕྱིར་རོ། །དེ་བས་ན་རང་རིག་དང་བཅས་པ་ཉིད་དུ་ལེགས་པར་གྲུབ་བོ།།
ཞེས་བྱ་བའི་ཐ་ཚིག་གོ། གསུམ་པ་ཤེས་པ་ཐམས་ཅད་ལྐོག་གྱུར་ཡིན་པས་རང་རིག་མེད་ཅིང་བློ་རྫས་གཞན་གྱིས་མྱོང་བར་འདོད་པ་དགག་པ་ལ། རིག་པ་སྔ་མས་ཀྱང། དེ་འགོག་བྱེད་ཀྱི་རིགས་པའི་ཟངས་པར་བསྟན་པ་དང། ཚུལ་དེ་འགོག་
པའི་རིགས་པ་གཞན་རྒྱས་པར་བཤད་པ་གཉིས། དང་པོ་ནི། ཤེས་པ་མངོན་གྱུར་ཡིན་ཀྱང། བདག་རིག་ཡོད་པ་མིན་པའི་ཕྱོགས་དག་ལ་དོན་ཀུན་མཐོང་བ་མེད་པས་དོན་དང་ཤེས་པའི་ཐ་སྙད་ཐམས་ཅད་རྒྱུན་ཆད་པར་འགྱུར་རོ་ཞེས་

[183A]༄༅། །བཤད་པ་འདི་ཡིས་ནི་བློ་ཐམས་ཅད་ནི་མངོན་སུམ་མིན་ཅིང་ལྐོག་དུ་གྱུར་བས་རང་རིག་ཡོད་པ་མ་ཡིན་ནོ། ཞེས་སྨྲ་བའི་སྤྱོད་པ་བ་གང་ཡིན་པ་དེ་ལའང་ལན་བཏབ་བོ། །ཇི་ལྟར་ལན་བཏབ་ན། ཤེས་པ་དོན་མངོན་སུམ་དུ་མཐོང་བ་
མེད་པར་ཐལ། ཤེས་པ་སུ་ཡང་མངོན་སུམ་དུ་མཐོང་བ་མེད་པའི་ཕྱིར། འདོད་ན། དབང་ཤེས་ཀྱིས་གཟུགས་སོགས་མཐོང་བ་དྲན་པ་མི་སྲིད་དགོས་པས་ཐ་སྙད་ཐམས་ཅད་རྒྱུན་ཆད་པར་འགྱུར་རོ་ཞེས་བྱ་བའི་ཚུལ་གྱིས་སོ། །གཉིས་པ་ཚུལ་དེ་འགོག་
པའི་རིགས་པ་གཞན་རྒྱས་པར་བཤད་པ་ལ། ཤེས་པ་ཐམས་ཅད་ལྐོག་གྱུར་ཡིན་པས་རང་རིག་མེད་པར་འདོད་པ་དགག། ཤེས་པ་ཐམས་ཅད་ལྐོག་གྱུར་ཡིན་པ་དགག། ཤེས་པ་ཐམས་ཅད་བློ་རྫས་གཞན་གྱིས་མྱོང་དགོས་པ་དགག་པ་དང་གསུམ་
དང་པོ་ལ། བདེ་སོགས་ཤེས་པ་མངོན་སུམ་གྱིས་གྲུབ་ཅིང་རང་རིག་ཡོད་པར་བསྟན། བདེ་སོགས་ཤེས་པ་རྫས་གཞན་གྱིས་མྱོང་དགོས་པའི་ལན་དགག། དང་པོ་ནི། ཤེས་བྱ་ཆོས་ཅན། ཤེས་པ་ཐམས་ཅད་ལྐོག་གྱུར་ཡིན་པ་མི་འཐད་པར་
ཐལ། བདེ་བས་འདོད་ཅིང་སིམ་པ་དང། སྡུག་བསྔལ་གྱིས་གདུང་བ་ལ་སོགས་པའི་ཁྱད་པར་རང་རྒྱུད་ལ་མངོན་སུམ་དུ་གྲུབ་པའི་ཕྱིར། གལ་ཏེ་བདེ་སྡུག་མངོན་སུམ་དུ་གྲུབ་ཀྱང་ཤེས་པ་མ་ཡིན་ནོ་ཞེན་པ་བདེ་སྡུག་དེ་དག་ནི་ཆོས་ཅན། བློ་ཉིས་ཡིན་
པར་ཐལ། རྟེན་དབང་པོ་དང། དམིགས་པ་ཡུལ་དང། དེ་མ་ཐག་རྐྱེན་ཡིད་བྱེད་སོགས་གོམས་པའི་ཁྱད་པར་ལས་འདོད་མི་འདོད་ཐ་དད་པར་ནི་འཇུག་པ་ཅན་དེ་ཡིན་པའི་ཕྱིར། དེས་ན་ཤེས་བྱ་ཆོས་ཅན། རང་རིག་ཡོད་དེ། བདེ་སྡུག་དེ་

[183B] དེ་དག་ལས་རྫས་གཞན་ཐ་དད་པའི་བློ་གཞན་དེ་ཤེས་ཤིང་མྱོང་བ་གང་ཡིན་པ་ཅུང་ཟད་ཀྱང་ཚད་མས་རྟོགས་པ་མེད་པའི་ཕྱིར། གཉིས་པ་བདེ་སོགས་ཤེས་པ་རྫས་གཞན་གྱིས་མྱོང་དགོས་པའི་ལན་དགག་པ་ནི། གལ་ཏེ་བདེ་སྡུག་ཤེས་
པ་རྫས་གཞན་གྱིས་རིག་ཅིང་མྱོང་བ་ཡིན་ན། སྐྱོན་ཅི་ཡོད་ཅེ་ན། དེ་ལྟ་ན་ནི། རྒྱུད་གཞན་གྱི་བདེ་སྡུག་གང་ཟག་གཞན་གྱིས་ཀྱང་སྤྱོད་ཅིང་མྱོང་བར་འགྱུར་ཏེ། རང་རྒྱུད་ཀྱི་བདེ་སོགས་ལ་རྟོག་པའི་བློ་རྫས་གཞན་དང། གཞན་གྱི་རང་རྒྱུད་ཀྱི་བདེ་སོགས་
ལ་རྟོག་པ་གཉི་ག་ཡང་རྟོག་ཚུལ་མཚུངས་པའི་ཕྱིར། གལ་ཏེ་རང་རྒྱུད་ཀྱི་བདེ་སོགས་དེས་བསྐྱེད་པ་དང་དར་སྣང་བའི་བློ་རང་རྒྱུད་ཀྱི་བདེ་སོགས་རིག་ཅིང་མྱོང་བྱེད་ཡིན་གྱི། དེ་ལས་གཞན་པ་དག་ནི་མིན་པས་སྐྱོན་མེད་དོ་ཞེ་ན། དམིགས་པར་བྱེད་པ་
གཞན་ལ་ཡང་གཉིས་པོ་འདི་དག་གདོན་མི་ཟ་བར་ཡོད་དོ་ཞེས་ཁྱེད་ཀྱིས་ཁས་བླངས་དགོས་ཏེ། ཤེས་པ་ཐམས་ཅད་རྣམ་པ་མེད་པར་ཁྱོད་ཀྱིས་ཁས་བླངས་པ་གང་ཞིག། གཞན་རྒྱུད་ཀྱི་བདེ་སོགས་ལ་རྟོག་པའི་བློ་དེ་ཅི་སྟེ། བདེ་སོགས་དེ་ལས་
སྐྱེས་པ་མིན་ཅིང། དེའི་རྣམ་པར་སྣང་བ་ཅན་ཡང་མ་ཡིན་ན། བློ་དེ་ཡུལ་མེད་ཅན་དུ་འགྱུར་བའི་ཕྱིར་ཏེ། དེ་ལས་སྐྱེས་པ་དང་དེའི་རྣམ་པ་ཤར་བ་གང་གི་སྒོ་ནས་ཀྱང་དེ་ཡུལ་དུ་བཞག་དུ་མེད་པར་འགྱུར་བའི་ཕྱིར་རོ། །གལ་ཏེ་བདེ་སྡུག་དེ་ཉིད་
གཟུང་ཡུལ་དུ་མ་བྱས་ཀྱང། དེའི་སྤྱིའི་རྟག་དངོས་ཡན་གར་བ་གཟུང་ཡུལ་དུ་བྱེད་དོ་ཞེ་ན། གཞན་རྒྱུད་ཀྱི་བདེ་སྡུག་ལ་རྟོག་པའི་བློ་ཆོས་ཅན། བདེ་སྡུག་དེ་མ་བཟུང་ན་དེའི་སྤྱི་རྟག་དངོས་དེ་དག་ཀྱང་མི་འཛིན་པར་ཐལ། སྤྱི་རྟག་པ་དེ་ནི་ཅུང་ཟད་ཀྱང་དངོས་པོ་མིན་ན་

[184A]༄༅། །ཞེས་ཀྱང། རིག་པ་ཡང་དག་གིས་སྔར་བཤད་ཟིན་པའི་ཕྱིར། དེ་དག་གི་དོན་བསྡུ་བ་ནི། དེའི་ཕྱིར་བདེ་སྡུག་སོགས་ཀྱིས་དོན་སྣང་བའི་སྒོ་ནས་བདེ་སྡུག་སོགས་མྱོང་བྱེད་དེ་ནི་བདེ་སྡུག་སོགས་ཀྱི་བློ་དེ་ལས་རྫས་གཞན་མིན་པ་དེས་ན། མངོན་
སུམ་དུ་གྱུར་བའི་བློ་དང་ནི་བདག་རིག་ཡོད་པར་གྲུབ་བོ། །གལ་ཏེ་དེ་ལ་འཛིན་བྱེད་ཀྱང་ཞེས་སོགས་ཀྱི་གཞུང་ལྷག་མ་འདི་དག་སྤྱོད་པ་པའི་འདོད་པ་འགོག་པ་ཡིན་ཏེ། སྤྱོད་པ་བ་ནི། ཤེས་པ་ཐམས་ཅད་ལྐོག་གྱུར་དུ་འདོད་པས་རང་རྒྱུད་ཀྱི་བདེ་སོགས་རང་རྒྱུད་ཀྱི་བློ་
རྫས་གཞན་གྱིས་མངོན་སུམ་དུ་མྱོང་བར་མི་འདོད་པའི་ཕྱིར་དང། མི་མཐོང་དོན་གཅིག་ལྡན་སོགས་ཀྱིས་ཞེས་པ་ནི། བྱེ་བྲག་པའི་གྲུབ་པའི་མཐའ་ཡིན་གྱི། སྤྱོད་པ་བ་དེ་ལྟར་ཁས་མི་ལེན་པའི་ཕྱིར་དང། བྱེ་བྲག་པ་སོགས་རྣལ་འབྱོར་མངོན་སུམ་ཁས་ལེན་
གྱི་རྒྱང་ཕན་པ་དང། སྤྱོད་པ་བ་རྣལ་འབྱོར་མངོན་སུམ་ཁས་མི་ལེན་པས་གང་དག་རྣལ་འབྱོར་མངོན་སུམ་གྱིས། ཞེས་སོགས་ཁས་ལེན་མེད་པའི་ཐལ་འགྱུར་དུ་འགྱུར་བའི་ཕྱིར་རོ། །དེ་བས་ན་སྤྱོད་པ་བ་བདེ་སོགས་ཤེས་པ་རྫས་གཞན་གྱིས་མྱོང་ན་
རྒྱུད་གཞན་གྱི་བདེ་སྡུག་གང་ཟག་གཞན་གྱིས་མྱོང་བ་ཡོད་པར་འགྱུར་རོ། །ཞེས་པའི་གནོད་བྱེད་བསྟན་པ་དེ་ཉིད་བྱེ་བྲག་པ་དང་རིགས་པ་ཅན་པ་བདེ་སོགས་ཤེས་པ་རྫས་གཞན་གྱིས་མྱོང་བར་འདོད་པ་ལ་ཡང་མཚུངས་པར་འཇུག་པ་ཡིན་པས། རྒོལ་
བ་དེ་དག་གི་ལུགས་ཀྱིས་གནོད་བྱེད་འདི་ལ་སྐྱོན་སྤང་ཇི་ལྟར་བྱེད་པའི་ཚུལ་དང། དེ་ལ་ལན་གདབ་པའི་ཚུལ་དང་བཅས་པ་སྤྱོད་པ་བ་ལ་གནོད་བྱེད་བརྗོད་པའི་ཞར་ལ་འོངས་པའི་ཚུལ་གྱིས་སྟོན་པའི་གཞུང་ཡིན་ནོ། །དེས་ན་འདི་ལྟར་བཤད་པར་བྱ་སྟེ་

[184B] གཞན་གྱིས་ཀྱང་ནད་གཅོད་འགྱུར། ཞེས་སྨྲས་པ་དེ་ལ་བདེ་སོགས་ཤེས་པ་རྫས་གཞན་གྱིས་མྱོང་བར་འདོད་པའི་བྱེ་བྲག་པ་དང། རིགས་པ་དང་གྲངས་ཅན་པ་དག་ན་རེ། གལ་ཏེ་ལྷ་སྦྱིན་གྱི་བདེ་སོགས་ལ་རྟོག་པའི་མཆོད་སྦྱིར་གྱི་བློ་ནི། ལྷ་སྦྱིན་གྱི་བདེ་སོགས་དེ་ལ་འཛིན་བྱེད་ཡིན་ཀྱང་མངོན་སུམ་ཉིད་ནི་མིན་ལ་ལྷ་སྦྱིན་གྱི་བདེ་སོགས་ལ་རྟོག་པའི་ལྷ་སྦྱིན་རང་རྒྱུད་ཀྱི་བློ་རྫས་གཞན་ནི་དེ་ལ་མངོན་སུམ་ཡིན་པས་མི་མཚུངས་སོ་ཞེ་ན། ཚོར་བ་བདེ་
སྡུག་ཆོས་ཅན། རང་རྒྱུད་ཀྱི་བློ་རྫས་གཞན་གྱིས་ཁྱོད་མངོན་སུམ་དུ་མྱོང་བ་དང། གཞན་རྒྱུད་ཀྱི་ཤེས་པས་ལྐོག་གྱུར་དུ་འཛིན་པའི་ཚུལ་ཐ་དད་པ་དེ་གང་ལས་ཀྱང་མི་འཐད་པར་ཐལ། དེ་གཉི་གས་དོན་ཁྱོད་རྣམ་མེད་ཐུག་ཕྲད་དུ་འཛིན་པར་མཚུངས་
པའི་ཕྱིར། རྟགས་ཁས་བླངས། གལ་ཏེ་རྣམ་མེད་དུ་འཛིན་པར་འདྲ་ཡང། རང་གི་བདེ་སྡུག་རང་གིས་མྱོང་བའི་རྒྱུ་སྔོན་གྱི་མ་མཐོང་བའི་ལས་ཡོད་ལ། གང་ཟག་གཞན་གྱིས་རང་གི་བདེ་སྡུག་མྱོང་བའི་རྒྱུ་ལས་མེད་ཅིང། རང་གི་བདེ་སྡུག་དང་དེ་མྱོང་
བྱེད་ཀྱི་རང་རྒྱུད་ཀྱི་བློ་རྫས་གཞན་བདག་གི་དོན་གཅིག་ལ་ལྡན་པ་སོགས་ཀྱིས་འབྲེལ་ལ། གཞན་རྒྱུད་ཀྱི་བློ་དང་རང་གི་བདེ་སོགས་བདག་གི་དོན་གཅིག་ལ་ལྡན་པའི་འབྲེལ་བ་མེད་པས། དེ་གཉིས་མྱོང་བ་དང་མ་མྱོང་བ་སོ་སོར་ངེས་པ་ཡིན་ནོ་ཞེ་
ན༑ ལྷ་སྦྱིན་གྱི་བདེ་སོགས་ལ་རྟོག་པའི་ལྷ་སྦྱིན་རང་རྒྱུད་ཀྱི་བློ་ཕྱི་མ་ཆོས་ཅན། ཁྱོད་ཀྱིས་རང་ལས་རྫས་གཞན་དུ་གྱུར་བའི་བདེ་སོགས་སྔ་མ་རྣམས་ནི་རྣམ་པ་ཀུན་ཏུ་འཛིན་ཅིང་མྱོང་བར་མི་འགྱུར་བར་ཐལ། དེ་དག་དང་བདག་གི་དོན་གཅིག་

[185A]༄༅། །ལ་ལྡན་པའི་འབྲེལ་བ་མ་གྲུབ་པའི་ཕྱིར་ཏེ། བདག་རྟག་པའི་དོན་གཅིག་ལ་ལྡན་པའི་འབྲེལ་བ་གྲུབ་ན་དུས་མཉམ་ཡིན་དགོས་པའི་ཕྱིར། གཞན་ཡང་ཡུལ་རྣམ་མེད་ཐུག་ཕྲད་དུ་འཛིན་པར་མཚུངས་པ་ལ་སྔོན་གྱི་ལས་དབང་
གིས་མྱོང་མ་མྱོང་གི་དབྱེ་བ་ཡོད་པའང། གལ་ཏེ་དེར་ཡང་མཐོང་མེད་ལ། །བརྟེན་ནས་གཟུགས་གཞན་འབྱུང་འགྱུར་ན། ཞེས་སོགས་འགོག་པའི་སྐབས་སུ་རིགས་པ་ཡང་དག་གིས་བསལ་ཟིན་ཏོ། །སྐབས་འདིར། གངས་རིའི་ཁྲོད་ཀྱི་ཊཱིཀ་བྱེད་མཐའ་
དག་མགྲིན་གཅིག་ཏུ་འདི་ལྟར་སྨྲ་སྟེ། ལྷ་སྦྱིན་གྱི་རྒྱུད་ཀྱི་བདེ་སོགས་ལ་རྟོག་པའི་མཆོད་སྦྱིན་གྱི་བློ་ཆོས་ཅན། ཁྱོད་ཀྱིས་གཞན་ལྷ་སྦྱིན་གྱི་རྒྱུད་ཀྱི་བདེ་སོགས་ནི་རྣམ་པ་ཀུན་ཏུ་འཛིན་པར་མི་འགྱུར་བར་ཐལ། དེ་འཛིན་པའི་རྒྱུར་གྱུར་བའི་སྔོན་
གྱི་ལས་མེད་པའི་ཕྱིར། ཞེས་ཟེར་མོད། །ཐལ་འགྱུར་འདིའི་ཁྱབ་པ་དེ་འཛིན་པའི་རྒྱུར་གྱུར་བའི་སྔོན་གྱི་ལས་མེད་པ་ལ་དེ་མི་འཛིན་པས་མ་ཁྱབ་ན། དེ་མྱོང་བའི་རྒྱུ་གྱུར་བའི་སྔོན་གྱི་ལས་མེད་པ་ལ་དེ་མི་མྱོང་བས་ཁྱབ་པ་ཡོད་པ་བུད། ཅེས་པ་
མ་གཏོགས་གཞན་ཁས་ལེན་ལ་འགྲིག་པ་མེད་ཅིང། དེ་ཡང་ཆེས་ཤིན་ཏུ་མི་འཐད་དེ། ལྷ་སྦྱིན་རྒྱུད་ཀྱི་དགེ་སྡིག་གི་འབྲས་བུར་གྱུར་བའི་བདེ་སྡུག་མྱོང་བ་ལ། དེའི་རྒྱུ་གྱུར་བའི་སྔོན་གྱི་དགེ་སྡིག་གི་ལས་དགོས་ཀྱང་དེ་འཛིན་པ་ལ། དེ་འཛིན་
པའི་རྒྱུར་སྔོན་གྱི་དགེ་སྡིག་གི་ལས་མི་དགོས་པའི་ཕྱིར་རོ། །གཞན་དུ་ན་དགེ་སྡིག་གི་ལས་མ་བསགས་པར་དགེ་སྡིག་གི་འབྲས་བུར་གྱུར་བའི་བདེ་སྡུག་མྱོང་བ་ཡོད་པའམ། ཡང་ན། ལྷ་སྦྱིན་གྱི་རྒྱུད་ཀྱི་དགེ་སྒིག་གི་འབྲས་བུར་གྱུར་བའི་བདེ་སྡུག་ལ་

[185B][#LINE APPARENTLY MISSING THIS PAGE]རྟོག་པའི་མཆོད་སྦྱིན་གྱི་བློ་དེ་ཡང་དགེ་སྡིག་གི་ལས་ཀྱི་འབྲས་བུར་ཐལ་ལོ། །འདོད་ན་དངོས་སུ་འགལ། ཅི་སྟེ། གཞན་རྒྱུད་ཀྱི་བདེ་སོགས་མངོན་སུམ་དུ་མི་འཛིན་པར་ཐལ། དེ་མངོན་སུམ་དུ་འཛིན་པའི་རྒྱུ་སྔོན་གྱི་ལས་མེད་པའི་ཕྱིར། ཞེས་མངོན་
སུམ་གྱི་ཁྱད་པར་སྦྱོར་བས་སྐྱོན་མེད་དོ་ཞེ་ན། ཤེས་བྱ་ཆོས་ཅན། དམྱལ་བའི་སྡུག་བསྔལ་མྱོང་བ་ལ་དེ་མྱོང་བའི་རྒྱུར། སྔོན་གྱི་ལས་དགོས་པས་མ་ཁྱབ་པར་ཐལ། དམྱལ་བའི་སྡུག་བསྔལ་མངོན་སུམ་དུ་འཛིན་པ་ལ་དེ་མངོན་སུམ་དུ་འཛིན་པའི་རྒྱུར། སྔོན་
གྱི་ལས་དགོས་པས་མ་ཁྱབ་པའི་ཕྱིར། མ་གྲུབ་ན། ཀུན་མཁྱེན་ཡེ་ཤེས་ཅན། ཁྱོད་ཀྱིས་དམྱལ་བའི་སྡུག་བསྔལ་མངོན་སུམ་དུ་མི་འཛིན་པར་ཐལ། ཁྱོད་ཀྱིས་དེ་མངོན་སུམ་དུ་འཛིན་པའི་རྒྱུར་སྔོན་གྱི་ལས་མེད་པའི་ཕྱིར། དེ་བས་ན་རྣམ་པར་མ་བརྟགས་
པའི་གཏམ་གྱིས་སྦྱོར་བས་བདག་ཉིད་ཆེན་པོའི་རིགས་པ་མ་རུངས་པར་མ་བྱེད་ཅིག། གཞན་ཡང་བྱེ་བྲག་པ་ལ་སོགས་པ་གང་དག་རྣལ་འབྱོར་མངོན་སུམ་འདོད་པ་དེ་དེ་དག་གི་ལྟར་ན། རྣལ་འབྱོར་མངོན་སུམ་གྱིས་གཞན་གྱི་བདེ་བ་ལ་སོགས་པ་དམིགས་
པའི་ཚེ། བདེ་སོགས་རང་རྒྱུད་ལ་མྱོང་བའི་སྐྱེས་བུའི་རྒྱུད་ཀྱི་བདེ་སོགས་མྱོང་བའི་ཤེས་པ་དང། བདེ་སོགས་རྣམ་མེད་ཐུག་ཕྲད་དུ་ཉམས་སུ་མྱོང་བར་མཚུངས་པས་ནི། རྣལ་འབྱོར་བ་དེ་ཡང་བདེ་སྡུག་ཅན་གྱི་སྐྱེས་བུ་དེ་བཞིན་དུ། བདེ་བས་སིམ་ཞིང་
སྡུག་བསྔལ་གྱིས་གདུང་བར་འགྱུར་རོ། །གལ་ཏེ་གང་ལ་བརྟེན་ནས་བདེ་སྡུག་སོགས་སྐྱེ་བའི་ཡུལ་དང་དབང་པོ་ཕྲད་པས། བདེ་བ་ལ་སོགས་པ་སྐྱེས་པ་དེ་ཉིད་བདེ་བ་ལ་སོགས་པ་མྱོང་བར་ཐ་སྙད་བྱེད་པ་ཡིན་ནོ། །དེ་བས་ན་ཕ་རོལ་པོའི་རྒྱུ་

[186A]༄༅། །ཀྱི་འཁྲིག་པའི་བདེ་བ་མངོན་སུམ་དུ་རྟོགས་པའི་རྣལ་འབྱོར་བ་ལ་ནི། བུད་མེད་ལ་སོགས་པའི་ཡུལ་དང། དེའི་དབང་པོ་ཕྲད་ཅིང་འདུས་པ་མེད་པས་དེ་ལས་བྱུང་བའི་བདེ་བ་དང། སྡུག་བསྔལ་ནི་རྣལ་འབྱོར་བ་དེ་དག་ལ་ནི་སྐྱེ་བ་མིན་ནོ་
ཞེ་ན། དེ་ལྟར་ན་སྡུག་བསྔལ་རྒྱུད་ལ་སྐྱེས་པ་ཉིད་སྡུག་བསྔལ་མྱོང་བའི་དོན་དུ་འགྱུར་དགོས་ནའང་རང་རྒྱུད་ལ་སྡུག་བསྔལ་སྐྱེས་པར་འགྱུར་ཉིད་ནི་སྡུག་བསྔལ་མྱོང་བའི་དོན་མིན་པར་ཐལ། དེ་ཡིན་ན། རང་རྒྱུད་ལ་སྡུག་བསྔལ་སྐྱེས་པའི་ཚེ་སྡུག་བསྔལ་
མྱོང་དགོས་པ་གང་ཞིག། སྡུག་བསྔལ་མྱོང་བྱེད་ཡིན་ན་རང་ལས་ཕྱིས་འབྱུང་གི་བློ་རྫས་གཞན་ཡིན་པས་ཁྱབ་པའི་ཕྱིར། ཐལ་ཆོས་དང་རྟགས་ཕྱི་ཟུར་དངོས། དེས་ན་ཤེས་པ་རྣམས་རང་ལས་ཕྱིས་འབྱུང་བའི་བློ་རྫས་གཞན་གྱིས་མྱོང་བར་ཁས་ལེན་
པའི་གྲུབ་པའི་མཐའ་ལ། སྡུག་བསྔལ་རང་རྒྱུད་ལ་སྐྱེས་པ་ཉིད་སྡུག་བསྔལ་མྱོང་བའི་དོན་དུ་ཁས་བླངས་ན། དེ་ལྟ་བུའི་ཁས་བླངས་ནང་འགལ་བའི་སྐྱོན་ཡོད་པ་འོན་ཀྱང་ནི་སྡུག་བསྔལ་ལ་དམིགས་པའི་མངོན་སུམ་གྱི་ཤེས་པ་སྐྱེས་པ་སྡུག་
བསྔལ་མྱོང་བའི་དོན་ཡིན་པར་འདོད་དགོས་ལ། དེ་ལྟར་ན། རྣལ་འབྱོར་བས་གཞན་རྒྱུད་ཀྱི་བདེ་སྡུག་མྱོང་བར་ཐལ་བ་སོན་གནས་སོ། །གཞན་དག་གིས་གཞུང་འདི་ཙམ་ཡང་འཆད་ཤར་པ་མ་བྱུང་བར་སྣང་ངོ། །འོ་ན་ཁྱེད་རང་ལ་ཡང་
རང་རྒྱུད་ཀྱི་བདེ་སྡུག་མྱོང་བྱེད་ཀྱི་བློ་དང་རྣལ་འབྱོར་མངོན་སུམ་གཉི་གས་བདེ་སྡུག་དེ་ཉིད་མངོན་སུམ་དུ་དམིགས་པར་མཚུངས་པའི་ཕྱིར། རྣལ་འབྱོར་བས་ཀྱང་གཞན་རྒྱུད་ཀྱི་བདེ་སྡུག་མྱོང་བར་ཐལ་བ་མ་ཡིན་ནམ་ཞེ་ན་

[186B] གདུང་བའི་དོན་ཡིན་ཞིང། དེ་མངོན་སུམ་དུ་དམིགས་པ་ཙམ་དུ་མངོན་སུམ་དུ་ཤེས་པའི་དོན་ཡིན་
པ་དེའི་ཚེ་དེ་ལྟར་ཐལ་བར་མི་འགྱུར་རོ། །དེས་ན་ཤེས་པ་ཐམས་ཅད་ཀྱིས་དམིགས་མྱོང་དག་ནི་འཇོག་བྱེད་ཐ་དད་ཡིན་ཏེ། དོན་དང་འདྲ་བའི་དམིགས་པར་འཇོག་ཅིང། རང་ཉིད་གསལ་བ་བདག་མྱོང་ཡིན་པའི་ཕྱིར། གཉིས་པ་ཤེས་པ་ཐམས་ཅད་
ལྐོག་གྱུར་ཡིན་པ་དགག་པ་ལ། རང་བློ་ཐམས་ཅད་རྟགས་ཀྱིས་སྒྲུབ་དགོས་པར་ཐལ་བ་དང། དེ་ཉིད་མི་འཐད་པའི་ཚུལ་རྒྱས་པར་བཤད་པ་གཉིས། དང་པོ་ནི། གཞན་ཡང། ཤེས་པ་ཐམས་ཅད་ལྐོག་གྱུར་ཡིན་པའི་རྒྱུ་མཚན་གྱིས་རང་རིག་མེད་པར་
འདོད་པ་ལ་ཇི་སྐད་བཤད་པའི་སྐྱོན་ཡོད་པར་མ་ཟད། ཤེས་པ་ཡིན་ན་རང་རྒྱུད་ལྡན་གྱི་གང་ཟག་ལ་ལྐོག་གྱུར་ཡིན་པས་ཁྱབ་པར་འདོད་པ་ནི། དེ་བས་ཀྱང་གནོད་པ་དུ་མའི་གནས་ཡིན་ཏེ། འདི་ལྟར་སྐྱེས་བུ་རྣམས་ཀྱིས་རང་རྒྱུད་ཀྱི་བློ་ནི་རྟགས་ལས་
རྟོགས་པར་འགྱུར་དགོས་པས་ཁྱབ་པར་ཐལ། གང་ཟག་སུའི་རྒྱུད་ལ་ཡང་རང་རྒྱུད་ཀྱི་བློ་རྟོགས་པའི་མངོན་སུམ་མེད་པས། ཁྱབ་པའི་ཕྱིར། གཉིས་པ་ལ་དབང་ཤེས་རྟགས་ལས་རྟོགས་དགོས་པ་མི་འཐད་པར་བསྟན་པ་དང། ཡིད་ཤེས་རྟགས་ལས་
རྟོགས་དགོས་པ་མི་འཐད་པར་བསྟན་པ་གཉིས། དང་པོ་ལ། དེ་སྒྲུབ་ཀྱི་རྟགས་ཡང་དག་མི་སྲིད་པར་བསྟན་པ་དང། དེ་སྒྲུབ་ཀྱི་མཐུན་དཔེ་མི་སྲིད་པར་བསྟན་པ་གཉིས། དང་པོ་ལ། དེ་སྒྲུབ་ཀྱི་རྟགས་ཡང་དག་ཡོད་པ་སྤྱིར་དགག་པ་དང་སོ་སོར་

[187A]༄༅། །དགག་པ་གཉིས། དང་པོ་ནི། ཤེས་པ་ཐམས་ཅད་རང་རྒྱུད་ལྡན་གྱི་གང་ཟག་གི་ངོར་རྟོགས་ཡང་དག་གིས་སྒྲུབ་དགོས་པས་ཁྱབ་པ་འདོད་དོ་ཞེ་ན། ཤེས་བྱ་ཆོས་ཅན། དེ་ལྟ་བ་མི་འཐད་པར་ཐལ། དབང་ཤེས་རྣམས་རང་རྒྱུད་ལྡན་
གྱི་གང་ཟག་གི་ངོར་ཡོད་པར་སྒྲུབ་པའི་རྟགས་ཡང་དག་ཡོད་ན་རྟགས་དེ་ཡང་བདག་རྐྱེན་དབང་པོའམ། དམིགས་རྐྱེན་དོན་ནམ་དབང་ཤེས་རང་གི་འབྲས་བུའམ། འཁོར་དུ་གྱུར་བའི་བློ་དང་ཡང་ན་དེ་མ་ཐག་རྐྱེན་ཡིད་བྱེད་སྔ་མ་རྣམས་གང་རུང་ཞིག་
ཏུ་འགྱུར་དགོས་པ་གང་ཞིག། དེ་རྣམས་གང་ཡང་དེ་སྒྲུབ་ཀྱི་རྟགས་ཡང་དག་ཡིན་པར་མི་འཐད་པའི་ཕྱིར། ཟུར་སྔ་མ་དེར་ཐལ། རྒྱུ་འབྲས་ཚོགས་པ་འདི་དག་ལས་མ་གཏོགས་པའི་དབང་ཤེས་དང། འབྲེལ་བ་ཅན་གཞན་དེ་སྒྲུབ་ཀྱི་རྟགས་ཡང་དག་
དུ་འོས་པ་ཡོད་པ་མ་ཡིན་པའི་ཕྱིར། བདག་ཡིད་ཕྲད་པ་སོགས་ཀྱང་དབང་ཤེས་ཀྱི་རྒྱུ་མ་ཡིན་ནམ་ཞེ་ན། མ་ཡིན་ཏེ། དེ་འདྲས་དབང་ཤེས་བྱ་ལ་ཕན་འདོགས་པའི་ནུས་པ་མཐོང་བ་མེད་པའི་ཕྱིར་རོ། །ཟུར་ཕྱི་མ་སྒྲུབ་པ་ནི། དབང་པོ་གཟུགས་ཅན་ཆོས་ཅན་
རང་རྒྱུད་ལྡན་གྱི་གང་ཟག་གི་ངོར། རང་གི་འབྲས་བུར་གྱུར་བའི་དབང་ཤེས་ཡོད་པར་སྒྲུབ་པའི་རྟགས་ཡང་དག་མིན་ཏེ། དེ་སྒྲུབ་ལ་ཁྱབ་པ་འཁྲུལ་བའི་ཕྱིར། དོན་ཡང་དེ་བཞིན་དུ་ཤེས་པར་བྱའོ། །དབང་ཤེས་ཀྱི་འབྲས་བུར་གྱུར་བའི་བློ་དང། དེ་
མ་ཐག་རྐྱེན་དུ་གྱུར་བའི་ཡིད་བྱེད་སྔ་མ་དེ་ཡང་ཆོས་ཅན། དེ་སྒྲུབ་ཀྱི་རྟགས་ཡང་དག་མིན་ཏེ། ཤེས་པ་ཡིན་པས་བསྒྲུབ་བྱ་གྲུབ་པའི་སྔར་རང་རྒྱུད་ལྡན་གྱི་གང་ཟག་དེའི་ངོར་མ་གྲུབ་པ་ཉིད་ཡིན་པའི་ཕྱིར། རྟགས་ཁས་ཁྱབ་པ་ཡོད་དེ་

[187B] ཞེས་པ་སྟེ་རྟགས་ཡང་དག་མིན་པའི་ཕྱིར། ཞེས་བཀོད་ན། ཁྱབ་པ་དང་ཁྱབ་སྒྲུབ་ཀྱི་ཚིག་དོན་གང་ཡང་ཁྱད་མེད་པར་འགྱུར་རོ། །གཉིས་པ་སོ་སོར་དགག་པ་ལ། རང་གི་ངོར་
རང་བློ་ཡོད་པར་སྒྲུབ་པའི་རང་བཞིན་གྱི་རྟགས་ཡང་དག་འདོད་པ་དགག་པ་དང། དེ་སྒྲུབ་ཀྱི་འབྲས་རྟགས་ཡང་དག་ཡོད་པ་དགག་པ་གཉིས། དང་པོ་ལ། དོན་གསལ་རྟགས་ཡིན་པ་དགག་པ་དང། རང་བློའི་ཆོས་རྟགས་ཡང་དག་ཡིན་པ་དགག་པ་
གཉིས། དང་པོ་ནི། གལ་ཏེ་དོན་གསལ་བ་ཉིད་དེ་སྒྲུབ་ཀྱི་རྟགས་ཡིན་པར་འདོད་དོ་ཞེ་ན། དོན་གསལ་དེ་ཉིད་འདིས་གསལ་བར་བྱེད་པ་ལ་འདོད་དམ། འདི་གསལ་བར་བྱ་བའི་དོན་ལ་འདོད། དང་པོ་ལྟར་ན། དོན་གསལ་བར་བྱེད་པ་དེ་ཉིད་ཤེས་པ་
མ་ཡིན་ནམ། ཇི་ལྟར་ན་བློ་གོ་བར་བྱེད་པའི་རྟགས་ཡིན། གསལ་བར་བྱེད་པའི་ཤེས་པ་རྟགས་མ་ཡིན་པར་བསྟན་པ་འདིས་ནི་དེས་གསལ་བར་གྱུར་བའི་དོན་ཡང་རྟགས་ཡིན་པ་གསལ་ཏེ། གསལ་བར་བྱེད་པའི་ཤེས་པ་ཉམས་སུ་མྱོང་བ་མ་ཡིན་
ན། དེ་ཡིས་གསལ་བར་གྱུར་བའི་དོན་ཡང་ཚད་མས་མི་ངེས་པའི་ཕྱིར་རོ། །འོན་ཏེ་རང་བློའི་རྟགས་དོན་གསལ་བ་དེ་སྔར་མི་གསལ་བའི་ངོ་བོར་གནས་པ་རྐྱེན་གྱིས་གསལ་བར་བྱས་པའི་དོན་ཉིད་ཀྱི་ཁྱད་པར་འགའ་ཞིག་ཡིན་པར་འདོད་དོ་ཞེ་
ན། དོན་ལ་ཁྱད་པར་འགའ་ཡང་རྐྱེན་གྱིས་བྱར་མེད་པར་ཐལ། དོན་གསར་དུ་སྐྱེ་བ་དང་འཇིག་པ་མེད་པའི་ཕྱིར། མ་གྲུབ་ན། སྔར་ནས་རྟག་པར་ཡོད་པ་ཉམས་སོ། །སྐྱེ་འགག་བྱེད་པ་དེ་འདོད་ན་ཡང། དོན་འཛིན་གྱི་

[188A]༄༅། །ཤེས་པ་སྔ་ཕྱི་སོ་སོར་སྐྱེས་པའི་ཚེ། དེའི་རྒྱུའི་དོན་ཡང་སྐད་ཅིག་གིས་འཇིག་པར་ཐལ་བར་འགྱུར་ཏེ། སྐྱེ་འགག་བྱེད་པ་གང་ཞིག། རྒྱུ་འབྲས་དུས་མི་མཉམ་པའི་ཕྱིར། འདོད་ན་སྔར་མི་གསལ་བའི་ངོ་བོར་གྲུབ་ཟིན་ནས་གནས་པའི་
དོན་དེ་ཉིད་ཕྱིས་རྐྱེན་གྱིས་གསལ་བར་བྱས་ནས་རང་བློ་སྒྲུབ་པའི་རྟགས་སུ་འགྱུར་བ་ཉམས་སོ། །དོན་གསལ་དེ་ཡང་ཚད་མས་ཤོས་པར་གྱུར་པའམ། ཚད་མས་ཤེས་པར་མ་གྱུར་བ་གང་དེ་སྒྲུབ་ཀྱི་རྟགས་ཡིན། གལ་ཏེ་ཚད་མས་ཤེས་པར་གྱུར་བའི་
དོན་གསལ་རྟགས་ཡིན་ནོ་ཞེ་ན། ཚད་མ་ཡང་བློ་ཡིན་པའི་ཕྱིར། ཤེས་པར་མངོན་སུམ་དུ་ཡོངས་སུ་བཅད་པ་མེད་པར་དོན་གསལ་དེ་ཚད་མས་ཤེས་པ་ཞེས་བྱ་བ་གང་ལས་འཐད། ཤེས་པ་ཞེས་འབྱུང་བ་ལྟར་ན། ཤེས་པ་ཉིད་ད་དུང་
ཚད་མས་ཡོངས་སུ་བཅད་པ་མེད་པར་ཚད་མ་དེས་ཤེས་པའི་དོན་གསལ་ཞེས་བྱ་བ་དེ་རང་རྒྱུད་ལ་བློ་སྒྲུབ་པའི་རྟགས་སུ་གང་ལས་འཐད། ཅེས་བཤད་པར་བྱའོ། །གལ་ཏེ་ཚད་མས་ཤེས་པར་མ་གྱུར་བའི་དོན་གསལ་རྟགས་ཡིན་ནོ་ཞེ་ན་
དེ་ཡང་མི་འཐད་དེ། དོན་གསལ་དེ་ཚད་མ་ཤེས་པར་གྱུར་བ་ཉིད་དུ་བཅད་པ་མེད་ཀྱང། དེ་ནི་ཅི་ལྟར་གོ་བྱེད་དུ་འགྱུར་བ་ཡིན་པ་མི་འཐད་པའི་ཕྱིར། ཞེས་པ་ནི་ལྷ་དབང་བློའི་དགོངས་པ་ཡིན་ལ། འགྲེལ་བྱེད་གཞན་དག་འདི་རྐང་པ་སྔ་མ་གཉིས་
ཀྱི་ཁྱབ་སྒྲུབ་ཏུ་བྱས་ནས། དའང་ཤེས་པའམ་ཤེས་མ་གྱུར། ཅེས་པའི་དྲི་བ་ཕྱི་མ་ཁས་ལེན་པ་འགོག་པ་ནི། མཐོང་བ་གྱུར་མིན་གཞན་གྱིས། །མཐོང་གྱུར་འགར་ཡང་མཐོང་འགྱུར་མེད། །ཁྱད་པར་དེ་གཞན་མཐོང་བ་ལའང།།

[188B] ཞེས་པ་སྟེ། གལ་ཏེ་མཐོང་བ་དོན་གསལ་དེ་རང་རྒྱུད་ལ་བློ་མ་གྲུབ་པའི་སྔར་རང་གི་ཚད་མས་མཐོང་བར་གྱུར་བ་ཡིན་ནོ་ཞེ་ན། སྐྱེས་བུ་གཞན་གྱིས་མཐོང་བར་གྱུར་བའི་དོན་གསལ་དེ་རང་རྒྱུད་ལ་བློ་རྟོགས་པའམ་སྒྲུབ་པའི་རྟགས་
ཡང་དག་ཏུ་ཐལ། དོན་གསལ་བ་དེར་རང་རྒྱུད་ལ་བློ་སྒྲུབ་པའི་རྟགས་ཡང་དག་གང་ཞིག། དེ་བསྒྲུབ་བྱ་མ་གྲུབ་པའི་སྔར་རང་གི་ཚད་མས་འགར་ཡང་མཐོང་བར་གྱུར་བ་མེད་ལ་རྟགས་ཀྱི་ཁྱད་པར་དོན་གསལ་བ་དེ་གཞན་གྱིས་མཐོང་བའི་དོན་ལ་ཡང་ཡོད་
པའི་ཕྱིར། ཞེས་འཆད་དོ། །ལྷ་དབང་བློ་དང། ཤཱ་ཀྱ་བློ་ལྟར་ན། མ་མཐོང་མཐོང་ཅན་གཞན་གྱིས་ནི། །མཐོང་བ་ལ་ལར་མཐོང་བ་མེད། །བྱེ་བྲག་དེ་གཞན་མ་མཐོང་ལའང། །ཡོད་ཕྱིར་རང་བློ་རྟོགས་པར་འགྱུར། ཞེས་བཏོན་ནས་དེར་མ་ཟད་དོན་གསལ་རང་
གི་ཚད་མས་མ་མཐོང་བ་རང་རྒྱུད་ལ་རང་གི་ངོ་བློ་བསྒྲུབ་པའི་རྟགས་ཡིན་ན། ཧ་ཅང་ཐལ་བར་འགྱུར་ཏེ། འདི་ལྟར་དོན་ལ་ལྟ་བ་པོ་མ་ཡིན་པ་ནི་མ་མཐོང་ཅན་ཞེས་བྱ་ཞིང། དོན་ལ་ལྟ་བ་ནི་མཐོང་ཅན་ཞེས་བྱ་ལ། དེ་གཉིས་ཀྱི་ནང་ནས་དོན་ལ་ལྟ་བ་པོར་
མངོན་པར་འདོད་པ་ལས། གཞན་ལྟ་བ་པོ་མ་ཡིན་པ་དེ་ཉིད་ཀྱིས་ནི། ལྟ་བ་པོའི་སྐྱེས་བུས་མཐོང་བའི་དོན་དེ་དག་ལ་ལར་མཐོང་བ་མེད་ཅིང་མ་མཐོང་བ་ཞེས་བྱ་བ་འདི་ལྟར་ཡིན་པ་ལ་དོན་གསལ་བའི་སྐྱེས་བུ་རང་ཉིད་ཀྱིས་དོན་གསལ་བ་ཚད་མས་མ་
དམིགས་ཀྱང་དོན་མཐོང་བར་ཁས་ལེན་ན། བུམ་གཟུགས་ལ་ལྟ་བ་པོ་མ་ཡིན་པའི་སྐྱེས་བུས་མ་མཐོང་བའི་མངོན་པར་གསལ་བའི་བུམ་གཟུགས་དེ་བུམ་གཟུགས་ལ་ལྟ་བ་པོ་མ་ཡིན་པའི་སྐྱེས་བུའི་རྒྱུད་ལ་ཡང་བུམ་གཟུགས་འཛིན་པའི་རང་

[189A]༄༅། །བློ་རྟོགས་པའམ་སྒྲུབ་པའི་རྟགས་ཡང་དག་ཡིན་པར་འགྱུར་བར་ཐལ། མངོན་པར་གསལ་བའི་བྱེ་བྲག་དེ་ལྟ་བ་པོ་ལས་གཞན་གྱིས་མ་མཐོང་བའི་བུམ་གཟུགས་ལ་ཡང་ཡོད་ཅིང་ལྟ་བ་པོས་ཀྱང་དོན་གསལ་ཚད་མས་མ་དམིགས་
པའི་ཕྱིར། དེས་ན་བུམ་གཟུགས་ལ་ལྟ་བ་པོ་དང་ལྟ་བ་པོ་མ་ཡིན་པ་ཐམས་ཅད་ཀྱིས་བུམ་གཟུགས་མཐོང་བ་དང་མ་མཐོང་བའི་ཁྱད་པར་ཅུང་ཟད་ཀྱང་མེད་པར་འགྱུར་རོ་ཞེས་འཆད་དོ། །དེ་དག་གི་དོན་བསྡུ་བ་ནི། དེའི་ཕྱིར་རང་རྒྱུད་ཀྱི་བློའི་ཆོས་ལ་
ལྟོས་པ་མེད་པ་ཅན་གྱི་དོན་ཆོས་ཡན་གར་བ་ལས་ནི་བློ་ནི་རྗེས་སུ་དཔོག་ནུས་པ་མ་ཡིན་ནོ། །གཉིས་པ་རང་བློའི་ཆོས་རྟགས་ཡིན་པ་དགག་པ་ནི། གལ་ཏེ་རང་གི་ངོར། རང་རྒྱུད་ལ་དབང་ཤེས་ཡོད་པར་སྒྲུབ་པའི་རྟགས་ནི། དབང་ཤེས་རང་གི་འཁོར་དུ་གྱུར་
བའི་བདེ་བ་ལ་སོགས་པ་ཡིན་པས་ཇི་སྐད་བརྗོད་པའི་སྐྱོན་རྣམས་མེད་དོ་ཞེ་ན། རང་རྒྱུད་ལ་བློ་སྒྲུབ་པ་རྟགས་རང་གི་མངོན་སུམ་གྱིས་གྲུབ་པར་འདོད་པ་གང་ཡིན་པ་དབང་ཤེས་རང་གི་ཆོས་སམ། འཁོར་དུ་གྱུར་བའི་བདེ་སོགས་ཆོས་ཅན། རང་རྒྱུད་ལ་བློ་
དབང་ཤེས་ཡོད་པར་སྒྲུབ་པའི་རྟགས་ཡང་དག་མ་ཡིན་པར་ཐལ། རང་རྒྱུད་ཀྱི་བློ་དབང་ཤེས་ལས་གཞན་ཅི་ཞིག་ཡིན་ཏེ་མ་ཡིན་པར་དབང་ཤེས་དེའི་རྫས་ཡིན་པས་བསྒྲུབ་བྱའི་སྔར་མ་གྲུབ་པའི་ཕྱིར། དེ་དེ་ལས་རྫས་གཞན་མ་ཡིན་པའི་རྒྱུ་མཚན་ཅི་
ཞེ་ན། དབང་ཤེས་འཁོར་གྱི་བདེ་སོགས་དེ་ཆོས་ཅན། བློ་དབང་ཤེས་ལས་རྫས་ཐ་དད་གང་ལས་ཡིན་ཏེ། མ་ཡིན་པར་ཐལ། དེ་དང་རྒྱུ་ཚོགས་མཚུངས་པ་ལས་སྐྱེས་པའི་ཕྱིར། གལ་ཏེ་དབང་ཤེས་དེ་དང་རྒྱུ་ཚོགས་གཅིག་ལས་སྐྱེས་པའི་བདེ་སོགས་

[189B] དབང་ཤེས་ཀྱི་རྒྱུ་ཚོགས་ལས་གཞན་ལས་སྐྱེས་པའི་བདེ་སོགས་དེ་སྒྲུབ་ཀྱི་རྟགས་ཡིན་ནོ་ཞེ་ན། རྒྱུད་ཀྱི་དབང་ཤེས་དང་རྒྱུ་ཚོགས་གཞན་ལས་སྐྱེས་པའི་བདེ་སོགས་དེ་ཡང་ཆོས་ཅན། དེ་སྒྲུབ་ཀྱི་རྟགས་ཡང་དག་མ་ཡིན་
པར་ཐལ། དེ་སྒྲུབ་ཀྱི་ཁྱབ་པ་འཁྲུལ་བ་ཅན་ཡིན་པའི་ཕྱིར། གཉིས་པ་དེ་སྒྲུབ་ཀྱི་འབྲས་རྟགས་ཡང་དག་ཡོད་པ་དགག་པ་ནི། ཤེས་བྱ་ཆོས་ཅན། རང་གི་ངོར་རང་རྒྱུད་ལ་དབང་ཤེས་ཡོད་པར་སྒྲུབ་པའི་འབྲས་རྟགས་ཡང་དག་མེད་པར་ཐལ། གཟུགས་སོགས་
ཡུལ་ནི་ལྔ་པོ་དང་དབང་པོ་ལྔ་དང་ནི་དམིགས་པ་བློ་ཕྱི་མ་དག་མ་གདོགས། དེའི་འབྲས་བུ་གཞན་ཉེ་བར་མཚོན་པ་མ་ཡིན་ཞིང། དེ་དག་གང་ཡང་དེ་སྒྲུབ་ཀྱི་འབྲས་རྟགས་ཡང་དག་མ་ཡིན་པའི་ཕྱིར། དེའི་རྒྱུ་མཚན་ཡང། དེ་ལ་དབང་པོ་དང་བློ་ཕྱི་མ་གཉིས་
ནི་དབང་ཤེས་དང་དབང་པོ་ལས་འདས་པར་མཚུངས་པའི་ཕྱིར། དབང་ཤེས་གོ་བྱེད་ཀྱི་འབྲས་རྟགས་མ་ཡིན་ཏེ། འབྲས་རྟགས་ཡིན་ན་དེའི་ཚེ་མངོན་སུམ་གྱིས་གྲུབ་དགོས་པའི་ཕྱིར་རོ། །དེ་ཡང་དབང་པོ་གཟུགས་ཅན་རྣམས་ཚུར་མཐོང་ཐ་མལ་བའི་
དབང་པོ་ལས་འདས་པར་རང་ལུགས་ཀྱི་ཚད་མས་གྲུབ་ཅིང། བློ་ཕྱི་མ་རྣམས་ལྐོག་གྱུར་ཡིན་པ་ཕ་རོལ་པོས་ཁས་བླངས་པ་ཡིན་ནོ། །དོན་ལྔ་པོ་དེ་དག་ཀྱང་དེ་སྒྲུབ་ཀྱི་འབྲས་རྟགས་མ་ཡིན་ཏེ། གཟུགས་སོགས་དོན་ལྔ་པོ་གང་ཡང་དེ་མཐོང་དབང་ཤེས་ལས་སྐྱེས་པ་དང་
དབང་ཤེས་ཕན་བྱེད་དུ་ཡོད་པ་ལས་གཞན་དུ་སྐྱེ་སྲིད་པ་དང་བྲལ་བའི་རྗེས་སུ་འགྲོ་ལྡོག་གང་ཡིན་པ་གཅིག་ཀྱང་ཚད་མས་རྟགས་པ་མེད་པས་དབང་ཤེས་ཀྱི་འབྲས་བུ་མ་ཡིན་པའི་ཕྱིར། དེ་ལྟར་ན། དེའི་འབྲས་བུ་ཚད་མས་ཤེས་པ་མེད་པ་གང་ཡིན་

[190A]༄༅། །པའི་དབང་པོ་ལ་སོགས་པ་དེ་དེ་སྒྲུབ་ཀྱི་འབྲས་རྟགས་ཡིན་ནོ་ཞེས་བྱ་བ་བབ་ཅོལ་ཡིན་ནོ། །གཉིས་པ་དེ་སྒྲུབ་ཀྱི་མཐུན་དཔེ་མི་སྲིད་པར་བསྟན་པ་ནི། དེ་སྒྲུབ་ཀྱི་རྟགས་ཡང་དག་ཡོད་ན་ཡང་རྟགས་དེ་དང་ནི་ལྷན་ཅིག་བསྒྲུབ་བྱའི་ཆོས་
ཀྱི་འབྲལ་བ་མཐུན་དཔེའི་སྟེང་དུ་ཚད་མས་མཐོང་བ་མེད་པར་ཇི་ལྟར་རྟགས་དེ་ལས་བསྒྲུབ་བྱ་རྟོགས་པར་འགྱུར་ཏེ། རྟགས་ཡང་དག་ནི་རང་དང་སྐབས་ཀྱི་བསྒྲུབ་བྱའི་ཆོས་ཀྱི་འབྲེལ་བ་མཐུན་དཔེའི་སྟེང་དུ་ཚད་མས་མ་མཐོང་བའི་རྒོལ་བའི་
ངོར་བསྒྲུབ་བྱ་གསལ་བྱེད་མ་ཡིན་ནོ། །དེ་བས་ན་རང་གི་ངོར་རང་རྒྱུད་ལ་བློ་ཡོད་པར་བསྒྲུབ་པ་ལ་རྟགས་སུ་གང་བཀོད་ཀྱང་མཐུན་དཔེ་ཡང་དག་མི་སྲིད་པའི་ཕྱིར་རོ། །དེ་སྒྲུབ་ཀྱི་རྟགས་ཡང་དག་ཡོད་པ་མ་ཡིན་ཏེ། དེ་སྒྲུབ་ཀྱི་མཐུན་དཔེ་ཡང་དག་ཡིན་ན་བློ་
ཡིན་དགོས་ཤིང། བློ་ཐམས་ཅད་བསྒྲུབ་བྱར་མཚུངས་པའི་ཕྱིར་རོ། །ཅི་སྟེ། རྟགས་དེ་ཉིད་ལས་རང་ལ་བློ་སྒྲུབ་པའི་སྔར་རྒྱུད་གཞན་ལ་བློ་དེ་ནི་གྲུབ་པར་བྱས་ནས། དེའི་འོག་ཏུ་གཞན་བློ་མཐུན་དཔེར་བྱས་ཏེ། རང་བློ་གོ་བྱེད་ཉིད་དུ་བརྗོད་པ་ཡིན་ནོ་སྙམ་
ན་ནི། གཞན་རྒྱུད་ལ་རྟགས་ཀྱིས་བློ་སྒྲུབ་པ་དེ་ལ་ཡང་ནི་དཔེ་གཞན་ཞིག་དེའི་སྔར་རྟགས་ཀྱིས་བསྒྲུབ་དགོས་ཤིང་དེ་ལ་ཡང་དེའི་སྔར་དཔེ་གཞན་ཞིག་རྟགས་ཀྱིས་བསྒྲུབ་པར་བྱ་བ་ཡིན་པའི་ཕྱིར་ཐུག་པ་མེད་པར་ཐལ་བར་འགྱུར་རོ། །དེའི་
ཕྱིར། ཕྱོགས་དེ་ནི་འཐད་པ་མ་ཡིན་ནོ། །གཞན་ཡང་གཞན་བློ་རྟགས་ཀྱིས་སྒྲུབ་ན། རྟགས་ཇི་ལྟ་བུས་སྒྲུབ། ཅི་སྟེ། ཡུལ་གྱི་རྟགས་ཀྱིས་སྒྲུབ་བོ་ཞེ་ན། བློ་མངོན་སུམ་གྱིས་ཉམས་སུ་མྱོང་བ་ལས་དོན་གྲུབ་ཀྱི་དོན་གྱི་རྟགས་ལས་ཇི་ལྟར་

[190B] བློ་དེ་འཛིན་རྣམ་གྱིས་རབ་ཏུ་མ་གྲུབ་པར་དོན་རང་ཉིད་སུས་ཀྱང་རབ་ཏུ་གྲུབ་པ་མེད་པའི་ཕྱིར་རོ། །གཞན་དག་ནི་ཤོ་ལོ་ཀ་འདི་ཉིད་སྔ་མ་རྣམས་ཀྱིས་དོན་བསྡུར་བསམས་པར་སྣང་ངོ། །གལ་ཏེ་ལུས་ངག་གི་རྣམ་པར་རིག་བྱེད་ཀྱི་
རྟགས་ལས་གཞན་བློ་དགོག་པར་བྱེད་པ་ཡིན་ནོ། །ཞེ་ན། རང་རྒྱུད་ལ་མངོན་སུམ་ཚད་མས་བློ་ཀུན་སློང་གི་རྟོག་པ་དངོས་སུ་གྲུབ་ཅིང། རྟོག་པ་དེ་ལས་ནི་བརྗོད་དང་གཡོ་འགུལ་སོགས་འབྱུང་བར་མྠོགྣ་ནས་དེ་ཉིད་པེར་བྱས་ཏེ། གཞན་ལ་ཡང་ལུས་ངག་གི་
རྣམ་པར་རིག་བྱེད་ཀྱི་རྟགས་ལས་བློ་དཔོག་པ་ཡིན་ཡང། ཁྱོད་ཀྱི་ལྟར་ན་དེ་ལྟ་བུའི་སྒོ་ནས་གཞན་སེམས་རྗེས་སུ་དཔོག་པ་འཐད་པར་མི་འགྱུར་ཏེ། བདག་རྒྱུད་ལ་བློ་དང་ལུས་ངག་གི་རྣམ་པར་རིག་བྱེད་ཀྱི་འབྲེལ་བ་ཚད་མས་མཐོང་བ་མེད་པའི་ཕྱིར་རོ།།
གཉིས་པ་ཡིད་ཤེས་རྟགས་ལས་རྟོགས་དགོས་པ་མི་འཐད་པར་བསྟན་པ་ནི། གལ་ཏེ་ཡིད་ཤེས་རྟོག་པ་རང་རྒྱུད་ལ་ཡོད་པར་རྟགས་གང་གིས་སྒྲུབ། དེ་མ་ཐག་རྐྱེན་སོགས་བློའི་ཆོས་དང་དབང་པོ་གཟུགས་ཅན་སོགས་ཀྱི་རྟགས་ཀྱིས་སྒྲུབ་པར་མི་
ནུས་ཏེ། དེ་ལ་གཉིས་ན་དབང་པོ་འདས། ཞེས་སོགས་ཀྱིས་བཀག་ཟིན་པའི་ཕྱིར་རོ། །དེའི་ཕྱིར་སྔ་མས་གོ་ནུས་པ་ལ་དགོངས་ནས་འདིར་མཐའ་དེ་དག་འགོག་པའི་གཞུང་དངོས་སུ་མ་བཀོད་དོ། །ཅི་སྟེ། གཟུང་དོན་གྱི་རྟགས་ཀྱིས་སྒྲུབ་པ་ཞེ་ན། དེ་
ཡང་འཐད་པ་མ་ཡིན་ཏེ། ཡིད་ཀྱི་བློ་རྟོག་པ་ཡོད་པར་སྒྲུབ་པ་ལ་གཟུང་དོན་གྱི་རྟགས་འགའ་ཡང་རབ་ཏུ་གྲུབ་པ་ཡོད་པ་མིན་པའི་ཕྱིར་ཏེ། དེ་ནི་སྒྲོ་བཏགས་པའི་སྤྱོད་ཡུལ་ཅན་ཡིན་པའི་ཕྱིར་རོ། །གསུམ་པ་ཤེས་པ་ཐམས་ཅད་བློ་རྫས་

[191A]༄༅། །གཞན་གྱིས་མྱོང་དགོས་པ་དགག་པ་ལ། དངོས་དང། རྩོད་པ་སྤང་བ་གཉིས། དང་པོ་ནི། ཁྱོད་ཀྱི་ལྟར་ན། བློ་སྔ་མ་ནི་བློ་ཕྱི་མ་གཞན་གྱིས་ཅི་ལྟར་རབ་ཏུ་གསལ་བར་འགྱུར་ཞིང། གསལ་བྱ་གསལ་བྱེད་གང་ལས་ཡིན་ཏེ། མ་ཡིན་
པར་ཐལ། གཉི་གའང་གསལ་བ་མིན་པའི་བདག་ཉིད་དུ་མཚུངས་པའི་ཕྱིར། རྟགས་མ་གྲུབ་ན། ལྐོག་གྱུར་ཁོ་ན་ཡིན་པ་འགལ་ལོ། །གཉིས་པ་རྩོད་པ་སྤང་བ་ནི། གཉིས་ཀ་གསལ་བ་མ་ཡིན་པའི་བདག་ཉིད་དུ་མཚུངས་ན། གསལ་བྱ་གསལ་
བྱེད་དུ་མི་འཐད། ཅེས་སྨྲས་པ་དེ་ལ་གསལ་བྱ་གསལ་བྱེད་ཡིན་ན་གཉི་གའང་མངོན་པར་གསལ་བའི་བདག་ཉིད་དུ་མཚུངས་པ་ཞིག་དགོས་སོ་ཞེས་ཟེར་བར་གོ་ནས་དེ་ལྟར་ན་ཡུལ་རྣམས་ནི་ཇི་ལྟར་རང་གི་ཡུལ་ཅན་གྱི་ཤེས་པ་དང། གསལ་བའི་
ངོ་བོར་མཚུངས་པས་ཁྱབ་པ་ཡིན། འདི་ལྟར་ཡང་ན་ནི། ཡུལ་ཐམས་ཅད་ཀྱང་མྱོང་བའི་ངོ་བོ་ཉིད་དུ་ཐལ་བར་འགྱུར་ལ། ཡང་ན་ནི་ཤེས་པ་གང་གིས་ཀྱང་ཡུལ་མི་རིག་པ་ཉིད་དུ་འགྱུར་རོ་ཞེ་ན། ཤེས་བྱ་ཆོས་ཅན། སྔོན་པོ་ཤེས་པ་མིན་ཡང་སྔོ་
འཛིན་མིག་ཤེས་ལ་གསལ་བར་སྣང་བ་ཡིན་ནོ་ཞེས་བརྗོད་པའི་རྒྱུ་མཚན་ཡོད་དེ། གསལ་བ་སྔོ་འཛིན་མིག་ཤེས་ལ་སྔོན་པོ་དེའི་ངོ་བོ་ཇི་ལྟ་བའི་རྣམ་པ་འཕོ་བའི་ཕྱིར་རོ། །སྔོན་པོ་གསལ་བར་སྣང་བའི་མིག་ཤེས་དེ་ཡང་ཆོས་ཅན། རང་
ཉིད་རབ་ཏུ་གསལ་བ་ཡོད་པ་ཡིན་ཏེ། སྔོན་པོ་དེའི་རྣམ་པའི་ངོ་བོ་ཡིན་པའི་ཕྱིར། དེ་ལྟར་ཁྱོད་ཀྱང་བློ་ཕྱི་མ་ལ་བློ་སྔ་མའི་རྣམ་པ་འཆར་བར་འདོད་ན་བློ་ཕྱི་མ་ནི་ཆོས་ཅན། རང་ཉིད་རིག་པར་གྲུབ་པར་ཐལ། ཡུལ་གྱི་རྣམ་པར་སྐྱེས་པའི་

[191B] བློ་ལ་ཡུལ་གྱི་རྣམ་པ་འཆར་བ་དེ་ལྟ་མིན་ན་ཡུལ་ཡང་ནི་བློ་དང་ལྷན་ཅིག་ཆོས་མཚུངས་ཉིད་དེ། ཡུལ་ལ་བློའི་རྣམ་པ་མ་ཤར་བ་བཞིན་དུ་བློ་ལ་ཡང་ཡུལ་གྱི་རྣམ་པ་མ་ཤར་བར་ཁྱད་མེད་པས་བློས་ཡུལ་རྟོགས་པ་བཞིན་དུ། ཡུལ་གྱིས་ཀྱང་བློ་རྟོགས་པའི་
ཡང་ན་ཡུལ་གྱིས་བློ་མ་རྟོགས་པ་བཞིན་དུ། བློས་ཀྱང་ཡུལ་མ་རྟོགས་པར་ཐལ་བར་འགྱུར་རོ་ཞེས་པ་སྟེ། བོད་ཀྱི་ཊཱིཀ་བྱེད་དག་གིས་གཞུང་འདི་དག་འཆད་ཤེས་པ་སྔོན་ཆད་མ་བྱུང་བར་སྣང་ངོ། །དེའི་ཕྱིར་ངེད་ཀྱི་ལུགས་ལ། བློ་རང་ཉིད་གསལ་བའི་ངོ་བོས་
རབ་ཏུ་གསལ་ཞིང་གཞན་གཟུགས་སོགས་གསལ་བའི་ཤེས་པ་དེ་གཟུགས་སོགས་ཀྱི་ངོ་བོ་ཇི་ལྟ་བའི་རྣམ་པ་འཕོ་བ་ཡིས་གཟུགས་སོགས་དེ་ཤེས་པ་དེའི་སྣང་ཡུལ་དུ་གསལ་བ་ན་ནི། ཤེས་པ་དེ་ལ་གཟུགས་སོགས་མངོན་སུམ་དུ་རབ་ཏུ་གསལ་
བ་ཉིད་དུ་བརྗོད་པ་ཡིན་པས། ཡུལ་དང་ཡུལ་ཅན་གཉི་ག་གསལ་བ་མིན་པའི་ངོ་བོར་མཚུངས་ན། ཡུལ་རྟོགས་པ་མི་འཐད་ཀྱང་ཤེས་པས་ཡུལ་རྟོགས་པ་ལ་ཡུལ་ཡུལ་ཅན་གཉིས་ཀ་གསལ་བའི་ངོ་བོ་ཡིན་མི་དགོས་ཀྱི། ཤེས་པ་ཉིད་ཡུལ་
གྱི་རྣམ་པར་སྐྱེས་པའི་གསལ་བའི་ངོ་བོ་ཡིན་པས་ཆོག་པ་ཡིན་ནོ། །དེའི་ཕྱིར་ཁྱོད་ཀྱིས་ཇི་སྐད་བཤད་པའི་ཀླན་ཀའི་གནས་མེད་དོ། ཞེས་བྱ་བའི་དོན་ཏོ། །གལ་ཏེ་ཤེས་པ་ལ་ཡུལ་གྱི་རྣམ་པ་ཤར་བའི་སྒོ་ནས་ཡུལ་གསལ་བར་འདོད་པ་དེ་བཞིན་
དུ། མིག་ཤེས་དྲན་པའི་བློ་ཕྱི་མ་ལ་ཡང། མིག་ཤེས་ཀྱི་རྣམ་པ་ཤར་བ་ཡིན་པས་ཅིའི་ཕྱིར། མིག་ཤེས་དེ་ཉིད་རང་གི་རྗེས་སུ་སྐྱེས་པའི་བློ་ཕྱི་མ་དྲན་ཤེས་དེས་རྗེས་སུ་མྱོང་བར་མི་འདོད་དོ་ཞེ་ན། བློ་གཞན་སྔ་མ་དབང་ཤེས་ཆོས་ཅན། བློ་ཕྱི་མ་

[192A]༄༅། །ཁྱོད་དྲན་པའི་ཤེས་པ་དེ། ཁྱོད་དང་འདྲ་བའམ་ཁྱོད་ཀྱི་རྣམ་པར་སྐྱེས་པ་ཡིན་ཡང་དེ་ཡིས་ནི། ཁྱོད་རབ་ཏུ་གསལ་ཞིང་མྱོང་དགོས་པར་མི་འདོད་པའམ་མི་རིགས་ཏེ། ཁྱོད་རང་ཉིད་རབ་ཏུ་གསལ་བའི་ངོ་བོར་སྐྱེས་པའི་ཕྱིར། འོན་ཀྱང་
ཁྱོད་ལ་དོན་གསལ་ཞེས་བརྗོད་པའི་རྒྱུ་མཚན་ཡོད་དེ། དོན་དེའི་ངོ་བོ་ཇི་ལྟ་བའི་རྣམ་པ་ཤར་བའི་སྒོ་ནས་དོན་དེ་ཁྱོད་ལ་རབ་ཏུ་གསལ་བར་སྣང་བ་ཡིན་པའི་ཕྱིར། དེས་ན་དེ་ཉིད་ཇི་ལྟ་བའི་རྣམ་པ་ཤར་བའི་དོན་དེ་གསལ་བར་གྲུབ་ཀྱང་དོན་དེ་མྱོང་བར་མི་འགྲུབ་
ཅིང། ཤེས་པས་ཡུལ་གསལ་བར་བྱེད་དགོས་ཀྱང། ཤེས་པ་རང་ཉིད་མྱོང་བའི་ངོ་བོར་སྐྱེས་པ་ཡིན་པས་མྱོང་བྱེད་གཞན་གྱིས་མྱོང་བར་བྱེད་མི་དགོས་པའི་ཕྱིར། མི་མཚུངས་སོ་ཞེས་བྱ་བའི་དོན་ཏེ། དཔེར་ན། སྒྲོན་མེ་སྐད་ཅིག་དང་པོ་དང། སྒྲོན་མ་
སྐད་ཅིག་ཕྱི་མ་གཉིས་ཀ་གསལ་བའི་ངོ་བོར་སྐྱེས་པར་ཁྱད་མེད་པས་སྒྲོན་མེ་སྐད་ཅིག་དང་པོ་དེ་རང་ལས་ཕྱིས་འབྱུང་གི་སྒྲོན་མེ་གཉིས་པའི་གསལ་བར་བྱེད་མི་དགོས་པ་བཞིན། ཞེས་པ་ནི། ཤེས་པ་སྔ་ཕྱི་གཉིས་ཀ་མྱོང་བའི་ངོ་བོར་མཚུངས་
པས་ཤེས་པ་སྔ་མ་དེ་ཕྱི་མས་མྱོང་བར་བྱེད་མི་དགོས་པ་མཚོན་པའི་དཔེའོ། །མར་མེ་དང་མུན་ཁུང་གི་བུམ་པ་དག་ཀྱང་བུམ་པ་དེ་མར་མེ་དེར་བསྟེན་ནས་མིག་ཤེས་ལ་སྣང་དགོས་པའི་ཕྱིར། དེ་གཉིས་གསལ་བྱ་གསལ་བྱེད་ངོ་བོ་ཡིས་ཐ་སྙད་
རབ་ཏུ་རྒྱས་པར་བྱེད་པ་བཞིན་ཞེས་པ་ནི། ཤེས་པ་ལ་ཡུལ་གྱི་རྣམ་པ་འཕོས་པ་ལ་བརྟེན་ནས་ཡུལ་གསལ་བར་བྱེད་པ་མཚན་པའི་དཔེའོ། །གཞན་དག་གིས་གཞུང་འདི་དག་གི་བརྡ་སྤྲོད་ནུས་པ་མ་བྱུང་བར་སྣང་ངོ། །གཉིས་པ་དྲན་པའི་རྟགས་

[192B] ཚད་མ་མདོར། གང་གི་ཕྱིར་ཡུལ་བཞིན་དུ་ཤེས་པ་ལ་ཡང་དུས་ཕྱིས་མྱོང་བའི་དྲན་པ་སྐྱེ་སྟེ། དེའི་ཕྱིར་རང་རིག་པ་ཉིད་དུ་ཡོད་དོ། །ཅིའི་ཕྱིར་ཞེ་ན། གང་ཕྱིར་མ་མྱོང་བར་འདི་མེད། ཉམས་སུ་མ་མྱོང་བར་དོན་དྲན་པ་
མཐོང་བ་ནི་མེད་དེ། གཟུགས་ལ་སོགས་པའི་དྲན་པ་བཞིན་ནོ། །ཞེས་གསུངས་ཤིང། དེའི་དོན་ཡང་ངེས་སྔར་གཟུགས་མཐོང་ངོ་སྙམ་དུ་དྲན་པའི་ཚེ། དྲན་པ་དེའི་འཛིན་སྟངས་ལ་གཟུགས་མཐོང་སྙམ་པའི་ཡུལ་དྲན་པའི་ཆ་དང། ངས་མཐོང་
སྙམ་པའི་ཡུལ་ཅན་དྲན་པའི་ཆ་གཉིས་ཡོད་ལ། གང་གི་ཚེ་གཟུགས་མཐོང་བའི་ཤེས་པ་སྔར་མ་སྐྱེས་པར་གཟུགས་མཐོང་སྙམ་དུ་དྲན་པའི་བློ་མི་སྐྱེ་བ་བཞིན་དུ། གཟུགས་མཐོང་བའི་ཤེས་པ་མྱོང་བའི་བློ་སྔར་མ་སྐྱེས་པར་ཡང་ཤེས་
པ་དེ་ཉིད་དྲན་པའི་བློ་སྐྱེ་བར་མི་འཐད་དོ། །དེའི་ཕྱིར་གཟུགས་དྲན་པའི་ཚེ་ན་དེའི་ཡུལ་ཅན་ཡང་དྲན་པ་ཉིད་ཀྱིས་སྔར་གཟུགས་མྱོང་བའི་ཚེ། དེའི་ཡུལ་ཅན་གྱི་ཤེས་པ་ཡང་མྱོང་བར་གྲུབ་པོ་ཞེས་བྱ་བའི་དོན་ཏེ། དེ་ཉིད་འཆད་པར་བྱེད་པ་ནི་
ཡུལ་དང་དབང་པོ་ཙམ་གྱིས་ནི། ཞེས་པ་ནས། བདག་རིག་གྲུབ་ཅེས་པའི་བར་རོ། །མདོ་སྔ་མ་དེའི་མཇུག་ཐོགས་དེ་མ་ཐག་ཏུ། ཅི་སྟེ་གཟུགས་ལ་སོགས་པ་བཞིན་དུ་ཤེས་པའང་ཤེས་པ་གཞན་གྱིས་མྱོང་བ་ཡིན་ནོ་ཞེ་ན། དེའང་རིགས་པ་
མ་ཡིན་ཏེ། གང་གི་ཕྱིར་ཤེས་པ་གཞན་གྱིས་ཉམས་སུ་མྱོང་མ་ཐུག་མེད་ཐུག་པ་མེད་པ་ཞེས་བྱ་བ་ནི། ཤེས་པ་ཤེས་པ་གཞན་གྱི་མྱོང་བར་ཕྱེད་པ་ནའོ། །ཇི་ལྟར་ཞེ་ན། དེ་ལའང་དྲན་པ་སྟེ། ཞེས་སོགས་གསུངས་པའི་དོན་འཆད་པ་ནི། ཤེས་པ་

[193A]༄༅། །གཞན་གྱིས་རིག་ན་ནི། ཞེས་པ་ནས། མྱོང་ལ་མྱོང་བ་གཞན་མ་ཡིན། ཞེས་པའི་བར་རོ། །ཚད་མ་མདོར། དེ་བཞིན་དུ། ཡུལ་གཞན་དག་ལ་འཕོ་བ་ནི། མེད་འགྱུར་དེའང་འདོད་ཕྱིར་རོ། །དེའི་ཕྱིར་གདོན་མི་ཟ་བར་རང་རིག་པའི་
ཤེས་པ་ཁས་བླང་བར་བྱའོ། ཞེས་པའི་དོན་འཆད་པ་ནི། ཤེས་པ་གཞན་གྱིས་རྗེས་མྱོང་བར་ཞེས་པ་མན་ཆད་དོ། །དེ་བས་ན་འདི་མན་ཆད་ཀྱི་གཞུང་གི་ཚོགས་དག་ནི། ཀུན་ལས་བཏུས་སུ་རང་རིག་སྒྲུབ་པའི་མདོ་ཚིག་ཇི་སྐད་བཤད་པ་དེ་དག་གི་དོན་
འགྲེལ་བར་བྱེད་པ་ཡིན་ལ། ཡང་ཚད་མ་མདོར། དེའི་ཕྱིར་ཤེས་པའི་ཚུལ་གཉིས་འགྲུབ་པ་ཡིན་ནོ། །རང་རིག་པ་ཉིད་དུ་ཡང་ངོ། ཞེས་པའི་ཚིག་གི་ནུས་པས་འཕངས་པའི་ཚུལ་གཉིས་གྲུབ་པས་རང་རིག་ཇི་ལྟར་གྲུབ་ཚུལ་གྱི་རིགས་པ་དག་
འཆད་པར་བྱེད་པ་ནི། ཚུལ་གཉིས་སྒྲུབ་པར་བྱེད་པས་ཀྱང། ཞེས་བྱ་བ་ལ་སོགས་པ་སྔར་བཤད་པ་དག་ཡིན་པར་ཤེས་པར་བྱའོ། །དེ་དག་གིས་གཞུང་སྤྱིའི་བསྡུ་བ་བཤད་ཟིན་ཏོ། །ད་ནི་གཞུང་དོན་བཤད་པ་དངོས་ལ་འཇུག་པར་བྱ་སྟེ། དེ་ལ་
ཡང་དྲན་པའི་རྟགས་ཀྱིས་རང་རིག་སྒྲུབ་པ་དངོས་བཤད་པ་དང། རྟགས་དེའི་ཁྱབ་འབྲེལ་ངེས་པའི་ཡན་ལག་ཏུ་བློ་རྫས་གཞན་གྱིས་མྱོང་བ་རྒྱས་པར་དགག་པ་གཉིས་དང་པོ་ནི། ཡུལ་དང་དབང་པོ་ཉེ་བར་ཡོད་པ་ཙམ་གྱིས་ནི། དེས་གཟུགས་མཐོང་
ཞེས་བྱ་བར་ངེས་པ་སྐྱེ་བ་མ་ཡིན་ཏེ། དེས་ན། རྒྱུ་གང་ལས་ཁོ་བོས་གཟུགས་མཐོང་ངོ། ཞེས་ཡུལ་དང་ཡུལ་ཅན་གཉི་ག་དྲན་པས་ཁྱད་པར་དུ་བྱས་པའི་ངེས་པ་འདིར་འགྱུར་བ་དོན་མཐོང་བར་མ་ཟད་དོན་ལས་གཞན་དོན་མཐོང་བའི་ཤེས་

[193B] དེས་ན་གཟུང་རྣམ་ཡོད་པར་གྲུབ་པའི་རྟགས་ཀྱིས་རང་རིག་ཡོད་པར་གྲུབ་པར་མ་ཟད། ཡུལ་དང་ཡུལ་ཅན་གཉིས་དྲན་པའི་རྟགས་ལས་ཀྱང་བདག་རིག་ཡོད་པར་གྲུབ་པོ། །ངག་དོན་ནི། ཤེས་པ་ཆོས་ཅན་
རང་རིག་ཡོད་དེ། ངས་གཟུགས་མཐོང་ངོ་སྙམ་དུ་དྲན་པ་ཡོད་པའི་ཕྱིར། གཉིས་པ་ལ། ཡི་གེ་རིང་པོ་སོགས་འཛིན་པའི་ཤེས་པ་མི་སྲིད་པར་ཐལ་བ་དང། གཞན་རིག་ཕྱི་མ་ཡུལ་ལ་མི་འཕོ་བར་ཐལ་བ་གཉིས། དང་པོ་ལ། ཐལ་བ་འགོད་པ་དང། དེའི་
ལན་དགག་པ་གཉིས། དང་པོ་ནི། གལ་ཏེ། ཡུལ་དང་ཡུལ་ཅན་གཉིས་ཀ་དྲན་པའི་རྟགས་ཀྱིས་ཡུལ་ཅན་དབང་ཤེས་ལ་མྱོང་བྱེད་ཙམ་ཡོད་པར་གྲུབ་ཀྱང། རང་རིག་ཡོད་པར་མི་འགྲུབ་སྟེ། ཤེས་པ་སྔ་མ་རྣམས་ཤེས་པ་ཕྱི་མ་རྫས་གཞན་གྱི་རིག་ཅིང་
མྱོང་བ་ཡིན་ནོ་ཞེ་ན། དེ་ལྟར་ན་ཡི་གེ་རིང་བོ་དང་ཐུང་ངུ་སོགས་ཆ་ཤས་སྔ་ཕྱི་དུ་མ་རིམ་ཅན་དུ་འབྱུང་བ་རྣམས་ཉན་ཤེས་ཀྱིས་འཛིན་པར་མི་འགྱུར་བར་ཐལ། ཡི་གེའི་ཆ་ཤས་དང་པོ་ཐོས་པའི་ཉན་ཤེས་དེ་ཡི་གེའི་ཆ་ཤས་ཐ་མ་རྫོགས་ཀྱི་བར་དུ་
ཡུན་རིང་དུ་གནས་ནས་ཆ་ཤས་སྔ་ཕྱི་རྣམས་མི་འཛིན་ཅིང། ཡི་གེའི་ཆ་ཤས་སྔ་མ་རྣམས་ཆ་ཤས་ཕྱི་མ་རྣམས་རྫོགས་ཀྱི་བར་དུ་གནས་ནས་ཉན་ཤེས་ལ་སྣང་བ་ཡང་མེད་པའི་ཕྱིར་དང། ཆ་ཤས་དུ་མས་ཉན་ཤེས་དུ་མ་བསྐྱེད་པ་ཡང་ཁྱོད་
ཀྱི་ལུགས་ལ་མི་འཐད་པའི་ཕྱིར་རོ། །གལ་ཏེ་ཡི་གེའི་ཆ་ཤས་སྔ་མ་རྣམས་ཆ་ཤས་ཕྱི་མའི་བར་དུ་གནས་ན། ཤེས་བྱ་ཆོས་ཅན། ཡེ་གེ་རིང་པོ་ལ་ཆ་ཤས་སྔ་ཕྱིའི་གོ་རིམ་མེད་པར་ཐལ། ཆ་སྔ་མ་རྣམས་ཆ་ཐ་མའི་བར་དུ་ཚོགས་ནས་གནས་

[194A]༄༅། །པའི་ཕྱིར། འདོད་ན་རང་འཛིན་ཉན་བློ་ལ་ཆ་དེ་དག་ཅིག་ཅར་སྣང་བར་ཐལ། ཆ་དེ་དག་ཉན་ཤེས་ཀྱི་གཟུང་དོན་གང་ཞིག་སྔ་ཕྱིའི་གོ་རིམ་མེད་པའི་ཕྱིར། འདོད་ན་ཡི་གེ་རིང་པོ་ཐོས་པའི་ཉན་ཤེས་ཆོས་ཅན། ཡེ་གེ་རིང་པོ་གཟུང་དོན་དུ་
བྱས་ནས་འཛིན་པར་མི་འགྱུར་བར་ཐལ། ཁྱོད་ཀྱི་གཟུང་དོན་དེ་ལ་ཆ་སྔ་ཕྱིའི་རིམ་པ་མེད་པའི་ཕྱིར། གཞན་ཡང། ཡི་གེ་རིང་པོའི་ཆ་ཤས་རྣམས་ཆོས་ཅན། ཅི་ལྟར་ན་ཁྱེད་རྣམས་རིམ་པ་མེད་པར་ཅིག་ཅར་དུ་འཛིན་པའི་ཉན་ཤེས་ནི་བསྐྱེད་པར་བྱེད་པ་
མ་ཡིན་པར་ཐལ། ཁྱེད་རྣམས་ཕན་ཚུན་དུས་དེས་འདྲ་བ་མེད་པའི་གོ་རུམ་དང་ལྡན་པའི་ཕྱིར། གཉིས་པ་དེའི་ལན་དགག་པ་ལ། ཡེ་གེ་རིང་པོའི་ཆ་ཤས་ཀུན་གྱིས་ཉན་ཤེས་གཅིག་ཁོ་ན་བསྐྱེད་པ་དགག་པ་དང། དེའི་ཆ་ཤས་དུ་མས་ཉན་ཤེས་དུ་མ་བསྐྱེད་པར་
བརྟགས་ལ་དགག་པ་གཉིས། དང་པོ་ལ་ཆ་སྔ་མ་ཕྱི་མའི་བར་དུ་གནས་པ་དགག་པ་དང། ཆ་ཤས་རྣམས་ཅིག་ཅར་སྐྱེ་བ་ལའང་ཉེས་པ་དེ་ཡོད་པར་བསྟན་པ་གཉིས། དང་པོ་ནི། ཡི་གེ་རིང་པོའི་ཆ་ཤས་སྔ་ཕྱི་རྣམས་ཀྱིས་ཉན་ཤེས་གཅིག་ཁོ་ན་སྐྱེད་
དམ་དུ་མ་སྐྱེད། དང་པོ་ལྟར་ན། དེའི་ཆ་ཤས་རྣམས་སྔ་ཕྱི་རིམ་གྱིས་འབྱུང་བས་ཉན་ཤེས་གཅིག་ཁོ་ན་བསྐྱེད་དམ། ཅིག་ཅར་འབྱུང་བའི་སྒོ་ནས་ཉན་ཤེས་གཅིག་ཁོ་ན་བསྐྱེད། །དང་པོ་ལྟར་ན། ཡེ་གེ་རིང་པོའི་ཆ་ཤས་སྔ་མ་རྣམས་ཕྱི་མའི་བར་དུ་
གནས་ནས། དེའི་མཐར་དེ་དག་ཐོས་པའི་ཉན་ཤེས་གཅིག་པོ་དེ་སྐྱེ་འམ། ཡེ་གེ་རིང་པོའི་ཆ་ཤས་སྔ་མ་ཐོས་པའི་ཉན་ཤེས་དེ་ཆ་ཤས་ཕྱི་མ་རྫོགས་ཀྱི་བར་དུ་གནས་ནས། དེས་ཆ་ཤས་ཐམས་ཅད་ཐོས་པ་ཡིན། གལ་ཏེ་ཡེ་གེ་རིང་པོའི་ཆ་སྔ་མ་

[194B] ཡེ་གེ་རིང་པོ་དེའི་ཆ་སྔ་མ་སྐྱེས་པའི་འོག་ནས། འོག་ཏུ་ཡི་གེ་རིང་པོའི་སྒྲ་ཇེ་ཆེ་ཇེ་ཆེར་འཕེལ་བར་འགྱུར་བར་ཐལ། ཡི་གེ་རིང་བོའི་ཆ་སྔ་མ་སྔ་མ་སྐྱེས་ཟིན་པ་རྣམས་ཀྱང་ཆ་ཕྱི་མ་ཕྱི་མ་དག་
རྫོགས་ཀྱི་བར་དུ་བསྡད་པའི་ཕྱིར་རོ། །ཡི་གེ་རིང་བོའི་ཐ་མར་ནི། དེའི་ཆ་ཤས་སྔ་ཕྱི་རྣམས་རིམ་ལྡན་དུ་ཐོས་པའི་ཉན་བློ་ཡང་མེད་པར་འགྱུར་ཏེ། དེའི་ཆ་ཤས་སྔ་ཕྱི་རྣམས་རིམ་མིན་ལྷན་ཅིག་ཏུ་ཚོགས་པའི་རྗེས་སུ་དེ་འཛིན་ཉན་ཤེས་གཅིག་ཁོ་ན་སྐྱེ་བའི་
ཕྱིར། གལ་ཏེ་བརྟག་པ་ཕྱི་མ་ལྟར། གེ་གེ་རིང་པོའི་ཆ་ཤེས་སྔ་མ་ཐོས་པའི་ཉན་ཤེས་དེ་ཉིད་ཆ་ཤས་ཕྱི་མ་རྫས་སོགས་ཀྱི་བར་དུ་གནས་ནས་དེས་ཡི་གེ་རིང་པོའི་ཆ་ཤས་རྣམས་སྔ་ཕྱི་རིམ་ལྡན་དུ་འཛིན་པ་ཡིན་ན་ཞེ་ན། ཡེ་གེ་རིང་པོའི་ཆ་སྔ་མ་ཐོས་པའི་ཉན་བློ་ནི་
ཆོས་ཅན། ཡི་གེ་རིང་པོའི་ཆ་སྔ་མ་དེའི་འོག་ཆ་གཉིས་པ་དེའི་རྗེས་སུ་རང་ཉིད་གནས་པ་མ་ཡིན་པར་ཐལ། ཆ་གཉིས་པ་དེའི་དུས་ན་ཁྱོད་ཀྱིས་གཟུང་ཡུལ་ཆ་སྔ་མ་དེ་ནི་གནས་པ་མེད་པའི་ཕྱིར། དེ་ལྟ་མིན་པར་ཆ་སྔ་མ་ཐོས་པའི་ཉན་ཤེས་རང་ཉིད་ཆ་
ཕྱི་མ་རྣམས་ཀྱི་བར་དུ་གནས་ན་དེ་རྣམས་རྫོགས་པའི་ཕྱིས་ཀྱང་དེ་མི་འཇིག་པའི་རྟག་པར་འགྱུར་ཏེ། རང་གྲུབ་དུས་ལས་དུས་གཉིས་པར་གནས་ན། དུས་ཐམས་ཅད་དུ་གནས་དགོས་པར་ཁྱད་པར་མེད་པའི་ཕྱིར། རོ། །གཉིས་པ་ཆ་ཤས་རྣམས་ཅིག་
ཅར་སྐྱེ་བ་ལའང་ཉེས་པ་དེ་ཡོད་པར་བསྟན་པ་ནི། གལ་ཏེ་ཡི་གེ་རིང་པོའི་ཆ་ཤས་རྣམས་ཅིག་ཅར་འབྱུང་བའི་སྒོ་ནས་དེ་འཛིན་ཉན་ཤེས་གཅིག་ཁོ་ན་བསྐྱེད་དོ་ཞེ་ན། ཡི་གེ་རིང་པོའི་ཆ་ཤས་རྣམས་རིམ་མེད་ཅིག་ཅར་ནི་སྐྱེས་ནས་དེ་ཉིད་ཡུན་རིང་དུ་གནས་

[195A]༄༅། །པའི་སྒོ་ནས་དེ་འཛིན་ཉན་ཤེས་གཅིག་སྐྱེད་པ་ལ་ཡང། ཇི་སྐད་བཤད་པའི་སྐྱོན་འདི་ཡོད་དེ། རང་གྲུབ་དུས་ལས་དུས་གཉིས་པར་གནས་ན། རྟག་པ་ཡིན་དགོས་པའི་ཕྱིར་རོ། །གཞན་ཡང་ཡི་གེ་རིང་བོའི་ཆ་ཤས་ཕྱི་མ་ཕྱི་མ་ཀུན་ནས་
སློང་བའི་ཀུན་སྒོང་གི་རྩོལ་བ་ཕྱི་མ་ཕྱི་མ་དོན་མེད་དུ་འགྱུར་བར་ཐལ། དང་པོར་ལན་གཅིག་བརྩལ་བ་ལས་ཆ་ཤས་ཐམས་ཅད་དུས་གཅིག་ཏུ་སྐྱེས་ཟིན་པའི་ཕྱིར། རིག་བྱེད་པ་གང་དག་རིག་བྱེད་ཀྱི་ཡི་གེ་རྣམས་ནི་རྟག་པ་ཡིན་པས་ཆ་ཤས་ཐམས་ཅད་སྔར་
ནས་གྲུབ་ཟིན་ཡིན་ཅིང། དེ་ལྟ་ན་ཡང་རྐྱེན་གྱིས་གསལ་བར་བྱེད་པར་འདོད་པ་ལའང། རྟག་པ་རྐྱེན་གྱིས་གསལ་བར་བྱེད་ན། ཅིག་ཅར་དུ་གསལ་བར་བྱེད་དགོས་ཤིང། དེ་ལྟ་ན་རྩོལ་བ་ཕྱི་མ་རྣམས་དོན་མེད་དུ་ཐལ་བའི་སྐྱོན་འདི་རྗེས་སུ་གནས་པ་
ཉིད་དོ། །གཉིས་པ་དེའི་ཆ་ཤས་དུ་མས་ཉན་ཤེས་དུ་མ་སྐྱེད་པ་བརྟགས་ལ་དགག་པ་ནི། གལ་ཏེ་ཡི་གེ་རིང་པོའི་ཆ་ཤས་སྔ་ཕྱི་རྣམས་ཀྱིས་ཉན་ཤེས་གཅིག་ཁོ་ན་བསྐྱེད་པ་མ་ཡིན་གྱི། ཉན་ཤེས་དུ་མ་བསྐྱེད་པ་ཡིན་པས་ཇི་སྐད་བཤད་པའི་སྐྱོན་
མེད་དོ་ཞེ་ན། ཡི་གེའི་ཆ་ཤས་རེ་རེས་དེ་འཛིན་གྱི་ཉན་ཤེས་རེ་བསྐྱེད་ན། ཡི་གེའི་ཆ་དང་པོ་འཛིན་པའི་ཉན་ཤེས་དང། དེ་མྱོང་གི་བློ་རྫས་གཞན་རིམ་གྱིས་སྐྱེ་འམ། ཅིག་ཅར་སྐྱེ། དང་པོ་ལྟར་ན། ཡི་གེའི་ཆ་ཤས་སྔ་ཕྱི་རྣམས་ཐོས་པའི་
ཉན་ཤེས་སྔ་ཕྱི་རྣམས་དང་དེ་དག་མྱོང་བའི་བློ་རྫས་གཞན་རྣམས་མ་སྤེལ་བར་སྐྱེའམ། འོན་ཏེ་སྤེལ་ནས་སྐྱེ། དང་པོ་ལྟར་ཁས་ལེན་པས་ཉན་ཤེས་སྔ་ཕྱི་དུ་མ་ཡིས་ནི། ཡི་གེའི་ཆ་སྔ་ཕྱི་དེ་དག་འཛིན་དེ་རྣམས་རྫོགས་པའི་རྟགས་

[195B] དེ་ལྟར་ན་མྱོང་བྱེད་ཀྱི་བློ་ཕྱི་མ་དེས་ཡི་གེ་རིང་བོའི་ཆ་ཤས་ཐ་མ་ཐོས་པའི་ཉན་ཤེས་དེ་ཁོ་ན་མྱོང་བར་འགྱུར་གྱི། སྔ་མ་རྣམས་ནི་མ་ཡིན་ཏེ། ཤེས་པ་གཞན་གྱིས་པར་ཆོད་པའི་ཕྱིར་རོ། །དེ་བས་ན་
ཆ་ཤས་ཐ་མ་ཐོས་པའི་ཉན་ཤེས་དེ་ཡང་ཡི་གེ་རིང་བོ་འཛིན་པ་མིན་པ་དེས་ན་ཡི་གེ་རིང་བོ་ཐོས་པའི་ཉན་བློ་དྲན་པར་མི་འགྱུར་ཏེ། མྱོང་བྱེད་མེད་པའི་ཕྱིར་རོ། །གལ་ཏེ་བརྟག་པ་གཉིས་པ་ལྟར་ཡི་གེའི་ཆ་ཤས་རེ་རེ་འཛིན་པའི་ཉན་བློ་རྣམས་སོ་
སོ་ཐ་དད་དུ་མྱོང་བྱེད་རྫས་གཞན་རེ་རེས་སྤེལ་ནས་མྱོང་ངོ་ཞེ་ན། ཡེ་གེའི་སྒྲ་ཐོས་པའི་ཉན་ཤེས་ཀྱི་ཆ་སྔ་ཕྱི་རྣམས་བློ་མ་འཁྲུལ་བ་ལ་བར་ཆེད་མེད་པར་སྣང་པར་མི་འགྱུར་བར་ཐལ། མྱོང་བྱེད་རྫས་གཞན་གྱིས་བར་བཅད་པའི་ཕྱིར། འཇུག་
པ་མྱུར་བས་བར་མ་ཆད་དུ་འཚམས་སྦྱོར་བར་བྱེད་པའང་མི་འཐད་པར་ཐལ། དེ་སྔར་རིགས་པ་ཡང་དག་གིས་བསལ་བ་ཡིན་པའི་ཕྱིར། གལ་ཏེ་ཉན་ཤེས་ཀྱིས་ཡེ་གེའི་ཆ་ཤས་སྔ་ཕྱི་རྣམས། བར་ཆད་པར་མཐོང་ཞིང་ཐོས་ན་ཡང་
འཇུག་པ་མྱུར་བས་འཁྲུལ་རྒྱུ་བྱས་ཏེ་བར་རྣམ་པར་ཆད་པ་མེད་པར་འཁྲུལ་པར་འགྱུར་རོ་ཞེ་ན། ཡེ་གེ་ཨ་ཨི་ལྟ་བུའི་ཐུང་ངུ་གཉིས་ནི་སྐྱེན་པར་བརྗོད་པའི་ཚེ་ན་ཡང་ཡི་གེ་དེ་གཉིས་པར་རྣམ་པར་ཆད་པ་མེད་པར་གཅིག་ཏུ་འཁྲུལ་
བར་འགྱུར་བར་ཐལ། མྱུར་བར་ཐོས་པའི་ཕྱིར། གཞན་ཡང་ཡི་གེ་རིང་བོའི་ཆ་ཤས་སྔ་ཕྱི་རྣམས་འཇུག་པ་མྱུར་བས་འཁྲུལ་རྒྱུ་བྱས་ཏེ། བར་མ་ཆད་པའི་གཅིག་ཏུ་འཁྲུལ་བར་འགྱུར་རོ་ཞེས་བྱ་བ་འདི་ཅི། དབང་ཤེས་ཀྱིས་

[196A]༄༅། །བར་མ་ཆད་པར་ཐོས། ཡང་དབང་ཤེས་ཀྱིས་ཡི་གེའི་ཆ་ཤས་དེ་དག་གཅིག་ཏུ་འཁྲུལ་བ་ཡིན་ནམ། ཡིད་ཤེས་ལ་དེ་དག་བར་ཆད་པར་སྣང་ཡང། ཡིད་ཤེས་ཀྱིས་དེ་དག་གཅིག་ཏུ་འཁྲུལ་བ་ཡིན་ནམ། དབང་ཤེས་ལ་ཡང་
ཆད་པར་གསལ་བར་སྣང་ཞིང་རྟོག་པས་བར་མ་ཆད་དུ་འཁྲུལ་བ་ཡིན་གྲང། དང་པོ་ལྟར་ན། ཡི་གེ་རིང་པོ་ཉིན་པའི་དབང་པོའི་ཤེས་པས་ཡི་གེ་པར་རྣམ་པར་ཆད་པར་མཐོང་ཞིང་ཐོས་ན་ཡང་དབང་པོའི་ཤེས་པ་དེ་ལས་ཏེ་དེ་ཉིད་ཀྱིས་ཡི་གེའི་
ཆ་ཤས་རྣམས་བར་ཆད་པ་མེད་པར་སྒྲོ་འདོགས་པ་མི་རུང་བར་ཐལ། དེ་ལྟ་ན་ཡི་གེ་རིང་པོ་ཐོས་པའི་དབང་པོའི་བློ་རྣམས་ཀུན་ཕྱིན་ཅི་ལོག་ཏུ་ཐལ་བའི་ཕྱིར་རོ། །གཞན་ཡང་ཡི་གེའི་བདག་ཉིད་ཀུན་གྱི་ཐུང་བའི་མཐར་ཐུག་པ་ཡང་མིག་འཛུམས་
པའི་ཡུན་ཆད་དུ་གནས་པ་ཡིན་ལ་དེ་ལྟ་བུའི་ཡུན་ཚད་དེ་ཡང་རིམ་གྱིས་རྡུལ་ཕྲན་ནི་གོ་ས་དུ་མར་འཕོས་པའི་ཡུན་ཆད་དག་དང་འབྲེལ་བས་རྫོགས་པ་ཡིན་ནོ། །དེ་ཡང་རྡུལ་ཕྲ་རབ་གཅིག་བླ་འོག་བསྒྲེས་པའི་དུས་ཀྱང་དུས་ཆུང་པའི་མཐར་ཐུག་པའི་
ཕྱིར། དུས་མཐའི་སྐད་ཅིག་མ་གཅིག་ཡིན་པར་འདོད་དོ། །དེས་ན་གཞུང་འདི་དག་གི་དོན་ནི། རྡུལ་ཕྲན་གཅིག་བླ་འོག་བསྒྲེས་པའི་ཡུན་ཚད་ནི་དུས་མཐའི་སྐད་ཅིག་མའི་ཆད་ཡིན་པས་མིག་འཛུམས་པའི་ཡུན་ཚད་གཅིག་ལ་དུས་མཐའི་སྐད་ཅིག་
མ་དེ་ལྟ་བུ་དུ་མ་རིམ་གྱིས་འབྱུང་བའི་ཡུན་ཚད་ཡོད་དགོས་ཤིང། ཡི་གེ་ཐུང་མཐའི་ཚད་ཀྱང་མིག་འཛུམས་པའི་ཡུན་ཆད་དུ་ངེས་པས། དེས་ན་ཡི་གེ་རིང་ཐུང་གང་ལ་ཡང་ཡི་གེའི་ཆ་ཤས་དུ་མ་རིམ་ཅན་དུ་ཡོད་པས་ཁྱབ་ཅེས་པའོ། །དག་དོན་

[196B] ཤེས་བྱ་ཆོས་ཅན། ཡི་གེ་རིང་ཐུང་གང་ལ་ཡང་ཆ་ཤས་སྔ་ཕྱི་དུ་མ་རིམ་གྱིས་འབྱུང་བ་ཡོད་པས་ཁྱབ་སྟེ། ཡི་གེ་ཐུང་ངུའི་ཡུན་ཚད་ལ་ཡང་དུས་མཐའི་སྐད་ཅིག་མ་དུ་མ་རིམ་གྱིས་འབྱུང་བའི་ཡུན་ཚད་ཡོད་པས་ཁྱབ་པའི་ཕྱིར། དེར་ཐལ། དེའི་ཡུན་ཚད་དང་མིག་
འཛུམས་པའི་ཡུན་ཚད་དུས་མཚུངས་པའི་ཕྱིར། དེས་ན་ཡི་གེ་ཐོས་པའི་བློ་ཡང་སྐད་ཅིག་མ་དུ་མ་རིམ་གྱིས་འབྱུང་བ་ཆ་ཤས་སུ་ལྡན་པས་ཁྱབ་སྟེ། དུས་མཐའི་སྐད་ཅིག་མ་དུ་མ་རིམ་གྱིས་འབྱུང་བའི་ཡུན་ཚད་ཀྱིས་རྫོགས་དགོས་པའི་ཡི་གེ་གཟུང་དོན་
དུ་ཡོད་པས་ཁྱབ་པའི་ཕྱིར། དེའི་ཕྱིར་ཡི་གེ་རྣམས་ནི་སྐད་ཅིག་མ་རིམ་གྱིས་འབྱུང་བའི་ཡུན་ཆད་ཀྱིས་རྟོགས་པར་འགྱུར་བས་ཁྱབ་པ་ཡིན་ལ། དེས་ན་ཡི་གེ་རིང་པོའི་ཆ་ཤས་རེ་རེ་ཐོས་པའི་ཉན་ཤེས་ནི། ཡི་གེ་རིང་པོ་ཐོས་པ་ཡིན་པར་མི་འཐད་
ཅིང། དེ་བཞིན་དུ་ཡི་གེ་ཐུང་ངུའི་ཆ་ཤས་རེ་རེ་འཛིན་པ་ཡང་ཡི་གེ་ཐུང་ངུ་འཛིན་པར་མི་འཐད་དོ། །དེའི་ཕྱིར། ཡི་གེ་རིང་པོའི་ཆ་ཤས་སྔ་ཕྱི་རྣམས་ཆ་ཅན་དུ་ལྡན་པའི་ཡི་གེ་ཉིད་ཡི་གེ་རིང་པོ་དང། དེ་བཞིན་དུ་དེའི་ཆ་ཤས་རེ་རེ་ཐོས་པའི་ཆ་ཤས་རྣམས་ཆ་
ཤས་སུ་ལྡན་པའི་ཆ་ཅན་ཉན་ཤེས་ཉིད་ཡི་གེ་རིང་པོ་ཐོས་པའི་ཉན་ཤེས་སུ་འཇོག་དགོས་པ་ཡིན་པ་ལ། ཡི་གེ་རིང་བོའི་ཆ་ཤས་སྔ་ཕྱི་དག་ཐོས་པའི་ཆ་སྔ་ཕྱི་རྣམས་མྱོང་བྱེད་ཀྱི་རྟག་པ་རྫས་གཞན་གྱིས་བར་ཆོད་ཅིང་སྐྱེ་ན་དེ་དག་ཆ་ཤས་སུ་ལྡན་
པའི་སྒོ་ནས་ཡི་གེ་རིང་བོ་ཐོས་པའི་ཉན་ཤེས་གཞག་ཏུ་མེད་པའི་ཕྱིར། ཡི་གེ་རིང་བོ་སོགས་ཐོས་པའི་ཉན་ཤེས་མི་སྲིད་པར་འགྱུར་རོ། །དེའི་ཕྱིར་ཡི་གེ་རིང་ཐུང་དང། གཟུགས་སོགས་ལ་དམིགས་པའི་དབང་ཤེས་ཀྱི་ཆ་སྔ་ཕྱི་རྣམས་ཀྱི་བར་དུ་མྱོང་

[197A]༄༅། །བྱེད་ཀྱི་བློ་གཞན་གྱིས་ནི་ཆོད་ན་ཡང་ཆོད་པ་མེད་པར་སྣང་བ་ཅན་ཐམས་ཅད་ལེག་པའི་དོན་ཅན་དུ་འགྱུར་བ་ཡིན་ནོ། །གལ་ཏེ་ཡིད་ཤེས་ལ། དེ་དག་པར་ཆོད་པར་གསལ་བར་སྣང་ཡང། ཡིད་ཤེས་ཀྱིས་བར་མ་
ཆད་དུ་འཁྲུལ་བ་ཡིན་ནོ་ཞེ་ན། སྔ་ཕྱི་བར་ཆད་ཀྱང་བར་མ་ཆད་དུ་སྣང་བ་དེ་དབང་པོའི་ཤེས་པ་འཁྲུལ་བ་ལས་གཞན་དུ་ཡིད་ཤེས་ཡིན་ན། དེ་འདྲའི་ཡིད་ཤེས་དེ་དངོས་པོའི་སྐད་ཅིག་སྔ་ཕྱི་རྣམས་ནི་ཐ་དད་དུ་མཚོན་པ་མེད་པར་གཅིག་ཏུ་སྦྱོར་
བར་བྱེད་པའི་སྒོ་ནས་འཁྲུལ་བ་ཅན་གྱི་དྲན་པ་ཡིན་པའི་ཕྱིར། དེ་ནི་རྣམ་པར་རྟོག་པ་ཅན་གྱི་ཤེས་པ་ཡིན་པར་འགྱུར་ལ། དེ་ལྟ་ན་ཡང། དེ་ལ་ནི། སྐད་ཅིག་སྔ་ཕྱི་བར་ཆད་པར་གསལ་བར་སྣང་ཉིད་ག་ལ་ཞིག་སྟེ། རྟོག་པ་རྣམས་ཀྱི་སྣང་ཡུལ་ནི་བརྗོད་
པ་དང་རྗེས་སུ་འབྲེལ་བའི་སྒྲ་དོན་ཡིན་པས་ཁྱབ་པའི་ཕྱིར། དབང་པོས་གཟུང་བའི་རང་མཚན་སྒྲ་དོན་དུ་བྱས་པ་ལ་སྒྲ་སྦྱོར་བ་ཡོད་པ་མིན་ཞེས་བཤད་ཟིན་ཏེ། །གལ་ཏེ་བརྟག་པ་གསུམ་པ་ལྟར་ཁས་བླངས་ནས་དབང་པོའི་ཤེས་པས་
བར་ཆོད་པར་མཐོང་ན་ཡང་རྟོག་པས་བར་མ་ཆད་དུ་སྦྱོར་བར་བྱེད་པ་ཡིན་ནོ། །ཞེ་ན། དོན་ཡི་གེ་རིང་བོའི་ཆ་ཤེས་སྔ་ཕྱི་རྣམས་དང་དེའི་མྱོང་བའམ་ཡི་གེ་རིང་བོ་ཐོས་པའི་ཉན་ཤེས་ཀྱི་ཆ་སྔ་ཕྱི་རྣམས་ཆོས་གཞན་གྱིས་བར་ཆོད་པ་ཞེས་
བྱ་བ་དེ་རིགས་པ་གང་ལས་ཀྱང་མི་འཐད་པར་ཐལ། ཡི་གེ་རིང་བོ་ཐོས་པའི་ཉན་ཤེས་ཀྱི་ཆ་ཤས་སྔ་ཕྱི་རྣམས་རྒྱུན་མི་འཆད་པར་སྣང་བ་དག་སྣང་བ་ལྟར་གྲུབ་པ་ལ་རིགས་པ་དམ་པ་གནོད་པ་ཅན་གྱི་ཚད་མ་མེད་པའི་ཕྱིར། །གལ་ཏེ་དེ་དག་

[197B] བློ་སྔ་མ་རྣམས་བློ་ཕྱི་མ་རེ་རེ་ཁོ་ན་བསྐྱེད་པའི་ནུས་པ་ངེས་པའི་ཕྱིར་ཞེ་ན། ནུས་པ་ངེས་པ་དེ་ནི་ཚད་མ་གང་ལས་མ་
གྲུབ་པར་འདོད། ཅིག་ཅར་བློ་དུ་མ་སྐྱེ་བ་མཐོང་བ་མེད་པའི་ཕྱིར་ཞེ་ན། ཅིག་ཅར་བློ་དུ་མ་སྐྱེ་བ་མཐོང་བ་མེད་པ་དེ་ཉིད་བློ་རེ་རེ་ཁོ་ན་སྐྱེ་བའི་ནུས་པ་ངེས་པ་འདི་ལྟར་དུ་དཔྱད་པར་བྱ་ཞིང་བསྒྲུབ་པར་བྱ་བ་ཡིན་པའི་ཕྱིར། དེའི་སྒྲུབ་བྱེད་དུ་མི་འཐད་དོ། །རྒྱན་མཁན་པོ་ནི་
འདི་ལྟར་འཆད་དོ། །དེ་ལྟར་ན་ཡི་གེ་རིང་བོ་ཐོས་པའི་ཉན་ཤེས་ཀྱི་ཆ་ཤས་སྔ་ཕྱི་དག་ཀྱང་མྱོང་བྱེད་བློ་རྫས་གཞན་གྱིས་བར་རྣམ་པར་ཆོད་པ་མ་ཡིན་པར་ཐལ། བར་ཆོད་པར་མ་མཐོང་བའི་ཕྱིར། དེ་བས་ན་བློ་དུ་མ་ཅིག་ཅར་སྐྱེ་བར་མ་མཐོང་བས་ཅིག་ཅར་མི་
སྐྱེ་བར་སྒྲུབ་པ་འདི་ལྟར་བར་རྣམ་པར་ཆད་པར་དེ་ཉིད་ཀྱང་མ་མཐོང་བས་མེད་པར་བསྒྲུབ་པར་བྱ་བའམ། ཡང་ན། དེ་ཉིད་མ་མཐོང་བས་མེད་པར་མི་འགྲུབ་པ་ལྟར། བློ་དུ་མ་ཅིག་ཅར་སྐྱེ་བ་ཡང་མཐོང་བས་མེད་པར་མི་འགྲུབ་པ་འདི་ལྟར་དུ་འགྱུར་བ་
གང་ཡིན་ཞེས་དཔྱད་པའི་བྱ་བ་ཡིན་ཏེ། ཅིག་ལ་མ་མཐོང་བས་མེད་པར་མི་འགྲུབ་པ་དང། ཅིག་ཤས་ལ་འགྲུབ་པར་ཁས་བླངས་ན་ནང་འགལ་ལོ་ཞེས་བྱ་བའི་དོན་ཏོ། །ཞེས་འཆད་དོ། །གལ་ཏེ་ཤེས་པ་དུ་མ་རྒྱུད་གཅིག་ལ་ཅིག་ཅར་དུ་སྐྱེ་ན། ཁྱེད་རང་གི་མདོ་
དང་འགལ་ཏེ། མདོ་ལས་འདི་ལྟར། སེམས་གཉིས་ལྷན་ཅིག་འབྱུང་བ་གང་ཡིན་པ་འདི་ནི་གནས་མ་ཡིན་ཏེ། ཕོ་སྐབས་མེད་དོ་ཞེས་བཤད་པ་ཡིན་ནོ་ཞེ་ན། ལུང་དེའི་དོན་ནི། རྒྱུད་གཅིག་ལ་རྣམ་ཤེས་དུ་མ་ཅིག་ཅར་སྐྱེ་མི་སྲིད་པར་སྟོན་པ་

[198A]༄༅། །མ་ཡིན་གྱི། རིགས་མཐུན་པའི་རྣམ་ཤེས་གཉིས་རྒྱུད་གཅིག་ལ་ཅིག་ཅར་མི་སྐྱེ་བར་བསྟན་པ་ཡིན་ནོ། །རིགས་མཐུན་གཉིས་ཅིག་ཅར་མི་སྐྱེ་བའི་རྒྱུ་མཚན་ཅི་ཞེ་ན། རྣམ་པར་ཤེས་པ་སྔ་མ་དེ་རྣམས་རིགས་མཐུན་པའི་རྣམ་པར་
ཤེས་པ་རེ་རེ་ཁོ་ན་ཉིད་སྐྱེད་པ་ལ་ནུས་པ་ངེས་པར་འགྱུར་བ་ཡིན་ཏེ། འདི་ལྟར་རྣམ་པར་རྟོག་པ་རྣམས་རིམ་གྱིས་འབྱུང་བར་ཡང་དག་རྟོགས་ཀྱི་རྟོག་གཉིས་ཅིག་ཅར་སྐྱེ་མི་སྲིད་པའི་ཕྱིར་རོ། །དེ་ཡང་ཤེས་པ་སྔ་མས་ཤེས་པ་རིགས་མཐུན་གཉིས་ཀྱི་ཉེར་ལེན་བྱེད་པ་སྲིད་ན། མངོན་སུམ་གཅིག་གིས་རྟོག་པ་གཉིས་ཀྱི་ཉེར་ལེན་ཅིག་ཅར་དུ་བྱེད་ཅིའི་ཕྱིར་མི་སྲིད། དེ་ལྟ་ན་རྟོག་པ་གཉིས་ཅིག་ཅར་སྐྱེ་བ་ཡོད་དགོས་ནའང། རྟོག་གཉིས་ཅིག་ཅར་སྲིད་པ་མ་ཡིན་པའི་ཕྱིར། ཤེས་པ་རྣམས་རང་དང་རིགས་མཐུན་པའི་
ཤེས་པ་རེ་རེ་ཁོ་ནའི་དངོས་ཀྱི་ཉེར་ལེན་དུ་ངེས་སོ་ཞེས་བྱ་བའི་ཐ་ཚིག་གོ་གལ་ཏེ་བརྗོད་དང་རྗེས་འབྲེལ་དེ་ལ་ནི། གསལ་བར་སྣང་ཉིད་ག་ལ་ཞིག་ཅེས་པ་མི་འཐད་དེ། ངོ་ཤེས་པའི་རྟོག་པ་ལ་ཡང་གང་ངོ་ཤེས་པའི་དངོས་པོ་དེ་གསལ་བར་སྣང་བའི་
ཕྱིར་རེ་ཞེ་ན། ཤེས་པ་རིགས་མཐུན་དུ་མ་ཅིག་ཅར་མི་འབྱུང་བར་བསྟན་པ་འདིས་ནི། སྤྱོད་པ་བ་གང་ཞིག་མངོན་སུམ་གྱིས་མཐོང་བའི་དོན་ལ་འདིའོ་ཞེས་ངོ་ཤེས་པར་བྱེད་པའི་རྟོག་པ་དག་ཡུལ་གསལ་བར་སྣང་བས་དབང་པོའི་མངོན་སུམ་དུ་རྟོག་
པ་དེ་ཡང་བསལ་བ་ཡིན་ཏེ། དེ་ཡིན་ན། རྒྱུད་གཅིག་ལ་དབང་ཤེས་རྫས་ཐ་དད་གཉིས་ཅིག་ཅར་སྐྱེ་བར་ཐལ་བའི་ཕྱིར་རོ། །གཞན་ཡང་མངོན་སུམ་གྱིས་མཐོང་བའི་དོན་ལ་འདིའོ་སྙམ་དུ་རྟོག་པ་ཡིན་ན། ཡུལ་གསལ་བར་སྣང་བས་ཁྱབ་པ་

[198B] སྐྲ་དང་སྒང་དང་མར་མེ་སོགས་སྔ་ཕྱི་རྫས་ཐ་དད་པ་དག་མངོན་སུམ་གྱིས་མཐོང་བ་ན། གཅིག་ཏུ་འཁྲུལ་ནས་སྔར་གྱི་དེ་འདིའོ་སྙམ་དུ་ལོག་པར་རྟོག་པ་དག་ལ་ཡང་ཆོས་ཅན། གསལ་སྣང་ཡོད་པར་ཐལ། མངོན་སུམ་གྱིས་མཐོང་བའི་དོན་
ལ་འདིའོ་སྙམ་དུ་རྟོག་པ་ཡིན་པའི་ཕྱིར། ཁྱབ་པ་དངོས། འདོད་ན། དེ་འདྲའི་བློ་ཆོས་ཅན། མངོན་སུམ་ཡིན་པར་ཐལ། གསལ་སྣང་ཡོད་པའི་ཕྱིར། རྟགས་ཁྱབ་དངོས། འདོད་ན། ཅི་ལྟར་མངོན་སུམ་ཡིན་པར་འགྱུར་བ་མི་འཐད་པར་ཐལ། ལོག་ཤེས་ཡིན་པའི་ཕྱིར་
དེའི་ཕྱིར། སྔར་གྱི་དེ་འདིའོ་སྙམ་དུ་ངོ་ཤེས་པ་ཡོད་ཀྱང་དེ་འདྲའི་ངོ་ཤེས་ལས་ནི། ཡི་གེ་སོགས་ཀྱི་སྔ་ཕྱི་རྣམས་གཅིག་ཏུ་འགྲུབ་པའི་ངེས་པ་མེད་པས་ངོ་ཤེས་མངོན་སུམ་ཚད་མར་མི་འཐད་དོ། །གཞན་ཡང། སྔར་གྱི་དེ་ཉིད་ནི་འདིའོ་ཞེས་བྱ་བར་ངོ་ཤེས་པ་དེ་
ཡང་ཆོས་ཅན། ཇི་ལྟར་དབང་བོ་ལས་སྐྱེས་པའི་མངོན་སུམ་ཡིན་པ་མི་འཐད་པར་ཐལ། སྔོན་མྱོང་བའི་དོན་དྲན་པ་ལས་སྔ་མ་དེའི་ཆོས་ད་ལྟར་གྱི་ཆོས་སུ་སྒྲོ་འདོགས་པ་མེད་པར་ཁྱོད་སྐྱེ་བ་མེད་པའི་སྔ་ཕྱི་གཅིག་འཛིན་གྱི་ཤེས་པ་ཡིན་པའི་ཕྱིར། དེ་དག་
གིས་ཡི་གེ་རིང་བོའི་ཆ་ཤས་རེ་རེ་འཛིན་པའི་ཉན་ཤེས་རྣམས་དང། དེ་དག་མྱོང་བའི་བློ་རྫས་གཞན་རྣམས་སྤེལ་ནས་སྐྱེ་བ་དང། མ་སྤེལ་བར་སྐྱེ་བ་གང་གི་སྒོ་ནས་ཀྱང་རིམ་བཞིན་སྐྱེ་བ་མི་འཐད་པར་བསྟན་ནས། ཕྱོགས་གཉིས་པ་འགོག་པ་ནི་
གལ་ཏེ་ཁོ་བོ་ཅག་ཡི་གེ་རིང་བོའི་ཆ་ཤས་རེ་རེ་ཐོས་པའི་ཉན་ཤེས་རྣམས་དད་དེ་དག་མྱོང་བའི་བློ་རྫས་གཞན་རྣམས་རིམ་གྱིས་འབྱུང་བར་མི་འདོད་ཀྱི་ཡི་གེ་རིང་བོའི་ཆ་ཤས་དང་པོ་ཐོས་པའི་ཉན་ཤེས་དང། དེ་མྱོང་གི་བློ་རྫས་གཞན་ཅིག་ཅར་སྐྱེ་བ་

[199A]༄༅། །ལ་སོགས་པའི་སྒོ་ནས་དུས་མཉམ་དུ་སྐྱེ་བར་འདོད་དོ་ཞེ་ན། དེ་ཡང་ཁྱོད་རང་གི་ཁས་བླངས་དང་འགལ་ཏེ། དོན་སྔོན་པོ་འཛིན་པ་དང། སྔོ་སྣང་ཤེས་པ་མྱོང་བའི་བློ་རྫས་གཞན་དག་ཅིག་ཅར་འབྱུང་བར་རིགས་པ་ཅན་པ་ཁྱོད་རང་
ཡང་འདོད་པ་མ་ཡིན་པའི་ཕྱིར་ཏེ། ཤེས་པ་དུ་མ་ཅིག་ཅར་མི་སྐྱེ་བ་ནི་ཡིད་ཀྱི་རྟགས་སོ་ཞེས་གྲུབ་པའི་མཐའ་ལས་ཁས་བླངས་པའི་ཕྱིར་རོ། །དེ་ལྟར་ཁས་བླངས་ནང་འགལ་བའི་སྐྱོན་དུ་འགྱུར་ཞིང་དེར་མ་ཟད་རིགས་པས་ཀྱང་གནོད་དེ། འདི་ལྟར་
ཤེས་བྱ་ཆོས་ཅན། ཤེས་པ་རྣམས་དང་དེ་དག་མྱོང་བྱེད་ཀྱི་བློ་རྫས་གཞན་དག་དུས་མཉམ་དུ་སྐྱེ་བ་མ་ཡིན་པར་ཐལ། དོན་སྔོན་པོ་སྣང་བ་དང། སྔོར་སྣང་ཤེས་པ་སྣང་བ་དག་རྒྱུད་གཅིག་ལ་དུས་མཉམ་དུ་རྫས་སོ་སོར་ཡོད་ན་དེ་གཉིས་སོ་སོར་
རྟོགས་དགོས་པ་གང་ཞིག་དེ་གཉིས་རྫས་སོ་སོར་རྟོགས་པའང་ཡོད་པ་མ་ཡིན་པའི་ཕྱིར། དོན་དུ་སྣང་བའི་རྣམ་ཤེས་མྱོང་བྱེད་དང་ཕྱི་རོལ་གྱི་དོན་འབའ་ཞིག་མྱོང་བྱེད་གཉིས་སྔོན་པོའི་རྣམ་པ་ཅན་གྱི་བློ་རྟོག་པ་གཅིག་གིས་གཅིག་
ཏུ་བཟུང་བས་དེ་གཉིས་སོ་སོར་མ་རྟོགས་པ་ཡིན་ནོ་ཞེ་ན། དེ་ཡང་འཐད་པ་མ་ཡིན་ཏེ། བློ་དེས་གཅིག་ཏུ་བཟུང་བས་གཅིག་ཏུ་མི་འགྲུབ་ན། དེའི་རྒྱུ་མཚན་གྱིས་དེ་གཉིས་སོ་སོར་མ་རྟོགས་མི་འཐད་ཅིང། འགྲུབ་ན་བློ་དེ་གཉིས་
ཐ་དད་མེད་པར་ཐལ་བའི་ཕྱིར་རོ། །གཞན་ཡང་དོན་སྔོན་པོ་དང། དོན་སྔོན་པོ་ཤེས་པའི་བློ་གང་ཡིན་པ་དེ་དག་ཕྱི་ནས་ཇི་ལྟར་སོ་སོར་དྲན་པར་འགྱུར་བ་མ་ཡིན་པར་ཐལ། སྔོ་འཛིན་ཤེས་པ་དེ་མྱོང་བྱེད་ཡིན་ན། དེ་ལས་རྫས་གཞན་

[199B]ལེགས་པར་རྟོགས་པའི་ཁྱད་པར་གྱིས་སྔོན་པོ་མྱོང་བ་དང་སྔོ་འཛིན་མྱོང་བ་སོ་སོར་ལེགས་པར་རྟོགས་པ་མེད་པའི་ཕྱིར། ཊཱིཀ་བྱེད་གཞན་དག་གིས་དོན་དང་ཤེས་པའི་མྱོང་བ་དག་ཅེས་སོགས་ཀྱི་སྐབས་སུ་ཕྱོགས་སྔ་མ་འགོད་
པ་ན། ཤེས་པ་དང་དེའི་མྱོང་བྱེད་རྫས་གཞན་ཅིག་ཅར་འབྱུང་བའི་འདོད་པ་བཀོད་ནས་ལན་གྱི་གཞུང་འདི་དག་ཐམས་ཅད་དོན་སྔོ་སོགས་དང་དེ་འཛིན་གྱི་ཤེས་པའི་སྣང་བ་གཉིས་རྫས་གཞན་ཅིག་ཅར་སྐྱེ་བ་འགོག་པ་ལ་སྦྱར་བ་ནི་ཤིན་ཏུ་བདེན་
ཏེ། ཡུན་རིང་མོ་ནས་མ་འབྲལ་བ་འབའ་ཞིག་སྨྲ་བ་ལྷུར་བླངས་པའི་གོམས་པ་མཐུ་ཆེས་པའི་གཞན་དབང་དུ་གྱུར་བའི་ཕྱིར་རོ། །ཤེས་པ་རྣམས་དང་དེ་དག་མྱོང་བའི་བློ་རྫས་གཞན་ཅིག་ཅར་སྐྱེ་བར་འདོད་པ་ལ་བརྗོད་པའི་རིགས་པ་འདི་ཉིད་ཀྱིས་དེ་དག་
རིམ་གྱིས་སྐྱེ་བའང་ཁེགས་པ་ཡིན་ཏེ། དོན་སྔོན་པོ་འཛིན་པའི་ཤེས་པ་དང། སྔོན་པོའི་དོན་གྱི་ཡིད་སྔོ་སྣང་ཤེས་པ་དག་གིས་མྱོང་བྱེད་རྫས་གཞན་སྔ་ཕྱི་རིམ་བཞིན་དུ་སྐྱེ་བ་ལ་ཡང་སྔོན་པོ་ཁོ་ནའི་རྣམ་པ་སྣང་བ་དང། སྔོ་སྣང་ཤེས་པའི་རྣམ་པ་
སྣང་བའི་རྣམ་པ་སྣ་ཚོགས་པ་ཉིད་ཀྱི་མྱོང་བྱེད་རྫས་གཞན་དམིགས་རུང་མ་དམིགས་པའི་བརྩད་པའི་སྐྱོན་འདི་འདོན་པ་དཀའ་ཞིང་འཇུག་པ་ཡིན་པའི་ཕྱིར། དེའི་རྒྱུ་མཚན་ཡང་འདི་ལྟར་ཨུཏྤལ་སྔོན་པོ་སོགས་མཐོང་བའི་ཚེ། སྔོན་པོ་ལ་སོགས་
པའི་རྣམ་པར་སྐྱེས་པའི་གཟུང་རྣམ་གཅིག་ཉིད་དམ་དེའི་མྱོང་བ་གསལ་རིག་གི་ཆར་གྱུར་བའི་འཛིན་རྣམ་གཅིག་ཚད་མས་རྟོགས་ཀྱི་དེའི་ཚེ་སྔོ་སྣང་ལས་རྫས་གཞན་པའི་མྱོང་བྱེད་རྫས་གཞན་དེའི་རྗེས་སུ་སྐྱེ་བར་ཚད་མས་མ་རྟོགས་པའི་ཕྱིར། །

[200A]༄༅། །དེ་བས་ན་སྔོན་པོར་སྣང་བའི་དབང་ཤེས་ནི་མྱོང་བར་བྱེད་པ་ལ་འཛིན་རྣམ་ཉིད་འཛིན་རྣམ་ལས་མ་གཏོགས་པའི་མྱོང་རྫས་གཞན་ཡོད་པ་མ་ཡིན་ནོ། །གཉིས་པ་གཞན་རིག་ཕྱི་མ་ཡུལ་ལ་མི་འཕོ་བར་ཐལ་བ་ལ། ཐལ་བ་དངོས་
དང། དེའི་ལན་དགག་པ་གཉིས། དང་པོ་ནི། སྔོ་འྡིཟྣ་གྱི་ཤེས་པ་དེ་སྔོ་འཛིན་གྱི་ཤེས་པ་ཕྱི་མ་གཞན་གྱིས་རྗེས་སུ་མྱོང་བར་འགྱུར་བ་འདོད་པ་དེ་ལའང་སྔོ་འཛིན་གྱི་ཤེས་པ་ཕྱི་མ་དེ་དྲན་པ་མཐོང་བའི་ཕྱིར། མྱོང་བྱེད་ཡོད་དགོས་པས་སྔོ་འཛིན་
གྱི་ཤེས་པ་ཕྱི་མ་དེ་ནི་གང་གིས་མྱོང་བ་ཡིན། གལ་ཏེ་དེ་ཡང། དེ་ལས་ཕྱིས་སྐྱེས་པའི་ཤེས་པ་རྫས་གཞན་གྱིས་མྱོང་བ་ཡིན་ན། ཤེས་པ་སྔ་མ་སྔ་མ་རྣམས་ཤེས་པ་ཕྱི་མ་ཕྱི་མ་རྣམས་ཀྱིས་རིག་ཅིང་མྱོང་བའི་ཕྲེང་བ་རྗེས་སུ་འབྲེལ་བ་ཅན་གྱི་
ཤེས་པ་ཕྱི་མ་ཕྱི་མ་འདི་རྣམས་སྐྱེད་བྱེད་ཀྱི་ཉེར་ལེན་དེ་ནི་གང་ཞིག་ཡིན། གལ་ཏེ་མྱོང་བྱ་བློ་སྔ་མ་རྣམས་མྱོང་བྱེད་བློ་ཕྱི་མ་རྣམས་ཀྱི་ཉེར་ལེན་དེ་ཉིད་ཡིན་ནོ་ཞེ་ན། སྔ་འཛིན་མིག་ཤེས་ཕྱི་མ་ཆོས་ཅན། ཁྱོད་ཡུལ་
གཞན་སྔོན་པོ་ལ་ནི་འཛིན་བྱེད་དུ་འཕོ་བར་མི་འགྱུར་བར་ཐལ། ཁྱོད་རང་གི་སྣང་ཡུལ་དུ་གྱུར་བའི་སྔོ་འཛིན་མིག་ཤེས་སྔ་མ་ལས་དེའི་རྣམ་ལྡན་དུ་སྐྱེས་པའི་ཕྱིར། གཉིས་པ་དེའི་ལན་དགག་པ་ལ། ཕྱི་དོན་ཉེ་བས་སྔ་མ་བཏང་སྟེ་ཡུལ་ལ་
འཕོ་བ་དགག་སྔ་མ་འཛིན་པའི་ནུས་པ་ཟད་ནས་ཡུལ་ལ་འཕོ་བ་དགག་ཡུལ་དང་རྣམ་ཤེས་སྔ་མ་ཅིག་ཅར་འཛིན་པ་དགག། ཡུལ་ལ་འཕོས་པའི་རྣམ་ཤེས་ཐ་མ་ཁོ་ནས་སྔ་མ་མི་མྱོང་བར་འདོད་པ་དགག་པའོ། །དང་པོ་ནི། གལ་ཏེ་

[200B] སྔོ་སོགས་ཕྱི་རོལ་གྱི་དོན་ཉེ་བ་ན། དེས་རྣམ་ཤེས་སྔ་མ་འཛིན་པའི་གེགས་བྱས་ནས་རྣམ་ཤེས་སྔ་མ་འཛིན་པ་བཏང་སྟེ། སྔོ་སོགས་ཕྱི་རོལ་གྱི་དོན་ལ་འཛིན་བྱེད་དུ་འཕོ་བ་ཡིན་ནོ་ཞེ་ན། ཤེས་བྱ་ཆོས་ཅན། ཤེས་པ་ཕྱི་མའི་གཟུང་བའི་
མཚན་ཉིད་ཀྱིས་གྱུར་བའི་སྒོ་ནས་སྔོ་འཛིན་མིག་ཤེས་ཕྱི་མའི་སྣང་ཡུལ་དུ་ཉེ་བ་ཡང་ཡིན་ཞིང། དེ་ཉིད་སྐྱེད་བྱེད་ཡང་ཡིན་ཞིང། དེ་ཉིད་སྐྱེད་བྱེད་ཡང་ཡིན་པའི་སྔོ་འཛིན་དབང་བློ་སྔ་མ་དེ་དག་མི་འཛིན་པར་ནི་སྔོ་སོགས་ཕྱི་རོལ་གྱི་དོན་ཉེ་བ་ཙམ་གྱིས་སྔོ་འཛིན་མིག་ཤེས་ཕྱི་མ་དེ་ཅི་
ལྟར་གཞན་སྔོ་སོགས་ནི་འཛིན་པར་འགྱུར་བ་མི་འཐད་པར་ཐལ། སྔོ་འཛིན་མིག་ཤེས་ཕྱི་མ་དེ། སྔོ་འཛིན་མིག་ཤེས་སྔ་མ་ལས་དེའི་རྣམ་ལྡན་དུ་སྐྱེས་པ་ཡིན་ན། དེས་སྔོ་འཛིན་མིག་ཤེས་སྔ་མ་འཛིན་པ་ལ་ཕྱི་རོལ་གྱི་སྔོ་སོགས་ཉེ་བ་ཙམ་
གྱིས་གེགས་བྱེད་མི་ནུས་པའི་ཕྱིར། རྟགས་མ་གྲུབ་ན། དེར་ཐལ། བདག་ལ་དམིགས་པའི་ཤེས་པ་ཕྱི་མ་བསྐྱེད་པའི་རང་བཞིན་དུ་ངེས་པའི་ནང་གི་ཡན་ལག་ནི། དེ་དག་ལ་གཞན་ཕྱི་མ་ནི་ཡན་ལག་གང་གིས་ཀྱང་གེགས་བྱེད་པར་འགྱུར་བ་མི་
སྲིད་པའི་ཕྱིར། །གཞན་ཡང་ཕྱི་རོལ་གྱི་དོན་ཉེ་བར་ཡོད་པ་ཙམ་གྱིས་གེགས་བྱེད་པར་འདོད་དམ། ཕྱི་རོལ་གྱི་དོན་གཟུང་དོན་དུ་ཉེ་བ་ཡོད་པས་གེགས་བྱེད་པར་འདོད། དང་པོ་ལྟར་ན། ཕྱི་རོལ་གྱི་དོན་ནི་ཉེ་བར་ཡོད་པ་ཙམ་གྱིས་ཀྱང་དེ་ལ་གེགས་
བྱེད་ནུས་པ་མ་ཡིན་ཏེ། གཞན་དུ་ན་ཕྱི་རོལ་གྱི་ཡུལ་ནི་ཉེ་བ་ན། ཤེས་པ་ཕྱི་མ་རིགས་ཀྱང་དབང་བློ་སྔ་མ་མྱོང་བར་མི་འགྱུར་རོ། །དེ་འདོད་ན་ཕྱི་རོལ་གྱི་དོན་དེ་ཉི་པ་མིན་པའི་གནས་སྐབས་འགའ་ཡང་ཡོད་པ་མིན་པ་དེས་ན་དབང་ཤེས་གང་ལ་

[201A]༄༅། །ཡང་མྱོང་བྱེད་མི་སྲིད་པར་འགྱུར་ཞིང། རྩ་བ་མྱོང་བྱེད་ནི་མེད་ན། བློའི་དྲན་པ་ཡང་མེད་པར་འགྱུར་བའི་ཕྱིར། མྱོང་བ་དང། དྲན་པ་ཐམས་ཅད་རྒྱུན་ཆད་པར་འགྱུར་བས་ཁྱོད་ཀྱི་འདོད་པ་འདི་ནི་ཨ་རེ་མཛེས་ཏེ། དེ་ལས་མི་མཛེས་
པ་ཅི་ཞིག་བྱར་ཡོད་ཅེས་བྱ་བའི་ཐ་ཚིག་གོ། །གལ་ཏེ་ཕྱི་རོལ་གྱི་དོན་དུ་ཉེ་བས་གེགས་བྱེད་པར་འདོད་དོ། །ཞེ་ན། འདས་པའི་དུས་ཀྱི་སྒྲ་སོགས་ལ་རྣམ་པར་རྟོག་པའི་བློ་གང་དག་ཆོས་ཅན། ཁྱོད་དོན་ལ་དཔྱོད་པ་མི་སྲིད་པར་འགྱུར་བར་ཐལ། ཁྱོད་ལ་ཕྱི་
རོལ་གཟུང་དོན་དུ་ཉེ་བ་ནི་ཡོད་པ་མིན་པས་དོན་ལ་འཕོ་བའི་རྒྱུ་ནི་མེད་པའི་ཕྱིར། གཉིས་པ་སྔ་མ་འཛིན་པའི་ནུས་པ་ཟད་ནས་ཡུལ་ལ་འཕོ་བ་དགག་པ་ལ། དགག་པ་དངོས་དང། དེའི་སྐྱོན་སྤོང་དགག་པ་གཉིས། དང་པོ་ནི། གལ་ཏེ་ཤེས་པ་སྔ་མ་
བདག་ཉིད་ལ་དམིགས་པའི་ཤེས་པ་ཕྱི་མ་བསྐྱེད་པའི་ནུས་པ་རིམ་གྱིས་ཟད་པ་ན། ཤེས་པ་ཕྱི་མ་ཡུལ་གཞན་ཕྱི་རོལ་ལ་ནི་འཕོ་བར་འགྱུར་རོ་ཞེ་ན། དེ་ལྟར་ན་ཤེས་པ་སྔ་མ་ལ་ཤེས་པ་ཕྱི་མ་དོན་འཛིན་ནུས་སུ་སྐྱེད་པའི་ནུས་པ་མི་སྲིད་དགོས་
ཤིང། དེ་ལྟར་ན་དོན་བློ་དེ་ཉིད་གང་ལས་ཡིན་ཏེ། དེའི་ཉེར་ལེན་མེད་པར་འགྱུར་བས་སྔར་གྱི་བློ་ནི་ཤེས་པ་ཕྱི་མ་རང་འཛིན་ནུས་སུ་སྐྱེད་པའི་ནུས་པ་ཟད་པ་ན་ཤེས་པ་ཕྱི་མ་དེ་དོན་ལ་འཕོ་བར་མི་འགྱུར་ཏེ། ཤེས་པ་ཕྱི་མ་དོན་འཛིན་ནུས་
སུ་སྐྱེད་པའི་བློ་སྔོན་ལ་མེད་པར་དོན་འཛིན་པའི་བློ་ཕྱི་མ་སྐྱེ་བ་མེད་པའི་ཕྱིར། དེར་ཐལ། ཡིད་གཟུགས་མཛེས་ཀྱི་དོན་གཞན་ལ་ཆགས་ནས་སྒྲ་འཛིན་ཤེས་པ་སྐྱེད་པའི་ནུས་པ་ཉམས་པ་ན་ཤེས་པ་དེ་སྐྱེ་བ་ཚད་མས་མ་རྟོགས་པའི་ཕྱིར་

[201B] རང་སྡེ་དག་གི་སྐྱོན་སྤོང་དགག། །གཞན་སྡེ་དག་གི་སྐྱོན་སྤོང་དགག་མཐའ་གཞན་བཅད་པའི་སྐྱོན་སྤོང་དགག་པ་དང་གསུམ། དང་པོ་ནི། རང་སྡེ་ཁ་ཅིག་ན་རེ། ཡིད་བྱེད་སྔ་མའི་ནུས་པ་ཉེར་ལེན་དུ་ཡོད་པ་
ལས་རྣམ་པར་ཤེས་པ་རྣམས་སྐྱེ་དགོས་པ་མ་ཡིན་ཏེ། བཅོམ་ལྡན་འདས་ཀྱིས་ཀུན་གཞིའི་རྣམ་པར་ཤེས་པ་ཉིད་འཇུག་པའི་རྣམ་པར་ཤེས་པ་དྲུག་པོ་ཐམས་ཅད་ཀྱི་ཉེར་ལེན་དུ་གསུངས་པའི་ཕྱིར་རོ། །རང་གི་ཉེར་ལེན་ཀུན་གཞིའི་རྣམ་པར་
ཤེས་པ་ལས་སྐྱོན། ཡིད་བྱེད་སྔ་མའི་ནུས་པ་ཉམས་ཀྱང་སྐྱེ་བ་ཡོད་དགོས་ཏེ། ཀུན་གཞིའི་རྣམ་པར་ཤེས་པ་ནི་འཁོར་བའི་གནས་སྐབས་ཐམས་ཅད་དུ་རྒྱུན་ཆད་པ་མ་ཡིན་པའི་ཕྱིར་རོ། ཞེ་ན། ཁྱོད་མདོའི་རྗེས་སུ་འབྲངས་ཏེ། ཀུན་གཞིའི་རྣམ་པར་
ཤེས་པ་ཉིད་འཇུག་པའི་རྣམ་པར་ཤེས་པ་རྣམས་ཀྱི་ཉེར་ལེན་དུ་ཁས་ལེན་ན། རྣམ་ཤེས་དེ་ལས་དུས་ཅིག་ཅར་འཇུག་ཤེས་རིགས་མི་མཐུན་དུ་མ་སྐྱེ་ཡང་ཡིད་གཟུགས་མཛེས་ལ་ལྷག་པར་ཆགས་པའི་སྐབས་འགར། གཟུགས་མཛེས་ལ་ཆགས་
པའི་ཤིན་ཏུ་གསལ་བའི་སེམས་གཅིག་གིས་དེའི་ཚེ་ཀུན་གཞིའི་རྣམ་ཤེས་ཀྱིས་སྒྲ་འཛིན་སོགས་བསྐྱེད་པའི་ནུས་པ་ཉམས་པར་བྱས་པའི་ཕྱིར། དེའི་ཚེ་ཀུན་གཞིའི་རྣམ་ཤེས་ལས་འཇུག་ཤེས་གཞན་འབྱུང་བ་མིན་ནོ་ཞེས་ཁས་ལེན་པར་རིགས་ཀྱི་
དབང་ཤེས་ཕྱི་མ་སྐྱེ་བ་ལ་ཡིད་བྱེད་སྔ་མིའི་ནུས་པ་རྒྱུ་བ་དོན་མེད་དོ་ཞེས་ཁས་ལེན་པར་མི་རིགས་ཏེ། དེ་ལྟ་མིན་ན། ཡུལ་དྲུག་པ་ཐམས་ཅད་ཉེ་བར་ཡོད་པའི་ཚེ། ཡིད་གཞན་འཇུག་ཤེས་དྲུག་པ་ཐམས་ཅད་ཅིག་ཅར་དུ་སྐྱེ་བ་ཡོད་བྱེད་སྔ་མའི་

[202A]༄༅། །འཇུག་པ་ནི་མཚུངས་པར་ཡོད་པ་ལ་ལྟོས་པར་མི་འགྱུར་པས། ཡིད་གཟུགས་མཛེས་ལ་ལྷག་པར་ཆགས་པའི་ཚེ། སྒྲ་སོགས་ཉེ་བར་ཡོད་ཀྱང་དེ་འཛིན་གྱི་བློ་མི་སྐྱེ་བ་མི་འཐད་དོ། །ཞེས་བྱ་བ་སྟེ། སྔོན་མེད་པའི་ལེགས་པར་
བཤད་པའི་དགའ་སྟོན་ཁོ་བོས་བསྒྲུབས་སོ། །གཞན་ཡང་རྣམ་ཤེས་ཕྱི་མ་སྐྱེ་བ་དེ་ཉིད་ཡིད་དོན་གཞན་ལ་ཆགས་པའི་ཚེ། ཤེས་པ་གཞན་མི་སྐྱེ་བའི་རིགས་པར་མ་ཟད། ཡིད་ཀྱི་རྣམ་པར་ཤེས་པ་རིམ་བཞིན་སྐྱེ་བས་ཀྱང། བློ་སྔ་མའི་ནུས་
པ་ལ་ལྟོས་པར་རབ་ཏུ་གྲུབ་པ་ཡིན་ནོ། །གཉིས་པ་གཞན་སྡེ་དག་གི་སྐྱོན་སྤོང་དག་པ་ནི། བྱེ་བྲག་པ་ན་རེ། ཡིད་དེ་རྟག་པ་གཅིག་བུ་ཡིན་པའི་ཕྱིར་དེ་སྣ་སྒོར་སོང་སྟེ། ཡུལ་གཞན་དྲི་ལ་ནི་ཆགས་པ་ན་དབང་པོ་གཞན་ལ་མི་འགྲོ་བའི་ཕྱིར། ཤེས་
པ་གཞན་མི་སྐྱེ་བ་ཡིན་གྱི། ཤེས་པ་སྔ་མའི་ནུས་པ་ལ་ལྟོས་པས་མ་ཡིན་ནོ། ཞེ་ན། དེ་ཡང་འཐད་པ་མིན་ཏེ། སྐབས་ལ་ལར་རྒྱུད་གཅིག་ལ་ཤེས་པ་དུ་མ་ཅིག་ཅར་འབྱུང་བའི་ཕྱིར་རོ། །གཞན་ཡང་འཇུག་ཤེས་དྲུག་ཀ་ཡུལ་ལ་འཇུག་པ་མཚུངས་
པར་ཡོད་པ་ལ་ཡང་ཡུལ་གཅིག་ལས་གཞན་རྟོགས་པར་མི་འགྱུར་བར་ཐལ། དུས་ཐམས་ཅད་ཀྱི་ཚེ་ཡིད་གཅིག་ཁོ་ནར་མཚུངས་པའི་ཕྱིར་ཁས་བླངས་དང་ཡང་འགལ་ཏེ། ཁྱོད་རང་ལྟར་ན་ཡང་ཤེས་པ་དུ་མ་ཅིག་ཅར་སྐྱེ་བར་འགྱུར་བར་ཐལ་
བདག་ཡིད་རྟོག་པ་ཕྲོད་པའི་ལྡན་པ་ཙམ་ལས་ནི་དབང་ཤེས་རྣམས་སྐྱེ་བ་ཁྱོད་རང་གི་གྲུབ་པའི་མཐའ་ཡིན་པ་གང་ཞིག། རྟག་པ་ལ་རེས་འགའ་ཕྲད་ཅིང། རེས་འགའ་མ་ཕྲད་པའི་ཁྱད་པར་མི་འཐད་པའི་ཕྱིར། གལ་ཏེ་བྱེད་པ་གཅིག་ལས་

[202B] ཡིད་ཤེས་གཅིག་གིས་ཤེས་པ་དུ་མ་སྐྱེད་པ་མི་སྲིད་དོ་ཞེ་ན། དེ་ལྟ་ནའང་ཅི་ལྟར་མར་མེ་གཅིག་གིས་སྐྱེས་བུ་དུ་མས་གཟུགས་མཐོང་བའི་བྱ་བ་བྱེད་པ་མི་འཐད་པར་ཐལ་ལོ། །གཞན་ཡང་ཡིད་ཆོས་ཅན། རིམ་གྱིས་
ཀྱང་ཤེས་པ་དུ་མ་བསྐྱེད་པའི་ནུས་པ་མེད་པར་འབྱུང་བར་ཐལ། ཅིག་ཅར་དུ་མ་མི་བསྐྱེད་པ་གང་ཞིག་ཕྱིས་ཀྱང་སྔར་དང་ནུས་པ་མི་འདྲ་བའི་བྱེ་བྲག་མེད་པའི་ཕྱིར་རོ། །རྟགས་གསལ་ཐམས་ཅད་ཁས་བླངས། ཡིད་རྟག་པས་ཤེས་པ་བསྐྱེད་པ་འགོག་པའི་
རིགས་པ་འདིས་ནི། རྒྱད་ཕན་པ་གང་དག་འབྱུང་བའི་རང་བཞིན་གྱི་ལུས་རྟག་པས་ཤེས་པ་བསྐྱེད་པ་དང། གྲངས་ཅན་པ་སྐྱེས་བུ་རྟག་པས་ཡུལ་ལ་ལོངས་སྤྱོད་པར་འདོད་པ་ལ་གནོད་བྱེད་བཤད་པ་ཡིན་ཏེ། རྟག་པས་བྱ་བ་བྱེད་པ་ཁེགས་པའི་ཕྱིར་རོ། །རིགས་
པ་ཅན་པ་ན་རེ། གལ་ཏེ་བདག་གི་ཡོན་ཏན་འདུ་བྱེད་ལས་ཤེས་པ་རེ་རེ་ཁོ་ན་སྐྱེ་བར་ངེས་པ་ཡིན་ནོ་ཞེ་ན། འདུ་བྱེད་རྟག་ན་འབྲས་བུ་བསྐྱེད་པ་རིགས་པ་སྔ་མས་ཁེགས་ཤིང། མི་རྟག་ན་སྔར་མེད་པའི་འདུ་བྱེད་དེ་ཕྱིས་གང་ལས་སྐྱེ་བ་ཡིན། གལ་ཏེ་བདག་
གི་ཡོན་ཏན་འདུ་བྱེད་ཀྱི་ཁྱད་པར་བག་ཆགས་ཞེས་བྱ་བ་དེ་ཉིད་བློ་སྔ་མ་ཉིད་ལས་སྐྱེ་བ་ཡིན་ནོ་ཞེ་ན། དེ་ལྟར་ཡིན་མོད་དོན་འདི་ནི་ཁོ་བོ་ཅག་འདོད་པ་ཉིད་ཡིན་ཏེ། བློ་སྔ་མས་བསྒོས་པའི་བག་ཆགས་ལས་བློ་ཕྱི་མ་སྐྱེ་བའི་ཕྱིར། བློ་ཕྱི་མ་སྐྱེ་བ་བློ་སྔ་
མའི་ནུས་པ་ལ་ལྔོས་སོ་ཞེས་བྱ་བ་འདི་གྲུབ་པ་ཡིན་ནོ། །གསུམ་པ་མཐའ་གཞན་བཅད་པའི་སྐྱོན་སྤོང་དགག་པ་ནི། གལ་ཏེ་རྣམ་ཤེས་སྔ་མ་ལ་རྣམ་ཤེས་ཕྱི་མའི་གཟུང་ཡུལ་གྱི་ནུས་པ་དང། ཉེར་ལེན་གྱི་ནུས་པ་གཉིས་ཡོད་ཅིང། དེ་ལ་གཟུང་

[203A]༄༅། །ཡུལ་གྱི་ནུས་པ་ཉམས་པ་ཉིད་ན། ཤེས་པ་ཕྱི་མ་ཡུལ་ཕྱི་རོལ་ལ་འཕོ་བ་ཡིན་གྱི། སྐྱེད་བྱེད་ཀྱི་ནུས་པ་ཉམས་ནས་འཕོ་བ་མིན་པས་སྐྱོན་མེད་དོ། །ཞེ་ན། དབང་པོའི་རྣམ་པར་ཤེས་པ་རྣམས་ཀྱི་གཟུང་དོན་ལ་རང་འཛིན་དབང་
ཤེས་ཀྱི་གཟུང་དོན་བྱས་པ་ཉིད་ཀྱི་སྒོ་ནས་བསྐྱེད་པར་བྱེད་པ་ལས་གཞན་པའི་རང་འཛིན་དབང་ཤེས་བསྐྱེད་པའི་ནུས་པ་ཡོད་པ་མིན་ཏེ། རང་སྣང་ཡུལ་དུ་བྱེད་པའི་ཤེས་པ་རང་གི་རྣམ་ལྡན་དུ་སྐྱེད་པར་བྱེད་པ་ཉིད་གཟུང་དོན་གྱི་མཚན་ཉིད་ཡིན་པའི་ཕྱིར་
རོ། །གལ་ཏེ་ཤེས་པ་སྔ་མ་ཤེས་པ་ཕྱི་མའི་གཟུང་ཡུལ་ཡིན་ན། ཤེས་པ་སྔ་མས་ཤེས་པ་ཕྱི་མའི་གཟུང་ཡུལ་བྱེད་པ་དང། ཤེས་པ་ཕྱི་མ་བསྐྱེད་པའི་ནུས་པ་གཉིས་སོ་སོར་ཡོད་པ་མ་ཡིན་དགོས་ན། ཤེས་པ་སྔ་མ་ལ་ཤེས་པ་ཕྱི་མ་བསྐྱེད་པ་དང། མི་བསྐྱེད་
པའི་ཆ་གཉིས་མེད་པ་བཞིན་དུ་ཤེས་པ་སྔ་མ་ལ་ཤེས་པ་ཕྱི་མས་བཟུང་བ་དང་གཟུང་བའི་ཆ་གཉིས་ཀྱང་མེད་པར་འགྱུར་དགོས་ཤིང། དེ་ལྟར་ན་དབང་ཤེས་ལ་སྣང་བའི་གཟུགས་སོགས་རྣམས་ལ་ཡང་དབང་ཤེས་ཀྱིས་གཟུང་བ་མ་ཡིན་པའི་ཆ་
ཤས་མེད་དགོས་པས། བུམ་པ་མཐོང་བ་ན་བུ་མ་པའི་ཁོག་པ་དང་མགྲིན་པའི་སྦུགས་ལ་སོགས་པ་མཐམས་ཅད་མངོན་སུམ་དུ་མཐོང་དགོས་པར་འགྱུར་རོ། །ཞེ་ན། གཟུགས་སོགས་ནི་ཕྱོགས་ཀྱི་ཆ་དང་བཅས་པ་ཡིན་པའི་ཕྱིར། དེའི་ཆ་ཤས་སུ་
གྱུར་པའི་རྡུལ་ཕྲན་དང། ཕ་རོལ་གྱི་ངོས་ལ་སོགས་པ་དབང་ཤེས་ཀྱི་སྐྱེད་བྱེད་ཡིན་ཡང། གཟུང་ཡུལ་མ་ཡིན་པ་སྲིད་ཀྱི། རྣམ་པར་ཤེས་པ་ཕྱོགས་ཀྱི་ཆ་ཤས་མེད་པ་ལ་རྡུལ་ཕྲན་རབ་དང་ཕ་རོལ་གྱི་ངོས་ལ་སོགས་པ་དེ་དག་གང་ཡང་མེད་

[203B] རྣམ་པར་ཤེས་པ་གཞན་གྱི་སྣང་ཡུལ་དུ་འགྱུར་བ་ན། བུམ་པ་མཐོང་ནས་དེའི་ཁོག་པ་མ་མཐོང་བ་ལྟ་བུའི་ཆ་གཉིས་འཐད་པ་མ་ཡིན་ནོ། །ཊཱིཀ་བྱེད་གཞན་དག། །སྣང་བ་གཟུང་བ་མ་ཡིན་མེད། ཅེས་པ་རང་གཞུང་དུ་བྱས་ནས་སྣང་བ་དབང་
ཤེས་ཀྱི་སྐྱེད་བྱེད་ཡིན་ཀྱང་གཟུང་ཡུལ་མ་ཡིན་པས། གཟུང་ལ་གཟུང་ཉིད་སྐྱེད་བྱེད་ལས། །གཞན་མིན་སྐྱེད་བྱེད་ཉིད་མཚན་ཉིད། ཅེས་པ་ལ་སྣང་བས་མ་ངེས་སོ་ཞེ་ན། སྐྱོན་མེད་དེ། ཡུལ་དབང་བར་གྱི་སྣང་བ་དབང་ཤེས་ཀྱིས་བཟུང་བ་མ་ཡིན་པ་མེད་
པའི་ཕྱིར་རོ། །གཞན་ཡང་སྣང་བ་བཞིན་དུ་ཤེས་པ་སྔ་མས་ཤེས་པ་ཕྱིར་མའི་གཟུང་ཡུལ་བྱེད་པ་དང། བསྐྱེད་པའི་ནུས་པ་སོ་སོར་ཡོད་པའི་དཔེ་དོན་མི་མཚུངས་ཏེ། སྣང་བ་ནི་རགས་པ་ཕྲ་བར་སོང་བ་སོགས་ཀྱི་སྒོ་ནས་དབང་ཤེས་ཀྱིས་མ་བཟུང་བ་སྲིད་ཀྱང་
ཡུལ་གྱི་ཆ་མེད་པའི་ཤེས་པ་སྔ་མ་ལ་ཕྲ་རགས་སོགས་མེད་པའི་ཕྱིར། ཞེས་འཚད་མེད། དེ་ལ་ཕྲ་སོགས་ངོ་བོ་ཡི། ཞེས་སོགས་ཀྱི་སྐབས་སུ་བསྟན་པ་དང། བཟློས་པའི་ཉེས་པར་འགྱུར་དུ་དོགས་སོ། །དེ་ལྟར་དབང་ཤེས་ཀྱི་གཟུང་དོན་ཙམ་ལ་སྤྱི་ཁྱབ་
སྒྲུབ་པ་འཕྲོས་དང་བཅས་པ་བཤད་ནས། ཤེས་པ་སྔ་ཕྱི་ལ་སྒོས་ཁྱབ་སྒྲུབ་པ་ནི། ཤེས་པ་ཕྱི་མ་ཡུལ་ལ་འཕོ་བ་ན། ཤེས་པ་སྔ་མའི་གཟུང་བའི་ནུས་པ་ཉམས་པར་འགྱུར་གྱི། སྐྱེད་བྱེད་ཀྱི་བདག་ཉིད་ཀྱི་ནུས་པ་གཞན་ཉམས་པ་མིན་ན། ཤེས་
པ་སྔ་མ་ཤེས་པ་ཕྱི་མའི་གཟུང་བའི་དོན་གྱི་མཚན་ཉིད་ཅན་མིན་པར་འགྱུར་དགོས་ནའང། ཤེས་པ་སྔ་མ་ལ་ཕྱི་མའི་གཟུང་དོན་གྱི་ནུས་པ་ལས་གཞན་པའི་ཤེས་པ་ཕྱི་མ་སྐྱེད་བྱེད་ཀྱི་ནུས་པ་མེད་དེ། གཟུགས་སོགས་རྣམས་རང་འཛིན་དབང་

[204A]༄༅། །ཤེས་ཀྱི་གཟུང་དོན་བྱས་པའི་སྒོ་ནས་བསྐྱེད་པ་དེ་ལྟ་མིན་པར་ནི་རང་འཛིན་དབང་བློ་ལ་དངོས་སུ་ཕན་འདོགས་པ་མེད་པ་བཞིན་ནོ། །དེས་ནས་གཟུང་བའི་དོན་གྱི་མཚན་ཉིད་རང་སྣང་ཡུལ་དུ་བྱེད་པའི་ཤེས་པ་རང་གི་རྣམ་ལྡན་
དུ་དངོས་སུ་བསྐྱེད་པ་ལས་གཞན་གཟུང་དོན་འདིའི་དངོས་པོར་འཇོག་པའི་ཐབས་ཀྱི་ངེས་པ་གཞན་ཅི་ཞིག་ཡོད་དེ། ཅེ་ཡང་མེད་ཅིང། བློ་སྔ་མ་ལའང་བློ་ཕྱི་མ་ལ་ལྟོས་ཏེ་གཟུང་དོན་གྱི་མཚན་ཉིད་དེ་ཡོད་པར་ཁྱོད་ཀྱིས་ཁས་ལེན་དགོས་པ་
དེའི་ཕྱིར། བློ་སྔ་མ་དེ་ཡང་བློ་ཕྱི་མའི་གཟུང་དོན་དེ་ཉིད་དུ་རྣམ་པར་གནས་པར་ཁྱོད་ཀྱིས་ཁས་ལེན་དགོས་པས། ཤེས་པ་ཕྱི་མའི་གཟུང་དོན་གྱི་ནུས་པ་ལས་གཞན་པའི་ཤེས་པ་ཕྱི་མའི་སྐྱེད་བྱེད་ཀྱི་ནུས་པ་ཅན་དུ་ཁས་ལེན་པར་མི་རིགས་སོ། །བློ་སྔ་
མ་ལ་བློ་ཕྱི་མའི་གཟུང་དོན་གྱི་མཚན་ཉིད་ཡོད་པར་ཁས་ལེན་དགོས་པའི་རྒྱུ་མཚན་ཅི་ཞེ་ན། ཤེས་པ་སྔ་མ་ཆོས་ཅན། ཁྱོད་རང་འཛིན་པ་ཡི་ནི་སེམས་ཀྱི་གཟུང་དོན་གྱི་མཚན་ཉིད་རང་སྣང་ཡུལ་དུ་བྱེད་པའི་སེམས་ཕྱི་མ་རང་གི་རྣམ་ལྡན་དུ་དངོས་སུ་བསྐྱེད་
པད་དང་ལྡན་པར་ཁས་ལེན་རིགས་པར་ཐལ། ཁྱོད་སེམས་ཕྱི་མ་དེའི་ཉེར་ལེན་དང་དེས་ཁྱོད་མྱོང་བ་ཡིན་པའི་ཕྱིར། དེས་ན་གཞུང་འདིའི་དོན་ནི། ཞེས་པ་སྔ་མ་ཤེས་པ་ཕྱི་མའི་ཉེར་ལེན་དང། ཤེས་པ་ཕྱི་མ་ཤེས་པ་སྔ་མའི་མྱོང་བྱེད་དུ་ཁས་
བླངས་ན། ཤེས་པ་སྔ་མ་ཤེས་པ་ཕྱི་མ་རང་གི་རྣམ་ལྡན་དུ་དངོས་སུ་སྐྱེད་བྱེད་ཡིན་པ་དང། ཤེས་པ་ཕྱི་མའི་སྣང་ཡུལ་ཡིན་པ་གཉི་ག་ཁས་ལེན་དགོས་པས་རང་སྣང་ཡུལ་དུ་བྱེད་པའི་ཤེས་པ་ཕྱི་མ་རང་གི་རྣམ་ལྡན་དུ་དངོས་སུ་སྐྱེད་བྱེད་

[204B] ཤེས་པ་ཕྱི་མའི་གཟུང་དོན་དུ་ཁས་ལེན་དགོས་ཞེས་སྟོན་པ་ཡིན་གྱི། རང་འཛིན་ཤེས་པའི་ཉེར་ལེན་དང་མྱོང་བྱ་ཡིན་པ་དེ་ནང་སེམས་
ཀྱི་གཟུང་དོན་གྱི་མཚན་ཉིད་དུ་སྟོན་པ་མ་ཡིན་ཞིང། དེ་འདྲ་དེ་ནང་སེམས་ཀྱི་གཟུང་དོན་ཡོད་ན། དེའི་མཚན་ཉིད་ཡིན་དགོས་ཞེས་བརྟག་པ་མཐའ་བཟུང་གི་ཚུལ་གྱིས་སྟོན་པ་ཡང་མ་ཡིན་ནོ། །ཁ་ཅིག་རང་འཛིན་ཤེས་པ་རང་གི་རྣམ་ལྡན་དུ་དངོས་
སུ་སྐྱེད་བྱེད་གཟུང་དོན་གྱི་མཚན་ཉིད་དུ་ཁས་བླངས་ནས།། ནང་སེམས་ཀྱི་གཟུང་དོན་མེད་པར་འདོད་པ་ལ་ནི། མིག་ཤེས་དེ་རང་གི་དེ་མ་ཐག་འབྲས་སུ་གྱུར་པའི་མིག་ཤེས་དྲན་པའི་བློའི་གཟུང་དོན་དུ་ཐལ་བ་བཟློག་ཏུ་མེད་དོ། །གལ་ཏེ། ཤེས་པ་ཕྱི་
མས་ཤེས་པ་སྔ་མ་སྣང་ཡུལ་དུ་བྱེད་ན། ཤེས་པ་ཕྱི་མ་ཡུལ་ལ་འཕོ་མི་སྲིད་པར་འགྱུར་ན། རྣལ་འབྱོར་པའི་མངོན་ཤེས་ཀྱིས་རང་གཞན་གྱི་སེམས་དང་ཕྱི་རོལ་གྱི་གཟུངས་སོགས་གཉི་ག་མངོན་སུམ་དུ་རྟོགས་པ་ཅི་ཞེ་ན། གཟུགས་སོགས་
དང་ནི་སེམས་སྔ་མ་གཉིས་ཀ་སེམས་ཕྱི་མས་སྣང་ཡུལ་དུ་བྱས་པ་དེ་ལྟར་གཟུང་བའི་མཚན་ཉིད་མི་འཐད་དོ་ཞེས་དཔྱོད་པ་འདི་གཟུགས་སོགས་སྣང་ཡུལ་དུ་བྱེད་པ་བདག་རྐྱེན་དབང་པོ་གཟུགས་ཅན་ལ་ངེས་པར་བརྟེན་དགོས་པའི་མ་དག་པའི་
བློ་ཅན་ཐ་མལ་པའི་དབང་དུ་བྱས་པ་ཡིན་གྱི། རྣལ་འབྱོར་པའི་མངོན་ཤེས་ཀྱིས་རང་གཞན་གྱི་སེམས་དང། ཕྱི་རོལ་གྱི་གཟུངས་སོགས་གཉི་ག་མངོན་སུམ་དུ་རྟོགས་པ་ནི་བདག་རྐྱེན་ཏིང་ངེ་འཛིན་གྱི་མཐུ་བསམ་གྱིས་མི་ཁྱབ་པ་ལ་བརྟེན་

[205A]༄༅། །པ་ཡིན་པའི་ཕྱིར། ཚུལ་དེ་གཉིས་མཚུངས་པ་མ་ཡིན་ནོ། ཞེས་བྱ་བ་སྟེ། སྔོན་ཆད་གངས་རིའི་ཁྲོད་ཀྱི་རྟོག་གི་སྨྲ་བ་མཐའ་དག་གིས་རྣམ་བར་མ་ལྷུང་བའི་ལེགས་པར་བཤད་པའི་གཏམ་ཡིན་ནོ། །གཞན་ཡང་ཤེས་པ་སྔ་མ་ཤེས་པ་
ཕྱི་མའི་གཟུང་དོན་དུ་འགྱུར་ན། ཤེས་པ་སྔ་མ་དེ། ཤེས་པ་ཕྱི་མས་རེས་འགའ་འཛིན་ཞིང་རེས་འགའ་མི་འཛིན་པའི་ཁྱད་པར་མི་འཐད་དེ། གཟུགས་སོགས་ཕྱི་མའི་གཟུང་བ་དེ་ལ་ཆེས་ཕྲ་བ་དང། ཐག་རིང་བ་དང། སྒྲིབ་བྱེད་ཀྱིས་བསྒྲིབས་པ་
སོགས་ཀྱི་ངོ་བོ་ཡིས་རེས་འགའ་དབང་ཤེས་ཀྱི་གཟུང་ཡུལ་མིན་པ་ཉིད་དུ་འགྱུར་ན་ཡང། གཟུགས་སོགས་འཛིན་པའི་བློ་སྔ་མ་ལ་སྔར་མེད་པའི་སྒྲིབ་བྱེད་སོགས་གང་གི་སྒོ་ནས་ཤེས་པ་ཕྱི་མའི་སྒོ་ནས་ཤེས་པ་ཕྱི་མའི་སྣང་ཡུལ་དུ་གྱུར་པའི་གེགས་
ཕྱིས་སྐྱེས་པ་ནི་ཅི་ཞིག་ཡོད་དེ། དེའི་ཕྱིར། རང་བློ་སྔ་མ་གཟུང་དོན་དུ་བྱས་ནས་འཛིན་པར་འགྱུར་ན་ནི། དེ་མ་ཐག་པའི་རྒྱུའི་སེམས་གང་གི་ཡིན་པ་དེ་ཉིད་ཁོ་ན་འཛིན་པར་འགྱུར་དགོས་པ་དེས་ན་དོན་གཞན་ཕྱི་རོལ་རྟོགས་པར་མི་འགྱུར་རོ། །ཞེས་
བྱ་བར་གྲུབ་པོ། གལ་ཏེ་ཤེས་པ་སྔ་མས་ཤེས་པ་ཕྱི་མའི་གཟུང་དོན་བྱེད་པའི་ནུས་པ་ལས་དོན་གཞན་པའི་ཤེས་པ་ཕྱི་མ་སྐྱེད་པའི་ནུས་པ་མེད་དོ་ཞེས་བྱ་བ་མི་འཐད་དེ། དངོས་པོ་རྣམས་ལ་ནུས་པ་དོན་གཞན་དུ་མ་ལྡན་པའི་ཕྱིར་རོ། །དེ་བས་ན་
ཤེས་པ་སྔ་མས་ཤེས་པ་ཕྱི་མའི་གཟུང་དོན་བྱེད་པའི་ནུས་པ་དང། དེ་ཉིད་སྐྱེད་པའི་ནུས་པ་གཉིས་རྫས་ཐ་དད་ཅིང། ནུས་པ་དེ་གཉིས་ཀ་ཡང་ནུས་པ་ཅན་རྣམ་ཤེས་སྔ་མ་ལས་རྫས་ཐ་དད་དོ་ཞེ་ན། དངོས་པོ་རྣམས་ཆོས་ཅན། རང་ལས་རྫས་

[205B] རང་ལས་རྫས་ཐ་དད་པའི་ནུས་པ་དུ་མ་དང། གཅིག་མེད་ཀྱང་རང་འབྲས་བསྐྱེད་པའི་ངོ་བོར་སྐྱེས་པ་ཉིད་ཀྱིས་འབྲས་བུ་གཅིག་དང་དུ་མ་བྱེད་ཅེས་བརྗོད་པ་འཐད་པའི་
ཕྱིར། གལ་ཏེ་ནུས་པ་དོན་གཞན་དུ་མ་ཡོད་པའི་སྒོ་ནས་འབྲས་བུ་དུ་མ་བྱེད་པ་མ་ཡིན་ན། རྒྱུ་གཅིག་གླས་འབྲས་བུ་དུ་མ་འབྱུང་བ་མིན་ནོ་ཞེ་ན། རྒྱུ་གཅིག་ཉིད་ལ་རང་ལས་རྫས་ཐ་དད་པའི་ནུས་པ་དུ་མ་ཡོད་པས་རྒྱུ་གཅིག་ལས་འབྲས་བུ་དུ་མ་སྐྱེ་
སྐྱེ་བ་མ་ཡིན་གྱི། འབྲས་བུ་དག་རྒྱུ་ལས་འབྱུང་བའི་ཚུལ་ནི་འདི་ལྟར། རྒྱུ་གཅིག་ཁོ་ན་ལས་འབྲས་བུ་གཅིག་ནི་སྐྱེ་བ་ཅིར་ཡང་མི་རུང་གི་འོན་ཀྱང་འབྲས་བུ་ཐམས་ཅད་རྒྱུ་རྐྱེན་གྱི་ཚོགས་པ་དག་ལས་བྱུང་བ་ཡིན་ལ། དེ་ལྟར་ན་དངོས་པོ་གཅིག་ཀྱང་
འབྲས་བུ་འགའ་ཞིག་གི་ཉེར་ལེན་དུ་འགྱུར་ཞིང། འགའ་ཞིག་གི་ལྷན་ཅིག་བྱེད་རྐྱེན་དུ་འགྱུར་བས་འབྲས་བུ་སོ་སོ་ལ་ལྟོས་ཏེ། རྒྱུ་རྐྱེན་གྱི་ཚོགས་པ་གཉིས་སུ་འགྱུར་པའི་ཕྱིར། རྒྱུ་གཅིག་པོ་དེ་ནི་འབྲས་བུ་དུ་མ་བྱེད་ཅེས་བརྗོད་པ་ཡིན་ནོ། །འདི་ནི་ལྷ་
དབང་བློའི་འབྲེལ་པར། གཅིག་ལས་གཅིག་ནི་ཅིར་མི་རུང། །ཚོགས་པ་དག་ལས་ཐམས་ཅད་འབྱུང། ཞེས་འདོན་པ་ལྟར་བཤད་པ་ཡིན་ཅིང། རྒྱུན་མཁན་པོས། མ་ཡིན་འགའ་ཞིག་གཅིག་ལས་གཅིག་འབྲས་བུ་ཚོགས་པ་དག་ལས་
འབྱུང། ཞེས་བཏོན་ནས། འབྲས་བུ་ཐམས་ཅད་རྒྱུ་རྐྱེན་ཚོགས་པ་དག་ལས་འབྱུང་ཞིང། འོན་ཀྱང་དངོས་པོ་འགའ་ཞིག་ནི་ཉེར་ལེན་གཅིག་ལས་ཉེར་ལེན་ཅན་གཅིག་ཁོ་ན་དངོས་སུ་སྐྱེ་བ་ལ་ཡོད་དེ། དཔེར་ན་མར་མེའི་སྐད་ཅིག་སྔ་

[206A]༄༅། །མ་རེ་རེ་ལས་ཕྱི་མ་རེ་རེ་ཁོ་ན་དངོས་སུ་སྐྱེ་བ་བཞིན་ནོ་ཞེས་འཆད་དོ། །གསུམ་པ་ཡུལ་དང་རྣམ་ཤེས་སྔ་མ་ཅིག་ཅར་འཛིན་པ་དྒ་པ་ནི། གལ་ཏེ་བློ་ཕྱི་མ་གཞན་གྱིས་ཕྱི་རོལ་གྱི་དོན་དང་རྣམ་ཤེས་སྔ་མ་གཉིས་ཀ་ཅིག་ཅར་
འཛིན་པར་འགྱུར་བས་ཉེས་པ་དེ་དག་མེད་དོ་ཞེ་ན། ཡི་གེ་ཨ་ཨི་འཛིན་པའི་ཤེས་པ་བར་མ་ཆད་དུ་སྐྱེས་པ་ན། ཨི་ལ་དཔྱོད་པའི་བློ་གཅིག་པུ་དེ་ལ་བརྗོད་པ་ཨ་ཨི་གཉིས་རིམ་མིན་ཅིག་ཅར་ཉིད་དུ་སྣང་བར་འགྱུར་བར་ཐལ། རང་གི་གཟུང་དོན་
ཨི་འཛིན་པ་ན་དེ་དང་དུས་མཉམ་དུ་རང་གི་ཉེར་ལེན་ཨ་འཛིན་པའི་ཤེས་པ་དེ་ཡང་ཨས་ཁྱད་པར་དུ་བྱས་ནས་གཟུང་དོན་དུ་བྱེད་པའི་ཕྱིར། དེས་ན་སྔ་ཕྱིར་སྣང་བ་ཅན་ཉིད་ཕྱིར། ཞེས་པ་ལྷ་དབང་བློའི་འགྲེལ་བར་འབྱུང་ཡང་རྒྱན་དུ། སྔ་དང་ཕྱི་མའི་
དོན་སྣང་ཕྱིར། ཞེས་འབྱུང་བ་ལྟར་བཤད་པར་བྱ་སྟེ། ཤེས་པ་སྔ་མའི་གཟུང་གདོན་ཨ་དང་ཕྱི་མ་རང་ཉིད་ཀྱི་གཟུང་དོན་ཨི་གཉིས་ཀ་དུས་མཉམ་དུ་སྣང་བའི་ཕྱིར། ཞེས་བྱ་བའི་དོན་ཏོ། །ལ་སོགས་ཞེས་པའི་ཚིག་ནི། འདི་དག་དང་རིགས་མཚུངས་པའི་གནོད་བྱེད་གཞན་
ཡང་སྡུད་པར་བྱེད་པའོ། །འདོད་པར་མི་རིགས་ཏེ། ཨ་ཨི་གཉིས་ཐོས་པའི་དུས་རྟག་ཏུ་རིམ་གྱིས་མཐོང་བའི་ཕྱིར་རོ། །གཞན་ཡང་ཨ་གཅིག་པུ་ཐོས་པའི་ཚེ་གཅིག་ཀྱང་ལན་གཉིས་གཉིས་སྣང་བར་འགྱུར་བར་ཐལ། ཨ་བདག་ཉིད་འཛིན་པའི་
ཤེས་པ་དང་དེ་རིག་པའི་མྱོང་བྱེད་དོན་གཞན་གཉིས་ཀ་ལ་སྣང་བའི་ཕྱིར། བཞི་བ་ཡུལ་ལ་འཕོས་པའི་རྣམ་ཤེས་ཐ་མ་ཁོ་ནས་སྔ་མ་མི་མྱོང་བར་འདོད་པ་དགག་པ་ནི། གལ་ཏེ་རྣམ་ཤེས་ཡུལ་གཞན་ཕྱི་རོལ་ལ་འཕོ་བ་ན། འཕོ་

[206B] དེ་ལྟར་ན་རྒྱུད་གཞན་གྱིས་ཉམས་སུ་མྱོང་བའི་བདེ་བ་ལ་སོགས་པ་རང་གིས་མ་མྱོང་བ་བཞིན་དུ། རང་རྒྱུད་ཀྱི་བློ་སྔ་མ་ཐམས་ཅད་རང་གིས་ཉམས་སུ་མྱོང་
བ་མེད་པར་ཐལ་བར་འགྱུར་ཏེ། དོན་ལ་འཕོ་ཁའི་བློ་ཐ་མ་མ་མྱོང་བའི་ཕྱིར་དང། དེ་མ་མྱོང་ན་དེས་ཤེས་པ་སྔ་མ་མྱོང་བར་མི་རྟོགས་ཤིང། དེས་ན་སྔ་མ་སྔ་མ་རྣམས་ལ་མྱོང་བྱེད་ཚད་མ་ཡོད་པར་ཚད་མས་མི་རྟོགས་པར་འགྱུར་བའི་ཕྱིར་ཏེ། རང་རིག་མེད་པའི་
ཕྱིར་དང། ཤེས་པ་ཕྱི་མས་མྱོང་བར་མི་རྟོགས་པའི་ཕྱིར་རོ། །གལ་ཏེ་བདག་གིས་མྱོང་བ་ནི་མངོན་སུམ་ཡིན་ལ། གཞན་གྱིས་མྱོང་བར་གྱུར་བ་ནི་མངོན་སུམ་མ་ཡིན་པས་བདག་གིས་མྱོང་བ་ཡང་གཞན་གྱིས་མྱོང་བ་བཞིན་དུ་ཐལ་བའི་སྐྱོན་མེད་དོ་ཞེ་ན། རྒྱུ་མཚན་
གང་གིས་ན། བདག་གིས་མྱོང་བ་མངོན་སུམ་ཡིན་ལ། གཞན་གྱིས་མྱོང་བ་བདག་ལ་མངོན་སུམ་མ་ཡིན་ནོ་ཞེས་བརྗོད་པར་འགྱུར་བ་བདག་གིས་མྱོང་བ་དེ་ཉིད་ཚད་མ་གང་ལས་འགྲུབ་རེ་ཞིག་རང་ལས་ནི་མ་ཡིན་ཏེ། རང་རིག་པ་ཁས་མི་ལེན་པའི་ཕྱིར་རོ། །
གཞན་ལས་ཀྱང་མ་ཡིན་ཏེ། བློ་ཕྱི་མས་མྱོང་བ་མི་འགྲུབ་པའི་ཚུལ་བཤད་ཟིན་པའི་ཕྱིར་རོ། །གལ་ཏེ་མིག་ལ་སོགས་པ་རང་རིག་མེད་ཅིང་ཤེས་པ་གཞན་གྱིས་མྱོང་བ་མ་ཡིན་ཡང། མིག་ལ་སོགས་པས་དོན་གསལ་ལོ་ཞེས་ཐ་སྙད་བྱེད་པ་ལྟར་རང་རིག་མེད་ཅིང་
བློ་ཕྱི་མས་མྱོང་བ་མ་ཡིན་ཡང། བདག་རྒྱུད་ལ་མྱོང་བར་འཇོག་པ་མི་འགལ་ལོ་ཞེ་ན། དོན་གསལ་བའི་ཤེས་པའི་རྒྱུ་མིག་ལ་སོགས་པའི་དབང་བོ་རྣམས་ནི་རང་གསལ་བར་མ་གྲུབ་ཀྱང། རྣག་གིས་བདག་རྐྱེན་བྱས་པའི་སྒོ་ནས་ཤེས་པ་ལ་དོན་གསལ་བར་བྱེད་

[207A]༄༅། །པས་དབང་བོས་དོན་གསལ་བར་བྱེད་དོ་ཞེས་བྱ་བའི་ཐ་སྙད་དུ་འགྱུར་གྱི་རྣག་ཉིད་ཀྱིས་ཡུལ་གསལ་བར་འདོ་དཔའི་ཤེས་པ་རྣམས་ནི་རང་ཉིད་གསལ་བའི་ངོ་བོ་མ་ཡིན་ན། དོན་གསལ་བར་བྱད་པ་འཐད་པ་མ་ཡིན་ཏེ། གལ་ཏེ་རབ་གསལ་བའི་
ངོ་བོར་མ་གྲུབ་ཀྱང་དོན་གསལ་བར་བྱེད་ན་འགྲོ་བ་འདི་མཐའ་དག་དོན་གསལ་བར་བྱེད་པའི་བདག་ཉིད་དུ་འགྱུར་རོ། །དེ་ལྟར་ན་མངོན་སུམ་གྱི་ལེའུ་གཞུང་གི་ཚོགས་མཐའ་དག་བཤད་ཟིན་ཅིང། མངོན་སུམ་གྱི་ལེའུ་འདི་ལ་གཞུང་གི་ཚད་ནི་ཤོ་ལོ་ཀ་སུམ་བརྒྱ་དང་
ལྔ་བཅུ་རྩ་གསུམ་རྒྱ་དཔེ་ལས་འབྱུང་ངོ་ཞེས་གྲགས་སོ།།    ༈    །།ཁ་བ་ཅན་འདིར་སྔོན་ཆད་གྲགས་པའི་གཞུང། །ཀློག་པ་ལས་གཞན་དགོས་པ་མ་གཟིགས་ཏེ། །ཚུལ་འདི་མ་བཟོད་རང་ཉིད་གཞུང་འདི་ལ། །འགྲེལ་བྱེད་རི་མོའི་རྩོམ་པ་བླངས་པ་
སྙམ།། །།རྒྱས་པའི་བསྟན་བཅོས་ཚད་མ་རྣམ་འགྲེལ་གྱི་རྒྱ་ཆེར་བཤད་པ་རིགས་པའི་རྒྱ་མཚོ་ཞེས་བྱ་བ་ལས་མངོན་སུམ་གྱི་ལེའུ་རྣམ་པར་བཤད་པ་སྟེ་གསུམ་པའོ། །དགེའོ།། །།



﻿
[001A]༄༅། །རྒྱས་པའི་བསྟན་བཅོས་ཚད་མ་རྣམ་འགྲེལ་གྱི་རྒྱ་ཆེར་བཤད་པ་རིགས་པའི་རྒྱ་མཚོ་ལས་གཞན་དོན་ལེའུ་རྣམ་བཤད་བཞུགས་སོ། །

[001B]༄༅། །ཨོཾ་ས་སྟི། ལྷག་བསམ་རྒྱ་ཆེན་སྤྲིན་གྱི་ཁུར་ལས་བསོད་ནམས་ཆུ་བོ་ཡུན་དུ་བབས་པས་བྲན་གྱུར་བ། །ཡེ་ཤེས་མྱུ་གུས་མཐའ་དག་རྒྱལ་བའི་བདེ་
བ་མ་ལུས་ཡལ་ག་སྟོང་གིས་མངོན་པར་བྲིས། །ཁྱོད་ཀྱི་གྲགས་པའི་མེ་ཏོག་ལྟར་དཀར་ལྦུ་བའི་ཕྲེང་འཛིན་ཆུ་གཏེར་སྐ་རགས་གཡོ་བ་ཡི། །ས་ཆེན་ཕྲིན་ལས་དྲི་བཞོན་གྱིས་ཁྱབ་འཇམ་དབྱངས་
དཔག་བསམ་ལྗོན་པའི་དབང་པོ་རྒྱལ་གྱུར་ཅིག་དེ་ལྟར་མངོན་སུམ་གྱི་ལེའུ་བཤད་ཟིན་པའི་འོག་ཏུ། མདོའི་གོ་རིམས་ཇི་ལྟ་བའི་དབང་དུ་བྱས་ན། རང་གི་དོན་གྱི་རྗེས་སུ་དཔག་པ་བཤད་པར་བྱ་
བ་ཡིན་ན་ཡང། གོང་དུ་ཇི་སྐད་བཤད་པ་ལྟར་དགོས་པའི་དབང་གིས་ཐོག་མར་བཤད་ཟིན་ནས། ད་ནི་གཞན་གྱི་དོན་གྱི་རྗེས་སུ་དཔག་པའི་ལེའུ་བཤད་པར་བྱའོ། །དེ་ཡང་ཚད་མ་མདོའི་གཞན་དོན་གྱི་
ལེའུ་བརྗོད་བྱ་ནི། རང་གིས་གོང་དུ་ཇི་སྐད་བཤད་པའི་ཚད་མ་རྣམ་པ་གཉིས་ལ་བརྟེན་ནས། གནས་སྐབས་དང་མཐར་ཐུག་གི་གཏན་ལ་དབབ་བྱའི་དོན་ཕྱིན་ཅི་མ་ལོག་པར་རྟོགས་པ་ན། དེའི་འོག་
ཏུ་གདུལ་བྱ་གཞན་རྗེས་སུ་འཛིན་པའི་ཐབས་མཐའ་གཉིས་སུ་དོགས་པའི་ཐེ་ཚོམ་དངོས་སུ་གཅོད་པའི་ཡན་ལག། སྒྲུབ་ངག་དང་མཐའ་གཅིག་ཏུ་འཛིན་པའི་ལོག་རྟོག་འགོག་པའི་ཡན་ལག་སུན་

[002A]༄༅། །འབྱིན་གཉིས་སུ་ངེས་པ་ཡིན་ནོ། །དེ་ལ་ཡང་སུན་འབྱིན་གྱི་རྣམ་པར་བཞག་པ། མདོ་ལས་ཇི་སྐད་གསུངས་པ་རྣམས་ཀྱི་དགོངས་པ་འགྲེལ་བའི་དབང་དུ་བྱས་ཏེ། ཚད་མ་
རྣམ་པར་ངེས་པར་བཤད་ཟིན་པའི་ཕྱིར་དང། འདིར་ཡང་གཞན་གྱི་ལོག་པར་རྟོག་པ་སུན་འབྱིན་པའི་རིགས་པ་དང། གཞན་གྱིས་རང་ཉིད་ལ་བཀོད་པའི་སུན་འབྱིན་རྣམས་སྐྱོན་ཅན་དུ་གྱུར་བའི་ཚུལ་གཞུང་
གི་སྐབས་ཕལ་ཆེ་བར་བཤད་པ་དག་ལས་ཀྱང་རྟོགས་པར་ནུས་པའི་ཕྱིར། འདིར་གཞན་དོན་ལེའུ་སྐབས་སུ་སྒྲུབ་ངག་བསྟན་ཟིན་པ་ན། སུན་འབྱིན་གྱི་རྣམ་པར་བཞག་པ་སྟོན་པའི་མདོའི་ཚིག་རྣམ་པར་
འགྲེལ་བའི་གཞུང་ལོགས་སུ་རྩོམ་པ་མ་མཛད་ཅིང། དེའི་ཕྱིར་སྒྲུབ་ངག་གི་རྣམ་པར་བཞག་པ་སྟོན་པའི་མདོའི་རྩ་ཚིག་རྣམ་པར་འགྲེལ་བར་བྱེད་པ་ལེའུ་འདི་ཉིད་ཡིན་ལ། དེ་ཡང་གཞན་དོན་རྗེས་དཔག་
གཏན་ལ་འབེབས་པར་བྱེད་པ་ན། རྗོད་བྱེད་སྒྲུབ་ངག་གི་རང་བཞིན་དང། དེའི་བརྗོད་བྱ་བསྒྲུབ་བྱ་དང། གཏན་ཚིགས་རྣམས་སྟོན་པར་བྱེད་པའི་མདོའི་གཞུང་ཚན་གསུམ་དུ་ཡོད་པས་དེ་ཉིད་རྣམ་པར་འགྲེལ་
བར་བྱེད་པའི་ལེའུ་འདིའི་དོན་ཡང་གསུམ་པོ་དེར་འདུས་པ་ཡིན་ནོ། །དེ་བས་ན། འདིར། གཞན་གྱི་དོན་གྱི་རྗེས་སུ་དཔག་པ་བཤད་པ་ལ། རྗོད་བྱེད་ངག་གི་རང་བཞིན་བཤད་པ་དང། བརྗོད་བྱ་དོན་གྱི་རང་

[002B] དང་པོ་ནི། ཚད་མ་མདོར། གཞན་དོན་རྗེས་སུ་དཔག་པ་ནི། རང་གིས་མཐོང་དོན་རབ་གསལ་བྱེད། །ཅེས་གསུངས་པ་འདི་ཉིད་ཀྱིས་གཞན་དོན་རྗེས་སུ་དཔག་པའི་མཚན་ཉིད་སྟོན་པར་བྱེད་པ་ཡིན་ལ། དེའི་ཕྱིར་མཚན་ཉིད་ཀུན་
ལས་བཏུས་སུ་བཤད་ཟིན་པ་དེ་ཉིད། སླར་ཡང་སྐབས་འདིར་བཟློས་ཏེ་སྨྲ་བར་མི་བྱེད་ཀྱི། ཀུན་ལས་བཏུས་སུ། མཚན་ཉིད་ཀྱི་ཟུར་དུ་སྨོས་པའི་རང་གིས་མཐོང་བ་ཞེས་པ་དང། དོན་ཞེས་པ་དང། གསལ་བྱེད་ཅེས་པའི་ཚིག་གསུམ་གྱི་རྣམ་བཅད་དང་
ཡོངས་གཅོད་ཀྱི་དགོས་པ་གཏན་ལ་ཕབ་པའི་སྒོ་ནས་མདོ་ཚིག་དེ་ཉིད་རྣམ་པར་འགྲེལ་བར་བྱེད་པ་ཡིན་ཏེ། དེ་ལ་ཡང། རང་གིས་མཐོང་བ་སྨོས་པའི་དགོས་པ་བཤད་པ་དང། དོན་སྨོས་པའི་དགོས་པ་བཤད་པ་དང། གསལ་བྱེད་སྨོས་པའི་དགོས་པ་
བཤད་པ་དང་གསུམ། དང་པོ་ལ། སྔ་རྒོལ་རང་གིས་མ་མཐོང་བའི་རྟགས་བརྗོད་པ་སྒྲུབ་ངག་ཡང་དག་ཡིན་པ་སྤང་བའི་ཕྱིར་དུ་རང་གིས་མཐོང་བ་སྨོས་པ་བསྟན་པ་དང། སྔ་རྒོལ་རང་གིས་མ་གྲུབ་ཀྱང་ཕྱི་རྒོལ་གྱིས་ཁས་བླངས་པ་ཙམ་གྱི་
རྟགས་སྒྲུབ་བྱེད་ཡང་དག་ཏུ་མི་རུང་བའི་རྒྱུ་མཚན་བཤད་པ་གཉིས། དང་པོ་ནི། གལ་ཏེ། ཚུལ་གསུམ་པའི་རྟགས་བརྗོད་པར་བྱེད་པ་གཞན་དོན་རྗེས་དཔག་གོ་ཞེས་སྨོས་པས་ཆོག་མོད། རང་གིས་མཐོང་བ་ཞེས་སྨོས་པ་ལ་དགོས་པ་ཅི་ཡོད་ཅེ་
ན། སེར་སྐྱ་བ་ཁ་ཅིག་ན་རེ། གཞན་དོན་རྗེས་སུ་དཔག་པ་ནི། རྒོལ་བ་རང་ལ་རྟོགས་པ་བསྐྱེད་པའི་དབང་དུ་བྱས་པ་མ་ཡིན་གྱི། ཕྱི་རྒོལ་གཞན་ལ་བསྒྲུབ་བྱ་རྟོགས་པའི་ཐབས་སུ་བསྟན་པར་བྱ་བ་ཉིད་ཡིན་པའི་ཕྱིར། རྟགས་དེ་རྒོལ་བ་བདག་གི་ཚད་མས་

[003A]༄༅། །མཐོང་བ་མིན་ཡང་ཕྱི་རྒོལ་གཞན་དག་གིས་མཐོང་བ་སྒྲུབ་བྱེད་ཡང་དག་ཏུ་འགྱུར་བ་ཡིན་ཏེ། དཔེར་ན། གྲངས་ཅན་པས། སངས་རྒྱས་པ་ལ། བློ་བདེ་ཆོས་ཅན། སེམས་མེད་དེ། སྐྱེ་འཇིགས་ཅན་ཡིན་པའི་ཕྱིར་
གཟུགས་ལ་སོགས་པ་བཞིན་ཞེས་བཀོད་པ་ན། རྟགས་སྐྱེ་འཇིག་ཅན་དེ་བློ་བདེ་ལ་གྲངས་ཅན་རང་གི་ཚད་མས་མ་མཐོང་ཡང། བློ་བདེ་སྐྱེ་འཇིག་ཅན་ཡིན་པར་ཕྱི་རྒོལ་སངས་རྒྱས་པའི་ལུང་ལས་མཐོང་བའི་ཕྱིར། སྒྲུབ་བྱེད་ཡང་དག་ཡིན་པ་
བཞིན་ནོ་སྙམ་དུ་སེམས་པར་བྱེད་པས། དེ་ལྟ་བུའི་རྟགས་བརྗོད་པ་སྒྲུབ་ངག་ཡང་དག་ཡིན་པ་སྤང་བའི་ཕྱིར་དུ་བདག་གིས་མཐོང་བ་ཞེས་པའི་ཚིག་སྨོས་སོ། །གཉིས་པ་ལ། སྔ་རྒོལ་རང་གིས་མ་གྲུབ་ཀྱང་ཕྱི་རྒོལ་གྱི་ལུང་ལས་བཤད་པ་ཙམ་གྱི་རྟགས་
སྒྲུབ་བྱེད་དུ་མི་རུང་བར་བསྟན་པ་དངོས་དང། རང་གི་ཐལ་འགྱུར་ལ་མཚུངས་པ་སྤང་པ་གཉིས། དང་པོ་ལ། བློ་བདེ་སྐྱེ་འཇིག་ཅན་དུ་ཕྱི་རྒོལ་གྱིས་ཁས་བླངས་པ་ཙམ་གྱིས་གྲུབ་པས་རྟགས་ཡང་དག་ཡིན་པར་འདོད་པ་དགག་པ་དང། རྟགས་ཆོས་
ལ་འབྲེལ་བ་མ་གྲུབ་པས་སྐྱེ་འཇིག་ཅན་བློ་བདེ་སེམས་མེད་དུ་སྒྲུབ་པའི་རྟགས་ཡང་དག་མ་ཡིན་པར་བསྟན་པ་གཉིས། དང་པོ་ལ་བློ་བདེ་སྐྱེ་འཇིག་ཅན་དུ་སངས་རྒྱས་པས་ཁས་བླངས་པ་ཙམ་དུ་གྲུབ་པས། སྐྱེ་འཇིག་ཅན་བློ་བདེ་སེམས་མེད་དུ་སྒྲུབ་
པའི་རྟགས་ཡང་དག་ཏུ་འདོད་པ་དགག། བློ་བདེ་སེམས་མེད་དུ་སྒྲུབ་པ་ལ་གྲངས་ཅན་རང་ལུགས་ལ་གྲུབ་པའི་སྒྲུབ་བྱེད་བརྗོད་རིགས་པར་བསྟན། རྒོལ་བས་ཁས་བླངས་པ་ཙམ་གྱིས་སྒྲུབ་བྱེད་དུ་འགྱུར་ན་ཧ་ཅན་ཐལ་བའི། །དང་པོ་ནི། །ཤེས་བྱ་ཆོས་

[003B] །དངོས་པོ་སྟོབས་ཞུགས་རྗེས་སུ་དཔག་པའི་གནོད་སྒྲུབ་ཀྱི་ཡུལ་ལ་ལུང་ཚིག་གནོད་སྒྲུབ་ཀྱི་ཚེད་མ་ཉིད་དུ་འདོད་རིགས་པ་མ་ཡིན་པར་ཐལ། ཤིན་ལྐོག་ལ་དཔྱོད་པ་ན་ཡང། དཔྱད་པ་གསུམ་གྱིས་དག་མ་དག་དངོས་པོ་སྟོབས་ཞུགས་ཀྱི་ཚད་མས་ཡོངས་
སུ་བརྟགས་ནས་ལུང་ཡོངས་སུ་ལེན་དགོས་པའི་ཕྱིར། དེས་ན། ལུང་ཙམ་གྱིས་གྲུབ་པའི་ཡུལ་ཤིན་ཏུ་ལྐོག་གྱུར་དེར་ནི་དངོས་པོ་སྟོབས་ཞུགས་ཀྱི་རྗེས་དཔག་གནོད་སྒྲུབ་ཏུ་འཇུག་པར་མི་འགྱུར་ཏེ། དངོས་པོ་སྟོབས་ཞུགས་རྗེས་དཔག་གིས་གྲུབ་པའི་
ཡུལ་ལ་ལུང་གནོད་སྒྲུབ་ཏུ་མི་རུང་བའི་ཕྱིར། འདི་ནི་སློབ་དཔོན་ལྷ་དབང་བློའི་བཤད་པའི་ཚུལ་ཡིན་ཞིང། དེ་ལྟར་ན་གཞུང་འདི་ཉིད་དངོས་སྟོབས་ཀྱི་ཡུལ་ལ་ལུང་གནོད་སྒྲུབ་ཏུ་མི་རུང་པའི་ཚུལ་སྤྱིར་སྟོན་པ་ཡིན་ཞིང། གཞུང་འོག་མ་དག་ནི། བློ་བདེ་སེམས་
མེད་དུ་སྒྲུབ་པ་ལ་སྐྱེ་འཇིག་ཅན་རྟགས་སུ་བཀོད་པའི་ཚེ་བློ་བདེ་སྐྱེ་འཇིག་ཅན་ཡིན་པ་ལ། སངས་རྒྱས་པའི་ལུང་སྒྲུབ་བྱེད་དུ་མི་རུང་བར་བྱེ་བྲག་ཏུ་སྟོན་པ་ཡིན་ནོ་ཞེས་བཤད་པར་བྱའོ། །རྒྱན་མཁན་པོ་ནི། འདི་ལྟར་འཆད་དེ། བློ་བདེ་སྐྱེ་འཇིག་ཅན་ཡིན་པ་
ནི། དངོས་པོ་སྟོབས་ཞུགས་རྗེས་སུ་དཔག་པའི་ཡུལ་ཡིན་པའི་ཕྱིར། དེ་ལ། བློ་བདེ་སྐྱེ་འཇིག་ཅན་དུ་བརྗོད་པའི་སངས་རྒྱས་པའི་ཚིག་ཙམ་སྒྲུབ་བྱེད་ཚད་མ་ཉིད་དུ་འདོད་པར་རིགས་པ་མ་ཡིན་ཏེ། ལུང་དོན་ལ་དཔྱད་པ་གསུམ་གྱིས་དག་མ་དག་དངོས་པོ་
སྟོབས་ཞུགས་ཀྱིས་ཡོངས་སུ་བརྟགས་པའི་ལུང་ནི་ཤིན་ཏུ་ལྐོག་གྱུར་ལ་དཔྱོད་པའི་སྐབས་ཁོ་ནར་སྒྲུབ་བྱེད་དུ་ཡོངས་སུ་ལེན་རིགས་པའི་ཕྱིར། དེས་ན། སངས་རྒྱས་པའི་ཚིག་ཙམ་གྱིས་བློ་བདེ་སྐྱེ་འཇིག་ཅན་དུ་གྲུབ་ན། སྐྱོན་འདི་ལྟར་ཡོད་དེ་

[004A]༄༅། །བློ་བདེ་སེམས་མེད་དེར་ནི་དངོས་པོ་སྟོབས་ཞུགས་ཀྱི་རྗེས་དཔག་སྒྲུབ་བྱེད་དུ་འཇུག་པར་མི་འགྱུར་བར་ཐལ། དེར་གྲངས་ཅན་རང་གི་ཚིག་ཙམ་གྱིས་གྲུབ་པའི་ཕྱིར། འདོད་ན་སྐྱེ་འཇིག་ཅན་དེ་སྒྲུབ་ཀྱི་རྟགས་
ཡང་དག་ཡིན་པ་འགལ། བློ་བདེ་སེམས་ཡོད་ཡིན་པ་དེར་ནི་དངོས་པོ་སྟོབས་ཞུགས་ཀྱི་རྗེས་དཔག་གནོད་བྱེད་དུ་འཇུག་པར་མི་འགྱུར་བར་ཐལ། དེར་སངས་རྒྱས་པའི་ཚིག་ཙམ་གྱིས་གྲུབ་པའི་ཕྱིར། འདོད་ན། སྐྱེ་འཇིག་ཅན་དེ་ལ་གནོད་བྱེད་ཡིན་པ་འགལ་
ཞེས་འཆད་ཅིང། དེ་ལྟར་ན། གཞུང་འདི་དང། ལུང་ལ་གནོད་ཕྱིར་ཞེས་སོགས་རིགས་པ་རྣམ་གྲངས་པར་བཤད་པར་བྱའོ། །སྐྱེ་འཇིག་ཅན་གྱི་རྟགས་ཀྱིས་བློ་བདེ་སེམས་མེད་དུ་སྒྲུབ་པ་དེའི་ཚེ། བློ་བདེ་སྐྱེ་འཇིག་ཅན་དུ་བརྗོད་པའི་སངས་རྒྱས་
པའི་ལུང་དེ་ནི། བློ་བདེ་སྐྱེ་འཇིག་ཅན་གྱི་སྒྲུབ་བྱེད་ཚད་མ་མིན་པར་ཐལ། དེའི་ཚེ། བློ་བདེ་སེམས་ཡོད་དུ་སྟོན་པའི་སངས་རྒྱས་པའི་ལུང་དོན་ལ་གནོད་བྱེད་བསྟན་པའི་ཕྱིར་དུ་གཞན་བློ་བདེ་སེམས་མེད་ལ་ནི་སྐྱེ་འཇིག་ཅན་སྒྲུབ་བྱེད་དུ་བརྗོད་པ་ཡིན་
པའི་ཕྱིར། དེ་བས་ན། སངས་རྒྱས་པའི་ལུང་དེས་གྲུབ་པའི་རྟགས་སྐྱེ་འཇིག་ཅན་དང། རྟགས་དེས་གྲུབ་པའི་བློ་བདེ་སེམས་མེད་ལ་སོགས་པ་མ་ལུས་པ་གྲུབ་པ་མ་ཡིན་ནོ། །གལ་ཏེ། བློ་བདེ་སྐྱེ་འཇིག་ཅན་དུ་སྟོན་པའི་སངས་རྒྱས་པའི་ལུང་དེ་
སངས་རྒྱས་པའི་ལུང་དོན་ལ་གནོད་པ་སྟོན་པའི་རྒོལ་བ་ངེད་ཀྱི་ངོར་ཚད་མ་མ་ཡིན་ཡང། ཚད་མར་ཁས་བླངས་པ་དང་ལྡན་པའི་སངས་རྒྱས་པ་ལ་ཚད་མར་གྲུབ་པས། དེའི་ཕྱིར། ལུང་དེ་ཉིད་སངས་རྒྱས་པའི་ངོར་བློ་བདེ་སྐྱེ་འཇིག་ཅན་དུ་

[004B] སངས་རྒྱས་པས་ལུང་དེ་བློ་བདེ་སྐྱེ་འཇིག་ཅན་གྱི་སྒྲུབ་བྱེད་དུ་ཁས་བླངས་པའི་ཕྱིར། དེའི་ངོར་བློ་བདེ་སྐྱེ་འཇིག་ཅན་གྱི་སྒྲུབ་བྱེད་ཡིན་ནོ་ཞེས་ཟེར་རམ། ལུང་དེ་ཉིད་སྤྱིར་སངས་རྒྱས་པས་ཁས་བླངས་པ་ཙམ་ཡིན་པའི་ངོར། དེའི་ངོར་
བློ་བདེ་སྐྱེ་འཇིག་ཅན་གྱི་སྒྲུབ་བྱེད་ཡིན་ནོ་ཞེས་ཟེར། །དང་པོ་ལྟར་ན། དེ་མི་འཐད་པར་ཐལ། བློ་བདེ་སྐྱེ་འཇིག་ཅན་གང་གི་སྒྲུབ་བྱེད་དུ་སངས་རྒྱས་པས་ཁས་བླངས་པའི་ལུང་གང་ཡིན་ཏེ་སངས་རྒྱས་པས་དེའི་སྒྲུབ་བྱེད་དུ་ལུང་ཁས་མ་བླངས་པའི་ཕྱིར་
ཊཱིཀ་བྱེད་གཞན་དག་གལ་ཏེ། ལུང་དེ་སངས་རྒྱས་པ་ཁོ་ན་ལ་ལྡན་པ་ལས་གྲུབ་པོ་ཞེ་ན། སངས་རྒྱས་པ་གང་གི་ངོ་བོ་ཉིད་ཀྱིས་འབྲེལ་བའི་ལུང་གང་ཡིན་ཞེས་འཆད་མོད། བློ་བདེ་སྐྱེ་འཇིག་ཅན་དུ་སྟོན་པའི་ལུང་སངས་རྒྱས་པ་ལ་ལུས་དང་
གྲིབ་མའི་ཚུལ་དུ་ལྡན་པར་རྒོལ་བ་སུ་ཡང་ཁས་ལེན་པ་དཀའ་ཞིང། གཞུང་ལ་ལེགས་པར་འབྱོར་བ་མ་མཐོང་ངོ། །གཉིས་པ་ལྟར་ན། སངས་རྒྱས་པའི་ལུང་དེ་ཆོས་ཅན། ཁྱོད་སངས་རྒྱས་པས་ཁས་བླངས་པ་ཙམ་གྱིས་སྒྲུབ་བྱེད་ཡང་དག་ཏུ་
ཇི་ལྟར་གྲུབ་པ་ཡིན་པར་མི་འཐད་པར་ཐལ། ཁྱོད་ཀྱི་དོན་ལ་ཚད་མས་གནོད་པར་འགྱུར་བའི་ཕྱིར། གཞན་ཡང་ཤེས་བྱ་ཆོས་ཅན། སངས་རྒྱས་པའི་ལུང་དེ་དང་འགལ་བ་བློ་བདེ་སེམས་ཡོད་དུ་ཁས་ལེན་པ་སྐབས་སུ་བབས་པའི་སངས་རྒྱས་
པ་དེ་ཉིད་ཀྱིས་ནི། སངས་རྒྱས་པའི་ལུང་ལས་བཤད་པ་ཙམ་རྒྱུ་མཚན་དུ་བྱས་ནས། བློ་བདེ་སྐྱེ་འཇིག་ཅན་དུ་ཁས་ལེན་རིགས་པར་ཇི་ལྟར་འགྱུར་བ་མི་འཐད་པར་ཐལ། ལུང་དེའི་དོན་ལས་གཞན་པ་ཁས་ལེན་ན། ལུང་དེ་ཁས་ལེན་པ་འདོར་བའི་

[005A]༄༅། །ཡན་ལག་ཡིན་གྱི་ཚད་མར་ཁས་ལེན་པའི་ཡན་ལག་མིན་པའི་ཕྱིར། སློབ་དཔོན་ཆོས་མཆོག་ན་རེ། ལུང་འདོར་བའི་དུས་གསུམ་སྟེ། ལུང་དེའི་དོན་སུན་འབྱིན་པ་ལ་རྣ་བ་གཏོད་པའི་དུས་དང། ལུང་དོན་ལ་གནོད་པ་
མཐོང་བའི་དུས་དང། ལུང་དོན་ལ་འགལ་བ་ཁས་ལེན་པའི་དུས་སོ། །དེ་དག་ལས་དང་པོའི་ཚེ་མདོར་ཡང། ཕྱི་མ་གཉིས་ཀྱི་ཚེ་ངེས་པར་འདོར་དགོས་ཤིང། སངས་རྒྱས་པའི་ངོར། བློ་བདེ་སེམས་མེད་དུ་སྒྲུབ་པའི་ཚེ་ཡང། སངས་རྒྱས་པའི་ལུང་
འདོར་བའི་དུས་གསུམ་པོ་ཚང་བར་གྲངས་ཅན་ཁྱོད་རང་གིས་ཀྱང་ཁས་ལེན་དགོས་སོ། །དེའི་ཕྱིར་བློ་བདེ་སེམས་མེད་དུ་སྒྲུབ་པའི་རྟགས། སངས་རྒྱས་པའི་ལུང་གི་སྒྲུབ་པར་འདོད་པ་མི་རིགས་སོ། །ཞེས་པ་ཉིད་གཞུང་འདི་དག་གི་དོན་ཡིན་ལ། དེ་ཡང་
སངས་རྒྱས་པའི་ལུང་འདོར་བའི་དུས་དང་པོ་ཚང་བར་ཁས་ལེན་དགོས་པར་ལུང་ལ་གནོད་ཕྱིར་ཞེས་སོགས་དང། གཉིས་པ་ཚང་པར་ཁས་ལེན་དགོས་པར། ཚད་མས་ཞེས་སོགས་དང། གསུམ་པ་ཚང་བར་ཁས་ལེན་དགོས་པར། དེ་དང་འགལ་བ་ཞེས་
སོགས་ཀྱིས་བསྟན་ཏོ་ཞེས་ཟེར་རོ། །གཉིས་པ་བློ་བདེ་སེམས་མེད་དུ་སྒྲུབ་པ་ལ་གྲངས་ཅན་རང་ལུགས་ལ་གྲུབ་པའི་སྒྲུབ་བྱེད་བརྗོད་རིགས་པར་བསྟན་པ་ནི། གྲངས་ཅན་ཆོས་ཅན། ཁྱོད་རང་གིས་བློ་བདེ་སེམས་མེད་དུ་རྟོགས་པ་གང་ལ་བརྟེན་ནས་བྱུང་བར་
གྱུར་བའི་སྒྲུབ་བྱེད་དེ་ནི། སངས་རྒྱས་པ་ལ་རྒྱུ་མཚན་ཅིས་མ་བརྗོད་དོ། །བརྗོད་རིགས་པར་ཐལ། ཁྱོད་དེའི་ངོར་བློ་བདེ་སེམས་མེད་དུ་རྟགས་ཡང་དག་གིས་སྒྲུབ་པར་འདོད་པའི་རྒོལ་བ་ཡིན་པའི་ཕྱིར། གལ་ཏེ་ཁོ་བོ་ཅག་གིས་རང་གི་ལུང་ལ་བརྟེན་

[005B] ལུང་དེ་ཁྱེད་ཚད་མར་ཁས་མི་ལེན་པའི་ཕྱིར་མ་བརྗོད་དོ་ཞེ་ན། ལུང་དེ་སྒྲུབ་བྱེད་ཚད་མ་མ་ཡིན་ན། དེའི་རྟགས་ལ་བརྟེན་ནས་གྲངས་ཅན་ཁྱོད་རང་གིས་ཀྱང་བསྒྲུབ་བྱ་རྟོགས་པར་མི་འཐད་ཅིང། སྒྲུབ་བྱེད་ཚད་མ་ཡིན་ན། རིགས་པ་གང་གིས་ལུང་
དེ་ཚད་མར་འཛིན་པའི་རིགས་པ་དེ་ནི་སངས་རྒྱས་པ་ལ་བརྗོད་པར་རིགས་ཏེ། སངས་རྒྱས་པ་འདིས་ཀྱང་རིགས་པས་གྲུབ་པར་མཐོང་བའི་དོན་ནི་ཅིས་མི་འཛིན་ཏེ་འཛིན་པའི་ཕྱིར་རོ། །གལ་ཏེ། ཁོ་བོ་ཅག་གིས་བློ་བདེ་སེམས་མེད་ནི། རྣལ་འབྱོར་མངོན་སུམ་གྱིས་རྟོགས་པ་ཡིན་ལ། རྣལ་འབྱོར་
མངོན་སུམ་དེ་ནི། རྣལ་འབྱོར་བ་ཁོ་ནས་རིག་པར་བྱ་བ་ཡིན་པས། གཞན་ལ་མ་བསྟན་པ་ཡིན་ནོ་ཞེ་ན། སྔར་ནི་སོ་སོ་སྐྱེ་བོ་ཐ་མལ་བར་གྱུར་བ་ལས་ཕྱིས་ལམ་སྒོམ་པ་ལ་སོགས་པའི་སྒྲུབ་བྱེད་གང་དག་གིས་བློ་བདེ་སེམས་མེད་རྟོགས་པའི་རྣལ་འབྱོར་མངོན་སུམ་
དང། ཐ་མལ་ལས་འདས་པའི་དབང་པོ་འབྱུང་བའི་སྒྲུབ་བྱེད་དེ་དག་འགའ་ཞིག་ལ་བསྟན་པ་ནི། ཐབས་དེའི་དོན་བྱེད་པའི་ནུས་པ་ཤེས་ནས་ཉམས་སུ་བླངས་པས་རྣལ་འབྱོར་མངོན་སུམ་དེ་རྒྱུད་ལ་བསྐྱེད་པར་ནུས་པ་ཡིན་ནོ། །དེའི་ཕྱིར་གྲངས་ཅན་པ་འདིས་ཀྱང་
སངས་རྒྱས་པ་ལ་ཐབས་གང་གིས་བློ་བདེ་སེམས་མེད་དུ་རྟོགས་པའི་རྣལ་འབྱོར་མངོན་སུམ་འབྱུང་བའི་ཐབས་དེ་སྟོན་པར་རིགས་སོ། །དེ་ལྟར་ན་ཡང། དེའི་ཐབས་ནི་སྟོན་པར་ནུས་པ་མ་ཡིན་ཏེ། འདི་ལྟར། བློ་བདེ་སེམས་མེད་རྟོགས་པའི་རྣལ་འབྱོར་
མངོན་སུམ་དང། དེ་ཉིད་ཐབས་གང་ལས་འབྱུང་བའི་དོན་དེ་དག་ལ་བསྒྲུབ་བྱ་དང་སྒྲུབ་བྱེད་ཀྱི་དཔྱད་པ་བྱས་ཀྱང་དགོས་པ་ཅུང་ཟད་ཀྱང་མེད་པར་ཐལ། བློ་བདེ་སེམས་མེད་རྟོགས་པའི་རྣལ་འབྱོར་མངོན་སུམ་དེ་ཐབས་གང་དང་ཡང་འབྲེལ་བ་རྣམ་པར་ཆད་

[006A]༄༅། །པ་ཅན་ཡིན་པས། མངོན་སུམ་གྱི་ཡུལ་མ་ཡིན་པར་མ་ཟད། སྤྱིའི་སྒོ་ནས་ཀྱང་ཚད་མའི་སྤྱོད་ཡུལ་མ་ཡིན་པའི་ཕྱིར། གཞུང་འདི་གཞན་དག་གིས་ནོར་བ་ཁོ་ནར་བཤད་དོ། །གསུམ་པ་རྒོལ་བས་ཁས་བླངས་པ་
ཙམ་གྱིས་སྒྲུབ་བྱེད་དུ་འགྱུར་ན་ཧ་ཅང་ཐལ་བ་ནི། ཤེས་བྱ་ཆོས་ཅན། སྐྱེས་བུའི་བསམ་པའི་དབང་ཙམ་གྱིས་ནི་གཏན་ཚིགས་ཡང་དག་དེ་ཉིད་དང། དེ་ཉིད་མིན་པར་འཇོག་ནུས་པར་ཐལ། ཕྱི་རྒོལ་གྱིས་ཁས་བླངས་པ་ཙམ་གྱིས་སྒྲུབ་བྱེད་
དུ་འགྱུར་བའི་ཕྱིར། འདོད་ན་གཏན་ཚིགས་ཡང་དག་དང། དེར་སྣང་མཐའ་གཅིག་ཏུ་ངེས་པ་མེད་པར་འགྱུར་བར་ཐལ། སྐྱེས་བུའི་འདོད་པ་ཙམ་གྱི་དབང་གིས་དེ་དག་ཏུ་འཇོག་ནུས་པ་གང་ཞིག་འདོད་པ་དེ་ནི་དངོས་པོའི་གནས་ཚུལ་ལ་
བརྟེན་པ་མིན་པར་རང་དགར་འཇུག་པ་ཡོད་པའི་ཕྱིར་རོ། །དེས་ན་རྟགས་ཡང་དག་ཏུ་འགྱུར་བ་ནི་ཚུལ་གསུམ་དོན་ལ་ཡོད་ཅིང་ཡོད་པ་ལྟར་ཕྱི་རྒོལ་གྱི་ཚད་མས་ཤེས་པ་ལ་ལྟོས་པ་དང་བཅས་པ་ཡིན་གྱི། ཚུལ་གསུམ་དོན་ལ་མེད་པ་
ཕྱི་རྒོལ་གྱི་ལུང་ཙམ་ལས་ཤེས་པས་སྒྲུབ་བྱེད་ཡང་དག་ཏུ་འགྱུར་བ་མིན་ནོ། །གཉིས་པ་རྟགས་ཆོས་ལ་འབྲེལ་བ་མ་གྲུབ་པས་སྐྱེ་འཇིག་ཅན་བློ་བདེ་སེམས་མེད་དུ་སྒྲུབ་པའི་རྟགས་ཡང་དག་མ་ཡིན་པར་བསྟན་པ་ནི། བསྒྲུབ་བྱ་དོན་ལ་ཡོད་ཀྱང། བསྒྲུབ་
བྱའི་ཆོས་དངོས་དང། འབྲེལ་བ་མེད་པའི་རྟགས་ལ་བརྟེན་ནས་རྟོགས་པ་ནི། རྟོགས་པ་མེད་པ་དང་མཚུངས་ཏེ། བསྒྲུབ་བྱ་ལ་སྒྲོ་འདོགས་གཅོད་མི་ནུས་པའི་ཕྱིར་རོ། །བསྒྲུབ་བྱའི་ཆོས་དངོས་ལ་འབྲེལ་བའི་རྟགས་ཡང་དག་ཡིན་ནའང་རང་བཞིན་

[006B] སྣང་བ་མཐོང་བ་མེད་པ་ཉིད། མ་དམིགས་པའི་རྟགས་གསུམ་གང་རུང་ཡིན་དགོས་ཀྱི་དེ་གསུམ་གང་ཡང་མ་ཡིན་པའི་བསྒྲུབ་བྱའི་ཆོས་དངོས་དང་འབྲེལ་བའི་རྟགས་ཡང་དག་མི་སྲིད་དོ། །དེ་བས་ན་སྐྱེ་འཇིག་ཅན་ཡང་བློ་བདེ་སེམས་
མེད་དུ་སྒྲུབ་པའི་འབྲས་རང་མ་དམིགས་པ་གང་ཡང་མ་ཡིན་པའི་ཕྱིར། བསྒྲུབ་བྱའི་ཆོས་དང་འབྲེལ་བའི་རྟགས་ཡང་དག་ཡིན་པར་མི་འཐད་དོ། །དེས་ན་དེ་སྒྲུབ་ཀྱི་རྟགས་ཆོས་ཀྱི་འབྲེལ་བ་དེ་དངོས་པོ་ལ་གྲུབ་པའི་རྟགས་གསུམ་པོ་གང་རུང་ཡིན་
ན་གྲངས་ཅན་རང་ལའང་ཅིའི་ཕྱིར་མ་གྲུབ་སྟེ། གྲངས་ཅན་རང་ཡང་སྐྱེ་འཇིག་ཅན་བློ་བདེ་ལ་ཡོད་པར་ཁས་ལེན་པ་རིགས་ཞེས་བྱ་བའི་ཐ་ཚིག་གོ་གལ་ཏེ་དེ་གཉིས་ཀྱི་འབྲེལ་བ་དངོས་པོ་ལ་མི་གནས་ན། སངས་རྒྱས་པ་གཞན་གྱིས་ཀྱང་རྟགས་
ཆོས་འབྲེལ་བ་ཡོད་པ་ལས་གཞན་ལས་བསྒྲུབ་བྱ་རྟོགས་པར་མི་རིགས་པས། སྐྱེ་འཇིག་ཅན་དེ་སྒྲུབ་ཀྱི་ཚུལ་གསུམ་སྔ་རྒོལ་ལ་མ་གྲུབ་ཅིང། ཕྱི་རྒོལ་ལ་མ་གྲུབ་པའི་རྟགས་ཡང་དག་ཡིན་པ་མི་འཐད་ཅེས་བྱ་བའོ། །ཁ་ཅིག་རང་ལ་ཅིའི་ཕྱིར་མ་
གྲུབ་ཅེས་པ་རྟགས་ཆོས་ཀྱི་འབྲེལ་བ་དེ་རང་ལ་ཅིའི་ཕྱིར་མ་གྲུབ་ཅེས་པ་ལ་འཆད་པ་ནི་མི་འཐད་དེ། གྲངས་ཅན་ན་སྐྱེས་བུ་གཅིག་བུ་ཤེས་པ་ཡིན་ཞིང། གཞན་ཤེས་བྱ་ཐམས་ཅད་སེམས་མེད་བེམས་པོར་འདོད་པ་ཡིན་ཏེ། ད་ལྟ་གངས་རིའི་ཁྲོད་
ཀྱི་གཞན་སྟོང་ངེས་པའི་དོན་དུ་སྨྲ་བ་ཁ་ཅིག་ཤེས་བྱ་ཐམས་ཅད་བེམས་རིག་གཉིས་སུ་ཁ་ཚོན་ཆད་པར་སྨྲ་བ་དང་འདྲའོ། །སྐྱེས་བུ་དེ་ནི་རྟག་པར་འདོད་པ་ཡིན་པས། སྐྱེ་འཇིག་ཅན་གྱི་བློ་བདེ་སེམས་མེད་དུ་སྒྲུབ་པའི་རྟགས་ཆོས་ལ་འབྲེལ་བ་ཡོད་པར་

[007A]༄༅། །ཁས་ལེན་གྱི། མེད་པར་ཁས་མི་ལེན་པའི་ཕྱིར་རོ། །གཉིས་པ་རང་གི་ཐལ་འགྱུར་ལ་མཚུངས་པ་སྤང་བ་ནི། གལ་ཏེ་གཞན་གྱི་ཁས་བླངས་རྟགས་སུ་མི་རུང་ན། བྱེ་བྲག་པས་སྤྱི་ཆ་མེད་གཅིག་ཉིད། གསལ་བ་དུ་མ་ལ་
འཕྲོད་འདུས་འབྲེལ་བར་ཁས་བླངས་པ་ལ་གནོད་པ་སྟོན་པའི་ཚེ། ཁྱེད་དང་སྔོན་གྱི་སློབ་དཔོན་ཕྱོགས་གླང་སོགས་ཀྱིས་གཞན་གྱི་ཁས་བླངས་རྟགས་སུ་བཀོད་ནམ་ཐལ་བ་སྒྲུབ་པ་ཇི་ལྟར་ཡིན་ཞེ་ན། བྱེ་བྲག་པས་དེ་ལྟར་ཁས་བླངས་པ་ལ། བ་
ལང་གི་སྤྱི་རྟག་དངོས་ཆོས་ཅན། ཆ་བཅས་སུ་ཐལ། གསལ་བ་རྫས་ཐ་དད་དུ་མ་ལ་དུས་གཅིག་ཏུ་འཕྲེད་འདུས་འབྲེལ་བའི་ཕྱིར། ཞེས་འཕངས་པའི་ཐལ་འགྱུར་ལ་གཞན་གྱིས་ཁས་བླངས་རྟགས་སུ་བཀོད་པ་དང། གྲངས་ཅན་གྱིས་བློ་བདེ་
སེམས་མེད་དུ་སྒྲུབ་པ་ལ་གཞན་གྱི་ཁས་བླངས་རྟགས་སུ་མི་རུང་བར་བཤད་པ་མི་འགལ་ཏོ། གྲངས་ཅན་གྱིས་རྟགས་དེ་རང་གིས་ཁས་བླངས་པའི་བསྒྲུབ་བྱ་བསྒྲུབ་ཕྱིར་རང་རྒྱུད་དུ་བཀོད་པ་ཡིན་ལ་ཐལ་བ་དེ་ནི་བྱེ་བྲག་པ་གཞན་གྱིས་བརྟགས་
པའི་ཁས་བླངས་རྟགས་སུ་བཀོད་པ་ཡིས་མི་འདོད་པའི་ཆོས་ཐལ་བར་སྒྲུབ་པ་ཡིན་པའི་ཕྱིར། མི་འདོད་པའི་ཆོས་དེ་ལྟར་ཐལ་བ་འཕངས་པ་ལ་དགོས་པ་ཡོད་དེ། བ་ལང་གི་སྤྱི་དེ་གཅིག་ཆ་བཅས་སུ་མེད་ན་གཞན་གསལ་བ་དུ་མ་ལ་འཕྲོད་འདུས་
འབྲེལ་བ་ཡིན་པའང་དགག་པའི་ཕྱིར་དུ་ཡིན་པའི་ཕྱིར། ཆ་བཅས་སུ་མེད་ན་གསལ་བ་དུ་མ་དང་འབྲེལ་བ་དགག་ནུས་པར་ཐལ། དེ་ཆ་བཅས་ཀྱི་བདག་གཅིག་པའི་ཁྱབ་བྱ་ཡིན་པའི་ཚུལ་གྱིས་དེ་གཉིས་འབྲེལ་བའི་ཕྱིར། སྐབས་འདིར་ཚད་མ་རྣམ་

[007B] དཔེར་ན། དུ་མ་ལ་ཡོད་པའི་གཅིག་པུ་དེ་ནི་ཡུལ་ལ་སོགས་པའི་ཁྱད་པར་ཅན་གཞན་དང་ལྡན་པ་མ་ཡིན་ཏེ། ཡུལ་དང། དུས་དང། གནས་སྐབས་ཀྱི་ཁྱད་པར་ངེས་པའི་གསལ་བ་གཅིག་དང་འདྲེས་པས་རང་བཞིན་གཞན་གྱིས་སྟོང་བའི་ཕྱིར་ཏེ། དེ་
ལྟ་བུའི་རང་བཞིན་ནི་ཡུལ་ལ་སོགས་པ་ཐ་དད་པ་དང་ལྡན་པ་འགལ་བའི་ཕྱིར་རོ། །ཞེས་གསུངས་ཤིང། དེ་ཡང་དུ་མ་ལ་ཡོད་པའི་གཅིག་པུ་ནི་ཞེས་པས་ཤེས་འདོད་ཆོས་ཅན་བསྟན་ལ། ཡུལ་ལ་སོགས་པའི་ཁྱད་པར་ཅན་གཞན་དང་ལྡན་པ་མ་ཡིན་
ཏེ། ཞེས་པས་བསྒྲུབ་བྱའི་ཆོས་བསྟན་ཅིང། ཡུལ་དང་ཞེས་སོགས་ཀྱིས་རྟགས་བསྟན་ལ། དེ་ལྟ་བུའི་ཞེས་སོགས་ཀྱིས་ལྡོག་པ་ལ་གནོད་པ་ཅན་གྱི་ཚད་མ་བསྟན་ཏོ། །དེ་ལ་རྣམ་ངེས་སུ། རང་རྒྱུད་དངོས་སུ་སྨོས་ནས་ཐལ་འགྱུར་ཤུགས་ལ་
འཕངས་པ་ནི། ཐལ་འགྱུར་རང་རྒྱུད་ཀྱི་མཐལ་ཅན་དུ་ཤེས་པར་བྱ་བའི་ཕྱིར་ཡིན་ནོ། །དེ་ཡང་ཐལ་འགྱུར་དང། རང་རྒྱུད་གཉིས་བཤད་པ་ནི། ཕྱི་རྒོལ་གྱི་རྒྱུད་ཀྱི་མཐའ་གཅིག་ཏུ་འཛིན་པའི་ལོག་རྟོག་བཟློག་པའི་ཕྱིར་དུ་ཐལ་འགྱུར་དང། ཐེ་ཚོམ་
བསལ་ནས་བསྒྲུབ་བྱ་ལ་ངེས་པ་བསྐྱེད་པའི་ཕྱིར་དུ་རང་རྒྱུད་གསུངས་པའམ། ཡང་ན་རང་རྒྱུད་ནི་བསྒྲུབ་བྱ་བསྒྲུབ་པའི་ཕྱིར་ཡིན་ལ། ཐལ་འགྱུར་ནི་རང་རྒྱུད་ཀྱི་ལྡོག་ཁྱབ་བསྒྲུབ་པའི་ཕྱིར་ཡིན་ནོ་ཞེས་ཤེས་པར་བྱའོ། །གཞན་དག་ན་རེ། ཐལ་
འགྱུར་དང་རང་རྒྱུད་ཕྲུགས་གཅིག་པུ་འདིའི་ཤེས་འདོད་ཆོས་ཅན་དུ་བྱེ་བྲག་པ་དང་སངས་རྒྱས་པ་གཉིས་ཀའི་རང་རང་གི་ཐུན་མོང་མ་ཡིན་པའི་འདོད་པ་རྟག་དངོས་སོགས་ཀྱིས་ཁྱད་པར་དུ་མ་བྱས་པའི་བ་ལང་གི་སྤྱི་ཙམ་འཛིན་པ་ཡིན་ནོ་ཞེས་ཟེར་

[008A]༄༅། །རོ། །དེ་ནི་མི་འཐད་དེ། འདི་ལྟར་ཐལ་འགྱུར་དེའི་གསལ་བར་ཆ་དུ་མ་དང་བཅས་པར་ཐལ་ཟེར་རམ། དུ་མ་དང་བཅས་པར་ཐལ་ཞེས་ཟེར། །དང་པོ་ལྟར་ན། རང་རྒྱུད་ཀྱི་རྟགས་སུའང། ཆ་བཅས་མ་ཡིན་པའི་
ཕྱིར། །ཞེས་འགོད་དགོས་ཤིང། དེ་ལྟ་ན་ཕྱོགས་ཆོས་མ་གྲུབ་པའི་སྐྱོན་དུ་འགྱུར་ཏེ། བ་ལང་གི་སྤྱི་ཙམ་ནི་ཆ་དུ་མ་དང་བཅས་པ་ཡིན་པའི་ཕྱིར། དེར་ཐལ། བ་ལང་གི་སྤྱི་དེ་ཉིད་ཀྱི་བ་ལང་དཀར་ཟལ་ལ། རྗེས་སུ་སོང་བའི་ཆ་
དང། ནག་རྒུར་ལ་རྗེས་སུ་སོང་བའི་ཆ་གཉིས་ཐ་དད་པའི་ཕྱིར་རོ། །ཅི་སྟེ་ཐལ་འགྱུར་གྱི་གསལ་བར་དུ་མ་ཡིན་པར་ཐལ། ཞེས་པ་ཙམ་འགོད་ཅིང། རང་རྒྱུད་ཀྱི་རྟགས་སུ་ཡང་དུ་མ་ཡིན་པའི་ཕྱིར་ཞེས་པ་ཙམ་འགོད་པས་སྐྱོན་མེད་
དོ། །ཞེ་ན། དེ་ལྟ་ན་རང་རྒྱུད་འགོད་པའི་ཚེ། བ་ལང་གི་སྤྱི་ཆོས་ཅན། གསལ་བ་དུ་མ་ལ་རྗེས་སུ་མི་འགྲོ་སྟེ། དུ་མ་མ་ཡིན་པའི་ཕྱིར། ཞེས་འགོད་དམ། དེ་ཆོས་ཅན། གསལ་བ་དུ་མ་ལ་རྗེས་སུ་འགྲོ་བའི་ཆ་མེད་གཅིག་མ་ཡིན་ཏེ། དུ་མ་
མ་ཡིན་པའི་ཕྱིར་ཞེས་འགོད། དང་པོ་ལྟར་ན། རང་རྒྱུད་ཀྱི་རྟགས་ཀྱི་དམ་བཅའ་ཚད་མས་བསལ་བར་འགྱུར་ཏེ། བ་གླང་གི་སྤྱི་ནི། གསལ་བ་དུ་མ་ལ་རྗེས་སུ་འགྲོ་བ་ཡིན་པའི་ཕྱིར་རོ། །གཉིས་པ་ལྟར་ན། ཐལ་རང་གཉིས་ཀའི་
ཁྱབ་པ་འགལ་བར་འགྱུར་ཏེ། ཆ་ཡོད་མེད་དངོས་འགལ་ཡིན་པའི་ཕྱིར་རོ། །དེ་བས་ན། ཆ་མེད་མ་ཡིན་ཏེ། ཆ་བཅས་མ་ཡིན་པའི་ཕྱིར། ཞེས་བཀོད་ནས་རྟགས་ཡང་དག་ཏུ་སྨྲ་བ་སྨྱོན་པའི་ཟློས་གར་མ་བྱེད་ཅིག་གཞན་ཡང། ཤེས་

[008B] ཡིན་ན། བ་ལང་གི་སྤྱི་དུ་མ་མ་ཡིན་པའང་ཉམས་ཤིང། མིན་ན། ཤེས་བྱ་ཆོས་ཅན། དུ་མར་ཐལ། གསལ་བ་དུ་མ་ལ་རྗེས་སུ་འགྲོ་བའི་ཕྱིར། ལན་མེད་དོ། །དེ་བས་ན། བ་ལང་གི་སྤྱི་ཙམ་ཤེས་འདོད་ཆོས་ཅན་དུ་འདོད་པ་
ནི། རྣམ་པར་མ་བརྟགས་པའི་བབ་ཅོལ་ཡིན་ནོ། །ཡང་ཁ་ཅིག་བ་གླང་གི་སྤྱི་རྟག་དངོས་ཆོས་ཅན་དུ་བྱས་ནས། དུ་མར་ཐལ། གསལ་བ་དུ་མ་ལ་དུས་གཅིག་ཏུ་འབྲེལ་བའི་ཕྱིར། ཞེས་ཟེར་བ་ནི་མི་འཐད་དེ། ཆོས་ཅན་དུ་གང་འཛིན་ཡང་སླའི། དུ་མར་
ཐལ། གསལ་བ་དུ་མ་ལ་དུས་གཅིག་ཏུ་འབྲེལ་བའི་ཕྱིར། ཞེས་བཀོད་ཕྱིན་ཆད་དགག་སྒྲུབ་ཀྱི་རྣམ་གཞག་ལ་བློ་ཁ་མ་ཕྱོགས་པ་གསལ་བར་བྱས་པ་ཡིན་ཏེ། འདི་ལྟར། ཤེས་བྱ་ཆོས་ཅན། ཆོས་དེ་ལ་དུ་མ་ཡོད་ན། ཆོས་དེ་དུ་མ་ཡིན་དགོས་པར་
ཐལ། ཆོས་དེ་རང་གི་གསལ་བ་དུ་མ་ལ་འབྲེལ་ན། ཆོས་དེ་དུ་མ་ཡིན་དགོས་པའི་ཕྱིར། འདོད་ན། བུམ་པ་ཆོས་ཅན། ཁྱོད་འབྱུང་བཞིའི་རྡུལ་ཡིན་པར་ཐལ། ཁྱོད་ལ་འབྱུང་བཞིའི་རྡུལ་ཡོད་པ་ཡིན་པའི་ཕྱིར། ཞེས་བྱ་བས་མཚོན་ཏེ། ཇི་སྲིད་ལྕེའི་དབང་
བོའི་ནུས་པ་མ་ཉམས་ཀྱི་བར་དུ་བརྗོད་ཀྱང་འདིའི་གནོད་བྱེད་ཟད་པར་མི་འགྱུར་རོ། །འོ་ན། བ་གླང་གི་སྤྱི་རྟག་དངོས་ཆོས་ཅན་དུ་བྱས་ན། རྟགས་ཆོས་ཅན་མ་གྲུབ་པའི་ཉེས་པར་མི་འགྱུར་རམ་ཞེ་ན། རྟགས་འདིའི་ཆོས་ཅན་གཞི་མ་གྲུབ་པས་ཉེས་པ་ཅིང་
འགྱུར་སྨྲོས་ཤིག་དེ་ལྟར་ན་རྟགས་ཕྱོགས་ཆོས་མ་གྲུབ་པའི་སྐྱོན་དུ་འགྱུར་རོ་ཞེ་ན། ཚུལ་འདི་ནི་བློ་གྲོས་ཀྱི་འཇུག་པ་བ་ལང་རྒན་པོའི་གཅོད་བྱེད་ལྟར་ཤིན་ཏུ་རྩིང་བས། བ་ལང་གི་སྤྱི་རྟག་དངོས་གཞི་མ་གྲུབ་ན། བ་ལང་གི་སྤྱི་རྟག་དངོས་ཆ་

[009A]༄༅། །དུ་མས་སྟོང་བ་ཡང་གཞི་མ་གྲུབ་དགོས་སོ་སྙམ་དུ་བསམས་ནས་རྟགས་ཕྱོགས་ཆོས་མ་གྲུབ་པའི་ཉེས་པས་སྐྲག་པ་སྟེ། མོ་གཤམ་གྱི་བུ་གཞི་མ་གྲུབ་ན། མོ་གཤམ་གྱི་བུའི་སྡོ་བསངས་དང་བྲལ་བ་
གཞི་གྲུབ་དགོས་པ་བཞིན་དུ། བ་གླང་གི་སྤྱི་རྟག་དངོས་གཞི་མ་གྲུབ་ན། བ་གླང་གི་སྤྱི་རྟག་དངོས་ཆ་དུ་མས་སྟོང་བ་ཡིན་པ་ཚད་མས་གྲུབ་དགོས་ཏེ། ཆ་དུ་མ་དང་བཅས་ན་གཞི་གྲུབ་དགོས་པར་ཚད་མས་གྲུབ་པའི་ཕྱིར་རོ། །དེས་ན་རྟགས་འདིའི་ཤེས་འདོད་ཆོས་ཅན་གཞི་མ་གྲུབ་ཀྱང། རྟགས་འདི་ཉིད་ཀྱི་ཕྱོགས་ཆོས་ཚད་མས་གྲུབ་པ་ཆེས་ཤིན་ཏུ་འཐད་པའི་ཚུལ་ལ་སེམས་རངས་པར་གྱིས་ཤིག་དེ་ཡང་རང་རྒྱུད་འཕེན་པའི་ཐལ་འགྱུར་ཡང་དག་ཡིན་ན། དམ་བཅའ་ཚད་མས་བསལ་
དགོས་ཏེ། དེ་ལྟ་མིན་ན་རང་རྒྱུད་ཀྱི་ཕྱོགས་ཆོས་མི་འགྲུབ་པའི་ཕྱིར། རྟགས་ཕ་རོལ་བོས་ཁས་བླངས་པ་ཞིག་དགོས་ཏེ། དེ་ལྟ་མིན་པར་ཚད་མས་གྲུབ་ན། རང་རྒྱུད་རྟགས་ཀྱི་དམ་བཅའ་ཚད་མས་བསལ་བར་འགྱུར་བའི་ཕྱིར། ཁྱབ་པ་ཡང་ཚད་
མས་གྲུབ་པ་ཞིག་དགོས་ཏེ། ད་ལྟ་མིན་ན། རང་རྒྱུད་རྟགས་ཀྱི་ལྡོག་ཁྱབ་མི་འགྲུབ་པའི་ཕྱིར་རོ། །གཉིས་པ་དོན་སྨོས་པའི་དགོས་པ་བཤད་པ་ནི། ཅིའི་ཕྱིར་གཞན་དོན་རྗེས་དཔག་གི་མཚན་ཉིད་ཀྱི་ཟུར་དུ་དོན་ཞེས་པའི་ཚིག་སྨོས་ཞེ་ན། གཞན་དོན་
རྗེས་དཔག་གི་མཚན་ཉིད་ཀྱི་ཟུར་དུ་དོན་ཞེས་པའི་ཚིག་སྨོས་པ་ནི། ཚད་མས་མ་གྲུབ་བཞིན་དུ། སྒྲ་དང་རྟོག་པ་ཙམ་གྱིས་སྒྲོ་བཏགས་པའི་བདག་ཉིད་ཅན་དག་རྟགས་ཡང་དག་ཉིད་མ་ཡིན་པས། དེ་ལྟ་བུའི་རྟགས་བརྗོད་པར་བྱེད་པའི་དག་

[009B] ཚུལ་གསུམ་ཚད་མས་གྲུབ་པའི་རྟགས་ཀྱི་དོན་ལས་བསྒྲུབ་བྱའི་དོན་གྲུབ་དགོས་པའི་ཕྱིར་རོ། །ཚད་མས་མ་གྲུབ་པར་སྒྲ་རྟོག་གིས་བཏགས་ནས་བཞག་པ་ཙམ་གྱིས་རྟགས་ཡང་དག་ཏུ་
མི་རུང་བའི་རྒྱུ་མཚན་འཆད་པ་ནི། ཚད་མས་མ་གྲུབ་པར་རྟོག་པ་དང་ལུང་ཙམ་གྱིས་བཏགས་པ་དག་ནི་མངོན་པར་འདོད་པའི་དོན་ལ་འཁྲུལ་བ་སྲིད་པ་ཡིན་ཏེ། རྟོག་པ་དང་ལུང་དག་ནི་རང་བྱེད་པ་པོའི་འདོད་པ་ཙམ་དང་རྗེས་སུ་འབྲེལ་བའི་
ཕྱིར། །ཁྱབ་སྟེ། དེ་དག་གི་འདོད་པ་ནི་དངོས་པོའི་གནས་ལུགས་ལས་གཞན་དུ་འཇུག་སྲིད་པའི་ཕྱིར་རོ། །གསུམ་པ་གསལ་བྱེད་སྨོས་པའི་དགོས་པ་བཤད་པ་ནི། ཅིའི་ཕྱིར་གཞན་དོན་རྗེས་དཔག་གི་མཚན་ཉིད་ཀྱི་ཟུར་དུ་གསལ་བྱེད་ཅེས་
པའི་ཚིག་སྨོས་ཞེ་ན། རིགས་པ་ཅན་ལ་སོགས་པ་རང་གཞན་གྱི་རྟོག་གེ་བ་སྔ་མ་དག་ཚུལ་གསུམ་ཚང་བའི་རྟགས་དག་ཀྱང་སྒྲུབ་ངག་གིས་གཞན་ལ་སྟོན་པ་ན། སྒྲ་ནི་མི་རྟག་སྟེ། བྱས་པའི་ཕྱིར། དཔེར་ན་བུམ་པ་བཞིན། བུམ་པ་བྱས་པ་
བཞིན་དུ་སྒྲ་ཡང་བྱས། དེའི་ཕྱིར་སྒྲ་མི་རྟག་ཅེས་སྒྲུབ་ངག་ཡན་ལག་ལྔ་ལྡན་དུ་བརྗོད་པའི་སྒོ་ནས། ངག་ལྷག་ཆད་ཀྱི་སྐྱོན་དང་བཅས་པ་སྨྲ་བར་བྱེད་ལ། གང་གི་ཚེ། སྔ་རྒོལ་རང་གིས་མཐོང་བའི་ཚུལ་གསུམ་གྱི་དོན་བརྗོད་པར་བྱེད་པའི་
དག་ཅེས་པ་ཙམ་གཞན་དོན་རྗེས་དཔག་གི་མཚན་ཉིད་དུ་བཀོད་ན། དེའི་ཚེ་ཡན་ལག་ལྔ་ལྡན་གྱི་སྒྲུབ་ངག་དེ་ལྟ་བུ་དག་ཀྱང་གཞན་དོན་རྗེས་དཔག་ཡིན་པ་མཚན་ཉིད་དེས་མ་བཅད་དམ་སྙམ་དུ་དོགས་པར་འགྱུར་བས། དེ་ལྟ་བུའི་དོགས་པ་

[010A]༄༅། །བསལ་བར་བྱ་བའི་ཕྱིར། གསལ་བྱེད་ཅེས་པའི་ཚིག་སྨོས་སོ། །གཞན་དག་ན་རེ། གསལ་བྱེད་ཅེས་པའི་ཚིག་ནི་ཡན་ལག་ལྔ་ལྡན་ལྟ་བུ་སྒྲ་སྐྱོན་ཅན་གྱི་སྒྲུབ་ངག་དག་གཞན་དོན་རྗེས་དཔག་
ཡིན་པར་འཛིན་པའི་ལོག་རྟོག་སེལ་བ་ཡིན་ནོ་ཞེས་ཟེར་རོ། །ཕྱོགས་ཚིག་སྒྲུབ་ངག་གི་ཡན་ལག་ཏུ་འདོད་པའི་ལོག་རྟོག་གསལ་བྱེད་ཞེས་པའི་ཚིག་གིས་སེལ་མི་ནུས་ཏེ། དེ་ལྟ་ན་སྒྲ་རྟག་འཛིན་གྱི་ལོག་རྟོག་སྒྲ་མི་རྟག་ཅེས་པའི་ཚིག་
གིས་སེལ་ནུས་པར་ཐལ་བའི་ཕྱིར་དང། ཕྱོགས་ཚིག་སྒྲུབ་ངག་གི་ཡན་ལག་ཡིན་པ་སོགས་འགོག་པའི་རིགས་པ་འོག་ནས་འཆད་པར་འགྱུར་བ་ཐམས་ཅད་ཀྱང་དོན་མེད་པར་ཐལ་བའི་ཕྱིར་རོ། །དེ་བས་ན་གསལ་བྱེད་ཅེས་པའི་ཚིག་གིས་
དེ་ལྟ་བུའི་ལོག་རྟོག་སེལ་བ་མ་ཡིན་གྱི། གསལ་བྱེད་ཅེས་པའི་ཚིག་མ་སྨོས་པར་རང་གིས་མཐོང་བའི་དོན་བརྗོད་པ་ཙམ་སྒྲུབ་ངག་ཡང་དག་གི་མཚན་ཉིད་དུ་བཀོད་ན། སློབ་དཔོན་གྱིས་བཀོད་པའི་གཞན་དོན་རྗེས་དཔག་གི་མཚན་ཉིད་དེ་ཉིད་
ཀྱང་གཞན་དག་གིས་འདོད་པའི་ཡན་ལག་ལྔ་ལྡན་གྱི་སྒྲུབ་ངག་ལ་ཁྱབ་པའི་ཕྱིར། དེ་དག་ཀྱང་གཞན་དོན་རྗེས་དཔག་ཏུ་འདོད་དགོས་པར་འགྱུར་རོ། །སྙམ་པའི་དོགས་པ་སྐྱེ་བ་ཤས་ཆེ་ཞིང། གསལ་བྱེད་ཅེས་པའི་ཚིག་མཚན་ཉིད་
ཀྱི་ཟུར་དུ་སྨོས་པ་ན། དེ་ལྟ་བུའི་དོགས་པ་སྐྱེ་བའི་གནས་མེད་པས་དེའི་ཕྱིར་དོགས་པ་དེ་ལྟ་བུ་སྐྱེ་བ་དགག་པའི་ཆད་དུ་གསལ་བྱེད་ཅེས་པའི་ཚིག་སྨོས་པ་ཡིན་ནོ། །བསྒྲུབ་བྱ་ལ་སོགས་པ་གཞན་དག་གི་ལོག་རྟོག་སེལ་བའི་མཚན་

[010B] གཞན་དུ་ན་ཚིག་ཙམ་གྱིས་ལོག་རྟོག་ཐམས་ཅད་སེལ་ནུས་པའི་ཕྱིར། ཚད་མ་རྣམ་པ་གཉིས་དོན་མེད་པར་འགྱུར་བ་ཡིན་ནོ། །དེས་ན། ལོག་རྟོག་སེལ་བའི་
མཚན་ཉིད་ཀྱི་ཚིག་ཟུར་དག་གི་དགོས་པ་གཏན་ལ་འབེབས་པར་བྱེད་པ་ན་ཡང། ཚིག་དེ་དག་གི་རྣམ་བཅད་ཡོངས་གཅོད་ཀྱི་དགོས་པ་དངོས་བསྟན་པ་དང། དགོས་པ་དེ་ཉིད་སྒྲུབ་པའི་རིགས་པ་བཤད་པའི་སྐབས་གཉིས་གཉིས་འབྱུང་བ་ཡིན་
ཏེ། དེ་ཡང། གཞན་ལ་བསྟན་པར་བ་ཉིད་ཕྱིར། །ཞེས་སོགས་ཤོ་ལོ་ཀ་གཅིག་གིས་རང་གིས་མཐོང་བ་སྨོས་པའི་དགོས་པ་དངོས་བསྟན་ནས། ཡོངས་བརྟགས་ཡོངས་སུ་ལེན་པའི་ཕྱིར། ཞེས་སོགས་ཀྱི་དགོས་པ་དེ་སྒྲུབ་པའི་རིགས་པ་
འཆད་པ་དང། དོན་སྨོས་དེ་ནི་ཞེས་སོགས་རྐང་བ་གསུམ་གྱིས་དོན་ཞེས་པའི་ཚིག་སྨོས་པའི་དགོས་པ་དངོས་བཤད་ནས། དོན་ལས་དོན་ནི་གྲུབ་ཕྱིར་རོ་ཞེས་སོགས་ཀྱིས་དགོས་པ་དེ་ཉིད་སྒྲུབ་པའི་རིགས་པ་འཆད་པ་ལྟ་བུའོ། །དེ་ལ་ཡན་ལག་
ལྔ་ལྡན་གྱི་སྒྲུབ་ངག་གི་བསྒྲུབ་བྱ་དངོས་སུ་བརྗོད་པའི་ཡན་ལག་ལྷག་པ་ཡིན་ཏེ། བསྒྲུབ་བྱ་ནི། རང་ཉིད་གང་ལ་བསྒྲུབ་བྱར་སོང་བའི་རྒོལ་བའི་ངོར་མ་གྲུབ་པའི་རང་བཞིན་ཡིན་པས། དེ་བརྗོད་ཀྱང་བསྒྲུབ་བྱ་ལ་རྟོགས་པ་བསྐྱེད་མི་ནུས་པའི་
ཕྱིར་རོ། །མཐུན་དཔེ་དངོས་སུ་སྨོས་ཀྱང་དེའི་སྟེང་དུ་རྟགས་ཆོས་ཀྱི་འབྲེལ་བ་མ་བསྟན་པས། ཁྱབ་པ་བརྗོད་པ་མ་ཚད་ལ། ཉེར་སྔོད་ཕྱོགས་ཆོས་བརྗོད་པ་དང་ཟློས་ཤིང་མཇུག་སྡུད་དམ་བཅའ་བརྗོད་པ་དང་ཟློས་པའི་ཕྱིར། ངག་ཆད་ལྷག་གི་སྐྱོ་

[011A]༄༅། །དང་བཅས་པ་ཡིན་ནོ། དེ་ལྟར་ན་ཡང། སྐྱོན་གཞན་རྣམས་ནི་སྒྲུབ་ངག་གི་སྐྱོན་ཡིན་པར་རྟོགས་སླ་ཞིང། ཕྱོགས་ཚིག་སྒྲུབ་ངག་གི་ཡན་ལག་མ་ཡིན་པར་སྒྲུབ་པའི་རིགས་པ་དག་གིས་ཤུགས་ལ་རྟོགས་པར་ཡང་
ནུས་པའི་ཕྱིར། ཚད་མ་ཀུན་ལས་བཏུས་སུ། དེ་དག་སྒྲུབ་ངག་གི་ཡན་ལག་ཡིན་པ་འགོག་པའི་རིགས་པ་ཟུར་དུ་མ་གསུངས་ཤིང་རྣམ་འགྲེལ་དུ་ཡང་མ་གསུངས་ལ། ཕྱོགས་ཚིག་སྒྲུབ་ངག་གི་ཡན་ལག་ཡིན་པ་ཉིད་དོགས་པའི་གནས་ཆེ་
བས་དེ་ཉིད་འགོག་པའི་དབང་དུ་བྱས་ཏེ། ཚད་མ་མདོར། འོན་ཏེ། རྟོག་གེའི་བསྟན་བཅོས་རྣམས་སུ་གཞན་གྱི་དོན་གྱི་རྗེས་སུ་དཔག་པ་ལ་རྗེས་སུ་དཔག་པར་བྱ་བ་སྟོན་པར་དམ་བཅའ་བ་བཀོད་པ་གང་ཡིན་པ་དེ་ཇི་ལྟར་ཞེ་ན། དེ་ཉིད་ལ་དྲི་བར་
བྱའོ། །ཁོ་བོ་ཅག་ནི། དེ་ལ་དཔག་བྱ་བསྟན་པ་ནི། གཏན་ཚིགས་དོན་གྱི་ཡུལ་དུ་འདོད། ཡན་ལག་རྣམས་ལ་རྗེས་སུ་དཔག་པར་བྱ་བ་བསྟན་པ་གང་ཡིན་པ་དེ་ནི། ཁོ་བོ་ཅག་གིས་སྒྲུབ་བྱེད་ཉིད་དུ་བསྟན་པ་ནི་མ་ཡིན་ཏེ། དེ་ཉིད་ལས་ཐེ་ཚོམ་སྐྱེ་
བའི་ཕྱིར་རོ། །འོན་ཀྱང་གཏན་ཚིགས་ཀྱི་དོན་གྱི་ཡུལ་ཡིན་པའི་ཕྱིར་དེ་ནི་དེས་སྒྲུབ་པར་བྱེད་དོ། །ཞེས་གསུངས་ཤིང། དེ་ཉིད་ཀྱི་དོན་འགྲེལ་བ་ལ། དོན་གྱིས་དོན་རྟོགས་ཕྱིར་དོན་ལ། ཞེས་བྱ་བ་ལ་སོགས་པ་གསུངས་པ་ཡིན་ནོ། །འདི་དག་གི་
ཚིག་དོན་བཤད་པ་ལ། ཕྱོགས་ཚིག་སྒྲུབ་ངག་གི་ཡན་ལག་མ་ཡིན་པའི་རྒྱུ་མཚན་བཤད། ཕྱོགས་ཚིག་སྒྲུབ་ངག་གི་ཡན་ལག་ཡིན་པའི་སྒྲུབ་བྱེད་དགག་ཕྱོགས་ཚིག་སྒྲུབ་ངག་གི་ཡན་ལག་ཡིན་ན། གཞན་གྱི་དམ་

[011B] སྐྱོན་དེ་རང་གི་དམ་བཅའི་མཚན་ཉིད་ལ་མི་མཚུངས་པར་བསྟན། འགྲེལ་བྱེད་གཞན་གྱི་ཕྱོགས་ཚིག་སྒྲུབ་ངག་གི་ཡན་ལག་ཡིན་པ་འགོག་པའི་རྩོད་ལན་འབྲེལ་མེད་དུ་བསྟན་པ་དང་
བཞི། དང་པོ་ནི། གཞུང་འདི་དག་གི་བསྡུས་པའི་དོན་ནི་འདི་ཡིན་ཏེ། ཕྱོགས་ཚིག་དང་རྟགས་ཚིག་གཉིས་ཀའང་ཚིག་རང་ཉིད་ཀྱིས་དངོས་སུ་བསྒྲུབ་བྱ་བསྒྲུབ་ནུས་པ་མ་ཡིན་ཞིང། འོན་ཀྱང་ཚིག་དེ་ལ་བརྟེན་ནས་བསྒྲུབ་བྱ་ལ་རྟོགས་པ་སྐྱེ་མི་སྐྱེའི་
ཁྱད་པར་ཡོད་དེ། ཕྱོགས་ཚིག་ལ་བརྟེན་ནས་བསྒྲུབ་བྱ་ལ་རྟོགས་པ་དངོས་དང་བརྒྱུད་པ་གང་གི་སྒོ་ནས་ཀྱང་མི་སྐྱེ་ཞིང། རྟགས་ཚིག་ལ་བརྟན་ནས་བསྒྲུབ་བྱ་བསྒྲུབ་ནུས་ཀྱི་ཚུལ་གསུམ་ལ་དྲན་པ་དངོས་སུ་སྐྱེས་པའི་སྒོ་ནས་བརྒྱུད་ནས་བསྒྲུབ་བྱ་
ལ་རྟོགས་པ་བསྐྱེད་པར་ནུས་པའི་ཕྱིར། དེས་ན་ཕྱོགས་ཚིག་སྒྲུབ་ངག་གི་ཡན་ལག་མ་ཡིན་ཞིང། རྟགས་ཚིག་སྒྲུབ་ངག་ཏུ་འཐད་དོ། །ཞེས་བྱ་བ་ཡིན་ནོ། །ད་ནི་གཞུང་གི་དོན་བཤད་པར་བྱ་སྟེ། སྒྲ་མི་རྟག་པའི་དོན་སྒྲུབ་པ་ལ་སྒྲ་མི་རྟག་
ཅེས་པའི་ཕྱོགས་ཚིག་དང། སྒྲ་མི་རྟག་པར་སྒྲུབ་པའི་གཏན་ཚིགས་བརྗོད་པའི་ཚིག་རང་ཉིད་ཀྱིས་བསྒྲུབ་པའི་ནུས་པ་མེད་དེ། སྒྲ་མི་རྟག་པར་སྒྲུབ་པ་ལ་ཚུལ་གསུམ་ཚང་བའི་རྟགས་ཀྱི་དོན་གྱིས་སྒྲ་མི་རྟག་པའི་དོན་རྟོགས་པར་བྱེད་
དགོས་ཤིང། ཚིག་དེ་དག་ཀྱང་དེ་སྒྲུབ་ཀྱི་ཚུལ་གསུམ་ཚང་བ་མ་ཡིན་པའི་ཕྱིར། དེས་ན་ཚིག་དེ་དག་རང་ཉིད་ལས་སྒྲ་མི་རྟག་པར་སྒྲུབ་པར་བྱེད་པར་གནས་པ་མ་ཡིན་ནོ། །གལ་ཏེ་ཚིག་རང་གི་བརྗོད་བྱ་སྒྲུབ་པའི་རྟགས་སུ་མི་རུང་ན། སློབ་དཔོན་ཕྱོགས་ཀྱི་གླང་

[012A]༄༅། །པོས། སྒྲ་བྱུང་གི་རྗེས་དཔག་ཚད་མ་བཤད་པ་ཇི་ལྟར་ཡིན་ཞེ་ན། སྐྱོན་མེད་དེ། ཕྱོགས་ཀྱི་ཆག་ད་རང་གི་བརྗོད་བྱར་གྱུར་བའི་ཕྱོགས་སྒྲུབ་པའི་རྟགས་ཡང་དག་མ་ཡིན་ཀྱང། རང་སྨྲ་བ་པོའི་ཀུན་སློང་གི་བསམ་པ་སྟོན་ཅིང་དཔོག་པར་
བྱེད་པ་ལ་སྒྲུབ་བྱེད་ཚད་མ་ཡིན་པའི་ཕྱིར། དེས་ན་ཚིག་དེ་ཉིད་ཀྱི་རྟགས་ལས་ཚིག་དེའི་བརྗོད་བྱ་རྟོགས་པའི་བློ་ལ་སྒྲ་བྱུང་གི་རྗེས་དཔག་ཅེས་མི་ཟེར་གྱི། ཚིག་དེ་ཉིད་ཀྱི་རྟགས་ལས་སྨྲ་བ་པོའི་རྒྱུད་ལ་བརྗོད་འདོད་ཡོད་པར་རྟོགས་པའི་བློ་ལྟ་བུ་ལ་སྒྲ་བྱུང་
གི་རྗེས་དཔག་ཅེས་ཟེར་བ་ཡིན་པས་སྐྱོན་མེད་ཅེས་པའི་དོན་ཏོ། །ཕྱོགས་ཚིག་དང་རྟགས་ཚིགས་གིས་གཉིས་ཀ་སྒྲུབ་བྱེད་ཡང་དག་མ་ཡིན་པར་མཚུངས་ཀྱང། བསྒྲུབ་བྱ་ལ་རྟོགས་པ་བསྐྱེད་པའི་ནུས་པ་ཡོད་མེད་ཀྱི་ཁྱད་པར་ཡོད་དེ། ཕྱོགས་ཆག་གིས་
དངོས་བརྒྱུད་གང་གི་སྒོ་ནས་ཀྱང་བསྒྲུབ་བྱ་ལ་རྟོགས་པ་བསྐྱེད་མི་ནུས་ཤིང། རྟགས་ཚིག་གིས་བརྒྱུད་ནས་བསྒྲུབ་བྱ་ལ་རྟོགས་པ་བསྐྱེད་ནུས་པའི་ཕྱིར་རོ། །རྟགས་དེ་དག་རིམ་པ་བཞིན་སྒྲུབ་པ་ནི། སྒྲ་མི་རྟག་ཅེས་པའི་ཕྱོགས་ཚིག་དེ་ཆོས་ཅན། ཁྱོད་
སྒྲ་མི་རྟག་པ་དངོས་སུ་སྒྲུབ་བྱེད་མིན་ཏེ། ཁྱོད་ལས་སྒྲ་མི་རྟག་པ་ལ་ཐེ་ཚོམ་ངག་སྐྱེའི་ངེས་པ་དངོས་སུ་མི་སྐྱེ་བའི་ཕྱིར། དེ་ཆོས་ཅན། བརྒྱུད་པ་ཡིས་ཀྱང། སྒྲ་མི་རྟག་པ་ལ་རྟོགས་པ་བསྐྱེད་པའི་ནུས་པ་མེད་དོ། སྐབས་ཀྱི་ཕྱི་རྒོལ་གྱི་ངོར་སྔར་མ་གྲུབ་
ཅིང། དེ་བསྒྲུབ་པར་བྱ་བའི་སྒྲ་མི་རྟག་པ་ཙམ་བརྗོད་པའི་ཚིག་ཡིན་པའི་ཕྱིར། སྒྲ་མི་རྟག་པར་སྒྲུབ་པའི་གཏན་ཚོགས་ཀྱི་ཚུལ་གསུམ་བརྗོད་པའི་ཚིག་ཆོས་ཅན། རང་ཉིད་ལ་སྒྲ་མི་རྟག་པ་སྒྲུབ་པའི་ནུས་པ་མེད་ཀྱང་བརྒྱུད་ནས་སྒྲ་མི་རྟག་པ་ལ་རྟོགས་

[012B] དེ་ལྟར་ཡིན་ཀྱང་སྒྲ་མི་རྟག་པར་བསྒྲུབ་ནུས་ཀྱི་ཚུལ་གསུམ་སྟོན་བྱེད་ཀྱི་ངག་ཡང་དག་ཡིན་པའི་ཕྱིར་རོ། །གཏན་ཚིགས་ཞེས་སོགས་རྐང་བ་གཉིས་ཀྱི་དོན་ལ། རྒྱན་མཁན་པོ་ལྟར་ན། ལུང་འགལ་སྤོང་བའི་གཞུང་དུ་
འཆད་ཅིང། བོད་ཀྱི་ཊཱིཀ་བྱེད་མཐའ་དག་ཀྱང་དེའི་རྗེས་སུ་འབྲང་ངོ། །དེ་ལྟར་ན། བཤད་པའི་ཚུལ་འདི་ཡིན་ཏེ། གལ་ཏེ་སློབ་དཔོན་ཕྱོགས་ཀྱི་གླང་པོས། ཕྱོགས་ཆོས་འབྲེལ་བ་བསྒྲུབ་བྱ་དག། བརྗོད་པ་ལས་གཞན་སྤང་བར་བྱ། ཞེས་བཤད་པའི་ཕྱིར་
ཕྱོགས་ཚིག་སྒྲུབ་དག་གི་ཡན་ལག་ཏུ་བཞེད་པ་མ་ཡིན་ནམ་ཞེ་ན། དེ་ནི་མ་ཡིན་ཏེ། སློབ་དཔོན་གྱིས། དེ་ལ་དཔག་བྱ་བསྟན་པ་ནི། གཏན་ཚིགས་དོན་གྱི་ཡུལ་དུ་འདོད་ཅེས་གསུངས་པ་ཉིད་ཀྱིས་ཕྱོགས་ཚིག་དེས་བསྒྲུབ་བྱ་ལ་རྟོགས་པ་བསྐྱེད་པའི་ནུས་
པ་མེད་པའི་ཕྱོགས་དེ་ནི་བརྗོད་པར་བཤད་པས། ཕྱོགས་སྒྲུབ་བྱེད་ཀྱི་ཡན་ལག་མ་ཡིན་པར་བསྟན་ཅིང། དེའི་ཕྱིར། ཕྱོགས་ཚིག་སྒྲུབ་ངག་གི་ཡན་ལག་ཏུ་མི་བཞེད་པར་གྲུབ་བོ། །ཡང་ན། ཁོ་བོ་ནི་འདི་ལྟར་འཆད་དེ། གོང་དུ་ཇི་སྐད་བཤད་པའི་རིགས་པ་
དེ་དག་མདོའི་ཚིག་གང་གིས་བསྟན་ཞེ་ན། དེ་ལ་དཔག་བྱ་བསྟན་པ་ནི། གཏན་ཚིགས་དོན་གྱི་ཡུལ་དུ་འདོད། ཡན་ལག་རྣམས་ལས་རྗེས་སུ་དཔག་པར་བྱ་བ་བསྟན་པ་གང་ཡིན་པ་དེ་ནི། ཁོ་བོ་ཅག་གིས་སྒྲུབ་བྱེད་ཉིད་དུ་བསྟན་པ་ནི་མ་ཡིན་ཏེ། དེ་ཉིད་
ལས་ཐེ་ཚོམ་སྐྱེ་བའི་ཕྱིར་རོ། །འོན་ཀྱང་གཏན་ཚིགས་ཀྱི་ཡུལ་ཡིན་པའི་ཕྱིར། དེ་ནི་དེས་སྒྲུབ་པར་བྱེད་དོ། །ཞེས་པའི་མདོ་ཚིག་དེ་ཉིད་ཀྱིས་བསྟན་པ་ཡིན་ནོ། །ཞེས་སྔར་བཤད་ཀྱི་རིགས་པ་རྣམས་མདོ་དང་སྦྱོར་བའི་གཞུང་ཚིག་ཡིན་ཞིང། དེ་ཡང་

[013A]༄༅། །གཏན་ཚིགས་དོན་གྱི་ཡུལ་ཉིད་ཀྱིས། ཞེས་པ་ནི། གང་དང་སྦྱོར་བའི་མདོའི་ཚིག་སྣ་སྨོས་པ་ཡིན་ལ། མདོ་དེ་ཡིས། དེ་ལས་ཐེ་ཚོམ་དག། སྐྱེ་ཕྱིར་དངོས་སུ་སྒྲུབ་བྱེད་མིན། ཞེས་པའི་རིགས་པ་དེ་ཚིག་ཟིན་ལ་
ཤིན་ཏུ་གསལ་བར་བསྟན་པས། དེ་ཉིད་མདོ་སྡེ་བསྟན་པར་མ་བསྒྲུབས་པར། བསྒྲུབ་པར་བྱ་བ་བརྗོད་པ་ཡིས། །བརྒྱུད་པ་ཡིས་ཀྱང་ནུས་པ་མེད། ཅེས་པའི་རིགས་པ་དེ་ཉིད་མདོ་དེ་ཉིད་ཀྱིས་བསྟན་པར་སྒྲུབ་པའི་ཕྱིར། གཏན་ཚིགས་དོན་
གྱི་ཡུལ་ཉིད་ཀྱིས། །ནུས་མེད་དེ་ནི་བརྗོད་པར་བཤད། ཅེས་གསུངས་པ་ཡིན་ཏེ། དེ་ལྟ་ན་གཞུང་གི་དོན་འདི་ལྟར་ཤེས་པར་བྱ་སྟེ། ཁོ་ན་རེ། ཁྱོད་ཀྱིས་སྨྲས་པའི་ཕྱོགས་སྒྲུབ་བྱེད་ཀྱི་ཡན་ལག་མ་ཡིན་པའི་རིགས་པ་འདི་དག། ཀུན་ལས་བཏུས་
ལས་བཤད་པའི་རིགས་པའི་དོན་རྣམས་འགྲེལ་བ་ཡིན་ན། དེ་ལས་ཐེ་ཚོམ་དག། སྐྱེ་ཕྱིར་དངོས་སུ་སྒྲུབ་བྱེད་མིན། ཞེས་པ་འདི་ཉིད། ཀུན་ལས་བཏུས་སུ། རྗེས་སུ་དཔག་པར་བྱ་བ་བསྟན་པ་གང་ཡིན་པ་དེ་ནི། ཁོ་བོ་ཅག་གིས་སྒྲུབ་བྱེད་ཉིད་དུ་བསྟན་པ་
ནི་མ་ཡིན་ཏེ། དེ་ཉིད་ལས་ཐེ་ཚོམ་སྐྱེ་བའི་ཕྱིར་རོ། །ཞེས་གསུངས་པའི་དོན་ཡིན་དུ་ཆུག་མོད། བསྒྲུབ་པར་བྱ་བ་བརྗོད་པ་ཡིས། །བརྒྱུད་པ་ཡིས་ཀྱང་ནུས་པ་མེད། །ཅེས་པ་དེ། མདོ་ཚིག་གང་གི་དོན་ཡིན་ཞེ་ན། བརྒྱུད་པ་ཡིས་ཀྱང་ནུས་པ་མེད་
ཅེས་པ་དེ་ནི་ཀུན་ལས་བཏུས་སུ། འོན་ཀྱང་གཏན་ཚིགས་ཀྱི་དོན་གྱི་ཡུལ་ཡིན་པའི་ཕྱིར། དེ་ནི་དེས་སྒྲུབ་པར་བྱེད་དོ། །ཞེས་གསུངས་པ་ཉིད་ཀྱིས་བརྗོད་ཅིང་བསྟན་པར་བཤད་དེ། ཚུལ་གསུམ་གྱི་ནུས་པ་འཇུག་པའི་ཡུལ་ཡིན་པའི་བསྒྲུབ་

[013B] །ཞེས་བཤད་ན་ཤིན་ཏུ་འགྲིག་པར་མངོན་ནོ། །དེའི་ཕྱིར། སློབ་དཔོན་ལྷ་དབང་བློས་ཀྱང། སྐབས་འདིར་མདོ་ཚིག་འདི་དག་དྲངས་སོ། །འོ་ན་བཤད་ཚུལ་སྔ་མའི་དབང་
དུ་བྱས་ན། ཕྱོགས་ཆོས་འབྲེལ་བ་བསྒྲུབ་བྱ་དག། བརྗོད་པ་ལས་གཞན་སྤང་བར་བྱ། ཞེས་པའི་དོན་ཇི་ལྟར་ཡིན་ཞེ་ན། ཕྱོགས་ཆོས་དང། ཕྱོགས་ཆོས་ཅན་གྱི་གཏན་ཚིགས་དང། བསྒྲུབ་བྱའི་ཆོས་ཀྱི་འབྲེལ་བ་དག། བརྗོད་པ་ལས་གཞན་སྤང་
བར་བྱའོ། །ཞེས་བྱ་བ་སྟེ། བསྒྲུབ་བྱའི་ཆོས་ཞེས་པ་ལ་ཚིགས་སུ་བཅད་པའི་སྡེབ་སྦྱོར་གྱི་དབང་གིས་ཆོས་ཞེས་པའི་བར་གྱི་ཚིག་མི་མངོན་པར་བྱས་པའོ། །འདིར་གཞན་དག་ན་རེ། རྫོགས་ཚིགས་དངོས་བརྒྱུད་གང་གི་སྒོ་ནས་ཀྱང་ཕྱོགས་ཀྱི་སྒྲུབ་བྱེད་
མ་ཡིན་ཞིང། རྟགས་ཚིག་བརྒྱུད་ནས་ཕྱོགས་ཀྱི་སྒྲུབ་བྱེད་ཡང་དག་ཡིན་ནོ། །ཞེས་ཟེར་རོ། །དེ་ལྟར་ན། རྟགས་ཚིག་དེ་ཉིད་རང་གི་བརྗོད་བྱ་ཚུལ་གསུམ་གྱི་དངོས་ཀྱི་སྒྲུབ་བྱེད་ཡིན་པའི་རྒྱུ་མཚན་གྱིས་བརྒྱུད་ནས་ཕྱོགས་ཀྱི་སྒྲུབ་བྱེད་ཡིན་པར་འདོད་དགོས་ལ་
དེ་ལྟ་ན། ཕྱོགས་ཚིག་ཕྱོགས་དངོས་སུ་སྒྲུབ་བྱེད་ཡིན་པར་ཐལ། ཚུལ་གསུམ་བརྗོད་པའི་ཚིག་དེ་ཚུལ་གསུམ་དངོས་སུ་སྒྲུབ་བྱེད་ཡིན་པའི་ཕྱིར། རྟགས་ཚིག་དེ་ཉིད་དངོས་སུ་རང་གི་བརྗོད་བྱ་གང་གི་ཡང་སྒྲུབ་བྱེད་མ་ཡིན་ཀྱང། བརྒྱུད་ནས་ཕྱོགས་
སྒྲུབ་བྱེད་ཡིན་ན། རང་ཡུལ་གང་ཡང་དངོས་སུ་མ་རྟོགས་ཀྱང་ཡུལ་གཞན་ཤུགས་ལ་རྟོགས་པ་སྲིད་པར་ཐལ་ལོ། །འོ་ན། བསྒྲུབ་པར་བྱ་བ་བརྗོད་པ་ཡིས། །བརྒྱུད་པ་ཡིས་ཀྱང་ནུས་པ་མེད། །ཅེས་པས་རྟགས་ཚིག་བརྒྱུད་ནས་སྒྲུབ་བྱེད་ཡིན་པར་

[014A]༄༅། །འཕངས་པ་མ་ཡིན་ནམ་ཞེ་ན། སྐྱེ་ཕྱིར་དངོས་སུ་སྒྲུབ་བྱེད་མིན། །ཞེས་པས་རྟགས་ཚིགས་དངོས་སུ་སྒྲུབ་བྱེད་ཡིན་པར་ཤུགས་ལ་འཕངས་པར་ཐལ་ལོ། །དེས་ན། ནུས་པ་མེད་ཀྱང་ནུས་སྟོན་བྱེད། ཅེས་
པས་ཀྱང། རྟགས་ཚིག་རང་ཉིད་སྒྲུབ་བྱེད་མ་ཡིན་ཀྱང། བརྗོད་བྱ་ཚུལ་གསུམ་པོ་དེ་སྒྲུབ་བྱེད་ཀྱི་ཡན་ལག་ཡིན་པའི་ཕྱིར། རྟགས་ཚིག་སྒྲུབ་ངག་གི་ཡན་ལག་ཡིན་པ་འཐད་ཅེས་པའི་དོན་ཡིན་གྱི། བརྒྱུད་ནས་སྒྲུབ་བྱེད་ཡིན་པར་སྟོན་
པ་མ་ཡིན་ནོ། །གཉིས་པ་ཕྱོགས་ཚིག་སྒྲུབ་ངག་གི་ཡན་ལག་ཡིན་པའི་སྒྲུབ་བྱེད་དགག་པ་ནི། གལ་ཏེ་ཕྱོགས་ཚིག་དེ་ལའང་བསྒྲུབ་བྱ་སྒྲུབ་པའི་ནུས་པ་ཡོད་དེ་དེ་ལ་བརྟེན་ནས་གཏན་ཚིགས་ཀྱི་ཚིག་ནི་འཇུག་པའི་ཕྱིར་
ཞེ་ན། གཏན་ཚིགས་ཀྱི་ཚིག་དེ་ནི་ཕྱི་རྒོལ་གྱི་ཐེ་ཚོམ་དང། དེ་ཉིད་ཀྱིས་དྲངས་པའི་ཤེས་པར་འདོད་པའི་བསམ་པས་སྒྲུབ་བྱེད་འདྲ་བ་ལ་སོགས་པའི་སྐབས་ལ་བརྟེན་ནས་འཇུག་པ་ཡིན་ཞིང། ཕྱིར་རྒོལ་བ་སྒྲུབ་བྱའི་མི་
མཐུན་ཕྱོགས་ཁས་ལེན་པ་ན་ཡང་གཏན་ཚིགས་ཀྱི་ཚིག་དེ་འཇུག་པར་མཚུངས་པའི་ཕྱིར་ན། ཐེ་ཚོམ་སོགས་དེ་དག་ཐམས་ཅད་ཀྱང་སྒྲུབ་དག་གི་ཡན་ལག་ཏུ་ཐུག་པ་མེད་པར་ཐལ་བར་འགྱུར་རོ། །གལ་ཏེ་ཐེ་ཚོམ་
དང་ཤེས་འདོད་ལ་སོགས་པ་བརྗོད་པ་མེད་པར་ཡང་བསྒྲུབ་བྱ་རྟོགས་པའི་རྗེས་དཔག་སྐྱེ་བའི་ཕྱིར་དེ་དག་བརྗོད་པ་སྒྲུབ་ངག་གི་ཡན་ལག་མ་ཡིན་ནོ་ཞེ་ན། དེ་ནི་བསྒྲུབ་བྱ་བརྗོད་པ་ལ་ཡང་མཚུངས་ཏེ། འདི་ལྟར། ནང་གི་

[014B]
བསྒྲུབ་བྱ་རྟོགས་པའི་རྗེས་དཔག་སྐྱེ་བ་ཤིན་ཏུ་འཐད་པའི་ཕྱིར་རོ། །གལ་ཏེ་བསྒྲུབ་བྱ་དངོས་སུ་བརྗོད་པ་མེད་ན་ཚུལ་གསུམ་བརྗོད་པ་དེ་ཉིད་གང་བསྒྲུབ་པའི་ཕྱིར་དུ་བརྗོད་པ་གོ་བར་མི་འགྱུར་རོ། །དེས་ན་གཏན་ཚིགས་ཀྱི་བྱེད་པ་འཇུག་པའི་
ཡུལ་བསྟན་པ་མེད་པར་ནི་གཏན་ཚིགས་འཇུག་པ་འཐད་པ་མེད་པའི་ཕྱིར་བྱེད་པ་འཇུག་པའི་ཡུལ་ཕྱོགས་དངོས་སུ་བསྟན་པ་དག་སྔོན་དུ་འགྲོ་བ་ཉིད་ལས་ནི་གཏན་ཚིགས་འཇུག་དགོས་པས་ཕྱོགས་ཚིག་ཀྱང་བསྒྲུབ་བྱ་ལ་ནུས་
པ་གྲུབ་པར་འདོད་དགོས་སོ། །དེའི་ཕྱིར་ཕྱོགས་དངོས་སུ་མ་བརྗོད་ཀྱང་བསྒྲུབ་བྱ་རྟོགས་པའི་རྗེས་དཔག་སྐྱེ་བ་མ་གྲུབ་བོ་ཞེ་ན། རྟགས་ཀྱི་ནུས་ཡུལ་གོ་བའི་ཕྱིར། ཕྱོགས་བརྗོད་པ་སྒྲུབ་ངག་གི་ཡན་ལག་དང་པོར་བསྟན་མི་དགོས་
ཏེ། ཕྱོགས་དངོས་སུ་བརྗོད་པ་དེ་མེད་ཀྱང་ཁྱབ་པ་སྔོན་དུ་འགྲོ་བ་ཅན་གྱིས་མཚེན་པའི་ཡན་ལག་གཉིས་ལྡན་གྱི་སྒྲུབ་ངག་དག་ལ་སྒྲ་ནི་བྱས་པ་ཡིན་ལ། གང་བྱས་པ་ཡིན་པ་འདི་འདྲ་ཀུན་མི་རྟག། དཔེར་ན། བུམ་པ་བཞིན། ཞེས་
ནི་བརྗོད་པས་ཀྱང་དེ་ལྟར་བརྗོད་པའི་དོན་གྱི་ཤུགས་ཀྱིས་སྔ་རྒོལ་ལ་སྒྲ་དེ་ནི་འཇིག་བློ་སྟེ། སྒྲ་མི་རྟག་པ་དཔག་འདོད་ཡོད་པ་ཕྱིར་རྒོལ་གྱིས་གོ་བར་འགྱུར་བའི་ཕྱིར། དེས་ན་ཚིག་དེ་ལས་སྔ་རྒོལ་སྒྲ་མི་རྟག་པར་སྒྲུབ་པར་འདོད་པའི་

[015A]༄༅། །འདོད་པ་ཡོད་པར་བརྗོད་ཚུལ་དེ་ཉིད་ཀྱི་ཤུགས་ཀྱིས་གོ་བར་འགྱུར་ཞེས་པའི་དོན་ཡིན་གྱི། སྔ་རྒོལ་གྱིས་ཚིག་དེ་ལྟར་བརྗོད་པའི་ཤུགས་ཀྱིས་ཕྱི་རྒོལ་གྱིས་སྒྲ་མི་རྟག་པས་རྟོགས་པར་འགྱུར་ཞེས་
པའི་དོན་མ་ཡིན་ནོ། །ལྷ་དབང་བློའི་འགྲེལ་པར། བཤད་ཟིན་འདི་ལཨ་དེ་མེད་ཀྱང། ཞེས་བཏོན་ནས་ཕྱོགས་ཚིག་སྒྲུབ་ངག་གི་ཡན་ལག་ཡིན་པ་ལ་ཉེས་པ་བཤད་ཟིན་ཅིང། སྒྲུབ་ངག་ཡན་ལག་གཉིས་ལྡན་འདི་ལ་ཕྱོགས་དངོས་
སུ་བརྗོད་པ་དེ་མེད་ཀྱང། ཞེས་བྱ་བ་ལ་སོགས་པ་མན་ཆད་སྔར་ལྟར་འཆད་པར་བྱེད་དོ། །དེ་དག་གི་དོན་བསྡུ་བ་ནི། ཇི་སྐད་བཤད་པའི་ཚུལ་གྱིས་ཕྱོགས་སྒྲུབ་ངག་གིས་དངོས་སུ་བསྟན་པ་ནི་མེད་ན་ཡང། བསྒྲུབ་བྱ་འགྲུབ་
པ་ལ་ནི་གེགས་མེད་པའི་ཕྱིར། ཕྱོགས་ཚིག་སྒྲུབ་ངག་གི་ཡན་ལག་མ་ཡིན་ཞིང། དེའི་ཕྱིར་ཕྱོགས་དངོས་སུ་མ་བསྟན་ཀྱང་སྒྲུབ་ངག་གི་ཡན་ལག་མ་ཚང་བར་འགྱུར་བའི་ཉེས་པ་ཡང་མེད་ལ། ཚུལ་གསུམ་གང་ཡང་རུང་
བ་ཞིག་མ་བསྟན་ན་ཡང། བསྒྲུབ་བྱ་རྟོགས་པའི་གེགས་བྱེད་པས་དེའི་ཕྱིར་ཚུལ་གསུམ་ལས་ཚུལ་གང་ཡང་རུང་བ་ཉིད་མ་བསྟན་ན། སྒྲུབ་ངག་ཡན་ལག་མ་ཚང་བ་ཡིན་པར་བརྗོད་དོ། །གསུམ་པ་ཕྱོགས་ཚིག་སྒྲུབ་ངག་
གི་ཡན་ལག་ཡིན་ན། གཞན་གྱི་དམ་བཅའི་མཚན་ཉིད་ལ་སྐྱོན་འབྱུང་ཞིང་རང་གི་དམ་བཅའི་མཚན་ཉིད་ལ་སྐྱོན་དེ་མི་མཚུངས་པར་བསྟན་པ་ལ། གཞུང་གི་འབྲེལ་དགོད་པ་དང། འབྲེལ་བ་ཅན་གྱི་གཞུང་དོན་

[015B] གཞན་ལུགས་དགག་པ་དང། རང་ལུགས་བཞག་པ་གཉིས། དང་པོ་ནི། ཁ་ཅིག་ན་རེ། བསྒྲུབ་པར་བྱ་བ་བརྗོད་པ་ཡིས། །ཞེས་སོགས་ཀྱི་སྐབས་སུ། ཕྱོགས་ཚིག་སྒྲུབ་བྱེད་མ་ཡིན་ཏེ། བསྒྲུབ་བྱའི་
མཚན་ཉིད་ཕྱི་རྒོལ་གྱི་ཚད་མས་མ་གྲུབ་པ་བརྗོད་པའི་ཕྱིར་ཞེས་སྨྲས་པ་ལ་ཁོ་ན་རེ། ཕྱི་རྒོལ་གྱིས་མ་གྲུབ་པ་ཙམ་དམ་བཅའི་མཚན་ཉིད་ཡིན་ན། དཔེ་རྟགས་མ་གྲུབ་པ་བརྗོད་པའང་དམ་བཅའ་བརྗོད་པར་འགྱུར་རོ་ཞེ་ན། ཞེས་
པའི་རྩོད་པ་བཀོད་ནས། དེའི་ལན་སྟོན་པ་ནི། བསྒྲུབ་བྱ་བརྗོད་པར་དམ་བཅའི་བར། ཞེས་སོགས་ཡིན་ཞིང། དེ་ཡང་བསྒྲུབ་བྱ་བརྗོད་པ་སྟེ། མ་གྲུབ་པ་བརྗོད་པ་དམ་བཅའ་ཡིན་ནོ་ཞེས་སྨྲ་བའི་རྒོལ་བ་དེ་ལ། དཔེ་རྟགས་མ་གྲུབ་པ་
ལ་སོགས་པ་བརྗོད་པ་དམ་བཅའ་བརྗོད་པར་ཐལ་བའི་སྐྱོན་འབྱུང་བ་འཐད་པ་མ་ཡིན་ཏེ། དེའི་ཚེ། དེ་དག་སྒྲུབ་བྱེད་ཀྱི་དབང་དུ་བྱས་ནས་བསྟན་པ་ཉིད་ཀྱི་ཕྱིར་རོ། །དེས་ན་གཏན་ཚིགས་ལྟར་སྣང་དམ་བཅར་ཐལ་བ་མིན་ནོ། །ཞེས་
ཟེར་ཞིང། ཁྱད་པར་མེད་པར་བརྗོད་ན་ཡང། ཞེས་སོགས་དེ་ལས་འཕྲོས་པའི་རྩོད་སྤོང་དུ་འཆད་པར་བྱེད་དོ། །དེ་ནི་མི་འཐད་དེ། རང་གིས་ཕྱི་རྒོལ་གྱིས་མ་གྲུབ་པ་དམ་བཅའི་མཚན་ཉིད་དུ་སྨྲས་སམ་མ་སྨྲས། མ་སྨྲས་ན་ཁོ་བོ་
ཅིག་གིས་ཀྱང་དེ་ལྟར་མ་སྨྲས་པའི་ཕྱིར། སྐྱོན་མེད་དོ་ཞེས་བརྗོད་པར་རིགས་ཀྱི། སྐབས་དོན་ལས་རྣམ་པ་གཞན་དུ་འཕྱན་པར་བྱེད་པའི་ལན་དེ་ལྟ་བུས་ཅི་ཞིག་བྱ། གལ་ཏེ་སྨྲས་ན། དེ་ནི་བསྒྲུབ་བྱའི་མཚན་ཉིད་ཤིན་

[016A]༄༅། །ཏུ་འཁྲུལ་བ་སྟེ། ངོ་བོ་ཁོ་ན་ཞེས་པའི་དོན་ལས་མ་གཏོགས་པར་རང་ཉིད་དང་འདོད་པ་ལ་སོགས་པ་དག་གི་དོན་མ་ཚང་བའི་ཕྱིར་རོ། །དེས་ན་ཕྱི་རྒོལ་གྱིས་མ་གྲུབ་པ་ཙམ་བརྗོད་པ་བསྒྲུབ་
བྱའི་མཚན་ཉིད་དུ་རང་ལུགས་ལ་ཁས་ལེན་ནོ་ཞེས་ཟེར་བ་ནི། རིགས་པའི་དབང་ཕྱུག་རྣམ་གཉིས་སུན་འབྱིན་པར་ཟད་དོ། །ཡང་ཁ་ཅིག་ན་རེ། རིགས་པ་ཅན་གྱིས་བསྒྲུབ་བྱ་བརྗོད་པ་དམ་བཅའི་མཚན་ཉིད་དུ་ཁས་བླངས་པ་དང། ཕྱོགས་
སྒྲུབ་བྱེད་དུ་ཁས་བླངས་པ་ནང་འགལ་བར་འཕངས་པའི་སྐྱོན་རང་ལ་མི་འབྱུང་བར་སྟོན་པ་ཡིན་ཞིང། དེ་ཡང་རིགས་པ་ཅན་པ་ལ་སྐྱོན་བརྗོད་པའི་ཚུལ་ནི། བསྒྲུབ་བྱ་བརྗོད་པར་དམ་བཅའི་མཚན་ཉིད་ཡིན་ན། བསྒྲུབ་བྱ་ནི་
སྒྲུབ་བྱེད་དུ་ཁྱོད་ཀྱིས་ཁས་བླངས་པའི་ཕྱིར་དང། ཕྱི་རྒོལ་གྱི་ངོར་མ་གྲུབ་པ་ཡིན་པའི་ཕྱིར། སྒྲུབ་བྱེད་དུ་གྱུར་པའི་མ་གྲུབ་པ་བརྗོད་པ་དམ་བཅའི་མཚན་ཉིད་དུ་ཐལ་ལོ། །དེ་འདོད་ན། དཔེ་རྟགས་མ་གྲུབ་པ་བརྗོད་པ་ཡང་དམ་བཅར་
ཐལ་ལོ། ཞེས་པ་ཡིན་ཞིང། རང་གིས་བསྒྲུབ་བྱ་བརྗོད་པ་དམ་བཅའི་མཚན་ཉིད་དུ་ཁས་བླངས་པ་ལ་ཡང་སྐྱོན་དེ་མི་འབྱུང་ངམ་ཞེ་ན། ངེད་ཀྱི་སྒྲུབ་བྱ་བརྗོད་པར་དམ་བཅའི་མཚན་ཉིད་དུ་མ་སྨྲས་མོད། སྨྲས་ན་ཡང་སྐྱོན་
དེ་མི་འབྱུང་ངོ་ཞེས་སྟོན་པ་ནི། བསྒྲུབ་བྱ་བརྗོད་པ་དམ་བཅའ་ནའང་ཞེས་བྱ་བ་ལ་སོགས་པ་ཡིན་ནོ་ཞེས་ཟེར་རོ། །རིགས་པ་ཅན་འགོག་པའི་ཚུལ་དེ་ལྟ་བུའཨ། ལྟག་ཆོད་འབའ་ཞིག་ཡིན་ཏེ་འདི་ལྟར། བསྒྲུབ་བྱ་ཕྱི་རྒོལ་གྱིས་མ་གྲུབ་པའི་རང་

[016B] སྒྲུབ་བྱེད་ཀྱི་ཡན་ལག་ཏུ་ཁས་བླངས་ཤིང། བསྒྲུབ་བྱ་བརྗོད་པ་དམ་བཅའི་མཚན་ཉིད་དུ་ཁས་བླངས་པས་སྒྲུབ་བྱེད་དུ་གྱུར་བའི་མ་གྲུབ་པ་བརྗོད་པ་དམ་བཅའ་མཚན་ཉིད་དུ་ཁས་བླངས་པར་གྱུར་ན། ཚུལ་གསུམ་ཕྱི་
རྒོལ་གྱིས་གྲུབ་པ་དང། སྒྲུབ་བྱེད་ཀྱི་ཡན་ལག་ཏུ་ཁས་བླུངས་ཤིང། ཚུལ་གསུམ་ཚང་བ་རྟགས་ཡང་དག་གི་མཚན་ཉིད་དུ་ཁས་བླངས་པ་ན། སྒྲུབ་བྱེད་དུ་གྱུར་བའི་གྲུབ་པ་ཚང་བ་རྟགས་ཡང་དག་གི་མཚན་ཉིད་དུ་ཁས་བླངས་
དགོས་པར་ཐལ་བའི་ཕྱིར་རོ། །མདོར་ན། འདི་ན་ལྟོ་ལྡིར་བ་བུམ་པའི་མཚན་ཉིད་དང་དངོས་པོ་ཡིན་པར་ཁས་བླངས་ན། དངོས་པོ་བུམ་པའི་མཚན་ཉིད་དུ་ཁས་ལེན་དགོས་ཞེས་པ་དང། ཚུལ་མཚུངས་པ་ཡིན་པས་རྡུལ་
གྱི་ཁྲོད་ན་རྩེ་བའི་བྱིས་པའི་རིགས་པའོ། །གཉིས་པ་རང་ལུགས་བཞག་པ་ནི། རིགས་པ་ཅན་གྱིས་ཕྱོགས་ཚིག་སྒྲུབ་ངག་གི་ཡན་ལག་ཏུ་སྨྲས་པ་ལ། ཕྱོགས་ཚིག་སྒྲུབ་ངག་གི་ཡན་ལག་ཡིན་པ་མི་འཐད་དེ། ཕྱོགས་སྒྲུབ་བྱེད་
ཀྱི་ཡན་ལག་མ་ཡིན་པའི་ཕྱིར་ཞེས་བྱས་པས་ཕྱོགས་སྒྲུབ་བྱེད་ཀྱི་ཡན་ལག་ཡིན་པར་ཁས་བླངས་ན་སྐྱོན་ཅི་ཡོད་ཟེར་ན། དེ་ལྟར་ཁས་བླངས་ན། ཁྱོད་རང་གིས་བསྒྲུབ་བྱ་བརྗོད་པ་དམ་བཅའི་མཚན་ཉིད་དུ་སྨྲས་པ་ལ། དཔེ་རྟགས་
མ་གྲུབ་པ་བརྗོད་པ་དམ་བཅར་ཐལ་བའི་སྐྱོན་འབྱུང་ངོ། ཞེས་བརྗོད་ནས་སྐྱོན་དེ་རང་ལུགས་ཀྱི་དམ་བཅའི་མཚན་ཉིད་ལ་མི་མཚུངས་པའི་ཚུལ་སྟོན་པ་ཡིན་ཞིང། དེ་ཡང་ཚིག་ཚོགས་སྐྱུང་བའི་ཕྱིར་དུ་གཞན་གྱི་དམ་བཅའི་

[017A]༄༅། །མཚན་ཉིད་ལ་སྐྱོན་འབྱུང་བའི་ཚུལ་སྟོན་པའི་གཞུང་ལོགས་སུ་མ་བཀོད་པར། རང་གི་དམ་བཅའི་མཚན་ཉིད་ལ་སྐྱོན་དེ་མི་མཚུངས་པའི་ཚུལ་སྟོན་པའི་གཞུང་གི་ནུས་པས་འཕངས་པ་ཡིན་ནོ། །དེ་ལ་
རིགས་པ་ཅན་གྱིས་སྨྲས་པའི་དམ་བཅའི་མཚན་ཉིད་ལ་ཕྱོགས་སྒྲུབ་བྱེད་ཀྱི་ཡན་ལག་ཏུ་ཁས་བླངས་ན། དཔེ་རྟགས་མ་གྲུབ་པ་བརྗོད་པ་དམ་བཅར་ཐལ་བའི་སྐྱོན་འབྱུང་བའི་ཚུལ་ནི། ཕྱོགས་སྒྲུབ་བྱེད་ཡིན་ན་དེ་ལྟ་སྒྲུབ་བྱེད་དུ་བཀོད་
པའི་དཔེ་རྟགས་མ་གྲུབ་པ་དང། ཕྱོགས་གཉིས་ཀ་ད་ལྟ་སྒྲུབ་བྱེད་ཀྱི་ཡན་ལག་ཏུ་བཀོད་པ་དང། ཕྱི་རྒོལ་གྱིས་མ་གྲུབ་པའི་རང་བཞིན་ཡིན་པར་རིགས་གཅིག་པར་འགྱུར་ལ། དེ་འདོད་ན། ཤེས་བྱ་ཆོས་ཅན། སྒྲ་རྟག་མི་རྟག་ཐེ་ཚོམ་ཟ་བའི་
ཕྱི་རྒོལ་གྱི་ངོར། སྒྲ་ནི་མི་རྟག་སྟེ། གཟུགས་ཡིན་པའི་ཕྱིར། དཔེར་ན་བློ་བཞིན། ཞེས་བཀོད་པ་ནི། དེ་འདྲའི་རྟགས་དཔེ་དང་སྒྲ་མི་རྟག་པ་བསྒྲུབ་བྱ་ཡིན་མིན་གྱི་ཁྱད་པར་མེད་པར་ཐལ། དེའི་ཚེ་ན། དེ་འདྲའི་རྟགས་དཔེ་དང་སྒྲ་མི་རྟག་པ་གཉིས་
ཀ་ཡང་སྒྲུབ་བྱེད་ཀྱི་ཡན་ལག་ཏུ་བཀོད་བཞིན་པ་དང། ཕྱི་རྒོལ་གྱིས་མ་གྲུབ་པའི་རང་བཞིན་ཡིན་པར་ཁྱད་པར་མེད་པའི་ཕྱིར། དེ་འདོད་ན་དེའི་ཚེ། དེ་འདྲའི་དཔེ་རྟགས་མ་གྲུབ་པ་བརྗོད་པ་ཡང་ཆོས་ཅན། དམ་བཅའ་ཡིན་པར་ཐལ། བསྒྲུབ་
བྱ་བརྗོད་པ་ཡིན་པའི་ཕྱིར། མ་ཁྱབ་ན། བསྒྲུབ་བྱ་བརྗོད་པ་དམ་བཅའི་མཚན་ཉིད་ཡིན་པ་འགལ་ལོ། །ཞེས་པའོ། །གཉིས་པ་འབྲེལ་བ་ཅན་གྱི་གཞུང་དོན་བཤད་པ་ནི། གལ་ཏེ་དེ་ལྟ་ན། ཁྱེད་རང་གིས་ཀྱང་རིགས་སྒོར། བསྒྲུབ་བྱ་སྟོན་པ་

[017B] དཔེ་རྟགས་མ་གྲུབ་པ་བརྗོད་པ་དམ་བཅར་ཐལ་བའི་སྐྱོན་དེ་དག་འབྱུང་བ་མ་ཡིན་ནམ་ཞེ་ན། རྒྱན་དུ། བསྒྲུབ་བྱ་བརྗོད་པ་དམ་བཅའ་ནའང། ཞེས་བཏོན་ནས་ཁོ་བོ་ཅག་བསྒྲུབ་བྱ་བརྗོད་པ་དམ་བཅའི་
མཚན་ཉིད་དུ་མ་སྨྲ་མེད། སྨྲས་སུ་ཟིན་ནའང་དཔེ་རྟགས་མ་གྲུབ་པ་བརྗོད་པ་དམ་བཅར་ཐལ་བའི་སྐྱོན་དེ་མེད་དོ། །ཞེས་འཆད་པར་བྱེད་ཀྱང། ལྷ་དབང་བློའི་འགྲེལ་བར། བསྒྲུབ་བྱ་སྟོན་པ་དམ་བཅའ་བར། སྨྲ་བའི་སྐྱོན་དེ་འཐད་མིན་ཏེ། ཞེས་
འབྱུང་བ་ལྟར་བཤད་པར་བྱ་སྟེ། དེ་ཡང་འདི་ལྟར། རིགས་པ་ཅན་པ་བསྒྲུབ་བྱ་སྟོན་པ་དམ་བཅའི་མཚན་ཉིད་ཡིན་པར་སྨྲ་བའི་ཕྱོགས་ལ་དཔེ་རྟགས་མ་གྲུབ་པ་བརྗོད་པ་དམ་བཅའ་ཡིན་པར་ཐལ་བའི་སྐྱོན་འཕངས་པ་དེ་ཁོ་བོ་ཅག་ལ་འབྱུང་
བ་འཐད་པ་མ་ཡིན་ཏེ། དེའི་རྒྱུ་མཚན་འདི་ལྟར་རིགས་པ་ཅན་གྱིས་བསྒྲུབ་བྱ་བསྟོན་པ་དམ་བཅའི་མཚན་ཉིད་དུ་ཁས་བླངས་པ་ལ། དཔེ་དང་གཏན་ཚིགས་ལྟར་སྣང་བརྗོད་པ་དམ་བཅར་ཐལ་བའི་སྐྱོན་འཕངས་པ་དེ་ཁོ་བོ་ཅག་ལ་ཡང་འབྱུང་
བར་མཚུངས་པ་མིན་པར་ཐལ། རིགས་པ་ཅན་གྱིས་སྦྱོར་བ་བསྐོར་གཅིག་གི་ཕྱོགས་དང་དཔེ་རྟགས་མ་གྲུབ་པ་གཉིས་ཀ་སྦྱོར་བ་སྐོར་གཅིག་པོ་དེའི་སྒྲུབ་བྱེད་ཀྱི་དབང་དུ་བྱས་པ་ཉིད་ཀྱི་མ་གྲུབ་པ་ཡིན་པར་ཁས་བླངས་ཤིང། ཁོ་བོ་ཅག་གིས་
སྦྱོར་བ་སྐོར་གཅིག་གི་ཕྱོགས་ཡིན་ན། སྦྱོར་བ་དེ་སྐོར་གྱི་སྒྲུབ་བྱེད་ཀྱི་ཡན་ལག་མ་ཡིན་པས་ཁྱབ་པར་ཁས་བླངས་པའི་ཕྱིར། གལ་ཏེ། འོན་ཀྱང་ཁྱེད་ཀྱིས་རིགས་སྒོར་བསྒྲུབ་བྱ་སྟོན་པ་དམ་བཅའི་མཚན་ཉིད་དུ་སྨྲས་པ་ལ་སྦྱོར་བ་

[018A]༄༅། །སྐོར་གཅིག་གི་ཕྱོགས་ཚིག་དང་དཔེ་རྟགས་མ་གྲུབ་པ་བརྗོད་པ་གཉིས་ཀ་བསྒྲུབ་བྱ་བརྗོད་པ་ཡིན་པར་རིགས་གཅིག་གམ་སྙམ་པའི་ཐེ་ཚོམ་སྐྱེ་བའི་གནས་ཡོད་པའི་ཕྱིར། སྦྱོར་བ་སྐོར་གཅིག་གི་
དཔེ་རྟགས་མ་གྲུབ་པ་བརྗོད་པ་ཡང་དེ་སྒྲུབ་ཀྱི་བསྒྲུབ་བྱ་བརྗོད་པ་ཡིན་པས་དམ་བཅར་འགྱུར་རོ་སྙམ་པའི་དོགས་པ་མི་ཆོད་དོ་ཞེ་ན། རིགས་སྒོར་དམ་བཅའི་མཚན་ཉིད་སྟོན་པ་ན། ཁོ་ན་ཞེས་པའི་ངེས་གཟུང་གི་ཚིག་གི་ཁྱད་
པར་མེད་པར་བསྒྲུབ་བྱ་བརྗོད་པ་དམ་བཅའི་མཚན་ཉིད་དུ་སྤྱིར་བརྗོད་ན་ཡང། དེ་གཉིས་བསྒྲུབ་བྱ་བརྗོད་པར་རིགས་གཅིག་གམ་སྙམ་པའི་ཐེ་ཚོམ་སྐྱེ་བར་འགྱུར་སྲིད་དེ། དེ་ལྟར་ན་ཡང་རིགས་སྒོར་བསྒྲུབ་པར་བྱ་བ་ཉིད་དུ་འདོད་
པར་གྱུར་བ་ཞེས་ངེས་གཟུང་གི་ཁྱད་པར་དང་བཅས་ཏེ་བརྗོད་པའི་ཕྱིར། དེ་གཉིས་བསྒྲུབ་བྱ་བརྗོད་པར་རིགས་གཅིག་ཏུ་འཛིན་པའི་ཐེ་ཚོམ་སྐྱེ་བར་མི་འགྱུར་རོ། །དེས་ན། ཏེ་ཞེས་པའི་ཚིག་གིས་ཁྱད་པར་བཅས་པར་བརྗོད་པའི་
ཕྱིར། རིགས་གཅིག་ཐེ་ཚོམ་སྐྱེ་མི་འགྱུར། ཞེས་པའི་ནུས་པ་ཁོང་ནས་འབྱིན་པར་བྱེད་དོ། །ཡང་ན་འདི་ལྟར་བཤད་པར་བྱ་སྟེ། སྦྱོར་བ་སྐོར་གཅིག་གི་ཕྱོགས་དང། དཔེ་རྟགས་མ་གྲུབ་པ་གཉིས་ཀ་སྦྱོར་བ་སྐོར་གཅིག་པོ་དེའི་
སྒྲུབ་བྱེད་ཀྱི་ཡན་ལག་ཡིན་པར་ཁྱད་པར་མེད་པར་བརྗོད་ཅིང་ཁས་བླངས་ན་ཡང་སྦྱོར་བ་སྐོར་གཅིག་པོ་དེའི་དཔེ་རྟགས་མ་གྲུབ་པ་བརྗོད་པ་དེ་སྒྲུབ་ཀྱི་དམ་བཅར་ཐེ་ཚོམ་སྐྱེ་བར་འགྱུར་ཏེ། དེ་དང་དེ་སྒྲུབ་ཀྱི་ཕྱོགས་ཚིག་གཉིས་

[018B] དེ་བཞིན་དུ། དེ་སྒྲུབ་ཀྱི་ཕྱོགས་ཚིག་ཀྱང་དེ་སྒྲུབ་ཀྱི་གཏན་ཚིགས་ལྟར་སྣང་བརྗོད་པའི་ཚིག་ཡིན་པར་ཐེ་ཚོམ་སྐྱེ་བར་འགྱུར་ཏེ། དེ་སྒྲུབ་ཀྱི་མ་གྲུབ་པའི་
རྟགས་བརྗོད་པའི་ཚིག་དང། དེ་སྒྲུབ་ཀྱི་སྒྲུབ་བྱེད་དུ་བཀོད་པའི་མ་གྲུབ་པ་བརྗོད་པ་ཡིན་པར་རིགས་གཅིག་པའི་ཕྱིར། དེའི་ཤུགས་ཀྱིས་ཁྱད་པར་ཡོད་པར་བརྗོད་ན་ནི། རིགས་གཅིག་ཐེ་ཚོམ་སྐྱེ་མི་འགྱུར། ཞེས་བཤད་པར་བྱའོ། །
ཡང་ན་འདི་ལྟར་བཤད་པར་བྱ་སྟེ། ངེད་དང་རིགས་པ་ཅན་གཉིས་ཀས་བསྒྲུབ་བྱ་སྟོན་པ་དམ་བཅའི་མཚན་ཉིད་དུ་ཁྱད་པར་མེད་པར་བརྗོད་ཅིང་ཁས་བླངས་པའི་དབང་དུ་བྱས་ན་ཡང་རིགས་པ་ཅན་གྱིས་དམ་བཅའི་མཚན་ཉིད་དེ་ཁས་
བླངས་པ་ལ་སྦྱོར་བ་སྐོར་གཅིག་གི་དཔེ་རྟགས་མ་གྲུབ་པ་བརྗོད་པ་དམ་བཅར་ཐེ་ཚོམ་སྐྱེ་བའི་སྐྱོན་དུ་འགྱུར་ཏེ། རིགས་པ་ཅན་གྱིས་སྦྱོར་བ་སྐོར་གཅིག་གི་ཕྱོགས་དང། དཔེ་རྟགས་མ་གྲུབ་པ་གཉིས་ཀ་དེ་སྒྲུབ་ཀྱི་སྒྲུབ་བྱེད་དུ་བཀོད་
པའི་མ་གྲུབ་པ་ཡིན་པར་རིགས་གཅིག་ཏུ་ཁས་བླངས་པའི་ཕྱིར། ངེད་ཀྱིས་དམ་བཅའི་མཚན་ཉིད་དེ་ཁས་བླངས་ཀྱང། དེ་འདྲའི་ཐེ་ཚོམ་སྐྱེ་བའི་སྐྱོན་དུ་མི་འགྱུར་ཏེ། དེ་གཉིས་དེར་རིགས་གཅིག་མ་ཡིན་པར་ཁས་བླངས་པའི་
ཕྱིར། དེ་ལྟར་ན། ཁྱད་པར་མེད་པར་བརྗོད་ན་ཡང། །རིགས་གཅིག་ཐེ་ཚོམ་སྐྱེ་འགྱུར་ཏེ། །རིགས་གཅིག་མིན་ལ་སྐྱེ་མི་འགྱུར། ཞེས་བཤད་པར་བྱའོ། །ཁ་ཅིག། བ་ལང་དང་བ་མིན་ལྟ་བུ་རིགས་གཅིག་བདག་ལ་ཐེ་ཚོམ་སྐྱེ་བ་

[019A]༄༅། །འགྱུར་གྱི། རིགས་མི་མཐུན་པ་དག་ནི་ཐེ་ཚོམ་ལྡོག་པའི་རྒྱུ་ཡིན་པའི་ཕྱིར། སྒྲུབ་བྱེད་དུ་མ་གྱུར་བ་ཞེས་པ་ཁྱད་པར་གྱི་ཚིག་མེད་པར། བསྒྲུབ་བྱ་བསྟན་པ་དམ་བཅའ་འོ་ཞེས་སྤྱིར་བརྗོད་ན་
ཡང། དཔེ་རྟགས་མ་གྲུབ་པ་བརྗོད་པ་དམ་བཅར་ཐེ་ཚོམ་སྐྱེ་བར་མི་འགྱུར་ཏེ། གཅིག་ནི་བསྒྲུབ་བྱ་ཡིན་ཞིང་ཅིག་ཤོས་ནི་སྒྲུབ་བྱེད་ཡིན་པས་རིགས་མི་གཅིག་པའི་ཕྱིར་རོ། །ཞེས་ཟེར་རོ། །རིགས་མི་གཅིག་པ་ཙམ་གྱིས་ཐེ་
ཚོམ་མི་སྐྱེ་བ་མི་འཐད་དེ། སྒྲ་རྟག་པ་ཡིན་ནམ་སྙམ་པའི་ཐེ་ཚོམ་སྐྱེ་མི་སྲིད་པར་ཐལ་བའི་ཕྱིར་རོ། །གལ་ཏེ། ཁྱེད་ལ་ཡང་བསྒྲུབ་བྱ་ཁོ་ན་ཞེས་པའི་ངེས་བཟུང་གི་ཚིག་དང་བཅས་ཏེ་དམ་བཅའི་མཚན་ཉིད་སྨྲས་པས། དཔེ་རྟགས་མ་
གྲུབ་པ་དང། ཕྱོགས་གཉིས་སྒྲུབ་བྱེད་དུ་བཀོད་པའི་མ་གྲུབ་པ་ཡིན་པར་རིགས་གཅིག་པ་ཁེགས་ཀྱང། མ་གྲུབ་པ་ཙམ་དུ་རིགས་གཅིག་པ་མ་ཁེགས་པས། དཔེ་རྟགས་མ་གྲུབ་པ་བརྗོད་པ་དམ་བཅར་ཐེ་ཚོམ་སྐྱེ་བ་མི་ཁེགས་སོ། །
ཞེ་ན། སྒྲུབ་བྱེད་དུ་བཀོད་པའི་མ་གྲུབ་པ་ཡིན་པར་རིགས་གཅིག་པ་ལས་གཞན་དུ་མི་གཅིག་ཀྱང། མ་གྲུབ་པ་ཙམ་དུ་རིགས་གཅིག་པས་དམ་བཅར་ཐེ་ཚོམ་སྐྱེ་ན། རྫ་མཁན་རྫ་བུམ་བསྒྲུབ་པར་བྱའོ་ཞེས་བརྗོད་པ་ཀུན་ཡང་དམ་
བཅའ་བར་ནི། ཐེ་ཚོམ་སྐྱེ་བར་ཐལ་བར་འགྱུར་རོ། །གལ་ཏེ་ཕྱོགས་ཚིག་སྒྲུབ་དག་ཏུ་འདོད་པ་གཞན་དག་ལ་ཡང། དཔེ་རྟགས་མ་གྲུབ་པ་བརྗོད་པ་དམ་བཅའ་བར་ཐལ་བའི་སྐྱོན་མེད་དོ། ཕྱི་རྒོལ་གྱིས་གྲུབ་ཟིན་བརྗོད་པ་བསྒྲུབ་

[019B] དེ་ལྟར་ཡིན་པ་དེ་ནི་བསྒྲུབ་བྱ་སྟོན་པའི་ཚིག་དག་ཆོས་ཅན། ཅི་ལྟར་ཡང་སྒྲུབ་བྱེད་ཀྱི་ཡན་ལག་ཡིན་པ་མི་འཐད་པར་ཐལ། ཕྱི་རྒོལ་གྱིས་མ་གྲུབ་པ་བརྗོད་པ་ཡིན་པའི་ཕྱིར་བཞི་པ་འགྲེལ་བྱད་
གཞན་གྱིས་ཕྱོགས་ཚིག་སྒྲུབ་ངག་གི་ཡན་ལག་ཡིན་པ་འགོག་པའི་རྩོད་ལན་འབྲེལ་མེད་དུ་བསྟན་པ་ནི། མང་པོ་ལེན་གྱི་བུ་ལ་སོགས་པ་རིགས་སྒོའི་ཊཱིཀ་བྱེད་པ་དག་གིས་ཕྱོགས་ཚིག་སྒྲུབ་ངག་གི་ཡན་ལག་ཏུ་འདོད་
པ་འགོག་པ་ནི། རིགས་པ་ཅན་པ་ན་རེ། ཕྱོགས་ཀྱི་ཚིག་ནི་སྒྲུབ་ངག་གི་ཡན་ལག་ཡིན་ཏེ། ལྟར་སྣང་བ་དང་བཅས་པ་སྒྲུབ་པར་བྱེད་པའི་དུས་སུ་བརྗོད་པའི་ཕྱིར། གཏན་ཚིག་དང་དཔེའི་ཚིག་བཞིན་ནོ། །ཞེ་ན་ཞེས་པའི་ཕྱོགས་སྔ་མ་
བཀོད་ནས། དེ་ཉིད་འགོག་པ་ན། མངོན་སུམ་གྱིས་མ་ངེས་སོ་ཞེས་པའི་སྐྱོན་སྟོན་ཅིང། དེའི་ལན་དུ་རིགས་པ་ཅན་པ་ན་རེ། ཚིག་མིན་པ་ཞེས་པའི་རྟགས་ཀྱི་ཁྱད་པར་སྦྱོར་རོ། །ཞེ་ན། ཞེས་དོགས་པ་བསུ་བའི་འགལ་སྤོང་བཀོད་ནས་
དེ་ཡང་མི་འཐད་དེ། དེ་ལྟ་བུའི་རྟགས་ཀྱི་ཁྱད་པར་སྦྱར་ཡང་སུན་འབྱིན་གྱིས་མ་ངེས་སོ། །ཞེས་པའི་སྐྱོན་བརྗོད་པར་བྱེད་ཅིང། དེའི་ལན་དུ་རིགས་པ་ཅན་པ་ན་རེ། སུན་འབྱིན་པ་ཡིན་པ་ཞེས་པའི་རྟགས་ཀྱི་ཁྱད་པར་སྦྱོར་རོ་ཞེ་ན་
ཞེས་སོགས་གཞན་གྱི་ཕྱོགས་སྔ་མ་དང་སྐྱོན་སྤོང་རིམ་པར་བཀོད་པ་རྣམས་དང། དེ་དག་གི་ལན་དུ་སུན་འབྱིན་རིམ་པར་བརྗོད་པ་དེ་རྣམས་ནི། མཁས་པའི་བཞད་གད་ཀྱི་གནས་ཡིན་ཏེ། འབྲེལ་མེད་ཀྱི་དོགས་སྤོང་རིམ་པར་

[020A]༄༅། །བཀོད་ནས་དེ་ལ་འབྲེལ་མེད་ཀྱི་ལན་རིམ་པར་བཏབ་པའི་ཕྱིར་རོ། །དེ་ཡང་དོགས་སྤོང་རིམ་པར་བཀོད་པ་རྣམས་ནི་རིགས་པ་ཅན་གྱིས་ཕྱོགས་ཚིག་སྒྲུབ་ངག་གི་ཡན་ལག་ཡིན་པར་སྒྲུབ་པའི་རྩ་བའི་
རྟགས་འགོད་པའི་དུས་ཉིད་ནས་རྟགས་ཀྱི་ཁྱད་པར་དུ་ཡོད་པ་རྣམས་ལ་དེ་ལྟར་ཡོད་པར་མ་གོ་བར། རྩ་བའི་རྟགས་འགོད་པའི་ཚེ་མེད་ཅིང། ཕྱིས་མ་ངེས་པ་འབངས་པ་ན། རྟགས་ཀྱི་ཁྱད་པར་འདི་དག་རིམ་པ་བཞིན་དོགས་སྤོང་དུ་བཀོད་
པར་རིགས་སྒོའི་འགྲེལ་བྱེད་རང་ཉིད་ཀྱིས་རང་བཟོ་བྱས་པ་ཡིན་པས་རིགས་པ་ཅན་གྱི་ཞེ་འདོད་དང་འབྲེལ་བ་མེད་ཅིང། ཞེ་འདོད་ཡིན་པ་བཞིན་མ་གོ་བར་མིན་པ་བཞིན་བཀོད་པའི་ཕྱིར་རོ། །དེ་ཡང་རྟགས་ཀྱི་ཁྱད་པར་དེ་དག་དང་པོ་ནས་ཡོད་
པའི་ཚུལ་ནི། ལྟར་སྣང་བ་དང་བཅས་པ་སྒྲུབ་པར་བྱེད་པའི་དུས་སུ་བརྗོད་པའི་ཕྱིར། ཞེས་བཀོད་པ་ན། སྒྲུབ་པར་བྱེད་པ་ཞེས་པས་སུན་འབྱིན་མ་ངེས་པར་འཇུག་པ་སངས་ཟིན་ཅིང། བརྗོད་ཅེས་པས་ཚིག་ཡིན་པར་བསྟན་ནས་མངོན་སུམ་
མ་ངེས་པར་འཇུག་པ་སྤངས་ཟིན་པའི་ཕྱིར་རོ། །དེ་བཞིན་དུ་མངོན་སུམ་གྱིས་མ་ངེས་ཞེས་པ་དང། སུན་འབྱིན་གྱིས་མ་ངེས་ཞེས་པའི་ལན་རིམ་པ་གཉིས་པོ་དེ་ཡང་རིགས་པ་ཅན་པའི་འདོད་པ་བཀོད་པ་དེ་ལ་གནོད་བྱེད་དུ་འབྲེལ་བ་མེད་
པ་ཡིན་ཏེ། ཕྱོགས་ཚིག་ཆོས་ཅན། སྒྲུབ་ངག་གི་ཡན་ལག་ཡིན་ཏེ། ལྟར་སྣང་བ་དང་བཅས་པ་སྒྲུབ་པར་བྱེད་པའི་དུས་སུ་བརྗོད་པའི་ཕྱིར། ཞེས་པ་ལ། མངོན་སུམ་ཆོས་ཅན། སྒྲུབ་ངག་གི་ཡན་ལག་ཡིན་པར་ཐལ། ལྟར་སྣང་བ་དང་བཅས་

[020B] ཞེས་འཕངས་ཀྱང། རིག་པ་ཅན་གྱིས་ཐལ་འགྱུར་དེ་ལ་རྟགས་མ་གྲུབ་ཀྱི་ལན་དོན་མཐུན་ཐེབས་པའི་ཕྱིར་དང། མངོན་སུམ་ལྟར་སྣང་དང་བཅས་ཏེ་བརྗོད་པའི་ཕྱིར། ཞེས་བཀོད་ན་ཁྱབ་པ་དེའི་ཁས་ལེན་ལ་མི་འགྲོ་བའི་ཕྱིར་རོ། །འོ་ན་རིགས་པ་ཅན་གྱིས་ཕྱོགས་ཚིག་སྒྲུབ་ངག་གི་ཡན་ལག་ཡིན་ཏེ། སྒྲུབ་ངག་ལྟར་སྣང་དང་པ་སྒྲུབ་པར་བྱེད་པའི་དུས་སུ་བརྗོད་པའི་ཕྱིར། ཞེས་པ་འདི་ལ་གནོད་བྱེད་
ཇི་ལྟར་བསྟན་པར་བྱ་ཞེ་ན། འདི་ལྟར་དེ་ནི་རིགས་པ་ཉིད་མ་ཡིན་ཏེ། ཕྱོགས་ཚིག་སྒྲུབ་ངག་གི་ཡན་ལག་ཡིན་པར་སྒྲུབ་པའི་རྟགས་དེ་ལྟ་བུ་མི་མཐུན་ཕྱོགས་ལས་ལྡོག་པར་ཚད་མས་མ་གྲུབ་པའི་ཕྱིར། མི་མཐུན་ཕྱོགས་ལས་ལྡོག་
པ་མེད་པའི་རྟགས་ཀྱང་རྟགས་ཡང་དག་མ་ཡིན་ནོ་ཞེས་སྔར་རང་དོན་ལེའུ་བཤད་ཟིན་ཏོ། །སྐབས་འདིར། རྒྱ་འགྲེལ་རྣམས་སུ། འདོན་པ་ནི་འདོན་པ་གཞན་སྔོན་དུ་སོང་བའོ། །ཞེས་སྤྱོད་པ་བ་ཟེར་བ་ལ། རྒྱས་པས་བྷ་ར་ཏ་
འདོན་པས་མ་ངེས་པར་བརྩོད་པ་ན། རིག་བྱེད་ཁྱད་པར་ཅན་ཡིན་པའི་ཕྱིར་རོ་ཞེས་ལན་བརྗོད་ན། རིག་བྱེད་ལ་ཁྱད་པར་ཅི་ཞིག་ཡོད། གང་ཞིག་གཞན་དུ་གནོད་པར་མི་ནུས་པའོ་ཞེ་ན། འདི་ནི་ལན་མ་ཡིན་ཏེ། མི་མཐུན་པའི་
ཕྱོགས་དང་འགལ་བ་མེད་པའི་ཁྱད་པར་གྱིས་ནི། དེ་ལས་གཏན་ཚིགས་བཟློག་པར་མི་ནུས་སོ། ཞེས་རིག་བྱེད་དགག་པའི་སྐབས་སུ་གསུངས་པའི་རང་འགྲེལ་གྱི་ཚིག་དེ་དག་དྲངས་པ་ནི། རྟགས་མི་མཐུན་ཕྱོགས་ལས་

[021A]༄༅། །ལྡོག་པ་མེད་པའི་རྒྱུ་མཚན་གྱིས། དེ་སྒྲུབ་ཀྱི་རྟགས་ཡང་དག་ཡིན་པ་འགོག་པའི་མཚོན་བྱེད་དུ་དྲངས་པ་ཙམ་ཡིན་ནོ། །བོད་ཀྱི་ཊཱིཀ་བྱེད་མང་པོས། རིགས་པ་ཅན་གྱི་ཕྱོགས་ཚིག་སྒྲུབ་
ངག་གི་ཡན་ལག་ཡིན་པའི་སྒྲུབ་བྱེད་དང། དེའི་སྐྱོན་སྤོང་རིམ་པ་གཉིས་པོ་དེ་ལྟར་དུ་བསུ་བའི་ཆ་ནས་རིགས་སྒོའི་འགྲེལ་བྱེད་མཁས་པའི་བཞད་གད་ཀྱི་གནས་ཡིན་ཏེ། སྒྲུབ་བྱེད་སྐྱོན་སྤོང་དེ་དག་ཕྱོགས་ཚེག་སྒྲུབ་ངག་གི་
ཡན་ལག་ཡིན་པའི་སྒྲུབ་བྱེད་དང་སྐྱོན་སྤོང་དུ་འབྲེལ་བ་མེད་པའི་ཕྱིར་ཏེ། སྒྲུབ་བྱེད་དེས་ཕྱོགས་ཚིག་སྒྲུབ་ངག་གི་ཡན་ལག་ཡིན་པ་སྒྲུབ་མི་ནུས་ཤིང། སྐྱོན་སྤོང་དེ་དག་གིས་ངའི་སྐྱོན་སྤོང་མི་ནུས་པའི་ཕྱིར། ཞེས་འཆད་པ་ནི་
དེ་བས་ཀྱང་མཁས་པའི་བཞད་གད་ཀྱི་གནས་ཡིན་ཏེ། སློབ་དཔོན་ཆོས་གྲགས་ཀྱང། གལ་ཏེ་དེ་ལའང་ནུས་ཡོད་དེ། ཞེས་སོགས་ཀྱི་ཕྱོགས་སྔ་མ་བསུ་བའི་ཆ་ནས་མཁས་པའི་བཞད་གད་ཀྱི་གནས་ཡིན་པར་ཐལ། ཕྱོགས་
ཚིག་ལ་བརྟེན་ནས་རྟགས་ཚིག་འཇུག་པ་དེ་ཕྱོགས་ཚིག་སྒྲུབ་ངག་གི་ཡན་ལག་ཡིན་པའི་སྒྲུབ་བྱེད་དུ་འབྲེལ་བ་མེད་པའི་ཕྱིར། གཞུང་འདི་ཉིད་ཇི་ལྟ་བ་བཞིན་དུ་འཆད་ཤེས་པ་སྔོན་ཆད་གངས་རིའི་ཁྲོད་དུ་མ་བྱུང་བར་སྣང་ངོ། །
གཉིས་པ་བརྗོད་བྱ་དོན་གྱི་རང་བཞིན་བཤད་པ་ལ་ཤུགས་ཀྱི་བསྟན་བྱ་བསྒྲུབ་བྱའི་རང་བཞིན་བཤད་པ་དང། དངོས་ཀྱི་བསྟན་བྱ་རྟགས་ཀྱི་རབ་དབྱེ་བཤད་པ་གཉིས། དང་པོ་ལ། རང་ལུགས་ཀྱི་དམ་བཅའ་མཚན་ཉིད་བཤད་

[021B] གཞན་ལུགས་ཀྱི་དམ་བཅའི་མཚན་ཉིད་དགག་པ། གཞན་གྱི་དམ་བཅའ་ལྟར་སྣང་གི་དཔེ་དགག་པ་དང་གསུམ། དང་པོ་ལ། ཕྱོགས་ཀྱི་མཚན་ཉིད་གསུངས་པའི་དགོས་པ་བཤད་པ་དང། མཚན་ཉིད་དེ་ཉིད་གཏན་ལ་དབབ་པ་
གཉིས། དང་པོ་ནི། གལ་ཏེ། ཕྱོགས་སྒྲུབ་ངག་གིས་དངོས་སུ་བསྟན་བྱ་མ་ཡིན་ན། ཅིའི་ཕྱིར་ཁྱེད་གཞན་དོན་རྗེས་དཔག་གི་སྐབས་སུ་ཕྱོགས་ཀྱི་མཚན་ཉིད་འཆད་ཅེ་ན། ཕྱོགས་ནི། སྒྲུབ་བྱེད་ཚུལ་གསུམ་བརྗོད་པའི་ཤུགས་
ལ་རྟོག་པར་བྱ་བའི་དོན་ཅན་ཉིད་ཡིན་པས། སྒྲུབ་ངག་གིས་དངོས་སུ་བསྟན་བྱ་མ་ཡིན་ཡང། གཞན་དག་ཕྱོགས་ཀྱི་རང་བཞིན་ལ་ལོག་པར་སྨྲ་བ་མཐོང་བས། དེ་དག་གི་རྨོངས་པ་མེད་པར་བྱ་བའི་ཕྱིར། ཕྱོགས་ཀྱི་མཚན་ཉིད་
བཤད་པ་ཡིན་ནོ། །གཉིས་པ་མཚན་ཉིད་དེ་ཉིད་གཏན་ལ་དབབ་པ་ལ། མཚན་ཉིད་ཀྱི་ཚིག་ཟུར་དང་པོ་བཞིའི་དོན་བཤད་པ་དང། ཚིག་ཟུར་ཐ་མ་མ་བསལ་བའི་དོན་བཤད་པའོ། །དང་པོ་ལ། ཚིག་བཞིའི་དགོས་པ་མདོར་བསྟན་
པ་དང། རྟོགས་དཀའ་བའི་དགོས་པ་རྒྱས་པར་བཤད་པ་གཉིས། དང་པོ་ནི། ཚད་མ་མདོར། ངོ་བོ་ཁོ་ན་རང་ཉིད་དང། །འདོད་དང་མ་བསལ་བསྟན་པར་བྱ། ཞེས་གཞན་དོན་བསྒྲུབ་བྱའི་མཚན་ཉིད་གསུངས་པ་དེ་ལ་ངོ་བོ་དང་
ཁོ་ནའི་ཚིག་ཕྲད་དང། བདག་ཉིད་དང། འདོད་པ་ཞེས་པ་གཞན་དོན་བསྒྲུབ་བྱ་དེའི་མཚན་ཉིད་ཀྱི་ཚིག་གི་ཟུར་བཞི་ཡིས། གཞན་དོན་བསྒྲུབ་བྱ་ཡིན་ན་གང་ལ་བསྒྲུབ་བྱར་སོང་བའི་ཕྱི་རྒོལ་གྱིས་མ་གྲུབ་པ་དང། དེའི་ཚེ་

[022A]༄༅། །སྒྲུབ་བྱེད་དུ་བཀོད་པ་མིན་པ་དང། དངོས་སུ་སྒྲུབ་ངག་གིས་མ་བརྗོད་ཀྱང། དོན་གྱིས་བསྒྲུབ་བྱར་བརྗོད་པ་དང། རྒོལ་བ་རང་ཉིད་ཀྱིས་བསྒྲུབ་བྱར་ཁས་བླངས་པ་ཞིག་དགོས་སོ། །ཞེས་པ་རྣམས་ཡོངས་
གཅད་ཀྱི་དགོས་པར་བཟུང་བ་ཡིན་ནོ། །དེའི་ཕྱིར་སྒྲ་མཉན་བྱ་ཡིན་པ་ལྟ་བུ་གྲུབ་ཟིན་པ་དང། མ་གྲུབ་ཏུ་ཟིན་ཀྱང་དེའི་ཚེ་སྒྲུབ་བྱེད་དུ་བཀོད་པ་དཔེ་དང་གཏན་ཚིགས་མ་གྲུབ་པ་ལྟ་བུ་དང། གཞན་གྱི་དོན་བྱེད་པ་ཙམ་ལྟ་བུ་རྒོལ་
བའི་འདོད་ཡུལ་མ་ཡིན་པ་དང། རྒོལ་བ་རང་གིས་དེའི་ཚེ་ཁས་མ་བླངས་པའི་བསྟན་བཅོས་མཁན་པོའི་འདོད་པ་ལ་སོགས་པ་རྣམས་ཕྱོགས་ཡིན་པ་རྣམ་པར་བཅད་པ་ཡིན་ནོ། །དེ་ཡང་སྐབས་འདིར་མ་བསལ་བའི་ཚིག་
གི་དགོས་པ་མ་གསུངས་པ་ནི། དེ་ཉིད་བཤད་པའི་གཞི་ཆེ་བས། འདིར་ཚིག་གཞན་དག་གི་དགོས་པ་དང་ལྷན་ཅིག་ཏུ་མ་བཤད་པར་ཟུར་དུ་བཤད་པ་ཡིན་ནོ། །ཡང་ན་ཁོ་བོ་ནི་འདི་ལྟར་སེམས་ཏེ། རང་ལུགས་ཀྱི་དམ་བཅའ་
ཡང་དག་གི་མཚན་ཉིད་བཤད་པ་དང། རང་ལུགས་ཀྱི་དམ་བཅའ་ལྟར་སྣང་གི་དཔེ་བཤད་པ་དང། གཞན་ལུགས་ཀྱི་དམ་བཅའ་ཡང་དག་གི་མཚན་ཉིད་དགག་པ་དང། གཞན་ལུགས་ཀྱི་དམ་བཅའ་ལྟར་སྣང་གི་དཔེ་དགག་
པ་སྟེ། རྣམ་པ་བཞིར་འགྱུར་བ་ལས། གཞན་དོན་བསྒྲུབ་བྱའི་མཚན་ཉིད་ཀྱི་ཚིག་ཟུར་མ་བསལ་བ་དེ་ཉིད་རྒྱས་པར་འཆད་པ་དང། རང་ལུགས་ཀྱི་དམ་བཅའ་ལྟར་སྣང་གི་དཔེ་རྒྱས་པར་འཆད་པ་བྱེད་པ་གཅིག་པས། དེའི་ཕྱི་མ་

[022B] །བྱེད་པ་གཅིག་གིས་འགྲུབ་པའི་རྒྱུ་མཚན་ཡང་མ་བསལ་བའི་དོན་རྒྱས་པར་འཆད་པ་ལ། དེའི་བཟློག་ཕྱོགས་བསལ་བ་རྒྱས་པར་
བཤད་དགོས་ཏེ། དགག་བྱ་མ་ཤེས་པར་དེ་བཅད་པའི་དགག་པ་མི་ཤེས་པའི་ཕྱིར་རོ། །བསལ་བ་རྒྱས་པར་བཤད་པ་ན། དམ་བཅའ་ལྟར་སྣང་གི་དབྱེ་བ་ཡང་རྒྱས་པར་བཤད་པ་ཡིན་ཏེ། དམ་བཅའ་གང་གི་དོན་ལ་ཚད་མ་དང། ཁས་
བླངས་སོགས་ཀྱི་གནོད་པ་དེ་ཉིད་དམ་བཅའ་ལྟར་སྣང་ཡིན་པའི་ཕྱིར་རོ། །བོད་སྔ་མ་ཁས་ཅིག་ན་རེ། ཚད་མས་བསལ་བ་གཞན་དོན་བསྒྲུབ་བྱའི་མཚན་ཉིད་འཇུག་མི་འཇུག་དཔྱོད་པའི་གཞིར་མི་རུང་བའི་ཕྱིར། སྐབས་འདིར་མ་
སྨོས་པ་ཡིན་ནོ་ཞེས་ཟེར་རོ། །དེ་ནི་མི་འཐད་དེ། གྲངས་ཅན་སྒྲ་རྟག་པ་གཞན་དོན་བསྒྲུབ་བྱར་ཁས་ལེན་པའི་ཚེ། སྒྲ་རྟག་པ་གཞན་དོན་བསྒྲུབ་བྱ་ཡིན་པ་འགོག་པ་དང། མ་ཡིན་པར་སྒྲུབ་པའི་རྟགས་ཡང་དག་མི་སྲིད་པར་ཐལ་
ཚད་མས་བསལ་ན་གཞན་དོན་བསྒྲུབ་བྱའི་མཚན་ཉིད་འཇུག་མི་འཇུག་དཔྱོད་པའི་གཞིར་མི་རུང་དགོས་པའི་ཕྱིར། དེས་ན་ཊཱིཀ་བྱེད་གཞན་དག་གིས། སྐབས་འདིར་རང་ལུགས་ཀྱི་གཞན་དོན་བསྒྲུབ་བྱའི་མཚན་ཉིད་ལ་
མདོར་བསྟན། རྒྱས་བཤད་གཉིས། རྒྱས་བཤད་ལ། འདོད་པ་དང། རང་ཉིད་དང། མ་བསལ་བ་རྒྱས་པར་བཤད་པ་གསུམ། ཞེས་པའི་བསྡུས་དོན་འགོད་པ་ནི། གཞུང་གི་ཚིག་ཙམ་ལ་ཡང་མ་བརྟགས་པ་སྟེ། དེ་ལྟར་ན་

[023A]༄༅། །མདོར་བསྟན་དུ། མ་བསལ་བ་མདོར་བསྟན་པ་མེད་པར་དེ་ཉིད་ཀྱི་རྒྱས་བཤད་བཀོད་ན། རྩོམ་པ་པོ་བསྟན་བཅོས་ཀྱི་བརྡ་ལ་མ་བྱང་བར་འགྱུར་ཏེ། མདོར་བསྟན་དུ་ཡོད་ཀྱང་རྟོགས་སླ་བ་ལ་
བསམས་ནས་དེའི་རྒྱས་བཤད་མི་བྱེད་པ་ནི། བསྟན་བཅོས་མཁན་པོ་དག་གི་ལུགས་ལ་ཡོངས་སུ་གྲགས་ཀྱང། མདོར་བསྟན་མེད་པའི་རྒྱས་བཤད་དང། རྒྱས་བཤད་མེད་པའི་དོན་བསྡུ་སོགས་ནི་ལུས་མེད་པའི་ཡན་ལག་
དང་འདྲ་བར། རང་ཉིད་ངོ་ཚ་བའི་གནས་སུ་བྱེད་པ་ཡིན་ནོ། །གཞན་ཡང་མདོར་བསྟན་དུ་མ་བསལ་བ་མི་སློས་པའི་རྒྱུ་མཚན་ཚད་མས་བསལ་བ་གཞན་དོན་བསྒྲུབ་བྱའི་མཚན་ཉིད་འཇུག་མི་འཇུག་དཔྱོད་པའི་གཞིར་
མི་རུང་བ་ཉིད་ཡིན་པར་སྨྲས་ནས། རྒྱས་བཤད་དུ། བསྡུས་དོན་དེ་ལྟར་འགོད་པ་ནི་ཁས་བླངས་ནང་འགལ་བ་ཡིན་ཏེ། ཤེས་བྱ་ཆོས་ཅན་འདོད་པ་དང། རང་ཉིད་ཀྱི་རྒྱས་བཤད་དང། མ་བསལ་བའི་རྒྱས་བཤད་རྒྱུན་གཅིག་ཏུ་འཆད་མི་རིགས་
པར་ཐལ། ཚད་མས་བསལ་བ་གཞན་དོན་བསྒྲུབ་བྱའི་མཚན་ཉིད་འཇུག་མི་འཇུག་དཔྱོད་པའི་གཞིར་མི་རུང་བའི་ཕྱིར། རྟགས་གསལ་དངོས། མ་ཁྱབ་ན། དེ་ཡིན་པ་ལ། ངོ་བོ་ཚིག་ཕྲད་བདག་ཉིད་འདོད། ཅེས་སོགས་ཀྱི་སྐབས་
སུ་མ་བསལ་བ་མདོར་བསྟན་མི་འཆད་པས་ཁྱབ་པ་བུང། འོ་ན། ཚིག་ཟུར་བཞིའི་དགོས་པ་འཆད་པ་ན། མདོར་བསྟན་དང། རྒྱས་བཤད་གཉིས་སུ་བྱས་ནས། མ་བསལ་བའི་དགོས་པ་འཆད་པ་ལ། མདོར་བསྟན་དང། རྒྱས་

[023B] ཤིན་ཏུ་ཡོད་དེ། ཁས་བླངས་དེ་ཡང། ཞེས་སོགས་ཤོ་ལོ་ཀ་གཅིག་ནི་མ་བསལ་བ་མདོར་བསྟན་ཡིན་ཅིང། ལྷག་མ་རྣམས་དེའི་རྒྱས་བཤད་ཡིན་པའི་ཕྱིར། རོ། །འོ་ན་ཀུན་ལས་བཏུས་སུ་ཡང། རང་ཉིད་དང་
འདོད་པ་གཉིས། རང་ཉིད་དང་པོར་སྨོས་ཤིང། འདིར་ཡང་མདོར་བསྟན་གྱི་སྐབས་སུ། ངོ་བོ་ཚིག་ཕྲད་བདག་ཉིད་འདོད། ཅེས་རང་ཉིད་དང་པོར་སྨོས་པ་ལ། དགོས་པ་འཆད་པའི་ཚེ། རྒོལ་བས་ཁས་བླངས་པ་བཟུང་ངོ། ཞེས་རང་ཉིད་ཀྱི་
དགོས་པ་ཐ་མར་སྨོས་ཤིང། རྒྱས་བཤད་དུ་ཡང་འདོད་པ་རྒྱས་བཤད་ཀྱི་མཇུག་ཏུ། རང་ཉིད་རྒྱས་བཤད་འབྱུང་བའི་ཕྱིར། བཤད་བྱ་དང་འཆད་བྱེད་གོ་རིམས་མི་མཐུན་པ་དང། མདོར་བསྟན་དང། རྒྱས་བཤད་གོ་རིམས་མི་
མཐུན་པའི་སྐྱོན་དུ་འགྱུར་རོ་ཞེ་ན། བཤད་པར་བྱ་སྟེ། མདོར་བསྟན་གྱི་སྐབས་སུ་རང་ཉིད་དང་པོར་སྨོས་པ་ནི། རང་ཉིད་ཅེས་པའི་ཚིག་དེ་ཁོ་ན་ཞེས་པའི་ཚིག་དང། ཚིག་གཞན་གྱིས་བར་མ་ཆོད་པར་བསྟན་པར་བྱ་
བའི་ཕྱིར་ཡིན་ནོ། །དེ་ལྟར་བསྟན་པ་ལ་དགོས་པ་ཅི་ཡོད་ཅེ་ན། རང་ཉིད་ཅེས་པའི་ཚིག་གིས་གཞན་བསྟན་བཅོས་མཁན་པོའི་འདོད་པ་ཐམས་ཅད་ཕྱོགས་ཡིན་པ་གཅོད་པ་དེ་ཁོ་ན་ཞེས་པའི་ཚིག་དང་ཕྲད་པ་
ལ་རག་ལས་པའི་ཕྱིར་ཏེ། འདི་ལྟར་ཁོ་ན་ཞེས་པའི་ཚིག་ནི། ཚིག་གཞན་དང་ཕྲད་ན་དོན་སྟོན་གྱི། མ་ཕྲད་ན་མི་སྟོན་པས། དེའི་ཕྱིར་ཚིག་ཕྲད་ཅེས་བྱ་ལ། དེ་ཡང་ངོ་བོ་ཞེས་པའི་ཚིག་དང་ཕྲད་པ་ལས་

[024A]༄༅། །བསྒྲུབ་བྱ་ཁོ་ནར་ཞེས་པར་འགྱུར་བའི་ཕྱིར། དེ་ལྟ་སྒྲུབ་བྱེད་དུ་བཀོད་པ་གཞན་དོན་བསྒྲུབ་བྱ་ཡིན་པ་གཅོད་ཅིང། རང་ཉིད་ཅེས་པའི་ཚིག་དང་ཕྲད་པ་ནི་རྒོལ་བ་ཁོ་ནས་ཁས་བླངས་པ་ཞེས་པར་འགྱུར་
བས། བསྟན་བཅོས་མཁན་པོའི་འདོད་པ་ཐམས་ཅད་ཕྱོགས་ཡིན་པ་གཅོད་ནུས་པ་ཡིན་གྱི། རང་ཉིད་ཅེས་པའི་ཚིག་དེ་ཁོ་ན་ཞེས་པའི་ཚིག་དང་མ་ཕྲད་ན། རྒོལ་བ་རང་ཉིད་ཀྱིས་ཁས་བླངས་ཞེས་པ་ཙམ་དུ་འགྱུར་ཞིང། དེ་ལྟར་ན་ཚིག་
དེས་བསྟན་བཅོས་མཁན་པོའི་འདོད་པ་ཐམས་ཅད་རྒོལ་བ་རང་ཉིད་ཀྱིས་ཁས་བླངས་པ་ཡང་ཡིན་པས་གཞན་དོན་བསྒྲུབ་བྱ་ཡིན་ནམ་སྙམ་དུ་དོགས་པ་མི་ཆོད་དོ། །དེས་ན་རྒོལ་བ་རང་ཉིད་ཁོ་ནས་ཁས་བླངས་པ་ཞེས་པ་གོ་བ་ལ་
ཁོ་ན་ཞེས་པའི་ཚིག་དང་ཕྲད་དགོས་པས། རང་ཉིད་ཅེས་པ་འདོད་པའི་ཐོག་མར་སྨོས་པ་ཡིན་ཏེ། འདོད་པ་ཐོག་མར་སྨོས་ན། རང་ཉིད་དང་ཁོ་ནའི་བར་དུ་འདོད་ཚིག་གིས་ཆོད་པས་དེ་གཉིས་ཕྲད་དགོས་པར་མི་ཤེས་པའི་ཕྱིར་རོ། །
དེ་ལྟ་ན་ཡང་དགོས་པ་འཆད་པའི་སྐབས་སུ་འདོད་པའི་དགོས་པ་སྔོན་ལ་བཤད་པ་ནི། འདོད་ཚིག་གི་དགོས་པ་རྒོལ་བ་རང་གི་ཞེ་འདོད་པ་མ་ཡིན་པའི་དོན་རྣམས་གཞན་དོན་བསྒྲུབ་བྱ་ཡིན་པ་གཅོད་པ་ཡིན་ཅིང། རང་ཉིད་ཀྱི་དགོས་
པ་ནི་གཞན་བསྟན་བཅོས་མཁན་པོའི་འདོད་པ་ཕྱོགས་ཡིན་པ་གཅོད་པ་ཡིན་ལ། རྒོལ་བའི་འདོད་ཡུལ་མ་ཡིན་པ་ཁྱབ་བྱེད་དང། གཞན་བསྟན་བཅོས་མཁན་པོའི་འདོད་པ་དེའི་ཁྱབ་བྱ་ཡིན་པས། ཁྱབ་བྱེད་དང་པོར་བཀག་

[024B] ཁྱབ་བྱ་དགག་སླ་བར་དགོངས་ནས། མདོར་བསྟན་དང་རྒྱས་བཤད་ཀྱི་སྐབས་སུ། འདོད་པའི་དགོས་པ་སྔར་སྨོས་ཤིང་རང་ཉིད་ཀྱི་དགོས་པ་ཕྱིས་སྨོས་སོ་ཞེས་བྱ་བའི་ཚུལ་འདི་དག་གིས། གཞུང་ལུགས་བྱི་དོར་རྨད་དུ་བྱུང་བ་བགྱིས་པ་
ལ། རིགས་པའི་དབང་ཕྱུག་ཐུགས་དགོས་པར་གྱུར་ཅིག་དེ་ཡང་ཀུན་ལས་བཏུས་ཀྱི་གཞུང་གི་འགྱུར་ཁ་ཅིག་ལས། ངོ་བོ་ཁོ་ན་བསྟན་བྱ་བ། རང་ཉིད་འདོད་དང་མ་བསལ་བ། ཞེས་འབྱུང་ཞིང། འགྱུར་ཁ་ཅིག་ལས། ངོ་བོ་ཁོ་ན་རང་ཉིད་
དང། །འདོད་དང་མ་བསལ་བསྟན་པར་བྱ། །ཞེས་འབྱུང་ཞིང། འགྱུར་གཞན་ལས། རང་གི་ངོ་བོ་ཁོ་ན་བསྟན། །བདག་འདོད་རང་གི་ཆོས་ཅན་ལ། མངོན་སུམ་དོན་དང་རྗེས་དཔག་དང། །ཡིད་ཆེས་གྲགས་པས་མ་བསལ་བ། ཞེས་འབྱུང་
བ་རྣམས་ནི། འགྱུར་ཁྱད་མ་གཏགས་དོན་ལ་ཁྱད་པར་མེད་ཅིང། བོད་ཁ་ཅིག་ངོ་བོ་ཁོ་ན་འདོད་པ་དང། །རང་ཉིད་མ་བསལ་བསྟན་པར་བྱ། ཞེས་བསྒྱུར་ནས་འཆད་པ་ནི། ཚིག་ཕྲད་དང་རང་ཉིད་འབྲེལ་བར་སྟོན་པའི་གནད་ཟབ་མོ་
མ་རྟོགས་པར་བདག་ཉིད་ཆེན་པོ་སུན་འབྱིན་པའི་རང་བཟོ་ཡིན་ནོ། །དེ་ལ་མཚན་ཉིད་ཀྱི་ཚིག་ཟུར་ལྔའི་ནང་ནས་ངོ་བོ་ལ་རྒྱས་བཤད་མི་མཛད་པ་ནི། གཞན་དོན་བསྒྲུབ་བྱ་ཡིན་ན་ཕྱི་རྒོལ་གྱིས་གྲུབ་ཟིན་པ་ཞིག་དགོས་པར་འདོད་པའི་
རྒོལ་བ་སུ་ཡང་མེད་པས་ལོག་རྟོག་གི་གཞི་ཆུང་བའི་ཕྱིར་ཡིན་ལ། གཞན་རྣམས་ནི། ལོག་རྟོག་གི་གཞི་ཆ་བས་རྒྱས་བཤད་མཛད་པ་ཡིན་ནོ། །གང་དག་ཁོ་ན་ཞེས་པའི་ཚིག་གི་དགོས་པ་ལ་རྒྱས་བཤད་མ་མཛད་པར་འདོད་པ་དེ་

[025A]༄༅། །དག་ནི། རང་ཉིད་འདོད་པ་བརྗོད་པ་ཡིས། ཞེས་སོགས་ཀྱི་གཞུང་ལ་ལྟ་བའི་བྱ་བ་མ་བྱས་པར་ཟད་དོ། །འོན་ཀྱང་རང་ཉིད་ཀྱི་དགོས་པ་འཆད་པའི་ཞར་ལ་གསུངས་པ་ནི་དགོས་པའི་དབང་
གིས་ཡིན་ནོ། །གཉིས་པ་རྟོགས་དཀའ་བའི་དགོས་པ་རྒྱས་པར་བཤད་པ་ལ། འདོད་པ་དང། རང་ཉིད་ཀྱི་དགོས་པ་རྒྱས་པར་བཤད་པ་གཉིས། དང་པོ་ལ། ཡོངས་གཅོད་ཀྱི་དགོས་པ་བཤད་པ་དང། རྣམ་བཅད་ཀྱི་དགོས་པ་
བཤད་པ་གཉིས། དང་པོ་ནི། ཕྱོགས་ཀྱི་མཚན་ཉིད་ཀྱི་ཟུར་དུ་འདོད་པ་སྨོས་པ་ཆོས་ཅན། དགོས་པ་ཡོད་དེ། ངག་ཏུ་དངོས་སུ་མ་བརྗོད་ན་ཡང། རྒོལ་བའི་ཞེ་བས་འདོད་པས་ཁྱབ་པའི་ཕྱོགས་ཡིན་ན། གཞན་དོན་བསྒྲུབ་བྱ་ཡིན་
དགོས་སོ་ཞེས་ཤེས་པར་བྱ་བའི་ཆེད་དུ་སྨོས་པ་ཡིན་པའི་ཕྱིར། དཔེར་ན་གྲངས་ཅན་གྱིས། མིག་ལ་སོགས་པ་ཆོས་ཅན། གཞན་གྱི་དོན་བྱེད་དེ། འདུས་ཤིང་བསགས་པ་ཡིན་པའི་ཕྱིར། དཔེར་ན་མལ་ཆ་དང་བསྟན་བཞིན་
ཞེས་བཀོད་པ་ན། བདག་གི་དོན་བྱེད་པ་དངོས་སུམ་སྨྲས་ཀྱང། གྲངས་ཅན་རང་ཉིད་ཀྱིས་བདག་དོན་བྱེད་པ་རྟགས་དེའི་བསྒྲུབ་བྱར་འདོད་དགོས་པ་བཞིན་ནོ། །ཞེས་བྱ་བ་ནི་བོད་ཀྱི་ཊཱིཀ་བྱེད་ཕལ་ཆེ་བའི་འདོད་པ་ཡིན་ལ། མི་མཁས་
པ་ཁ་ཅིག་ནི། བདག་དོན་བྱེད་པར་རང་ལུགས་ལ་ཡང་བསྒྲུབ་བྱ་ཡིན་པར་འདོད་དེ། དེ་ལྟ་ན་བདག་དོན་བྱེད་པ་སྐབས་འདིའི་བསྒྲུབ་བྱའི་མཚན་ཉིད་དག་དང་ལྡན་པར་ཁས་ལེན་དགོས་མི་དགོས་ལེགས་པོར་སོམས་ཤིག་

[025B] འདོད་པ་ཞེས་པའི་ཚིག་གི་ཡོངས་གཅོད་ཀྱི་དགོས་པ་གཞན་དོན་བསྒྲུབ་བྱ་ཡིན་ན། དེའི་ཚེ་ངག་ཏུ་དངོས་སུམ་མ་བརྗོད་ཀྱང་རྒོལ་བའི་ཞེ་འདོད་ལ་དོན་གྱི་བསྒྲུབ་
བྱར་ཁས་བླངས་པ་ཞིག་དགོས། ཞེས་པ་དེ་ཡིན་ནམ། རྒོལ་བའི་ཞེ་འདོད་ཀྱིས་བསྒྲུབ་བྱར་ཁས་བླངས་ན་བསྒྲུབ་བྱ་ཡིན་དགོས་སོ་ཞེས་སྟོན་པ་གང་ཡིན། དང་པོ་ལྟར་ན། མ་བརྗོད་ན་ཡང་འདོད་པས་ཁྱབ། ཞེས་པའི་སྦྱོར་བ་
འགོད་པའི་སྐབས་སུ། ཕྱི་མ་ཉིད་ཡོངས་གཅོད་ཀྱི་དགོས་པར་སྨྲས་པ་དང་འགལ། གཉིས་པ་ལྟར་ན། ཤེས་བྱ་ཆོས་ཅན། འདོད་ཚིག་གི་དོན་ཚང་ན་གཞན་དོན་བསྒྲུབ་བྱ་ཡིན་པས་ཁྱབ་པར་ཐལ། རྒོལ་བའི་ཞེ་འདོད་ཀྱིས་
བསྒྲུབ་བྱར་ཁས་བླངས་ན། གཞན་དོན་བསྒྲུབ་བྱ་ཡིན་པས་ཁྱབ་པའི་ཕྱིར། མ་གྲུབ་ན་དེ་འདོད་ཚིག་གི་ཡོངས་གཅོད་ཀྱི་དགོས་པ་ཡིན་པ་བུད། གང་བྱས་ན་རྟག་པས་ཁྱབ། དཔེར་ན་ནམ་མཁའ་བཞིན། སྒྲ་ཡང་བྱས་སོ་ཞེས་
གྲངས་ཅན་གྱིས་སངས་རྒྱས་པ་ལ་བཀོད་པ་ན། སྒྲ་རྟག་པ་ཆོས་ཅན། གཞན་དོན་བསྒྲུབ་བྱ་ཡིན་པར་ཐལ། རྒོལ་བའི་ཞེ་འདོད་ཀྱིས་བསྒྲུབ་བྱར་ཁས་བླངས་པའི་ཕྱིར། འདོད་ན། དེ་མ་ཡིན་པར་ཐལ། ཚད་མས་བསལ་བའི་
ཕྱིར། དེས་ན་ངག་ཏུ་དངོས་སུ་མ་བརྗོད་ཀྱང། རྒོལ་བའི་ཞེ་འདོད་ཀྱིས་བསྒྲུབ་བྱར་ཁས་བླངས་པ་ཡིན་ན། གཞན་དོན་བསྒྲུབ་བྱ་ཡིན་དགོས་སོ་ཞེས་ཤེས་པར་བྱ་བའི་ཕྱིར་འདོད་ཚིག་སྨོས་པར་འདོད་པ་ནི། ལྐུགས་པའི་འཇུ་

[026A]༄༅། །བག་གོ། གལ་ཏེ། རྒོལ་བའི་ཞེ་འདོད་ཀྱིས་ཕྱོགས་ཡིན་ན། གཞན་དོན་བསྒྲུབ་བྱ་ཡིན་པར་ཤེས་པའི་ཕྱིར་དུ་འདོད་ཚིག་སྨོས་པར་འདོད་ཀྱི། རྒོལ་བའི་ཞེ་འདོད་ཀྱིས་ཕྱོགས་སུ་ཁས་བླངས་
པ་ཡིན་ན། གཞན་དོན་བསྒྲུབ་བྱ་ཡིན་པར་ཤེས་པའི་ཕྱིར་དུ་སྨོས་པར་མི་འདོད་པས་སྐྱོན་མེད་དོ་ཞེ་ན། ཁས་བླངས་པ་ཞེས་པའི་ཚིག་ཕྲི་བ་ཙམ་གྱིས་ཁྱད་པར་ཅི་ཡང་མི་འཐོབ་སྟེ། འདི་ལྟར་ཤེས་བྱ་ཆོས་ཅན། རྒོལ་བའི་ཞེ་
འདོད་ཀྱི་ཕྱོགས་ཡིན་ན། ཕྱོགས་ཡིན་པས་ཁྱབ་པར་ཐལ། རྒོལ་བའི་ཞེ་འདོད་ཀྱི་ཕྱོགས་ཡིན་ན། གཞན་དོན་བསྒྲུབ་བྱར་ཤེས་པའི་ཕྱིར་དུ། སློབ་དཔོན་ཕྱོགས་གླང་གིས། འདོད་ཚིག་སྨོས་པ་ཡིན་པའི་ཕྱིར། འདོད་ན། གྲངས་ཅན་
གྱིས་སངས་རྒྱས་པའི་ངོར། མིག་སོགས་ཆོས་ཅན། བདག་དོན་བྱེད་དེ། འདུས་ཤིང་བསགས་པའི་ཕྱིར། ཞེས་བཀོད་པ་ན། མིག་སོགས་བདག་དོན་བྱེད་པར་སྒྲུབ་པ་ལ། འདུས་བསགས་ཆོས་ཅན། རྟགས་ཡང་དག་
ཡིན་པར་ཐལ། རྒོལ་བའི་ཞེ་འདོད་ཀྱི་རྟགས་ཡང་དག་ཡིན་པའི་ཕྱིར། དེར་ཐལ། རྒོལ་བ་རང་ལུགས་ཀྱི་རྟགས་ཡང་དག་ཡིན་པའི་ཕྱིར། དེ་བཞིན་དུ། སྒྲ་རྟག་པ་ཡང་ཆོས་ཅན། ཕྱོགས་ཡིན་པར་ཐལ། རྒོལ་བའི་ཞེ་
འདོད་ཀྱི་ཕྱོགས་ཡིན་པའི་ཕྱིར། ཞེས་སོགས་བརྗོད་པར་བྱའོ། །དེས་ན་ཁོ་བོ་ནི་གཞུང་འདི་དག་གི་དོན་འདི་ལྟར་འཆད་དེ། མདོར་བསྟན་དུ། མ་གྲུབ་སྒྲུབ་བྱེད་མིན་དོན་བརྗོད། ཞེས་པའི་སྐབས་སུ་འདོད་པ་ཞེས་པའི་

[026B] རྒོལ་བའི་ཞེ་འདོད་ཀྱིས་དོན་གྱི་བསྒྲུབ་བྱར་བརྗོད་པ་ཞིག་དགོས། ཞེས་བསྟན་པར་སྨྲས་པ་ལ། གཞན་དོན་བསྒྲུབ་བྱ་ཡིན་ན་ངག་ཏུ་དངོས་སུ་སྨྲས་པ་ཞིག་དགོས་ཀྱི། ངག་ཏུ་དངོས་སུ་མ་སྨྲས་
ཀྱང་རྒོལ་བའི་ཞེ་འདོད་ཀྱིས་བསྒྲུབ་བྱར་ཁས་བླངས་པ་དེ་འདྲ་མེད་དོ་ཞེ་ན། དེའི་ཚེ་ངག་ཏུ་དངོས་སུ་མ་བརྗོད་ན་ཡང་སྔ་རྒོལ་གྱི་ཞེ་བའི་འདོད་པས་ཁྱབ་པའི་སྒོ་ནས་དོན་གྱིས་བསྒྲུབ་བྱར་འདོད་ཅིང་ཁས་བླངས་པ་ཡོད་དེ། དཔེར་ན། གྲངས་
ཅན་གྱིས། མིག་སོགས་ཆོས་ཅན། གཞན་དོན་བྱེད་དེ། འདུས་ཤིང་བསགས་པ་ཡིན་པའི་ཕྱིར། མལ་ཆ་དང་སྟན་བཞིན་ཞེས་བཀོད་པ་ན། བདག་གི་དོན་བྱེད་པ་ངག་ཏུ་མ་སྨྲས་ཀྱང་ཞེ་འདོད་ཀྱིས་བསྒྲུབ་བྱར་ཁས་བླངས་པ་
བཞིན་ནོ། །ཞེས་པ་སྟེ། སྔོན་མེད་པའི་ལེགས་པར་བཤད་པའོ། །ཀུན་ལས་བཏུས་ཀྱི་འགྲེལ་བར། བདག་ཉིད་ཅེས་བྱ་བ་འདིས་ནི། བསྟན་བཅོས་ལ་མི་ལྟོས་པའི་ཁས་བླངས་པ་བསྟན་པ་ཡིན་ནོ། །ཞེས་བཤད་པ་ལ། ཁ་
ཅིག་ན་རེ། རང་ཉིད་ཀྱི་སྒྲས་བསྟན་བཅོས་མཁན་པོའི་འདོད་པ་ཐམས་ཅད་ཕྱོགས་ཡིན་པ་སེལ་བར་ཀུན་ལས་བཏུས་ཀྱི་རང་འགྲེལ་དུ་བཤད་པ་དམིགས་བསལ་དེ་མི་འཐད་པར་ཐལ། རང་ཉིད་ཀྱིས་སྒྲས་རྒོལ་བ་རང་གིས་ཁས་
མ་བླངས་པ་ཐམས་ཅད་གཞན་དོན་བསྒྲུབ་བྱ་ཡིན་པ་གཅོད་པའི་ཕྱིར། མདོར་ན་རྒོལ་བས་ཁས་བླངས་བཟུང་ངོ། །ཞེས་སྨྲས་པ་ལྟར་ན། རྒོལ་བ་རང་ཉིད་ཀྱིས་ཁས་མ་བླངས་པ་ཐམས་ཅད་གཞན་དོན་བསྒྲུབ་བྱ་ཡིན་པ་རང་ཉིད་

[027A]༄༅། །ཀྱི་ཚིག་གིས་གཅོད་དགོས་པར་འགྱུར་ཞིང། དེ་ལྟ་ན། ཀུན་ལས་བཏུས་ཀྱི་རང་འགྲེལ་དུ། བསྟན་བཅོས་མཁན་པོའི་འདོད་པ་གཅིག་པུ་དམིགས་ཀྱིས་བསལ་ནས། དེ་ཉིད་གཞན་དོན་བསྒྲུབ་བྱ་
ཡིན་པ་གཅོད་པ་རང་ཉིད་ཀྱི་ཚིག་གི་དགོས་པ་ཡིན་པ་བཤད་པ་མི་འཐད་དོ། །ཞེ་ན། རང་ཉིད་ཅེས་པའི་ཚིག་གིས་རྒོལ་བ་བདག་ཉིད་ལས་གཞན་གྱི་འདོད་པ་ཐམས་ཅད་ཕྱོགས་ཡིན་པ་བཟློག་ན་ཡང་ཀུན་ལས་བཏུས་ཀྱི་འགྲེལ་
པར་བདག་ཉིད་ཀྱི་སྒྲ་བསྟན་བཅོས་མཁན་པོའི་འདོད་པ་ཕྱོགས་ཡིན་པ་གཅོད་བྱེད་དུ་དམིགས་ཀྱིས་བསལ་ཏེ། བཤད་པ་དེ་དོགས་པའི་གནས་ནི་བཟློག་པའི་ཆེད་དུ་ཡིན་ཏེ། འདི་ལྟར། རྒོལ་བ་རང་ལས་གཞན་གྱི་འདོད་
པ་ཐམས་ཅད་ཕྱོགས་མ་ཡིན་པར་མཚུངས་ཀྱང། རང་གིས་ཚད་མར་ཁས་བླངས་པའི་བསྟན་བཅོས་མཁན་པོའི་འདོད་པ་ཐམས་ཅད་ཕྱོགས་ཡིན་པར་འཛིན་པའི་དོགས་པ་ཤས་ཆེ་ཞིང། དེའི་ཚེ་ཕྱི་རྒོལ་
གྱིས་ཁས་བླངས་པ་རྣམས་ཀྱང་སྔ་རྒོལ་གྱིས་བཀོད་པའི་རྟགས་དེའི་བསྒྲུབ་བྱ་ཡིན་ནམ་སྙམ་དུ་འཛིན་པ་སོགས་ཀྱི་དོགས་པའི་གནས་མེད་པ་དེའི་ཕྱིར་རང་འགྲེལ་དུ། དམིགས་བསལ་འདི་ནི་དོགས་པ་དེ་བཟློག་
པའི་དོན་དུ་བྱས་པ་ཡིན་ནོ། །ཞེས་བྱ་བ་ནི། ལྷ་དབང་བློའི་དགོངས་པ་ཡིན་ཞིང། འོན་ཀྱང་འདོད་ཚིག་གི་དགོས་པ་འཆད་པའི་སྐབས་ཡིན་པས། སྐབས་སུ་བབ་པར་མ་མཐོང་ངོ། །དེས་ན་རྒྱན་མཁན་པོའི་དགོངས་

[027B] འདི་ལྟར་འདོད་པ་ཞེས་པའི་ཚིག་གིས་རྒོལ་བ་རང་ཉིད་མི་འདོད་པའི་དོན་ཐམས་ཅད་ཕྱོགས་ཡིན་པ་བཅད་པའི་ཕྱིར། རྒོལ་བས་ཁས་མ་བླངས་པའི་བསྟན་བཅོས་མཁན་པོའི་འདོད་པ་ཡང་
ཕྱོགས་ཡིན་པར་བཅད་པར་གྱུར་ལ། དེ་ལྟར་ན་ཀུན་ལས་བཏུས་ཀྱིས་རང་འགྲེལ་དུ། རང་ཉིད་ཅེས་བྱ་བས་ནི། བསྟན་བཅོས་ལ་མི་ལྟོས་པར་ཁས་བླངས་པ་སྟོན་པར་བྱེད་དོ། །ཞེས་བསྟན་བཅོས་མཁན་པོའི་འདོད་པ་
ཕྱོགས་ཡིན་པ་བཟློག་པའི་ཕྱིར་དུ། རང་ཉིད་སྨོས་དགོས་པར་བཤད་པ་དང་འགལ་ལོ། །ཞེ་ན། འདོད་པ་ཞེས་པའི་ཚིག་དེས། རྒོལ་བ་རང་ཉིད་ལས་གཞན་གྱི་འདོད་པ་ཐམས་ཅད་ཕྱོགས་ཡིན་པ་བཟློག་ན་ཡང་འགའ་ཞིག་
བསྟན་བཅོས་མཁན་པོའི་འདོད་པ་ཐམས་ཅད་རྒོལ་བའི་འདོད་པ་ཡང་ཡིན་ཞིང། དེས་ན་ཕྱོགས་ཡིན་ནོ་སྙམ་དུ་དགོངས་པ་མཐོང་བས། དེ་ལྟ་བུའི་དོགས་པའི་གནས་ནི་བཟློག་པ་དེའི་དོན་དུ་རང་ཉིད་ཅེས་པའི་ཚིག་འདི་ནི་བྱས་པ་
ཡིན་ཞིང། དེའི་ཕྱིར་ཀུན་ལས་བཏུས་ཀྱི་འགྲེལ་བར། བདག་ཉིད་ཀྱི་སྒྲ་བསྟན་བཅོས་མཁན་པོའི་འདོད་པ་ཕྱོགས་མ་ཡིན་པར་ཤེས་པའི་ཕྱིར་དུ་སྨོས་པ་ཡིན་པར་བཤད་པ་ཡིན་པས་འགལ་བ་མེད་དོ་ཞེས་བྱ་བ་སྟེ། དབྱིས་ཕྱིན་
པའི་བཤད་པ་ཡིན་ནོ། །གལ་ཏེ། རྒོལ་བའི་ཞེ་བས་མི་འདོད་པའི་དོན་སྒྲུབ་བྱ་མ་ཡིན་པར། རྒོལ་བའི་ཞེ་འདོད་ཀྱི་ཚོགས་དོན་འབའ་ཞིག་བསྒྲུབ་བྱ་ཡིན་ན། དེ་ཕྱིན་ཅི་ལོག་ཏུ་བྱེད་པའི་འགལ་བ་ཡང་གཅིག་ཁོ་ནར་འགྱུར་དགོས་

[028A]༄༅། །ཤིང། དེ་ལྟ་ན་གྲངས་ཅན་གྱིས་མིག་སོགས་བདག་དོན་བྱེད་པར་སྒྲུབ་པ་ལ། འདུས་པ་སོགས་རྟགས་སུ་བཀོད་པའི་ཚེ། རྟགས་དེ་ཉིད་ཆོས་ཀྱི་ཁྱད་པར་སྒྲུབ་པ་དང། ཆོས་ཅན་
གྱི་ཁྱད་པར་སྒྲུབ་པ་སོགས་ཀྱི་འགལ་རྟགས་དུ་མར་དབྱེ་བ་བྱེད་པར་མི་འཐད་པར་འགྱུར་རོ་ཞེ་ན། སྐྱོན་མེད་དེ། ཞེ་འདོད་ཀྱི་ཚོགས་དོན་གཅིག་ཡིན་ཀྱང། དེ་ནི་སྒྲའི་སྦྱོར་ཚུལ་ལ་ལྟོས་ནས། ཆོས་ཀྱི་ཁྱད་པར་དག་
དང་ཆོས་ཅན་གྱི་ཁྱད་པར་སྒྲུབ་པའི་འགལ་རྟགས་དུ་མར་དབྱེར་རུང་བ་ཡིན་པར་བརྗོད་པ་ཡིན་པའི་ཕྱིར། ཞེས་བྱ་བ་ནི། སློབ་དཔོན་ལྷ་དབང་བློའི་བཤད་པའོ། །རྒྱན་མཁན་པོ་ནི་འདི་ལྟར་འཆད་དེ། །གལ་ཏེ། མིག་
སོགས་གཞན་དོན་བྱེད་པ་དེ་སྒྲུབ་ཀྱི་ཞེ་འདོད་ཀྱི་བསྒྲུབ་བྱར་རྒོལ་བས་ཁས་བླངས་པ་ཡིན་ན། མིག་སོགས་ཆོས་ཅན་དང། བདག་དོན་བྱེད་པ་ཞེ་འདོད་ཀྱི་བསྒྲུབ་བྱའི་ཆོས་སུ་འགྱུར་དགོས་ལ། དེ་ལྟར་ན། སློབ་དཔོན་
ཕྱོགས་ཀྱི་གླང་པོས་ཆོས་ཀྱི་ཁྱད་པར་ཕྱིན་ཅི་ལོག་ཏུ་སྒྲུབ་པའི་ཕྱིར་འགལ་བ་ཡིན་ནོ། །ཞེས་བྱ་བ་ལ་སོགས་པས་བདག་དོན་བྱེད་པ་དེ་དེ་སྒྲུབ་ཀྱི་ཆོས་ཀྱི་ཁྱད་པར་དང། ཆོས་ཅན་ཀྱི་ཁྱད་པར་སོགས་སུ་བཤད་པ་
ཇི་ལྟར་ཡིན་ཞེ་ན། རྒོལ་བའི་ཞེ་འདོད་ཀྱིས་བསྒྲུབ་བྱའི་ཆོས་སུ་བཟུང་བའི་བདག་དོན་བྱེད་པ་དེ་ཉིད། གྲངས་ཅན་གྱིས་བཀོད་པའི་སྨྲས་ཚོད་ཀྱི་སྦྱོར་བ་འགོག་པ་ན། ཆོས་ཀྱི་ཁྱད་པར་དུ་སྦྱོར་རམ། ཆོས་ཅན་གྱི་

[028B] ཞེས་སོགས་སུ་བརྟགས་ནས་འགོག་པའི་འགོག་ཚུལ་ལྟོས་ནས་སློབ་དཔོན་གྱིས་ཆོས་ཀྱི་ཁྱད་པར་དག་དང། ཆོས་ཅན་གྱི་ཁྱད་པར་དུ་བརྗོད་པ་ཙམ་ཡིན་པས་མི་འགལ་ལོ། །ཞེས་པ་སྟེ་ཤིན་ཏུ་ལེགས་སོ། །གྲངས་
ཅན་གྱི་སྦྱོར་བ་དག་གི་དོན་ནི། ཁོ་བོས་ཚད་མ་ཡིད་ཀྱི་མུན་སེལ་དུ་རྒྱས་པར་བཤད་ཟིན་ཏོ། །མ་བརྗོད་ན་ཡང་ཞེས་སོགས་ཀྱི་གཞུང་གི་དོན་འཆད་པ་ལ། ཐོག་མར། གཅེས་པའི་གནད་འདི་ལྟར་གོ་བར་བྱ་སྟེ། གྲངས་ཅན་གྱིས། མིག་
སོགས་ཆོས་ཅན། གཞན་དོན་བྱེད་དེ། འདུས་ཤིང་བསགས་པ་ཡིན་པའི་ཕྱིར། མལ་ཆ་དང་སྟན་བཞིན་ཞེས་སྨྲས་པ་ལ། སློབ་དཔོན་དབྱིག་གཉེན་གྱིས། གལ་ཏེ་བདག་གཞན་དེ་མ་གྲུབ། དཔེ་ལའོ། ཞེས་སོགས་ཀྱི་སྒོ་ནས་ཁྱོད་ཀྱིས་
གཞན་ཞེས་པ་བདག་ལ་བསམས་པ་ཡིན་པས། རྟགས་དེ་ཉིད་བསྒྲུབ་བྱ་དང་འགལ་བ་དང། དཔེ་བསྒྲུབ་བྱའི་ཆོས་ཀྱིས་སྟོང་བར་འགྱུར་རོ། །ཞེས་པའི་སྐྱོན་བརྗོད་པ་ལ། གྲངས་ཅན་ན་རེ། བདག་དོན་བྱེད་པ་དངོས་སུ་མ་སྨྲས་པའི་ཕྱིར། བསྒྲུབ་
བྱའི་ཆོས་མ་ཡིན་ཞིང། དེའི་ཕྱིར་མིག་སོགས་བདག་དོན་བྱེད་པ་ཡང་བསྒྲུབ་བྱ་མ་ཡིན་ཏེ། དངོས་སུ་མ་སྨྲས་པའི་ཕྱིར་དེ་བས་ན་རྟགས་དམ་བཅའ་དང་འགལ་བ་དང། དཔེ་བསྒྲུབ་བྱའི་ཆོས་ཀྱིས་སྟོང་བའི་ཉེས་པ་ཡང་མེད་ཅིང། དེའི་ཕྱིར་
རྟགས་དེ་ལ་རྟགས་དམ་བཅའ་དང་འགལ་བ་དང། དཔེ་བསྒྲུབ་བྱའི་ཆོས་ཀྱིས་སྟོང་བའི་ཉེས་པ་བརྗོད་པ་ནི། འཕེལ་བ་དང་མཚུངས་པའི་ལྟག་ཆོད་ཡིན་ནོ་ཞེས་ཟེར་རོ། །དེ་ལྟ་བུའི་གྲངས་ཅན་གྱི་ལན་དེ་ཉིད་མི་འཐད་པར་བསྟན་

[029A]༄༅། །པའི་ཕྱིར། སློབ་དཔོན་ཕྱོགས་ཀྱི་གླང་པོས་ཀྱང། གྲངས་ཅན་གྱི་རྟགས་དེ་དག་ཆོས་ཀྱི་ཁྱད་པར་ཕྱིན་ཅི་ལོག་ཏུ་སྒྲུབ་པའི་ཕྱིར་འགལ་བ་ཡིན་ནོ། ཞེས་བྱ་བ་ལ་སོགས་པ་གསུངས་ཤིང། འདིར་ཡང། འདོད་
ཚིག་གི་དགོས་པ་ལ་རྩོད་པ་སྤང་པའི་ཕྱིར། ངག་ཏུ་དངོས་སུ་མ་སྨྲས་པས་བདག་དོན་བྱེད་པ་དེ་སྒྲུབ་ཀྱི་བསྒྲུབ་བྱར་འདོད་མི་དགོས་སོ་ཞེས་ཟེར་བ་དགག་པར་བཞེད་ནས། མ་བརྗོད་ན་ཡང་འདོད་པས་ཁྱབ། །བདག་གི་དོན་བཞིན་བསྒྲུབ་
བྱར་འདོད། ཅེས་གསུངས་ཤིང། དེ་ཉིད་བསྒྲུབ་པའི་ཕྱིར། མ་བརྗོད་ན་ཡང། ཞེས་སོགས་རྐང་པ་གཉིས་གསུངས་ལ། མིག་སོགས་བདག་དོན་བྱེད་པ་ཞེ་འདོད་ཀྱི་བསྒྲུབ་བྱར་འདོད་དགོས་པའི་རྒྱུ་མཚན་དེས་ན། སློབ་དཔོན་
དབྱིག་གཉེན་གྱིས་བརྗོད་པའི་སུན་འབྱིན་དེ་ལྟག་ཆོད་མ་ཡིན་ནོ་ཞེས་སྟོན་པ་ནི། དེ་དཔེར་ཞེས་སོགས་རྐང་པ་བཞིའོ། །མ་བརྗོད་ན་ཡང་ཞེས་སོགས་རྐང་བ་གཉིས་པོ་དེའི་སྒྲུབ་བྱེད་འཆད་པ་ནི། གལ་ཏེ་ཞེས་སོགས་རྐང་པ་བཞིའོ། །
དེས་ན་སློབ་དཔོན་དབྱིག་གཉེན་གྱིས་བརྗོད་པའི་སུན་འབྱིན་གྱི་ཚུལ་དེས་གྲངས་ཅན་གྱི་ཟོལ་སྦྱོར་གཅིག་བུར་མ་ཟད། རྒྱང་པན་གྱི་གཉིས་བཅས་ཀྱི་སྦྱོར་བ་ལ་སོགས་པའི་ཟོལ་སྦྱོར་རྣམས་ཀྱང་ཁེགས་པར་བསྟན་པ་ནི། འདིས་
ནི་ཞེས་སོགས་སོ། །དེ་ནི་ཚིག་གི་དོན་བཤད་པར་བྱ་སྟེ། གལ་ཏེ་དེའི་ཚེ། བདག་དོན་བྱེད་པ་དངོས་སུ་མ་སྨྲས་ཀྱང། ཞེས་འདོད་ལ་མིག་སོགས་བདག་དོན་བྱེད་པ་སྒྲུབ་འདོད་པ་ཡིན་པར་གང་ལས་ཤེས་ཞེ་ན། དེའི་ཚེ་

[029B] མིག་སོགས་བདག་དོན་བྱེད་པ་གྲངས་ཅན་གྱིས་བསྒྲུབ་བྱར་ཞེ་བས་འདོད་པ་ནི། སྒྲུབ་བྱེད་འགོག་པའི་སྐབས་སམ་ཤུགས་ལས་རྟོགས་པར་འགྱུར་པ་ཡིན་ཏེ། བདག་སྒྲུབ་པའི་ཕྱིར་
དུ་ཚུལ་ད་ལྟར་བཀོད་པའི་ཕྱིར་རོ། །དེའི་ཕྱིར། བདག་དོན་བྱེད་བྱེད་པ་ཉིད། ཞེ་འདོད་ཀྱི་བསྒྲུབ་བྱའི་ཆོས་སུ་སོང་བས་དེ་བསྒྲུབ་ཀྱི་བསྒྲུབ་བྱའི་ཆོས་དེ་མཐུན། དཔེར་རྗེས་འགྲོ་མེད་པའི་སྐྱོན་ཡང་ཡོད་དེ། ཇི་སྐད་དུ་སློབ་དཔོན་དབྱེག་གཉེན་གྱིས་བདག་དེ་ཉིད་གཞན་གྱི་སྒྲས་བརྗོད་ན་དེའི་ཚེ་དཔེ་ལ་མ་གྲུབ་ཅེས་བཤད་པ་བཞིན་ཏེ། དེར་མ་ཟད། མིག་སོགས་བདག་དོན་བྱེད་པ་ཞེ་འདོད་ཀྱི་བསྒྲུབ་བྱར་སོང་བས། མིག་སོགས་ཆོས་ཅན། གཞན་དོན་བྱེད་དེ། འདུས་
ཤིང་བསགས་པ་ཡིན་པའི་ཕྱིར། ཞེས་བཀོད་པ་དེར་ནི་རྟགས་འདུས་བསགས་དེ། འདོད་ཡུལ་གྱི་བསྒྲུབ་བྱ་ལ་གནོད་བྱེད་ཡིན་པས། རྟགས་དམ་བཅའ་དང་འགལ་བའི་ཉེས་པར་ཡང་འགྱུར་རོ། །གལ་ཏེ་མ་བརྗོད་ན་ཡང་
འདོད་པ་ནི། སྐབས་ལས་རྟོགས་པར་འགྱུར་བའི་རྒྱུ་མཚན་ཅི་ཞེ་ན། གལ་ཏེ་གྲངས་ཅན་དང། སངས་རྒྱས་པ་བདག་ཡོད་མེད་གང་ལ་རྩོད་པ་ན། བདག་སྒྲུབ་པར་འདོད་པ་ཡིས། འདུས་བསགས་སྒྲུབ་བྱེད་དུ་བཀོད་པའི་
སྦྱོར་བ་དེ་ལྟ་བུ་ལ་མིག་སོགས་བདག་དོན་བྱེད་པ་དེ་ཞེ་འདོད་ཀྱི་བསྒྲུབ་བྱ་ཡིན་ན། བསྒྲུབ་བྱ་ཅི་ཡིན་ཏེ། བསྒྲུབ་བྱ་གང་ཡང་མེད་པར་འགྱུར་ཏེ། གཞན་དོན་བྱེད་པ་དང། བདག་དོན་བྱེད་པ་གང་ཡང་དེའི་ཚེ་མིག་སོགས་

[030A]༄༅། །ལ་བསྒྲུབ་བྱར་མི་འཐད་ཅིང། གཞན་ཡང་མེད་པའི་ཕྱིར་རོ། །གལ་ཏེ་དེའི་ཚེ་མིག་སོགས་གཞན་དོན་བྱེད་པ་དེ་ཉིད་བསྒྲུབ་བྱ་མིན་པ་ལས། གཞན་དུ་ཡིན་ན་རྟགས་དེས་རྒོལ་བ་སྒྲུབ་པར་
མི་འདོད་པའི་དོན་བསྒྲུབས་པའམ། ཕྱི་རྒོལ་གྱི་དོར་སྒྲུབ་བྱེད་བཀོད་པ་འབྲས་བུ་མེད་པར་འགྱུར་ཏེ། མིག་སོགས་དེ་རང་ལས་གཞན་པའི་འབྲས་བུ་སྐྱེད་པའི་དོན་བྱེད་པ་ཙམ་ཕྱི་རྒོལ་སངས་རྒྱས་པས་ཀྱང། སྔར་ནས་གྲུབ་
ཟིན་ཅིང། གྲངས་ཅན་རང་ཉིད་ཀྱང་དེ་ཙམ་ཞིག་སྐབས་འདིར་སྒྲུབ་མི་འདོད་པའི་ཕྱིར། འདི་ནི་ལྷ་དབང་བློའི་དགོངས་པ་ཡིན་ལ། རྒྱན་མཁན་པོ་ལྟར་ན། གལ་ཏེ། དེའི་ཚེ་བསྒྲུབ་བྱ་ཅི་ཡང་མེད་པ་ལས་གཞན་དུ་ཡོད་ན་
མིག་སོགས་བདག་དོན་བྱེད་པ་དང། མིག་སོགས་གཞན་དོན་བྱེད་པ་གཉིས་ལས་མ་འདས་པས། དེ་གཉིས་གང་བསྒྲུབ་བྱ་ཡིན། གལ་ཏེ་མིག་སོགས་བདག་དོན་བྱེད་པ་བསྒྲུབ་བྱ་ཡིན་ན། རྟགས་དམ་བཅའ་དང་འགལ་
བ་དང། དཔེ་བསྒྲུབ་བྱའི་ཆོས་ཀྱིས་སྟོང་བའི་སྐྱོན་སོ་ན་གནས་པས། གྲངས་ཅན་ལ་མི་འདོད་པ་ཐོག་ཏུ་བབ་པར་འགྱུར་བའམ། ཡང་ན། མིག་སོགས་གཞན་དོན་བྱེད་པ་བསྒྲུབ་བྱ་ཡིན་ན། རྟགས་དེ་ལ་བརྟེན་ནས་སངས་
རྒྱས་པའི་ངོར་བདག་འགྲུབ་པའི་འབྲས་བུའམ། དགོས་པ་གང་ཡང་མེད་པར་འགྱུར་ཏེ། མིག་སོགས་ཀྱིས་འབྲས་བུ་བསྐྱེད་པར་གྲུབ་པས། བདག་འགྲུབ་པ་ལ་ཅི་ཡང་མི་ཕན་པའི་ཕྱིར་རོ། །སྐབས་འདིར་ལྷ་དབང་བློའི་

[030B] གཞན་དུ་ན། གལ་ཏེ་རྩོད་པའི་གཞི་འགྱུར་བ་བསྒྲུབ་པར་བྱ་བ་མ་ཡིན་པ་དེའི་ཚེ་མི་འདོད་པར་འགྱུར་ཏེ། དཔེར་ན་སྔར་མིང་ཅན་དང་འགྲེལ་བ་ལས། སྔར་སྒྲའི་ངོ་བོ་དོན་དང་ལྡན་པ་ཡིན་ཏེ། རྣམ་པར་དབྱེ་བ་མཐོང་བའི་
ཕྱིར་རོ། །ཞེས་བྱ་བ་ལྟ་བུའོ་ཞེས་སོགས་བཤད་པ་ནི། བརྡ་སྤྲོད་པའི་སློབ་མས་སྨྲས་པའི་ཟོལ་སྦྱོར་དཔེར་བཀོད་པ་ཙམ་ཡིན་པ་ལ། དེ་ལྟར་མ་གོ་བར་མཁས་པར་གྲགས་པ་ཁ་ཅིག་གིས་མི་འདོད་པ་སྟེ། མིངས་གི་སྒྲ་ཕྱི་རོལ་གྱི་དོན་
ལྡན་ཡིན་པ་དེ་སྒྲུབ་ཀྱི་བསྒྲུབ་བྱར་འགྱུར་ཞིང། སྒྲ་བྱེ་བྲག་ཏུ་བཤད་དུ་ཡོད་པར་སྨྲ་བའི་བརྡ་སྤྲོད་པའི་དོར། མིང་གི་སྒྲ་ཕྱི་རོལ་གྱི་དོན་ལྡན་ཙམ་དུ་བསྒྲུབས་པ་འབྲས་བུ་མེད་པར་འགྱུར། ཞེས་སོགས་ཀྱི་བཤད་པ་བྱེད་ཅིང། དེ་
ཉིད་ལྷ་ཤཱཀ་གི་དགོངས་པར་སྨྲ་བ་ནི། ལྷ་དབང་བློའི་འགྲེལ་བར། འབྲས་མེད་འགྱུར། སྤྱིར་གཞན་གྱི་དོན་ཉིད་བསྒྲུབ་པར་བྱ་བར་མི་འགྱུར་རོ། །ཞེས་བཤད་པ་ལ་བལྟ་བའི་བྱ་བ་ཙམ་ཡང་མ་བྱས་པར་འདོམས་དཀྲིས་དང་
མགོའི་ཅོད་པན་ནོར་བའི་མཁས་པ་ཁྱོད་ཀྱིས། རང་གི་མིག་དང། ཡིད་ཀྱི་དབང་པོ་གཉིས་ཀའི་ངང་ཚུལ་གསལ་བར་བྱས་སོ། །འོ་ན་འགྲེལ་པར་བཀོད་པའི་དཔེ་དེ་ཉིད་ཇི་ལྟར་བུ་ཞེ་ན། འདི་ལྟར་བརྡ་སྤྲོད་པའི་སྟོན་པ་དྲང་སྲོང་
བྷ་ཏྲི་ཧ་རིས། ཤེས་དང་ལྡན་དང་ཕྱི་དོན་དང། །རང་གི་ངོ་བོ་ཉིད་ཀྱང་དེ། །དེ་དེ་སྒྲས་བརྗོད་པས་རྟོགས་པས། །སྤྱི་ནི་འགྲེལ་བར་རབ་ཏུ་གནས་ཞེས་གོའུ་ཞེས་པ་ལྟ་བུའི་སྒྲ་གཅིག་བརྗོད་འདོད་ཤེས་པའི་དོན་དང། ཕྱི་རོལ་

[031A]༄༅། །ནོག་སོགས་འདུས་པའི་གོང་བུའི་དོན་དང། གོ་དང་ཨོ་དང་ཨུ་གསུམ་གྱིས་ཁྱད་པར་དུ་བྱས་པའི་སྒྲ་རང་གི་ངོ་བོ་དག་བརྡ་ལ་མི་ལྟོས་པར་གོ་བར་བྱེད་ཅེས་དོན་གསུམ་ལྡན་དུ་འདོད་དོ། །དེའི་སློབ་
མ་སྒྲ་བྱེ་བྲག་ཏུ་བཤད་དུ་ཡོད་པར་འདོད་པ་དང། མེད་པར་འདོད་པ་གཉིས་ཡོད་ཅིང། སྒྲ་ལ་ལྷས་བྱིན་ཞེས་པ་ལྟ་བུ་མིང་གི་སྒྲ་དང། བ་ལང་ཞེས་པ་ལྟ་བུ་རིགས་ཀྱི་སྒྲ་གཉིས་ལས། བྱེ་བྲག་ཏུ་བཤད་དུ་ཡོད་པར་འདོད་
པ་དག། སྒྲ་གཉི་ཡང་བརྡ་མ་སྦྱར་བའི་སྔོན་རོལ་ནས། ལྷས་བྱིན་པའི་དོན་གྱིས་ན་ལྷས་བྱིན་ཞེས་པ་དང། འགྲོ་བའི་དོན་གྱིས་ན་བ་ལང་ཞེས་ཕྱི་རོལ་གྱི་དོན་ལྡན་དུ་མཚུངས་པར་འདོད་ལ། ངོ་བོ་ཉིད་ཀྱི་དོན་ལྡན་དུ་མི་
འདོད་དོ། །བྱེ་བྲག་ཏུ་བཤད་དུ་མེད་པར་འདོད་པ་དག། རིགས་ཀྱི་སྒྲ་དེ་ལྟར་ཡིན་ཡང། མིང་གི་སྒྲ་བརྡ་མ་སྦྱར་བའི་སྔོན་རོལ་ནས་ངོ་བོ་ཉིད་ཀྱི་དོན་ལྡན་ཡིན་གྱི། ཕྱི་རོལ་གྱི་དོན་ལྡན་མ་ཡིན་པར་འདོད་པས། རྒོལ་བ་འདིས་རྒོལ་
བ་ཅིག་ཤེས་ཀྱི་ངོར། མིང་གི་སྒྲ་ངོ་བོ་ཉིད་ཀྱིས་དོན་ལྡན་དུ་ཟོལ་སྦྱོར་གྱིས་སྒྲུབ་འདོད་ནས། མིང་གི་སྒྲ་ཆོས་ཅན། བརྡའི་སྔོན་རོལ་ནས་དོན་ལྡན་ཡིན་ཏེ། སྒྲའི་རྣམ་དབྱེ་བརྒྱད་དང་ལྡན་པར་མཐོང་བའི་ཕྱིར་
ཕྱི་རོལ་གྱི་དོན་ལྡན་རྣམ་དབྱེའི་མཐའ་ཅན་གྱི་སྒྲ་བཞིན་ནོ། །ཞེས་འགོད་པར་བྱེད་ལ། དེའི་ཚེ། ངོ་བོ་ཉིད་ཀྱི་དོན་ལྡན་ཞེ་འདོད་ཀྱི་བསྒྲུབ་བྱ་མ་ཡིན་པར། བརྡའི་སྔ་རོལ་ནས་དོན་ལྡན་ཡིན་པ་ཙམ་བསྒྲུབ་

[031B] རྟགས་འགོད་པ་བོའི་རྒོལ་པ་རང་ཉིད་ཀྱིས་སྒྲུབ་པར་མི་འདོད་པའི་དོན་བསྒྲུབས་པ་དང། ཕྱི་རྒོལ་སྒྲ་བྱེ་བྲག་ཏུ་བཤད་དུ་ཡོད་པར་འདོད་པའི་ངོར། གྲུབ་ཟིན་བསྒྲུབས་པས་འབྲས་བུ་མེད་པར་འགྱུར་བ་
བཞིན། ཞེས་པའོ། །དེ་ལྟར་ན། གྲངས་ཅན་གྱི་ཟོལ་སྦྱོར་ལ། སློབ་དཔོན་དབྱིག་གཉེན་གྱིས་བཀོད་པའི་སུན་འབྱིན་དེ་ཉིད་གནོད་བྱེད་ཡང་དག་ཏུ་བསྟན་ནས། སུན་འབྱིན་དེས། རྒྱང་ཕན་གྱི་གཉིས་བཅས་ཀྱི་སྦྱོར་བ་
ཡང་ཁེགས་པར་ཞར་བྱུང་གི་ཚུལ་གྱིས་སྟོན་པ་ནི། གྲངས་ཅན་གྱི་ཟེལ་སྦྱོར་འགོག་པའི་རིགས་པ་འདིས་ནི། རྒྱང་ཕན་གྱི་གཉིས་བཅས་ཀྱི་སྦྱོར་བ་ལ་ཡང། ཞེ་འདོད་ཀྱི་བསྒྲུབ་བྱའི་ཆོས་དཔེ་ལ་རྗེས་འགྲོ་མེད་པ་དང། རྟགས་
དམ་བཅའ་དང་འགལ་བའི་ཉེས་པ་དག་བསྟན་པ་ཡིན་ཏེ། དེ་ཡང་རྒྱང་ཕན་པས། སངས་རྒྱས་པའི་ངོར་ལུས་སེམས་རྫས་གཅིག་ཏུ་བསྒྲུབ་པར་འདོད་ཅིང། ལུས་སེམས་རྫས་གཅིག་པའི་སྐྱེས་བུའི་ལུས་ཀྱི་ཟླ་བཅས་ཡིན་ཏེ་
ཞེས་ཞེ་འདོད་རྐྱང་པ་དག་ཏུ་སྨྲས་ན། བསྒྲུབ་བྱའི་ཆོས་དཔེ་ལ་རྗེས་འགྲོ་མེད་པའི་ཉེས་པས་འཇིགས་ནས། བུམ་པ་ཆོས་ཅན། ལུས་སེམས་རྫས་གཅིག་པའི་སྐྱེས་བུའི་ལུས་དང། བུམ་པ་གང་རུང་གི་ཟླ་བཅས་ཡིན་ཏེ་
ཨུཏྤལ་མ་ཡིན་པའི་དངོས་པོ་ཡིན་པའི་ཕྱིར། དཔེར་ན་བུམ་པ་བཅས་པའི་རྩིག་པ་བཞིན་ནོ། །ཞེས་འགོད་པར་བྱེད་ལ། དེ་ལྟར་བཀོད་པ་ན་བུམ་པ་བུམ་པ་རང་ཉིད་ཀྱི་ཟླ་བོ་ཡིན་པར་འགལ་བས། ཤུགས་ཀྱིས་ལུས་སེམས་

[032A]༄༅། །རྫས་གཅིག་པའི་སྐྱེས་བུའི་ལུས་ཀྱི་ཟླ་བཅས་སུ་འགྲུབ་ལ། དེ་གྲུབ་ན་ལུས་སེམས་རྫས་གཅིག་ཏུ་འགྲུབ་པས་ལུས་ཞིག་ན། བློ་རྒྱུན་ཆད་པར་འགྲུབ་ཅིང། དེ་ལྟར་ན་སྐྱེ་བ་སྔ་ཕྱི་མེད་པར་འགྲུབ་
སྙམ་དུ་བསམས་པའོ། །དེའི་ཕྱིར། དེ་ལྟ་བུའི་སྦྱོར་བ་ལ་ཡང་བུམ་པ་ལུས་སེམས་རྫས་གཅིག་པའི་སྐྱེས་བུའི་ལུས་ཀྱི་ཟླ་བཅས་ཡིན་པ་ཉིད། ཞེ་འདོད་ཀྱི་བསྒྲུབ་བྱར་འདོད་དགོས་ལ། དེ་ལྟ་ན་རྟགས་དམ་བཅའ་
དང་འགལ་བ་དང། དཔེ་བསྒྲུབ་བྱའི་ཆོས་ཀྱིས་སྟོང་བའི་ཉེས་པར་འགྱུར་ཞེས་པའི་དོན་ཏོ། །ཅི་སྟེ་དེའི་ཚེ་ཡང་བསྒྲུབ་པར་བྱ་བ་ནི་གང་རུང་གི་ཟླ་བཅས་སྤྱི་ཙམ་ཡིན་པར་འདོད་ན། བུམ་པ་དེ་ཉིད་ནི་བུམ་པ་ལས་དོན་གཞན་དུ་མེད་པའི་ཕྱིར་དང་
ལུས་སེམས་རྫས་གཅིག་པའི་སྐྱེས་བུའི་ལུས་ཀྱང་ཚད་མས་གྲུབ་པར་མི་འགྱུར་བའི་ཕྱིར་ན། བུམ་པ་བུམ་པ་དང་ལུས་སེམས་རྫས་གཅིག་པའི་སྐྱེས་བུའི་ལུས་གང་རུང་གི་ཟླ་བཅས་ཡིན་པ་ཞེས་བྱ་བའི་སྤྱི་གྲུབ་པ་མ་ཡིན་ནོ། །
དེ་ལྟར་ན། རྒྱང་ཕན་པ་རྣམས་ཀྱིས་བུམ་པ། ལུས་སེམས་རྫས་གཅིག་པའི་སྐྱེས་བུའི་ལུས་དང། བུམ་པ་གང་རུང་གི་ཟླ་བཅས་ཡིན་ཞེས་དམ་བཅས་པའི་ཚིག་འདི་དེ་ཆོས་ཅན། མི་ཤེས་པ་འབའ་ཞིག་གིས་ཀུན་ནས་བསླངས་
པ་ཡིན་ཏེ། ཞེན་པའི་བརྗོད་བྱས་སྟོང་བའི་དོན་བརྗོད་པའི་ཚིག་ཡིན་པའི་ཕྱིར། ཞེས་པ་ནི། ལྷ་དབང་བློའི་བཤད་ལུགས་ཡིན་ཅིང། རྒྱན་མཁན་པོ་ལྟར་ན། གལ་ཏེ་སྦྱོར་བ་འདི་ལྟར་སྨྲས་པའི་ཚིག་གི་ཤུགས་ཀྱིས་བུམ་པ་

[032B] བསྒྲུབ་བྱའི་ཆོས་དཔེ་ལ་རྗེས་འགྲོ་བྱེད་པ་གཉིས་ཀ་འཕེན་པས་ཇི་སྐད་བཤད་པའི་སྐྱོན་མེད་ཞེ་ན། དེ་ལྟ་བུའི་སྦྱོར་དག་ཆོས་ཅན། ཁྱོད་ཀྱི་ཤུགས་ཀྱིས་བུམ་
པ་ལུས་སེམས་རྫས་གཅིག་པའི་སྐྱེས་བུའི་ལུས་ཀྱི་ཟླ་བཅས་ཡིན་པ་དང། དེ་སྒྲུབ་ཀྱི་བསྒྲུབ་བྱའི་ཆོས་དཔེ་ལ་རྗེས་འགྲོ་བྱེད་པ་གཉིས་ཀ་འཕེན་ནུས་སོ་ཞེས་པ་འདི་དེ་མི་ཤེས་པས་ཀུན་ནས་བསླངས་པ་ཙམ་ཡིན་གྱི་ཁྱོད་ཀྱིས་
དེ་ལྟར་འཕེན་ནུས་པ་མ་ཡིན་ཏེ། ཁྱོད་ཞེན་པའི་བརྗོད་བྱས་སྟོང་བའི་རྗོད་བྱེད་ཡིན་པའི་ཕྱིར་ཞེས་འཆད་དོ། །གལ་ཏེ། དེ་ཉིད་དོན་གཞན་མེད་པའི་ཕྱིར། ལུས་མི་འགྱུར་ན་གྲུབ་མ་ཡིན། ཞེས་བྱ་བའི་རིགས་པ་དེ་ཉིད་སྒྲ་དང་བུམ་
པའི་ཁྱད་པར་གྱིས་རྟོག་ན་སྒྲ་འཇིག་པར་སྒྲུབ་པ་ལ་ཡང་མཚུངས་པ་ཡིན་ཏེ། འདི་ལྟར་སྒྲའི་འཇིག་པ་སྒྲུབ་ན། དཔེ་བསྒྲུབ་བྱའི་ཆོས་ཀྱིས་སྟོང་ཞིང། བུམ་པའི་འཇིག་པ་སྒྲུབ་ན། དེ་སྒྲ་ལ་མ་གྲུབ་པས་དམ་བཅའ་ཚད་མས་བསལ་བར་
འགྱུར་རོ་ཞེ་ན། དེ་གཉིས་མཚུངས་པ་མ་ཡིན་ཏེ། སྒྲ་དང་བུམ་པའི་འཇིག་པ་གང་ཡང་མ་ཡིན་ཞིང། སྒྲ་བུམ་གཉིས་ཀ་ལ་རྗེས་སུ་འགྲོ་བའི་འཇིག་པ་ཙམ་ཚད་མས་གྲུབ་པ་ཡིས། སྒྲ་ནི་འཇིག་པ་ཙམ་དང་ལྡན་པ་དེ་ལྟར་རྟགས་
ཡང་དག་གིས་གྲུབ་པའི་ཕྱིར་རོ། །དེ་བཞིན་དུ་བུམ་པའི་ཟླ་བཅས་དང། ལུས་སེམས་རྫས་གཅིག་པའི་སྐྱེས་བུའི་ལུས་ཀྱི་ཟླ་བཅས་གཉིས་ཀ་ལས་དོན་གཞན་པའི་བུམ་པ་དང་ལུས་སེམས་རྫས་གཅིག་པའི་སྐྱེས་བུའི་ལུས་གང་

[033A]༄༅། །རུང་གི་ཟླ་བཅས་ཙམ་ཞིག་ཡོད་པར་གྱུར་ན། བུམ་པའང་ལུས་བུམ་གང་རུང་གི་ཟླ་བཅས་ཙམ་པོ་དེ་དང་ལྡན་པར་འགྱུར་དུ་ཆུག་ན་ཡང། དེ་འདྲ་ཡོད་པ་མ་ཡིན་པའི་ཕྱིར་མཚུངས་པ་མ་
ཡིན་ནོ། །གལ་ཏེ། མི་རྟག་པ་སྤྱི་ཙམ་སྒྲུབ་ཅེས་བརྗོད་ཀྱང་མི་རྟག་པ་སྒྲ་ཡི་ཁྱད་པར་དུ་བྱས་པ་ཅན་དེ་ཉིད་བསྒྲུབ་བྱར་འགྱུར་ལ། དེ་ལྟ་ན་སྒྲའི་མི་རྟག་པ་བསྒྲུབ་བྱར་སོང་བས། བསྒྲུབ་བྱའི་ཆོས་དཔེ་ལ་རྗེས་འགྲོ་མེད་པའི་ཉེས་པ་
སོ་ན་གནས་སོ་ཞེ་ན། སྒྲ་ཁོ་ན་ལ་ལྡན་པའི་མི་རྟག་པ་སྒྲུབ་པ་མ་ཡིན་ཏེ། སྒྲ་ལ་མི་རྟག་པ་མ་འབྲེལ་བ་བཟློག་ཅིང་རྣམ་པར་གཅོད་པ་ཙམ་ཡིན་པའི་ཕྱིར་རོ། །དེ་ཡང་འདི་ལྟར། མི་ལྡན་པ་དང་གཞན་ལ་ལྡན་པ་རྣམ་པར་གཅོད་པའི་
ཚུལ་གཉིས་ལས། སྒྲ་མི་རྟག་པར་བསྒྲུབ་པའི་ཚེ་ན། སྒྲ་ཁོ་ན་མི་རྟག་ཅེས་པའི་ཚུལ་དུ་མི་རྟག་པ་དེ་ཉིད་སྒྲ་ལས་གཞན་ལ། ལྡན་པ་རྣམ་པར་གཅོད་པའི་སྒོ་ནས་མི་སྒྲུབ་ཀྱི། སྒྲ་ཡང་མི་རྟག་པ་ཅེས་པའི་ཚུལ་དུ་སྒྲ་ལ་མི་རྟག་པ་
མི་ལྡན་པ་གཅོད་པ་ཙམ་ཡིན་པའི་ཕྱིར། བསྒྲུབ་བྱའི་ཆོས་གཞན་མཐུན་དཔེ་ལ་ནི་རྗེས་འགྲོ་མེད་པར་འགྱུར་བའི་སྐྱོན་ཡོད་པ་མ་ཡིན་ནོ། །གལ་ཏེ། མི་རྟག་པ་ཙམ་སྒྲུབ་ན། དེ་ནི་གློག་དང་མར་མེ་ལ་སོགས་པའི་སྟེང་དུ་གྲུབ་ཟིན་པའི་ཕྱིར། གྲུབ་ཟིན་
བསྒྲུབས་པར་འགྱུར་ལ། མི་རྟག་པ་ཁྱད་པར་བ་ནི་དཔེ་ལ་རྗེ་འགྲོ་མེད་པ་སོགས་ཀྱི་སྐྱོན་དུ་འགྱུར་རོ་ཞེ་ན། གལ་ཏེ། གཞི་ལ་མི་ལྟོས་པར་སྒྲུབ་ན། གྲུབ་ཟིན་བསྒྲུབས་པར་འགྱུར་ན་ཡང་འདིར་སྒྲ་དེ་ལ་མི་རྟག་པ་སྤྱི་ཙམ་དེ་ཉིད་བསྒྲུབ་

[033B] ཆོས་ཅན་སྒྲས་མི་ལྡན་རྣམ་གཅོད་ཀྱི་སྒོ་ནས་ཁྱད་པར་དུ་བྱས་པ་ཅན་གྱི་མི་རྟག་པ་དེ་ནི་མཐུན་དཔེ་བུམ་པ་སོགས་ལ་རྗེས་འགྲོ་མེད་པའི་སྐྱོན་དང་ལྡན་པ་མིན་ནོ། །གཉིས་པ་རྣམ་བཅད་
ཀྱི་དགོས་པ་བཤད་པ་ནི། གཞན་དོན་བསྒྲུབ་བྱའི་མཚན་ཉིད་ཀྱི་ཟུར་དུ་འདོད་ཚིག་སྨོས་པ་འདིས་ནི་ཆོས་ཅན། སྒྲ་ལ་རྟག་པ་ཙམ་བཀག་པ་ན། ཆོས་ཅན་སྒྲས་ཁྱད་པར་དུ་བྱས་པ་ཅན་གྱི་ཆོས་མི་རྟག་པའི་སྤྱི་རྟག་དངོས་དང། ཆོས་མི་རྟག་པ་
ཁྱད་པར་དུ་བྱས་པ་ཅན་གྱི་ཆོས་ཅན་སྒྲའི་སྤྱི་རྟག་དངོས་བཀག་པར་འགྱུར་བའི་རྒྱུ་མཚན་གྱིས་སྒྲ་ལ་རྟག་པ་འགོག་པའི་རྟགས་རྣམས་བསྒྲུབ་བྱ་འགོག་པའི་འགལ་བ་དག་ནི་ཡིན་པ་བསལ་བ་ཡིན་ཏེ། ཞེ་འདོད་ཀྱི་བསྒྲུབ་བྱ་མིན་པ་
བཀག་ཀྱང་ཞེ་འདོད་འགོག་པའི་འགལ་བར་མི་འགྱུར་བར་བསྟན་པའི་ཕྱིར། དེ་ལྟ་བུ་རྟགས་འགལ་བར་མི་འགྱུར་བའི་རྒྱུ་མཚན་ཡང། བྱས་པ་ཆོས་ཅན། ཁྱོད་ཀྱིས་ཆོས་ཅན་སྒྲ་ལ་ནི་ཚོགས་སྤྱི་རྟག་དངོས་དེ་དག་བསལ་བའི་
སྒོ་ནས་ཞེ་འདོད་ལ་གནོད་པའི་འགལ་བར་འགྱུར་པ་མ་ཡིན་ཏེ། ཁྱོད་ཀྱིས་ཆོས་ཅན་སྒྲ་སྤྱི་རྟག་དངོས་དང་ལྡན་པ་དེ་ལྟར་བུ་མ་སྒྲུབ་པའི་ཕྱིར་ཏེ། གང་གི་ཕྱིར་ན། སྔ་རྒོལ་དེ་ལྟར་སྒྲུབ་འདོད་ཡོད་པ་མིན་གྱི་སྐབས་འདིར་སྒྲ་ལ་ཆོས་མི་རྟག་པ་འགའ་ཞིག་
སྔ་རྒོལ་གྱི་འདོད་པས་དམིགས་པའི་བསྒྲུབ་བྱ་ཡིན་པའི་ཕྱིར། དོན་ནི་འདི་ཡིན་ཏེ། བྱེ་བྲག་པས་གྲངས་ཅན་པའི་ངོར། སྒྲ་མི་རྟག་སྟེ། བྱས་པའི་ཕྱིར། ཞེས་བཀོད་པ་ནི། གྲངས་ཅན་པ་ན་རེ། རྟགས་དེས་སྒྲ་ལ་རྟག་པ་ཙམ་བཀག་པ་

[034A]༄༅། །ན། སྒྲའི་སྤྱི་རྟག་པ་དོན་གཞན་ཡང་བཀག་ཅིང། དེ་བཀག་ན་ཆོས་ཅན་སྒྲ་ཡང་བཀག་པར་འགྱུར་ལ། དེ་ལྟ་ན་སྒྲ་དང་མི་རྟག་པའི་ཚོགས་དོན་ཡང་བཀག་པར་འགྱུར་བའི་ཕྱིར། རྟགས་དེ་ཞེ་འདོད་
ཀྱི་བསྒྲུབ་བྱ་འགོག་པའི་འགལ་བར་འགྱུར་རོ་ཞེས་ཟེར་བ་ལ། སློབ་དཔོན་གྱིས་དེའི་ཚེ། བྱེ་བྲག་པའི་ཞེ་འདོད་ཀྱི་བསྒྲུབ་བྱ་མ་ཡིན་པའི་ཕྱིར། སྒྲའི་སྤྱི་རྟག་དངོས་དོན་གཞན་བཀག་པས་ཞེ་འདོད་ཀྱི་བསྒྲུབ་བྱ་བཀག་པའི་
འགལ་བར་མི་འགྱུར་ཞེས་པའི་ལན་བསྟན་པ་ཡིན་ཅིང། གྲངས་ཅན་གྱིས་བྱེ་བྲག་པ་ལ་སྐྱོན་བརྗོད་པ་དེས་མཚོན་པ་རྒོལ་བའི་ཞེ་འདོད་ཀྱིས་བསྒྲུབ་བྱར་ཁས་མ་བླངས་ཀྱང། དེ་སྒྲུབ་ཀྱི་བསྒྲུབ་བྱ་
ཡིན་པ་གཅོད་པ་ཉིད་འདོད་ཚིག་གི་རྣམ་བཅད་ཀྱི་དགོས་པ་ཡིན་ཞེས་བྱ་བའི་དོན་ནོ། །གཉིས་པ་རང་ཉིད་ཀྱི་དགོས་པ་རྒྱས་པར་བཤད་པ་ལ། དགོས་པ་དངོས་བཤད་པ་དང། དགོས་པ་དེ་བསྒྲུབ་པའི་རིགས་པ་རྒྱས་པར་
བཤད་པ་གཉིས། དང་པོ་ནི། ཀུན་ལས་བཏུས་སུ། ཕྱོགས་ཀྱི་མཚན་ཉིད་ཀྱི་ཟུར་དུ། བདག་ཉིད་ཀྱི་ནི་སྒྲ་སྨྲོས་པ་ཆོས་ཅན། དགོས་པ་ཡོད་དེ། ཆོས་ཅན་གཅིག་ལ་བསྟན་བཅོས་ལས་རྟག་མི་རྟག་བདག་ཡོད་མེད་ལ་སོགས་
པའི་ཆོས་རྣམས་དུ་མ་རྣམ་པར་བཞག་ཀྱང་རྩོད་པའི་སྐབས་སུ་རྒོལ་བ་བདག་ཉིད་ཀྱིས་དེའི་ཚེ་འདོད་ཡུལ་དུ་བྱས་ཤིང་ཁས་བླངས་པའི་ཚོགས་དོན་ཁོ་ན་བསྒྲུབ་བྱ་ཡིན་གྱི། བསྟན་བཅོས་ལས་ཆོས་ཅན་དེའི་ཆོས་སུ་བཤད་

[034B] གཉིས་པ་དགོས་པ་དེ་ཉིད་སྒྲུབ་པའི་རིགས་པ་རྒྱས་པར་བཤད་པ་དང། གཞུང་སྤྱིའི་བསྡུ་བ་བཤད་པ་དང། གཞུང་དོན་བཤད་པ་དངོས་
ལ་འཇུག་པ་གཉིས། དང་པོ་ནི། འཆད་པར་འགྱུར་བའི་གཞུང་འདི་དག་གིས་རང་ཉིད་ཀྱི་སྒྲའི་རྣམ་བཅད་ཀྱི་དགོས་པ་དེ་ཉིད་སྒྲུབ་པ་ཡིན་ནོ། །དེ་ཡང། སྐྱོན་ཡིན་དེ་གཞན་བྱས་ལའང་མཚུངས། ཞེས་པ་ཡན་ཆད་ཀྱིས་གཞན་སྔ་
ལུང་དོན་བསྒྲུབ་བྱར་འདོད་པ་འགོག་པ་ཡིན་ལ། གལ་ཏེ་བསྟན་བཅོས་ཁས་བླངས་ཕྱིར། ཞེས་པ་ནས་བཟུང་སྟེ། མཚན་ཉིད་འཇུག་པ་མེད་ཕྱིར་རོ། །ཞེས་པའི་བར་གྱིས་རང་སྡེ་ལུང་དོན་བསྒྲུབ་བྱར་འདོད་པ་འགོད་པ་ཡིན་ནོ། །དེ་ལ། བསྟན་
བཅོས་འདོད་འཇུག་དོན་ཅེ་ན། ཞེས་སོགས་ནི། རང་ཉིད་སྒྲ་ཡང་དོན་མེད་འགྱུར། ཞེས་པའི་འགལ་སྤོང་ཡིན་པས། རང་སྡེ་འགོག་པའི་སྐབས་ལས་འཕྲོས་པ་ཡིན་ཞིང། དེའི་ཕྱིར། དེ་ཡན་ཆད་ལ་རང་ལུགས་ཀྱི་རང་སྒྲའི་དགོས་པ་བཤད་པ་
ཞེས་པ་དང། བསྟན་བཅོས་འདོད་འཇུག་དོན་ཅེ་ན། ཞེས་པ་མན་ཆད་ལ་གཞན་ལུགས་ཀྱི་རང་སྒྲའི་དགོས་པ་དགག་པ། ཞེས་སྐབས་སོ་སོར་བཅད་ན། གཞུང་གི་འབྲེལ་ཉམས་པར་འགྱུར་བ་ཡིན་ནོ། །དེ་བཞིན་དུ། རྒྱུ་སོགས་མཚན་
ཉིད་བསལ་བྱ་ལ། ཞེས་སོགས་ནི་ཕྱོགས་སྐྱོན་དང་རྟགས་སྐྱོན་མི་འགལ་ཞིང། ཕྱོགས་ཀྱི་སྐྱོན་ཡིན་པ་ཉིད་ཀྱིས་རྟགས་ཀྱི་སྐྱོན་དུ་ཡང་འགྱུར་ན། ཕྱོགས་ཀྱི་མཚན་ཉིད་ཀྱི་ཟུར་རྣམས་ཀྱིས་རྟགས་ཡང་དག་གི་རིགས་མི་མཐུན་སལ་

[035A]༄༅། །པ་ལ་ལྟོས་ནས། ཕྱོགས་ཀྱི་རིགས་མི་མཐུན་སེལ་དགོས་ན་ཡང། ཕྱོགས་ཀྱི་མཚན་ཉིད་ཀྱི་ཟུར་རྣམས་ཀྱིས་དེ་དག་སེལ་བ་ལ་མི་ལྟོས་པར་ཕྱོགས་ལ་མ་ཁྱབ་ཁྱབ་ཆས་གྱི་སྐྱོན་སྤོང་བ་ཙམ་
ཡིན་པས། ཕྱོགས་སྐྱོན་གང་ཡིན་རྟགས་སྐྱོན་དུ་འགྱུར་བར་སློབ་དཔོན་མི་བཞེད་དོ། །ཞེས་སྟོན་པ་ཡིན་པས། འདི་དེ་དག་གི་སྐྱོན་མིན་ནམ། ཞེས་སོགས་ཀྱི་གཞུང་གི་འཕྲོས་ཡིན་ལ། དེ་བཞིན་དུ་བསྒྲུབ་བྱར་ཁས་བླངས་ཕྱོགས་
མཚན་ཉིད། ཅེས་སོགས་ཀྱི་དོན་ཡང། ཕྱོགས་ལ་མ་ཁྱབ་ཁྱབ་ཆེས་ཀྱི་སྐྱོན་སྤོང་བའི་ཕྱིར། མཚན་ཉིད་ཀྱི་ཟུར་དུ་ཚིག་ལྔ་སྨོས་དགོས་ན། རིགས་སྒོའི་བསྒྲུབ་བྱའི་མཚན་ཉིད་ལ་ཚིག་ཟུར་ལྔ་པོ་དེ་མ་ཚང་བས་མཚན་ཉིད་
སྐྱོན་ཅན་དུ་འགྱུར་ཞེས་པའི་རྩོད་པ་སྤོང་བ་ཙམ་ཡིན་པས། གཞུང་སྔ་མ་ལ་རྩོད་པ་སྤོང་བ་ཡིན་གྱི། དོན་ཚན་ལོགས་པ་ཞིག་སྟོན་འདོད་པ་མ་ཡིན་ནོ། །དེས་ན་འདི་དག་ལ། ཞར་ལ་ཚིག་ལྔ་སྨོས་པའི་དགོས་པ་བསྟན་
ཞེས་པ་དང། ཀུན་ལས་བཏུས་ཀྱི་བསྒྲུབ་བྱའི་མཚན་ཉིད་བཤད་པ་དང། རིགས་སྒོའི་བསྒྲུབ་བྱའི་མཚན་ཉིད་བཤད་པ་ཞེས་བསྡུས་དོན་སོ་སོར་བཅད་ནས་བཤད་ན་ཡང་གཞུང་གི་འབྲེལ་རྒྱུན་ཆགས་པ་ཉམས་པར་
འགྱུར་བས། འདིར་ནི། དེ་དག་རྒྱུན་གཅིག་ཏུ་འབྲེལ་ཆགས་པ་བཤད་པར་བྱའོ། །གཉིས་པ་གཞུང་དོན་བཤད་པ་དངོས་ལ་འཇུག་པ་ལ། གཞན་སྡེ་ལུང་དོན་བསྒྲུབ་བྱར་འདོད་པ་དགག་པ་དང། རང་སྡེ་ལུང་དོན་བསྒྲུབ་བྱར་

[035B][#LINE APPARENTLY MISSING THIS PAGE]འདོད་པ་དགག་པ་གཉིས། དང་པོ་ལ། འདོད་པ་བརྗོད་པ་དང། དེ་དགག་པ་གཉིས། དང་པོ་ནི། བྱེ་བྲག་པས། གྲངས་ཅན་པ། སྤྱོད་པ་བ་ལ་སོགས་པའི་ངོར། སྒྲ་མི་རྟག་པར་སྒྲུབ་པ་ལ་བྱས་པ་རྟགས་སུ་བཀོད་པའི་ཚེ། གྲངས་ཅན་སོགས་
ན་རེ། གལ་ཏེ་བྱེ་བྲག་བས་དྲང་སྲོང་གཟེགས་ཟན་གྱི་བསྟན་བཅོས་ཚད་མར་ཁས་བླངས་ནས། ལུང་དེའི་དོན་གྱི་ཕྱོགས་གཅིག་སྒྲ་མི་རྟག་པ་ལ་བྱས་པ་རྟགས་སུ་བཀོད་པ་ཡིན་པའི་ཕྱིར། བསྟན་བཅོས་དེའི་དོན་ཐམས་ཅད་བསྒྲུབ་བྱར་
བཟུང་བས་བསྟན་བཅོས་དེའི་དོན་གཅིག་ལ་རྟགས་དེས་རབ་ཏུ་གནོད་ནའང་གཏན་ཚིགས་འགལ་བ་དང་དམ་བཅའ་བ་དག་ཚད་མས་བསལ་བའི་སྐྱོན་དུ་འགྱུར་རོ་ཞེ་ན་ཞེས་པ་སྟེ། དེ་ཡང་རང་གི་བསྟན་བཅོས་དེ་ལུང་ཚད་མ་ཡིན་
པ་རྒྱུ་མཚན་དུ་བྱས་ནས་བསྟན་བཅོས་དེ་ལས་བཤད་པ་ལྟར་སྒྲ་མི་རྟག་སྒྲུབ་ལ་བྱས་པ་རྟགས་སུ་བཀོད་པ་ཡིན་པས། རྟགས་དེས་བསྟན་བཅོས་དེ་ལས་བཤད་པའི་དོན་གཅིག་ལ་གནོད་ན་ཡང། བསྟན་བཅོས་དེ་ལུང་ཚད་མ་
ཡིན་པ་ཁེགས་པར་འགྱུར་ཞིང། བསྟན་བཅོས་དེ་ལུང་ཚད་མ་ཡིན་པ་ཁེགས་ན། བསྟན་བཅོས་དེ་ལས་བཤད་པའི་དོན་རྣམས་ཀྱང་དེ་ལས་བཤད་པ་ལྟར་དུ་གྲུབ་པ་ཁེགས་ཤིང། དེ་ཁེགས་པ་ན། སྒྲ་མི་རྟག་པ་ཡིན་པ་ཡང་ཁེགས་
པས། རྟགས་དེ་ཉིད་རང་གི་དམ་བཅའ་འགོག་པའི་སྒོ་ནས་འགལ་རྟགས་སུ་འགྱུར་ཞེས་པའོ། །དེས་ན་འདིའི་ཕྱོགས་སྔ་སྨྲ་བ་པོ་སྒྲ་མི་རྟག་སྒྲུབ་ལ་བྱས་པ་རྟགས་སུ་འགོད་མཁན་གྱི་གྲངས་ཅན་པ་དང། སྤྱོད་པ་བ་ལ་སོགས་

[036A]༄༅། །བ་ཡིན་པར་ཚད་ཆེན་ལས་བཤད་ཅིང། ཕྱོགས་སྔ་སྨྲ་བ་པོའི་འདོད་པ་དེ་ལྟར་ཡིན་ཀྱང། སྐབས་འདི་དག་ཏུ་ཕྱོགས་སྔ་སྨྲ་བ་པོའི་ཞེ་འདོད་གང་ཡིན་པ་དང། དེ་ལ་ལན་ཇི་ལྟར་དུ་བཏབ་པ་ལ་
སོགས་གང་ཡང་གངས་རིའི་ཁྲོད་ཀྱི་རྟོག་གེ་བ་རྣམས་ལ་སྔོན་ཅད་བློ་ཡུལ་དུ་མ་བྱུང་བར་སྣང་ཞིང། འོན་ཀྱང་དིང་སང་གི་ཉན་པ་པོ་དག་ནི། འཆད་པ་པོའི་ཁ་ལ་བལྟ་ཞིང་བྲག་ཆའི་སྒྲ་ཙམ་གྱིས་ཚིམ་པར་སྣང་
ངོ། །དེ་ཡང་གྲངས་ཅན་གྱིས། བྱེ་བྲག་པ་ལ་དེ་ལྟར་རྒོལ་བའི་རྒྱུ་མཚན་ནི། བྱེ་བྲག་པའི་བསྟན་བཅོས་ལས། སྒྲ་ནམ་མཁའི་ཡོན་ཏན་དུ་བཤད་ཅིང། ནམ་མཁའི་ཡོན་ཏན་ཡིན་ན་རྟག་པ་ཡིན་དགོས་པས། སྒྲ་མི་རྟག་སྒྲུབ་ལ་
བྱས་པ་རྟགས་སུ་བཀོད་པ་ན། བྱས་པ་དེས་སྒྲའི་སྟེང་དུ་རྟག་པ་ཙམ་བཀག་པའི་ཕྱིར། རྟག་པའི་བྱེ་བྲག་ནམ་མཁའི་ཡོན་ཏན་ཡང་བཀག་པར་འགྱུར་ལ། དེ་ལྟ་ན་བྱེ་བྲག་པ་རང་གི་བསྟན་བཅོས་ལས་སྒྲ་ནམ་མཁའ་ཡོན་ཏན་ཡིན་
པར་བཤད་པ་དེ་བཀག་པར་འགྱུར་ཞིང། དེ་ལྟར་ན་བསྟན་བཅོས་དེ་ལུང་ཚད་མ་ཡིན་པ་བཀག་པས་ལུང་དེ་ལས་བཤད་པའི་དོན་རྣམས་བཤད་པ་ལྟར་དོན་ལ་གནས་པ་ཁེགས་པའི་ཕྱིར། ལུང་དེ་ཉིད་ལས་སྒྲ་མི་རྟག་པར་
བཤད་པ་ཡང་དེ་བཞིན་དུ་དོན་ལ་གནས་པ་ཁེགས་དགོས་པས་བྱས་པ་དེ་སྒྲ་མི་རྟག་པར་སྒྲུབ་པའི་འགལ་རྟགས་སུ་འགྱུར་ཞེས་པའོ། །ཁ་ཅིག་རིགས་པ་ཅན་སྐབས་འདིའི་ཕྱོགས་སྔ་སྨྲ་བ་པོར་འཆད་པ་ནི། རིགས་པ་ཅན་

[036B] །གཉིས་པ་དེ་དགག་པ་ལ། བྱེ་བྲག་པས་སྒྲ་མི་རྟག་སྒྲུབ་པ་ལ་གྲངས་ཅན་སོགས་ཀྱིས་བཀོད་པའི་སྐྱོན་དེ་མི་འཐད་པར་བསྟན་པ་དང་
བསྟན་བཅོས་མཁན་པོའི་འདོད་པ་ཐམས་ཅད་ཕྱོགས་ཡིན་པ་སྤྱིར་དགག་པ་གཉིས། དང་པོ་ནི། བྱེ་བྲག་པས་སྒྲ་མི་རྟག་པར་སྒྲུབ་པ་ལ་བྱས་པ་རྟགས་སུ་བཀོད་པ་ན། རྟགས་དེས་སྒྲ་ལ་རྟག་པ་ཙམ་ཁེགས་པ་ན། རྟག་པའི་བྱེ་བྲག་
སའི་ཡོན་ཏན་དུ་གྱུར་པའི་དྲི་རྟག་པ་ཡང་ཁེགས་དགོས་ཤིང། དེ་ལྟ་ན། སྒྲའི་སྟེང་དུ་བྱེ་བྲག་པའི་བསྟན་བཅོས་ལས་བཤད་པའི་ལུང་གི་དོན། དྲི་སའི་ཡོན་ཏན་དུ་གྱུར་པའི་རྟག་པ་ཡིན་པ་བཟློག་པའི་ཕྱིར་བྱེ་བྲག་པའི་བསྟན་བཅོས་
ཚད་མ་ཡིན་པ་བཀག་པར་འགྱུར་ཞིང། དེའི་ཕྱིར་སྒྲ་མི་རྟག་པར་སྒྲུབ་པའི་གཏན་ཚིགས་འགལ་བར་འགྱུར་ཞེས་པའམ། ཡང་ན་བྱེ་བྲག་པས་སྒྲ་མི་རྟག་པར་སྒྲུབ་པ་ལ་བྱས་པ་རྟགས་སུ་བཀོད་པ་ན། བྱས་པ་ཆོས་ཅན། ཁྱོད་ཀྱིས་དྲི་
ལ་སའི་ཡོན་ཏན་དུ་གྱུར་བའི་རྟག་པ་ཡིན་པ་བཟློག་པའི་སྒོ་ནས་ཀྱང། ཁྱོད་སྒྲ་མི་རྟག་པར་སྒྲུབ་པའི་གཏན་ཚིགས་འགལ་བར་འགྱུར་བར་ཐལ། དྲི་རྟག་པ་ཡིན་པ་དེ་བྱེ་བྲག་པའི་བསྟན་བཅོས་ལས་བཤད་པ་གང་ཞིང། ཁྱོད་དྲི་རྟག་པ་འགོག་བྱེད་ཡིན་
པའི་ཕྱིར། ཞེས་བཤད་པར་བྱ་སྟེ། ཕྱི་མ་ཉིད་ཁ་ན་མ་ཐོ་བ་མེད་པའོ། །གལ་ཏེ། དེའི་ཚེ་དྲི་སྐབས་སུ་བབ་པའི་ཆོས་ཅན་མིན་པའི་ཕྱིར་དེ་ཉིད་སའི་ཡོན་ཏན་དུ་གྱུར་པའི་རྟག་པ་ཡིན་པ་བཀག་པས། སྒྲ་མི་རྟག་པར་སྒྲུབ་པའི་རྟགས་

[037A]༄༅། །འགལ་བར་འགྱུར་བ་མ་ཡིན་ནོ་ཞེ་ན་དེ་ནི་གཞན་ལའང་མཚུངས་ཏེ། བྱས་པ་ཆོས་ཅན། ཁྱོད་ཀྱིས་སྒྲ་ལ་ནམ་མཁའི་ཡོན་ཏན་བཀག་པས། སྒྲ་མི་རྟག་པར་སྒྲུབ་པའི་རྟགས་འགལ་བར་
འགྱུར་བ་མ་ཡིན་པར་ཐལ། དེའི་ཚེ་ནམ་མཁའི་ཡོན་ཏན་སྐབས་སུ་བབ་པའི་ཆོས་ཅན་དང་ཆོས་ཅན་དང། དེ་གཉིས་ཀའི་ཚོགས་དོན་གང་ཡང་མ་ཡིན་པའི་ཕྱིར། ཅི་སྟེ། དེའི་ཚེ། འདིར་ཆོས་ཅན་སྒྲའི་ཆོས་ལ་རྩོད་པ་སྐབས་སུ་
བབ་པ་ཡིན་པས་སྒྲའི་ཆོས་སུ་གྱུར་པའི་ནམ་མཁའི་ཡོན་ཏན་ལ་གནོད་ན། སྐབས་ཀྱི་བསྒྲུབ་བྱ་ལ་གནོད་པར་འགྱུར་བ་ཡིན་གྱི། དྲི་སའི་ཡོན་ཏན་དུ་གྱུར་པའི་རྟག་པ་ཡིན་པ་བཀག་པས་སྐབས་ཀྱི་བསྒྲུབ་བྱ་ལ་གནོད་པར་འགྱུར་བ་མ་
ཡིན་ནོ་ཞེ་ན། བྱས་པ་སྒྲ་མི་རྟག་སྒྲུབ་ལ། བྱེ་བྲག་པས་རྟགས་སུ་བཀོད་པའི་ཚེ། བྱས་པས་སྒྲ་ལ་ནམ་མཁའི་ཡོན་ཏན་དུ་གྱུར་པའི་རྟག་པ་བཀག་པ་དང། དྲི་སའི་ཡོན་ཏན་དུ་གྱུར་པའི་རྟག་པ་ཡིན་པ་བཀག་པས། སྒྲ་མི་རྟག་
པར་སྒྲུབ་པའི་སྐབས་ཀྱི་བསྒྲུབ་བྱ་ལ་གནོད་པར་འགྱུར་མི་འགྱུར་མཚུངས་པར་ཐལ། དེའི་ཚེ་བྱས་པས་ནམ་མཁའི་ཡོན་ཏན་དུ་གྱུར་པའི་རྟག་པ་སྒྲ་ལ་བཀག་པས། སྒྲ་མི་རྟག་པར་སྒྲུབ་པའི་རྟགས་འགལ་བར་འགྱུར་བ་དེ་ལ་
སྒྲ་ནམ་མཁའི་ཡོན་ཏན་དུ་སྟོན་པའི་བྱེ་བྲག་པ་རང་གི་བསྟན་བཅོས་ཀྱི་དོན་ལ་གནོད་པ་ཉིད་ལས་རྒྱུ་མཚན་གཞན་མེད་ཅིང། རྒྱུ་མཚན་དེ་བྱས་པས་དྲི་སའི་ཡོན་ཏན་དུ་གྱུར་པའི་རྟག་པ་ཡིན་པ་བཀག་པ་ལ་ཡང་ཚང་བའི་ཕྱིར་

[037B] བྱེ་བྲག་པས། ནམ་མཁའི་ཡོན་ཏན་དེ་ཆོས་ཅན་སྒྲའི་ཆོས་སུ་ཁས་བླངས་པའི་ཕྱིར། ཞེས་སོགས་ཀྱི་སྒྲུབ་བྱེད་ཀྱིས་ནམ་མཁའི་ཡོན་ཏན་ཡང་དེའི་ཚེ། སྒྲའི་སྟེང་དུ་རྒོལ་བའི་འདོད་ཡུལ་གྱི་བསྒྲུབ་བྱ་ཡིན་པ་བརྗོད་ན། དེ་ཡང་
འཐད་པ་མ་ཡིན་ཏེ། འདི་ལྟར་ཕྱི་རྒོལ་སྒྲ་རྟག་མི་རྟག་ཤེས་པར་འདོད་ནས་འདྲི་བ་སོགས་ཀྱི་གནས་སྐབས་འགའ་ཡིས། སྔ་རྒོལ་སྒྲ་མི་རྟག་པ་ལ་དཔག་འདོད་སྐྱེ་བར་འགྱུར་ཞིང་རྒོལ་བའི་དཔག་འདོད་དེ་རྟོགས་པ་ཡང་
སྒྲ་མི་རྟག་པའི་བསྒྲུབ་བྱེད་འགོད་པའི་ཚིག་དེ་དག་གིས་བྱེད་པ་ཡིན་ནོ། །སྤྱིར་དེ་ལྟར་ཡིན་པ་ལ་བྱེ་བྲག་པས་སྒྲ་མི་རྟག་སྒྲུབ་ལ་བྱས་པ་རྟགས་སུ་འགོད་པའི་ཚེ། ཕྱི་རྒོལ་གྱིས་སྒྲ་ནམ་མཁའི་ཡོན་ཏན་ཡིན་མིན་ཤེས་པར་འདོད་
ནས་འདྲི་བ་ལ་སོགས་པ་རྒོལ་བ་དེ་ལ་དཔག་འདོད་སྐྱེ་བའི་རྒྱུ་ཡང་མ་ཚང་ཞིང། རྒོལ་བ་དེའི་ཚེ་སྒྲ་ནམ་མཁའི་ཡོན་ཏན་ཡིན་པ་ལ་དཔག་འདོད་ཡོད་པའི་རྒྱུ་མཚན། དེའི་སྒྲུབ་བྱེད་འགོད་པ་ལ་སོགས་པ་གང་ཡང་མ་ཚང་བཞིན་
དུ། ནན་གྱིས་སྒྲ་མི་རྟག་པ་སྒྲུབ་པའི་བྱེ་བྲག་པ་ཁྱོད་ནམ་མཁའི་ཡོན་ཏན་འདི་ཡང་རྟགས་དེའི་བསྒྲུབ་བྱར་འདོད་པ་ཡིན་ནོ། །ཞེས་པ་གསལ་བར་དབང་ཕྱུག་གི་སྤྱོད་པ་དང་མཚུངས་པ་ཡིན་ནོ། །གལ་ཏེ་དེའི་ཚོགས་སྒྲ་མི་རྟག་པའི་སྒྲུབ་
བྱེད་འགོད་པའི་ཚིག་དེའི་རྟགས་ལ་བརྟེན་ནས་རྒོལ་བ་ནམ་མཁའི་ཡོན་ཏན་ལ་དཔག་འདོད་ཡོད་པ་རྟོགས་པར་འགྱུར་བ་ཡིན་ནོ་ཞེ་ན། དེ་འདྲའི་དཔག་འདོད་ཡོད་པ་ནི། ཚིག་དེའི་འབྲས་བུའི་རྟགས་ཅན་མིན་པར་བརྗོད་དེ། སྒྲ་

[038A]༄༅། །མི་རྟག་སྒྲུབ་ལ་བྱས་པ་སྒྲུབ་བྱེད་དུ་བཀོད་པའི་ཚིག་གི་རྟགས་ཀྱིས་སྒྲ་ནམ་མཁའི་ཡོན་ཏན་ཡིན་པ་དཔག་འདོད་ཡོད་པར་སྒྲུབ་པའི་ཁྱབ་པ་འཁྲུལ་བར་མངོན་སུམ་གྱིས་གྲུབ་པ་ཡིས་ནི་དེ་འདྲའི་
རྟགས་ཡང་དག་ཡིན་པ་ལ་གནོད་པར་འགྱུར་བའི་ཕྱིར། དེས་ནི་བྱེ་བྲག་པས། སྒྲ་མི་རྟག་སྒྲུབ་ལ་བྱས་པ་རྟགས་སུ་བཀོད་པའི་ཚེ་ན། བྱས་པ་ཆོས་ཅན། ཁྱོད་ཀྱིས་སྒྲ་ནམ་མཁའི་ཡོན་ཏན་དུ་གྱུར་པའི་རྟག་པ་ཡིན་པའི་དོན་
ལ་གནོད་ཀྱང་དེའི་རྒྱུ་མཚན་གྱིས་གཞན་སྒྲ་མི་རྟག་པ་ལ་ཅི་ཞིག་ཀྱང་གནོད་པ་མེད་པར་ཐལ། དེ་གཉིས་ལ་མེད་ན་མི་འབྱུང་བའི་འབྲེལ་བ་གྲུབ་པ་མིན་པའི་ཕྱིར། གཉིས་པ་བསྟན་བཅོས་མཁན་པའི་འདོད་པ་ཐམས་
ཅད་ཕྱོགས་ཡིན་པ་སྤྱིར་དགག་པ་ལ། ལུང་དོན་མཐའ་དག་བསྒྲུབ་བྱར་མི་རུང་བའི་རྒྱུ་མཚན་བཤད། ལུང་དོན་མཐའ་དག་ཕྱོགས་ཡིན་པའི་སྒྲུབ་བྱེད་དགག། ལུང་དོན་ལ་གནོད་པའི་རྟགས་བཀོད་ན་རྒོལ་བ་སྐྱོན་
ཅན་དུ་འགྱུར་བ་དགག། དེ་དག་ལ་རྩོད་པ་སྤང་བ་དང་བཞི། དང་པོ་ནི། གལ་ཏེ། བྱས་པའི་རྟགས་ཀྱིས་སྒྲ་མི་རྟགས་པར་སྒྲུབ་པ་ལྟ་བུའི་ཚེ་ན། རྟགས་དེས་བསྟན་བཅོས་ཀྱི་དོན་གཅིག་ལ་གནོད་ན་ཡང། སྐབས་ཀྱི་བསྒྲུབ་བྱ་ལ་
གནོད་པར་འགྱུར་ན། དངོས་སྟོབས་ཚད་མའི་ཡུལ་ལ་ལུང་གནོད་སྒྲུབ་ཏུ་འགྱུར་དགོས་ན་ཡང་དངོས་སྟོབས་རྗེས་དཔག་རང་གི་སྤྱོད་ཡུལ་འགྲུབ་པ་ལ་ལུང་གི་སྒྲུབ་བྱེད་ལ་ལྟོས་པ་མེད་པར་རྗེས་སུ་དཔག་པའི་ཡུལ་

[038B]ཅེས་སོགས་སུ་བཤད་ཟིན་པའི་ཕྱིར་དང། དངོས་སྟོབས་ཀྱི་ཚད་མ་དེས་གྲུབ་པའི་དོན་དེ་ནི་ཚད་མས་ལེགས་པར་གྲུབ་པ་དེ་ཙམ་གྱིས་བཞག་ནུས་པས། དངོས་སྟོབས་རྗེས་དཔག་གི་ཡུལ་ལ་དཔྱོད་པའི་ཆེ་བསྟན་བཅོས་
ཀྱི་སྒྲུབ་བྱེད་ལ་ལྟོས་པ་མ་ཡིན་ནོ། །དེའི་ཕྱིར། བསྟན་བཅོས་ཀྱི་དོན་འགའ་ཞིག་ལ་གནོད་པ་ཙམ་གྱིས། སྒྲ་མི་རྟག་པར་སྒྲུབ་པའི་རྟགས་དམ་བཅའ་དང་འགལ་བར་འགྱུར་བ་མ་ཡིན་ནོ། །གལ་ཏེ་གཞལ་བྱའི་གནས་ལ་དཔྱོད་
པ་དེའི་ཚེ་རང་གཞན་གྱི་སྟོན་པའི་ལུང་དོན་འཐད་མི་འཐད་དཔྱོད་པ་འབའ་ཞིག་ཏུ་ཟད་པས། ལུང་ཚད་མར་ཁས་མ་བླངས་ན། རྩོད་པ་ངོར་བའམ། རྩོད་པའི་གཞི་མེད་པར་འགྱུར་རོ་ཞེ་ན། དངོས་སྟོབས་ཀྱི་ཡུལ་ལ་དཔྱོད་པ་དེའི་
ཚེ། ལུང་སྒྲུབ་བྱེད་དུ་ཁས་མ་བླངས་ན། རྩོད་པ་དོར་བར་འགྱུར་བ་མིན་པར་ཐལ། དེའི་ཚེ་དངོས་ཚོབས་ཀྱི་ཡུལ་དེ་འདྲ་དེ་ལུང་ཙམ་གྱིས་གྲུབ་པར་ཁས་བླངས་པ་མེད་པའི་ཕྱིར། འོ་ན། དངོས་སྟོབས་ཀྱི་ཡུལ་ལ་དཔྱད་པ་བྱེད་པའི་
སྐབས་སུ། །ལུང་ཚད་མར་ཁས་མི་ལེན་པས་ཁྱབ་བམ་ཞེ་ན། ལུང་ཚད་མར་ཁས་ལེན་པའི་ཕྱིར། ལུང་དོན་ལ་དཔྱད་པ་བྱེད་པ་དེའི་ཚེ་དངོས་ཚོབས་ཀྱི་ཡུལ་ལ་དཔྱོད་པ་བྱེད་པ་ཡོད་ཀྱང། ལུང་དེ་ཉིད་དངོས་སྟོབས་ཀྱི་ཡུལ་དེ་ལ་
སྒྲུབ་བྱེད་ཀྱི་ཡན་ལག་ཏུ་འགྱུར་བ་མིན་གྱི་དངོས་སྟོབས་ཀྱི་ཡུལ་ལ་དངོས་སྟོབས་ཀྱི་ཚད་མས་དཔྱད་པ་བྱེད་པ་འདིར་ནི། ལུང་དེ་ཉིད་ཚད་མར་ཁས་ལེན་པའི་ཐམས་ཡིན་ཏེ། ཡོངས་སུ་བརྟགས་པའི་ལུང་ཁས་ལེན་ན་མཛེས་པའི་

[039A]༄༅། །ཕྱིར་རོ། །ཡང་ན། འདི་ལྟར་བཤད་པར་བྱ་སྟེ། དངོས་སྟོབས་ཀྱི་ཡུལ་ལ་དཔྱད་པ་བྱེད་པའི་ཚེ། ལུང་གནོད་སྒྲུབ་ཏུ་ཁས་མི་ལེན་ན། དངོས་སྟོབས་ཀྱི་ཡུལ་གཏན་ལ་འབེབས་པའི་
ལུང་ཡང་མེད་པར་འགྱུར་རོ། །ཞེ་ན། དེའི་ཚེ་དངོས་སྟོབས་ཀྱི་ཡུལ་གཏན་ལ་འབབས་པའི་ལུང་ཡོད་ཀྱང། ལུང་དེ་ཉིད་དོན་དེའི་སྒྲུབ་བྱེད་ཀྱི་ཡན་ལག་མིན་གྱི། ལུང་དེས་གཏན་ལ་ཕབ་པའི་དངོས་སྟོབས་
ཀྱི་ཡུལ་རྣམས་ལ། དངོས་སྟོབས་ཀྱི་ཚད་མ་རྣམ་པ་གཉིས་ཀྱིས་གནོད་མི་གནོད་དཔྱོད་པ་འདི་ནི་ལུང་དེ་ཉིད་ཚད་མར་ཁས་ལེན་པའི་ཐབས་ཡིན་ཏེ། དཔྱད་པ་གསུམ་གྱིས་དག་པའི་ལུང་ཚད་མར་ཁས་ལེན་དགོས་པའི་ཕྱིར་རོ། །རྒྱན་
མཁན་པོ་ན་རེ། རྗེས་སུ་དཔག་པས་ལུང་གི་དོན་ལ་དཔྱོད་པ་འདི་ནི། ལུང་ཁས་ལེན་པའི་ཐབས་ཡིན་ཏེ། ཡོངས་སུ་བརྟགས་པའི་ལུང་ཁས་ལེན་ན་མཛེས་པའི་ཕྱིར་རོ། །མ་བརྟགས་པར་ཁས་བླངས་སོ་ཞེ་ན། བརྟག་མི་བཟོད་པའི་
བསྟན་བཅོས་ནི། དེའི་ཚེ་ཁས་བླངས་པ་ཡོད་ཀྱང་གནོད་བྱེད་ཀྱི་ཡན་ལག་མ་ཡིན་ནོ། །ཞེས་འཆད་ཅིང། སློབ་དཔོན་ཆོས་མཆོག་ན་རེ། རྩོད་པ་ལ་འཇུག་པ་དེའི་ཚེ་བསྟན་བཅོས་ཁས་བླངས་པ་ཡོད་དུ་ཟིན་ཀྱང། བསྟན་བཅོས་ནི་
ཁས་ལེན་འདོར་བའི་ཡན་ལག་མ་ཡིན་ཏེ། དེ་ལས་བཤད་པ་ཡོངས་སུ་རྟོག་པ་འདི་ནི་ལུང་ཁས་ལེན་པའི་ཐབས་ཡིན་པའི་ཕྱིར་རོ། །ཞེས་འཆད་དོ། །དེས་ན་ལུང་དེ་ཉིད་ཀྱི་དངོས་སྟོབས་ཀྱི་ཡུལ་གཏན་ལ་འབེབས་པའི་ཆ་ལ། དངོས་

[039B] དེ་ལྟར་ཡུལ་གཉིས་ལ་དཔྱད་པ་རྣམ་པར་དག་ན། དཔྱད་པ་གསུམ་གྱིས་དག་པ་དེ་ནི་བསྟན་བཅོས་ཚད་མར་ཡོངས་སུ་འཛིན་པར་འདོད་པའི་དུས་ཡིན་པས་དེའི་
ཚེ་དེ་འདྲའི་བསྟན་བཅོས་ཀྱི་ནི་རང་གི་དོན་དང་འགལ་བའི་དམ་བཅའ་ལྟར་སྣང་གི་དོན་ལ་གནོད་པར་འགྱུར་ཏེ། དེ་འདྲའི་བསྟན་བཅོས་དེས་གྲུབ་པའི་དོན་ལ་དེ་དང་ནི་འགལ་བར་སེམས་པ་མི་རུང་བའི་ཕྱིར། འོ་ན་དཔྱད་པ་གསུམ་གྱིས་
དག་པའི་ལུང་དེ་གཞལ་བྱའི་གནས་ཐམས་ཅད་ལ་གནོད་སྒྲུབ་ཏུ་ཁས་བླངས་པར་བྱ་བ་ཡིན་ནམ་ཞེ་ན། གཞལ་བྱའི་གནས་གསུམ་པ་ཤིན་ཏུ་ལྐོག་གྱུར་ལ་ནི་དཔྱོད་པ་འཕོ་བ་ན། དཔྱད་གསུམ་གྱིས་དག་པའི་བསྟེན་བཅོས་སྒྲུ་བྱེད་
དུ་ཁས་ལེན་པར་རིགས་པ་དང་ལྡན་པ་ཡིན་ཏེ། དེ་ལ་ཆུར་མཐོང་གི་དངོས་སྟོབས་ཀྱི་ཚད་མ་དང། གྲགས་པའི་རྗེས་དཔག་འཇལ་བྱེད་དུ་མི་འཇུག་པ་ཕྱིར་རོ། །ནི་ཞེས་པའི་དགར་ཚིག་གི་ནུས་པས་འཕངས་པ་ནི། དཔྱད་གསུམ་གྱིས་དག་
པའི་ལུད་ཡིན་ཀྱང་གཞལ་བྱའི་གནས་གཞན་གཉིས་ལ་དཔྱད་པ་འཕོ་བ་ན། སྒྲུབ་བྱེད་དུ་ཁས་ལེན་པ་མི་རིགས་ཏེ། དེ་དག་ནི་ཚུལ་མཐོང་གི་དངོས་པོ་སྟོབས་ཞུགས་ཀྱི་ཚད་མ་དང། གྲགས་པའི་རྗེས་དཔག་སོགས་ཀྱིས་
ཅི་རིགས་པར་གྲུབ་པའི་ཕྱིར་རོ། །ལུང་ཚད་མར་ཁས་བླངས་པའི་སྐབས་དེར་ཡང་ཞེས་པའམ། ཤིན་ཏུ་ལྐོག་གྱུར་ལ་དཔྱོད་པའི་སྐབས་དེར་ཡང་སྐབས་ཀྱི་བསྒྲུ་བྱའི་ཆོས་དང་ནི་མེད་ན་མི་འབྱུང་བའི་འབྲེལ་པ་གྲུབ་པའི་

[040A]༄༅། །དོན་ལ་དཔྱད་གསུམ་གྱིས་དག་པའི་ལུང་གིས་གནོད་པ་ཉིད་སྤང་བར་བྱ་ཞེས་པའམ། རྟགས་དེས་གནོད་པ་ཉིད་སྤང་བར་བྱ་སྟེ། འབྲེལ་ཡུལ་ཁྱེགས་ན། དེ་ལ་འབྲེལ་བའི་བགྲུབ་བྱའི་ཆོས་ཀྱང་
ཁེགས་ཤིང། དེ་ཁེགས་ན་སྐབས་ཀྱི་བསྒྲུབ་བྱ་ཡང་ཁེགས་པས་རྟགས་འགལ་བར་ཕྱིར་རོ། །གཞན་འབྲེལ་བ་མེད་པ་ལ་གནོད་པ་ནི། རྟགས་ཀྱི་སྐྱོན་མིན་ཏེ། ཐུག་པ་མེད་པར་ཐལ་བའི་ཕྱིར་རོ། །ཅི་སྟེ། གཞལ་
བྱའི་གནས་གཞན་གཉིས་ལ་ཡུལ་ལུང་སྒྲུབ་བྱེད་དུ་ཁས་བླངས་བར་བྱ་བ་ཡིན་ཏེ། ལུང་ནི་མ་ལུས་པའི་ཡུལ་ཅན་ཡིན་པའི་ཕྱིར་ཞེ་ན། དཔྱོད་པའི་གནས་ཀུན་ལ་བསྟན་བཅོས་དག་སྒྲུབ་བྱེད་དུ་གཟུང་དགོས་ཞེས་པའི་
ལུགས་འདི་རིགས་པ་གང་གིས་བྱས་ཤིང། རིགས་པས་གྲུབ་པར་མི་འཐད་དེ། དེ་ལྟ་ན་ད་ནི་བ་ལང་རྫི་ལ་སོགས་པ་གྲུབ་མཐའ་མེད་པ་རྣམས་ཀྱིས། དུ་བས་མེ་ནི་རྟོགས་པར་མི་འགྱུར་བའི་ཕྱིར་རོ། །དེས་ན་གྲུབ་
མཐའ་ལ་བློ་ཁ་མ་ཕྱོགས་པའི་འཇིག་རྟེན་པའི་སྐྱེ་བོ་དང་པོ་སྐྱེ་བའི་ཚེ། ལུང་གི་ཡན་ལག་མེད་པ་རང་རེང་བུར་སྐྱེ་བར་འགྱུར་ཞིང། ལུང་གི་ཡོན་ཏན་དང་ཉེས་པ་གང་ཡང་མ་མཐོང་བ་རྣམས་ལ་དཔྱོད་པ་ཐམས་ཅད་ལུང་ལ་བརྟེན་
དགོས་པའི་གྲུབ་མཐའ་མི་བཟོད་པའི་གདོན་དང་འདྲ་བ་འདི་ནི། ཀྱེ་མ་ཁྱོད་ལ་སུ་ཡིས་བགོས་པ་ཡིན་ཞེས་དཔྱས་པའོ། །གཉིས་པ་ལུང་དོན་མཐའ་དག་ཕྱོགས་ཡིན་པའི་རྒྱུ་མཚན་དགག་པ་ནི། མཐུན་པེར་ལ་རང་གིས་

[040B] ཆོས་ཅན་དེའི་ཆོས་སུ་བཤད་པ་ཀུན་གྱིས་བསྒྲུབ་པར་བྱེད་པ་གཅིག་པུ་དེ་ཉིད་ལ་ཁྱབ་པའི་ཁྱབ་འབྲེལ་བསྟན་པ་སྒྲུབ་བྱེད་ཡང་དག་ཏུ་འགྱུར་དགོས་པའི་ཕྱིར། རྟགས་དེས་ཆོས་ཅན་དེའི་
ཆོས་སུ་ལུང་ལས་བཤད་པའི་དོན་གཅིག་ལ་གནོད་ན་ཡང། སྐབས་ཀྱི་བསྒྲུབ་བྱ་ལ་གནོད་པར་འགྱུར་རུ་ཞེ་ན། དེ་ལྟ་བུའི་རྟགས་ཡང་དསག་འགོད་ཚུལ་འདི་ནི། འཇིག་རྟེན་ལས་འདས་པའི་ལུགས་ཡིན་པར་ཐལ། འཇིག་རྟེན་གསུ་
ན་དེ་འདྲའི་རྟགས་ཡང་དག་འགོད་ཤེས་པ་མི་སྲིད་པའི་ཕྱིར། གཞན་ཡང། སྒྲ་མི་རྟག་སྒྲུབ་ལ་བྱས་པ་རྟགས་སུ་བཀོད་པ་ན། བྱས་པ་དེས་སྒྲ་དང་འབྲེལ་བ་མེད་ཀྱང་སྒྲ་དེའི་ཆོས་སུ་ལུང་ལས་བཤད་པ་རྣམས་ནི་སྒྲ་ལ་མ་གྲུབ་
པས་སྒྲ་ལ་མི་རྟག་པ་མ་གྲུབ་པར་ནི་ཇི་ལྟར་ཡང་འགྱུར་ཏེ་མ་ཡིན་པར་ཐལ། དེ་དག་མ་གྲུབ་ཀྱང་བྱས་པའི་རྟགས་ལས་མི་རྟག་པ་དེ་སྒྲ་ལ་གྲུབ་པ་ཡིན་ན་བྱས་པ་དེ་སྒྲ་མི་རྟག་པའི་སྒྲུབ་བྱེད་ཡང་དག་ཏུ་བརྗོད་རིགས་པའི་ཕྱིར། དེས་ན་
སྒྲ་དང་འབྲེལ་བ་མེད་ཀྱང་སྒྲའི་ཆོས་སུ་ལུང་ལས་བཤད་པ་དེ་དག་བཀག་པས། སྒྲ་ལ་མི་རྟག་པ་བཀག་པའི་གཏན་ཚིགས་སྐྱོན་ལྡན་དུ་ཇི་ལྟར་འགྱུར་བ་ཡིན་པ་མི་འཐད་པར་ཐལ། དེ་དག་སྒྲ་ལ་མ་གྲུབ་ཀྱང་སྒྲ་ལ་མི་རྟག་བསྒྲུབ་
པའི་རྟགས་ཡང་དག་ཏུ་འགྱུར་བའི་ཕྱིར། གཞན་ཡང་རྟགས་ཡང་དག་འགོད་པ་ན། ཆོས་ཅན་དེའི་ཆོས་ཐམས་ཅད་ཀྱིས་རྟགས་དེ་ལ་ཁྱབ་པ་དཔེའི་སྟེང་དུ་བསྟན་དགོས་ན། ངག་སྒྲ་བའི་རྟགས་ལས་ཕ་རོལ་པོའི་བརྗོད་འདོད་དཔོག་

[041A]༄༅། །པ་དང་དུ་བའི་རྟགས་ལས་ལ་ལ་མེ་དཔོག་པ་སོགས་ཀྱི་ཚེ་ན། གང་ཟག་ཕ་རོལ་པོའི་ཆོས་ཐམས་ཅད་ཀྱིས་དག་སྨྲ་བ་ལ་ཁྱབ་པ་མཐུན་དཔེ་རང་རྒྱུད་ཀྱི་སྟེང་དུ་བསྟན་དགོས་པ་དང། དུ་ལྡན་
ལས་ཆོས་ཐམས་ཅད་ཀྱིས་དུ་བ་ལ་ཁྱབ་པ་མཐུན་དཔེ་ཚང་མང་གི་སྟེང་དུ་བསྟན་དགོས་པར་འགྱུར་ན་ཡང། དེ་ལྟར་ཆོས་ཅན་ཆོས་ནི་མ་ལུས་པ། མཐུན་དཔེ་དེ་དག་གི་སྟེང་དུ་བླངས་ཤིང་བསྟན་པ་མེད་ལ་ཁོ་ནར་ནི་སྐྱེ་བོས་ཚིག་དང་
དུ་བ་སོགས་ལས་ཕ་རོལ་པོ་སེམས་དང་ལྡན་པ་དང། ལ་མེ་ཡོད་སོགས་སུ་རྗེས་སུ་དཔོག་པར་བྱེད་པའི་ཕྱིར། ཚུལ་དེ་ནི་འཐད་པ་མ་ཡིན་ནོ། །གལ་ཏེ། དེ་དག་རྟགས་ཡང་དག་མ་ཡིན་ནོ་ཞེ་ན། དེ་དག་རྟགས་ཡང་དག་ཡིན་ན་
གྲངས་ཅན་ལ་སོགས་པ་འགའ་ཡིས་སྨྲ་བ་ཆོས་ཅན་གྱི་ཆོས་ཐམས་ཅད་ཀྱིས་རྟགས་ལ་ཁྱབ་པ་དཔེའི་སྟང་དུ་བསྟན་དགོས་པར་དམ་བཅས་པ་དེ་ལ་གནོད་པས་དེ་དག་རྟགས་ཡང་དག་ཡིན་པའི་ངོ་བོ་ཉིད་ལས་ལྡོག་པར་
འགྱུར་བ་མ་ཡིན་པར་ཐལ། རང་གི་ཁྱབ་བྱེད་ཀྱི་རང་བཞིན་དང་རྒྱུ་དག་སྒྲུབ་པར་བྱེད་པའི་དོན། བྱས་པ་དང་དུ་བ་ལ་སོགས་པའི་རྟགས་རྣམས་ནི་རང་ཕྱོགས་ཆོས་སུ་གྲུབ་པའི་གཞིར་རང་གི་བསྒྲུབ་བྱའི་ཆོས་དེ་ལྟ་བུ་དག་སྒྲུབ་པ་
ལ་ཁྱབ་པ་མི་འཁྲུལ་བས་ན། དེ་སྒྲུབ་ཀྱི་ཚུལ་གསུམ་ཚང་པ་ཡིན་པའི་ཕྱིར། ཁྱབ་སྟེ། རྟགས་དེ་དག་ནི་རང་ཕྱོགས་ཆོས་སུ་གྲུབ་པའི་གཞིར་རྒོལ་བའི་འདོད་པའི་བསྒྲུབ་བྱའི་ཆོས་སུ་གྱུར་བའི་རྒྱུ་དང་ཁྱབ་བྱེད་ཀྱི་དོན་དེ་དག་

[041B] མེད་ན་མི་འབྱུང་བའི་འབྲེལ་བ་གྲུབ་པར་རྟོགས་པའི་ཕྱིར་རྒོལ་གཞན་དག་གཏན་ཚིགས་ངེས་ཅི་ལྟར་བསྒྲུབ་བྱ་རྟོགས་པར་འགྱུར་བ་མ་ཡིན་ཏེ་རྟོགས་ནུས་པའི་ཕྱིར། གཞུང་སྔ་ཕྱི་འདི་དག་གི་དོན་ཇི་ལྟ་བ་བཞིན་འཆད་ཤེས་པ་སྔོན་ཆད་
མ་བྱུང་པར་སྣང་ངོ། །གསུམ་པ་ལུང་དོན་ལ་གནོད་པའི་རྟགས་བཀོད་ན་རྒོལ་བ་སྐྱོན་ཅན་དུ་འགྱུར་བ་དགག་པ་ནི། གལ་ཏེ། ལུང་དོན་བཀག་པས་རྟགས་སྐྱོན་ཅན་དུ་མི་འགྱུར་ན་ཡང། རྒོལ་བ་སྐྱོན་ཅན་དུ་འགྱུར་ཏེ། རང་གིས་སྔར་ཁས་
བླངས་པའི་ལུང་དོན་ལ་གནོད་བྱེད་བརྗོད་པའི་ཕྱིར། ཞེ་ན། གཏན་ཚིགས་དེ་ནི་རྒོལ་བ་དེས་བསྒྲུབ་བྱེད་བརྗོད་པའི་ཉེས་པས་བསྟན་བཅོས་ཀྱི་དོན་ལ་གནོད་བྱེད་དུ་ནི། གསར་དུ་སྐྱེས་པ་མིན་ཏེ། རྒོལ་བས་གཏན་ཚིགས་དེ་བརྗོད་དམ་མ་བརྗོད་
ཀྱང་རུང་བྱས་པ་ནི། སྒྲ་ནམ་མཁའི་ཡོན་ཏན་ཡིན་པར་སྟོན་པའི་བསྟན་བཅོས་ཀྱི་དོན་དང་འགལ་ཞིང། དེ་ལ་གནོད་བྱེད་ཡིན་པའི་ཕྱིར་རོ། །དེ་ལྟ་ན། རྒོལ་བས་འདིར་སྒྲ་མི་རྟག་སྒྲུབ་ལ་བྱས་པ་རྟགས་སུ་བཀོད་པས་ཉེས་པ་ཅི་ཞིག་བྱས་
གལ་ཏེ། བྱེ་བྲག་པ་རང་གིས་ཁས་བླངས་པའི་བསྟན་བཅོས་ལ་མ་བརྟགས་པར་གནོད་བྱེད་བརྗོད་པའི་ཕྱིར། རྒོལ་བ་སྐྱོན་ཅེན་ཡིན་ནོ་ཞེ་ན། གལ་ཏེ་རྒོལ་བས་མ་བརྗོད་ན། དེ་ཅི་བསྟན་བཅོས་ཀྱི་དོན་ལ་གནོད་པ་མིན་ནམ། རྒྱུ་མཚན་ཅིའི་ཕྱིར་
ན་དེ་བརྗོད་པའི་རྒོལ་བ་སྐྱོན་ཅན་ཡིན། བྱས་པ་ནི་ངོ་བོ་ཉིད་ཀྱིས། སྒྲ་ནམ་མཁའི་ཡོན་ཏན་ཡིན་པ་ལ་གནོད་བྱེད་མིན་ཏེ། དེའི་ཕྱིར། དེ་བརྗོད་པས་རྒོལ་བ་མི་རིགས་པ་བྱེད་པ་མིན་ནོ། །གལ་ཏེ་དེ་ལྟར་ན། གཏན་ཚིགས་ལྟར་སྣང་བཀོད་

[042A]༄༅། །པས་ཀྱང་རྒོལ་བ་སྐྱོན་ཅན་དུ་མི་འགྱུར་ཏེ། གཏན་ཚིགས་བརྗོད་དམ་མ་བརྗོད་ཀྱང། ལྟར་སྣང་རྒོལ་བས་འདིར་ཅི་བྱས། །རྒོལ་བས་བརྗོད་པའི་ཉེས་པ་ཡིས། །གཏན་ཚིགས་ལྟར་སྣང་གྱུར་
མ་ཡིན། ཞེ་ན། དེ་ནི་མི་མཚུངས་ཏེ། རྩོད་པའི་ཚེ། གཞན་དག་ལ་རང་གི་དམ་བཅའ་སྒྲུབ་པའི་གཏན་ཚིགས་ཡང་དག་འགོད་པར་ཁས་བླངས་ནས་གཏན་ཚིགས་ལྟར་སྣང་བརྗོད་པ་ནི། རང་ཉིད་ཀྱི་འདོད་པ་ཉིད་ནི་སྒྲུབ་པའི་
ནུས་པ་མེད་པའི་ཕྱིར་དོན་མེད་པའི་གཏན་ཚིགས་བརྗོད་པས་རྒོལ་བ་སྐྱོན་ཅན་དུ་འགྱུར་བ་ཡིན་ན། བྱེ་བྲག་པས་སྒྲ་མི་རྟག་སྒྲུབ་ལ་བྱས་པ་རྟགས་སུ་བཀོད་པ་འདིར་ནི། དེ་ལྟ་བུའི་སྐྱོན་ཡོད་པ་མ་ཡིན་ཏེ། དེའི་ཚེ་རྟགས་བྱས་པ་དེ་
རྒོལ་བའི་འདོད་ཡུལ་གྱི་བསྒྲུབ་བྱ་བསྒྲུབ་ནུས་པའི་གཏན་ཚིགས་ཡིན་པའི་ཕྱིར། སྔར་བཤད་རྣམས་ཀྱི་དོན་བསྡུ་བ་ནི། གལ་ཏེ་བསྟན་བཅོས་ལ་ལར། བཤད་པའི་ནམ་མཁའི་ཡོན་ཏན་ལ་སོགས་པའི་དོན་འགའ་ཞིག་རིགས་པས་
གྲུབ་པ་མིན་ཀྱང་དེ་བཀག་པས་ན། རིགས་པས་གྲུབ་པར་སྨྲ་བའི་སྒྲ་མི་རྟག་པ་ལྟ་བུ་གཞན་པ་དག་ཀྱང་འགོག་བྱེད་དུ་འགྱུར་རོ་ཞེས་བྱ་བའི་འདོད་པ་ནི། རྒྱལ་རིགས་ངན་པའི་ཚུལ་ལུགས་ཡིན་ནོ། །ཞེས་རྩ་བའི་དམ་བཅའ་ཡང་
དག་པ་མ་ཡིན་པར་བསྟན་ནས། དེའི་སྒྲུབ་བྱེད་དུ་བཀོད་པ་ཡང་ཡང་དག་པ་མ་ཡིན་པར་བསྟན་པ་ནི། བསྟན་བཅོས་ལས། ཆོས་ཅན་དེའི་ཆོས་སུ་བཤད་པའི་དོན་ཀུན་གྱིས་རྟགས་ལ་ཁྱབ་པ་མཐུན་དཔེའི་སྟེང་དུ་མཚུངས་

[042B] སྒྲུབ་བྱེད་ཡང་དག་བརྗོད་པར་སུས་ཀྱང་ནུས་པ་མ་ཡིན་པ་དེས་ན། སྒྲུབ་བྱེད་ཡང་དག་བརྗོད་པའི་ཚེ། དེ་ལྟར་བརྗོད་དགོས་ན། ཀུན་དུ་བསྒྲུབ་བྱ་དང་སྒྲུབ་བྱེད་ཀྱི་རྣམ་གཞག་འདི་ཉམས་པར་འགྱུར་རོ། །བཞི་པ་དེ་
དག་ལ་རྩོད་པ་སྤང་བ་ནི། གལ་ཏེ་འགལ་བ་ལ་མི་འཁྲུལ་བའི་སྒྲུབ་བྱེད་བཀོད་པ་སྐྱོན་ཅན་མ་ཡིན་པར་ཐལ། བྱས་པས་སྒྲ་ལ་ནམ་མཁའི་ཡོན་ཏན་བཀག་ཀྱང། རྟགས་ཀྱི་སྐྱོན་དུ་མི་འགྱུར་བའི་ཕྱིར། ཁྱབ་སྟེ། གཞི་གཅིག་ལ་ཆོས་དངོས་
འགལ་གཉིས་སྒྲུབ་བྱེད་ནུས་མཚུངས་གཉིས་ཀྱིས་བསྒྲུབས་པས་གཉིས་ཀ་ཡང་སྒྲུབ་བྱེད་ཡང་དག་ཏུ་སོང་ན། འགལ་བ་ལ་མི་འཁྲུལ་བར་འགྱུར་བ་ཡིན་ཞིང། འདིར་ཡང། སྒྲ་ལ་མི་རྟག་པ་བྱས་པས་འགྲུབ་ལ། སྒྲ་ལ་རྟག་པ་སྒྲ་
ནམ་མཁའི་ཡོན་ཏན་ཡིན་པར་སྟོན་པའི་ལུང་གིས་གྲུབ་པའི་ཕྱིར་ཞེ་ན། འདིར་ནི་དེ་འདྲ་བའི་སྒྲུབ་བྱེད་འགལ་བ་ནུས་མཚུངས་ཡོད་པ་མ་ཡིན་ཏེ། སྒྲའི་སྟེང་དུ་རྟགས་བྱས་པ་དེས་མི་རྟག་པ་དང་འགལ་བ་ནམ་མཁའི་ཡོན་ཏན་ཚད་མས་
ངེས་པ་ལ་གནོད་པར་འགྱུར་བའི་ཕྱིར། དེར་ཐལ། ཆོས་ཅན་སྒྲ་གཅིག་པོ་དེ་ཉིད་ལ་ཆོས་འགལ་བ་མི་རྟག་པ་དང་ནམ་མཁའི་ཡོན་ཏན་དག་གཞི་མཐུན་དུ་འདུར་མི་རུང་ཞིང། སྒྲ་མི་རྟག་པ་ཡིན་པར་བྱས་པའི་རྟགས་ལ་བརྟེན་པའི་
ཚད་མས་གྲུབ་པའི་ཕྱིར། དཔྱིས་ཕྱིན་པར་བཤད་དོ། །འོན་ཏེ། དེ་དག་ཕན་ཚུན་གནོད་བྱ་གནོད་བྱེད་ནུས་མཚུངས་སུ་གྱུར་བའི་འགལ་བ་ལ་མི་འཁྲུལ་བ་ནི་མིན་ཡང། རྟགས་དེས་སྒྲ་ནམ་མཁའི་ཡོན་ཏན་ཡིན་པ་ལ་གནོད་པ་ན། བསྟན་བཅོས་ཀྱི་དོན་

[043A]༄༅། །བསླད་པའམ། བཀག་པའི་ཕྱིར་སྒྲ་མི་རྟག་པ་ལ་གནོད་པའི་སྐྱོན་དུ་འགྱུར་རོ་ཞེ་ན། ནམ་མཁའི་ཡོན་ཏན་དང་སྒྲ་གཉིས་མ་འབྲེལ་ཀྱང། ལུང་དོན་བཀག་པ་ཙམ་གྱི་ཆ་ནས། རྟགས་ཀྱི་སྐྱོན་དུ་འགྱུར་
བ་ཡིན་ནམ། དེ་གཉིས་འབྲེལ་བ་གྲུབ་པའི་རྒྱུ་མཚན་གྱིས་རྟགས་ཀྱི་སྐྱོན་དུ་འགྱུར་བ་ཡིན། འབྲེལ་བ་མེད་ཀྱང་ལུང་དོན་བཀག་པ་ཙམ་གྱིས་རྟགས་ཀྱི་སྐྱོན་དུ་འགྱུར་བ་ཡིན་ན། བསྒྲུབ་བྱ་ཐམས་ཅད་ལ་རྟགས་ཐམས་ཅད་ཀྱིས་
གནོད་པར་འགྱུར་བར་ཐལ། ལུང་དོན་འབྲེལ་མེད་གཅིག་བཀག་པས་སྐབས་ཀྱི་བསྒྲུབ་བྱ་ལ་གནོད་པའི་ཕྱིར། གལ་ཏེ། ནམ་མཁའི་ཡོན་ཏན་དེ་སྒྲའི་ཆོས་སུ་འབྲེལ་བ་ཡོད་པ་དེས་ན། དེ་ཉིད་ལ་རྟགས་ཀྱིས་གནོད་ན་སྐབས་ཀྱི་བསྒྲུབ་བྱ་ལ་
གནོད་པར་འགྱུར་གྱི། འབྲེལ་མེད་ཀྱི་དོན་ལ་གནོད་པས་སྐབས་ཀྱི་བསྒྲུབ་བྱ་ལ་གནོད་པ་མ་ཡིན་ནོ། །ཞེ་ན། ནམ་མཁའི་ཡོན་ཏན་ནི། སྒྲ་དང་འབྲེལ་བ་ཡོད་དུ་ཆུག་ཀྱང། སྒྲ་ནམ་མཁའི་ཡོན་ཏན་ཡིན་པ་བཀག་པས་སྒྲ་མི་རྟག་པར་སྒྲུབ་
པའི་སྐབས་ཀྱི་བསྒྲུབ་བྱ་བཀག་པར་འགྱུར་བ་མ་ཡིན་ཏེ། དེའི་ཚེ། སྒྲ་ནམ་མཁའི་ཡོན་ཏན་ཡིན་པར་སྒྲུབ་པ་སྐབས་སུ་མ་བབ་པའི་ཕྱིར་དང། རྟགས་ཀུན་རང་གི་བསྒྲུབ་བྱ་ལ་ལྟོས་ནས་དེ་བསྒྲུབ་མི་ནུས་ན་སྐྱོན་ཅན་དང། ནུས་ན་
ཡོན་ཏན་ཅན་དུ་དཔྱད་པར་བྱ་བ་ཡིན་པའི་ཕྱིར་རོ། །གཞན་ཡང་ནམ་མཁའི་ཡོན་ཏན་མེད་ན། བསྒྲུབ་བྱའི་ཆོས་མི་རྟག་པ་མི་འབྱུང་བའི་འབྲེལ་བ་དོན་འདིར་ཚད་མས་རྟོགས་པ་མེད་ཀྱི། འོན་ཀྱང་ནམ་མཁའི་ཡོན་ཏན་བཀག་པས་

[043B] བསྟན་བཅོས་ཀྱི་དོན་ལ་གནོད་པ་འབའ་ཞིག་གི་སྒོ་ནས་སྐྱོན་ཅན་དུ་སོང་བ་ཡིན་པར་འདོད་དགོས་ལ། དེ་ནི་རྟགས་གཞན་གྱིས་གནོད་པ་བྱས་པ་དང། ཆོས་ཅན་གཞན་ལ་གནོད་པ་བྱས་པ་ལའང་
མཚུངས་པའི་ཕྱིར། ཐམས་ཅད་ཐམས་ཅད་ཀྱིས་གནོད་འགྱུར། ཞེས་པའི་སྐྱོན་སོན་གནས་སོ། །གཉིས་པ་རང་སྡེ་ལུང་དོན་བསྒྲུབ་བྱར་འདོད་པ་དགག་པ་ལ། འདོད་པ་བརྗོད་པ་དང། དེ་དགག་པ་གཉིས། དང་པོ་ནི། ཀུན་ལས་བཏུས་ཀྱི་
འབྲེལ་བྱེད་སྔ་མ་ཁ་ཅིག་ན་རེ། གལ་ཏེ། བསྟན་བཅོས་ཚད་མར་ཁས་བླངས་པའི་ཕྱིར། རང་གིས་ཁས་བླངས་པའི་བསྟན་བཅོས་དེ་ལས་བཤད་པ་མཐོང་བའི་དོན་མ་ལུས་པ་རང་གིས་བསྒྲུབ་བྱར་བྱེད་དགོས་ཏེ། དེ་ལྟ་མ་ཡིན་ན་བསྟན་བཅོས་
ཁས་ལེན་པ་དོན་མེད་པའི་ཕྱིར་རོ། །དེ་ཡང་བསྟན་བཅོས་རང་དབང་དུ་སྒྲུབ་བྱེད་ཚད་མ་ཡིན་ན་དེ་ཉིད་ཀྱིས་གྲུབ་ཟིན་པའི་ཕྱིར། བསྟན་བཅོས་ཀྱི་དོན་གཏན་ལ་འབེབས་པའི་ཚད་མ་གཞན་དགོས་པ་མེད་པར་འགྱུར་རོ། །དེས་ན། རང་
དབང་དུ་སྒྲུབ་བྱེད་ཚད་མ་མ་ཡིན་པའི་ཕྱིར། བསྟན་བཅོས་དེ་ཉིད་རང་གི་བརྗོད་བྱའི་དོན་ལ་མི་སླུ་བ་ཡིན་པར་རྟགས་ཀྱིས་བསྒྲུབ་པར་བྱ་བ་ཡིན་པའི་ཕྱིར། ལུང་དང་འགལ་བ་དམ་བཅའ་དང་རྟགས་ཀྱི་སྐྱོན་ཡིན་ནོ་ཞེས་ཟེར་
རོ། །དེ་ཡང་ཕྱོགས་སྔ་མ་འདིའི་ནི་དོན་ནི་རང་གིས་ཁས་བླངས་པའི་བསྟན་བཅོས་ཀྱི་དོན་མཐའ་དག་བྱས་པ་ལྟ་བུའི་རྟགས་གཅིག་གིས་བསྒྲུབ་བྱར་བྱེད་དགོས་ཞེས་པ་ཡང་མ་ཡིན་ཞིང། དངོས་སྟོབས་ཀྱི་ཡུལ་ལ་ལུང་

[044A]༄༅། །གནོད་སྒྲུབ་ཏུ་འཇུག་པ་ཡང་མ་ཡིན་གྱི། འདི་ལྟར་བསྟན་བཅོས་ཚད་མར་ཁས་ལེན་པས་ནི། བསྟན་བཅོས་དེ་ཉིད་རང་གི་བརྗོད་བྱ་ལ་མི་སླུ་བར་རྟགས་ཀྱིས་བསྒྲུབ་དགོས་པས་ཁྱབ་
པའི་ཕྱིར། རང་གིས་ཁས་བླངས་པའི་བསྟན་བཅོས་དེ་ཉིད་རང་གི་བརྗོད་བྱ་ཐམས་ཅད་ལ་མི་སླུ་བར་རྟགས་ཀྱིས་སྒྲུབ་པའི་ཚེ་ན། བསྟན་བཅོས་དེའི་བརྗོད་བྱ་ཐམས་ཅད་བསྒྲུབ་བྱར་འགྱུར་དགོས་ཏེ། དཔེར་ན། སྦྱིན་པ་
ལས་ལོངས་སྤྱོད་འབྱུང་བ་དེ་སྦྱིན་པ་ལས་ལོངས་སྤྱོད་འབྱུང་བར་སྟོན་པའི་ལུང་རང་གི་བསྟན་བྱའི་དོན་ལ་མི་སླུ་བར་སྒྲུབ་པའི་རྟགས་ཀྱི་དམ་བཅའ་ཡིན་པ་བཞིན་ནོ། །དེ་བས་ན་དམ་བཅའ་མ་ཡིན་
པའི་ལུང་དོན་གང་ཡང་མེད་དོ། །དེས་ན་བྱས་པས་སྒྲ་མི་རྟག་པར་སྒྲུབ་པའི་ཚེ་ནའང། རང་གིས་ཚད་མར་ཁས་བླངས་པའི་བསྟན་བཅོས་དེ་ཉིད་རང་གི་བརྗོད་བྱ་མཐའ་དག་ལ་མི་སླུ་བར་བསྒྲུབ་བྱ་ཡིན་པས་
དེའི་བརྗོད་བྱ་མཐའ་དག་དེའི་ཚེ་བསྒྲུབ་བྱ་ཡིན་ནོ། །ཞེས་བྱ་བ་འདི་ཉིད་ཡིན་པས། ཕྱི་རོལ་བ་སོགས་ལས་ཁྱད་པར་ཤིན་ཏུ་ཆེའོ། །གཉིས་པ་དེ་དགག་པ་ལ། དགག་པ་དངོས་དང། དེའི་སྐྱོན་སྤོང་དགག་པ་དང། དོན་བསྡུ་
བ་དང་གསུམ། དང་པོ་ལ། དཔེ་རྟགས་མ་གྲུབ་པ་དམ་བཅར་ཐལ་བ་དང། རང་སྒྲ་སྨོས་པ་དོན་མེད་དུ་ཐལ་བ་གཉིས། དང་པོ་ནི། རྒོལ་བས་ཁས་བླངས་པའི་བསྟན་བཅོས་ཀྱི་བརྗོད་བྱ་ཡིན་པར་སྨྲ་བའི་དཔེ་དང་

[044B] དམ་བཅའ་བར་ནི་ཐལ་བར་འགྱུར་ཏེ། རང་གིས་ཁས་བླངས་པའི་བསྟན་བཅོས་ཀྱི་བརྗོད་བྱ་ཡིན་ན། དམ་བཅའ་ཡིན་པས་ཁྱབ་པའི་ཕྱིར། གལ་ཏེ། སྒྲུབ་བྱེད་ཉིད་དུ་བརྗོད་པ་ནི་དམ་བཅའ་མ་ཡིན་ཏེ་
དེ་ཡིན་པ་གནོད་པའི་ཕྱིར་དུ། རགས་སྒོར་དམ་བཅའི་མཚན་ཉིད་ཀྱི་ཟུར་དུ་འདོད་པ་དང། ཀུན་ལས་བཏུས་སུ་ངེས་གཟུང་སྨོས་པའི་ཕྱིར་ཞེ་ན། བསྟན་བཅོས་ཀྱི་བརྗོད་བྱ་མཐའ་དག་དམ་བཅའ་ཡིན་ན། བསྟན་བཅོས་ལས་བཤད་པའི་དཔེ་རྟགས་
མ་གྲུབ་པ་ཡང། བསྒྲུབ་བྱ་ཡིན་པ་རིགས་པས་འཐོབ་པའི་ཕྱིར། དེ་ནི་འདོད་པ་ཞེས་པའི་ཚིག་སྨོས་པ་ཙམ་ལས་ལྡོག་པ་མ་ཡིན་ནོ། །གལ་ཏེ་དམ་བཅའ་ཡིན་ན་རྒོལ་བས་བསྒྲུབ་བྱར་འདོད་པ་ཞིག་དགོས་ཤིང། དེ་འདྲའི་དཔེ་རྟགས་མ་གྲུབ་པ་ནི། རྒོལ་བས་
བསྒྲུབ་བྱས་མི་འདོད་པའི་ཕྱིར། བསྒྲུབ་བྱ་མིན་ནོ་ཞེ་ན། འོ་ན། རྒོལ་བས་སྐབས་ཀྱི་བསྒྲུབ་བྱར་མི་འདོད་པའི་བསྟན་བཅོས་ཀྱི་བརྗོད་བྱར་གྱུར་བའི་ཆོས་གཞན་ཡང་སྐབས་ཀྱི་བསྒྲུབ་བྱ་མིན་པར་ཐལ་ལོ། །འདོད་ན། དེའི་ཚེ་སྐབས་ཀྱི་བསྒྲུབ་
པར་བྱ་བ་མིན་པའི་ལུང་དོན་ལ་གནོད་པས་རྟགས་འགལ་བར་ཅི་ཞིག་འགྱུར། གཉིས་པ་ནི། ཀུན་ལས་བཏུས་ཀྱི་རང་ཉིད་སྒྲ་ཡང་ཕྱོགས་ཀྱི་མཚན་ཉིད་ལས་ཕྱི་རོལ་དུ་གྱུར་བའི་དོན་ཅན་ཡིན་གྱི། དེའི་ཟུར་དུ་སྨོས་པ་དོན་མེད་པར་
ཐལ། སྒྲ་མི་རྟག་སྒྲུབ་ལ་བྱས་པ་རྟགས་སུ་བཀོད་པའི་ཆེན་ན་ཡང་རང་གིས་ཁས་བླངས་པའི་བསྟན་བཅོས་ཀྱི་བརྗོད་བྱ་མཐའ་དག་བསྒྲུབ་བྱ་ཡིན་པའི་ཕྱིར། གཉིས་པ་དེའི་སྐྱོན་སྤོང་དགག་པ་ལ། བསྟན་བཅོས་ལ་འདོད་པས་འཇུག་

[045A]༄༅། །ལྡོག་བྱེད་པར་ཤེས་པའི་དོན་ཅན་ཡིན་པ་དགག། ཆོས་ཅན་ཐུན་མོང་དུ་གྲུབ་ཟིན་པ་དགོས་པར་ཤེས་པའི་དོན་ཅན་ཡིན་པ་དགོག་ཆོས་ཅན་ཡན་གར་བ་བསྒྲུབ་བྱ་མ་ཡིན་པར་ཤེས་པའི་དོན་དུ་སྨོས་པ་
ཡིན་པ་དགག་དང་པོ་ནི། གལ་ཏེ། ཁས་བླངས་པའི་བསྟན་བཅོས་སྔ་མ་ལ་གནོད་པ་མཐོང་ན། དེ་ངོར་ནས་བསྟན་བཅོས་གཞན་ལ་འདོད་པས་འཇུག་པར་ཤེས་པའི་དོན་དུ། རང་ཉིད་འདོད་ཅེས་པའི་ཚིག་སྨོས་པ་ཡིན་ཅེ་ན། འོ་ན་
རང་གི་འདོད་པ་བཞིན་དུ་བསྟན་བཅོས་ལ་འཇུག་ལྐོག་བྱེད་མི་ནུས་སམ་སྙམ་པའི་དོག་པ་འདི་གང་ཟག་གི་རྒྱུད་ལ་འབྱུང་བ་ཟློག་དགོས་པ་ཡིན། གཞུང་ཁ་ཅིག་ཏུ། གང་ལས་ཞེས་འབྱུང་བ་ལྟར་ན། རྒྱུ་མཚན་གང་ལས་ཡིན་
ཅེས་སྦྱར་རོ། །དེ་ཡང་གང་ཟག་རྟོག་ལྡན་བསྟན་བཅོས་ལ་རང་ཉིད་འཇུག་ལྡོག་བྱེད་འདོད་པ་བཞིན་དུ་བྱར་རུང་བར་ཤེས་པའི་ཕྱིར་དུ། རང་ཉིད་སྨོས་མི་དགོས་ཏེ། དེ་ནི་ལུང་དེའི་དོན་ཚད་མས་བཀག་པ་མེད་པར་ངེས་ན། ལུང་དེ་ཚད་
མར་འཛིན་པ་གང་གིས་ཀྱང་བཟློག་པར་ནུས་པ་མ་ཡིན་ཞིང། གལ་ཏེ་ཚད་མས་བཀག་པར་ངེས་ན་ཡང་རང་ཉིད་ཅེས་པའི་ཚིག་ཙམ་ལས་ཐབས་གང་གིས་ཀྱང་འཇུག་པར་འགྱུར་བ་མ་ཡིན་པའི་ཕྱིར། བླུན་པོ་དེ་ལྟར་དོགས་
པ་བཟློག་པའི་ཕྱིར་དུ་ཡང། རང་སྒྲ་སྨྲོས་པ་དོན་མེད་དེ། རྒོལ་བ་བླུན་པོ་དེ་དག་སྔར་ཡང་གྲུབ་མཐའ་ནི། རང་གི་འདོད་པ་ཉིད་ཀྱིས་འཛིན་ཅིང། དེ་ནི་ཕྱིས་ཀྱང་རྟོག་དཔྱོད་མི་བྱེད་པར་ཅི་ཞིག་ལྟར་ལུང་གཞན་ཚད་མར་འཛིན་པ་ནི་

[045B] དེས་ན་ལུང་དོན་ལ་གནོད་པས་འདོད་ཡུལ་གྱི་བསྒྲུབ་བྱ་ལ་གནོད་པ་མེད་པ་དང། ཁས་བླངས་པའི་ལུང་དོན་མཐའ་དག་སྐབས་ཀྱི་བསྒྲུབ་བྱ་མིན་པ་དང། ལུང་དོན་གང་ཡང་རུང་བ་ལ་གནོད་པས། སྐབས་
ཀྱི་བསྒྲུབ་བྱ་ལ་གནོད་ན། ཉེས་པ་ཐུག་པ་མེད་པར་བསྟན་པའི་སྒོ་ནས་དེ་འདྲའི་ལོག་པར་རྟོག་པ་བསལ་བའི་ཕྱིར། ཀུན་ལས་བཏུས་པ་འདིར་ནི། རང་ཉིད་ཀྱི་སྒྲ་སྨོས་པར་མཛད་དོ། །ཞེས་བྱ་བར་ཁས་ལེན་པར་རིགས་སོ། །གཉིས་པ་ཆོས་
ཅན་ཐུན་མོང་དུ་གྲུབ་ཟིན་དགོས་པར་ཤེས་པའི་དོན་ཅན་ཡིན་པ་དགག་པ་ནི། ཕྱོགས་སྔ་སྨྲ་བ་པོ་སྔ་མ་ལས་གཞན་པའི་ཀུན་ལས་བཏུས་ཀྱི་འགྲེལ་བྱེད་ཁ་ཅིག་ནི། སྒྲ་མི་རྟག་པར་སྒྲུབ་པའི་ཚེ་ན། ཕྱི་ནང་གི་གཞུང་ལུགས་ཀྱིས་བྱས་
པའི་རང་རང་གི་འདོད་པ་ནམ་མཁའི་ཡོན་ཏན་དང། འབྱུང་བ་ལས་གྱུར་བ་ལ་སོགས་པའི་ཁྱད་པར་དག་ཡོངས་སུ་སྤངས་ནས་གཉི་ག་ལ་ཐུན་མོང་དུ་རབ་ཏུ་གྲགས་ཤིང། མཐུན་སྣང་དུ་གྲུབ་པའི་ཆོས་ཅན་སྒྲ་ཙམ་དག་ནི་རྩོད་གཞིར་
གཟུང་དགོས་པར་ཤེས་པའི་དོན་དུ། རང་ཉིད་ཀྱི་སྒྲ་བརྗོད་པ་ཡིན་ནོ་ཞེས་ཟེར་རོ། །དེའི་ཕྱིར་དུ་རང་སྒྲ་སྨོས་པ་དོན་མེད་པར་ཐལ། བསྒྲུབ་བྱའི་ཆོས་རང་གི་རྟེན་ཆོས་ཅན་ཁྱད་གཞིར་གཟུང་ནས་ཁྱད་ཆོས་ལ་དཔྱད་པ་བྱེད་པ་ཉིད་ཀྱི་
སྐབས་སུ་རྟོགས་པ་ཉིད་ཀྱི་རྟེན་ཆོས་ཅན་དེ་ནི་གཉི་ག་ལ་རབ་ཏུ་གྲགས་པ་གྲུབ་པར་འགྱུར་བའི་ཕྱིར་ཏེ། རང་རང་གི་འདོད་པས་བརྟགས་པའི་ནམ་མཁའི་ཡོན་ཏན་ལ་སོགས་པ་རྣམས་ཀྱིས་ཁྱད་པར་དུ་བྱས་པ་ཅན་གྱི་དངོས་པོ་རྣམས་

[046A]༄༅། །བསྒྲུབ་བྱའི་ཆོས་རང་གི་རྟེན་ཆོས་ཅན་དུ་གྱུར་བའི་ཁྱད་གཞིང་བཟུང་ནས་དེའི་སྟེང་དུ་རྟག་མི་རྟག་སོགས་ཀྱི་ཁྱད་ཆོས་ལ། རྩོད་པ་བྱེད་པ་མེད་པའི་ཕྱིར་རོ། །གསུམ་པ་ཆོས་ཅན་ཡན་གར་བ་བསྒྲུབ་
བྱ་མ་མིན་པར་ཤེས་པའི་དོན་དུ་སྨོས་པར་འདོད་པ་དགག་པ་ནི། འགྲེལ་བྱེད་ཁ་ཅིག་ན་རེ། ཅི་སྟེ་ཆོས་ཅན་གྲུབ་ཟིན་དུ་ཤེས་པ་ཙམ་གྱི་ཕྱིར་དུ་སྨོས་པ་མ་ཡིན་གྱི། ཆོས་ཅན་གཉི་ག་ལ་ཐུན་མོང་དུ་གྲུབ་ཟིན་པར་བསྟན་པའི་སྒོ་ནས་
ཆོས་ཅན་ཡན་གར་བ་བསྒྲུབ་བྱ་མིན་པར་ཤེས་པའི་དོན་དུ་རང་ཉིད་ཀྱི་སྒྲ་བརྗོད་དོ་ཞེ་ན། ཤེས་བྱ་ཆོས་ཅན། ཆོས་ཅན་གྲུབ་ཟིན་ཡིན་པའི་རྒྱུ་མཚན་གྱིས་བསྒྲུབ་བྱ་མ་ཡིན་པར་ཤེས་པའི་ཕྱིར་དུ། ཀུན་ལས་བཏུས་ཀྱི་ཕྱོགས་ཀྱི་
མཚན་ཉིད་སྟོན་པའི་ཚིག་ཟུར་དུ་རང་ཉིད་སྨོས་མི་དགོས་པར་ཐལ། རང་གི་ངོ་བོ་ཉིད་བསྟེན་པ་ཞེས་བྱ་བའི་ཚིག་འདི་ཉིད་ཀྱིས་དོན་དེ་རྟོག་ནུས་པར་དགོངས་ནས། གཞན་དོན་བསྒྲུབ་བྱ་ཡིན་ན་དེའི་ཚེ་སྐབས་ཀྱི་ཕྱི་རྒོལ་གྱིས་གྲུབ་
ཟིན་པ་དང། སྒྲུབ་པར་བྱེད་པའི་ངོ་བོར་ནི་བསྟན་པ་དག་ནི་ཡོད་པ་ཡིན་པ་ཞིག་དགོས་སོ་ཞེས་ཤེས་པར་བྱ་བའི་ཆེད་དུ། ཕྱོགས་ཀྱི་མཚན་ཉིད་ཀྱི་ཟུར་དུ་བསྒྲུབ་བྱ་ཉིད་དུ་བསྟན་པ་ཞེས་བྱ་བ་སྨོས་པ་འདི་ནི་འབྲས་བུ་དང་ལྡན་པ་ཉིད་དུ་
འགྱུར་བའི་ཕྱིར། ཤེས་བྱ་ཆོས་ཅན། ཆོས་ཅན་ཡན་གར་བ་བསྒྲུབ་བྱ་མིན་པར་ཤེས་པའི་ཆེད་དུ་ཡང། ཕྱོགས་ཀྱི་མཚན་ཉིད་ཀྱི་ཟུར་དུ་རང་སྒྲ་སྨོས་པ་དོན་མེད་པར་ཐལ། རྗེས་སུ་དཔག་པ་ཆོས་དང་ཆོས་ཅན་གཉིས་ཀ་ཚོགས་

[046B] ཚུལ་གསུམ་རྡགས་ལས་དོན་མཐོང་ཡིན། ཅེས་སོགས་ཀྱིས་བཤད་པ་ཡིན་པས། དེ་ཉིད་ཀྱིས་ཆོས་ཅན་ཡན་གར་བ་བསྒྲུབ་བྱ་མ་ཡིན་པར་རྟོགས་ནུས་ཤིང། ཕྱོགས་ཀྱི་མཚན་ཉིད་སྟོན་
པའི་སྐབས་འདིར་ནི་དེའི་ཆེད་དུ། རང་ཉིད་ཅེས་པའི་ཚེག་དེ་སྐད་མ་བསྟན་ཀྱང་ཕྱོགས་ལ་མ་ཁྱབ་ཁྱབ་ཆས་སོགས་ཀྱི་འགལ་བ་ཅུང་ཟད་ཀྱང་མེད་པའི་ཕྱིར། སྐབས་འདིར། འགྲེལ་བྱེད་གཞན་དག་གིས་སྤྱི་ཞེས་པ་སྤྱི་
མཚན་ལ་བྱས་ནས། རང་མཚན་དུ་གྱུར་བའི་ཆོས་ཅན་བསྒྲུབ་བྱ་མ་ཡིན་པར་ཤེས་པའི་ཕྱིར་དུ། རང་སྒྲ་སྨོས་མི་དགོས་པའི་རྒྱུ་མཚན་ལ་སྤྱར་བ་ནི། རྗེས་དཔག་གིས་རང་མཚན་མི་འཇལ་བར་ཁས་ལེན་པའི་ངན་རྟོག་
བློ་ཡུལ་དུ་འཆངས་པ་སྟེ། ལུགས་ངན་པ་དེ་ནི་ཁོ་བོས་ཚད་མ་ཡིད་ཀྱི་མུན་སེལ་དུ་རྒྱས་པར་བཀག་ཟིན་པའི་ཕྱིར། འདིར་མ་བྲིས་སོ། །ཡང་ཁ་ཅིག་དུ་བས་ལ་ལ་མེ་དཔོག་པ་ན། གསལ་བ་དང་འབར་བ་སོགས་ཀྱིས་ཁྱད་པར་དུ་མ་
བྱས་པའི་མེ་སྤྱི་ཙམ་སྒྲུབ་པ་ལྟ་བུའི་དོན་དུ་འཆད་པ་ཡང། རྩོད་པ་དང། རྩོད་ལན་སོགས་ཧ་ཅང་འབྲེལ་བར་མ་མཐོང་ཞིང། ཁོ་བོ་འབའ་ཞིག་གིས་ལེགས་པར་བཤད་པ་ཡིན་ནོ། །གཞན་ཡང། གལ་ཏེ། ཆོས་ཅན་ཡན་གར་བ་བསྒྲུབ་
བྱར་བྱ་ནས་དེ་ལས་ཉེས་པ་ཅིར་འགྱུར་བས་དེ་གཅོད་པའི་ཆེད་དུ་རང་སྒྲ་སྨོས་པ་ཡིན་ཞེས་བྲིས་པས་ཆོས་ཅན་ཡན་གར་དེ་རྟགས་ཀྱིས་སྒྲུབ་མི་ནུས་ཏེ། ཅིའི་ཕྱིར་ན། དེ་སྒྲུབ་པའི་རྟགས་མི་སྲིད་ཅིང། ཆོས་ཅན་ཡན་གར་བ་བསྒྲུབ་བྱ་

[047A]༄༅། །ཡིན་ན། བསྒྲུབ་བྱའི་ཆོས་མེད་པར་འགྱུར་བས། དཔེ་བསྒྲུབ་བྱའི་ཆོས་ཀྱིས་སྟོང་པ་དང། རྟགས་དཔེ་ལ་རྗེས་འགྲོ་མེད་པའི་ཉེས་པར་འགྱུར་བའི་ཕྱིར། དེས་ན་དེ་ལྟ་བུའི་སྐྱོན་སྤང་བའི་ཕྱིར་དུ་ཕྱོགས་
ཀྱི་མཚན་ཉིད་ཀྱི་ཟུར་དུ་རང་སྒྲ་སྨོས་པ་ཡིན་ནོ་ཞེ་ན། དེ་ལྟ་བུའི་ཉེས་པ་སྤང་བའི་ཕྱིར་དུ་ཕྱོགས་ཀྱི་མཚན་ཉིད་ཀྱི་ཟུར་དུ་རང་སྒྲ་སྨོས་མི་དགོས་པར་ཐལ། རྟགས་དཔེ་ལ་རྗེས་འགྲོ་མེད་པ་དང། དཔེ་སྒྲུབ་བྱའི་ཆོས་ཀྱིས་སྟོང་བ་
འདི་ནི་རྟགས་དཔེ་དེ་དག་གིས་སྐྱོན་མིན་ནམ་ཏེ་ཡིན་པའི་ཕྱིར། ཁྱབ་སྟེ། སྦྱོར་བ་སྐོར་གཅིག་གི་ཡན་ལག་ཕྱིས་རྟགས་དཔེ་ལ་ལྟོས་པའི་སྐྱོན་ནི་སྦྱོར་བ་དེ་སྐོར་གྱི་ཕྱོགས་སྐྱོན་དང་གཞི་མཐུན་དུ་འདོད་པ་རིགས་པ་མིན་པའི་ཕྱིར་
གལ་ཏེ་དེ་དག་གིས་ཕྱོགས་བསྒྲུབ་མི་ནུས་ཤིང་འགྲུབ་པ་ལ་གེགས་བྱེད་པའི་ཕྱིར་ཕྱོགས་ཀྱི་སྐྱོན་དུ་འགྱུར་རོ་ཞེ་ན། དེ་ལྟ་ཡིན་ནའང་སྦྱོར་བ་སྐོར་གཅིག་གི་གཏན་ཚིགས་དང་དཔེ་ལ་སོགས་པའི་ཉེས་པ་མ་ལུས་པ་ཡང། སྦྱོར་བ་དེ་ཉིད་
ཀྱི་ཕྱོགས་ཀྱི་སྐྱོན་དུ་ཐལ་བར་འགྱུར་ཏེ། དེ་ཐམས་ཅད་ཀྱིས་དེ་སྒྲུབ་ཀྱི་ཕྱོགས་འགྲུབ་པ་ལ་གནོད་པའི་ཕྱིར་རོ། །དེའི་ཕྱིར་དམ་བཅས་པ་དེ་ཙམ་དང་འབྲེལ་བའི་སྐྱོན་གང་ཡིན་པ་དེ་ཕྱོགས་ཀྱི་སྐྱོན་དུ་འདོད་རིགས་ཀྱི་དེ་ལས་གཞན་པ་དཔེ་རྟགས་
ལ་སོགས་པའི་སྐྱོན་རྣམས་ནི། ཕྱོགས་ཀྱི་སྐྱོན་དུ་འགྱུར་བ་མིན་ཏེ། དེ་ཡང་དམ་བཅའ་བ་ཙམ་དང་འབྲེལ་བའི་སྐྱོན་ཇི་ལྟ་བུ་ཞེ་ན། མངོན་སུམ་དང་རྗེས་སུ་དཔག་པ་ལ་སོགས་པ་དང་འགལ་བ་ནི། སྒྲ་མཉན་བྱ་མ་ཡིན། བུམ་པ་རྟག་

[047B] །གལ་ཏེ། གཏན་ཚིགས་ལ་སོགས་ཉེས་པ་ཡང། ཕྱོགས་ཀྱི་སྐྱོན་དུ་ཐལ་འགྱུར་ཏེ། ཞེས་པ་ཁོ་བོ་ཅག་ལ་མི་འདོད་པ་འཕེན་པའི་ཐལ་འགྱུར་ཡང་དག་མ་ཡིན་
ཏེ། འདོད་ལན་ཐབས་པའི་ཕྱིར་རོ། །དེས་ན་སྦྱོར་བ་སྐོར་གཅིག་གི་རྟགས་དཔེའི་ཉེས་པ་ཡང། སྦྱོར་བ་དེ་ཉིད་ཀྱི་ཕྱོགས་ཀྱི་སྐྱོན་དུ་ཁས་བླངས་ན་ཉེས་པ་ཅི་ཡོད་ཅེ་ན། དེ་ལྟར་ན་ཕྱོགས་ཀྱི་མཚན་ཉིད་སྟོན་པའི་ཚེ་ན། རྟགས་དང་དཔེའི་སྐྱོན་མ་
ལུས་པར་གཅོད་པར་བྱེད་པའི་ཚིག་ཟུར་ཚད་མར་སྨོས་དགོས་པར་འགྱུར་ལ། དེ་ལྟར་ན་སློབ་དཔོན་ཕྱོགས་ཀྱི་གླང་པས་ཀུན་ལས་བཏུས་སུ་ཕྱོགས་ཀྱི་མཚན་ཉིད་བཤད་པ་ནི། སྐྱོན་ཆགས་པར་འགྱུར་ཏེ། ཤེས་བྱེད་ཀྱི་རྒྱུ་མཚན་
རྟགས་དཔེ་སོགས་ཀྱི་མཚན་ཉིད་ཀྱི་བསལ་བྱ་སེལ་བ་ལ་ལྟོས་པ་མེད་པར་དམ་བཅའ་ཙམ་དང་འབྲེལ་བའི་མར་ཁྱབ་པ་དང། དེ་ལས་བཟློག་པ་ཁྱབ་ཆེས་པའི་ཉེས་པ་དག་ནི་སྤང་བའི་ཕྱིར་དུ་ཕྱོགས་ཀྱི་མཚན་ཉིད་བཤད་པ་ཡིན་པའི་
ཕྱིར། གཞུང་འདི་དག་གི་ནུས་པ་འབྱིན་ཤེས་པ་སྔོན་ཆད་མ་བྱུང་བར་སྣང་ངོ། །འོ་ན་ཀུན་ལུས་བཏུས་ཀྱི་ཕྱོགས་ཀྱི་མཚན་ཉིད་ཀྱི་ཚིག་ཟུར་རྣམས་ཀྱིས་དམ་བཅའ་ཙམ་དང། འབྲེལ་བའི་མ་ཁྱབ་ཁྱབ་ཆེས་ཀྱི་སྐྱོན་གང་གཅོད་
ཅེ་ན། རང་ཉིད་ཚིག་ཕྲད་ངོ་བོའི་སྒྲ་མ་བསལ་བ་དང་བཅས་པ་དག་གིས། མ་ཁྱབ་པ་ལས། ལྡོག་པ་སེལ་བར་བྱེད་པ་ཡིན་ལ། འདོད་སྒྲས་མ་ཁྱབ་སེལ་བར་བྱེད་དོ། །གལ་ཏེ། ཕྱོགས་མིན་པ་ལ་ཡང་ཁྱབ་ཆེས་པ་སྤང་པའི་ཕྱིར་

[048A]༄༅། །དུ། རང་ཉིད་དང། ཚིག་ཕྲད་དང། ངོ་བོའི་སྒྲ་སྨོས་དགོས་ན། རིགས་སྒོར་བཤད་པའི་བསྒྲུབ་བྱའི་མཚན་ཉིད་ལ། རང་ཉིད་དང་ཚིག་ཕྲད་སྨོས་པ་མེད་པའི་ཕྱིར། མཚན་ཉིད་སྐྱོན་ཅན་དུ་འགྱུར་རོ། ཞེ་ན། རིགས་
པའི་སྒོར་བསྒྲུབ་བྱར་རྒོལ་བས་ཁས་བླངས་པའམ། འདོད་པར་གྱུར་པ་འགལ་བའི་དོན་གྱིས་མ་བསལ་བ་ཞེས་གསུངས་བ་དེ་ནི། ཕྱོགས་ཀྱི་མཚན་ཉིད་ཁྱབ་ཆེས་པའི་སྐྱོན་མེད་པ་ཡིན་ཏེ། ཕྱོགས་ཡང་དག་མ་ཡིན་པ་དེ་རྣམས་
ལ་ནི་ཕྱོགས་ཀྱི་མཚན་ཉིད་འདིའི་འཇུག་པ་མེད་པའི་ཕྱིར་ཏེ། བསལ་བ་ནི་ཚད་མས་གནོད་པའི་ཕྱིར་དང། ཚད་མས་གྲུབ་ཟིན་པ་སོགས་ལྷག་མ་རྣམས་ལ་ནི། མཚན་ཉིད་ཀྱི་ཟུར་རྒོལ་བས་བསྒྲུབ་བྱར་ཁས་བླངས་པར་གྱུར་བ་ཞེས་པ་དེ་འཇུག་པ་
མེད་པའི་ཕྱིར་རོ། །དེས་ན་རིགས་སྒོའི་ཕྱོགས་ཀྱི་མཚན་ཉིད་དེ་ལ་རང་ཉིད་ཚིག་ཕྲད་དངོས་སུ་སྨོས་པ་མེད་ཀྱང། དེའི་དོན་ཆང་བ་ཡིན་ཏེ། བསྒྲུབ་བྱར་ཁས་བླངས་བ་ཞེས་པས་སྔ་རྒོལ་རང་ཉིད་ཀྱིས་ཁས་བླངས་པ་ཤུགས་ལ་འཕེན་པའི་ཕྱིར། རང་ཉིད་ཀྱི་དོན་ཡོད་ལ་ཀ་བའི་རྐྱེན་ད་ལྟར་གྱི་དུས་གོ་བྱེད་དུ་ཡོད་པས་ཚིག་ཕྲད་ཀྱི་དགོས་པ་ཡང་གྲུབ་པའི་ཕྱིར་རོ། །ཀུན་ལས་བཏུས་སུ། རང་ཉིད་ཀྱི་དོན་བསྒྲུབ་བྱར་ཁས་བླངས་པ་ཞེས་པས་ཤུགས་ལ་འཕེན་ནུས་ཀྱང་དངོས་སུ་སྨོས་ཤིང་
རིགས་སྒོར་ཤུགས་ལས་འཕེན་ནུས་པའི་རྒྱུ་མཚན་གྱིས་དངོས་སུ་མ་སྨོས་པ་ནི། ཀུན་ལས་བཏུས་སུ་བཤད་པ་ལོག་རྟོག་གཙོ་བོར་སེལ་བའི་མཚན་ཉིད་ཡིན་ཅིང། རིགས་སྒོར་བཤད་པ་རིགས་མི་མཐུན་གཙོ་བོར་སེལ་བའི་

[048B] ལོག་རྟོག་གཙོ་བོར་སེལ་བའི་མཚན་ཉིད་ལ་ནི། ཚིག་ཟུར་དབྱིས་ཕྱིན་པ་དགོས་པའི་ཕྱིར་རོ། །དེས་ན་མཚན་ཉིད་གཉིས་དོན་ལ་ཁྱད་པར་མེད་པར་ཤེས་པར་བྱའོ། །གལ་ཏེ་དེ་ལྟར་ན། ཀུན་ལས་བཏུས་
པར་ཡང། འདོད་ཚིག་གིས་ད་ལྟར་བའི་དུས་གོ་བར་བྱེད་པའི་ཕྱིར། སྒྲུབ་བྱེད་དུ་བཀོད་པ་ཕྱོགས་ཡིན་པ་བསལ་བས། ཚིག་ཕྲད་སྨོས་པ་དོན་མེད་པར་འགྱུར་རོ། །ཞེ་ན། ཀུན་ལས་བཏུས་ཀྱི་གཞན་དོན་བསྒྲུབ་བྱའི་མཚན་ཉིད་སྟོན་
པའི་ཚིག་ལ་བསྟན་བྱ་བ་ཞེས་བསྟན་པའི་ཚིག་ཏུ་གཙོ་བོར་མ་འབྲེལ་ན་དེའི་ཚེ། རང་ཉིད་འདོད་པ་བརྗོད་པ་ཡིས་ཁ་ནའི་ངེས་བཟུང་གི་དོན་སྒྲུབ་བྱེད་དུ་བདོད་པ་ད་ལྟ་ཕྱོགས་མ་ཡིན་པར་རྟོགས་པར་ནུས་ཏེ། དེ་ལྟར་ན། བསྒྲུབ་
བྱར། རང་ཉིད་འདོད་པར་གྱུར་བ་མ་བསལ་བ་ཕྱོགས་ཡིན་ནོ་ཞེས་པ་ན་ཚན་ཉིད་ཀྱི་དོན་དུ་འགྱུར་བའི་ཕྱིར་དང། སྒྲུབ་བྱེད་དུ་བཀོད་པ་དག་ནི། སྔ་རྒོལ་རང་ཉིད་ཀྱིས་བསྒྲུབ་བྱར་འདོད་པར་གྱུར་བ་མ་ཡིན་པའི་ཕྱིར་རོ། །དེ་ལྟ་ན་ཡང་དུས་གསུམ་ག་ལ་འཇུག་པའི་བྱེད་པའི་རྐྱེན་གྱི་མཐའ་ཅན་བསྟན་བྱ་བ་ཁྱད་གཞི་ལྟོན་པའི་ཚིག་ཏུ་གཙོ་བོར་འབྲེལ་བའི་ཕྱིར། དེས་བཟུང་མ་སྨོས་ན། དུས་གཞན་མ་འོང་པ་ན་བསྒྲུབ་བྱར་འགྱུར་ཞིང། ད་ལྟ་སྒྲུབ་བྱེད་དུ་བཀོད་པའི་རྟག་
ཀྱང་ཕྱོགས་ཉིད་ཡིན་པར་ཐལ་བར་འགྱུར་ཏེ། དེ་དག་ཀྱང་བསྒྲུབ་བྱར་རྣག་ཉིད་འདོད་པར་བསྟན་པར་བྱ་བ་ཡིན་པའི་ཕྱིར་ཏེ། ཕྱི་རྒོལ་གྱིས་རྟགས་མ་གྲུབ་ཅེས་ལན་བཏབ་པ་ན་བསྒྲུབ་དགོས་པའི་ཕྱིར། དེ་བས་ན་དེ་ལྟ་བུ་ཕྱོགས་

[049A]༄༅། །ཡིན་པ་བཅད་པའི་ཕྱིར། མཚན་ཉིད་ཀྱི་ཟུར་དུ་ཚིག་ཕྲད་བྶཧྡ་པ་ཡིན་ནོ། །ཚིག་ཕྲད་ཀྱིས་ནི། བསྟན་བྱ་བ་ཁྱད་གཞིར་འབྲེལ་ཡང། ད་ལྟ་སྒྲུབ་བྱད་དུ་བདོད་ཅིང་མ་འོངས་པ་ན་བསྒྲུབ་བྱར་འགྱུར་
བའི་གཏན་ཚིགས་ད་ལྟ་ཕྱོགས་ཡིན་པ་གཅོད་ནུས་ཏེ། ཚིག་ཕྲད་དེས་བསྟན་བྱ་བ་ཁྱད་གཞིར་འབྲེལ་ཡང། བསྒྲུབ་བྱ་དང་སྒྲུབ་བྱེད་གཞི་མཐུན་ཕྱོགས་ཡིན་པ་གཅོད་ནུས་པའི་ཕྱིར། འོ་ན་རིགས་པའི་སྒོར་བཤད་པ་ལྟར། ཀུན་ལས་
བཏུས་སུ་ཡང་འཆད་པར་རིགས་ཀྱི་ཉེས་བ་མང་བོ་སྤང་དགོས་པའི་བསྟན་བྱ་བ་ཁཡྡ་གཞི་སྟོན་པའི་ཚིག་ཏུ་འབྲེལ་བར་སྨོས་པས་ཅི་བྱ་ཞེ་ན། དེ་ལ་སློབ་དཔོན་ཆོས་མཆོག་ན་རེ། སྒྲུབ་ངག་ཡན་ལག་ལྔ་ལྡན་དུ་འདོད་པ་དག་
གི་ལོག་རྟོག་དགག་པའི་ཆེ་དདུ་ཕྱོགས་སྒྲུབ་ངག་གིས་དངོས་སུ་བསྟན་བྱ་མ་ཡིན་མོད། ཅི་སྟེ་སྟེན་ན་ཡང། མཚན་ཉིད་འདི་ལྟ་བུ་དང་ལྡན་པར་བསྟན་པར་བྱ་བ་ཡིན་ནོ། །ཞེས་ཤེས་པར་བྱ་བའི་ཕྱིར་ཏུ་བརྟག་པ་མཐའ་བསུང་གི་
ཚུལ་དུ་སྨོས་པར་མཛད་དོ། །ཞེས་ཟེར་རོ། །དེ་ནི་མི་འཐད་དེ། དེ་ལྟར་ན་བསྟན་བྱ་བ་ཞེས་པའི་དོན་སྒྲུབ་ངག་གིས་དངོས་སུ་བསྟན་པར་བྱ་བ་ལ་འཆད་དགོས་པས། བསྟན་བྱ་བ་ཁྱད་གཞི་སྟོན་པའི་ཚིག་ཏུ་འབྲེལ་བའི་ངོ་བོ་ལ་
སོགས་ཆོས་ལྔ་ཚང་བ་འདི་ཕྱོགས་ཀྱི་མཚན་ཉིད་ཡང་དག་མ་ཡིན་པར་ཐལ། ཕྱོགས་ཡིན་ན་སྒྲུབ་ངག་གིས་དངོས་སུ་བསྟན་བྱ་མ་ཡིན་པས་ཁྱབ་པའི་ཕྱིར། དེར་ཐལ། ཕྱོགས་ཆིག་སྒྲུབ་ངག་གི་ཡན་ལག་མ་ཡིན་པས་ཁྱབ་

[049B] འདོད་ན། ཀུན་ལས་བཏུས་སུ་ཕྱོགས་ཀྱི་མཚན་ཉིད་ཡང་དག་མ་བཤད་པར་ཐལ་ལོ། །དེས་ན་འདི་ལྟར་འབྲེལ་བ་ཡིན་ཏེ། ཕྱོགས་ནི་སྒྲུབ་ངག་གིས་དངོས་སུ་བསྟན་པར་བྱ་བ་མ་ཡིན་ན། དཔེ་རྟགས་ཀྱི་ནུས་ཡུལ་ཕྱི་
རྒོལ་གྱིས་གང་ཡིན་མི་ཤེས་པར་འགྱུར་རོ། །སྙམ་ན་དེ་ལྟ་བུའི་དོགས་པ་གཅད་པའི་ཕྱིར་དུ། ཕྱོགས་ནི། བསྒྲུབ་བྱ་ཁོ་ནར་རྣག་ཉིད་འདོད་པར་སྒྲུབ་བྱེད་བརྗོད་པའི་ཤུགས་ཀྱིས་བསྟན་པར་བྱ་བ་ཡིན་ཞིང། དེ་ཡང་ཚད་མས་
མ་བསལ་བ་ཞིག་དགོས་སོ་ཞེས་ཤེས་པར་བྱ་བའི་ཕྱིར་དུ། ངོ་བོ་ཁོ་ན་བསྟན་བྱ་བ། རང་ཉིད་འདོད་དང་མ་བསལ་བ། ཞེས་བསྟན་བྱ་བའི་ཚིག་དང་འབྲེལ་བར་སྨོས་སོ་ཞེས་བྱ་བའམ། ཡང་ན་རིགས་པ་ཅན་པ་དག་བསྒྲུབ་བྱར་
བསྟན་པར་བྱ་བ། ཕྱོགས་ཀྱི་མཚན་ཉིད་དུ་འདོད་པས་དེ་ལས་ཁྱད་པར་དུ་བྱ་བའི་ཕྱིར། བསྒྲུབ་བྱར་བསྟན་པར་བྱ་བ་ཙམ་ཕྱོགས་ཡིན་ན། དཔེ་རྟགས་མ་གྲུབ་པ་ཡང་ཕྱོགས་སུ་འགྱུར་བས་དེ་ཙམ་ཉི་ཕྱོགས་མ་ཡིན་གྱི། ཕྱོགས་ཡིན་ན། བསྒྲུབ་བྱ་ཁོ་ནར་བསྟན་པ་ཅིག་དགོས་སོ་ཞེས་ཤེས་པར་བྱ་བའི་དོན་དུ་བསྟན་བྱ་བ་ཟེཧྶ་པའི་ཚིག་སྨོས་པ་ཡིན་ནོ། །དེ་ཡང་བསྟན་བྱ་བ་ཁྱད་གཞིར་འབྲེལ་བའི་དོན་ནི། བསྟན་པར་བྱ་ཞེས་པ་བཤད་
པའི་གཞིར་བྱས་ནས། གང་བསྟན་པར་བྱ་ན། བསྒྲུབ་བྱ་ཁེ་ནར་རང་ཉིད་འདོད་ཅིང་མ་བསལ་བའོ། །ཞེས་བཤད་དགོས་པའི་དོན་ཏོ། །འོ་ན་རིགས་སྒོའི་འདོད་པ་ཞེས་པའི་ཚིག་གིས་ད་ལྟ་སྒྲུབ་བྱེད་དུ་བདོད་ཅིང། མ་འོང་པ་ན་

[050A]༄༅། །བསྒྲུབ་བྱར་འགྱུར་བའི་གཏན་ཚིགས་སོགས་ད་ལྟ་ཕྱོས་ཡིན་པ་གཅོད་ནུས་པའི་རྒྱུ་མཚན་ཅི་ཞིག་ཡོད། ཅིའི་ཕྱིར་ཁོ་ན་ཞེས་པའི་ཚིག་ཕྲད་མ་སྨོས་ཞེས་ན། དེ་ཡང་འདོད་པ་ཞེས་པའི་སྐད་
ཀྱི་བྱིངས་ཀ་ཏ་བ་དེ་ཉིད་ཉེར་བསྒྱུར་གྱི་དབང་གིས་དོན་དུ་མ་ལ་འཇུག་པ་ཡིན་པ་ལ། སྐབས་འདིར་བསྒྲུབ་བྱ་རྒོལ་བ་རྣག་ཉིད་འདོད་པར་གྱུར་བ་ཞེས་འཆད་པ་ན། འདོད་པའི་སྐད་ཀྱི་བྱིངས་དི་ཉིད་ནི་ཊ་ཞེས་པའི་ཉེ་བསྒྱུར་གྱིས་ཉེ་
བར་བསྒྱུར་བའི་དབང་དུ་བྱས་པ་ཡིན་ཅིང། དེ་ལ་ཚད་མ་ཀུན་ལས་བཏུས་པ་འདིར་ནི། འདོད་པའི་རྐྱེན་ནི་ཊའི་མིང་ཅན་དེ་ཉིད་འདོད་པ་ཞེས་པའི་ཆེག་ཁཡྡ་ཆོས་ལྟ་བུར་སྟོན་པའི་རྐྱེན་དུ་ཡོད་པས་འདོད་ཆིག་ཡན་ལག་གམ་ཕལ་
བ་མིན་ཞིང། བསྟན་བྱ་བ་ཞེས་པའི་ཚིག་ཁཡྡ་གཞི་སྟན་པའི་ཚིག་ཡིན་པས་གཙོ་བོ་ཡིན་པའི་ཕྱིར། འདོད་ཚིག་དེས་ད་ལྟ་སྒྲུབ་བྱེད་དུ་བཀོད་ཅིང་མ་འོངས་པ་ན་བསྒྲུབ་བྱར་འགྱུར་བའི་གཏན་ཚིགས་སྒོས་ད་ལྟ་ཕྱོས་
ཡིན་པ་གཅོད་མི་ནུས་ཏེ། དཔེར་ན། འོངས་པ་ཞེས་པའི་ཚིག་དེ་ཉིད་སྤྱིར་ད་ལྟའི་གནས་སྐབས་ལ་འཇུག་ཀྱང། ལྷས་བྱིན་འོངས་པ་མཐོང་བར་འགྱུར་རོ། །ཞེས་བརྗོད་པའི་ཚེ་མཐོང་བར་འགྱུར་རོ། །ཞེས་པའི་ཚིག་ཁྱད་
གཞིར་འབྲེལ་བའི་དབང་གིས་ད་ལྟར་གྱི་གནས་སྐབས་ལ་གོ་བར་བྱེད་མི་ནུས་པ་བཞིན་ནོ། །རིགས་སྒོའི་འདོད་པར་གྱུར་བའི་ཚིག་དག་ལ་ནི་ཡན་ལག་ཉིད་ཡིན་གྱི་གཙོ་བོ་ལྟ་བུར་སྟོན་པའི་རྐྱེན་དུ་འབྲེལ་བའི་ཕྱིར། ད་ལྟར་

[050B] །དེའི་ཕྱིར་དེར། ཁོ་ནའི་ངེས་བཟུང་སྨོས་པ་དོན་མེད་དོ། །
འདི་ནི་རྒྱན་མཁན་པོས། འདོད་རྐྱེན་འདིར་ནི་ཡན་ལག་ཡིན། །འདོད་པར་འགྱུར་བའི་ཚིག་དག་ལ། །ཡན་ལག་མ་ཡིན་དེ་ཡིས་ནི། ཞེས་པ་འདོན་པ་ལྟར་བཤད་པ་ཡིན་ཅིང། ཡང་ན། འདོད་རྒྱེན་འདིར་ནི་ཡན་ལག་མིན། །འདོད་པར་གྱུར་བའི་ཚིག་དག་ལ། ཡན་ལག་ཉིད་
ཡིན་དེ་ཡིས་ནི། ཞེས་འདོད་པ་ལྟར་བཤད་པར་བྱ་སྟེ། རིགས་པའི་སྒོ་འདིར་ནི་འདོད་པ་ཞེས་པའི་ཚིག་ལ་ནི་ཊ་ཞེས་པའི་རྐྱེན་དེ་འདོད་པ་ཡན་ལག་གམ། ཁྱད་ཆོས་ལྟ་བུར་སྟོན་བྱེད་དུ་འབྲེལ་བ་མ་ཡིན་གྱི། འདོད་པ་ཁྱད་
གཞི་ལྟ་བུར་སྟོན་བྱེད་དུ་གཙོ་བོར་འབྲེལ་བ་ཡིན་ལ། དེའི་ཕྱིར་རིགས་སྒོའི་འདོད་པར་གྱུར་བའི་ཚིག་དག་ལ། རྐྱེན་དེ་ད་ལྟར་གྱི་དུས་གོ་བྱེད་ཀྱི་ཡན་ལག་ཉིད་དུ་ཡོད་པ་ཡིན་པས་རིགས་སྒོའི་འདོད་ཚིག་དེ་ཡིས་ནི། ད་ལྟ་སྒྲུབ་
བྱེད་དུ་བཀོད་པའི་གཏན་ཚིགས་མ་གྲུབ་པ་ལ་སོགས་པ་ཕྱོགས་ཡིན་པ་འགོག་པར་ནུས་པ་ཡིན་ནོ། །དེའི་ཕྱིར་དེར་ཁོ་ནའི་ངེས་གཟུང་སྨོས་པ་དོན་མེད་དོ་ཞེས་པའམ། ཡང་ན། ཀུན་ལས་བཏུས་པ་འདིར་ནི་འདོད་པ་ཞེས་པའི་
ཚིག་ལ་ནི་ཊའི་མིང་ཅན་གྱི་རྐྱེན་དེ་ད་ལྟར་གྱི་དུས་གོ་བྱེད་ཀྱི་ཡན་ལག་ཏུ་ཡོད་པ་མིན་ཞིང། རིགས་སྒོའི་འདོད་པར་གྱུར་བའི་ཚིག་དག་ལ་ད་ལྟར་གྱི་དུས་གོ་བྱེད་ཀྱི་ཡན་ལག་ཉིད་དུ་ཡོད་པ་ཡིན་པས། རིགས་སྒོའི་འདོད་ཚིག་

[051A]༄༅། །དེ་ཡིས་ནི། ད་ལྟ་སྒྲུབ་བྱེད་དུ་བཀོད་པའི་གཏན་ཚིགས་མ་གྲུབ་པ་ལ་སོགས་པ་ཕྱོགས་ཡིན་པ་འགོག་ནུས་ཤིང། དེའི་ཕྱིར། དེར་ཁོ་ནའི་དེས་བཟུང་སྨོས་པ་དོན་མེད་དོ་ཞེས་བཤད་པར་བྱ་སྟེ་
མདོར་ན། རིགས་སྒོར་བསྒྲུབ་བྱའི་མཚན་ཉིད་སྟོན་པ་ན། འདོད། གང་དུ་འདོད་ན། བསྒྲུབ་བྱར་འདོད། གང་གིས་ན། སྔ་རྒོལ་རང་ཉིད་ཀྱིས་འདོད། ཞེས་པའི་ཚུལ་གྱིས་འདོད་ཚིག་ཁྱད་གཞི་སྟོན་པའི་ཚིག་ཏུ་འབྲེལ་པས་འདོད་ཚིག་
གིས་ད་ལྟ་སྒྲུབ་བྱེད་དུ་བཀོད་པ་ཕྱོགས་ཡིན་པ་གཅོད་ནུས་ཤིང། ཀུན་ལས་བཏུས་སུ་བསྟན་བྱ་བ་ཁྱད་གཞི་སྟོན་པའི་ཚིག་དང། འདོད་ཚིག་ཁྱད་ཆོས་སྟོན་བྱེད་དུ་འབྲེལ་བས་དེའི་ཚེ་འདོད་ཚིག་གིས་ད་ལྟ་སྒྲུབ་བྱེད་དུ་བཀོད་
པའི་གཏན་ཚིགས་སོགས་ད་ལྟ་ཕྱོགས་ཡིན་པ་གཅོད་མི་ནུས། ཞེས་བྱ་བའི་དོན་ཏོ། །དེ་ལྟར་ཆོས་ཅན་ཡན་གར་བ་བསྒྲུབ་བྱ་མ་ཡིན་པར་ཤེས་པའི་དོན་དུ། རང་ཉིད་སྨོས་པར་འདོད་པ་དགག་པ་འཕྲོས་དོན་དང་བཅས་
པ་རྒྱས་པར་བཤད་ནས། གསུམ་པ་མཇུག་བསྡུ་བ་ནི། ཇི་སྐད་བཤད་པའི་རིགས་པས། ཀུན་ལས་བཏུས་ཀྱི་ཕྱོགས་ཀྱི་མཚན་ཉིད་སྟོན་པའི་ཚིག་ཟུར་དུ་སྨོས་པའི་རང་ཉིད་ཅེས་པའི་ཚིག་ནི། ཁྱོད་ཀྱིས་ཇི་སྐད་བཤད་པའི་དོན་དེ་དག་
བརྗོད་བྱེད་མིན་པའི་ཕྱིར་ཡང་དོན་དེ་དག་སྟོན་པའི་ཕྱིར་དུ་སྨོས་པར་མི་རིགས་པ་དེས་ན་རང་ཉིད་ཅེས་པའི་ཚིག་དེས་རྒོལ་བ་བདག་ཉིད་འདོད་པ་མ་ཡིན་པའི་བསྟན་བཅོས་མཁན་པོའི་འདོད་པ་ཀུན་ཕྱོགས་སུ་བྱས་པ་ལ་ལྟོས་པ་མེད་

[051B] དེ་ཙམ་གྱིས་རྒོལ་བའི་འདོད་ཡུལ་ཇི་ལྟ་བའི་བསྒྲུབ་བྱ་ལ་གནོད་པ་མེད་པའི་ཕྱིར་
འབྲེལ་མེད་ཀྱི་ཁུང་དོན་བཀག་པ་ཙམ་གྱི་ཆ་ནས་ཕྱོགས་དང་གཏན་ཚིགས་སྐྱོན་མེད་པ་ཉིད་དོ། །ཞེས་སྟོན་པ་ཡིན་ནོ། །ཞེས་པ་སྟེ། རྐང་པ་དང་པོ་ནི། གཞན་ལུགས་དགག་པའི་དོན་བསྡུ། དེ་ནས་གསུམ་ནི། ཡོངས་གཅོད་ཀྱི་དགོས་
པ་བསྟན་པའི་སྒོ་ནས་དོན་བསྡུ། དེ་ནས་བཞི་ནི། །རྣམ་བཅད་ཀྱི་དགོས་པ་བསྟན་པའི་སྒོ་ནས་དོན་བསྡུ་པའོ། །གཉིས་པ་མཚན་ཉིད་ཀྱི་ཚིག་ཟུར་ལྔ་བ་མ་བསལ་བའི་ཚིག་གི་དོན་བཤད་པ་ལ། མདོར་བསྟན་པ་དང། རྒྱས་པར་བཤད་
པ་གཉིས། དང་པོ་ནི། སྔར་རྒོལ་བས་ཁས་བླངས་བ་བཟུང་ངོ། ཞེས་སྨོས་པའི་ཁས་བླངས་པ་དེ་ཡང་ཚད་མ་དག་གིས་བཀག་པ་མེད་པ་ཞིག་དགོས་པ་ཡིན་པར་འདོད་དོ། །འདི་ལ་རྒྱུ་མཚན་ཅི་ཡོད་ཅེ་ན། ཚད་མས་བསལ་བ་ནི་
གཏན་ཚིགས་ཀྱི་བྱེད་པ་འཇུག་པའི་རྟན་མ་ཡིན་ཏེ། གཏན་ཚིགས་ནི། གྲུབ་བསལ་མ་ཞུགས་ཤིང། ཕྱི་རྒོལ་ཐེ་ཚོམ་དང་ལྡན་པའི་དོན་ལ་སྒྲུབ་བྱེད་དུ་བརྗོད་རིགས་པའི་ཕྱིར་རོ། །དེ་ཡང་ཐེ་ཚོམ་གྱིས་ན་སྒྲུབ་པར་བྱེད་པ་དང་
གནོད་པར་བྱེད་པའི་ཕྱི་རྒོལ་གྱི་རྒྱུད་ཀྱི་ཚད་མ་མེད་པ་ཙམ་ཞིག་མཚོན་པ་ཡིན་གྱི། ངེས་པར་ཐེ་ཚོམ་མངོན་དུ་གྱུར་པ་དགོས་པ་ནི་མ་ཡིན་ཏེ། དེ་མེད་ཀྱང་གློ་བུར་དུ། དུ་བ་ལས་མེ་རྟོགས་པ་མཐོང་བའི་ཕྱིར་རོ། །གཉིས་པ་རྒྱས་

[052A]༄༅། །པར་བཤད་པ་ལ། གཞུང་སྤྱིའི་བསྡུ་པ་བཤད་པ་དང། གཞུང་དོན་བཤད་པ་དངོས་ལ་འཇུག་པ་གཉིས། དང་པོ་ནི། ཚད་མ་མདོར། མངོན་སུམ་དོན་དང་རྗེས་དཔག་དང། །ཡིད་ཆེས་གྲགས་པས་
རང་རྟེན་ལའོ། །ཞེས་གསུངས་ཤིང། དེ་ལ་རང་རྟེན་ལའོ། །ཞེས་པས་གཞི་གང་ལ་ཚད་མས་མ་གསལ་བ་དགོས་པའི་གཞི་ངོས་གཟུང་བ་ཡིན་ཞིང། ཚད་མ་ཇི་ལྟ་བུས་མ་བསལ་བ་དགོས་ཞེ་ན། དེ་སྟོན་པ་ནི། མངོན་སུམ་དོན་དང་
རྗེས་དཔག་དང། །ཡིད་ཆེས་གྲགས་པས་མ་བསལ་བ་དགོས་སོ་ཞེས་པའི་དོན་ཏེ། །འོ་ན་ཚད་མ་དེ་དག་གིས་བསལ་བ་ཇི་ལྟ་བུ་ཞེ་ན། དེའི་དཔེ་སྟོན་པ་ནི། ཚད་མ་མདོར། གཞན་དུ་ནི་དཔེར་ན། སྒྲ་མཉན་བྱ་མ་ཡིན་པ་དང། བུམ་
པ་རྟག་པ་དང། གཞལ་བྱའི་དོན་སྒྲུབ་པར་བྱེད་པའི་ཚད་མ་མེད་དེ་ཞེས་བྱ་བ་དམ་བཅའ་བ་ཙམ་གྱིས་དེར་སྣང་བ་ཡིན་ནོ། །གང་ལ་ཐུན་མོང་མ་ཡིན་པའི་ཕྱིར། རྗེས་སུ་དཔག་པ་ནི་མེད་ལ། སྒྲ་ལས་བྱུང་པའི་གྲགས་པ་
དང་འགལ་བའི་དོན་གྱིས་ན། བསལ་བ་དེ་ཡང་ཕྱོགས་མ་ཡིན་ཏེ། དཔེར་ན་རི་བོང་ཅན་ནི་ཟླ་བ་མ་ཡིན་ཏེ། ཡོད་པའི་ཕྱིར། ཞེས་བྱ་བ་ལྟ་བུའོ་ཞེས་གསུངས་ཤིང། དེ་ལ། རྗེས་སུ་དཔག་པའི་དབྱེ་བ་ཡིས། ཞེས་སོགས་
རྐང་བ་བཞི་ནི། ཀུན་ལས་བཏུས་སུ། །མངོན་སུམ་དོན་དང་རྗེས་དཔག་དང། །ཡིད་ཆེས་གྲགས་པས་རང་རྟེན་ལའོ། །ཞེས་སེལ་བྱེད་ཀྱི་ཚད་མ་བཞིར་བཤད་པ་དང། སྔར་ཚད་མ་མངོན་རྗེས་གཉིས་སུ་ངེས་པར་བཤད་

[052B] དེའི་ཕྱིར། འདི་ཉིད་བསལ་བའི་དབྱེ་བ་སྟོན་བྱེད་ཀྱི་གཞུང་དང་སྦྱོར་བ་ནི། ཕྱོགས་སུ་མ་ཕྱིན་པའི་གཏམ་མོ། །ཡང་དག་ངེས་ལྡན་བརྗོད་འདོད་པ། ཞེས་སོགས་ཀྱིས་ཀུན་ལས་བཏུས་སུ་གསུངས་
པའི་ཡིད་ཆེས་ཀྱིས་བསལ་བྱ་སེལ་ཚུལ་དཔེ་དང་བཅས་པ་དེ་ཉིད་རྒྱས་པར་འཆད་པར་བྱེད་ཅིང། སྐྱེས་བུའི་འདོད་དང་རྗེས་འབྲེལ་པ། ཞེས་སོགས་ཀྱི་གྲགས་པ་དང། མངོན་སུམ་གྱིས་གནོད་འདི་ལ་ཡང། ཞེས་སོགས་ཀྱིས་མངོན་སུམ་
གྱིས་སེལ་ཚུལ་དཔེ་དང་བཅས་པ་སྟོན་པའི་མདོ་ཚིག་དེ་དག་གི་དོན་འཆད་པ་ཡིན་ལ། ཀུན་ཏུ་རྒོལ་བ་བདག་ཉིད་ཀྱི་ཞེས་སོགས་ནི། རང་རྟེན་ལའོ།།ཞེས་པའི་དོན་འཆད་པར་བྱེད་པ་ཡིན་ནོ། །འདི་སྒྲུབ་ཡན་ལག་གྱུར་བ་ཡི། ཞེས་
སོགས་ཀྱི་འབྲེལ་ནི་འོག་ཏུ་བཤད་པར་བྱའོ། །དེ་ཡང་དངོས་པོ་སྟོབས་ཞུགས་ཀྱི་རྗེས་དཔག་གིས་རང་གི་གཞལ་བྱའི་བཟློག་ཕྱོགས་སེལ་བའི་ཚུལ་ནི། རྗེས་དཔག་དེ་ཉིད་ཀྱིས་གཞལ་བྱ་འཇལ་བའི་ཚུལ་ལེའུ་སྔ་མ་དག་ཏུ་རྒྱས་པར་བཤད་ཟིན་པའི་
ཕྱིར། དེ་དག་གི་ཤུགས་ལ་རྟོགས་པས། དེའི་ཕྱིར། འདིར་དེ་ཉིད་སྟོན་པའི་མདོ་ཚིག་གི་རྒྱས་བཤད་མ་བྱས་ཤིང། འོ་ན་མངོན་སུམ་གྱིས་ལ་ཡང་མི་བྱེད་པར་རིགས་སོ་ཞེ་ན། མངོན་སུམ་གྱིས་གཞལ་བྱ་འཇལ་བའི་ཚུལ་ཡང་གོང་དུ་རྒྱས་
པར་བཤད་ཟིན་པས། དེའི་ཤུགས་ཀྱིས་རྟོགས་སླ་བ་ལ་དགོངས་ནས། མངོན་སུམ་གྱིས་གཞལ་བྱའི་བཟློག་ཕྱོགས་སེལ་བའི་ཚུལ་རྒྱས་པར་མ་གསུངས་ཀྱི། འོ་ན་ཀྱང་དེ་ཉིད་སྟོན་པའི་སྐབས་སུ་མངོན་སུམ་དོན་དང་ཞེས་གསུངས་པ་དེ་

[053A]༄༅། །ལ། རྗེས་དཔག་དོན་དང་ཞེས་པ་དང། ཡིད་ཆེས་དོན་དང་ཞེས་སོགས་མི་གསུང་བར། མངོན་སུམ་དོན་དང་ཞེས་གསུང་བའི་རྒྱུ་མཚན་ཤེས་པར་བྱ་བའི་ཕྱིར་དུ། དོན་སྨོས་པའི་དགོས་པ་བཤད་པ་
དང། མངོན་སུམ་གྱིས་བསལ་བྱའི་དཔེར་བརྗོད་སྟོན་པ་ན་སྒྲ་མེད་དོ་ཞེས་སོགས་དཔེར་བརྗོད་དུ་མི་བྱེད་པར། སྒྲ་མཉན་བྱ་མ་ཡིན་ཞེས་པ་དཔེར་བརྗོད་དུ་སྨོས་པའི་རྒྱུ་མཚན་ཤེས་པར་བྱ་བའི་ཕྱིར་དུ། དེ་ཉིད་དཔེར་སྨོས་པའི་དགོས་
པ་བཤད་པ་ཙམ་ཞིག་མཛད་པ་ཡིན་ནོ། །འོ་ན་མདོའི་གོ་རིམས་བཞིན་དུ་མི་སྟོན་པར་ཡིད་ཆེས་གྲགས་པའི་སེལ་ཚུལ་དང་པོར་འཆད་པའི་རྒྱུ་མཚན་ཅི་ཞེ་ན། །ཡིད་ཆེས་དང་གྲགས་པའི་སེལ་ཚུལ་ནི་བཤད་པར་བྱ་བ་མང་པའི་ཕྱིར་དང། མངོན་སུམ་གྱི་
སྐབས་ནི་བཤད་པར་བྱ་བ་ཉུང་བའི་ཕྱིར་རྟོགས་དཀའ་བའི་རིམ་པ་བཞིན་བཤད་པ་དང། དེ་ལ་ཁས་བླངས་འབྲས་རྟགས་ཏེ། །འགྲོ་ལ་གྲགས་པ་རང་བཞིན་རྟགས་ཡིན་ན། འོ་ན་རྟགས་དེ་དག་ལ་བརྟེན་པའི་རྗེས་དཔག་དེ་དག་གིས་རང་གི་གཞལ་
བྱའི་བཟློག་ཕྱོགས་སེལ་ཚུལ་ཇི་ལྟར་ཡིན་ཞེ་ན། འདི་ལྟར་ཡིན་ནོ་ཞེས་བཤད་པ་འབྲེལ་ཆགས་པར་འགྱུར་བའི་དགོས་པ་ཡོད་པའི་ཕྱིར་རོ། །གཉིས་པ་གཞུང་དོན་བཤད་པ་དངོས་ལ་འཇུག་པ་ལ། མདོ་ལས་གནོད་བྱེད་ཀྱི་ཚད་མ་
བཞིར་ཕྱེ་བ་དང། ཚད་མའི་གྲངས་ངེས་མི་འགལ་བར་བསྟན། ཡིད་ཆེས་ཀྱི་སེལ་ཚུལ་དཔེ་དང་བཅས་པ་སྟོན་པའི་མདོའི་དོན་རྒྱས་པར་བཤད། གྲགས་པའི་སེལ་ཚུལ་དཔེ་དང་བཅས་པ་སྟོན་པའི་མདོའི་དོན་རྒྱས་པར་བཤད་

[053B] །རང་རྟེན་ལ་ཞེས་སྨོས་པའི་མདོ་ཚིག་གི་དགོས་པ་རྒྱས་པར་བཤད། ཆོས་ཅན་གྱི་ཁྱད་པར་ལ་གནོད་པ་སོགས་ཀྱིས་གནོད་ཚུལ་ཤུགས་ལ་རྟོགས་
དགོས་པར་གསུངས་པའི་མདོའི་དོན་བཤད་པའོ། །དང་པོ་ནི། གལ་ཏེ། ཚད་མ་ཀུན་ལས་བཏུས་སུ་སེལ་བྱེད་ཀྱི་ཚད་མ་བཞིར་ཕྱེ་བ་དང། སྔར་ཚད་མ་མངོན་རྗེས་གཉིས་སུ་གྲངས་ངེས་པར་བཤད་པ་མི་འགལ་ལམ་ཞེ་ན། ཤེས་བྱ་ཆོས་
ཅན། དེ་གཉིས་མི་འགལ་ཏེ། རྗེས་སུ་དཔག་པའི་དབྱེ་བ་བྱེད་པ་ན། དངོས་པོ་སྟོབས་ཞུགས་ཀྱི་རྗེས་དཔག་དང་གྲགས་པའི་རྗེས་དཔག་དང། ཡིད་ཆེས་པའི་རྗེས་དཔག་གསུམ་དུ་ཕྱེ་བའི་དབང་དུ་བྱས་པ་ཡིས། །རང་གི་གཞལ་བྱའི་བཟློག་ཕྱོགས་ལ་གནོད་པ་བྱེད་པའི་
ཚད་མ་དེ་ནི། མངོན་སུམ་དོན་དང་རྗེས་དཔག་དང། །ཡིད་ཆས་གྲགས་པས་རང་རྟེན་ལའོ། །ཞེས་རྣམ་པ་བཞིར་བཤད་པ་ཡིན་པའི་ཕྱིར། འོ་ན་ཡིད་ཆེས་པའི་ཚད་མ་དང། གྲགས་པའི་ཚད་མ་དེ་དག་རྗེས་དཔག་ཚད་མ་ཡིན་ན། དེ་དག་རྟགས་
གང་ལ་བརྟེན་པ་ཡིན་ཞེ་ན། དེ་ལ་ཡིད་ཆེས་པའི་ཚད་མ་ནི། ལུང་རྣམ་དག་རང་གི་བསྟན་བྱའི་དོན་གྱི་འབྲས་བུའམ། དེ་ལ་མི་འཁྲུལ་བར་ཁས་བླངས་པའི་སྒོ་ནས་དེ་ཉིད་བསྒྲུབ་པའི་ཕྱིར་དུ་བཀོད་པའི་ལུང་གི་རྟགས་ལ་བརྟེན་པ་ཡིན་
ཞིང། གྲགས་པའི་རྗེས་དཔག་གི་རྟེན་དུ་གྱུར་པའི་རྟགས་ནི། འགྲོ་བ་ལ་གྲགས་པའི་མིང་ཅན་བརྗོད་རུང་གྲགས་པའི་ཁྱབ་བྱའི་རང་བཞིན་ཡིན་ནོ། །ཡང་ན་སློབ་དཔོན་ཕྱོགས་གླང་གི་རང་ལུགས་ལ་ལུང་རྣམ་དག་རང་གི་བརྗོད་

[054A]༄༅། །བྱའི་སྒྲུབ་བྱེད་ཡང་དག་ཏུ་འགྱུར་བ་མིང་ཞེད་ཀྱང། གསུང་རབ་ལ་དཔྱད་པ་ཤས་ཆེར་མ་རྫོགས་པས། ལུང་དཔྱད་གསུམ་གྱིས་དག་པར་ཚད་མའི་སྟོབས་ཀྱིས་ད་ལྟ་ངེས་མི་ནུས་པའི་གདུལ་བྱ་འགའ་
ཞིག་ཤིན་ཏུ་ལྐོག་གྱུར་ལ་འཇུག་ལྡོག་བྱེད་པའི་ཐབས་སུ་གདུལ་བྱ་དེ་འདྲའི་དབང་དུ་བྱས་ནས། སྦྱིན་པས་ལོངས་སྤྱོད་ཁྲིམས་ཀྱིས་བདེ། ཞེས་པ་ལྟ་བུའི་ལུང་རང་གི་བརྗོད་བྱའི་འབྲས་བུར་ཁས་བླངས་པའི་སྒོ་ནས། ལུང་དེ་རང་
གི་བརྗོད་བྱའི་སྒྲུབ་བྱེད་དུ་གྱུར་པའི་འབྲས་རྟགས་སུ་གཞན་ངོར་རེ་ཤིག་ཁས་བླངས་པའི་རྣམ་གཞག་མཛད་པ་ཡིན་ཏེ། དེའི་ཕྱིར། རྣམ་འགྲེལ་འདི་ཉིད་དུའང། དེ་ལ་ཁས་བླངས་འབྲས་རྟགས་ཏེ། །ཞེས་གསུངས་པ་ཡིན་ལ་
འོན་ཀྱང་ཡིད་ཆེས་པའི་རྟགས་ཡང་དག་མེད་པ་དང། ལུང་རྣམ་དག་རང་གི་བརྗོད་བྱའི་སྒྲུབ་བྱེད་ཡང་དག་ཡིན་པ་གཉི་གའང་ཡང་དག་པ་མ་ཡིན་པར་ཁོ་བོས་ཚད་མ་ཡིད་ཀྱི་མུན་སེལ་དུ་རྒྱས་པར་བཤད་ཟིན་ཅིང། དེ་ལྟ་ན་
ཡང་ཡིད་ཆེས་པའི་རྟགས་ཡང་དག་གི་རྟགས་སྦྱོར་ཇི་ལྟར་འགོད་པའི་ཚུལ་ལ་སོགས་པ་ནི། རང་དོན་ལེའུ་བཤད་ཟིན་ཏོ། །དེ་བཞིན་དུ་གྲགས་པའི་རྟགས་ཡང་དག་ཀྱང་རང་བཞིན་གྱི་རྟགས་ཡང་དག་ཡིན་པར་
སློབ་དཔོན་མི་བཞེད་དེ། བསྒྲུབ་བྱའི་ཆོས་དངོས་མེད་སྒྲུབ་པའི་སྒྲུབ་རྟགས་ཡང་དག་ཡོད་པ་རིགས་པའི་དབང་ཕྱུགས་གི་དགོངས་པ་མ་ཡིན་ནོ་ཞེས་ཁོ་བོས་བཤད་ཟིན་ཏོ། །དེ་ལྟ་ན་ཡང། རྟོག་ཡུལ་ན་ཡོད་པ་ཐམས་ཅད་

[054B] ཞེས་བྱ་བ་འདི་གསུངས་པ་ཡིན་པར་ཤེས་པར་བྱའོ། །གཉིས་པ་ཡིད་ཆེས་ཀྱི་སེལ་ཚུལ་
དཔེ་དང་བཅས་པ་སྟོན་པའི་མདོའི་དོན་རྒྱས་པར་བཤད་པ་ལ། ལུང་དང་རང་ཚིག་གཉི་ག་ཡིད་ཆེས་ཞེས་གཅིག་ཏུ་བསྡུས་ནས་དཔེ་གཅིག་གིས་བསྟན་པའི་དགོངས་པ་བཤད་པ་དང། དངོས་སྟོབས་ཀྱི་ཡུལ་ལ་ལུང་རང་གི་བརྗོད་བྱའི་བཟློག་
ཕྱོགས་ཀྱི་གནོད་བྱེད་དུ་འདོད་པ་དགག་པ་དང། སེལ་བྱེད་ཚད་མའི་དབྱེ་བ་བསྟན་པའི་སྐབས་སུ་ཡིད་ཆེས་ལོགས་སུ་བཤད་པའི་དགོས་པ་བསྟན་པ་དང། རིགས་སྒོར་རང་ཚིག་དང་ལུང་ཚིག་འགལ་བ་སོ་སོར་གསུངས་པའི་དགོས་
པ་བཤད་པ་དང། དངོས་སྟོབས་ཀྱི་ཡུལ་ལ་ལུང་རང་གི་བརྟོད་བྱའི་སྒྲུབ་བྱེད་དང་བཟློག་པ་ལ་གནོད་བྱེད་དུ་འགྱུར་བའི་རྒྱུ་མཚན་དགག་པ་དང། ཡུལ་གང་ལ་དཔྱོད་པའི་ཚེ་ལུང་ཇི་ལྟ་བུ་གནོད་སྒྲུབ་ཏུ་འགྱུར་བའི་ཚུལ་དངོས་
བཤད་པའོ། །དང་པོ་ནི་ཚད་མ་ཀུན་ལས་བཏུས་སུ་ཡིད་ཆེས་པས་མ་བསལ་བ་ཞེས་པའི་བཟློག་ཕྱོགས་ཀྱི་དཔེ་སྟོན་པ་ན། གཞལ་བྱའི་དོན་སྒྲུབ་པར་བྱེད་པའི་ཚད་མ་མེད་དོ་ཞེས་བྱ་བ་དམ་བཅའ་བ་ཙམ་གྱིས་དེར་སྣང་བ་ཡིན་ནོ། །
ཞེས་གཞལ་བྱའི་དོན་ཅན་གྱི་ཚད་མ་དག་མེད་དོ་ཞེས་དམ་བཅས་པ་དེ་ཡིད་ཆེས་བསལ་བའི་དཔེར་གསུངས་པ་ཅི་ཞེ་ན། དེ་ནི་ཡིད་ཆེས་ཞེས་པའི་ཚིག་དེའི་བརྗོད་བྱར་རང་ཚིག་དང་ལུང་ཚིག་གཉི་ག་བསྡུས་ནས་དེ་གཉི་ག་

[055A]༄༅། །དཔེ་གཅིག་པོ་དེས་མཚོན་ཏེ། བསྟན་པར་བྱ་བའི་ཕྱིར་ཡིན་ནོ། །འོ་ན་རང་ཚིག། དང་ལུང་ཚིག་གཉི་ག་ཡིད་ཆེས་ཞེས་པའི་ཚིག་གཅིག་གིས་སྟོན་པའི་རྒྱུ་མཚན་དང་དགོས་པ་ཅི་ཡོད་ཅེ་ན་
རྒོལ་བ་བདག་ཉིད་ཀྱིས་སྨྲས་པའི་རང་ཚིག་དང། གཞན་ལུང་བྱེད་པ་པོས་སྨྲས་པའི་བསྟན་བཅོས་གཉི་ག་ཆོས་ཅན། ཀུན་ལས་བཏུས་སུ། ཡིད་ཆེས་ཞེས་པའི་ཚིག་གཅིག་གིས་སྟོན་པའི་རྒྱུ་མཚན་ཡོད་དེ། རང་ཚད་མར་
ཁས་ལེན་པ་པོས་རང་གི་བརྗོད་བྱའི་དོན་ཡང་དག་པར་ཚད་མས་ངེས་པ་དང་ལྡན་པའི་སྒོ་ནས་བརྗོད་པར་འདོད་པ་ཡིན་པས། ཡིད་ཆེས་ཀྱི་གནས་སུ་ཁས་བླངས་པར་མཚུངས་པའི་ཕྱིར་ན། ཁྱེད་གཉིས་དེར་ཡིད་ཆེས་ཞེས་
གཅིག་ཏུ་བསྡུས་ནས་བཤད་པ་ཡིན་པའི་ཕྱིར། དེ་ལྟར་གཅིག་ཏུ་བསྡུས་ནས་སྟོན་པའི་དགོས་པ་ཡོད་དེ། ཇི་ལྟར་རྒོལ་བ་བདག་ཉིད་ཀྱི་ཚིག་ནི་རང་གི་བརྗོད་བྱ་ལ་མི་སླུ་བའི་ཚད་མར་ཁས་ལེན་པ་མིན་ན་རང་གིས་བསམ་པའི་
དོན་གཞན་ལ་བསྟན་པའི་ཆེད་དུ། རང་གི་ཚིག་ནི་འཇུག་པར་མི་འགྱུར་བ་དེ་བཞིན་དུ་བསྟན་བཅོས་རང་གི་བརྗོད་བྱ་ལ་མི་སླུ་བའི་ཚད་མར་ཁས་བླངས་པ་ལ་མི་བརྟེན་ན་བསྟན་བཅོས་དེར་གྲགས་པའི་དོན་ཤིན་ཏུ་ལྐོག་གྱུར་ལ་
དཔྱོད་པ་ཡང་མི་འཇུག་གོ་ཞེས་མཚུངས་པར་བསྟན་པའི་ཕྱིར་དུ། རང་ཚིག་དང་ལུང་ཚིག་གཉིས་ཀ་ཡིད་ཆེས་ཞེས་པའི་ཚིག་གཅིག་གིས་བསྟན་པ་ཡིན་པའི་ཕྱིར། དེ་ལྟར་བསྟན་པ་ལ་དགོས་པ་ཅི་ཡོད་ཅེ་ན། ལུང་ཚད་མར་ཁས་

[055B] ཤིན་ཏུ་ལྐོག་གྱུར་ལ་དཔྱད་པ་མི་འཇུག་གོ། །ཞེས་བསྟན་པའི་སྒོ་ནས་བསྟན་བཅོས་རྣམ་དག་དེའི་གནོད་སྒྲུབ་ཏུ་འཇུག་པའི་དུས་ནི། སྐབས་སུ་བབ་པའི་རྟེན་ཤིན་ཏུ་ལྐོག་གྱུར་ཉིད་ལ་བཟློག་ཕྱོགས་འགོག་པའི་གནོད་
བྱེད་ཀྱི་ཡན་ལག་ཏུ་འགྱུར་བ་ཡིན་ནོ། །ཞེས་པའི་དོན་འདི་བསྟན་པའི་ཆེད་དུ། །ལུང་འདིར་རང་གི་ཚིག་དང་ལྷན་ཅིག་ཡིད་ཆེས་ཞེས་གཅིག་ཏུ་བསྡུས་ནས་བཤད་པ་ཡིན་ནོ། །དེ་ཡང་འདིར་སྐབས་བརྟེན་ཞེས་པ་ནི། ལུང་ཁས་བླངས་ནས་དཔྱོད་
པ་སྐབས་སུ་བབ་པའི་རྟེན་ནམ་གཞིར་གྱུར་པ་ཞེས་བྱ་བ་ཡིན་ཅིང། དེ་ཡང་ཤིན་ཏུ་ལྐོག་གྱུར་ཙམ་ལ་ཟེར་བ་ཡིན་གྱི། ལུང་ཁས་བླངས་ནས་ཤིན་ལྐོག་ལ་དཔྱོད་པའི་སྐབས་ཀྱི་ཡིད་ཆེས་པའི་རྟགས་ཡང་དག་གི་རྟེན་ཆོས་ཅན་ཉིད་ལ་
ཟེར་བ་ནི་མ་ཡིན་ཏེ། ཡིད་ཆེས་པའི་རྟགས་ཡང་དག་གི་ཆོས་ཅན། དངོས་པོ་སྟོབས་ཞུགས་ཀྱི་ཚད་མས་གྲུབ་པས་དེ་ལ་ལུང་གནོད་སྒྲུབ་ཏུ་མི་འཇུག་པའི་ཕྱིར་རོ། །རྒྱུ་མཚན་དང་དགོས་པ་དེ་ལྟ་བུའི་སྒོ་ནས་རང་ཚིག་དང་ལུང་
ཚིག་གཉིས་ཡིད་ཆེས་ཞེས་གཅིག་ཏུ་བསྡུས་ནས་བསྟན་པ་ཡིན་པ་དེས་ན། རང་ཚིག་དང་འགལ་བ་དང། ལུང་ཚིག་དང་འགལ་བ་འདི་ལ། གཞལ་བྱའི་དོན་ཅན་གྱི་ཚད་མ་དག་མེད་དོ་ཞེས་པའི་དཔེ་དག་ཀྱང་མཚུངས་པ་ཉིད་དུ་ཨི་
བསྟན་པ་ཡིན་ནོ། །དཔེ་དེ་ཉིད་ཀྱིས་དེ་གཉིས་ཀ་མཚོན་ནུས་ཏེ། སྤྱིར་གཞལ་བྱའི་དོན་ཅན་གྱི་ཚད་མ་རྣམས་ནི་ཡོད་པ་མིན་ན་གཞལ་བྱའི་དོན་ཅན་གྱི་ཚད་མ་དག་མེད་དོ་ཞེས་པའི་ཚིག་དེ་ཉིད་རང་གི་བརྗོད་བྱ་ལ་མི་སླུ་བར་མི་

[056A]༄༅། །རུང་བ་བཞིན་དུ། བསྟན་བཅོས་ཀྱང་རང་གི་བརྗོད་བྱ་ལ་མི་སླུ་བར་མི་རུང་དགོས་པའི་ཕྱིར་རོ། །དེས་ན་གཞུང་འདི་ཉིད་དཔེ་གཅིག་པོ་དེས་རང་ཚིག་དང་འགལ་བ་དང། ལུང་ཚིག་དང་འགལ་བ་
གཉི་ག་ཐུན་མོང་དུ་མཚོན་ནུས་པའི་རྒྱུ་མཚན་སྟོན་པ་ཡིན་གྱི། དེ་གཉིས་དཔེ་གཅིག་གིས་སྟོན་པའི་རྒྱུ་མཚན་དང་དགོས་པ་གང་ཡང་སྟོན་པ་མ་ཡིན་ཞིང། དོན་གྱི་སྐབས་སུ་རང་ཚིག་དང། ལུང་ཚིག་གཉིས། ཡིད་ཆེས་
ཞེས་གཅིག་ཏུ་བསྡུས་ནས་སྟོན་པའི་རྒྱུ་མཚན་དང་དགོས་པ་བཤད་པས། དཔེ་གཅིག་གིས་སྟོན་པའི་རྒྱུ་མཚན་དང་དགོས་པ་བཤད་མི་དགོས་སོ། །གལ་ཏེ་གཞལ་བྱའི་དོན་ཅན་གྱི་ཆད་མ་ནི་དངོས་སྟོབས་ཀྱིས་གྲུབ་པའི་ཕྱིར་
གཞལ་བྱའི་དོན་ཅན་གྱི་ཚད་མ་དག་མེད་དོ་ཞེས་དམ་བཅས་པའི་དོན་དེ་ཡིད་ཆེས་བསལ་བའི་དཔེར་ཇི་ལྟར་རིགས་ཞེ་ན། གཞལ་བྱའི་དོན་ཅན་གྱི་ཚད་མ་དག་མེད་དོ་ཞེས་པའི་ཚིག་དེ། རང་ཚིག་འགལ་བ་ལ་གསལ་བའི་དཔེ་ཡིན་ཞིང་
ལུང་དང་འགལ་བ་ལ་ཕྱོགས་ཙམ་བསྟན་པའི་དཔེ་ཡིན་པའི་ཕྱིར། སྐྱོན་མེད་དོ། །འོ་ན་ལུང་དང་དང་འགལ་བའི་གསལ་བའི་དཔེ་ཇི་ལྟ་བུ་ཞེ་ན། ལུང་དང་འགལ་བ་དེ་ལ་གསལ་བའི་དཔེ་ནི། མ་འོང་པ་ན། སྦྱིན་པ་ལ་སོགས་པའི་ཆོས་ལས་
རྣམ་སྨིན་བདེ་བ་མི་འགྲུབ་ཅེས་བྱ་བ་ཡིན་ཏེ། སྦྱིན་པ་ལ་སོགས་པའི་ཆོས་ལས་རྣམ་སྨིན་བདེ་བ་འབྱུང་བར་ལུང་ཙམ་གྱིས་འགྲུབ་པའི་ཕྱིར་རོ། །འདིར་སྐབས་སུ་བབ་པའི་དོན་འདི་ལྟར་ཤེས་པར་བྱ་སྟེ། གཞལ་བྱའི་དོན་ཅན་གྱི་

[056B] དངོས་ཤུགས་ཀྱི་དམ་བཅའ་ཕན་ཚུན་གེགས་བྱེད་དུ་འགྱུར་བ་ཡིན་ཏེ། འདི་ལྟར་དངོས་སུ་གཞལ་བྱ་འཇལ་བའི་ཚད་མ་མེད་པར་དམ་བཅས་ཤིང། ཚིག་དེ་ཉིད་རང་གིས་བསམས་པའི་
དོན་གཞན་ལ་བསྟན་པའི་ཕྱིར་དུ་བདེན་ཞེན་གྱིས་སྨྲས་པའི་ཤུགས་ཀྱིས། ཚིག་དེ་ཉིད་ཀྱི་དོན་ཚད་མས་གྲུབ་པར་དམ་བཅས་པས། དེའི་ཕྱིར་དམ་བཅའ་དངོས་ཤུགས་འགལ་བའི་ཚིག་ཅེས་བྱ་ལ། དེའི་ཚེ་དངོས་ཀྱི་དམ་བཅའི་དོན་
འགྲུབ་པ་ལ་ཤུགས་ཀྱི་དམ་བཅས་གེགས་བྱེད་ཅིང། ཤུགས་ཀྱི་དམ་བཅའི་དོན་འགྲུབ་པ་ལ། དངོས་ཀྱི་དམ་བཅས་གེགས་བྱེད་པ་ཡིན་གྱི། དམ་བཅའ་དེ་གཉིས་ཀྱི་དོན་ནི་ཕན་ཚུན་གེགས་བྱེད་དམ། གནོད་བྱ་གནོད་བྱེད་ཡང་མ་ཡིན་
ཏེ། གཉི་ག་གཞི་མ་གྲུབ་པའི་ཕྱིར་རོ། །དེས་ན་དམ་བཅའ་དེ་ཉིད་དམ་བཅས་ཙམ་ན་དངོས་ཤུགས་ཀྱི་དམ་བཅའ་གཉིས་ཕན་ཚུན་གེགས་བྱེད་ཀྱི་འགལ་བར་གྱུར་བ་ནི། རང་ཚིག་འགལ་བའི་རྣམ་པ་གསལ་བའི་དཔེ་ཡིན་ཅིང། དངོས་ཤུགས་ཀྱི་དམ་
བཅའ་དེ་གཉིས་ཀའི་དོན་ལ་གནོད་པའི་ཚད་མ་ནི། དངོས་པོ་སྟོབས་ཤུགས་ཀྱི་ཚད་མ་ཡིན་པས། དམ་བཅའ་དེ་གཉིས་ཀྱི་དོན་དངོས་པོ་སྟོབས་ཞུགས་ཀྱི་ཚད་མས་བསལ་བར་འགྱུར་བ་ཡིན་གྱི། རང་ཚིག་གི་བསལ་བར་འགྱུར་བ་མ་ཡིན་ནོ། །སློབ་
དཔོན་ཕྱོགས་གླང་གིས་རང་ལུགས་ལ་ལུང་རྣམ་དག་རང་གི་བརྗོད་བྱ་སྒྲུབ་པའི་རྟགས་ཡང་དག་ཏུ་མི་བཞེད་ཀྱང། གཞན་དོར། རེ་ཤིག་དེ་ལྟ་བུའི་རྟགས་ཀྱི་རྣམ་གཞག་མཛད་པ་ལ་འཁྲུལ་ནས། སློབ་དཔོན་གྱི་སློབ་མ་ཁ་ཅིག། སྦྱིན་པས་ལོངས་

[057A]༄༅། །སྤྱོད་ཁྲིམས་ཀྱིས་བདེ། ཞེས་པ་ལྟ་བུའི་ལུང་དེ་རང་གི་བརྗོད་བྱའི་སྒྲུབ་བྱེད་ཡང་དག་དང་བཟློག་པ་ལ་གནོད་བྱེད་ཡང་དག་ཏུ་འདོད་ཅིང། དེ་ཉིད་ལུང་གནོད་བྱེད་དུ་འདོད་པའི་དོན་ནོ། །ལུང་གེགས་བྱེད་དུ་
འདོད་པ་དག་ནི་ལུང་རང་གི་བརྗོད་བྱའི་བཟློག་ཕྱོགས་ལ་གེགས་བྱེད་ཙམ་དང། རང་གི་བརྗོད་བྱ་ལ་ཐེ་ཚོམ་ཙམ་སྐྱེད་པར་བྱེད་པ་ཡིན་གྱི། དེ་རང་གི་བརྗོད་བྱའི་སྒྲུབ་བྱེད་ཡང་དག་དང། ལོག་ཕྱོགས་ལ་གནོད་བྱེད་ཡང་དག་ཏུ་འགྱུར་མི་སྲིད་
དེ། ཕ་རོལ་པོས་ལུང་དེ་རང་གི་བརྗོད་བྱའི་དོན་ལ་མི་འཁྲུལ་བའི་འབྲེལ་བ་མ་གྲུབ་ན། བསྒྲུབ་མི་ནུས་ཤིང། གྲུབ་ན་བསྒྲུབ་བྱ་གྲུབ་ཟིན་པས་སྒྲུབ་མི་དགོས་པའི་ཕྱིར་དང། གཞན་ཡང་ལུང་དེ་ཉིད་རང་གི་བརྗོད་བྱའི་སྒྲུབ་བྱེད་ཡང་དག་ཡིན་ན། ལུང་
དེ་ཉིད་ཁས་བླངས་པ་ཙམ་གྱིས་རང་གི་བརྗོད་བྱའི་དོན་གྱི་སྒྲུབ་བྱེད་ཡང་དག་ཏུ་འགྱུར་བར་འདོད་དགོས་པས། སྒྲ་མི་རྟག་པར་དམ་བཅས་པ་ཙམ་གྱིས་སྒྲ་མི་རྟག་པ་ཡིན་པར་འགྲུབ་པར་ཐལ་ལོ། །དེས་ན་གེགས་བྱེད་བྱེད་དུ་འགྱུར་བའི་དོན་
ནི། སྦྱིན་པ་ལས་ལོངས་སྤྱོད་འབྱུང་བར་སྟོན་པའི་ལུང་རང་གི་བརྗོད་བྱའི་སྒྲུབ་བྱེད་ཡིན་ན། སྦྱིན་པ་ལས་ལོངས་སྤྱོད་མི་འབྱུང་བར་སྟོན་པའི་ལུང་ཡང་རང་གི་བརྗོད་བྱའི་སྒྲུབ་བྱེད་དུ་འགྱུར་བར་སྟོབས་མཚུངས་པས། ལུང་གཉིས་
པོ་རང་རང་གི་བརྗོད་བྱའི་སྒྲུབ་བྱེད་དུ་འགྱུར་བ་ལ་ཕན་ཚུན་གེགས་བྱེད་པར་སྟོན་པ་ཡིན་ནོ། །དཔེར་ན་སྒྲ་མི་རྟག་པར་དམ་བཅས་པ་དང། སྒྲ་རྟག་པར་དམ་བཅས་པ་གཉིས་ཕན་ཚུན་སྟོབས་མི་མཚུངས་ཀྱང། དམ་བཅའ་དེ་

[057B] འདི་ཉིད་སློབ་དཔོན་ཡང་སྲས་ཀྱི་ཡང་རང་ལུགས་ཀྱི་བཞེད་པ་
ཡིན་ལ། དེའི་ཕྱིར་སློབ་དཔོན་ཆོས་མཆོག་གིས་ཀྱང། གེགས་བྱེད་པ་ནི་གནས་པར་གྱུར་བའི་ཕྱོགས་ཡིན་ལ། དེ་ལྟ་ན་ཡང་རེ་ཤིག་གནོད་པ་ཞེས་བྱ་བའི་དོན་འདོད་པ་ཡིན་ནོ། །ཞེས་གསུངས་སོ། །དེ་བས་ན་ལུང་གེགས་བྱེད་
དུ་འདོད་པའི་དོན། ལུང་རང་གི་བརྗོད་བྱའི་དོན་གྱི་ལོག་ཕྱོགས་ལ་གེགས་བྱེད་ཙམ་དུ་བཞེད་པ་ཡིན་གྱི། སྤྱིར་ཤིན་ཏུ་ལྐོག་གྱུར་ཡུལ་ལ་ལུང་གནོད་སྒྲུབ་མཚན་ཉིད་པར་མི་བཞེད་པ་ནི་མ་ཡིན་ཏེ། དེ་ལྟར་ན་ཤིན་ཏུ་ལྐོག་གྱུར་ཡིན་
ན། ཚད་མས་མ་གྲུབ་དགོས་པར་ཐལ་བའི་ཕྱིར་རོ། །དེ་ཡང། སྤྱིན་པས་ལོངས་སྤྱོད་ཁྲིམས་ཀྱིས་བདེ། ཞེས་པའི་ལུང་དེ་ཉིད། སྦྱིན་པ་ལས་ལོངས་སྤྱོད་འབྱུང་བའི་སྒྲུབ་བྱེད་དང། མི་འབྱུང་བའི་གནོད་བྱེད་མ་ཡིན་ཀྱང། སྦྱིན་པས་ལོངས་
སྤྱོད་ཁྲིམས་ཀྱིས་བདེ། ཞེས་པའི་ལུང་ཆོས་ཅན། རང་གི་བསྟན་བྱའི་དོན་ལ་མི་སླུ་སྟེ། དཔྱད་པ་གསུམ་གྱིས་དག་པའི་ལུང་ཡིན་པའི་ཕྱིར། ཞེས་རྟགས་སུ་བཀོད་པ་ན། དེ་དེ་སྒྲུབ་ཀྱི་རྟགས་ཡང་དག་ཡིན་པས་དཔྱད་པ་གསུམ་གྱིས་
དག་པའི་ལུང་དེ། སྦྱིན་པས་ལོངས་སྤྱོད་ཁྲིམས་ཀྱིས་བདེ། ཞེས་པའི་ལུང་དེ་རང་གི་བསྟན་བྱའི་དོན་ལ་མི་སླུ་བའི་སྒྲུབ་བྱེད་ཡང་དག་དང། སླུ་བ་ལ་གནོད་བྱེད་ཡང་དག་ཏུ་འགྱུར་བ་ཡིན་ཞིང། དེའི་ཕྱིར་དཔྱད་གསུམ་གྱིས་དག་པའི་

[058A]༄༅། །ལུང་དེ་ཉིད། སྦྱིན་པ་ལས་ལོངས་སྤྱོད་འབྱུང་བའི་སྒྲུབ་བྱེད་དང། མི་འབྱུང་བ་ལ་གནོད་བྱེད་ཡང་དག་ཏུ་འགྱུར་བ་ཡིན་ལ། དོན་འདི་ཉིད་ཤིན་ཏུ་ལྐོག་གྱུར་ལ་དཔྱོད་པའི་སྐབས་སུ་ལུང་གནོད་
སྒྲུབ་ཀྱི་ཡན་ལག་ཏུ་འགྱུར་བའི་ཚུལ་ཡིན་པར་ཤེས་པར་བྱ་ཞིང་དེའི་ཕྱིར་གནས་འབྱུང་བའི་གཞུང་འདི་དག་གིས་ཀྱང་ལུང་རྣམ་དག་རང་གི་བརྗོད་བྱའི་དོན་གྱི་སྒྲུབ་བྱེད་ཡང་དག་དང། དེའི་བཟློག་ཕྱོགས་ལ་གནོད་བྱེད་ཡང་དག་
ཡིན་པ་བཀག་ནས། གེགས་བྱེད་ཙམ་དུ་སྟོན་པར་བྱེད་ཅིང། དེ་ཡང་དངོས་སྟོབས་ཀྱི་ཡུལ་ལ་ལུང་གནོད་སྒྲུབ་ཡིན་པ་དང། གནོད་སྒྲུབ་ཏུ་འགྱུར་ཚུལ་ཡང་དེ་ལྟར་ཡིན་པ་ལྷན་ཅིག་ཏུ་འགོག་ཅིང། རང་ལུགས་ལ་ཤིན་ཏུ་ལྐོག་
གྱུར་ལ་དཔྱོད་པའི་སྐབས་སུ་དཔྱད་པ་གསུམ་གྱིས་དག་པའི་ལུང་གནོད་སྒྲུབ་ཀྱི་ཡན་ལག་ཏུ་འགྱུར་བར་སྟོན་པ་ཡིན་ནོ། །ཞེས་བྱ་བར་ཤེས་པར་བྱའོ། །གཉིས་པ་ལུང་དངོས་སྟོབས་ཀྱི་ཡུལ་ལ་རང་གི་བརྗོད་བྱའི་དོན་གྱི་བཟློག་
ཕྱོགས་ཀྱི་གནོད་བྱེད་དུ་འདོད་པ་དགག་པ་ནི། ཡུལ་དེ་ཉིད་ལ་དཔྱོད་པ་ལུང་དེ་ལ་ངེས་པར་བརྟེན་དགོས་པ་མིན་པའི་དངོས་པོ་ལ་བསྟན་བཅོས་དང་འགལ་བ་བརྗོད་ཅིང་དམ་བཅས་ན་ཡང། ལུང་དེ་རང་གི་བརྗོད་བྱེད་དོན་གྱི་བཟློག་
ཕྱོགས་དམ་བཅས་པའི་དོན་དེ་ལ་གནོད་བྱེད་མཚན་ཉིད་པ་མ་ཡིན་གྱི་གེགས་བྱེད་ཙམ་དུ་འགྱུར་ཏེ། ལུང་དེ་དང་དམ་བཅའ་དེ་གཉིས་པོ་དག་རང་རང་གི་བརྗོད་བྱའི་དོན་གྱི་སྒྲུབ་བྱེད་ཡིན་མིན་ནུས་པ་མཚུངས་པའི་ཕྱིར། དཔེར་

[058B] །དེས་ན་ལུང་ཚིག་དེ་ཡང་རང་གི་བརྗོད་བྱ་དངོས་སྟོབས་ཀྱིས་གྲུབ་པ་དེའི་ཚེ་རང་གི་ཚིག་གི་བདག་ཉིད་དང་མཚུངས་པར་རང་གི་བརྗོད་བྱའི་དོན་ལ་གནོད་སྒྲུབ་ཀྱི་ཡན་ལག་ཏུ་
འགྱུར་བ་མ་ཡིན་ནོ། །དེས་ན་དངོས་སྟོབས་ཀྱི་ཡུལ་ལ་དཔྱོད་པའི་ཚེ། ལུང་ཚིག་དང་འགལ་བ་དམ་བཅས་ན་ལུང་ཚིག་དེ་ཉིད་རང་གི་བརྗོད་བྱའི་དོན་གྱི་བཟློག་ཕྱོགས་དམ་བཅས་པའི་དམ་བཅའི་དོན་ལ་གནོད་བྱེད་དུ་མི་འགྱུར་ཡང་
ལུང་དང་དམ་བཅའ་དེ་དག། གང་གི་དོན་ལ་སྒྲུབ་བྱེད་དངོས་སྟོབས་ཀྱི་ཚད་མ་ཡོད་པའི་ཚད་མ་དེ་ནི་དེ་ལས་གཞན་པའི་དོན་ལ་གནོད་བྱེད་དུ་འགྱུར་བ་ཡིན་ཏེ། དཔེར་ན། སྒྲ་ནམ་མཁའི་ཡོན་ཏན་ཏུ་སྟོན་པའི་ལུང་དང་འགལ་བ་སྒྲ་མི་
རྟག་པར་དམ་བཅས་པའི་ཚེ། ལུང་དང་དམ་བཅའ་དེ་གཉིས་ཕན་ཚུན་རང་རང་གི་བརྗོད་བྱའི་དོན་གྱི་བཟློག་ཕྱོགས་ལ་གེགས་བྱེད་ཡིན་གྱི། གནོད་བྱེད་མ་ཡིན་ཀྱང། སྒྲ་མི་རྟག་པར་དམ་བཅས་པའི་དོན། དངོས་སྟོབས་ཀྱི་ཚད་མས་
གྲུབ་པས་དེ་ཉིད་ཀྱིས་སྒྲ་ནམ་མཁའི་ཡོན་ཏན་ཡིན་པ་ལ་གནོད་པ་བཞིན་ནོ། །ཚད་མས་གྲུབ་པའི་དོན་གྱིས། ཅིག་ཤོས་ལ་གནོད་པ་དེ་ལྟ་མིན་པར་སྒྲ་ནམ་མཁའི་ཡོན་ཏན་ཏུ་སྟོན་པའི་ལུང་ཡང། རང་གི་བརྗོད་བྱའི་དོན་གྱི་བཟློག་ཕྱོགས་
ལ་གནོད་བྱེད་དུ་འགྱུར་ན། རིགས་པ་དང་བྲལ་བའི་དམ་བཅས་ཀྱང་རང་དང་ནུས་པ་མཚུངས་པའི་དམ་བཅའི་དོན་ལ་གནོད་དགོས་པའམ། དེར་མ་ཟད། རྗེས་དཔག་གིས་ཇི་ལྟ་བ་བཞིན་དུ་གྲུབ་པའི་དོན་ཅན་གྱི་དམ་བཅའི་དོན་

[059A]༄༅། །ལ་ནི་གནོད་དགོས་ན་ཡང། དེས་དེ་དག་ལ་ཇི་ལྟར་ཡང་གནོད་པ་མི་འཐད་དོ། །གཞན་ཡང། དངོས་སྟོབས་ཀྱི་ཡུལ་ལ་ལུང་རྣམས་ཚད་མ་ཡིན་པ་ནི། སྔར་ཉིད་རྣམ་པར་བཟློག་ཟིན་པ་ཡིན་
པ་དེའི་ཕྱིར་ན། ལུང་སྒྲུབ་བྱེད་དུ་ཁས་བླངས་ནས་དཔྱོད་དགོས་པའི་ཤིན་ཏུ་ལྐོག་གྱུར་དག་ལ་ལུང་དང་འགལ་ན། དེས་གནོད་པའི་སྐྱོན་འདི་འཇུག་པར་འདོད་ཀྱི་དངོས་སྟོབས་ཀྱི་ཡུལ་ལ་ལུང་གནོད་སྒྲུབ་ཀྱི་ཡན་ལག་ཏུ་འགྱུར་བ་མ་
ཡིན་ནོ། །མདོར་ན་གཞུང་འདི་དག་གིས་དངོས་སྟོབས་ཀྱི་ཡུལ་ལ་ལུང་གནོད་བྱེད་ཀྱི་ཡན་ལག་ཏུ་མི་འགྱུར་བ་དང། ལུང་རང་གི་བརྗོད་བྱའི་དོན་གྱི་བཟློག་ཕྱོགས་ལ་གནོད་བྱེད་དུ་མི་འགྱུར་བ་དང། རྒྱབ་རྟེན་གྱི་རིགས་པ་དང་བྲལ་
བའི་ལུང་གནོད་བྱེད་དུ་མི་འགྱུར་བ་སྟེ། ཚུལ་གསུམ་བསྟན་པ་ཡིན་ནོ། །གསུམ་པ་སེལ་བྱེད་ཚད་མའི་དབྱེ་བ་བསྟན་པའི་སྐབས་སུ། ཡིད་ཆེས་ལོགས་སུ་བཤད་པའི་དགོས་པ་བསྟན་པ་ནི། གལ་ཏེ། སེལ་བྱེད་ཚད་མའི་
དབྱེ་བ་འཆད་པའི་སྐབས་སུ། གཞན་རིག་མངོན་སུམ་དང། རང་རིག་མངོན་སུམ་སོགས་སོ་སོར་མ་ཕྱེ་བར་མངོན་སུམ་དོན་དང་ཞེས་གཅིག་ཏུ་བསྡུས་ཤིང། དངོས་པོ་སྟོབས་ཞུགས་ཀྱི་རྗེས་དཔག་དང། ཡིད་ཆེས་པའི་རྗེས་
དཔག་སོགས་གཅིག་ཏུ་མ་བསྡུས་པར་དབྱེ་བའི་གྲངས་འཛིན་རེ་རེ་ལུགས་སུ་བགྲངས་པ་ཅི་ཞེ་ན། ཞེས་དགོས་པ་བསུ་ནས་དངོས་སྟོབས་རྗེས་དཔག་དང་ཡིད་ཆེས་རྗེས་དཔག་གཉི་ག་རྗེས་དཔག་ཡིན་པར་ཁྱད་མེད་ཀྱང་

[059B] དེ་གཉིས་ཀྱི་ཡུལ་གྱི་ཁྱད་པར་བསྟན་པའི་ཕྱིར་ཡིན་ནོ་ཞེས་པ་ལན་གཞུང་གི་དོན་དུ་བཤད་པར་བྱ་ཞིང། ཁ་ཅིག་
མངོན་སུམ་དོན་དང་རྗེས་དཔག་དང། །ཡིད་ཆེས་གྲགས་པས་རང་རྟེན་ལའོ། །ཞེས་པའི་སྐབས་སུ་དངོས་པོ་སྟོབས་ཞུགས་ཞེས་པའི་གསལ་ཀ་མེད་པར། རྗེས་དཔག་དང་ཞེས་སྤྱིར་སྨོས་ནས་དེའི་རྗེས་སུ་ཡིད་ཆེས་ལོགས་སུ་
སྨོས་ལ། དེ་ཉིད་ཀྱིས་དོགས་པ་སྐྱེ་བའི་གཞི་བྱས་ནས་ཡིད་ཆེས་རྗེས་དཔག་ལས་ལོགས་སུ་འཆད་པའི་རྒྱུ་མཚན་ཅི་ཞེས་དྲིས་པའི་ལན་དུ། གཞུང་འདི་དག་འཆད་མོད། དེ་ལྟར་ན་རང་ལུགས་ལ་ཡང་ཡིད་ཆེས་རྗེས་དཔག། རྗེས་
དཔག་ཙམ་ལས་ལོགས་སུ་བཤད་པར་འདོད་དགོས་ཤིང། རྗེས་དཔག་དག་ཞེས་པའི་ཚིག་གིས་དངོས་སྟོབས་རྗེས་དཔག་བསྟན་པ་མ་ཡིན་པར་རྗེས་དཔག་ཙམ་བསྟན་པའི་དབང་དུ་བྱས་ནས་ཚིག་དེ་ཉིད་གསུངས་པ་ཡིན་པར་འདོད་
དགོས་ཏེ། གཞན་དུ་ན། ཐ་དད་བྱས་པ་ཡིན་ཞེས་པའི་གཞུང་འཆད་པའི་ཐབས་མེད་དོ། །དེ་ལྟར་ཁས་བླངས་ན་ཡང། རྗེས་སུ་དཔག་པའི་དབྱེ་བ་ཡིས། ཞེས་པའི་གཞུང་དང་ཇི་ལྟར་འགལ་བར་མི་འགྱུར། དེས་ན་སྔ་མ་ལྟར་གཞུང་གི་
ཚིག་དོན་བཤད་པར་བྱ་སྟེ། འདི་ལྟར་དེས་ན་ཤིན་ཏུ་ལྐོག་གྱུར་ལ་དཔྱོད་པའི་སྐབས་སུ། ལུང་གནོད་བྱེད་ཀྱི་ཡན་ལག་ཡིན་པའི་ཕྱིར། ལུང་ཚད་མར་ཁས་བླངས་ནས། དེ་ལས་ཤིན་ཏུ་ལྐོག་གྱུར་གྱི་དོན་རྟོགས་པའི་ཚད་མ་ནི། རྗེས་དཔག་

[060A]༄༅། །ལས་ཕྱི་རོལ་ཏུ་གྱུར་བ་ཡིན་པས་དངོས་པོ་སྟོབས་ཞུགས་ཀྱི་རྗེས་དཔག་དང། རྗེས་དཔག་ཡིན་པར་ཁྱད་པར་མེད་ན་ཡང་སེལ་བྱེད་ཚད་མའི་རྩ་བའི་དབྱེ་བ་སྟོན་པའི་སྐབས་སུ། མངོན་སུམ་ཙམ་
གྲངས་འཛིན་གཅིག་ཏུ་བགྲངས་པ་ལྟར། རྗེས་དཔག་ཙམ་གྲངས་འཛིན་གཅིག་ཏུ་མ་བྱས་པར་དངོས་པོ་སྟོབས་ཞུགས་ཀྱི་རྗེས་དཔག་དང། ཡིད་ཆེས་རྗེས་དཔག་གཉིས་གྲངས་འཛིན་རེ་རེ་ཐ་དད་དུ་བྱས་པ་ནི། ལུང་ཙམ་གྱིས་
གྲུབ་པའི་དོན་ཡིད་ཆེས་རྗེས་དཔག་གི་ཡུལ་ཡིན་པས། དེ་ལ་དངོས་སྟོབས་ཀྱི་ཚད་མ་གནོད་སྒྲུབ་ཏུ་མི་འཇུག་ཅིང། དངོས་སྟོབས་རྗེས་དཔག་གི་ཡུལ་ལ་ཡང། ལུང་གནོད་སྒྲུབ་ཏུ་མི་འཇུག་གོ། ཞེས་ཚད་མ་དེ་གཉིས་
ཀྱི་ཡུལ་གྱི་ཁྱད་པར་བསྟན་པའི་ཕྱིར་དུ་ཡིན་ཏེ། དེ་ལྟ་མིན་ན། རྗེས་དཔག་གི་གསལ་བའི་དབྱེ་བ་ཇི་སྙེད་ཡོད་པ་རྟོགས་པར་བྱ་བའི་ཕྱིར་དུ་དེ་ལྟར་བསྟན་པ་ཡིན་པར་འགྱུར་ཏེ། རྒྱུ་མཚན་གཞན་མེད་པའི་ཕྱིར་རོ། །དེ་
འདོད་ན་སྐབས་དེར་འབྲས་རང་མ་དམིགས་པའི་རྟགས་ལ་བརྟེན་པའི་རྗེས་དཔག་རྣམས་ཀྱང་གྲངས་འཛིན་རེ་རེ་སྨོས་དགོས་པ་ཉིད་དུ་ཧ་ཅང་ཐལ་ཆེས་པར་གྱུར་བའམ། ཡང་དེ་གསུམ་རྗེས་དཔག་ཡིན་པར་རིགས་གཅིག་
པའི་ཕྱིར། དེ་ལྟར་སྨོས་མི་དགོས་ན་དངོས་སྟོབས་རྗེས་དཔག་དང། ཡིད་ཆེས་རྗེས་དཔག་གཉིས་ཀྱང། ལོགས་ཤིག་ཏུ་གྲངས་འཛིན་རེ་རེ་བྱས་པ་དོན་མེད་དུ་འགྱུར་བར་ཐལ། དེ་གཉིས་རྗེས་དཔག་ཡིན་པར་རིགས་གཅིག་པའི་

[060B] བཞི་པ་རིགས་སྒོར་རང་ཚིག་དང་ལུང་ཚིག་གི་འགལ་བ་སོ་སོར་གསུངས་པའི་དགོས་པ་བཤད་པ་ནི། གལ་ཏེ་ཀུན་ལས་བཏུས་སུ་རང་ཚིག་དང་ལུང་ཚིག་གཉི་ག་ཡིད་ཆེས་ཞེས་གཅིག་ཏུ་བསྡུས་ནས་དེ་གཉིས་དང་འགལ་བའི་
དམ་བཅའ་དཔེ་གཅིག་གིས་བསྟན་པའི་རྒྱུ་མཚན་དང་དགོས་པ་སྔར་བཤད་པ་དེ་ལྟར་ཡིན་ན། རིགས་སྒོར། རང་ཚིག་དང་འགལ་བ་དང་ཁས་བླངས་དང་འགལ་བའི་དཔེ་ཐ་དད་དུ་བསྟན་པ་ལ་དགོས་པ་ཅི་ཡོད་ཅེ་ན། རིགས་སྒོར་དངོས་
ཤུགས་འགལ་བའི་རང་གི་ཚིག་ཀྱང་ལུང་དང་འགལ་བ་ལས་དཔེར་བརྗོད་ཐ་དད་པའི་སྒོ་ནས་བསྟན་པ་ལ་དགོས་པ་ཡོད་དེ། རྒྱབ་རྟེན་ཚད་མ་མེད་པའི་དམ་བཅའི་ཚིག་ཙམ་རང་གི་དོན་གྱི་བཟློག་ཕྱོགས་བརྗོད་པའི་དམ་བཅའི་དོན་ལ་གེགས་
བྱེད་ཡིན་པར་ཤེས་པའི་ཆེད་ཡིན་པའི་ཕྱིར། ཞེས་བྱ་བ་ནི་འགྲེལ་བྱེད་གཞན་དག་གི་བཤད་པ་ཡིན་ལ། རྒྱན་མཁན་པོ་ནི་འདི་ལྟར་འཆད་དེ། གལ་ཏེ་རང་ཚིག་དང་ཁས་བླངས་པའི་ཚིག་ལ་ཡུལ་གྱི་ཁྱད་པར་དེ་ལྟ་བུ་ནི་མེད་ན། ཅིའི་
ཕྱིར་རིགས་པའི་སྒོར། རང་ཚིག་དང་འགལ་བ་དང། ཁས་བླངས་དང་འགལ་བ་གཉིས། དཔེར་བརྗོད་སོ་སོར་བསྟན་ཅེ་ན། བདེན་ཏེ་དེ་གཉིས་གང་ཡང་རང་གི་དོན་གྱི་བཟློག་ཕྱོགས་བརྗོད་པའི་དམ་བཅའི་དོན་ལ་གེགས་བྱེད་པའི་ཚིག་ཙམ་
ཡིན་པར་ཁྱད་པར་མེད་མོད། འོན་ཀྱང་རང་གི་ཚིག་དང་འགལ་བ་ཡང་ཁས་བླངས་དང་འགལ་བ་ལས་ཐ་དད་པར་བྱས་པ་ནི་ངག་སྔ་མས་བཞག་པ་ཕྱི་མས་ཉམས་པར་བྱེད་པ་ནི། ཁས་བླངས་དང་འགལ་བ་ཡིན་ལ། དངོས་སུ་སྨྲས་པའི་

[061A]༄༅། །དམ་བཅའ་དེ་ཉིད་དེའི་ཤུགས་ལས་འོངས་པའི་དམ་བཅས་ཉམས་པར་བྱེད་པ་ནི། རང་ཚིག་འགལ་བ་ཡིན་ནོ་ཞེས་ངག་གི་དབྱེ་བ་སྟོན་པའི་ཕྱིར་ཡིན་གྱི། ནུས་པའི་ཁྱད་པར་བསྟན་པའི་
ཕྱིར་ནི་མ་ཡིན་ནོ། །ཞེས་འཆད་ཅིང་འདི་ཤིན་ཏུ་ལེགས་ཏེ། རིགས་སྒོར། རང་ཚིག་འགལ་བའི་དཔེར་བརྗོད་དུ། ངག་ཐམས་ཅད་བརྫུན་ཡིན་ཞེས་དམ་བཅས་པ་དང། ཁས་བླངས་དང་འགལ་བའི་དཔེར་བརྗོད་དུ་འུག་པ་པས་སྒྲ་རྟག་པར་དམ་བཅས་
པ་བཀོད་པའི་ཕྱིར་རོ། །ལྔ་བ་དངོས་སྟོབས་ཀྱི་ཡུལ་ལ་ལུང་རང་གི་བརྗོད་བྱའི་སྒྲུབ་བྱེད་དང་བཟློག་པ་ལ་གནོད་བྱེད་དུ་འགྱུར་བའི་རྒྱུ་མཚན་དགག་པ་ནི། གལ་ཏེ་ཤིན་ཏུ་ལྐོག་གྱུར་ལ་ལུང་གནོད་སྒྲུབ་ཏུ་འགྱུར་བའི་རྒྱུ་མཚན་ཡང། དེ་ལ་
དཔྱད་པའི་ཚེ། ལུང་ཚད་མར་ཁས་བླངས་པ་ལས་གཞན་མེད་ཅིང། རྒོལ་བ་དེ་ཡིས་བསྟན་བཅོས་ཚད་མར་ནི་མངོན་ལྐོག་ལ་དཔྱོད་པའི་ཚེ་ཡང། ཁས་བླངས་པའི་ཕྱིར་ན་གཞལ་བྱའི་དངོས་པོ་ཀུན་ལ་ལུང་རང་གི་བརྗོད་བྱའི་སྒྲུབ་བྱེད་
དང། བཟློག་པ་ལ་གནོད་བྱེད་དུ་འགྱུར་བ་ཡིན་ནོ། །ཞེ་ན། གལ་ཏེ་དེ་ལྟར་ན་ ལུང་དེ་ཆོས་ཅན། ཁྱོད་རྒོལ་བས་ཚད་མར་མི་འདོད་ན་ཡང་རང་གི་བརྗོད་བྱའི་བཟློག་ཕྱོགས་ལ་གནོད་བྱེད་མིན་ནམ་ཅི་སྟེ་ཡིན་པར་ཐལ། ཁྱེད་རང་གི་བརྗོད་
བྱ་དངོས་སྟོབས་ཀྱིས་གྲུབ་པའི་དོན་གྱི་སྒྲུབ་བྱེད་ཚད་མ་ཡིན་པའི་ཕྱིར། དེ་ཡང་དངོས་སྟོབས་ཀྱི་ཡུལ་ལ་ལུང་གནོད་སྒྲུབ་ཏུ་འཇུག་ན། ཁོ་གནོད་སྒྲུབ་ཏུ་འཇུག་པ་རྒོལ་བས་ཁས་བླངས་པ་ལ་ལྟོས་པར་མི་རིགས་ཞེས་བྱ་བའི་

[061B] །གལ་ཏེ། ལུང་དེ་ཉིད་ཤིན་ཏུ་ལྐོག་གྱུར་ལ་དཔྱོད་པའི་སྐབས་སུ་ཚད་མར་ཁས་བླངས་ནས། དངོས་སྟོབས་ཀྱི་ཡུལ་ལ་དཔྱོད་པའི་སྐབས་སུ། གནོད་སྒྲུབ་ཀྱི་ཡན་ལག་ཡིན་པ་དོར་ན། རང་ཚིག་འགལ་བར་འགྱུར་རོ་ཞེ་ན་
ཤེས་བྱ་ཆོས་ཅན། རང་ཚིག་འགལ་བ་དང། བསྟན་བཅོས་དང་འགལ་བ་གཉིས། ཐ་དད་མེད་པར་འགྱུར་བས་ཏེ་མི་འགལ་བར་ཐལ། སྔར་ཤིན་ལྐོག་ལ་དཔྱོད་པའི་སྐབས་སུ་ཁས་བླངས་པའི་བསྟན་བཅོས་དངོས་སྟོབས་ཀྱི་ཡུལ་
ལ་དཔྱོད་པའི་ཚེ། སྒྲུབ་བྱེད་ཡིན་པ་དོར་ན། རང་ཚིག་འགལ་བ་ཡིན་པའི་རྒྱུ་མཚན་གྱིས་བསྟན་བཅོས་དང་འགལ་བ་ཡིན་པའི་ཕྱིར། གཞན་ཡང་ལུང་རང་གི་བརྗོད་བྱའི་དོན་གྱི་སྒྲུབ་བྱེད་ཡིན་ན། ལུང་དེ་རང་གི་བརྗོད་བྱ་ལ་མི་སླུ་
བར་ཁས་བླངས་པ་ཙམ་གྱི་རྒྱུ་མཚན་གྱིས་རང་གི་བརྗོད་བྱའི་སྒྲུབ་བྱེད་ཡང་དག་ཏུ་སོང་བར་འདོད་དགོས་ལ། དེ་ལྟར་ན་སྐྱེས་བུའི་འདོད་པས་སྒྲུབ་བྱེད་ཡང་དག་ཏུ་བྱས་ན་དེ་ཙམ་གྱིས་འདི་མཚན་ཉིད་ཡོངས་སུ་རྫོགས་པའི་སྒྲུབ་བྱེད་
ཚད་མ་ཉིད་དུ་འགྱུར་དགོས་པས། དམ་བཅའ་ཐམས་ཅད་རང་རང་གི་བརྗོད་བྱའི་དོན་གྱི་སྒྲུབ་བྱེད་ཡང་དག་ཏུ་འགྱུར་ཞིང། དོན་དེ་ཡིན་ཏེ། ཡིན་པར་ཁོ་བོས་སྨྲས་པའི་ཕྱིར། ཞེས་པ་ཉིད་ཀྱིས་རྟགས་ཡང་དག་གི་མཐར་ཐུག་པར་
འགྱུར་རོ། །དྲུག་པ་ཡུལ་གང་ལ་དཔྱོད་པའི་ཚེ། ལུང་ཇི་ལྟ་བུ་གནོད་སྒྲུབ་ཏུ་འགྱུར་བའི་ཚུལ་དངོས་བཤད་པ་ནི། ངེས་ན་དངོས་སྟོབས་ཀྱི་ཚད་མ་ལ། རབ་ཏུ་གྲགས་པའི་དོན་དག་ལ་བསྟན་བཅོས་སྒྲུབ་བྱེད་དུ་དོར་ནའང་ཉེས་པ་

[062A]༄༅། །མེད་ཀྱི་ཤིན་ཏུ་ལྐོག་གྱུར་དག་ལ་བསྟན་བཅོས་ནི་སྒྲུབ་བྱེད་དུ་མི་འདོད་ན། སྤྱོད་པ་ཉིད་མི་འཇུག་ཅིང་རྟོགས་པའི་ཐབས་མེད་དོ། །འདིས་ནི་ཤིན་ཏུ་ལྐོག་གྱུར་ལ་དཔྱོད་པའི་ཚེ། ལུང་སྒྲུབ་བྱེད་དུ་
ཁས་ལེན་དགོས་ཞེས་པ་ཙམ་ཞིག་བསྟན་གྱི། དེའི་ཚེ་ཡང་ལུང་རང་གི་བརྗོད་བྱའི་དོན་གྱི་སྒྲུབ་བྱེད་དུ་ཁས་ལེན་དགོས་པར་མ་བསྟན་ནོ། །འོ་ན་དེའི་ཚེ། ལུང་ཇི་ལྟ་བུ་སྒྲུབ་བྱེད་དུ་ཁས་བླང་བར་བྱ་ཞེ་ན། དེའི་ཚེ་ཡང་ལུང་ཡིན་
པ་ཙམ་གྱིས་རང་གི་བརྗོད་བྱའི་དོན་ལ་མི་སླུ་བར་ཁས་བླང་དུ་རུང་བས་མ་ཁྱབ་སྟེ། ལུང་འདི་དག་གི་དོན་ལ་ཚད་མས་བརྟག་པ་བྱས་པ་ན། ཕྱི་རོལ་བ་ལ་སོགས་པའི་ལུང་ཕལ་ཆེར་ནི། ནང་འགལ་བ་བརྗོད་པ་མཐོང་བ་ཡིན་པའི་ཕྱིར། ཇི་ལྟ་
བུ་ཞེ་ན། འདི་ལྟ་སྟེ། དེ་ཉིད་ལས། ཆགས་སོགས་ཆོས་མིན་པའི་རྩ་བར་བརྗོད་ཅིང་སླར་ཡང་གང་ག་ལ་སོགས་པའི་འཇུག་དགོས་ཀྱི་ཁྲུས་ཀྱིས་ཆོས་མིན་སྡིག་པ་དག་པར་འགྱུར་བ་སྟོན་པ་ལྟ་བུའོ། །དེ་དག་ནི་འགལ་བ་ཡིན་ཏེ། འདི་
ལྟར། གང་ཞིག་གང་གི་རྒྱུ་ལ་མི་གནོད་པ་དེས་ནི། དེའི་འབྲས་བུ་འཇོམས་པར་ནུས་པ་མ་ཡིན་ཏེ། མངར་བ་དང་སྣུམ་པའི་རྫས་ཀྱིས་བད་ཀན་ལ་མི་གནོད་པ་བཞིན། ཆུས་ཁྲུས་ཀྱིས་ཀྱང་སྡིག་པའི་རྒྱུ་ཆགས་སོགས་ལ་གནོད་པ་མ་ཡིན་
ནོ། །ཞེས་བྱ་བ་འགལ་ཁྱབ་དམིགས་པའོ། །འོ་ན་དེའི་ཚེ་ལུང་ཇི་ལྟ་བུ་བརྗོད་བྱའི་དོན་ལ་མི་སླུ་བར་ཁས་བླང་བར་བྱ་ཞེ་ན། ལུང་གང་ཞིག་གི་དོན་མཐོང་བ་མངོན་གྱུར་དང་ལྐོག་གྱུར་དངོས་སྟོབས་ཀྱི་རིགས་པས་འགྲུབ་ཅིང། མ་མཐོང་བ་ཤིན་

[062B] དེ་ལྟ་བུའི་བསྟན་བཅོས་གང་ཡིན་པ་དེ། ལུང་ཚད་མར་གཟུང་བར་བྱ་བ་ཡིན་ཞིང། དེའི་ཕྱིར་དཔྱད་པ་གསུམ་གྱིས་དག་པའི་ལུང་གི་རྟགས་ལ་བརྟེན་
ནས། སྦྱིན་པས་ལོངས་སྤྱོད་ཁྲིམས་ཀྱིས་བདེ། ཞེས་པ་ལྟ་བུའི་ལུང་དེ་རང་གི་བསྟན་བྱའི་དོན་ལ་མི་སླུ་བ་ཡིན་ནོ། །ཞེས་རྟོག་ལྡན་དག་དཔྱོད་པ་འཇུག་པར་འགྱུར་རོ། །འདིས་ནི་དཔྱད་གསུམ་གྱིས་དག་པའི་ལུང་སྦྱིན་པ་ལས་ལོངས་སྤྱོད་
འབྱུང་བའི་སྒྲུབ་བྱེད་དང། མི་འབྱུང་བ་ལ་གནོད་བྱེད་དུ་བསྟན་པ་ཡིན་གྱི། སྦྱིན་པས་ལོངས་སྤྱོད་ཁྲིམས་ཀྱིས་བདེ། ཞེས་པ་སྦྱིན་པ་ལས་ལོངས་སྤྱོད་འབྱུང་བའི་སྒྲུབ་བྱེད་དང། མི་འབྱུང་བ་ལ་གནོད་བྱེད་དུ་བསྟན་པ་མ་ཡིན་ཞིང། དེས་ན་འདི་དག་ལ་བྱས་
པ་ཙམ་སྒྲ་མི་རྟག་པའི་སྒྲུབ་བྱེད་ཡང་དག་ཡིན་ཀྱང། སྒྲའི་བྱས་པ་སྒྲ་མི་རྟག་པའི་སྒྲུབ་བྱེད་ཡང་དག་མ་ཡིན་པ་ལྟ་བུའི་ཁྱད་པར་ཡོད་པར་ཤེས་པར་གྱིས་ཤིག། གསུམ་པ་གྲགས་པའི་སེལ་ཚུལ་དཔེ་དང་བཅས་པ་སྟོན་པའི་མདོའི་
དོན་རྒྱས་པར་བཤད་པ་ལ། བརྗོད་རུང་གྲགས་པ་སེལ་བྱེད་དངོས་ཡིན་པར་བསྟན་པ་དང། དེ་ཉིད་མདོའི་དོན་བཤད་ནས་སློབ་དཔོན་གྱི་དགོངས་པར་སྒྲུབ་པ་དང། དེ་དག་གི་དོན་བསྡུ་བ་དང། གྲགས་པ་ལོགས་སུ་སྨོས་པའི་དགོས་པ་
བཤད་པ་དང། ཡིད་ཆེས་དང་གྲགས་པ་ལོགས་སུ་སྨོས་པའི་དགོས་པ་དེ་དག་སློབ་དཔོན་གྱི་དགོངས་པར་སྒྲུབ་པ་དང་ལྔ། དང་པོ་ནི། སྐྱེ་བོ་རྣམས་ཀྱི་འདོད་པ་རྣམ་རྟོག་ཡིད་ཆེས་ཤིང་གཏིང་ཚུགས་པས་སྦྱར་བ་གང་ཡིན་པའི་

[063A]༄༅། །འདོད་རྒྱལ་བའི་སྒྲ་ཆོས་ཅན། ཁྱོད་ཀྱི་བརྗོད་བྱ་ཡིན་པ་ཉིད་དོན་ཐམས་ཅད་ལ་བཀག་པ་མེད་དེ། ཁྱོད་སྐྱེས་བུའི་འདོད་པ་ཙམ་དང་རྗེས་སུ་འབྲེལ་བའི་སྒྲ་ཡིན་པའི་ཕྱིར། དེས་ན་རི་བོང་ཅན་ཟླ་
བའི་སྒྲས་བརྗོད་རུང་ཡིན་པར་དམ་བཅས་པ་ལྟ་བུ་རྗོད་བྱེད་ཀྱི་སྒྲ་དོན་ཐམས་ཅད་ལ་འཇུག་ཏུ་རུང་བར་དམ་བཅས་པ་རྣམས་ནི། གནོད་པ་མེད་པའི་ངག་ཡིན་ནོ། །འདིས་ནི་རྗོད་བྱེད་ཀྱི་སྒྲ་ཡིན་ན། འདོད་པའི་དབང་གིས་དོན་ཐམས་
ཅད་ལ་འཇུག་ཏུ་རུང་བ་ཡིན་པར་བསྒྲུབས་པའི་སྒོ་ནས་རི་བོང་ཅན་ཟླ་བའི་སྒྲས་བརྗོད་རུང་ཡིན་པ་དེ་ཉིད་འདོད་པ་ཙམ་གྱིས་བཞག་པའི་ཆོས་སུ་བསྟན་ནས། གྲགས་པའི་རྟགས་ཀྱི་བསྒྲུབ་བྱ་དང། གྲགས་པའི་རྗེས་དཔག་གི་གཞལ་
བྱ་ངོས་བཟུང་བ་ཡིན་ནོ། །དེས་ན་གྲགས་པས་བསལ་ཞེས་པའི་སྐབས་འདིར། སེལ་བྱེད་ཀྱི་གྲགས་པ་དངོས་ནི། དེ་ལྟ་བུའི་བརྗོད་རུང་གྲགས་པ་ཉིད་ཡིན་ལ། དེ་ཉིད་གྲགས་པ་མཚན་ཉིད་པ་ཡིན་ན་ཤེས་བརྗོད་ཀྱི་ཐ་སྙད་གང་
རུང་ཡིན་དོགས་ན་ཡང། གྲགས་པ་མཚན་ཉིད་པ་མ་ཡིན་གྱི། དེ་ནི་འདོད་པ་ཙམ་གྱིས་བཞག་པ་ཡིན་པའི་ཕྱིར། ཐ་སྙད་ལ་ནི་སྐྱེས་པ་སྟེ། ཐ་སྙད་མཚན་ཉིད་པས་བཞག་པ་ཡིན་པས། དེའི་ཕྱིར། དེ་ལྟ་བུའི་ཆོས་དེ་
གྲགས་པའི་སྒྲ་ཡིས་བརྗོད་པ་ཡིན་ནོ། །ངག་དོན་ནི། རྗོད་བྱེད་ཀྱི་སྒྲ་དོན་ཐམས་ཅད་ལ་འཇུག་ཏུ་རུང་བ་ཆོས་ཅན། ཁྱོད་ལ་གྲགས་པའི་མིང་གིས་འདོགས་པའི་རྒྱུ་མཚན་ཡོད་དེ། ཁྱོད་གྲགས་པ་དངོས་ཡིན་པར་གྱུར་བའི་འདོད་

[063B] དེས་ན་གྲགས་པའི་མིང་ཅན་བརྗོད་རུང་དེ་ཉིད་ཀྱིས་གནོད་པ་ལ་དེའི་ཡུལ་ཅན་དུ་གྱུར་བའི་གྲགས་པའི་རྗེས་དཔག་གིས་གནོད་ཅེས་བཤད་པ་ཡིན་ཅིང། དེར་མ་ཟད་མངོན་སུམ་སོགས་
ཀྱི་གཞལ་བྱ་ལ་ཡང་འཇལ་བྱེད་ཀྱི་སྒྲ་སྒྲོ་བཏགས་ནས་མཉན་བྱ་སོགས་ཀྱིས་གནོད་པ་ལ་མངོན་སུམ་སོགས་ཀྱིས་གནོད་པར་བརྗོད་པ་ཡིན་ནོ། །དེ་ལྟར་གྲགས་པའི་རྟགས་ཀྱི་བསྒྲུབ་བྱ་ངོས་བཟུང་བ་དེ་ཉིད་སྒྲུབ་བྱེད་ཀྱི་རྟགས་བཤད་པ་
ནི། འདོད་པ་དེ་ལ་བརྟེན་ནས་འབྱུང་བ་ཅན་གྱི་རྗོད་བྱེད་ཀྱི་སྒྲ་རྣམས་ནི་འདོད་པ་ཙམ་གྱིས་འཇུག་པའི་ཕྱིར་དང། འདོད་པ་དོན་ཐམས་ཅད་ལ་འཇུག་པ་དགག་ཏུ་མེད་པའི་ཕྱིར། དོན་སྣ་ཚོགས་པ་ཐམས་ཅད་ལ་སྔར་བརྡ་བྱས་ཟིན་པ་དང་
སྔར་བརྡ་བྱས་མ་ཟིན་པའི་རྗོད་བྱེད་ཀྱི་སྒྲ་རྣམས་གང་ཡང་གདགས་སུ་རུང་བར་རྟོག་པའི་ཡུལ་གྱི་རང་བཞིན་ཡིན་པ་ཉིད་ཀྱིས་འགྲུབ་པོ། །དེ་ལྟ་བུའི་རྟགས་ཡང་དག་གི་བསྒྲུབ་བྱ་བརྗོད་རུང་གྲགས་པ་དེ་ཉིད་གྲགས་པའི་བསལ་བ་
སྟོན་པའི་སྐབས་སུ་སེལ་བྱེད་མཚན་ཉིད་པ་ཡིན་པར་བསྟན་པ་ནི། དེའི་ཕྱིར་རྣམ་པར་རྟོག་པའི་ཡུལ་གྱི་དོན་ཡིན་པ་ཙམ་དང་ནི་བསྒྲུབ་བྱ་སྒྲུབ་བྱེད་དུ་རྗེས་སུ་འབྲེལ་བ་ཅན་བྱུང་བ་སྔར་གྲགས་ཟིན་པའམ་ནི་འབྱུང་བར་འགྱུར་བ་
སྔར་གྲགས་མ་ཟིན་པའི་རྗོད་བྱེད་ཀྱི་སྒྲ་ཡིས་བརྗོད་དུ་རུང་བ་ཉིད་ཡིན་པ་དེ་ཡིས་རང་དང་མི་མཐུན་པའི་བཟློག་ཕྱོགས་དག་ལ་གནོད་པར་འགྱུར་ཞིང། དེ་ཉིད་གྲགས་པས་ཇི་ལྟར་གནོད་པའི་ཚུལ་ཡིན་ནོ། །གཉིས་པ་དེ་ཉིད་མདོའི་

[064A]༄༅། །དོན་བཤད་པའི་སྒོ་ནས་སློབ་དཔོན་གྱི་དགོངས་པར་སྒྲུབ་པ་ལ་དངོས་དང། དཔེའི་བརྒལ་ལན་བསྟན་པའོ། །དང་པོ་ནི། ཐོག་མར་སྤྱིའི་དོན་རྟོགས་དཀའ་བ་འདི་ལྟར་ཤེས་པར་བྱ་སྟེ། དེ་ཡང་ཀུན་ལས་
བཏུས་སུ་གང་ལ་ཐུན་མོང་མ་ཡིན་པའི་ཕྱིར། རྗེས་སུ་དཔག་པ་ནི་མེད་ལ། སྒྲ་ལས་བྱུང་བའི་གྲགས་པ་དང་འགལ་བའི་དོན་གྱིས་ན། བསལ་བ་དེ་ཡང་ཕྱོགས་མ་ཡིན་ཏེ། དཔེར་ན་རི་བོང་ཅན་ནི་ཟླ་བ་མ་ཡིན་ཏེ། ཡོད་པའི་ཕྱིར་ཞེས་བྱ་བ་
ལྟ་བུའོ། །ཞེས་གསུངས་པ་འདིའི་དོན་བཤད་ནས་སེལ་བྱེད་ཀྱི་གྲགས་པ་བརྗོད་རུང་གྲགས་པ་ལ་བཞེད་པར་སྒྲུབ་པ་ཡིན་ཞིང། དེ་ལ་མདོ་ཚིག་དེའི་དོན་ནི། རྗོད་བྱེད་ཀྱི་སྒྲ་དོན་ཐམས་ཅད་ལ་འཇུག་ཏུ་རུང་བ་འགོག་པའི་རྗེས་སུ་དཔག་
པ་མེད་དེ། དེ་འགོག་པའི་རྟགས་གང་བཀོད་ཀྱང། ཐུན་མོང་མ་ཡིན་པའི་རྟགས་སུ་འགྱུར་བའི་ཕྱིར། དེས་ན། དེ་འགོག་པ་ནི། སྒྲ་ལས་བྱུང་བའི་གྲགས་པ་དང་འགལ་བའི་དོན་གྱིས་ན། རྗོད་བྱེད་ཀྱི་སྒྲ་དོན་ཐམས་ཅད་ལ་འཇུག་ཏུ་མི་
རུང་བ་དེ་ཉིད་གྲགས་པས་བསལ་བ་ཡིན་པའི་ཕྱིར་ཕྱོགས་མ་ཡིན་ནོ། །བརྗོད་དུ་རུང་གི་གྲགས་པ་དེ་ཉིད་འགོག་པའི་ཕྱིར་དུ་བཀོད་པའི་རྟགས་ཐུན་མོང་མ་ཡིན་པའི་རྟགས་སུ་གྱུར་བའི་སྒོ་ནས་རྟགས་དེའི་དམ་བཅའ་གྲགས་
པས་བསལ་བ་ནི། དཔེར་ན། རི་བོང་ཅན་ནི་ཟླ་བ་མ་ཡིན་ཏེ། ཡོད་པའི་ཕྱིར་ཞེས་བྱ་བ་ལྟ་བུའོ། །ཞེས་པ་སྟེ། འདིའི་དོན་ལ་སློབ་དཔོན་ལྷ་དབང་བློ་ནི། གང་ལ་ཐུན་མོང་མ་ཡིན་པའི་ཕྱིར་རྗེས་སུ་དཔག་པ་མེད་ལ་ཞེས་པའི་མདོ་ཚིག་

[064B] སྒྲ་ལས་བྱུང་བའི་གྲགས་པ་དང་འགལ་བའི་དོན་གྱིས་བསལ་བ་དེ་ཡང་ཕྱོགས་མ་ཡིན་ནོ། །ཞེས་པའི་མདོ་ཚིག་ཕྱི་མ་འདིས། དངོས་སུ་བརྗོད་རུང་གྲགས་པས་
བསལ་བ་ཕྱོགས་མ་ཡིན་པར་བསྟན་པས་རྗོད་བྱེད་ཀྱི་སྒྲ་དོན་ཐམས་ཅད་ལ་འཇུག་ཏུ་རུང་བར་གྲགས་པའི་རྗེས་དཔག་གིས་གྲུབ་ཀྱང། དེ་ཉིད་འཇུག་ཏུ་མི་རུང་བར་ཚད་མ་གཞན་གྱིས་གྲུབ་པ་ལྟ་བུའི་འགལ་བ་ལ་མི་འཁྲུལ་བ་མེད་
པར་བསྟན་ཅིང། དེའི་ཤུགས་ལ་དངོས་པོ་སྟོབས་ཞུགས་ཀྱི་རྗེས་དཔག་ཚད་མ་ལ་ཡང་འགྲན་ཟླའི་ཚད་མ་དེ་ལྟ་བུ་མེད་པར་བསྟན་ཏེ། འདོད་པ་ཙམ་གྱིས་བཞག་པའི་དོན་འཇལ་བའི་ཚད་མ་ལ་ཡང་འགལ་བ་ལ་མི་འཁྲུལ་བའི་ཚད་མ་
མེད་ན། དངོས་པོ་ལ་གནས་པའི་དོན་འཇལ་བའི་ཚད་མ་ལ་འགྲན་ཟླ་ཡོད་པར་ལྟ་སྨོས་ཀྱང་ཅི་དགོས་སྙམ་དུ་རྟོགས་པར་འགྱུར་བའི་ཕྱིར་རོ། །རྗེས་སུ་དཔག་པས་སྒྲུབ་རྣམས་ལ། །ཞེས་སོགས་ཀྱིས་ཀྱང་དོན་འདི་ཉིད་སྟོན་པ་ཡིན་ནོ། །
ཞེས་ཟེར་རོ། །སློབ་དཔོན་ཆོས་མཆོག་ནི། དེ་བཀག་ནས། མདོ་ཚིག་སྔ་མ་ཉིད་ཀྱིས་དངོས་སུ་སྒྲ་བྱུང་གྲགས་པ་ལ་གནོད་བྱེད་མེད་པར་བསྟན་ཅིང། ཤུགས་ལ་རྗེས་དཔག་གཞན་ལ་ཡང་འགྲན་ཟླ་མེད་པར་བསྟན་ཏོ། །ཞེས་ཟེར་རོ། །སློབ་དཔོན་རྒྱན་
མཁན་པོ་ན་རེ། སྔ་མས་སྒྲ་བྱུང་གྲགས་པ་ལ་གནོད་བྱེད་མེད་པར་གཙོ་བོར་བསྟན་ཅིང། ཕྱི་མས་འགལ་བ་ལ་མི་འཁྲུལ་བའི་གཏན་ཚིགས་མི་སྲིད་པ་གཙོ་བོར་སྟོན་ནོ། །ཞེས་ཟེར་རོ། །འདིར་ནི་སློབ་དཔོན་ལྷ་དབང་བློའི་བཤད་པ་ཉིད་

[065A]༄༅། །རྣམ་འགྲེལ་གྱི་གཞུང་ལ་འགྲིག་པར་མངོན་པས་དེ་བཞིན་དུ་བཤད་པར་བྱའོ། །དེ་ཡང་མདོའི་དཔེར་བརྗོད་ལ། རི་བོང་ཅན་ནི་ཟླ་བ་མ་ཡིན་ཏེ། ཡོད་པའི་ཕྱིར། ཞེས་པ་དང། སློབ་དཔོན་ཞི་བ་འཚོས་
ཟླ་བ་ཉིད་སྒྲུབ་གཏན་ཚིགས་ལ། །ཐུན་མོང་མིན་པ་ཉིད་བཤད་པ། །གྲགས་པ་ལས་ནི་ཐ་དད་པའི། །དངོས་པོའི་ངོ་བོ་ལ་བརྟེན་པའོ། །ཞེས་བཤད་པ་ལྟར་རི་བོང་ཅན་ནི་ཟླ་བ་ཡིན་ཏེ། ཡོད་པའི་ཕྱིར། ཞེས་པའི་ཚུལ་གཉིས་སུ་འགྱུར་ཞིང། དང་
ནི་རི་བོང་ཅན་ཆོས་ཅན། ཟླ་བའི་སྒྲས་བརྗོད་རུང་ཡིན་པར་གྲགས་པ་ཙམ་གྱིས་གྲུབ་པ་མ་ཡིན་ཏེ། ཡོད་པའི་ཕྱིར། ཞེས་པའི་དོན་ཡིན་ལ། ཕྱི་མ་ནི་རི་བོང་ཅན་ཆོས་ཅན། དངོས་སྟོབས་ཀྱིས་ཟླ་བའི་སྒྲས་བརྗོད་རུང་ཡིན་ཏེ། ཡོད་པའི་
ཕྱིར་ཞེས་པའི་དོན་ཡིན་ནོ། །དེས་ན་དཔེར་བརྗོད་སྔ་མ་དང་སྦྱར་བའི་དབང་དུ་བྱས་ནས། གཞན་དུ་འདིར་ནི་གནོད་པ་ཡིས། ཞེས་སོགས་ཀྱིས་མདོའི་དོན་འཆད་པར་བྱེད་ཅིང། དཔེར་བརྗོད་ཕྱི་མ་དང་སྦྱར་བའི་དབང་དུ་བྱས་ནས། མདོའི་དོན་
འཆད་པ་ནི། ཡང་ན་འཇིག་རྟེན་བརྗོད་པ་ལ། ཞེས་སོགས་ཡིན་ལ། དེའི་ཕྱིར་དཔེའི་བརྒལ་ལན་ཡང། ཚུལ་གཉིས་སུ་འགྱུར་བ་ཡིན་པས། གཞུང་གི་དོན་འཆད་པ་ན་དེ་ལྟར་གོ་བར་བྱའོ། །ད་ནི་ཚིག་གི་དོན་བཤད་པར་བྱ་སྟེ། གལ་
ཏེ་སློབ་དཔོན་གྱིས་སྒྲ་ལས་བྱུང་བའི་གྲགས་པ་ཞེས་གསུངས་ཀྱི། བརྗོད་དུ་རུང་བས་གནོད་པར་མ་གསུངས་པ་མིན་ནམ། ཇི་ལྟར་ན་དེ་ཉིད་སེལ་བྱེད་མཚན་ཉིད་པ་ཡིན་ཞེ་ན། སློབ་དཔོན་གྱི་དགོངས་པ་ཡང་འདི་ཉིད་ཡིན་

[065B] སྒྲ་དེ་དོན་ལ་དངོས་སུ་གྲགས་པ་མེད་ཀྱང་དངོས་པོ་དེ་རྟོག་པའི་ཡུལ་དུ་རུང་བ་ཉིད་དེའི་སྟོབས་ཉིད་ལས་དོན་དེ་ལ་རྗོད་བྱེད་ཀྱི་སྒྲ་ཀུན་འཇུག་རུང་དུ་འབྲེལ་བར་གྲུབ་པ་དེས་ན་དོན་དེ་དག་ཐམས་ཅད་ལ་རྗོད་བྱེད་ཀྱི་སྒྲ་དེ་ནི་འདོད་པའི་དབང་གིས་
འཇུག་ཏུ་རུང་བར་གྲུབ་པ་ཡིན་ཞིང། སྒྲ་ལས་བྱུང་བའི་གྲགས་པ་ཞེས་པས་ཀྱང་དེ་ལྟ་བུའི་བརྗོད་རུང་གྲགས་པ་ཉིད་བསྟན་པ་ཡིན་པ་ལས་གཞན་དུ་གྲགས་ཟིན་གྱི་གྲགས་པ་ཉིད་སྟོན་པ་ཡིན་ན། རི་བོང་ཅན་ནི་ཟླ་བ་མ་ཡིན་ཏེ། ཡོད་
པའི་ཕྱིར་ཞེས་ཡོད་པ་རི་བོང་ཅན་ཟླ་བ་ཡིན་པ་ལ་གནོད་བྱེད་དུ་བཀོད་པ་འདིར་ནི། དེ་ལྟར་གནོད་བྱེད་དུ་བཀོད་པའི་གཏན་ཚིགས་དེས་མཐུན་ཕྱོགས་ལ་མི་འཇུག་པའི་ཐུན་མོང་མིན་པ་ཉིད་དུ་མི་འགྱུར་བར་ཐལ། ཡོད་པ་དེ་ཟླ་བར་གྲགས་
མ་ཟིན་པའི་བུམ་པ་ལ་སོགས་པ་དག་ལ་ཡང་གྲུབ་པའི་ཕྱིར་རོ། །གང་གི་ཚེ་སྒྲ་ལས་བྱུང་བའི་གྲགས་པ་ཞེས་པས་བརྗོད་རུང་ཉིད་བསྟན་པ་ཡིན་པ་དེའི་ཚེ། དཔེར་སྨོས་པའི་གཏན་ཚིགས་དེའི་དོན་ཡང། རི་བོང་ཅན་ནི་ཟླ་བའི་སྒྲས་
བརྗོད་རུང་མ་ཡིན་ཏེ། ཡོད་པའི་ཕྱིར་ཞེས་པར་འགྱུར་ཞིང། དེ་ལྟར་ན་གཏན་ཚིགས་དེ་ཉིད་མཐུན་ཕྱོགས་ལ་མི་འཇུག་པའི་ཐུན་མོང་མ་ཡིན་པར་འགྱུར་བ་ཡང་འཐད་པ་ཡིན་ཏེ། ཟླ་བའི་སྒྲས་བརྗོད་རུང་མ་ཡིན་པའི་དོན་མེད་པའི་ཕྱིར་རོ། །
གལ་ཏེ་རི་བོང་ཅན་ཟླ་བའི་སྒྲས་བརྗོད་རུང་མ་ཡིན་པ་འགོག་པའི་རྟགས་ཐུན་མོང་མ་ཡིན་པར་འགྱུར་བའི་ཕྱིར། དོན་དེ་ལ་རྗེས་སུ་དཔག་པས་མི་གནོད་དུ་ཆུག་མོད། དེ་ཙམ་གྱིས་དོན་དེ་ལ་ཚད་མས་གནོད་པ་མེད་པར་མ་འགྲུབ་སྟེ། མངོན་སུ་

[066A]༄༅། །ཡང་ཚད་མ་ཡིན། པའི་ཕྱིར་རོ་ཞེ་ན། རི་བོང་ཅན་ཟླ་བའི་སྒྲས་བརྗོད་རུང་གི་དོན་དེ་ཚད་མས་འགོག་ན། རྗེས་དཔག་ལས་འགོག་པར་འགྱུར་ཏེ། སྒྲ་དོན་ལ་དབང་པོ་ལ་སོགས་པའི་མངོན་སུམ་དངོས་སུ་འཇུག་པ་
མེད་པའི་ཕྱིར། གལ་ཏེ་དེ་འགོག་པ་ལ། ཡོད་པ་ཐུན་མོང་མ་ཡིན་པའི་རྟགས་ཡིན་ཡང། ཡོད་པ་ལས་ཐ་དད་པའི་རྟགས་ལ་བརྟེན་པའི་རྗེས་སུ་དཔག་པས། རི་བོང་ཅན་ཟླ་བའི་སྒྲས་བརྗོད་རུང་ཡིན་པ་དེ་ལ་གནོད་པར་མི་འགྱུར་རམ་ཞེ་
ན། རི་བོང་ཅན་ཟླ་བའི་སྒྲས་བརྗོད་རུང་མ་ཡིན་པར་སྒྲུབ་པ་གང་ལ་ཡོད་པ་རྟགས་སུ་བཀོད་པ་ན་ཡང་མཐུན་ཕྱོགས་ལ་རྗེས་འགྲོ་མེད་པ་དེར་ནི། རྟགས་ཇི་སྙེད་བཀོད་པ་རྣམས་ཐམས་ཅད་མཐུན་ཕྱོགས་ལ་རྗེས་འགྲོ་མེད་པའི་
ཐུན་མོང་མིན་པ་ཉིད་ཅེས་བྱ་སྟེ། ཡོད་པ་རྗེས་སུ་མི་འགྲོ་ཞིང་ཆོས་གཞན་རྗེས་སུ་འགྲོ་བའི་དེ་སྒྲུབ་ཀྱི་མཐུན་ཕྱོགས་མི་སྲིད་པའི་ཕྱིར་རོ། །དེས་ན་དེ་སྒྲུབ་ལ་ཡོད་པ་རྟགས་སུ་བཀོད་ཀྱང། མཐུན་ཕྱོགས་ལ་རྗེས་འགྲོ་མི་བྱེད་ན་
རྟགས་གཞན་བཀོད་ན་རྗེས་འགྲོ་བྱེད་པ་ལྟ་སྨོས་ཀྱང་ཅི་ཞིག་དགོས་ཞེས་དེ་ལྟར་ཤེས་པའི་དོན་དུ་རི་བོང་ཅན་ནི་ཟླ་བ་མ་ཡིན་ཏེ། ཡོད་པའི་ཕྱིར་རོ། ཞེས་པའི་གཏན་ཚིགས་གྲགས་པའི་བསལ་བ་སྟོན་པའི་སྐབས་སུ། དཔེར་
བརྗོད་པ་འབྲས་བུ་དང་ནི་ལྡན་པར་འདོད་ཀྱི། གཞན་དུ་ན། བརྗོད་བྱ་ཚད་མས་བསལ་བའི་དམ་བཅའ་ལྟར་སྣང་གི་དཔེ་སྟོན་པ་ན། རྟགས་སྦྱོར་དེ་ལྟ་བུ་གསུངས་པ་ལ་དགོས་པ་ཅི་ཡང་མེད་དོ། །དེ་དག་གིས་གང་ལ་ཐུན་མོང་མ་

[066B] ཞེས་པ་དཔེ་དང་བཅས་པའི་དོན་བཤད་ནས་སྒྲ་ལས་བྱུང་པའི་གྲགས་པ་དང་འགལ་བའི་དོན་གྱིས་ན། བསླ་བ་དེ་ཡང་ཕྱོགས་མ་ཡིན་ནོ་ཞེས་པའི་མདོ་ཚིག་གིས་དངོས་སུ་རྗོད་
བྱེད་ཀྱི་སྒྲ་འདོད་པའི་དབང་གིས་དོན་ཐམས་ཅད་ལ་འཇུག་ཏུ་མི་རུང་བ་ལ་བརྗོད་རུང་གྲགས་པས་གནོད་པར་བསྟན་པ་ཡིན་ནོ། ཞེས་འཆད་པ་ནི་རྗོད་བྱེད་ཀྱི། སྒྲ་ནི་བརྡ་ལ་བརྟེན་པ་ཅན་ཡིན་ཞིང། བརྡ་དེ་ཡང་འདོད་པ་ཙམ་
ལ་བརྟན་པ་ཡིན་ལ། འདོད་པ་དོན་ཐམས་ཅད་ལ་རང་དགར་འཇུག་པས་འདོད་རྒྱལ་བའི་སྒྲ་ཡིས་གྲུབ་པའི་བརྗོད་རུང་དོན་གང་ལ་ཡང་མ་གྲུབ་པ་མིན་ནོ། །དེའི་ཕྱིར། རྗོད་བྱེད་ཀྱི་སྒྲ་འདོད་པའི་དབང་གིས་དོན་ཐམས་ཅད་ལ་འཇུག་ཏུ་
མི་རུང་བར་དམ་བཅས་པའི་དོན་ལ་བརྗོད་རུང་གྲགས་པ་དེ་ཉིད་ཀྱིས་གནོད་པ་ཡིན་ནོ། །ཞེས་དེ་ལྟར་ཤེས་པར་བྱ་བའི་ཕྱིར་དུ། སྒྲ་ལས་བྱུང་བའི་གྲགས་པ་དང་འགལ་བའི་དོན་གྱིས་ན། བསལ་བ་དེ་ཡང་ཕྱོགས་མ་ཡིན་
ནོ་ཞེས་གསུངས་སོ། །མདོ་ཚིག་དེ་ཉིད་ཀྱིས་ཤུགས་ལ་བསྟན་པའི་དོན་འཆད་པ་ནི། མདོ་ཚིག་དེ་ཉིད་ཀྱིས་ཤུགས་ལ་དངོས་པོ་སྟོབས་ཞུགས་ཀྱི་རྗེས་སུ་དཔག་པས་བསྒྲུབ་པའི་དོན་རྣམས་ལ་ཡང་འགལ་བ་ལ་འཁྲུལ་པ་མེད་
པ་ཅན་གྱི་ཚད་མ་མེད་པར་སྟོན་པ་ཡིན་ཏེ། དངོས་སུ་བརྗོད་རུང་གྲགས་པའི་བཟློག་ཕྱོགས་འཇལ་བའི་ཚད་མ་མེད་པར་བསྟན་པའི་ཕྱིར་དང། བརྗོད་རུང་གྲགས་པ་དངོས་སུ་འཇལ་བའི་ཚད་མ་དེ་ལྟ་བུ་ནི་གྲགས་པའི་རྗེས་

[067A]༄༅། །དཔོག་ཡིན་པའི་ཕྱིར་རོ། །དེ་ལྟར་དཔེར་བརྗོད་དེ་ཉིད་དང་སྦྱར་བའི་དབང་དུ་བྱས་ནས། མདོ་དེ་དག་གི་དོན་ཇི་ལྟར་འཆད་པའི་ཚུལ་བསྟན་ཟིན་ནས། ད་ནི་རི་བོང་ཅན་ཟླ་བ་ཡིན་ཏེ། ཡོད་པའི་
ཕྱིར། ཞེས་པ་དཔེར་བཀོད་པའི་དབང་དུ་བྱས་ནས། དེ་ཉིད་དང་སྦྱར་ཏེ། མདོ་དེ་དག་གི་དོན་བཤད་པ་ནི། གང་ལ་ཐུན་མོང་མ་ཡིན་པའི་ཕྱིར། རྗེས་སུ་དཔག་པ་ནི་མེད་ལ། ཞེས་པའི་མདོ་ཚིག་དེས་བརྗོད་རུང་གྲགས་པ་འགོག་པའི་
རྟགས་ཐམས་ཅད་ཐུན་མོང་མ་ཡིན་པའི་རྟགས་ཡིན་པའི་རྒྱུ་མཚན་གྱིས། བརྗོད་རུང་གྲགས་པ་ལ་གནོད་ཀྱི་རྗེས་དཔག་ཚད་མ་མེད་པར་བསྟན་པ་ལས། ཡང་ན་འཇིག་རྟེན་ལ་ན་རི་བོང་ཅན་ལ་སོགས་པ་ཟླ་བ་ལ་སོགས་པའི་
སྒྲས། བརྗོད་པ་དེ་ཉིད་དངོས་པོའི་དབང་གིས་ཞུགས་པར་ཡིན་པར་སྒྲུབ་པ་ལ་རྗེས་དཔག་མེད་པར་བརྗོད་པ་ཡིན་ཏེ། དེ་སྒྲུབ་བྱེད་ཀྱི་རྟགས་ཐམས་ཅད་མཐུན་ཕྱོགས་ལ་མི་འཇུག་པའི་ཐུན་མོང་མ་ཡིན་པར་བསྟན་
པའི་ཕྱིར་རོ། ཅི་སྟེ་ཟླ་བ་ལ་སོགས་པའི་སྒྲས་རི་བོང་ཅན་ལ་སོགས་པ་ལ་དངོས་པོའི་དབང་གིས་འཇུག་པར་འཇལ་བའི་རྗེས་དཔག་མེད་ཀྱང། ཚད་མ་གཞན་ཡོད་པར་མི་འགལ་ཏེ། མངོན་སུམ་ཡང་ཚད་མ་ཡིན་
པའི་ཕྱིར་རོ། །ཞེ་ན། དེ་སྒྲུབ་རྗེས་དཔག་ལས་འགྱུར་ཏེ། སྒྲ་དོན་ལ་དབང་འཇུག་མེད་ཕྱིར། ཞེས་བཤད་པར་བྱའོ། །གལ་ཏེ་རི་བོང་ཅན་ལ་ཟླ་བའི་སྒྲ་དངོས་པོའི་དབང་གིས་འཇུག་པར་སྒྲུབ་པ་ལ་ཡོད་པ་ཐུན་མོང་མ་

[067B] དེ་སྒྲུབ་པའི་རྟགས་གཞན་ཡོད་པ་ཅི་འགལ་སྙམ་ན། དེ་ལྟར་སྒྲུབ་པ་གང་ལ་ཡོད་པ་རྟགས་སུ་བཀོད་པ་ན་ཡང་མཐུན་ཕྱོགས་ལ་རྗེས་འགྲོ་མེད་པ་དེར་རྟགས་ཇི་སྙེད་བཀོད་པ་རྣམས་ཐམས་ཅད་མཐུན་ཕྱོགས་
ལ་རྗེས་འགྲོ་མེད་པའི་ཐུན་མོང་མིན་པ་ཉིད་དུ་འགྱུར་རོ། ཞེས་ད་ལྟར་ཤེས་པར་བྱ་བའི་ཕྱིར་དུ་གྲགས་བསལ་གྱི་དཔེར་བརྗོད་པ་སྟོན་པ་ན། རི་བོང་ཅན་ནི་ཟླ་བ་ཡིན་ཏེ་ཡོད་པའི་ཕྱིར། ཞེས་པའི་གཏན་ཚིགས་ཀྱི་སྦྱར་བ་གསུངས་པ་
འབྲས་བུ་དང་ནི་ལྡན་པར་འདོད་དོ། །དེ་ལྟར་ལུང་དང་པོའི་དོན་བཤད་ནས། གཉིས་པའི་དོན་འཆད་པ་ནི། སྒྲ་ནི་བརྡ་ལ་བརྟེན་པ་ཅན། །དེ་ཡང་འདོད་ཙམ་བརྟེན་པ་ཡིན། སྒྲ་ཡིས་གྲུབ་པ་མ་གྲུབ་མིན་པས་ཟླ་བ་ལ་སོགས་པའི་
སྒྲ་དངོས་པོའི་དབང་གིས་འཇུག་པ་ནི། བརྗོད་རུང་གྲགས་པའི་བསལ་བ་ཡིན་ནོ། །ཞེས་དེ་ལྟར་ཤེས་པར་བྱ་བའི་ཕྱིར་དུ། སྒྲ་ལས་བྱུང་བའི་གྲགས་པ་ཞེས་སོགས་གསུངས་སོ། །རྗེས་སུ་དཔག་པས་ཞེས་སོགས་སྔ་མ་དང་འདྲའོ་
གལ་ཏེ་ཟླ་བ་ལ་སོགས་པའི་སྒྲ། དངོས་པོའི་དབང་གིས་འཇུག་པར་སྒྲུབ་པའི་རྗེས་དཔག་མེད་པར་བརྗོད་པས་ཅི་བྱ་ཞེ་ན། དེ་ལྟར་བསྟན་པ་དེ་ན་དངོས་པོ་སྟོབས་ཞུགས་ཀྱི་རྗེས་སུ་དཔག་པ་ལས། གྲགས་པའི་རྗེས་དཔག་ཡུལ་གྱི་རིགས་ཐ་དད་
པ་ཅན་ཉིད་དུ་བསྟན་པ་ཡིན་ཏེ། འདོད་པ་ཙམ་གྱིས་བཞག་པའི་ཡུལ་ཅན་དུ་བསྟན་པའི་ཕྱིར་རོ། ཡུལ་གྱི་རིགས་ཐ་དད་པར་བསྟན་པས་ཅི་ཞིག་འགྲུབ་ཅེ་ན། དེ་ལྟར་བསྟན་པ་དེས་ན་དངོས་པོའི་དབང་གིས་གྲུབ་པའི་ཡུལ་རྣམས་རང་

[068A]༄༅། །གི་གཞལ་བྱར་ཡོད་པ་དང། མེད་པའི་རྗེས་སུ་འཇུག་ལྡོག་བྱེད་པ་ཅན་གྱི་དངོས་པོ་སྟོབས་ཞུགས་ཀྱི་རྗེས་སུ་དཔག་པ་ལས་ཡུལ་གྱི་རིགས་ཐ་དད་པའི་གྲགས་པའི་རྗེས་དཔག་དེ། དངོས་པོའི་དབང་
གིས་གྲུབ་པའི་ཡུལ་ལ་མི་འཇུག་པར་འདོད་པ་ལས་སྐྱེས་པ་སྟེ། འདོད་པ་ཙམ་གྱིས་བཞག་པའི་ཡུལ་ལ་འཇལ་བྱེད་དུ་འཇུག་པ་ཡིན་ནོ་ཞེས་བསྟན་པར་འགྱུར་རོ། །གཉིས་པ་དཔེའི་བརྒལ་ལན་བསྟན་པ་ལ་ཡང། བཤད་ཚུལ་སྔ་
མའི་དཔེར་བརྗོད་ལ་བརྒལ་བའི་ལན་དུ་སྦྱར་བ་དང། ཕྱི་མའི་དཔེར་བརྗོད་ལ་བརྒལ་བའི་ལན་དུ་སྦྱར་བ་དང་གཉིས། དང་པོ་ནི། རི་བོང་ཅན་ཟླ་བ་མ་ཡིན་ཏེ། ཡོད་པའི་ཕྱིར། ཞེས་པ་འདི། མཐུན་
ཕྱོགས་མཐའ་དག་ལ་མི་འཇུག་ཅིང། །མི་མཐུན་ཕྱོགས་མཐའ་དག་ལ་འཇུག་པའི་འགལ་རྟགས་མ་ཡིན་ནམ། ཇི་ལྟར་ན་ཐུན་མོང་མ་ཡིན་པའི་རྟགས་སུ་བཤད་ཅེ་ན། རྟོག་ཡུལ་ན་ཡོད་པ་དེ་ནི་ཆོས་ཅན། ཁྱོད་རི་བོང་ཅན་
འདོད་པའི་དབང་གིས་ཟླ་བའི་སྒྲས་བརྗོད་མི་རུང་དུ་སྒྲུབ་པའི་ཐུན་མོང་མིན་པའི་རྟགས་སུ་འདོད་ཅིང་བྶཧྡ་པའི་རྒྱུ་མཚན་ཡོད་དེ། ཁྱོད་དེ་སྒྲུབ་ཀྱི་མཐུན་ཕྱོགས་ལ་ཅུང་ཟད་ཀྱང་མི་འཇུག་ཅིང། སྒྲ་དངོས་པོའི་དབང་གིས་འཇུག་པར་
འདོད་པའི་བརྡ་སྤྲོད་པའི་བློ་ངོར་མི་མཐུན་ཕྱོགས་ལ་མི་འཇུག་པའི་རྒྱུ་མཚན་གྱིས་དེ་ལྟར་བཤད་པ་ཡིན་པའི་ཕྱིར། བརྡ་སྤྲོད་པའི་ངོར་དེ་སྒྲུབ་ཀྱི་མི་མཐུན་ཕྱོགས་ལ་མི་འཇུག་པ་ཅི་ཞེ་ན། ཤེས་བྱ་ཆོས་ཅན། བརྡ་སྤྲོད་པའི་ངོར་རི་བོང་

[068B] ཟླ་བར་ཆེས་ཤིན་ཏུ་གྲགས་པའི་རི་བོང་ཅན་ལ་ཀྱང་ཟླ་བའི་སྒྲ་གྲགས་པའི་དབང་གིས་འཇུག་པར་མི་འདོད་པའི་བརྡ་སྤྲོད་
པ་དེ་ཟླ་བའི་སྒྲ་གྲགས་པའི་དབང་གིས་འཇུག་པའི་དོན་གང་ཞིག་འདོད་པར་འགྱུར་ཏེ། ཅུང་ཟད་ཀྱང་ཡོད་པར་མི་འདོད་པ་དེའི་ཕྱིར། དེས་ན། རྒྱུ་མཚན་དེ་ཙམ་ལ་དགོངས་ནས་ཐུན་མོང་མ་ཡིན་པའི་མ་ངེས་པར་བཤད་པ་ཡིན་གྱི་
ཐུན་མོང་མ་ཡིན་པའི་མ་ངེས་པའི་རྟགས་མཚན་ཉིད་པ་ནི་མ་ཡིན་ཏེ། རྟོག་ཡུལ་ན་ཡོད་པ་དེ། རི་བོང་ཅན་གྲགས་པའི་དབང་གིས་ཟླ་བའི་སྒྲས་བརྗོད་རུང་དུ་སྒྲུབ་པའི་རྟགས་ཡང་དག་ཡིན་པའི་ཕྱིར་རོ། །གཉིས་པ་ནི་
གལ་ཏེ་རི་བོང་ཅན་ནི། ཟླ་བ་ཡིན་ཏེ། ཡོད་པའི་ཕྱིར། གྲུབ་པའི་བརྗོད་བྱ་བཞིན་ནོ། །ཞེས་བཀོད་པ་ན། འདི་ལ་ཡང་མཐུན་དཔེ་ཡོད་པ་མ་ཡིན་ནམ། ཇི་ལྟར་ན་མཐུན་ཕྱོགས་ལ་མི་འཇུག་པའི་ཐུན་མོང་མ་ཡིན་པ་ཡིན་ཞེ་ན། གང་ཞིག་
ཟླ་བར་ཆེས་ཤིན་ཏུ་གྲགས་པའི་རི་བོང་ཅན་ལ་ཡང་ཟླ་བའི་སྒྲ་དངོས་པོའི་དབང་གིས་འཇུག་པར་མི་འདོད་པ་དེ། དངོས་པོའི་དབང་གིས་ཟླ་བར་གྲགས་ཤིང་བརྗོད་པའི་དོན་གང་ཞིག་གི་འདོད་པར་འགྱུར་བ་དེའི་ཕྱིར། རི་བོང་ཅན་ལ་ཟླ་བའི་
སྒྲ་དངོས་པོའི་དབང་གིས་འཇུག་པར་སྒྲུབ་པ་དེ་ལ་མཐུན་དཔེ་མེད་པ་ཅན་ཡིན་པས་ཡོད་པ་དེ་ནི་རི་བོང་ཅན་ལ་ཟླ་བའི་སྒྲ་དངོས་པོའི་དབང་གིས་འཇུག་པར་སྒྲུབ་པའི་ཐུན་མོང་མ་ཡིན་པའི་རྟགས་སུ་འདོད་ཅིང་བཤད་པ་ཙམ་ཡིན་གྱི། དེ་

[069A]༄༅། །སྒྲུབ་ཀྱི་མ་ངེས་པའི་རྟགས་མཚན་ཉིད་པ་མ་ཡིན་ཏེ། ཡོད་པ་དེ་རི་བོང་ཅན་ལ་ཟླ་བའི་སྒྲ་དངོས་པོའི་དབང་གིས་མི་འཇུག་པར་སྒྲུབ་པའི་རྟགས་ཡང་དག་ཡིན་པའི་ཕྱིར་རོ། །གལ་ཏེ་ཟླ་བ་གཅིག་ལས་
མེད་པའི་རྒྱུ་མཚན་གྱིས། རི་བོང་ཅན་ནི། ཟླ་བ་མ་ཡིན་ཏེ། ཡོད་པའི་ཕྱིར། ཞེས་པའི་རྟགས་དེ་ཐུན་མོང་མ་ཡིན་པའི་མ་ངེས་པར་བཤད་པ་མ་ཡིན་ནམ། ཇི་ལྟར་ན། གྲགས་པབ་མཐའ་དག་ལ་ལོགས་པར་ཞུགས་པའི་རྒོལ་བ་བརྡ་སྤྲོད་པའི་
བློ་ངོ་ལ་ལྟོས་ནས་དེ་ལྟར་བཤད་ཅེ་ན། གལ་ཏེ། རི་བོང་ཅན་ནི་ཟླ་བ་མ་ཡིན་ཏེ། ཡོད་པའི་ཕྱིར་ཞེས་དཔེར་བཀོད་པའི་རྟགས་སྦྱོར་གཅིག་པུ་འདི་ཉིད་ཀྱི་དམ་བཅའ་ཁོ་ན་ལ་གྲགས་པས་གནོད་པ་བསྟན་པའི་དབང་དུ་བྱས་ནས་ནི་དེ་སྐད་
བཤད་ན། ཟླ་བ་གཅིག་ལས་མེད་པའི་རྒྱུ་མཚན་གྱིས། གང་ལ་ཐུན་མོང་མ་ཡིན་པའི་ཕྱིར་རྗེས་སུ་དཔག་པ་ནི་མེད་ལ། ཞེས་གསུངས་པ་ཡིན་པར་རིགས་ན། ཡང། དེ་ཉིད་ཁོ་ནའི་དབང་དུ་བྱས་ནས་གསུང་པ་ནི་མིན་ཏེ། མདོ་ཚིག་
གཉིས་ནི། ཇི་ལྟར་རི་བོང་ཅན་ཟླ་བའི་སྒྲས་བརྗོད་རུང་མ་ཡིན་པ་ལ་གྲགས་པས་གནོད་པ་དེ་བཞིན་དུ། དེ་ཊྲིག་ཤིད་ཞེས་པའི་སྒྲས་བརྗོད་རུང་ཡིན་པ་ལ་ཡང་གྲགས་པས་གནོད་དོ་ཞེས་གྲགས་པས་གནོད་པའི་མཚན་ཉིད་སྤྱིར་བསྟན་
པའི་ཕྱིར་དུ་གསུངས་པ་ཡིན་པའི་ཕྱིར་རོ། །ཡང་ན། རི་བོང་ཅན་གྲགས་པའི་དབང་གིས་ཟླ་བའི་སྒྲས་བརྗོད་མི་རུང་དུ་སྒྲུབ་པ་ལ་ཡོད་པ་རྟགས་སུ་བཀོད་པ་དང། རི་བོང་ཅན་ལ་ཟླ་བའི་སྒྲ་དངོས་པོའི་དབང་གིས་འཇུག་པར་སྒྲུབ་པ་ལ་

[069B] ཐུན་མོང་མ་ཡིན་པའི་མ་ངེས་པའི་རྟགས་མ་ཡིན་པ་ལ། གང་ལ་ཐུན་མོང་མ་ཡིན་པའི་ཕྱིར། ཞེས་སོགས་ཀྱིས་དེ་དག་ཐུན་མོང་མ་ཡིན་པའི་མ་ངེས་པར་བཤད་པ་ཅི་
ཞེ་ན། དེ་དག་ནི་བཏགས་པའི་དབང་དུ་བྱས་ནས་བཞད་པ་ཀྱིན་ནོ། །འོ་ན་དེ་དག་ལ་ཐུན་མོང་མ་ཡིན་པའི་མ་ངེས་པར་འདོགས་པའི་རྒྱུ་མཚན། བཏགས་པའི་དགོས་པ། དངོས་ལ་གནོད་བྱེད་རྣམས་གང་ཡིན་ཞེ་ན། གཞན་དུ་འདིར་ནི་
གནོད་པ་ཡིས། ཞེས་སོགས་ཀྱིས་དཔེར་བརྗོད་སྔ་མ་ཐུན་མོང་མ་ཡིན་པའི་མ་ངེས་པར་བཤད་པའི་དགོས་པ་སྟོན་པར་བྱེད་ལ། ཡང་ན་འཇིག་རྟེན་བརྗོད་པ་ལ། ཞེས་སོགས་ཀྱིས་དཔེར་བརྗོད་ཕྱི་མ་ཐུན་མོང་མ་ཡིན་པའི་མ་ངེས་པར་
བཏགས་པའི་དགོས་པ་སྟོན་པར་བྱེད་ཅིང། རི་བོང་ཅན་ཟླར་མི་འདོད་པ། །ཞེས་སོགས་ཀྱི་བཤད་ཚུལ་གཉིས་ཀྱིས་རིམ་པ་བཞིན། དེ་དག་ལ་ཐུན་མོང་མ་ཡིན་པའི་མ་ངེས་པར་འདོད་པའི་རྒྱུ་མཚན་སྟོན་པར་བྱེད་དོ། །དངོས་ལ་
གནོད་བྱེད་ནི། དེ་དག་རང་རང་གི་དམ་བཅའི་བཟློག་ཕྱོགས་སྒྲུབ་པའི་རྟགས་ཡང་དག་ཡིན་པའི་ཕྱིར་ཞེས་པ་ཉིད་ཡིན་ཞིང། དེ་ཡང་དེ་ལྟ་བུའི་རྟགས་ཡང་དག་ཡིན་པར། སྣ་ཚོགས་རང་བཞིང་ཉིད་ཀྱིས་རུང། །ཞེས་པར་བཤད་
ཟིན་པས་འདིར་མ་བཤད་པ་ཡིན་ནོ། །ཞེས་ཤེས་པར་བྱའོ། །གཞན་ཡང། ཟླ་བར་གྲགས་ཟིན་པ་གཅིག་ལས་མེད་པ། འདིར་ཡང་དྲི་ཡི་བསྟན་བཅོས་ལས། ག་པུར་ལ་ཟླ་བ་དང། ཁམས་ཀྱི་བསྟན་བཅོས་ལས། དངུས་ཆུ་ལ་ཟླ་

[070A]༄༅། །པ་དང། སྙན་དང་གོས་ཀྱི་བསྟན་བཅོས་ལས། གཞོན་ནུ་མའི་གདོང་སོགས་ལ་ཟླ་བའི་སྒྲ་སྦྱར་བ་འཇིག་རྟེན་ན་ནི་མཐོང་བའི་ཕྱིར། དེ་དག་གནོད་བྱེད་དུ་འགྱུར་བ་ཡིན་ནོ། །དེས་ན་སྙན་དང་གོས་
མཁན་སོགས་ཀྱི་བརྡ་ལས་རི་བོང་ཅན་ལས་གཞན་པ་ལ་ཡང་འཇུག་པར་འགྱུར་བ་དེ་ལྟར་ཡིན་པ་ལ་དེ་རི་བོང་ཅན་ཁོ་ན་ལ་ཐུན་མོང་མིན་པར་འཇུག་པ་ཉིད་ཀྱང་ཅི་ལྟར་འཐད་ཅེས་པའམ། ཡང་ན་རིགས་པའི་རྣམ་གྲང་སུ་སྦྱར་ནས་
ཤེས་བྱ་ཆོས་ཅན། ཟླ་བའི་སྒྲ་དེ་རི་བོང་ཅན་ཁོ་ན་ལ་ཐུན་མོང་མ་ཡིན་པར་འཇུག་པ་ཉིད་ཀྱང་ཅི་ལྟར་ཡང་མི་འཐད་པར་ཐལ། ཟླ་བའི་སྒྲ་དེ་བརྡ་ལས་འཇུག་པར་འགྱུར་བ་ཡིན་པའི་ཕྱིར། ཞེས་བཤད་པར་བྱའོ། །གལ་ཏེ་ལ་ལར་དེ་གྲུབ་
ན། ཞེས་སོགས་ལ་བཤད་པའི་ཚུལ་གསུམ་དུ་འགྱུར་ཏེ། འདི་ལྟར་སློབ་དཔོན་ལྷ་དབང་བློ་ནི། སྐབས་འདིར། གལ་ཏེ་ལ་ལར་དེ་གྲུབ་ན། དེ་ནི་དངོས་སྟོབས་ལས་གྲུབ་ཡིན། །གྲགས་པས་གྲུབ་པར་ཁས་ལེན་ནོ། །རི་བོང་ཅན་ལའང་
བཟློག་མེད་ཕྱིར། །དངོས་པོ་ལ་ནི་གྲུབ་པ་དེ། ཞེས་སྤྲེལ་ནས་འཆད་ཅིང། གལ་ཏེ་ལ་ལར་དེ་གྲུབ་ན། དེ་ནི་དངོས་སྟོབས་ལས་གྲུབ་ཡིན། གྲགས་གྲུབ་ཁས་ལེན་རི་བོང་ཅན། །མ་ཡིན་པ་ལའང་བཟློག་མེད་ཕྱིར། ཞེས་པའི་གཞུང་མེད་ལ་
འདོད་ལ་གེགས་བྱེད་མེད་ཕྱིར་རོ། །ཞེས་པའི་མཇུག་ཏུ། གལ་ཏེ་ལ་ལར། ཞེས་སོགས་ཀྱི་ཤོ་ལོ་ཀ་མོ་འདོད་དོ། དེ་ལྟར་ན་དེ་ཉིད་ཀྱི་གཞུང་གི་འཆད་ཚུལ་འདི་ཡིན་ཏེ། དེ་ཕྱིར་དེ་ལ་དཔེ་མེད་ཅན། ཞེས་སྨྲས་བ་ལ། གལ་ཏེ་བརྡ་སྤྲོད་པའི་

[070B] ག་པུར་ལ་སོགས་པ་ལ་ལར་ཟླ་བའི་སྒྲ་དེ་གྲུབ་བ་ཡིན་པས། རི་བོང་ཅན་གྲགས་པའི་དབང་གིས་ཟླ་བའི་སྒྲས་བརྗོད་རུང་དུ་སྒྲུབ་པའི་མཐུན་དཔེ་མེད་པ་རྟགས་མ་གྲུབ་པོ་ཞེ་ན། བརྡ་སྤྲོད་པ་དེ་ནི་ག་པུར་སོགས་ལ་ཡང་ཟླ་བའི་སྒྲ་དངོས་
སྟོབས་ལས་གྲུབ་པ་མིན་པར་འདོད་དགོས་ཏེ། དེ་དག་ལ་གྲགས་པས་གྲུབ་པར་ཁས་ལེན་ན་རི་བོང་ཅན་ལའང། གྲགས་པའི་དབང་གིས་འཇུག་པ་བཟློག་ཏུ་མེད་པའི་ཕྱིར། ཞེས་བཤད་ནས། དངོས་པོ་ལ་ནི་གྲུབ་པ་དེ། ཞེས་སོགས་ཀྱི་
གཞུང་འཆད་པར་བྱེད་དོ། །སློབ་དཔོན་ཆོས་མཆོག་ཀྱང་གཞུང་གི་འདོན་ཚུལ་ལྷ་དབང་བློ་དང་ཁྱད་པར་མེད་ཅིང། གྲགས་གྲུབ་ཁས་ལེན་རི་བོང་ཅན། །མ་ཡིན་པ་ལའང་བཟློག་མེད་ཕྱིར། ཞེས་པའི་གཞུང་ཚིགས་བཅད་དང་ལྷུག་པ་
གང་ཡང་རྣམ་ངེས་ན་མེད་དོ། །སློབ་དཔོན་དེ་ཉིད་ཀྱི་འཆད་ཚུལ་འདི་ཡིན་ཏེ། བརྡ་ལས་འཇུག་པར་འགྱུར་བ་ལ། ཐུན་མོང་མིན་པ་ཉིད་ཀྱང་ཅི། ཞེས་སྨྲས་པ་ལ། གལ་ཏེ་བརྡའི་དབང་གིས་འཇུག་པ་ལ། དོན་གཞན་ལ་ཡང་འཇུག་པའི་
ཁྱབ་པ་མེད་དེ། འཚེད་པ་པོ་ཞེས་པའི་སྒྲ་བརྡའི་དབང་གིས་འཇུག་པ་ཡིན་ཀྱང། འཚེད་པའི་བྱ་བ་དང་ལྡན་པའི་སྐྱེས་སུ་ལ་ལ་ཁོ་ནར་སྒྲ་དེ་གྲུབ་ཀྱི་གཞན་ལ་མི་འཇུག་པ་བཞིན་ཅེ་ན། བརྡ་སྤྲོད་པ་ཁྱོད་ཀྱིས་འཚེད་པ་པོའི་སྒྲ་དེ་ནི་བརྡའི་
དབང་གིས་འཇུག་པར་འདོད་མི་རིགས་ཀྱི་འཚེད་པ་པོའི་སྐྱེས་བུ་ལ་སྒྲ་དེ་ཉིད་དངོས་པོའི་སྟོབས་ལས། གྲུབ་པ་ཡིན་པར་འདོད་དགོས་ཏེ། དེ་ཉིད་དེ་ལ་གྲགས་པས་གྲུབ་པར་ཁས་ལེན་ནོ། རི་བོང་ཅན་ལའང་ཟླ་བའི་གྲག་

[071A]༄༅། །བའི་དབང་གིས་འཇུག་པ་བཟློག་ཏུ་མེད་པའི་ཕྱིར། ཞེས་བཤད་ནས། དངོས་པོ་ལ་ནི་གྲུབ་པ་དེ། ཞེས་སོགས་ཀྱི་གཞུང་བཤད་པ་ལ་འཇུག་པར་བྱེད་དོ། །སློབ་དཔོན་རྒྱན་མཁན་པོའི་ལུགས་ཀྱི་གཞུང་
ཇི་ལྟར་འདོན་པའི་ཚུལ་ནི། ད་ལྟ་ཡོངས་སུ་གྲགས་པའི་འགྱུར་གསར་གྱི་གཞུང་གི་གོ་རིམས་འདི་ཉིད་ཡིན་ཞིང། དེ་ཉིད་ཀྱིས་འཆད་ཚུལ་ནི་འདི་ལྟར། འདིར་ཡང་ག་བུར་དངུལ་སོགས་ལ། །འཇིག་རྟེན་ན་ནི་མཐོང་བའི་ཕྱིར། ཞེས་
སྨྲས་པ་ལ། ཟླ་བ་གཅིག་ལས་མེད་པའི་རྒྱུ་མཚན་གྱིས། གང་ལ་ཐུན་མོང་མ་ཡིན་པའི་ཕྱིར། ཞེས་སོགས་གསུངས་པར་སྨྲ་བའི་རིགས་སྒོའི་འགྲེལ་བྱེད་ན་རེ། གལ་ཏེ་ག་བུར་ལ་སོགས་པ་ལ་ལར་ཟླ་བའི་སྒྲ་དེ་གྲུབ་པ་ནི་
སྤོས་སྦྱོར་མཁན་ལ་སོགས་པ་རྣམས་ཀྱིས་རང་དགར་སྦྱར་བ་ཡིན་ལ། རི་བོང་ཅན་ནི་ཟླ་བ་ཞེས་པའི་སྒྲ་འཇུག་ཏུ་རུང་བར་དངོས་པོ་ལ་གནས་པའི་ཕྱིར། ག་བུར་ལ་སོགས་པ་དེ་དག་རི་བོང་ཅན་ཟླ་བའི་སྒྲས་བརྗོད་རུང་དུ་
སྒྲུབ་བའི་མཐུན་དཔེར་མི་འཐད་དོ། །ཞེ་ན་རི་བོང་ཅན་ལ་ཟླ་བའི་སྒྲ་དེ་ནི་དངོས་སྟོབས་ལས་གྲུབ་པ་ཡིན་པར་ཐལ། རི་བོང་ཅན་ཟླ་བའི་སྒྲས་བརྗོད་རུང་དུ་དངོས་པོ་ལ་གནས་པའི་ཕྱིར། འདོད་ན་རི་བོང་ཅན་ནི་ཟླ་བ་མ་ཡིན་ཏེ་
ཡོད་པའི་ཕྱིར། ཞེས་པ་དེ་ཉིད། སློབ་དཔོན་གྱིས་གྲགས་པས་གནོད་པའི་དཔེར་གསུངས་པ་མི་འཐད་པར་འགྱུར་རོ། །ཅི་སྟེ་ཉེས་པ་དེར་མ་གྱུར་ཅིག་སྙམ་པའི་རི་བོང་ཅན་ལ་ཟླ་བའི་སྒྲ་གྲགས་པས་གྲུབ་པར་ཁས་ལེན་ན། རི་

[071B] དེ་དག་ཐམས་ཅད་ལ་ཟླ་བའི་སྒྲ་གྲགས་པའི་དབང་གིས་འཇུག་པར་ཁྱད་པར་མེད་པ་ལ་རི་བོང་ཅན་གཅིག་ཏུ་ཟླ་བ་ཡིན་པའི་
རྒྱུ་མཚན་གྱི་གང་ལ་ཐུན་མོང་མ་ཡིན་པའི་ཕྱིར། ཞེས་སོགས་གསུངས་པར་སྨྲ་བ་མི་འཐད་དོ། །གལ་ཏེ་ག་བུར་ལ་སོགས་པ་ལ་ནི། གདུང་བ་སེལ་བ་དང་དཀར་བ་ལ་སོགས་པའི་དངོས་པོའི་རྒྱུ་མཚན་གྱིས་ཟླ་བའི་སྒྲ་གྲུབ་པ་ཡིན་པས་
དེ་དག་རི་བོང་ཅན་ལ་ཟླ་བའི་སྒྲ་གྲགས་པའི་དབང་གིས་འཇུག་པར་སྒྲུབ་པའི་མཐུན་དཔེར་མི་འཐད་དོ་ཞེ་ན། དེ་ལྟར་ན་རི་བོང་ཅན་ལའང་ཟླ་བའི་སྒྲ་དངོས་པོའི་རྒྱུ་མཚན་གྱིས་འཇུག་པ་བཟློག་པ་མེད་པར་ཐལ། དེ་ལ་ཡང་གདུང་བ་སེལ་
བ་དང་དཀར་བ་སོགས་ཡོད་པའི་ཕྱིར། ཅི་སྟེ་རི་བོང་ཅན་ལ་རྒྱུ་མཚན་གྱི་དངོས་པོ་དེ་དག་མེད་ན་རི་བོང་ཅན་ལ་ཟླ་བའི་སྒྲ་འཇུག་པ་བཟློག་ཀྱང་ཉེས་པ་ཡོད་པ་མ་ཡིན་པར་འགྱུར་ཏེ། དངོས་པོའི་རྒྱུ་མཚན་གྱིས་འཇུག་དགོས་པའི་
སྒྲ་རྒྱུ་མཚན་མེད་པར་མི་འཇུག་པ་ལ་སྐྱོན་མེད་པའི་ཕྱིར་རོ། །གང་གི་ཕྱིར། དེ་ལྟ་ཡིན་པ་དེའི་ཕྱིར་དངོས་པོའི་དབང་གིས་འཇུག་པའི་ངེས་པ་མེད་པའི་བརྡ་ཅན་གྱི་ཟླ་སོགས་འདོད་རྒྱལ་བའི་སྒྲ་ལས་བྱུང་བའམ། ནང་གི་སྒྲ་རྣམ་
རྟོག་ལས་བྱུང་བའི་རྗོད་བྱེད་ཀྱི་ཆོས་རྣམས་ཀྱིས་བརྗོད་དུ་རུང་བ་ནི་དོན་རྣམས་ཐམས་ཅད་ཉིད་ཡིན་ཏེ། དོན་གང་ལ་ཡང་འདོད་པས་བརྡ་སྦྱོར་བ་ལ་གེགས་བྱེད་པ་མེད་པའི་ཕྱིར་རོ། །དེའི་ཕྱིར་བརྗོད་རུང་དེས་གནོད་ན་གྲགས་

[072A]༄༅། །པས་གནོད་པའི་སྐྱོན་དུ་འགྱུར་བུ་ཡིན་ནོ། །གལ་ཏེ་བརྡ་སྤྲོད་པའི་ལུང་ལ་ཡང་ག་བུར་ལ་སོགས་པ་ལ་ལར་ཟླ་བའི་སྒྲ་དེ་གྲུབ་པ་ཡིན་པའི་ཕྱིར། ཇི་ལྟར་ན། དེའི་ངོར་མཐུན་དཔེ་མེད་པར་འཐད་ཅེ་ན། བརྡ་
སྤྲོད་པའི་ལུགས་ལ་ག་བུར་སོགས་ལ་ཡང་ཟླ་བའི་སྒྲ་དེ་ནི་དངོས་སྟོབས་ལས་གྲུབ་པ་ཡིན་པར་འདོད་དགོས་ཏེ། དེ་དག་ལ་དེ་གྲགས་པས་གྲུབ་པར་ཁས་ལེན་ན། རི་བོང་ཅན་ལའང། གྲགས་པའི་དབང་གིས་འཇུག་པར་འདོད་
དགོས་པ་བཟློག་ཏུ་མེད་པའི་ཕྱིར་རོ། །དེ་བས་ན་བརྡ་སྤྲོད་པའི་ངོར་རི་བོང་ཅན་ལ་ཟླ་སྒྲ་གྲགས་པའི་དབང་གིས་འཇུག་ཏུ་རུང་བར་སྒྲུབ་པའི་མཐུན་དཔེ་མེད་པར་འཐད་པ་ཡིན་ནོ། །ཡང་ན། གལ་ཏེ་དངོས་པོའི་རྒྱུ་མཚན་གྱིས་
ག་བུར་ལ་སོགས་པ་ལ་ལར་ཟླ་བའི་སྒྲ་དེ་གྲུབ་པ་ཡིན་ན་ག་བུར་ལ་སོགས་པ་ལ་ཟླ་བའི་སྒྲ་དེ་ནི་དངོས་སྟོབས་ལས་གྲུབ་པ་ཡིན་པར་འགྱུར་རོ། །གལ་ཏེ་ག་བུར་ལ་སོགས་པ་ལ་ཟླ་བའི་སྒྲ་སྦྱར་བའི་ཚེ། ཟླ་བའི་སྒྲ་ལས་དངོས་པོའི་
རྒྱུ་མཚན་ཅན་གྱིས་ག་པུར་ལ་སོགས་པ་དེ་དག་རྟོགས་པ་ཡིན་ཀྱང། དེ་དག་དེའི་བརྗོད་བྱ་མ་ཡིན་པས། དེ་དག་ལ་ཟླ་བའི་སྒྲ་དངོས་པོའི་སྟོབས་ཀྱིས་འཇུག་པར་མི་འགྱུར་རོ། །ཞེ་ན། རྟོག་པས་གྲུབ་པར་ཁས་ལེན་ན། རི་བོང་ཅན་
ལའང་བཟློག་མེད་ཕྱིར། ཞེས་བཏོན་ནས་བརྗོད་བྱ་མ་ཡིན་ཡང་ཟླ་བའི་སྒྲ་ལས་རྟོག་པས་ག་བུར་ལ་སོགས་པ་ལ་ཟླ་བའི་སྒྲ་གྲུབ་པར་ཁས་ལེན་ན། རི་བོང་ཅན་ལའང་ཚུལ་དེ་བཟློག་ཏུ་མེད་པའི་ཕྱིར་རི་བོང་ཅན་ཟླ་བའི་སྒྲའི་

[072B] །ཞེས་བྱ་བ་འདི་ཉིད་ཀྱང་རྒྱན་གྱི་བཤད་པའི་རྣམ་གྲངས་ཡིན་ནོ། །གསུམ་པ་དེ་དག་གི་དོན་བསྡུ་བ་ནི། ཇི་སྐད་བཤད་པ་དེ་དག་གིས་ཅི་ཞིག་འགྲུབ་ཅེ་ན་
མདོར་བསྡུས་ན། དེས་ན་ཐམས་ཅད་ལ་ཟླ་བ་ཞེས་པའི་སྒྲ་འཇུག་ཏུ་རུང་བ་ཉིད་དེ་འགོག་པ་ལ་དོན་གང་ལ་ཡང་འདོད་པའི་དབང་གིས་བརྡ་སྦྱོར་བ་འགོག་ཏུ་མེད་པའི་སྟོབས་ལས་སྐྱེས་པའི་གྲགས་པ་ཞེས་བྱའི་རྗེས་སུ་
དཔག་པ་བརྗོད་རུང་གྲགས་པའི་ཡུལ་ཅན་ཉིད་ཀྱིས་གནོད་པ་བྱེད་པར་བསྟན་པ་ཡིན་ཅིང། དེ་ལྟར་བསྟན་པ་འདིས་ནི་བརྡའི་རྗེས་སུ་འཇུག་པའི་རྗོད་བྱེད་ཀྱི་སྒྲ་རྣམས་ལ་ནི་བརྗོད་བྱའི་དོན་མཐའ་གཅིག་ཏུ་ངེས་པ་ཡོད་པ་མིན་ནོ་ཞེས་བརྗོད་ཅིང་
རྗོད་བྱེད་ཀྱི་སྒྲ་དེ་དག་རྣམས་དོན་སྣ་ཚོགས་པ་དེར་འཇུག་ཏུ་རུང་བ་འགོག་པ་ནི་ཚད་མ་དང་འགལ་བ་ཡིན་པར་བསྟན་པ་ཡིན་ལ། དེ་ལྟ་བསྟན་པ་དེས་ནི་རྒྱུ་མཚན་ཅན་གྱིས་སྒྲའི་དོན་དམ་འདོད་རྒྱལ་བའི་སྒྲ་རྣམས་ཀྱི་ནི་དོན་དོན་
དམ་པ་ཉིད་ཡིན་པ་འགོག་པ་ལ་གནོད་པ་མེད་པར་བསྟན་པ་ཡིན་ནོ། །བཞི་པ་གྲགས་པ་ལོགས་སུ་སྨོས་པའི་དགོས་པ་བཤད་པ་ནི། གྲགས་པའི་རྗེས་དཔག་གི་གཞལ་བྱ་བརྗོད་རུང་གྲགས་པ་དེ་ཉིད་འདོད་པ་ཙམ་གྱིས་བཞག་པ་ཡིན་
པ་དེས་ན། དངོས་པོ་སྟོབས་ཞུགས་ཀྱི་རྗེས་དཔག་དང། གྲགས་པའི་རྗེས་དཔག་གི་ཡུལ་གྱི་ཁྱད་པར་ནི་བསྟན་པའི་ཕྱིར་དུ། གྲགས་པ་རྗེས་དཔག་ལས་ཕྱི་རོལ་ཏུ་གྱུར་པ་མ་ཡིན་ཞིང། དངོས་པོ་སྟོབས་ཞུགས་ཀྱི་རྗེས་དཔག་དང། གྲགས་པའི་

[073A]༄༅། །རྗེས་དཔག་གཉིས་ཀ་རྗེས་དཔག་ཡིན་པར་ཁྱད་པར་མེད་ན་ཡང་སེལ་བྱེད་ཚད་མའི་རྩ་བའི་དབྱེ་བ་སྟོན་པའི་སྐབས་སུ་མངོན་སུམ་ལྟར་རྗེས་དཔག་ཅེས་གཅིག་ཏུ་མ་བསྡུས་པར་དེ་གཉིས་གྲངས་
འཛིན་རེ་རེ་ཐ་དད་དུ་བྱས་པ་ཡིན་ཏེ། དཔེར་ན་སྔ་མ་ཡིད་ཆེས་པའི་རྗེས་དཔག་ཉིད་ཡུལ་གྱི་ཁྱད་པར་བསྟན་པའི་ཕྱིར་ལོགས་སུ་སྨོས་པ་བཞིན་ནོ། །ལྔ་བ་ཡིད་ཆེས་དང་གྲགས་པ་ལོགས་སུ་སྨོས་པའི་དགོས་པ་དེ་དག་སློབ་དཔོན་གྱི་
དགོངས་པར་སྒྲུབ་པ་ནི། ཡིད་ཆེས་དང་གྲགས་པའི་རྗེས་དཔག་གཉིས་ཡུལ་གྱི་ཁྱད་པར་བསྟན་པའི་ཆེད་དུ། སེལ་བྱེད་ཚད་མའི་རྩ་བའི་དབྱེ་བ་སྟོན་པ་ན། ལོགས་སུ་སྨོས་པ་ཡིན་པར་གང་ལས་ཤེས་ཞེ་ན། ཡིད་ཆེས་དང་གྲགས་
པའི་ཚད་མ་གཉིས་ཀ་རྗེས་དཔག་ཡིན་པར་གྲུབ་པ་ཡིན་ཀྱང། སེལ་བྱེད་ཚད་མའི་དབྱེ་བ་སྟོན་པ་ན། ཀུན་ལས་བཏུས་ཀྱི་རྩ་བར། རྗེས་དཔག་ཅེས་གཅིག་ཏུ་མ་བསྡུས་པར་དངོས་པོ་སྟོབས་ཞུགས་དནག། ཡིད་ཆེས་དནག། གྲངས་པའི་
རྗེས་དཔག་གསུམ་ག་གྲངས་འཛིན་རེ་རེ་ཐ་དད་དུ་བཤད་པ་ལ་དེ་དག་གི་ཡུལ་གྱི་ཁྱད་པར་གོ་བའི་དགོས་པས་ཡོད་པར་བསྟན་པའི་ཕྱིར་དུ། ཀུན་ལས་བཏུས་ཀྱི་འགྲེལ་པར་ཡིད་ཆེས་དང་གྲངས་པས་གནོད་པར་འདི་གཉིས་ནི་དམ་
བཅས་པ་ཙམ་གྱིས་འགལ་བ་ཡིན། ཅེས་པ་དང་སྒྲ་ལས་བྱུང་བའི་གྲགས་པ་དང་འགལ་བའི་དོན་གྱིས་ན། ཞེས་གནོད་ཚུལ་རྒྱུ་མཚན་དང་བཅས་པར་རབ་ཏུ་བརྗོད་དེ། མངོན་སུམ་དང་རྗེས་དཔག་གི་གནོད་པ་ལ་གནོད་ཚུལ་རྒྱས་

[073B] དེའང་ཡིད་ཆེས་ཀྱི་རྗེས་དཔག་ནི་ལུང་ཙམ་གྱིས་བཞག་པའི་ཡུལ་དང། གྲགས་པའི་རྗེས་དཔག་ནི་འདོད་པ་ཙམ་གྱིས་བཞག་པའི་ཡུལ་ལ་བཟློག་ཕྱོགས་འགོག་བྱེད་ཀྱི་ཚད་མར་དངོས་སུ་བསྟན་པ་
ན། མངོན་སུམ་དང་རྗེས་དཔག་དངོས་སྟོབས་ཀྱིས་གྲུབ་པའི་ཡུལ་ལ་བཟློག་ཕྱོགས་འགོག་བྱེད་ཀྱི་ཚད་མ་ཡིན་པར་ཤུགས་ལ་གོ་ནུས་པའི་ཕྱིར། བཞི་བ་མངོན་སུམ་གྱི་སེལ་ཚུལ་དཔེ་དང་བཅས་པ་སྟོན་པའི་མདོའི་དོན་རྟོགས་དཀའ་བ་ཅུང་
ཟད་བཤད་པ་ལ། བཤད་པའི་སྐབས་དབྱེ་བ་དང། བཤད་པ་དངོས་གཉིས། དང་པོ་ནི། མངོན་སུམ་གྱིས་གནོད་ཚུལ་སྟོན་པའི་སྐབས་འདི་ལ་ཡང། མདོའི་རྩ་བར། མངོན་སུམ་དོན་དང་ཞེས། དོན་སྨོས་པ་དང། བསལ་བྱའི་དམ་བཅའ་
ལྟར་སྣང་གི་དཔེ་སྟོན་པ་ན། འགྲེལ་བར་སྒྲ་མཉན་བྱ་མ་ཡིན་པ་ལྟ་བུའོ་ཞེས་སྒྲའི་སྟེང་དུ་མཉན་བྱ་བཀག་པ་དཔེར་མཛད་པ་གཉིས་ཀྱི་དོག་སྤ་རྟོགས་པ་དཀའ་བ་ཡིན་པས། དེ་ཉིད་བཤད་པར་བྱའོ། །གཉིས་པ་བཤད་པ་དངོས་ལ་
རྩ་བར་དོན་སྨོས་པའི་དགོས་པ་བཤད་པར་དང། འགྲེལ་བར་མཉན་བྱ་སྨོས་པའི་དངོས་པ་བསད་པའོ། །དང་པོ་ནི། སྒ་ནི་བྱས་མི་རྟག་སོགས་དུ་མའི་དངོས་པོ་ཉུཨྡ་དུ་གྲགས་པའི་ངོ་བོ་ཉིད་གང་ཡིན་ཞིག་ཡིན་པ་སྒྲ་དང་བྱས་མི་རྟག་སོགས་ཐ་དད་
པའི་ཆ་དེ་དག་དོན་དམ་པར་མ་གྲུབ་སྟེ། དེ་ལྟར་གྲུབ་ན། ཉན་ཤེས་ལ་སྒྲ་སྣང་བའི་ཚེ། སྒྲ་དང་སྒྲའི་བྱས་མི་རྟག་སོགས་སྣ་ཚོགས་སུ་ནི་སྣང་བའི་བློ་ཉན་ཤེས་ནི། སྐྱེས་དགོས་པ་ལ། དེ་སྐྱེ་བ་མེད་པའི་ཕྱིར། དེས་ན། སྒྲ་དང་སྒྲའི་བྱས་

[074A]༄༅། །མི་རྟག་སོགས་གཉིས་སུ་སྣང་བ་མེད་པའི་སྒོ་ནས་ཉན་ཤེས་ལ། སྣང་བར་གྱུར་པའི་སྒྲ་དང་དེའི་བྱས་མི་རྟག་སོགས་དེ་དག་དོན་དམ་པར་གྲུབ་པོ་ཞེས་རྟོགས་པའི་ཕྱིར་དུ་མངོན་སུམ་དོན་དང་ཞེས་
བཤད་པ་ཡིན་ནོ། །དེའི་ཕྱིར་ཉན་ཤེས་མ་འཁྲུལ་བ་ལ་སྒྲ་དང་ཐ་དད་དུ་སྣང་བ་མེད་པའི་སྒོ་ནས་སྒྲ་ལ་མངོན་སུམ་གྱིས་གྲུབ་པའི་སྒྲའི་ཆོས་འདི་ཉིད་ནི་སྒར་ལ་མེད་དོ་ཞེས་སྤོང་ན་མངོན་སུམ་གྱིས་གནོད་པར་འགྱུར་ཏེ། དེ་དག་སྒྲའི་ངོ་བོར་
མངོན་སུམ་གྱིས་འགྲུབ་པའི་ཕྱིར་རོ། །དེས་ན་བྱས་མི་རྟག་སོགས་སྒྲའི་ངོ་བོ་ཡིན་པ་དེ་ཉིད་སྒྲ་དེ་ལ་དོན་དམ་པར་གྲུབ་པ་ཡིན་ཞིང། དེ་ལས་ལྷག་མ་ལྡོག་པའི་མཚན་ཉིད་ཅན་གྱི་བྱས་མི་རྟག་གི་ཐ་དད་དེ་ཆོས་ཅན། དབང་ཤེས་མ་འཁྲུལ་
བའི་དངོས་ཀྱི་སྤྱོད་ཡུལ་དུ་གྱུར་པའི་དོན་དམ་མིན་ཏེ། དངོས་མེད་ཀྱི་ངོ་བོར་གྱུར་པའི་སྤྱི་ཡིན་པ་དེའི་ཕྱིར། གཉིས་པ་འགྲེལ་པར་མཉན་བྱ་སྨོས་པའི་དགོས་པ་བཤད་པ་ནི། གལ་ཏེ་མངོན་སུམ་གྱི་བསལ་བ་འཆད་པའི་སྐབས་སུ་
སྒར་མེད་དོ་ཞེས་དཔེར་སྨོས་པས་ཆོས་ག་མོད། སྒྲ་མཉན་བྱ་མ་ཡིན་ནོ་ཞེས་སྨོས་པ་ལ་དགོས་པ་ཅི་ཡོད་ཅེ་ན། ཇི་སྐད་བཤད་པས་དེས་ནས་རྟོག་པས་བཏགས་པའི་ལྡོག་པ་དེ་དག་སོགས་ཀྱི་སྤྱིའི་ཚོག་རྣམས་ནི་མངོན་སུམ་གྱི་དངོས་ཡུལ་
མིན་པར་གྲུབ་པའི་ཕྱིར་ན། དེ་དག་སྒྲ་ལ་མེད་དོ་ཞེས་སྤོང་ཡང་མངོན་སུམ་གྱིས་གནོད་པ་ཡོད་པ་མ་ཡིན་གྱི། སྒྲའི་ངོ་བོར་མངོན་སུམ་གྱིས་གྲུབ་པའི་དོན་སྒྲ་ལ་སྤོང་ན། མངོན་སུམ་གྱིས་གནོད་པ་ཡིན་ནོ། །ཞེས་སྒྲ་མཉན་བྱ་མ་ཡིན་

[074B] །འོ་ན། དོན་དེ་དག་ནི་སྒྲའི་ཆོས་རང་མཚན་མེད་དོ། །ཞེས་པ་དཔེར་སྨོས་པས་ཀྱང་འགྲུབ་པ་མ་ཡིན་ནམ་ཞེ་ན། ཤེས་བྱ་ཆོས་ཅན། སྒྲའི་ཆོས་སུ་གྱུར་པའི་རང་མཚན་ཡིན་ན་
དེ་ཉིད་སྒྲ་ལ་སྤངས་པ་མངོན་སུམ་གྱིས་བསལ་བར་འགྱུར་བས་མ་ཁྱབ་པར་ཐལ། མི་རྟག་པ་དེ་ཉིད་སྒྲའི་ཆོས་སུ་གྱུར་པའི་རང་མཚན་ཡིན་ཀྱང། དེ་ཉིད་རྣམ་པ་ཀུན་ཏུ་སྒྲ་ལ་མངོན་སུམ་གྱིས་གྲུབ་པས་ཁྱབ་པར་བརྗོད་པར་
བྱ་བའི་དངོས་པོ་མིན་པའི་ཕྱིར། དེས་ན་སྒྲ་རྟག་པ་ནི་རྗེས་དཔག་ཚད་མས་བསལ་བར་འགྱུར་བ་ཡིན་ནོ། །ཞེས་བྱ་བ་སྟེ། ཚུལ་འདི་ནི་ཁོ་བོ་འབའ་ཞིག་གིས་ལེགས་པར་བཤད་པ་ཡིན་གྱི། གོང་དུ་རྗོད་བྱེད་ཀྱི་སྒྲ་དོན་ཐམས་
ཅད་ལ་འཇུག་ཏུ་རུང་བར་བསྒྲུབས་ཟིན་པའི་དེ་མ་ཐག་འདིར་རང་མཚན་རྣམ་པ་ཀུན་ཏུ་སྒྲའི་བརྗོད་བྱ་མ་ཡིན་ནོ། །ཞེས་སྨྲ་བའི་མགྲིན་བཟང་དག་གིས་ང་རོ་ཇི་ཙམ་ཞིག་བསྒྲགས་ཀྱང་མཁས་པ་དག་གི་རྣམ་བ་མགུ་བར་བྱེད་པར་
མ་ཡིན་ནོ། །མཉན་བྱ་སྨོས་པ་ལ་དགོས་པ་གཞན་ཡང་ཡོད་དེ། འདི་ལྟར་སྒྲ་མཉན་བྱ་ཡིན་པའི་སྒྲུབ་བྱེད་ཚད་མ་ངོས་ཟིན་པའི་དགོས་པ་ཡོད་པའི་ཕྱིར་ཏེ། སྒྲ་ལ་མཉན་བྱ་ཉན་ཤེས་ཀྱིས་གྲུབ་པས་མཉན་བྱ་སྒྲ་དེ་ལ། ཁྱད་
ཆོས་སུ་བརྟེན་པ་ཡིན་པའི་ཕྱིར། སྒྲ་མཉན་བྱ་མ་ཡིན་པར་དམ་བཅས་པ་ལ་གནོད་བྱེད་ཀྱི་ཚད་མ་ངོས་ཟིན་པའི་དགོས་པ་ཡང་ཡོད་དེ། སྒྲ་མཉན་བྱ་ཡིན་པ་དེ་ཉན་ཤེས་ཀྱིས་གྲུབ་པ་དེའི་སྟོབས་ཀྱིས། སྒྲ་མཉན་བྱ་མ་ཡིན་པ་ལ་

[075A]༄༅། །གནོད་པའི་ཕྱིར། དེས་ན་དགོས་པ་དེ་དག་བསྒྲུབ་པའི་ཕྱིར་དུ། མཉན་བྱའི་སྒྲས་དབང་པོའི་མངོན་སུམ་གྱི་སྤྱོད་ཡུལ་བཤད་པ་ཡིན་ནོ། །ངག་དོན་ནི། མངོན་སུམ་གྱི་བསལ་བའི་དཔེར་བརྗོད་སྟོན་པ་ན་
སྒྲ་མཉན་བྱ་མ་ཡིན་ནོ་ཞེས་སྨོས་པ་ཆོས་ཅན། དགོས་པ་ཡོད་དེ། སྒྲ་མཉན་བྱ་ཡིན་པར་ཉན་ཤེས་ཀྱིས་གྲུབ་པའི་སྟོབས་ཀྱིས་སྒྲ་མཉན་བྱ་མ་ཡིན་པ་ལ་གནོད་པར་ཤེས་པའི་ཕྱིར་དུ་སྨོས་པ་ཡིན་པའི་ཕྱིར། ཡང་ན། དེས་ན། ཞེས་སོགས་ཀྱིས་
རྣ་བཅད་ཀྱི་དགོས་པ་དང། འདིས་ཡོངས་གཅོད་ཀྱི་དགོས་པ་བསྟན་པ་ཡིན་པར་ཤེས་པར་བྱའོ། །ལྔ་བ་རང་རྟེན་ལ་ཞེས་སྨོས་པའི་མདོ་ཚིག་གི་དགོས་པ་རྒྱས་པར་བཤད་པ་ལ། ལོག་རྟོག་སེལ་བའི་དགོས་པ་དངོས་བཤད་པ། བསལ་བྱ་ལོག་
རྟོག་དེ་དཔེར་བརྗོད་ནས་དགག་པ། རང་གི་གཏན་ཚིགས་སྐྱོན་ཅན་དུ་ཐལ་བའི་སྐྱོན་སྤང་བ། དགོས་པ་བསྟན་པའི་དོན་བསྡུ་བ། ཞར་ལ་ཁྱད་པར་མ་གྲུབ་པ་སོགས་ཕྱོགས་སྐྱོན་དུ་མི་སྟོན་པའི་རྒྱུ་མཚན་བཤད་པ་དང་ལྔ། དང་
པོ་ནི། གལ་ཏེ་མངོན་སུམ་ལ་སོགས་པས་མ་བསལ་བ་ཞེས་སྨོས་པས་ཆོག་མོད། རང་རྟེན་ལ་ཞེས་སྨོས་པ་ལ་དགོས་པ་ཅི་ཡོད་ཅེ་ན། རྩོད་པའི་དུས་ཀུན་དུ་རྒོལ་བ་བདག་ཉིད་ཀྱིས་བསྒྲུབ་བྱར་འདོད་པའི་ཆོས་གང་ཡིན་
པའི་བསྒྲུབ་བྱའི་ཆོས་དེ་དག་གང་ལ་བརྟེན་པའི་ཚུལ་གྱིས་ལྡན་པའི་རྟེན་གཞི་ཆོས་ཅན་ལ་གནོད་ན་སྐབས་ཀྱི་བསྒྲུབ་བྱ་ལ་གནོད་པར་འགྱུར་གྱི་འབྲེལ་མེད་ཀྱི་ཆོས་གཞན་གྱི་ནི་ཆོས་ཅན་ལ་གནོད་པས་སྐབས་ཀྱི་བསྒྲུབ་བྱ་ལ་

[075B] རང་རྟེན་ལ་ཞེས་སྨོས་པ་ཡིན་ནོ། །འབྲེལ་མེད་ཀྱི་ཆོས་ཅན་ལ་གནོད་པས་སྐབས་ཀྱི་བསྒྲུབ་བྱ་ལ་མི་གནོད་དེ། སྐབས་གཞན་དུ་ཆོས་ཅན་གཞན་ལ་ནི་གནོད་ཀྱང། དེའི་རྒྱུ་མཚན་གྱིས་སྐབས་ཀྱི་ཆོས་ཅན་
འདི་ལ་ཅི་ཞིག་བཀག་སྟེ་གནོད་པར་མི་འགྱུར་བའི་ཕྱིར་རོ། །གལ་ཏེ་འབྲེལ་མེད་གཞན་ལ་གནོད་པས། སྐབས་ཀྱི་བསྒྲུབ་བྱ་ལ་མི་གནོད་པར་ཤེས་པའི་དོན་དུ་ཕྱོགས་ཀྱི་མཚན་ཉིད་སྟོན་པའི་ཚེ། རང་ཉིད་འདོད་པ་ཞེས་སྨོས་ཟིན་པའི་ཕྱིར་
ཡང་འདིར་དེའི་དོན་དུ་རང་རྟེན་ལ་སྨོས་པ་དགོས་པ་མེད་དོ་ཞེ་ན། དོན་འདི་ཕྱོགས་ཀྱི་མཚན་ཉིད་ཀྱི་ཚིག་ལ་བརྟེན་ནས་རྟོགས་ཀྱང་རང་གི་ཆོས་ཅན་སྨོས་པས་ནི་བསྒྲུབ་བྱའི་ཆོས་ཀྱི་རྟེན་གཞིར་གྱུར་པའི་ཆོས་ཅན་ལ་ནི་གནོད་པས་ཀྱང་
སྐབས་ཀྱི་བསྒྲུབ་བྱ་ལ་གནོད་པར་འགྱུར་རོ་ཞེས་ནི་གྲུབ་པའི་དོན་ཅན་ཡིན་ཏེ། དེས་ན་དགོས་པ་ཁྱད་པར་བ་ཡོད་པས་སྐྱོན་མེད་དོ། །བསྒྲུབ་བྱའི་ཆོས་ཀྱི་རྟེན་གཞེར་གྱུར་པའི་ཆོས་ཅན་ལ་གནོད་ན། སྐབས་ཀྱི་བསྒྲུབ་བྱ་ལ་གནོད་
དགོས་ཏེ། རྟེན་ནི་འགལ་བར་གྱུར་པ་ཡིས། དེ་བརྟེན་པ་ནི་འགལ་བ་སྟེ་རྟེན་གཞི་ཚད་མས་ཁེགས་ནས་བརྟེན་ཆོས་ཆད་མས་ཁེགས་པའི་ཕྱིར་རོ། །དེའི་དོན་དུ་རང་རྟེན་ལ་ཞེས་སྨོས་དགོས་པའི་རྒྱུ་མཚན་ཅི་ཞེ་ན། དེའི་དོན་དུ་རང་
རྟེན་ལ་ཞེས་སྨོས་པ་ལས་གཞན་དུ་མ་སྨོས་ན། རྒོལ་པས་འདོད་ཡུལ་བྱས་པ་དེ་ལྟ་བུའི་རྣམ་པ་ཅན་གྱི་ཆོས་ཞིག་སྐབས་ཀྱི་བསྒྲུབ་བྱ་ཡིན་ཞེས་ཕྱོགས་ཀྱི་མཚན་ཉིད་ཀྱིས་བརྗོད་པའི་ཕྱིར་ན། དེས་འཁྲུལ་གཞི་བྱས་ནས་རྒོལ་བའི་

[076A]༄༅། །འདོད་ཡུལ་གྱི་ཆོས་ལ་གནོད་པ་ཉིད་ཀྱིས་སྐབས་ཀྱི་བསྒྲུབ་བྱ་ལ་གནོད་པ་ཡིན་གྱི། ཆོས་ཅན་ལ་གནོད་པས་སྐབས་ཀྱི་བསྒྲུབ་བྱ་ལ་གནོད་པ་མ་ཡིན་ནོ། །སྙམ་དུ་སེམས་པར་འགྱུར་བ་དེས་
ན་རང་གི་ཆོས་ཅན་སྨོས་སོ། །ཞེས་པའམ། ཡང་ན་དེ་ལྟར་སྨོས་པ་ལས་གཞན་དུ་མ་སྨོས་ན། ཆོས་ཅན་དེ་ལྟ་བུའི་རྣམ་པ་ཅན་དང། ཆོས་ཀྱི་ཚོགས་དོན་བསྒྲུབ་བྱ་ཡིན་ཞེས་བརྗོད་པའི་ཕྱིར། ཚོགས་དོན་དེ་ལ་གནོད་པ་ཉིད་ཁོ་ནས་
སྐབས་ཀྱི་བསྒྲུབ་བྱ་ལ་གནོད་པ་ཡིན་པར་སེམས་པ་དེས་ན་དེ་བཟློག་པའི་དོན་དུ་རང་གི་ཆོས་ཅན་སྨོས་སོ། །དེ་ལ་འདིར། རང་རྟེན་ལ་ཞེས་སྨོས་པའི་དགོས་པ་ནི། བསྒྲུབ་བྱའི་ཆོས་གང་ལ་བརྟེན་པའི་གཞིར་གྱུར་བའི་རྟེན་ཆོས་ཅན་ཆད་
མས་ཁེགས་ན། དེ་ལ་བརྟེན་པའི་བསྒྲུབ་བྱའི་ཆོས་ཀྱང་ཚད་མས་ཁེགས་པས་དམ་བཅའི་ཚད་མས་བསལ་བར་སྟོན་པ་ཡིན་གྱི། སྤྱིར་སྐབས་ཀྱི་ཆོས་ཅན་ཚད་མས་ཁེགས་པ་ཙམ་གྱི་དམ་བཅའི་ཚད་མས་བསལ་བར་སྟོན་པ་མ་
ཡིན་ནོ། །དེ་ཡང་གྲངས་ཅན་པའི་ངོར། སྒྲ་མི་རྟག་སྒྲུབ་ལ་བྱས་པ་རྟགས་སུ་བཀོད་པ་ལྟ་བུའི་ཚེ་ན། སྒྲ་ཉིད་ལ་མི་རྟག་པ་བརྟེན་པར་སྒྲུབ་པ་ཡིན་པས། དེའི་ཚེ་སྒྲ་ཚད་མས་ཁེགས་ན། སྒྲ་ལ་མི་རྟག་པ་བརྟེན་པ་ཡང་ཁེགས་པའི་ཕྱིར། དམ་
བཅའ་ཚད་མས་བསལ་བར་འགྱུར་བ་ཡིན་ཞིང། དངོས་པོར་གྱུར་བའི་ནམ་མཁའ་རྟག་རྫས་མ་ཡིན་པར་སྒྲུབ་པ་ལྟ་བུ་ལ་ནི། དངོས་པོར་གྱུར་བའི་ནམ་མཁའ་རྟག་རྫས་ཡིན་པ་རྣམ་པར་བཅད་ཙམ་ཉིད་སྒྲུབ་པ་ཡིན་གྱི། དངོས་པོར་གྱུར་

[076B] དེའི་ཚེ་བསྒྲུབ་བྱའི་ཆོས་རང་གི་རྟེན་གཞིར་གྱུར་བའི་ཆོས་ཅན་མ་ཡིན་གྱི། ཆོས་ཅན་འབའ་ཞིག་པ་ཙམ་ཡིན་ལ། དེའི་ཕྱིར་དངོས་པོར་གྱུར་
བའི་ནམ་མཁའ་ཚད་མས་བཀག་པ་ཉིད་དེ་རྟག་རྫས་ཡིན་པ་རྣམ་པར་གཅོད་པའི་གྲོགས་སུ་འགྱུར་བས། དེ་ཚད་མས་བཀག་ན། དམ་བཅའ་ཚད་མས་བསལ་བ་ལྟ་ཅི་སྨོས། དམ་བཅའ་ཚད་མས་གྲུབ་པར་འགྱུར་བ་ཡིན་ནོ།།
དེས་ན་བསྒྲུབ་བྱའི་ཆོས་རང་གི་རྟེན་གཞིར་གྱུར་བའི་ཆོས་ཅན་ཚད་མས་བཀག་པས། དམ་བཅའ་བསལ་བར་འགྱུར་བ་ཡིན་གྱི། ཆོས་ཅན་འབའ་ཞིག་པ་ཙམ་ཚད་མས་བཀག་ཀྱང་དམ་བཅའ་བསལ་བའི་སྐྱོན་དུ་མི་འགྱུར་
རོ། །ཞེས་བསྒྲུབ་བྱའི་ཆོས་རང་གི་རྟེན་གཞིར་གྱུར་བའི་ཆོས་ཅན་དང། ཆོས་ཅན་འབའ་ཞིག་པའི་རྣམ་དབྱེ་ཤེས་པར་བྱ་བའི་ཕྱིར་དུ་ཡང། ཆོས་ཅན་ལའོ་ཞེས་མ་སྨོས་པར་རང་རྟེན་ལའོ་ཞེས་སྨོས་པ་ཡིན་ནོ། །དོན་འདི་སྟོན་པར་
བྱེད་པ་ནི། ཅི་སྟེ་སྐབས་ཀྱི་ཆོས་ཅན་བཀག་པས་བསྒྲུབ་བྱ་ལ་གནོད་པ་འདི་ཡང་འདོད་ཡུལ་བསྒྲུབ་བྱར་བསྟན་པ་དང། དེ་ལ་གནོད་ན་དམ་བཅའ་སྐྱོན་དུ་བསྟན་པའི་དོན་གྱིས་གྲུབ་པ་མིན་ནམ་ཞེ་ན། དེ་ཉིད་བདེན་མོད། འོན་ཀྱང་
རང་རྟེན་ལ་ཞེས་སྨོས་པ་ལ་ནི། དགོས་པ་གཞན་ཡང་ཡོད་དེ་འགའ་ཞིག་ཆོས་ཅན་ནི་འབའ་ཞིག་པ་བཀག་པ་ལ་ཡང་ནི་ཕྱོགས་ཀྱི་སྐྱོན་དང་ལྡན་པར་ཁས་ལེན་ཏོ། །དེས་ན་དེ་ལྟ་བུའི་ལོག་རྟོག་དགག་པར་བཞེད་ནས་བསྒྲུབ་བྱའི་

[077A]༄༅། །ཆོས་རང་གི་རྟེན་དུ་གྱུར་བའི་སྐབས་ཀྱི་ཆོས་ཅན་ལ་གནོད་ན། དམ་བཅའ་ཚད་མས་བསལ་བའི་སྐྱོན་དུ་འགྱུར་གྱི། སྐབས་ཀྱི་ཆོས་ཅན་ཡིན་ཡང། ཆོས་ཅན་འབའ་ཞིག་པར་གྱུར་བ་དག་ཚད་མས་
བཀག་པས་ཕྱོགས་ཀྱི་སྐྱོན་དུ་འགྱུར་བ་མ་ཡིན་ནོ། །ཞེས་ཤེས་པར་བྱ་བའི་ཕྱིར་དུ་ཡང་རང་རྟེན་ལ་ཞེས་སྨོས་པ་ཡིན་པའི་ཕྱིར་རོ། །གཉིས་པ་བསལ་བྱ་ལོག་རྟོག་དེ་དཔེར་བརྗོད་ནས་བཀག་པ་ནི། འགའ་ཞིག་དེ་ལྟར་ཁས་ལེན་པ་
དཔེ་ཇི་ལྟ་བུ་ཞེ་ན། དེ་ཡང་དཔེར་ན་བྱེ་བྲག་པ་དངོས་པོར་གྱུར་བའི་ནམ་མཁའ་རྟག་རྫས་སྒྲ་ལ་སོགས་པ་དེ་ལ་བརྟེན་པའི་ཡོན་ཏན་དོན་གཞན་དུ་འདོད་པ་ལ། སངས་རྒྱས་པས། དངོས་པོར་གྱུར་བའི་ནམ་མཁའ་ཆོས་ཅན། ལྷན་ཅིག་
བྱེད་པའི་རྐྱེན་གཞན་དག་གིས་སྔོན་མེད་པའི་རང་བཞིན་གསར་དུ་བསྐྱེད་དུ་མེད་པའི་སྒོ་ནས་རང་གི་ཡོན་ཏན་སྒྲ་ལ་སོགས་པ་འཕྲེད་པ་འདུ་བའི་རྒྱུར་གྱུར་བའི་རྟག་རྫས་མིན་ཏེ། རང་གི་ཡོན་ཏན་སྒྲ་ལ་སོགས་པ་ཐམས་ཅད་ཅིག་
ཅར་བསྐྱེད་པའི་རྒྱུ་མིན་པའི་ཕྱིར། ཞེས་བཤད་པ་ལ། བྱེ་བྲག་པས་སུན་འབྱིན་པར་བྱེད་པ་ཁྱེད་སངས་རྒྱས་པའི་རྟགས་དེས་དངོས་པོར་གྱུར་བའི་ནམ་མཁའ་རྟག་པའི་རྫས་ཡིན་པ་བཀག་པ་དེ་བཞིན་དུ། ནམ་མཁའ་སོགས་ཆོས་ཅན་
གྱི་ངོ་བོའང་དངོས་མེད་དུ་སྒྲུབ་པར་བྱེད་པས། དངོས་པོར་གྱུར་བའི་ནམ་མཁའ་བཀག་པའི་ཕྱིར་རྟགས་ཆོས་ཅན་འགོག་པའི་འགལ་བར་འགྱུར་རོ། །ཞེས་བརྗོད་པ་བཞིན་ནོ། །དེའང་སུན་འབྱིན་པ་ཡང་དག་པ་མ་ཡིན་ཏེ། འདི་ལྟར། ཤེས་

[077B] དེ་ལྟར་བཀོད་པའི་ཚེ་དངོས་པོར་གྱུར་བའི་ནམ་མཁའ་ཚད་མས་བཀག་པས། འདོད་པའི་བསྒྲུབ་བྱ་ལ་གནོད་པ་འགའ་ཡང་མེད་པ་ཉིད་ཡིན་པར་ཐལ། དངོས་གྱུར་གྱི་ནམ་མཁའ་ཚད་མས་བཀག་ན། དེ་རྟག་རྫས་ཀྱིས་སྟོང་བ་
ཚད་མས་གྲུབ་དགོས་པའི་ཕྱིར། དཔེར་ན་རི་བོང་གི་ར་གཞི་མ་གྲུབ་ན། དེ་དངོས་པོས་སྟོང་བ་ཚད་མས་གྲུབ་དགོས་པ་བཞིན་ནོ། །རྟགས་ཡང་དག་གི་ཤེས་འདོད་ཆོས་ཅན་ཡིན་ན། གཞི་གྲུབ་པས་ཁྱབ་པར་འདོད་པ་དག་གིས་ནི། རང་
རྟེན་ལ་ཞེས་སྨོས་པའི་ཐུན་མོང་མ་ཡིན་པའི་དགོས་པ་སྟོན་པའི་གཞུང་གི་ཚོགས་འདི་དག་དང། ཁོ་བོ་ཅག་ཕན་ཚུན་བསྐལ་བར་གྱུར་ཏོ་ཞེས་པའི་ཚེ་དེས་སྒྲོགས་པ་ཡིན་ནོ། །དེས་ན་རང་རྟེན་ལ་ཞེས་སྨོས་པ་འདིས་ནི་སྒྲས་ཁྱད་པར་དུ་བྱས་
པའི་མི་རྟག་པ་དང། མི་རྟག་པས་ཁྱད་པར་དུ་བྱས་པའི་སྒྲ་གཉིས་ཀ་གྲངས་ཅན་པའི་ངོ་བོར་བསྒྲུབ་དགོས་པ་བཞིན་དུ། སྐབས་ཀྱི་ཆོས་ཅན་གཉིས་ཀ་ཕན་ཚུན་རྟེན་དང་བརྟེན་པས་ཁྱད་པར་དུ་བྱས་པའི་སྒོ་ནས་བསྒྲུབ་བྱ་ཉིད་ཡིན་ན་
དེའི་ཚེ་རྟེན་ཆོས་ཅན་གང་ལ་ཚད་མས་གནོད་ན། དེ་ལ་བརྟེན་པའི་བསྒྲུབ་པར་བྱ་བའི་ཆོས་ཀྱང་ཚད་མས་འགོག་དགོས་པས་སྐབས་ཀྱི་དམ་བཅའ་དེ་ལ་ཚད་མས་གནོད་པའི་སྐྱོན་དུ་འགྱུར། ཞེས་བསྟན་པ་ཡིན་ཞིང། ཕན་ཚུན་རྟེན་དང་
བརྟེན་པས་ཁྱད་པར་དུ་བྱས་པའི་ཆོས་ཆོས་ཅན་གྱི་ཚོགས་དོན་བསྒྲུབ་བྱ་ཡིན་ན། དེའི་ཆོས་ཅན་བཀག་པས་བསྒྲུབ་བྱ་བཀག་པར་འགྱུར་དགོས་ཏེ། དེ་ལྟ་ཉིད་དུ་ཆོས་ཅན་ཡང་བསྒྲུབ་བྱའི་ཡན་ལག་ཉིད་ཡིན་པའི་ཕྱིར་ཞེས་པའམ། ཡང་

[078A]༄༅། །ན་དེའི་ཚེ་ཆོས་ཀྱིས་ཁྱད་པར་བྱས་པ་དེ་ལྟ་ཉིད་དུ་ཆོས་ཅན་ཡང་བསྒྲུབ་བྱ་ཉིད་ཡིན་པའི་ཕྱིར། ཞེས་བཤད་པར་བྱ་ཞིང། མི་རྟག་པས་ཁྱད་པར་དུ་བྱས་པར་སྒྲ་བསྒྲུབ་བྱ་ཡིན་ཡང། སྒྲ་བསྒྲུབ་བྱར་འགྱུར་
མི་དགོས་སོ། །སྐབས་ཀྱི་ཆོས་ཅན་ཡིན་ཡང། ཆོས་ཅན་འབའ་ཞིག་པ་ཙམ་བཀག་པས་སྐབས་ཀྱི་བསྒྲུབ་བྱའི་གནོད་པར་འགྱུར་བ་མིན་ཏེ། དེ་ལྟ་བུ་ནི་སྐབས་ཀྱི་ཆོས་ཅན་ཡིན་ཡང་སྐབས་ཀྱི་བསྒྲུབ་བྱའི་ཆོས་ཀྱི་རྟེན་གཞིར་གྱུར་བ་
མ་ཡིན་པའི་ཕྱིར་རོ། །གསུམ་པ་རང་གི་གཏན་ཚིགས་སྐྱོན་ཅན་དུ་ཐལ་བའི་སྐྱོན་སྤང་བ་ནི། གལ་ཏེ་བསྒྲུབ་བྱའི་ཆོས་ཀྱི་རྟེན་དུ་གྱུར་བའི་ཆོས་ཅན་བཀག་པས། སྐབས་ཀྱི་བསྒྲུབ་བྱ་ལ་གནོད་པ་དེ་ལྟ་ཡིན་ན། སངས་རྒྱས་པས་གྲངས་ཅན་
ལ་བཀོད་པའི་སྦྱོར་བ་འདིར་ཡང། ཆོས་ཅན་བཀག་པའི་སྒོ་ནས་དམ་བཅའ་ལ་གནོད་པའི་སྐྱོན་དུ་འགྱུར་ཏེ། འདི་ལྟར། གྲངས་ཅན་པ། བདེ་བ་དང། སྡུག་བསྔལ་དང། གཏི་མུག་གསུམ་ཆ་མཉམ་དུ་འདྲེས་པར་གྱུར་བའི་གཙོ་བོ་སྒྲ་
སོགས་རྣམ་འགྱུར་རྣམས་ཀྱི་རྒྱུ་ཡིན་པར་འདོད་པ་ལ། སངས་རྒྱས་པས་བདེ་བ་ལ་སོགས་པ་ནི་ལྷན་ཅིག་བྱེད་པའི་རྐྱེན་གཞན་གྱིས་བསྐྱེད་པར་ནུས་པ་མིན་པའི་རྟག་པ་མ་ཡིན་ཏེ། ཅིག་ཅར་སྒྲ་སོགས་ཀུན་གྱི་རྒྱུ་མིན་པའི་ཕྱིར་ཞེས་
བྱ་བ་བཀོད་པ། འདི་ཉིད་རྟགས་ཀྱི་སྐྱ་རིས་ཙམ་ཡིན་ཞིང། དོན་ནི་འདི་ཡིན་ཏེ། བདེ་བ་ལ་སོགས་པ་ནི་མི་རྟག་པ་ཡིན་ཏེ། རིམ་གྱིས་དོན་བྱེད་པའི་ཕྱིར། ཞེས་པའོ། །འདི་ལ་ཡང་གཞན་དག་དོན་བྱེད་ནུས་སྟོང་རྟགས་ཀྱི་དོན་དུ་བསམས་

[078B] འདི་ལྟར་འབྲས་བུའི་རྒྱུ་མ་ཡིན་པའི་ཕྱིར་ཞེས་པའི་རྟགས་དེས་ཆོས་ཅན་བདེ་སོགས་བཀག་པ་ཡིན་པའི་ཕྱིར། སྐབས་ཀྱི་བསྒྲུབ་བྱ་འགོག་པའི་འགལ་བར་འགྱུར་རོ། །ཞེས་པའོ། །དེའི་ལན་ནི། གལ་
ཏེ་ཅིག་ཅར་སྒྲ་སོགས་ཀྱི་རྒྱུ་མ་ཡིན་པའི་ཕྱིར་ཞེས་བཀོད་པ་འདི་ལ་གཏན་ཚིགས་ཀྱི་དོན་ནི་དོན་བྱེད་པས་སྟོང་བ་ཡིན་པར་ངེས་ན་དེའི་ཚེ། རྟགས་ཆོས་ཅན་དང་འགལ་བར་འགྱུར་བ་ཉིད་ཡིན་ན་ཡང། རིམ་བཞིན་དོན་བྱེད་པ་རྟགས་
ཀྱི་དོན་ཡིན་ཞིང། དེ་དང་མི་རྟག་པའི་བདེ་སོགས་ཉིད་འགལ་བ་མེད་པའི་ཕྱིར་རྟགས་ཀྱིས་ཆོས་ཅན་བཀག་པའི་སྐྱོན་དུ་མི་འགྱུར་རོ། །འོ་ན་རྟག་པ་མ་ཡིན་ཏེ། ཅིག་ཅར་སྒྲ་སོགས་ཀྱི་རྒྱུ་མ་ཡིན་པའི་ཕྱིར། ཞེས་པའི་སྐྱ་རིས་འདི་
ཉིད་རྟགས་སུ་ཁས་མི་ལེན་པ་ཅི་ཞེ་ན། ཅིག་ཅར་སྒྲ་སོགས་ཀྱི་རྒྱུ་མ་ཡིན་པའི་རྟགས་ཀྱིས་བདེ་སོགས་རྟག་པ་མ་ཡིན་པར་སྒྲུབ་པ་འདི་ནི་ལྷག་ལྡན་གྱི་ཁྱད་པར་དུ་འདོད་རིགས་ཏེ། དེ་སྒྲུབ་ཀྱི་ཕྱོགས་ཆོས་གྲུབ་ཅིང། མཐུན་ཕྱོགས་
ལ་མཐོང་ཡང། མི་མཐུན་ཕྱོགས་ལས་བཟློག་པ་ལ་ཐེ་ཚོམ་ཟ་བས་ནའོ། །ཡང་ན། ངེད་ཀྱིས་གྲངས་ཅན་འགོག་པའི་ཕྱིར་དུ་བཀོད་པའི་གཏན་ཚིགས་འདི་ལ་སོང་ཚོད་དང། སྐྱ་རིས་གཉིས་སུ་ཡོད་ཅིང། སོང་ཚོད་ཀྱི་དབང་དུ་བྱས་
ན། རིམ་བཞིན་དོན་བྱེད་པ་བདེ་སོགས་མི་རྟག་པར་སྒྲུབ་པའི་རྟགས་སུ་སོང་བ་ཡིན་པས་རྟགས་ཀྱི་ཆོས་ཅན་བཀག་པའི་སྒོ་ནས་བསྒྲུབ་བྱ་འགོག་པའི་འགལ་བར་མི་འགྱུར་རོ། །ཞེས་སྟོན་པ་ནི། གལ་ཏེ་ཞེས་པ་ནས། འགལ་བ་

[079A]༄༅། །མེད་ཕྱིར་ཞེས་པའི་བར་རོ། །སྐྱ་རིས་ཀྱི་དབང་དུ་བྱས་ན། ཅིག་ཅར་སྒྲ་སོགས་འབྲས་བུ་ཀུན་གྱི་རྒྱུ་མིན་པ་ཉིད་བདེ་སོགས་རྟག་པ་མིན་པར་སྒྲུབ་པ་ལ་རྟགས་ཀྱི་སྐྱ་རིས་ཙམ་དུ་བཀོད་པ་ཡིན་ཅིང་
དེ་ནི་ལྷག་ལྡན་གྱི་རྟགས་ཡིན་གྱི་ཆོས་ཅན་འགོག་པའི་འགལ་བར་མི་འགྱུར་རོ། །ཞེས་སྟོན་པ་ནི། མི་མཐུན་ཕྱོགས་ཞེས་སོགས་སོ། །དེས་ན་སྐྱ་རིས་དང་སོང་ཚོད་དེ་གཉིས་ཡིན་གྱི། དོན་བྱེད་ནུས་སྟོང་སྐྱ་རིས་དང་སོང་
ཚོད་གང་ལ་ཡང་རྟགས་སུ་བཀོད་པ་མེད་པའི་ཕྱིར། དོན་བྱེད་ནུས་སྟོང་གི་རྟགས་ཀྱིས་ཆོས་ཅན་བདེ་སོགས་འགོག་པའི་སྒོ་ནས་རྟགས་འགལ་བར་འགྱུར་རོ། །ཞེས་པའི་ཀླན་ཀའི་གནས་མེད་དོ། །ཞེས་བཤད་པར་བྱའོ། །ཁ་
ཅིག་རིམ་བཞིན་དོན་བྱེད་པའི་རྟགས་ཀྱིས་བདེ་སོགས་རྟག་རྫས་མིན་པར་སྒྲུབ་པ་ལྷག་ལྡན་ཡིན་པར་འདོད་ཅེས་སྦྱོར་བ་དང། རིམ་བཞིན་དོན་བྱེད་པའི་རྟགས་ཀྱིས་མི་རྟག་པའི་བདེ་སོགས་དངོས་མེད་དུ་སྒྲུབ་པ་ལྷག་ལྡན་ཡིན་
པར་འདོད་ཅེས་སྦྱོར་བ་སྣང་མོད། གཏན་ཚིགས་ཡང་དག་ལྷག་ལྡན་དང། །གཞན་དག་ཕྱོགས་ཆོས་མ་གྲུབ་པ། །ལྷག་ལྡན་ཡིན་པར་འདོད་པ་གང། །གཉི་གའང་འཇིག་རྟེན་འདས་ལུགས་ཡིན། །ཡང་གཞན་དག་ཅིག་ཅར་སྒྲ་སོགས་
ཀྱི་རྒྱུ་མ་ཡིན་པ་བདེ་སོགས་དངོས་མེད་དུ་བསྒྲུབ་པའི་ལྷག་ལྡན་དུ་འདོད། ཅེས་སྦྱོར་བའང་འབྲེལ་གང་ཡང་མེད་དོ། །བཞི་པ་དགོས་པ་བསྟན་པའི་དོན་བསྡུ་བ་ནི། གང་གི་ཕྱིར་རྒོལ་བ་རང་ཉིད་ཀྱི་འདོད་ཡུལ་དུ་བྱས་པའི་ཆོས་

[079B] ཆོས་དེའི་རྟེན་གཞིར་གྱུར་བའི་ཆོས་ཅན་ལ་གནོད་པ་ནི། སྐབས་ཀྱི་བསྒྲུབ་བྱ་ལ་གནོད་པ་ཡིན་གྱི། ཆོས་ཅན་འབའ་ཞིག་པ་ཉིད་དམ་ཆོས་གཞན་གྱི་རྟེན་དུ་གྱུར་བའི་ཆོས་ཅན་ལ་གནོད་པས་སྐབས་
ཀྱི་བསྒྲུབ་བྱ་ལ་གནོད་པ་མིན་ནོ་ཞེས་པ་འདི་རང་རྟེན་ལ་ཞེས་པས་བསྟན་ཏོ། །དེས་ན་ཕྱོགས་ཀྱི་མཚན་ཉིད་ཀྱི་ཟུར་དུ་སྨོས་པའི་རང་ཉིད་ཅེས་པའི་སྒྲ་ཡིས་འབྲེལ་མེད་ཀྱི་ཆོས་གཞན་ལ་གནོད་པས་སྐབས་ཀྱི་བསྒྲུབ་བྱ་ལ་གནོད་པ་མིན་
ནོ་ཞེས་ཤུགས་ལ་བསྟན་པ་དེ་བཞིན་དུ་རང་གི་ཆོས་ཅན་སྨོས་པའི་ཤུགས་ཀྱིས་འབྲེལ་མེད་ཀྱི་ཆོས་ཅན་གཞན་ལའང་གནོད་པས་སྐབས་ཀྱི་བསྒྲུབ་བྱ་ལ་གནོད་པ་མ་ཡིན་ནོ། །ཞེས་ཤུགས་ལ་བརྗོད་དོ་ཞེས་ཤེས་པར་བྱའོ།།
ལྔ་པ་ཞར་ལ་ཁྱད་པར་མ་གྲུབ་པ་སོགས་ཕྱོགས་སྐྱོན་དུ་མི་སྟོན་པའི་རྒྱུ་མཚན་བཤད་པ་ནི། གལ་ཏེ་ཁྱད་པར་མ་གྲུབ་པ་དང། ཁྱད་པར་ཅན་མ་གྲུབ་པ་དང། གཉི་ག་མ་གྲུབ་པ་ཞེས་བྱ་བའི་ཕྱོགས་ལྟར་སྣང་གཞན་ཡང་ཡོད་པ་མ་
ཡིན་ནམ། དེ་དག་ཀྱང་དམ་བཅའ་ལྟར་སྣང་གི་དཔེ་བརྗོད་པའི་སྐབས་འདིར། ཅིའི་ཕྱིར་མ་བརྗོད་ཅེ་ན། དེ་ལ་ཁྱད་པར་ཅན་མ་གྲུབ་པ་ནི། དཔེར་ན་བདག་ནི་ཁྱབ་པའོ། །ཞེས་བྱ་བ་ལྟ་བུའོ། །ཁྱད་པར་མ་གྲུབ་པ་ནི། གྲངས་ཅན་ལ་སྒྲ་འཇུག་གོ་ཞེས་བྱ་བ་ལྟ་བུའོ། །གཉིས་
ཀ་མ་གྲུབ་པ་ནི། བདག་ནི་འདུ་བ་ཅན་གྱི་རྒྱུ་ཡིན་ནོ་ཞེས་བྱ་བ་ལྟ་བུའོ། ཞེས་དགའ་བྱེད་བདག་པོ་ལ་སོགས་པས་སྨྲས་སོ། །དེ་ལ་བདག་ཁྱབ་པའོ་ཞེས་བྱ་བ་འདི་ལ་ཕྱོགས་ཀྱི་སྐྱོན་ཅི་ཡོད། ཅིའི་ཕྱིར། ཁྱད་པར་ཅན་མ་གྲུབ་པ་ཞེས་

[080A]༄༅། །བྱ་ཞེས་དྲིས་པས། བདག་ནི་ཁྱད་པར་ཅན་དང་ཁྱབ་པ་ཉིད་ཁྱད་པར་གྱི་ཆོས་ཡིན་ཞིང། འདི་ཉིད་སངས་རྒྱས་པའི་ངོར་དམ་བཅས་པ་ན། ཁྱད་པར་ཅན་བདག་དེ་ནི་སངས་རྒྱས་པའི་ངོར་མ་གྲུབ་
པའི་ཕྱིར། ཁྱད་པར་ཅན་མ་གྲུབ་པ་ཞེས་བྱ་ཞིང། དེ་ཉིད་སངས་རྒྱས་པའི་ངོར་སྒྲུབ་པའི་ཕྱིར་རྟགས་གང་བཀོད་ཀྱང། རྟེན་ཆོས་ཅན་མེད་པའི་སྒོ་ནས་མ་གྲུབ་པའི་རྟགས་སུ་འགྱུར་བའི་ཕྱིར་ཕྱོགས་སྐྱོན་ཡིན་ནོ་ཞེ་ན། དེ་ནི་གཏན་
ཚིགས་ཀྱི་སྐྱོན་ཡིན་གྱི་ཕྱོགས་ཀྱི་སྐྱོན་མ་ཡིན་ནོ། །དེ་བཞིན་དུ་སྒྲ་འཇིག་གོ་ཞེས་པ་འདིར། ཁྱད་པར་གྱི་ཆོས་འཇིག་པ་དེ་ཉིད་གང་ལ་མ་གྲུབ་པས་ཕྱོགས་ཀྱི་སྐྱོན་དུ་གྱུར་བ་ཡིན། གྲངས་ཅན་གྱི་ངོར་སྒྲ་འཇིག་གོ་ཞེས་དམ་
བཅས་པའི་ཚེ་ན། གྲངས་ཅན་གྱིས་འཇིག་པ་དེ་ཉིད་སྒྲ་ལ་མ་གྲུབ་པའི་ཕྱིར། ཞེ་ན། གྲངས་ཅན་གྱིས་སྒྲ་འཇིག་པར་མ་གྲུབ་པ་དེ་ཉིད། སྒྲ་འཇིག་པ་གྲངས་ཅན་གྱི་ངོར་བསྒྲུབ་བྱ་ཡིན་པའི་ཡོན་ཏན་དུ་འགྱུར་བ་ཡིན་གྱི། སྐྱོན་དུ་འགྱུར་བ་མ་
ཡིན་ནོ། །ཞེས་བཤད་ཟིན་ཏོ། །བདག་ནི་འདུ་བ་ཅན་གྱི་རྒྱུ་ཡིན་ནོ་ཞེས་བྱ་བ་ལ་ཡང་དེ་བཞིན་དུ་སྦྱར་རོ། །གལ་ཏེ་ཁྱད་པར་མ་གྲུབ་པ་ལ་སོགས་པ་དེ་དག་ཕྱོགས་ཀྱི་སྐྱོན་དུ་འགྱུར་ཏེ། ཕྱོགས་འགྲུབ་པ་ལ་གནོད་པའི་ཕྱིར། ཞེ་ན། དེ་ལྟར་ན་
སྒྲུབ་བྱེད་ཀྱི་སྐྱོན་འགལ་མ་ངེས་མ་གྲུབ་པ་ལ་སོགས་པ་ནི་ཐམས་ཅད་ཀྱང་ཕྱོགས་ཀྱི་སྐྱོན་དུ་འགྱུར་ཏེ། དེ་ཐམས་ཅད་ཀྱིས་ཀྱང་ཕྱོགས་ཉིད་འགྲུབ་པ་ལ་ནི་གནོད་པར་འགྱུར་བའི་ཕྱིར་རོ། །དེ་ལྟར་ན་ཡང། དམ་བཅའ་བ་ཙམ་

[080B] སྒྲུབ་བྱེད་ཀྱི་ཡན་ལག་ཕྱི་མ་དཔེ་རྟགས་ལ་ལྟོས་པའི་སྐྱོན་གང་ཡིན་པ་དེ་ནི་དཔེ་རྟགས་དེ་ཉིད་དང་རྗེས་སུ་འབྲེལ་བའི་སྐྱོན་ཡིན་ནོ་ཞེས་སྔར་བཤད་ཟིན་ཅིང། དེའི་ཕྱིར་རྟེན་
ཆོས་ཅན་མེད་ནས་ཕྱོགས་ཆོས་མ་གྲུབ་པ་སོགས་ཀྱི་སྐྱོན་མིན་ནོ། །དྲུག་པ་ཆོས་ཅན་གྱི་ཁྱད་པར་ལ་གནོད་པ་སོགས་ཀྱི་དཔེ་རྣམས་ཀྱི་གནོད་ཚུལ་ཤུགས་ལ་རྟོགས་དགོས་པར་གསུངས་པའི་མདོའི་དོན་བཤད་པ་ལ་
བཤད་བྱའི་མདོ་དགོད་པ་དང། དེ་ཇི་ལྟར་འཆད་པའི་ཚུལ་གཉིས། དང་པོ་ནི་ཚད་མ་མདོའི་རྩ་བར། མངོན་སུམ་དོན་དང་རྗེས་དཔག་དང། །ཡིད་ཆེས་གྲགས་པས་རང་རྟེན་ལའོ། །ཞེས་གསུངས་པའི་རང་འགྲེལ་དུ། མངོན་
སུམ་སོགས་བཞིས་བསལ་བའི་དཔེ་སྟོན་པ་ན། གཞན་དུ་ནི། དཔེར་ན། སྒྲ་མཉན་བྱ་མ་ཡིན་པ་དང། ཞེས་པ་ནས། རི་བོང་ཅན་ནི་ཟླ་བ་མ་ཡིན་ཏེ། ཡོད་པའི་ཕྱིར་རོ། །ཞེས་བྱ་བ་ལྟ་བུའོ། །ཞེས་པའི་བར་དུ་གསུངས་ནས་
དེ་ནས། འདི་ཡང། ཆོས་ཀྱི་རང་གི་ངོ་བོ་དང་འགལ་བ་སེལ་བའི་སྒོ་ཙམ་ཞིག་བསྟན་པ་ཡིན་ལ། ཕྱོགས་འདིས་ནི་ཆོས་དང་ཆོས་ཅན་གྱི་ཁྱད་པར་དང་རང་གི་ངོ་བོ་སེལ་བར་བྱེད་པ་རིག་པར་བྱ་སྟེ། དཔེར་ན་ཡན་ལག་རྣམས་
ལས། ཡན་ལག་ཅན་གཞན་མ་ཡིན་ཏེ། སྲང་དམའ་བའི་ཁྱད་པར་མི་འཛིན་པའི་ཕྱིར་རོ། །ཡན་ལག་ཅན་ནི་ཡན་ལག་རྣམས་ལས་གཞན་མ་ཡིན་ཏེ། མངོན་སུམ་མ་ཡིན་པ་ཉིད་དུ་ཐལ་བའི་ཕྱིར་རོ། །རྫས་ནི་ཡོད་

[081A]༄༅། །པ་མ་ཡིན་ཏེ། ཡོན་ཏན་དང་རྫས་དག་རྫས་དང་རྫ་མ་ཡིན་པ་ཉིད་དུ་ཐལ་བའི་ཕྱིར་རོ། ཞེས་བྱ་བ་དང། དེ་བཞིན་དུ་ངག་ཐམས་ཅད་བརྫུན་པའི་དོན་ཅན་ཡིན་ནོ། །ཞེས་བྱ་བ་འདི་ནི། ངག་དང་དག་
གི་བདག་ཉིད་བརྫུན་པའི་དོན་ཅན་ཉིད་དུ་ངག་ཡོད་པ་གང་ཡིན་པ་དེ་ནི་བརྫུན་པ་ཉིད་ཡིན་ན། གལ་ཏེ་ངག་དང་བརྫུན་པ་དག། ཐམས་ཅད་དུ་སེལ་བར་བྱེད་པ་དེ་ལྟ་ན་གཉི་ག་ཡི་རང་གི་ངོ་བོ་སེལ་བར་བྱེད་པ་ཡིན་ནོ། །ཅི་སྟེ་ངག་
གི་བདག་ཉིད་ཀྱི་བརྫུན་པ་ཉིད་ཀྱིས་སེལ་བ་དེ་ལྟ་ན། གཉི་གའི་ཁྱད་པར་སེལ་བ་ཡིན་ནོ། །ཞེས་གསུངས་པའོ། །གཉིས་པ་དེ་ཇི་ལྟར་བཤད་པའི་ཚུལ་ལ། སྤྱི་དོན་དང། གཞུང་དོན་གཉིས། དང་པོ་ནི། དེ་ལྟར་སློབ་དཔོན་གྱིས་
ཀུན་ལས་བཏུས་ཀྱི་རྩ་བར། མངོན་སུམ་སོགས་ཀྱིས་མ་བསལ་བ་དམ་བཅའ་ཡང་དག་ལ་དགོས་པར་དངོས་སུ་བསྟན་ཅིང། དེའི་བཟློག་ཕྱོགས་མངོན་སུམ་སོགས་ཀྱིས་གནོད་པའི་དམ་བཅའ་ལྟར་སྣང་ལ། ཆོས་ཀྱི་རང་གི་ངོ་བོ་
ལ་མངོན་སུམ་སོགས་ཀྱིས་གནོད་པའི་དམ་བཅའ་དང། །ཆོས་ཀྱི་ཁྱད་པར་ལ་མངོན་སུམ་སོགས་ཀྱིས་གནོད་པའི་དམ་བཅའ་དང། ཆོས་ཅན་གྱི་ངོ་བོ་ལ་མངོན་
སུམ་སོགས་ཀྱིས་གནོད་པའི་དམ་བཅའ་དང། ཆོས་ཅན་གྱི་ཁྱད་པར་ལ་མངོན་སུམ་སོགས་ཀྱིས་གནོད་པའི་དམ་བཅའ་དང། ཆོས་དང་ཆོས་ཅན་གཉིས་ཀའི་ངོ་བོ་དང་ཁྱད་པར་གཉིས་ཀ་ལ་མངོན་སུམ་སོགས་ཀྱི་གནོད་པའི་

[081B] ཀུན་ལས་བཏུས་ཀྱི་རང་འགྲེལ་དུས་ཆོས་ཀྱི་རང་གི་ངོ་བོ་ལ་གནོད་པའི་དམ་བཅའ་ལྟར་སྣང་གི་དཔེ་འཆད་པ་ན། མངོན་སུམ་དང། དངོས་པོ་སྟོབས་ཞུགས་རྗེས་དཔག་དང། ཡིད་ཆེས་དང་གྲགས་
པས་གནོད་པའི་དམ་བཅའ་ལྟར་སྣང་གི་དཔེ་སོ་སོར་ཕྱེ་ནས་དངོས་སུ་བཤད་ཅིང། ཆོས་ཀྱི་ཁྱད་པར་ལ་གནོད་པ་སོགས་ཀྱི་དཔེ་སྟོན་པ་ན་དམ་བཅའ་དེ་དག་ལ་མངོན་སུམ་སོགས་ཀྱིས་གནོད་ཚུལ་སོ་སོར་ཕྱེ་ནས་མ་གསུངས་
པར། མདོར་བསྡུས་ཏེ་གསུངས་ལ། དེ་ཡང་ཆོས་ཀྱི་རང་གི་ངོ་བོ་ལ་མངོན་སུམ་སོགས་ཀྱིས་གནོད་ཚུལ་སོ་སོར་ཕྱེ་ནས་དངོས་སུ་གསུངས་པ་དེ་ཉིད་ཀྱིས་མཚོན་ནས་གཞན་རྣམས་ལ་ཡང་མངོན་སུམ་སོགས་ཀྱིས་གནོད་ཚུལ་
རྟོགས་དགོས་པར་སྟོན་པ་ནི། འདི་ཡང་ཆོས་ཀྱི་རང་གི་ངོ་བོ་དང་འགལ་བ་སེལ་བའི་སྒོ་ཙམ་ཞིག་བསྟན་པ་ཡིན་ལ་ཕྱོགས་འདིས་ནི། ཆོས་དང་ཆོས་ཅན་གྱི་ཁྱད་པར་རང་རང་གི་ངོ་བོ་སེལ་བར་བྱེད་པ་རིག་པར་བྱ་སྟེ། ཞེས་གསུངས་
པ་ཡིན་ནོ། །དེས་ན། རང་འགྲེལ་དུ། ཆོས་ཀྱི་ཁྱད་པར་ལ་གནོད་པ་སོགས་ཀྱི་དམ་བཅའ་ལྟར་སྣང་ལ་མངོན་སུམ་སོགས་ཀྱི་གནོད་ཚུལ་སོ་སོར་ཕྱེ་ནས་རྒྱས་པར་མ་བསྟན་ཀྱང། མདོར་བསྡུས་པའི་ཚུལ་གྱིས་བསྟན་ཅིང། ཇི་ལྟར་བསྟན་ན་
ཆོས་ཀྱི་ཁྱད་པར་ལ་གནོད་པའི་ཚུལ་ནི། དཔེར་ན་ཡན་ལག་རྣམས་ལས་ཡན་ལག་ཅན་གཞིན་མ་ཡིན་སྟེ། སྲིད་དམའ་བའི་ཁྱད་པར་མི་འཛིན་པའི་ཕྱིར་རོ། །ཞེས་པས་བསྟན་ཅིང། དེ་ཡང་ཆོས་ཀྱི་ཁྱད་པར་ལ་གནོད་པའི་དམ་

[082A]༄༅། །བཅའ་ལྟར་སྣང་གི་གནོད་བྱེད་དངོས་སུ་བསྟན་ནས་གནོད་བྱའི་དམ་བཅའ་ལྟར་སྣང་ནི་ཤུགས་ལ་འཕངས་པ་ཡིན་ཏེ། དཔེར་ན། སྒྲ་རྟག་པ་མ་ཡིན་ཏེ། བྱས་པའི་ཕྱིར། ཞེས་གནོད་བྱེད་དངོས་སུ་བསྟན་པ་ན་
སྒྲ་རྟག་པ་གནོད་བྱར་ཤུགས་ལ་བསྟན་པ་ལྟ་བུའོ། །དེ་བཞིན་དུ་ཡན་ལག་ཅན་ནི། ཡན་ལག་རྣམས་ལས་གཞན་མ་ཡིན་ཏེ། མངོན་སུམ་མ་ཡིན་པ་ཉིད་དུ་ཐལ་བའི་ཕྱིར་རོ། །ཞེས་སོགས་ཀྱིས་ཆོས་ཅན་གྱི་ཁྱད་པར་ལ་གནོད་པ་
དང། རྫས་ནི་མེད་དེ། ཞེས་སོགས་ཀྱིས་ཆོས་ཅན་གྱི་ངོ་བོ་ལ་གནོད་པའི་གནོད་ཚུལ་དངོས་སུ་སྨོས་ནས། གནོད་བྱའི་དམ་བཅའ་ལྟར་སྣང་ཤུགས་ལ་འཕངས་པ་ཡིན་ནོ། །ངག་ཐམས་ཅད་བརྫུན་པའི་དོན་ཅན་ཡིན་ནོ་ཞེས་པས་
ཆོས་དང་ཆོས་ཅན་གྱི་ངོ་བོ་དང་ཁྱད་པར་གཉིས་ཀ་ལ་གནོད་པའི་དམ་བཅའ་ལྟར་སྣང་གི་དཔེ་དངོས་སུ་བསྟན་ཅིང། ཞེས་བྱ་བ་འདི་ནི་ངག་དང་ངག་གི་བདག་ཉིད་ཅེས་སོགས་ཀྱིས་དེ་ཉིད་ཀྱི་གནོད་ཚུལ་སྟོན་པ་ཡིན་ནོ། །དེས་ན་ཊྲཱི་ཀ་བྱེད་
གང་དག་ཀུན་ལས་བཏུས་སུ་ཆོས་ཀྱི་ཁྱད་པར་ལ་གནོད་པ་སོགས་ཀྱི་དམ་བཅའ་ལྟར་སྣང་གི་དཔེ་མ་བསྟན་ཞེས་སྨྲ་བ་དང། དམ་བཅའ་ལྟར་སྣང་དེ་དག་གི་གནོད་ཚུལ་མ་བསྟན་ཞེས་སྨྲ་བ་གཉིས་ཀ་ཡང་རིགས་པའི་གཞུང་
ལུགས་མང་དུ་མ་ཐོས་ཤིང། མདོ་རྩ་འགྲེལ་མ་མཐོང་བཞིན་དུ་རང་དགར་སྨྲས་པས་རང་ཉིད་གླེན་པར་གོ་བར་བྱེད་པ་ཡིན་ནོ། །དེ་ནི་དམ་བཅའ་དེ་དག་ལ་མངོན་སུམ་སོགས་ཀྱིས་ཇི་ལྟར་གནོད་པའི་ཚུལ་བཤད་པར་བྱ་སྟེ། དེ་ལ་

[082B] ཆོས་ཀྱི་རང་གི་ངོ་བོ་ལ་མངོན་སུམ་སོགས་ཀྱིས་གནོད་ཚུལ་ནི་རྒྱས་པར་གོང་དུ་བཤད་ཟིན་ཏོ། དེ་བས་ན་འདིར་དམ་བཅའ་ལྷག་མ་དག་ལ་གནོད་པའི་ཚུལ་བཤད་པ་ལ་བཞི་ལས། དང་པོ་ཆོས་ཀྱི་ཁྱད་པར་འགོག་པའི་དམ་
བཅའ་ལ། མངོན་སུམ་སོགས་ཀྱིས་གནོད་ཚུལ་བསྟན་པ་ལ། གནོད་བྱའི་དམ་བཅའ་ལྟར་སྣང་ངོས་གཟུང་པ་དང། དེ་ལ་གནོད་ཚུལ་བཤད་པ་གཉིས། དང་པོ་ནི། ཡན་ལག་རྣམས་ལས་ཡན་ལག་ཅན་གཞན་མ་ཡིན་ཏེ་
ཞེས་པས་ཤུགས་ལ་འཕངས་པའི་དམ་བཅའ་ལྟར་སྣང་གང་ཡིན་ཞེ་ན། ཡན་ལག་རྣམས་ལས་ཡན་ལག་ཅན་གཞན་ཡིན་པ་ཙམ་ཉིད་ཆོས་ཀྱི་ཁྱད་པར་ལ་གནོད་པས་དམ་བཅའ་མ་ཡིན་ཏེ། དེ་ཙམ་ཞིག་སངས་རྒྱས་པའི་
ངོར་སྒྲུབ་འདོད་དེ། བྱེ་བྲག་པས་དེ་ལྟར་དམ་བཅས་པ་ཡིན་ན། སངས་རྒྱས་པ་ལ་གྲུབ་ཟིན་བསྒྲུབས་པར་འགྱུར་ཏེ། ཡན་ལག་ཅན་ཡན་ལག་རྣམས་ལས་གཞན་ཡིན་པ་ཙམ་སངས་རྒྱས་པས་གྲུབ་ཟིན་པའི་ཕྱིར་རོ། །དེ་
ཡང་རང་ལུགས་ལ་ཡན་ལག་ཅན་བུམ་པ་དང། ཡན་ལག་རྣམས་གཞན་ཙམ་ཡིན་ཏེ། ཐ་དད་ཡིན་པའི་ཕྱིར་རོ། །དེ་གཉིས་ཀ་རྫས་སུ་གྲུབ་ཅིང། དེ་གཉིས་གཞན་ཡིན་ཀྱང། དེ་གཉིས་གཞན་ཡིན་པའི་ཆ་རྫས་སུ་མ་གྲུབ་
ཅིང། ཀུན་རྫོབ་ཙམ་ཡིན་པས། བུམ་པ་དང་བུམ་པའི་ཡན་ལག་རྣམས་རྫས་གཞན་དུ་ཁས་མི་ལེན་ནོ། །དེའི་ཕྱིར་བྱེ་བྲག་པས་དེ་ལྟར་དམ་འཆའ་བའི་དགོས་པ་ནི། རྡུལ་ཕྲན་ལ་སྒྲིབ་ཐོགས་བྱེད་པ་སོགས་འབྲས་བུ་

[083A]༄༅། །མེད་པར་མཐོད་ནས་གང་གིས་སྒྲིབ་ཐོགས་སོགས་ཀྱི་བྱ་བ་བྱེད་པའི་ཡན་ལག་ཅན་རྫས་གཞན་དམ་ཆའ་བར་བྱེད་པ་ཡིན་ཞིང། ཇི་ལྟར་དམ་འཆའ་བར་བྱེད་པ་ཡིན་ཞིང། ཇི་ལྟར་དམ་འཆའ་བའི་ཚུལ་ནི། ཡན་ལག་
ལས་ལྗིང་སོགས་ཆོས་གསུམ་གྱིས་ཁྱད་པར་དུ་བྱས་པའི་སྒོ་ནས་རྫས་གཞན་དུ་གྱུར་པའི་ཡན་ལག་ཅན་ཡོད། ཅེས་པ་ཉིད་ཡིན་ལ། ཆོས་གསུམ་ནི་ཡན་ལག་རྣམས་ལ་མེད་པའི་ལྗིད་ཀྱི་ཡོན་ཏན་དང། དེས་
དྲངས་པའི་འོག་ཏུ་འགྲོ་བའི་བྱ་བ་དང། ང་གཉིས་ཀྱི་འཕྲོ་འདུའི་རྒྱུ་བྱེད་པའོ། །དེ་ལ་ཆོས་གསུམ་པོ་དེ་དག་ཡན་ལག་ཅན་གྱི་རྫས་ལ་ཁྱད་པར་གྱི་ཆོས་སུ་ལྡན་ཅིང། ཡན་ལག་ཅན་ལས་རྫས་གཞན་ཡིན་ལ། གསུམ་
པོ་ཉིད་ཀྱང་ཕན་ཚུན་རྫས་ཐ་དད་དོ་ཞེས་ཟེར་རོ། །དམ་བཅའ་དེ་ཉིད་ཀྱི་ཆོས་ཀྱི་ངོ་བོ་ནི། ཡན་ལག་ཅན་རྫས་གཞན་ཡིན་ལ། ལྗིད་ལ་སོགས་པའི་ཆོས་གསུམ་ནི། ཆོས་ཀྱི་ཁྱད་པར་ཡིན་ཏེ། བྱེ་བྲག་པས་ལྗིང་དོན་
གཞན་ལ་སོགས་པའི་ཆོས་གསུམ་པོ་དེ་ཉིད་ཁྱད་ཆོས་སུ་ལྡན་པའི་སྒོ་ནས་ཡན་ལག་ཅན་ཡན་ལག་རྣམས་ལས་རྫས་གཞན་ཡིན་པར་དམ་བཅས་པའི་ཕྱིར་རོ། །ཆོས་ཀྱི་ངོ་བོ་དང་ཁྱད་པར་གྱི་དོན་ནི་འདི་ལྟར་ཡིན་
པར། ལྡན་དོན་རྫས་ཀྱི་མཚན་ཉིད་ཅན། ཞེས་སོགས་ཀྱིས་བསྟན་པར་བློ་གྲོས་ཀྱི་མིག་ཉེས་བཤད་ཀྱི་དུག་གིས་ལྡོངས་པར་མ་བྱས་པ་དག་གིས་ཆེས་གསལ་བར་རྟོགས་པར་འགྱུར་རོ། །གཉིས་པ་དེ་ལ་གནོད་ཚུལ་བཤད་པ་

[083B] སྤྱིར་བསྒྲུབ་བྱའི་ཆོས་ཀྱི་ཁྱད་པར་ཡིན་པ་ཙམ་གྱིས་བསྒྲུབ་བྱའི་ཡན་ལག་ཏུ་འགྱུར་བ་མ་ཡིན་ཞིང། དེ་ལ་གནོད་པས་སྐབས་ཀྱི་དམ་བཅའ་ལ་གནོད་པར་འགྱུར་བ་ཡང་མ་ཡིན་ལ། འོན་ཀྱང་བསྒྲུབ་བྱའི་ཆོས་དེ་ཉིད་ཀྱི་ངོ་བོ་
དེ་ཉིད་ཁྱད་ཆོས་གང་གིས་ཁྱད་པར་དུ་བྱས་ནས་སྒྲུབ་པའི་ཁྱད་པར་གྱི་ཆོས་དེ་ཡང་སྐབས་ཀྱི་ཆོས་ཅན་ལ་བསྒྲུབ་བྱར་བྱས་པ་ཡིན་པས། དེ་ལྟ་བུའི་ཁྱད་པར་ལ་ཚད་མས་གནོད་ན་དམ་བཅའི་སྐྱོན་དུ་འགྱུར་བ་ཡིན་ནོ། །དེས་
ན་འདིར་ཡང་ལྗིད་དོན་གཞན་ལ་སོགས་པའི་ཆོས་གསུམ་པོ་ཉིད་ཆོས་ཀྱི་ཁྱད་པར་བྱེད་ཆོས་སུ་བྱས་ནས་ཡན་ལག་ཅན་ཡན་ལག་རྣམས་ལས་རྫས་གཞན་དུ་ཡོད་པར་སྒྲུབ་པ་ཡིན་པས། ཁྱད་པར་དེ་དག་ལ་ཚད་མས་
གནོད་ན་དམ་བཅའ་དེ་ཉིད་ཚད་མས་བསལ་བར་འགྱུར་བ་ཡིན་ཞིང། དེ་ཡང་ཡན་ལག་ཅན་ལ་ཡན་ལག་ལ་མེད་པའི་ལྗིད་དང་དེས་དང་པའི་འོག་ཏུ་འགྲོ་བའི་བྱ་བའི་དང། དེ་གཉིས་ཀྱི་འཕྲོད་འདུའི་རྒྱུ་བྱེད་པའི་ཆོས་གསུམ་
ཡོད་ཅེས་པ་ནི་མཚོན་པ་ཙམ་སྟེ། དེ་བཞིན་དུ་ཡན་ལག་ཅན་ལ་ཡན་ལག་རྣམས་ལ་མེད་པའི་གཟུགས་ཀྱི་ཡོན་ཏན་དོན་གཞན་དང། དེའི་བྱ་བ་ཡུལ་གོས་གནོན་པའི་ནུས་པ་དོན་གཞན་དང། དེ་གཉིས་ཀྱི་འཕྲོད་འདུའི་རྒྱུ་བྱེད་
པའི་ཆོས་གསུམ་དང་ལྡན་པར་འདོད་ཅིང། དེ་བཞིན་དུ་དྲི་ལ་སོགས་པའི་ཡོན་ཏན་གཞན་རྣམས་ལ་ཡང་ཤེས་པར་བྱ་ལ། དེས་ན། བྱེ་བྲག་པས་ཡན་ལག་ཅན་ཆོས་གསུམ་གྱི་སྒོ་ནས་ཡན་ལག་རྣམས་ལས་རྫས་གཞན་

[084A]༄༅། །དུ་དམ་བཅའ་པའི་ཆོས་གསུམ་ནི། ཡན་ལག་ལ་མེད་པའི་ཡོན་ཏན་དོན་གཞན་དང། དེའི་བྱ་བ་དང། དེ་གཉིས་ཀྱི་འཕྲོ་འདུའི་རྒྱུ་བྱེད་པ་གསུམ་ཡིན་པས། ཡན་ལག་ཅན་གྱི་ཡོན་ཏན་ཐམས་
ཅད་ལ་སྦྱར་བར་བྱ་བ་ཡིན་ཡང། སློབ་དཔོན་གྱིས་ཚད་མ་མདོར། ལྗིད་ཀྱི་ཡོན་ཏན་དང། དེའི་བྱ་བ་སོགས་གསུམ་པོ་ཁོ་ན་དངོས་སུ་སྨོས་པ་དང། དེ་ཉིད་ཀྱི་གནོད་ཚུལ་ཁོ་ན་དངོས་སུ་བསྟན་པ་ནི། གཞན་རྣམས་མཚོན་
པའི་དོན་དུ་ཡིན་ཏེ། དེའི་ཕྱིར། དམའ་མེད་དེ་ཉིད་ཉེར་མཚོན་ཏེ། །གཟུགས་སོགས་ལྷག་དང་ལྷག་ཇི་བཞིན། ཞེས་སོགས་གསུངས་པ་ཡིན་ནོ། །དེ་ལྟ་བུའི་དམ་བཅའ་དེ་ཉིད་ཀྱི་ཆོས་ཀྱི་ཁྱད་པར་ལ་མངོན་སུམ་སོགས་ཀྱིས་
གནོད་པའི་ཚུལ་ནི། ཡན་ལག་ཅན་རྣམས་ལ་ཡན་ལག་རྣམས་ལ་མེད་པའི་ལྕིད་ཀྱི་ཡོན་ཏན་དོན་གཞན་དང། དེས་དྲངས་པའི་འོག་ཏུ་འགྲོ་བའི་བྱ་བ་དོན་གཞན་ཡོད་པ་སྲང་དམའ་བའི་ཁྱད་པར་འཛིན་པ་མེད་པའི་རྟགས་
ཀྱིས་ཁེགས་པས་རྟགས་དེ་ལ་བརྟེན་པའི་རྗེས་དཔག་གིས་གནོད་ཅིང། དེའི་ཚུལ་ཡང་རྒྱས་པར་ཚིག་དོན་གྱིས་རྟོགས་པར་འགྱུར་རོ། །ཡན་ལག་ཅན་བུམ་པ་དེ་ཉིད་དང། དེའི་ཡོན་ཏན་གཟུགས་དྲི་ལ་སོགས་པ་རྣམས་རྫས་
གཞན་དུ་ཡོད་ན་མངོན་སུམ་ལ་སོ་སོར་སྣང་དགོས་པ་ལ་དེ་ལྟར་སྣང་བ་མེད་པའི་ཕྱིར། ལྕིད་དང་གཟུགས་དྲི་ལ་སོགས་པའི་ཡན་ལག་ཅན་གྱི་ཁྱད་པར་དེ་རྣམས་རང་ཉིད་གང་ལ་ལྡན་པའི་ཡན་ལག་ཅན་ལས་རྫས་གཞན་དུ་ཡོད་པ་ལ་

[084B] དེ་ཡང་བུམ་པ་དང་དེའི་ལྕིད་རྫས་གཞན་དུ་ཡོད་ན། བུམ་པའི་རེག་བྱ་འཛིན་པའི་ལུགས་ཀྱི་དབང་ཤེས་མ་འཁྲུལ་བ་ལ་སོ་སོ་སྣང་དགོས་ཞེས་པའི་དོན་ཡིན་གྱི། དེ་གཉིས་ཐ་དད་མེད་པར་ལུས་
ཤེས་ཀྱིས་གཞལ་པ་ནི་མ་ཡིན་ལ། འདི་ལྟ་བུའི་ཁྱད་པར་རྣམས་ནི་རྒྱས་པར་གཞན་དུ་བཤད་ཟིན་ཏོ། །དེས་ན་ཡན་ལག་གི་ལྗིད་ཐམས་ཅད་ལས་རྫས་གཞན་དུ་གྱུར་པའི་ཡན་ལག་ཅན་གྱི་ལྗིད་ལྷག་པོ་ཡོད་པ་ལ་སྲང་དམའ་
པའི་ཁྱད་པར་མ་དམིགས་པའི་རྟགས་ལ་བརྟེན་པའི་རྗེས་དཔག་གིས་གནོད་ཅིང་ཡན་ལག་ཅན་གྱི་ལྗིད་དེ་ཡན་ལག་ཅན་ལས་རྫས་གཞན་དུ་ཡོད་པ་ལ་མངོན་སུམ་གྱིས་གནོད་པ་ཡིན་པས། མངོན་སུམ་དང་རྗེས་
དཔག་གི་གནོད་ཡུལ་སོ་སོ་དང། གཉིས་གས་ཀྱང་དམ་བཅའ་དེ་ཉིད་ཀྱི་ཆོས་ཀྱི་ཁྱད་པར་ལ་གནོད་པའི་ཚུལ་ལེགས་པར་གནས་པར་འགྱུར་ཞིང། གཞན་དག་ཡན་ལག་ཅན་རྫས་གཞན་ཡོད་པ་ལ་མངོན་སུམ་གྱིས་
གནོད་ཅེས་འཆད་མོད། དེ་ལ་མངོན་སུམ་གྱིས་གནོད་ཀྱང་དམ་བཅའ་འདིའི་ཆོས་ཀྱི་ངོ་བོ་ལ་མངོན་སུམ་གྱིས་གནོད་པ་སོང་གི། ཆོས་ཀྱི་ཁྱད་པར་ལ་གནོད་པར་ཇི་ལྟར་འགྱུར། ཅི་སྟེ་ཡན་ལག་ཅན་རྫས་གཞན་
ནི་ཆོས་ཀྱི་ཁྱད་པར་ཡིན་ལ། ཆོས་ཀྱི་ངོ་བོ་ནི་ཡན་ལག་ཅན་རྫས་གཞན་ཡིན་པ་ཙམ་ལ་འདོད་དོ་ཞེ་ན། འདི་དང་ཁ་ཅིག་ཡན་ལག་ཅན་ཙམ་ཆོས་ཀྱི་ངོ་བོར་འདོད་པ་གཉི་ག་ལ་གནོད་བྱེད་ཕྱོགས་གཅིག་ཏུ་བརྗོད་པར་བྱ་སྟེ། འདི་

[085A]༄༅། །ལྟར་ཡན་ལག་ཅན་ཙམ་དང། ཡན་ལག་ཅན་ཡན་ལག་རྣམས་ལས་གཞན་ཡིན་པ་ཙམ་གང་ཡང་བྱེ་བྲག་པས་སངས་རྒྱས་པའི་ངོར་ཡན་ལག་རྣམས་ལ་ཡོད་པར་བསྒྲུབ་པར་བྱ་བའི་
ཆོས་ཀྱི་ངོ་བོར་མ་འཐད་པར་ཐལ། དེ་གཉི་ཀ་དེ་ལ་ཡོད་པར་སངས་རྒྱས་པའི་ཚད་མས་གྲུབ་ཟིན་མ་བརྗེད་པའི་ཕྱིར་དང། བྱེ་བྲག་པ་ལ་སངས་རྒྱས་པའི་ངོར། དེ་གཉིས་ཙམ་ཞིག་སྒྲུབ་འདོད་ཅུང་ཟད་ཀྱང་མེད་པའི་ཕྱིར་
དེས་ན་ཆོས་ཀྱི་ངོ་བོ་དང་ཁྱད་པར་གང་ཡིན་མ་ཤེས་པས་ཡན་ལག་ཅན་རྫས་གཞན་དམ་བཅས་པའི་དོན་ལ། མངོན་སུམ་གྱིས་གནོད་ཅིང། ཐ་སྙད་ལ་རྗེས་དཔག་གིས་གནོད་ཅེས་སོགས་སྣ་ཚོགས་པ་ཅིག་སྨྲ་དགོས་
པ་བྱུང་མོད། རྩ་བ་བཅད་ཟིན་ནས་ཡལ་ག་གཅོད་པ་དགོས་པ་མེད་པའི་ཕྱིར་དང། ཡི་གེ་མདས་པར་འགྱུར་བའི་ཕྱིར་འདིར་དེ་དག་གི་དགག་སྒྲུབ་རྒྱས་པར་མ་བྲིས་སོ། །ལྗིད་ལ་སོགས་པའི་ཁྱད་པར་དེ་རྣམས་ཡན་ལག་ཅན་ལ་ཁྱད་
ཆོས་སུ་ལྡན་པར་ཁས་བླངས་པ་ལ། ཡན་ལག་ཅན་ཆ་མེད་དུ་ཁས་བླངས་པས་གནོད་དེ། ལྗིད་སོགས་རྫས་ཐ་དད་པ་གསུམ་རང་ལ་ཁྱད་ཆོས་སུ་ལྡན་ན་ཆ་ཤེས་མེད་པ་འགལ་བའི་ཕྱིར་རོ། །ལྗིད་ལ་སོགས་པའི་ཆོས་གསུམ་པོ་
དེ་ཉིད་ཡན་ལག་ཅན་ཡན་ལག་རྣམས་ལས་རྫོས་གཞན་དུ་བྱེད་པའི་བྱེད་ཆོས་ཡིན་པར་དངོས་སུ་དམ་བཅས་ཤིང། ཡན་ལག་ཅན་དུ་སྨྲས་པའི་ཤུགས་ལ་རང་གི་ཡན་ལག་རྣམས་དང་རྫོས་གཞན་མ་ཡིན་པར་ཁས་བླངས་

[085B] །དེ་ལ་སྐབས་འདིར་ཁས་བླངས་ཀྱི་གནོད་ཅེས་གསུངས་པ་ནི། ཁས་བླངས་སྔ་ཕྱི་འགལ་བའི་གནོད་པ་ལ་བཞེད་པ་ཡིན་གྱི། ཡིད་ཆེས་རྗེས་དཔག་གི་གནོད་པ་ལ་བཞེད་པ་མ་ཡིན་ལ། དེའི་ཕྱིར། ཁས་
བླངས་འགལ་བ་དང། རང་ཚིག་འགལ་བའི་གནོད་པ་ནི། མངོན་རྗེས་ཀྱིས་གནོད་པའི་ཡུལ་ལ་འཇུག་པ་ལ་ཡང་འགལ་བ་མེད་དོ། །གཞན་དག་ན་རེ། ཡན་ལག་རྣམས་ལ་མེད་པའི་ལྗིད་སོགས་ཆོས་གསུམ་ཡན་ལག་ཅན་ལ་ཡོད་
པར་ཁས་བླངས་པ་ལ། སྲངས་ནི་དམའ་བ་དག་ཏུ་འགྱུར། ཞེས་པ་དང་གྲངས་མཚུངས་པ་ནི་མི་རུང་ངོ། །ཞེས་སོགས་ཀྱི་རིགས་པས་གནོད་པ་མ་བཟོད་ནས། འཕེལ་ལྡན་འབྲས་བུའི་ཕྲེང་བ་ཡི། །ལྕི་བ་རྟོགས་པ་མ་ཡིན་ན། །ཞེས་ལྗིད་སོགས་
དོན་གཞན་གསུམ་མེད་པར་ཁས་བླངས་པས་ཁས་བླངས་འགལ་བ་ཡིན་ནོ། །ཞེས་ཟེར་རོ། །མཁས་པ་ཁྱེད་ཀྱི་ཁས་བླངས་འགལ་བའི་ཚུལ་འདི་ནི་ངོ་མཚར་བ་ཞིག་སྟེ། ལྷ་དགའ་བར་བྱེད་པ་ཡིན་ནོ། །འདི་ལྟར་ཡན་ལག་ཅན་ལ་ལྗིད་
སོགས་དོན་གསུམ་ཡོད་པར་ཁས་བླངས་པ་ལ་རིགས་པས་གནོད་པ་མ་བཟོད་པར་ཁས་བླངས་དེ་བོར་ཏེ་དེ་ལྟ་བུ་མེད་པར་ཁས་བླངས་པ་ཡིན་ནམ། འོན་ཏེ་ཁས་བླངས་སྔ་མ་མ་བོར་བར་ཕྱི་མ་ཁས་བླངས་པ་ཡིན། དང་པོ་ལྟར་ན། ཁས་བླངས་སྔ་
མ་མ་བོར་གྱི་བར་ལ། ཕྱི་མ་ཁས་མ་བླངས་ཤིང། ཕྱི་མ་ཁས་བླངས་པའི་ཚེ། སྔ་མ་བོར་བའི་ཕྱིར། ཁས་བླངས་འགལ་བར་ཇི་ལྟར་འགྱུར། གཞན་དུ་ན་གྲངས་ཅན་གྱིས་བྱས་པའི་རྟགས་ལ་བརྟེན་ནས་སྒྲ་མི་རྟག་པར་རྟོགས་པའི་རྗེས་དཔག་

[086A]༄༅། །སྐྱེས་པའི་རྗེས་སུ་སྒྲ་མི་རྟག་པར་ཁས་བླངས་པ་ལ་ཡང་ཁས་བླངས་འགལ་བའི་གནོད་པ་འབབ་པར་ཐལ་ལོ། །དེའི་ཕྱིར་ཕྱོགས་འདི་ལ་ནི་ཁས་བླངས་འགལ་བའི་གནོད་པ་མི་འབབ་པའི་གང་ཟག་སུའང་
མི་སྲིད་པར་ཁས་ལེན་དགོས་པར་འགྱུར་རོ། །བརྟག་པ་གཉིས་པ་ལྟར་ཁས་ལེན་ན། ཕྱོགས་དེ་ཡང་གཞུང་གི་དོན་ཕྱིན་ཅི་ལོག་འབའ་ཞིག་ཏུ་བཤད་པ་ཡིན་ཏེ། འཕེལ་ལྡན་འབྲས་བུའི་ཕྲེང་བ་ཡི། །ལྕི་བ་རྟོགས་པ་མ་ཡིན་ནོ། །ཞེས་
པས་ལྕིང་སོགས་དོན་གསུམ་ཡན་ལག་ཅན་ལ་མེད་པར་ཁས་བླངས་པར་སྟོན་པ་ཡིན་ན། ཁས་བླངས་དངོས་སུ་འགལ་བའི་གནོད་བྱེད་སྟོན་པར་རིགས་ཀྱི། ཡུངས་ཀར་བར་གྱི་ལྗིད་དག་ཀྱང། །ཞེས་སོགས་ཀྱིས་གནོད་བྱེད་
སྟོན་པར་ཇི་ལྟར་འཐད། དོན་འདི་ནི་ལྗིད་སོགས་དོན་གཞན་ཡོད་ཀྱང། སྲང་ལ་བཅལ་བས་མི་རྟོགས་པའི་རྒྱུ་མཚན་སྨྲས་པ་འགོག་པ་ཡིན་གྱི། དེ་ལྟ་མིན་པར་ལྗིད་སོགས་དོན་གཞན་ཡན་ལག་ཅན་ལ་མེད་པར་ཁས་བླངས་པ་ལ་རྡུལ་
ཕྲན་གྱི་ལྗིད་སྲང་ལ་གཞལ་བས་རྫོགས་རུང་ཡིན་པར་ཐལ། ཡན་ལག་ཅན་ལ་ལྗིད་སོགས་དོན་གསུམ་གཞན་མེད་པའི་ཕྱིར། ཞེས་པའི་ཐལ་འགྱུར་འཕངས་ཀྱང། འཁོར་གསུམ་དངོས་འགལ་རང་ཉིད་ལ་དེ་མ་ཐག་ལྡོག་པར་ཤེས་པར་གྱིས་
ཤིག་ཡང་གཞན་དག་ན་རེ། ཡན་ལག་ཅན་ཞེས་སྨྲས་པའི་དུས་ཉིད་ནས་ཡན་ལག་ཚོགས་པ་ཙམ་གྱི་ཀུན་རྫོབ་པ་ཞིག་ཏུ་ཤུགས་ལ་དམ་བཅས་པ་དེས་ཡན་ལག་ཅན་ཡན་ལག་ལས་མ་གཏོགས་པའི་ཆོས་གསུམ་གྱི་དོན་དུ་དམ་བཅས་

[086B] །ཞེས་ཟེར་རོ། །དེ་ནི་མི་འཐད་དེ། བུམ་པ་ཆོས་ཅན། ཁྱོད་ཀུན་རྫོབ་པ་ཡིན་པར་ཐལ། །ཁྱོད་ཡན་ལག་ཅན་ཡིན་པའི་ཕྱིར། །མ་ཁྱབ་ན་ཡན་ལག་ཅན་དུ་ཁས་བླངས་པའི་ཤུགས་ཀྱིས་ཀུན་
རྫོབ་པར་ཁས་ལེན་དགོས་པ་བུད། འདོད་ན་སྒྲོ་བཏགས་ཡིན་པར་ཐལ་ཞིང། བདེན་པར་གྲུབ་ན་ཆ་མེད་ཡིན་པས་ཁྱབ་པར་ཐལ་ལོ། །ཁ་ཅིག་རང་ཡང་རགས་པ་ཡིན་པའི་རྫས་གྲུབ་ཁས་ལེན་བཞིན་དུ་སྐབས་འདིར་རང་ཚིག་འགལ་
བའི་ཚུལ་དེ་ལྟར་འཆད་པ་ནི། དངོས་འགལ་ངོ་མི་ཤེས་པར་ཟད་དོ། །གྲགས་པས་གནོད་ཚུལ་ལ། གཞན་དག་ན་རེ། ཡན་ལག་ཅན་ཞེས་པ་ཡན་ལག་ཚོགས་པ་ཙམ་ལ་འཇིག་རྟེན་ན་གྲགས་པས་ཡན་ལག་ཅན་རང་གི་ཡན་ལག་ཚོགས་
པ་ཙམ་མིན་པར་དམ་བཅས་པ་ལ་གནོད་དོ་ཞེས་ཟེར་རོ། །དེ་ནི་མི་འཐད་དེ། དེ་ལྟར་ན། གྲགས་པས་གནོད་པ་དམ་བཅའི་སྐྱོན་ཡིན་ནམ་མིན། མ་ཡིན་ན་མདོ་དང་རྣམ་འགྲེལ་གཉི་ག་དང་འགལ། ཡིན་ན་ཤེས་བྱ་ཆོས་ཅན་དངོས་པོ་རྣམས་
ཡུལ་དུས་རང་བཞིན་མ་འདྲེས་པར་དམ་བཅས་པའི་དོན་ལ་གྲགས་པས་གནོད་པར་ཐལ། འཇིག་རྟེན་ན་ཁ་སང་གི་ལྷས་བྱིན་དེ་རིང་ཡང་ཡོད་པ་སོགས་སུ་གྲགས་པའི་ཕྱིར། འདིས་མཚོན་ཏེ་གནོད་བྱེད་ཆེས་མང་ལ། འདོད་ན་དེ་དམ་བཅའ་
སྐྱོན་ཅན་དུ་ཐལ་ཞིང། གྲགས་པས་གྲུབ་པའི་དོན་ལ་འགལ་བ་ལ་མི་འཁྲུལ་བའི་ཚད་མ་ཡང་ཡོད་པར་ཐལ། དངོས་པོ་རྣམས་ཡུལ་དུས་རང་བཞིན་མ་འདྲེས་པར་དམ་བཅས་པའི་དོན་ཚད་མས་གྲུབ་པ་གང་ཞིག་དེ་ལ་གྲགས་པས་གནོད་

[087A]༄༅། །པའི་ཕྱིར། ཡང་ཁ་ཅིག་ན་རེ། མངོན་སུམ་དང་དངོས་པོ་སྟོབས་ཞུགས་ཀྱི་རྗེས་དཔག་གིས་གྲུབ་པའི་དོན་འཇིག་རྟེན་ན་ཡང་གྲགས་པས་ཁྱབ་པའི་ཕྱིར། གྲགས་པས་གནོད་པ་ཡིན་ནོ་ཞེས་ཟེར་རོ། །དངོས་
སྟོབས་ཀྱི་ཚད་མ་དང་གྲགས་པའི་གནོད་ཡུལ་རིགས་མི་གཅིག་པར་གོང་དུ་རྒྱས་པར་བསྒྲུབས་ཟིན་པའི་དེ་མ་ཐག་ཏུ་འདི་ལྟར་སྨྲ་བ་ནི། ཅོ་འདྲི་བའི་ཚིག་ཡིན་ཏེ། འདི་ལྟར་འཇིག་རྟེན་གྱི་གྲགས་པ་ཞེས་པ་དེ་འཇིག་རྟེན་པ་རྣམས་དེ་ལྟར་
ཐ་སྙད་བྱེད་པ་ལ་ཟེར་རམ། བརྗོད་རུང་གྲགས་པ་ལ་ཟེར་རམ། གྲགས་པའི་རྗེས་དཔག་ལ་ཟེར། དང་པོ་ལྟར་ན། ཤེས་བྱ་ཆོས་ཅན། འཇིག་རྟེན་པ་ཡིན་ན་བསྟན་བཅོས་ཀྱི་བརྡ་ལ་བྱང་བས་ཁྱབ་པར་ཐལ། མངོན་རྗེས་ཀྱིས་གྲུབ་པའི་དོན་ཡིན་ན་
འཇིག་རྟེན་ན་ཡང་ཐ་སྙད་དེ་ལྟར་བྱེད་པས་ཁྱབ་པའི་ཕྱིར། ཕྱི་མ་གཉིས་ལྟར་ན། ཤེས་བྱ་ཆོས་ཅན། གཞི་གྲུབ་ན་འདོད་པ་ཙམ་གྱིས་བཞག་པའི་ཆོས་ཡིན་པས་ཁྱབ་པར་ཐལ། མངོན་རྗེས་ཀྱིས་གྲུབ་པའི་དོན་ཡིན་ན། གྲགས་པའི་རྗེས་དཔག་གིས་
གྲུབ་པའི་དོན་ཡིན་པས་ཁྱབ་པའི་ཕྱིར། དེས་ན་འདི་དག་ནི་གྲགས་པས་གནོད་པའི་དོན་ཅི་ཡིན་གཏོལ་མ་བྱུང་བར་སྣང་ངོ། །རང་ལུགས་ནི་ཡན་ལག་ཅན་ལ་ཡོད་པའི་ལྗིད་སོགས་ཡོན་ཏན་རྣམས་ཡན་ལག་ཅན་ལས་རྫས་གཞན་དུ་མེད་ན་
བུམ་པ་སོགས་ཡན་ལག་ཅན་རྣམས་ལ་ལྕི་བ་དང་དཀར་བ་ལ་སོགས་པའི་སྒྲ་རྟོག་སོ་སོར་འཇུག་པར་མི་འགྱུར་རོ། །དེའི་ཕྱིར་དེ་དག་ཡན་ལག་ཅན་ལས་རྫས་གཞན་དུ་ཡོད་དོ། །ཞེས་བྱ་བ་ནི་བྱེ་བྲག་པའི་གྲུབ་པའི་མཐའ་ཡིན་པས་ལྗིད་

[087B] ལྗིད་སོགས་ཡོན་ཏན་རྣམས་ཡན་ལག་ཅན་ལས་རྫས་གཞན་དུ་ཡོད་པར་དམ་བཅས་པ་དེ་ལ་ལྗིད་སོགས་ཀྱི་སྒྲ་འདོད་པའི་དབང་གིས་དོན་ཐམས་ཅད་ལ་འཇུག་
ཏུ་རུང་བས་གནོད་པའི་ཕྱིར་གྲགས་པས་གནོད་པ་ཞེས་བྱ་སྟེ། དེས་ན་འདིས་ནི་གྲགས་པས་གནོད་པ་མཚན་ཉིད་པ་ཡིན་པའི་ཕྱིར་དམ་བཅའི་སྐྱོན་དུ་འགྱུར་བ་ཡིན་གྱི། འཇིག་རྟེན་གྱི་ཐ་སྙད་གང་ཡང་རུང་བ་དང་མི་མཐུན་པས་དམ་བཅའི་སྐྱོན་
དུ་འགྱུར་བ་མ་ཡིན་ནོ། །དེ་ཡང་ལྗིད་ལ་སོགས་པའི་ཁྱད་པར་རྣམས་ཡན་ལག་ཅན་ལས་རྫས་གཞན་དུ་ཡོད་པ་ལ་མངོན་སུམ་གྱིས་གནོད་ཀྱང། དེ་དག་དེ་ལས་རྫས་གཞན་དུ་ཡོད་པའི་རྒྱུ་མཚན་ལྗིད་སོགས་ཀྱི་སྒྲ་དངོས་པོའི་དབང་གིས་
འཇུག་པ་ལ། གྲགས་པས་གནོད་པ་ཡིན་པས་གནོད་ཡུལ་གཅིག་ཏུ་ཐལ་བའི་སྐྱོན་ཡང་མི་འབྱུང་ངོ། །གཉིས་པ་ཆོས་ཅན་གྱི་ཁྱད་པར་ལ་གནོད་པའི་དམ་བཅའ་ལ། མངོན་སུམ་སོགས་ཀྱིས་གནོད་པའི་ཚུལ་བཤད་པ་ནི། ཡན་ལག་
ཅན་ནི་ཡན་ལག་རྣམས་ལས་གཞན་མ་ཡིན་ཏེ། མངོན་སུམ་མ་ཡིན་པ་ཉིད་དུ་ཐལ་བའི་ཕྱིར་རོ། །ཞེས་ཡན་ལག་ཆོས་ཅན་དུ་གཟུང་བ་དང། ཡན་ལག་རྣམས་ནི་ཡན་ལག་ཅན་ལས་གཞན་མ་ཡིན་ཏེ། མངོན་སུམ་མ་ཡིན་པ་ཉིད་དུ་ཐལ་བའི་ཕྱིར་རོ། །
ཞེས་ཡན་ལག་ཆོས་ཅན་དུ་བཟུང་བའི་བཤད་ཚུལ་གཉིས་ཡོད་ཅིང། དེ་དག་ལ་ཆོས་ཅན་གྱི་ངོ་བོ་ནི་གང། ཁྱད་པར་ནི་ཇི་ལྟ་བུ། ཚུལ་ཇི་ལྟར་གནོད་ཅེ་ན། གཞན་དག་ན་རེ། ཡན་ལག་ཅན་ཆོས་ཅན་དུ་བཟུང་བའི་ཚེ་ནི། ཡན་ལག་

[088A]༄༅། །ཅན་ཆོས་ཅན་གྱི་ངོ་བོ་ཡིན་ཞིང། མངོན་སུམ་གྱིས་མཐོང་དུ་རུང་བ་དེའི་ཁྱད་པར་ཡིན་ལ། ཡན་ལག་ཆོས་ཅན་དུ་བཟུང་བའི་ཚེ་ནི། ཡན་ལག་ཅན་གྱི་ངོ་བོ་ཡིན་ཞིང་དེ་ཉིད་མངོན་སུམ་
གྱིས་མཐོང་དུ་མི་རུང་བ་ཆོས་ཅན་གྱི་ཁྱད་པར་ཡིན་ནོ་ཞེས་ཟེར་རོ། །དེ་ཡང་རྒྱལ་དབང་བློས། ཡན་ལག་ཆོས་ཅན་གྱི་ངོ་བོ་དང། མངོན་སུམ་གྱིས་མཐོང་དུ་མི་རུང་བ་དེའི་ཁྱད་པར་དུ་བཤད་པ་ལ་དཔགས་ནས། ཡན་ལག་ཅན་ལའང་
དེ་ལྟར་འདོད་པར་ཟད་མོད། ཚུལ་དེ་ནི་འཐད་པ་མ་ཡིན་ཏེ། ཡན་ལག་ཅན་གྱི་རང་ལྡོག་ཡན་ལག་རྣམས་ལས་རྫས་གཞན་དུ་ཡོད་མེད་ཙམ་ཞིག་རྩོད་པ་མ་ཡིན་གྱི། བུམ་པ་ལ་སོགས་པ་ཡན་ལག་ཅན་གྱི་གཞི་ལྡོག་རྣམས་རང་རང་
གི་ཡན་ལག་རྣམས་ལས་རྫས་གཞན་དུ་ཡོད་མེད་རྩོད་པ་ཡིན་པས། སྐབས་འདིའི་ཡན་ལག་ཅན་ལ་ཡང་དེ་དག་ལ་བྱེད་དགོས་ལ། དེ་ལྟར་ན། དེ་ལྟ་བུའི་ཡན་ལག་ཅན་རྣམས་ཆོས་ཅན་གྱི་ངོ་བོ་དང། དེ་དག་མངོན་སུམ་གྱིས་མཐོང་དུ་རུང་བ་
ཆོས་ཅན་གྱི་ཁྱད་པར་དུ་བྱས་ནས་དེ་ཉིད་མངོན་སུམ་སོགས་ཀྱིས་གནོད་པར་ཁས་ལེན་དགོས་ན་ཡང། བུམ་པ་མངོན་སུམ་གྱིས་མཐོང་དུ་རུང་བ་ལ། ཚད་མས་གནོད་པ་ཇི་ལྟར་འཐད། དེས་ན་རང་ལུགས་ནི། ཡན་ལག་ཆོས་ཅན་དུ་བཟུང་བའི་
ཚེ་མངོན་སུམ་གྱིས་མཐོང་དུ་མི་རུང་བ་ཁྱད་པར་ཡིན་ཞིང། དེ་ཉིད་ལ་གནོད་པའི་ཚུལ་ནི་མངོན་སུམ་མ་ཡིན་པ་ཉིད་དུ་ཐལ་བའི་ཕྱིར་རོ། །ཞེས་པས་བསྟན་ཏེ། དེའི་དོན་ཡང་ཡན་ལག་ཡིན་པའི་མངོན་སུམ་གྱིས་མཐོང་དུ་རུང་བ་མེད་པར་ཐལ་

[088B] འདོད་ན་བུམ་པའི་མཆུ་ལ་སོགས་པ་མངོན་སུམ་གྱིས་མཐོང་བས་བསལ། ཡན་ལག་ཅན་ཆོས་ཅན་དུ་བཟུང་བའི་ཚེ་ནི་བུམ་པ་ལ་སོགས་
པའི་ཡན་ལག་ཅན་རྣམས་ཆོས་ཅན་གྱི་ངོ་བོ་དང། ཆ་ཤེས་མེད་པ་དེ་དག་གི་ཁྱད་པར་ཡིན་ཞིང། དེ་ཉིད་ལ་ཇི་ལྟར་གནོད་པའི་ཚུལ་ནི། བུམ་པ་ལ་སོགས་པའི་ཡན་ལག་ཅན་དེ་རྣམས་མངོན་སུམ་གྱིས་མཐོང་རུང་མ་ཡིན་པར་
ཐལ། ཆ་མེད་ཡིན་པའི་ཕྱིར། ཞེས་པའི་དོན་ཏེ། འདི་དག་གིས་ཐལ་འགྱུར་དངོས་སུ་བསྟན་ནས། ཆ་མེད་མ་ཡིན་ཏེ། ཚུར་མཐོང་མངོན་སུམ་ལ་སྣང་རུང་ཡིན་པའི་ཕྱིར། ཞེས་པ་དང། ཡན་ལག་རྣམས་ནི་མངོན་སུམ་གྱིས་མཐོང་རུང་མ་
ཡིན་པས་ཁྱད་པར་དུ་བྱས་པ་མ་ཡིན་ཏེ། ཡན་ལག་འགའ་ཞིག་མངོན་སུམ་གྱིས་དམིགས་པའི་ཕྱིར། ཞེས་སོགས་ཀྱིས་རང་རྒྱུད་ཤུགས་ལ་འཕེན་ཅིང་རྟགས་དེ་དག་ལ་བརྟེན་པའི་རྗེས་དཔག་གིས་གནོད་པར་བསྟན་པ་ཡིན་ནོ། །ཐལ་
འགྱུར་དངོས་སུ་བསྟན་པ་ནི་ཁས་བླངས་ཀྱིས་གནོད་པ་སྟོན་པར་བྱེད་དོ། །དེ་ཡང་བུམ་པ་སོགས་ཡན་ལག་ཅན་རྣམས་ཆ་མེད་ཡིན་པའི་ཐ་སྙད་ལ་རྗེས་དཔག་གིས་གནོད་པ་ཡིན་ཞིང། དོན་ལ་མངོན་སུམ་གྱིས་གནོད་པ་ཡིན་ཏེ་
བུམ་པ་སོགས་ཀྱི་ཆ་ཤས་ཡོད་པར་མངོན་སུམ་གྱིས་གྲུབ་པའི་ཕྱིར་རོ། །ཡན་ལག་ཅན་ཞེས་ཡན་ལག་ཅན་དུ་ཁས་བླངས་པ་ན་ཡན་ལག་ཡོད་པར་ཁས་བླངས་པས་ཆ་བཅས་སུ་སྨྲས་པ་ཡིན་ཞིང། དངོས་སུ་ཆ་མེད་དུ་སྨྲས་

[089A]༄༅། །པས་རང་ཚིག་འགལ་བ་ཡིན་ནོ། །གསུམ་པ་ཆོས་ཅན་གྱི་ངོ་བོ་ལ་གནོད་པའི་དམ་བཅའ་ལ། མངོན་སུམ་སོགས་ཀྱིས་གནོད་པའི་ཚུལ་སྟོན་པ་ནི། རྫས་ནི་ཡོད་པ་མ་ཡིན་ཏེ། ཡོན་ཏན་དང་རྫས་
དག་རྫས་དང་རྫས་མ་ཡིན་པར་ཐལ་བའི་ཕྱིར་རོ། །ཞེས་པ་སྟེ། དེ་ཡང་ཆོས་ཅན་གྱི་ངོ་བོ་འགོག་ཅེས་པ་ནི། རྫས་ཀྱི་རང་ལྡོག་ཙམ་འགོག་པ་མ་ཡིན་གྱི། ཆོས་ཅན་དུ་བཟུང་བའི་རྫས་དེའི་དོན་ལྡོག་ཏུ་བྱེ་བྲག་པས་སྨྲས་པ་དེ་ཉིད་
འགོག་པ་ཡིན་ལ། དེ་ལ་བྱེ་བྲག་པས་སྨྲས་པའི་རྫས་ཀྱི་དོན་ལྡོག་ནི། རང་ལས་དོན་གཞན་དུ་གྱུར་པའི་ཡོན་ཏན་གྱི་རྟེན་བྱེད་པ་ཉིད་ཡིན་ལ་དེ་ཉིད་ཇི་ལྟར་འགོག་པའི་ཚུལ་ནི། རྫས་དང་ཡོན་ཏན་རྫས་ཐ་དད་དུས་མཉམ་ཡིན་
པའི་ཕྱིར། འབྲེལ་མེད་དོན་གཞན་དུ་འགྱུར་ཞིང། དེ་ལྟར་ན་རྟེན་དང་བརྟེན་པ་མི་འཐད་པས་རྫས་རྫས་མ་ཡིན་པར་ཐལ། ཡོན་ཏན་གྱི་རྟེན་མི་བྱེད་པའི་ཕྱིར། བུམ་པའི་གཟུགས་སོགས་ཡོན་ཏན་རྣམས་ལ་ཡང། གཟུགས་
ཀྱི་ཁྱད་པར་མཛེས་པ་དང་མི་མཛེས་པ་ལ་སོགས་པའི་ཆོས་རྫས་གཞན་མི་བརྟེན་ན། དེ་དག་ལ་མཛེས་མི་མཛེས་ལ་སོགས་པའི་སྒྲ་རྟོག་འཇུག་པར་མི་འགྱུར་བ་གྲུབ་པའི་མཐའ་ཡིན་པས་བརྟེན་པར་ཁས་ལེན་དགོས་
ལ། དེ་ལྟར་ན་གཟུགས་སོགས་ཡོན་ཏན་རྣམས་ཀྱང་རྫས་སུ་ཐལ། རང་ལས་རྫས་གཞན་དུ་གྱུར་པའི་ཡོན་ཏན་གྱི་རྟེན་བྱེད་པའི་ཕྱིར། ཞེས་ཡོན་ཏན་རྫས་སུ་ཐལ་བ་དང། རྫས་རྫས་མ་ཡིན་པར་ཐལ་བའི་ཐལ་བ་དངོས་སུ་

[089B] དེ་དག་གི་ཤུགས་ལ་རྫས་བུམ་པ་ཆོས་ཅན། རང་གི་ཡོན་ཏན་གཟུགས་སོགས་དང་དུས་མཉམ་རྫས་ཐ་དད་མ་ཡིན་ཏེ། ཕན་ཚུན་རྟེན་དང་བརྟེན་པའི་འབྲེལ་བ་གྲུབ་པའི་ཕྱིར། ཞེས་པའི་རང་རྒྱུད་འཕངས་ནས་དེ་ལ་བརྟེན་པའི་
རྗེས་དཔག་གིས་གནོད་པ་སྟོན་པར་བྱེད་ཅིང། དེ་ཡང་རྫས་དང་ཡོན་ཏན་རྫས་ཐ་དད་ཡིན་པ་ལ་མངོན་སུམ་གྱིས་གནོད་ཅིང། རྫས་དེ་ཉིད་རང་ལས་རྫས་ཐ་དད་དུ་གྱུར་པའི་ཡོན་ཏན་གྱི་རྟེན་བྱེད་པ་ལ་རྗེས་དཔག་གིས་གནོད་ལ། རང་དང་དུས་མཉམ་པའི་ཡོན་ཏན་གྱི་
རྟེན་དུ་སྨྲས་པའི་ཤུགས་ཀྱིས་དེ་དང་འབྲེལ་བ་གྲུབ་པར་ཁས་བླངས་ཤིང། དངོས་སུ་དེ་དང་རྫས་ཐ་དད་དུ་ཁས་བླངས་པའི་ཤུགས་ཀྱིས་འབྲེལ་མེད་དུ་ཁས་བླངས་པ་ཡིན་པས་རང་ཚིག་འགལ་བ་ཡིན་ནོ་ཞེས་པའམ། ཡང་ན་དངོས་སུ་དུས་མཉམ་པའི་ཡོན་
ཏན་དེ་དག་གི་རྟེན་དུ་ཁས་བླངས་པ་དང། ཡང་དེ་དང་རྫས་ཐ་དད་དུ་སྨྲས་པའི་ཤུགས་ལ་འབྲེལ་མེད་དུ་ཁས་བླངས་པ་གཉིས། རང་ཚིག་འགལ་བ་ཡིན་ནོ། །འདི་དང་སྔ་མ་གཉིས་ལ་གྲགས་པས་གནོད་པའི་ཚུལ་ནི། གོང་དུ་བཤད་པ་ལས་རིགས་བསྒྲེས་ཏེ་
ཤེས་པར་བྱའོ། །ཆོས་ཅན་གྱི་ཁྱད་པར་ལ་གནོད་པའི་དམ་བཅའ་ལ་ཁས་བླངས་ཀྱིས་གནོད་པའི་ཚུལ་འཆད་པ་ན། ཁ་ཅིག་ཡན་ལག་ཅན་དོན་གཞན་ཡོད་ན་མངོན་སུམ་གྱིས་དམིགས་རུང་མ་དམིགས་པ་ཁེགས་པ་ཡིན་པས། ཡན་
ལག་ཅན་དོན་གཞན་མེད་པ་བྱེ་བྲག་པས་ཀྱང་ཁས་ལེན་དགོས་པས་ཁས་བླངས་ནང་འགལ་ལོ། །ཞེས་ཟེར་རོ། །ཡ་གྱལ་ཁས་བླངས་མེད་པར་ཡང། །ཁས་བླངས་ནང་འགལ་བསྟན་པའི་ཕྱིར། །ནན་གྱིས་ཁྱོད་འདི་འདོད་ཅེས་པ། །གསལ་

[090A]༄༅། །བར་དབང་ཕྱུག་སྤྱོད་པ་ཡིན། །དེས་ན་འདི་ནི་ཁས་བླངས་པ་དང། ཁས་བླངས་དགོས་པ་གཉིས་ཀྱི་ཁྱད་པར་མ་ཕྱེད་པ་སྟེ། དེ་ལྟར་ན་མདོ་སྡེ་པས་གཞན་རིག་མངོན་སུམ་ཁས་བླངས་ན། དེ་ཉིད་གཟུང་འཛིན་གཉིས་སུ་སྣང་
བ་ལྟར་བདེན་པས་སྟོང་པར་ཁས་བླང་དགོས་པས་ཁས་བླངས་ནང་འགལ་གྱི་སྐྱོན་འབྱུང་བར་འགྱུར་རོ། །ཞེས་རྗོད་ཅིང། གཞན་ཡང་ཁས་ལེན་དགོས་པ་ཙམ་གྱིས་བླངས་པར་འགྱུར་ན། ཡང་དག་པའི་ལྟ་བ་ཕྱིན་ཅི་མ་ལོག་པར་ཁས་མ་བླངས་པའི་རྒོལ་
བ་སུ་ཡང་མི་སྲིད་པར་འགྱུར་རོ། །བཞི་བ་ཆོས་ཅན་གྱི་ངོ་བོ་དང་ཁྱད་པར་གཉི་ག་ལ་གནོད་པའི་དམ་བཅའ་ལྟར་སྣང་གི་དཔེ་ནི། ངག་ཐམས་ཅད་བརྫུན་པའི་དོན་ཅན་ཡིན་ནོ་ཞེས་བྱ་བ་སྟེ། དེ་ལ་ཚིག་ཐམས་ཅད་བརྫུན་ཚིག་ཡིན་ན་ཚིག་གང་ལས་ཀྱང་དོན་
གོ་བའི་ནུས་པ་མེད་པར་འགྱུར་བས། དམ་བཅའ་དེ་ཉིད་སྨྲས་པའི་ཤུགས་ལ་དོན་སྟོན་པའི་ཚིག་གང་ཡང་མེད་པར་ཁས་བླངས་པའི་ཕྱིར། དོན་བདེན་པ་སྟོན་པ་དང། བརྫུན་པ་སྟོན་པའི་ཚིག་ཐམས་ཅད་བཀག་ཅིང། རྟག་པ་དང་མི་རྟག་པ་ལ་
སོགས་པའི་ཚིག་གི་ཁྱད་པར་ཐམས་ཅད་ཀྱང་བཀག་པས། ཆོས་དང་ཆོས་ཅན་གཉིས་ཀའི་ངོ་བོ་དང་ཁྱད་པར་གཉི་ག་བཀག་པར་འགྱུར་བ་ཡིན་ནོ། །དེས་ན་དམ་བཅའ་འདི་ཉིད་ལ་ནི་རང་ཚིག་གིས་གནོད་པ་ཙམ་ཞིག་བསྟན་པར་བཞེད་ནས་
ཀུན་ལས་བཏུས་སུ་དམ་བཅའི་དཔེར་བརྗོད་ཙམ་ཞིག་དང། དེ་ལ་རང་ཚིག་གིས་གནོད་ཚུལ་ཙམ་ཞིག་གསུངས་པ་ཡིན་ལ། དམ་བཅའ་གཞན་རྣམས་ལ་ནི་རྗེས་དཔག་སོགས་ཀྱི་གནོད་པ་ཡང་བསྟན་པར་བཞེད་པས། དམ་བཅའི་དཔེར་བརྗོད་

[090B] རང་རྒྱུད་འཕེན་པའི་ཐལ་འགྱུར་སོགས་ཀྱི་གནོད་བྱེད་དངོས་སུ་བཀོད་ནས། གནོད་བྱའི་དམ་བཅའ་ཤུགས་ལ་བསྟན་པ་ཡིན་ཞིང། དེའི་ཕྱིར་དམ་བཅའ་འདི་ཉིད་ལ་མངོན་སུམ་སོགས་གཞན་གྱི་
གནོད་ཚུལ་འགྲེལ་བ་རྣམས་སུའང་མ་བཤད་དོ། །གཉིས་པ་གཞུང་གི་དོན་ལ། བཤད་པའི་འབྲེལ་དགོད། ཆོས་ཀྱི་ཁྱད་པར་ལ་རྗེས་དཔག་གིས་གནོད་ཚུལ་རྒྱས་པར་བཤད། དེས་གནོད་ཚུལ་གཞན་ཡང་རྟོགས་པར་བྱ་བར་བསྟན་པའོ། །དང་པོ་ནི། ཀུན་ལས་
བཏུས་སུ། ཆོས་ཀྱི་རང་གི་ངོ་བོ་ལ་གནོད་པའི་དམ་བཅའ་ལ་མངོན་སུམ་དང། དངོས་པོ་སྟོབས་ཞུགས་ཀྱི་རྗེས་དཔག་དང། ཁས་བླངས་དང་གྲགས་པ་རྣམས་ཀྱིས་གནོད་པའི་དཔེར་བརྗོད་སོ་སོར་ཕྱེ་ནས་བསྟན་པ་འདིས་བསྒྲུབ་བྱའི་ཡན་ལག་ཏུ་
གྱུར་པའི་ཆོས་ཆོས་ཅན་གྱི་ཁྱད་པར་དང་ཆོས་ཅན་རང་གི་ངོ་བོ་ལ་མངོན་སུམ་སོགས་ཀྱིས་གནོད་པ་དག་ནི། དམ་བཅའི་སྐྱོན་ཡིན་པར་བསྟན་པ་ཡིན་ལ། འོན་ཀྱང་ཀུན་ལས་བཏུས་སུ་དམ་བཅའ་ལྟར་སྣང་དེ་དག་ལ་མངོན་སུམ་སོགས་ཀྱི་གནོད་པའི་
དཔེར་བརྗོད་ནི། ཚིག་ཚོགས་སྒྱུར་པའི་ཆེད་དུ་སོ་སོར་ཕྱེ་ནས་རྒྱས་པར་མ་བཤད་པར་དེ་དག་ལ་མངོན་སུམ་སོགས་ཀྱིས་གནོད་ཚུལ་གྱི་དོན་ནི་མཚོན་ནས་བསྟན་པའི་དོན་དུ། རྗེས་དཔག་སོགས་ཀྱིས་གནོད་ཚུལ་གྱི་དཔེ་ནི་ཕྱོགས་ཙམ་རེ་མདོར་
བསྡུས་ནས་བརྗོད་པ་ཡིན་ནོ། །འགྲེལ་བྱེད་ཁ་ཅིག་ཆོས་ཅན་གྱི་ངོ་བོ་དང་ཁྱད་པར་དང་ཆོས་ཀྱི་ཁྱད་པར་ལ་གནོད་པའི་དམ་བཅའ་ལྟར་སྣང་གསུམ་ཡོད་པ་དེ་ལ། ཆོས་ཅན་གྱི་ངོ་བོ་དང་ཁྱད་པར་ལ་གནོད་ཚུལ་གྱི་དོན་ནི་ཤུགས་ལ་བསྟན་པའི་

[091A]༄༅། །དོན་དུ་བསྟན་བཅོས་འདིར་དཔེར་བརྗོད་པའི་ཕྱོགས་ཙམ་ཆོས་ཀྱི་ཁྱད་པར་སེལ་བའི་དཔེར་བརྗོད་ཀྱི་དོན་རྒྱས་པར་བརྗོད་པར་བྱའོ་ཞེས་འཆད་དོ། །གཉིས་པ་ལ། བྱེ་བྲག་པའི་དམ་བཅའ་ངོས་གཟུང་
བ་དང། དེ་ཉིད་ཀྱི་ཆོས་ཀྱི་ཁྱད་པར་འགོག་པའི་གཏན་ཚིགས་བཤད་པ་གཉིས། དང་པོ་ནི། དེ་ཡང་བྱེ་བྲག་པས་ཡན་ལག་ཅན་ནི་ཡན་ལག་དག་ལས་གཞན་ཡིན་ནོ་ཞེས་དམ་བཅས་པའི་དོན་ནི། རྡུལ་ཕྲན་རིགས་མཐུན་དུ་མ་ཕན་ཚུན་
ཕྲད་པའམ་ལྡན་པས་བརྩམས་པར་གྱུར་བའི་དོན་གང་ལྗིད་ཀྱི་ཡོན་ཏན་དོན་གཞན་དང། དེས་དྲངས་པའི་འོག་ཏུ་འགྲོ་བའི་བྱ་བ་དང། དེ་གཉིས་ཀྱི་འཕྲོད་འདུའི་རྒྱུ་བྱེད་པ་སྟེ། ཡན་ལག་ལས་རྫས་གཞན་དུ་འཇོག་པའི་མཚན་ཉིད་གསུམ་
གྱིས་ཁྱད་པར་དུ་བྱས་པ་ཅན་མངོན་སུམ་གྱིས་མཐོང་བ་ལ་བརྟེན་པའི་ཁྱད་པར་དང་ལྡན་པའི་སྒོ་ནས་ཡན་ལག་ཅན་ཡན་ལག་ལས་རྫས་གཞན་དུ་ཡོད་པ་ཡིན་པར་དམ་འཆའ་བ་ཡིན་ཏེ། མངོན་སུམ་གྱིས་མ་མཐོང་ཞིང་ཆོས་གསུམ་
གྱིས་ཁྱད་པར་དུ་བྱས་པ་ཅན་མ་ཡིན་པའི་ཡན་ལག་ཅན་གཞན་དུ་དམ་བཅས་པ་ལ་རྒོལ་བ་རང་གི་འདོད་དོན་འགྲུབ་པ་སོགས་ཀྱི་དགོས་པ་མེད་པའི་ཕྱིར་རོ། །འདི་ལྟར་བྱེ་བྲག་པ་དེས་ནི་མ་མཐོང་བ་རྡུལ་ཕྲ་རབ་དག་ལ་མཐོང་བ་དང་ཐོགས་
པ་སོགས་ཀྱི་འབྲས་བུ་མེད་པར་མཐོང་ནས་འབྲས་བུ་དེ་དག་དང་ལྡན་པའི་ཡན་ལག་ཅན་སྒྲུབ་པར་འདོད་དེ་ཡན་ལག་ཅན་ནི་ཡན་ལག་དག་ལས་གཞན་ཡིན་ཞེས་སྨྲས་པའི་ཕྱིར་རོ། །ཇི་སྐད་བཤད་པའི་ཁྱད་པར་རྣམས་ཀྱིས་ཁྱད་

[091B] སངས་རྒྱས་པས་རང་ལུགས་ལ་ཡང་བུམ་པ་དང་བུམ་པའི་ཡན་ལག་དག་ཐ་དད་པར་ཁས་ལེན་པའི་ཕྱིར་རོ། །གཉིས་
པ་དེ་ཉིད་ཀྱི་ཆོས་ཀྱི་ཁྱད་པར་འགོག་པའི་གཏན་ཚིགས་བཤད་པ་ནི། གལ་ཏེ། དེ་ལྟར་ན། འཛིམ་རིལ་ལྔ་བསྲེས་པའི་གོང་བུ་འདི་ཆོས་ཅན། ཁྱོད་མ་བསྲེས་པའི་འཛིམ་རིལ་ལྔ་ལ་མེད་པའི་འོག་ཏུ་འགྲོ་བའི་བྱ་བ་དོན་གཞན་དང་ལྡན་པར་འགྱུར་བར་
ཐལ། དེ་དག་ལ་མེད་པའི་ལྕིད་ཀྱི་ཡོན་ཏན་ལྷག་པོ་ཡོད་པའི་ཕྱིར། ཁྱབ་རྟགས་ཁས་བླངས་སོ། །འདོད་ན་འཛིམ་རིལ་བོངས་ཚོད་མཉམ་པོ་བཅུ་ཚན་གཅིག་ལས་ལྔ་མ་བསྲེས་ཞིང། ལྔ་བསྲེས་ནས་སྲང་ལ་བཅའ་བ་ན། ཕྱི་མ་ཉིད་བསྲང་ནི་དམའ་བ་
དག་ཏུ་འགྱུར་བར་ཐལ། སྔར་མ་བསྲེས་པའི་ཚེ་ལྕིད་མཉམ་དུ་ཡོད་པ་གང་ཞིག་བསྲེས་པ་ན་ཕྱི་མ་ལ་ཡན་ལག་ཅན་གྱི་ལྕིད་དང་དེས་དྲངས་པའི་འོག་ཏུ་འགྲོ་བའི་བྱ་བ་ལྷག་པོ་ཡོད་པའི་ཕྱིར། འདོད་ན། མངོན་སུམ་ཚད་མས་བསལ་བས་ལྗིད་ཀྱི་ཡོན་
ཏན་དོན་གཞན་མི་འགྲུབ་པོ། །དེས་ན་ཡན་ལག་ཅན་ཆོས་ཅན། ཡོན་ཏན་ལྗིད་དོན་གཞན་དང་དེའི་བྱ་བ་གཉིས་འཕྲོད་པ་འདུ་བ་ཅན་གྱི་རྒྱུ་མིན་པར་ཐལ། དེ་གཉིས་མེད་པ་དེའི་ཕྱིར་ཆོས་གསུམ་གྱིས་ཁྱད་པར་དུ་བྱས་པའི་ཡན་ལག་ཅན་
རྫས་གཞན་དེ་ཚད་མས་མཐོང་བ་མིན་པར་ཐལ། འབྲས་བུ་ལྕིད་དང་བྱ་བ་དོན་གཞན་གཉིས་དང། དེ་དག་གི་འཕྲོད་འདུའི་རྒྱུ་བྱེད་པའི་ངོ་བོ་དག་ཚད་མས་མཐོང་བ་མེད་པའི་ཕྱིར། དེས་ན་བྱེ་བྲག་པས་ཡན་ལག་ཅན་ཡན་ལག་རྣམས་ལས་རྫས་

[092A]༄༅། །གཞན་དུ་དམ་བཅས་པའི་ཆོས་ཀྱི་ཁྱད་པར་ལ་ཚད་མས་གནོད་པར་ཐལ། གང་ཁྱད་པར་གྱི་ཆོས་སུ་མེད་ན་ཡན་ལག་ཅན་རྫས་གཞན་མི་འབྱུང་བའི་ལྗིད་ལ་སོགས་པ་ཡན་ལག་གསུམ་པོ་ཆོས་ཀྱི་ཁྱད་པར་དུ་དམ་
བཅས་པ་གང་ཞིག་ཁྱད་པར་རྫས་གཞན་གསུམ་པོ་ལ་ཇི་སྐད་བཤད་པའི་རིགས་པས་གནོད་པ་ཡིན་པའི་ཕྱིར། གལ་ཏེ་རྡུལ་ཕྲ་མོ་གཉིས་ནས་བརྩམས་ཏེ། ཚོགས་ཆེན་པོའི་བར་དུ་རིམ་གྱིས་བསྲེས་པའི་ཡན་ལག་ཅན་གྱི་རྫས་ཀྱི་ཕྲེང་བ་དག་ཅིག་ཅར་སྲང་ལ་
བཅལ་བ་ཉིད་ཀྱི་ཕྱིར་ན། ཕྱིས་ཐམས་ཅད་གཅིག་ཏུ་བསྲེས་པའི་ཡན་ལག་ཅན་གཅིག་བུ་དེའི་ལྗིད་སྲང་ལ་བཅལ་བས་རྟོགས་ཀྱི་སྔར་རྡུལ་ཕྲ་མོ་གཉིས་བསྲེས་པའི་ཡན་ལག་ཅན་ལ་སོགས་པ་ཡན་ལག་ཅན་གྱི་རྫས་གཞན་དུ་མ་དེ་རྣམས་ཀྱི་ལྗིད་ཉིད་
ཡོད་ཀྱང་སྲང་ལ་བཅལ་བས་སོ་སོར་མི་རྟོགས་ཏེ། དཔེར་ན་རས་བལ་གྱི་ཁུར་སྲང་ལ་བཅལ་བ་ན། རས་བལ་གྱི་འདབ་མ་ཐམས་ཅད་བསྡོམས་པའི་རས་བལ་གྱི་ཁུར་དེ་ཉིད་ཀྱི་ལྗིད་སྲང་ལ་བཅལ་བས་རྟོགས་ཀྱི། །ཁུར་དེ་ལ་རས་བལ་གྱི་འདབ་མ་རེ་རེ་ནས་བཞག་
པ་རྣམས་ཀྱིས་ལྕིད་སོ་སོར་ཡོད་ཀྱང་སྲང་ལ་བཅལ་བས་སོ་སོར་མི་རྟོགས་པ་བཞིན་ནོ། །དེས་ན་ལྗིད་ཡོད་ན་སྲང་ལ་བཅལ་བས་རྟོགས་དགོས་པའི་ཁྱབ་པ་མ་ངེས་སོ་ཞེས་བྱེ་བྲག་པ་གཞན་དག་ཟེར་རོ། འོ་ན་དེ་ལྟར་ན། འཇིམ་རིལ་ལྕིད་མཉམ་བཅུ་
ཚན་གཉིས་པོ་དེའི་བཅུ་ཅིག་ཅར་བསྲེས་ནས་སྲང་ཁར་ལྡན་པར་བྱས་པ་དང། བཅུ་ཚན་གཅིག་དང་པོར་གཉིས་གཉིས་སོ་སོར་བསྲེས་ཤིང་ཕྱིས་ཐམས་ཅད་གཅིག་ཏུ་བསྲེས་ཏེ་སྲང་ཁར་ལྡན་པར་བྱས་པའི་རྡུལ་གྱི་ཚོགས་པ་གཉིས་པོ་

[092B] རིམ་གྱིས་བསྲེས་པ་དེ་ཉིད་ཅིག་ཅར་བསྲེས་པའི་གོང་བུ་ལ་མེད་པའི་ཡན་ལག་ཅན་ལྔའི་ལྗིད་ལྷག་པོར་ཡོད་པ་དེའི་ཕྱིར། འདིས་ནི། ཕྲ་མོ་ནས་བརྩམས་
རྫས་ཕྲད་དག་ཅེས་པར་རྡུལ་ཕྲ་མོ་གཉིས་ཕྲད་པ་ན། ཡན་ལག་ཅན་རྫས་གཞན་གཅིག་སྐྱེ་ཞིང། དེ་བཞིན་དུ་དེ་དང་རྡུལ་ཕྲན་གསུམ་བསྲེས་པས་ཡན་ལག་ཅན་གཅིག་སྐྱེ་བ་ལ་སོགས་པའི་ཡན་ལག་ཅན་གྱི་རྫས་ཀྱི་ཕྲེང་བ་འཕེལ་ཚུལ་ཁས་བླངས་
པ་དེ་ཉིད་འགོག་པ་ཡིན་ནོ། །གལ་ཏེ་འཇིམ་རིལ་གཉིས་བསྲེས་པ་ན་ཡན་ལག་ཅན་རྫས་གཞན་སྐྱེ་ཡང། གོང་བུ་དེ་ཉིད་འཇིམ་རིལ་གཞན་དང་བསྲེས་པ་ན། ཡན་ལག་ཅན་སྔ་མ་དེ་ཉིད་འཇིག་ཅིང། དེ་བཞིན་དུ། འཇིམ་རིལ་བཅུ་པོ་ཐམས་ཅད་ཕྱོགས་
གཅིག་ཏུ་བསྲེས་ནས། ཡན་ལག་ཅན་སྔ་མ་ཐམས་ཅད་ཞིག་ནས་བཅུ་པོ་ཕྱོགས་གཅིག་ཏུ་བསྲེས་པས་བརྩམས་པའི་ཡན་ལག་ཅན་ཐ་མ་ཁོ་ན་གནས་པར་འགྱུར་བ་ཡིན་པས། དེའི་ཕྱིར་ལྕིད་ནི་ཐ་དད་འགྱུར། ཞེས་པའི་སྐྱོན་མེད་དོ་ཞེ་ན། དེ་ལྟ་ན་
གསེར་མ་ཤ་ལྔ་ཆ་གཉིས་ལས་གཅིག་རིམ་པ་ཡིས་བསྲེས་པ་དང། གཅིག་མ་བསྲེས་པ་ན་མ་ཤ་ལྔ་ལྔར་གྲངས་མཚུངས་པ་ནི་མི་རུང་བར་ཐལ། རིམ་གྱིས་བསྲེས་པ་དེ་ཉིད་ལ་ཡན་ལག་ཅན་སྔ་མ་རྣམས་ཞིག་ནས་མཐའི་ཡན་ལག་ཅན་
གཅིག་ལས་མེད་ཅིང། ཅིག་ཤོས་ལ་ཡན་ལག་ཅན་ལྔ་ཡོད་པའི་ཕྱིར་རོ། །ཅི་སྟེ་རྫས་ལྔ་མེད་ཀྱང་ལྔའི་ཐ་སྙད་འཇུག་ན་ནི། སྒྲ་རྟོག་སྒྲུབ་པས་འཇུག་པ་དང། གྲངས་དོན་དམ་དུ་གྲུབ་པའི་རྣམ་གཞག་ཉམས་པར་འགྱུར་རོ། །གལ་ཏེ་ཡུངས་

[093A]༄༅། །ཀར་གྱི་ཚད་ཙམ་ནས་བརྩམས་ཏེ་ཚོགས་ཆེན་པོ་གོང་ནས་གོང་དུ་ནི་འཕེལ་བ་དང་ལྡན་པའི་འབྲས་བུ་ཡན་ལག་ཅན་གྱི་རྫས་ཀྱི་ཕྲེང་བའི་ལྕི་བ་ཡ་གྱལ་རེ་རེ་བ་དག་སྲང་ལ་བཅལ་བས་མི་རྟོགས་པ་
བཞིན་དུ། ཐམས་ཅད་ཀྱང་སྲང་ལ་བཅལ་བས་རྟོགས་པ་མ་ཡིན་པའི་ཕྱིར། སྲང་ནི་དམའ་བ་དག་ཏུ་འགྱུར་ཞེས་པའི་སྐྱོན་མེད་དོ། །ཞེ་ན། ཤེས་བྱ་ཆོས་ཅན། ཡན་ལག་ཅན་དེ་རྩོམ་པའི་རྒྱུ་རྡུལ་ཕྲན་ཉིད་ཀྱི་ལྗིད་སྲང་གིས་གཞལ་བར་བྱ་བར་
འགྱུར་བར་ཐལ། ཡུངས་ཀར་ཙམ་དུ་མ་ལོངས་པར་གྱི་ལྗིད་དག་ཀྱང་ཆུང་ངུ་ཤིན་ཏུ་རྟོགས་དཀའ་ཞིང་དེ་ཡན་ཆད་ཀྱི་ཡན་ལག་ཅན་གྱི་ལྗིད་ཐམས་ཅད་ཀྱང་སྲང་ལ་བཅལ་བས་མི་རྟོགས་པ་བཞིན་དུ་ཐམས་ཅད་ཀྱང་སྲང་
ལ་བཅལ་བས་མི་རྟོགས་པས་ན། འབྲས་བུ་ཡན་ལག་ཅན་གྱི་ལྗིད་ནི་སྲང་ལ་བཅལ་ཀྱང་མི་རྟོགས་པས་ཁྱབ་པ་གང་ཞིག་སྲང་ལ་བཅལ་བས་རྟོགས་པའི་ལྗིད་ཡོད་པའི་ཕྱིར། ཤེས་བྱ་ཆོས་ཅན། ཡན་ལག་ཅན་དང་རས་བལ་
གྱི་ལྗིད་གཉིས་དཔེ་དོན་མི་མཚུངས་པར་ཐལ། རས་བལ་གྱི་འདབ་མ་མངོན་སུམ་གྱིས་མཐོང་བ་བཞིན་དུ་ཡན་ལག་ཅན་དོན་གཞན་དེ་མཐོང་བ་མེད་ཅིང། རས་བལ་གྱི་ལྗིད་སྲང་ལ་བཅལ་བས་རྟོགས་པ་བཞིན་དུ། ཡན་ལག་ཅན་དེའི་
འབྲས་བུའི་ལྗིད་ཡང་སྲང་ལ་བཅལ་བས་རྟོགས་པ་མེད་པའི་ཕྱིར། གལ་ཏེ་ལྗིད་མ་རྟོགས་ཀྱང་ཡོན་ཏན་གཞན་རྟོགས་པའི་སྒོ་ནས་ཡོན་ཏན་ཅན་རྫས་དེ་ཉིད་རྟོགས་པར་ཅི་འགལ་ཞེ་ན། ཇི་ལྟར་ཡན་ལག་ཅན་གྱི་ཡོན་ཏན་ལྗིད་དོན་གཞན་

[093B] །སོགས་པས་ནི་
འོལ་མ་སི་ལ་སོགས་པ་བཟུང་ངོ། །འོ་ན་སློབ་དཔོན་གྱིས་སྲང་དམའ་བའི་ཁྱད་པར་མི་འཛིན་པའི་རྟགས་ཀྱིས་ལྗིད་ཀྱི་ཡོན་ཏན་ཁོ་ན་འགོག་པ་ཅི་ཡིན་ཞེ་ན། སློབ་དཔོན་གྱིས་སྲང་དམའ་བའི་ཁྱད་པར་མེད་པའི་རྟགས་ཀྱིས་ཡན་
ལག་ལ་མེད་པའི་ལྗིད་ལྷག་པོ་ཡོད་པ་བཀག་པ་དེ་ནི། ཉེ་བར་མཚོན་པའི་དོན་དུ་ཡིན་ཏེ། ཡན་ལག་ལ་མེད་པའི་གཟུགས་སོགས་ལྷག་པོ་དང། དེ་དག་གང་ལ་ལྡན་པའི་ཡན་ལག་ཅན་ལྷག་པོ་རྫས་གཞན་ཡོད་པ་མ་ཡིན་པར་ཐལ་
དེ་འདྲ་ཡོད་ན་ཅི་ལྟར་ཡོད་པ་བཞིན་དུ་རང་གི་ཡུལ་ཅན་གྱི་དབང་པོའི་ཤེས་པས་མཐོང་དགོས་པ་ལ་མཐོང་བ་མེད་པའི་ཕྱིར། གསུམ་པ་དེས་གནོད་ཚུལ་གཞན་ཡང་རྟོགས་པར་བྱ་བར་བསྟན་པ་ནི། རྒྱན་མཁན་པོ་ལྟར་ན། ཆོས་ཀྱི་
ཁྱད་པར་ལ་གནོད་པའི་དཔེར་བརྗོད་ཇི་སྐད་བཤད་པའི་ཕྱོགས་ཀྱིས་ནི་ཉེ་བར་མཚོན་ནས་སློབ་དཔོན་གྱིས་གསུངས་པའི་དཔེར་བརྗོད་གཞན་ཆོས་ཀྱི་ངོ་བོ་དང་ཁྱད་པར་དང་དེ་གཉིས་ཀ་ལ་ཁས་བླངས་དག་གིས་གནོད་
ཚུལ་ཡང་རྟོགས་པར་བྱའོ། །ཇི་ལྟར་ཞེ་ན། དམ་བཅའ་དེ་དག་ལ་ཁས་བླངས་དང་རང་ཚིག་དང་རྗེས་དཔག་དང་གྲགས་པ་སོགས་ཀྱིས་ཅི་རིགས་པ་རེ་གནོད་པ་དག་ནི་སྲིད་པས་ན། དམ་བཅའ་གང་ལ་ཁས་བླངས་སོགས་གང་

[094A]༄༅། །གིས་གནོད་པ་དེ་ལ། དེ་དང་དེའི་གནོད་ཚུལ་ཅི་རིགས་པར་ཤེས་པར་བྱའོ། །ཞེས་འཆད་ལ་སློབ་དཔོན་ལྷ་དབང་བློ། ཁས་བླངས་རང་གི་ཚིག་སོགས་ཀྱིས། །གནོད་པ་དག་ཀྱང་ཡོད་པས་ན། །ཇི་སྐད་བཤད་པའི་ཕྱོགས་ལ་
ནི། །དཔེར་བརྗོད་གཞན་ཡང་རྟོགས་པར་བྱ། ཞེས་འདོན་ཞིང། དེ་ལྟར་ན་ཆོས་ཀྱི་ཁྱད་པར་ལ་གནོད་པའི་དམ་བཅའ་དེ་ཉིད་ལ་སྲང་དམའ་བའི་ཁྱད་པར་དམིགས་པ་མེད་པའི་རྟགས་ལ་བརྟེན་པའི་རྗེས་དཔག་གིས་གནོད་པར་མ་ཟད། ཁས་བླང་རང་གི་
ཚིག་སོགས་ཀྱི་གནོད་པ་དག་ཀྱང་ཡོད་ཅིང། ཇི་སྐད་བཤད་པའི་ཆོས་ཀྱི་ཁྱད་པར་འགོག་པའི་ཕྱོགས་ལྟར་སྣང་ལ་ནི། གནོད་པ་དེ་དག་ཡོད་པ་ལྟར། དཔེར་བརྗོད་གཞན་ཆོས་ཅན་གྱི་ཁྱད་པར་སོགས་ལ་ཡང་རྗེས་དཔག་དང་ཁས་བླངས་སོགས་
ཀྱིས་གནོད་པ་དེ་དག་ཡོད་པར་རྟོགས་པར་བྱའོ་ཞེས་འཆད་ཅིང། ཁོ་བོ་ནི་འདི་བཞིན་འཆད་དེ། ཆོས་ཀྱི་ཁྱད་པར་ལ་གནོད་པའི་དམ་བཅའ་འདི་ཉིད་ལ་རྗེས་དཔག་གིས་གནོད་པ་ཇི་ལྟར་སྲིད་པ་བཞིན་དུ། ཆོས་ཅན་གྱི་ངོ་བོ་དང་ཁྱད་
པར་སེལ་བའི་དམ་བཅའ་གཉིས་ལ། ཁས་བླངས་ཀྱིས་གནོད་པ་དང། ངག་ཐམས་ཅད་བརྫུན་པའི་དོན་ཅན་ཡིན་ནོ་ཞེས་པ་ལ། རང་ཚིག་གིས་གནོད་པ་གཙོ་བོར་འབབ་ཅིང། ཐམས་ཅད་ལ་ཡང་མངོན་སུམ་དང་གྲགས་པ་སོགས་
ཀྱིས་གནོད་པ་དག་ནི་སྲིད་པས་ན་སློབ་དཔོན་གྱིས་ཆོས་ཀྱི་ཁྱད་པར་སེལ་བའི་དམ་བཅའ་ལ་རྟགས་ཀྱིས་གནོད་ཚུལ་དངོས་སུ་གསུངས་པའི་དོན། ཇི་སྐད་བཤད་པའི་ཕྱོགས་ཀྱིས་ནི་དཔེར་བརྗོད་གཞན་ཆོས་ཅན་གྱི་ངོ་བོ་དང་ཁྱད་པར་སལ་བ་

[094B] ངག་ཐམས་ཅད་བརྫུན་པའི་དོན་ཅན་ཡིན་ནོ་ཞེས་པ་ལ། རང་ཚིག་གིས་གནོད་པ་དངོས་སུ་བསྟན་པ་དེ་དག་གི་དོན་ཇི་ལྟར་འཆད་པའི་ཚུལ་ཡང་རྟོགས་པར་བྱའོ་
ཞེས་པ་སྟེ། དེ་ཡང་ཆོས་ཀྱི་ཁྱད་པར་ལ་གནོད་པའི་དམ་བཅའ་ལ་སྲང་དམའ་བའི་ཁྱད་པར་དམིགས་པ་མེད་པའི་ཕྱིར། ཞེས་པའི་རྟགས་ཀྱིས་གནོད་ཚུལ་འཆད་པའི་ཚེ། ཡན་ལག་ཅན་ཡན་ལག་ལས་གཞན་ཡིན་པ་ཙམ་
གནོད་ཡུལ་གྱི་དམ་བཅའ་མ་ཡིན་གྱི། ཆོས་གསུམ་ལྡན་གྱི་ཡན་ལག་ཅན་རྫས་གཞན་དམ་བཅས་པ་ཡིན་ནོ། །ཞེས་གནོད་ཡུལ་གྱི་དམ་བཅའ་ལེགས་པར་བསུ་ནས། དེ་ལ་རྟགས་དེ་ཉིད་གནོད་བྱེད་དུ་འགྱུར་ཚུལ་ཇི་སྐད་
བཤད་པ་ལྟར། སློབ་དཔོན་གྱིས་རྫས་ནི་ཡོད་པ་མ་ཡིན་ཏེ། ཡོན་ཏན་དང་རྫས་དག་རྫས་དང་རྫས་མ་ཡིན་པར་ཐལ་བའི་ཕྱིར་རོ། །ཞེས་གསུངས་པ་ལྟ་བུ་ལ་ཡང་ཐལ་འགྱུར་དེ་ཉིད་ཀྱི་སྒོ་ནས་ཁས་བླངས་ཀྱི་གནོད་པ་སྟོན་པའི་ཆོས་ཅན་
གྱི་ངོ་བོ་ནི་རྫས་ཀྱི་རང་ལྡོག་ཙམ་མ་ཡིན་གྱི། རང་ལས་རྫས་གཞན་པའི་ཡོན་ཏན་གྱི་རྟེན་བྱེད་པ་རྫས་ཀྱི་དོན་ལྡོག་ཏུ་ཁས་བླངས་པ་དེ་ཉིད་ཡིན་ནོ། །ཞེས་དམ་བཅའི་དོན་ཁོང་ནས་ཕྱུང་ནས་དེ་ལ་ཐལ་འགྱུར་དེ་ལྟ་བུའི་སྒོ་ནས་ཁས་
བླངས་ཀྱི་གནོད་པ་བསྟན་པར་བྱ་དགོས་ཤིང། དེ་བཞིན་དུ་ཡན་ལག་རྣམས་ནི་ཡན་ལག་ཅན་ལས་གཞན་མ་ཡིན་ཏེ། མངོན་སུམ་མ་ཡིན་པར་ཐལ་བའི་ཕྱིར་རོ། ཞེས་པ་ལ་ཡང་ཡན་ལག་རྣམས་ཞེས་པའི་ཆོས་ཅན་གྱི་ཁྱད་པར་མངོན་

[095A]༄༅། །སུམ་གྱིས་མཐོང་རུང་མ་ཡིན་པ་ཡིན་ནོ་ཞེས་ཆོས་ཅན་གྱི་ཁྱད་པར་དུ་གང་སོང་བ་དེ་ཉིད་ཀྱི་དོན་ལེགས་པར་བཀོད་ནས་དེ་ལ་ཐལ་འགྱུར་དེ་ལྟ་བུའི་སྒོ་ནས་ཁས་བླངས་ཀྱི་གནོད་པ་བསྟན་པར་བྱ་ལ། དེ་བཞིན་དུ་
ངག་ཐམས་ཅད་བརྫུན་པའི་དོན་ཅན་ཡིན་ནོ་ཞེས་དངོས་སུ་སྨོས་པའི་ཤུགས་ཀྱིས་ཚིག་གང་ལ་ཡང་དོན་སྟོན་པའི་ནུས་པ་མེད་པར་སྨྲས་པའི་ནུས་པ་ཕྱུང་ནས་དེ་ལ་རང་ཚིག་གིས་གནོད་པ་འབབ་ཚུལ་བསྟན་པར་བྱའོ། །ཞེས་བྱ་བའི་དོན་ཏོ། །གཉིས་པ་གཞན་ལུགས་ཀྱི་དམ་བཅའི་མཚན་ཉིད་དགག་པ་ལ། རྗོད་བྱེད་ཀྱི་རྐྱེན་ལ་བརྟགས་ནས་དགག་བརྗོད་བྱའི་དོན་ལ་བརྟགས་ནས་དགག། ངེས་བཟུང་གི་སྦྱར་ས་ལ་བརྟགས་ནས་དགག་དང་པོ་ལ། དངོས་དང། དེའི་
ལན་དགག་པ་གཉིས། དང་པོ་ནི། ཚད་མ་མདོར། བསྒྲུབ་བྱ་སྟོན་པ་ཞེས་བྱ་འདིར། །གྲུབ་པ་མེད་ལ་དོན་བྱས་ཉིད། །དེ་ལྟ་ན་ནི་རྟགས་དང་དཔེ། །མ་གྲུབ་བརྗོད་པ་ཐལ་བར་འགྱུར། ཞེས་གསུངས་པ་དེ་ཉིད་འཆད་པར་བྱེད་པ་ནི། རིགས་པ་
ཅན་པས་བསྒྲུབ་བྱ་བསྟན་པར་བྱ་བ་དམ་བཅའོ། །ཞེས་པ་ཕྱོགས་ཀྱི་མཚན་ཉིད་དུ་སྨྲས་པ་ལ་དེ་ལྟར་ན། ཕྱི་རྒོལ་གྱི་ངོར་གྲུབ་ཟིན་པ་དེ་ལྟ་བུའི་བདག་ཉིད་མིན་བཞིན་དུ། གཞན་ཕྱི་རྒོལ་དག་ལ་དཔེ་དང་གཏན་ཚིགས་ད་ལྟར་དུ་
བཀོད་པ་དེ་དེའི་ཚེ་སྔ་རྒོལ་བསྒྲུབ་བྱར་མི་འདོད་ན་ཡང་བསྒྲུབ་བྱར་ཐལ་བར་འགྱུར་ཏེ། བསྟན་པར་བྱ་བ་ཞེས་པའི་ཚིག་དེ་དུས་གསུམ་གའི་ཡུལ་ལ་འཇུག་པའི་ཡུལ་ཅན་ཡིན་པའི་ཕྱིར། འོ་ན། བསྒྲུབ་བྱའི་སྒྲ་དེ་སྤྱི་སྒྲ་ཡིན་པའི་ཕྱིར། མ་གྲུབ་པ་ཙམ་གོ་བར་བྱེད་པ་ཡིན་

[095B] མ་གྲུབ་པ་ཀུན་དེར་མི་འཕེན་པ་ཅི་ཞེ་ན། བསྒྲུབ་བྱར་བསྟན་པར་བྱ་བ་ཞེས་པའི་བསྒྲུབ་བྱའི་སྒྲས། ཤེས་བྱེད་སྐབས་ཀྱི་མ་གྲུབ་པ་ཐམས་ཅད་རྟོགས་པར་བྱེད་པ་ཡིན་པ་དེའི་ཕྱིར་བསྒྲུབ་
པར་བྱ་བའི་སྒྲ་དེས་སྔ་རྒོལ་གྱིས་ད་ལྟ་བསྒྲུབ་བྱར་འདོད་པའི་ཁྱད་པར་ལ་བརྟེན་པ་ཁོ་ན་གོ་བར་བྱེད་པ་མིན་པ་དེས་ན། སློབ་དཔོན་གྱིས་དེ་ལྟ་བུའི་ཕྱོགས་ཀྱི་མཚན་ཉིད་ལ་དཔེ་དང་གཏན་ཚིགས་དག་མ་གྲུབ་པ་གནོད་བྱེད་ཀྱི་དཔེར་ནི་བྱས་པ་ཡིན་
གྱི་དེ་ལས་གཞན་དུ་རིགས་པ་ཅན་གྱིས་བསྒྲུབ་བྱར་བསྟན་པར་བྱ་བ་ཞེས་སྨྲས་པའི་བསྒྲུབ་བྱའི་སྒྲ་དེས་མ་གྲུབ་པ་ཙམ་གོ་བར་བྱེད་ན་རི་བོང་ར་ལ་སོགས་པ་མ་གྲུབ་པ་ཀུན་ཀྱང་བསྒྲུབ་བྱར་འགྱུར། ཞེས་འཕེན་པར་རིགས་སོ། །དེ་ལྟ་ན་ཡང་དེ་ལྟར་མ་
འཕངས་པ་ནི། བསྒྲུབ་བྱའི་སྒྲ་དེས་ཤེས་བྱེད་སྐབས་ཀྱི་མ་གྲུབ་པ་ཙམ་གོ་བར་བྱེད་ཀྱི། མ་གྲུབ་པ་ཐམས་ཅད་གོ་བར་མི་བྱེད་པས་སོ། །གཉིས་པ་དེའི་ལན་དགག་པ་ནི། རིགས་པ་ཅན་པ་ན་རེ། དེ་ལྟ་བུའི་སྐྱོན་མེད་དེ། ལས་ལ་བྱེད་པ་པོའི་
རྐྱེན་ཡོད་པའི་ཕྱིར། ལས་ཀྱང་བྱེད་པ་པོའི་འདོད་ཕུགས་དམ་པ་ཡིན་ལ། སྒྲུབ་བྱེད་དུ་བཀོད་པ་ནི་བྱེད་པ་ཉིད་ཡིན་པའི་ཕྱིར་བྱ་བའི་སྒྲ་ཙམ་གྱིས་ཁྱབ་ཀྱང་འདོད་ཕུགས་ཀྱི་གཙོ་བོ་མ་ཡིན་ཏེ། དཔེར་ན་འོ་མས་འབྲས་ཆེན་ཚོས་ཤིག་ཅེས་བྱ་
བ་སོ་མ་ལ་ཟ་བའི་བྱ་བས་ཁྱབ་ཀྱང་བྱེད་པར་བརྗོད་པའི་ཕྱིར། ལས་མ་ཡིན་གྱི། ཟ་བའི་བྱ་བས་ཁྱབ་པའི་འདོད་ཡུལ་གྱི་གཙོ་བོ་ནི་འབྲས་ཆེན་ཡིན་པ་བཞིན་ནོ། །དེས་ན། དཔེ་རྟགས་མ་གྲུབ་པ་ལ་ཡང་བྱ་བའི་སྒྲ་ཙམ་གྱིས་ཁྱབ་ཀྱང་སྒྲུབ་བྱེད་དུ་བཀོད་

[096A]༄༅། །པའི་ཕྱིར། བྱ་བ་འཇུག་པའི་གཞིར་གྱུར་པའི་ལས་ཀྱི་གཙོ་བོ་མ་ཡིན་པས་བསྒྲུབ་བྱར་ཐལ་བར་མི་འགྱུར་རོ་ཞེས་པ་སྐྱོན་སྤོང་དང་པོའོ། །གཞན་ཡང་དེས་རྟགས་མ་གྲུབ་པ་བརྗོད་པ་ནི། སྒྲུབ་ངག་གི་ཡན་ལག་ལྔའི་ནང་
ནས་དམ་བཅའ་བརྗོད་པའི་ཡན་ལག་མ་ཡིན་པའི་ཕྱིར། བསྒྲུབ་བྱར་བསྟན་པར་བྱ་བ་མ་ཡིན་ཏེ། བསྒྲུབ་བྱར་བསྟན་པར་བྱ་བ་ཡིན་ན། དེ་ཉིད་བརྗོད་པའི་ཚིག་དམ་བཅའ་བརྗོད་པར་འགྱུར་བས་སོ། །ཞེས་པ་སྐྱོན་སྤོང་གཉིས་པའོ། །གཞན་ཡང་རྒྱུད་
ཐམས་ཅད་པའི་གྲུབ་མཐའ་དང། སོ་སོའི་རྒྱུད་ཀྱི་གྲུབ་མཐའ་དང། སྐབས་ཀྱི་གྲུབ་མཐའ་དང། ཁས་བླངས་པའི་གྲུབ་མཐའ་སྟེ། གྲུབ་མཐའ་བཞི་ཡོད་ལ། སྒྲུབ་བྱར་བསྟན་པར་བྱ་བ་ཡིན་ན། ཁས་བླངས་པའི་གྲུབ་མཐའ་ཡིན་དགོས་ཏེ། ཁྱད་གཞིའི་སྟེང་དུ་ཁྱད་ཆེས་ཁས་
བླངས་ནས་དཔྱོད་པ་ཉིད་བསྒྲུབ་བྱར་བསྟན་པར་བྱ་བ་ཉིད་ཡིན་པའི་ཕྱིར་རོ། །དེ་ལྟ་ན་ཡང་དཔེ་རྟགས་མ་གྲུབ་པ་ནི། སྒྲུབ་བྱེད་དུ་བཀོད་པ་ཡིན་གྱི། བསྒྲུབ་བྱར་ཁས་བླངས་པ་མ་ཡིན་པས་ཁས་བླངས་པའི་གྲུབ་མཐའ་མ་ཡིན་པའི་ཕྱིར། བསྒྲུབ་བྱར་
བསྟན་པར་བྱ་བ་མ་ཡིན་ནོ་ཞེས་ཟེར་རོ། །དེ་ལ་རྒྱུད་ཐམས་ཅད་ཀྱི་གྲུབ་མཐའ་ནི། གཞལ་བྱའི་དོན་ཅན་གྱི་ཚད་མ་དག་ཡོད་དོ། །ཞེས་པ་ལྟ་བུ་སྟེ། གཞལ་བྱ་འཇལ་བའི་ཚད་མ་གྲུབ་མཐའ་སྨྲ་བའི་སྐྱེས་བུ་ཐམས་ཅད་ཀྱིས་ཁས་ལེན་པའི་
ཕྱིར་རོ། །སོ་སོའི་རྒྱུད་ཀྱི་གྲུབ་མཐའ་ནི། བདག་ཡོད་ཅེས་པ་དང་མེད་ཅེས་པ་ལྟ་བུ་སྟེ། གྲུབ་མཐའ་སྨྲ་བ་སོ་སོ་ལ་ངེས་པའི་འདོད་པ་ཡིན་པའི་ཕྱིར་རོ། །སྐབས་ཀྱི་གྲུབ་མཐའ་ནི། ལུས་ཅན་མིན་པའི་བདག་ཤི་ནས་རྣམ་སྨིན་ལ་ལོངས་སྤྱོད་ཅེས་

[096B] བདག་ཁས་བླངས་པའི་སྐབས་ཀྱི་འདོད་པ་ཁྱད་པར་བ་ཡིན་པའི་ཕྱིར་རོ། །ཁས་བླངས་པའི་གྲུབ་མཐའ་ནི། མ་བརྟགས་པར། ཁྱད་གཞི་ཙམ་ཞིག་དང་པོར་ཁས་བླངས་ནས། དེའི་རྗེས་སུ་མི་རྟག་པ་ཉིད་ལ་སོགས་པའི་ཁྱད་པར་ལ་དཔྱོད་པའོ། །ཞེས་ཟེར་རོ་
ཁ་ཅིག་མི་མཐུན་པའི་རྒྱུད་དབང་དུ་བྱེད་པའི་གྲུབ་མཐའ་ཞེས་འབྱུང་བ་ནི། སོ་སོའི་རྒྱུད་ཀྱི་གྲུབ་མཐའ་དང། སྐབས་ཀྱི་གྲུབ་མཐའི་མིང་གི་རྣམ་གྲངས་ཡིན་ནོ། །དེ་ལྟར་ན་སྐྱོན་སྤོང་གསུམ་པ་བསྟན་ཏོ། །དེ་དག་ལས་སྐྱོན་སྤོང་དང་པོའི་ལན་ནི་
ལས་ལ་བྱེད་པ་པོའི་རྐྱེན་ཡོད་པའི་ཕྱིར་ཏེ། ཞེས་བྱ་བ་ལ་སོགས་པའི་རྟགས་ཀྱི་ཁྱད་པར་ཉེ་བར་བཀོད་པའི་ལན་གྱིས་དཔེ་རྟགས་མ་གྲུབ་པ་བརྗོད་པ་དམ་བཅའ་ལས་ལོགས་སུ་རྣམ་པར་འབྱེད་ནུས་པ་མ་ཡིན་པར་ཐལ། དཔེ་རྟགས་མ་གྲུབ་པ་ཐམས་ཅད་ནི་
སྒྲུབ་བྱེད་དུ་བཀོད་ཀྱང་རྣམ་པ་འགས་ཀྱང་ཕྱི་རྒོལ་ལ་མ་གྲུབ་ཅིང། དམ་བཅའི་མཚན་ཉིད་དེས་ཤེས་བྱེད་སྐབས་ཀྱི་ཕྱི་རྒོལ་གྱིས་མ་གྲུབ་པ་ཐམས་ཅད་བསྒྲུབ་བྱར་འཕངས་པ་དེས་ནའི་ཕྱིར། སྐྱོན་སྤོང་གཉིས་པའི་ལན་ནི། དཔེ་རྟགས་མ་གྲུབ་པ་བརྗོད་པ་
བསྒྲུབ་བྱ་བརྗོད་པའི་ཡན་ལག་མ་ཡིན་ཏེ། ཞེས་པ་ཡང་ལན་དུ་རུང་བ་མིན་པར་ཐལ། དེ་སྒྲུབ་ངག་འགོད་པའི་སྔར་ཕྱི་རྒོལ་གྱིས་མ་གྲུབ་པ་གང་ཞིག། སྒྲུབ་ངག་འགོད་པའི་སྔར་གྱི་རྒོལ་གྱིས་མ་གྲུབ་པའི་རང་བཞིན་ལ་རྟགས་ཀྱི་བསྒྲུབ་བྱས་ཁྱབ་པ་ཁས་
བླངས་པའི་ཕྱིར། སྐྱོན་སྤོང་གསུམ་པའི་ལན་ནི། དཔེ་རྟགས་མ་གྲུབ་པ་དེ་ཡང་བསྒྲུབ་བྱ་དང་ཁས་བླངས་པའི་གྲུབ་མཐའ་ཉིད་དུ་མཚུངས་པར་ཐལ། རིགས་པ་ཅན་གང་གིས་ཁས་བླངས་ཀྱི་གྲུབ་མཐའི་མཚན་ཉིད་དུ་སྨྲ་བས་དེ་གཉི་ག་ལ་

[097A]༄༅། །འཇུག་པར་འགྱུར་བའི་ཕྱིར། གཉིས་པ་བརྗོད་བྱའི་དོན་ལ་བརྟགས་ནས་དགག་པ་ནི། བསྒྲུབ་བྱ་བསྟན་པ་དམ་བཅའ་ཞེས་པའི་བསྒྲུབ་བྱའི་དོན་ཅི། ཆོས་སམ་འོན་ཏེ་ཆོས་ཅན་ནམ། གཉི་ག་ཡིན། དང་པོ་ལྟར་ཡིན་ན། དེ་ཉིད་དགག་
པའི་ཕྱིར། ཀུན་ལས་བཏུས་ཀྱི་རྩ་བར། ཆོས་བསྒྲུབ་བྱ་ན་ཆོས་མཐུན་མེད། ཅེས་གསུངས་ཤིང། དེའི་རང་འགྲེལ་དུ། གལ་ཏེ་ཆོས་མི་རྟག་པ་ཉིད་བསྒྲུབ་བྱ་ཡིན་ན། བསྒྲུབ་བྱ་དང་ཆོས་མཐུན་པའི་ཕྱིར་ཞེས་བྱ་བ་མི་རིགས་ཏེ། མི་རྟག་པ་དེ་ཆོས་མཐུན་པ་དེ་རྟོགས་
པའི་དཔེ་ནི་མེད་དོ། ཞེས་གསུངས་ཤིང། དེའི་དོན་ནི། བསྒྲུབ་བྱའི་ཆོས་ཡན་གར་བ་བསྒྲུབ་བྱ་ཡིན་ན། སྒྲ་མི་རྟག་པར་སྒྲུབ་པའི་ཚེ། མི་རྟག་པ་དེ་ཉིད་སྐབས་ཀྱི་བསྒྲུབ་བྱ་མ་གྲུབ་པའི་སྔར། ཕྱི་རྒོལ་གྱིས་དེས་མི་སྲིད་པར་འགྱུར་ཞིང། དེ་ལྟར་ན་བསྒྲུབ་
བྱའི་ཆོས་རྗེས་སུ་འགྲོ་བའི་མཐུན་དཔེ་མེད་པར་འགྱུར་རོ། །ཅི་སྟེ་ཆོས་ཅན་བསྒྲུབ་བྱ་ཡིན་ནོ་ཞེ་ན། དེ་ཉིད་འགོག་པ་ལ་རྩ་བར། ཆོས་ཅན་ཡིན་ན་རྟགས་དོན་མེད། ཅེས་གསུངས་ཤིང། དེའི་རང་འགྲེལ་དུ། ཆོས་ཅན་བསྒྲུབ་བྱ་ཡིན་ན་སྒྲ་གྲུབ་
པའི་ཕྱིར་བསྒྲུབ་བྱ་སྒྲུབ་པར་བྱེད་པ་གཏན་ཚིགས་ཡིན་ནོ་ཞེས་བྱ་བ་མི་རིགས་སོ། ཞེས་གསུངས་ཤིང། དེའི་དོན་ནི། སྒྲ་མི་རྟག་པར་སྒྲུབ་པ་ལ་སྐྱེ་ལྡན་རྟགས་སུ་བཀོད་པའི་ཚེ་ན། ཆོས་ཅན་སྒྲ་དེ་བསྒྲུབ་བྱ་མ་ཡིན་པར་ཐལ། དེ་བསྒྲུབ་པའི་ཕྱིར་དུ་
གཏན་ཚིགས་བཀོད་པ་དོན་མེད་པའི་ཕྱིར། དེར་ཐལ། སྒྲ་ཙམ་ཕྱི་རྒོལ་གྱིས་གྲུབ་ཟིན་པའི་ཕྱིར། ཞེས་པའོ། །ཅི་སྟེ། ཆོས་དང་ཆོས་ཅན་གཉི་ག་བསྒྲུབ་བྱ་ཡིན་ནོ་ཞེ་ན། དེའི་དོན་ཡང་གང་ཡིན། ཆོས་ཅན་ཡང་བསྒྲུབ་བྱ་ཡིན་ཞིང། ཆོས་ཀྱང་བསྒྲུབ་བྱ་ཡིན་

[097B] ཆོས་དང་ཆོས་ཅན་གཉི་ག་ཚོགས་པ་བསྒྲུབ་བྱ་ཡིན་པ་ལ་ཟེར། དང་པོ་ལྟར་ན། དེ་ཉིད་དགག་པའི་ཕྱིར་མདོའི་རང་འགྲེལ་དུ། ཅི་སྟེ་གཉི་ག་ཡིན་ན་གཉིས་ཀའི་སྐྱོན་ཡིན་ནོ། ཞེས་གསུངས་ཤིང། དེ་ཡང་གོང་དུ་བརྗོད་པའི་སྐྱོན་གཉི་ག་འབྱུང་བར་
འགྱུར་རོ། །ཞེས་བྱ་བའི་དོན་དོ། །ཅི་སྟེ་ཕྱི་མ་ལྟར་ཆོས་ཆོས་ཅན་གཉི་ག་ཚོགས་པ་བསྒྲུབ་བྱ་ཡིན་ནོ་ཞེ་ན། དེ་ཉིད་འགོག་པའི་ཚུལ་ཀུན་ལས་བཏུས་རྩ་འགྲེལ་དུ་མ་གསུངས་པས་དེ་ཉིད་འགོག་པའི་ཚུལ་རྣམ་འགྲེལ་འདིར་ཁ་བསྐང་སྟེ་འཆད་པ་ཡིན་ཞིང་
མདོ་རྩ་འགྲེལ་དུ་དེའི་འགོག་ཚུལ་མི་གསུང་བའི་རྒྱུ་མཚན་ཡང་དེ་ཉིད་འགོག་པའི་ཚུལ་རིགས་པ་ཅན་རང་ཉིད་ཀྱིས་སྨྲས་པའི་རྟགས་དཔེའི་མཚན་ཉིད་དང་ནང་འགལ་སྟོན་པ་ཡིན་ལ། ཁས་བླངས་ནང་འགལ་ཡང་སྐྱོན་དུ་རྟོགས་སླ་བས་མ་གསུངས་པ་
ཡིན་ནོ། །འོན་ཀྱང་དེ་ལྟ་བུའི་ཁས་བླངས་ནང་འགལ་སྟོན་པའི་ཚུལ་ནི། འདི་ལྟར་ཁྱོད་ཀྱིས་བསྒྲུབ་བྱ་སྟོན་པ་དམ་བཅའ་ཞེས་བསྒྲུབ་བྱའི་དོན་ཆོས་ཅན་ཡན་གར་བ་དང། ཆོས་ཡན་གར་བ་སོགས་ལ་བྱས་ན་ཆོས་བསྒྲུབ་བྱ་ན་ཆོས་མཐུན་མེད། ཅེས་སོགས་
ཀྱིས་སྐྱོན་འབྱུང་བར་མ་ཟད། ཆོས་དང་ཆོས་ཅན་གཉིས་ཀ་ཚོགས་པ་བསྒྲུབ་བྱ་ཉིད་ཡིན་པར་ཁས་བླངས་ནའང། ཆོས་དང་ཆོས་ཅན་གཉིས་པོ་ཕན་ཚུན་ཁྱད་པར་དུ་བྱས་པ་ཅན་བསྒྲུབ་བྱ་ཡིན་པར་འདོད་དགོས་ལ། དེའི་ཚེ། དཔེ་དང་ཆོས་མཐུན་
པས་བསྒྲུབ་བྱ་སྒྲུབ་པར་བྱེད་པ་རྟགས་སོ་ཞེས་པ་དང། བསྒྲུབ་པར་བྱ་བ་དང་ཆོས་མཐུན་པས་དེའི་ཆོས་ཡོད་པ་ཅན་དཔེའོ་ཞེས་རིགས་པ་ཅན་ཁྱོད་རང་གིས་གཏན་ཚིགས་དང་དཔེའི་མཚན་ཉིད་སྨས་པ་དེ་དག་མ་གྲུབ་པར་འགྱུར་ཏེ། འདི་ལྟར་གང་གི་ཚེ། སྐྱེ་ལྡན་

[098A]༄༅། །གྱིས་སྒྲ་མི་རྟག་པར་སྒྲུབ་པ་ནི། མི་རྟག་པས་ཁྱད་པར་དུ་བྱས་པའི་སྒྲ་དེ་ནི་བསྒྲུབ་བྱ་ཡིན་པ་དེའི་ཚེ། དེ་དང་དཔེ་བུམ་པ་དག་རྟགས་སྐྱེ་ལྡན་དུ་ཆོས་མཐུན་པར་ཕྱི་རྒོལ་གྱིས་མ་གྲུབ་པས་སྐྱེ་ལྡན་དེ་སྒྲུབ་ཀྱི་གཏན་ཚིགས་
ཡིན་པར་མི་འགྱུར་ཏེ། དཔེ་དང་ཆོས་མཐུན་པའི་བསྒྲུབ་བྱ་སྒྲུབ་པར་བྱེད་པ་གཏན་ཚིགས་ཀྱི་མཚན་ཉིད་ཡིན་པའི་ཕྱིར་དང། གཏན་ཚིགས་ཀྱི་མཚན་ཉིད་མ་ངེས་པར་ཡང་བསྒྲུབ་བྱ་འགྲུབ་པར་མི་འགྱུར་བའི་ཕྱིར་རོ། །གལ་ཏེ་མི་རྟག་པས་ཁྱད་པར་
དུ་ཡས་པའི་སྒྲ་དང་བུམ་པ་རྟགས་སྐྱེ་ལྡན་དེར་ཆོས་མཐུན་པར་ཕྱི་རྒོལ་གྱིས་དེས་ན། བསྒྲུབ་བྱ་གྲུབ་ཟིན་པའི་ཕྱིར་རྟགས་དོན་མེད་པར་འགྱུར་རོ། །དེའི་ཕྱིར་གཏན་ཚིགས་ཀྱི་མཚན་ཉིད་མ་གྲུབ་བོ། །ཡང་མི་རྟག་པས་ཁྱད་པར་དུ་བྱས་པའི་སྒྲའི་
ཆོས་སྐྱེ་ལྡན་བུམ་པ་ལ་ཡོད་པར་ཕྱི་རྒོལ་གྱིས་མ་ངེས་པའི་ཕྱིར་བུམ་པ་དཔེ་ཉིད་དུ་ཡང་མི་འགྱུར་ཏེ། བསྒྲུབ་པར་བྱ་བ་དང་ཆོས་མཐུན་པས་དེའི་ཆོས་ཡོད་པ་དཔེའི་མཚན་ཉིད་ཡིན་པའི་ཕྱིར་རོ། །དེའི་ཕྱིར་ཚོགས་པ་བསྒྲུབ་བྱ་ཡིན་ན། དཔེའི་མཚན་
ཉིད་སྨྲས་པ་ཡང་མི་འཐད་པར་འགྱུར་རོ། །གལ་ཏེ་ཆོས་དང་ཆོས་ཅན་གྱི་ཚོགས་པ་ལ། དཔེ་དང་ཆོས་མཐུན་པའི་བསྒྲུབ་བྱ་སྒྲུབ་པར་བྱེད་པ་སོགས་དེ་དག་མི་སྲིད་པའི་ཕྱིར་ན། བསྒྲུབ་བྱ་སྟོན་པ་དམ་བཅའོ་ཞེས་པའི་སྐབས་ཀྱི་བསྒྲུབ་བྱའི་སྒྲ་ཚོགས་
དོན་ལ་འཇུག་ཀྱང། དཔེ་རྟགས་ཀྱི་མཚན་ཉིད་ཀྱི་བསྒྲུབ་བྱའི་སྒྲ་ནི། ཆོས་ཅན་ལ་འཇུག་པར་འདོད་དོ་ཞེ་ན། དེའི་ལན་སྟོན་པ་ནི། འགྲེལ་བྱེད་གཞན་དག་ན་རེ། བསྟན་བཅོས་སུ་དཔེ་རྟགས་ཀྱི་མཚན་ཉིད་བཤད་པས་ཅི་ཞིག་བྱ་སྟེ། རྩོད་པའི་ཚེ་ཇི་

[098B] ཞེས་ཟེར་རོ། །ཁོ་བོ་ནི་འདི་ལྟར་འཆད་དེ། འོ་ན་བསྟན་བཅོས་སུ་དཔེ་རྟགས་ཀྱི་མཚན་ཉིད་སྟོན་པའི་ཚེ། བསྒྲུབ་པར་བྱ་བ་དང་
ཆོས་མཐུན་པས་ཞེས་སོགས་སྨོས་པས་ཅི་ཞིག་བྱ་སྟེ། དེའི་ཚེ་བསྒྲུབ་བྱའི་སྒྲ་ཆོས་ཅན་ལ་འཇུག་པར་འདོད་བཞིན་དུ། བསྒྲུབ་བྱའི་མིང་གིས་མ་བསྟན་པར་ཇི་ལྟར་རིགས་པར་ཆོས་ཅན་ཞེས་པའི་མིང་རང་ཉིད་འཇུག་པར་འགྱུར་བ་འཐད་པ་
ཡིན་པའི་ཕྱིར་ཏེ། དཔེ་རྟགས་ཀྱི་མཚན་ཉིད་སྟོན་པའི་ཚེ། ཆོས་ཅན་ལ་བསྒྲུབ་བྱའི་མིང་གིས་བཏགས་པ་ལ་དགོས་པ་མེད་པའི་ཕྱིར་རོ། །འདིར་སློབ་དཔོན་ལྷ་དབང་བློས། བསྒྲུབ་བྱ་སྟོན་པ་དམ་བཅའོ་ཞེས་པའི་བསྒྲུབ་བྱའི་སྒྲ་ཆོས་ཅན་ལ་
འཇུག་པར་འདོད་དོ་ཞེ་ན། ཞེས་འཆད་ཀྱང་མ་འབྲེལ་བ་ཡིན་ཏེ། ཕྱོགས་དེ་ནི་སློབ་དཔོན་གྱིས། ཆོས་ཅན་བསྒྲུབ་བྱར་རྟགས་དོན་མེད། ཅེས་བཀག་ཟིན་པའི་ཕྱིར་ཏེ། གལ་ཏེ། སློབ་དཔོན་གྱིས་བཀག་ཟིན་ཀྱང། འདིར་ཉེས་པ་གཞན་བསྟན་པའི་
ཕྱིར་ཡིན་ན། དེ་ལྟ་བུའི་བསྒྲུབ་བྱའི་སྒྲ་ཆོས་ལ་འཇུག་པ་སོགས་ཀྱི་ཕྱོགས་ཀྱང་བཀོད་ནས། ཅིའི་ཕྱིར་སུན་མི་འབྱིན། དེ་དག་ལ་དོགས་པ་ཤས་ཆུང་བའི་ཕྱིར་རོ་ཞེ་ན། ཁྱད་པར་དེ་ཡང་མི་རིགས་ཏེ། ཆོས་དང་ཆོས་ཅན་གཉི་ག་ལ་བསྒྲུབ་བྱའི་སྒྲ་
དངོས་སུ་མི་འཇུག་ཅིང། ཉེ་བར་བཏགས་ནས་འཇུག་པ་མཚུངས་པའི་ཕྱིར་རོ། །གསུམ་པ་ངེས་གཟུང་གི་སྦྱར་ས་ལ་བཏགས་ནས་དགག་པ་ནི། ཁྱེད་སངས་རྒྱས་པ་ལྟར། ཁོ་བོ་ཅག་ཀྱང་དམ་བཅའི་མཚན་ཉིད་དུ་ཁོ་ནའི་ངེས་གཟུང་སྦྱོར་བས། དཔེ་རྟགས་

[099A]༄༅། །མ་གྲུབ་པ་དམ་བཅར་ཐལ་བའི་སྐྱོན་མེད་དོ་ཞེ་ན། འོ་ན་བསྒྲུབ་བྱ་བསྟན་པར་བྱ་བ་ཁོ་ན་དམ་བཅའོ་ཞེས་དམ་བཅའི་སྔར་ངེས་བཟུང་སྦྱོར་རམ། བསྒྲུབ་བྱ་བསྟན་པར་བྱ་བ་དམ་བཅའ་ཁོ་ནའོ་ཞེས་
དམ་བཅའི་ཕྱིས་སྦྱོར། ཞེས་དྲིས་ནས། དེ་གཉི་ག་ཡང་མི་འཐད་པར་བསྟན་པའི་ཆེད་དུ། ཚད་མ་མདོར། སྔ་མར་ངེས་གཟུང་དོན་མེད་ཕྱིར། ཕྱིས་ངེས་གཟུང་ན་མི་འདོད་འགྱུར། ཞེས་གསུངས་པ་རྩ་འགྲེལ་གྱི་དོན་འཆད་པ་ལ། དང་པོ་དམ་
བཅའི་སྔར་ངེས་གཟུང་སྦྱོར་བ་དགག་པ་ནི། ངེས་གཟུང་དེ་དམ་བཅའི་སྔར་སྦྱོར་ན། བསྒྲུབ་བྱ་ཕྱི་རྒོལ་གྱིས་གྲུབ་མ་ཟིན་པ་ཉིད་དུ་རྟོགས་པའི་དོན་དུ་ཡིན་ནམ། སྒྲུབ་བྱེད་དུ་བཀོད་བཞིན་པ་བསྒྲུབ་བྱ་མིན་པར་རྟོགས་པའི་དོན་དུ་ཡིན། དང་པོའི་དོན་
དུ་སྦྱར་པ་དགོས་པ་མེད་པར་ཐལ། དེ་མ་སྦྱར་ཡང་སྔར་གྲུབ་མ་ཟིན་པ་བསྒྲུབ་པའི་ཕྱིར་དུ་སྒྲུབ་བྱེད་བསྟན་པའི་ཤུགས་ཉིད་ལས་དོན་དེ་བསྒྲུབ་བྱ་ཉིད་དུ་རྟོགས་ནུས་པའི་ཕྱིར། ཕྱི་མ་ཡང་མི་འཐད་དེ། རིགས་པ་ཅན་རང་ཉིད་ཀྱི་གཏན་ཚིགས་
དང་དཔེ་ལ་སོགས་པའི་མཚན་ཉིད་ཀྱིས་དཔེ་རྟགས་རྣམས་བསྒྲུབ་བྱ་མ་ཡིན་པར་ཁྱབ་ཅིང་འཕངས་པའི་ཕྱིར། སྒྲུབ་བྱེད་དུ་བཀོད་པའི་དཔེ་རྟགས་ལ་བསྒྲུབ་བྱར་དོགས་པ་དམ་བཅའི་མཚན་ཉིད་ཀྱིས་གཅད་དགོས་པའང་མེད་དོ། །དེའང་
བསྒྲུབ་བྱ་སྒྲུབ་པར་བྱེད་པ་རྟགས་སོ་ཞེས་པས། རྟགས་བསྒྲུབ་བྱ་མ་ཡིན་པར་འཕེན་ལ་བསྒྲུབ་པར་བྱ་བ་དང་ཆོས་མཐུན་པ་དཔེའོ། །ཞེས་པས་དཔེ་བསྒྲུབ་བྱ་མ་ཡིན་པར་འཕེན་པའི་ཕྱིར་རོ། །དེའི་ཕྱིར་དམ་བཅའ་ཞེས་པའི་ཚིག་གི་

[099B] རིགས་པ་ཅན་དེ་ཡིས་དམ་བཅའི་མཚན་ཉིད་བརྗོད་པ་དོན་མེད་དེ་དེའི་དགོས་པ་རིགས་པ་ཅན་རང་ཉིད་ཀྱིས་སྨྲས་པའི་དཔེ་རྟགས་ཀྱི་མཚན་ཉིད་ཀྱིས་བྱས་ཟིན་པའི་ཕྱིར་རོ། །དེའི་ཕྱིར། འོས་གཞན་མེད་པའི་
ཤུགས་ཀྱིས་བསྒྲུབ་བྱ་བསྟན་པ་དམ་བཅའ་ཁོ་ནའོ་ཞེས་དམ་བཅའི་ཚིག་གི་གཞུག་དེར་ངེས་བཟུང་བརྗོད་པས་བསྒྲུབ་བྱ་བསྟན་པ་ལ་དམ་བཅས་ཁྱབ་པ་གོ་བར་བྱེད་པའི་སྒོ་ནས་མི་ལྡན་པ་རྣམ་པར་གཅོད་པའི་འབྲས་
བུ་ཅན་ཡིན་པར་རྟོགས་ཤིང། དེ་ལྟ་ན་ཡང་དཔེ་རྟགས་མ་གྲུབ་པ་དམ་བཅར་ཐལ་བའི་སྐྱོན་སོ་ན་གནས་སོ། །གསུམ་པ་གཞན་ལུགས་ཀྱི་དམ་བཅའ་ལྟར་སྣང་གི་མཚན་ཉིད་དང་དཔེ་དགག་པ་ལ། དམ་བཅའ་དང་གཏན་ཚིགས་
འགལ་བ་དམ་བཅའ་ལྟར་སྣང་གི་དོན་ཡིན་པ་དགག་པ་དང། དེ་ལྟ་བུའི་དམ་བཅའ་ལྟར་སྣང་གི་དཔེ་དགག་པ་གཉིས། དང་པོ་ནི། རིགས་པ་ཅན་པ་དག་ན་རེ། དམ་བཅའ་དང་གཏན་ཚིགས་འགལ་བ་ནི་དམ་བཅའི་སྐྱོན་ཡིན་ནོ་ཞེས་ཟེར་
རོ། །དེ་ཉིད་དགག་པའི་ཕྱིར། ཚད་མ་མདོར། གཏན་ཚིགས་དམ་བཅའ་དང་འགལ་བ། །དམ་བཅའི་སྐྱོན་ཞེས་རུང་བ་མིན། །ཞེས་གསུངས་པ་རྩ་འགྲེལ་གྱི་དོན་འཆད་པ་ནི། རྟགས་དམ་བཅའ་དང་འགལ་བ་ནི་འདོད་ཡུལ་གྱི་བསྒྲུབ་བྱ་དང། བསྒྲུབ་བྱ་སྒྲུབ་བྱེད་ཀྱི་འབྲེལ་བ་
མེད་པའི་སྒོ་ནས་བསྒྲུབ་བྱ་དེ་འགྲུབ་པ་ལ་ཕན་པ་མེད་པས་དམ་བཅའི་སྐྱོན་དུ་སོང་བ་ཡིན་ནམ། རྟགས་ཆོས་གཉིས་རྩོད་གཞི་ལ་ལྷན་ཅིག་མི་གནས་པའི་སྒོ་ནས་དམ་བཅའི་སྐྱོན་དུ་སོང་བ་གང་ཡིན། དང་པོ་ཡིན་པ་དེ་ལྟ་ན་ནི་རྟགས་ཀྱི་སྐྱོན་ཐམས་ཅད་དམ་བཅའི་སྐྱོན་

[100A]༄༅། །དུ་འགྱུར་དགོས་ན་ཡང། ཕྱོགས་སྐྱོན་དུ་འགྱུར་བ་སྒྲུབ་བྱེད་ཀྱི་ཡན་ལག་བཞིན་བཀོད་པ་ལ་ལྟོས་པ་ནི་མ་ཡིན་པར་དམ་བཅས་ཙམ་ནས་སྐྱོན་དུ་གོ་བ་ཞིག་དགོས་སོ་ཞེས་ཀྱང་བསྟན་ཟིན་ཏོ། །གལ་ཏེ་རྟགས་དམ་བཅའ་
དང་འགལ་བའི་དམ་བཅའ་སྐྱོན་དུ་སོང་བ་དེ་རྟོགས་ཤེས་འདོད་ཆོས་ཅན་ལ་ལྷན་ཅིག་གནས་པ་མེད་པའི་རྒྱུ་མཚན་གྱིས་དམ་བཅའི་སྐྱོན་དུ་སོང་བ་ཡིན་ནོ་ཞེ་ན། དེ་ལྟ་ནའང་བསྒྲུབ་བྱའི་ཆོས་དང་ལྷན་ཅིག་རྟགས་རྩོད་གཞི་ལ་མ་གྲུབ་པ་ཆོས་ཅན་
སྦྱོར་བ་སྐོར་གཅིག་པོ་དེའི་དམ་བཅའི་སྐྱོན་མ་ཡིན་པར་ཐལ། དེའི་མ་གྲུབ་པའི་རྟགས་ཀྱི་སྐྱོན་ཡིན་པའི་ཕྱིར། གཉིས་པ་དེ་ལྟ་བུའི་དམ་བཅའ་ལྟར་སྣང་གི་དཔེ་དགག་པ་ལ། མི་རྟག་པ་གཏན་ཚིགས་ཀྱི་དོན་མིན་པར་བསྟན་པ་དང། ཐམས་ཅད་མ་
ཡིན་པ་གཏན་ཚིགས་སུ་བཀོད་པ་རྟགས་སྐྱོན་ཅན་དུ་བསྟན་པའོ། །དང་པོ་ནི། རིག་པ་ཅན་པ་ན་རེ། རྟགས་དམ་བཅའ་དང་འགལ་བས་དམ་བཅའི་སྐྱོན་དུ་སོང་བ་དེ་ཡང། དཔེར་ན། སྒྲ་རྟག་སྟེ། ཐམས་ཅད་མི་རྟག་པའི་ཕྱིར། ཞེས་པ་ལྟ་བུའོ། །ཞེས་ཟེར་
རོ། །དེ་ཉིད་དགག་པའི་ཕྱིར། ཚད་མ་མདོར། དེ་ནི་དཔེ་ཉིད་མ་སྦྱངས་དག། །ཆོས་མི་མཐུན་པས་བརྗོད་པ་ཡིན། །ཅེས་གསུངས་པའི་དོན་འཆད་པ་ནི། སྒྲ་རྟག་སྟེ། ཐམས་ཅད་མི་རྟག་པའི་ཕྱིར་རོ་ཞེས་པ་འདི་ལ། མི་རྟག་པ་གཏན་ཚིགས་སུ་བཀོད་པ་དང་
ལྡན་པས། སྒྲ་ལ་རྟག་པ་སྒྲུབ་པ་དེ་ལྟར་བརྗོད་པར་བྱེད་པ་ཡིན་ན། དེ་ལྟར་ན། རྟགས་ཀྱིས་དམ་བཅའ་དེ་ན་བཟློག་པར་འགྱུར་ན་ཡང། སྦྱོར་ངག་འདི་ལ་ཐམས་ཅད་མ་ཡིན་པའི་རྟགས་ཀྱིས་སྒྲ་རྟག་པར་སྒྲུབ་པའི་ཆོས་མི་མཐུན་དཔེའི་སྦྱོར་བའི་

[100B] དེ་ཡང་སྒྲ་རྟག་སྟེ། ཐམས་ཅད་མི་རྟག་པའི་ཕྱིར། ཞེས་པ་འདིས་གང་ཐམས་ཅད་མ་ཡིན་པ་ནི་མི་རྟག་པས་ཁྱབ། དཔེར་ན་བུམ་པ་བཞིན། སྒྲ་ནི་ཐམས་ཅད་མ་ཡིན་
ནོ། །ཞེས་པའི་ཐམས་ཅད་མ་ཡིན་པའི་རྟགས་ཀྱིས་སྒྲ་རྟག་པར་སྒྲུབ་པའི་ཕྱིར་ཆོས་མི་མཐུན་སྦྱོར་གྱི་སྒྲུབ་ངག་བསྟན་པ་ཡིན་གྱི། ཐམས་ཅད་མ་ཡིན་པ་སྒྲ་རྟག་པར་སྒྲུབ་པའི་གཏན་ཚིགས་སུ་བསྟན་ཅིང། མི་རྟག་པ་དེ་སྒྲུབ་ཀྱི་གཏན་ཚིགས་སུ་
མ་བསྟན་ཞེས་བྱ་བའི་དོན་ཏོ། །དེ་ལ་མི་རྟག་པ་གཏན་ཚིགས་སུ་མ་བསྟན་པར་སྒྲུབ་པ་ནི། སྒྲ་རྟག་སྟེ་ཐམས་ཅད་མི་རྟག་པའི་ཕྱིར། ཞེས་པའི་ངག་དེས་སྒྲ་རྟག་པ་དེ་ལ་མི་རྟག་པ་གཏན་ཚིགས་སུ་བཀོད་པ་ཁྱབ་པའམ། འཕངས་པ་མ་ཡིན་ཏེ། ཁྱད་པར་སྒྲ་
ལ་ནི་གཞན་རྟག་པ་དེ་དམིགས་བསལ་གྱི་ཚུལ་དུ་བརྗོད་ནས་ཐམས་ཅད་མི་རྟག་གོ་ཞེས་པའི་སྤྱིར་བཏང་གི་ཚིག་ནི་དེའི་རྗེས་སུ་འཇུག་པར་སྨྲས་པ་ཙམ་ཡིན་པས་ནའོ། །ཅི་སྟེ་སྒྲ་ལ་མི་རྟག་པ་རྟགས་སུ་འགོད་འདོད་པ་ཡིན་ན། སྒྲ་རྟག་ཅེས་དམིགས་ཀྱིས་
བསལ་ནས་ཐམས་ཅད་མི་རྟག་ཅེས་པའི་སྤྱིར་བཏང་གི་ཚིག་རྗེས་སུ་འཇུག་པ་ལ་འབྲས་བུའང་ཅི་ཞིག་ཡོད། སྒྲ་རྟག་སྟེ་མི་རྟག་པའི་ཕྱིར་ཞེས་བརྗོད་པར་རིགས་སོ། །དེའི་ཕྱིར། སློབ་དཔོན་གྱིས་མདོའི་རང་འགྲེལ་དུ། གལ་ཏེ་སྒྲ་ལ་གནས་པ་ཡི་མི་
རྟག་པ་ཉིད་ཀྱིས་སེལ་བར་བྱེད་ན་འགྱུར་བ་ཡིན་ན། ཐམས་ཅད་ལ་གནས་པ་བརྗོད་པ་ན། འདི་ཆོས་མི་མཐུན་དཔེའི་སྦྱོར་བ་ཉིད་ཡིན་པར་རིགས་སོ། །ཞེས་གསུངས་སོ། །ཐམས་ཅད་མ་ཡིན་པ་རྟགས་སུ་བཀོད་པར་སྒྲུབ་པ་ནི། དེ་ལྟ་བུའི་

[101A]༄༅། །སྦྱོར་བ་དེས་སྒྲ་རྟག་པར་སྒྲུབ་པ་ལ་ཐམས་ཅད་མ་ཡིན་པ་རྟགས་སུ་དོན་གྱིས་འཕངས་པ་ཡིན་ཏེ། སྒྲ་ལས་ཡུལ་གཞན་ཐམས་ཅད་ལ་ནི་མི་རྟག་པ་དང་འགལ་བ་རྟག་པས་ཁྱབ་པར་སྨྲ་བས་སྒྲ་
ནི། མི་རྟག་པ་ལས་གཞན་དུ་བརྗོད་པ་ཡིན་པའི་ཕྱིར། གཉིས་པ་ཐམས་ཅད་མ་ཡིན་པ་གཏན་ཚིགས་སུ་བཀོད་པ་རྟགས་སྐྱོན་ཅན་དུ་བསྟན་པ་ལ། ཐམས་ཅད་མ་ཡིན་པ་ཙམ་སྒྲ་རྟག་པར་སྒྲུབ་པའི་རྟགས་སྐྱོན་ཅན་དུ་བསྟན་པ་དང། སྒྲ་མ་ཡིན་
ཐམས་ཅད་མ་ཡིན་པ་དེ་སྒྲུབ་ཀྱི་རྟགས་སྐྱོན་ཅན་དུ་བསྟན་པ་གཉིས། དང་པོ་ནི། དེས་ན་དེའི་ལྟ་བུའི་སྦྱོར་བ་དེས་སྒྲ་རྟག་པར་སྒྲུབ་པ་ལ་ཐམས་ཅད་མ་ཡིན་པ་རྟགས་སུ་འཕངས་པ་ཡིན་ཀྱང། ཐམས་ཅད་མ་ཡིན་པ་སྒྲ་ལ་མ་གྲུབ་པའི་སྒོ་ནས་
རྟགས་སྐྱོན་ཅན་དུ་སོང་བ་ཡིན་གྱི། དེ་ཉིད་དམ་བཅའི་སྐྱོན་མ་ཡིན་ནོ། །ཐམས་ཅད་མ་ཡིན་པ་སྒྲ་རྟག་པར་སྒྲུབ་པའི་མ་གྲུབ་པའི་རྟགས་སུ་ཇི་ལྟར་འགྱུར་ཞེ་ན། སྒྲ་རྟག་པར་བསྒྲུབ་པ་ལ་ཐམས་ཅད་མ་ཡིན་པ་དེ་ཡང་ཕྱོགས་ཀྱི་ཆོས་སུ་
འཐད་པ་མ་ཡིན་ཏེ། དེ་ཡང་འདི་ལྟར། ཐམས་ཅད་ཅེས་པའི་སྤྱི་དེ་ནི་ཁྱད་པར་སྒྲ་མི་སྤོང་བས་སྒྲ་ཡང་ཐམས་ཅད་ཀྱི་ཁོངས་སུ་འདུས་པ་ཡིན་ལ། དེས་ན་སྒྲ་དེ་ཐམས་ཅད་མ་ཡིན་ན། སྒྲ་ཡང་མ་ཡིན་དགོས་པའི་ཕྱིར་རོ། །དག་དོན་ནི་
ཤེས་བྱ་ཆོས་ཅན། ཐམས་ཅད་མ་ཡིན་པ་དེ་སྒྲ་རྟག་པར་སྒྲུབ་པའི་ཕྱོགས་ཆོས་མ་ཡིན་པར་ཐལ། ཐམས་ཅད་མ་ཡིན་ན། སྒྲ་མ་ཡིན་དགོས་པའི་ཕྱིར། གལ་ཏེ་རྟགས་མ་གྲུབ་སྟེ། ཤིང་ཤ་བ་ཁོ་ན་ཤིང་མིན་ནོ། །ཞེས་པས་

[101B] ཞེ་ན། དེ་ནི་སྤྱིས་ཁྱད་པར་སྤངས་པ་མ་ཡིན་ཏེ། འདི་ལྟར། དཔེར་ན། སྐབས་འགར་ཤིང་ཤ་བ་ཉིད་ནི་ཤིང་མ་ཡིན་ཞེས་པའི་ཚིག་དེས་ཤིང་གི་སྤྱི་སྒྲ་ཤ་བ་ཁོ་ན་ལ་འཇུག་པ་བཀག་པ་ཙམ་ཡིན་པ་བཞིན་དུ། སྒྲ་ཁ་
ན་ཐམས་ཅད་མ་ཡིན་ནོ་ཞེས་བརྗོད་པ་ན་ཡང། ཐམས་ཅད་ཅེས་པའི་མཉན་བྱ་དེ་སྒྲ་གཅིག་ཉིད་ལ་འཇུག་པ་འགོག་པར་འགྱུར་བ་ཡིན་ལ། དེ་ཙམ་གྱིས་སྒྲ་ནི་ཐམས་ཅད་ཁོངས་སུ་འདུ་བ་མིན་པ་མིན་ཏེ། གལ་ཏེ་སྒྲ་ཁོ་ན་ཐམས་ཅད་མ་ཡིན་པ་ཙམ་གྱིས་སྒྲ་ཐད་ཀྱི་
ཁོངས་སུ་འདུ་བདེ་མེད་ན་ཁྱད་པར་ཀུན་ཐམས་ཅད་དེའི་ཁོངས་སུ་འདུ་བ་མེད་པར་འགྱུར་བའི་ཕྱིར། ཐམས་ཅད་ཐམས་ཅད་ཀྱིས་སྤངས་པར་འགྱུར་རོ། །འདི་ནི་འགྲེལ་བྱེད་གཞན་དག་གི་བཤད་ལུགས་ཡིན་ལ། རྒྱན་མཁན་པོ་ལྟར་ན། གལ་ཏེ་
ཐམས་ཅད་ཀྱི་སྒྲས་ནི་མ་ལུས་པ་བརྗོད་པ་ཡིན་ལ། སྒྲ་ནི་ཕྱོགས་གཅིག་ཡིན་པའི་ཕྱིར། ཐམས་ཅད་མ་ཡིན་ནོ་སྙམ་ན། དེ་ལྟར་ན་སྒྲ་ལས་གཞན་པའི་ཁྱད་པར་ཀུན་ཀྱང་ཐམས་ཅད་དེར་མེད་པར་འགྱུར་ཏེ། ཕྱོགས་རབ་ཡིན་པ་ཉིད་ཀྱིས་ཀུན་
ཚད་པ་དར་མེད་པའི་ཕྱིར་རོ། །ཞེས་འཆད་ལ། འདི་ཉིད་ཤིན་ཏུ་ལེགས་ཏེ། ཀུན་ལས་བཏུས་ཀྱི་རང་འགྲེལ་དུ། གང་གི་ཚེ་འདི་ཕྱོགས་གཅིག་ཡིན་པའི་ཕྱིར་ཐམས་ཅད་མ་ཡིན་ནོ། །ཞེ་ན། དེ་ལྟ་ཡིན་ན་གཞན་ཡང་ཕྱོགས་གཅིག་ཡིན་པས་
ཐམས་ཅད་མ་ཡིན་པའི་ཕྱིར། ཐམས་ཅད་མེད་པར་འགྱུར་ན། དེ་ཡང་འདོད་པ་མ་ཡིན་ནོ། །ཞེས་གསུངས་པའི་དོན་ཡིན་པས་སོ། །གཉིས་པ་སྒྲ་མ་ཡིན་ཐམས་ཅད་མ་ཡིན་པ་དེ་སྒྲུབ་ཀྱི་རྟགས་སྐྱོན་ཅན་དུ་བསྟན་པ་ལ། དངོས་དང་རྩོད་

[102A]༄༅། །པ་སྤང་བ་གཉིས། དང་པོ་ནི། གལ་ཏེ་ཐམས་ཅད་མ་ཡིན་པའི་ཕྱིར་ཞེས་པས་ནི་བརྗོད་འདོད་ཀྱི་དབང་གིས་སྒྲ་མ་ཡིན་ཐམས་ཅད་མ་ཡིན་པ་ལ་བསམས་པ་ཡིན་པས། དེ་ཉིད་རྟགས་ཡིན་ནོ། །ཞེ་ན་
དེ་ལ་ཀུན་ལས་བཏུས་སུ། ཅི་སྟེ་སྒྲ་མ་གཏོགས་པ་ནི་ཐམས་ཅད་མིན་ལ། སྒྲ་ཉིད་ནི་ཐམས་ཅད་མ་ཡིན་ནོ། །ཞེ་ན། དེ་ཡང་དམ་བཅའ་བའི་ཕྱོགས་གཅིག་ཡིན་པའི་ཕྱིར་མ་གྲུབ་པ་ཡིན་ནོ། །ཞེས་སོགས་གསུངས་པའི་དོན་འཆད་པ་ནི། དེ་
ལྟར་ན་སྒྲ་མ་ཡིན་པ་དེ་ཉིད་རྟག་སུ་འགྱུར་ལ། དེ་ནི་སྒྲ་ཉིད་རྟག་སུ་བཀོད་པ་དང། ཁྱད་པར་མེད་པས་འཐད་པ་མ་ཡིན་ཏེ། ཆོས་ཅན་སྒྲ་རང་ཉིད་སྒྲ་རྟག་པའི་སྒྲུབ་བྱེད་དུ་མ་གྲུབ་པར་ཐལ། ཆོས་ཅན་དེ་ཉིད་ཀྱི་ལྡོག་པ་གཏན་ཚིགས་སུ་དངོས་
སུ་བཀོད་པར་གྱུར་བ་ནི་ཤེས་བྱེད་ཡང་དག་ཉིད་དུ་མ་གྲུབ་པའི་ཕྱིར། དེར་ཐལ། རྟགས་ཡང་དག་གི་ཤེས་བྱ་ཤེས་བྱེད་སོགས་རྟགས་ཆོས་དོན་གསུམ་ཐ་དད་ཡིན་དགོས་པའི་ཕྱིར། གཉིས་པ་རྩོད་པ་སྤང་བ་ནི། གལ་ཏེ་སྒྲ་བྱས་མི་
རྟག་པའི་དངོས་པོ་ཀུན་ལ་ཆོས་དང་ནི་ཆོས་ཅན་གྱི་རྣམ་དབྱེ་སོ་སོར་མེད་པའི་ཕྱིར། རང་བཞིན་གྱི་རྟགས་ཀུན་ལ་གཞི་རྟགས་ཐ་དད་མེད་ནས་མ་གྲུབ་པའི་ཉེས་པ་མཚུངས་པར་འགྱུར་རོ། །ཞེ་ན། མཚུངས་པ་མིན་ཏེ། དེ་དག་ལ་ལྡོག་
པ་ཁྱད་པར་ཡོད་པའི་ཕྱིར་རོ། །གལ་ཏེ་དེ་ལྟར་ན། སྐབས་གཞན་དུ་ཆོས་དང་ཆོས་ཅན་དེ་ཉིད་དང་གཞན་ཉིད་དུ་གྲུབ་པ་འགོག་པ་ཅི་ཞེ་ན། ཀུན་རྫོབ་པའི་དངོས་པོ་སྒྲ་བྱས་མི་རྟག་པ་གསུམ་ཐ་དད་པའི་ཆ་དང། ཆོས་ཆོས་ཅན་

[102B] ཁྱོད་ལ་རྫས་དེ་ཉིད་དང་རྫས་གཞན་ཉིད་དུ་གྲུབ་པ་འགོག་པར་འགྱུར་བ་རིགས་ཏེ། ཁྱོད་དོན་དམ་པར་ནི་རྣམ་པར་དབྱད་ན་བྱས་མི་རྟག་དེ་ལྟ་བུར་གྱུར་པའི་རྫས་སུ་མ་གྲུབ་པའི་ཕྱིར། དེ་ལྟ་ན་ཡང་སྒྲ་བྱས་
མི་རྟག་པ་རྣམས་ལ་དཔག་བྱ་དཔོག་པར་བྱེད་པའི་དོན་གྱི་ཐ་སྙད་གནས་པ་འདི་ནི། རྟོག་པའི་ཤེས་པ་ལ་གྲུབ་པའི་ཐ་དད་ལ་བརྟེན་ནས་རྣམ་པར་བརྟགས་པ་ཡིན་པས་ཀུན་རྫོབ་པ་ཙམ་དུ་འཐད་དོ། །འོ་ན་རྟགས་ལ་བརྟེན་ནས་རང་མཚན་ལ་
མི་བསླུ་བར་ཇི་ལྟར་འགྱུར་ཞེ་ན། ཆོས་ཆོས་ཅན་ཐ་དད་པའི་སྒྲ་རྟོག་གི་ཐ་སྙད་འདི་ཆོས་ཅན། དོན་རང་མཚན་ལ་བསླུ་བའི་སྐྱོན་མེད་དེ། བདག་ཉིད་ཅི་ལྟ་བའི་དངོས་པོ་ཡུལ་དུས་རང་བཞིན་མ་འདྲེས་པར་ཐ་དད་དུ་གནས་པའི་རང་མཚན་
གྱི་མཐར་ཐུག་ཅིང་དེ་ཉིད་ལ་འབྲེལ་བའི་རྟོག་པའི་ཤེས་པ་ལ་ཆོས་དང་ཆོས་ཅན་ཐ་དད་པར་སྣང་བར་འགྱུར་བ་དེ་ནི། ཁྱོད་འཇུག་པའི་རྟེན་ཡིན་པའི་ཕྱིར། དེས་ན་བྱས་པས་སྒྲ་མི་རྟག་པར་བསྒྲུབ་པ་ལྟ་བུའི་རང་བཞིན་གྱི་རྟགས་རྣམས་ཀྱི་
རྟགས་ཆོས་དོན་གསུམ་ལ་ལྡོག་པ་ཐ་དད་པའི་ཁྱད་པར་ཡོད་ལ་སྒྲ་རྟག་པར་སྒྲུབ་པ་ལ་སྒྲ་རྟགས་སུ་བཀོད་པའི་འདི་ནི་ཆོས་ཅན་དང་རྟག་གཉིས་ལྡོག་པ་ཐ་དད་པའི་ཐ་སྙད་ཀྱིས་བཞག་པ་དོན་སྤྱི་ཐ་དད་དུ་སྣང་བའི་བློ་དང་འབྲེལ་བ་
མེད་པ་ཅན་ཆོས་ཅན་དེ་ཉིད་སྒྲུབ་བྱེད་དུ་བྱས་པ་དེས་ན་མ་གྲུབ་པའི་རྟགས་སུ་བསྟན་པ་ཡིན་པའི་ཕྱིར། ཞེས་པ་སྟེ། བདག་ཉིད་ཅི་ལྟེའི་ཞེས་སོགས་ཀྱི་ཤོ་ལོ་ཀ་གཅིག་ནི། ཤེས་པ་ལ་གྲུབ་ཐ་དད་ལ་བརྟེན་པ་རྣམ་པར་

[103A]༄༅། །བརྟགས་པ་ཡིན་ན། ཤེས་པ་ཇི་ལྟ་བུ་ལ་སྣང་བ་ལ་བརྟེན་ནས་བརྟགས་པ་ཡིན་ཅེས་འདྲི་བའི་ལན་དུ། མ་བྱས་རྟག་པ་སོགས་ལས་ཐ་དད་པའི་སྒྲ་རང་མཚན་གྱི་མཐར་
ཐུག་པའི་སྒོ་ནས་མ་བྱས་རྟག་པ་སོགས་ལས་ལོག་པའི་ལྡོག་པ་ཐ་དད་པར་སྣང་བའི་ཤེས་པ་དེ་ལྟ་བུའི་སྣང་ཚུལ་ལ་བརྟེན་ནས་ཆོས་དང་ཆོས་ཅན་སོགས་ཀྱི་ཐ་སྙད་བྱས་པ་ཡིན་ནོ་ཞེས་པ་བཤད་ན་ཤིན་ཏུ་ལེགས་ཤིང་
སྔ་མ་ནི་འགྲེལ་བ་དག་གི་ལུགས་བརྗོད་པ་ཙམ་མོ། །དེས་ན་ཞེས་སོགས་རྐང་བ་གཉིས་དོན་བསྡུ་དང། དཔེར་ན་ཞེས་སོགས་རྐང་བ་གཉིས་དེའི་དཔེ་སྟོན་པ་དང། ཕྱོགས་ཞེས་སོགས་དཔེ་དེ་ཉིད་ཀྱི་རྩོད་སྤོང་ཡིན་ནོ་ཞེས་རྒྱན་
མཁན་པོ་འཆད་པར་བྱེད་དོ། །དེ་ལྟ་ན་ཡང། དེས་ན་ཞེས་སོགས་ནི། ཀུན་ལས་བཏུས་ཀྱི་རང་འགྲེལ་དུ་གསུང་བའི་རྩོད་སྤོང་གཞན་གྱི་དོན་འཆད་པ་ཡིན་ཏེ། འདི་ལྟར་རང་འགྲེལ་དུ། འོ་ན་ཏེ་ཡང་འདུས་པ་རྣམས་ནི། འདུས་པ་
གཞན་གྱི་དོན་བྱེད་པ་ཡིན་ཏེ། འདུས་པ་ཡིན་པའི་ཕྱིར་ཞེས་བྱ་བ་དམ་བཅའ་བའི་དོན་གྱིས་ན་ཕྱོགས་གཅིག་གཏན་ཚིགས་ཡིན་པར་མཐོང་ངོ། །དེ་བཞིན་དུ་འདུས་བྱས་ནི་མི་རྟག་ཏེ། འདུས་བྱས་ཉིད་ཀྱི་ཕྱིར། ཞེས་བྱ་བ་ལྟ་བུའོ། །
ཞེ་ན། འདིར་འདུས་པ་དང་འདུས་བྱས་ཐམས་ཅད་དམ་བཅའ་བའི་དོན་ནི་མ་ཡིན་ཏེ། དཔེ་མེད་པར་ཐལ་བར་འགྱུར་བའི་ཕྱིར་རོ། །དེས་ན་མིག་ལ་སོགས་པ་དང། འདུས་བྱས་ཀྱི་ཕྱོགས་གཅིག་ཡིན་ནོ། །ཞེས་གསུངས་པ་དེ་ཉིད་གཞུང་འཇུགས་

[103B] སློབ་དཔོན་ལྷ་དབང་བློས་ཀྱང་དེ་བཞིན་དུ་བཤད་དོ། །དེ་ཡང་འདི་ལྟར་གལ་ཏེ་གྲངས་ཅན་གྱིས་འདུས་བསགས་རྣམས་གཞན་དོན་བྱེད་པར་བསྒྲུབ་པ་ལ་འདུས་བསགས་རྟགས་སུ་བཀོད་པ་འདིར་འགལ་རྟགས་ཡིན་པས་ཕྱོགས་ཆོས་གྲུབ་
པར་ཁྱེད་རང་གིས་སྨྲས་ལ། དེ་བཞིན་དུ་འདུས་བྱས་ཐམས་ཅད་མི་རྟག་ཅེས་པའི་ཁྱེད་རང་གི་དམ་བཅའ་འདི་ཉིད་སྒྲུབ་པ་ལ་འདུས་བྱས་ཉིད་རྟགས་ཡང་དག་ཏུ་འདོད་དགོས་པའི་ཕྱིར། ཇི་ལྟར་གཞི་རྟགས་ཐ་དད་མེད་པ་མ་གྲུབ་པའི་རྟགས་སུ་འགྱུར་
ཞེ་ན། དེ་དག་ལ་ཡང་གྲངས་ཅན་གྱིས་འདུས་བསགས་ཀྱི་བྱེ་བྲག་མིག་ལ་སོགས་པ་ཆོས་ཅན་དུ་གཟུང་བ་ཡིན་ཞིང། དེ་བཞིན་དུ་འདུས་བྱས་ཀྱི་རྟགས་ཀྱིས་མི་རྟག་པར་སྒྲུབ་པའི་ཚེ་ན་ཡང། འདུས་བྱས་ཀྱི་ཁྱད་པར་ཞིག་ཆོས་ཅན་དུ་འཛིན་
གྱི། འདུས་བྱས་ཙམ་ཆོས་ཅན་དུ་འཛིན་པ་མ་ཡིན་ཏེ། རྩོད་གཞིར་མ་འདུས་པའི་དཔེ་མི་རྙེད་པའི་ཕྱིར་རོ། །དེས་ན་རྟགས་སྦྱོར་དེ་དག་ལ་ཡང་ཆོས་ཅན་ནི་བྱེ་བྲག་དང། རྟགས་ནི་སྤྱི་ཡིན་པས་ལྡོག་པའི་ཆོས་ཐ་དད་པའི་ཕྱིར་རྟགས་དང་རྟགས་
ཅན་ཉིད་དུ་འཐད་ཀྱི། གཞི་རྟགས་ཐ་དད་མེད་པའི་མ་གྲུབ་པར་མི་འགྱུར་རོ། །འདུས་བྱས་ཀྱི་བྱེ་བྲག་ཆོས་ཅན་དུ་བྱས་ནས། དེ་ཉིད་མི་རྟག་པར་བསྒྲུབ་པ་ལ་འདུས་བྱས་རྩམ་རྟགས་སུ་བཀོད་པ་ཇི་ལྟ་བུ་ཞེ་ན། དེ་ཡང་དཔེར་ན་རྩོལ་བྱུང་གི་སྒྲ་ནི་མི་རྟག་སྟེ་
རྩོལ་བྱུང་ཉིད་ཀྱི་ཕྱིར། ཞེས་བཀོད་པ་བཞིན་ནོ། །གལ་ཏེ་དེ་ལ་ཡང་རྩོལ་བྱུང་སྒྲའི་ཁྱད་པར་བྱེད་ཆོས་སུ་སྦྱར་ནས་ཆོས་ཅན་དུ་གཟུང་ཞིང། སླར་ཡང་དེ་ཉིད་གཏན་ཚིགས་སུ་བཀོད་པའི་ཕྱིར། དམ་བཅའི་ཕྱོགས་གཅིག་རྟགས་སུ་བཀོད་པར་མི་འགྱུར་རམ་ཞེ་ན་

[104A]༄༅། །རྩོལ་བྱུང་ཆོས་ཅན། ཁྱོད་རྩོལ་བྱུང་གི་སྒྲ་མི་རྟག་པར་སྒྲུབ་པའི་ཕྱོགས་ཀྱི་ཡང་དག་གམ། ཁྱད་པར་བྱེད་ཆོས་སུ་སྦྱར་ནའང། དེ་སྒྲུབ་ཀྱི་ཆོས་ཅན་དང་ཐ་དད་མ་གྲུབ་པ་མིན་ཏེ། ཁྱོད་རྩོལ་བྱུང་གི་སྒྲ་དང་ལྡོག་པ་ཐ་དད་ཡིན་
པ་ལ་ཚད་མས་གནོད་པ་མེད་པའི་ཕྱིར། དཔེར་ན་གོང་བུ་ར་ཅན་འདི་ར་ཅན་ཉིད་ཕྱིར་རྟག་མིན་ཞེས་པ་བཞིན་ནོ། །ཡང་ན་ཞེས་པ་རྐང་པ་གཉིས་ཀྱི་དོན་ལ། རྒྱན་མཁན་པོ་ན་རེ། རྩོལ་བྱུང་དེ་ཉིད་ཆོས་ཅན། སྒྲའི་ཁྱད་པར་ཡིན་པ་ལས་ཡང་ན་བསྒྲུབ་བྱ་རྗེས་དཔག་གི་
འཇལ་པའི་དུས་སུ་སྒྲའི་ཡན་ལག་གམ། ཁྱད་པར་བྱེད་ཆོས་མ་ཡིན་ཏེ། སྔར་ཕྱོགས་ཆོས་འཇལ་བའི་དུས་སུ་རྩོལ་བྱུང་དེས་རྩོལ་བ་ལས་བྱུང་བའི་སྒྲ་དེ་མཚོན་ཅིང་རྟོགས་པའི་བྱ་བ་བྱས་ནས་ཕྱིས་བསྒྲུབ་བྱ་འཇལ་བའི་ཆེ། བྱ་བ་དེ་ཉིད་ལྡོག་པའི་ཕྱིར། དཔེར་ན། ལྷས་
བྱིན་གྱི་ཁྱིམ་གང་ཡིན་ཞེས་བྲིས་པ་ན། གང་ན་བྱ་རོག་སྒྲ་སྒྲོགས་པའོ་ཞེས་བརྗོད་པ་ན། བྱ་རོག་གིས་ལྷས་བྱིན་གྱི་ཁྱིམ་མཚོན་པར་བྱས་ནས་ཕྱིས་བྱ་རོག་མེད་ཀྱང་ལྷས་བྱིན་གྱིས་ཁྱིམ་རྟོགས་པ་བཞིན་དུ། རྩོལ་བྱུང་གིས་སྔར་ཕྱོགས་ཆོས་འཇལ་བའི་དུས་སུ་རྩོལ་བ་
ལས་བྱུང་བའི་སྒྲ་དེ་ལྕེ་རྐན་ལ་སོགས་པའི་རྐྱེན་ལས་བྱུང་བར་མཚོན་པར་བྱས་ནས། ཕྱིས་བསྒྲུབ་བྱ་འཇལ་བའི་ཚེ་མཚོན་པའི་བྱ་བ་མི་བྱེད་པས། དམ་བཅའི་ཕྱོགས་གཅིག་མ་ཡིན་པའི་ལན་གཞན་ཡིན་ཞེས་ཟེར་རོ། །འདི་ནི་མི་འཐད་དེ། རྩོད་ལན་འབྲེལ་བ་
མེད་པའི་ཕྱིར་དང། དཔེ་དོན་ཆོས་མཐུན་མེད་པའི་ཕྱིར་དང། དོན་ལ་ཚད་མས་གནོད་བྱེད་ཡོད་པའི་ཕྱིར་རོ། །རྩོད་ལན་ཇི་ལྟར་མ་འབྲེལ་ཞེ་ན། ཁོས་རྩོལ་བྱུང་གི་སྒྲ་མི་རྟག་པར་སྒྲུབ་པ་ལ་རྩོལ་བྱུང་རྟགས་སུ་བཀོད་པའི་ཚེ་ན། རྩོལ་བྱུང་དེ་ཉིད་ཕྱོགས་ཀྱི་ཡན་ལག་

[104B] དམ་བཅའི་ཕྱོགས་གཅིག་རྟགས་སུ་འགྱུར་རོ། །ཞེས་པའི་ལན་དུ། རྩོལ་སྒྲ་མི་རྟག་པར་རྗེས་དཔག་གིས་འཇལ་བའི་ཚེ། རྩོལ་བྱུང་དེ་ཉིད་ཕྱོགས་ཀྱི་ཡན་ལག་མ་ཡིན་པས། སྐྱོན་མེད་ཅེས་པའི་ལན་བཏབ་པའི་ཕྱིར་རོ། །འདི་ནི་འབྲེལ་མེད་ཀྱི་ལན་ཡིན་
ཏེ། སྒྲ་མི་རྟག་སྒྲུབ་ལ་བྱས་པ་རྟགས་ཡང་དག་ཏུ་སོང་བའི་ཕྱི་རྒོལ་གྱི་ངོར་སྒྲ་མི་རྟག་པ་ཕྱོགས་མ་ཡིན་པར་ཐལ། སྐབས་ཀྱི་ཕྱི་རྒོལ་གྱི་རྗེས་དཔག་གིས་སྒྲ་མི་རྟག་པར་འཇལ་བའི་ཚེ་ན་སྒྲ་མི་རྟག་པ་ཕྱོགས་མ་ཡིན་པའི་ཕྱིར། ཞེས་བརྗོད་ན་ལན་ཅི་ཞིག་ཡོད། དཔེ་
དོན་ཆོས་མཐུན་ཇི་ལྟར་མེད་ཅེ་ན། དཔེ་དོན་དེ་གཉིས་ཀྱང་ཆོས་མཚུངས་པ་མ་ཡིན་ཏེ། རྩོལ་བ་ལས་བྱུང་བའི་སྒྲ་ནི་རྩོལ་བྱུང་གི་རྫས་ཀྱི་ངོ་བོར་སྐྱེས་པའི་ཕྱིར་དང། ལྷས་བྱིན་གྱི་ཁྱིམ་ནི་བྱ་རོག་ལས་ངོ་བོ་ཐ་དད་དུ་སྐྱེས་པའི་ཕྱིར་རོ། །དེས་ན་རྩོལ་བྱུང་རྩོལ་བ་ལས་བྱུང་
བའི་སྒྲའི་ཁྱད་ཆོས་སུ་འགྱུར་ཚུལ་དང། བྱ་རོག་ལྷས་བྱིན་གྱི་ཁྱིམ་གྱི་ཁྱད་ཆོས་སུ་འགྱུར་ཚུལ་ནི། རྣམ་པ་ཀུན་ཏུ་མཚུངས་པ་མ་ཡིན་ཏེ། བྱ་རོག་གི་ལྷས་བྱིན་གྱི་ཁྱིམ་གྱི་གནས་སྐབས་གྱི་ཁྱད་ཆོས་དོན་གཞན་ཡིན་པའི་ཕྱིར་རོ། །དོན་ལ་ཚད་མའི་གནོད་བྱེད་ཇི་
ལྟར་ཡོད་ཅེ་ན། རྩོལ་བ་ལས་བྱུང་བའི་སྒྲ་མི་རྟག་པར་རྗེས་དཔག་གིས་འཇལ་བའི་དུས་སུ་རྩོལ་བྱུང་དེ་སྒྲའི་ཁྱད་པར་བྱེད་ཆོས་མ་ཡིན་ནོ། །ཞེས་ཟེར་བ་ནི། ཚད་མས་གནོད་པ་དང་བཅས་པ་ཡིན་ཏེ། འདི་ལྟར་དེའི་ཚེ་རྗེས་དཔག་དེས་རྩོལ་བ་ལས་བྱུང་བས་ཁྱད་པར་
དུ་བྱས་པའི་སྒྲ་མི་རྟག་པ་གཞལ་ལམ། འོན་ཏེ་དེས་ཁྱད་པར་དུ་མ་བྱས་པའི་སྒྲ་ཙམ་ཞིག་མི་རྟག་པར་གཞལ། དང་པོ་ལྟར་ན་ཁས་བླངས་དངོས་སུ་འགལ་བར་འགྱུར་རོ། །གཉིས་པ་ལྟར་ན། སྒྲ་མི་རྟག་པར་འཇལ་བའི་རྗེས་དཔག་ཚད་མ་དེས། འདུས་བྱས་ཙམ་མི་

[105A]༄༅། །རྟག་པར་འཇལ་བ་ཡིན་ནོ་ཞེས་བརྗོད་ན་ལན་ཅི་ཞིག་ཡོད་སོམས་ཤིག། གཞན་ཡང་གོང་བུ་ར་ཅན་རྟ་མ་ཡིན་པར་འཇལ་བའི་རྗེས་དཔག་དེས་ཀྱང། རས་ཁྱད་པར་དུ་མ་བྱས་པའི་གོང་བུ་ཙམ་རྟ་མ་ཡིན་པར་འཇལ་བ་
ཉིད་དུ་ཐལ་ལོ། །སློབ་དཔོན་ཆོས་མཆོག་ན་རེ། གོས་དཀར་པོ་ཅན་ཁྲིད་དེ་ཤོག། ཅེས་པ་ན། གོས་དཀར་གྱི་ཁྲིད་བྱའི་སྐྱེས་བུ་མཚོན་པར་བྱས་ཀྱང། ཁྲིད་ཡོང་བའི་བྱ་བའི་ཁོངས་སུ་གཏོགས་པ་མ་ཡིན་ཏེ། གོས་དཀར་འོང་ངམ་མི་ཡོང་
ཡང་སླའི་སྐྱེས་བུ་ཉིད་མངོན་པར་འདོད་པའི་ཕྱིར་རོ། །དེ་བཞིན་དུ་འདིར་ཡང་རྩོལ་བ་ལས་བྱུང་བས་བསྒྲུབ་བྱ་སྒྲ་མི་རྟག་པ་མཚོན་པའི་བྱ་བ་བྱེད་ཀྱི་བསྒྲུབ་བྱའི་ཁོངས་སུ་འདུ་བ་མ་ཡིན་ཏེ། དེའི་ཚེ་སྒྲ་མི་རྟག་པ་ཙམ་བསྒྲུབ་པར་འདོད་པའི་ཕྱིར་རོ། །དེའི་
ཕྱིར་རྩོལ་བ་ལས་བྱུང་བ་ནི། དམ་བཅའི་ཕྱོགས་གཅིག་མ་ཡིན་ཏེ། བསྒྲུབ་བྱའི་ནང་དུ་མི་འདུ་བའི་ཕྱིར། ཞེས་ཟེར་རོ། །རྩོལ་བ་ལས་བྱུང་བའི་སྒྲ་ཆོས་ཅན་དུ་གཟུང་བའི་ཚེ་ན། ལྕེ་རྐན་སོགས་ཀྱི་རྩོལ་བ་ལས་བྱུང་བ་དེ་ཉིད་བསྒྲུབ་བྱའི་ཡན་ལག་ཏུ་
གྱུར་བའི་ཆོས་ཅན་གྱི་ཁྱད་པར་ཡིན་ན། དེའི་ཚེ་སྒྲའི་ཁྱད་པར་དུ་སྦྱར་བའི་རྩོལ་བྱུང་བསྒྲུབ་བྱའི་ཁོངས་སུ་མ་གཏོགས་པར་འགལ། མ་ཡིན་ན་ཡན་ལག་རྣམས་ཡན་ལག་ཅན་ལས་གཞན་དུ་དམ་བཅའ་པ་ལ། མངོན་སུམ་གྱིས་མཐོང་རུང་བསྒྲུབ་
བྱའི་ཡན་ལག་ཏུ་གྱུར་པའི་ཆོས་ཅན་གྱི་ཁྱད་པར་དང། ལྗིད་སོགས་ཆོས་གསུམ་གྱིས་ཁྱད་པར་དུ་བྱས་པའི་ཡན་ལག་ཅན་ཡན་ལག་རྣམས་ལས་རྫས་གཞན་དུ་དམ་བཅས་པ་ལ། ལྗིད་སོགས་ཆོས་གསུམ་བསྒྲུབ་བྱའི་ཡན་ལག་ཏུ་གྱུར་པའི་ཆོས་ཀྱི་

[105B] བྱེ་བྲག་པའི་དམ་བཅའ་དེ་དག་ལ་ཆོས་ཅན་གྱི་ཁྱད་པར་སེལ་བ་སོགས་ཀྱི་གནོད་བྱེད་ཇི་ཙམ་ཞིག་བསྟན་པ་ཐམས་ཅད་སླར་རང་ཉིད་ཀྱིས་ཉམས་པར་བྱས་པའི་སྒོ་ནས་བདག་ཉིད་ཆེན་པོ་
ནང་འགལ་བའི་ཁུར་གྱིས་ངལ་བར་འགྱུར་རོ། །དེ་བས་ན་ཁོ་བོ་ནི་འདི་ལྟར་འཆད་དེ། འདིར་རྩོལ་བ་ལས་བྱུང་བ་ནི། ལྕེ་རྐན་སོགས་ཀྱི་རྩོལ་བ་ལས་བྱུང་བ་ཙམ་དང། སྐྱེས་བུའི་རྩོལ་བ་ལས་བྱུང་བ་ཀུན་ལ་ཐུན་མོང་དུ་རྗེས་འགྲོ་བྱེད་པའི་རྩོལ་བྱུང་གཉིས་
ལས། དང་པོ་ནི། རྩོལ་བ་ལས་བྱུང་བའི་སྒྲ་ཆོས་ཅན་དུ་བྱས་པའི་ཚེ་ན། ཕྱོགས་ཀྱི་ཡན་ལག་ཡིན་ནའང། རྟགས་སུ་བཀོད་པའི་རྩོལ་བྱུང་དང་ལྡོག་པ་ཐ་དད་ཡིན་པས། གཞི་རྟགས་ཐ་དད་མེད་པའི་སྐྱོན་མེད་ཅེས་སྟོན་པ་ནི། ཕྱོགས་ཡན་ལག་
ནའང་ཞེས་སོགས་སོ། །གཉིས་པ་དེ་ལས་ཡང་ན་སྐྱེས་བུའི་རྩོལ་བ་ལས་བྱུང་བ་ཀུན་ལ་ཐུན་མོང་དུ་རྗེས་འགྲོ་བྱེད་པའི་རྩོལ་བྱུང་ཙམ་ནི། དེ་ཉིད་ཀྱི་རྟགས་ཀྱིས་ལྕེ་རྐན་སོགས་ཀྱི་རྩོལ་བ་ལས་བྱུང་བའི་སྒྲ་མི་རྟག་པར་རྟོགས་པའི་རྗེས་དཔག་བསྐྱེད་
ནས། དེ་ཉིད་རྟག་འཛིན་གྱི་སྒྲོ་འདོགས་ལྡོག་པའི་ཕྱིར། སྒྲུབ་བྱེད་ཀྱི་ཡན་ལག་ཡིན་གྱི། ལྕེ་རྐན་སོགས་ཀྱི་རྩོལ་བ་ལས་བྱུང་བའི་སྒྲ་མི་རྟག་པར་བསྒྲུབ་པར་བྱ་བའི་དུས་སུ་ཕྱོགས་ཀྱི་ཡན་ལག་མིན་ནོ། །དེས་ན་ཆོས་ཅན་གྱི་ཁྱད་པར་དུ་སྦྱར་བའི་རྩོལ་བྱུང་
ནི། ལྕེ་རྐན་སོགས་ཀྱི་རྩོལ་བ་ལས་བྱུང་བ་ཙམ་ཡིན་ཞིང། དེའི་ཚེ་རྟགས་སུ་བཀོད་པའི་རྩོལ་བྱུང་དེ་ནི། སྐྱེས་བུའི་རྩོལ་བ་ལས་བྱུང་བ་ཀུན་ལ་ཐུན་མོང་དུ་རྗེས་འགྲོ་བྱེད་པའི་རྩོལ་བྱུང་ཙམ་ཡིན་པས་ལྡོག་པའི་ཆོས་ཐ་དད་པའི་ཕྱིར། རྩོལ་བྱུང་གི་སྒྲ་མི་རྟག་

[106A]༄༅། །པར་སྒྲུབ་པ་ལ་ཁྱད་པར་རྩོལ་བ་ལས་བྱུང་བ་རྟགས་སུ་བཀོད་པ་ཡང་དམ་བཅའི་ཕྱོགས་གཅིག་རྟགས་སུ་བཀོད་པའི་དོན་དུ་འཐད་པ་མ་ཡིན་ནོ། །ཡང་ན་རྐང་པ་ཐ་མ་གཉིས་ནི་འདི་ལྟར་བཤད་པར་བྱ་སྟེ། གལ་ཏེ་སྒྲ་
རྟག་པར་སྒྲུབ་པ་ལ་སྒྲ་རྟགས་སུ་བཀོད་པས་དམ་བཅའི་ཕྱོགས་གཅིག་རྟགས་སུ་བཀོད་པའི་སྒོ་ནས་མ་གྲུབ་པའི་རྟགས་སུ་འགྱུར་ན། སྒྲ་རྟག་པར་སྒྲུབ་པ་ལ་མཉན་བྱ་རྟགས་སུ་བཀོད་པ་ཡང་དམ་བཅའི་ཕྱོགས་གཅིག་རྟགས་སུ་བཀོད་པའི་མ་
གྲུབ་པར་འགྱུར་རོ་ཞེ་ན། དེ་སྒྲུབ་ལ་ཁྱད་པར་མཉན་བྱ་རྟགས་སུ་བཀོད་པ་ཡང། དམ་བཅའི་ཕྱོགས་གཅིག་རྟགས་སུ་བཀོད་པའི་དོན་དུ་འཐད་པ་མ་ཡིན་ཏེ། སྒྲ་དང་མཉན་བྱ་ལྡོག་པའི་ཆོས་ཐ་དད་པའི་ཕྱིར། གཉིས་པ་དངོས་བསྟན་རྟགས་ཀྱི་རབ་
དབྱེ་བཤད་པ་ནི། ཚད་མ་མདོར། གང་ཕྱིར་གཏན་ཚིགས་དག་དང་ནི། དེར་སྣང་ཕལ་ཆེར་ཕྱོགས་ཆོས་ཉིད། །དེས་ན་གཏན་ཚིགས་སོགས་དོན་གྱི། །སྔོན་དུ་དེ་དབྱེ་བསྟན་པར་བྱ། །ཞེས་སོགས་གསུངས་པའི་དོན་འཆད་པ་ལ། ཕྱོགས་ཆོས་རབ་
དབྱེ་བཤད་པའི་དགོས་པ་སྤྱིར་བསྟན། ཕྱོགས་ཆོས་ཀྱི་ཚིག་ལ་རྩོད་པ་སྤང། ཕྱོགས་ཆོས་ཅན་དགུར་ཕྱེ་བའི་དགོས་པ་བྱེ་བྲག་ཏུ་བཤད་པའོ། །དང་པོ་ནི། ཅིའི་ཕྱིར། སློབ་དཔོན་ཕྱོགས་ཀྱི་གླང་པོས། བསྒྲུབ་བྱ་བཤད་ཟིན་པའི་འོག་ཏུ། ཕྱོགས་
ཆོས་ཅན་གྱི་གཏན་ཚིགས་ཀྱི་རབ་དབྱེ་བཤད་ཅེ་ན། སློབ་དཔོན་ཕྱོགས་ཀྱི་གླང་པོས་གཞན་དོན་རྗེས་དཔག་འཆད་པའི་སྐབས་སུ། ཕྱོགས་ཆོས་རབ་ཏུ་དབྱེ་བ་ཡིས། །མདོར་བསྡུས་པ་འདི་གསུངས་པ་ཆོས་ཅན། དགོས་པ་ཡོད་པ་ཡིན་ཏེ། གཏན་

[106B] གཉིས་པ་ཕྱོགས་ཆོས་ཀྱི་ཚིག་ལ་རྩོད་པ་སྤང་བ་ནི། འདིར་ཕྱོགས་ནི་ཆོས་དང་ཆོས་ཅན་གྱི་ཚོགས་དོན་ཡིན་པས་གལ་ཏེ་དེའི་ཆོས་
གཏན་ཚིགས་ཡིན་ན་ཆགས་པ་དེ་མ་གྲུབ་ན། གཏན་ཚིགས་ཐམས་ཅད་ཀྱང་མ་གྲུབ་པར་འགྱུར་ཞིང། དེ་གྲུབ་ན་གཏན་ཚིགས་དོན་མེད་པའི་ཕྱིར། ཕྱོགས་ཀྱི་ཆོས་ཞེས་བྱ་བའི་ཚིག་འདི་མི་རིགས་སོ་ཞེ་ན། འདིར་ཕྱོགས་ཀྱི་སྒྲ་ནི་ཤེས་འདོད་ཆོས་ཅན་ལ་ཉེ་བར་བཏགས་
ནས་འཇུག་ལ། དེའི་དགོས་པ་ཡང་སྔར་བཤད་ཟིན་པའི་ཕྱིར་ཉེས་པ་མེད་དོ། །གལ་ཏེ་དེ་ལྟ་ན་ཡང་རྟགས་ནི་ཆོས་ཅན་གྱི་ཁྱད་པར་བྱེད་ཆོས་སུ་འགྱུར་བས། ཆོས་གཞན་རྣམ་པར་གཅོད་པ་ཡིན་པའི་ཕྱིར། རྟགས་ཆོས་ཅན་ལས་གཞན་ལ་རྗེས་འགྲོ་མེད་པའི་སྐྱོན་དུ་
འགྱུར་རོ་ཞེ་ན། གལ་ཏེ་ཁྱད་པར་བྱེད་ཆོས་ཀྱིས་གཞན་ལྡན་རྣམ་གཅོད་ཀྱི་ཚུལ་ཁོ་ནར་ཁྱད་པར་དུ་བྱེད་ན། སྐྱོན་དེར་འགྱུར་ན་ཡང། རྣམ་གཅོད་ནི་དུ་མ་ཞིག་མཐོང་སྟེ། འདི་ལྟར་གཏན་ཚིགས་ཀྱི་ཆོས་ཀྱི་ཚིག་ཕྲད་སྦྱར་ས་ཐ་དད་པར་བྱེད་པས་རྣམ་གཅོད་ཀྱི་
ཚུལ་གསུམ་དུ་འགྱུར་བའི་ཕྱིར་རོ། །ཇི་ལྟར་ན། སྒྲ་བྱས་པ་ཁོ་ན་ཞེས་པ་ལྟ་བུ། ཚིག་ཕྲད་དེ་ཁྱད་པར་དག་དང་ལྷན་ཅིག་བརྗོད་པས། སྒྲ་ལ་བྱས་པ་མི་ལྡན་པ་རྣམ་པར་གཅོད་པར་བྱེད་ལ། སྒྲ་ཁོ་ན་བྱས་ཞེས་པ་ལྟ་བུ་ཚིག་ཕྲད་དེ་ཁྱད་པར་ཅན་དག་དང་ལྷན་ཅིག་བརྗོད་པས་
བྱས་པ་སྒྲ་ལས་གཞན་ལ་ལྡན་པ་རྣམ་པར་གཅོད་པར་བྱེད་ཅིང། བ་བས་བེའུ་འབྱུང་བ་སྲིད་པ་ཁོ་ན་ཞེས་པ་ལྟ་བུ་ཚིག་ཕྲད་དེ་དང་བྱ་བ་དག་ནི་ལྷན་ཅིག་བརྗོད་པས་ཤིན་ཏུ་མི་སྲིད་རྣམ་གཅོད་བྱེད་པའི་ཕྱིར་རོ། །དེ་ལ་ངེས་གཟུངས་དོན་ནི་ཁྱད་པར་ལ་སོགས་པ་

[107A] །བརྗོད་པའི་ཚིག་གིས་སྟོན་པར་བྱེད་ལ། ཚིག་ཕྲད་ཀྱིས་ནི་དེ་གསལ་བར་བྱེད་པ་ཙམ་ཡིན་པས་ཚིག་ཕྲད་དེ་དངོས་སུ་སྦྱར་བ་མེད་ཀྱང་བརྗོད་འདོད་ཀྱི་དབང་ལས། ངེས་གཟུང་དེའི་དོན་རྣམ་གཅོད་ཉིད་ནི་རྟོགས་པར་འགྱུར་ཏེ། གང་གི་
ཕྱིར་ན། ངག་རྣམས་ནི་སྨྲ་བ་པོའི་འདོད་པས་དམིགས་པའི་འགལ་ཟླ་རྣམ་པར་གཅོད་པའི་འབྲས་བུ་ཅན་ཡིན་པའི་ཕྱིར་རོ། །ཚིག་ཕྲད་དངོས་སུ་མ་སྦྱར་ཡང་རྣམ་གཅོད་གསུམ་རྟོགས་པ་ཡང་རིམ་པ་བཞིན། དཔེར་བརྗོད་ན་ནག་པ་འཕོང་རྐྱེན་ཞེས་པའམ། སྲིད་
སྒྲུབ་འཕོང་རྐྱེན་ཞེས་པའམ། སྔོན་པོ་མཚོ་སྐྱེས་ལ་སྲིད་པར་འགྱུར་ཞེས་པ་བཞིན་ནོ། །དཔེ་དེ་ཉིད་སྒྲུབ་པ་ནི། ནག་པ་ལ་འཕོང་རྐྱེན་པའི་ཡོན་ཏན་ཡོད་དམ་སྙམ་དུ་ཤེས་པར་འདོད་ནས་དྲིས་པ་ནག་པ་འཕྲོང་རྐྱེན་ཞེ་བརྗོད་པ་དེར་ཡང་འདོད་པས་
བརྗོད་པའི་སྒྲ་དེ་ནི། ནག་པ་ལ་འཕོང་རྐྱེན་པའི་ཡོན་ཏན་ཡོད་པ་གོ་བར་བྱེད་འདོད་པ་ཙམ་གྱི་བརྗོད་འདོད་ཀྱི་རྗེས་སུ་འབྲང་བ་སྟེ་ཆོས་གསུམ་ཚང་བའི་ཕྱིར། སྲིད་སྒྲུབ་ལས་གཞན་པའི་འཕོང་རྐྱེན་པ་ཡོད་མེད་ཤེས་པར་འདོད་ནས་དྲིས་པ་ན། སྲིད་
སྒྲུབ་འཕོང་རྐྱེན་ཞེས་བརྗོད་པ་དེར་ཡང་འདོད་པས་དམིགས་པའི་ཟླའོ་སྲིད་སྒྲུབ་ལས་འཕོང་རྐྱེན་པ་གཞན་ཡོད་པ་རྣམ་པར་གཅོད་པའི་དོན་རྣམས་ལ་ནི་རྟོགས་པ་སྐྱེ་བར་འགྱུར་ཏེ། སྲིད་སྒྲུབ་ལས་འཕོང་རྐྱེན་པ་གཞན་མེད་པ་དེ་ལྟར་འཇིག་རྟེན་ན་

[107B] ཉན་པ་པོས་དོན་དེ་ཉིད་ཤེས་པར་འདོད་ནས་དྲིས་པའི་སྐབས་སྟོབས་ཀྱི་ནུས་པ་དང་སྒྲ་དེ་ནི། སྲིད་སྒྲུབ་ལས་འཕོང་རྐྱེན་པ་གཞན་མེད་པར་བརྗོད་པར་འདོད་པའི་རྗེས་སུ་འབྲང་བ་སྟེ་ཆོས་གསུམ་ཚང་བའི་ཕྱིར། མཚོ་སྐྱེས་སྔོན་པོ་སྲིད་བམ་མི་
སྲིད་ཅེས་ཤེས་པར་འདོད་ནས་དམིགས་པའི་ཟླའོ་མཚོ་སྐྱེས་སྔོན་པོ་མི་སྲིད་པ་རྣམ་པར་གཅོད་པའི་དོན་རྣམས་ལ་ནི་རྟོགས་པ་སྐྱེས་བར་འགྱུར་ཏེ། མཚོ་སྐྱེས་ཕལ་ཆེར་དཀར་པོ་ཡིན་པ་དེ་ལྟར་དུ་གྲགས་པ་དང། ཉན་པ་པོས་མཚོ་སྐྱེས་སྔོན་པོ་སྲིད་མི་སྲིད་
ཤེས་པར་འདོད་ནས་དྲིས་པའི་སྐབས་སྟོབས་ཀྱི་ནུས་པ་དང། སྒྲ་དེ་ནི་མཚོ་སྐྱེས་སྔོན་པོ་སྲིད་པ་ཙམ་ཞིག་བརྗོད་པར་འདོད་པའི་རྗེས་སུ་འབྲང་སྟེ་ཆོས་གསུམ་ཚང་བའི་ཕྱིར། གཞན་དག་གིས་སྐབས་འདིར་འཆད་ཚུལ་རིགས་མི་འདྲ་བ་དུ་མ་བྱས་མོད་
ཡི་གེ་མངས་པར་འགྱུར་བས་མ་བྲིས་སོ། །དེ་ལྟར་རྣམ་གཅོད་ཀྱི་ཚུལ་དུ་མ་ཡོད་པ་དེས་ན་ཆོས་ཅན་སྒྲ་དེ་རྟགས་ཀྱིས་མི་ལྡན་པ་རྣམ་པར་གཅོད་པས་ཁྱད་པར་དུ་བྱས་པ་ཅན་ཡིན་པའི་ཕྱིར། སྒྲ་དེའི་ཁྱད་པར་ཅན་གྱི་ཆོས་བྱས་པ་དཔེ་ལ་རྗེས་འགྲོ་མེད་
པའི་སྐྱོན་བརྟེན་པ་མིན་ནོ། །གསུམ་པ་ཕྱོགས་ཆོས་ཅན་དགུར་ཕྱེ་བའི་དགོས་པ་བྱེ་བྲག་ཏུ་བཤད་པ་ལ། མདོར་བསྟན་པ་དང། རྒྱས་པར་བཤད་པ་གཉིས། དང་པོ་ནི། སྤྱི་དོན་དང། གཞུང་གི་དོན་གཉིས། དང་པོ་ནི། སློབ་དཔོན་ཕྱོགས་ཀྱི་གླང་པོས། ཕྱོགས་
ཆོས་ཅན་གྱི་སྦྱོར་བ་དགུར་ཕྱེ་བ་ནི། སྒྲ་ཆོས་ཅན་མི་རྟག་སྟེ། བྱས་པའི་ཕྱིར། ཞེས་པ་དང། རིག་བྱེད་ཀྱི་སྒྲ་ཐོས་པའི་ཉན་ཤེས་ཆོས་ཅན། མི་རྟག་སྟེ། རྩོལ་བ་ལས་བྱུང་བའི་ཕྱིར་ཞེས་པ་སྟེ། རང་བཞིན་དང་འབྲས་བུའི་རྟགས་ཡང་དག་གཉིས་དང། དེ་དག་གི་

[108A]༄༅། །བཟློག་ཕྱོགས་སུ་གྱུར་བའི་འགལ་རྟགས་ཀྱི་སྦྱོར་བ་གཉིས་དང། སྒྲ་ཆོས་ཅན། རྟག་སྟེ། གཞལ་བྱ་ཡིན་པའི་ཕྱིར། ཞེས་པ་དང། སྒྲ་ཆོས་ཅན་རྩོལ་བ་ལས་བྱུང་སྟེ། མི་རྟག་པའི་ཕྱིར། ཞེས་པ་དང། སྒྲ་ཆོས་ཅན། རྩོལ་བ་ལས་
མ་བྱུང་སྟེ། མི་རྟག་པའི་ཕྱིར། ཞེས་པ་དང། འབྱུང་བཞིའི་རྡུལ་ཕྲན་ཆོས་ཅན། རྟག་སྟེ། རེག་བྱ་མ་ཡིན་པའི་ཕྱིར། ཞེས་པ་སྟེ། ཐུན་མོང་གི་མ་ངེས་པའི་རྟགས་ཀྱི་སྦྱོར་བ་བཞི་དང། སྒྲ་ཆོས་ཅན། རྟག་སྟེ། མཉན་བྱ་ཡིན་པའི་ཕྱིར། ཞེས་པའི་ཐུན་མོང་མ་
ཡིན་པའི་མ་ངེས་པའི་རྟགས་ཀྱི་སྦྱོར་བ་སྟེ། དགུ་པོ་རྣམས་སོ། །འདི་ལྟར་ཕྱེ་བའི་དགོས་པ་ནི། འབྲས་རང་གི་གཏན་ཚིགས་གཉིས་ཀྱི་རྗེས་སུ་འགྲོ་ལྡོག་མེད་ན་མི་འབྱུང་བའི་འབྲེལ་བ་གྲུབ་པ་དངོས་པོའི་དབང་གིས་ངེས་པ་ཡིན་ནོ། ཞེས་བསྟན་པའི་
ཕྱིར། འབྲས་རང་གི་སྦྱོར་བ་གཉིས་གསུངས་ཤིང། དེ་ལྟ་མ་ཡིན་པར་དེ་དག་གི་རྗེས་སུ་འགྲོ་ལྡོག་འདོད་པ་ཙམ་གྱིས་གྲུབ་པ་ལ་རག་ལས་པ་ཡིན་ནོ། ཞེས་བསྟན་པའི་ཕྱིར། །འགལ་རྟགས་འདི་དག་ཀྱང་འདོད་པའི་དབང་གིས་རྟགས་ཡང་དག་ཏུ་འགྱུར་དགོས་ན་ཡང། འདི་དག་ནི་རྣམ་པ་
ཐམས་ཅད་དུ་ཁྱབ་པ་འཁྲུལ་བ་ཡིན་པའི་ཕྱིར། རྗེས་སུ་འགྲོ་ལྡོག་གི་ཁྱབ་པ་ངེས་པ་མེད་ན་མི་འབྱུང་བའི་འབྲེལ་བ་གྲུབ་པ་ལ་རག་ལས་པ་ཡིན་ནོ། ཞེས་བསྟན་པའི་ཕྱིར། འགལ་རྟགས་གཉིས་སྨོས་སོ། །འབྲས་རང་གཉིས་ཀྱི་ལྡོག་པ་དངོས་
པོའི་དབང་གིས་གྲུབ་པར་བསྟན་པའི་ཤུགས་ཀྱིས་རྒྱུ་ཁྱབ་བྱེད་མ་དམིགས་པ་ཡང་རྟགས་ཡང་དག་ཡིན་པར་བདེ་བླག་ཏུ་གྲུབ་པར་འགྱུར་བས་དེའི་ཕྱིར། རྟག་ཡང་དག་གི་མཚན་གཞི་འབྲས་རང་མ་དམིགས་པ་གསུམ་དུ་ངེས་པར་བྱ་བའི་ཆེད་

[108B] །ལྡོག་ཁྱབ་གཅིག་པུ་ཅན་གྱི་གཏན་ཚིགས་ཡང་དག་དང་རྗེས་ཁྱབ་གཅིག་པུ་ཅན་གྱི་གཏན་ཚིགས་ཡང་དག་ཡོད་པ་དགག་པའི་ཆེད་དུ་རྗེས་སུ་འགྲོ་ལྡོག་ཕན་ཚུན་མ་འཁྲུལ་བར་བསྒྲུབས་
ཤིང། དེ་ཡང་ཕྱོགས་ཆོས་ཅན་གྱི་གཏན་ཚིགས་གཞིར་བྱས་ནས་བསྒྲུབས་པས་རྟགས་ཡང་དག་དུ་མཚོན་པའི་མཚན་ཉིད་ཀྱི་ཚུལ་དེ་ལ་གསུམ་དུ་གྲངས་ངེས་པར་སྒྲུབ་པའི་ཆེད་དུ་ཕྱོགས་ཆོས་ཅན་གྱི་སྦྱོར་བ་གཉིས་གསུངས་ཤིང། དེ་ཡང་
རྗེས་ཁྱབ་གཅིག་བུ་ཅན་གྱི་རྟགས་ཡང་དག་ཡོད་པ་དགག་པའི་ཆེད་དུ་གཞལ་བྱ་དང་ལྡོག་ཁྱབ་གཅིག་པུ་ཅན་གྱི་རྟགས་ཡང་དག་ཡོད་པ་དགག་པའི་ཆེད་དུ་མཉན་བྱ་སྨོས་སོ། །རྗེས་འགྲོ་གྲུབ་ཙམ་དང། རྗེས་འགྲོ་གཙོ་བོར་གྲུབ་པ་དག་
རྗེས་སུ་འགྲོ་ལྡོག་ཆ་མཉམ་དུ་གྲུབ་པ་ཙམ་གྱིས་བསྒྲུབ་བྱ་གོ་བ་བཀག་ནས་མི་མཐུན་ཕྱོགས་མཐའ་དག་ལས་ལྡོག་པ་དགོས་པར་བསྟན་པའི་སྒོ་ནས་རྩོད་གཞི་ཆོས་ཅན་གྱི་སྟེང་དུ་མི་མཐུན་ཕྱོགས་མཐའ་དག་རྣམ་པར་བཅད་བརྟགས་ཀྱི་
ནུས་ཡུལ་དུ་ཤེས་པར་བྱ་བའི་ཆེད་དུ་ཕྱོགས་ཆོས་ཅན་ལྷག་མ་གསུམ་སྨོས་སོ། །མདོར་ན་ཤེས་འདོད་ཆོས་ཅན་གྱི་སྟེང་དུ་སྐབས་ཀྱི་མི་མཐུན་ཕྱོགས་མཐའ་དག་རྣམ་པར་བཅད་པ་ཉིད་རྟགས་ཀྱི་ནུས་ཡུལ་གྱི་བསྒྲུབ་བྱ་ཡིན་པ་དང། བསྒྲུབ་
བྱ་དེ་ཉིད་གོ་བར་བྱེད་པའི་རྟགས་ཡང་དག་གི་མཚན་ཉིད་ཚུལ་གསུམ་དུ་གྲངས་ངེས་པ་དང་མཚན་ཉིད་དེ་ལྡན་གྱི་གཏན་ཚིགས་འབྲས་རང་མ་དམིགས་པ་གསུམ་དུ་གྲངས་ངེས་པར་ཤེས་པའི་སྒོ་ནས་གཏན་ཚིགས་ཡང་དག་དང་དེའི་བཟློག་བྱ་

[109A]༄༅། །ཕྱོགས་ཀྱི་སྦྱོར་བ་འགོད་པའི་སྒྲུབ་ངག་གི་དབྱེ་བ་ཚུལ་བཞིན་དུ་ཤེས་པ་ཉིད་ཕྱོགས་ཆོས་ཅན་དགུར་ཕྱེ་བའི་དགོས་པ་ཡིན་ནོ་ཞེས་ཤེས་པར་བྱ་ཞིང། དགོས་པ་དེ་ཉིད་མདོར་བསྟན་པ་ནི། རང་བཞིན་འབྲས་བུ་གྲུབ་དོན་དུ་
ཞེ་སོགས་རྐངས་པ་བཞི་ཡིན་ཞིང། ལྷག་མ་དག་གིས་ནི་རྒྱས་པར་འཆད་པ་ཡིན་ལ། འོན་ཀྱང་འབྲས་རང་གི་རྟགས་ཡང་དག་གཉིས་སྨོས་པའི་དགོས་པ་དང། ཐུན་མོང་མ་ཡིན་པའི་རྟགས་མཉན་བྱ་སྨོས་པའི་དགོས་པ་རྣམས་ལ་རྒྱས་བཤད་དངོས་སུ་
གསུངས་ཤིང་གཞན་ལྷག་མ་དྲུག་སྨོས་པའི་དགོས་པ་ལ་རྒྱས་བཤད་དངོས་སུ་མ་གསུངས་པ་ནི། གཏན་ཚིགས་ཡང་དག་གཉིས་ཀྱི་དགོས་པ་དངོས་སུ་བཤད་པ་ན། འགལ་རྟགས་གཉིས་སྨོས་པའི་དགོས་པ་ཡང་ཤུགས་ལ་རྟོགས་པའི་ཕྱིར་
དང། ལྡོག་ཁྱབ་གཅིག་བུ་ཅན་གྱི་རྟགས་ཡང་དག་ཡོད་པ་དགག་པའི་ཆེད་དུ་མཉན་བྱ་སྨོས་པའི་དགོས་པ་རྒྱས་པར་འཆད་པ་ན། རྟགས་ཡང་དག་གི་རྗེས་སུ་འགྲོ་ལྡོག་གི་ཁྱབ་པ་གཉིས་ཕན་ཚུན་མི་འཁྲུལ་བར་བསྒྲུབས་པའི་ཤུགས་ཀྱིས་རྗེས་
ཁྱབ་ཁོ་ན་ཅན་གྱི་རྟགས་ཡང་དག་ཡོད་པ་སོགས་དགག་པའི་ཕྱིར་དུ་སྨོས་པའི་ཕྱོགས་ཆོས་ཅན་ལྷག་མ་བཞིའི་དགོས་པ་ཡང་བདེ་བླག་ཏུ་རྟོགས་པར་འགྱུར་བས་དེའི་ཕྱིར་དེ་དག་ལ་དངོས་སུ་རྒྱས་བཤད་མ་མཛད་དོ། །གཉིས་པ་གཞུང་
གི་དོན་ནི། ཕྱོགས་ཆོས་ཅན་དགུར་ཕྱེ་བའི་སྐབས་སུ་གཏན་ཚིགས་ཡང་དག་གཉིས་དང་བཟློག་པ་གཉིས་སྨོས་པ་ཆོས་ཅན། དགོས་པ་ཡོད་དེ། རང་བཞིན་དང་འབྲས་བུའི་རྟགས་གཉིས་དངོས་པོའི་དབང་གིས་རྗེས་སུ་འགྲོ་ལྡོག་མི་འཁྲུལ་

[109B] ཁྱད་པར་མཉན་བྱ་དང་སྤྱི་གཞལ་བྱ་རྟགས་སུ་བཀོད་པའི་ཕྱོགས་ཆོས་ཅན་སྨོས་པ་ཆོས་ཅན། དགོས་པ་
ཡོད་དེ། རྗེས་ཁྱབ་འབའ་ཞིག་པ་དང། ལྡོག་ཁྱབ་འབའ་ཞིག་པའི་རྟགས་ཡང་དག་ཡོད་པར་འདོད་པ་ལ་རྩོད་ཅིང། སུན་དབྱུང་བའི་སྒོ་ནས་ཕྱོགས་ཆོས་ཅན་གྱི་རྟགས་ཡང་དག་ལ་རྗེས་སུ་འགྲོ་ལྡོག་གཉི་ག་གྲུབ་དགོས་པས། རྟགས་ཡང་དག་གི་
མཚན་ཉིད་ཚུལ་གསུམ་དུ་གྲངས་ངེས་སོ། ཞེས་བསྒྲུབ་པའི་ཕྱིར་དུ་སྨོས་པ་ཡིན་པའི་ཕྱིར། དེ་དག་གི་ལྷག་མ་ཐུན་མོང་གི་མ་ངེས་པའི་གཏན་ཚིགས་གསུམ་སྨོས་པ་ཆོས་ཅན། དགོས་པ་ཡོད་དེ། གཏན་ཚིག་ཡང་དག་ན་མི་མཐུན་ཕྱོགས་
མཐའ་དག་ལས་ལྡོག་པའི་སྒྲུབ་བྱེད་དངོས་སུ་བཀོད་ནས་རྩོད་གཞི་ལ་མི་མཐུན་ཕྱོགས་མཐའ་དག་རྣམ་པར་བཅད་པ་རྟགས་ཀྱི་ནུས་ཡུལ་དུ་ཤེས་པའི་ཆེད་དུ་སྨོས་པ་ཡིན་པའི་ཕྱིར། གཉིས་པ་རྒྱས་པར་བཤད་པ་ལ། འབྲས་རང་གི་གཏན་
ཚིགས་ཀྱི་དཔེ་གཉིས་སྨོས་པའི་དགོས་པ་བཤད། ཐུན་མོང་མ་ཡིན་པའི་རྟགས་མཉན་བྱ་སྨོས་པའི་དགོས་པ་བཤད། མ་དམིགས་པའི་རྟགས་ཀྱི་དཔེ་དངོས་སུ་མ་བསྟན་པའི་རྒྱུ་མཚན་བཤད་པའོ། །དང་པོ་ལ། རྩོལ་བྱུང་གི་རྟགས་ཀྱིས་འབྲས་རྟགས་ཙམ་
མཚོན་ནུས་པར་བསྟན། བྱས་པའི་རྟགས་ཀྱིས་རང་བཞིན་གྱི་རྟགས་ཀྱི་ཕྱོགས་གཅིག་མཚོན་ནུས་པར་བསྟན། རྟགས་ཀྱི་རབ་དབྱེ་འཆད་ན་མཚན་ཉིད་ཀྱང། འཆད་དགོས་པར་མཚུངས་པའི་རྩོད་པ་སྤང། རྩོལ་བྱུང་གི་རྟགས་དེས་རང་བཞིན་གྱི་

[110A]༄༅། །རྟགས་ཀྱི་ཕྱོགས་གཅིག་མཚོན་པའི་དཔེ་ཡང་ཤུགས་ལ་འཕངས་པར་བསྟན། རྟགས་ཡང་དག་མཚོན་པའི་དཔེ་དེ་གཉི་ག་སྨོས་པའི་དགོས་པ་བཤད་པའོ། །དང་པོ་ནི། རང་བཞིན་གྱི་རྟགས་ཉིད་ལས་གཞན་འབྲས་བུའི་
རྟགས་ཀྱིས་ནི་གོ་བྱ་མཐུན་ཕྱོགས་ལ་ཁྱབ་པ་ཡོད་པ་མིན་ཏེ། རྒྱུ་ནི་འབྲས་བུ་ལ་འཁྲུལ་བ་སྲིད་པའི་ཕྱིར་རོ། །དེའི་ཕྱིར་འབྲས་རྟགས་ཡང་དག་ཐམས་ཅད་མཐུན་ཕྱོགས་ལ་རྣམ་པ་གཉིས་སུ་འཇུགས་པས་ཁྱབ་པས་ཕྱོགས་ཆོས་ཅན་གྱི་རབ་
དབྱེ་འཚད་པའི་སྐབས་སུ་འབྲས་རྟགས་ཀྱི་དཔེར་སྨོས་པའི་རྩོལ་བྱུང་གི་རྟགས་འདི་ནི། འབྲས་རྟགས་ཐམས་ཅད་ཀྱི་མཐུན་ཕྱོགས་ལ་འཇུལ་ཚུལ་མཚན་པར་ནུས་པའི་དཔེ་ཐུན་མོང་པར་འཐད་དོ། །དེ་ཡང་མི་སྟེ། ཆེལ་བ་ལས་བྱུང་
བའི་ཕྱིར། ཞེས་པ་ནི། རྟགས་ཀྱི་སྐྱ་རིས་ཙམ་ཡིན་པས་འདིར་འབྲས་རྟགས་ཀྱི་དཔེར་སྨོས་པའི་སྦྱོར་བའི་དོན་ནི། རིག་བྱེད་ཀྱི་སྒྲ་ཐོས་པའི་ཉན་ཤེས་ཆོས་ཅན། རང་རྒྱུ་མི་རྟག་པའི་སྒྲ་སྔོན་དུ་སོང་སྟེ། སྒྲའི་རྐྱེན་ལྕེ་རྐན་ལ་སོགས་པའི་རྩོལ་བ་
ལས་བྱུང་བའི་ཉན་ཤེས་ཡིན་པའི་ཕྱིར། ཞེས་པའོ། །དེ་ལ་སྤྱོད་པ་བ་ན་རེ། རྟགས་འདི་མ་ངེས་ཏེ། རྩོལ་བའི་རྐྱེན་གྱིས་རིག་བྱེད་ཀྱི་སྒྲ་རྟག་པ་སྔར་ཡོད་པ་གསལ་བར་བྱས་པ་ཙམ་ཡིན་གྱི། སྔར་མེད་གསར་དུ་བསྐྱེད་པ་མ་ཡིན་པའི་ཕྱིར་རོ། ཞེ་
ན། རིག་བྱེད་ཀྱི་སྒྲ་ཉན་པའི་ཤེས་པ་ནི་ལྕེ་རྐན་ལ་སོགས་པའི་རྐྱེན་བཙལ་མ་ཐག་གསར་དུ་བྱུང་བར་ངེས་པར་མིན་པར་ཐལ། སྔར་ནས་རྟག་པར་ཡོད་པ་ཡི་སྒྲ་ཐོས་པ་ཡིན་པའི་ཕྱིར། ཁྱབ་སྟེ། རྩོལ་བ་དེ་སྒྲ་རྟག་པ་ཐོས་པའི་སྒྲིབ་བྱེད་སེལ་བ་དང་

[110B] སྒྲ་རྟག་པ་རང་གི་ངོ་བོ་གང་ལ་ཡང་རྣམ་པ་ཀུན་ཏུ་ཕན་པ་ཉེ་བར་སྦྱོར་བ་མིན་པའི་ཕྱིར་རོ། །གཞན་ཡང་རིག་བྱེད་ཀྱི་སྒྲ་དེས་དུས་རྟག་ཏུ་ཉན་ཤེས་བསྐྱེད་པར་ཐལ། དེ་རྟག་པའི་སྒྲ་ཡིན་པ་གང་ཞིག། རྐྱེན་ལ་ལྟོས་
པ་མེད་པར་འབྲས་བུ་བསྐྱེད་ན་འགའ་ཞིག་གི་ཚེ་འབྲས་བུ་མི་བྱེད་པར་འགལ་བའི་ཕྱིར་རོ། །དེས་ན་རྩོལ་བ་ལས་བྱུང་བའི་ཉན་པའི་ཤེས་པ་འདི་འདྲ་རེས་འགའ་བའི་སྒྲའི་འབྲས་བུར་གྲུབ་པས་ཁྱབ་པས་རིག་བྱེད་ཀྱི་སྒྲ་ཉན་པའི་ཤེས་པ་
རང་རྒྱུ་མི་རྟག་པའི་སྒྲ་སྔོན་དུ་སོང་བར་སྒྲུབ་པ་ལ་རྩོལ་བྱུང་ཉན་ཤེས་དེ་ཁྱབ་པ་འཁྲུལ་བ་མེད་པའི་རྟགས་ཡིན་ནོ། །གཉིས་པ་ནི། དེ་ལྟ་བུའི་འབྲས་རྟགས་དེས་རིགས་བྱེད་ཀྱི་སྒྲ་ཆོས་ཅན། མི་རྟག་སྟེ། རྩོལ་བ་ལས་བྱུང་བའི་ཕྱིར། ཞེས་
པའི་རང་བཞིན་གྱི་རྟགས་ཉིད་ཤུགས་ལ་འཕངས་པས་བྱས་པ་རང་བཞིན་རྟགས་ཀྱི་དཔེར་བརྗོད་དུ་སྨོས་མི་དགོས་སོ་ཞེ་ན། དེ་ལྟ་བུའི་འབྲས་རྟགས་འདི་ཉིད་ཀྱིས་ནི་ཤུགས་ལ་འཕངས་པའི་རྟགས་དེས་རང་བཞིན་རྟགས་ཀྱི་དཔེར་བརྗོད་
ཉིད་གྲུབ་ཀྱང་དེ་ལས་ཐ་དད་པར་བྱས་པ། དཔེར་སྨོས་པ་ནི་ཆོས་ཅན། དགོས་པ་ཡོད་དེ། འབྲས་རྟགས་ཀྱི་དཔེ་དང་ལྷན་ཅིག་བྱས་པ་རང་བཞིན་རྟགས་ཀྱི་དཔེར་བསྟན་པ་ན་རང་བཞིན་གྱི་རྟགས་ཐམས་ཅད་མཐུན་ཕྱོགས་ལ་ཆ་གཉིས་
སུ་འཇུག་པ་དེ་འདྲར་ཤེས་པར་མི་འགྱུར་པར་མཐུན་ཕྱོགས་ལ་ཁྱབ་བྱེད་དུ་འཇུག་པའི་རང་བཞིན་གྱི་རྟགས་ཀྱང་ཤེས་པའི་ཆེད་དུ་སྨོས་པ་ཡིན་པའི་ཕྱིར། གསུམ་པ་ནི། གལ་ཏེ་རྟགས་ཡང་དག་གི་དབྱེ་བ་ནི། རང་དོན་ལེའུ་

[111A]༄༅། །བརྗོད་ཟིན་པའི་ཕྱིར། ཡང་འདིར་སྨོས་པ་ལ་དགོས་པ་ཅི་ཡོད། གཞན་དུ་ན། རྟགས་ཡང་དག་གི་མཚན་ཉིད་ཀྱང་སྨོས་དགོས་པར་འགྱུར་རོ། ཞེ་ན། རང་དོན་རྗེས་སུ་དཔག་པར་བཤད་ཟིན་པའི་དོན་འབྲས་རང་གི་གཏན་ཚིགས་
དེ་ཉིད་སྒྲུབ་ངག་གི་བརྗོད་པའི་དབང་དུ་བྱས་ནས་རྗོད་བྱེད་སྒྲུབ་ངག་གི་སྦྱོར་བའི་དབྱེ་བ་རྟོགས་པའི་དོན་དུ་བརྗོད་བྱ་འབྲས་རང་གི་གཏན་ཆགས་ཀྱི་མཐུན་ཕྱོགས་ལ་འཇུག་ཚུལ་གྱི་རབ་ཏུ་དབྱེ་བ་ཙམ་འདིར་བཤད་པ་ཡིན་ཏེ། དེས་ན་ཟློས་པའི་
སྐྱོན་མེད་ཅིང། རྟགས་ཡང་དག་གི་མཚན་ཉིད་ཚུལ་གསུམ་ལ་ནི། སྔར་བཤད་པ་དེས་ལས་ཐ་དད་པ་འདིར་བཤད་དགོས་པ་མེད་པའི་ཕྱིར་མ་བཤད་དོ། །དོན་ནི་འདི་ཡིན་ཏེ། སྔར་རང་དོན་ལེའུ་འབྲས་རང་གི་རྟགས་འཆད་པ་ན། འབྲས་རང་གི་རྟགས་
ཀྱི་བསྒྲུབ་ཚུལ་མི་འདྲ་བའི་ཁྱད་པར་རྟགས་ཆོས་ཀྱི་བདག་ཅིག་དང་དེ་བྱུང་གི་འབྲེལ་པ་མི་འདྲ་བའི་སྒོ་ནས་རྒྱས་པར་བཤད་ཀྱང་རྟགས་དེས་གཉིས་ཀྱི་མཐུན་ཕྱོགས་ལ་ཁྱབ་བྱེད་དུ་འཇུག་པ་དང་ཆ་གཉིས་སུ་འཇུག་པའི་དབྱེ་བ་མ་བཤད་ལ། འདིར་ནི་
སྔར་བཤད་ཟིན་པའི་འབྲས་རང་གི་རྟགས་ཀྱི་ཁྱད་པར་དེ་དག་མ་བཤད་པར་རྗོད་བྱེད་སྒྲུབ་ངག་གི་དབྱེ་བ་ཤེས་པའི་ཕྱིར་དུ། བརྗོད་བྱ་འབྲས་རང་གི་རྟགས་དེ་དག་གི་མཐུན་ཕྱོགས་ལ་འཇུག་ཚུལ་གྱི་དབྱེ་བ་ཙམ་ཞིག་བཤད་པ་ཡིན་པས་བཟློགས་
པའི་སྐྱོན་མེད་ཅིང་རང་དོན་ལེའུ་རྟགས་ཡང་དག་གི་མཚན་ཉིད་དུ་བཤད་པའི་ཚུལ་གསུམ་ཚང་བའི་གཏན་ཚིགས་ཞེས་པ་དེ་ལས་ཐ་དད་པ་འདིར་བཤད་རྒྱུའི་རྟགས་ཡང་དག་གི་མཚན་ཉིད་མེད་པའི་ཕྱིར། དབྱེ་བ་སྟོན་ན། མཚན་ཉིད་ཀྱང་

[111B] །ཊྲཱིཀ་བྱེད་དག་གིས། འདི། ཙམ་ཡང་འཆད་མ་ཤེས་པར་སྣང་ངོ། །བཞི་པ་ནི། འོ་ན་མཐུན་ཕྱོགས་ལ་ཁྱབ་བྱེད་དུ་འཇུག་པའི་རང་བཞིན་རྟགས་ཀྱི་དཔེ་དངོས་སུ་སྨོས་པ་བཞིན་དུ། མཐུན་ཕྱོགས་ལ་ཆ་གཉིས་
སུ་འཇུག་པའི་རང་བཞིན་རྟགས་ཀྱི་དཔེ་ཡང་སྨོས་པར་རིགས་ཏེ། མཐུན་ཕྱོགས་ལ་འཇུག་ཚུལ་གྱི་སྦྱོར་བའི་དབྱེ་བ་སྟོན་པའི་སྐབས་ཡིན་པའི་ཕྱིར་ཞེ་ན། སྐབས་འདིར་མཐུན་ཕྱོགས་ལ་ཆ་གཉིས་པའི་རང་བཞིན་རྟགས་ཀྱི་དཔེ་མ་སྨོས་པའི་སྐྱོན་མེད་དེ། འབྲས་
རྟགས་ཀྱི་དཔེར་བརྗོད་དུ་བཀོད་པའི་སྦྱོར་བ་དེས་འབྲས་བུའི་རྟགས་དངོས་སུམ་མཚོན་པར་བྱས་པ་ཉིད་ཀྱིས་ནི་རང་བཞིན་གྱི་རྟགས་ཡང་དག་མཐུན་ཕྱོགས་ཀྱི་ཕྱོགས་གཅིག་ལ་བརྟེན་པའང་ཤུགས་ལ་བཤད་པ་ཡིན་པའི་ཕྱིར། དེས་ན་རིག་བྱེད་ཀྱི་སྒྲ་ལྕེ་རྐན་ལ་
སོགས་པའི་རྩོལ་བ་ལས་གསལ་བ་དང་རིག་བྱེད་ཀྱི་སྒྲ་ཐོས་པའི་ཉན་ཤེས་ལྕེ་རྐན་ལ་སོགས་པའི་རྩོལ་བ་ལས་སྐྱེ་བ་གཉིས་ཀ་ཡང་རྩོལ་བ་ལས་བྱུང་བའི་རྟགས་ཀྱིས་མི་རྟག་པར་བསྒྲུབ་ནུས་པར་འདྲ་བར་རིག་སྒྲ་ཐོས་པའི་ཉན་ཤེས་རང་རྒྱུ་མི་རྟག་པའི་སྒྲ་
སྔོན་དུ་སོང་བར་སྒྲུབ་པ་ལ་རྩོལ་བྱུང་བྱན་ཤེས་རྟགས་སུ་བཀོད་པ་ཉིད་ཀྱིས་མཚོན་ནུས་པར་དགོངས་ནས་མཐུན་ཕྱོགས་ལ་ཆ་གཉིས་སུ་འཇུག་པའི་རང་བཞིན་གྱི་རྟགས་ཀྱི་དཔེ་ཤུགས་ལ་འཕངས་པའི་སྒོ་ནས་དངོས་སུ་འབྲས་རྟགས་མཚོན་པའི་དཔེར་
སློབ་དཔོན་གྱིས་རིག་སྒྲ་ཐོས་པའི་ཉན་ཤེས་ཆོས་ཅན། རང་རྒྱུ་སྒྲ་མི་རྟག་པ་སྔོན་དུ་སོང་སྟེ། སྒྲའི་རྐྱེན་རྩོལ་བ་ལས་བྱུང་བའི་ཉན་ཤེས་ཡིན་པའི་ཕྱིར། ཞེས་པ་འདི་བརྗོད་དོ། །ལྔ་པ་ནི། ཕྱོགས་ཆོས་ཅན་གྱི་དབྱེ་བ་སྟོན་པའི་སྐབས་འདིར། གཏན་

[112A]༄༅། །ཚིགས་ཡང་དག་འདི་གཉིས་སུ་རབ་ཏུ་ཕྱེ་བ་ལ་དགོས་པ་ཡོད་དེ། གཉིས་པོ་དེ་ནི་བསྒྲུབ་བྱའི་ཆོས་དེ་ལ་འཁྲུལ་བར་མི་འགྱུར་རོ་ཞེས་བྱ་བ་ཤེས་པའི་དོན་དུ་ཕྱེ་བ་ཡིན་པའི་ཕྱིར། དེ་གཉིས་བསྒྲུབ་བྱའི་ཆོས་ལ་མི་འཁྲུལ་བར་ཐལ་
རྒྱུ་གང་ཡོད་པ་ན། སྐྱེ་ཞིང་དེ་ཉིད་ཕན་བྱེད་དུ་མེད་ན་མི་འབྱུང་བའི་འབྲས་བུ་དེ་རྒྱུ་དེ་ལ་མི་འཁྲུལ་བའམ་རང་དང་བདག་ཉིད་རྣམ་པར་དབྱེར་མེད་པ་ཅན་གང་ཡིན་པའི་ཁྱབ་བྱ་དེ་ཁྱབ་བྱེད་ལ་མི་འཁྲུལ་བ་ཡིན་པའི་ཕྱིར། དེ་ལྟར་བསྟན་པས་ཀྱང་གཞན་
གྱིས་བརྟགས་པའི་ལྡན་པ་ཅན་དང་འདུ་བ་ཅན་སོགས་ཀྱི་རྟགས་གང་དག་ལ་རྟགས་ལ་ཆོས་བདག་གཅིག་དང་དེ་བྱུང་དེ་འདྲའི་འབྲེལ་པ་ཡོད་པ་མིན་པ་དེ་དག་ཁྱབ་པ་འཁྲུལ་པ་སྲིད་པའི་ཕྱིར་གཏན་ཚིགས་ཡང་དག་མིན་ཞེས་བཤད་པ་ཡིན་ནོ། །དེ་
དག་ལ་བདག་གཅིག་དང་དེ་བྱུང་གི་འབྲེལ་པ་ཡོད་པ་ཡིན་ན་ཡང། དེ་ཉིད་ཁོ་ན་བསྒྲུབ་བྱ་རྟོགས་པའི་སྒྲུབ་བྱེད་ཀྱི་ཡན་ལག་ཏུ་གྱུར་པའི་འབྲེལ་བ་ཡིན་པའི་ཕྱིར། དེའི་ཡན་ལག་ཏུ་ལྡན་འདུའི་འབྲེལ་པ་ཕུང་གསུམ་པ་བཏགས་པ་ལ་དགོས་པ་མེད་དེ་
དེས་ན་ཐ་དད་མི་འཁྲུལ་པའི་ངེས་པ་ནི་མེད་ན་མི་འབྱུང་བའི་འབྲེལ་བ་ལས་ཡིན་ལ། མི་འཁྲུལ་པའི་ངེས་པ་མེད་དེ། སྒྲུབ་བྱེད་མིན་ནོ། ཞེས་པ་དོན་བསྡུའོ། །གཉིས་པ་ཐུན་མོང་མ་ཡིན་པའི་རྟགས་མཉན་བྱ་སྨོས་པའི་དགོས་པ་བཤད་པ་ལ། སྲོག་སོགས་
གསོན་ལུས་བདག་བཅས་སུ་སྒྲུབ་པའི་ལྡོག་ཁྱབ་འབའ་ཞིག་ཅན་ཡིན་པ་དགག་དེས་ན་དེ་ཉིད་མཉན་བྱ་དང་མཚུངས་པར་བསྟན། དེས་རིགས་ཅན་གཞན་ཡང་དེ་ལྟར་གྲུབ་པར་བཤད་པའོ། །དང་པོ་ལ། མདོར་བསྟན་པ་དང། རྒྱས་པར་

[112B] དང་པོ་ནི། སློབ་དཔོན་གྱིས་ཕྱོགས་ཆོས་ཅན་གྱི་རབ་དབྱེ་འཆད་པའི་སྐབས་སུ། སྒྲ་རྟག་པར་སྒྲུབ་པ་ལ་མཉན་བྱ་རྟགས་སུ་བཀོད་པ་ཉིད་སྨོས་པའི་དགོས་པ་ཡང། ལྡོག་ཁྱབ་འཐའ་ཞིག་པ་ཅན་གྱི་རྟགས་སུ་རིགས་པ་ཅན་གྱིས་སྨྲས་པ་དེ་
དག་མཉན་བྱས་སྒྲ་རྟག་པར་སྒྲུབ་པ་དང་མཚུངས་པར་རྟགས་ཡང་དག་མ་ཡིན་པར་བསྟན་པའི་ཕྱིར་ཡིན་ཞིང་དེ་ལ་རིགས་པ་ཅན་ནི། གསོན་ལུས་ཆོས་ཅན། བདག་དང་བཅས་ཏེ། སྲོག་དང་ལྡན་པའི་ཕྱིར། ཞེས་བཀོད་པ་ན། བདག་བཅས་ཡིན་པ་གསོན་ལུས་
ལས་གཞན་མེད་པས་མཐུན་དཔེ་མེད་པའི་ཕྱིར། རྗེས་ཁྱབ་མེད་ལ། དེ་ལྟ་ན་ཡང་མི་མཐུན་དཔེ་བུམ་པ་ལ་སོགས་པའི་སྟེང་དུ་བདག་མེད་ལ་སྲོག་དང་མི་ལྡན་པས་ཁྱབ་པ་གྲུབ་པའི་ཕྱིར། ལྡོག་ཁྱབ་འབའ་ཞིག་པ་ཅན་གྱི་རྟགས་ཡང་དག་ཡིན་ནོ་
ཞེས་ཟེར་རོ། །དེས་ན་དེ་ཉིད་ལྡོག་ཁྱབ་འབའ་ཞིག་པའི་རྟགས་ཡིན་པ་བཀག་པའི་སྒོ་ནས། མཉན་བྱ་དང་མཚུངས་པར་སྟོན་པར་བྱེད་པ་ཡིན་ནོ། །ཚིག་གི་དོན་བཤད་པར་བྱ་སྟེ། རྟགས་མི་མཐུན་ཕྱོགས་ལས་ལྡོག་པ་ཉིད་ནི་ངེས་པ་ཉིད་རྟགས་ཆོས་མེད་
ན་མི་འབྱུང་བའི་འབྲེལ་བ་གྲུབ་པའི་སྟོབས་ཀྱིས་ཡིན་པར་བརྗོད་ཟིན་ཅིང་དེ་ཡང་རྟགས་ཆོས་བདག་ཅིག་དང་དེ་བྱུང་གང་རུང་གི་འབྲེལ་བ། མེད་པ་ལ་མེད་པ་དེ་ཉིད་ཀྱི་ཕྱིར་ན། ལྡོག་ཁྱབ་གྲུབ་ན། རྗེས་འགྲོ་ཡང་གནས་པ་དགོས་པས། རྗེས་འགྲོ་མེད་ཅིང་
ལྡོག་ཁྱབ་གྲུབ་པའི་རྟགས་ཡང་དག་ཡོད་པ་མི་འཐད་དོ། །ཞེས་ལྡོག་པ་འབའ་ཞིག་པའི་རྟགས་ཡང་དག་ཡོད་པ་སྤྱིར་བཀག་ནས། སྲོག་ལྡན་དེ་སྒྲུབ་ཀྱི་ལྡོག་པ་འབའ་ཞིག་པའི་རྟགས་ཡིན་པ་བྱེ་བྲག་ཏུ་དགག་པ་ནི། སྒྲུབ་རྟགས་ཡང་དག་

[113A]༄༅། །ཡིན་ན། བསྒྲུབ་བྱའི་ཆོས་དེ་རང་གི་བདག་ཉིད་དམ་རྒྱུའི་དངོས་པོར་ནི་འགྱུར་བའི་འབྲེལ་བ་གྲུབ་ན། དེའི་སྟོབས་ཀྱིས་ལྡོག་པ་གྲུབ་པར་འགྱུར་བ་དེའི་ཕྱིར་ན་ཁྱད་པར་སྲོག་སོགས་ནི། དེ་སྒྲུབ་ཀྱི་ལྡོག་པ་མེད་ཅིང་རྗེས་འགྲོ་འང་ཡང་
པ་མིན་ཏེ། བདག་དང་འབྲེལ་པ་གཉིས་གང་ཡང་མ་གྲུབ་པའི་ཕྱིར་རོ། །འོ་ན་སློབ་དཔོན་ཕྱོགས་ཀྱི་གླང་པོས་རྟགས་འདི་ལ་ལྡོག་པ་ཅན་གྱི་རྟགས་ཞེས་བཤད་པ་ཅི་ཞེ་ན། མི་མཐུན་ཕྱོགས་ལ་མ་མཐོང་པ་ཙམ་ལ་བརྟེན་ནས་ལྡོག་པའང་འབའ་ཞིག་ཅན་
དུ་བཤད་པ་མ་ཡིན་གྱི། ལྡོག་ཁྱབ་གྲུབ་པས་དེ་ལྟར་བཤད་པ་མ་ཡིན་ནོ། །མི་མཐུན་ཕྱོགས་ལ་མ་མཐོང་ཙམ་ཡིན་པ་དེའི་ཕྱིར་ན་འདིར་ལྡོག་པ་མ་ངེས་པ་ཡིན་གྱིས། དེ་ལས་གཞན་དུ་ལྡོག་པ་ངེས་ན་གོ་བར་འགྱུར་རོ། །དེ་ལྟར་ན་ཡང་འདི་མ་ངེས་པའི་ནང་
དུ་འགོད་པར་མི་འགྱུར་པས་དེའི་ཕྱིར་སློབ་དཔོན་ལྡོག་ཁྱབ་ངེས་པར་བཞེད་པ་མ་ཡིན་ནོ། །གཉིས་བརྒྱས་པར་བཤད་པ་ལ། བདག་ལོག་པས་སྲོག་སོགས་ལྡོག་པ་དགག་པ་དང། དེ་ཉིད་མི་མཐུན་དཔེ་བུམ་པའི་སྟེང་དུ་ངེས་པ་དགག་པ་གཉིས་
དང་པོ་ནི། གལ་ཏེ་བདག་ནི་ལྡོག་པ་ཡིས། །སྲོག་སོགས་དག་ནི་ལྡོག་པར་འགྱུར་ན་སྲོག་སོགས་མེད་པས་བུམ་སོགས་བདག་མེད་ལ་ཁྱབ་པར་འགྱུར་དགོས་ན་ཡང་དེ་ཡང་ཡོད་པ་མ་ཡིན་ཏེ། འབྲེལ་མེད་གཞན་ལྡོག་པར་ནི་གྱུར་པ་ཡིས། གཞན་
ལྡོག་པར་ནི་མི་རུང་པའི་ཕྱིར། གལ་ཏེ་འབྲེལ་པ་མེད་པ་རྟགས་མ་གྲུབ་སྟེ། བདག་ནི་སྲོག་སོགས་ཀྱི་འདུ་བ་ཅན་གྱི་རྒྱུ་ཡིན་པས། སྤོག་སོགས་དེ་བདག་དེ་ལས་བྱུང་བའི་འབྲེལ་པ་གྲུབ་བོ་ཞེ་ན། གལ་ཏེ་ཐོག་མར་བདག་ནི་དམིགས་པ་ན། དེའི་

[113B] །སྟོབས་ཀྱིས་ཕྱིས་སྲོག་སོགས་དེ་དམིགས། །བདག་རྟོགས་པ་མེད་པར་ཡང་དེ་རྗེས་སྲོག་སོགས་དེ་མ་རྟོགས་ན། དེ་བྱུང་གི་འབྲེལ་བ་འདི་གྲུབ་པར་འགྱུར་ན་ཡང། བདག་ཤིན་ཏུ་ལྐོག་ཏུ་གྱུར་པ་སྟེ། མངོན་སུམ་གྱི་ཡུལ་ལས་འདས་པ་ལ་མཐོང་བ་དང་
མ་མཐོང་བའི་ཚུལ་དེ་གྲུབ་པ་མེད་པའི་ཕྱིར། རྒྱུ་འབྲས་ངེས་བྱེད་ཀྱི་ཚད་མ་མེད་པས་དེ་བྱུང་འབྲེལ་གྲུབ་པར་མི་འཐད་དོ། །གཉིས་པ་དེ་ཉིད་མི་མཐུན་དཔེ་བུམ་པའི་སྟེང་དུ་གྲུབ་པ་དགག་པ་ནི། བདག་དེ་ཉིད་བུམ་སོགས་གཞན་ལ་མཐོང་བ་མེད་པའི་ངོ་བོ་ཅན་ཡིན་པ་ལྟར་གསོན་ཇུས་ལ་ཡང་མ་མཐོང་བར་མཚུངས་པ་ལ་གསོན་ལུས་ལ་ཡོད་ཅིང་བུམ་སོགས་ལ་མེད་ཅེས་བྱ་བའི་ཁྱད་པར་དེ་དག་གང་ལས་འཐད། དེས་ན་གསོན་ལུགས་བདག་བཅས་ཡིན་ན། བུམ་སོགས་བདག་མེད་དུ་མི་སྒྲུབ་
ཅིང་དེ་ལ་བདག་ལྡོག་པ་ཤེས་པ་མེད་པའི་ཕྱིར། །བདག་ལོག་པས་སྲོག་སོགས་ལྡོག་པའི་ཁྱབ་པའང་ཇི་ལྟར་འགྲུབ་པ་ཡིན། གལ་ཏེ་བུམ་སོགས་ལ་སྲོག་མེད་པར་རྟོགས་པ་བཞིན་དུ་བདག་ཀྱང་མེད་དོ། ཞེས་ཇི་ལྟར་མི་རྟོགས་ཞེ་ན། དེ་ནི་
མི་འདྲ་སྟེ། སྲོག་སོགས་ལ་ལར་མཐོང་བ་ཡིས་གང་ལ་ཡོད་མེད་ཀྱི་ཁྱད་པར་ཉིད་ནི་རྟོགས་པར་འགྱུར་བ་ཡིན་ཞིང་ གལ་ཏེ་དེ་ལྟར་བདག་མཐོང་ན། ཡོད་མེད་ཉིད་ནི་རྟོགས་པར་འགྱུར་ནའང་བདག་ནམ་ཡང་མཐོང་བ་མེད་པའི་
ཕྱིར་རོ། །གལ་ཏེ་གསོན་ལུས་ལ་བདག་མེད་ན་སྲོག་སོགས་ཀྱང་ཡོད་པར་མི་འགྱུར་ཏེ། བུམ་པ་ལ་སོགས་པ་སྲོག་ལོག་པ་རྣམས་ལ་བདག་མེད་པའི་ཕྱིར་རོ་ཞེ་ན། བློ་ལ་སོགས་པའི་རྒྱུ་གང་ཞིག་ནི་མེད་པ་ཡིས་བུམ་པ་ལ་སྲོག་

[114A]༄༅། །མཐོང་བ་མེད་པ་ལྟར་གསོན་ལུས་ལའང་གལ་ཏེ་བློ་དེ་མེད་ན་སྲོག་ཀྱང་གསོན་ལུས་ལ་མེད་པར་རིགས་པ་ཡིན་གྱི། བདག་ཡོད་མེད་ཀྱིས་སྲོག་ཡོད་མེད་དུ་གྱུར་བ་མ་ཡིན་ནོ། །དེ་ལྟར་མིན་པར་གལ་ཏེ། གསོན་ལུས་དང་
བུམ་པ་བདག་མེད་པ་ཙམ་གྱིས་སྒོ་ནས་ཅུང་ཟད་ཆོས་མཐུན་ན་དེའི་ཕྱིར། གསོན་ལུས་སྲོག་ལྡན་ཡིན་པ་བཞིན་དུ། དེ་ལས་ཐ་དད་པའི་བུམ་པ་ཡང་སྲོག་ལྡན་དེར་རྟོག་དགོས་ན། ཁྱོད་རང་ལ་ཡང་མཚུངས་ཏེ། འདི་ལྟར་གསོན་ལུས་བདག་བཅས་ཡིན་ན་བུམ་སོགས་རྣམས་བདག་དང་བཅས་པར་ཅིས་མི་དཔོག་ཅིང། དཔོག་རིགས་པར་ཐལ། དེ་གཉིས་ཀ་གཞན་བྱ་ཉིད་ཡིན་པའི་ཕྱིར། བུམ་སོགས་བདག་བཅས་སུ་གྲུབ་མཐའ་ལས་མི་འདོད་དོ་ཞེ་ན། དེ་ཙམ་ནི་ཁས་ལེན་པའི་
རྒྱུ་མ་ཡིན་གྱི། ཚད་མ་ཉིད་རྟོག་ལྡན་གྱི་འདོད་པ་ཀུན་གྱི་རྒྱུ་མཚན་ཡིན་པར་རིགས་ཏེ། ཚད་མས་གྲུབ་པ་དེ་མེད་པར་ནི། དངོས་པོ་དང་དངོས་མེད་ཀྱི་རྣམ་གཞག་དོན་མཐུན་གང་གིས་ཀྱང་ནུས་པ་མ་ཡིན་པའི་ཕྱིར། གལ་ཏེ་བདག་བློ་ལ་
སོགས་པའི་རྒྱུ་ཡིན་ལ། བློ་སྲོག་གི་རྒྱུ་ཡིན་ཞེ་ན། དབུགས་འབྱུང་རྔུད་ཀྱི་རང་བཞིན་གྱི་སྲོག་དང་མིག་འབྱེད་ལ་སོགས་ནི་དྲན་འདོད་རྩོལ་བ་ལས་སྐྱེས་པ་ཡིན་ཞིང། དེ་དག་ཡུལ་དབང་བློ་ལས་བྱུང་ལ་དེ་ཡང་ཕན་ཚུན་རྐྱེན་
ལ་ནི་ལྟོས་པའི་རང་རང་གི་རིགས་འདྲ་སྔ་མ་ལས་བྱུང་བ་ཡིན་ཏེ། བདག་ཏུ་བཏགས་པའི་ནང་གི་སྐྱེ་མཆེད་དྲུག་གི་དངོས་པོ་འདི་རྐྱེན་དང་བཅས་པའི་རིགས་འདྲ་སྔ་མ་དེ་ཙམ་ཕན་བྱེད་དུ་ཡོད་པ་ལས་སྐྱེ་བའི་རྗེས་འགྲེ་དང་མེད་ན་མི་སྐྱེ་བའི་ལྡོག་པ་ལ་

[114B] །དེ་ལས་གཞན་དུ་རྗེས་སུ་འགྲོ་ལྡོག་མ་མཐོང་བའི་དབག་ཀྱང་བློ་ལ་སོགས་པའི་རྒྱུར་རྟོག་ན་ཐུག་པ་མེད་པར་འགྱུར་རོ། །གཉིས་པ་དེས་ན་དེ་ཉིད་མཉན་བྱ་དང་མཚུངས་པར་བསྟན་པ་ལ། མཚུངས་པར་བསྟན་པ་དངོས་དང་
མི་མཚུངས་པའི་ལན་དགག་པ་དང་དེས་ན་སྲེག་པ་དག་གི་སྒྲུབ་བྱེད་དུ་མི་རུང་བའི་རྒྱུ་མཚན་བཤད་པའོ། །དང་པོ་ནི། དེས་ན་སྲོག་སོགས་ནི་གསོན་ལུས་བདག་བཅས་སུ་སྒྲུབ་པ་ལ་ཇི་སྐད་བཤད་པའི་ཚུལ་གྱིས་ཁྱབ་པ་འཁྲུལ་པ་ཉིད་ཀྱིས་ནམ་མཉན་
བྱ་དང་སྲོག་སོགས་འདི་ནི་ཐུན་མོང་མ་ཡིན་པའི་མ་ངེས་པ་ཡིན་པར་མཚུངས་པར་འགྱུར་ཏེ། ཕྱོགས་ཆོས་གྲུབ་ཅིང་མཐུན་ཕྱོགས་དང་མི་མཐུན་ཕྱོགས་གང་ལ་ཡང་མ་མཐོང་བའི་ཕྱིར་རོ། །དེའི་ཕྱིར་སློབ་དཔོན་གྱིས་ལྡོག་ཁྱབ་འབའ་ཞིག་པར་འདོད་པའི་རྟགས་
འདི་དག་ཐུན་མོང་མ་ཡིན་པའི་མ་ངེས་པ་བསྟན་པར་བྱ་བའི་ཆེད་དུ། ཕྱོགས་ཆོས་ཅན་གྱི་རབ་དབྱེ་འཆད་པ་ན་ཐུན་མོང་མ་ཡིན་པའི་རྟགས་མཉན་བྱ་སྨོས་པ་ཡིན་ནོ། གཉིས་པ་མ་མཚུངས་པའི་ལན་དགག་པ་ལ། ལན་དགོད་པ་དང། དེ་
དགག་པ་གཉིས། དང་པོ་ནི། གལ་ཏེ་དེས་གཉིས་མཚུངས་པ་མ་ཡིན་ཏེ། སྲོག་སོགས་དེ་སྒྲུབ་ཀྱི་ལྡོག་པ་འབའ་ཞིག་པ་ཅན་ཡིན་ཡང་མཉན་བྱ་འདི་ནི་དེ་སྒྲུབ་ཀྱི་ལྡོག་ཁྱབ་འཁྲུལ་པའི་ཕྱིར། ཞེ་ན། གཉིས་པ་དེ་དགག་པ་ལ། མཉན་བྱ་
ལྡོག་ཁྱབ་འཁྲུལ་པ་ཁས་བླངས་འགལ་བར་བསྟན་པ་དང། སྲོགས་སོགས་ལྡོག་པ་འབའ་ཞིག་པ་ཅན་ཡིན་པ་དགག་པ་གཉིས། དང་པོ་ནི། མཉན་བྱ་དེ་སྒྲུབ་ཀྱི་ལྡོག་ཁྱབ་འཁྲུལ་བའི་རྒྱུ་མཚན་ཇི་ལྟར་ཡིན་པ་སྒྲུབ་བྱའི་ཆོས་མིན་པའི་མི་

[115A]༄༅། །མཐུན་ཕྱོགས་ཁོ་ན་ཉིད་ལས་དེ་ལྡོག་པ་མིན་ཏེ། མཐུན་ཕྱོགས་ལས་ཀྱང་ལྡོག་པའི་ཕྱིར་ཞེ་ན། འོ་ན་དོན་གྱིས་མཉན་བྱ་དེ་བསྒྲུབ་བྱའི་ཆོས་ཀྱི་རྗེས་སུ་འཇུག་པ་མིན་པའི་རྒྱུ་མཚན་གྱིས་ལྡོག་ཁྱབ་འཁྲུལ་པ་དེ་ལྟར་དུ་བརྗེད་པར་
འགྱུར་ཞིང་དེ་ནི་གཞན་སྲོག་སོགས་ལའང་མཚུངས་པའི་ཕྱིར། སྲོག་སོགས་དེ་སྒྲུབ་ཀྱི་རྗེས་འགྲོ་མེད་ཀྱང་ལྡོག་པ་རྐྱང་པ་ཡིན་པ་འགལ་ལོ། །གཉིས་པ་སྲོག་སོགས་ལྡོག་པ་འབའ་ཞིག་པ་ཅན་ཡིན་པ་དགག་པ་ལ། དེ་སྒྲུབ་ཀྱི་རྗེས་ཁྱབ་མེད་ཅིང་
ལྡོག་པ་འབའ་ཞིག་པ་ཡིན་པ་ལྡོག་ཁྱབ་ཀྱི་ངེས་བཟུང་སྨྲས་པ་དང། ཁས་བླངས་འགལ་བར་བསྟན། དེ་ཉིད་ཀྱི་སྐྱོན་སྤོང་མི་འཐད་པར་བསྟན། སྲོག་སོགས་ཀྱི་ལྡོག་ཁྱབ་གྲུབ་ཚུལ་རྒྱས་པར་དགག་དེ་དག་གི་དོན་བསྡུ་པའོ། །དང་པོ་ནི། ཅི་ལྟར་སྒྲུབ་མིན་
ཉིད་ལས་དེ། ལྡོག་མིན་ཅེས་མཉན་བྱ་མཐུན་ཕྱོགས་ལས་ཀྱང་ལྡོག་པའི་ཕྱིར། དེ་སྒྲུབ་ཀྱི་ལྡོག་ཁྱབ་གྲུབ་པ་མ་ཡིན་པར་སྨྲས་ཤིང། སྲོག་སོགས་དེ་སྒྲུབ་ཀྱི་ལྡོག་ཁྱབ་གྲུབ་པར་སྨྲས་པའི་ཤུགས་ཀྱིས་སྲོག་སོགས་དེ་སྒྲུབ་ཀྱི་བསྒྲུབ་བྱའི་ཆོས་
མིན་པའི་མི་མཐུན་ཕྱོགས་ཁོ་ན་ཉིད་ལས་རྣམ་པར་བཅད་པ་ཡིན་ནོ། ཞེས་ཁས་བླངས་པས་སྲོག་སོགས་དེ་སྒྲུབ་ཀྱི་བསྒྲུབ་བྱའི་ཆོས་ལ་གནས་པར་བརྗོད་པ་ཡིན་པ་དེ་ཉིད་ཀྱི་ཕྱིར་ན། ཁྱོད་ཀྱིས་སྲོག་སོགས་མི་མཐུན་ཕྱོགས་ཁོ་ན་ལ་ལྡོག་ཅེས་
པའི་ཚིག་གཅིག་གིས་ཀྱང་རྗེས་སུ་འགྲོ་ལྡོག་གཉིས་ཀ་གྲུབ་པར་བསྟན་པར་བརྗོད་དེ་ངེས་ཟུང་ཅན་གྱི་ལྡོག་པ་བརྗོད་པ་ལས་རྗེས་འགྲོ་དོན་གྱིས་གོ་བར་འགྱུར་བའི་ཕྱིར་རོ། །གཞུང་འདི་དག་འཆད་ཤེས་པ་སྔོན་ཆད་གངས་རིའི་ཁྲོད་དུ་མ་

[115B] །སློབ་དཔོན་ལྷ་དབང་བློ་ནི། དེ་ཉིད་ཕྱིར་ན་དོན་གོ་བས། གཅིག་གིས་གཉི་ག་བསྟན་པར་སློབ་དཔོན་ཕྱོགས་གླང་གིས་བརྗོད་ཅེས་འཆད་མོད། ཧ་ཅང་འབྲེལ་པར་མ་མཐོང་ངོ་དེའི་མཐུན་ཕྱོགས་ལ་རྗེས་འགྲོ་མེད་པ་ལ་མི་མཐུན་ཕྱོགས་ཁོ་ན་
ལས་ལྡོག་པ་འདི་འདྲའི་མི་ཁྲུལ་པ་མ་ཡིན་ཏེ། །དེའི་ཕྱིར་ལྡོག་པ་འབའ་ཞིག་པ་ཅན་གྱི་རྟགས་སྨྲས་པ་ནི། ལྡོག་ཁྱབ་གྲུབ་ན་མི་མཐུན་ཕྱོགས་ཁོ་ན་ལ་ལྡོག་པ་དགོས་པ་དང། ཁས་བླངས་འགལ་བ་ཡིན་ནོ། །གཞན་ཡང་སྲོག་སོགས་དེ་སྒྲུབ་ཀྱི་མཐུན་
ཕྱོགས་ལས་ལྡོག་པ་མེད་པ་དང་རྗེས་སུ་མི་འགྲོ་བ་འགལ་ཏེ། སྲོག་ལྡན་ཆོས་ཅན། དེ་སྒྲུབ་ཀྱི་མཐུན་ཕྱོགས་ལ་ཡོད་པར་སྒྲུབ་པ་ལས་གཞན་ཅི་འདྲ་ཞིག་ཀྱང་མི་འཐད་པར་ཐལ། མཐུན་ཕྱོགས་ལ་བཀག་པ་དེ་ཉིད་འགོག་པར་རིགས་པའི་ཕྱིར་
གཉིས་པ་དེ་ཉིད་ཀྱི་སྐྱོན་སྤོང་མི་འཐད་པར་བསྟན་པ་ལ། དངོས་དང། ཚུལ་དེ་རང་ལ་མཚུངས་པ་སྤང་བའོ། །དང་པོ་ནི། སྲོག་སོགས་དེ་བསྒྲུབ་བྱའི་ཆོས་སམ་མཐུན་ཕྱོགས་བདག་ལས་ལྡོག་པ་མེད་དེ། སངས་རྒྱས་པ་ཁྱེད་ལྟར་ན། བདག་དངོས་
མེད་ཡིན་པའི་ཕྱིར་དང་དངོས་མེད་ལས་རྟགས་ལྡོག་པ་མེད་པའི་ཕྱིར་ཏེ། དགག་སྒྲུབ་ཀྱི་ཐ་སྙད་འཇུག་པའི་གཞི་ཡིན་ན། དངོས་པོ་ཡིན་པས་ཁྱབ་པའི་ཕྱིར། མཐུན་ཕྱོགས་ལས་ལྡོག་པ་མེད་པ་དེས་ན་བསྒྲུབ་བྱའི་ཆོས་མིན་པའི་མི་
མཐུན་ཕྱོགས་ཁོ་ན་ཉིད་ལ་མེད་པའི་ལྡོག་པ་གྲུབ་པོ་ཞེ་ན། རྟགས་དངོས་མེད་ལས་ལྡོག་པ་མེད་ཅེས་རྟགས་ལྡོག་པ་དེ་ཉིད་ནི་ཅི་ལྟར་དངོས་མེད་ལས་ལྡོག་པར་འདོད་ཅིང། འགོག་མི་རིགས་པར་ཐལ། དངོས་མེད་དགག་སྒྲུབ་ཀྱི་གཞིར་མི་

[116A]༄༅། །རུང་བའི་ཕྱིར། དེས་ན་འདི་ནི་རང་ཚིག་འགལ་བ་ཡིན་ནོ། །དེས་ན་སྲོག་ཆོས་ཅན། བདག་ལ་ཡོད་པར་སྒྲུབ་པ་རིགས་པ་ཡིན་པར་ཐལ། བདག་ལས་ལྡོག་པ་མེད་པའི་ཕྱིར། འདོད་ན་སྲོག་སོགས་ཀྱི་དངོས་པོར་ཡོད་པ་
དེ་ནི་བདག་དངོས་པོར་མེད་ནའང་དེ་ལ་ཡོད་པ་ཡིན་ལ་སྲོག་ལྡོག་པ་དངོས་པོ་མེད་པའང་བདག་དངོས་མེད་ལ་ཡོད་པ་མིན་ནོ་ཞེས་ཁས་ལེན་པའི་རིགས་པ་ཅན་པ་བླུན་པོ་ཡི་ནི་རྣམ་དཔྱོད་ལ་ལྟོས་ཤིག་གཞན་ཡང་གལ་ཏེ་སྲོག་བདག་དེ་ལས་ལྡོག་པ་མེད་ན་གཏན་ཚིགས་
སྲོག་དེ་བདག་ལ་འཇུག་པར་འདོད་དམ་ཅི། དེ་ཡང་མིན་ཞེ་ན། །སྲོག་ཆོས་ཅན། ཅི་སྟེ་བདག་ལ་འཇུག་པ་འགོག་མི་རིགས་པར་ཐལ། བདག་ལས་ལྡོག་པ་བཀག་པའི་ཕྱིར་
ཁྱབ་སྟེ། དེ་ལས་ལྡོག་པ་བཀག་པ་ནི་དེ་ལ་འཇུག་པ་འདི་ཉིད་ཡིན་པའི་ཕྱིར། གཞན་ཡང་དངོས་མེད་དགག་སྒྲུབ་ཀྱི་གཞིར་མི་རུང་ན། སྒྲུབ་དང་དགག་པ་མ་གཏོགས་པར་སྒྲ་ལས་བྱུང་བའི་ཐ་སྙད་གཞན་ཡོད་པ་མ་ཡིན་ཞིང། དེ་ཡང་དངོས་པོར་
མེད་པ་ལ་མེད་པའི་ཕྱིར་ན། དངོས་མེད་ཀྱི་གནས་ཆུ་ལ་ཇི་ལྟ་བུ་ཞེས་དཔྱོད་པའི་སྐབས་འདིར་ནི་མི་སྨྲ་བ་ཐོབ་ཅིང་ཐ་སྙད་རྒྱུན་ཆད་པར་འགྱུར་རོ། །དེར་མ་ཟད་དངོས་པོར་ཡོད་པ་རྣམས་ལ་མེད་དགག་གི་ཐ་སྙད་དོན་མཐུན་འཇུག་པ་མེད་ཅིང། ཐ་སྙད་དེ་
ནི་དངོས་པོར་མེད་པ་ལའང། དོན་མཐུན་དུ་འཇུག་པ་ཡོད་པ་མ་ཡིན་པའི་ཕྱིར་ན། དངོས་མེད་དགག་སྒྲུབ་གང་གི་ཡང་གཞིར་མི་རུང་བའི་རིགས་པ་འདི་ཡིས་འགྲོ་བ་ལ་དགག་པའི་དོན་ནི་གཏན་མེད་པར་འགྱུར་རོ། །གལ་ཏེ་ཡུལ་འདིའི་བུམ་པ་

[116B] ཁ་སང་གི་བུམ་པ་དེ་རིང་མེད་པ་ལྟ་བུ་དགག་བྱ་ཡུལ་དུས་ལ་ལྟོས་ནས་འགོག་པས་མེད་དགག་གི་དོན་དང་ཐ་སྙད་མི་འཐད་པའི་སྐྱོན་མེད་དོ་ཞེ་ན། ཡུལ་འདིའི་བུམ་པ་ཡུལ་གཞན་ན་མེད་པ་དེ་ལ་མེད་དགག་གི་ཐ་སྙད་དོན་མཐུན་མི་འཇུག་པར་ཐལ། ཇི་
ལྟར་དེ་དངོས་པོར་ཡོད་པ་ཡིན་པ་དེ་ལྟར་ན་ནི་མེད་དགག་གི་ཐ་སྙད་དོན་མཐུན་འཇུག་པའི་སྒོ་ནས་དགག་བྱ་མི་འགོག་ཅིང། ཅི་ལྟར་དེ་དངོས་པོར་མེད་པ་དེ་ལྟར་ཡང་ནི་དེའི་སྒོ་ནས་དགག་བྱ་འགོག་པར་མི་འགྱུར་བའི་ཕྱིར། གཉིས་པ་ཚུལ་དེ་རང་ལ་མཚུངས་པ་
སྤང་བ་ལ། རྩོད་པ་ནི། འོ་ན་ཁྱེད་ལ་ཡང་དགག་སྒྲུབ་ཀྱི་ཐ་སྙད་རྒྱུན་ཆད་པར་འགྱུར་ཏེ། སྔར་ནས་ཡོད་ན་བསྒྲུབ་མི་དགོས་ཤིང་དགག་མི་ནུས། སྔར་ནས་མེད་ན་དགག་མི་དགོས་ཤིང་བསྒྲུབ་མི་ནུས་པའི་ཕྱིར་ཏེ། ཞེ་ན། འདི་ནི་དངོས་པོ་ལ་ཡོད་པ་དེ་ཉིད་ཡོད་པ་
མ་རྟོགས་པ་རྟོགས་པར་བྱས་པའི་སྒོ་ནས་མེད་འཛིན་གྱི་སྒྲོ་འདོགས་བཟློག་པ་དང། མེད་པ་ལ་མེད་པར་མ་རྟོགས་པ་རྟོགས་པར་བྱ་བའི་སྒོ་ནས་ཡོད་འཛིན་གྱི་སྒྲོ་འདོགས་བཟློག་པ་སོགས་རིགས་པས་དགག་སྒྲུབ་བྱེད་པའི་ཚུལ་ལུགས་མ་གོ་བས། དངོས་
པོའི་དགག་སྒྲུབ་དང་བློ་དེའི་དགག་སྒྲུབ་མ་ཕྱེད་པར་རྩོད་པ་ཡིན་ཞིང། དེ་ཡང་གངས་ཅན་གྱི་བླུན་པོ་མང་བོ་ཞིག་སྟོང་ཉིད་རིགས་པས་གཏན་ལ་ཕབ་ན། བློས་བྱས་ཀྱི་སྟོང་ཉིད་དང། ཉེ་ཚེ་བའི་སྟོང་ཉིད་སོགས་སུ་འགྱུར་བས་ཡང་དག་པའི་དོན་གཏན་
ལ་ཕབ་པར་མ་འགྱུར་རོ། །ཞེས་སྨྲས་པ་དང། བློས་མ་བཅོས་པར། རིགས་པའི་བརྟགས་དཔྱད་དོར་ནས་གཉུག་མའི་དོན་སྒོམ་དགོས་ས་ཞེས་ངེས་དོན་གྱི་སྟོང་ཉིད་སྒོམ་པ་དང། སྙིང་ནས་སྒྲུབ་པ་ལྷུར་བྱེད་ན་རིགས་པའི་རྣམ་གཞག་ཤེས་མི་དགོས་པར་འདོད་

[117A]༄༅། །པའི་ལོག་རྟོག་གི་སྤྲིན་རུམ་འཐུག་པོས། བསྟན་པའི་ཉི་མ་གཟུགས་བརྙན་ཙམ་ཡང་མེད་པར་སྒྲིབ་པར་བྱེད་པ་དག་ཀྱང་ཕྱོགས་སྔ་མ་འདི་ཉིད་བློ་ཡུལ་དུ་བཞག་པའི་དབང་གིས་ཡིན་པར་ཤེས་པར་བྱའོ། །དེས་ན་རྩོད་པ་དེ་ཉིད་ཀྱང་དགག་
སྒྲུབ་བྱེད་པའི་ཚུལ་ཕྱིན་ཅི་མ་ལོག་པར་བསྟན་པའི་སྒོ་ནས་སྤང་དགོས་པས། དེའི་ལན་བསྟན་པ་ལ་དགག་སྒྲུབ་ཀྱི་དངོས་རྟེན་སྒྲ་དོན་ཡིན་པར་བསྟན། དགག་སྒྲུབ་ཀྱི་དངོས་རྟེན་རང་མཚན་ཡིན་པ་དགག་སྒྲ་དོན་ལ་དགག་སྒྲུབ་ཇི་ལྟར་བྱེད་པའི་ཚུལ་
དང་གསུམ། དང་བོ་ནི། དངོས་མེད་དགག་སྒྲུབ་ཀྱི་གཞིར་མི་རུང་བ་ལ་ཇི་སྐད་བཤད་པའི་སྐྱོན་ཡོད་པ་དེའི་ཕྱིར་དངོས་པོ་ལ་བརྟེན་པ་ཅན་སྒྲུབ་པའི་ཐ་སྙད་དང་དངོས་མེད་ལ་བརྟེན་པ་ཅན་དགག་པའི་ཐ་སྙད་རྣམས་ཀྱི་དངོས་རྟེན་ཕྱི་རོལ་རང་མཚན་མིན་
གྱི། སྒྲ་དོན་ལ་དངོས་སུ་བརྟེན་ནས་འདིར་ནི་སྒྲུབ་པ་དང་དགག་པ་ཐམས་ཅད་བྱེད་པར་འདོད་པ་ཡིན་ནོ། །སྒྲ་དོན་ཇི་ལྟ་བུ་ཞེ་ན། དངོས་པོའི་གནས་ཚུལ་ལ་སྒྲ་དང་བོར་གྲུབ། དེའི་རྗེས་སུ་བྱས་པ་སྒྲུའི་སྟེང་དུ་གྲུབ། དེའི་སྟོབས་ཀྱིས་མི་རྟག་པ་སྒྲ་ལ་ཕྱིས་གྲུབ་པའི་
གོ་རིམས་དེ་འདྲ་མེད་དེ། སྒྲ་ནི་རང་རྒྱུ་ལས་བྱས་མི་རྟག་གི་ངོ་བོར་སྐྱེས་པའི་ཕྱིར་རོ། །དེ་ལྟ་ནའང་རྩོད་གཞི་ཆོས་ཅན། སྒྲ་དེ་དངོས་པོར་གྲུབ་ཅིང། དེའི་རྗེས་སུ་བྱས་པ་སྒྲ་ལ་གྲུབ། དེའི་སྟོབས་ཀྱིས་བསྒྲུབ་བྱའི་ཆོས་མི་རྟག་པ་སྒྲ་ལ་ཕྱིས་གྲུབ་པའི་གོ་རིམས་
དེ་དག་དང་འབྲེལ་བར་སྣང་བའི་རྟོག་པའི་སྣང་ཡུལ་དེ་ཉིད་སྒྲ་ལ་བྱས་པའི་རྟགས་ཀྱིས་མི་རྟག་པ་སྒྲུབ་ཅིང། རྟག་པ་འགོག་པའི་ཐ་སྙད་ཀྱི་དངོས་རྟེན་དུ་གྱུར་བའི་སྒྲ་དོན་ཡིན་ལ། སྒྲ་དོན་དེ་ཡང་དགག་སྒྲུབ་ཀྱི་སྒྲའམ་ཐ་སྙད་དག་དངོས་སུ་འཇུག་པའི་གཞི་

[117B] མེད་ཅེས་འགོག་པའི་ཐ་སྙད་ཀྱི་རྟེན་ཡིན་པར་འདོད་པས། དགག་སྒྲུབ་ཀྱི་ཐ་སྙད་ཀྱི་དངོས་རྟེན་དངོས་པོར་གྲུབ་པས་ཁྱབ་པ་མ་ཡིན་ནོ། །གཞུང་འདི་དག་ཀྱང་དགག་སྒྲུབ་ཀྱི་དངོས་རྟེན་རང་མཚན་ཡིན་པ་འགོག་
པ་ཡིན་གྱི། རང་མཚན་ཡིན་ན་དགག་སྒྲུབ་ཀྱི་དངོས་རྟེན་དུ་རུང་བ་འགོ་གང་མ་ཡིན་པས། དེ་གཉིས་ཀྱི་ཁྱད་པར་མ་ཕྱེད་ན། ལོག་པའི་ལམ་ནས་འཁྲུལ་བའི་དཀྱིལ་འཁོར་དུ་སོན་པར་འགྱུར་རོ། །གཉིས་པ་དགག་སྒྲུབ་ཀྱི་དངོས་རྟེན་རང་མཚན་ཡིན་པ་
དགག་པ་ནི། དགག་སྒྲུབ་ཀྱི་དངོས་རྟེན་རང་མཚན་མ་ཡིན་པ་དེ་ལྟ་མིན་པར་དགག་སྒྲུབ་ཀྱི་ཐ་སྙད་ཀྱི་དངོས་རྟེན་ཡིན་ན། རང་མཚན་ཡིན་པས་ཁྱབ་ན། དགག་སྒྲུབ་ཀྱི་ཐ་སྙད་བྱེད་པའི་རྟོག་པ་ཐམས་ཅད་སྣང་ཡུལ་ལ་མ་འཁྲུལ་བའི་སྒྲུབ་འཇུག་
ཏུ་འགྱུར་ཞིང། དེ་ལྟ་ན་སྒྲ་ལ་སོགས་པའི་དོན་རྣམས་ཀྱི་རྫས་ཀྱི་ཆོས་བྱས་པ་ལྟ་བུ་གཅིག་བསྒྲུབས་སམ། མ་བྱས་པ་ལྟ་བུ་གཅིག་བཀག་པ་ན། མི་རྟག་པ་ལ་སོགས་པ་དེའི་རྫས་ཀྱི་བདག་ཉིད་ཐམས་ཅད་བསྒྲུབས་པ་དང། རྟག་པ་ལ་སོགས་པ་
རིགས་མི་མཐུན་ཐམས་ཅད་བཀག་པས་ཁྱབ་པར་འགྱུར་ཏེ། སྒྲ་དང་སྒྲའི་རྫས་ཐམས་ཅད་བདག་ཉིད་ཐ་དད་མེད་པའི་གྲུབ་སྔ་གཅིག་ཡིན་པའི་ཕྱིར་རྟགས་མ་གྲུབ་སྟེ། སྒྲ་དང་དེའི་ཡོན་ཏན་ཐམས་ཅད་རྫས་ཐ་དད་ཡིན་ནོ་ཞེ་ན། དེ་ལྟར་ན་
སྒྲ་དང་སྒྲའི་བྱས་མི་རྟག་རྣམས་དུས་མཉམ་ཡིན་པས་འབྲེལ་མེད་རྫས་གཞན་དུ་འགྱུར་བས། བུམ་སྣམ་ལྟ་བུ་གཞན་དང་གཞན་བཀག་པ་དང་ནི་སྒྲུབ་པས་གཞི་མཐུན་དུ་འདུ་བས་མ་ཁྱབ་པ་བཞིན་དུ། བྱས་པ་བསྒྲུབས་པ་དང་ནི་རྟག་

[118A]༄༅། །པ་དགག་པ་དག་ཆོས་ཅན་སྒྲ་གཅིག་ལ་འདུ་བས་ཁྱབ་པར་མི་འགྱུར་རོ། །གསུམ་པ་སྒྲ་དོན་ལ་དགག་སྒྲུབ་ཇི་ལྟར་བྱེད་པའི་ཚུལ་ནི། ལྡོག་པ་སྣ་ཚོགས་པའི་ཆོས་ཀྱི་གཞིར་གྱུར་བའི་ཆོས་ཅན་གཅིག་གི་དབང་དུ་བྱས་ཏེ་སྒྲ་ལྟ་བུ་གཅིག་མི་རྟག་
པར་སྒྲུབ་ན། སྒྲ་གྲུབ་པའི་རྗེས་སུ་རྟགས་བྱས་པ་དེ་སྒྲ་ལ་གསར་དུ་བརྟེན་པ་ལྟ་བུ་དང། ཁྱད་ཆོས་གཞན་རྣམས་དེའི་ཚེ་སྒྲ་ལ་ཡོད་མེད་བློ་ཁ་མ་ཕྱོགས་པས་བཏང་སྙོམས་པ་ལྟ་བུ་དང་དེའི་ཚེ། སྒྲ་ལ་མ་བྱས་པ་འགོག་པ་ན་མ་བྱས་པ་དེ་ཡིས་གསར་དུ་དབེན་པ་ལྟ་
བུ་དང། དེ་ལས་གཞན་བྱས་པ་སྒྲུབ་བྱེད་ཀྱི་རྟགས་ལ་གསར་དུ་ལྟོས་པ་ལྟ་བུར་སྣང་ཞིང། དེ་བཞིན་དུ་སྒྲ་བྱས་པར་གྲུབ་པའི་རྗེས་སུ་མི་རྟག་པ་དེ་གསར་དུ་བརྟེན་པ་དང། གཞན་རྣམས་བཏང་སྙོམས་ལྟ་བུ་དང། རྟག་པ་འགོག་པ་ན་དེ་ཡིས་གསར་དུ་དབེན་
པ་དང་སྒྲ་ལ་མི་རྟག་པ་འགྲུབ་པ་ཡང་སྒྲ་དེའི་ངང་རྒྱུ་ལས་གཞན་མི་རྟག་པར་སྒྲུབ་བྱེད་ཀྱི་རྟགས་ལ་ལྟོས་པ་ལྟ་བུར་སྣང་ཞིང། དེ་ལྟར་དངོས་པོའི་གནས་ཚུལ་ལ། མེད་པ་ཡི་ནི་དོན་སྣང་བ་ཅན་གྱི་བློ་རྟོག་པ་དེས། སྒྲ་ལ་མི་རྟག་པ་གྲུབ་ཅིང། རྟག་པ་འགོག་
པ་སོགས་ཀྱི་ཐ་སྙད་ཇི་ལྟར་བསྟན་པ་དེ་བཞིན་ཉིད་དེ། དོན་དམ་དཔྱོད་པའི་རིགས་པས་མ་བརྟགས་པར་སྒྲ་བྱས་མི་རྟག་པ་སོགས་ཀུན་རྫོབ་ཙམ་དུ་ཐ་དད་པའི་དོན་ལ་བརྟེན་ནས་དགག་སྒྲུབ་ཀྱི་རྣམ་གཞག་དེ་དག་ཁས་ལེན་པ་ཡིན་ཞིང། དེ་
ལྟར་ཐག་མ་མེད་པའི་བག་ཆགས་ལས་བྱུང་བའི་བློ་ཀུན་རྫོབ་པ་དེ་ཡིས་བྱས་པའི་དགག་སྒྲུབ་ཀྱི་ཐ་སྙད་ཀྱི་རྗེས་སུ་འབྲང་ཏེ། འཇིག་རྟེན་ཀུན་རྫོབ་ཀྱི་དོན་ཁས་བླངས་པ་ལ་སྒྲ་བྱས་མི་རྟག་པ་གསུམ་དོན་དམ་དུ་ཐ་དད་མེད་པར་འཇལ་

[118B] དོན་དམ་གྱིས་ཀུན་རྫོབ་འཇིག་པར་མི་བྱེད་པའི་ཕྱིར། དེ་ཡང་བུམ་པ་ལྟ་བུའི་དོན་གཅིག་ལ་ཡང་ཆུ་སྐྱོར་བ་དེའི་འབྲས་བུ་ཅན་དང། བཞོ་བཀལ་དང་གདུང་འདེགས་པ་སོགས་དེའི་འབྲས་བུ་མེད་པའི་སྒོ་ནས་
ལེག་པ་དེ་དང། དེ་ལས་ཐ་དད་པའི་ལྡོག་པ་དུ་མ་ཡོད་པའི་ཕྱིར། དགག་སྒྲུབ་ཀྱི་ཐ་སྙད་དུ་མ་འཇུག་པའི་གཞིར་རུང་བ་ཡིན་ནོ། །འོ་ན་དེ་ལྟ་བུའི་ཐ་སྙད་ཀྱི་རྣམ་གཞག་དེ་ཉིད་ཁས་བླངས་པ་ལ། དོན་དམ་དཔྱོད་པའི་ཚད་མས་གནོད་པར་མི་འགྱུར་དུ་
ཆུག་མོད། ཐ་སྙད་དེ་ཉིད་ལ་བརྟེན་ནས་དོན་རང་མཚན་ལ་མི་སླུ་བར་ཇི་ལྟར་འགྱུར་ཞེ་ན། སྒྲ་ལ་མི་རྟག་པ་གསར་དུ་འཕེལ་བ་ལྟ་བུ་དང། རྟག་པ་གསར་དུ་འགྲིབ་པ་ལྟ་བུར་དགག་སྒྲུབ་ཀྱི་ཐ་སྙད་བྱེད་པ་ཡིས་བསླད་པ་སྒྲ་མི་རྟག་རྟོགས་ཀྱི་རྗེས་དཔག་
སོགས་དེ་དང་དེ་དག་གིས་རང་མཚན་སྣང་ཡུལ་དུ་བྱེད་པ་དེ་དང་ལྡན་པ་ཉིད་མིན་ཡང། མ་བྱས་རྟག་པ་སོགས་ལས་ཐ་དད་པའི་དོན་རང་མཚན་ལ་བརྒྱུད་ནས་བརྟེན་པ་ཅན་གྱི་འབྲེལ་བ་འགའ་ལས་རང་མཚན་ལ་མི་སླུ་ཞིང་སྣང་བཏགས་གཅིག་
ཏུ་མཐོང་བས་དོན་རང་མཚན་ལ་སྦྱོར་ཞིང་འཇུག་པར་བྱེད་དོ། །དེ་དག་བསླད་པའང་ཤེས་མ་ཡིན། ཞེས་པ་ནི། རྒྱན་མཁན་པོའི་གཞུང་འདོན་པའི་ཚུལ་ཡིན་ཞིང། དེ་ལྟར་ན། དེས་ན་དེ་དག་གིས་བསླད་པའང། སྣང་མཁན་གྱི་བློ་རང་ཉིད་ཀྱི་ཤེས་
པ་མ་ཡིན་གྱི་དེ་དག་སྣང་ཡུལ་ལ་འཁྲུལ་བར་ཚད་མ་གཞན་གྱིས་སྒྲུབ་དགོས་ཞེས་པའི་དོན་ཏོ། །སློབ་དཔོན་ལྷ་དབང་བློ་ནི། དེ་དག་མི་ཤེས་བསླད་པ་ཅན། ཞེས་འདོན་ཅིང། དེ་ལྟར་ན་དེས་ན། ཐ་སྙད་དེ་དག་ཀྱང་དངོས་པོའི་གནས་ཚུལ་ཇི་ལྟ་

[119A]༄༅། །བ་བཞིན་དུ་སྣང་བའི་སྒོ་ནས། མི་ཤེས་པའི་བསླད་པའམ། འཁྲུལ་བས་བྱས་པ་ཅན་ཡིན་ནོ། །གསུམ་པ་སྲོག་ལྡན་དེ་སྒྲུབ་ཀྱི་ལྡོག་ཁྱབ་གྲུབ་པའི་ཚུལ་རྒྱས་པར་དགག་པ་ནི། རིགས་པ་ཅན་པ་ཁྱོད་ཀྱིས་སྲོག་ལྡན་གྱིས་གསོན་
ལུས་བདག་བཅས་སུ་སྒྲུབ་པའི་མི་མཐུན་ཕྱོགས་བུམ་པ་སོགས་ལས་ལྡོག་པའི་རྒྱུ་མཚན་གྱིས། དེ་སྒྲུབ་ཀྱི་ལྡོག་ཁྱབ་གྲུབ་པ་ཡིན་ནོ་ཞེས་འདོད་པ་དེ་ཡང་འཐད་པ་མ་ཡིན་ཏེ། འདི་ལྟར་གསོན་ལུས་ལ་བདག་ཡོད་པ་ཉིད་ཀྱི་སྒྲུབ་བྱེད་
འཇུག་པའི་ཕྱིར་བུམ་པ་དེ་ཡང་བདག་མེད་པ་མ་ཡིན་ནམ་སྙམ་དུ་ཐེ་ཚོམ་ཟ་བར་འགྱུར་ཏེ། དེ་གཉིས་ཀ་ལ་བདག་ཡོད་པར་བསྒྲུབ་ནུས་མི་ནུས་རིགས་པ་མཚུངས་པའི་ཕྱིར་རོ། །བུམ་སོགས་བདག་མེད་དུ། སངས་རྒྱས་པས་ཁས་བླངས་པས་གྲུབ་བོ་ཞེ་ན། སངས་རྒྱས་པས་ཁས་བླངས་
པ་ཡང་སྒྲུབ་བྱེད་ཚད་མ་མིན་པའི་ཕྱིར། དེ་ཙམ་ལས་བུམ་པ་ལ་བདག་མེད་པ་ཉིད་ཀྱང་འགྱུར་པར་རིགས་པ་མ་ཡིན་ནོ། །ངེས་ན་སྲོག་ལྡན་དེ་དེ་སྒྲུབ་ཀྱི་མཐུན་ཕྱོགས་བདག་དངོས་པོ་མེད་པའི་རྒྱུ་མཚན་གྱིས་དེ་དེ་ལས་ལྡོག་པ་མེད་
དོ་ཞེས་ཁས་ལེན་ན་ཡང། དེ་རྟགས་དེ་ཉིད་དེ་སྒྲུབ་ཀྱི་མཐུན་ཕྱོགས་ལས་ལྡོག་མི་ལྡོག་ཐེ་ཚོམ་ཟ་བར་འགྱུར་ཏེ། བུམ་པ་དེ་ལ་བདག་ཡོད་མེད་ཐེ་ཚོམ་ཟ་བའི་སྒོ་ནས་མཐུན་ཕྱོགས་མི་མཐུན་ཕྱོགས་གང་ཡིན་ཐེ་ཚོམ་ཟ་བའི་
ཕྱིར། གཞན་དག་གིས་ནོར་བར་བཤད་དོ། །དེས་ན་མི་མཐུན་ཕྱོགས་ལས་ལྡོག་པར་ཡང་ཐེ་ཚོམ་ཟ་བར་འགྱུར་ཏེ། བདག་ཡོད་མེད་ཀྱི་ཕུང་བོ་གཉིས་ལས། གང་རུང་གཅིག་ལ་ནི་ངེས་པར་གྲུབ་ན། དེའི་སྒོ་ནས་གཞན་ཅིག་ཤོས་

[119B] གལ་ཏེ། དེ་སྒྲུབ་ཀྱི་མི་མཐུན་ཕྱོགས་ལ་མ་མཐོང་བ་ཙམ་གྱིས་མི་མཐུན་ཕྱོགས་ལ་མེད་ངེས་སུ་འགྲུབ་བོ་ཞེ་ན། སྲོག་ལྡན་ཆོས་ཅན། དེ་སྒྲུབ་ཀྱི་མི་མཐུན་ཕྱོགས་ལ་མ་མཐོང་བ་ཡིན་ཡང། དེ་ཙམ་གྱིས་
དེ་ལ་མེད་ངེས་སུ་མི་འགྲུབ་པར་ཐལ། ཡོད་ན་སྣང་རུང་གི་བདག་མེད་ལ་མ་མཐོང་བས་མེད་པར་གྲུབ་ཏུ་ཆུག་ཀྱང་ཡོད་ཀྱང་མཐོང་བ་མེད་པའི་བདག་མེད་དག་ལ་ཡོད་མེད་ཐེ་ཚོམ་ཟ་བའི་ཕྱིར། དེ་ཡང་ཐེ་ཚོམ་དེ་འདྲ་སྐྱེ་བའི་རྒྱུ་མཚན་ནི་
སྲོག་ཆོས་ཅན། བདག་མེད་འགའ་ཞིག་ལ་མ་མཐོང་བས་བདག་མེད་འགར་ཡང་མེད་པའི་ངེས་པ་མེད་དེ། བདག་མེད་ཀྱི་གསལ་བ་ཐམས་ཅད་ལ་ཁྱབ་བྱེད་མ་ཡིན་ཡང། དེའི་རིགས་སུ་གྱུར་བའི་དོན་འགའ་ཞིག་ལ་ཡོད་སྲིད་པའི་ཕྱིར་
དཔེར་ན། མཁྲེགས་པ་ཤིང་སོགས་མཚོན་གྱིས་ཆོད་ཀྱང། མཁྲེགས་པ་རྡོ་རྗེ་སོགས་མཚོན་གྱིས་མི་ཆོད་པ་བཞིན་སྙམ་དུ་དོགས་པར་འགྱུར་རོ། །གཞན་ཡང་སྲོག་སོགས་དེ་བདག་མེད་ལ་ཡོད་སྲིད་དམ་སྙམ་པའི་ཐེ་ཚོམ་སྐྱེ་བ་གང་ལས་ཀྱང་
ལྡོག་པར་འགྱུར་བ་མ་ཡིན་པར་ཐལ། དེ་བདག་མེད་ལ་ཡོད་པ་ལ་འགལ་བའམ་གནོད་བྱེད་མ་མཐོང་བའི་ཕྱིར། དེར་ཐལ། དེ་འདྲའི་གནོད་བྱེད་ཡོད་ན་སྲོག་དེ་ཡང་སྐབས་ལ་ལར་བདག་དེའི་འབྲས་བུ་དང་བདག་ཉིད་གང་རུང་དུ་ངེས་པའི་
སྒོ་ནས། བདག་སྲོག་འབྲེལ་བ་གྲུབ་པར་ངེས་པ་ལས་གཞན་པའི་སྲོག་སོགས་བདག་མེད་ལ་ཡོད་པ་འགོག་བྱེད་ཅི་ཞིག་ཡོད་དེ་མེད་པ་གང་ཞིག། དེ་གཉིས་ཀྱི་འབྲེལ་བ་ཚད་མས་སྐབས་གང་དུ་ཡང་མ་ངེས་པའི་ཕྱིར། དེས་ན་བུམ་

[120A]༄༅། །པ་མཐུན་ཕྱོགས་དང་མི་མཐུན་ཕྱོགས་གང་ཡིན་ཐེ་ཚོམ་ཟ་བའི་རྒྱུ་མཚན་གྱིས་སྲོག་སོགས་དེ་སྒྲུབ་ཀྱི་མཐུན་ཕྱོགས་ལས་ལྡོག་མི་ལྡོག་ཐེ་ཚོམ་ཟ་བར་མ་ཟད། བདག་མེད་ལ་ཡོད་པའི་གནོད་བྱེད་མ་མཐོང་བའི་རྒྱུ་
མཚན་གྱིས། བདག་མེད་པ་ལས་ཀྱང་འདི་ནི་ལྡོག་པར་ཐེ་ཚོམ་ཟའོ། །སྲོག་བདག་མེད་ལ་ལྡོག་ཏུ་ཆུག་པ་དེ་ལྟ་ན་ཡང་བདག་མེད་ལ་མེད་པ་ལས་བདག་བཅས་སུ་མི་འགྱུར་བར་ཐལ། རིགས་པ་ཅན་གང་གིས་ཆོས་དེ་ནི་གཞི་དེ་ལས་ལྡོག་
པ་མེད་པ་ངེས་པར་དངོས་པར་འདོད་པ་མ་ཡིན་པའི་ཕྱིར་ཏེ། དཔེར་ན་སྲོག་སོགས་མཐུན་ཕྱོགས་ལས་ལྡོག་པ་མེད་ཀྱང་ཡོད་པ་མིན་པར་འདོད་པ་བཞིན་ནོ། །བཞི་བ་དེ་དག་གི་དོན་བསྡུ་བ་ནི། གལ་ཏེ་གཏན་ཚིག་སྲོག་སོགས་དེ་དེ་སྒྲུབ་ཀྱི་
མཐུན་ཕྱོགས་ལས་ལྡོག་པ་མེད་ན་དེའི་རྒྱུ་མཚན་གྱིས་མཐུན་ཕྱོགས་ལ་རྗེས་སུ་འགྲོ་བ་ཅན་དུ་འདོད་དགོས་པའི་ཕྱིར། རྗེས་འགྲོ་མེད་པའི་ལྡོག་པ་རྒྱང་བ་ཅན་ཡིན་པ་ཉམས་ལ། གལ་ཏེ་སྲོག་སོགས་དེ་གསོན་ལུས་བདག་བཅས་སུ་སྒྲུབ་པའི་མཐུན་
ཕྱོགས་ལ་རྗེས་སུ་འགྲོ་བ་ཅན་ཡང་མིན་ཞིང། མཐུན་ཕྱོགས་ལས་ལྡོག་པ་ཡང་མིན་ན། གསོན་ལུས་དེ་བདག་མེད་ཀྱང་མ་ཡིན་ཞིང། བདག་བཅས་ཀྱང་མིན་པར་འགྱུར་རོ། །གསུམ་པ་དེས་ན་སྲོག་བདག་གི་སྒྲུབ་བྱེད་དུ་མི་རུང་བའི་རྒྱུ་
མཚན་བཤད་པ་ལ། གོ་བྱེད་འབྲེལ་བ་ལ་ལྟོས་པར་བསྟན། དེ་བདག་སྲོག་ལ་མ་གྲུབ་པར་བསྟན། དེ་དག་གི་དོན་བསྡུ་བའོ། །དང་བོ་ནི། དུ་བ་གང་གི་རང་གི་བདག་ཉིད་དུ་ལྡན་ལ་ལ་མི་གོ་བྱེད་དུ་འཇུག་པ་ལ་མེ་གང་མེད་ན་མི་འབྱུང་

[120B] དེའི་ཕྱིར། དུ་ལྡན་ལ་ལ་དུ་བའི་རྟགས་ཀྱིས་མེ་གོ་བར་བྱེད་པ་ཡིན་ན་མེ་ལོག་པ་དེ་ཉིད་ཀྱིས་དུ་བ་ལྡོག་པར་བྱེད་ཅིང་མེ་དེ་ནུས་པ་མཐུ་ཅན་དུ་འཇུག་པ་ན་ཡང་དུ་བ་འདུག་ཅིང་སྐྱེ་བར་བྱེད་པ་ཡིན་དགོས་
ཤིང། དེ་ལྟ་བུའི་མེད་ན་མི་འབྱུང་བའི་འབྲེལ་བ་དེ་ཡང་ནི་སྒྲུབ་པར་བྱེད་པ་རྒྱུ་འབྲས་ངེས་བྱེད་ཀྱི་ཚད་མ་ཀྱད་པར་བ་ལ་ལྟོས་པ་ཡིན་ཏེ། མི་ཕན་བྱེད་དུ་ཡོད་པ་དང་མེད་པ་ལས་འབྲས་བུ་དུ་བ་སྐྱེ་བ་མཐོང་བ་དང་མ་མཐོང་བའི་མངོན་སུམ་
དེ་དག་ལས་མི་རྒྱུ་དང་དུ་བ་འབྲས་བུ་ཉིད་དུ་ངེས་པའི་ཕྱིར། གཉིས་པ་དེ་བདག་སྲོག་ལ་མ་གྲུབ་པར་བསྟན་པ་ལ། མ་གྲུབ་པའི་རྒྱུ་མཚན་དངོས་བཤད་པ་དང། དེ་ལ་རྩོད་པ་སྤང་བ་གཉིས། དང་བོ་ནི། སྲོག་སོགས་ཆོས་ཅན། གསོན་
ལུས་ལ་དོན་གཞན་ཡོད་པར་རྟོགས་པའི་རྟེན་དུ་གྱུར་བའི་རྟགས་ཡང་དག་ཡོད་པ་མ་ཡིན་པར་ཐལ། ཁྱོད་ཡོད་ན་དེ་ཡོད་པའི་ངེས་པ་མེད་པའི་ཕྱིར་དེར་ཐལ། དེ་འདྲའི་ངེས་པ་ཡོད་ན། དེ་གཉིས་དེ་བྱུང་འབྲེལ་གྲུབ་དགོས་པ་
གང་ཞིག་བདག་དེ་རྟག་དུ་མི་འཇིག་པའི་རྫས་ཡིན་པས་དེ་ཡོད་པའི་རྗེས་སུ་སྲོག་ཡོད་པའམ། དེ་མེད་པ་ན། སྲོག་དེ་དག་མེད་པར་འགྱུར་བའི་རྗེས་སུ་འགྲོ་ལྡོག་མི་སྲིད་པའི་ཕྱིར། གཞན་ཡང་སྲོག་ཆོས་ཅན། བདག་དེས་
ཁྱོད་ཀྱི་ཉེར་ལེན་བྱས་པའི་སྒོ་ནས་ཅི་ལྟར་ཡང་བསྐྱེད་པ་རང་བཞིན་ཡིན་པ་མི་འཐད་པར་ཐལ། བདག་དེ་དག་མེད་པར་གཞན་ལས་བྱུང་བའི་ཕྱིར། ཁྱབ་སྟེ། འབྲས་བུའི་རང་བཞིན་ཐ་དད་རྣམས་རྒྱུ་ཐ་དད་རྣམས་ལས་ནི་འབྱུང་བའི་ཕྱིར་

[121A]༄༅། །དེས་ན། རྒྱུ་རྐྱེན་གྱི་ཚོགས་པའི་ནུས་པ་ཐ་དད་པའི་ཕྱིར་དངོས་པོ་རྣམས་སྣ་ཚོགས་ངོ་བོ་ཉིད་དུ་འགྱུར་བ་ཡིན་གྱི། གལ་ཏེ་རྒྱུའི་ནུས་པ་ཐ་དད་པས་དངོས་པོ་རྣམས་ཀྱི་ངོ་བོ་ཐ་དད་དུ་བྱེད་པ་མིན་ན་འགྲོ་བ་འདི་ཐམས་ཅད་ངོ་བོ་གཅིག་ཏུ་འགྱུར་རོ། །
གཉིས་པ་དེ་ལ་རྩོད་པ་སྤང་བ་ནི། འབྲས་བུ་འདི་ཐ་དད་པར་བྱེད་པ་ནི། རྒྱུས་ཐ་དད་དུ་བྱེད་པ་མིན་ཏེ། དེ་ལྟར་ན་དུ་བ་མེ་ལས་ཀྱང་སྐྱེ་ཞིང། མེ་མེད་བརྒྱ་བྱིན་གྱི་སྤྱི་བོ་ལས་ཀྱང་སྐྱེ་བས་རང་བཞིན་གཉིས་སུ་འགྱུར་རོ། །ཞེ་ན། མེ་མེད་བརྒྱ་བྱིན་གྱི་སྤྱི་བོ་གཅིག་
བུ་ནི་ཆོས་ཅན། རང་བཞིན་གཅིག་ཉིད་ཡིན་པ་ཉམས་པར་ཐལ། དུ་བའི་ཉེར་ལེན་གྱི་རང་བཞིན་དང། མེ་མ་ཡིན་གྱི་རང་བཞིན་དུ་མའམ་གཉིས་སུ་གནས་པ་གང་ཞིག། དེ་ཡིན་ན་མེ་དང་མེ་མིན་རང་བཞིན་གཉིས་ཀ་ཡིན་དགོས་པའི་ཕྱིར། དེས་ན་གཞན་
བརྒྱ་བྱིན་གྱི་སྤྱི་བོ་ནི་དུ་བ་དེ་བསྐྱེད་པའི་ཉེར་ལེན་གྱི་རང་བཞིན་ཡིན་ན་དེ་མེད་དེ་ཉིད་དུ་འགྱུར་ཞིང་དེ་དུ་བ་བསྐྱེད་པའི་མེའི་རང་བཞིན་མ་ཡིན་ན་དུ་བ་དེ་ནི་དེ་ལས་ཅི་ལྟར་འབྱུང་དེའི་ཕྱིར་རྒྱུ་མེད་དང་འབྲས་བུ་དུ་བ་དག་ཕན་ཚུན་མི་འཁྲུལ་བའི་རང་བཞིན་
ངེས་པ་ཉིད་ཡིན་པ་དེས་ན་རང་བཞིན་མཐོང་བ་རང་བཞིན་ཅན་ལ་མི་འཁྲུལ་བ་བཞིན་དུ་འབྲས་བུ་མཐོང་ན་ཡང་རྒྱུ་དེ་རྟོགས་པར་འགྱུར་བ་ཡིན་ནོ། །གལ་ཏེ་ཆུ་དང་འོ་མས་འབྲས་ཆན་རུལ་བ་གཅིག་སྐྱེད་པར་འགྱུར་བ་བཞིན་དུ་རྒྱུ་དུ་མ་ལས་འབྲས་བུ་
གཅིག་ཇི་ལྟར་སྐྱེ་བར་འགྱུ་ཏེ། རྒྱུ་རིགས་མི་མཐུན་པས་འབྲས་བུ་རིགས་གཅིག་བྱེད་པ་འགལ་ལོ་ཞེ་ན། ཆུ་དང་འོ་མ་གཉིས་ཀའང་ཆོས་ཅན། རིགས་གཅིག་པ་ཉིད་ཡིན་ཏེ། གཤེར་བའི་ནུས་པ་རིགས་མཐུན་གང་ལས་འབྲས་ཆན་རུལ་བ་གཅིག་ཐུན་

[121B] ཅི་ཆུ་དང་འོ་མ་འདི་ནི་ཐ་དད་དང་གཅིག་པའི་བདག་ཉིད་གཉི་ག་ཡིན་ནམ། གཞན་དུ་ན་རྫས་ཐ་དད་པ་ཡང་ཡིན་ཞིང། གཤེར་བའི་ནུས་པ་ཉིད་གཅིག་པ་ཡང་ཇི་ལྟར་ཡིན་ཞེ་ན། དེ་གཉིས་ཀྱི་གཤེར་བའི་ནུས་པ་ཡང་རྫས་ཐ་དད་
ཡིན་ཏེ། ཆུ་དང་འོ་མ་རང་རང་ངོ་བོ་ལ་སོ་སོར་གནས་པའི་ཕྱིར། དེ་ལྟ་ན་ཡང་དེ་གཉིས་ཀྱི་གཤེར་བའི་ནུས་པ་རིགས་གཅིག་ཅེས་བརྗོད་རིགས་ཏེ། དེའི་རྣམ་པའི་རང་བཞིན་ཅན་གྱི་བློ་ལུས་ཤེས་མ་འཁྲུལ་བ་ལ་རྣམ་པ་རིགས་ཐ་དད་མེད་པར་ཤར་བའི་ཕྱིར། དེ་བཞིན་
དུ་མེའི་བྱེ་བྲག་རྣམས་ནི་རྫས་ཐ་དད་ཀྱང་རིགས་གཅིག་ཏུ་བརྗོད་དུ་རུང་སྟེ། མེ་མ་ཡིན་ལས་ལོག་པར་མཚུངས་པའི་ཆ་གང་གིས་ནི་མེར་རྟོགས་པའི་དབང་ཤེས་ཀྱི་རྟེན་ནམ་གཟུང་དོན་ཡིན་པར་མཚུངས་པའི་ཕྱིར། ཞེས་པའམ། ཡང་ན། དེ་བཞིན་དུ་མེའི་བྱེ་བྲག་
རྣམས་ནི་རྫས་ཐ་དད་ཀྱང་འབྲས་བུ་གང་ཞིག་བསྐྱེད་པའི་ཆ་གང་གིས་ནི་མེར་རྟོགས་པའི་འབྲས་བུ་དུ་བ་དེ་ཉིད་ཀྱི་རྟེན་ཡིན་པར་མཚུངས་པའི་ཕྱིར། རིགས་གཅིག་ཏུ་བརྗོད་ཅིང། དེའི་ཕྱིར། དུ་བ་ཡིན་ན་མེ་དེས་ནི་བསྐྱེད་པའི་ནུས་པ་ཡོད་པ་ངེས་ན། དུ་བའི་
རྟགས་ལས་དུ་ལྡན་ལ་ལ་མེ་ཡོད་པ་དེ་ལྟར་རྟོགས་པ་སྐྱེ་བ་ཡིན་ནོ། །གསུམ་པ་དེ་དག་གི་དོན་བསྡུ་བ་ནི། དུ་བ་མེ་དེ་ལ་འཁྲུལ་བ་མེད་པ་ཅན་ཡིན་ཏེ། མེར་ཤེས་པའི་མངོན་སུམ་གྱི་གཟུང་དོན་མེ་དེས་ཉེར་ལེན་བྱས་ཤིང། ལྷན་ཅིག་བྱེད་རྐྱེན་གྱི་ཡན་
ལག་བུད་ཤིང་སོགས་གཞན་ལ་ནི་ལྟོས་པ་ཉིད་ལས་བྱུང་བའི་ཕྱིར། དེ་ལྟར་འབྲས་བུ་གཞན་དག་ཀྱང་རང་གི་རྒྱུ་ལ་མི་འཁྲུལ་བ་དེ་བཞིན་དུ་འགྲུབ་པས་དེའི་ཕྱིར་འབྲས་བུའི་རྟགས་ནི་འཁྲུལ་བ་མེད་ཅིང། དུ་བའི་ཉེར་ལེན་དང་བུད་ཤིང་གི་འགྱུར་བའི་ཡན་

[122A]༄༅། །ལག་གི་རྟེན་དམར་འབར་བ་དེ་ལ་མེར་འཇོག་པའི་ཕྱིར་ན། གལ་ཏེ་བརྒྱ་བྱིན་གྱི་སྤྱི་བོ་དེ་མེ་མིན་ན། དེ་ལས་བྱུང་བའི་སྔོ་ཕྱུར་བ་དེ་ཡང་དུ་བ་མིན་ཞིང། གལ་ཏེ་དེ་དུ་བ་ཡིན་ན། བརྒྱ་བྱིན་གྱི་སྤྱི་བོ་མེ་དེ་ཉིད་དུ་འགྱུར་རོ། །དེ་དག་
གི་ཞར་ལ་རང་བཞིན་གྱི་རྟགས་ཀྱང་མི་འཁྲུལ་བར་བསྟན་པ་ནི། འབྲས་རྟགས་དེ་ལྟར་མི་འཁྲུལ་དུ་ཆུག་མོད། རང་བཞིན་གྱི་རྟགས་ཇི་ལྟར་མི་འཁྲུལ་ཞེ་ན། ཅི་ལྟར་རང་བཞིན་དང་རང་བཞིན་ཅན་གྱི་འབྲེལ་བ་ངེས་བྱེད་ཀྱི་རང་གི་རྒྱུ་མཚན་ལ་ལྟོས་ནས་
རང་བཞིན་གྱི་རྟགས་རྣམས་ཀྱང་རང་རང་གི་བསྒྲུབ་བྱའི་ཆོས་ལ་མེད་ན་མི་འབྱུང་བའི་འབྲེལ་པ་གྲུབ་པར་ཤེས་པར་བྱ་ལ། དེ་ལྟ་བུའི་འབྲེལ་བ་ངེས་བྱེད་ཀྱི་ཚང་མ་ནི། འཇིག་པ་དང་བྱས་པ་ཉིད་ཀྱི་འབྲེལ་བ་ལྟོས་མེད་ཀྱི་རྟགས་ལ་བརྟེན་ནས་ལ། དེ་ལྟ་བུའི་འབྲེལ་བ་ངེས་བྱེད་ཀྱི་ཚད་མ་ནི། འཇིག་པ་དང་བྱས་པ་ཉིད་ཀྱི་འབྲེལ་བ་ལྟོས་མེད་ཀྱི་རྟགས་ལ་བརྟེན་ནས་ངེས་པའི་ཚུལ་
གོང་དུ་ཇི་སྐད་བཤད་པ་བཞིན་ནོ། །གསུམ་པ་དེས་རིགས་ཅན་གཞན་ཡང་དེ་ལྟར་གྲུབ་པར་བཤད་པ་ནི། གཉན་བྱ་སྒྲ་མི་རྟག་སྒྲུབ་ཀྱི་ལྡོག་ཁྱབ་མ་གྲུབ་པར་བསྟན་པ་ལས་སྲོག་ལྡན་ལྡོག་ཁྱབ་ཅན་གྱི་གཏན་ཚིགས་མིན་པ་ཉིད་དུ་རྟོགས་པའི་
ཚུལ་འདིས་ཐུན་མོང་མ་ཡིན་པའི་རྟགས་ཐམས་ཅད་དཔག་པར་བྱ་སྟེ། ལྡོག་པ་འབའ་ཞིག་པ་ཅན་དུ་འདོད་པའི་ཕྱོགས་ཆོས་ཅན་གྱི་གཏན་ཚིགས་མི་མཐུན་ཕྱོགས་ལ་མ་མཐོང་བ་ཙམ་དེ་དགེ་ཐུན་མོང་མ་ཡིན་པར་མཚུངས་པར་བསྟན་པའི་ཕྱིར་དུ་
མཉན་བྱ་ཉིད་ནི། དཔེར་བརྗོད་པར་མཛད་པའི་ཕྱིར། གསུམ་པ་མ་དམིགས་པའི་དཔེ་དངོས་སུ་མི་སྟོན་པའི་རྒྱུ་མཚན་ལ། རྒྱུ་ཁྱབ་བྱེད་མ་དམིགས་པའི་དཔེ་མི་སྟོན་པའི་རྒྱུ་མཚན་དང་

[122B] ཞར་ལ་མ་དམིགས་པའི་རྟགས་ཀྱི་ཕྱོགས་ཆོས་སྒྲུབ་བྱེད་ཀྱི་ཚད་མ་བཤད་པའོ། །དང་པོ་ནི། ཕྱོགས་ཆོས་ཅན་གྱི་རབ་དབྱེ་འཆད་པ་ན། རྒྱུ་དང་ཁྱབ་བྱེད་མ་དམིགས་པའི་དཔེ་མི་སྟོན་པའི་རྒྱུ་མཚན་
ཅི་ཞེ་ན། སྐབས་དེར་དེ་གཉིས་ཀྱི་དཔེར་བརྗོད་འབྲས་རང་གི་དཔེར་བརྗོད་ལས་ཐ་དད་པར་ནི་དངོས་སུ་མ་བཤད་པའི་རྒྱུ་མཚན་ཡོད་དེ། ཡོད་ན་ལྟར་རུང་གི་རྒྱུ་དང། ཁྱབ་བྱེད་ཀྱི་ངོ་བོ་ལྡོག་པ་ཉིད་ཀྱིས་འབྲས་བུ་དང་ཁྱབ་བྱའི་དོན་ལྡོག་པར་ནི་བརྗོད་པ་ལས་མི་དམིགས་
པ་དེ་གཉིས་ཀྱི་དཔེ་ནི་ཤུགས་ལ་གྲུབ་ཟིན་པས་དངོས་སུ་མ་བཀོད་པའི་ཕྱིར། གལ་ཏེ་འབྲས་བུ་དང་རང་བཞིན་ལས་མ་དམིགས་པའི་དཔེར་བརྗོད་གྲུབ་ཏུ་ཆུག་མོད། མ་དམིགས་པ་དེ་ཉིད་ལྟར་རུང་གི་ཁྱད་པར་ལ་ལྟོས་པར་ཕྱོགས་ཆོས་ཅན་གྱི་སྐབས་འདིར་
སློབ་དཔོན་གྱི་གསུང་གང་གིས་བསྟན། གང་གིས་ཀྱང་མ་བསྟན་ན་ནི། འབྲས་རང་གི་དཔེ་དངོས་སུ་བསྟན་པའི་ཤུགས་ལས་རྒྱུ་དང་ཁྱབ་བྱེད་ལོག་པས་འབྲས་བུ་དང་ཁྱབ་བྱ་ལོག་པ་གོ་བར་བྱེད་པ་ཙམ་ཞིག་རྟོགས་ཀྱང་རྟགས་དེ་ཉིད་སྣང་རུང་གི་ཁྱད་པར་
ལ་ལྟོས་པར་མི་ཤེས་པས་མི་དམིགས་པའི་རྟགས་གཉིས་པོ་དེའི་དཔེ་ཕྱིན་ཅི་མ་ལོག་པར་རྟོགས་པར་མི་འགྱུར་རོ། །ཞེ་ན། མ་དམིགས་པའི་རྟགས་གཉིས་པ་དེ་ལའང། ཡོད་ན་བལྟར་རུང་བའི་དོན་ལ་ལྟོས་ནས་མེད་ངེས་དེ་གོ་བར་བྱེད་དགོས་སོ་ཞེས་
ཕྱོགས་ཆོས་ཅན་གྱི་སྐབས་སུ་སློབ་དཔོན་གྱིས་དོན་གྱིས་བསྟན་ནོ། །ཇི་ལྟར་བསྟན་ན། རིགས་པ་ཅན་གྱིས་བུམ་པ་ལ་སོགས་པ་སྲོག་དང་མི་ལྡན་པ་རྣམས་ལ་བདག་ལྡོག་པར་ཁས་བླངས་པ་ལ་སྐྱེས་བུའམ་བདག་དེ་ཡོད་ཀྱང་མཐོང་བ་མེད་པ་

[123A]༄༅། །སྟེ་སྣང་དུ་མི་རུང་བའི་ཕྱིར། བུམ་པ་ལྟ་བུ་སྲོག་སོགས་དང་མི་ལྡན་པ་རྣམས་ལ། བདག་ལྡོག་པ་ཚད་མས་ངེས་པ་མེད་དེ། དེ་མ་དམིགས་པས་མེད་པར་མི་འགྲུབ་ཅིང། སྒྲུབ་བྱེད་གཞན་ཡང་མེད་པའི་ཕྱིར། དེས་ན་གཏན་
ཚིགས་སྲོག་སོགས་ནི་གསོན་ལུས་བདག་བཅས་སུ་སྒྲུབ་པའི་ལྡོག་པ་ལ་ཐེ་ཚོམ་ཟ་བ་ཡིན་ནོ། ཞེས་ཕྱོགས་ཆོས་ཅན་གྱི་སྐབས་སུ་བཤད་པ་སོ། །དེ་ཡང་མདོ་ཚིག་དང་པོས་ནི། བུམ་པ་ལ་སོགས་པ་ལ་བདག་མེད་པ་ཉིད་མ་གྲུབ་སྟེ། མ་
དམིགས་པ་ཙམ་ནི་ཐེ་ཚོམ་གྱི་རྒྱུ་ཡིན་པའི་ཕྱིར་རོ། ཞེས་པའོ། །གལ་ཏེ་གཏན་ཚིགས་ཐམས་ཅད་དགག་བྱ་རྣམ་པར་བཅད་པ་སྒྲུབ་པར་བྱེད་པ་ཉིད་ཀྱི་ཕྱིར། དགག་རྟགས་སུ་འགྱུར་བ་མ་ཡིན་ནམ། ཇི་ལྟར་ན་གཏན་ཚིག་གསུམ་དུ་འགྱུར་
ཞེ་ན། མ་དམིགས་པའི་གཏན་ཚིགས་འདིས་ནི་ཆོས་ཅན་དངོས་པོར་གྲུབ་པ་ལའང་དངོས་པོར་གྱུར་པའི་བསྒྲུབ་བྱའི་ཆོས་ཁས་བླངས་ཤིང་སྒྲུབ་པ་མེད་པར་བསྒྲུབ་བྱའི་ཆོས་ཁས་བླངས་ཤིང་སྒྲུབ་པ་མེད་པར་དངོས་ཀྱི་བསྒྲུབ་བྱའི་ཆོས་དགག་པ་ཉིད་སྒྲུབ་པར་བྱེད་པ་ཡིན་ལ། སྔ་མ་འབྲས་རང་
གི་གཏན་ཚིགས་དག་གིས་ནི་དངོས་ཀྱི་བསྒྲུབ་བྱའི་ཆོས་དགག་པ་མ་ཡིན་པ་བསྒྲུབ་པ་ཉིད་སྒྲུབ་པར་བྱེད་པའི་ཕྱིར། རྒྱུ་ཁྱབ་བྱེད་མ་དམིགས་པ་ལ་སོགས་པའི་དགག་རྟགས་འདི་དག་འབྲས་རང་གཉིས་ལས། ལོགས་སུ་གཏན་ཚིགས་ཀྱི་
དབྱེ་བར་བྱས་པ་འཐད་པ་ཡིན་ནོ། །གཉིས་པ་རང་བཞིན་མ་དམིགས་པའི་དཔེ་མི་སྟོན་པའི་རྒྱུ་མཚན་ལ། རང་བཞིན་མ་དམིགས་པའི་རྟགས་སྦྱོར་ངོས་གཟུང་བ་དང། དེ་ཉིད་ཀྱི་དཔེ་མི་སྟོན་པའི་རྒྱུ་མཚན་བཤད་པ་གཉིས། དང་པོ་ནི། དེ་ལ་ཞེས་

[123B] །དམིགས་སུ་རུང་བའི་ཆོས་རྣམས་ཀྱི་ནི་ཡོད་པའི་འཇོག་བྱེད་ཚད་མས་དམིགས་པ་ལས་གཞན་མིན་པ་དེའི་ཕྱིར་ཚད་མས་དམིགས་པ་གྲུབ་ན། ཡོད་པའི་དོན་གྲུབ་པས་ཁྱབ་པ་བཞིན་དུ། ཡོད་ན་དམིགས་
སུ་རུང་བའི་ཆོས་མ་དམིགས་པ་གྲུབ་ན། དེ་ཉིད་མེད་པའི་དོན་གྲུབ་པས་ཁྱབ་ཀྱང། ཡོད་ན་དམིགས་སུ་རུང་བའི་ཆོས་མ་དམིགས་པ་ལ་མེད་པའི་ཐ་སྙད་མི་ཤེས་པར་བྱ་བའི་ཕྱིར་དུ་ཐའ་སྙད་འབའ་ཞིག་སྒྲུབ་ཀྱི་མི་དམིགས་པའི་དཔེ་གཅིག་
ཀྱང་སློབ་དཔོན་བཞེད་པ་ཡིན་ནོ། །འོ་ན་དེ་ལྟ་བུའི་མ་དམིགས་པའི་རྟགས་ཀྱི་སྦྱོར་བ་ཇི་ལྟ་བ་ཞེ་ན། ལྟོ་ལྡིར་བས་དག་པའི་ས་ཕྱོགས་དེར་ལྟོ་ལྡིར་བ་མ་དམིགས་པའི་རྟགས་ཀྱིས་བུམ་པའི་ཡུལ་ཅན་གྱི་ཤེས་བརྗོད་དང་བུམ་པ་ཡོད་དམ་སྙམ་
པའི་ཐེ་ཚོམ་འགོག་ནུས་པར་འགྱུར་ཏེ། དེ་ལྟ་བུའི་ཤེས་བརྗོད་ཀྱི་ཡུལ་བུམ་པ་མེད་པ་སྒྲུབ་ནུས་པའི་ཕྱིར། དཔེར་ན་རྒྱ་སྐྱེགས་ཀྱི་ཕུང་པོ་ཆོས་ཅན། མེ་མ་ཡིན་ཏེ། སྲེག་པར་བྱེད་པ་མིན་པའི་ཕྱིར། ཞེས་པ་བཞིན་ནོ། །བུམ་པ་བདག་པའི་ས་
ཕྱོགས་སུ་ལྟོ་ལྡིར་བ་མ་དམིགས་པའི་རྟགས་ཀྱིས་བུམ་པའི་ཤེས་བརྗོད་ཀྱི་ཡུལ་དུ་གྱུར་པའི་བུམ་པ་མེད་དེ། བསྒྲུབ་ནུས་པའི་རྒྱུ་མཚན་ཅི་ཞེ་ན། བུམ་པས་དག་པའི་ས་ཕྱོགས་སུ་ལྟོ་ལྡིར་བ་ཚད་མས་མ་དམིགས་པ་དེ་ཡོད་པ་ལས། དེའི་རྒྱུ་
མཚན་ཅན་གྱི་སྒྲ་དང་ཤེས་པའི་ཐ་སྙད་ཀྱི་ཡུལ། བུམ་པ་མེད་པ་དེ་བསྒྲུབ་ནུས་པར་ཐལ། གཞི་དེར་དམིགས་སུ་རུང་བའི་བུམ་པ་མེད་པའི་འཇོག་བྱེད་ནི་དེ་མི་དམིགས་པ་ལས་གཞན་མ་ཡིན་པར་དེ་ཉིད་དེའི་འཇོག་བྱེད་མིན་པའི་ཕྱིར། དེ་ཉིད་ཀྱི་

[124A]༄༅། །ཁྱབ་པ་སྒྲུབ་པ་ནི། ཤེས་པ་ཆོས་ཅན། སྣང་རུང་བུམ་པ་མེད་པ་དེ་སྣང་རུང་བུམ་པ་མ་དམིགས་པའི་རྣམ་པར་གཞག་བྱའི་འབྲས་བུ་ཡིན་པ་ལ་ཡང་སྣང་རུང་བུམ་པ་མ་དམིགས་པ་དེ་ལས་ནི་རང་གི་རྒྱུ་མཚན་གྱི་སྒྲ་བློའི་ཡུལ་བུམ་
མེད་དེ་ཐེ་ཚོམ་མེད་པར་གྲུབ་པས་ཁྱབ་སྟེ། ཡོད་ན་སྣང་རུང་བ་ལས། མ་མཐོང་ན་མེད་ཅེས་བྱ་བའི་ཐ་སྙད་མི་སླུ་བའི་ཚུལ་འདི་བླུན་པོ་གནག་རྫིའི་བར་ཀྱི་ཚད་མས་གྲུབ་པའི་ཕྱིར། འོ་ན་མ་དམིགས་པ་ལ་མེད་པའི་ཐ་སྙད་གནག་རྫིའི་བར་ལ་གྲུབ་ན་
སྣང་རུང་མ་དམིགས་པས་མེད་པའི་ཐ་སྙད་སྒྲུབ་པའི་རྟགས་དོན་མེད་པར་འགྱུར་རོ་ཞེ་ན། རང་བཞིན་མ་དམིགས་པའི་རྟགས་ཀྱི་དགོས་པ་སྟོན་པ་ནི། འཇིམ་གོང་དང་ཡན་ལག་སོགས་ལ་བུམ་པ་དང་ཡན་ལག་ཅན་རྫས་གཞན་སོགས་མེད་པའི་
ཐ་སྙད་ཀྱི་ཡུལ་གྱི་དོན། དེ་དག་མ་དམིགས་པ་གྲུབ་ཟིན་པ་ཡོད་ན་ཡང་དེ་ཉིད་དེ་དག་མེད་པའི་ཐ་སྙད་ཀྱི་རྒྱུ་མཚན་དུ་རྨོངས་པས་འཇིམ་གོང་དང་ཡན་ལག་ལ་སོགས་པ་འདིར་གྲངས་ཅན་དང་བྱེ་བྲག་པ་ལ་སོགས་པ་གཞན་དག་བུམ་པ་དང་
ཡན་ལག་ཅན་ལ་སོགས་པ་དེ་རྣམས་མེད་དོ་ཞེས་རྗེས་སུ་མི་བརྗོད་པ་དེ་དག་གི་ངོར་སྔར་རང་ཉིད་ཀྱིས་བུམ་པས་དག་པའི་ས་ཕྱོགས་སོགས་ཀྱི་སྟེང་དུ་བུམ་པ་མ་དམིགས་པ་ལ་མེད་པའི་ཐ་སྙད་སོགས། གྲུབ་ཟིན་པ་དང་ནི་ཆོས་མཐུན་པར་
བསྟན་པ་ལས། འཇིམ་གོང་ལ་བུམ་པ་མེད་པ་སོགས་ཀྱི་བརྡ་དྲན་པར་བྱེད་པ་འབའ་ཞིག་གོ། ཅི་ལྟར་ཏེ་དཔེར་ན། མེ་དེ་ཕན་འདོགས་བྱེད་དུ་མཐོང་བ་ལས་དུ་བ་སྐྱེ་བ་དང། དེ་ཉིད་མ་མཐོང་ཞིང་ལོག་པ་ལས་དུ་བ་མི་སྐྱེ་བར་མཐོང་བའི་རྗེས་

[124B] །ཅིའི་ཕྱིར། འདི་ཉིད་ཐ་སྙད་འབའ་ཞིག་སྒྲུབ་ཀྱི་རྟགས་ཡིན་ཞེ་ན། རང་རྒྱུ་ཕན་བྱེད་དུ་ཡོད་ན་སྐྱེ་བ་དང། མེད་ན་མི་སྐྱེ་བའི་སྒོ་ནས་རྗེས་སུ་འགྲོ་ལྡོག་བྱེད་པ་པོ་དང་
བྱས་པ་དེ་གཉིས་ལ་ནི་ཐ་སྙད་ཟོར་ཡང་པའི་དོན་དུ་འབྲས་བུ་ལ་སོགས་པས་རྒྱུའི་སྒྲ་དངོས་མིང་དུ་བཀོད་པ་ཡིན་པའི་ཕྱིར། གཉིས་པ་ལ་དེ་ཉིད་ཀྱི་དཔེ་མི་སྟོན་པའི་རྒྱུ་མཚན་བཤད་པ་ནི། གལ་ཏེ་སློབ་དཔོན་དེ་ལྟ་བུའི་རང་བཞིན་མ་དམིགས་
པའི་རྟགས་ཡང་དག་བཞེད་ན། ཅིའི་ཕྱིར་ཆོས་ཅན་གྱི་དབྱེ་བའི་སྐབས་སུ་དེ་ཉིད་ཀྱི་དཔེ་མ་བསྟན་ཞེ་ན། འདི་ནི་རྣམ་པར་འཇོག་བྱེད་ཀྱི་རྒྱུ་ལས་རྣམ་གཞག་གི་འབྲས་བུ་སྒྲུབ་པས་ན། རང་བཞིན་རྟགས་ཀྱི་དཔེ་སྟོན་པའི་ནང་དུ་འདུས་པའི་ཕྱིར་
གཏན་ཚིག་རབ་དབྱེ་བཤད་པ་ལས་རང་བཞིན་རྟགས་ཐ་དད་པར་ནི། རང་བཞིན་མ་དམིགས་པའི་རྟགས་དཔེར་མ་བསྟན་ནོ། །གསུམ་པ་ཞར་ལ་མ་དམིགས་པའི་རྟགས་ཀྱི་ཕྱོགས་ཆོས་སྒྲུབ་བྱེད་ཀྱི་ཚད་མ་བཤད་པ་ལ། དངོས་དང་དེ་ལས་
འཕྲོས་པའི་དོན་བཤད་པ་གཉིས། དང་པོ་ནི། རྒྱུ་ཁྱབ་བྱེད་མ་དམིགས་པའི་རྟགས་ཀྱི་ཁྱབ་འབྲེལ་སྒྲུབ་པའི་ཚུལ་ཡང། སྔར་འབྲས་རང་གི་རྟགས་ཀྱི་ལྡོག་ཁྱབ་སྒྲུབ་པའི་སྐབས་དག་ཏུ་རྒྱས་པར་བཤད་ཟིན་ཅིང། རང་བཞིན་མ་དམིགས་
པའི་རྟགས་ཀྱི་ཁྱབ་འབྲེལ་གྲུབ་པའི་ཚུལ་ནི། རྟགས་ཆོས་རྣམ་པར་གཞག་འཇོག་ཡིན་པའི་རྟགས་ཀྱིས་བསྒྲུབས་ཟིན་མ་ཐག་པ་ཡིན་མོད། དེ་ལྟ་ན་ཡང་དེ་དག་གི་ཕྱོགས་ཆོས་ཚད་མ་ཇི་ལྟ་བུས་གྲུབ་པའི་ཚུལ་སྔར་མ་བཤད་པས་

[125A]༄༅། །དེ་ཉིད་བརྗོད་པར་བྱ་དགོས་སོ་ཞེ་ན། བཤད་པར་བྱ་སྟེ། དེ་ཡང་རང་བཞིན་མ་དམིགས་པ་ལ་མཚོན་ན། གཅིག་ལྟོ་ལྡིར་བས་མ་དག་པས་དང། དག་པའི་ས་ཕྱོགས་དབང་པོའི་མངོན་སུམ་གྱིས་དམིགས་ཤིང། དེ་
ཉིད་རང་རིག་མངོན་སུམ་གྱིས་ཉམས་སུ་མྱོང་བ་ལས་ལྟོ་ལྡིར་བ་འདི་ནི་དམིགས་སོ་ཞེས་བྱ་བའམ་ལྟོ་ལྡིར་བ་མ་དམིགས་སོ་ཞེས་རྟོག་པ་ཅན་གྱི་བློ་ནི་སྐྱེ་བ་འགྱུར་བ་ཡིན་ཞིང། དེ་ཡང་མྱོང་བ་ཕན་ཚུན་མི་འདྲ་བའི་ཁྱད་པར་ཅན་ལྟོ་
ལྡིར་བས་དག་པ་དང་མ་དག་པའི་ས་ཕྱོགས་དམིགས་པའི་དབང་པོའི་མངོན་སུམ་ཉིད་ལས་དེ་ནས་ས་ཕྱོགས་རྣམས་བུམ་པ་དམིགས་པ་དང་མ་དམིགས་པ་ལ་ཁྱད་པར་ཅན་དུ་སོ་སོར་རྟོགས་ཤིང་དེ་ལྟ་བུའི་བདག་ཉིད་ཅན་གྱི་དབང་
པོའི་མངོན་སུམ་དེ་དག་ཉམས་སུ་མྱོང་བའི་རང་རིག་མངོན་སུམ་འདི་ནི་དབང་བློ་དེ་གཉིས་ཐ་དད་དུ་འབྱེད་པའི་རྒྱུ་ཡིན་ནོ་ཞེས་པ་སྟེ། དོན་ནི་ལྟོ་ལྡིར་བས་དག་པ་དང་མ་དག་བའི་ས་ཕྱོགས་དམིགས་པའི་དབང་པོའི་མངོན་སུམ་གྱི་ཁྱད་པར་གྱིས་
ས་ཕྱོགས་དེ་དག་ལ་ལྟོ་ལྡིར་བ་དམིགས་པ་དང་མ་དམིགས་པར་འཇོག་པ་ཡིན་པས། ལྟོ་ལྡིར་བ་མ་དམིགས་པའི་ཕྱིར། ཞེས་པའི་ཕྱོགས་ཆོས་ལྟོ་ལྡིར་བས་དག་པའི་ས་ཕྱོགས་དམིགས་པའི་དབང་པོའི་མངོན་སུམ་གྱིས་འགྲུབ་ལ་
ལྟོ་ལྡིར་བས་དག་པའི་ས་ཕྱོགས་དམིགས་པའི་དབང་པོའི་མངོན་སུམ་དེ་ཉིད་ཀྱིས་བུམ་པ་མ་དམིགས་པ་དང། ལྟོ་ལྡིར་བ་དང་བཅས་པའི་ས་ཕྱོགས་དམིགས་པའི་དབང་པོའི་མངོན་སུམ་གྱིས་བུམ་པ་དམིགས་པའི་ཁྱད་པར་ཡང་

[125B] བུམ་པའི་རྣམ་ལྡན་དུ་ཉམས་སུ་མྱོང་བའི་རང་རིག་མངོན་སུམ་གྱིས་འགྲུབ་པའི་ཕྱིར་རོ། །ཞེས་པའོ། །འགྲེལ་བྱེད་གཞན་དག་གཅིག་དམིགས་ཞེས་སོགས་དག་འཛིན་དབང་པོའི་མངོན་སུམ་
ཁོ་ན་སྦྱར་ནས། ས་ཕྱོགས་འདི་ནི་དམིགས་སོ་ཞེས་བྱ་བའམ། བུམ་པ་འདི་ནི་མ་དམིགས་སོ་ཞེས་རྟོག་པ་ཅན་གྱི་བློ་ནི་སྐྱེ་བར་འགྱུར་བ་ཡིན་ཞེས་འཆད་མོད། དེའི་ཕྱིར་བུམ་པ་དམིགས་པ་དང་མ་དམིགས་པའི་བློའི་དབྱེ་བ་རང་ཉིད་མྱོང་བའི་མངོན་སུམ་
ལས་གྲུབ་པར་འགྱུར་ཞིང། བློ་དེ་དག་གི་དེའི་གཟུང་དོན་བུམ་པ་དམིགས་པ་དང་མ་དམིགས་པའི་ས་ཕྱོགས་ཀྱི་དབྱེ་བ་འགྲུབ་པ་དེ་ལྟ་མིན་པར་བློ་དེ་དག་གི་དབྱེ་བ་ཡང་བློ་གཞན་དབྱེ་བའི་དབང་གིས་འགྲུབ་དགོས་ན། དེ་ཡང་དེ་ལས་གཞན་པའི་
བློའི་དབྱེ་བས་འགྲུབ་དགོས་པ་སོགས་ཐུག་པ་མེད་པར་ཐལ་བའི་ཕྱིར། འགའ་ཡང་ཐ་དད་དུ་འགྲུབ་པར་མི་འགྱུར་རོ། །གལ་ཏེ། དགག་གཞི་དམིགས་པས་དེའི་སྟེང་གི་དགག་པ་དམིགས་པར་ཇི་ལྟར་འགྱུར་ཏེ། དགག་སྒྲུབ་ཐ་དད་པའི་ཕྱིར་ཞེ་ན་
ལྟོ་ལྡིར་བ་དང་བཅས་པ་ལས་རང་བཞིན་ཁྱད་པར་ཅན་དུ་དབང་ཤེས་ཀྱིས་མྱོང་བའི་དགག་གཞི་བུམ་པས་དག་པའི་ས་ཕྱོགས་ལས་དགག་བྱ་གཞན་བུམ་པ་བསལ་བའི་དགག་པ་ནི་རང་བཞིན་གཞན་མ་ཡིན་པ་དེའི་ཕྱིར། ས་ཕྱོགས་དེའི་སྟེང་དུ་བུམ་
པ་དེ་མི་དམིགས་པའི་དགག་པ་ཡང་བུམ་པ་ཡོད་པ་དེ་ལས་ཁྱད་པར་ཅན་གྱི་ས་ཕྱོགས་དངོས་སུ་དམིགས་པ་ཉིད་ཀྱིས་ཤུགས་ལ་རྟོགས་པ་ཡིན་ནོ། །དེས་ན་བུམ་པ་མི་དམིགས་པ་འདི་ནི་བུམ་པས་དག་པའི་ས་ཕྱོགས་དམིགས་པའི་དབང་ཤེས་རན་

[126A]༄༅། །ཉིད་མྱོང་བའི་མངོན་སུམ་ལས་རྟོགས་པས་རང་ཉིད་དོན་ལྡོག་ཏུ་ཡོད་པ་ཙམ་གྱིས་བུམ་པ་མེད་པའི་དངོས་མིང་གི་ཐ་སྙད་འཇུག་པ་ཅན་བུམ་པ་ཚད་མས་མ་དམིགས་པ་དེ། རང་ཕྱོགས་ཀྱི་ཆོས་སུ་གྲུབ་པའི་གཞིར་རང་གི་རྣམ་
པར་གཞག་བྱ་བུམ་མེད་གོ་བར་བྱེད་པ་ཡིན་གྱི། དེ་ལས་གཞན་དུ་ན། བུམ་པས་དག་པའི་ས་ཕྱོགས་ཀྱི་སྟེང་གི་བུམ་མེད་ལྟ་བུ་དོན་གྱི་མེད་པ་ཉིད་ནི། དེ་སྣང་རུང་མི་དམིགས་པ་ལས་རྟོགས་པར་འགྱུར་ཞིང། དེ་ཡང་མི་དམིགས་པར་ཚད་མ་གཞན་གྱིས་
དམིགས་པ་མེད་པ་ཉིད་ཀྱི་རྟགས་ལ་བརྟེན་ནས་རྟོགས་པར་བྱ་བ་ཡིན་པའི་ཕྱིར་ན་ཐུག་མེད་དུ་འགྱུར་རོ། །གཉིས་པ་དེ་ལས་འཕྲོས་པའི་དོན་བཤད་པ་ལ། མི་སྣང་བ་མ་དམིགས་པའི་རྟགས་ཀྱིས་མེད་ངེས་བསྒྲུབ་མི་ནུས་པར་བསྟན་པ་དང། དགག་རྟགས་
ཀྱི་སྦྱོར་བའི་དབྱེ་བ་གཞན་བསྟན་པའོ། །དང་པོ་ནི་གལ་ཏེ་མ་དམིགས་པའི་རྟགས་ཐམས་ཅད་རྒྱུ་ཁྱབ་བྱེད་རང་བཞིན་མ་དམིགས་པ་གསུམ་པོ་དེ་དང་འདྲ་བར་དགག་བྱའི་ཆོས་མེད་ངེས་དངོས་སུ་སྒྲུབ་པས་ཁྱབ་བམ་ཞེ་ན། མི་སྣང་བ་མ་
དམིགས་པའི་རྟགས་ཀྱིས་མེད་ངེས་ལས་གཞན་དུ་གང་ལ་བསྐལ་དོན་དུ་སོང་བའི་གང་ཟག་དེས་ཡོད་ངེས་ཀྱི་ཐ་སྙད་དོན་མཐུན་དུ་བཞག་ནུས་པ་འགོག་པར་འགྱུར་བ་ཙམ་ཡིན་ཏེ། ཡོད་ཀྱང་མི་སྣང་བའི་དོན་མེད་པར་ངེས་པ་མི་རུང་བའི་ཕྱིར་
དཔེར་ན། སེམས་ཅན་གཞན་ལ་རྟགས་མེད་པའི་རྣམ་རྟོག་གི་གྲངས་ལ་སོགས་པ་མེད་པར་མི་འགྲུབ་པ་བཞིན་ནོ། །དེས་ན་མི་སྣང་བ་མ་དམིགས་པ་འདིས་ནི་ཡོད་ངེས་ལས་ལྡོག་པ་མེད་ངེས་བསྒྲུབ་པར་ནུས་པ་མ་ཡིན་ཏེ། དེ་ལྟར་བསྒྲུབ་ནུས་པའི་

[126B] རྟགས་ཡང་དག་ཏུ་འགྱུར་བའི་རྒྱུ་མཚན་སྣང་མི་རུང་གི་དོན་མ་དམིགས་ཀྱང་མེད་པའི་ངེས་པ་མེད་པའི་ཕྱིར། འོན་ཀྱང་མ་དམིགས་པའི་གཏན་ཚིགས་ལ་མེད་ངེས་བསྒྲུབ་པའི་ནུས་པ་ཡོད་པར་བཤད་པ་མི་འགལ་ཏེ། དང་པོ་སྣང་རུང་མ་
དམིགས་པའི་དབང་དུ་བྱས་པ་ཡིན་ཞིང། དེས་རང་གི་དགག་བྱའི་ཆོས་མེད་པར་ངེས་པ་བསྒྲུབ་ནུས་པའི་ཕྱིར་གཉིས་པ་དགག་རྟགས་ཀྱི་སྦྱོར་བའི་དབྱེ་བ་གཞན་བསྟན་པ་ནི། གལ་ཏེ་དགག་རྟགས་ཐམས་ཅད་རྒྱུ་ཁྱབ་བྱེད་རང་བཞིན་མ་དམིགས་པ་གསུམ་པོ་
དེ་བཞིན་དུ། མ་དམིགས་པ་རང་མིང་གིས་རྟགས་སུ་བཀོད་པས་ཁྱབ་བམ་ཞེ་ན། སྦྱོར་བའི་འགོད་ཚུལ་གཞན་དམིགས་པ་རྟགས་སུ་སྦྱར་བའི་དགག་རྟགས་ཀྱང་མེད་དོ་ཞེས་སྟོན་པ་ནི། རང་གི་སྦྱོར་བ། ཞེས་སོགས་སོ། །ཡང་ན། རྒྱུ་ཁྱབ་བྱེད་རང་བཞིན་མ་
དམིགས་པ་གསུམ་པོ་དེ་དག་གི་ཕྱོགས་ཆོས་མངོན་སུམ་གྱིས་འགྲུབ་ཚུལ་དེ་ལྟར་ཡིན་མོད། མ་དམིགས་པའི་རྟགས་ཐམས་ཅད་ཀྱི་ཕྱོགས་ཆོས་འགྲུབ་ཚུལ་དེ་དང་འྡྲའམ་ཞེ་ན། མི་འདྲ་སྟེ་འགལ་ཟླ་དམིགས་པའི་རྟགས་རྣམས་ཀྱི་ཕྱོགས་ཆོས་སྒྲུབ་
པའི་ཚད་མ་ནི། དགག་གཞི་དམིགས་པའི་མངོན་སུམ་མ་ཡིན་གྱི། འགོག་བྱེད་དམིགས་པའི་མངོན་སུམ་ཡིན་ནོ་ཞེས་ཤེས་པར་བྱ་བའི་ཕྱིར་གསུངས་པ་ཡིན་ཏེ། དེ་ཡང་འདི་ལྟར་མ་དམིགས་པའི་རྟགས་རང་གི་སྦྱོར་བ་དག་ལ་སྦྱོར་བ་འགོད་
ཚུལ་གཉིས་ཡོད་དེ། མ་དམིགས་པའི་དེའི་རང་གི་ངོ་བོ་རྟགས་སུ་བཀོད་པའི་སྦྱོར་བའམ། དགག་བྱའི་དོན་ལ་གནོད་བྱེད་ཀྱི་ངོ་བོ་དམིགས་པ་རྟགས་སུ་བཀོད་པ་གཉིས་ཡོད་པའི་ཕྱིར་རོ། །འགལ་ཟླ་དམིགས་པ་རྟགས་སུ་བཀོད་པ་དེ་ཡང་གཉིས་ཏེ་

[127A]༄༅། །མ་དམིགས་པའི་རྟགས་ཀྱིས་གྲང་རེག་མེད་པར་སྒྲུབ་པ་ལྟ་བུ་ལྷན་ཅིག་མི་གནས་འགལ་ལ་བརྟེན་པ་དང། ཕན་ཚུན་སྤང་འགལ་ལ་བརྟེན་པའི་འགལ་ཟླ་དམིགས་པའི་རྟགས་གཉིས་སོ། །མེ་དང་གྲང་རེག་ཅིའི་ཕྱིར་ལྷན་ཅིག་
མི་གནས་འགལ་ཞེས་བྱ་ཞེ་ན། གནོད་བྱ་གྲང་རེག་རྒྱུན་ལྡན་དུ་འབྱུང་བཞིན་པ་ཡོད་པ་ན་གནོད་བྱེད་མེ་ཉེ་བ་ཡོད་པའི་སྟོབས་ཀྱི་གྲང་རེག་རྒྱུན་མེད་པར་སོང་བ་མཐོང་བའི་ཕྱིར་རོ། །འོ་ན་ཕན་ཚུན་སྤངས་པའི་འགལ་བ་ཇི་ལྟ་བུ་ཞེ་ན། འདི་ནི་ཚ་གྲང་
ལྟར་གནོད་བྱེད་ཀྱི་སྟོབས་ཀྱིས་གནོད་བྱ་ལྡོག་པ་མངོན་སུམ་གྱིས་གྲུབ་པའི་སྒོ་ནས་འགལ་བར་ངེས་ནུས་པ་མ་ཡིན་གྱི། མཚན་ཉིད་ཐ་དད་པའི་སྒོ་ནས་འགལ་བར་ངེས་དགོས་པ་ཡིན་ལ། དེ་ཡང་ཁ་ཅིག་ནི་རྣམ་བཅད་ཡོངས་གཅོད་ཀྱི་སྒོ་ནས་ཕན་
ཚུན་ཐ་དད་དུ་གྲུབ་པའི་ཕྱིར། དངོས་སུ་འགལ་བ་ཡིན་ཏེ། བརྟན་དངོས་དང་ནི་འཇིག་པ་བཞིན་ནོ། །ཁ་ཅིག་ནི་ཕན་ཚུན་རྣམ་བཅད་དང་ཡོངས་གཅོད་ཀྱི་སྒོ་ནས་འགལ་བ་མ་ཡིན་ཀྱང། དེ་གཉིས་གཞི་མཐུན་སྲིད་པ་ལ་ཚད་མ་གཞན་གྱིས་གནོད་པ་
འབབ་པའི་ཕྱིར་ཡང་འགལ་བ་ཡིན་ཏེ། འཇིག་ངེས་སུ་འགྱུར་བ་དང་ནི། འཇིག་པ་ཕྱིས་རྒྱུ་གཞན་ལ་ལྟོས་བཅས་པ་བཞིན་ནོ། །འོ་ན་དེ་གཉིས་གཞི་མཐུན་སྲིད་པ་ལ་གནོད་བྱེད་ཀྱི་ཚད་མ་གང་ཡིན་ཞེ་ན། དེ་ཉིད་འཆད་པ་ནི། བྱས་པ་ཆོས་ཅན་
འཇིག་ངེས་དེ་ཁྱོད་ལ་ཉེ་བར་ནི་གདོན་མི་ཟ་བར་ག་ལ་ཡོད་དེ། མེད་པར་ཐལ། ཁྱོད་ཀྱི་འཇིག་པ་རང་ལས་ཕྱིས་འབྱུང་གི་རྒྱུ་གཞན་ལས་སྐྱེ་དགོས་པའི་ཕྱིར། གལ་ཏེ་རྫ་བུམ་གྱི་དངོས་པོའི་རྒྱུ་རྫ་མཁན་སོགས་ལས་རྫ་བུམ་གྱི་འཇིག་པ་

[127B] འཇིག་པ་དེས་རྫ་བུམ་འཇིག་པར་བྱེད་པ་ཡིན་ནོ་ཞེ་ན། དེ་ལྟ་བུའི་བརྒྱུད་པའི་དུབ་པས་ཅི་ཞིག་བྱ་སྟེ། གལ་ཏེ་རྫ་བུམ་གྱི་རྒྱུ་དེས་འཇིག་པ་གཞན་སྐྱེད་པས་རྫ་བུམ་དེ་ནི་འཇིག་པར་འགྱུར་ན། དེས་རྫ་བུམ་གྱི་དངོས་པོ་དེ་ཉིད་འཇིག་པའི་ངང་དུ་བསྐྱེད་
ན་ཉེས་པ་ཅི་ཞིག་འབྱུང་བར་འགྱུར། དེས་ན་དངོས་པོ་རྣམས་ནི་རང་རྒྱུ་ལས་འཇིག་པའི་ངོ་བོ་སྐྱེས་པ་ཉིད་འཐད་པ་ཡིན་ནོ། གཞན་ཡང། དངོས་པོ་དེ་ནི་རང་གི་བདག་ཉིད་གྲུབ་ཟིན་པར་གྱུར་པ་ན། ཕྱིས་ཀྱི་རྒྱུ་དེས་བདག་ལ་ཕན་འདོགས་བྱེད་པ་གང་ཡང་
མེད་ཅིང། དེས་བདག་ལ་ཕན་འདོགས་བྱེད་པ་མིན་ན། བདག་ཉིད་དེའི་ལྟོས་བྱ་གང་ཅི་ཞིག་ཡིན་པ་མི་འཐད་པའི་ཕྱིར། ཕྱིས་རྒྱུ་ལས་འཇིག་པར་སྐྱེ་བ་མ་ཡིན་ནོ། །དེས་ན་དངོས་པོ་ཆོས་ཅན། དུས་ནམ་ཡང་འཇིག་ངེས་དེ་ལྟ་མིན་པར་ཅི་ལྟར་ཡང་འགྱུར་བ་
མ་ཡིན་ཏེ། ཕྱིས་བྱུང་གི་འཇིག་རྒྱུ་ལ་ལྟོས་པ་མེད་པར་རང་རྒྱུ་ལས་འཇིག་པར་སྐྱེས་པའི་ཕྱིར། དཔེར་ན། དངོས་པོ་དེ་ཉིད་འཇིག་ཀ་མར་འཇིག་པར་འགྱུར་བ་དུས་གཉིས་པར་སྡོད་པ་ལ་བརྟན་པར་ཁྱེད་རང་ཡང་མི་འདོད་པ་བཞིན་ནོ། །གལ་ཏེ། རྒྱུ་གཞན་
ལ་ལྟོས་པ་མེད་པར་སྐྱེས་ཙམ་ནས་འཇིག་པའི་ངོ་བོ་ཡིན་ན། སྐད་ཅིག་ཀྱང་གནས་པའི་དངོས་པོ་ཡོད་པ་མ་ཡིན་པར་འགྱུར་ཞེ་ན། འཇིག་པའི་ངོ་བོར་སྐྱེས་པ་དེ་ལྟར་དུ་གྱུར་པ་དེ་ད་ལྟ་གནས་པའི་དངོས་པོ་ཉིད་ཡིན་པས་ཁྱབ་སྟེ། དངོས་མེད་
སྐྱེས་ཙམ་ནས་འཇིག་པ་ད་ལྟར་དུ་ཅི་ཡང་འགྱུར་བ་མི་འཐད་པའི་ཕྱིར། དེ་དག་གིས་གྲུབ་པའི་དོན་བསྡུ་བ་ནི། གང་དག་དེའི་ངོ་བོར་ཡོད་པ་ཕྱིས་རྒྱུ་གཞན་ལ་ལྟོས་པ་མེད་པར་གྲུབ་ཙམ་ནས་དེའི་ངོ་བོར་ཡོད་པ་དེ་དག། དེའི་རང་བཞིན་དུ་

[128A]༄༅། །ཡོད་པ་ལ་ངེས་པ་ཡིན་ཏེ། མྱུ་གུ་ལ་སོགས་པའི་འབྲས་བུའི་ལས་ལ་བསྐྱེད་པའི་བྱ་བ་བྱེད་པ་ལ་གེགས་བྱེད་པ་མེད་པ་ཅན་གྱི་རྒྱུའི་ཚོགས་པ་ནུས་པ་ཐོགས་མེད་ཀྱིས་འབྲས་བུ་བསྐྱེད་པར་ངེས་པ་བཞིན་ནོ། དེ་ཡང་དེའི་ཕྱིར་མི་རྟགས་
ལས་སྡུག་བསྔལ། སྡུག་བསྔལ་ལས་ནི་བདག་མེད་གསུངས། ཞེས་པ་ལྟར། འཁོར་བའི་སྡུག་བསྔལ་ཐམས་ཅད་ཞི་བའི་མྱ་ངན་ལས་འདས་པ་འཐོབ་པ་ཡང། གང་ཟག་གི་བདག་མེད་པ་རྟོགས་པའི་ཤེས་རབ་ཀྱིས་སྲིད་པའི་སྡུག་བསྔལ་ཐམས་ཅད་ཀྱི་
རྩ་བའི་འཇིག་ཚོགས་ལ་ལྟ་བའི་རི་བོ་མཐོན་པོ་བཅོམ་པར་བྱས་པ་ཉིད་ལ་རག་ལས་ཤིང། དེ་ལྟའི་མྱ་ངན་ལས་འདས་པའི་གོ་འཕང་རིན་པོ་ཆེའི་གླིང་དུ་ཕྱིན་པར་བྱ་བའི་ཕྱིར། བདག་མེད་རྟོགས་པའི་གྲུ་གཟིངས་དམ་པ་ཚོལ་བར་བྱེད་པ་ཡང་འཁོར་
བའི་འབྲོག་དགོན་པ་སྡུག་བསྔལ་བརྒྱ་ཕྲག་དུ་མའི་འབྱུང་གནས་སུ་རིག་པའི་རྩ་བ་ཅན་ཡིན་ཞིང། དེ་ཐམས་ཅད་ཀྱང་ཕུང་པོ་མི་རྟག་པར་རྟོགས་པ་ལ་རག་ལས་པ་ཡིན་པས། བསྟན་བཅོས་འདིར་ལྟ་བ་བཀར་བཏགས་ཀྱི་ཕྱག་བརྒྱ་བཞིའི་
ནང་ནས་ཀྱང་འདུས་བྱས་མི་རྟག་པ་ཉིད་སྒྲུབ་པའི་རིགས་པ་རྒྱས་པར་བཤད་པ་ཡིན་ནོ། ཞེས་གོ་བའི་ཆེད་དུ་ལྟོས་མེད་ཀྱི་རྟགས་ཀྱིས་བསྟན་བཅོས་ཀྱི་འཇུག་བསྡུ་བར་མཛད་པ་ཡིན་ནོ། ཞེས་ཤེས་པར་བྱའོ། །དེ་ལྟར་ན་གཞན་གྱི་དོན་གྱི་རྗེས་
སུ་དཔག་པ་བཤད་ཟིན་ཏོ།། །།རྒྱས་པའི་བསྟན་བཅོས་ཚད་མ་རྣམ་འགྲེལ་གྱི་རྒྱ་ཆེར་བཤད་པ་རིགས་པའི་རྒྱ་མཚོ་ཞེས་བྱ་བ་ལས་གཞན་གྱི་ཚིག་དོན་གྱི་ལེའུ་བྱས་པ་སྟེ་ལེའུ་བཞི་བའི་འགྲེལ་བའོ། །གསུམ་པ་རྟོགས་དཀའ་བར་

[128B] རྟོགས་དཀའ་བར་བསྟན་པ་དང། རྟོགས་ན་དོན་ཚེ་བར་བསྟན་པའོ། །དང་པོ་ནི། ཆོས་ཀྱི་གྲགས་པ་ཁོ་བོའི་གཞུང་རྣམ་འགྲེལ་འདི་སྦས་པའི་ཕྱོགས་སུ་བཅད་པ་མེད་པར་འགྲོ་བ་རྣམས་ལ་མཚུངས་པར་ལེགས་པར་བཤད་
ཀྱང་སླར་འདིའི་དོན་འཇི་ལྟ་བ་བཞིན་དུ་རྟོགས་པའི་སྒོ་ནས་འྡིཟྣ་པར་བྱེད་པ་མང་པོ་མི་རྙེད་པའམ་རྙེད་དཀའ་བ་ཅན་ཡིན་ཏེ། བློའི་ནུས་པ་ཆུང་པ་མེད་པ་བློ་གྲོས་ལྡན་པ་དེ་དག་གིས་ཀྱང་རིགས་ཚུལ་ཟབ་མོའི་དེ་ཁོ་ན་ཉིད་རྟོགས་པ་མེད་པ་དང་ལྡན་པ་ཅན་ཡིན་
ལ་བརྩོན་འགྲུས་ཤིན་ཏུ་ལྷག་པར་གྱུར་བ་དེ་དག་གིས་ཀྱང། ལེགས་བཤད་མཆོག་དེ་ཉིད་མཐོང་བ་མེད་པ་དང་ལྡན་པའི་ཕྱིར། ཞེས་པའམ་ཡང་ན་བློའི་ནུས་པ་ཆུང་བ་མེད་ཅིང་བློ་གྲོས་དང་ལྡན་པའི་རང་སྡེ་བྱེ་བྲག་སྨྲ་བ་ལ་སོགས་པ་དེ་དག་གིས་ཀྱང་
ཟབ་མོ་ཆོས་ཀྱི་བདག་མེད་པའི་དེ་ཁོ་ན་ཉིད་མཐོང་བ་མེད་ལ་དེ་ཉིད་འདིར་བརྗོད་བྱར་ལྡན་ཞིང། རང་དོན་དུ་མགོ་ལ་མེ་ཤོར་བ་བཟློག་པ་ལྟར་ཐར་བ་བསྒྲུབ་པ་ལ་བརྩོན་འགྲུས་ཤིན་ཏུ་ལྷག་པར་གྱུར་བ་དེ་དག་གིས་ཀྱང་ཐེག་པ་མཆོག་གི་དེ་ཁོ་
ན་ཉིད་མཐོང་བ་མེད་ལ་དེ་ཉིད་འདིའི་བརྗོད་བྱར་ལྡན་པས་སོ། །ཞེས་བྱའོ། །ཡང་ན་བདག་གིས་རྣམ་འགྲེལ་འདིར་རིགས་པ་དྲི་མ་མེད་པའི་ཚུལ་བཤད་ཀྱང་གཞན་དག་གིས་རྙེད་པར་དཀའ་སྟེ། སློབ་དཔོན་ཕྱོགས་ཀྱི་གླང་པོས་ཇི་ལྟ་བ་བཞིན་
དུ་བཤད་པ་དག་ཀྱང་བློ་དང་བརྩོན་འགྲུས་ཤིན་ཏུ་ལྷག་པའི་མཁས་པ་དག་གིས་ཀྱང་མ་རྟོགས་པའི་ཕྱིར་རོ། །ཞེས་བཤད་པར་བྱའོ། །དེ་བས་ན་ཇི་ལྟར་རྒྱ་མཚོ་ཆེན་པོ་ལས་ཆུ་བོ་ཆེན་པོ་བཞི་འབབ་ཅིང། སླར་ཡང་དེ་ཉིད་དུ་ཐིམ་པར་འགྱུར་

[129A]༄༅། །བ་བཞིན་དུ་ཆོས་ཀྱི་གྲགས་པ་རང་གི་བློ་གྲོས་ཀྱི་ལུས་ཀྱི་རྒྱ་མཚོ་ལས་སྡེ་བདུན་གྱི་ཆུ་བོ་ཆེན་པོ་དག་འབབ་ཅིང། །སླར་ཡང་དེ་ཉིད་ལ་ཐིམ་ཞིང་ནུས་པ་ཉིད་དུ་འགྱུར་རོ། །ཞེས་བྱ་བ་དག་གིས་ནི། གདུལ་བྱ་དག་རྟོགས་དཀའ་
བར་མཐོང་ནས་མངོན་པའི་ང་རྒྱལ་གཞོམ་པ་དང། འདུན་པ་ཆེས་ཆེར་ཁྱད་པར་དུ་འབྱུང་བར་བྱ་བའི་ཕྱིར་རོ། །གཉིས་པ་རྟོགས་ན་དོན་ཆེ་བར་བསྟན་པ་ནི། དེ་ཙམ་དུ་རྟོགས་པར་དཀའ་ན་བསྟན་པ་ལ་དོན་ཅི་ཞིག་ཡོད་སྙམ་ན། རྟོགས་པར་དཀའ་བ་
དེ་ལྟ་མོད་ཀྱི། རྟོགས་ན་དོན་ཆེན་པོ་དང་ལྡན་པ་ཡིན་ཏེ། ཇི་ལྟར་ཉི་མའི་དཀྱིལ་འཁོར་ལ་ཆོས་ལྔ་ཉེ་བར་གནས་པ་ལྟ་རོ། འདི་ལ་ཡང་ཆོས་ལྔ་ཉེ་བར་གནས་པའི་ཕྱིར་རོ། །ཇི་ལྟར་ཞེ་ན། མཐའ་ཉིན་མོར་བྱེད་པའི་འོད་ཟེར་གྱིས་ནི། ནགས་
ཚང་ཚིང་མ་ལུས་བ་སྲེག་པར་བྱེད་པ་དང། སྐྱེ་པོ་དག་གི་འཇུག་ལྡོག་གི་གནས་དང། གཟུགས་མ་ལུས་པ་གསལ་བར་བྱེད་པ་དང། ཉིན་མོ་སྲོང་བའི་སྲོག་ཆགས་འབྱུང་པོའི་ཚོགས་ཀྱིས་འཇིགས་པ་མེད་པར་བྱེད་པ་དང། འདབ་སྟོང་ཀུན་ཏུ་
རྒྱས་པའི་པད་མོའི་ཚལ་དག་ཁ་འབྱེད་ཅིང། ཀུན་མུ་ཏ་རྣམས་ནི་རྒས་བར་བྱེད་པའང་ཡིན་ནོ། དེ་ལྟར་ཇི་ལྟ་བ་བཞིན་དུ་གཞུང་ལུགས་འདི་ཡང། ཚུལ་དང་ཚུལ་མིན་པ་རྣམས་འབྱེད་པར་མཁས་པའི་དྲི་མ་མེད་པའི་རིགས་པའི་
ཚ་ཟེར་གྱིས་ཕྱི་ནང་གི་ལྟ་བ་ངན་པའི་ནགས་ཚང་ཚིང་སྟུག་པོ་གང་ཅི་ཡང་རུང་བ་དེ་དག་ཐམས་ཅད་རྩ་བཞིན་དུ་བསྲེག་པར་ནུས་པ་དང། རྗེ་བཙུན་འཕགས་པ་འཇམ་པའི་དབྱངས་ཉིད་ཀྱིས་ཐུ་བོར་རྗེས་སུ་བཟུང་བས་གདུལ་བྱ་ལ་

[129B]
ཀུན་ནས་འཕྲོ་བ་དང་ལྡན་པ་དང། བདེ་བར་གཤེགས་པའི་བསྟན་པ་ཉིན་མོའི་སྣང་བ་སྤོང་བའི་བློ་ངན་མུ་སྟེགས་བྱེད་པ་དག་གི་ཕྱིར་རྒོལ་བའི་འཇིགས་པ་སྤངས་པ་དང། ཤེས་བྱ་མ་ལུས་པ་ལ་ལྟར་བློཇ་མིག་རིགས་པའི་རྩི་སྨན་གྱིས་
རྣམ་པར་དག་པར་བྱས་པའི་མཁས་པའི་པད་མོར་ཀུན་ཏུ་རྒྱས་པར་བྱེད་པ་ཡིན་པའི་ཕྱིར་རོ། །དེ་ཡན་ཚིགས་སུ་བཅད་པ་འདི་གཉིས་འགྲེལ་བ་ཆེན་པོ་ཕལ་ཆེ་བར་མི་འབྱུང་ཞིང། དེའི་ཕྱིར་རྣམ་འགྲེལ་མཛད་པའི་ཞལ་ལས་འོངས་པའམ་
མ་འོངས་པ་གང་ཡིན་ཞེས་རྩོད་པའི་གནས་སུ་གྱུར་པ་ཡིན་ཞིང། ཡམ་རིའི་འགྲེལ་བར། སློབ་དཔོན་ལྷ་དབང་བློ་བློ་དང་བརྩོན་པ་དང་ལྡན་ཡང། འགྲེལ་བ་དགོངས་པར་སོན་པ་མ་བྱང་ནས། སློབ་དཔོན་ཐུགས་བྱུང་བར་གྱུར་ཏེ། བློའི་
ནུས་པ་ཞེས་སོགས་ཀྱི་ཤོ་ལོ་ཀ་གཅིག་པོ་འདི་མཛད་པར་བཤད་ཀྱང། འགྲེལ་བ་བྱེད་པ་རང་ཉིད་ཀྱིས་འདོད་པས་རྣམ་པར་བརྟགས་པ་ཙམ་དུ་ཟད་ལ། ཚིགས་སུ་བཅད་པ་ཐ་མ་ནི། དཔལ་ལྡན་ས་སྐྱ་པཎྚི་ཏས་ཚིག་གི་མཇུག་ཉེ་
བར་བསྡུ་བ་བཀར་ཤིས་བར་བྱ་བའི་ཕྱིར་དུ་མཛད་དོ་ཞེས་གྲགས་སོ། །གང་ཡང་ཀུན་མཁྱེན་སྦྲང་རྩིའི་རྒྱལ་མཚན་ཡོན་ཏན་དྲི་བསུང་སྒྲོལ་བྱེད་ཁ་ལས་སྤྲིང་ཡིག་ནི། །ནོར་འཛིན་བུ་མོའི་རྣ་བ་དག་ལ་རྟོགས་པར་

[130A]༄༅། །བྱས་པ་དེ་ཡི་ལྗགས་ཀྱི་པད་མ་གང། སྦྲང་རྩི་རྒྱ་ཆེན་ཐིག་ལེས་རྣམ་ཁེངས་རོ་བཅུད་དང་བཅས་བློ་གྲོས་སྦྲང་བུའི་རྐང་པ་ལ། །དོག་པ་རྣམ་འགོད་རིགས་པའི་དར་དིར་ཕྱོགས་ཀུན་མཛེས་མའི་རྣ་བའི་བཅུད་ལེན་སྤྲོ་བར་བྱེད་
རབ་དཀར་བསོད་ནམས་གང་གའི་ཆུ་བོས་ལན་གཅིག་མིན་པར་སྔོན་དུ་དག་བྱེད་བསྒྲུབས་གྱུར་པ། དེ་ཡི་རྣམ་དཔྱོད་རལ་བ་འཐུག་པོའི་རྩེ་མོ་དག་ལ་དཔལ་སྟུག་བཀའ་ནི་རང་ཉིད་ཀྱིས། རིགས་པའི་ཅོད་པན་དཀར་པོ་བཅིངས་པའི་ཐོར་
ཅོག་ཡོན་པོ་ས་གསུམ་གནོན་པའི་དཔལ་ཡོན་ཅན། །གང་གི་བློ་གྲོས་བློ་ཡི་དཔུང་པ་ལེགས་བཤད་ནོར་འཛིན་ཁུར་ཆེན་དག་གི་ངལ་སོར་འགྱུར། །དེའི་ཕྱིར་འགྲོ་འདི་ཀུན་ཏུ་རྨོངས་པའི་མཚན་མོ་དང་བྲལ་སྟོན་དུས་མཁའ་ལ་སྤྲིན་དཀར་
ཕྲེང། བརྒྱ་བྱིན་གཞུ་ཡིས་ཁྱབ་པར་བྲིས་པའི་རི་མོ་རྣམ་བཀྲ་ཕྱོགས་ཀྱི་བུ་མོའི་སྟོད་གྱོགྶ་བཞིན། །དབྱར་དུས་རྔ་སྒྲའི་ཡོལ་བ་དང་མཚུངས་ལྟ་ངན་དྲི་མེད་ཡིད་ཀྱི་མཁའ་ལ་རིགས་པ་ཡི། །ཁ་དོག་རྣམ་བཀྲ་རི་མོར་བྱ་ཕྱིར་ལེགས་
བཤད་འདི་ལ་བློ་གྲོས་ངལ་བ་ཅུང་ཞིག་བྱས། །གང་དག་ཤུགས་དྲག་གྱོ་བའི་ཆུ་ལ་མཛུབ་རྩེའི་རྗེས་ཀྱིས་གཞུང་ལུགས་འདི་དོན་འབྱེད་དོ་ལོ། །གཞན་ནི་རོལ་བའི་རླུང་གིས་བསྐྱོད་པའི་དངས་པའི་ཆུ་ནང་གཟུགས་བརྙན་དག་ལ་ཟླ་
བར་སེམས། །ཕལ་ཆེར་གཅོང་རོང་བྲག་ཆའི་སྒྲ་བཞིན་གཞན་ཟེར་འཕྲོས་པའི་མུ་ཅོར་ངག་ནི་ཅི་ཡང་བྱེད། །དེ་དག་སྙིང་ལ་བྱམས་པར་རབ་བཞག་བདག་ནི་དྲི་མེད་རིགས་པའི་ལམ་འདིར་གོམ་པ་བཀོད། །ནག་གྱི་བུ་མོའི་སྐྲ་ཚོགས་རབ་རྒྱས་

[130B] གཤོག་རྩེ་བསྐྱོད་པའི་བསིལ་ཡབ་འཕུར་ལྡིང་ཧ་རི་ཙན་དན་ག་བུར་འཐུལ་བའི་དྲི་བཟང་རྫི་ངད་ཕྱོགས་ཀྱི་མགྲོན་པོའི་འགྲམ་པ་ལ། །མི་མཉམ་འགྲོས་ཅན་མཛུབ་མོས་བརྒྱུས་
པའི་དངུལ་ཐིགས་མུ་ཏིག་ཕྲེང་བའི་རྣ་རྒྱན་རིང་པོ་འཕྲོགས་པ་ལྷོ་ཕྱོགས་མ་ལ་ཡའི་རླུང། །སྙིང་ལ་རེག་པས་ཚ་ཟེར་ལྕགས་ཀྱུ་ཀླད་པར་ཟུག་པའི་སྐྱེ་བ་རྣམས་ནི་ངེས་པར་བདེ་ཞེས་འཇིག་རྟེན་པ་དག་ཡ་མཚན་སྒྲོགས། །ནུ་ཞོས་ཉོས་པའི་རི་དགས་ཕྲུ་གུ་
མིག་ཟུམ་གྱུར་ཅིང་མེ་ཏོག་ཕོན་པོ་རྨ་བྱ་རོལ་བའི་མཇུག་རྩེའི་རླུང་གིས་བསྐྱོད་པ་ཅན། གགས་ཚལ་གནས་ན་བསམ་གཏན་བདེ་བས་ངེས་པར་སིམ་ལྡན་ཞེ་བ་དེ་ལ་དཔེ་མེད་ཅེས་ནི་ཐུབ་པ་དག་ཀྱང་གཏམ་དུ་བགྱིད། །སྙིང་རྗེ་རབ་དཀར་ལྷག་བསམ་
དག་པའི་གྲུ་ཆེན་ལ་ཞོན་དྲི་མེད་རིགས་པའི་སྐྱེ་བ་འཛིན་འདོད་ཀུན་མཁྱེན་ནོར་བུ་དོན་གཉེར་བ། །གང་དེའི་སྙིང་ལ་ལེགས་བཤད་གཏམ་གྱི་ག་བུར་རྒྱུན་འདི་ཡང་དག་དྲན་པའི་གདུང་སེལ་དགའ་བ་དེ་དག་རྣམས་ཀྱིས་དཔེར་བྱ་མིན། །ཟབ་ཡངས་རིགས་
པའི་ཆུ་གཏེར་ནས་འཐོན་ལོག་བློའི་རླུང་གིས་ནམ་ཡང་གྱོ་བ་མིན་པ་ཉིད། །གང་བློ་རིན་ཆེན་རི་བོའི་མདུན་སར་མཁས་རློམ་སྨྲ་བ་བུང་བ་རྒན་པོའི་གཤོག་རླུང་དང། །མཚུངས་པར་ཉེར་སྤྱོད་ཐུབ་བསྟན་རྒྱ་མཚོའི་གོས་ཅན་འདི་ན་ལྷུན་པོ་གཞན་
བཞིན་རྣམ་པར་སྣང། །དེ་ཡིས་ལེགས་བྲིས་རི་མོ་འདི་ཡང་འཇིག་རྟེན་གསུམ་ལ་རིགས་པའི་གསང་ཚིག་སྨྲ་བ་བཞིན། །མལ་གསར་བའི་དོག་པ་དག། རབ་འཁྱུད་ཙུ་ཏའི་འཁྲི་ཤིང་གིས། །ནགས་མཐར་མིག་དཀྱུས་རིང་བོ་ཅན། །རི་དགས་མོ་ནི་ཁེངས་

[131A]༄༅། །ལྡན་བྱེད། །རིགས་པའི་དོག་པའི་སྐེད་ཆིངས་ཅན། །ལེགས་བཤད་མུ་ཏིག་འཁྲི་ཤིང་འདིས། །བློ་གྲོས་མིག་ཡངས་དཔྱིད་ཀྱི་ནི། །དཔལ་མོ་སྐལ་བཟང་བྱེད་མིན་ནམ། །བློ་གྲོས་མིག་ནི་རྐང་དྲུག་པས། །ལེགས་བཤད་པད་མོ་ལ་
འཐུངས་པ། །དེ་ཡི་ཁ་ལས་སྐྱུགས་པའི་ཚིག། །རིགས་ཚུལ་སྦྲང་རྩིའི་རོ་ལྡན་འབྱུང། གང་བློ་དངུལ་ཆུའི་ཐིགས་པ་ནི། །ཁུ་ཆུར་དྲག་པོས་བཟུང་པ་ལྟར། །རྣམ་པར་བཅད་པ་ཙམ་ཉིད་ཀྱིས། །ཞིག་ཅིང་ཞིག་ཅིང་འགྱུར་བ་གང། །ད་ལྟའི་གཞུང་ལུགས་མུན་
སྤྲུལ་གྱི། །ཕྲེང་བ་རིང་པོར་བརྒྱུས་པ་ཡང། །བསོད་ནམས་མིན་པའི་དམོད་པ་ནི། །འཇིག་རྟེན་སྙིང་ལ་ལྷུང་བ་བཞིན། །རིགས་པ་ཡི་ནི་མིག་ལོང་བས། འཚལ་བ་ལུང་གི་དབྱུང་པ་དག་དྲང་པོ་མིན་པས་བློ་གྲོས་ཀྱི། །གོམ་པ་གྱང་དུ་ལྟུང་བྱེད་པ། །
དེ་དག་ཚིག་གི་ལུ་བ་ན། །ལྟ་ངན་པ་ཚའི་རོས་ཁྱབ་གང། ཡི་ཞལ་སྔ་ནས་ལ་སོགས་པ། རྗེས་བཙུ་
ཉིང་པོ་མེད་པའི་ཆུ་ཤིང་བཞིན། །བློ་ནགྣ་ཐུབ་པའི་གཞུང་ལུགས་ལ། །ལོག་པར་འཁུ་འདོད་གྱོ་ལྡན་པའི། །ཚིག་ནི་ལེགས་པ་ཚོལ་རྣམས་ཀྱི། །ཡིད་ཀྱི་རྫིང་
བུ་དྲི་མར་བྱེད། །ཕྲག་དོག་དུག་གི་བུམ་པ་ནི། །སྙིང་ལ་ཡང་དག་བཟུང་གྱུར་པ། །དྲང་སྲོང་གདུག་པ་དེ་དག་གི། དམོད་པའི་ཚིག་མདའི་ལྷུང་བ་ལ། །དམ་པ་སྤོབས་པ་དགེ་བ་ཅན། །རིགས་པའི་བདུད་རྩི་འཐུང་གྱུར་པས། །ལེགས་པར་བྱས་པ་རྣམས་ཀྱི་གཞུང། །
དྲང་པོར་འདོར་བར་བྱེད་པ་མིན། །འཁོར་བ་མི་བཟོད་འབྲོག་དགོན་པས། །ཐར་འདོད་ཡིད་ཀྱི་ཤིང་རྟ་ནི། །དྲི་མེད་རིགས་པའི་ལམ་ནས་དྲངས། །དེ་ལྟར་ཐམས་ཅད་མཁྱེན་པའང་བསྒྲུབས། །དེ་ཕྱིར་བདག་ལ་གྲགས་པའི་གསུང། །སླན་ཆད་བུ་ལོན་གྱུར་པ་ནི། །

[131B] །འོན་ཀྱང་ལེགས་བཤད་སྙིང་ལ་ཆགས། །ཕྱོགས་ཀུན་རྒོལ་པའི་མགོ་བོ་ནི། །སྙིང་དང་ལྷན་ཅིག་འདར་བྱེད་ཅིང། །ལོག་པའི་གཞུང་དང་སྲིད་པ་དག་ལྷན་ཅིག་ཧྲུལ་པོར་བྱེད་པ་གང། །འདི་ལྟར་རིགས་པའི་བགོ་སྐལ་ནི། །
གསུང་རབ་ནོར་འཛིན་མཐའ་དག་གི། ཁོར་ཡུག་རྣམ་པར་གནོད་བྱེད་པ། །བློ་གྲོས་གོམ་པ་གཅིག་གིས་ཕྱིན། །དེ་ལྟར་རིགས་པའི་ལམ་དུ་འབད་བྱས་རབ་དཀར་དགེ་བ་ཟླ་བའི་ཁུ་བས་སྙིང་གི་བུམ་པ་གང་གྱུར་པ། །དེ་ཡི་དཔལ་ལས་བདག་ནི་སྲིད་པར་
བླ་མའི་ཞབས་སྐྱེས་སེན་མོའི་འདབ་ཕྲེང་སྤྱི་བོས་མཆོད་པ་མི་གཏོང་བཞིན། །དེ་ཡི་ལེགས་བཤད་ཁ་ལ་འགྱུར་བའི་སྤྲིང་ཡིག་འགྲོ་ལ་བརྩེ་བའི་ཡིད་ཀྱིས་ཀློག་པར་བྱེད་པའི་གཞུང་ལུགས་འཛིན། །ཇི་སྲིད་ཀུན་གསལ་མཛེས་མའི་རྣ་ཆས་འཇིག་རྟེན་
དགའ་བྱེད་དེ་སྲིད་གཏམ་འྡིའང་འགྲོ་ལ་རྣ་རྒྱན་ཐོབ་གྱུར་ཅིག་རྒྱས་པའི་བསྟན་བཅོས་ཚད་མ་རྣམ་འགྲེལ་གྱི་རྒྱ་ཆེར་བཤད་པ་རིགས་པའི་རྒྱ་མཚོ་ཞེས་བྱ་བ་འདི་ནི། གངས་རིའི་ཁྲོད་ཀྱི་ཤིང་རྟ་ཆེན་པོ། རྒྱལ་བ་སྲས་དང་བཅས་པའི་རིང་ལུགས་པ་
བླ་ན་མེད་པ། །དཔལ་ལྡན་མཁས་པ་རྣམས་ཀྱི་ནང་ན། རྒྱལ་མཚན་གྱི་རྩེ་མོ་ལྟར་མངོན་པར་འཕགས་ཤིང། ཕྱི་དང་ནང་གི་རྟེན་ཅིང་འབྲེལ་བར་འབྱུང་བ་མཐའ་དག་ཆུ་ནང་གི་ཟླ་བའི་གཟུགས་བརྙན་ལྟར་ཐུགས་སུ་ཆུད་པའི་སེམས་དཔའ་ཆེན་པོ། དོན་གྱི་
སླད་དུ་མཚན་ནས་སྨས་ཏེ། རྗེ་བཙུན་དམ་པ་ཀུ་མ་ར་ཏིའི་ཞལ་སྔ་ནས་དང། ངུར་སྨྲིག་གི་རྒྱལ་མཚན་འཆང་བ་རྣམས་ཀྱི་གཙུག་གི་ནོར་བུ། རྣམ་པར་དཀར་བའི་འཕྲིན་ལས་ཀྱིས་སའི་སྟེང་མ་ལུས་པ་ཁྱབ་ཅིང། རྒྱལ་བ་རྣམས་ཀྱི་ལུང་དང་མངོན་པར་རྟོགས་

[132A]༄༅། །པའི་ཆོས་མ་ལུས་པ། རྒྱལ་བ་ཉིད་ཀྱི་དགོངས་པ་ཇི་ལྟ་བ་བཞིན་དུ་འཛིན་པ་ལ། ཟླ་དང་བྲལ་བའི་ཐམས་ཅད་མཁྱེན་པ་བློ་བཟང་གྲགས་པའི་དཔལ་གྱི་ཞལ་སྔ་ནས་ལ་སོགས་པ། རྗེ་བཙུན་དམ་པ་ཐུགས་རྗེ་ཆེན་པོ་དང་ལྡན་པ་རྣམས་
ཀྱི་ཞབས་རྡུལ་སྤྱི་བོས་ལེན་པ། བདེ་བར་གཤེགས་པའི་གསུང་རབ་མཐའ་དག་གི་དགོངས་དོན་དྲི་མ་མེད་པའི་རིགས་པས་འབྱེད་པ་ལ། ཕས་ཀྱི་རྒོལ་བས་བརྫི་བར་མི་ནུས་པའི་བློ་གྲོས་ཀྱི་སྤོབས་པ་དགེ་བ་ཅན། མང་དུ་ཐོས་པའི་བཙུན་པ་དགེ་ལེགས་དཔལ་
བཟང་པོས་རན་གི་སློབ་མ་བློ་གསལ་ཞིང། དོན་དུ་གཉེར་བའི་སྡེ་སྣོད་འཛིན་པ་དུ་མས་ཉེ་བར་བསྐུལ་བའི་ངོར། གཙང་ཉམ་སྟོད་རིགས་པའི་འབྱུང་གནས་ཀྱི་སའི་ཆ། ལྕང་ར་དཔལ་འབར་ལེགས་བཤད་སྒྲོགས་པའི་ཚལ་ཞེས་བྱ་བར་སྦྱར་བའོ། །
འདིས་ཀྱང་བསྟན་པ་རིན་པོ་ཆེ་ཡུན་རིང་དུ་གནས་པར་གྱུར་ཅིག། དགེའོ།། །།



