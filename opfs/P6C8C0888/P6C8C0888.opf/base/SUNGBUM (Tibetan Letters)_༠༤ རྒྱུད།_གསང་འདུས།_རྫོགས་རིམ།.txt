
[056A]༄༅། །འདུས་པའི་རྫོགས་རིམ་གྱི་གེགས་སེལ་བོག་འདོན་གྱི་མནང་བཞུགས་སོ།། ༄༅། །ཁྱབ་བདག་རྡོ་རྗེ་འཆང་ཆེན་ངུར་སྨྲིག་གར་གྱི་རྣམ་རོལ་བ། །ཙོང་ཁ་པ་ཞེས་སྙན་པར་གྲགས་གང་སྐྱབས་
སུ་གུས་བསྟེན་ནས། །དེ་ཡིས་ལེགས་གསུངས་གདམས་པ་མཆོག་ལས་དཔལ་ལྡན་འདུས་པ་ཡི། །རིམ་པ་གཉིས་པ་ཡིད་ལ་བྱེད་ལ་ཉེར་མཁོ་ཅུང་ཟད་བྲི། །ཕྲ་ཐིག་བསྒོམ་ཚེ་དམིགས་རྟེན་
ཐིག་ལེ་གསལ་བར་འཆར་དཀའ་ན། །གང་དུ་དམིགས་པ་གཏོང་བའི་གནས་དེ་མ་འཆུག་བར་བྱས་ལ། །དེ་ཀར་སེམས་འཛིན་ཉིད་ལ་འབད་ཅིད་བར་སྐབས་བར་སྐབས་སུ། །དམིགས་རྟེན་གསལ་
གདབ་གསལ་ཡང་དེ་ལས་གཞན་དུ་སྣང་བའམ། །ཡལ་ནས་འགྲོ་ནའང་སྔ་མ་བཞིན་བསྐྱངས་རང་ཤུགས་ཀྱིས་གནས་པའི། །འཚམས་ནས་སེམས་ཀྱི་དར་བསྐྱེད་དམིགས་རྟེན་གསལ་སིང་
འཚེར་བ་དང། །འོད་ཟེར་ཆེན་པོ་ཅན་དུ་གསལ་བཏབ་དེ་ལ་ཞུགས་པ་བཞིན། །བྱས་ཏི་གྲིམ་ལྷོད་རན་བའི་ངོས་ནས་བྱིད་རྒོད་བཀག་ཏེ་བསྒོམ། །དེ་ལྟར་བསྒོམ་པས་དྷཱུ་ཏིར་རླུང་ཐིམ་པ་ལས་
བབས་པ་ཡིས། །བྱང་སེམས་མར་སྣར་འཛིན་སླ་ཡུན་རིང་བས་ན་ལྷན་སྐྱེས་མཚན། །གཞན་དུ་ན་ནི་དལ་བུས་འབབ་ཚེ་དམིགས་པས་བཟློག་ཤིང་དགྲམ། །མྱུར་བར་འབབ་ལ་རང་ལྷར་
གསལ་བའི་རྐང་པ་སྐྱིལ་ཀྲུང་དང། །ལག་གཉིས་བྲད་ཐད་བསྣོལ་བྱ་རྐང་ལག་སོར་མོ་ཐམས་ཅད་བསྐུམ། །མིག་གཉིས་གྱེན་བཟློག་སེམས་ནི་སྤྱི་བོའི་ཧཾ་ཡིག་གྱེན་བསྟན་ལ། །དམིགས་
ཤིང་ངག་དུ་ཧཱུཾ་རིང་དྲག་ཏུ་ཉེར་གཅིག་བར་བརྗོད་ནས། །བྱང་སེམས་དྷཱུ་ཏིའི་ནང་ནས་སྤྱི་གཙུག་བར་དུ་སོང་བར་བསམ། །འཇམ་སྦྱོར་བྱས་ཏེ་དེ་ལ་བུས་སྦྲུག་ཅིང་རྩ་གནས་ཀུན་དུ་དགྲམ། །

[056B] །ཧ་ཅང་སླ་ཚེ་སྦྱོར་བ་དམ་པའི་སྐྱོན་གྱིས་ཡིན་ན་ནི། །འཇམ་པོའི་སྐྱོང་ཐབས་མཁས་པར་བྱལ་ཅིས་ཀྱང་མ་ཞིན། །རོ་སྨད་རླུང་ཀུན་
དམིགས་བས་བསྡུས་ལ་ཕྲ་མོའི་ཐད་དུ་བསྟིམ། །དྲི་ཆུ་འདོར་དཀའ་བ་ལ་འོག་སྒོའི་རྡོར་བཟླས་བྱས་ནའང་ཕན། །འོག་རླུང་གྱེན་དུ་འཆུག་དང་ལུས་འཕར་བ་སོགས་གེགས་བྱུང་ཚེ། །ལྟེ་བ་
ཡན་ཆད་རང་ལུགས་པར་བཞག་སྨད་ཀྱི་བྱེད་བ་ཅིངས་ནི། །དམ་པར་བྱ་ཞིང་སེམས་ནི་དམིགས་པར་ཟུག་བཞིན་བྱས་ལ་བཟུང། །སྟོད་སྨད་རླུང་ཀུན་དམིགས་པས་གནད་དུ་བསྣུན་སར་
བསྟིམ་པ་ལས། །ཐིམ་ནས་བདེ་བ་མྱོང་བའི་དམིགས་པ་མང་དུ་བྱས་ན་རླུང། །འདུ་སླ་འདི་ནི་སྦྱིར་ཡང་མང་དུ་བྱ་བ་གནང་ཆེའོ། །དེ་ལྟར་གེགས་སེལ་བོགས་འདོན་སྒྲོ་ནས་གནད་
དུ་བསྣུན་པ་ཡིས། །ལྷན་སྐྱེས་བསྐྱེད་དེ་བདེ་སྟོང་སྦྱོར་བ་སྐབས་དོན་གཙོ་བོ་ཡིན། །རྗེས་ཀྱི་ཆེན་ཆོས་ཀུན་རང་བཞིན་མེད་བར་རོ་གཅིག་ཅིང། །རང་བཞིན་མེད་ཉིད་ཆོས་ཅན་
མི་འདྲ་དུ་མར་ཤར་བའི་ཚུལ། །སྔར་གྱི་བདེ་བ་དྲན་པར་བྱས་ཏྲེ་དེ་ཡིས་བལྟ་བྱ་ཞིང། །དེ་ཚེ་བལྟ་བྱ་ལྟ་བྱེད་རོ་གཅིག་སོང་བར་མོས་དགོས་པས། །མོས་པའི་དབང་གིས་ཆོས་ཀུན་
བདེ་བའི་རྣམ་འགྱུར་དུ་ཡང་བསྒོམ། །དེ་ལྟར་གང་སྣང་བདེ་སྟོང་རོལ་བར་བལྟས་ལ་དེ་དག་ཀུན། །རྡོ་རྗེ་འཆང་དུ་འཆར་ལ་བསླབ་བྱ་དེ་ཡིས་བདེ་ཆེན་སྦོར། །ལྷན་སྐྱེས་བསྐྱེད་
བར་མི་ནུས་པས་ཀྱང་ཞུ་བདེ་བསྐྱེད་ནུས་ན། །དེ་སྟེང་ནས་བསྒོམ་དེ་ཡང་མེད་ན་བདེ་སྟོང་སྦྱོར་སོགས་ཀྱི། །གོ་བ་བཙལ་ཏེ་དེ་ཡིས་བསྐྱངས་ལ་རིགས་ནུས་བརྟས་པར་བྱ། །

[057A]༄༅། །མི་ཤིགས་པ་དང་སྔགས་འཁོར་བསྒོམ་ཚེ་ཟུག་གཟེར་གེགས་བྱུང་ན། །སྟོང་སྨད་རླུང་ཀུན་དམིགས་པས་བསྡུས་ནས་དམིགས་རྟེན་ཡོད་སར་བསྟིམ། །ཟུག་ཀྱང་ཞི་ལ་རླུང་སྡུད་པ་
ལ་མི་གནོད་གེགས་སེལ་མཆོག། །སྟོང་བཞི་ཤར་བའི་སྐབས་ལས་གཞན་དུ་མིག་སོགས་དབང་པོ་ལྔས། །ཡུལ་འཛིན་མི་ནུས་རིང་རབ་བྱུང་ན་དབང་པོ་སོ་སོའི་སྒོར། །རྡོར་བཟླས་བྱེད་དང་སྙིང་ཁར་རླུང་
རྣམས་བསྡུས་ཏེ་བཤིགས་པས་སེལ། །སྤྱིར་ཡང་དམིགས་རྟེན་ལས་ནི་འོད་ཟེར་མང་པོ་འཕྲོས་པ་བསམ། །དམིགས་པས་རླུང་ཀུན་བསྡུས་ཏེ་མི་ཤིགས་པ་ལ་བསྟིམ་པ་ཡིས། །བདེ་བ་བྱུང་བར་
བསམ་ན་རླུང་རྣམས་འདུ་སླུ་མཉེན་དུ་འགྲོ། །རྡོར་བཟླས་སྐབས་སུ་འོག་སྒོར་འབྱུང་འཇུག་བྱེད་པའི་རྡོར་བཟླས་ནི། །སྟེང་རླུང་འབྱུང་ཚེ་འོག་རླུང་འཇུག་དང་དེ་ལས་བཟོག་པས་བྱ། །རྩ་བའི་རླུང་ལ་
རྡོར་བཟླས་བྱས་པས་རླུང་རྣམས་མི་ཤིགས་པར། །ཟིམ་པར་བྱས་པའི་འོག་ཏུ་ཡན་ལག་རླུང་ལ་རྡོར་བཟླས་བྱ། །བྱང་སེམས་སྙིང་ཁར་ཕབ་ནས་ཡན་ལག་རླུང་གིས་ཡུལ་སྣང་ཀུན། །ཁྱབ་
པར་བྱས་ཏེ་ཡུལ་རྣམས་རང་གི་རླུང་སེམས་བདེ་སྟོང་དུ། །མྱོང་བའི་རང་སྣང་ཉིད་དུ་གོམས་པར་བྱས་ན་ཡུལ་སྣང་ཀུན། །བདེ་ཆེན་འབར་བའི་རྐྱེན་དུ་འཆར་བསྐབས་འདིའི་དགོས་པའི་དོན། །རྡོ་རྗེའི་
བཟླས་པའང་འཇམ་པོའི་སྐྱོང་ཚུལ་མཁས་ན་གེགས་མི་བསྐྱེད། །ཐན་ཐུན་འོང་བ་སེལ་ཚུལ་ཟུག་བསྐྱེད་པ་ལ་སྔར་བཞིན་བྱ། །སྨུག་པ་འོད་ཟེར་སྐྲ་ཕྱེ་ལྟ་བུ་ཕྱིར་ལའི་ཐོན་པ་དང། །མགོ་རྩེ་ཚེ་གྲང་
ཟའ་ཕྲིག་བྱུང་དང་སྲོག་ཆགས་མང་པོ་ཡིས། །ཟ་དང་འཁྱུད་དང་ཕྱིར་ལ་འབྱུང་འདྲའི་ཉམས་སྣང་བྱུང་གྱུར་ན། །རླུང་རྣམས་དམིགས་པས་བསྡུས་ནས་བསྟིམ་ཞིང་བཤིགས་པས་སེལ་

[057B] །ཐིམ་ཚེ་སྤྲུག་དང་འདར་བ་བྱུང་ན་ལྷ་སྐུར་ལྡང་བྱས་ཏེ། །འོད་ཟེར་སྤྲོ་བའི་སྦྱོར་བས་བསལ་བྱ་མདོར་ན་རླུང་བསྒོམ་པས། །མཉེན་པར་མ་སོང་བར་དུ་སྦྱོར་བ་འཇམ་པོ་ཁོ་ན་གཅེས། །རྫས་ཐིག་སྐབས་
སུ་མར་སྣར་བྱང་སེམས་དཀར་དམར་འཕྲད་པ་ལས། །བདེ་བ་ཆེར་བསྐྱེད་དེ་ནས་ཐེག་ལེ་དེ་ཉིད་སྙིང་ཁར་དྲང། །སྟོད་སྨད་རླུང་ཀུན་བསྡུས་ནས་དེར་བསྟིམ་དེ་ཡིས་དགའ་བ་བཞི། །ཕུལ་བྱུང་འདྲིན་ལ་
འདི་ནི་སྲོག་སྩོལ་སྔ་མ་གཉིས་པོ་ལ། །བོགས་འབྱིན་ཐབས་ཀྱི་མན་ངག་ཡིན་གསུངས་སྲོག་སྩོལ་གསུམ་ཀའི་སྐབས། །བྱང་སེམས་ཞུ་བ་སྤྱི་བོ་ནས་བབས་གསང་བའི་སྣ་རྩེའི་བར། །གཏོང་དང་
སྟོད་སྨད་ཀུན་ནས་སྙིང་ཁ་ཉིད་དུ་སྡུད་པའི་གནད། །གཉིས་ལས་འདིར་ནི་འཆི་བའི་རིམ་པ་དང་མཐུན་སྟོང་བ་བཞི། །འདྲིན་པས་རླུང་དང་བྱང་སེམས་སྙིང་ཁར་ཚུར་ལ་འདུ་བ་དང། །དེ་ནས་ཕྱིར་ལ་གྱེས་
པའི་རིམ་པས་ལུགས་འབྱུང་ལུགས་ཟློག་གི་སྟོང་དང་དགའ་བ་བཞིན་རྣམས་འདྲེན་པ་འདི་ནི་གནད་ཀྱི་དོན། །བུམ་པ་ཅན་ནི་སྟེང་འོག་རླུང་གཉིས་གཙོ་ཆེར་དམིགས་པས་བསྡུ། །འཛིན་རྒྱུའི་རླུང་མེད་ན་ཡང་མི་ཤིགས་ཐིག་ལེར་སེམས་བཟུང་ན། །རླུང་འཛིན་པ་དང་གནད་གཅིག་འཇམ་པོའི་སྐྱོད་ཚུལ་ཤེས་པ་གཅེས། །སེམས་དབེན་སྟོང་བཞིའི་སྐབས་སུ་སྣང་ངོར་གཡའ་དག་མཁའ་
འདྲ་བཞི། །འབྱུང་ཡང་ངེས་དོར་མིན་པས་ངེས་དོར་རང་བཞིན་མེད་པ་བསྒོམ། །དོན་གྱི་འོད་གསལ་སྐབས་སུ་མཁའ་འདྲའི་སྣང་བ་འབྱུང་བ་མིན། །སྒྱུ་ལུས་རྗེས་མཐུན་པ་ནི་དབེན་པ་དང་པོའི་སྐབས་ནས་
འབྱུང༑ ༑སེམས་དཔའ་སུམ་བརྩེགས་བསྒོམ་ནས་སྡུད་པའི་རིམ་པའང་དེ་ནས་བྱ། །སྒྱུ་ལུས་གདམས་པ་དང་འབྲེལ་གཉིད་རྨི་འཆི་བ་བར་དོ་དང། །བསྲེ་བའི་གདམས་པའང་སད་དུས་སྟོང་པ་བཞི་

[058A]༄༅། །པོ་མ་མཐའ་ཙམ། །འདྲེན་པར་ནུས་པའི་འཚམས་ནས་བསྒོམ་བྱ་གཉིད་དང་བསྲེ་ཚུལ་ནི། །ལུས་གནད་ཉལ་བའི་སྤྱོད་ལམ་འཕྲེས་དང་ཅོག་པུ་གང་རུང་ངོ། །དུས་ནི་གཉིད་ཀྱི་སྔོན་ཙམ་
ནས་ཡིན་དེ་ཡང་ཐོ་རངས་སོགས། །རླུང་གནད་བུམ་པ་ཅན་ནམ་འབྱུང་འཇུག་རང་ལུགས་པར་བྱའོ། །ཡུལ་གྱི་གནད་ནི་གཉིད་དུས་སྙིང་ཁར་རླུང་འདུ་བས་ན་དེར། །ཆུ་སྐྱེས་འདབ་མ་བཞི་བའི་ལྟེ་
བར་ཐིག་ལེ་དཀར་དམར་རམ། །སྔགས་འཁོར་རྒྱས་པའམ་མི་ཤིགས་རྐྱང་བ་གང་རུང་རྩེ་གཅིག་བསྒོམ། །རིམ་གྱིས་མཚན་མ་བརྒྱད་འབྱུང་བརྒྱད་པ་འོད་གསལ་དངོས་གཞིའོ། །དེ་ཚེ་ལྟ་བ་དྲན་པར་
བྱས་ཏེ་རྩེ་གཅིག་མཉམ་པར་བཞག་དེ་ནས་ལུགས་ཟློག་སྣང་གསུམ་དང་པོར་འཕེན་པས་འཆར་དུ་གཞུག་འདི་ལ་གཉིད་མ་བྱུང་ན་གཉིད་འབྱུང་པ་ཡི་རྒྱུ་བསྟེན་ཞིང། །འཐུག་གྲགས་ན་ནི་
དམིགས་རྟེན་ཤིན་ཏུ་འཚེར་ལས་འོད་འཕྲོས་ཏེ། །གནས་ཁང་ཙམ་མམ་མལ་གྱི་ཁྱོན་ཙམ་ཉི་ཤར་ལྟ་བུར་བསམ། །སད་རྐྱེན་པ་ལ་འོད་གསལ་དེ་ལས་ལྡང་བར་རྩོམ་པའི་ཚེ། །མདོ་ལ་དམིགས་
རྟེན་ལ་ནི་དམིགས་པ་གཏད་ན་སད་མི་འགྱུར། །སྔར་བཤད་ནུས་པ་མ་ཐོབ་པ་ཡིས་གཉིད་མགོ་རྩོམ་པ་ནས། །ཇི་ལྟར་འཆར་ལ་དྲན་པ་བསྟེན་ན་ཉེར་ཐོབ་སྟོད་ཡན་ཆད། །ཙམ་ཞིག་ངེས་པ་སྲིད་
ཀྱང་ཕྱི་མ་རྣམས་ནི་ངེས་མི་ནུས། །འོན་ཀྱང་གཉིད་དུ་འགྲོ་ཁར་དམིགས་པ་སྔ་མ་གཉིས་བྱས་ན། །ཉིན་མོ་བསྒོམ་ལ་ཕན་པར་འགྱུར་བས་དེ་ལྟར་བྱས་ན་ལེགས། །རྨི་ལམ་དང་ནི་བསྲེ་ལ་རླུང་གི་
སྟོབས་ཀྱིས་བསྲེབ་ལ། །གཉིད་ཀྱི་སྟོང་བཞི་འཛིན་ལས་རྨི་ལམ་འཛིན་ཐབས་གཞན་མི་དགོས། །འོད་གསལ་དེ་ལས་ལྡང་བར་རྩོམ་ཚེ་རྨི་ལམ་ལོངས་སྐུ་རུ། །ལྡང་དོ་སྙམ་པའི་

[058B] །རྨི་ལམ་དགེ་སྦྱོར་གཙོ་བོའང་དེ་ཡིན་འདུན་པས་བསྲེ་བ་ལ། །རྨི་ལམ་བཟང་མང་གསལ་པོ་རྨི་དང་འཛིན་ཅིང་ཟིན་ནས་ཀྱང། །དགེ་སྦྱོར་སྐྱོང་ལ་འགལ་
རྐྱེན་ཞི་ཞིང་མཐུན་རྐྱེན་ཚང་བའི་ཆེད། །བླ་མ་ཡི་དམ་སྲུངས་མར་གསོལ་བ་གདབ་ཅིང་འཕྲིན་ལས་བཅོལ། །ད་ལྟའི་སྣང་བ་འདི་ཀུན་རྨི་ལམ་སྣང་བར་འདུག་སྙམ་དང། །རྨི་ལམ་རང་ངོ་ཤེས་
པར་བྱ་སྙམ་པ་དང་རྨི་ལམ་གྱི། །དུས་སུ་དགེ་སྦྱོར་བྱའོ་སྙན་པའི་འཕེན་པ་དྲག་པོ་སྦྱང། །ཉལ་ཁར་མགྲིན་པར་འདབ་མ་བཞི་བའི་ལྟེ་བར་ཨ་ཤད་བསམ། །དེ་ནས་སྔར་བཞིན་འཕེན་པ་བཏང་
ལ་མགྲིན་པའི་ཨ་ཤད་དམིགས། །ཡང་ན་རང་ཉིད་དམ་ཚིག་སེམས་པར་གསལ་བའི་མགྲིན་དབུས་སུ། །པདྨའི་ལྟེ་བར་རང་འདྲའི་ཡེ་ཤེས་སེམས་དཔའ་ཚེ་ན་གང་བསམ། །དེ་ཡི་ཐུགས་ཁར་ཐིག་ལེ་
ཡུངས་འབྲུ་ཙམ་བསམ་ཐིག་ལེ་ལས། །བདུད་རྩི་ཟག་པས་བདེ་བ་མྱོང་བསམ་དེ་ནས་སེམས་དཔའ་གཉིས། །ཐིག་ལེར་བསྡུས་ནས་དེ་ལ་དམིགས་པ་གཏད་དེ་གཉིད་ལོག་གོ་དེ་ལྟའི་ཚུལ་གྱིས་
རྨི་ལམ་བཟུང་ནས་སྤྲུལ་བསྒྱུར་ལ་སོགས་པ། །འཕེན་པ་བཏང་ནས་སྣ་ཚོགས་རྩལ་སྤྱོད་པ་ལ་གོམས་པར་བྱ། །གང་སྣང་རང་བཞིན་མེད་པར་བསྒོམ་པས་གཅིག་ཏུའང་བྱ་ཞིང་རང། །རྡོ་རྗེ་འཆང་དུ་
གསལ་བཏབ་དེ་ནས་རྗེས་གཞིག་བསམ་གཏམ་གྱིས། །རྨི་ལམ་ཡུལ་གྱི་སྣོད་བཅུད་སྣང་བ་ཀུན་དང་རང་ཡང་བསྡུ། །དེ་ལྟར་བྱས་པས་སད་དུས་ཡིད་དོ་དད་ནི་རྨི་ལམ་གྱི། །ཡིད་ངོའི་སྣང་བ་
གཉིས་ལས་ཕྱི་མ་བསྡུད་པ་ཆེས་སླ་ཞིང། །རགས་པའི་རླུང་ལས་འགའ་ཞིག་ཐིམ་པའི་གནད་གྱིས་སྙིང་ཁར་རླུང། །འདུས་ཏེ་གཉིད་དུ་འགྲོ་ལ་དེ་ཚེ་གཉིད་ཀྱི་སྟོང་བ་བཞི། །ཅུང་ཟད་དེས་ནུས་ལན་

[059A]༄༅། །འགའ་མ་ནུས་ནའང་གོམས་པ་ན། །རྣམ་པ་གསལ་པོར་དེས་ནུས་དེ་དག་བརྟན་ཚེ་ཉིན་མོའི་དུས། །མི་ཤིགས་བསྒོམ་པ་སོགས་ལ་ཕོགས་ཐོན་འགྱུར་ཞིང་དེ་ཡི་མཐར། །འོད་གསལ་དང་
ནས་རྨི་ལམ་ལྷ་སྐུར་ལྡང་ལ་བསླབ་པར་བྱ། །འདུན་པའི་སྟོབས་ཀྱིས་ཟིན་པ་བརྟན་དང་རིང་དུ་འཛིན་ནུས་པའི། །འཚམས་ནས་རྨི་ལམ་འོད་གསལ་གཅིག་ཏུ་བྱེད་པའི་གདམས་པ་འདིའི། །གནད་
རྣམས་ཤེས་ནས་གོམས་པར་བྱས་ན་ཉིན་པར་རླུང་འདུ་བ། །མྱུར་དུ་འགྲོ་དང་བར་དོ་སྒྱུ་མ་ཟིན་པའི་ཐབས་མཆོག་གོ་འཆི་བ་བར་དོ་གཉིས་དང་བསྲེ་ལ་གང་ཟག་རབས་ཀྱིས་ནི། །འཆི་ཁར་
བསམ་གཏན་གཅིག་གི་སྒོ་ནས་འཆི་བ་འོད་གསལ་དུས། །མ་བུ་བསྲེས་ནས་དེ་ལས་ལྡང་ཚེ་ལྷ་སྐུར་ལྡང་སྙམ་པའི། །འཕེན་པ་བཏང་ནས་ལྷ་སྐུར་ལྡང་ཞིང་དེ་ནས་སྤྲུལ་སྐུ་འཛིན། །བར་དོར་
འཚང་རྒྱ་མི་ནུས་བསྒོམ་པའི་སྟོབས་ཀྱིས་དབུ་མར་རླུང། །བཅུད་དེ་ཐིམ་ལས་སྟོང་བཞི་བསྐྱེད་པ་བྱང་པའི་འབྲིད་གིས་ནི། །འཆི་ཁར་ཉེས་ལྟུང་ཀུན་བཤགས་དམ་ཚིག་སྡོམ་པ་སོར་བཅུགས་ཏེ་
ཡིད་ལ་བཅགས་པ་མེད་པར་འཆི་ལ་དགའ་བའི་འདུ་ཤེས་བསྐྱེད། །རང་ལྷར་གསལ་བས་བླ་མ་ལྷ་བསྒོམ་མཆོད་པ་ལེགས་པར་ཕུལ། །གསོལ་བ་བཏབ་སྟེ་འཆི་རྟགས་བརྒྱད་ལས་དང་པོ་ཤར་
བ་ནས༑ ༑མི་ཤིགས་པ་སོགས་གོམས་པ་གང་ཆེའི་རྣལ་འབྱོར་བསྒོམ་བྱ་ཞིང། །རྟགས་རྣམས་ཤར་ཚེ་ངེས་པར་བྱས་ལ་ལྟ་བ་དྲན་པར་བྱ། །ཁྱད་པར་འོད་གསལ་ཤར་ཚེ་བདེ་སྟོད་སྦྱར་ཏེ་ཅི་ཐུབ་
བཞག༑ ༑དེ་ལས་ལྡང་ཚེ་སྔ་སོར་གོམས་དང་འཕེན་པའི་ཤུགས་ཀྱིས་ནི། །བར་དོ་ལོངས་སྐུར་ཡིད་དོར་ལངས་ལ་འཕོ་བ་བྱེད་པའམ། །བར་དོ་འཆི་བའི་སྟོང་པ་རྣམས་དང་སྔར་ལྟར་ལེགས་བསྲེས་

[059B] ༑སྤྲུལ་སྐུར་ལྡང་བའི་འཕེན་པ་བཏང་ལ་སྔགས་སྤྱོད་སྐྱེ་བ་འཛིན། །རིམ་པ་གཉིས་པའི་ལམ་སྣམ་ཟིན་སྐྱེད་རྫོགས་གོ་བ་ཆགས། །དམ་ཚིགས་གཙང་ཞིང་རིམ་གཉིས་ལ་བརྩོན་གང་ཟག་ཐ་མ་ཡིས། །
འཆི་རིམ་པར་དེ་འགྲུབ་ལུགས་ལ་སོགས་ལེགས་པར་ཤེས་བྱས་ནས། །ཉིན་རེ་བཞིན་ཡང་སྐུ་གསུམ་ལམ་འཁྱེར་སྐོར་རྣམས་བསྒོམ་པ་དང། །རྨི་ལམ་འདུན་པས་འཛིན་ཚུལ་སྔར་བཤད་ཇི་བཞིན་ལེགས་
སྦྱངས་ཏེ། །འཆི་ཁར་འབྲིང་གི་བྱེད་པ་ཇི་བཞིན་བྱས་ཏེ་འོད་གསལ་ཚེ། །ལྟ་ཐོག་བཞག་ཅིང་བར་དོ་གྲུབ་ཚེ་རང་དང་གང་སྣང་ཀུན། །རང་བཞིན་མེད་དང་རྡོ་རྗེ་འཆང་དུ་བསྒོམ་ཞིང་སྐྱེ་གནས་ལ། །ཆགས་སྡང་
སྐྱེ་ཚེ་སྒྱུ་མར་བལྟས་ལ་ཕ་མ་སྤྲུལ་སྐུ་རུ། །མོས་ཏེ་སྐྱེ་བ་ལེན་པ་འདི་ལྟའི་ཚུལ་ལ་འབད་པར་བྱ། །ཉམས་སུ་ལེན་པའི་ནུས་པ་མེད་ནའང་སྨོན་པའི་ཡུལ་བྱས་ཏེ། །འདི་བྲིས་པ་ལ་ནོ་ངས་པ་གང་མཆིས་
བླ་མ་ལྷ་ལ་བཤགས། །འདིས་མཚོན་དུས་གསུམ་དགེ་བ་ཐམས་ཅད་འཇམ་དཔལ་སྙིང་པོ་ཡི། །བསྟན་པ་རིན་ཆེན་ཕྱོགས་དུས་ཀུན་ཏུ་རྒྱས་ཕྱིར་བསྔོ།། །།ཅེས་པ་འདི་ནི་ལམ་འདི་ལ་མོས་པ་ཅུང་ཟད་ཙམ་དང་
བཅས་པའི་གྱིན་པ་ངག་དབང་བློ་བཟང་ཆོས་ལྡན་གྱིས་བྲིས་པའོ།། །།



﻿   ༈   
བཙུན་དམ་པ་རྣམས་ལ་ཕྱག་འཚལ་ལོ། །སད་དུས་ཀྱི་འོད་གསལ་དང། གཉིད་དུས་ཀྱི་འོད་གསལ་དང། འཆི་དུས་ཀྱི་འོད་གསལ་ལས་སྒྱུ་མའི་སྐུར་ལྡང་བའི་ཚེ་ཤིན་ཏུ་ཕྲ་བའི་རླུང་སེམས་དེ་རྣམ་སྨིན་གྱི་ཕུང་པོ་རྙིང་པ་འདི་ལས་ལོགས་སུ་བྱེ་
སྟེ། གསང་འདུས་ཀྱི་སྐབས་སུ་དང་པོའི་མགོན་པོའི་སྐུར་ལྡང་བར་བྱ་སྟེ། དེས་མཚོན་ནས་རྡོ་རྗེ་འཇིགས་བྱེད་སོགས་ལའང་དེ་དག་རང་རང་གི་སྐབས་ཀྱི་རིམ་པ་བཞིན་བར་དོ་ལོངས་སྐུར་འཁྱེར་བའི་ལམ་ཁྱེར་ཡིན་ཞིང། འདིར་ཡང་སྒྱུ་ལུས་ལོངས་སྐུར་ལྡང་བ་
ཡིན་པའི་ཕྱིར་རོ། །འོད་གསལ་ལས་སྒྱུ་མའི་སྐུར་ལྡང་བའི་ཚེ་རྣམ་སྨིན་གྱི་ལུས་ལས་གོ་ས་ལོགས་སུ་བྱེ་ནས་ལྡང་བ་དང། ཆུ་ལས་ཉ་ལྡང་བའི་ཚུལ་གཉིས་གསུངས་ཀྱང་སྔ་མ་གདམས་ངག་གི་མཆོག་ཡིན་ལ། དེ་ཡང་རྣམ་སྨིན་གྱི་ལུས་ལས་ལོགས་
སུ་བྱེ་ནས་ལོངས་སྐུར་ལྡང་ཞིང། ལོངས་སྐུ་དེ་ཡང་རྣམ་སྨིན་གྱི་ཕུང་པོ་ལ་ཚུར་འཇུག་པ་ནི་སྤྲུལ་སྐུར་ལྡང་བ་ཡིན་ནོ།།  འདི་རྣམས་མཁས་གྲུབ་རྗེའི་ཟིན་བྲིས་ཡིན།།།



﻿   ༈    །།བཞི་པ་ནི། བླ་མ་དམ་པའི་ཞབས་ལ་གུས་པས་ཕྱག་འཚལ་ལོ། །དེ་ལ་འདིར་ཕྱི་རོལ་གྱི་ཕྱག་རྒྱ་དང་སྙོམས་པར་ཞུགས་པས། སྲོག་རྩོལ་དུ་འགྲོ་པའི་ཚུལ་ཞས་པ་ད་ལྟར་གྱི་
གང་ཟག་ལ་དངོས་སུ་མི་དགོས་པ་ཤས་ཆེ་ཡང་དེའི་གོ་བ་ཆགས་ན་བསྐྱེད་རིམ་སྒོམ་པ་སོགས་ཀྱི་སྐབས་སུ་ཡེ་རྒྱ་ལ་བརྟེན་པ་ལ་ཕན་ཡོན་ཆེ་བས་ཉེ་བར་མཁོ་བ་ཡིན་ན། །དེ་ཡང་སྤྱིར་བླ་མེད་ཀྱི་རྒྱུད་སྡེ་རྣམས་ནས་ལས་རྒྱལ་ལོ་གྲངས་བཅུ་གཉིས་མ་
ནས་སུམ་ཅུ་མའི་བར་གསུངས་པ་ནི། དེ་གཉིས་ལས་རྒན་པ་དང་གཞོན་པས་རང་གི་རྩ་སད་པར་མི་ནུས་སམ། ནུས་ཀྱང་ཐབས་ཀྱི་རྩ་སད་པའི་རྐྱེན་དུ་འགྲོ་མི་ནུས་པའི་སྒོ་ནས་སྤང་དགོས་པ་ཡིན་ཅིང། འདི་ལ་རྣལ་འབྱོར་མ་ཏིང་ངེ་འཛིན་ཁྱད་པར་ཅན་རྒྱུད་
ལ་མངའ་བ་སེགས་ནི་མ་ངེས་སོ། །འོ་ན་རྩ་སད་ཐབས་ཇི་ལྟར་བྱ་སྙམ་ན་དེ་ནི་རྣལ་འབྱོར་པ་ཁྱད་པར་ཅན་ལས་རྒྱ་དང་སྙོམས་པར་འཇུག་པའི་ཚེ། མཛུབ་མོ་དང་ལྕེ་ལ་ཡི་གེ་འགོད་པ་སོགས་ཀྱི་སྦྱོར་བ་གཞན་ནས་གསུངས་པ་ལྟར་བྱའོ། །དེ་ལྟར་རྩ་དབུ་མ་
སད་པའི་ཕྱག་རྒྱའི་ཐབས་དང་སྙོམས་པར་འཇུག་པ་ན། ཕྱག་རྒྱའི་རྩ་སད་པའི་རྐྱེན་དེས་ཐབས་ཀྱི་རྩ་ཨ་ཝ་དྷཱུ་ཏཱི་སད་པར་འགྱུར་ལ། དེ་སད་ན་རོ་རྐྱང་གཉིས་ཁ་ཟུམ་འགྲོ་བ་ཆོས་ཉིད་ཡིན་ཅིང། དབུ་མ་སད་པའི་ནང་དུ་ཐུར་སེལ་ཞུགས། དེས་

[056B] །འདི་ནི་རྒྱུད་དོན་ཡིན་པར་ད་ལྟ་ཉམས་བཟང་བས་གང་ཟག་འགའ་ཞིག་གི་ཡེ་རྒྱ་ལ་བརྟེན་པའི་ཚེ་ཐོག་མར་ཡུམ་གྱི་རྩ་ནས་རླུང་ཆུར་བྱུང་ནས་རང་གི་རྡོ་རྗེའི་བུ་གར་ཞུགས་པ་སྙམ་བྱེད་པ་འབྱུང་བར་སྣང་
བས་ཀྱང་ཤེས་སོ་གསུང། དེས་ནི་ཡབ་ཡུམ་གྱི་སྣ་རྩེ་གཉིས་ཕྲད་མཚམས་སུ་ཐིག་ལེ་ཕྲ་མོ་བསྒོམ་པ་ཡང་སྣ་རྩེ་གཉིས་སད་པའི་ཆེད་དུ་ཡིན་ནོ། །འོ་ན་ལས་རྒྱ་ལ་བརྟེན་པ་སྙིང་གའི་སྡུད་རིམ་དུ་འགྲོ་ཚུལ་ཇི་ལྟར་ཡིན་ཞེ་ན། དེ་ནི་རིལ་འཛིན་དང་རྗེས་གཞིག་གི་
བསམ་གཏན་གཉིས་དང། སྙིང་གའི་སྡུད་རིམ་གྱི་དམིགས་པ་དང། རྡོར་བཟླས་དང། གསང་བའི་སྣ་རྩེར་རྫས་ཀྱི་ཐིག་ལེའི་སྲོག་རྩོལ་དང། སྙིང་གར་སྡུད་རིམ་རྣམས་སྐབས་དེར་བྱེད་པའི་སྟོབས་ཀྱིས་ཡིན་ནོ། ། རྗེ་བཙུན་ཙོང་ཁ་པ་ཆེན་པའི་ཞལ་གྱི་གདམས་པ་
མཁས་གྲུབ་རྗེས་ཟིན་བྲིས་མཛད་པའོ་ །།



﻿   ༈    །དེ་ལ་འདིར་རྫོགས་རིམ་དུ་འཇོག་པར་བྱེད་པ་ལ། སྟོང་ཉིད་ཙམ་གྱིས་འཇོག་མི་ནུས་
ཏེ། སྟོང་ཉིད་རྟོགས་པ་ཐེག་དམན་ལ་ཡང་ཡོད་པའི་ཕྱིར་རོ། །སྟོང་ཉིད་དང་ལྷའི་རྣལ་འབྱོར་ཡོད་པ་ཙམ་གྱིས་ཀྱང་རྫོགས་རིམ་དུ་འཇོག་མི་ནུས་ཏེ། དེ་ནི་རྒྱུད་སྡེ་འོག་མ་གསུམ་ལའང་ཡོད་པའི་ཕྱིར་རོ། །དེ་གཉིས་ཀྱི་སྟེང་དུ་རླུང་གི་རྣལ་འབྱོར་

[057B] སྟོང་པ་དང་ལྷའི་རྣལ་འབྱོར་རླུང་གི་རྣལ་འབྱོར་དང་གསུམ་ག་རྒྱུད་སྡེ་འོག་མ་གསུམ་ལ་ཡོད་པའི་ཕྱིར་རོ། །དེས་ན་འདིར་ལུས་ལ་གནད་དུ་བསྣུན་པའི་བོགས་འདོན་པའི་སྟོང་ཉིད་རྟོགས་པ་རྫོགས་རིམ་དུ་འདོད་པ་
ཡིན་ལ། དེ་ལ་ལུས་ཀྱི་གནད་རྩ་དང་རླུང་དང་ཐིག་ལེ་རྣམས་ཀྱི་གནས་ཚུལ་ཤེས་དགོས་པས། ཐོག་མར་རྩའི་གནས་ཚུལ་ཅུང་ཟད་བརྗོད་པར་བྱ་སྟེ། དེ་ལ་མཚན་ཉིད་ཐེག་པ་ནས་དགའ་བོ་མངལ་འཇུག་གི་མདོར། ལུས་ཀྱི་གཡས་གཡོན་གཉིས་
མདུན་རྒྱབ་གཉིས་ཏེ་བཞིར་རྩ་ཉི་ཁྲི་ཉི་ཁྲི་སྟེ། ལུས་ལ་རྩ་བརྒྱད་ཁྲི་ཡོད་པར་བཤད་ལ། སྔགས་ཀྱི་ཐེག་པ་ནས་ལུས་ལ་རྩ་བདུན་ཁྲི་ཉིས་སྟོང་ཡོད་པར་བཤད། དེ་དག་གི་ནང་ནས་ཀྱང་རྩ་བརྒྱ་ཉི་ཤུ་ནི་རྩའི་གཙོ་བོ་ཡིན་ཏེ། རླུང་དང་རྣམ་པར་ཤེས་
པའི་རྟེན་བྱད་པའི་ཕྱིར་རོ། །དེའི་ནང་ནས་རྩ་ཉི་ཤུ་རྩ་བཞི་ནི་གཙོ་བོ་ཡིན་ཏེ། སྐྲ་དང་སེན་མོ་སོ་ལ་སོགས་པའི་རྒྱུ་བྱེད་པའི་ཕྱིར། དེ་ལ་བརྒྱ་ཉི་ཤུ་ནི་སྤྱི་བོའི་རྩ་འདབ་སོ་གཉིས། མགྲིན་པའི་བཅུ་དྲུག་སྙིང་གར་བརྒྱད། ལྟེ་བའི་དྲུག་ཅུ་རྩ་བཞི་
རྣམས་ཡིན་ན། །ཉར་བཞི་ནི་འོག་ནས་འཆད་པའི་སྙིང་གའི་རྩ་འདབ་བརྒྱད་ལ་གསུམ་གསུམ་དུ་གྱེས་པའི་སྐུ་གསུང་ཐུགས་ཀྱི་རྩ་བརྒྱད་གསུམ་ཉི་ཤུ་རྩ་བཞི་པོ་དེ་ཡིན་ནོ། །དེ་ལ་ཡང་རོ་རྐྱང་དབུ་མ་གསུམ་གཙོ་བོ་ཡིན་ཏེ། རྩ་གཞན་རྣམས་དེ་ལས་སྐྱེ་
དགོས་པའི་ཕྱིར་རོ། །དེ་ལ་མངལ་དུ་དང་པོར་ཆགས་པའི་ཚེ་སྙིང་གའི་ལྟེ་བ་ལ་རོ་རྐྱང་དབུ་མ་གསུམ། ཤར་དང་ལྷོའི་རྩ་འདབ་མ་གཉིས་ལ་རིམ་པ་ལྟར་གསུམ་སྐོར་མ་དང་འདོད་མ་སྟེ་ལྔ་དུས་མཉམ་དུ་ཆགས་སོ། །དེ་ནས་ནུབ་ཏུ་ཁྱིམ་མ། བྱང་དུ་གཏུམ་

[058A]༄༅། །མོ་དབུ་མ་དང་ལྷན་ཅིག་ཏུ་བདུད་བྲལ་མ་སྟེ་གསུམ་ཆགས་སོ། །སྙིང་གར་དང་པོར་ཆགས་པའི་རྩ་བརྒྱད་ནི་དེ་རྣམས་ཡིན་ནོ། །ཕྱོགས་ཀྱི་རྩ་བཞི་ནི། རོ་རྐྱང་གཉིས་དབུ་མ་ལ་ནང་དུ་བུག་པ་བརྟོལ་བའི་ཚུལ་གྱི་རྩ་བ་ཟུག་ནས་ཡོད་
དོ།།དེ་ཡང་མཚམས་ཀྱི་རྩ་བཞི་ནི་ཕྱོགས་ཀྱི་རྩ་བཞི་ལས་གྱིས་པ་ཡིན་ལ། དེ་ཡང་དཔེར་བརྗོད་ན་ཤར་གྱི་གསུམ་སྐོར་མ་ལས་ཤར་ལྷོ་མཚམས་ཀྱི་རྩ་དེ་གྱེས་པ་ཡིན་ལ། མཚམས་ཀྱི་རྩ་གཞན་གསུམ་ནི་རིམ་པ་ལྟར་ལྷོའི་འདོད་མ་དང། ནུབ་ཀྱི་
ཁྱིམ་མ། བྱང་གི་གཏུམ་མ་གསུམ་ལས་གྱིས་པ་ཡིན་ནོ། །དེས་ན་སྙིང་གའི་རྩ་འདབ་བརྒྱད་ནི། གསུམ་སྐོར་མ་སོགས་ཕྱོགས་ཀྱི་རྩ་འདབ་བཞི་དང། དེ་ལས་གྱེས་པའི་མཚམས་ཀྱི་རྩ་བཞི་སྟེ་བརྒྱད་པོ་དེ་ཡིན་པས། སྙིང་གར་དང་པོར་ཆགས་པའི་
རྩ་བརྒྱད་དང་མི་གཅིག་གོ་རྩ་བརྒྱད་པོ་དེ་ལས་སྐུ་གསུང་ཐུགས་ཀྱི་རྩ་འདབ་གསུམ་གསུམ་གྱེས་པས་བརྒྱད་གསུམ་ཉི་ཤུ་རྩ་བཞི་ཡིན་ནོ། །ཉེར་བཞི་པོ་དེའི་སྟེང་དུ་སྙིང་གར་དང་པོར་ཆགས་པའི་རྩ་བརྒྱད་བསྣན་པས་དེ་ལ་བྱང་སེམས་འབབ་པའི་
རྩ་སོ་གཉིས་ཞེས་ཐ་སྙད་བྱེད་པ་ཡིན་ནོ། །ཉེར་བཞི་པོ་དེ་ལ་གསུམ་གསུམ་དུ་གྱེས་པའི་བདུན་ཅུ་རྩ་གཉིས་སུ་འགྱུར་བ་ཡིན་ནོ། །དེ་ཡང་སྐུ་གསུང་ཐུགས་སམ་ཐིམ་པ་དང། ལོངས་སྤྱོད་དང། བདག་པོ་གསུམ་གྱི་སྒོ་ནས་འབྱེད་པ་ཡིན་ནོ། །བདུན་
ཅུ་རྩ་གཉིས་པོ་དེ་ལ་རེ་རེ་ལས་སྟོང་སྟོང་དུ་གྱིས་པས་རྩ་སྟོང་ཕྲག་བདུན་ཅུ་རྩ་གཉིས་འོང་བ་ཡིན་ནོ། །དེ་ཡང་རོ་རྐྱང་གསུམ་ཀྱི་གནས་ཚུལ་ཅུང་ཟད་བརྗོད་ན། རོ་རྐྱང་གཉིས་ཀྱིས་དབུ་མ་ལ་ལྕགས་སྒྲོག་གི་ཚུལ་དུ་འཁྱུད་ནས་ཡོད་ལ་

[058B] དེའི་ནང་ནས་མུན་པ་དང་ཁུ་ཁྲག་དང་རླུང་འབྱུང་བས་ན་སྙིང་སྟོབས་རྡུལ་མུན་གསུམ་གྱི་ནང་ནས་མུན་པའི་རྩ་དང། སྐྱེས་པ་བུད་མེད་མ་ནིང་གསུམ་ལས་མ་ནིང་གི་རྩ་དང། ཉི་ཟླ་སྒྲ་གཅན་གསུམ་གྱི་ནང་ནས་སྒྲ་གཅན་གྱི་རྩ་ཞེས་
བྱའོ། །དབུ་མའི་གཡས་ན་རོམ་གནས་ཤིང། དེའི་ནང་ནས་ཁུ་བ་ཅུང་ཟད་དང་འདྲེས་པའི་ཁྲག་ཤས་ཆེར་འབབ་པོ། །དེའི་ཁ་ནི་སྟེང་གི་ཕྱོགས་ན་ཡོད་དེ་སྟེང་འོག་གཉིས་ཀ་ལ་བུག་པ་ཡོད་པ་ལ། སྟེང་གི་ཕྱོགས་ཁོ་ན་ལ་ཁ་ཡོད་ཟེར་བའི་རྒྱུ་མཚན་ནི་
ཁྲག་ཕྱིར་འཕེན་པ་དང་ནད་དུ་སྡུད་པའི་བྱ་བ་སྟེང་ཕྱོགས་ཀྱི་མགྲིན་པ་ནས་བྱེད་ཅིང། འོག་གི་བུ་ག་ནས་མི་བྱེད་པས་དེའི་དོན་ཡིན་ནོ།།རྐྱང་མ་ནི་དབུ་མའི་གཡོན་ན་ཡོད་ཅིང། ཁྲག་དང་ཅུང་ཟད་འདྲེས་པའི་ཁུ་པ་ཤས་ཆེར་འབབ་བོ། །དེ་ལ་ཟླ་བ་དང་
སྐྱེས་པ་དང། སྙིང་སྟོབས་དང། ཐབས་ཀྱི་རྩ་ཞེས་བྱ་སྟེ། ཁུ་བ་གཙོ་བོར་འབབ་པའི་ཆ་ནས་ཡིན་པ་འདྲའོ། །རོ་མ་ལ་ཉི་མ་དང་བུད་མེད་དང། རྡུལ་དང། ཤེས་རབ་ཀྱི་རྩ་ཞེས་བྱ་སྟེ། ཁྲག་གཙོ་བོར་འབབ་པའི་སྒོ་ནས་ཡིན་པ་འདྲའོ། །དེ་ལ་རོ་རྐྱང་དབུ་
སྐྱེས་པ་དང། སྙིང་སྟོབས་དང། ཐབས་ཀྱི་རྩ་ཞེས་བྱ་སྟེ། ཁུ་བ་གཙོ་བོར་འབབ་པའི་ཆ་ནས་ཡིན་པ་འདྲའོ། །རོ་མ་ལ་ཉི་མ་དང་བུད་མེད་དང། རྡུལ་དང། ཤེས་རབ་ཀྱི་རྩ་ཞེས་བྱ་སྟེ། ཁྲག་གཙོ་བོར་འབབ་པའི་སྒོ་ནས་ཡིན་པ་འདྲའོ། །དེ་ལ་རོ་རྐྱང་དབུ་
མ་གསུམ་ནི་སྤྱི་བོ་ནས་སུམ་མདོའི་བར་དུ་ཡོད་ལ། དེ་ནས་གསུམ་དུ་གྱེས་ཏེ་རོ་རྐྱང་དབུ་མ་གསུམ་གྱི་ཚན་གཅིག་རྐང་མཐིལ་བར་དུ་འགྲོ་ལ། ཚན་གཅིག་ནོར་བུའི་རྩེའི་བར་དུ་འགྲོ་བས་རྐང་པ་གཉིས་དང་ནོར་བུ་གསུམ་ག་ལ་རྩ་གསུམ་ཡོད་པ་
འདྲ་བ་ཡིན་ནོ། །རྐྱང་མའི་སྟེང་འོག་གཉིས་ཀ་ལ་བུག་པ་ཡོད་པ་འདྲ་བ་ལ་ལྟེ་བ་ཁོ་ན་ལ་ཁ་ཡོད་ཅེས་པ་ནི་ཁུ་བ་ཕྱིར་འཕེན་པ་དང། ནང་དུ་འཛིན་པ་གཉིས་ཀ་ལྟེ་བ་ནས་བྱེད་པས་དེའི་ཆ་ནས་ཡིན་ནོ། །དེ་ཡང་ལྟེ་བ་ཡན་ཆད་ཀྱི་དབང་དུ་བྱས་པ་

[059A]༄༅། །ཡིན་ལ། ལྟེ་བ་མན་ཆད་དུ་རྐྱང་མ་དབུས་སུ་ཡོད་ཅིང་དྲི་ཆེན་འབབ་ལ། དབུ་མ་གཡོན་ན་ཡོད་ཅིང་ཁུ་བ་འབབ། རོ་མ་གཡས་ན་ཡོད་ཅིང་གཅི་བ་འབབ། སྡོམ་འབྱུང་ལས། རོ་མ་འབྱུང་བའི་ལམ་དུ་བཤད། རྐྱང་མ་
འཇུག་པའི་ལམ་དུ་བཤད་པ་ནི་ཤེས་པའི་ཡུལ་འཛིན་པའི་དུས་སུ་རོ་མའི་ནང་ནས་རླུང་དང་བསྡོངས་ནས་ཕྱིར་དོན་ཏེ་ཡུལ་འཛིན་ཅིང། ཡུལ་ཟིན་ནས་རླུང་དང་ལྷན་ཅིག་ཏུ་རྐྱང་མའི་ནང་ནས་འཇུག་པ་ཡིན་ནོ། །རྩ་འཁོར་བཞིར་བྱང་སེམས་འབབ་པའི་
ཆ་ནས་དགའ་པོ་བྮིའམ། བཅུ་དྲུག་ཏུ་འགྱུར་ཚུལ་ནི། གཏུམ་མོ་བསྒོམས་པས་དམར་ཆ་འཕེལ་ཏེ་བྱང་སེམས་ཞུ་བ་སྤྱི་བོ་ནས་འབབ་པ་ནས་བཟུང་སྟེ། མགྲིན་པར་སླེབ་སླེབ་ཀྱི་བར་ལ་དགའ་བ་བཞིའི་ནང་ནས་དགའ་བ་དང། དགའ་བ་དེ་ལ་
ཡང་དགའ་བའི་དགའ་བ་དང། དགའ་བའི་མཆོག་དགའ་དང། དགའ་བའི་ཁྱད་པར་གྱི་དགའ་བ་དང། དགའ་བའི་ལྷན་སྐྱེས་ཀྱི་དགའ་བ་ཡོད་པས་དེ་དག་ཀྱང་སྐྱེའོ། །དེ་བཞིན་དུ་བྱང་སེམས་མགྲིན་པ་ནས་འབབ་པ་ནས་བཟུང་སྟེ་སྙིང་གར་སླེབ་
སླེབ་ཀྱི་བར་ནི། དགའ་བའི་ནང་ནས་མཆོག་དགའ་དང། དེ་ལ་ཡང་དགའ་བ་བཞི་ཡོད་པས་དེ་དག་ཀྱང་སྐྱེའོ། །སྙིང་ག་ནས་འབབ་པ་ནས་བཟུང་སྟེ་ལྟེ་བར་སླེབ་སླེབ་ཀྱི་བར་ནི། ཁྱད་པར་གྱི་དགའ་བ་དང། དེ་ལ་ཡང་དགའ་བ་བཞི་ཡོད་པ་
རྣམས་སྐྱེའོ། །ལྟེ་བ་ནས་འབབ་པ་ནས་བཟུང་སྟེ། ནོར་བུའི་རྩེར་སླེབ་སླེབ་ཀྱི་བར་ནི། ལྷན་སྐྱེས་ཀྱི་དགའ་བ་དང། དེ་ལ་ཡང་དགའ་བ་བཞི་ཡོད་པ་རྣམས་སྐྱེའོ། །དེ་ཡང་གྲགས་ཚོད་ལ་རྩ་འཁོར་བཞིར་གྲགས་ཤིང། ཞིབ་ཏུ་བྱས་ན་རྩ་

[059B] དེ་ཡང་བཞི་པོ་དེའི་སྟེང་དུ་གཙུག་ཏོར་ན་རྩ་འདབ་བཞི། གསང་གནས་ལ་རྩ་འདབ་སོ་གཉིས། ནོར་བུའི་དབུས་ན་རྩ་འདབ་བརྒྱད་ཡོད་པའི་རྩ་འཁོར་གསུམ་སྟེ་བདུན་ནོ། །འཁོར་ལོ་དེ་དག་གི་ལྟེ་བ་ལ་རོ་རྐྱང་གཉིས་གང་རུང་གཅིག་གིས་སྟེང་
དང། གཅིག་གིས་འོག་ནས་འཁྱུད་ཡོད་ཅིང། དེ་ཡང་དེ་གཉིས་ཀྱི་བར་ན་དེ་གཉིས་ཀྱིས་མ་སླེབས་པའི་སྟོང་པ་ཅུང་ཟད་རེ་ཡོད་དེ། དེ་ཡང་སྙིང་གའི་དབུ་མའི་ནང་ན་རྣམ་ཤེས་དང་ལྷན་ཅིག་ཏུ་སྐྱེས་པའི་རླུང་ཡོད་ལ། དེ་ལ་ཡེ་ཤེས་ཀྱི་རླུང་མི་ཤིགས་པའི་
ཐིག་ལེ་ཞེས་ཀྱང་ཟེར་རོ། །ཁུ་ཁྲག་གཉིས་ཀྱང་ཡོད་ཅིང། དེ་ལ་རྩ་མདུད་ཀྱི་ཐད་ཀྱི་དབུ་མའི་ནང་ན་ཡོད་དོ། །ལུས་ཟུངས་བཅུ་དྲུག་གི་ནང་ནས་ཁུ་ཁྲག་གཙོ་བོ་ཡིན་ཅིང་གཞན་རྣམས་དེའི་རྣམ་འགྱུར་ཡིན་ལ། དེ་ཡང་དང་པོར་མངལ་དུ་ཆགས་དུས་ཁུ་ཁྲག་སྙིང་
ག་ན་ཡོད་ལ། དེ་ནས་ཁུ་བ་སྟེང་གི་ཕྱོགས་སུ་སོང་སྟེ་གཙོ་བོར་སྤྱི་བོ་ན་གནས། དེ་ཡང་ནམ་དགོས་པ་ན་སྐྱེ་བ་ཡིན་གྱི། སྣོད་དུ་ཆུ་བླུག་པའི་ཚུལ་གྱིས་ཡོད་པ་མིན་ནོ། །ཁྲག་འོག་ཏུ་སོང་སྟེ་གཙོ་བོར་ལྟེ་བར་གནས་ལ་གཏུམ་མོ་འབར་བ་དང་ཐིག་ལེ་འཛག་པའི་
དམིགས་པ་ལྟེ་བ་སོགས་ལ་གཏོད་པའི་རྒྱུ་མཚན་དེ་ཡིན་ནོ། །རྩ་དེ་དག་ཏུ་བྱང་སེམས་དཀར་དམར་དང་རླུང་ཇི་ལྟར་རྒྱུ་བའི་ཚུལ་ནི། རྩ་སྟོང་ཕྲག་བདུན་ཅུ་རྩ་གཉིས་པོ་དེ་ལ། སྟོང་ཕྲག་ཉེར་བཞི་ཚན་པ་གསུམ་དུ་ཡོད་ལ། དེའི་ཚན་གཅིག་ནས་ཁུ་བ། ཆན་
གཅིག་ནས་ཁྲག། ཚན་གཅིག་ནས་རླུང་འབབ་པས་རྩ་སྟོང་ཕྲག་བདུན་ཅུ་རྩ་གཉིས་ལས་ཁུ་ཁྲག་རླུང་གསུམ་འབབ་ཚུལ་དེ་ཡིན་ནོ། །ཡང་དེའི་གྱེས་གཞིའི་རྩ་བདུན་ཅུ་རྩ་གཉིས་ལ་ཡང་རྩ་ཉེར་བཞི་ཚན་པ་གསུམ་ཡོད་པས། གསུམ་པོ་དེ་ལ་ཡང་ཁུ་

[060A]༄༅། །ཁྲག་རླུང་གསུམ་འབབ་ཚུལ་སྔ་མ་དང་འདྲ་ལ། བདུན་ཅུ་རྩ་གཉིས་པོ་དེའི་གྱེས་གཞིའི་རྩ་ཉེར་བཞི་པོ་དེ་ལ་ཡང་བརྒྱད་ཚན་གསུམ་ཡོད་པས་གསུམ་པོ་དེ་ལ་ཡང་ཁུ་ཁྲག་རླུང་གསུམ་གྱི་འབབ་ཚུལ་སྔ་མ་དང་འདྲའོ། །རྩ་ཉེར་བཞི་པོ་དེའི་
གྱེས་གཞིའི་སྙིང་གའི་རྩ་འདབ་བརྒྱད་ལ་ནི། བཤད་གཅི་གཉིས། ཁུ་ཁྲག་གཉིས། བད་ཀན་ཏེ་བདུད་རྩི་ལྔ་འབབ་བོ། །བརྒྱད་པོའི་གྱེས་གཞི་རོ་རྐྱང་དབུ་མ་གསུམ་ཡིན་ལ། དེ་དག་གི་འབབ་ཚུལ་ནི་སྔར་བཤད་ཟིན་ཏོ། །རྩ་རྣམས་བསྡུས་ན་སྟོང་ཕྲག་བདུན་
ཅུ་རྩ་གཉིས་པོ་དེ་རྩ་བདུན་ཅུ་རྩ་གཉིས་སུ་འདུ་ལ། དེ་ཡང་ཉེར་བཞིར་འདུའོ། །དེ་སྙིང་གའི་རྩ་འདབ་བརྒྱད་དུ་འདུ། བརྒྱད་བོ་དེའང་རོ་རྐྱང་དབུ་མ་གསུམ་དུ་འདུའོ། །རོ་རྐྱང་གཉིས་ཀྱང་དབུ་མར་འདུ་བ་ཡིན་ནོ། །ཡང་གྱེས་ཚུལ་ནི་གོང་ལྟར་རོ། །ལྷ་གཙོ་བོ་ལས་
སྤྲོ་བསྡུ་བྱེད་ཚུ་ནི། སྙིང་གའི་རྩ་དང་རླུང་ལས་ཕྱོགས་ཀྱི་རྩ་དང་རླུང་རྣམས་སྤྲོ་བསྡུ་བྱེད་པ་དེ་ལ་དཔེ་བྱས་པ་བསྒོམ་པ་ཡིན་ནོ། །ཡང་སྙིང་གའི་རྩ་ཞེས་པ་ནི་སྲོག་རྩ་ཡིན་ལ། རྩ་དེ་ཡང་སྒལ་ཚིགས་ཀྱི་ནང་ཙམ་ན་སྒལ་ཚིགས་ལ་བརྟེན་ནས་གནས་པ་ཡིན་ནོ། །དེ་
ལ་རོ་རྐྱང་དབུ་མ་གསུམ་བརྟེན་ནས་ཡོད་དེ། དེའི་མགོ་བོ་གྲུ་གསུམ་དུ་ཡོད་ལ། མགྲིན་པར་གཞོན་ནུ་མའི་ནུ་མ་འདྲ་བ་དང། སྙིང་གར་བ་ཡི་མིག་འདྲ་བ་དང། ལྟེ་བར་པདྨ་འདྲ་བ་དང། གསང་གནས་ན་རྡོ་རྗེ་འདྲ་བ་དང། ནོར་བུའི་རྩེ་ན་ཟར་མའི་མེ་ཏོཌ་དང་དེའི་ཕྱི་
དབྱིབས་འདྲའོ། །དེས་ན་རྩ་དང་རླུང་གང་ཡིན་ཀྱང་སྙིང་ག་ན་ཡོད་དེ་ཞེས་པ་ནི་ནུ་མ་གཉིས་ཀྱི་བར་གྱི་ཐད་དྲང་སྐལ་ཚིགས་ཀྱི་ནང་ཙམ་ན་ཡོད་པ་ལ་གོ་དགོས་སོ། །སྔར་བཤད་པའི་བྱང་སེམས་འབབ་པའི་རྩ་སོ་གཉིས་པོ་དེ་སྤྱི་བོའི་རྩ་འདབ་མིན་ཏེ། དེའི་ནང་

[060B] སོ་གཉིས་པོ་དེ་བདེ་མཆོག་གི་ལྷ་མོ་དང་སྦྱར་ན་རོ་རྐྱང་དབུ་མ་གསུམ་ནི་རྡོ་རྗེ་ཕག་མོ་དང། སྐུ་གསུང་ཐུགས་ཀྱི་རྩ་ཉེར་བཞི་ནི་འཁོར་ལོ་གསུམ་གྱི་ལྷ་མོ་ཉེར་བཞི་དང། གསུམ་སྐོར་མ་སོགས་ཕྱོགས་ཀྱི་རྩ་ནི་ས་ཆུ་
མེ་རླུང་འབྱུང་བའི་རྩ་ཡིན་པས། བདེ་ཆེན་འཁོར་ལོའི་ལྷ་མོ་བཞི་དང་སྦྱོར་བ་ཡིན་ལ། སྒོ་མཚམས་མ་བརྒྱད་ལ་རྩ་དང་སྦྱོར་རྒྱུ་མེད་པ་འདྲ་གསུང། སྙིང་གའི་དབུ་མའི་ནང་གི་ཧཱུཾ་རིང་པོ་ནི་བདེ་མཆོག་དང། སྐུ་གསུང་ཐུགས་ཀྱི་རྩ་ཉེར་བཞིའི་ནང་གི་ཁམས་
ཉེར་བཞི་ནི། འཁོར་ལོ་གསུམ་གྱི་དཔའ་བོ་ཉེར་བཞི་དང་སྦྱོར་རོ། །དེ་ཡང་བདུད་བྲལ་མ་ལས་འཆི་བའི་དུས་མ་གཏོགས་གཞི་དུས་སུ་བྱང་སེམས་མི་འབབ་པས་དེ་ལྷ་དང་མི་སྦྱོར་རོ། །དེ་ལ་བདུད་ཟེར་བའི་རྒྱུ་མཚན་ནི་རང་གཞན་གཉིས་ཀར་བྱང་སེམས་འབབ་
པ་འགོག་པའོ། །དེ་ཡང་གཞི་དུས་སུ་སེམས་ཅན་ཐ་མལ་པ་ལ་འཆི་དུས་སུ་མ་གཏོགས་དེའི་ནང་ནས་བྱང་སེམས་མི་འབབ་ཀྱང་ལམ་དུས་ས་མཐོན་པོར་སོང་བའི་ཚེ་འཆི་བའི་གོང་ནས་ཀྱང་དེའི་ནང་ནས་བྱང་སེམས་འབབ་པའོ། །རྩ་སོ་གཉིས་ཀྱི་ཚེ་བདུད་
བྲལ་མ་མ་གཏོགས་སོ་གཅིག་པོ་དེ་བདག་མེད་མ་ལྷ་མོ་བཅོ་ལྔ་དང་ཡང་སྦྱོར་བ་ཡིན་ཏེ། གཙོ་བོ་ལ་རྩ་གསུམ། འཁོར་བཅུ་བཞི་ལ་རྩ་གཉིས་གཉིས་ཏེ་ངེས་སོ་གཅིག་ཐིམ་མོ། །ལྷ་མོ་དེ་དག་བསྐྱེད་པའི་ཡི་གེ་ནི། ཨཱ་ཚེག་དྲག་ཅན་མ་གཏོགས་
པའི་དབྱངས་ལྷག་མ་བཅོ་ལྔ་ཡིན་ནོ། །རླུང་དང་གཏུམ་མོའི་རྣལ་འབྱོར་ལ་བརྟེན་ནས་ལྟེ་བའི་ཁྲག་དང། སྤྱི་བོའི་བྱང་སེམས་ཡར་མར་དུ་འགྲོ་བ་སྲིད་ཀྱི་སྙིང་གའི་རྩ་མདུད་ཀྱི་དབུ་མའི་ནང་གི་བྱང་སེམས་དཀར་དམར་གཉིས་དང། ལྷན་སྐྱེས་ཀྱི་རླུང་
[061A]༄༅། །རྣམས་འཆི་བའི་ཚེ་མ་གཏོགས་འཕོ་འཇུག་མི་བྱེད་པ་ཡིན་ནོ། །རྫོགས་རིམ་གྱི་རྟགས་པ་རྣལ་མ་ཞིག་རྒྱུད་ལ་སྐྱེ་བར་འདོད་ན་དེ་ལ་འཆི་བའི་དུས་ཀྱི་རླུང་གི་འབྱུང་བ་སྡུད་རིམ་ཤེས་དགོས་སོ། །དེ་ལ་བསྐྱེད་རིམ་ཤེས་དགོས་
པས། དེ་ནི་ཐམས་ཅད་སྟོང་པ་སྟེ་འཆི་བའི་འོད་གསལ་ལས། སྟོང་པ་ཉེར་ཐོབ་དྲི་ཟ་བར་སྲིད་སྐྱེ་བའི་སེམས་འབྱུང། དེ་ལས་ཐབས་མཆེད་པ་སྟེ། བར་དོ་དྲི་དང་གནས་ལ་འདོད་པའི་སེམས་འབྱུང། དེ་ལས་ཤེས་རང་སྣང་བ་སྟེ། མངལ་དུ་
སྐྱེ་བ་འཛིན་པའི་སེམས་འབྱུང། དེ་ནས་མངལ་དུ་ཉིད་མཚམས་སྦྱར་མ་ཐག་འབྱུང་བ་བཞི་ག་ཡོད་མོད། འོན་ཀྱང་འབྱུང་བ་རགས་པ་སྐྱེ་བའི་དབང་དུ་བྱས་ན། དང་པོ་རླུང་མེ་ཆུ་ས་རྣམས་རིམ་པར་ལྟར་འབྱུང་ཞིང། དེའི་རྗེས་ནས་གཟུགས་
སོགས་ཕུང་པོ་རྣམས་དང། མིག་སོགས་སྐྱེ་མཆེད་རྣམས་འབྱུང་ལ། དེ་ནས་རང་བཞིན་བརྒྱད་ཅུའི་རྟོག་པ་རྣམས་འབྱུང་ངོ། །དེ་ལ་ཉིན་མཚན་གྱི་དབྱེ་བ་གཉིས་ཀྱིས་ཕྱེ་བས་བརྒྱ་དྲུག་ཅུ་ཡིན་ནོ། །སྡུད་རིམ་དུས་སུ་ས་ཆུ་ལ་ཐིམ། ཆུ་མེལ་ཐིམ་
མེ་རླུང་ལ་ཐིམ། རླུང་སེམས་ལ་ཐིམ། སེམས་སྣང་བ་ལ། དེ་མཆེད་པ་ལ། དེ་ཉེར་ཐོབ་ལ། དེ་ཐམས་ཅད་སྟོང་པ་འོད་གསལ་ལ་ཐིམ། དེ་ནི་འཆི་བའི་འོད་གསལ་ལམ། འཆི་བ་དངོས་ཡིན་ནོ། །དེ་ཡང་ས་ཆུ་ལ་ཐིམ་ཞེས་བརྗོད་ཀྱང་ས་
ཁམས་ཡེ་མེད་དུ་སོང་བ་ནི་མིན་ལ། སས་ཤེས་པའི་རྟེན་མི་བྱེད་པ་ལ་ས་ཆུ་ལ་ཐིམ་ཞས་བརྗོད་པ་ཡིན་ནོ། །ཆུ་མེ་ལ་ཐིམ་ཆུལ་སོགས་ཀྱང་དེ་དང་འདྲའོ། །རླུང་རྣམ་ཤེས་ལ་ཐིམ་ཞེས་པ་སྣ་སྒོར་རྒྱུ་བའི་རླུང་རགས་པས་ཤེས་པའི་རྟེན་མི་བྱེད་

[061B] །ཡང་ན་རླུང་རགས་པ་དེ་སྙིང་གའི་རྩ་མདུད་ཀྱི་དབུས་ཀྱི་དྷཱུ་ཏཱིའི་ནང་གི་ལྷན་སྐྱེས་ཀྱི་རླུང་ཕྲ་བ་ལ་ཐིམ་པའོ། །དེའི་དུས་ན་རླུང་རགས་པས་ཤེས་པའི་རྟེན་མི་བྱད་ཀྱང་ལྷན་སྐྱེས་ཀྱི་རླུང་ཕྲ་མས་ཤེས་པའི་རྟེན་བྱེད་པ་ཡིན་ནོ། །རླུང་ཕྲ་བ་གཅིག་པུས་
ཤེས་པའི་རྟེན་བྱེད་ཀྱི་རགས་པས་མི་བྱེད་པའི་དུས་ནི། རླུང་སེམས་སྣང་བ་ལ་ཐིམ་ནས་སྟོང་ཆེན་འོད་གསལ་ལ་ཐིམ་པའི་བར་དུའོ། །དེ་ནས་འོད་གསལ་ལམ་འཆི་བའི་འོད་གསལ་ལས་སྟོང་ཆེན་ཉེར་ཐོབ་དྲི་ཟའི་སེམས་བར་དོ་སོགས་འབྱུང་བ་སྔར་
དང་འདྲའོ། །དེས་ན་གཞི་དུས་སུ་རྩ་དང་རླུང་དང་འབྱུང་བ་རྣམས་དང་པོར་ཆགས་པ་སྙིང་གནས་ཆགས་ལ། མཐར་སྡུད་པ་ཡང་སྙིང་གར་སྡུད་པ་དང་འདྲ་བར་ལམ་བསྐྱེད་རིམ་གྱི་སྐབས་སུ་སྙིང་གའི་ཏིང་ངེ་འཛིན་སེམས་དཔའ་ལ་སྤྲོ་བསྡུ་མང་དུ་བྱས་
ཏེ་བསྒོམས་པས། རྫོགས་རིམ་གྱི་སྐབས་སུ་འཆི་དུས་ཀྱི་འབྱུང་བ་སྡུད་པ་དགུག་མི་དགོས་པར་དེའི་གོང་དུ་ཏིང་ངེ་འཛིན་གྱི་མཐུས་འབྱུང་བ་རྣམས་རིམ་གྱིས་བསྡུས་ནས་གཉིས་སྣང་དང་བྲལ་བའི་འོད་གསལ་སྐྱེ་བ་ཡིན་ནོ། །དེས་བླ་མེད་ཀྱི་རྒྱུད་སྡེ་དུ་
མ་ནས་བསྐྱེད་རིམ་གྱི་སྐབས་སུ་གཞི་དུས་ཀྱི་སྐྱི་ཤི་བར་དོ་གསུམ་དང་སྦྱར་ནས་བསྒོམ་དགོས་པ་མང་དུ་གསུངས་པ་ཡང། རྫོགས་རིམ་གྱི་སྐབས་སུ་བོགས་འདོན་ཚུལ་གཞན་དང་ཡེ་མི་འདྲ་བ་ལ་དགོངས་པ་ཡིན་ནོ། །ཡང་རྩ་རླུང་ཐིག་ལེ་མང་
དུ་གསུངས་པའི་དགོས་པ་ནི། འཆི་བའི་ཚེ་ལྟེ་བའི་དམར་ཆ་ཡར་འགྲོ། སྤྱི་བོའི་དཀར་ཆ་མར་འོངས་པའི་འདུ་འཕྲོད་ལ་བརྟེན་ནས་གཉིས་སྣང་དང་བྲལ་བའི་འོད་གསལ་མངོན་དུ་འགྱུར་ལ། དེ་ཡང་གཉིས་སྣང་འགགས་པ་ཙམ་ལ་འོད་གསལ་

[062A]༄༅། །དུ་བཏགས་པ་ཡིན་གྱི། མཚན་ཉིད་པ་ནི་མིན་ནོ། །དེ་དང་འདྲ་བར་ལམ་དུས་སུ་རླུང་དང་ལྟེ་བའི་གཏུམ་མོའི་རྣལ་འབྱོར་ལ་བརྟེན་ནས་དམར་པོ་དང། དཀར་པོའི་འདུ་འཕྲོད་བྱེད་པ་ཡོད་ཅིང། འདུ་འཕྲོད་བྱུང་དུས་གཉིས་
སྣང་རགས་པ་འགགས་པས་དེའི་དུས་སུ་སྟོང་ཉིད་ཀྱི་ངེས་ཤེས་གསལ་བཏབ་ནས་གཞན་དང་མི་འདྲ་བའི་སྟོང་ཉིད་རྟོགས་པ་ལ་བོགས་འོང་བས་དེ་ལ་དགོངས་ནས་བཤད་པ་ཡིན་ན། །རྩ་ཉེར་བཞི་དང། བདུན་ཅུ་རྩ་གཉིས་དང། སྟོང་ཕྲག་བདུན་
ཅུ་རྩ་གཉིས་ལ་སྐུ་གསུང་ཐུགས་སམ། ལུས་ངག་ཡིད་གསུམ་ལ་སོགས་པ་གསུམ་གསུམ་འབྱེད་པ་དང། གསུམ་དུ་གྲངས་ངེས་པ་ནི་རྩ་དེ་དག་གི་ནང་ནས་འབབ་པའི་རྫས་ལ་བྱང་སེམས་དཀར་དམར་གཉིས་དང་རླུང་གསུམ་དུ་ངེས་པས་དེའི་གནད་ཡིན་ནོ། །
གཞི་དུས་སུ་རྩ་དང་རླུང་ཆགས་པའི་རིམ་པའམ། སེམས་ཅན་སྐྱེ་བའི་རིམ་པ་དང་མཐུན་པར་བསྐྱེད་རིམ་གྱི་སྐབས་སུ་ལྷ་སྐུ་བསྒོམས་པས། རྫོགས་རིམ་གྱི་སྐབས་སུ་ཏིང་ངེ་འཛིན་གྱི་མཐུས་འབྱུང་བ་བསྡུས་ནས་གཉིས་སྣང་དང་བྲལ་བའི་འོད་
གསལ་ལ་མཉམ་པར་བཞག་པའི་རྗེས་སུ་དེ་ལས་ལངས་མ་ཐག་ཁོ་ནར་འཇའ་ལུས་ལས་གྲུབ་པའི་ལྷ་སྐུར་ལྡང་བ་ཡིན་ལ། དེ་ནི་འབྲས་དུས་ཀྱི་གཟུགས་སྐུ་གཉིས་ཀྱི་ཉེར་ལེན་གྱི་རྒྱུ་བྱེད་དོ། །དེས་ན་བསྐྱེད་རིམ་གྱི་སྐབས་ཁོ་ནར་ལྷའི་
སྐུ་བསྒོམ་ལ། རྫོགས་རིམ་གྱི་སྐབས་སུ་ལྷ་སྐུ་ཡེ་མི་སྒོམ་ན་རྫོགས་རིམ་གྱི་སྐབས་སུ་གཟུགས་སྐུ་གཉིས་ཀྱི་ཐུན་མང་མིན་པའི་ཉེར་ལེན་གྱི་རྒྱུ་མེད་པར་ཐལ་པའི་སྐྱོན་ཡོད་པས་སྐབས་དེར་ཡང་ལྷ་སྐུ་ངེས་པར་བསྒོམ་དགོས་སོ། །རླུང་

[062B] མངལ་དུ་ཉིད་མཚམས་སྦྱར་ནས་སྙིང་གའི་རྩ་མདུད་ཆགས་པའི་ཚེ་དེའི་ནང་གི་ལྷན་སྐྱེས་ཀྱི་རླུང་ལས་སྣ་སྒོར་རྒྱུ་བའི་སྲོག་འཛིན་གྱི་རླུང་སྐྱེ་ལ། རླུང་དེ་གཉིས་ཀའང་སྲོག་འཛིན་གྱི་རླུང་ཡིན་ནོ། །དེའི་ཚེ་སེམས་ཅན་གྱི་ལུས་ཉའི་རྣམ་
པ་ལྟ་བར་ཡོད་པར། རྒྱུད་རྡོ་རྗེ་འཕྲེང་བར་བཤད། དེ་ཡང་མངལ་དུ་ཞུགས་པའི་ཟླ་བ་དང་པོའི་དུས་ཀྱི་སྐྱེ་ཚུལ་ཡིན་ནོ། །ཟླ་བ་གཉིས་པའི་ཚེ་སྲོག་འཛིན་གྱི་རླུང་ལས་ཐུར་སེལ་གྱི་རླུང་སྐྱེ་ལ། སྲོག་འཛིན་གྱི་རྩ་བའི་གནས་ནི་སྙིང་ག་ཡིན་ཅིང། ཐུར་
སེལ་ཀྱི་རྩ་བའི་གནས་ནི་གསང་གནས་ཡིན་ནོ། །དེའི་ཚེ་ལག་པ་གཉིས་རྐང་པ་གཉིས་ཏེ་བཞི་མགོ་དང་བཅས་པའི་འབུར་བུ་ལྔ་དོད་པས་ལུས་རུས་སྦལ་གྱི་རྣམ་པ་ལྟ་བུ་ཡོད་དོ། །ཟླ་བ་གསུམ་པ་ལ་ཐུར་སེལ་གྱི་རླུང་ལས་མཉམ་གནས་ཀྱི་
རླུང་སྐྱེ་ལ། དེའི་རྩ་བའི་གནས་ནི་ལྟེ་བ་ཡིན་ནོ། །དེའི་ཡན་ལག་ལྔ་ཆང་བ་ལ་ཅུང་ཟད་རྒུར་པོར་ཡོད་པས་ཕག་རྒོད་ཀྱི་རྣམ་པ་ལྟ་བུར་ཡོད་དོ། །ཟླ་བ་བཞི་པ་ལ་མཉམ་གནས་ཀྱི་རླུང་ལས་གྱེན་རྒྱུའི་རླུང་སྐྱེ་ལ། དེའི་རྩ་བའི་གནས་ནི་མགྲིན་
པ་ཡིན་ནོ། །དེའི་ཚེ་སྟོད་ཅུང་ཟད་རྒྱས་པ་སེང་གེའི་རྣམ་པར་ཡོད་དོ། །ཟླ་བ་ལྔ་པ་ལ་གྱེན་རྒྱུའི་རླུང་ལས་ཁྱབ་བྱེད་ཀྱི་རླུང་སྐྱེ་ལ། དེའི་རྩ་བའི་གནས་ནི་ཚིགས་ཆེན་བཅུ་གཉིས་ཡིན་ནོ། །ཟླ་བ་དྲུག་པ་ལ་མིག་གི་སྒོར་འབྱུང་བའི་རླུང་ཀླུ་ཞེས་
བྱ་བ་སྐྱེ་ལ་འབྱུང་བས་སྐྱེ། ཟླ་བ་བདུན་པ་ལ་རྣ་བའི་སྒོར་འབྱུང་བའི་རླུང་རུས་སྦལ་དང། འབྱུང་བ་ཆུ་སྐྱེ། ཟླ་བ་བརྒྱད་པ་ལ་སྣའི་སྒོར་རྒྱུ་བའི་རླུང་རྩངས་པ་དང། འབྱུང་བ་མེ་སྐྱེ། ཟླ་བ་དགུ་བ་ལ་ལྕེ་ལ་རྒྱུ་བའི་རླུང་ལྷ་སྦྱིན་དང་འབྱུང་བརླུང་སྐྱེ་

[063A]༄༅། །ཟླ་བ་བཅུ་པ་ལ་ལུས་ལ་རྒྱུ་བའི་རླུང་གཞུ་ལས་རྒྱལ་དང་འབྱུང་བ་ནམ་མཁའི་ཁམས་ཏེ། ལུས་ཀྱི་བུག་པ་དང་སྦུབས་རྣམས་འབྱུང། ཡན་ལག་གི་རླུང་ལྔ་པོ་དེ་དག་གཙོ་ཆེར་སྲོག་འཛིན་གྱི་རླུང་ཡིན་ལ། རླུང་གཞན་བཞི་པོ་
དེ་དག་ཀྱང་དབང་པོའི་སྒོ་རྣམས་ལ་རྒྱུ་བ་སྲིད་དོ། །སྲོག་འཛིན་གྱིས་ཆེ་གནས་པ་དང། སྣ་སྒོ་ལ་རྒྱུ་བའི་ལས་བྱེད་ལ། ཐུར་སེལ་གྱིས་བཤང་གཅི་ཐུར་དུ་འདྲེན་པའི་བྱ་བ་བྱེད། མཉམ་གནས་ཀྱིས་ཟས་ཀྱི་དྭངས་མ་མ་ལུས་པ་ལུས་ལ་འགྲེམ་
པའི་བྱ་བ་བྱེད། དྭངས་སྙིགས་འབྱེད་མཁན་ནི་ལྟེ་བའི་གཏུམ་མོའི་མེས་བྱེད། གྱེན་རྒྱུས་ཟས་ལ་མྱང་བ་དང་སྨྲ་བ་སོགས་དང་རླུང་གཞན་རྣམས་གྱེན་དུ་འགྲོ་བའི་བྱ་བ་བྱེད་དོ། །ཁྱབ་བྱེད་ཀྱིས་ལུས་ཀྱི་ནང་གི་རླུང་གཞན་རྣམས་ལ་ཁྱབ་པ་དང། འགྲོ་བ་
སོགས་ཀྱི་བྱ་བ་བྱེད་དོ། །ཐུར་སེལ། སྲོག་འཛིན། གྱེན་རྒྱུ། མཉམ་གནས་བཞི་ནི་རིམ་པ་བཞིན་ས་ཆུ་མེ་རླུང་བཞི་དང། རྡོ་རྗེ་མགོན་པོ། རིན་ཆེན་མགོན་པོ། པདྨ་མགོན་པོ། ལས་ཀྱི་མགོན་པོ་བཞིའི་རླུང་ཡིན་ལ། དེ་ཡང་མགོན་པོ་རེ་རེའི་རླུང་
རྒྱུ་བ་ན། དགུ་བརྒྱ་པ་ཕྲག་རེ་ར་རྒྱུ་ལ། དེ་ལ་འབྱུང་བ་ཆེ་ཆུང་གི་དབང་དུ་བྱས་ན་འབྱུང་བ་ཆེ་བའི་རླུང་ཡིན་ལ། དེ་ལ་ཉིས་བརྒྱ་ཉེར་ལྔ་པ་ཚན་པ་བཞིར་བྱས་ལ། ཚན་པ་རེ་རེ་ལ་གོས་དཀར་མོ་ལ་སོགས་པ་ལྷ་མོ་བཞིའི་རླུང་ཡིན་ཅིང། ལྷ་མོའི་རླུང་
ལ་འབྱུང་ཆུང་གི་རླུང་ཟེར། དེས་ན་མགོན་པོ་རེ་རེའི་རླུང་རྒྱུ་བ་ན། ལྷ་མོ་བཞི་བཞིའི་རླུང་རྒྱུ་བས་འབྱུང་བ་ཆེ་བའི་རླུང་རེ་རེ་རྒྱུ་བ་ན། འབྱུང་བ་ཆུང་བའི་རླུང་བཞི་བཞི་རྒྱུ་བ་ཡིན་ནོ། །མགོན་པོ་བཞིའི་རླུང་གི་ཁྱད་པར་ནི། པདྨ་མགོན་པོའི་རླུང་རྒྱུ་བའི་ཚེ་

[063B] དེའི་ཚེ་དམར་པོས་གཞན་བཞི་ལ་ཁྱབ་པར་རྒྱུ་བ་ཡིན་ནོ། །དེ་བཞིན་དུ་རིན་ཆེན་མགོན་པོ། རྡོ་རྗེ་མགོན་པོ། ལས་ཀྱི་མགོན་པོ་རྣམས་ལ་ཡང། སེར་པོ་དང། དཀར་པོ་དང། ལྗང་གུ་རྣམས་གཙོ་ཆེ་ཞིང། གཞན་
ཕལ་པའི་ཚུལ་གྱིས་རྒྱུ་བ་ཡིན་ནོ། །དེ་ཡང་ལྷ་མོ་བཞིའི་རླུང་རྒྱུ་བའི་ཚུལ་ནི། མེ་གོས་དཀར་མོའི་རླུང་རྒྱུ་བའི་ཚེ་ནི། སྣ་བུག་གཡས་པ་ལྟ་བུའི་དབང་དུ་བྱས་ན། དམར་པོ་དབུས། གཡོན་པ་ལྗང་གུ་འོག་ལ་དཀར་པོ། སེར་པོ་སྟེང་དང་
སྔོན་པོ་གཡས་ལ་རྒྱུ་བ་ཡིན་ནོ། །དེས་མཚོན་ནས་མེའི་རླུང་རྒྱུ་བའི་ཚེ་ལྗང་གུ་དབུས་དང། མེའི་ས་རྒྱུ་བའི་ཆེ་སེར་པོ་དབུས་དང། མེའི་ཆུ་རྒྱུ་བའི་ཚེ་དཀར་པོ་དབུས་སུ་རྒྱུ་བ་ཡིན་ནོ། །ཡང་མགོན་པོ་བཞིའི་རླུང་རྒྱུ་བའི་ཚེ་སྣ་བུག་གཡས་པ་ལྟ་བུ་ཞིག་
གི་གཡས་གཡོན་ལ་རྒྱུ་ཞེས་བླ་མ་ཁ་ཅིག་གསུང་བ་མི་འཐད་པས། པདྨ་མགོན་པོ་ལྟ་བུ་སྣ་བུག་གཡས་ཁོ་ན་དང། ལས་ཀྱི་མགོན་པོ་གཡོན་ཁོ་ན་དང། རིན་ཆེན་མགོན་པོ་གཉིས་ཀ་ནས་དྲག་ཏུ་རྒྱུ་ཞིང། རྡོ་རྗེ་མགོན་པོ་གཉིས་ཀ་ནས་དལ་པར་
རྒྱུ་བ་ཡིན་ནོ། །དེ་ལ་གསང་བ་འདུས་པའི་ལུགས་ཀྱི་ཉིན་ཞག་ཕྲུགས་གཅིག་ལ་ཐུན་བཅུ་གཉིས། ཐུན་ཕྱེད་པ་ཉེར་བཞི། ཐུན་ཕྱེད་པ་རེ་རེ་ལ་མགོན་པོ་རེ་རེའི་རླུང་དགུ་བརྒྱ་པ་ཕྲག་རེ་རེ་རྒྱུ་ལ། དགུ་བརྒྱ་པ་རེ་རེ་ལ་ལྷ་མོ་བཞི་བཞིའི་རླུང་རྒྱུ་བ་དེ་
འབྱུང་ཆེན་གྱི་དཀྱིལ་འཁོར་ཉེར་བཞི། དེ་རེ་རེ་ལ་འབྱུང་ཆུང་གི་དཀྱིལ་འཁོར་བཞི་བཞིར་ཕྱེ་བས་འབྱུང་ཆུང་གི་དཀྱིལ་འཁོར་དགུ་བཅུ་རྩ་དྲུག་རྒྱུ་བ་ཡིན་ནོ། །འདི་པའི་ལུགས་ཀྱི་འཕོ་བ་ཉེར་བཞིར་བྱེད་པ་ཡིན་ཏེ། འཕོ་བའི་དོན་ནི་སྣ་བུག་

[064A]༄༅། །གཡས་ནས་གཡོན་དུ་འཕོ་བ་ལྟ་བུ་མིན་ལ། འདི་ནི་དགུ་བརྒྱ་པ་རེ་རེ་སོང་བ་ན་འཕོ་འཇུག་བྱེད་པའི་ཕྱིར་རོ། །དབུགས་ཉི་ཁྲི་ཆིག་སྟོང་དྲུག་བརྒྱ་རྒྱུ་བ་ནི་མགོན་པོ་བཞིའི་རླུང་ཁོ་ན་ཡིན་ལ། ཁྱབ་བྱེད་ཀྱི་རླུང་ནི་འཆི་ཚེ་མ་
གཏོགས་མི་རྒྱུ་ཞིང། དེའི་ཚེ་ཡང་ཅི་ཙམ་རྒྱུ་བའི་ངེས་པ་མི་སྣང་ཞིང། མན་ངག་སྙེ་མ་ལས། རྒྱ་གར་བའི་བླ་མ་སྔ་རབས་རྣམས་ཀྱི་མན་ངག་ལས། ལྷ་མོ་གཅིག་གིས་རླུང་ཉིས་བརྒྱ་ཉར་ལྔ་རྩ་སོ་གཉིས་ནས་འབབ་པའི་ཚེ། བདུད་བྲལ་མའི་ནང་
ནས་དབུགས་བདུན་བརྒྱ་ལྷག་ཙམ་ཞིག་འབབ་པར་བཤད་ལ། དེ་ལྟར་བདུད་བྲལ་མའི་ནང་དུ་འཆི་བའི་གོང་ནས་རླུང་འབབ་པ་དང། ཁྱབ་བྱེད་ཀྱི་རླུང་འཆི་བའི་གོང་ནས་རྒྱུ་བ་འདྲ་བ་ཞིག་འབྱུང་ལ། འོན་ཀྱང་མན་ངག་དེ་ཡིད་ཆེས་པའི་གནས་སུ་
ཁས་ལེན་པའི་ངེས་པ་མི་སྣང་ངོ། །ཁྱབ་བྱེད་ཀྱི་རླུང་ནི་འབྱུང་བ་ནམ་མཁའི་རླུང་ཡིན་ལ། ས་རླུང་དང། ཆུ་རླུང་དང། མེ་རླུང་དང། རླུང་གི་རླུང་རྣམས་རྒྱུ་བའི་ཚུལ་ནི། རིམ་པ་ལྟར་ཐད་ཀ་དང། འོག་དང། སྟེང་དང། གྱེན་སོགས་ལ་རྒྱུ་
བ་ཡིན་ནོ། །མ་རྒྱུད་ནས་གསུངས་པའི་རྩ་འདབ་ནས་རྒྱུ་ཚུལ་ནི། ཕྱིའི་དབང་དུ་བྱས་ན་ཉིན་ཞག་གཅིག་ལ་དབྱུ་གུ་དྲུག་ཅུ་རེ་བཞི་ཡོད་ལ། དེ་དང་མཐུན་པར་གང་ཟག་གཅིག་ལ་ཉིན་ཞག་གཅིག་ལ་ལྟེ་བའི་འདབ་མ་ནས་དབྱུ་གུ་དྲུག་ཅུ་རེ་བཞིའི་
རླུང་རྒྱུ་ལ། དབྱུ་གུ་རེ་ལ་རླུང་སུམ་བརྒྱ་སུམ་ཅུ་སོ་ཕྱེད་དང་བརྒྱད་བརྒྱད་ཡོད་དེ། ཡང་ཉིན་ཞག་གཅིག་ལ་ཆུ་ཚོད་སོ་གཉིས་ཡོད་ལ། དེ་དང་མཐུན་པར་ཆུ་ཚོད་སོ་གཉིས་ཀྱི་རླུང་སྤྱི་བོའི་རྩ་འདབ་ལ་རྒྱུ་ལ། ཆུ་ཚེད་རེ་ལ་རླུང་དྲུག་བརྒྱ་དང་བདུན་

[064B] །ཡང་ཉིན་ཞག་གཅིག་ལ་འཕོ་བ་བཅུ་དྲུག་ཡོད་པ་དང་མཐུན་པར་འཕོ་བ་བཅུ་དྲུག་གི་རླུང་མགྲིན་པའི་རྩ་འདབ་ནས་རྒྱུ་ལ། འཕོ་བ་རེ་རེའི་རླུང་ལ་སྟོང་དང་ཕྱེད་དང་བཞི་བརྒྱ་རེ་ཡོད་ཅིང། ཡང་ཉིན་ཞག་གཅིག་ལ་ཐུན་ཚོད་བརྒྱད་ཡོད་པ་དང་
མཐུན་པར་སྙིང་གའི་རྩ་འདབ་ནས་ཐུན་ཚོད་བརྒྱད་ཀྱི་རླུང་རྒྱུ་ལ། ཐུན་ཚོད་རེ་རེ་ལ་རླུང་ཉིས་སྟོང་བདུན་བརྒྱ་རེ་ཡོད་ལ། འདི་དག་ཀྱང་གང་ཟག་གཅིག་གི་ཉིན་ཞག་གཅིག་གི་རླུང་ཉི་ཁྲི་ཆིག་སྟོང་དྲུག་བརྒྱ་རྒྱུ་བའི་ཚུལ་ཡིན་ཅིང། དེ་ཡང་འཁོར་ལོ་བཞི་པོ་
རེ་རེ་ནས་ཉི་ཁྲི་ཆིག་སྟོང་དྲུག་བརྒྱ་སྔ་ཕྱི་མ་ཡིན་པར་དུས་མཉམ་དུ་རྒྱུ་བ་ཡིན་ནོ། །དེ་ཡང་ལྟེ་བའི་འདབ་མ་གཉིས་ནས་རླུང་རྒྱུ་བ་རྫོགས་པའི་ཚེ། སྤྱི་བོའི་འདབ་མ་གཅིག་ནས་གཉིས་ལ་འཕོ། སྤྱི་བོའི་འདབ་མ་གཉིས་ནས་རྒྱུ་བ་རྫོགས་པའི་ཚེ་
མགྲིན་པའི་འདབ་མ་གཅིག་ནས་གཉིས་པར་འཕོ་ལ། མགྲིན་པའི་འདབ་མ་གཉིས་ནས་རྒྱུ་བ་རྫོགས་པའི་ཚེ་སྙིང་གའི་འདབ་མ་གཅིག་ནས་གཉིས་པར་འཕོ་བ་ཡིན་ནོ། །དེ་ལྟར་རྩ་རླུང་ཐིག་ལེ་བཤད་པའི་དགོས་པ་ནི། དེ་དག་གི་གནས་ཚུལ་ཐིངས་
ནས་དེ་ལ་གནད་དུ་བསྣུན་པས་སྟོང་པ་དང་བདེ་བ་དབྱེར་མེད་པའི་རྫོགས་རིམ་གྱི་རྟོགས་པ་སྐྱེ་བའི་དགོས་པ་ཡོད་ལ། སྟོང་པ་ནི་ཡུལ་ལ་བྱེད་པ་དང། ཡུལ་ཅན་ལ་བྱེད་པ་གཉིས་ལས། འདི་ནི་ཤཱནྟི་པས་བཤད་པ་ལྟར་ཡུལ་བདག་མེད་པ་ལྟ་
བུ་ཡིན་ལ། བདེ་བདེ་ལ་རྣམ་པ་མང་དུ་ཡོད་དེ། མཚན་ཉིད་ཐེག་པ་ནས་བཤད་པའི་ལུས་སེམས་ཤིན་སྦྱངས་ཀྱི་བདེ་བ་དང། དབུགས་བགྲངས་པ་ལ་བརྟེན་ནས་སྐྱེས་པའི་ཞི་གནས་ཀྱི་བདེ་བ་དང། རྒྱུད་སྡེ་འོག་མ་ནས་བཤད་པའི་སྲོག་བཀག་

[065A]༄༅། །པའི་རླུང་སྦྱོར་གྱི་བདེ་བ་སེམས་ནི་འདིར་དོན་དུ་གཉེར་བྱ་མ་ཡིན་ལ། འོ་ན་གང་ཡིན་སྙམ་ན། དགའ་བ་བཞིའི་ནང་ནས་ལྷན་སྐྱེས་ཀྱི་དགའ་བ་ཡིན་ལ། དེ་ཡང་རླུང་ལ་རྡོར་བཟླས་དང། གཏུམ་མོའི་མེ་དམིགས་བྱས་པའི་
སྟོབས་ཀྱིས་ལྟེ་བའི་དམར་ཆ་འཕེལ་ནས་སྤྱི་བོའི་བྱང་སེམས་ཞུ་སྟེ། ལུས་ཤེས་ཀྱི་འཁོར་དུ་ཚོར་བ་བདེ་བ་སྐྱེ་ལ། དེས་དེ་མ་ཐག་རྐྱེན་བྱས་ནས་ཡིད་ལ་དགའ་བའི་བདེ་བ་སྐྱེ་ལ། དགའ་བ་དེས་སྟོང་ཉིད་ཡུལ་དུ་བྱས་ཤིང་བཟུང་ནས་དེ་དང་
སྟོང་ཉིད་གཉིས་ནི་ནམ་མཁའ་ལ་ནམ་མཁའ་ལྟ་བུར་སྦྱོར་བའི་ཚེ། བདེ་སྟོང་དབྱེར་མེད་པའི་ཟུང་དུ་འཇུག་པའི་རྫོགས་རིམ་ཞེས་བྱའོ། །ཡང་སྔགས་ཀྱི་སྐབས་སུ་སྟོང་པ་དང་སྙིང་རྗེ་དབྱེར་མེད་ཅེས་བཤད་པའི་སྟོང་པ་ནི་ཆོས་སྐུའི་ཉེར་
ལེན་གྱི་རྒྱུར་གྱུར་པའི་སྟོང་ཉིད་རྟོགས་པའི་ཤེས་རབ་ཡིན་ལ། སྙིང་རྗེ་ནི་སེམས་ཅན་སྡུག་བསྔལ་དང་བྲལ་ན་སྙམ་པའི་སྙིང་རྗེ་ཁོ་ན་ལ་མི་བྱེད་ཀྱི། གཟུགས་སྐུའི་ཉེར་ལེན་གྱི་རྒྱུར་གྱུར་པའི་ཐབས་སྙིང་རྗེ་ཡིན་ནོ། །དེས་ན་སེམས་ཀྱི་
རྟན་ཐིག་ལེ་ཡིན་པས་རྗེ་མར་པ་ནས་བརྒྱུད་པ་རྣམས་ལ་ཉིན་ཞག་གཅིག་ལ་གཉིད་དུ་སོང་མ་སོང་གཉིས་སུ་ངེས་ལ། གཉིད་དུ་སོང་བ་ལ་རྨི་ལམ་ཡོད་མེད་གཉིས་ལས། རྨི་ལམ་མེད་པའི་གཉིད་འཐུག་གི་དུས་སུ་སེམས་ཀྱི་རྟེན་བྱང་སེམས་དཀར་
དམར་སྙིང་ག་ན་གནས་པས་སྙིང་གར་སེམས་འཛིན་ལ། རྨི་ལམ་རྨིས་པའི་དུས་སུ་དེ་གཉིས་མགྲིན་པར་གནས་པས་མགྲིན་པར་སེམས་འཛིན་ལ། གཉིད་དུ་མ་སོང་བའི་དུས་སུ་ལྟེ་བར་གནས་པས་དེར་སེམས་འཛིན་ལ། ཕོ་མོ་སྦྱོར་བ་བྱེད་པའི་

[065B] །དུས་འཁར་བའི་ལུགས་ལ་དང་པོ་གཉིས་སྔ་མ་དང་འདྲ་ལ། ཕྱི་མ་གཉིས་ལྡོག་སྟེ་བཤད་དོ། །གཉིས་པ་ལ་གཉིས། རྫོགས་རིམ་སྤྱིའི་རྣམ་གཞག་མདོ་ཙམ་དུ་བསྟན་པ་དང། སྐབས་སུ་བབ་པའི་དམིགས་
པ་ངོས་བཟུང་བའོ། །དང་པོ་ནི། སྤྱིར་སྔགས་ཀྱི་ལུགས་ལ་རབ་ཚེ་འདི་དང། འབྲིང་བར་དོ། ཐ་མ་སྐྱེ་བ་བརྒྱུད་ནས་འཚང་རྒྱ་བ་གསུམ་ལས། དང་པོ་ནི་གསང་འདུས་འཕགས་ལུགས་པ་དང་བསྟུན་ན་དང་པོར་སེམས་བསྐྱེད་བྱང་སེམས་ཀྱི་སྡོམ་པ་
བཟུང་ནས་སྤྱོད་པ་ཕར་ཕྱིན་དྲུག་ལ་བསླབ་པ་སོགས་ལམ་ཐུན་མོང་བས་རྒྱུད་ལེགས་པར་སྦྱངས་ནས། དེས་དབང་བསྐུར་བ་མཚན་ཉིད་དང་ལྡན་པ་ཐོབ་པར་བྱས་ཏེ། རྩ་ལྟུང་དང་སྦོམ་པོ་སོགས་ཀྱི་དམ་ཚིག་དང་སྡོམ་པ་དག་པས་རྒྱུད་དག་པར་བྱས། དེ་
ནས་ཕྲ་ཐིག་གི་བར་བསྐྱེད་རིམ་བརྟན་པར་བྱས། དེ་ནས་རྡོ་རྗེ་གསུམ་གྱི་རྫོགས་རིམ་རྣམས་རྒྱུད་ནས་བཤད་པ་བཞིན་ཐོབ་པར་བྱས་ལ། དེ་ནས་རླུང་སེམས་ཤིན་ཏུ་ཕྲ་བ་ལ་བརྟེན་ནས་སྒྱུ་ལུས་རྡོ་རྗེ་འཆང་གི་སྐུར་ལངས་ཏེ། འོད་གསལ་མངོན་དུ་
བྱས་ལ་སློབ་པ་དང་མི་སློབ་པའི་ཟུང་འཇུག་མངོན་དུ་བྱེད་དོ། །གཉིས་པ་ནི། སེམས་དབེན་ལ་གསུམ་ལས། སེམས་སྣང་བའི་ཡེ་ཤེས་མན་ཆད་ཀྱི་བསྐྱེད་རྫོགས་ཀྱི་ཡོན་ཏན་རྣམས་མཚན་ཉིད་དང་ལྡན་པ་རྣམས་ཐོབ་དགོས་ལ། སྣང་བ་
ཉེར་ཐོབ་ནི་མ་ཐོང་དགོས་ཤིང། སྣང་བ་མཆེད་པ་ནི་ཐོབ་མ་ཐོབ་གང་ཡིན་ཀྱང་དེའི་ཚེ་སྤྱོད་པ་བྱེད་པའི་མཐུན་རྐྱེན་མ་འཛོམ་པའམ། ཡང་ཞིང་ལས་སོགས་ཀྱི་བྲེལ་བའི་དབང་གིས་སྤྱོད་པ་བྱེད་རྒྱུ་མ་བྱུང་བར་འཆི་བའི་ཚེ་དེས་སྤྱོད་པའི་དོད་
[066A]༄༅། །ཐུབ་པར་བྱེད་པ་ནི། འདིར་དཔེ་ཁ་ཅིག་ལས། ནཱ་དའི་གནད་ཀྱིས་འཆི་བའི་གོང་དུ་ཏིང་ངེ་འཛིན་གྱི་མཐུས་འབྱུང་བ་སྡུད་མི་ཐུབ་ལ། དེ་མ་ཐུབ་ན་སྣང་བ་ཉེར་ཐོབ་ཀྱི་ཡེ་ཤེས་མངོན་དུ་མི་འགྱུར་བས། དེ་འཆི་ཁར་མངོན་
དུ་འགྱུར་བའི་ཆེད་དུ་འཆི་ཁར་འབྱུང་བ་སྡུད་པའི་ཚེ་མན་ངག་ནས་བཤད་པའི་འབྱུང་བ་སྡུད་ལུགས་ཀྱི་དམིགས་པ་རྣམས་བསྐྱངས་པས་ཤི་ཟིན་པའི་ཚོད་ཙམ་ན་སྣང་བ་ཉེར་ཐོབ་མངོན་དུ་བྱེད་ཅིང། བར་དོར་སྐྱེས་པའི་ཚོད་ཙམ་ན་སྒྱུ་ལུས་
ཐོབ་ཅིང། དེ་ནས་རྟེན་དེ་ལ་འོད་གསལ་ཟུང་འཇུག་མངོན་དུ་བྱེད་དོ། །ཞེས་འབྱུང་ངོ། འབྱུང་བ་སྡུད་པའི་ཚེ་མན་ངག་གི་འོད་གསལ་མངོན་དུ་བྱས་ལ། དེའི་མཐར་ལོངས་སྐུར་ལངས་དེའི་འོད་གསལ་དང་ཟུང་འཇུག་མངོན་དུ་བྱེད་དོ། །
གསུམ་པ་ནི། ཚེ་འདི་ལ་བླ་མེད་ཀྱི་དཀྱིལ་འཁོར་གང་ཡང་རུང་བར་དབང་བསྐུར་མཚན་ཉིད་དང་ལྡན་པ་ཐོབ་པས། དམ་ཚིག་དང་སྡོམ་པ་དག་པར་བྱས་པ་ཅིག་ངེས་པར་ཡན་ལག་ཏུ་དགོས་ལ། བསྐྱེད་རིམ་དང་ལུས་དབེན་རྣམས་རྒྱུད་
ལ་སྐྱེས་མ་སྐྱེས་གང་ཡིན་ཀྱང་རུང་སྐྱེ་བ་བཅུ་དྲུག་ཚུན་ལ་འཚང་རྒྱ་བ་ཡིན་ནོ། །འདི་ལ་སེམས་དབེན་གྱི་རྟོག་པ་སྟོང་པ་གསུམ་གང་ཡང་མ་སྐྱེས་པ་དགོས་ཏེ། སྐྱེས་ན་འདི་ལ་འཚང་རྒྱ་བའམ་ཡང་ན་བར་དོར་འཚང་རྒྱ་བའི་ཕྱིར་རོ། །
ཡང་རྗེ་མར་པ་ནས་བརྒྱུད་པ་རྣམས་ཀྱི་ལུགས་ལ་བསྐྱེད་རིམ་བརྟན་པ་གཞིར་བཞག་ནས། རླུང་གཏུམ་མོ་སྤྱོད་པ་གསུམ་མཐར་ཕྱིན་ན་ཚེ་འདི་ལ་འཚང་རྒྱ། དེ་ལྟར་མ་ནུས་ན་ད་གཟོད་འཆི་བའི་འོད་གསལ་ཟིན་པའི་དོན་དུ་ད་ལྟ་གཉིད་

[066B] དེ་ལེགས་པོ་ཞིག་བྱུང་ན་ད་གཟོད་འཆི་ཙ་ན་ཐ་མལ་གྱི་འཆི་བ་རང་དགའ་བར་མི་འགྲོ་བར། འོད་གསལ་གཟུང་ནས་འཆི་བ་ཆོས་སྐུར་འཁྱེར་ཐུབ་ལ། ད་གཟོད་བར་དོ་ཟིན་པའི་དོན་དུ་ད་ལྟ་དང་པོར་རྨི་ལམ་
གྱི་མན་ངག་ལ་སྦྱངས་ནས་རྨི་ལམ་བཟུང་ལ། དེ་ཟིན་པའི་ཚེ་བར་དོའི་མན་ངག་དང་བསྲེས་ནས་བསྒོམས་པས། ད་གཟོད་བར་དོ་ཟིན་ཏེ་སྦྱངས་པས་ཐ་མལ་གྱི་བར་དོ་རང་དགའ་བར་མི་འཆོར་བར་ལོངས་སྐུར་འཁྱེར་ཤེས། དེ་དུས་ཕན་ཐོགས་
པ་ཡིན་ནོ། །ད་ལྟ་བསྐྱེད་རིམ་ལ་སྦྱངས་ན་བར་དོའི་སྣང་བ་ཐམས་ཅད་ལྷ་སྐུར་འཆར་ཞིང། དེའི་གནད་ཀྱིས་ཆགས་སྡང་ཁེགས་ནས་མངལ་སྐྱེས་ལྟ་བུའི་སྐྱེ་སྒོ་ཁེགས་ནས། སྐྱེ་གནས་སུ་སྐྱེ་བ་མི་ལེན་པར། བར་དོའི་རྟེན་དེ་ལ་ལམ་ལྷག་མ་
རྣམས་བསྒོམས་ཏེ་འཚང་རྒྱ་བ་ཡིན་ལ། བར་དོར་འཚང་རྒྱ་མི་ནུས་པར་སྐྱེ་གནས་གང་ཡང་རུང་བ་ཞིག་ཏུ་སྐྱེ་བ་བརྒྱུད་ནས་འཚང་རྒྱ་དགོས་པ་དེ་ནི་འཕོ་བ་དང་གྲོང་འཇུག་གི་གདམས་ངག་སྒོམ་པ་ཡིན་ལ། འདི་ནི་རྒྱུད་ཀྱཻ་རྡོ་རྗེ་སོགས་ཀྱི་
དགོངས་པ་ཡིན་གསུང་ངོ། །འདི་ནི་གདམས་ངག་ལེགས་པོ་ཕན་ཆེ་བ་ཞིག་སྣང་ངོ། །འོན་ཀྱང་བར་དོར་སྣང་བ་ལྷ་སྐུར་ཤར་བས་མངལ་སྐྱེས་ཁེགས་སླ་ཆུག་ཀྱང། སྐྱེ་གནས་གཞན་གསུམ་ཨེ་ཁེགས་ཡིན་གསུང་ངོ། །དེ་ཡང་རྣལ་འབྱོར་
བླ་མེད་ཀྱི་རྫོགས་རིམ་གྱི་གནད་དམ་གཙོ་བོ་ནི། སྤྱི་བོའི་བྱང་སེམས་འབབ་པ་ལས་བྱུང་བའི་ལྷན་སྐྱེས་ཀྱི་དགའ་བ་དང། སྟོང་ཉིད་དབྱེར་མེད་ཀྱི་ཏིང་ངེ་འཛིན་ཡིན་པར་བྲམ་ཟེ་ཆེན་པོ་ས་ར་ཧ་ལ་སོགས་པའི་རྒྱ་གར་གྱི་མཁས་གྲུབ་

[067A]༄༅། །ཁུངས་མ་ཐམས་ཅད་ཞལ་མཐུན་ལ། སྤྱི་བོའི་བྱང་སེམས་ཞུ་བའི་ཐབས་སུ་རླུང་སྦྱོར་དང་མེ་དམིགས་སོགས་མང་པོ་ཞིག་གསུངས་ཀྱང། དེ་ཐམས་ཅད་གཏུམ་མོར་འདུ་བ་ཡིན་ནོ། །དེ་ཡང་སྦྱོར་དྲུག་གི་ལུགས་ཀྱི་ནི། སོར་
བསམ་གཉིས་ཀྱིས་རྩ་དབུ་མའི་ལམ་སྦྱངས་ནས། སྲོག་རྩོལ་གྱི་རླུང་དབུ་མར་འཇུག་ཅིང་འཛིན་པས་ཆུད་པ་དེ་བརྟེན་པར་བྱེད་ལ། རྗེས་དྲན་གྱི་དུས་སུ་རླུང་གི་མཐུས་སྤྱི་བོའི་བྱང་སེམས་ཞུ་ནས་མི་འགྱུར་བའི་བདེ་བ་སྐྱེ་ལ། དེ་ནམ་སྐྱེས་པ་ནས་ཏིང་
ངེ་འཛིན་གྱི་ཡན་ལག་ཐོབ་པ་ཡིན་ལ། དེ་ནས་མི་འགྱུར་བའི་བདེ་བ་ཉི་ཁྲི་ཆིག་སྟོང་དྲུག་བརྒྱ་རྫོགས་མ་ཐག་ཏུ་འཚང་རྒྱ་བ་ཡིན་ནོ། །གསང་འདུས་འཕགས་ལུགས་པའི་ལུགས་ནི། ངག་དབེན་རྡོར་བཟླས་མཐར་ཕྱིན་པའི་སྟོབས་ཀྱིས་སྤྱི་བོའི་
བྱང་སེམས་ཞུ་ནས་ལྷན་སྐྱེས་ཀྱི་དགའ་བ་སྐྱེ་ལ། དགའ་བ་དེས་སྟོང་ཉིད་ཡུལ་དུ་བཟུང་བ་ལ། བདེ་སྟོང་དབྱེར་མེད་ཟེར་བ་མ་གཏོགས་སྟོང་པ་ལ་བདེ་བས་རྒྱས་བཏབ་པ་དང། བདེ་བ་ལ་སྟོང་པས་རྒྱས་བཏབ་པ་ལྟ་བུའི་བདེ་སྟོང་དབྱེར་མེད་ཀྱི་དོན་མིན་
ནོ། །དེ་ལ་ལྷན་སྐྱེས་ཀྱི་བདེ་བ་སྐྱེ་བ་ལ་སྤྱི་བོའི་བྱང་སེམས་ཞུ་དགོས་པས་ཐིག་ལེ་དཀར་པོ་ཞུ་རྒྱུ་ཡིན་ལ། དེ་ཞུ་བ་ལ་ལྟེ་བའི་དམར་ཆ་འབར་དགོས། དེ་ཡང་རླུང་གིས་སྦར་དགོས་ཏེ་ཐིག་ལེ་དཀར་དམར་དང་རླུང་གནས་པའི་གཞི་ནི་རྩ་ཡིན་པས། རྫོགས་
རིམ་གྱི་སྐབས་སུ་རྩ་རླུང་ཐིག་ལེ་རྣམས་ཞིབ་པར་འཆད་པའི་རྒྱུ་མཚན་དེ་ཡིན་ནོ། །དེ་ཡང་དབུ་མ་མི་བསྐྱོད་པའི་རྩ་ཡིན་པས་ཁ་དོག་སྔོན་པོར་ཡོད་ལ། རོ་མ་འོད་དཔག་མེད་ཀྱི་རྩ་ཡིན་པས་ཁ་དོག་དམར་པོ་དང། རྐྱང་མ་རྣམ་སྣང་གི་རྩ་ཡིན་པས་དཀར་པོ་

[067B] །དམིགས་བསལ་ལ་གཏུམ་མོ་འབར་བའི་ཚེ་ན་གང་དུ་འབར་བའི་རྩ་རྣམས་ཏིལ་མར་གྱི་མར་མེའི་མདོག་ལྟ་བུར་ཡོད་དོ། །དེ་ཡང་སྙིང་ཁའི་རྩ་མདུད་ཀྱི་ནང་གི་རྩ་དབུ་མའི་འོག་ཕྱོགས་ཀྱི་བུ་ག་ནི་ཁ་བྱེ་བ་ཆུ་ཤིང་གི་མེ་ཏོག་ལྟ་བུ་ཞིག་ཡོད་
དོ། །རྩ་མདུད་ཀྱི་ནང་གི་རྩ་དབུ་མའི་ནང་གི་ཧཱུཾ་ནི་ཁྱད་པར་ལྔ་དང་ལྡན་པ་ཡིན་ཏེ། མི་མཐུན་པའི་རྟོག་པ་འཇོམས་པའི་དཔའ་བོ། འདོད་པ་སྒྲུབ་པ་ལ་གཞན་གྱིས་མི་ཤིགས་པ་དང། གཏུམ་མོ་ལ་བརྟེན་ནས་བདེ་བ་སྐྱེ་བས་ས་བོན་དང། བྱང་སེམས་འཛག་པ་དང་
ཚད་ཡུངས་འབྲུ་ཙམ་ཡོད་པ་ཡིན་ནོ། །བདག་མེད་མ་དེ་ཨ་ཐུང་ནི། རྒོད་མ་ཁའི་མེ་ཞེས་བརྗོད་ཀྱང་གླིང་བཞི་པོ་རང་རང་གི་ལྷོ་ཕྱོགས་ཀྱི་ལྕགས་རི་ནག་པོའི་འོག་གི་མེས་ཆུ་སྐེམ་པ་དང་འདྲ་བར་ལྟེ་བའི་དམར་ཆ་འབར་བ་ནས་སྤྱི་བོའི་བྱང་སེམས་ཞུ་བར་ལྷན་
སྐྱེས་ཀྱི་དགའ་བ་སྐྱེས་པའི་ཚེ་གཟུང་འཛིན་གྱི་རྣམ་རྟོག་གཅོད་པ་ཡིན་ནོ། །ལྟེ་བ་སོགས་སུ་ཨ་ཐུང་སོགས་བསྒོམ་པའི་རྒྱུ་མཚན་ནི། ནཱ་རོ་པཎ་ཆེན་གྱི་སློབ་མ་ཁ་ཅིག་སྤྱི་བོ་ནས་བྱང་སེམས་འབབ་པའི་ཚེ། དེ་ནས་འབབ་པའི་བྱང་སེམས་ལ་ཆ་བཞིར་
བགོས་པའི་ཆ་གཅིག་མགྲིན་པར་འབབ་པའི་ཚེ་བསྐམས་ཤིང་མགྲིན་པར་ཆ་གསུམ་ཡོད་པས། དེ་དང་བསྟུན་ནས་མགྲིན་པའི་ཨཱ་ལ་རིང་ཆ་གསུམ་འགྱུར་དང། སྙིང་གར་འབབ་པའི་ཚེ་ན་ཆ་གསུམ་དུ་བགོས་པའི་ཆ་གཅིག་བསྐམས་
པས་སྙིང་ཁའི་ཧཱུཾ་ལ་རིང་ཆ་གཉིས་དང་ལྡན་པ་དང། ལྟེ་བར་སླེབས་པའི་ཚེ་ན་ཆ་གཉིས་པོའི་ཆ་གཅིག་བསྐམས་པས་ལྟེ་བའི་ཨ་ལ་རིང་ཆ་མི་འོང་བའི་རྒྱུ་མཚན་དེ་ཡིན་ནོ་གསུང་ངོ། །སློབ་དཔོན་ཨ་བྷ་ཡས་ནང་

[068A]༄༅། །གི་སྒྲ་འདོན་ལུགས་ལ་བརྟགས་ནས་བྱེད་དོ། །གསང་གནས་ནས་རླུང་སྟོད་ལ་འགྲོ་བའི་ཚེ་ལྟེ་བར་སླེབས་པ་ན་ཨ་ཐུང་གི་སྒྲ་སྒྲོག་པ་དང། སྙིང་གར་སླེབས་པ་ན་ཧཱུཾ་རིང་ཆ་གཉིས་ཀྱི་སྒྲ་སྒྲོག་པ་དང། མགྲིན་པར་སླེབས་པ་ན་ཨོཾ་
ལ་རིང་ཆ་གསུམ་དང་ལྡན་པའི་སྒྲ་སྒྲོག་པས་དེའི་ཆ་ནས་ལྟེ་བར་ཨ་ཐུང། སྙིང་གར་ཧཱུཾ་རིང་པོ། མགྲིན་པར་ཨོཾ་རིང་ཆ་གསུམ་དང་ལྡན་པར་བསྟན་པའི་དོན་དེ་ཡིན་ནོ། །མདོར་བསྡུ་ན་སྨད་ནས་སོང་བའི་རླུང་དེ་ལྟེ་བར་ཨ་ཐུང་གི་ཡུན་དང། སྙིང་གར་ཧཱུཾ་གི་
སྒྲ་སྒྲོག་པའི་ཚེ་ཨ་ཐུང་ཉིས་འགྱུར་གྱི་ཡུན་དང། མགྲིན་པར་ཨོཾ་གྱི་སྒྲ་སྒྲོག་དུས་ཨ་ཐུང་གསུམ་འགྱུར་གྱི་ཡུན་ཡོད་པས་ཧཱུཾ་ལ་རིང་ཆ་གཉིས་དང། ཨོཾ་ལ་རིང་ཆ་གསུམ་ཡོད་དོ།།    ༈   
བསྐྱེད་རིམ་མཐར་ཕྱིན་ནས་རྫོགས་རིམ་བསྒོམ་པ་དང། ཐུན་བཞིའི་ཚེ་ན་གསུམ་ལ་བསྐྱེད་རིམ་གཅིག་ལ་རྫོགས་རིམ་བསྒོམ་པ་དང། བསྐྱེད་རིམ་ཐུན་བཞིར་བསྒོམས་པའི་ཐུན་རེ་རེའི་མཐར། རྫོགས་རིམ་སྒོམ་པ་དང་གསུམ་ལས། འདིར་ཐ་མའི་
ལུགས་ཡིན་ལ། དེ་ཡང་དང་པོར་ལྷ་གང་ཡིན་གྱི་མངོན་རྟོགས་བསྒོམས་ནས། དེ་རྗེས་བླ་མའི་རྣལ་འབྱོར་བསྒོམ་ཞིང། བླ་མ་ལ་གསོལ་བ་བརྒྱ་རྩ་ཙམ་རེ་འདེབས་ལ། དེ་ནས་སྤྱི་གཙུག་ནས་ལྟེ་བའི་བར་གྱི་རྩ་གསུམ་པོའི་གནས་ཚུལ་དང་ཁ་
དོག་རྣམས་གསལ་འདེབས་ཤིང། ལྟེ་བ་ན་རྩ་དམར་པོ་འདབ་མ་བརྒྱད་པ་གདུགས་ཁ་གྱེན་དུ་བསྟན་པ་ལྟ་བུ། སྙིང་ག་ན་རྩ་དཀར་པོ་འདབ་མ་བརྒྱད་པ་གདུགས་ཁ་སྤུབ་པ་ལྟ་བུ། མགྲིན་པ་ན་རྩ་དམར་པོ་འདབ་མ་བཅུ་དྲུག་པ་གདུགས་ཁ་གྱེན་ལ་

[068B] སྤྱི་བོ་ན་ཁ་དོག་སྣ་ཚོགས་པའི་རྩ་འདབ་སོ་གཉིས་པ་གདུགས་ཁ་སྤུབ་པ་ལྟ་བུ་གསལ་བཏབ་ནས། ལྟེ་བའི་རྩ་མདུད་ནང་དུ་ཟླ་བའི་གདན་གྱི་སྟེང་དུ་ཨ་དམར་པོ་མགོ་གྱེན་ལ་བལྟ་བ། སྙིང་གའི་རྩ་མདུད་ནང་དུ་ཟླ་བའི་སྟེང་དུ་ཧཱུཾ་སྔོན་པོ་མགོ་ཐུར་
དུ་བསྟན་པ། མགྲིན་པའི་རྩ་མདུད་ནང་དུ་ཟླ་བའི་སྟེང་དུ་ཨོཾ་དམར་པོ་མགོ་གྱེན་དུ་བསྟན་པ། སྤྱི་བོའི་རྩ་འདབ་ནང་དུ་ཟླ་བའི་སྟེང་དུ་ཧ་དཀར་པོ་མགོ་ཐུར་དུ་བསྟན་པ་རྣམས་བསྒོམས་ལ། གཙོ་ཆེར་ལྟེ་བའི་ཨ་ཐུང་ལ་སེམས་འཛིན་པ་ཡིན་ནོ། །ཡི་གེ་གཞན་
གསུམ་ལ་ཡང་སེམས་ཅུང་ཟད་རེ་འཛིན་ནོ། །གོང་གི་རྩའི་ཁ་དོག་བཤད་པ་དེ་རྣམས་འདབ་མ་རྣམས་ཀྱི་ཁ་དོག་ཡིན་ནོ། །ཡང་བསྒོམས་པའི་ཚེ་རྩ་མདུད་ཅུང་ཟད་གྲོལ་བའམ། ལྷོད་དེ་སོང་བར་བསམས་ནས་རྩ་མདུད་དེ་དག་གི་ནང་དུ་ཡི་གེ་དེ་དག་བསྒོམ་
པ་ཡིན་ནོ། །རྩ་འཁོར་བཞི་པོ་དེ་དག་ཀྱང་བསྡུ་ན་རོ་རྐྱང་དབུ་མ་གསུམ་དུ་འདུ། རྩ་འཁོར་གྱི་ཡི་གེ་བཞི་པོ་ཡང་བསྡུ་ན། ཨེ་ཝཾ་གྱི་ཡི་གེ་གཉིས་སུ་འདུ་ལ། དེ་ཡང་ཨེ་ལ་ཡི་གེ་གཉིས་ལས། ཐབས་ཀྱི་རྩ་ནི་སྤྱི་བོའི་རྩ། ཤེས་རབ་ཀྱི་རྩ་ནི་ལྟ་བའི་རྩ་
འཁོར་ཡིན་ཅིང། དེ་གཉིས་ཀྱང་དབྱིབས་གྲུ་གསུམ་གྱི་རྣམ་པར་ཡོད་དོ། །ཝཾ་གྱི་རྩ་ལ་གཉིས་ལས། ཐབས་ཀྱི་རྩ་ནི་མགྲིན་པའི་རྩ་ཤེས་རབ་ཀྱི་རྩ་ནི་སྙིང་གའི་རྩ་འཁོར་ཡིན་ལ། དེ་གཉིས་ཀྱི་དབྱིབས་ཀྱང་གདུགས་ལྟར་ཡོད་དོ། །རྩ་འདབ་དེ་དག་ལ་ཡི་
གེ་འགོད་ཚུལ་ནི། རྒྱས་པར་བློས་མི་ལྕོགས་ན་གོང་དུ་བཤད་པ་ལྟར་གྱི་རྩ་འཁོར་བཞི་པོ་དེའི་ལྟེ་བ་ལ་ཡི་གེ་བཞི་འགོད་ལ། རྒྱས་པ་བློས་ལྕོགས་ན་ལྟེ་བའི་རྩ་འདབ་བརྒྱད་ལ་སྡེ་ཚན་བརྒྱད་ཀྱི་ཡི་གེ་རྣམས་འགོད་པ་ཡིན་ཏེ། སྤྱིར་ལྟེ་བ་ལ་རྩ་མདུད་

[069A]༄༅། །ཀྱི་ཕྱི་རོལ་ལ་རྩ་འདབ་བཞི་དང། དེའི་ཕྱི་རོལ་ཏུ་འདབ་མ་བརྒྱད། དེའི་ཕྱི་རོལ་ཏུ་དུས་འཁོར་བའི་ལུགས་ཀྱི་འདབ་མ་བཅུ་གཉིས། རྒྱུད་གཞན་གྱི་ལུགས་ལ་འདབ་མ་བཅུ་དྲུག་དེའི་ཕྱི་རོལ་ཏུ་འདབ་མ་རེ་བཞི་རྣམས་ཡོད་
པ་ལས། འདབ་མ་གཞན་དང་རོ་རྐྱང་གཉིས་བཏང་སྙོམས་སུ་བཞག་ལ། བར་མ་འདབ་མ་བརྒྱད་བྱས་ལ་བརྒྱད་པོ་དེ་དག་ཐམས་ཅད་ཀྱང་རྩ་དབུ་མ་ལ་ཟུག་པར་བསྒོམས་ལ། འདབ་མ་རྣམས་ལ་ཡི་གེ་འགོད་པའི་ཚེ་སྐབས་གང་དུ་ཡང་གཡས་
སྐོར་དང། ཕྱོགས་ཀྱི་དང་པོ་ཤར་དང། མཚམས་ཀྱི་དང་པོ་བྱང་ཤར་ནས་བྱེད་པའི་སྐབས་འདིར་ཤེས་དགོས་ཤིང། དེ་ཡང་ཕྱོགས་ཀྱི་ཡི་གེ་རྣམས་སྔོན་དང། མཚམས་ཀྱི་ཡི་གེ་རྣམས་རྟིང་ལ་འགོད་དགོས་ལ། དེ་ཡང་ལྟེ་བའི་ཤར་ལྷོ་
ནུབ་བྱང་བཞི་ལ་རིམ་པ་བཞིན་ནོ། །ཨའི་སྡེ་ཚན་དབྱངས་ཡིག་བཅུ་དྲུག་དང། ཀ་སྡེ་དང། ཙ་སྡེ་དང། ཊ་སྡེ་རྣམས་བཀོད་ནས། བྱང་ཤར། ཤར་ལྷོ། ལྷོ་ནུབ། ནུབ་བྱང་སྟེ། མཚམས་བཞིར་རིམ་པ་བཞིན་དུ། ཏ་སྡེ་དང། པ་སྡེ་
དང། ཡ་སྡེ་དང་ཤ་སྡེ་རྣམས་བཀོད་དོ། །སྡེ་ཚན་དེ་རྣམས་ཞིབ་པར་བཀོད་མི་ནུས་ན་ཕྱོགས་བཞི་དང་མཚམས་བཞི་ལ་རིམ་པ་ལྟར། ཨ་ཀ་ཙ་ཊ་རྣམས་དང། ཏ་པ་ཡ་ཤ་སྟེ་བརྒྱད་འགོད་དོ། །སྙིང་གའི་རྩ་འདབ་ཀྱི་ཕྱོགས་བཞི་དང། མཚམས་
བཞི་ལ་རིམ་པ་ལྟར་ཨ་ཨི་ཨུ་ཨེ་རྣམས་དང། ཡ་ར་ལ་ཝ་སྟེ་ཐུང་དུ་བརྒྱད་འགོད་དོ། །མགྲིན་པའི་རྩ་འདབ་བཅུ་དྲུག་ལ་སྙིང་གའི་ཡི་གེ་བརྒྱད་པོ་རིང་ཆ་ཅན། ཤར་ནས་བརྩམས་ཏེ་ཕྱོགས་བཞི་དང། མཚམས་བཞི་ལ་རིམ་པ་ལྟར་

[069B] དེ་ཡང་དང་པོར་ཤར་གྱི་འདབ་མ་ལ་འགོད། ལྷག་མ་རྣམས་རྩ་རེ་རེ་བར་སྐབས་སུ་བཞག་ནས་འགོད་དོ། །སྤྱི་བོའི་རྩ་འདབ་སོ་གཉིས་ལ་དབྱངས་ཡིག་བཅུ་དྲུག་འགོད། དེ་ཡང་ཤར་ལ་ཨ་ཐུང་བཀོད་ནས་དེ་ནས་རྩ་ལྷག་མ་རྣམས་
རྩ་རེ་རེ་བར་སྐབས་སུ་བཞག་ནས་འགོད་པ་སྔར་དང་འདྲའོ། །འདབ་མའི་རྩ་རྣམས་ཀྱི་ཡི་གེའི་ཁ་དོག་ནི། རང་རང་གི་ལྟེ་བའི་ཡི་གེའི་ཁ་དོག་དང་འདྲ་ཞིང། ཡི་གེ་ཐམས་ཅད་ཀྱང་ཟླ་ཕྱེད་ཐིག་ལེ་ནཱ་ད་དང་བཅས་པ་ཡིན་ལ། དེ་དག་ཀྱང་བ་མོ་ལྟ་
བུའི་བདུད་རྩི་འཛག་པའི་རྣམ་པ་ཅན་སྒོམ་དགོས་པ་ཡིན་ནོ། །རྩ་མདུད་རྣམས་ཀྱི་ཡི་གེ་བསྒོམས་པའི་དགོས་པ་ནི་རྩ་མདུད་འགྲོལ་བའི་ཆེད་ཡིན་ཅིང། འདབ་མའི་ཡི་གེ་བསྒོམས་པའི་དགོས་པ་ནི། འདབ་མའི་རླུང་སེམས་དབུ་མར་འདུ་བའི་དགོས་
པ་ཡོད་དོ། །གསལ་བྱེད་ཀྱི་ཡི་གེ་རྣམས་འགོད་པའི་དུས་སུ་ཀྵ་ཡིག་འགོད། མགོ་ཕྲེང་ལྔ་བཅུའི་དག་པ་སྦྱོར་བའི་ཚེ་ཀྵ་དང་བཅས་པའི་གསལ་བྱེད་སོ་བཞི་དང། དབྱངས་བཅུ་དྲུག་དང་སྦྱོར་བ་ཡིན་ནོ། །རྩ་ནང་ནས་དབྱངས་རྣམས་ཁ་གྱེན་ལྟ། གསལ་
བྱེད་རྣམས་ཐུར་ལྟར་བཤད་པ་ནི། རོ་རྐྱང་དབུ་མ་གསུམ་གྱི་ནང་གི་ཡི་གེ་ཡིན་གྱི་འདབ་མའི་ཡི་གེ་མིན་ནོ། །འདབ་མ་རྣམས་ལ་ཡི་གེ་འགོད་ཚུལ་ནི། ཤར་གྱི་འདབ་མ་ལྟ་བུའི་དབང་དུ་བྱས་ན་ཤར་གྱི་འདབ་མའི་ཕྱིའི་ཕྱོགས་ནས་རིམ་པ་ལྟར་
ཡོད་དོ། །དེའི་ཕྱིའི་ཐ་མ་ན་ཨ་ཡོད་དོ། །དེའི་མདུན་ཨཱ་རིང་ཆ་ཅན་ཡོད་ཅིང། དེས་དབྱངས་ཀྱི་ཡི་གེ་གཞན་རྣམས་ལའང་འགོད་ཚུལ་རིགས་འགྲེལ། འདབ་མ་གཞན་རྣམས་ལ་ཀ་སྡེ་སོགས་སྡེ་ཚན་གཞན་གྱི་ཡི་གེ་རྣམས་ཀྱང་ཕྱི་ནས་ནང་

[070A]༄༅། །ཕྱོགས་ལ་རིམ་པ་ལྟར་འགོད་པ་ཡིན་ནོ། །དེ་ཡང་ཡི་གེ་ལངས་པའི་རྣམ་པ་ཅན་གདོང་ལྟེ་བའི་ཡི་གེ་ལ་བསྟན་པའི་ཚུལ་གྱིས་འགོད་དགོས་སོ། །འདབ་མའི་ཡི་གེ་རྣམས་ལ་ཟླ་གདན་མ་བཤད་པས་མི་དགོས་ཤིང། ཡི་
གེ་རྣམས་གཙོ་ཆེ་ཆུང་མ་གཏོགས་པ་དབྱངས་གསལ་འདྲེས་མ་ཡིན་ལ། དབྱངས་རྣམས་ཟླ་ཕྱེད། ཐིག་ལེ་ནཱ་ད་རྣམས་གསལ་བྱེད་ཡིན་ནོ། །དེ་ཡང་ལྟེ་བའི་ཡི་གེ་རྣམས་ཀྱི་དབང་དུ་བྱས་ན་དབུས་ཀྱི་ཨཾ་ནི་དབྱངས་ཤས་ཆེ་ཞིང་གསལ་བྱེད་ཤས་ཆུང་
ཤར་གྱི་འདབ་མའི་ཡི་གེ་མ་གཏོགས་ཕྱོགས་ཀྱི་ཡི་གེ་རྣམས་ལ་དབྱངས་ཡིག་མེད་པས། འདབ་མ་རྣམས་དབྱངས་ཤས་ཆུང་ཞིང་གསལ་བྱེད་ཤས་ཆེའོ། །སྙིང་གའི་རྩ་མདུད་ཀྱི་དབུས་ཀྱི་ཧཱུཾ་ཡིག་ནི་གསལ་བྱེད་ཤས་ཆེ་ལ། མགྲིན་པའི་རྩ་
འདབ་ཀྱི་དབུས་ཀྱི་ཨོཾ་ཡིག་ནི་དབྱངས་ཤས་ཆེ་ཞིང། དེ་གཉིས་ཀྱི་འདབ་མའི་ཡི་གེ་རྣམས་ནི་དབྱངས་གསལ་ཆ་མཉམ་པའོ། །སྤྱི་བོའི་རྩ་མདུད་ཀྱི་དབུས་ཀྱི་ཡི་གེ་ཧཾ་ནི་གསལ་བྱེད་ཤས་ཆེ། དེའི་འདབ་མའི་ཡི་གེ་རྣམས་ནི་དབྱངས་ཤས་ཆེ་
བ་ཡིན་ནོ། །དེ་ཡང་དབྱངས་རྣམས་ཀྱིས་བྱང་སེམས་དཀར་པོ་དང། གསལ་བྱེད་རྣམས་ཀྱིས་བྱང་སེམས་དམར་པོ་མཚོན་ནོ། །འདབ་མའི་ཡི་གེ་རྣམས་གསལ་གདབ་ནས་དེ་ལ་སེམས་ཟིན་ན་ནི་ལེགས་ལ། མ་ཟིན་ཀྱང་འཁོར་ལོ་བཞིའི་
དབུས་ཀྱི་ཡི་གེ་བཞི་པོ་ཤིན་ཏུ་ཕྲ་བ་ཡུངས་ཀར་འབྲིང་པོའི་ཆེད་ཙམ་ལ་སེམས་ཟིན་ནས་གནས་ཆ་ཅུང་ཟད་རྙེད་ན་དེས་ཆོག་པས། དེ་རྙེད་རྙེད་དུ་བསྒོམས་ལ་ཡི་གེ་ལ་གསལ་སྣང་ཤར་བ་ན་དམིགས་པ་སྤོ་རན་གསུང། དེ་རྙེད་ན་ཐིག་ལེ་

[070B] །ཡི་གེ་ཕྲ་མོ་སྒོམ་པ་ནི་ཐིག་ལེའི་དམིགས་རྟེན་རྙེད་པའི་ཆེད་ཡིན་པའི་ཕྱིར་རོ། །ཐིག་ལེ་ལ་སེམས་ཟིན་པའི་དུས་སུ་འདི་ལྟར་བྱ་སྟེ། སྔར་གྱི་དམིགས་པ་རྣམས་རིམ་པ་ལྟར་གསལ་བཏབ་ལ། དེ་ནས་
སུམ་མདོ་ནས་ལས་ཀྱི་རླུང་གཡོས་པས་ལྟེ་བའི་ཨཾ་ལས་མེ་སྦར་ཏེ་སྤྱི་བོའི་འཁོར་ལོའི་བར་དུ་རྩ་དབུ་མའི་ནང་ན་ཡར་སོང་སྟེ། མེའི་འོད་ཀྱིས་སྤྱི་བོའི་རྩ་འདབ་ཀྱི་ཡི་གེ་རྣམས་ཞུ་ནས་འཁོར་ལོའི་ལྟེ་བར་འདུས་ཤིང་ཧཾ་ཡིག་ཞུ་ནས་ཐིག་ལེར་
གྱུར་པ་དེ་རིམ་གྱིས་མགྲིན་པར་བབས་ཏེ། དེའི་འོད་ཀྱིས་མགྲིན་པའི་ཡི་གེ་རྣམས་ཞུ་ནས་ཐིག་ལེ་དེ་ཉིད་ལ་ཐིམ་པ་ཡང་མགྲིན་པ་ནས་བབས་ཏེ་སྙིང་གར་སླེབས་པ་ན། དེའི་འོད་ཀྱིས་སྙིང་གའི་ཡི་གེ་རྣམས་ཞུ་ནས་ཐིག་ལེ་དེ་ཉིད་ལ་ཐིམ་
ཡང་སྙིང་ག་ནས་བབས་ཏེ་ལྟེ་བར་སླེབས་པ་ན་དེའི་འོད་ཀྱིས་ལྟེ་བའི་ཡི་གེ་རྣམས་ཞུ་ནས་ཐིག་ལེ་དེ་ཉིད་ལ་ཐིམ་པར་བསམས་ལ། དམིགས་པ་འཛིན་པའི་ཚེ་ཐིག་ལེ་དེ་ཉིད་སེམས་དང་ཐིག་ལེ་རླུང་གསུམ་འདུས་པ་ཡིན་སྙམ་པའི་མོས་པ་སྔོན་
བཏང་ཞིང། བདེ་སྟོང་དབྱེར་མེད་དེའི་ངོ་བོ་ཡིན་སྙམ་དུ་བསམས་ནས་ལྟེ་བའི་རྩ་མདུད་ནང་དུ་ཐིག་ལེ་དཀར་ལ་དམར་བའི་མདངས་ཆགས་པ་ཡུངས་ཀར་འབྲིང་པོའི་ཚད་ཙམ་ཁོ་ན་ལ་སེམས་འཛིན་ནོ། །དམིགས་རྟེན་འཆར་ཕྱིན་ཆད་ཡུངས་
ཀར་འབྲིང་པོའི་ཚད་ཙམ་ཁོ་ན་ལ་སེམས་འཛིན་གྱི་དེ་ལས་ཆེ་བ་དང་ཆུང་བ་གང་ལ་ཡང་མི་འཛིན་ནོ། །དམིགས་རྟེན་ཕྲ་མོ་འཆར་མ་ཐུབ་ན་གང་ཐུབ་ལ་སེམས་འཛིན་ནོ། །དམིགས་རྟེན་ཕྲ་མོ་ཤར་ནས་དེ་ལ་སེམས་ཅུང་ཟད་ཟིན་པའི་ཚེ་དམིགས་
[071A]༄༅། །པ་འདི་མནན་ནས་བསྒོམ་པ་ཡིན་ནོ། །དེ་ཡང་རང་གི་སེམས་ཐིག་ལེ་ཕྲ་མོ་དེའི་ནང་དུ་ཐིམ་པའི་མོས་པ་བྱས་ནས་ཐིག་ལེ་དེ་ཉིད་ལ་སེམས་འཛིན། །དེ་ལྟར་བསྒོམས་པས་རང་གི་སེམས་དང་ཐིག་ལེ་གཉིས་ཀྱི་བར་ན་གཉིས་སྣང་ཕྲ་
མོ་ཙམ་ཡང་མེད་པར་ཐིག་ལེ་ལ་ཐིམ་པའི་ཉམས་སྣང་ཤར་བའི་ཚེ། ཐིག་ལེ་ལ་དམིགས་པའི་དགོས་པ་གྲུབ་པས་དམིགས་པ་སྤོ་རན་པ་ཡིན་ནོ། །ཡང་དེའི་དུས་སུ་དམིགས་པ་གོང་མ་རྣམས་བསྒོམས་པས་སེམས་ཐིག་ལེ་ལ་ཐིམ་པའི་ཉམས་མ་ཤར་
ཡང་གོང་གི་དམིགས་པ་རྣམས་བསྒོམས་པའི་རྗེས་སུ་ཐིག་ལེ་ལ་སེམས་འཛིན་པའི་དུས་ཀྱི་སུམ་གཉིས་སམ། ཕྱེད་ཙམ་དུ་ཐུན་རེ་རེ་ལྟར་རླུང་ལ་དམིགས་ནས་བསྒོམ་པ་ཡིན་ཏེ། དེའི་སྒོམ་ཚུལ་ནི། རང་གི་གཞོགས་གཡས་གཡོན་དང། སྟེང་འོག་
གི་རླུང་རྣམས་ལྟེ་བའི་འོག་གི་སུམ་མདོར་བསྡུས་ནས་འདུས་མ་ཐག་ཏུ་རླུང་དེ་རྣམས་དབུ་མའི་ནང་དུ་སླེབས་ཙམ་ནས་མེ་ལང་ལ་ཧས་བཏབ་པ་ལྟར་ཡལ་བའི་དམིགས་པ་ཡང་ཡང་བྱེད་དོ། །ད་ལྟར་བསྒོམས་པའི་དགོས་པ་ནི། རྩ་ལམ་སྦྱོང་བ་དང། རླུང་
ལ་བརྟེན་པའི་གེགས་རྣམས་མི་འབྱུང་ཞིང། མཉམ་པར་བཞག་པའི་དུས་སུ་སྣ་བུག་ཏུ་རྒྱུ་བའི་རླུང་འདི་དག་འགགས་ནས་འགྲོ་ཞིང། དེའི་འགགས་ཚུལ་ནི། དང་པོ་ཏིང་ངེ་འཛིན་ལ་མཉམ་པར་བཞག་པའི་ཆེ་དབུགས་གཉིས་གསུམ་རྒྱུ་བའི་ཡུན་ཙམ་དུ་
སྣ་སྒོར་མི་རྒྱུ་བ་ཡིན་ལ། དེ་ནས་གོམས་པ་ཇེ་ཆེར་སོང་ནས་རླུང་སྣ་སྒོར་མི་རྒྱུ་བའི་ཡུན་དེ་རིང་དུ་རིང་དུ་སོང་ནས་ད་གཟོད་སྔ་དྲོ་རེ་ཙམ་སྣ་སྒོར་མི་རྒྱུ་བ་འབྱུང་ངོ། །དེ་ཡང་དང་པོར་རླུང་འགགས་པའི་ཆེ་སྣ་བུག་གི་རླུང་ལོག་ནས་རླུང་གིས་གྲོད་པ་གང་བའི་

[071B] དེ་ནས་གྲོད་པ་གང་བའི་སྣང་བ་ལོག་ནས་སྣ་སྒོར་རླུང་རྒྱུ་ན་རླུང་འགགས་ཚུལ་རྣལ་མ་མིན་ལ། གྲོད་པའི་ནང་གི་རླུང་དེ་མེ་ལོང་ལ་ཧས་བཏབ་པ་ལྟར་ཡལ་ནས་རླུང་སྣེ་སྒེར་མི་རྒྱུ་ན་རླུང་དབུ་མར་ཆུད་པ་ཡིན་ལ། རླུང་དེ་ཡང་རྩ་བའི་རླུང་ལྔའི་ནང་ནས་
ཐུར་སེལ་གྱི་རླུང་ཡིན་ནོ། །དེ་ནས་གསར་རྙིང་གཉིས་ཡོད་པའི་རྙིང་པ་རྣམས་ཡལ་ནས་འགྲོ་བས་རྩ་དབུ་མའི་ནང་དུ་མི་འགྲོ་ཞིང། རླུང་སྣ་སྒོར་རྒྱུ་བ་ལོག་པ་དང། ལྟ་བའི་འོག་གི་རྩ་དབུ་མའི་སྦུབས་ཁ་བྱེ་བ་དུས་མཉམ་དུ་འོང་ཞིང། རྩ་ཁ་བྱེ་བ་དེའི་ནང་ནས་ཐུར་
སེལ་གྱི་རླུང་གསར་པ་སྐྱེས་ནས་དེས་ལྟེ་བའི་མེ་སྦར་ནས་མེ་དེས་སྤྱི་བོའི་བྱང་སེམས་ཞུ་བ་ཡིན་ནོ། །རླུང་དེའི་དབྱིབས་ནི་གཞུའི་དབྱིབས་ལྟར་ཡོད། དེ་ལྟར་རྩ་དང་རླུང་དང་ཐིག་ལེའི་བཤད་པ་མང་དུ་བྱས་ཀྱང་མཐར་གཏུགས་པ་ནི་ཏིང་ངེ་འཛིན་གྱི་མཐུས་སྟེང་གི་
སྣ་སྒོར་རྒྱུ་བའི་རླུང་ལོག་ནས། དེ་མ་ཐག་ཏུ་ལྟེ་བའི་འོག་གི་རྩ་དབུ་མའི་ཁ་བྱེ་ནས་དེའི་ནང་ནས་རླུང་གསར་པ་སྐྱེས་ཏེ། རྩ་དབུ་མའི་རླུང་དེས་རྩ་དབུ་མའི་ནང་གི་ལྟེ་བའི་མེ་སྦར་བའམ། ལྟེ་བའི་ཁྲག་འཕེལ་ནས་སྤྱི་གཙུག་བར་དུ་སོང་བས་རྩ་དབུ་མའི་ནང་གི་
སྤྱི་བོའི་བྱང་སེམས་ཞུ་ནས་འཁོར་ལོའི་གནས་རྣམས་སུ་བབ་པ་རིམ་པ་ལྟར་དགའ་བཞིའི་རྟོག་པ་རྒྱུད་རྣམས་ནས་བཤད་པ་བཞིན་སྐྱེ་བ་ཡིན་པས། རྩ་གཞན་གྱི་ནང་གི་ཁྲག་འཕེལ་བས་རྩ་གཞན་གྱི་བྱང་སེམས་ཞུ་བའི་བདེ་བ་སྐྱེ་བ་ཡོད་མོད། འདིར་
ནི་གཙོ་བོར་རྩ་དབུ་མའི་ནང་གི་རླུང་གིས་མེ་སྦར། དེས་སྤྱི་བོའི་བྱང་སེམས་ཞུ་དགོས་པ་ཡིན་ནོ། །དེས་ན་རྒྱུད་ཕལ་ཆེར་སྣ་སྒོའི་རླུང་རྒྱུ་བ་ལོག་མ་ཐག་ཏུ་རྩ་དབུ་མའི་ནང་དུ་རླུང་སོང་ནས་དེས་མེ་སྦར་བ་ཡན་མཐུན་ལ། སྣ་སྒོར་རླུང་རྒྱུ་བ་ལོག་པའི་ཐབས་

[072A]༄༅། །སུ་དུས་འཁོར་བས་བུམ་པ་ཅན་བསྒོམ། གསང་འདུས་པས་རྡོར་བཟླས་བྱེད། བདེ་དགྱེས་པས་གཙོ་བོར་ཡི་གེ་དང་ཐིག་ལེ་དང་མེ་ལ་སེམས་འཛིན་པ་སོགས་གོང་དུ་བཤད་པ་འདི་རྣམས་བྱེད་དོ། །སྣ་སྒོའི་རླུང་རྒྱུ་བ་ལོག་ནས་གོང་དུ་
བཤད་པའི་རླུང་འགགས་པའི་མཐུས། རྡོ་རྗེའི་ནང་གི་དབུ་མ་ཞར་བ་དེ་ཁ་བྱེ་སྦུབས་ཅན་དུ་བྱས། དེའི་ནང་ནས་སྐྱེས་པའི་ཐུར་སེལ་གྱི་རླུང་གསར་པ་སུམ་མདོར་སོང་སྟེ། ཀྵ་ཡིག་གིས་མཚོན་པའི་མེ་དང་འདྲེས་ཐིམ་སྟེ་བསྐུལ་བས་བྱང་སེམས་ཞུ་
ནས་ཡས་བབས་དང་མས་བརྟན་གྱི་དགའ་བཞི་དམིགས་ཕྱེད་པར་བྱས་ནས་སྐྱོང་དགོས་པ་ཡིན་ནོ། །སྣ་སྒོའི་རླུང་རྒྱུ་བ་ལོག་པ་ནི། རྩ་དབུ་མའི་ནང་དུ་རླུང་སོང་ནས་ལྟེ་བའི་མེ་འབར་བའི་རྟགས་ཡིན་ལ། སྣ་སྒོར་རླུང་རྒྱུ་བའི་ཚེ་ལྟེ་བའི་མེ་འབར་བའི་འཕྲོ་
ཆོད་པའི་རྟགས་ཡིན་ནོ། །དེ་ནས་དམིགས་པ་སྔ་མ་རྣམས་བསྟན་པ་འདི་ལྟར་བསྒོམ་པར་བྱ་སྟེ། གོང་གི་དམིགས་པ་ཐུན་རེ་རེ་ལ་མ་ཆག་པར་བསྐྱངས་པའི་ངང་ནས་དམིགས་པ་དེ་དག་གི་མཐུས་སྣ་སྒོར་རླུང་རྒྱུ་བ་འགགས་པའི་མོས་པ་བྱས་ལ། སུམ་མདོ་
ནས་རྩ་དབུ་མའི་ནང་གི་རླུང་གཡོས་པའི་མཐུས་ཤེལ་གྱི་ཀོང་བུའི་ནང་ནས་མར་མེ་ཕྲ་མོ་འབར་བ་ལྟར་ཐིག་ལེ་ལས་མེའམ་འོད་ཟེར་གྱི་རེ་ཁ་ཕྲ་མོ་ཁ་དོག་དམར་སེར། རེག་བྱ་ཤིན་ཏུ་ཚ་བ་ལ་ཚད་སོར་གཉིས་ནས་བཞིའི་བར་གང་མོས་བྱས་ལ། མེ་
ཁྱད་པར་དེ་ལྟ་བུ་དང་ལྡན་པ་སྐྱེས་པའི་དམིགས་པ་བྱས་ཏེ། སྔར་གྱི་ཐིག་ལེ་མེ་དང་བཅས་པ་ལ་སེམས་འཛིན་པ་ཡིན་ནོ། །དེ་ཅུང་ཟད་བརྟན་པ་ན་ལྟེ་བའི་མེ་ཕྲ་མོ་དེ་སྤྱི་བོའི་བར་དུ་སོང་བའི་དམིགས་པ་བྱས་ལ། མེ་དེས་སྤྱི་བོའི་བྱང་སེམས་བཞུ་ནས་

[072B] ལྟེ་བའི་རྩ་འཁོར་གྱི་དབུས་ཀྱི་སྔར་གྱི་ཐིག་ལེ་ལ་ཐིམ་པའི་མོས་པ་བྱས་ནས། ཡང་སྔར་གྱི་ཐིག་ལེ་མེ་དང་བཅས་པ་ལ་སེམས་འཛིན་ནོ། །དེ་ཅུང་ཟད་བརྟན་པ་ན་ཡར་འགྲོ་བའི་མེ་དེ་ཅུང་
ཟད་སྦོམ་དུ་སོང་བའི་དམིགས་པ་བྱེད་དོ། །ཡང་དེའི་སྐབས་སུ་མར་མེ་གཅིག་གིས་མཛད་དུ་མ་སྣང་བར་བྱེད་པ་ལྟར། ལྟེ་བའི་མེ་དེ་རྩ་འཁོར་རྣམས་ཀྱི་ལྟེ་བར་སོང་བའི་ཚེ་དེའི་འོད་ཀྱིས་རྩ་འདབ་རྣམས་ཀྱི་ནང་གསལ་བའི་དམིགས་པ་བྱེད་ཅིང། བློས་ལྕོགས་
ནས་རྩ་སྟོང་ཕྲག་བདུན་ཅུ་རྩ་གཉིས་པོ་ཐམས་ཅད་མེའི་འོད་ཀྱིས་གསལ་བར་བྱས་པའི་དམིགས་པ་ཡང་དང་ཡང་དུ་བསྒོམ་མོ། །དེ་ལྟར་བསྒོམས་པ་ན་ཉམས་སྣང་ལ་བརྟེན་ནས་ལྐོག་གྱུར་ཅི་རིགས་ལུང་བསྟན་ཐུབ་པ་འབྱུང་ལ། འོན་ཀྱང་མངོན་ཤེས་མིན་
གསུང། དེ་ནས་དམིགས་པ་དེ་དག་བརྟན་པ་ན་འདི་ལྟར་བསྒོམ་པར་བྱ་སྟེ། རང་གི་ལྟེ་བའི་མེ་དེ་ཡར་ལ་སྤྱི་བོའི་བར་ལ་སོང། དེ་ནས་སྨིན་མཚམས་བར་དུ་འོངས་ནས་འབྱུང་བའི་ལམ་རང་གི་སྣ་བུག་གཡས་པ་ནས་ཐོན་ཏེ། ཕྱོགས་བཅུའི་བྱང་
སེམས་དང་ཉན་རང་དང་སེམས་ཅན་ཐམས་ཅད་ལ་ཕོག་པས་དེ་ཐམས་ཅད་ཀྱང་སངས་རྒྱས་སུ་གྱུར་པའི་མོས་པ་བྱས་ལ། དེ་ནས་དེ་རྣམས་དང་སྔར་སངས་རྒྱས་ཟིན་པའི་སངས་རྒྱས་རྣམས་ཀྱི་སྣ་བུག་གཡོན་པ་དེ་ནས་མེ་དེ་སོང་བས་སྨིན་མཚམས་
ནས་སྤྱི་བོའི་བར་དུ་སླེབས་ནས། དེ་ནས་མགྲིན་པ་དང། སྙིང་ག་དང། ལྟེ་བར་སོང་སྟེ་ལྟེ་བའི་ཐིག་ལེ་དཀར་པོ་དྲངས་ཏེ་སྤྱི་བོའི་བར་དུ་ཡར་བྱུང། དེ་ནས་མར་སྨིན་མཚམས་བར་དུ་འོངས་ནས་སྣ་བུག་གཡས་ནས་ཐོན་ཏེ། རང་གི་འཇུག་པའི་ལམ་སྣ་

[073A]༄༅། །བུག་གཡོན་ནས་ཞུགས། སྨིན་མཚམས་ནས་སྤྱི་བོའི་བར་དུ་སོང་སྟེ། དེ་ནས་མར་ལྟེ་བའི་བར་དུ་བབས་པས་སྔར་མེས་གདུངས་པའི་ཚ་བ་གསོས་ཏེ། སྔར་གྱི་རྩ་མདུད་ཀྱི་ཐིག་ལེ་ལ་ཐིམ་པའི་མོས་པ་ཡང་ཡང་
བྱས་ལ། ཡང་སྔར་གྱི་ཐིག་ལེ་མེ་དང་བཅས་པ་ལ་སེམས་འཛིན་ནོ། །མདོར་ན་གོང་དུ་བཤད་པའི་དམིགས་པ་ཟིན་པའི་རྟགས་དེ་དག་བྱུང་ན་རབ་ལ། མ་བྱུང་ནའང་དམིགས་པ་སྔ་མ་ཅུང་ཟད་བརྟན་པ་ན་དམིགས་པ་རྟིང་མ་ལ་ཕོག་ལ། དམིགས་པ་
དེ་རྣམས་འདྲིལ་བའི་ཚེ་རང་རང་གི་རྟགས་མ་རྫོགས་ཀྱི་བར་དུ་རྒྱུན་བསྲིངས་ནས་ཉི་མ་རེ་རེ་བཞིན་བསྐྱེད་རིམ་ཐུན་བཞིའི་མཐའ་ལ་བསྒོམ་པ་ཡིན་ནོ། །དེ་ལྟར་བསྒོམས་པས་ལྟེ་བའི་མེ་འབར་ཏེ། སྤྱི་བོའི་བྱང་སེམས་ཞུ་བ་གོམས་པ་རབ་ཏུ་
གྱུར་པའི་ཚེ་སྤྱི་བོའི་བྱང་སེམས་ཞུ་བ་དེ་ཉིད་ཀྱིས་ལྟེ་བའི་མེ་འབར་བའི་རྐྱེན་བྱེད་པས། དེ་ནས་མེ་དམིགས་སོགས་ལ་བལྟོས་མི་དགོས་པར་འབར་འཛག་འཁོར་མ་འབྱུང་བ་ཡིན་ནོ། །སྤྱི་བོའི་བྱང་སེམས་ཆུ་ཁམས་ཡིན་པས་ལྟེ་བའི་མེ་
དང་གཉིས་གཅིག་གིས་གཅིག་འཕེལ་བའི་གྲོགས་བྱེད་པ་མི་འཐད་དམ་སྙམ་ན། ལྟེ་བའི་མེ་ཟེར་ཀྱང་ངོ་བོ་ཁྲག་ཡིན་པས་ལྟེ་བའི་དམར་ཆས་གཙོ་བོར་དྲོད་བསྐྱེད་ཅིང། སྤྱི་བོའི་དཀར་ཆས་གཙོ་བོར་བདེ་བ་བསྐྱེད་ལ་ཆུ་ཁམས་གཅིག་གིས་
གཅིག་གི་གྲོགས་བྱེད་པ་ལ་འགལ་བ་མེད་དོ། །དེ་ནས་སྤྱི་བོའི་བྱང་སེམས་ལྟེ་བར་སླེབ་པའི་ཚེ་བསིལ་བར་འགྱུར་ཞེས་བཤད་ཀྱང། བསིལ་བའི་དོན་དྲོད་ཆུང་ངུ་སོང་བ་ལ་བྱེད་ན་དོན་འགངས་ཆེན་འཕྱུགས་པས་དེ་ལ་མི་བྱ་བར་བསིལ་

[073B] སྤྱི་བོའི་བྱང་སེམས་ཀྱིས་ལྟེ་བའི་མེ་ཚིམ་པ་ལ་བྱའོ།།    ༈    རང་བཞིན་བརྒྱད་ཅུའི་རྟོག་པ་འགགས་རིམ་དང་བསྟུན་ནས་དགའ་བཞི་ངོས་
འཛིན་པ་ནི། རྫོགས་རིམ་གྱི་ཡང་རེ་མཐོར་སླེབ་པའི་དགའ་བཞི་ངོས་འཛིན་ཚུལ་ཡིན་པས་རེ་ཞིག་འདིར་མི་འཆད་ལ། དེ་ན་འདིར་གནས་ཀྱི་སྒོ་ནས་དགའ་བཞི་ངོས་འཛིན་པ་ཡིན་ཏེ། དེ་ཡང་བུམ་ཅན་དང་རྡོར་བཟླས་དང་ཐིག་ལེའི་རྣལ་འབྱོར་མེ་དམིགས་
དང་བཅས་པ་གང་རུང་གི་མཐུས་རླུང་སྣ་སྒོར་རྒྱུ་བ་ལོག་ཅིང། ལུས་ཀྱི་ནང་གང་བ་ལྟ་བུར་སྣང་བའི་ནང་གི་རླུང་མེ་ལོང་ལ་ཧས་བཏབ་པ་བཞིན་དུ་ཡལ་ཏེ་འགགས་པའི་མཐུས། སུམ་མདོའི་རླུང་གིས་ལྟེ་བའི་མེ་སྦར་ཞེས་སྤྱིར་བཏང་ལ་རགས་པ་ཙམ་
བརྗོད་ཀྱང། ཞིབ་ཏུ་བཤད་པའི་རླུང་དེ་འགགས་པའི་མཐུས་རྡོ་རྗེའི་ནང་གི་རྩ་དབུ་མ་ཞར་བ་ཁ་བྱེ་ནས་སྦུབས་ཅན་དུ་བྱས་ལ། དེའི་ནང་ནས་སྐྱེས་པའི་ཐུར་སེལ་གྱི་རླུང་གསར་པ་སུམ་མདོར་སོང་སྟེ། ཀཥ་ཡིག་གིས་མཚོན་པའི་མེ་སྦར་ཏེ། དེ་དུས་སུ་
རླུང་དེ་དང་མེ་འདྲེས་པ་ལ་ཐིམ་ཞེས་བཤད་དོ། །དེ་ནས་སུམ་མདོའི་མེ་དེས་ལྟེ་བའི་ཨཾ་ཡིག་གིས་མཚོན་པའི་མེ་སྦར་ནས་མེ་ལྕེ་སྤྱི་བོའི་བར་དུ་སོང་སྟེ་སྤྱི་བོའི་བྱང་སེམས་ཞུ་ནས་དཀར་ཆས་མགྲིན་པའི་འཁོར་ལོའི་དབུས་སུ་སླེབ་པའི་བར་གྱི་དགའ་
བ་ནི། དགའ་བ་བཞིའི་ནང་ནས་དགའ་བ་སྐྱེས་པ་ཡིན་ནོ། །དེ་ནས་མགྲིན་པའི་རྩ་འཁོར་གྱི་དབུས་ཀྱི་ལྟེ་བའི་འོག་ཙམ་ནས་བཟུང་སྟེ། སྙིང་གའི་རྩ་འཁོར་གྱི་དབུས་སུ་དཀར་ཆས་སླེབ་པའི་བར་ནི་མཆོག་དགའ་སྐྱེ་དུས་ཡིན་ནོ། །སྙིང་གའི་རྩ་འཁོར་གྱི་

[074A]༄༅། །དབུས་ཀྱི་ལྟེ་བའི་འོག་ཙམ་ནས་བཟུང་སྟེ། ལྟེ་བའི་འཁོར་ལོའི་དབུས་སུ་དཀར་ཆས་སླེབ་པའི་བར་ལ་ཁྱད་པར་གྱི་དགའ་བ་སྐྱེའོ། །ལྟེ་བའི་འཁོར་ལོའི་དབུས་ཀྱི་འོག་ཙམ་ནས་བཟུང་སྟེ། རྡོ་རྗེ་ནོར་བུའི་དབུས་སུ་སླེབས་ཏེ་
ཕྱིར་མ་འཕོས་ཀྱི་བར་ལ་ལྷན་སྐྱེས་ཀྱི་དགའ་བ་སྐྱེའོ། །ཟླ་བ་ལ་དཀར་ཆ་འཕེལ་བ་ཆ་བཅོ་ལྔ། དཀར་ཆ་རྫོགས་ནས་ནག་ཆ་ལ་མ་སླེབ་ཀྱི་བར་གྱི་ཆ་གཅིག་དང་བཅས་པས་ཆ་བཅུ་དྲུག་ཡོད་པ་དང་མཐུན་པར་སྤྱི་བོ་ནས་ནོར་བུའི་རྩེ་མོའི་བར་གྱི་
བྱང་སེམས་དཀར་པོ་ཆ་བཅུ་དྲུག་ཡོད་པས། བཅུ་དྲུག་པོ་དེ་ལ་བརྟེན་པའི་དགའ་བའམ་བདེ་བ་ཡང་ཆ་བཅུ་དྲུག་ཡོད་དོ། །ཆ་བཅུ་དྲུག་ཡོད་ཚུལ་ནི་སྤྱི་བོ་ནས་མགྲིན་པའི་བར་ལ་ཆ་མཉམ་བཞིར་བགོས་ནས་སྟེང་ནས་རིམ་པ་ལྟར་བཞི་ཆ་
རེའི་དུས་སུ་དགའ་བའི་དགའ་བ་སྐྱེ་བ་ལ་སོགས་པ་འོག་མ་རྣམས་ལ་ཡང་ཆ་བགོ་ཚུལ་དང། དགའ་བ་གཞན་གསུམ་གྱི་སྐྱེ་ཚུལ་ཡང་དེས་རིགས་འགྲོའོ། །ཡང་ཉི་མས་ཁྱིམ་བཅུ་གཉིས་བགྲོད་པ་དང་མཐུན་པར་སྤྱི་བོ་ནས་མགྲིན་པའི་བར་དང་
མགྲིན་པ་ནས་སྙིང་གའི་བར་དང། སྙིང་གནས་ལྟེ་བའི་བར་དང། ལྟེ་བ་ནས་ནོར་བུའི་རྩེ་མོའི་བར་དེ་དག་ལ་ཆ་གསུམ་གསུམ་དུ་བགོས་ནས་གནས་བཅུ་གཉིས་པོ་དེ་དག་ཏུ་རིམ་པ་ལྟར་དམར་ཆས་སླེབས་པ་ན། དམར་ཆ་བཅུ་གཉིས་ལ་བརྟེན་
པའི་བདེ་བའམ་དགའ་བ་བཅུ་གཉིས་སྐྱེའོ། །དགའ་བ་བཅུ་དྲུག་དང་དགའ་བ་བཅུ་གཉིས་ཀྱི་ཁྱད་པར་རྣམས་ཉམས་མྱོང་གི་སྟེང་ནས་ཕྱེད་པ་དགོས་གསུང། ཡས་བབས་ཀྱི་དགའ་བའི་སྐབས་སུ་སྤྱི་བོའི་བྱང་སེམས་དཀར་པོ་ནར་མར་འཛག་

[074B] །མས་བརྟན་གྱི་དགའ་བའི་
སྐབས་སུ་གནས་འོག་མ་ནས་གོང་མར་སླེབ་ཀྱིན་དགའ་བདེ་ཆེར་འགྲོ་བ་ཡིན་ལ། དེ་ཡང་ལྷན་སྐྱེས་ཀྱི་དགའ་བ་ལ་དགའ་བ་བཞིར་ཕྱེ་བའི་དགའ་བ་ནི་འོག་མ་ནས་རིམ་པ་ལྟར་ནོར་བུའི་རྩེ་མོ་ནས་ཡར་འོངས་ནས་ལྟེ་བར་སླེབ་པའི་ཚེ་ལྷན་སྐྱེས་ཀྱི་
དགའ་བའི་དགའ་བ་དང། དེས་སྙིང་གར་སླེབ་པའི་ཚེ་ལྷན་སྐྱེས་ཀྱི་དགའ་བའི་མཆོག་དགའ་དང། དེས་མགྲིན་པར་སླེབ་པའི་ཚེ་ལྷན་སྐྱེས་ཀྱི་དགའ་བའི་ཁྱད་དགའ་དང། དེ་ནས་སྤྱི་བོའི་འཁོར་ལོའི་དབུས་སུ་སླེབ་པའི་ཚེ་ལྷན་སྐྱེས་ཀྱི་དགའ་བའི་ལྷན་
ཅིག་སྐྱེས་དགའ་སྐྱེའོ། །དེ་ནས་མས་བརྟན་ལ་ལྷན་སྐྱེས་མ་གཏོགས་པའི་དགའ་བ་མི་སྲིད་ཅིང། ཡས་བབས་ལས་གཞན་པའི་དམིགས་པ་ཟུར་གཅིག་གིས་མས་བརྟན་གྱི་དགའ་བ་སྐྱེ་དགོས་སོ། །རླུང་སྦྱོར་འཁྲུལ་འཁོར་སོགས་མ་བྱས་ཀྱང་
མེའི་དམིགས་པ་བྱས་པ་ཉིད་ཀྱིས་རྩ་སྦྱོང་ནུས་པས་གེགས་མི་འབྱུང་བ་ཡིན་ནོ། །རླུང་བུམ་པ་ཅན་བསྒོམ་པ་སོགས་མ་བྱས་ཀྱང་ཐིག་ལེ་ལ་སེམས་ཟིན་ནས་སྟེང་འོག་གི་སྣ་སྒོ་ལ་རྒྱུ་བའི་རླུང་འགགས་པའི་མཐུས་ཐིག་ལེ་འཛག་མེད་དུ་
འཆིང་ནུས་པ་ཡིན་ཅིང། གོང་གི་དམིགས་པ་དེ་རྣམས་བདེ་མཆོག་དང་ཀྱཻ་རྡོར་གྱི་མངོན་རྟོགས་དང་སྦྲེལ་ནས་བསྒོམས་ན་བོགས་ཆེ་བ་ཡིན་ནོ། །དགའ་བ་བཞིའི་ནང་ནས་ལྷན་སྐྱེས་ཀྱི་དགའ་བ་སྐྱེས་པའི་ཚེ་དེ་དང་སྟོང་ཉིད་སྦྱར་ནས་བསྒོམ་པ་

[075A]༄༅། །ཡིན་ཅིང། ལྷན་སྐྱེས་དེ་ཡང་ཡས་བབས་ཀྱི་སྐབས་སུ་གནས་དམའ་བ་ཙམ་གྱིས་བདེ་བ་ཆེ་ཞིང། མས་བརྟན་གྱི་སྐབས་སུ་གནས་མཐོ་བ་ཙམ་གྱིས་དགའ་བདེ་ཆེར་འགྲོ་བས་སྟོང་ཉིད་སྒོམ་དུས་དང་ལྷན་སྐྱེས་དུས་གོ་
བས་དམིགས་ཕྱེད་པོ་བྱས་ནས་སྐྱོང་དགོས་པ་ཡིན་ནོ། །རླུང་འགགས་དུས་སུ་དབུ་མར་འདུ་བའི་བཤད་པ་ཡང་གྲུབ་ཆེན་འགའ་རེས་བྱས་པ་ཡོད་པས་འདབ་མའི་ནང་གི་ལས་རླུང་རྣམས་དབུ་མར་སོང་བའི་ཚེ། དབུ་མའི་ནང་དུ་སླེབས་ཙམ་ནས་ཡལ་
བའི་དམིགས་པ་བྱས་ནས་ཀྱང་འགལ་བ་མེད་ཅིང། ཡང་དབུ་མའི་ཕྱི་རོལ་ཏུ་འགགས་པ་བྱས་པའི་ལུགས་ཀྱང་ཡོད་ཀྱང་དེ་གཉིས་གང་མོས་ཀྱིས་ཆོག་གསུང་ངོ། །འདི་ནི་ཕག་ལོའི་དགུན་ནས་སྣེལ་པས་བཏེག་ནས་སེ་ར་ཆོས་སྡིངས་སུ་བཞུགས་
དུས། བླ་མ་རིན་པོ་ཆེ་བློ་བཟང་གྲགས་པའི་ཞལ་སྔ་ནས། མ་རྒྱུད་ཀྱི་རྫོགས་རིམ་དཔྱིད་ཐིག་འདི་འཁོར་བརྒྱ་ཙམ་ལ་གནང་དུས་མི་བསྐྱོད་རྡོ་རྗེས་ཟིན་བྲིས་སུ་བཀོད་པ་ཡིན་ནོ།།



﻿   ༈    །།བཅུ་བདུན་པ་ཕྱག་རྒྱ་སྲོག་རྩོལ་ལ་ལྔ། རྣལ་འབྱོར་བཞི་རིམ་ནས་གསུངས་
ཚུལ། གསང་འདུས་རྒྱུད་འགྲེལ་ནས་གསུངས་ཚུལ། རྡོ་རྗེ་གུར་ནས་གསུངས་ཚུལ། བླ་མའི་མན་ངག་གིས་བསྟན་ཚུལ། དོན་བསྡུས་ཏེ་ཉམས་སུ་བླངས་པའོ། །དང་པོ་ནི། བླ་མ་རྡོ་རྗེ་འཆང་གི་ཞབས་ལ་གུས་པས་ཕྱག་འཚལ་ལོ། །འདིར་
རྒྱུད་སྡེ་ནས་ལན་ཅིག་མ་ཡིན་པར་གསུངས་པས་ཕྱག་རྒྱ་སྲོག་རྩོལ་གྱི་གནད་མཐར་ཐུག་པ། རྗེ་བཙུན་བླ་མའི་མན་ངག་ཐུན་མོང་མ་ཡིན་པ་གསང་བ་ལས་ཀྱང་ཆེས་གསང་བའི་གནད་རྣམས་བརྗེད་བྱང་དུ་བྲོ་བར་འཚལ་ན། བླ་མ་དང་ཡི་དམ་མཁའ་
འགྲོ་ཆོས་སྐྱོང་རྣམས་ཀྱིས་གནང་བ་མཛད་ནས་བདེ་བ་མཆོག་གི་དངོས་གྲུབ་སྩལ་དུ་གསོལ། དེ་ཡང་ལས་རྒྱ་ལ་བརྟེན་པའི་དགོས་པ་ནི། དེ་བསྟེན་པས་སྲོག་དབུ་མར་ཞུགས་ནས་ཡས་བབས་དང་མས་བརྟན་གྱི་དགའ་བ་སྐྱེད་པའི་ཆེད་ཡིན་ནོ།།
དེས་ན་ཐབས་ཀྱི་མཆོག་འདི་བཤད་པ་ལ་གསུམ། ལས་རྒྱའི་མཚན་ཉིད་དང། སྲོག་རྩོལ་དུ་གཏོང་བའི་མན་ངག་དངོས། ཐབས་དེ་ལ་བརྟེན་ནས་དགའ་བཞི་བསྐྱེད་ཅིང་དེས་བདེ་སྟོང་སྦྱོར་ཚུལ་ལོ། །དང་པོ་ནི། རྣལ་འབྱོར་བཞིའི་རིམ་པར་གསུངས་
པའི་པདྨ་ཅན་ལ་སོགས་པའི་དོན་ནི། རྩའི་དབྱིབས་མི་འདྲ་བ་བཞིའི་སྒོ་ནས་བརྟག་པ་ཡིན་ལ། དེ་ཡང་དྷཱུ་ཏཱིའི་མར་སྣའི་དབང་དུ་བྱས་པ་ཡིན་ཅིང། དེ་རྣམས་ཇི་བཞིན་ཡོད་པ་ནི་ཡར་སྣ་ཀུན་རྫོབ་ཀྱི་སྣ་སོགས་ཀྱིས་མཚོན་པར་བྱེད་དོ། །དེས་ན་

[053B] དེའི་རྟགས་རྩ་དེའི་ཡར་སྣ་ཕྱོགས་ཀྱིས་བུད་མེད་དེའི་སྣ་གཡས་སུ་འཁྱིལ་བའི་རྣམ་པ་ཅན་སོགས་ལས་རྒྱ་དེ་གླང་པོ་ཅན་གྱི་རིགས་སུ་གཏོགས་པ་ཡིན་ནོ། །
དུང་ཅན་མ་ནི་དུང་དཀར་གྱི་ཁ་ལྟ་བུར་འཁྱིལ་ཞིང་སྦུབ་ལ་རིང་བ་སོགས་ཤིག་ཡོད་པས་དེའི་རྟགས་ལ་རྩའི་ཡར་སྣ་ཕྱོགས་ཀྱི་སྐྲ་དང་སྣ་ཡང་རིང་བ་སོགས་ལས་དུང་ཅན་མའི་རིགས་སུ་གཏོགས་པ་ཡིན་པར་ཤེས་པར་བྱའོ། །རི་དྭགས་ཅན་མ་ནི་རྩ་དེའི་མར་
སྣ་རི་དྭགས་གླ་བའི་ལྟེ་བ་འདྲ་བ་ཁ་བཙུམ་ཞིང་བཅིངས་པའི་གོར་བུའི་རྣམ་པ་ཅན་དུ་ཡོད་པས་རྩ་དེའི་ཁ་ཤིན་ཏུ་འཚོལ་དཀའ་བས་དེ་ནི་རྣལ་འབྱོར་པའི་སེན་མོས་བཙལ་དགོས་པ་སོགས་གསུངས་སོ། །མར་སྣ་དེའི་རྟགས་ལ་ཡར་སྣའི་ཕྱོགས་ཀྱེ་སྣ་ལ་རི་མོ་ཡོད་
ལ། དེར་མ་ཟད་ལུས་གཞན་ལས་སྦོམ་པ་སོགས་ཡིན་ནོ། །པདྨ་ཅན་གྱི་མར་སྣ་མེ་ཏོག་པདྨའི་དབྱིབས་ཅན་ཡོད་པས། རྩ་དེའི་ཁ་ཤིན་ཏུ་བཙལ་སླ་ཞིང་འབྱེད་པར་སླབས། ཕྱག་རྒྱ་མཆོག་ཏུ་གསུངས་པ་ཡིན་ནོ། །དེའི་རྩ་དེ་མར་སྣ་དེ་ལྟར་ཡོད་པས་
ཡར་སྣའི་ཕྱོགས་དེ་ལ་ནི་ཛ་བའི་མེ་ཏོག་ལྟ་བུར་གསུངས་པ་ཡིན་ནོ། །དེ་ལྟར་ཕྱག་རྒྱ་བཞིའི་རྩ་ལ་མི་འདྲ་བ་དེ་ལྟར་ཡོད་པའི་སྒོ་ནས། པདྨ་ཅན་སོགས་སུ་བཞག་པའི་དོན་ནི། རང་གི་བླ་མ་ཁོ་ནའི་མན་ངག་ཡིན་པས་རང་ཁོ་ནའི་སྙིང་ལ་བཅད་རྒྱུ་ཡིན་
གསུང། དེའི་རྒྱུ་མཚན་ཆགས་ལམ་ལ་ཤིན་ཏུ་མཁས་པར་གྲགས་པའི་བོད་ཀྱི་བླ་མ་ཐམས་ཅད་ཀྱིས་རྒྱུད་ནས་གསུངས་པའི་ཕྱག་རྒྱའི་རིགས་བཞིའི་ཁྱད་པར་ནི། སྣ་གཡོན་ནས་གཡས་སུ་འཁྱིལ་བ་དང། ཞེས་སོགས་ཀྱི་རྩའི་དབྱིབས་ལ་བརྟཌ་

[054A]༄༅། །པའི་དོན་ལ་བློ་ཁ་མ་ཕྱོགས་ཤིང་རྩ་ལ་མི་འདྲ་བ་བཞི་ཡོད་པའི་གནད་མི་རྟོགས་པ་ཤ་སྟག་ཡིན་པས། ཕྱོགས་འདི་ལ་ཁ་བོ་ཇི་ལྟར་ཆེ་ཡང་མཁས་པས་བཞད་གད་ཀྱི་གནས་འབའ་ཞིག་ཡིན་གསུང་ངོ། །གཉིས་པ་སྲོག་རྩོལ་
དུ་གཏོང་བའི་ཐབས་དངོས་ནི། རྡོ་རྗེ་དབྱིངས་ཀྱི་དབང་ཕྱུག་མའི། །རྩ་ནི་ཉེ་བར་བཙལ་བྱས་ཏེ། །བྱེད་པ་བཅིངས་པའི་སྦྱོར་བ་ཡིས། །ཞེས་པས་བསྟན་ལ། དེའི་རྡོ་རྗེ་དབྱིངས་ཀྱི་དབང་ཕྱུག་མའི་རྩ་ནི་བུད་མེད་ཀྱི་དྷཱུ་ཏཱི་ཡིན་ལ། ཉེ་བར་བཙལ་ཞེས་པ་ནི་
རྣལ་འབྱོར་པས་རྩ་དེའི་མར་སྣ་བཙལ་བར་བྱས་ལ། དེ་ཡང་བྱ་རོག་གདོང་ཞེས་པ་ནི་འཇིག་རྟེན་པ་ལ་བྱ་ལེར་གྲགས་པ་དེ་ལ་ཟེར་ཞིང། དབུ་མའི་མར་སྣའི་རྩ་དེ་འདིའི་དབུས་ནས་འབྱུང་ངོ། །དེ་ལ་སྐྱེས་པའི་དྷཱུ་ཏཱི་སྦོམ་ཞིང་ཐུང་བར་གནས་པས་ནོར་བུ་
ལས་ཕྱིར་ནར་ནས་འོང་བ་མི་སྲིད་ལ། བུད་མེད་ཀྱི་དྷཱུ་ཏཱི་ཕྲ་ཞིང་རིང་བས་བྱ་རོག་གདོང་ལས་ཕྱིར་ནར་ནས་འོང་བའི་སྐབས་ཡོད་པས། སྙོམས་འཇུག་གི་ཆེ་བུད་མེད་ཀྱི་རྩ་དེ་རྣལ་འབྱོར་པའི་རྩའི་མར་སྣའི་ནང་དུ་འཇུག་པས་སྦྱོར་བ་བྱེད་པ་ཡིན་ནོ། །དེའི་
ཕྱིར་དུ་ཕྱག་རྒྱའི་དྷཱུ་ཏཱིའི་རིགས་མི་འདྲ་བ་བཞིའི་གནས་ཚུལ་ཤེས་ནས་ཚོལ་བ་དང། ཁ་འབྱེད་པའི་མན་ངག་གི་ཡེ་ཤེས་ཀྱི་རྩ་སད་པར་བྱ། དེ་ནས་ཕྱག་རྒྱའི་རྩ་དེ་རང་གི་རྩའི་ནང་དུ་བཅུག་ནས་བྱེད་པ་དམ་དུ་བཅིངས་པའི་སྦྱོར་བ་བྱ། དེ་ལྟར་
བྱས་པས་ཕྱག་རྒྱའི་རྩ་ནང་ནས་རླུང་འབྱུང་སྟེ། རང་གི་རྩའི་ནང་དུ་སླེབས་པ་ན་སྙོམས་འཇུག་གི་བདེ་བ་ལ་སོགས་པས་གང་བས་ཀྱང་ལྷག་པའི་བདེ་བ་སྐྱེ་ལ། རླུང་དེ་རང་གི་དྷཱུ་ཏཱིའི་ནང་བརྒྱུད་པས་རང་གི་ཐུར་སལ་གྱི་རླུང་གྱེན་དུ་ལྡོག་སྟེ། ཕྱག་

[054B] སྤྱི་བོའི་ཧཾ་ཡིག་ཞུ་ཞིང་བྱང་སེམས་དྷཱ་ཏཱིའི་མར་སྣར་སླེབས་པ་ན་ཕྱག་རྒྱའི་ཡང་ཁུ་བ་བཞུ་ནས་དྷཱ་ཏཱིའི་ལམ་ནས་བྱུང་བ་རང་གི་རྩའི་ནང་དུ་ཕྲད་པ་ན། ཐབས་ཤེས་ཟུང་
དུ་འབྲེལ་བའི་གནད་ཀྱིས་སྔ་མའི་བདེ་བ་བས་ཀྱང་ཆེས་ཆེ་བ་ཞིག་འབྱུང་ཞིང། དེ་ནས་མན་ངག་གིས་གྱེན་དུ་ལྡོག་པའི་སྦྱོར་བ་བྱས་པས་ཐིག་ལེ་དེ་ལྟེ་བར་སླེབས་པ་ན་རྒྱུ་མཐུན་གྱི་ཚུལ་གྱི་དགའ་བ། སྙིང་གར་སླེབས་པ་ན་རྣམ་སྨིན་གྱི་ཚུལ་གྱི་མཆོག་
དགའ། མགྲིན་པར་སླེབས་པ་ན་སྐྱེས་བུ་བྱེད་པའི་ཚུལ་གྱི་ཁྱད་དགའ། གཙུག་ཏོར་དུ་སླེབས་པ་ན་དྲི་མ་དང་བྲལ་བའི་ཚུལ་གྱི་ལྷན་སྐྱེས་ཀྱི་དགའ་བ་དེ་ཤིན་ཏུ་རྣལ་འབྱོར་བསྒོམ་པར་བྱའོ། །གསུམ་པ་བདེ་སྟོང་སྦྱོར་ཚུལ་ནི། བདེ་བ་དེ་འདྲ་བས་ཡས་
བབས་དང་མས་བརྟན་གྱི་དགའ་བ་བཞི་སྐྱེས་པའི་ཚེ། དབུ་མའི་ལྟ་བ་མཐར་ཐུག་པ་དང་སྦྱར་ནས་བསྐྱངས་པས་སྲིད་པའི་སྡུག་བསྔལ་བཅོམ་པར་བྱེད་དོ། །གཞན་ཡང་རྡོ་རྗེའི་ལྟེ་བར་པདྨ་གནས་པ་དང། སྐྱིལ་ཀྲུང་ཞེས་བའི་དོན་ཡང་ཡུམ་གྱི་རྩའི་
མར་སྣ་ནང་དུ་བཅུག་པའི་ངེས་དོན་གྱི་རྡོ་རྗེའི་སྐྱིལ་ཀྲུང་གཡས་གཡོན་གཉིས་ཀྱི་རོ་རྐྱང་གི་རླུང་དབུ་མའི་ནང་དུ་ཞུགས་པ་འབྱུང་ཞིང། དེའི་ཆེ་རྣལ་འབྱོར་པས་སེམས་ནོར་བུའི་ནང་གི་དྷཱུ་ཏཱིའི་ནང་དུ་སོན་པ་ལས་ཡེ་ཤེས་ཀྱི་ངོ་བོ་ལྷན་སྐྱེས་འབྱུང་ངོ། །དེ་
དག་དགའ་བ་གཞན་གསུམ་ཡང་ཡིན་ནོ། །ཡང་པདྨ་ཅན་གྱི་བགྲོད་ཚུལ་ནི། པདྨའི་བྱེད་པ་ཞེས་པ་ཕལ་པ་ལྟར་སྟེང་ནས་བགྲོད་པའོ། །གླང་པོ་ཅན་གྱི་བགྲོད་ཚུལ་ནི། དུད་འགྲོ་སྟེར་རྒྱབ་ནས་བགྲོད་པའོ། །དུང་ཅན་མའི་བགྲོད་ཚུལ་ནི། གྷ་ཧ་ར་

[055A]༄༅། །ཏིའི་སྦྱོར་པ་ཞེས་བྱ་བ། རྐང་པ་གཉིས་ཕྲག་པ་ལ་བཀལ་ཏེ་འོག་ནས་བགྲོད་པའོ། །རི་དྭགས་ཅན་གྱི་བགྲོད་ཚུལ་ནི། བི་ལ་སའི་བཅིངས་པ་ཞེས་བྱ་བ་རྡོ་རྗེ་སེམས་དཔའ་ལྟར་སྐྱིལ་ཀྲུང་བྱས་ལ་བགྲོད་པར་བྱའོ། །རྟགས་ཀྱི་
རྩེ་གཉིས་མི་འབྲལ་བར་བྱེད་པ་ནི་ཤིན་ཏུ་གལ་ཆེ་ལ། དེ་ནི་ཤིན་ཏུ་རྣལ་འབྱོར་པས་ལག་པས་བྱེད་དགོས་པར་རྒྱུད་ལས་བཤད་དོ། ། རྗེ་བཙུན་ཙོང་ཁ་པ་ཆེན་པོའི་ཞལ་གྱི་གདམས་པའོ།།།



﻿
[001A]༄༅། །རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་འདུས་པའི་བསྐྱེད་རིམ་དངོས་གྲུབ་རྒྱ་མཚོ་དང། རྫོགས་རིམ་རིམ་ལྔ་གསལ་སྒྲོན་གཉིས་ཀྱི་གསུང་བཤད་ནོས་པའི་ཟིན་ཐོ་འགའ་ཞིག་ཕྱོགས་གཅིག་ཏུ་བཀོད་པ་བཞུགས་སོ།།

[001B] །ཁྱབ་བདག་འཁོར་ལོའི་མགོན་པོ་དཀའ་དྲིན་མཚུངས་མེད་རྗེ་ཕ་བོང་ཁབ་བདེ་ཆེན་སྙིང་པོ་དཔལ་བཟང་པོས། མཁས་གྲུབ་ཆེན་པོ་ཅོ་ནེ་པཎྜི་ཏ་བློ་བཟང་རྒྱ་མཚོ་སྤྲིན་གཙུག་
ལག་ཆོས་ཀྱི་འདོད་འཇོའི་ཞལ་སྔ་ནས་ལས། རྒྱུད་རྒྱལ་མཐར་ཐུག་དཔལ་ལྡན་གསང་བ་འདུས་པའི་བསྐྱེད་རིམ་ཆེན་མོ་དངོས་གྲུབ་རྒྱ་མཚོ་ལྷ་ས་ཞོལ་སྤར་མའི་སྟེང་ནས་ཟབ་ཁྲིད་གསན་སྐབས་ཀྱི་ཕྱག་ཟིན་
   ༈    །བྱིན་གྱིས་བརླབ་ཏུ་གསོལ། འདིར་དཔལ་གསང་བ་འདུས་པའི་བསྐྱེད་རིམ་ཆེན་མོ་དངོས་གྲུབ་རྒྱ་མཚོའི་གསུང་བཤད་ཀྱི་ཟིན་ཐོ་འགའ་ཞིག་རིམ་བཞིན་འགོད་
པ་ལ༑    ༈    རྒྱལ་བའི་བཀའ་མ་གཞི་རྫོགས་རིམ་ཡིན་པ་ལ། དེའི་ཐབས་བསྐྱེད་རིམ། རིམ་པ་དེ་ཉིད་ད་ལྟ་ནས་ཚགས་སུ་ཚུད་པ་ཞིག་དགོས་ཏེ། དེ་བྱུང་ན་བར་དོ་སོགས་སུ་འོང་བས་སྔོན་ཚུད་བསྒོམ་

[002A] །དེ་ཉིད་རྒྱས་ན་མང་པོ་ཡོད་ཀྱང། འཕགས་པའི་ལུགས་ཉིད་གཙོ་བོར་བཟུང། སྔགས་རིམ་ཆེན་མོར་ཡང་རྒྱས་པར་ཡོད། ་ལུས་ངག་ཡིད་གསུམ་རགས་ཕྲ་
གསུམ། ཤིན་ཏུ་ཕྲ་བ་འདི་སྔགས་བླ་མེད། དེ་ཡང་གསང་འདུས་ལ་བརྟེན་ན་མ་གཏོགས་སྦྱོང་མི་ནུས། ཞེས་འཇམ་བཞད་ཀྱི་གྲུབ་མཐའ་ཆེན་མོའི་ལུང་གསུངས། ངག་ཕྲ་བ་དང་ཤིན་ཏུ་ཕྲ་བ་གཉིས་
རླུང་དེ་དང་དེའི་སྐད་ཀྱི་གདངས་ལ་བྱེད། ་སྤྱིར་བསྟན་པ་གནས་མི་གནས་འདུལ་བ་ཡིན་པ། གནས་ན་ལས་ཡོད་ན་ཞེས་སོགས་དྲངས་ནས་གསུངས། བསྟན་པའི་སྙིང་པོ་འདུས་པ་ཡིན། མདོ་
ཕྱོགས་སྟོང་ཉིད་ལ་བསྟན་པའི་སྙིང་པོ་ཞེས་གསུངས་ཀྱང་མདོ་སྔགས་ཟུང་འབྲེལ་གྱི་དབང་དུ་བྱས་ན་འདུས་པ་འདི་ཡིན། དེ་ལྟར་གུང་བསྒྲིག་དགོས།    ༈   

[002B] མཁས་གྲུབ་སྟོང་ཐུན་ལས། བོད་སྔ་མ་རྣམས་ལྟ་བ་ལ་དཀའ་སླ་བཤད་ཀྱང་མཐར་སེམས་མི་རྟོག་པ་འདི་ལ་གྲོས་མ་བྱས་པར་ཁ་འཆམ་མོ་ཞེས་གསུངས་ཚུལ་ལྔ་པ་དང་སྡེ་སྲིད་ཀྱིས་གསུངས། ་རྗེའི་རྣམ་
གཞག་རིམ་པར་འདི་ངེས་པ་རྙེད་ནས་ལོ་བཅུ་གཉིས་སོང་ཡང་ད་བར་ལབ་མ་ནུས་ཞེས་གསུངས་པ་འདིས་ཆོག།    ༈    ཐུན་མོང་ལ་སྐྱེས་བུ་ཆུང་འབྲིང་ཐུན་མོང། ཆེན་པོ་དང་
འབྲིང་ཐུན་མོང། ཆེན་པོ་དང་སྔགས་ཀྱི་ཐུན་མོང་སོགས་ཡོད་ཚུལ། ཆུང་ངུའི་ལ་མ་ཡང་ཡིན། འབྲིང་གིས་སློབ་དགོས་པ་ཡང་ཡིན་པ་ཞིག་ལ་འབྲིང་དང་ཐུན་མོང་ཟེར། དེ་ལ་དལ་འབྱོར། མི་རྟག། ངན་སོང། སྐྱབས་འགྲོ་
ལས་འབྲས་སོགས་ཡོད། དེ་རྣམས་ལ་མ་སྦྱངས་ན་ཕྱི་མ་དོན་གཉེར་ཙམ་ཡང་མི་འབྱུང། དེ་མེད་ན་འདི་ན་ཕྱི་མ་ངན་སོང་ལ་འཇིགས་ནས་སྐྱེ་བ་བཟང་པོ་ལེན་ཐབས། དེ་ཡང་སྐྱེ་བ་གཅིག་བླངས་གཉིས་བླངས། མང་དུ་
ལེན་ཚུལ་བསམས་ནས་སུན་སྣང་སྐྱེ་བ་ན་ངེས་འབྱུང། ངེས་འབྱུང་མེད་ན་སོ་ཐར་སྡོམ་པ་བསྲུང་མི་ནུས། རང་རེ་ཉེས་ལྟུང་མང་བ་དེ་མེད་པས་ཡིན། དེས་ན་ངེས་འབྱུང་གི་ལྕགས་རི་དགོས། དེ་ཡོད་ཀྱང་རང་དོན་ཡིད་བྱེད་ཀྱི་རྐུན་པོ་
ནང་དུ་ཞུགས་ན་མི་ཡོང་བས། དེ་ལ་བྱང་སེམས་དགོས། དེའི་ཕན་ཡོན་ཟན་ཆང་སྦྱིན་པ་ཙམ་སོགས་གསུངས། དེའི་ལྕགས་རི་གཅིག་དགོས། དེ་ཡོད་ཀྱང་བདག་ལྟའི་མཚན་འཛིན་གྱིས་བཅིངས་ན་འཁོར་བ་ལས་

[003A]༄༅། །ཐར་མི་ནུས་པས་ལྟ་བ་དགོས། དེའི་ཐོག་སྔགས་ལམ་གྱི་སྣོན་པ་བརྒྱག་དགོས། རྗེའི་གསུང་འདི་རྣམས་སྔ་མ་མ་སྐྱེས་པར་ཕྱི་མ་མི་སྐྱེ་བ་དང། སྔ་མ་སྐྱེས་ན་ཕྱི་མ་དྲངས་འོང་བ་ཡིན་
གསུངས། ་གྲུ་བཞི་ཞེས་བ་རྗེ་རང་གིས་བཞེད། ་བེའུ་བུམ་སྔོན་པོ་ན་བལྟ་རྒྱུ་ཡོད་གསུངས། གཙང་ལ་ལམ་རིམ་མ་གཏོགས་མི་ཤེས་ཟེར་འདུག་པ་དེ་ལེགས། ལམ་རིམ་འཆད་ཤེས་ན་ཆོས་ཕུང་བརྒྱད་ཁྲི་བཞི་སྟོང་
འཆད་ཤེས། ་རྗེས་དབང་རེ་གཉིས་ལས་མ་གནང། དེ་དུས་ངོར་པ་ཀུན་བཟང་གིས་རྡོ་རྗེ་ཕྲེང་བ་བརྒྱད་ཅུ་བསྐུར་ནས་མང་དུ་འདུས། ས་སྐྱ་པ་རྣམས་དབང་བསྐུར་བ་ལ་དགའ་བས། རྟ་ནག་བརྩོན་སེང་གིས། དབང་གི་ཆོས་འཁོར་
བསྐོར་ལགས་སམ། །དམ་ཉམས་ས་སྟེང་གང་ལགས་སམ། །དམྱལ་བའི་སྒོ་མོ་ཕྱེས་ལགས་སམ། །ཞེས་གསུངས། གུང་ཐང་པས་ཀྱང། གསང་སྔགས་གཟུགས་བརྙན་སྤེལ་བའི་རྣམ་ཐར་ཡིན། །ཞེས་གསུངས་
ཡོད༑ ་དབང་གི་ངོ་བོ་བདེ་སྟོད་སྐྱེ་དཀའ། འོན་ཀྱང་མོས་པ་ཙམ་དང། བླ་མའི་ཕན་སེམས་དང། སློབ་མའི་དད་པས་ཐོབ་ལུགས་ཤིག་ཡོད། མི་བརྒྱ་ལ་ཐོབ་ལུགས་མི་འདྲ་བ་འོང་གསུངས། མ་བསྒོམ་གྱུར་ཀྱང་ཞེས་
པ་སྒོམ་ཐག་གྱོན་ནས་ཆིག་སྒྲིལ་དུ་མ་བྱས་པའི་དོན། པ་སྤྱི་ལྡོག་བསྐྱེད་རིམ་གཟུགས་སྐུའི་རྒྱུ་དང། རྫོགས་རིམ་ཆོས་སྐུའི་རྒྱུ། བསྐྱེད་ཅེས་པ་ཕར་སྤྲོ་བ་དང་བསྐྱེད་པ། རྫོགས་ཞེས་པ་བསྡུད་པ། ཟད་པ། རྫོགས་པ་སོགས་

[003B] མདོ་ལས་ཀྱང་སེམས་ལས་ཚང་མ་སྐྱེ་བར་གསུངས་པ་མདོ་སྡུད་པའི་ལུང་གསུངས། དེ་ཡང་ཟག་མེད་ཀྱི་ལས་ཀྱིས་དག་པའི་སྣོད་བཅུད། མི་དགེ་བ་དང་དགེ་བ་ཟག་བཅས་ཀྱིས་མ་དག་པའི་སྣོད་བཅུད་བསྐྱེད། སྟོང་པ་
ལས་བསྐྱེད་ཚུལ་མདོ་ལས་ཀྱང་གསུངས་ཏེ། མཁའ་ལ་རླུང་བརྟེན་སོགས་གསུངས། བ་བོད་ཀྱི་བླ་མ་ཁ་ཅིག་ཅེས་པ་མར་པ་ཡིན། བསྐྱེད་རིམ་བསྒོམ་ན་སྐད་ཅིག་ཀྲོང་བསྐྱེད་ཙམ་ལ་ཡང་སྦྱང་གཞི་གསུམ་སྦྱངས་ནས། སྐུ་གསུམ་ལམ་འཁྱེར། སྦྱངས་
འབྲས་གསུམ་སོགས་ལམ་གྱིས་ཚང། གོམས་ཆ་སོགས་དེ་ལྟར་ཕར་ཕྱིན་ཐེག་པའི་མཁྱེན་གསུམ་གྱི་རྣམ་པ་བརྒྱ་དོན་གསུམ་སྡུད་སྒོམ་གོམས་པ་ན་སྐད་ཅིག་མར་བསྒོམ་པ། བདག་གི་བླ་མས་དཔེ་ངོ་མཚར་ཅན་འདི་ལྟར་གསུངས། མི་ཚེ་གཅིག་
བདེ་བར་བྱའོ་སྙམ་པ་ན་ཚེ་གང་པོའི་རྒྱུ། གོ་ས། དབང་སོགས་ཚང་མ་བློར་འཆར་བ་གོམས་ཆ་སོང་བས་ཡིན། དེ་བཞིན་དགེ་བར་ཡང་འོང་དགོས། ལམ་རིམ་ཡོབ་ཏུ་རྐང་པ་བཞག་པའི་རིང་བསྒོམ་ཚར་བ་ཡང་འོང་གསུངས། བསྐྱེད་རིམ་འོག་མཆོད་
པ་བྱིན་རླབས་ནས་གཞལ་ཡས་ཁང་བར་རང་གར་ཁང་པ་བསྒོམ་པ་ཙམ་གྱིས་མི་ཆོག་སངས་རྒྱས་ཀྱི་ཐུགས་བདེ་སྟོང་ཆོས་སྐུར་བསྒོམས་ནས། དེ་མཆོད་པ་དང་གཞལ་ཡས་ཁང་སོགས་སུ་འཆར་བར་མོས་དགོས། ཐ་མལ་དང་བདེན་འཛིན་གྱི་སྣང་ཞེན་
བཀག་དགོས། ཐ་མལ་གྱི་སྣང་ཞེན་ཡིན་ན་བདེན་འཛིན་གྱི་སྣང་ཞེན་ཡིན་པས་མ་ཁྱབ། ཉན་རང་དགྲ་བཅོམ་པ་ལ་བདེན་འཛིན་གྱི་སྣང་ཞེན་མེད་ཀྱང། ཐ་མལ་གྱི་སྣང་བ་འདི་མཉམས་པར་ཡོད། འདི་འགོག་པ་ལ་བསྐྱེད་རིམ་ངེས་པར་མི་དགོས། དགྲ་གཉེ་
[004A]༄༅། །བར་མ་གསུམ་ལ་བློ་སྦྱངས་པ་དཔེར་བྱས་ནས་སྦྱང་ན་འགོག་རྒྱུ་ཡོད་གསུངས། རྫོགས་རིམ་སྐབས་ཐམས་ཅད་ཟུང་འཇུག་ཏུ་འཆར་ལུགས་ཡོད། ཟུང་འཇུག་པའི་སྐུས་ཐུགས་ཀྱི་བྱ་བ་བྱེད། ཐུགས་ཀྱིས་སྐུའི་བྱ་བ་
བྱེད་པ། རྩ་རྒྱུད་ལས། ཁྱོད་ཀྱི་ལུས་སེམས་ལྟ་བུ་དང། ཞེས་སོགས་དྲངས་ནས་གསུངས། སྔགས་ཀྱི་ཚོགས་ལམ་དུ་ཞུགས་པ་ལ་ཟུང་འཇུག་ལ་གོ་བ་ཆགས་དགོས། རླུང་སེམས་ངོ་བོ་གཅིག། གྲུབ་སྡེ་རྫས་གཅིག། གྲུབ་པ་དུས་མཉམ། སྐྱ་
འགག་གནས་གསུམ་དུས་མཉམ། དེ་ལ་ཁ་དོག་ཡོད་མེད། མིག་ཤེས་ཀྱི་གཟུང་བྱ་ཡིན་མིན་གྱི་དཀའ་གནད་ཀྱང་གསུངས། དགེ་སྐོས་ལྟ་བུ་གདགས་གཞི་ཚོགས་པ་ལ་བཏགས་པ་མ་གཏོགས། སྤྱི་གཙུག་ནས་རྐང་མཐིལ་བར་ལ་དགེ་
སྐོས་རྡུལ་ཙམ་མེད། ཐ་སྙད་རྟེན་འབྱུང་ཚོགས་པ་ལ་དེ་ལྟར་བཏགས་བ་ལྟར་སྣང། རྗེ་མིད་ལའི་སློབ་མ་ལྕམ་ས་ལེ་འོད་ཀྱིས། ནམ་མཁའ་བསྒོམ་དུ་བདེ་ལགས་ཀྱང། །ལྷོ་སྤྲིན་བསྒོམ་དུ་མ་བདེ་ལགས། །ཞེས་བདེན་སྟོང་རྟོགས་ནས་ཐ་
སྙད་འཇོག་ལུགས་དཀའ་བར་དེའི་དོན་གྱི་དྲི་བ་འདྲ་ཡང་བཀའ་བརྒྱུད་པ་རྣམས་ཀྱིས་མི་ཤེས་གསུངས།    ༈    ཐིག་ལེ་ནི་སྟོང་པ་སྟེ་དེ་གཉིས་དོན་གཅིག་པ་ལས་བསྐྱེད་
བའི་དོན། རྩིས་ཀྱི་སྟོང་པའི་གནས་སུ་ཐིག་ཅེས་པའི་དཔེ་བཅས་གསུངས། སངས་རྒྱས་ཀུན་གྱི་སྐུ་གཅིག་པོ། །ཞེས་རིགས་དྲུག་པ་རིགས་ཀུན་གཅིག་ཏུ་སྡུད་པའི་དོན། རྡོར་སེམས་བསྒོམ་བཟླས་ཀྱི་ཁུངས་འདི་ཡིན། འབུམ་ཕྲག་སྐབས་

[004B] བསྙེན་ཆེན་ལྟ་བུ་གྲངས་ཙམ་ལ་ནོར་དོགས་ཆུང་དུ་ལ་སེམས་་དངོས་པོ་མེད་པས་སོགས་ལ་བྱ་བྱེད་ལས་གསུམ་བྱིས་སྟོང་པའི་རྣམ་ཐར་སྒོ་གསུམ་དང། ངོ་བོ་རྒྱུ་འབྲས་གསུམ་གྱིས་སྟོང་པའི་སྒོ་གསུམ་
སོགས་གསུངས། ་རང་སེམས། སྟོང་ཉིད། ལྷ་གསུམ་ངོ་བོ་དབྱེར་མེད་བསྒོམ་དགོས། དེ་ཡང་རང་སེམས་དང་སྟོང་པ་ངོ་བོ་གཅིག། བླ་མའི་ཐུགས་དང་སྟོང་པ་ངོ་བོ་གཅིག་ཡིན་ཡིན་པ་ཡིན། རང་སེམས་སྒྲིབ་བཅས་དང་བླ་མའི་ཐུགས་སྒྲིབ་མེད་
ངོ་བོ་དབྱེར་མེད་དུ་བྱེད་པ་འདི་གནད་ཆེ། བདག་བསྐྱེད་གཞལ་ཡས་ཁང་ལྷ་སོགས་དེར་མོས་དགོས། གཟུང་རྣམ་ཞེས་པ་སྣང་ཡུལ་ལ་བྱེད་གསུངས།    ༈    སྤྲ་བ་ལ་ཉི་མའི་འོད་ཟེར་ཇི་ཙམ་ཕོག་ཀྱང་མེ་མི་འབྱུང་
བར། མེ་ཤེལ་ཚོད་རན་བར་བཟུང་ན་མེ་འབྱིན་པ་ཉི་མའི་འོད་ཟེར་ཚང་མ་མེ་ཤེལ་དེས་བསྡུད་པ་ཡིན། དེ་བཞིན་དུ་བླ་མས་ཀྱང་སངས་རྒྱས་ཀུན་གྱི་བྱིན་རླབས་བསྡུད་ལུགས་དེ་དང་འདྲ། ་གཏི་མུག་ཉེས་པ་ཞེས་པའི་ཉེས་པ་ང་རྒྱལ་ཡིན། ང་རྒྱལ་
ཉེས་དམིགས་ཆེ་བས་ཉེས་བ་ཞེས་བཤད།    ༈    སྦྱིན་སོགས་རྣམ་བཅུ་ཞེས་པ་ཕར་ཕྱིན་བཅུ། དབང་པོའི་ཚོགས་ལ་སྐྱབས་སུ་མཆི། །ཞེས་པའི་
སྐབས་ཚོགས་ཀྱི་མཆོག་ཅེས་པ། ཆོས་ལ་ཚོགས་པ་ནི་ཚོགས་ཀྱི་མཆོག་ཡིན། བཟའ་བཏུང་ལ་ཚོགས་པ་ལྟ་བུ་མིན། དགེ་འདུན་ཞེས་པ་ཡང་དགེ་བ་ལ་འདུན་པ་རྩེ་གཅིག་པ་ཞིག་དགོས། མི་དགེ་བ་ལ་རྩེ་གཅིག་བསམ་ན་དགེ་འདུན་གྱི་སྒྲ་བཤད་

[005A]༄༅། །མེད༑    ༈    རིགས་ལྔ་རེ་རེའི་དམ་ཚིག་ལ་ལམ་ཡོངས་རྫོགས་སྦྱར་བ་གསུངས་ཀྱང་ད་ལམ་མི་འཆད། རྗེས་སུ་འབྱུང་གསུངས།    ༈   
བོ་ཡང་བཅུ་ཡིན། ཕྱོགས་སྐྱོང་དེ་ལ་བགེགས་ཀྱི་ཁོངས་གཏོགས་དང། དཀར་ཕྱོགས་པ། གཙོ་བོའི་ཡེ་ཤེས་ཀྱི་ཆ་གསུམ་ཡོད། ཕུར་གདབ་བྱེད་ས་དེ་དང་པོ། སྔོན་འགྲོའི་གཏོར་མ་འབུལ་ས་དེ་གཉིས་པ། དཀྱིལ་འཁོར་གྱི་མཐར་
ཡོད་པ་ཕྱི་འགྲོའི་གཏོར་མ་འབུལ་ས་དེ་གསུམ་པ་ཡིན།    ༈    འཁོར་བསྒྱུར་སྤྱི་གཙུག་གྱེན་དང། རྡོ་རྗེ་འོག་སྤྱི་གཙུག་ཐུར་དུ་བལྟ་ཚུལ་ཡང་ཡོད་གསུངས། དེ་ཡང་མི་འཐད་པ་མིན་ཏེ་འཇིག་རྟེན་གྱི་ཁམས་ཉི་ཤུ་
ཞེས་པར་འགའ་ཞིག་མགོ་ཐུར་དུ་བལྟ་བས་སྟེང། གནམ་འོག། འོག་ཏུ་སྟོང་པར་མི་ལྷུང། སྟེང་དུ་སྟོང་པ་ཡོད་ན་ལྷུང་བ་ཁྱད་མཚར་གསུངས། འགའ་ཞིག་འགྲེད་སོགས་དུ་མ་ཡོད། ལས་ཀྱི་ཁྱད་པར་གྱིས་རང་རེ་ཡང་མགོ་གང་བལྟ་
མི་ཤེས་གསུངས། ཁྲོ་བོ་ལ་རིག་པའི་རྒྱལ་པོ་ཞེས་པ་ངེས་དོན་གྱི་ཁྲོ་བོ་རིག་པ་བདེ་སྟོང་གི་ཡེ་ཤེས་ཡིན། དྲང་དོན་ཕྱི་རོལ་གྱི་བགེགས་དང་ངེས་དོན་ནང་གི་བདེན་འཛིན་དེ་བགེགས་ཀྱི་གཙོ་བོ། འཇིག་རྟེན་རྒུད་པ་ཇི་སྙེད་པ། །དེ་ཡི་རྩ་བ་
མ་རིག་སྟེ། །ཞེས་སོགས། དྲག་ལས་ཀྱི་སྐབས་ཀྱང་གཙོ་བོ་བདེན་འཛིན་གྱི་བགེགས་ལ་གཙོ་བོ་བྱ། འདི་ལས་འཕྲོས། དྲག་ལས་ལ་རྒྱུའི་ཀུན་སློང་བྱམས་སྙིང་རྗེ། དུས་ཀྱི་ཀུན་སློང་རྩུབ་སེམས་ཕྲན་བུ་དགོས། དེ་མིན་ཞེ་སྡང་གིས་ཕུན་

[005B] །དེ་ཡང་ཀུན་སློང་གིས་རྣམ་སྨིན་གྱི་འབྲས་བུ། ངོ་བོས་རྒྱུ་མཐུན། མཇུག་གིས་བདག་འབྲས་བསྐྱེད། དགེ་བ་ཡང་དེ་བཞིན་ཀུན་སློང་ཕྱི་མ་དོན་གཉེར། ངེས་འབྱུང། སེམས་བསྐྱེད་རྣམས་ཀྱིས་རིམ་བཞིན་
ཆོས༑ ལམ། ཐེག་ཆེན་རྣམས་སུ་འགྱུར། དེའི་ཕྱིར་ཞེ་སྡང་ལམ་བྱེད་འདི་དཀའ། འདོད་ཆགས་ལམ་བྱེད་འདི་ཅུང་སླ།    ༈    དོན་གྲུབ་ནི་ལས་ཀྱི་རང་བཞིན་ཡིན་པས་འདིར་བདུད་རྩི་འཁྱིལ་པ་བྱེད་པ་དེའོ། །
དགེ་ལུགས་ལ་ལང་བུར་བུ་ཡོད་པ་ཡིན། འདི་ལས་འཕྲོས། བསམ་ཡས་སུ་སློབ་དཔོན་དང་པོ་ཕེབས་སྐབས་ཀྱི་ལྡེབས་བྲིས་རྙིང་པ་མེས་མ་ཚིག་པར་པཎྜི་ཏའི་ཆས་ཅན་དུ་ཡོད། ཟ་ཧོར་མ་ཡུམ་བཅས་འདི་རྗེས་སུ་སྔགས་པའི་འདོད་པས་བྱས་པ་འདྲ་
གསུངས།    ༈    འོག་མིན་ཞེས་པ་གཟུགས་ཁམས་ཀྱི་མཐོ་ཤོས་ཡིན། སེམས་བསྒྱུར་བ་ཞེས་པ་ལས་སྣང་བ་ཐམས་ཅད་རང་ལ་སྣང་བ་ལྟར་ཡིན་
བསམས་ཀྱང་དེ་འདྲའི་ངེས་པ་མེད་ལུགས།    ༈    གུང་ཐང་པས། ཡེ་ཤེས་ཀྱི་ཚོགས་རྫོགས་པའི་ཆེད་ཡིན་ནམ་ཞུས་
པས༑ དེ་ཡང་ཡིན་མོད། བདེན་གྲུབ་ཀྱི་སྣང་བ་འདི་འགོག་མ་ཐུབ་ན་ལྷ་བསྒོམས་ཀྱང་སྣང་བ་འདིའི་ཁ་ཡ་མི་ཁྱོག་ཅེས་གསུངས་པ་རྗེས་སུ་ཨ་མདོར་དོན་གསལ་གྱི་བཤད་པ་གནང་སྐབས་དེ་ཚིག་གཅིག་ཡིན་ཀྱང་བརྗེད་དུ་ཕངས་ཞེས་བསྔགས་བརྗོད་མཛད་

[006A]༄༅། །གསུངས།    ༈    བྱ་བྱེད་ལས་གསུམ་ལ་སྦྱང་བའི་རྣམ་ཐར་སྒོ་གསུམ་སྤྱི་དོན། དེ་ཡང་རྒྱུ་མཚན་ཡོད། ངོ་བོ་སྟོང་ཉིད། འབྲས་བུ་སྨོན་མེད་
དེ་བཞིན་བྱེད་བ་བོ་སྟོང་པ་མཚན་མེད། བྱ་བ་སྟོང་ཉིད། ཡུལ་སྨོན་མེད་ཡིན། གཞི་གྲུབ་ན་བྱེད་པ་བོ་དང། ལས་ཡིན་བས་ཁྱབ། འདུས་བྱས་རྣམས་རང་རང་གི་འབྲས་བུའི་བྱེད་པ་བོ། རྟག་བ་ནི་རང་རང་གི་སྟོང་གཞི་ཆོས་ཅན་བྱེད་བས་བྱེད་བ་པོ་
ཡིན༑ རང་རང་གི་ངོ་བོ་འཛིན་བས་ལས། དྷ་ར་འཛིན་བ་ལས་དྲངས་ནས་འཛིན་ལུགས་དེ་ཡང་གཞི་གྲུབ་ན་ཆོས་ཡིན་པས་ཁྱབ་ཅེས་པས། ཆོས་ནི་རང་རང་གི་ངོ་བོ་འཛིན་པ། དངོས་རྙེད་ངོ་བོ་གཉིས་ནི་སོགས་བཞིན། ཆོས་བྱེད་ཅེས་བའི་ཆོས་
ནི་གྱེས་བུ་ཆུང་ངུས་ངན་སོང་དུ་ལྟུང་བ་ལས་འཛིན། དེ་བཞིན་འབྲིབ་འཁོར་བ། ཆེན་བོས་སྲིད་ཞི་ལས་འཛིན། དྷ་རའི་བྱིངས་བསྒྲུབས་ནས་དྷརྨ་བྱུང། དེས་ན་བྱ་བྱེད་དང། ངོ་བོ་སོགས་གཞི་གཅིག་ལ་སྦྱར་བ་དགོས་སོ། །   ༈   
པར༑ གྲངས། བ་ཀླུ་བྱང་གིས་ཞེས་བ་ནས་ཚུགས། གཞལ་ཡས་ཁང་རྣམ་སྣང་ལས་སྐྱེས་བ་གཟུགས་ཕུང་དགའ་བ་མཚོན། དེ་ཡང་གཙོ་བོ་ལ་རིགས་ལྔ་ཡོད་པའི་དེའི་རྣམ་སྣང་དགོས། གཙོ་བོའི་ཡེ་ཤེས་ལྔ། དེ་རིགས་ལྔར་ཤར། དེ་ལྟར་
གཞལ་ཡས་ཁང་གཙོ་བོའི་ཡེ་ཤེས་ལས་གྲུབ། རྡུལ་ཕྲ་རབ་རེ་རེས་ཀྱང་ཚེ་རབས་ཐོག་མེད་ནས་བསགས་པའི་སྡིག་སྒྲིབ་སྦྱོང་ནུས་པ་དེ་འདྲ་བསྒོམ་དགོས་ཀྱི། ཁང་པ་ཕུབས་ཚུལ་ལྟ་བུ་དེང་སང་བྱེད་མོད། དེ་ལ་ཤིང་བཟོ་ཚོ་མཁས། སྦྱང་གཞི་སྐྱེ་

[006B] སྦྱངས་འབྲས་ཆོས་ལོངས་སྦྲུལ་གསུམ་སྦྱོང་བྱེད་རྫོགས་རིམ་གྱི་འོད་གསལ་སྒྱུ་ལུས། ཟུང་འཇུག། དེའི་སྨིན་བྱེད་ལམ་འཁྱེར་གསུམ། དེ་ལྟ་བུའི་སྦྱང་གཞི་སྦྱོང་བྱེད་ཀྱི་རྣམ་པ་འཆར་གིན་འཆར་གིན་བསྒོམ་ན་བསྐྱེད་རིམ་ཡིན་
གྱི༑ ཁང་པ་བསྒོམ་པ་དང་ལྷ་བསྒོམ་པ་ཙམ་གྱིས་མིན་གསུངས། ཚད་གསུངས་པ་གདུལ་བྱའི་བློ་ངོ་ཙམ་ལས། དོན་ལ་ཚད་མེད། ཟབ་གསལ་གྱི་ཡེ་ཤེས་ལ་ཚད་ག་ལ་ཡོད། མཁྱེན་པའི་སྐད་ཅིག་གཅིག་གིས་ཀྱང། །སོགས་ཀྱི་ལུང་གསུངས། གཏེར་མ་
གླང་དར་གྱིས་བསྟན་པ་བསྣུབ་སྐབས་སྐུ་དང། དཔེ་ཆ་སོགས་ས་དང་བྲག་ལ་སྦས་པ་ཚུར་བླངས་པ་ཡིན། རྗེས་མ་རྣམས་ཕར་བཅུག། ཡང་ཚུར་བཏོན་པ་རེད། ཆང་ཞིམ་པོ་དྲོངས་དང་རྒྱུད་བརྩོམ་ཞེས་ཟེར་བ་རེད། ཟུར་ཟ་མིན་ཡང་རང་ལ་ཡོད་
བའི་ནོར་བུ་ངོ་ཤེས་པའི་ཆེད་ཡིན། གཞལ་ཡས་ཁང་ཡེ་ཤེས་ཀྱི་རང་བཞིན་ཅན་མིན་ན་ནག་རུ་ནག་རུ་འགྱུར། རྟ་བབས་ཞེས་པ་རྟ་བབས་ས། དབང་སྐབས་བློན་པོ་ཆེན་པོ་ཞིག་གིས་མི་ཞིག་ཡར་ཁྲིད་པ་ལ་དཔེ་སྦྱར་ནས་གསུངས་པ་འཇིག་རྟེན་ཐ་སྙད་དང་བསྟུན་
པ་མང། རྩིག་པ་རིམ་པ་ལྔ་དར་གྱི་ཡོལ་བ་ལྟ་བུ་བླ་མས་གསུངས། དོ་ཤལ་གྱི་དོ་ཞེས་པ་ནི་གཉིས། ཤལ་ཞེས་པ་ནར་བ་ཡིན་ནོ། །་དབེན་དགོན་དུ་ཞི་ཁྲོའི་ལྡེབས་བྲིས་གཟིགས་པར་མ་མཉེས་ཚུལ་གསུངས། མཁས་གྲུབ་རིན་པོ་ཆེས་རྗེའི་སྐུ་དྲུང་ཧ་
ཅང་ཡུན་རིང་མ་བསྟེན། ཤངས་རི་བོ་དགེ་འཕེལ་ཕྱག་བཏབས། བཞད་དངུལ་ཆུ་རྒྱལ་སྲས་ཀྱི་སློབ་མ་བླ་མ་མཁས་པ་ཞིག་གི་ཞབས་ལ་ཡུན་རིང་གཏུགས་པར་མཛད་གསུངས།    ༈    འོད་གསལ་ཡན་ལུས་

[007A]༄༅། །ཆགས་སྐབས་འོད་གསལ་གྱི་ལྷ་གཅིག་ཚེ་འཕོས་པ་ཚངས་ཆེན་དུ་སྐྱེས་པ་དེ་ཚངས་པ་ཆེན་པོ་ཡིན། གླིང་བཞིའི་ནང་ནས་དང་པོ་སྒྲ་མི་སྙན་ཆགས།    ༈    རྙིང་མ་ཚོས་སློབ་དཔོན་རྫུས་སྐྱེས་ཡིན་
ཞེས་བཟང་པོར་བསྒྲུབ་ཀྱང་སེམས་ཅན་དམྱལ་བ་ཞེས་སོགས་མཛོད་ཀྱི་ལུང་གསུངས་ནས་དམྱལ་བ་སོགས་ཀྱང་རྫུས་སྐྱེས་ཡིན་པས་རྫུས་སྐྱེས་མ་འདོད་རྒྱུ་ལེགས། ཏཱ་ར་ནཱ་ཐས་སློབ་དཔོན་མངལ་སྐྱེས་སུ་འདོད། རྟེན་འབྲེལ་རྣམ་ཤེས། མིང། གཟུགས་གསུམ་མངལ་སྐྱེས་ལ་
ཅིག་ཅར་གྲུབ། སྐྱེ་མཆེད་མ་གྲུབ། རྫུས་སྐྱེས་ལ་ཅིག་ཅར་གྲུབ། ་བསྐྱེད་རིམ་ཡིན་ན་རང་གི་སྦྱང་གཞི་སྐྱེ་ཤི་བར་དོ་གསུམ་ཡོད་པས་ཁྱབ། འོ་ན་རིན་པོ་ཆེ་ལྟ་བུའི་གང་ཟག་གི་འཆི་བ་ཨེ་ཡོད། ཡོད་ན་རྒྱུད་ཀྱིས་ཨེ་བསྡུས། འོ་ན་སྔ་མ། ད་ལྟ་
མ་འོངས་པ་སུའི་རྒྱུད་ལ་ཨེ་ཡོད་འཕངས་ན་འཇོག་དཀའ་ཙམ། རྫུས་སྐྱེས་ལ་རོ་མེད། འོད་ཀྱི་རང་བཞིན་ཡིན་པས་ན་ཡལ་འགྲོ། བསྐྱེད་རྫོགས་བསྒོམ་པའི་རྟེན་འཛམ་བུ་གླིང་པའི་མི་མངལ་སྐྱེས་ཁམས་དྲུག་ལྡན་དགོས་སློབ་དཔོན་པདྨ་རྫུས་སྐྱེས་ཡིན་
པས་དེ་ལ་ཁམས་མེད་པས་དོགས་པ་ཡོད།    ༈    ལྷན་ཅིག་བྱེད་རྐྱེན་བྱས་ནས་བདེ་བ་སྐྱེ་་དོགས་པ་སྐྱོ། སྲིན་བུའི་ཚུལ་གྱིས་རྒྱུད་བཞིར་གནས། །ཞེས་པ་
ལྟར་ན་་ལུས་ལས་སྐྱེས་པའི་སྲིན་བུས་ལུས་ཟ་བ་ལྟར། འདོད་ཆགས་ལས་སྐྱེས་པའི་བདེ་བ་ཆེན་པོས་འདོད་ཆགས་ཟད་པར་བྱེད་པར་གསུངས་པ་ལྟར་འདོར་ལེན་ཡིན་དགོས་པ་འདྲ། ཉེར་ལེན་བྱེད་ན་རྫས་རྒྱུན་ཡིན་དགོས་པས་དེས་ན་ཤིན་

[007B] ཐག་གཅོད་དཀའ། ཕན་འདོགས་བྱ་ཡིན་ཀྱང་རྒྱུ་ཡིན་མི་དགོས།    ༈    བོད་པའི་སྐད་ལ་ན་རོ་མེད།    ༈    ཤིན་ཏུ་རྟོགས་པ་མཐོ་བ་དང། མ་རུངས་དམན་པར་ངེས་པ་
མེད༑ དེ་བཞིན་གཟའ་སྐར་ལ་གང་ཟག་རང་བཞིན་པ་ལས་མཆོག་དམན་རྣམས་དེ་ལ་ལྟོས་མི་དགོས། ན་ཚེ་དེ་ཉིད་ལ་བུད་མེད་ཀྱི་ལུས་སྤངས་ནས་ཞེས་པར་རྗེ་བཙུན་སྒྲོལ་མ་ལྟ་བུས་དང་པོར་སེམས་བསྐྱེད་པ་ཡང་བུད་མེད་ཀྱི་རྟེན་ལ་བསྐྱེད། བར་དུ་སྤྱོད་པ་
མཐང་སངས་རྒྱས་པ་ཡང་བུད་མེད་ཀྱི་རྟེན་ལ་བྱེད་པ་ཡང་ཡོད་པར་གསུངས་པ་ཡོད།    ༈    དེ་བྱེད་ན་ཉན་རང་དགྲ་བཅོམ་པ་ལ་དེ་མེད་པས་མི་རིགས། ཐ་མལ་གྱི་སྣང་བ་ད་ལྟ་དབང་པོ་དྲུག་ལ་
སྣང་བ་འདི་ཡང་སྤང་བྱ་མིན། འདི་བློ་དོན་མཐུན་ཡིན་པས་སོ། །དེས་ན་རྟོག་ངོར་ཐ་མལ་གྱི་སྣང་ཞེན་འདི་འགོག་དགོས། འདི་འགོག་ནུས་པ་རྣམ་འགྲེལ་ལས་གསུངས་པ་ལྟར། མིག་ཤེས་ཀྱིས་ཡུལ་ཡིད་དུ་འོང་བ་ལ་ལྷག་པར་ཆགས་པའི་ཚེ་སྒྲ་
འཛིན་རྣམ་ཤེས་མངོན་དུ་མི་འགྱུར་བ་ལྟ་བུ། ་གཞིའི་འོད་གསལ་གཟུགས་སོགས་ཐོགས་རེག་བཀག་པའི་སྟོངས་སྟོང་ཉིད་ལྟ་བུ་ཞིག་འཆར་བ་ལས་སྟོང་ཉིད་དངོས་འཆར་བ་མིན། བློ་དེ་སྣང་ལ་མ་ངེས་པ་ཡིན། གཉུག་སེམས་ཀྱི་ངོ་བོ་ངེས་པ་ཡང་
མིན་གསུངས།    ༈    དེ་ལ་བཤད་ཚུལ་གཞན་གསང་བའི་གནས་ཀྱང་ཡོད། རྟོགས་ལྡན་འཇམ་དཔལ་རྒྱ་མཚོས་ཅིག་ཅིག་ཟེར་

[008A]༄༅། །བ་དེ་ཡིན། ཡོངས་སུ་མི་བསྒྲག་གསུངས། གཞིའི་དོན་དམ་བདེན་བ་ཡིན་ན་དོན་དམ་བདེན་པ་ཡིན་བསམ་ཁྱབ།    ༈   
བདག་འཛིན་ཀྱི་རིགས་རྒྱུན་གཅོད་དགོས།    ༈    ་སྨག་རུ་མ་གློག་ལྟར་གཡོ་བའི་ཚེ་འདི་སླ། །འབྱོར་ཡང་མི་རིང་དྲན་པའི་ཡུལ་དུ་འགྱུར། །བྲང་དཀའ་ཕྱི་མའི་མཐའ་དེ་རྒྱང་རིང་བས། །རྣམ་གྲོལ་ཕྱིར་ནི་ཐོས་པས་འདིར་ཞུགས་
ཤིག༑ ཅེས་སོགས་དྲངས་ནས་རང་རེ་འཁོར་བ་འདིར་སྐྱེ་བ་སྔོན་མའི་མཐའ་དང། ཐ་མའི་མཐའ་སྐྱེ་བ་ཤིན་ཏུ་མང་པ་ལ་ལྟོས་ན་དལ་འབྱོར་རྟེན་འདི་ཡུན་ཤིན་ཏུ་ཐུང་ངུ་ཡུད་ཙམ་ཞིག་ཡིན། འདི་ཡུན་ཐུང་བས་སྐྱིད་རིང་སྡུག་རིང་མེད། དེས་ན་རྟེན་
འདི་ལ་ཞི་བ་བསྲུང་འཁོར་དང་རིག་མ་འདུ་བྱ་བ་སོགས་བསྐྱེད་རིམ་མིན་ཟེར་མཁན་ཡང་ཡོད། བསྐྱེད་རིམ་གྱི་མཚན་ཉིད་སྐུ་གསུམ་ལམ་འཁྱེར་ཚང་བར་བྱེད་ཟེར་ཡང། བསྐྱེད་རིམ་གྱི་གཙོ་བོ་ལ་དེ་ལྟར་དགོས་པ་མ་གཏོགས་
བསྐྱེད་རིམ་ཡིན་ན་དེས་མ་ཁྱབ། བསྲུང་འཁོར་སོགས་བསྐྱེད་རིམ་ཡིན་ཟེར་མཁན་ཡང་ཡོད།    ༈    བསྐྱེད་རིམ་གྱི་མཚན་ཉིད་དེ་ལྟར་ཆ་བཞག་མ་སྦྱར་བ་པཎ་ཆེན་བློ་བཟང་ཆོས་རྒྱན་
གྱིས་གསུངས། རྗེས་མ་རྣམས་ཀྱིས་དེས་མ་འགྲངས་པར་ཆ་བཞག་སྦྱར།    ༈    ཚེ་འདི་དང་ཕྱི་མ་བར་དོ་གསུམ། །གཅིག་ཏུ་དྲིལ་ལ་འདྲིས་སུ་ཆུགས། །ཞེས་གསུངས་པ་སྐྱེ་ཤི་བར་དོ་གསུམ་གྱི་ཉམས་ལེན་བསྐྱེད་རིམ་དུ་བསྒྲིལ་

[008B]    ༈    ཁོ་རྡོ་རྗེ་འཇིགས་བྱེད་དོ། །ཁོ་གསང་བ་འདུས་པའོ། །ཞེས་ང་རྒྱལ་མི་བསྟེན། རང་མ་འོངས་པ་ན་སངས་རྒྱས་པའི་སྐབས་ཀྱི་སངས་རྒྱས་
གསང་བ་འདུས་པ་ལྟ་བུ་རང་དང་རྒྱུད་གཅིག་ཏུ་གྱུར་པ་ཞིག་ཡོད། དེ་ལ་སེམས་ཅན་ཐམས་ཅད་འཚང་རྒྱ་བར་ངེས་པ་ཤ་སྟག་ཡིན། དེས་ན་རང་དང་རྒྱུད་གཅིག་བའི་གསང་འདུས་ལྟ་བུ་རང་རྒྱལ་བཞག་སྟེ་སྐུ་ཡོངས་དག་སོགས་ཡོངས་དག་བཞི་ལ་ང་
རྒྱལ་འཇོག་པར་གསུངས། ཐུན་མོང་ལམ་སྦྱངས་ལམ་གཙོ་རྣམས་ལ་ཤིན་ཏུ་བློ་བྱང་བ་དགོས། སྟོན་པའི་འཁོར་བྱང་སེམས་ས་དང་པོ་བ་ལ་གསང་སྔགས་མ་གསུངས། དེ་རྣམས་ཀྱང་གསང་སྔགས་ལ་སྒྲག་པ་ཡིན། རང་རེ་སྔགས་ལ་མི་སྐྲག་
དབང་ཞིག་ཡོད་ན་ཚང་མ་རྒྱུག་གསུངས།    ༈    རྗེ་རིན་པོ་ཆེའི་གསང་བ་འདུས་པའི་སྒྲུབ་ཐབས་ལ་རྒྱུད་དང་རྒྱ་གཞུང་གི་ཤེས་བྱེད་གང་ཡོད་པ་ཤེས་པའི་ཆེད་དང། བོད་སྔ་མ་རྣམས་
ཀྱིས་དོན་གཞན་དང་གཞན་དུ་བཤད་པ་ནོར་བ་རྣམས་ཤེས་པའི་ཆེད་ཡིན་གསུངས།    ༈    རྒྱན་དྲུག་མཆོག་གཉིས། གྲུབ་ཆེན་ཐམས་ཅད་ཀྱི་རང་གཞུང་དབང་པོར་བཞག་སྟེ་གསུངས་པ་ཤ་སྟག་ལས་དེ་དག་དང་
མི་མཐུན་པའི་བླ་མའི་གསུང་ཡིན་ཟེར་བ་ཙམ་མིན་གསུངས།    ༈    དྲང་དོན་མདོའི་སྐབས་དགོངས་གཞི་དགོས་པ་དངོས་ལ་གནོད་བྱེད་གསུམ་གྱིས་དོན་གཞན་དུ་དྲང་དགོས་པ་ཞིག་ལ་ཟེར། སྔགས་
[009A]༄༅། །ཀྱི་སྐབས་དྲང་དོན་བསྐྱེད་རིམ། ངེས་དོན་རྫོགས་རིམ། ཉམས་ལེན་སྐབས་སོ་སོར་སྦྱར་ལུགས་ཀྱི་ཁྱད་ཡིན། སྔགས་ཤེས་པ་ལ་མཐའ་དྲུག་ཚུལ་བཞིའི་དོན་ཤེས་དགོས། དེ་ལ་སྔོན་དུ་ཡེ་ཤེས་རྡོ་རྗེ་ཀུན་
ལས་བཏུས་ཀྱི་ཊཱིདྐ་བལྟ་དགོས། དེ་ནས་སྒྲོན་གསལ་བལྟས་ན་ཤེས། དེ་མིན་ཤེས་དཀའ། མཁས་གྲུབ་རིན་པོ་ཆེའི་རིམ་ལྔའི་ཟིན་བྲིས་ཤིག་ཏུ། ཐ་མལ་གྱི་སྣང་བ་འདི་འགོག་པ་དང། དོན་ལ་གྲུབ་པ་འདི་གཉིས་མི་འགོག་པའི་ཁྱད་པར་
ཕྱེད་དགོས་པར་གསུངས་པ་ལྟར་ཐ་མལ་གྱི་སྣང་བ་འདི་སྤང་བྱ་ངོ་མ་རང་མིན་ཚོད་རེད། སྤང་བྱ་བླང་བྱ་གཞི་གཅིག་ལ་ལྟོས་ཏེ་འཇོག་དགོས། ཞི་གནས་སྐབས་གཉེན་པོ་མངོན་པར་འདུ་མི་བྱེད་པ་དེ་གཉིས་ཀ་ཡིན་པ་ལྟ་བུ། ་ཡང་དག་
མཐའ་མངོན་དུ་བྱེད་ཚུལ་གྱི་གནད་གཅིག་སྔགས་ལ་ལྟོས་ཞེས་གསུངས་པ་གཉུག་སེམས་མངོན་དུ་བྱས་ནས་དེས་སྟོང་ཉིད་མངོན་དུ་བྱས་པ་ལ་ཟེར། གཞན་ཕར་ཕྱིན་ཐེག་པར་སྟོང་ཉིད་མངོན་སུམ་རྟོགས་པ་ཡང་ཡོད། རླུང་མ་ཐིམ་པས་ཟར་ཆད་
མེད་ལམ་དང་རྣམ་གྲོལ་ལམ་རྣམས་སྐད་ཅིག་མ་རེ་ལས་གནས་མི་ནུས། སྔགས་ཀྱི་སྐབས་རླུང་ཐིམ་པས། ཟླ་བ། ལོ། བསྐལ་པའི་བར་འཇོག་ནུས་པ་དེ་ཡིན། ཡུལ་ཅན་ཤུགས་ཆེ། ཡུན་རིང་བས་སྤང་བྱ་སྤོང་བ་ལ་སྟོབས་ཆེ། ཕར་ཐེག་
སྐབས་འཇུག་ཤེས་རགས་པས་རྟོགས། བྱེ་སྨྲས་མཐོང་ལམ་ལ་སྐད་ཅིག་མ་བརྒྱད། རྣམ་གྲོལ་ལམ་ལ་ཡང་ཤེས་བཟོད་སྐད་ཅིག་བརྒྱད་དེ་བཅུ་དྲུག་འཇོག་ཀྱང། དབུ་མ་པས་སྐད་ཅིག་མ་རེམ་གཏོགས་མི་འཇོག། ཡེ་ཤེས་གཅིག་པ་ཡིན་

[009B] ཡོངས་སྦྱོང་སོགས་ལ་བསླབ་པས་ཐབས་ཀྱིས་གྲོགས་བྱས་པས་གཉིས་པར་སྤངས་པ་ཡིན་ཞེས་བླ་མ་རིན་པོ་ཆེས་
གསུངས་གསུངས།    ༈    རྫས་རྒྱུན་ཐ་དད་ཡིན་པས་འདྲེས་པ་མིན།    ༈    དེ་འཁོར་བའི་རྩ་བ་འཆི་སྲིད་ཕྲ་མོའི་སྐབས་
མ་རིག་པ་འགག་ཟིན་པས་རླུང་ཕྲ་མོ་དེས་འཁོར་བའི་རྩ་བ་བྱས། དེ་སྒྱུ་ལུས། ལོངས་སྐུ་སོགས་ཀྱི་སྒྲུབ་གཞི་ཡང་ཡིན་པས་འཁོར་འདས་ཀུན་གྱི་གཞི་ཡིན་ཟེར།    ༈    རྫས་ཀྱི་མི་ཤིགས་པའི་ཐིག་ལེ་
ཡུངས་ཀར་སྦོམ་པོའི་ཚད་ཀྱི་ནང་སྦུབས་སྟོང་ཕྲ་མོ་ཡོད་པ་དེའི་ནང་གནས། མི་ཤིགས་པ་གཉིས་ཀྱི་སྒྲ་དོན་ཡང་གསུངས། འཆི་བའི་སྐབས་དེ་ཞིག་པས་དབང་པོའི་སྒོ་ནས་འབབ་པ། མི་ཤིགས་པའི་ཐིག་ལེ་ཁོ་རང་ཡུངས་ཀར་ཙམ་ལས་མེད་པས་འབབ་
རྒྱུ་མེད་ཀྱང་དེ་ཞིག་བ་ན་ཁམས་གཞན་རྟེན་འབྲེལ་གྱིས་འབབ་པ་ཡིན། གནས་ས་འདི་ཤིན་ཏུ་བཀའ་རྒྱ་ཡིན་གསུངས། བ་སྣང་གསུམ་རྟོག་མེད་དུ་གསུངས་པ་རྟོག་པ་རགས་པ་འགག་པའི་དོན་ལས་རྟོག་མེད་ཁོ་ན་མིན། འདི་མ་ཟད་དཔེའི་འོད་གསལ་ཡང་
རྟོག་པ་ཡིན་མོད། གཞིའི་འོད་གསལ་ཡང་རྟོག་པ་ཡིན་དགོས་སོ། །ན་མདོ་ལས་ཀྱང་གཞིའི་ཆོས་སྐུ་གསུངས་པར་ཡོད་པ་ཆོས་དབྱིངས་བསྟོད་པའི་ལུང་བཅས་གསུངས།    ༈    ལྷག་

[010A]༄༅། །བསམ་ཡོད་སྐབས་ཁོང་ཡང་གསུང་སྙིང་གང་འདོད་ཡོད་ཚོད། དེ་མེད་སྐབས་མར་ཕེབས་པ་བྱུང། རྣལ་འབྱོར་པ་འབྲིང་འཆི་བ་ལ་མི་འཇིགས། རབ་འཆི་བ་ལ་དགའ། སྔོན་ཆད་བསྒོམས་པའི་ལམ་
འཁྱེར་རྣམ་གསུམ་གྱིས། །་་ཤོག། ཅེས་གསུངས་པ་ལྟར་དགའ་སྤྲོ། བྱང་ཆུབ་སེམས་དཔའ་འགའ་ཞིག་ཉམ་ཐག་པའི་ཚུལ་ཡང་མཛད། བླ་མ་ཞང་རིན་པོ་ཆེས། ཨ་རོ་ཞེས་གསུང་ཆེན་པོས་གསུངས་གསུངས། འགའ་ཞིག་ཕལ་པ་ཡང་འཆི་
སྐབས་འོད་དང་ལྡན་པ་འདུག་པ་ཚོད་ཐིགས་དཀའ། ་ང་རྒྱལ་འཛིན་ལུགས་རྒྱལ་ཚབ་དང། བ་སོའི་དུས་འཁོར་བསྐྱེད་རིམ་གཉིས་མི་མཐུན་ཀྱང་གཉིས་ཀ་རྗེའི་གསུང་རྒྱུན་ཡིན་ངེས།    ༈   
རྒྱུད་ལ་འབྱར་ཐབས་མི་འདུག་གསུངས། སྔོན་གླིང་དགེ་བཤེས་ཟེར་བ་ཚུལ་ཁྲིམས་རྣམ་རྒྱལ་གྱི་སློབ་མ་ཞིག་གིས་རྗེ་ཡབ་སྲས་ཀྱི་གསུང་འདི་བཞག། གཞན་དཔེ་ཆ་ཚང་མ་བསྲེགས་ན་དེས་ཆོས་སྤོང་གི་ལས་ཚབས་ཆེ་བསགས་ཀྱང་བསྟན་པ་ལ་
ཆག་སྒོ་མེད་གསུངས། ན་བར་དོ་དེ་འཕངས་འབྲས་ཕལ་པ། སྐྱེ་སྲིད་དེ་འཕངས་འབྲས་གཙོ་བོ་ཡིན། སྐྱེ་བ་བླངས་པའི་སྐད་ཅིག་དང་པོ་དེ་སྐྱེ་སྲིད། འཆི་བའི་སྐད་ཅིག་དེ་འཆི་སྲིད། དེའི་བང་སྔོན་དུས་ཀྱི་སྲིད་པ། འཆི་སྲིད་དང་སྐྱེ་སྲིད་ཀྱི་བར་
ནི་བར་སྲིད། མི་ལྡོག་ཅེས་པ་བྱེ་སྨྲ། གོང་མས་ལྡོག་པར་འདོད། སྔོན་དུས་ཀྱི་སྲིད་པ་ཞེས་པ་པུརྦ་ཞེས་པ་སྔོན། མདུན། ཤར་སོགས་ལ་འཇུག་པས་བར་སྲིད་ཀྱི་མདུན་ན་ཡོད་པ་སྟེ་བར་སྲིད་པ་ཕར་འགྲོ་བའི་མདུན་ན་ཡོད་པས་ན་སྔོན་དུས་ཀྱི་སྲིད་པ་

[010B] ལྷའི་བར་དོའི་ལུས་གཟུགས་ཤིན་ཏུ་ཆེ་བ་གླིང་འདིར་མི་ཆུད་པ་ལྟ་བུ་ཡོད་ཀྱང་ལས་ཀྱི་དབང་གིས་གཅིག་གཅིག་ལ་མི་སྒྲིབ་པ་ཡིན། བར་དོ་བ་ལ་རྫུ་འཕྲུལ་ཡོད། དམྱལ་བ་པ་ལ་མངོན་ཤེས་ཡོད། གཟུགས་ཁམས་པར་སྒོམ་བཟང་པོ་
ཡོད༑ དེ་འདྲ་ངེད་ཚོས་ཚར་མང་པོ་བྱས་པས་དེ་ལ་དགའ་རྒྱུ་མེད། ངེས་འབྱུང། བྱང་སེམས། ཡང་དག་པའི་ལྟ་བ་སོགས་སྐྱེས་ན་བཟང།    ༈       ༈   
གྱི་རྨི་ལམ་ཙམ་ལས། སྐུ་གཟུགས་དེ་ལྟར་བསྟན་པ་མིན། བྱེ་སྨྲས་བར་སྲིད་སྐྱེ་སྲིད་ངོ་མར་འདོད། དེ་ལྟ་ན་ཡང་མཚན་དཔེའི་སྐུ་ཞིག་ནས་གླང་ཆེན་ཐལ་དཀར་མིན་བར་དོར་གནས་དང་གཟུགས་སོགས་ལ་འདོད་པ་སྐྱེ། ཕུང་པོ་རྙིང་པ་ལ་སྐྲག་པ་
སྐྱེ༑    ༈   ཁ་འདོན་བྱེད་སྐབས། ལས་ཀ་བྲེལ་བ་མང་པོ་ཞིག་དྲན། གང་མགྱོགས་བྱེད། ཟིན་ནས་ལྷོད་བདེར་སྡོད།    ༈       ༈   
གསུམ་བར་ཕྱིས་རོག་ཆད་ཀྱང་ནང་སྲོག་མ་ཆད་པས་ལུས་ལ་མི་རེག། གལ་ཏེ་རེག་དགོས་ན་སྤྱི་གཙུག་ནས་རེག་དགོས། ལུས་ཀྱི་གནས་གང་དུ་རེག་པ་དེ་ནས་རྣམ་ཤེས་ཕྱིར་འཕོ་གསུངས། ན་བར་དོ་ཤི་ནས་སྐྱེ་སྲིད་དུ་སྐྱེས་པའི་སེམས་དང་པོ་དང་
ཞེས་པའི་མཚམས་ཉིད་མཚམས་སྦྱར་བའི་མཚམས་འདི་འདྲ་ལ་ཨེ་བྱེད་གསུངས།    ༈    སེམས་ཙམ་པ་ཡན་ཆད་ཡོད། སེམས་ཙམ་པས་ཕྱི་རོལ་དོན་གྱིས་སྟོང་པ་ཁས་བླངས་པ་དེས་

[011A]༄༅། །འགྲིག་དགོས་བྱུང་བ་རེད་གསུངས། རྫོགས་རིམ་གྱི་རྟོགས་པ་མཐོན་པོ་དང་སེམས་ཙམ་གྱི་ལྟ་བ་སྦྱར་བ་ཡོད་ཀྱང་རྫོགས་རིམ་ཐོབ་པ་མེད། སྦྱོར་ལམ་ཡན་ལ་ཐལ་འགྱུར་བ་ཁོ་ནའོ། །   ༈   
ཞལ་གསུམ་སྒྱུ་འོད་ཟུང་གསུམ་དང། སྣང་མཆེད་ཐོབ་གསུམ། རྡོ་རྗེ་གསུམ་སོགས་ལ་སྦྱར་བྱ་མང། ན་ཕ་མཉལ་པོ་བྱེད་པ་མཐོང་བ་སོགས་མངལ་སྐྱེས་ཀྱི་དབང་དུ་བྱས། གཞན། གནས་དང་དྲི་ལ་མངོན་འདོད་བཞིན། །ཞེས་གསུངས་པ་
ལྟར་དེ་ལ་ཆགས་ཏེ་འཆི་སྦྱོར་བྱེད་པ་ཡང་ཡོད།    ༈    རྗེས་ལ་སྐྱེས་པ་ཕུ་བོ་ཞེས་བྱ་སྟེ། རྗེས་ལ་སྐྱེས་པ་དེ་རྣམ་ཤེས་མངལ་དུ་དང་པོར་ཞུགས་པ་ཡིན་ནོ། །བར་དོའི་རྣམ་ཤེས་ཐོགས་རྡུགས་མེད་པར་ཁྲག་གི་
ནང་དུ་སྦལ་པའི་གཟུགས་ཆགས་པ།    ༈    །ཞེས་གསུངས་པ་ལྟར་རོ། །   ༈    གོར་གོར་པོ་མཛོད་ན་མེད། དེ་དག་རླུང་གིས་བྱེད་པ་དཔེར་ན་ཀོ་བ་རློན་པར་
རླུང་གིས་ནག་གྱོང་གུག་འོང་བ་ལྟ་བུ།    ༈    སྐྱེས་བུ་དམ་པ་འགའ་ཞིག་རྐང་པ་སྔོན་ལ་སྐྱེ་བ་ཡང་ཡོད། དེ་ལེགས་པ་བྱེད།    ༈    སྤྲུལ་སྐུའི་
ལམ་འཁྱེར་སྐབས་ལུས་རགས་པ་སྡིག་པ་ཅན་རྣམས་ལ་སྣང་དུ་རུང་བར་མོས་དགོས།    ༈       ༈    གྲངས། ན་ནས་ཚུགས། ཐ་སྙད་ཀྱི་དབང་དུ་བྱས་ན་རྡོ་རྗེ་འཆད་

[011B] རིགས་ལྔ་སྤྲུལ་སྐུའི་ཐ་སྙད་བྱེད། བདེ་སྟོང་ཡེ་ཤེས་དེ་ཉིད་ངེས་དོན་གྱི་རྡོ་རྗེ་འཆང། དེ་བཞིན་ལག་གི་རྣམ་པ་ཅན་དུ་ཤར་བ་དྲང་དོན་གྱི་རྡོ་རྗེ་འཆང་ཡིན། སངས་རྒྱས་ཡིན་ན་རྡོ་རྗེ་འཆང་ཡིན་པས་ཁྱབ་པ་ལྟ་བུ་ཡིན་ཀྱང། འོ་ན་
རེག་བྱ་རྡོ་རྗེ་མ་ཡང་གསང་འདུས་ཡིན་པར་ཐལ། རོ་ལངས་མ་ཡང་འཇིགས་བྱེད་ཡིན་པར་ཐལ་སོགས་ཆོས་གྲྭར་འཕངས་ན་འཛིན་དཀའ། ལུས་འདི་མི་གཙང་བར་བསྒྲུབ་པ་སྤྱོད་འཇུག་ལས་མང་དུ་གསུངས་པ་བཞིན་ལུས་འདི་ལ་བར་བ་ཐོག་མེད་ཀྱི་ཕ་མའི་
ཁུ་ཁྲག་བཙོག་དགུ་ལས་གྲུབ་པ་ཡིན། བདག་་གཙང་བདེ་རྟག་བདག་ཏུ་འཛིན་པས་འཁོར་བར་འཁོར། དྲི་ཟ་དེ་ལྷ་མིག་དག་པས་མ་གཏོགས་མི་མཐོང། ལམ་གྱི་སྒྱུ་ལུས་དང་འབྲས་བུའི་ལོངས་སྐུ་ཡང་མི་མཐོང། འཇུག་པར། འདི་ནི་སྤྲོས་
དང་བྲལ་ལ་སྣང་བར་འགྱུར། །ཞེས་སྤྲོས་བྲལ་ཏེ་སྟོང་ཉིད་མངོན་སུམ་རྟོགས་ནས་ལོངས་སྐུ་སྣང། ན་ལུས་ངག་ཡིད་གསུམ་ལ་ཕྲ་རགས་གསུམ་རེ་ཡོད་ངས་དེ་སྦྱོང་ཕྱིར་སེམས་དཔའ་སུམ་བརྩེགས་བསྒོམ།    ༈   
ཞེས་པ་བདེན་གྲུབ་ལ་རང་བཞིན་ཞེས་པ་དེ་མིན། མ་བཅོས་པར་རང་གྲུབ་ཏུ་འབྱུང་བ་ལ་ཟེར། རང་བཞིན་གྲུབ་པའི་སྤོབས་པ་བཟང་ཞེས་སོགས་གསུངས།    ༈    གྲངས་ཅན་དང་འདྲ་བར་
དགག་པར་གྲངས་ཅན་ལ། སྤྱོད་འཇུག་ལས། གལ་ཏེ་རྒྱུ་ལ་འབྲས་གནས་ན། །ཞེས་དང། རྣམ་འགྲེལ་ལས་འཇགས་མའི་སྟེང་གླང་ཆེན་བརྒྱ་ཡོད་པར་ཐལ་བའི་རིགས་པ་སོགས་གསུངས།    ༈   

[012A]༄༅། །ཡིན༑ ཆོས་འཕེལ་པའི་གེགས་ང་རྒྱལ། དེ་ལ་ཡོན་ཏན་མི་འབྱུང། བླ་མའི་གསུང་ལ་མི་བརྟེན། སྲིད་པར་ལོངས་སྤྱོད་གལ་ཆེ། དེ་ལ་སྦྱིན་པ་གཏོང་དགོས། དེ་ལ་སེར་སྣས་གེགས་བྱེད་པས་སྲིད་
པའི་གེགས་ནི་སེར་སྣ་ཡིན། དེ་ལ་བརྟེན་ནས་རིན་འབྱུང་རྒྱས་པའི་ལས་གཙོ་བོ་ཡིན་པས་དེའི་སྦྱོང་བྱར་ང་རྒྱལ་དང་སེར་སྣ་སྦྱངས་ཞེས་པ་དེ་ཡིན།    ༈    དེ་དག་གིས་རང་བཞིན་
གནས་རིགས་ལ་དགོངས། ཕྱི་མ་ཚོས་རང་རྒྱུད་ལ་སངས་རྒྱས་ངོ་ཐོག་ཡོད་པར་བྱས་བསམ་བྱུང། མཁས་གྲུབ་རིན་པོ་ཆེ་ལྟ་བུའི་ཕྱག་ཏུ་ཐེབ་ན་རིགས་པའི་ཆར་ཕབས་ཏེ་ཚར་གཅོད།    ༈       ༈   
གྲུབ་རྒྱ་མཚོ་འདིར་གཞན་ཕྱོགས་འགོག་པ་དང། རྗེ་རིན་པོ་ཆེའི་གསུང་རེ་རིགས་པ་དུ་མས་བསྒྲུབས་པ་འདི་ཤེས་དགོས།    ༈    རྡོ་རྗེ་སློབ་དཔོན་ལུས་འདི་ལ་ཞེས་ཚིག་ཟིན་ལ་ཡང་ཡོད།    ༈   
ཞེས་པ་བསྡུ་བའི་ཚིག། ཀྱང་ཡང་འང་འབྱེད་སྡུད་དེ་ཞེས་སོགས་ཀྱང་གསུངས།    ༈    དོན་གྲུབ་འདུ་བྱེད་དག་པས་འཕྲིན་ལས་སམ་བྱ་བ་གྲུབ་པ། སྒྲོལ་མ་འཕྲིན་ལས་ཀྱི་རང་བཞིན་ཡང་དེ་ཡིན་
ཡང་རླུང་གི་ཁམས་དག་པས་དེ་ལ་བརྟེན་ནས་རླུང་རྟ་སོགས་མཛད། འདི་ཕྲག་དོག་དག་པ་ཡང་འཕྲིན་ལས་མི་རྒྱས་པ་ཕྲག་དོག་གིས་གེགས་བྱེད། གྲྭ་རྐྱང་སོགས་ཀྱང་རང་དང་གྲྭ་ཐོག་གཅིག་པ། ཤག་མཆས་པ་སོགས་ལ་ཕྲག་དོག་མེད་བ་

[012B] རབ་ནི་རྗེས་སུ་ཡི་རང་དགོས། འདི་རྒྱལ་པོ་ལ་གདམས་པའི་གདམས་ངག་ཡིན། དེ་རིང་གི་ཉིན་མོར་འཛམ་བུའི་གླིང་ན་དགེ་བ་བྱེད་མཁན་གང་ཡོད་ལ་དེ་དག་སྐལ་བ་བཟང་སྙམ་པ་བྱས་ན་དགེ་རྩ་ཤིན་ཏུ་ཆེ་བ་ཐོབ།    ༈   
མ་ཞེས་པ་གཏི་མུག་རྣམ་སྣང་ལ་བྱེད་པ་ཡིན་ནམ། དེ་ཡང་རང་རང་གི་སྦྱང་གཞི་མཐར་ཐུག་དེའི་མིང་གིས་བཏགས་པ་ཡིན་ནམ། གཏི་མུག་སྦྱངས་ཞེས་པའི་སྐབས་མངོན་འགྱུར་བ་མགོ་མནན་པ་ནས་ས་བོན་དྲུངས་ཕྱུང་བའི་བར་སྡུད་སྒོམ་བྱེད་དགོས། །
མུན་སྤྲུལ་ལོ་ཞེས་བ་མི་ཤེས་བཞིན་དུ་སྨྲ་བ་ལ་ཟེར།    ༈    ལག་རྗེས་བཞག།    ༈    དེ་མ་མཇལ་ན་
ཤིན་ཏུ་ངན་པ་ཡིན། བླ་མ་རིན་པོ་ཆེ་རང་གིས་དང་པོ་དབུ་མའི་འཛིན་གྲྭ་པར་དགེ་ཕྲུག་ལ་དཔེ་ཁྲིད་མ་བྱས། དབུ་མ་ནས་ལོ་བཅུ་གསུམ་བར་དགེ་ཕྲུག་མང་པོར་དཔེ་ཁྲིད་བྱས། དེ་ནས་དཔེ་ཁྲིད་མཚམས་བཞག་ནས་རྗེ་རིན་པོ་ཆེའི་གསུང་རྣམས་
བལྟ་དགོས་བསམས་ཀྱང་ཡང་སྤྲུལ་སྐུ་ཞིག་གི་ཡོངས་འཛིན་བྱས། དཔེ་བལྟ་བྱེད་ལོང་མ་བྱུང། དེ་འཛིན་གྲྭ་ཐོན་ནས་ད་རི་ཁྲོད་དུ་སོང་ནས་རྗེའི་གསུང་རྣམས་ཞིབ་བལྟ་བསམས་ཀྱང་ཡར་ཡོང་དགོས་བྱུང། དབུས་འདིར་ངོ་ཤེས་མེད་པས་
བསྐོར་བ་སོགས་ལྷོད་ལྷོད་བྱེད་སྙམ་ཡང་དེ་ཡང་མ་བྱུང་ཞེས་གསུངས། རྣམ་མཁྱེན་གྱི་རྒྱུ་ཆོས་རབ་ཏུ་རྣམ་འབྱེད་ཀྱི་ཤེས་རབ་ཡིན་པས་དེ་ལ་དཔེ་ཆ་རྣམས་ཞིབ་པར་བལྟ་དགོས།    ༈   

[013A]༄༅། །པའི་བྱིངས་ལས་བསྒྲུབ་ཚུལ། མངོན་བརྗོད་ཨ་མ་གོ་ཥ་ལས། འདུས་པ། བསགས་པ། ་དོན་གཅིག་ཚུལ། རྣམ་འགྲེལ་ལ་གཟུགས་འདུས་བསགས་ཡིན་ཚུལ་སོགས་རྣམ་འགྲེལ་དང་སྦྱར་ནས་
རྒྱས་པར་གསུངས།    ༈    དེ་ཡང་ཞེ་སྡང་རྣམ་པར་དག་པའི་ཡེ་ཤེས་དེ་ཉིད་ལྷའི་རྣམ་པར་ཤར་པ་ཧཱུཾ་ཡིན་པས་སོ། ། ཡང་ཧཱུཾ་རིང་པོ་ལས་འཕྲོས་ཏེ། རྙིང་མ་པས་ཨོཾ་ལ་རིང་
ཆ་འཆུང་འདོགས་པ་སྒྲ་པའི་ལུགས་ལ་མེད། ཨོ་དང་ཨེ་སོགས་རིང་པོ་ཡིན་ཡིན་པ་ཡིན་པས་སླར་རིང་ཆ་མི་འདོགས་མན་ངག་འདྲ་ཡོད་ཤས་ཆེ་གསུངས། བ་མ་མོ་བཅུ་གཉིས་བདེ་མཆོག་གི་སྒོ་མཚམས་མ་བརྒྱད། སྙིང་པོའི་རྣལ་འབྱོར་མ་བཞི་
བཅས་ཡིན། བོད་སྐྱོང་བསྟན་མ་བཅུ་གཉིས་ཀྱང་དེ་རྣམས་ཡིན། སྤྱན་རས་གཟིགས་བདེ་མཆོག་ཡིན། སྙིང་རྗེའི་སྐད་དོད་ཀ་རུཎ་ཞེས་བདེ་འགོག་ཅེས་པ་ལས་ཀྱང་བཤད་དུ་ཡོད། བོད་སྐྱོང་གཞི་བདག་མང་ཡང་བསྟན་མ་འདི་རྣམས་ཤིན་
ཏུ་མཐུ་རྩལ་ཆེ་བས་བོད་སྐྱོང་བསྟན་མ་བཅུ་གཉིས་ཞེས་བྱས་པ་ཡིན། སློབ་དཔོན་ཕེབས་དུས་འདི་རྣམས་ཤིན་ཏུ་རྩུབ། བོད་དུ་ལྷ་ཕེབས་མི་མང་བ་དང་པོ་སློབ་དཔོན་གྱིས་གནས་གཙང་མའི་ལྷ་ཕབས་ནས་ཁ་ལས་ཕང་ཐང་གི་གཙུག་ལག་
ཁྱེར་མི་སུ་ཡིན་དྲིས་པ་སོགས་དེའི་ཤན་ཞུགས་པ་ཡིན། སློབ་དཔོན་ཤིན་ཏུ་བཀའ་དྲིན་ཆེ། ཁ་བཏང་མི་ཉན། དེང་སང་རྙིང་མས་སྔར་གྱི་རྙིང་མའི་ཆོས་ཚང་མ་དོར་ནས་གཏེར་གསར་ཞེས་མི་ཐོག་གཅིག་ལ་གཏེར་ནས་བཏོན་པའི་ཆོས་ལ་

[013B] དེ་མི་ལེགས།    ༈    གྱིས་ཞེས་པ་ནི་བྱེད་པ་པོ། རློབས་ཞེས་པ་ནི་བྱ་བའི་ཡུལ་དེ་ལ་བསྒྱུར་ཞེས་པ་ཡིན།    ༈   
བསམས་ནས་བསྒྲུབ་དགོས། དེང་སང་སངས་རྒྱས་བསྒྲུབ་ཟེར་མཁན་མ་གཏོགས་བླ་མ་བསྒྲུབ་ཟེར་མཁན་མེད་བླ་མ་དམའ་བོ་གཅིག་བྱས། སངས་རྒྱས་མཐོ་བོ་གཅིག་བྱས་ཏེ་བསྒྲུབ་ན་མི་ཡོང། མཁས་གྲུབ་སངས་རྒྱས་ཡེ་ཤེས་ཀྱིས་སྒྲུབ་ཐབས་ཚང་མར་བླ་མ་རྡོ་རྗེ་འཇིགས་
བྱེད༑ བླ་མ་གསང་བ་འདུས་བ། བླ་མ་ཧེ་རུ་ཀ་ཞེས་བླ་མ་རེ་སྦར་བ་ཁོང་རང་གི་ཐུགས་ལ་ཡོད་ནས་སྦྱར་བ་ཡིན། ཁོང་གིས་དེ་ལྟར་མཛད་པས་སངས་རྒྱས་པ་ཡིན། བླ་མ་དབེན་ས་པ་ཡིན་མོད། དེའི་སྒྲུབ་ཐབས་ཡིན།    ༈   
མལ་གྱི་སྣང་ཞེན་འགོག་ཐབས་ཤ་སྟག་ཡིན།    ༈    །ཞེས་པ་ལ་དོན་ལས་དེ་ཉིད་ཀྱི་སྒྲ་ཡིན་པ་སུམ་རྟགས་རྩ་བའི་ལུང་བཅས་གསུངས།    ༈    ཕྱི་དང་གསང་ཕ་ཐེག་པ་གསུམ་
ཞེས་རྒྱུད་སྡེ་བཞི་དང་ཐེག་པ་གསུམ་གྱི་ལུང་གི་ཆོས་རྣམས་འཛིན་པར་དམ་བཅས་བས། དེའི་ཉིང་དགོས་རྟོགས་པའི་ཆོས་རྣམས་ཀྱང་རྒྱུད་ལ་སྐྱེ་དགོས་པར་སྡུད། དེས་ན་བསྟན་པ་ཡོངས་རྫོགས་འདིའི་ནང་འུབ་ཀྱིས་སྡུད་པ་བླ་མའི་གསུང་ངོ་
མཚར་ཅན་ཡིན། འོད་དཔག་མེད་ཀྱི་སྤྲུལ་པའི་བླ་མ་རྣམས་ཀྱང་མཛད་པ་ཡང་དེ་དང་ཆ་འདྲ། པཎ་ཆེན་ཆོས་རྒྱན་གྱིས་གྲུབ་མཐའ་ཚང་མར་བཀུར་བར་མཛད། བོན་པོའི་དགོན་པ་རྣམས་ལ་ཡང་མང་ཇ་སོགས་གནང། དེ་ཐམས་ཅད་ཀྱིས་ཀྱང་
[014A]༄༅། །ཤིན་ཏུ་མོས་ཤིང་གུས། ཆོས་འབྲེལ་ཡང་ཞུས། འབྲུག་པ་སངས་རྒྱས་རྡོ་རྗེའི་རྣམ་ཐར་ཡང་བརྩམས།    ༈    ཀྱེ་ཞེས་པ་འབོད་པ། ད་ན་སྦྱིན་པ། ནམ་ཞེས་བྱ་བ། ཀྱེ་
ངག་གི་དཔལ་སྦྱིན་པར་བྱེད་པ་ཞེས་བྱ་བ་ཞེས་པ་ཡིན་གསུངས།    ༈    གསང་བ་པ་ཞེས་པ་གནོད་སྦྱིན་ལ་བྱས་ནས་དེའི་བདག་པོ་དང། སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་གསང་
བ་ཀུན་གྱི་བདག་པོ་དང། ཡང་གསུང་གི་གསང་བ་ཐམས་ཅད་འཛིན་པ་སོགས་མང།    ༈    རྫོགས་རིམ་སེམས་ལུས་ལྟ་བུ་ཞེས་པ་འོད་གསལ་ལས་སྒྱུ་ལུས། ལུས་
སེམས་ལྟ་བུ་ཞེས་པ་སྒྱུ་ལུས་ལས་འོད་གསལ་དུ་འཕོས་པ་སོགས་སློབ་པའི་ཟུང་འཇུག། འབྲས་དུས། སེམས་ལུས། ཡེ་ཤེས་ཇི་སྙེད་ཁྱབ་གྱུར་པ། །ཞེས་སོགས་ལུས་སེམས། ལུས་ཀྱིས་ཤེས་བྱ་གཟིགས་པ་ཚིག་ཏུ་བརྗོད་པ། བ་
སྤུར་འཇིག་རྟེན་གྱི་ཁམས་དཔག་མེད་རྡུལ་གཅིག་སྟེང་ན་རྡུལ་སྙེད་ཀྱི་ཞིང་སྟོན་པ་ལྟ་བུ། གང་ལྟར་ཟུང་འཇུག་གི་ཡོན་ཏན་ཡིན།    ༈   
རང་དོན་གཞན་དོན་གཉིས་བསྒྲུབ་པའི་སྟེང་ནས་འཇོག་ཚུལ་གཉིས།    ༈    གཟུགས་དང་བེམ་པོ་དོན་གཅིག་འདོད་པ་བསྡུས་གྲའི་ལུགས་ལས། ཐལ་འགྱུར་བས་དེ་ལྟར་མི་འདོད་

[014B] ཕྱི་རོལ་གྱི་རྡུལ་ཕྲ་རབ་བསགས་པ་བེམ་པོར་འདོད།    ༈       ༈    དཀྱིལ་འཁོར་
རྒྱལ་མཆོག་གཞན་དོན། མདོར་རང་དོན་སྤངས་རྟོགས། གཞན་དོན་ཆོས་གཟུགས་ཀྱི་སྐུ་ཞེས་ཀྱང་ཟེར། ན་རྨེ་ཤ་ཅན་ཞེས་པ་འདོད་ལུགས་ཤིན་ཏུ་མང། འདིར་རྨེ་ཤ་ཅན་ཞེས་པ་རིགས་ངན་དང་གདོལ་བ་ལ་བྱེད། གཞན་རྨེ་ཤ་ཅན་དུ་སྐྱེ་བར་
འགྱུར། །ཞེས་པ་ཤ་ལ་རྨེ་བ་ཝ་བ་ཤ་ལྷག་ཡོད་པ་དང། བཤན་པ་དང་་སྡིག་པ་རྭ་ཅན་སོགས་ལ་ཟེར་བ་ཡོད།    ༈    །ཞེས་པ་འདི་ལམ་རིམ་གྱི་ཁུངས་གཙོ་བོ་ཡིན། སྤྱིར་མངོན་རྟོགས་རྒྱན་ཚང་མ་
ཡིན་ཀྱང་དེའི་ནང་ནས་གཙོ་བོ་འདི་ཡིན། རྣམ་རྫོགས་སྦྱོར་བར་མཁྱེན་གསུམ་གྱི་རྣམ་པ་རྫོགས་པར་བསྒོམ་པས་རྣམ་རྫོགས། དེའི་་སངས་རྒྱས་སོགས་ཁོངས་ནས་ཆོས། དགེ་འདུན། དད་པ་ཞེས་པ་སྐྱབས་འགྲོ། སྐྱེས་བུ་ཆུང་འབྲིང་ཆེ་
གསུམ་གྱི་སྐྱབས་འགྲོ། བསམ་པ་ཕུན་ཚོགས་དྲན་པ་དང། །ཞེས་པས་སེམས་བསྐྱེད། སྦྱིན་སོགས་སྤྱོད་ཡུལ་ཞེས་པས་སྤྱོད་པ་སྤྱི་བསླབ། བརྩོན་འགྲུས་དང་ཞེས་པས་དེ་ཐམས་ཅད་བརྩོན་འགྲུས་ཀྱིས་བསྒྲུབ་དགོས་པ། ཚིག་རྐང་འདི་གཉིས་གོ་
ལྡོག་པ་འགྱུར་ཁྱད་ཡིན་གསུངས། རྣམ་པར་མི་རྟོག་ཅེས་པས་ཞི་གནས། མི་རྟོག་ཅེས་པ་དེ་འཁོར་གསུམ་བདེན་མེད་ཀྱིས་ཟིན་པས་ཞི་གནས། ཤེས་པའི་ཤེས་རབ་དང་རྣམ་ལྔ། །ཞེས་པས་ཤེས་རབ། འདི་ཀུན་རྫོབ་ཤེས་རབ་ཡིན། དེ་ལྟར་

[015A]༄༅། །ལམ་རིམ་ཡོངས་རྫོགས་འདིར་འདུས་ཤིང་འདིས་བསྟན།    ༈    བསྙེན་ཆེན་སོགས་བཟང་ཡང་གཙོ་བོ་སེམས་ཀྱིས་སྒོམ་ཆ་གལ་ཆེ་བདག་
གི་བླ་མ་ཞང་རིན་པོ་ཆེས། སྡིག་སྒྲིབ་མ་ཟད་སེན་མོ་ཟད། །ཅེས་སོགས་དང། བཞི་བརྒྱ་པ་ལས། ཤཱཀྱ་གོས་མེད་བྲམ་ཟེ་སྟེ། །ཞེས་སོགས་དྲངས་ནས་ཡིད་ཀྱིས་གཙོ་བོར་སེམས་པ་འདི་ཐུབ་པའི་ལུགས་ཡིན།    ༈   
ཞིག་ལས་ཀྱང་བཙུན་པ་ཡོད། ང་ཆད་མ་ཆད་སྤྱོད་པ་ལ་ལྟོས་དང་ཞེས་གསུངས་པ་རེད།    ༈    སོ་སོའི་ཆོ་ག་བཏང་སྟེ་ཉམས་སུ་ལེན་
ལུགས་ཀྱང་ཡོད། སོ་སོའི་ཆོ་ག་ཉིན་རེ་བཞིན་ཐུབ་ན་རབ། དེ་མིན་རེས་མོས་བྱ་བའང་ཡོད། བདེ་གསང་འཇིགས་གསུམ་ཡ་མ་བྲལ་པ་འདི་རྗེས་རེད་མདའ་བའི་དྲིས་ལན་དུ་གསུངས།    ༈   
ཡིན༑ འོག་མ་དེ་སྲོག་ལྡན་ཡིན་པས་གོང་མ་བཀླག་མ་ཤེས་ན་འོག་མ་བཀླག་ན་འགྲིག་སྟོད་ཡོད།    ༈       ༈    རྟོགས་ལྡན་འཇམ་དཔལ་རྒྱ་མཚོ་
བདེ་ཆེན་ལ་མངའ་བརྙེས་པས་སྐུ་མདོག་དཀར་ལ་དམར་བའི་དམངས་ཆགས་བ་ཡོད། རྗེ་དང་མཁས་གྲུབ་དགར་ལ་དམར་མདངས་ཆགས་པ་དང། རྒྱལ་ཚབ་དཀར་ལ་སེར་བའི་མདངས་དགོས་པ་ནང་ན་ཡོན་ཏན་གྱི་ཁྱད་པར་ཡོད། བདག་

[015B]སྐུ་མདོག་དཀར་དམར་དགུང་ལོ་སུམ་ཅུའི་ཚོད་ལྟ་བུ་ཡོད། ཡང་བདག་གི་བླ་མ་ཞང་རིན་པོ་ཆེ་སྐུ་མི་འདྲ་བ་ཞིག་ཡོད། དགུང་ལོ་བདུན་ཅུར་ཕེབས་ཀྱང་སྐུ་ལ་གཉེར་
མ་མེད། ཞལ་མདངས་དམར། སྨར་དཀར། དབུ་སྐྲ་ནག། རྒྱུན་དུ་ན་བཟའ་ཧྲུལ་པོ་བཞེས་པ་ཞིག་ཡིན་ཡང། ཐེངས་གཅིག་བཞུགས་གདན་མཐོན་པོ་བཏིངས། གཟིགས་ལྤགས་གཡོགས། ན་བཟའ་གསར་པ་བཞེས། དེ་ཉིན་ཞལ་མདངས་
ཀྱང་ཤིན་ཏུ་དམར་བ་མཚལ་ཆེན་ལྟ་བུ་མཇལ། གང་ཡིན་ན་བསམས་ཀྱང་རྗེས་སུ་རྣམ་ཐར་ཡིག་ཆུང་ཞིག་ཏུ་དེ་དུས་བདེ་ཆེན་མངོན་དུ་མཛད་པར་གསལ། གནས་དེ་བྲག་དཀར་ཞེས་མཁའ་འགྲོའི་གནས་ཤིག་ཡིན།    ༈   
གུ་ངེ་རླུང་ཁམས་རྣམ་པར་དག་པ་དང། ཡང་གུང་རི་མཁའ་འགྲོ་མ་ཞེས་པ་དཀོན་མཆོག་བསྟན་སྒྲོན་ལས་རབ་ཏུ་བྱུང་བ་དགུང་ལོ་བརྒྱད་ཅུར་ཕེབས་པ་ཞིག་ཡོད། རྒྱུན་པར་ལམ་རིམ་སོགས་ཕྱག་དཔེ་གཞན་གཟིགས་མོད། ལྷག་པར་འགྲེལ་པ་
བཞི་སྦྲགས་ལྗགས་ཀློག་རྟག་ཏུ་མཛད་པ་དེ་ཉིད་བཀྲ་ཤིས་འཁྱིལ་དུ་ཕེབས་སྐབས་གྲུ་པ་ཐམས་ཅད་ཀྱིས་ལྡང་བ་བྱེད་པར། ངས་དེ་འདྲ་ལ་དེ་ཙམ་བྱེད་རྒྱུ་ཅི་ཡོད་བསམས། དེ་ང་རྒྱལ་བྱས་པ་རེད། ཕྱིས་བདག་གི་བླ་མ་ཞང་རིན་པོ་ཆེ་ཆོས་
གསན་ནས། དེ་ནས་བདག་གིས་ཀྱང་ཆོས་ཞུས་པ་ཡིན། དེ་ཉིད་ཀྱིས་བདག་འཇུག་སོགས་ཀྱི་བུམ་པ་བསྒྲུབ་ནས་ཡོད་སྐབས་དུད་འགྲོ་སོགས་ལ་འཐོར་ནས་འདི་དག་གིས་དྲིན་ཆེན་པོ་བྱས་པ་རེད་ཅེས་གསུངས། གཟུངས་སྔགས་ཟབ་མོ་བཟླ་

[016A]༄༅། །བཞིན་ཕུ་འདེབས་པར་མཛད་པ་སོགས་ངོ་མཚར་ཅན་ཞིག་ཡོད་གསུངས། བདག་གི་བླ་མ་མཁན་པོ་འཇམ་དབྱངས་རྒྱ་མཚོ། མཚན་གཞན་ཨ་ཁུ་བསམ་འགྲུབ་ཅེས་པ་དགུང་ལོ་བརྒྱ་དང་བཅུ་དྲུག་ཕེབས་ཟེར་
ཡང་བཀྲ་ཤིས་འཁྱིལ་གྱི་གདན་རབས་སོགས་གསུང་དུས་དེས་མི་ཚད་འདུག། གཟིམ་ཁང་བདག་གི་ཁྱིམ་གྱི་ཉེ་འཁོར་ན་ཡོད། བདག་ལ་ཡི་གེ་སོགས་བསླབ། བཀའ་དྲིན་ཤིན་ཏུ་ཆེ། ངས་ཤམ་ཐབས་དང་གཟན་ཚོས་དམར་པོ་བྱས་པ་གསར་པ་
ཞིག་བཟོས་པར་ཕྱི་དམར་པོ་འདུག་སྟེ་དེ་ལས་ནང་དམར་པོ་དགོས་རྒྱུ་ཡིན་གསུངས། བཀྲ་ཤིས་འཁྱིལ་དུ་ཕྱིན་ནས་མཚན་ཉིད་མ་བལྟས་པར། རིག་གནས་བལྟས་པས་སྐབས་ཤིག་ན་བཀའ་བཀྱོན་ཆེན་པོ་ཕེབས། ཁྱོད་མཚན་ཉིད་མ་བལྟས་པར་བློ་
མང་པོ་རིམ་གོའི་དར་འདྲ་བ་བྱེད་མི་ཉན། ང་རང་ལ་ཡང་མིས་ཆུ་མིག་བརྒྱ་སྐོར་ལ་ཕྱིན་དོ་ཟེར་བ་ཡང་བྱུང། འགའ་ཞིག་བདེ་མཆོག། འགའ་ཞིག་གིས་འཇིགས་བྱེད་གྱིས་ཟེར་བ་བྱུང། བདེ་མཆོག་ཀྱང་སྙིགས་དུས་སུ་བྱིན་རླབས་མྱུར་བ་སོགས་ཡགས་
པོ་ཡིན། འཇིགས་བྱེད་ཀྱང་འཇམ་མགོན་བླ་མའི་ཡི་དམ་ཕ་ཆོས་ཐུན་མོང་མིན་པ་ཡིན་པས་ལེགས་མོད། ངོས་ཀྱིས་རི་ཁྲོད་དུ་སྨྱུང་གནས་རང་བཏང་ནས་བསྡད་པ་ཡིན་གསུངས། དེ་ནས་བདག་གིས་རིག་གནས་ཀྱི་དཔེ་ཆ་ཐམས་ཅད་
བསྒྲིལ་ནས་རྟགས་བརྒྱབ་ནས་བཞག། མཚན་ཉིད་བལྟས་པས་དེང་སང་དགེ་བཤེས་ཟེར་བ་དེ་ཁོང་གི་བཀའ་དྲིན་ཡིན། བཀའ་བཀྱོན་དེ་མ་ཕེབས་ན་ད་གར་ཞིག་ལ་འདུག་རྒྱུ་རེད། ཁོང་སྨྱུང་གནས་ཁྲི་གསུམ་སོང་བ་རེད། དེ་སྔོན་

[016B] མཇུག་དགུང་ལོ་མཐོ་བོར་ཕེབས་ནས་སྦྱོར་དངོས་སྤེལ་མ་རང་མཛད།    ༈    ནམ་མཁའ་དང་མཉམ་པའི་ཞེས་པ། སེམས་བསྐྱེད་པ་ནི་གཞན་དོན་ཕྱིར། །ཞེས་
སེམས་ཅན་ཐམས་ཅད་ལ་དམིགས་པའི་གཞན་དོན་དོན་གཉེར་གྱི་འདུན་པ་རྒྱུར་སྔོན་དུ་འགྲོ་དགོས། གྲོགས་བྱང་ཆུབ་སྐུ་ཐུགས་ཟུང་འཇུག་ཚེ་ཐུང་གཅིག་ལ་ཐོབ་འདོད་བསྐྱེད་པ་ལ་མྱོང་བ་ཐོན་པ་ན་བླ་མེད་ཀྱི་ཚོགས་ལམ་དུ་བཞུགས་པ་ཡིན། སེམས་
བསྐྱེད་པ་ན་ཚངས་ཐིག་བཏབས་པ་བཞིན་ཐེག་པ་ཆེན་པོའི་ལམ་ཡོངས་རྫོགས་བློ་ཡུལ་དུ་འཆར་བ་ཡིན། ཐོས་པས་ངེས་པ་དྲངས་ནས་ཡང་ཡང་དཔྱད་པས་སྒྲ་སྤྱི་ཙམ་གྱིས་ངེས་པ་ཐོས་བྱུང། དེ་ཡིད་དཔྱོད་ཡིན། དེའི་དོན་ཡང་ཡང་བསམ་པ་བསམ་
བྱུང༑ དེ་ལ་བཅོས་མ་དང་བཅོས་མིན་གཉིས། ངེས་འབྱུང་དང་བྱང་སེམས་བསམ་བྱུང་ལ་མྱོང་བ་ཐོན་པ་དེ་ཡིན། སྒོམ་བྱུང་མི་དགོས། ཞི་གནས་བསྒྲུབ་དགོས་ན་ཧ་ཅང་ཐལ། དབང་ཐོབ་པ་སྔགས་ཀྱི་འཇུག་སྒོ་ཡིན་གསུངས་པ་སྔགས་ལ་ཐོས་བསམ་
སྒོམ་གསུམ་རུང་བའི་འཇུག་སྒོ་ལས་སྔགས་ལམ་གྱི་འཇུག་སྒོམ་ནི། ཐོས་བྱུང་དང་བསམ་བྱུང་གི་རྟོགས་པའི་མཚན་ཉིད་སོགས་གསུངས། སྔགས་ཀྱི་ཐུན་མོང་མིན་པའི་ཚོགས་ལམ་དང། སེམས་བསྐྱེད་པ། ངེས་འབྱུང་རྣམས་དུས་མཉམ་དུ་བསྐྱེད་
པ་ཞིག་ཀྱང་ཡོད་པར་འཇམ་དབྱངས་བཞད་པས་གསུངས། ་སྐྱབས་འགྲོ་རྒྱུད་ལ་སྐྱེས་པ་ན་ནང་པར་ཚུད། དེ་ཡང་འཁོར་བ་ལ་འཇིགས་ནས་དེ་ལས་སྐྱོབ་ཕྱིར་དཀོན་མཆོག་ལ་དད་པ་དང། ཤེས་རབ་གང་རུང་ཞིག་ཡིན་གསུངས།    ༈   

[017A]༄༅། །སོ་སོ་ལ་ལས་ཚོགས་རེ་ཡོད།    ༈       ༈    ཐལ་མོས་གཟུགས་སྐུ། ཁོང་སྟོང་
གིས་ཆོས་སྐུ་མཚོན། བཀྲ་ཤིས་འཁྱིལ་པས་གཟན་འཇུག་པ་རྒྱུ་མཚན་མ་ཤེས་གསུངས།    ༈       ༈    མིད་ལས། སངས་རྒྱས་ཆོས་དང་དགེ་འདུན་གསུམ། །འདི་གསུམ་
ཕྱི་ཡི་སྐྱབས་ཞེས་སོགས་གསུངས་པ་ཐེག་པ་ཆེ་ཆུང་ཐུན་མོང་གི་སྐྱབས་འགྲོ། བླ་མ་ཡི་དམ་མཁའ་འགྲོ་གསུམ། །འདི་གསུམ་ནང་གི་ཞེས་སོགས་སྔགས་རྒྱུད་སྡེ་བཞིའི་ཐུན་མོང། དེ་ཡང་བླ་མ་སྐྱབས་གནས་ཀུན་འདུས། དེ་དང་ཡི་དམ་དབྱེར་
མེད༑ མཁའ་འགྲོས་ལམ་གྱི་གྲོགས་མཛད་ནས་སྐྱབས་བྱེད། རྩ་དང་་འདི་གསུམ་གསང་བའི་་ཞེས་པ་བླ་མེད་ཐུན་མོང་མིན་པའི་སྐྱབས་འགྲོ་རྡོ་རྗེའི་ལུས་ལ་གནད་དུ་བསྣུན་ནས་བདེ་སྟོང་སྐྱེས་པའོ། །   ༈   
བཏོན་ནས་འཆད་ཀྱང་བདེན་གཉིས་དབྱེར་མེད་ཀྱི་ཟུང་འཇུག་གི་ཡ་གྱལ་གྱི་འོང་གསལ་རྩལ་དུ་བཏོན་ནས་མི་འཆད།    ༈    རྣམ་བྱང་ཕྱོགས་ཀྱི་རྟེན་འབྱུང་འདི་མི་ཤེས།    ༈   
དང་དྭང་བ་ལ་བར་གཅོད། རྒོད་པ་འདི་འདོད་ཡོན་ལ་གཡེང་བ་འདི་ཡིན། ཉོན་མོངས་གཞན་ལ་འཕྲོ་བ་རྣམ་གཡེང་ཡིན། རྒོད་པ་གཅོད་ཕྱིར་ལྟེ་བར་ཐིག་ལེ་བསྒོམ། བྱིང་བ་གཅོད་ཕྱིར་སྟེང་དུ་བསྒོམ། འདོད་སེམས་རྩེ་གཅིག་པ་རྙེད་

[017B] བྱིང་རྒོད་གཅོད་ཚུལ་སོགས་འདི་དག་ས་སྡེ་ན་གསལ་པོ་ཡོད། སྔགས་ན་མི་གསལ། ཐུན་མེད་ལམ་སྦྱངས་སྔོན་དུ་འགྲོ་དགོས་པས་ཡིན། སེམས་གནས་ན་ལྐོག་གྱུར་སྣ་ཚོགས་འཆར། ཐིགས་ཀྱང་ཐིགས། ཞང་
རིན་པོ་ཆེས། སེམས་གནས་ན་འཆར་རྒྱུ་མང་པོ་ཡོང་གསུངས། དེ་ཉམས་མྱོང་གི་གསུང་རེད།    ༈    དེ་
ཡང་རགས་པ་འགྲུབ་ནས་ཡིན།    ༈       ༈   
རྣམ་ཐར་མཇལ་ན་མཇལ་ལུགས་ཤེས་དགོས་པ་ཡོད། དཔེ་ཆ་བལྟ་ན་བལྟ་ལུགས་ཤེས་དགོས་པ་ཡོད།    ༈       ༈    སྐྱེས་བུ་དམ་པ་འགའ་ཞིག་
ཞལ་འདོན་གང་ཡང་མི་གནང་ཡང་ཀུན་གྱིས་དད་ཅིང་བཀུར་བ་ཡོད། ནང་ན་བྱང་ཆུབ་ཀྱི་སེམས་དང། ཏིང་ངེ་འཛིན། རྡོར་བཟླས་སོགས་ཉམས་ལེན་ཁྱད་པར་ཅན་ཡོད་ངེས། ཨ་ལག་སྙན་གྲགས་ཚང་ཞེས་པ་ཞལ་འདོན་གང་ཡང་མི་མཛད། ཨ་
ལ་གཞལ་འདོན་ཅི་གསུང་ཞེས་འཁོར་ལ་དྲིས་པར། ཅི་ཡང་མི་གསུང། སྔ་དྲོ་འཇིགས་བྱེད་ཅིག་གསུང། དེ་ཟིན་ནས་མེད་ཟེར། མཛད་པ་ཤིན་ཏུ་རྒྱས་པ་ནང་ན་ཡོན་ཏན་ཁྱད་པར་ཅན་ཡོད་དེས། ངོས་ཀྱིས་འདི་དང་འདྲིས་པས་དོན་ཆེ། ཞང་རིན་

[018A]༄༅། །པོ་ཆེའི་གསུང་འབུམ་སྤར་བརྐོའི་སྦྱིན་བདག་མཛད་གསུངས།    ༈    འགྲོ་འདུག། ཉལ་བ། བཤང་གཅི་སོགས་སྐབས་ཐམས་ཅད་དུ་སྔགས་བཟླར་རུང་བར་གསུངས།    ༈   
ཀ་ནི་ཡིན་པར་བླ་མས་གསུང་ཚུལ་ཡོད། མི་འཁྲུགས་པ་ཞེས་པ་མི་བསྐྱོད་པ་ཡིན།    ༈       ༈    ས་ལ་གསལ་བ་གཉིས་ཟེར། དེ་གཉིས་ནི་སྒྲོན་གསལ་དང་ཚིག་
གསལ་ཡིན།    ༈    དེ་ནས་དོན་འགྱུར་གྱི་ཐེ་ཚོམ། དེ་ནས་ཡིད་དཔྱོད། དེ་ནས་ཚད་མ་སྐྱེ་གསུངས།    ༈    འདིར་གཉིས་
ཀར་དེ་གཉིས་ཀ་བཏགས་པའོ། །   ༈    སྲིན་ལག་གིས་འཐོར་བ་དང། གཉིས་ཀ་མཉམ་དུ་ཁ་ཕྱེ་བ་གསུམ་ཡོད་གསུངས། ན་ལྭ་བ་པའི་གཞུང་དུ་རྡོ་རྗེ་ཅན་ཞེས་པ་རྡོ་རྗེ་འཆང་ཐོབ་
ཕྱིར༑ ཕྱག་རྒྱ་ལ་ཡང་ཞེས་པ་ཡུམ་ཡིན།    ༈    སྔགས་ཀྱི་སྐབས་བཟའ་བཏུང་ཟ་ལུགས་རེ་ཉེས་ན་ཡང་སྔགས་ཀྱི་སྦོམ་པོ་འབྱུང། སྦོམ་པོ་ནི་སོ་ཐར་གྱི་རྩ་ལྟུང་བཞི་ཆར་ལས་ལྕི་བར་
གསུངས། འདུལ་བའི་སྐབས་ཀྱང་ཟས་ཟ་ལུགས་རེ་ཉེས་ན་ཡང་ལྟུང་བ་སུམ་ཅུ་རེ་ཙམ་ཡོང་བ་བརྩི་རྒྱུ་ཡོད། བཟའ་བཏུང་འདི་རང་ཐུ། ཕྱི་དྲོའི་ཁ་ཟས་ཀྱང་དགེ་སློང་རླུང་ནད་ཅན་ལ་གནང་བའི་སྐབས་ཀྱང་ཡོད་མོད། དེ་དག་ལ་འདུ་

[018B] འདུལ་བའི་བསླབ་བྱ་ཤིན་ཏུ་གཅེས་པས་གཏོར་མའི་རྒྱུ་ཆང་གི་བླུམ་སྐམ་ཐག་འདེབས།    ༈    དེའི་ཚིག་རིས་ལྟར་གྱི་དམིགས་པ་བྱས་ན་བསྐྱེད་རིམ་ཡིད་བཤར་བྱས་པའི་སྒོམ་ཞེས་སྐྱེས་བུ་དམ་
པ་རྣམས་གསུངས་ཞེས་གསུངས།    ༈    འདས་པས་ས་བོན་དྲུངས་ཕྱུང་བས་སྤོང་བ་འདི་དག་དང་མི་འདྲ།    ༈   
གཟུང་རྣམ་ལྷར་ཤར་བ་ཞེས་གསུངས།    ༈       ༈    ང་རྒྱལ་སོགས་དེ་ཡིན་གསུངས་
མིད་ལས་རྫུ་འཕྲུལ་མཛད་པར་རས་ཆུང་བ་དད་པ་མ་སྐྱེས་ཚུལ་ཡང་གསུངས། ན་གསལ་སྣང་འགྲུབ་པའི་དཔེ་རང་གི་ཤག་གི་བུམ་པ་ལྟ་བུ་ཡིད་ཡུལ་དྲན་པ་སྟ་བུ། ན་རྣམ་འགྲེལ་ལས། གང་ཕྱིར་ཡང་དག་ཡང་དག་མིན། །དེ་གསལ་མི་རྟོག་བློ་
འབྲས་ཅན། །ཞེས་རྣལ་འབྱོར་མངོན་སུམ་བསྒྲུབ་བའི་རིགས་པ་འདི་བཞིན་གསལ་སྣང་གོམས་ན་རེག་མཐོང་གི་མཚན་མ་སྐྱེ། དགེ་སློང་གིས་སྟག་ཏུ་བསྒོམས་པ་དང། རྭ་ཅན་དུ་བསྒོམས་པའི་ལོ་རྒྱུས་གསུངས།    ༈   
གྱིས་བརླམས་དང། །ཞེས་འདོད་ཆགས་ཀྱི་ཡུལ། འཇིགས་པའི་སྐབས་འདྲེ་མངོན་སུམ་སྣང་བ་ལྟ་བུ་སོགས་གསུངས། དག་བྱིན་རླབས་ཀྱིས་ལོང་གཏམ་སྔགས་སུ་འགྱུར་གསུངས། སྔགས་སུ་མ་འགྱུར་ཡང་དག་ཀྱལ་གྱི་ཉེས་པ་ཁེགས་
[019A]༄༅། །ན་ལིགས་གི། ངག་ཀྱལ་འདི་ཤིན་ཏུ་ཐུ། ཡར་ལངས་མ་ཐག་ནས་ཟ་བཞིན་འཐུང་བཞིན་མ་ཉལ་བར་དུ་སྨྲ། ཉལ་ཚར་ནས་ཀྱང་སྨྲ། ན་བསམ་གཏན་ཙམ་གྱིས་ལས་འགྲུབ་པ་རྭ་ལོ་ཆེན་པོ་ཡིན། དེས་
སྐྱེས་བུ་དམ་པ་ཡང་མང་དུ་བཀྲོངས། འགོས་ལོ་ཡང་འཇམ་དཔལ་གྱི་ཞིང་དུ་གདན་དྲངས་སོ་གསུངས། གཉན་ལོ་དང་ཕར་ཚུར་མ་ཐུབ་པའི་མཐུ་རྟགས་ཕ་བོང་ལ་སྦྲུལ་གཉིས་ཡོད་གསུངས། རྭ་ལོ་འཇམ་དཔལ་དབྱངས་ཡིན་ཀྱང་དེ་
ལྟར་མཛད་པ་རྗེ་རིན་པོ་ཆེའི་བསྟན་པའི་སྔོན་དུ་གད་བདར་མཛད་པ་ཡིན། གཞན་དགའ་ལྡན་གྱི་ཡར་མར་ཚང་མ་མཚམས་ཁང་སྤྱིལ་པོས་ཁེངས་ཡོད།    ༈   བཤད་ན་ཁྱིས་ཀྱང་མི་ཉན་པར་ལྷ་འགུག་
པར་གསུངས་པ་ལ་ཞང་རིན་པོ་ཆེས། ཨ་འུ་དེ་འདྲ་ཟེར་མི་ཉན། འགྲེལ་པ་བཞི་སྦྲགས་ན་ཡོད། སྔགས་ཀྱི་ཆེ་བ་ཉམས་འགྲོ་གསུངས།    ༈    སྟོང་པ་རྟེན་འབྱུང་གི་དོན་རྟོགས་ན་ལས་འགྲུབ་བོ། །
   ༈    སླར་དབུ་ནས་རྩོམ་པར་དམ་བཅའ་བར་ཞལ་ཕྱེ་མཛད་དེ་སྨོན་ལམ་བཏབ་པ་ཡིན་གསུངས།། །།༄༅།  ཡང་གསང་འདུས་བསྐྱེད་རིམ་དངོས་གྲུབ་རྒྱ་མཚོའི་དབུ་ནས།     ༈   
དེའི་བླ་མེད་ཀྱི་ཚུལ་སོགས་རྒྱས་པར་སྔགས་རིམ་ཆེན་མོ་སོགས་སུ་གསུངས་པས་དེ་དག་ལ་བལྟོས་དགོས་པར་གསུངས་པ་ཡིན། བཅོམ་ལྡན་འདས་ཀྱི་ཆོས་ཕུང་དང། མདོ་སྔགས་ཐམས་ཅད་ཀྱི་མཐར་གཏུགས་ས་འདུས་པ་

[019B] འདུས་པའི་རྩ་རྒྱུད་ཀྱི་དོན་བྱང་སེམས་ས་བཅུ་པ་པ་ཕྱག་ན་རྡོ་རྗེ་ལྟ་བུས་ཀྱང་དགོངས་པ་བཀྲལ་མ་ནུས་པར། རྡོ་རྗེ་འཆང་རང་ཉིད་ཀྱིས་བཤད་རྒྱུད་རྡོ་རྗེ་ཕྲེང་བ་དང། ལྷ་མོ་བཞིས་ཞུས། ལྷའི་དབང་པོས་ཞུས་པ་
དགོངས་པ་ལུང་སྟོན། ཡེ་ཤེས་རྡོ་རྗེ་ཀུན་ལས་བཏུས་པ་སྟེ་ལྔ་གསུངས་ནས་བཀྲལ་བར་མཛད། འདུས་པའི་དོན་བསྒོམ་པར་མ་ནུས་ཀྱང་ཚིག་ཙམ་བཏོན་པའང་རྡོ་རྗེ་འཆང་དང་འདྲ་པར་རྒྱུད་ཕྱི་མ་སོགས་ལས་གསུངས། བ་དུས་གསུམ་
གྱི་སོགས་ཀྱི་དོན། འདུས་པའི་ལམ་སྟོན་བའི་སློང་དཔོན་ལ་སངས་རྒྱས་ཐམས་ཅད་ཀྱིས་ཀྱང་ཕྱག་མཆོད་ཀྱི་འོས་དང། ཕ་མ་སོགས་སུ་གསུངས་པ་སངས་རྒྱས་རང་གིས་སློབ་ལམ་གྱི་སྐབས་བསྟེན་པའི་འདུས་པའི་ལམ་སྟོན་ཚད་ཀྱི་དབང་དུ་
མཛད། བསྟན་པའི་རྩ་བ་སོ་ཐར། མདོ་ཕྱོགས་ཀྱི་བསྟན་པའི་སྙིང་པོ་སྟོང་ཉིད་དང། སྔགས་ལ་གསང་འདུས་འདི་ཡིན་པས་འདི་ཡོད་མེད་ཀྱི་དབང་གིས་གསང་སྔགས་ཀྱི་བསྟན་པ་ཡོད་མེད་དེ་ལྟར་འགྱུར་བ། བསྟན་དང་བཤད་པ་རྣམ་གནས་
ན༑ །ཞིས་པ་ལྟར་ཡིན། སྔགས་ཀྱི་བསྐྱེད་རྫོགས་ཐམས་ཅད་ནས་སྒྱུ་འོད་དང་རགས་པ་ཉེར་ལྔའི་ཐིམ་རིམ་སོགས་འདུས་པ་འདིར་ལོངས་རྫོགས་གསུངས་པ་ལྟ་བུ་རྒྱུད་སྡེ་གཞན་ཐམས་ཅད་ལ་མེད། བ་སྤྱིར་རྒྱུད་སྡེ་གང་ཡང་རྒྱུད་སྡེ་རང་
རང་གི་ཁྱད་ཆོས་བརྗོད་པ་དང་གཏན་མི་འདྲ། འདུས་པ་འདིའི་ཆེད་བརྗོད་གསུངས་པ་ལྟ་བུ་རྒྱུད་སྡེ་གཞན་ལ་གསུངས་པ་མེད། ཁ་ཅིག། བདེ་ཀྱི་སོགས་མ་རྒྱུད་དང། འཇིགས་བྱེད་སོགས་ཕ་རྒྱུད་གཞན་དུའང་བདེ་ཆེན་བསྒྲུབ་པ་

[020A]༄༅། །སོགས་ཡོད་པས་འདུས་པ་དགོས་པའི་ངེས་བ་མེད་སྙམ་ན། ཚེ་བརྗེས་ནས་སམ། ལུས་སྤངས་ནས་སངས་རྒྱས་པ་ཡིན་པར་འདོད་ན་ཚེ་འདི་ལ་འཚང་རྒྱ་བ་མི་འཐད། ཚེ་འདིར་འཚང་རྒྱ་བ་ལ་ཟུང་འཇུག་
ཐོབ་དགོས། དེ་འདུས་པའི་ལམ་ལ་མ་བརྟེན་པར་འོང་ཐབས་མེད་དེ། ཟུང་འཇུག་གི་དག་པའི་སྒྱུ་ལུས་འགྲུབ་པ་ལ་དེའི་རིགས་འདྲ་ལམ་གྱི་སྐབས་མ་དག་པའི་སྒྱུ་ལུས་བསྒྲུབ་དགོས། ་སེམས་བདེ་གསལ་མི་རྟོག་པ་ཙམ་གྱིས་སངས་
རྒྱས་ཀྱི་ཡེ་ཤེས་ཆོས་སྐུ་འགྲུབ་པ་མི་སྲིད། གཟུགས་སྐུ་ཡང་རྒྱུ་མེད་པར་མི་འགྲུབ་སྟེ། གཟུགས་སྐུའི་རྒྱུ་སངས་རྒྱས་ཀྱི་མཚན་དཔེ་རེ་རེ་ཡང་བསོད་ནམས་ཀྱི་ཚོགས་ཤིན་ཏུ་མང་བས་སྒྲུབ་དགོས་པས་ཆོས་སྐུའི་རྒྱུ་ལས་ཀྱང་གཟུགས་སྐུའི་རྒྱུ་
བསྒྲུབ་དཀའ། ཟུང་འཇུག་པ་ཡང་སེམས་སངས་རྒྱས་ལ་ལུས་ཐ་མལ་པ་དེ་འདྲ་མི་འབྱུང། སྒྱུ་ལུས་འདིས་སངས་རྒྱས་ཀྱི་ཟུང་འཇུག་གི་སྐུ་ཐོབ། བ་གོ་ཡུལ་དུ་མ་ལུས་བཞེས། ཆོས་ཤེས་ལོ་ཐོས་ལོ་གོ་ལོ་ཇི་ཙམ་ཡོད་ཀྱང་མྱོང་བ་མ་སྐྱེས་ན་རང་
རྒྱུད་ཐ་མལ་པར་ལུས། རྐྱེན་ངན་ཅུང་ཟད་རེ་ཡང་མི་ཐེག་པ་དེ་འབྱུང། གསང་སྔགས་པ་ལ་བྱང་སེམས་མེད་ནའང་ཀྱེ་རྡོར་གྱི་རྣལ་འབྱོར་པ་རྒྱུན་ཞུགས་ཐོབ་པ་དང་འདྲ། མ་སྐྱེད་ཅེས་པ་མ་སྐྱེས་ཡིན་འདྲ། ལམ་དེ་བྱང་ཆུབ་ཆེན་པོའི་ལམ་དུ་ཞེས་པའི་ལམ་ནི། སྔགས་
ཀྱི་རྩ་རླུང་ཐིག་ལེ་སོགས་དང། དཀྱིལ་འཁོར་གྱི་འཁོར་ལོ་བསྒོམ་པ། སྟོང་ཉིད་རྣམས་ལ་གསུངས་པ་ཡིན། རྟོགས་པ་ཐོབ་པ་ལ་མི་རྟག་བ་ཚུན་ཆད་བསྒོམ་སྟེ་སྐྱེ་བ་ལས། རང་གིས་མ་བསྒོམ་པ་ལ་སྐྱེ་ཐབས་མེད། ན་སྔགས་ཀྱི་རྟོགས་པ་ཚད་ལྡན་

[020B] ན་སངས་རྒྱས་ཀྱི་ཐེག་པ་ནི་ཕར་ཐེག་དང། དེའི་ཐེག་པའི་ངོ་བོ་བསམ་པ་བྱང་སེམས་དང། སྤྱོད་པ་ཕྱིན་དྲུག་ལ་བསླབས་ཉིས་ཡིན། དབང་ཡང་དབང་ཆེན་ལས་
བསྡུས་ཙམ་དང། བྱིན་རླབས་ལས་རྒྱས་ཙམ་དེ་འདྲས་དབང་ཆེན་གྱི་གོ་མི་ཆོད། དབང་བརྡ་དང་དམིགས་པ་སོགས་ལེགས་པར་མ་བྱས་པར་དབང་གྲལ་དུ་བསྡད་པ་ཙམ་གྱིས་ནི་དབང་གི་གོ་མི་ཆོད་པའི་སྟེང་དུ་གསང་སྔགས་ཀྱི་བསྟན་པར་
གནོད་ཚབས་ཆེ་བ་ཡིན། བ་དངོས་གྲུབ་ཐོབ་ཀྱང་ཞེས་པའི་དངོས་གྲུབ། དབང་མ་ཐོབ་ཀྱང་ཡི་དམ་བསྙེན་པས་སད་སེར་བསྲུང་བ། ནད་གདོན་ཞི་བ་སོགས་ཐུན་མོང་པ་ཕྲ་མོ་ཙམ་ལ་བྱ། ན་དཀྱིལ་འཁོར་ཡང་ཕྱི་རས་བྲིས་དང་རྡུལ་ཚོན་གང་རུང་ལ་
བརྟེན་པ་ངེས་པར་དགོས། ན་ཡོངས་སུ་མ་སྨིན་སོགས་བཀའ་བརྒྱུད་སྔ་མ་སོགས་ཀྱིས་དབང་གོང་མ་གསུམ་ཙམ་བསྐུར་བ་དང། དབང་མ་ཐོབ་པ་ལ་བྱིན་རླབས་སོགས་གནང་བའེའ། དེ་མི་རུང་སྟེ། རྗེ་མིད་ལས་ཀྱང་རྡོ་རྗེ་ཕག་མོའི་བྱིན་རླབས་རེ་གཞན་ལ་
གནང་བ་ཡང་སྔོན་དུ་དབང་ཐོབ་བ་མ་གསུང། མ་ཐོབ་པ་ལ་བ་རི་ལོ་ཙཱ་བ་ལས་དབང་ཞུས་ཤིག་ཅེས་པ་སོགས་ངེས་ཅན་དུ་མཛད་པ་ཡིན། བ་བཀའ་བརྒྱུད་རྗེས་མ་འགའ་རེས་བསྐྱེད་རིམ་མཆོག་གི་དངོས་གྲུབ་ཀྱི་རྒྱུར་མི་འགྱུར་བར་འདོད་པའི་དགག་པ་
བ་དེ་བས་ན་མཆོག་གི་དངོས་གྲུབ་སོགས་ནས། རྟག་པ་ཉིད་ཀྱིས་ཞེས་པ་བསྐྱེད་རིམ་རྟག་པའི་རྣལ་འབྱོར་ཡིན་པས་བསྐྱེད་རིམ་ལ་བྱ། ན་སྤྲོས་པ་བསྒོམ། །ཞེས་པ་བསྐྱེད་རིམ་དང། སྤྲོས་མེད་བྱ། །ཞེས་པ་རྫོགས་རིམ། ན་བློ་བཟང་རྣམས་ནི་བློ་གྲོས་

[021A]༄༅། །བཟང་པོའི་སློབ་མ་ཡིན། བ་འཕགས་པའི་དགོངས་པ། སྔོན་དུ་མ་མཐའ་འང་ངེས་པར་བསྐྱེད་རིམ་རགས་པ་ལ་བརྟན་པ་ཐོབ་པར་བྱས་ཏེ་དེ་ནས་རྫོགས་རིམ་ལ་ཞུགས་པ་ཉིད་ཡིན། ལོབས་པ་ནི་ཤེས་པ་དང་རྒྱུད་
ལ་སྐྱེས་པ་ལ་བྱ། དྲན་པ་གཅིག་པའི་ཏིང་ངེ་འཛིན་ཞེས་བསྐྱེད་རིམ་ཕྲ་མོ་སྟེ་ཐུན་མོང་བའི་ལམ་སྦྱངས་ཟིན་ནས་བསྐྱེད་རིམ་ལ་བསླབ་པ། བ་རྟོག་པའི་རྣལ་འབྱོར་བསྐྱེད་རིམ་རགས་པ་ཡིན། ལས་དང་པོ་པ་ནི། མདོ་སྔགས་དང་བསྐྱེད་རྫོགས་ཐམས་
ཅད་ནས་ལྟོས་ས་ལྟོས་འཇོག་གིས་བྱེད། བ་དབྱངས་གསལ་གྱི་རྩ་བ་ལྟ་བུ་རྡོར་བཟླས་སོགས་ངག་དབེན་ལ་ཞུགས། བ་བླ་མ་སྔ་མ་ཁ་ཅིག་གིས། དེས་ནི་རྟོགས་པ་མི་སྐྱེ་ཡང་བག་ཆགས་འཇོག་བྱེད་ཡིན་གསུངས་ཀྱང། བསྐྱེད་རིམ་སྐབས་
ཐམས་ཅད་སྟོང་པར་སྦྱངས་པ་ལས། རྟེན་བརྟེན་པ་བསྒོམ་པ་རྣམས་མེད་ན། རྫོགས་རིམ་སྐབས་རླུང་ཐིམ་ཞིང་འོད་གསལ་འཆར་བ་དང། ལྷ་སྐུར་ཤར་བ་རྣམས་གཏན་མི་འབྱུང་བ་ཡིན། བ་བསྐྱེད་རིམ་བསྙེན་སྒྲུབ་ཡན་ལག་བཞི་
བསྐྱེད་བསྐྱེད་རིམ་རྒྱས་པ་དང། རྡོ་རྗེ་བཞིས་བསྐྱེད་བསྡུས་པ་ཡིན། འདུས་པའི་བསྙེན་པར་ཐུན་དང་པོ་ནི་ཡན་ལག་བཞི་བསྐྱེད་རྒྱས་པ་དང། ཐུན་རྗེས་མ་གསུམ་རྡོ་རྗེ་བཞིས་བསྐྱེད་ཡིན་པས་དེ་ལ་གཙོ་རྐྱང་ལུས་དཀྱིལ་དང་བཅས་པ་
ཡོད་ཅིང། དཀྱིལ་འཁོར་རྒྱལ་མཆོག་མེད་པས་འཁོར་རྣམས་ཀྱང་མི་དགོས། ན་རྗེ་མར་བ་རང་གི་མཛད་པའི་རིམ་ལྔའི་རྩ་ཚིག་ཅེས་པ་ནཱ་རོབ་རང་གིས་ཞེས་ཡིན་པས། མར་པ་ཞེས་པ་ཡི་གེ་ནོར་འདྲ། བ་བསྐྱེད་རིམ་ལ་སྒྲ་ཇི་

[021B] རྫོགས་རིམ་སྐབས་དགོངས་པ་ཅན་དུ་མཛད་པས་འདིའི་ཕུང་པོ་དགོན་པ་ཆེན་པོ་སོགས་ཀྱང་བསྐྱེད་རིམ་ལ་མི་དགོས། ན་ཆོ་ག་གསུམ་བསྐྱེད་ནི་ས་བོན་ལས་ཕྱག་མཚན་དང། འདེ་ལས་སྐུ་རྫོགས་པར་བསྐྱེད་བ་ཡིན་
ན་འདུས་པ་འདིར་ཁ་ཤར་དུ་བལྟ་དགོས་པ་ཉི་ཟླ་སྐར་མ་རྣམས་ཤར་ནས་འཆར་བ་བཞིན་རང་རྒྱུད་ལ་ལུང་རྟོགས་ཀྱི་ཡོན་ཏན་འཆར་བའི་རྟེན་འབྲེལ་གྱིས་ཤར་དུ་ཕྱོགས་པ། བ་ཧཱུཾ་གིས་མ་དག་བ་སྦྱངས། ཨཱས་བདུད་རྩིར་རྟོགས། ཨོཾ་གྱིས་མང་བོར་
སྤེལ་བ་སྟེ་བྱིན་རླབས་བྱ་བ་ཐམས་ཅད་འབྲུ་གསུམ་གྱིས་བྱེད། མཆོད་པ་ཐམས་ཅད་བདེ་སྟོང་རྒྱུད་ལ་སྐྱེ་ཕྱིར་ཡིན། བ་སངས་རྒྱས་ཀུན་གྱི་སྐུ་གཅིག་པོ། །ཞེས་པ་རིགས་བརྒྱ་རིགས་ལྔ་རིགས་གསུམ་རྣམས་གང་ཆེན་རིགས་གཅིག་གི་ངོ་བོར་
འདུས་པའི་དོན། བ་འཇམ་མགོན་བླ་མའི་མན་ངག་ལ་སྔོན་འགྲོའི་མཆོད་གཏོར་རྣམས་ཐ་མལ་གྱི་སྣང་ཞེན་གྱིས་འབུལ་མི་རུང་བར། སྔོན་དུ་སྐད་ཅིག་ཀྲོང་བསྐྱེད་དགོས་པ་ཁུང་དང་བཅས་གསུངས་པ་རེད། ན་ཡི་རང་གི་རྗེས་སུ་
བསྔོ་བ་འབྱུང་བ་ནི། ཡི་རང་གིས་དགེ་རྩ་རླབས་ཆེན་བྱུང་བ་དེས་མཚོན་པའི་དུས་གསུམ་གྱི་དགེ་རྩ་རྣམས་བསྔོས་པ་ཡིན། ན་རང་དུས་ན་ངེས་པར་གྲའོ་ཞེས་པ་ཐེག་ཆེན་མཐོང་ལམ་བར་ཆད་མེད་ལམ་པ་ལྟ་བུར་མཉམ་གཞག་སྐབས་མ་
གཏོགས་རྗེས་ཐོབ་ཏུ་གཉིས་སྣང་འབྱུང་ཡང། འདིར་རྗེས་ཐོབ་ཏུ་ཡང་གཉིས་སྣང་མི་འབྱུང་བ། ་བསྐྱེད་རིམ་དངོས་གྲུབ་རྒྱ་མཚོ་འདིར་བསྐྱེད་རིམ་སྤྱིའི་སྒོམ་ཚུལ་ཡང་ཤིན་ཏུ་ཟབ་གནད་བཀྲལ་པ་མང་བས་བདེ་འཇིགས་ཀྱི་བསྐྱེད་རིམ་པས་

[022A]༄༅། །ཀྱང་འདི་ངེས་པར་བལྟ་དགོས། ན་ཁྱད་པར་བསྐྱེད་རིམ་སོགས་ནི་བསྐྱེད་རིམ་གྱི་དཀའ་ས་ངེས་པ་སྟོང་ཉིད་ལ་དྲངས་པ་སོགས་དགོས་ཚུལ་གསལ་བར་གསུངས། ན་བདག་མེད་རྟོགས་པའི་ཤེས་རབ་ཀྱིས་ཀ་བ་ལྟ་
བུ་བདེན་མེད་དུ་བསྒྲུབ་པ་ལ་རིགས་པའི་རྒྱབ་རྟེན་ཚད་མ་ཡོད་ཅིང། བདག་འཛིན་གྱིས་བདེན་གྲུབ་ཏུ་བཟུང་བ་ལ་དེ་མེད། བ་རིགས་པའི་དབང་ཕྱུག་གི་གཞུང་ནི་མདོ་མ་ཟད་སྔགས་ལའང་ཤིན་ཏུ་མཁོ་ལུགས་རྣམ་འགྲེལ་ལ་བསྔགས་
བརྗོད་མཛད་པ་རེད། ན་སྤྲོས་པ་བསྒོམ་ཞེས་པ་དཀྱིལ་འཁོར་གྱི་འཁོར་ལོ་དང། སྤྲོས་པ་རྨི་ལམ་ཞེས་དཀྱིལ་འཁོར་གྱི་འཁོར་ལོ་དེ་ཡང་རང་བཞིན་མེད་པའི་ངེས་པ་དྲངས་ཏེ། སྤྲོས་མེད་དུ་བྱ་ཞེས་སྟོང་པ་ཉིད་དུ་བསྒོམ་དགོས་པའི་
དོན༑ ན་དངོས་པོ་མེད་པས་སོགས་ཆག་གི་སྒྲས་ཟིན་ལྟར་ཡིག་དོན་གྱི་བཤད་པས་ནི་བྱ་བྱེད་ལས་གསུམ་ལ་སྦྱར་བའི་སྟོང་པ་དང། བ་བསྒོམ་པར་བྱ་བ་བསྒོམ་པ་མིན། །ཞེས་བས་ངོ་བོ་རྒྱུ་འབྲས་གསུམ་གྱི་སྟོང་པ་བསྟན། དེ་ལ་ཡིག་
དོན་དུ་བཤད་པ་ནི་སོགས་ལ། གོང་དུ། བླ་མ་རིན་པོ་ཆེའི་གསུང་བཤད་དུ་ངོ་བོ་རྒྱུ་འབྲས་གསུམ་ལ་སྦྱར་བའི་རྣམ་ཐར་སྒོ་གསུམ་ཡིག་དོན་དང། བྱ་བྱེད་ལས་གསུམ་ལ་སྦྱར་བའི་རྣམ་ཐར་སྒོ་གསུམ་སྤྱི་དོན་ཞེས་སྩལ་ཡང། དེ་ལྟར་གསུངས་
པ་གོང་འོག་ནོར་བ་འདྲ་སྟེ་ཞིབ་ཏུ་བརྟག་གསུང། ན་བསྐྱེད་རིམ་བསྒོམ་པ་ཐམས་ཅད་སྟོང་པའི་ངང་ལས་གཞལ་ཡས་ཁང་སོགས་གསུངས་པ་ལས། སྟོང་པ་བཞག་ནས་ཞེས་མ་གསུངས་པས། དཔེར་ན། གཉིད་ཀྱི་འོད་གསལ་གྱི་

[022B] དེར་མ་ཟད། བདེ་ཆེན་ཆོས་སྐུའི་ངང་ལས་རྟེན་བརྟེན་པ་རྣམས་བསྒོམ་པར་གསུངས་པས། ཆོས་སྐུའི་ལམ་འཁྱེར་ལས་བདེ་སྟོང་གི་ཡེ་ཤེས་དེ་ཉིད་གཞལ་ཡས་ཁང་དང་དཀྱིལ་འཁོར་ཀྱི་འཁོར་ལོར་བཞེངས་
བའང་དེས་ཡིན། ན་སྟོང་ཉིད་ལས་ལངས་པའི་རྗེས་སུ་ནི་ཐུན་མིན་ཁྲོ་བཅུའི་སྲུང་འཁོར་མི་དགོས་ཀྱང། ཐུན་མོང་བའི་སྲུང་འཁོར་རྡོ་རྭ། མེ་རི་བཅས་བསྒོམ་པ་ངེས་པར་དགོས། བ་སློབ་དཔོན་ཨ་བྷྱའི་ཕྲེང་བ་ནི་ཡི་དམ་གྱིས་གནང་སྟེ་དབང་ཆོག་
མཛད་པས་སྐབས་ཐམས་ཅད་དུ་གཞིར་གཟུང་དགོས། བ་དོ་ནི་གཉིས་ཀྱི་མིང་སྟེ་གཡས་གཡོན་མཉམ་པ་དང། ཤལ་ནི་ནར་འཕྱང་ངོ། །ན་གཞི་ཡི་འོད་གསལ་འདི་སྒྲུབ་ཁང་གོང་མས་སྟོང་ཉིད་ཡིན་པར་གསུངས་ཤིང། ཅོ་ནེ་རིན་པོ་ཆེས་
བར་གྱི་སྟོང་སངས་ཞིག་ཤར་བ་ཡིན་པར་གསུངས། འདི་སྟོང་ཉིད་མིན་ན་འོད་གསལ་མ་བུ་འདྲེས་སྐབས་ཀུན་རྫོབ་དང་དོན་དམ་བདེན་པ་གཉིས་འདྲེས་ལུགས་མེད་ཅིང་འཆི་བ་འོད་གསལ་འོད་གསལ་འདི་སྟོང་ཉིད་ཡིན་ན་ནི་སེམས་ཅན་ལ་སྟོང་ཉིད་རྟོགས་མྱོང་གིས་
ཁྱབ་སྐྱོན་འབྱུང། རྗེའི་རྡོ་རྗེ་བཟླས་པའི་ཟིན་བྲིས་སུ་གཞིའི་འོད་གསལ་སྐོར་མང་དུ་གསུངས་པས་དོན་གཉེར་ཅན་གྱིས་དེར་གཟིགས་དགོས། ན་མདོར་བྱས་ལུང། སྔགས་དང་པདྨ་གཉིས་ཀ་དག། ཅེས་པ་དགའ་ལྡན་སྤར་རྙིང་དང། གཙང་སྤར། ཞོལ་སྦར་
བཅས་སུ། གཉིས་ཀ་དག་ཅེས་སྣང་ཡང། འོག་ཏུ་འགྲེལ་པ་འཆད་སྐབས། ཉི་མ་དག། ཅེས་སྣང་ཞིང། གཞན་མདོར་བྱས་རྩ་བ་བསྐྱེད་རིམ་དུ་དྲངས་པ་ཚང་མར། ཉི་མ་དག། ཅེས་སྣང་བས། གཉིས་ཀ་དག། ཅེས་གསུངས་པ་ཡི་གེ་མ་དག་

[023A]༄༅། །གམ་བརྟག། ཡང་གོང་གི་བླ་མ་རིན་པོ་ཆེའི་གསུང་བཤད་སྐབས། རང་བཞིན་གྱིས་གྲུབ་པའི་ལུས་ཞེས་པ་བདེན་གྲུབ་ལ་རང་བཞིན་ཞེས་པ་དེ་མིན་ཞེས་སོགས་ནི། བསྐྱེད་རིམ་གཞུང་དུ། བ་འགྲོ་བ་ཐམས་
ཅད་ཀྱི་ལུས་གདོད་མ་ནས་དཀྱིལ་འཁོར་དུ་ཡོད་པ་སོགས་ལས་འཕྲོས་པ་འདྲ་སྟེ། དེའི་རང་བཞིན་གྱིས་གྲུབ་པའི་དཀྱིལ་འཁོར་ཞེས་པ་བདེན་གྲུབ་ལ་ཟེར་བ་མིན། མ་བཅོས་རང་འབྱུང་ལ་ཟེར། དེ་ཡང་སྒྲུབ་གཞི་ལ་བྱ་ཡི། དཀྱིལ་འཁོར་དངོས་མིན་
ནོ༑ ༑ན་ཐད་དུ་དམར་ཁྲིད་སྦྱར་གསུང། ན་སྐོར་ནས༑ ལུས་དཀྱིལ་ཡང་སྒྲུབ་གཞི་ལུས་ཀྱི་ཆ་ཤས་ལས་བསྒྲུབས་པ་ལ་ལུས་དཀྱིལ་ཞེས་བྱ་བས། ཕུང་པོ་ལྔ་དེ་བཞིན་གཤེགས་པ་རིགས་ལྔའི་སྒྲུབ་གཞི་ཡིན། བ་ལུས་ཀྱིས་སོགས་
འབྱུང་བཞིའི་ཆ་རྣམས་ཡུམ་བཞིའི་སྒྲུབ་གཞིར་བྱེད་པ་ལས། ས་རླུང་དང་ཆུ་རླུང་རྣམས་སྒྲུབ་གཞི་བྱེད་པ་ནི་གཏན་མི་འཐད་དེ། འདི་ཡང་ས་རླུང་དང་ས་ཁམས་མ་ཕྱེད་པའི་སྐྱོན་རེད། བ་ས་རླུང་ཡང་ཞིང་གཡོ་བ་ཡིན་པས་འདིར་སྲ་བ་ཉིད་
དང་ཞེས་པ་འདིས་ས་ཁམས་སོགས་ཡིན་དགོས་པ་ཤིན་ཏུ་གསལ། ཡང་གྲངས། ནབ་སྐོར་དུ་དམར་ཁྲིད་སྦྱར་གསུང། ན་དོན་གྲུབ་ཀྱི་རིགས་ཀྱི་སྒྲོལ་མ་ཡིན་པའི་ཕྱིར། ཞེས་པའི་མཚམས་སུ། གཞན་ཡང་རླུང་ཁམས་རྣམ་དག་ཡིན་
པས་ཀྱང་ལྗང་ཁུར་བྱེད་ཚུལ་ཡོད་གསུང་ངོ།། །།༄༅། བླ་མ་རྡོ་རྗེ་འཆང་ལ་ཕྱག་འཚལ་ལོ། །བྱིན་གྱིས་བརླབ་ཏུ་གསོལ། །འདིར་རིམ་ལྔ་གསལ་སྒྲོན་གྱི་གསུང་བཤད་རིམ་བཞིན་འགོད་པ་ལ།    ༈   

[023B] འདི་དག་ན་རྗེ་བཙུན་འཇམ་དབྱངས་ཀྱིས་ཡང་དང་ཡང་དུ་གསུང་རབ་ཀྱི་གནད་གསུངས་པ་ཅུང་ཟད་ཞལ་གྱིས་བཞེས་ཡོད།    ༈    མཁས་གྲུབ་ཀྱི་
སྐུ་སྐྱེ་སྔ་མ་ཡིན་ཡང་མཁས་གྲུབ་ནི་རྗེ་རིན་པོ་ཆེའི་ཞབས་ལ་གཏུགས་པས། རྒྱལ་པ་ཙོང་ཁ་པས་དབང་པོའི་ཏོག་གི་སྤྱན་སྔར་ཐུགས་བསྐྱེད་པ་ལྟར་གསང་སྔགས་བསྟན་པས་མཁས་གྲུབ་ཀྱི་སྐུ་སྔ་མའི་མི་མཐུན་པ་རྣམས་ཀྱང་མེད་པར་གྱུར་ཏོ། །
རྒྱལ་ཚབ་ལྟ་བུ་རྒྱ་གར་ཁ་སྤུ་ཅན་གྱི་པཎྜི་ཏར་ཅོ་འདྲི་པ་ཡང་རྗེའི་ཞབས་ལ་གཏུགས་ནས་ཤིན་ཏུ་དུལ་བར་བྱས་སོ། །   ༈    འདུ་ཤེས་དྲུག་ཀྱང་དེ་སྤོང་ཕྱིར་ཡིན་གསུངས།    ༈   
ལ་འཇོག་པ་ཙམ་ཡང་འགངས་ཆེ།    ༈    གསལ་སྒྲོན་དབུས་སྤར་གྲངས། བ་ནས་ཚུགས། ཐབས་ཤེས་གཉིས་མེད་དང་རེ་རེ་པ་སོགས་ཀྱི་ཕྱོགས་སྔ་འདི་རྣམས་སྔོན་གྱི་ཆག་ལོ་དང། བུ་སྟོན་སོགས་མཁས་པ་ཆེན་པོ་ཤ་སྟག་ཡིན་
   ༈    བརྗོད་བྱའི་གཙོ་བོར་བྱས་ན་རྩལ་དུ་བཏོན་པས་མ་ཁྱབ། རྩལ་དུ་བཏོན་ཞེས་པ་ནུས་པ་ཐུན་མོང་མ་ཡིན་པ་བཏོན་ནས་འཆད་པ་མིན་ནམ་སྙམ། ན་རྩལ་དང་
ནུས་པ་དང། མཐུ་རྣམས་ལ་སྐད་དོད་ཐུན་མོང་བ་ཡོད།    ༈       ༈    འཕགས་པ་ཡབ་སྲས་ཚང་མའི་གསུང་
[024A]༄༅། །དང་འགལ། དེས་མི་ཚད་ལེགས་ལྡན་འབྱེད་ཀྱི་གསུང་དང་ཡང་འགལ།    ༈   
བ་ཡིན། སྟོང་པ་ཡང་བྱེ་མདོ་ལ་ཡང་སྟོང་པ་ཡོད་ཀྱང་རྗེ་ཕྲ་ཇེ་ཕྲར་སོང་ནས་ཐལ་འགྱུར་བའི་སྟོང་པ་ཡིན་གསུངས།    ༈    དེ་ལྟར་མི་བཏོན་པ་མ་རྒྱུད་ཅེས་གསུངས་པ་ལུང་དང་མི་འགལ་
བས་ཡིན། འོན་ཀྱང་མཁས་གྲུབ་རིན་པོ་ཆེ་འཇོག་ལུགས་དེ་ཤིན་ཏུ་ཟབ།    ༈    འདི་མ་ཤེས་ན་ཕ་རྒྱུད་མ་རྒྱུད་ཀྱི་བརྗོད་བྱའི་གཙོ་བོ་མ་ཤེས་པས་འཆད་
མི་ཤེས།    ༈    འདུས་པའི་རྩ་རྒྱུད་དེའི་ཕྱི་མར་འཇོག་པ་འདི་ཙམ་མིན། འོན་ཀྱང་བརྗོད་བྱ་སྤྱི་དོན་ཡིག་དོན་དགོངས་བཤད་གསུམ་མཐུན་པར་འདིར་བསྟན་ནས་བཀྲལ་བས་དེ་བཞག་པ་ཡིན། ཞེས་བླ་མས་གསུངས་
གསུངས།    ༈    གཞན་གཉིས་རྗེས་འབྲངས་རྣལ་འབྱོར་རྒྱུད་དུ་བཀྲལ།    ༈       ༈   
པ་ཞེས་པ་སངས་རྒྱས་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་གསང་བ་འདུས་པ། དེ་ཡང་སྐུའི་གསང་བ་སྒྱུ་ལུས་ཀྱི་སྟེང་ནས། ཐུགས་ཀྱི་གསང་བ་འོད་གསལ་གྱི་སྟེང་ནས། འདུས་པ་ཟུང་འཇུག་གི་སྟེང་ནས་བཤད་དགོས།    ༈   

[024B] བུ་སྟོན་ཤིན་ཏུ་གཟིགས་རྒྱ་ཆེ། ཐག་མི་ཆོད། སྔ་མའི་གསུང་རྒྱུན་དུ་མཐོང་མ་མཐོང་བུ་ལ་དྲིས། ཐག་ཆོད་མཆོད་རྗེ་ལ་དྲིས་ཞེས་ཟེར་བ་རེད་གསུངས།    ༈   
ཕྱོགས་རགས་སུ་རགས་སུ་སོང། སྙིགས་མ་ཞེས་པ་རགས་པ་ཡིན།    ༈       ༈    ལུང་གི་བསྟན་པ་བཟུང་བ་ཡིན། རྒྱུད་འདོན་པ་འགའ་ཞིག་ཤི་བའི་སྐབས་
མཁའ་འགྲོ་མ་རྣམས་ཀྱིས་རོ་བཟུང་བ་ཡོད། རོ་བཟུང་བས་མི་ཚད་རྣམ་ཤེས་འཁྱེར་འགྲོ་གི་རེད་མོད། དེས་ན་ངན་སོང་དུ་མི་ལྟུང། འགའ་ཞིག་ཐུགས་དམ་བཞུགས་པ་ཡང་ཡོད་གསུངས།    ༈   
ཚང་མ་འདིར་འདུས། འགའ་ཞིག་གཙོ་བོ། འགའ་ཞིག་དོད་ཐུབ་ཀྱི་སྒོ་ནས་འདུས།    ༈    སྙིང་པོ་སྐོར་གསུམ་དང། དོ་ཧ་འདི་རྣམས་ལ་འགྲེལ་མཛད་ཡོད། རྩད་བཅད་ཀྱང་
མ་རྙེད་གསུངས།    ༈    དེ་ལ་བཤད་སྲོལ་མི་འདྲ་བ་ཡོད། གསང་འདུས་འཇིག་རྟེན་དབང་ཕྱུག་ནི་ལྷ་
བླ་མའི་ངོར་ཇོ་བོས་འཇམ་རྡོར་གྱི་གཙོ་བོ་འཕོ་བའི་རིགས་པ་སྦྱར་ནས་འཇིག་རྟེན་དབང་ཕྱུག་གཙོ་བོར་མཛད་ནས་གནང།    ༈    འཇམ་བཞད་བསྐྱེད་རིམ་ཚིགས་བཅད་ལས་གསུམ་དུས་མཉམ་

[025A]༄༅། །སྐྱེས་པར་གསུངས་ཀྱང་འདི་ལེགས་གསུངས།    ༈       ༈    བ་བྱང་ཆུབ་
སེམས་ནི་ལེགས་བསྟེན་ཏེ། །ཞེས་པ་ལས་འཕྲོས། སོ་ཐར་རང་གཞུང་དུ་ངེས་འབྱུང་ལས་སྐྱེ་མི་དགོས་ཀྱང་སེམས་བསྐྱེད་དགོས་པ་འདི་དག་གིས་ཡིན་པ་རེད།    ༈    ཉིན་མཚན་ཀུན་ཏུ་ཐར་པ་བྱུང་ན་དེ་ཚེ་ཞེས་པ་ཉིན་མཚན་ཀུན་ཏུ་
རྫོགས་བྱང་ཞེས་དང། ཉིན་མཚན་ཀུན་ཏུ་ཟུང་འཇུག་ཐོབ་འདོད་བློ། །བྱུང་ན་ཞེས་འདོན་པ་བསྒྱུར་ཆོག།    ༈    བྱམས་ཆོས་སོགས་ན་ཤིན་ཏུ་རྒྱས་པར་གསུངས་པ་སྦྱིན་པ་སོགས་རེ་རེ་ལ་ཡང་རྒྱ་ཆེར་བཤད་པས་རྒྱ་
ཆེན༑ བདག་གཞན་མཉམ་བརྗེ་སོགས་སེམས་བསྐྱེད་ཚུལ་སྟོབས་ཆེ་བས་རླབས་ཆེན།    ༈    བ་དབང་བའི་སྔགས་ལ་འཇུག་ཅེས་པ་འདིར་བསྟན་གསུངས།    ༈   
སྐྱེ་སྔོན་མ་ཆས་ཁྲི་་ཆོག་ཡིན་པས་ཐུན་མོང་ལམ་སྦྱང་ཤིན་ཏུ་སོང་བ་ཡིན། ཆག་ཁྲིའི་རྣམ་ཐར་ཡང་གསུངས།    ༈       ༈    མཐའ་དྲུག་ཚུལ་བཞི་དྲང་ངེས་རྣམས་ཀྱི་བཤད་པ་འཇུག། འོན་ཀྱང་འདི་སྐད་
ཅེས་པའི་ཚིག་ཡིན་ན་མཐའ་དྲུག་ཚུལ་བཞིའི་བཤད་པ་འཇུག་པས་མ་ཁྱབ། ཕ་ཐེག་མདོའི་འགོའི་འདི་སྐད་ཅེས་སོགས་ཆོས་ཅན།    ༈    །ཞེས་པའི་སྐབས་རྒྱལ་པོའི་དམ་ཁ་དཔེར་མཛད་ནས་འདིར་ཆོས་ཐམས་ཅད་ལ་

[025B] ཆོས་ཐམས་ཅད་སངས་རྒྱས་པའི་ཐབས་སུ་མ་གསུངས་པ་མེད། མདོར་སྟོང་ཉིད་གསུངས་ཀྱང་ཡུལ་ཅན་སྦས་པ་དེ་སྔགས་སུ་གསུངས།    ༈    ཡུལ་ཅན་གྱི་རྣམ་ཐར་སྒོ་གསུམ་གཉིས་
ཡུལ་སོ་སོར་རྟོག་པའི་བློ་དེ་ཡིན། དེ་ཡང་བྱེ་བྲག་སྨྲ་བས་མི་རྟག་ལ་སོགས་བཅུ་དྲུག་གི་སྟེང་ནས་རྣམ་ཐར་སྒོ་གསུམ། སེམས་ཙམ་པས་མཚན་ཉིད་གསུམ་གྱི་སྒོ་ནས། རང་རྒྱུད་པས་མི་རྟག་སོགས་བཅུ་དྲུག་གི་སྒོ་ནས་འཇོག་ཀྱང་བྱེ་སྨྲ་དང་མི་འདྲ། ཐལ་
འགྱུར་བས་དེ་ལས་ཀྱང་ཕྲ་བར་འཇོག་བདེ་བ་ཡང་གོང་དུ་ཁྱད་ཞུགས་པ་སྔར་བཞིན་གསུངས། བྱང་ཆུབ་སེམས་འགྲེལ་ལས་གསུངས་ཡོད། དོན་དམ་བྱང་ཆུབ་ཀྱི་སེམས་བསྐྱེད་ལུགས་ཀྱང་དེ་འདྲ་གསུངས།    ༈   
ཀྱིས་སྟོང་པར་རྟོགས་པས་འཁོར་བ་ལས་གྲོལ་བར་ཁས་ལེན། ཐལ་འགྱུར་བས་བདེན་མེད་མ་རྟོགས་ན་མི་ནུས་པར་བཤད།    ༈       ༈    སྔགས་སྐབས་ཐབས་བདེ་བ་ཆེན་
པོས་ཟིན་དགོས། སྙིང་རྗེའི་སྐད་དོད་ཀྱི་སྟེང་ནས་སྙིང་རྗེ་དང། སྔགས་ལ་བདེ་བ་ལ་བྱེད།    ༈       ༈    འཛིན་པ་ཤེས་པ་
བདེན་གྲུབ་ཏུ་འདོད་པས་ཡིན།    ༈    ན་དངོས་པོ་ཐམས་ཅད་ཅེས་པ་འདི་ཚིགས་བཅད་འདིའི་འགྲེལ་པ་ཡིན། ཕྱི་རོལ་བས་བདག་རྟག་དངོས་གཉིས་ཀར་འདོད། དོན་སྨྲས་གཟུང་འཛིན་རྫས་ཐ་དད་བདེན་གྲུབ་ཏུ་འདོད། སེམས་

[026A]༄༅། །ཙམ་པས་གཟུང་འཛིན་རྫས་གཅིག་ཡིན་ཡང་བདེན་པར་གྲུབ་པར་འདོད།    ༈       ༈    གྲངས། ན་ནས་ཚུགས་
གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པ་གང་ཟག་གི་བདག་མེད་ཕྲ་མོར་འདོད། ཐལ་འགྱུར་བས་དེ་བདག་མེད་རགས་པ་ལས་ཕྲ་མོར་མི་འདོད། ཐལ་འགྱུར་བས་བདག་མེད་གཉིས་སྟོང་ལུགས་ཀྱི་སྒོ་ནས་མི་འཇོག་པར་སྟོང་གཞིའི་སྒོ་ནས་འཇོག་
རང་རྒྱུད་མན་གྱི་ལྷན་སྐྱེས་རྣམས་ཐལ་འགྱུར་བས་ཀུན་བརྟགས་སུ་འདོད། གཟུགས་ཀྱི་ངོ་བོ་རང་གི་ཞེན་གཞིར་རང་མཆན་དུ་གྲུབ་པ། སྐྱེ་བ་རང་གི་ཞེན་གཞིར་རང་གི་མཚན་ཉིད་ཀྱིས་གྲུབ་པ་མེད། གཟུགས་སོགས་རང་འཛིན་རྟོགས་པའི་ཞེན་གཞི་ཡང་ཡིན་
རང་མཚན་ཀྱང་ཡིན་ཡང་ཞེན་གཞིར་རང་མཚན་དུ་མ་གྲུབ། དེ་གྲུབ་ན་བདེན་པར་གྲུབ་དགོས། དེས་སྟོང་པ་སེམས་ཙམ་པའི་སྟོང་ཉིད། ཞེན་གཞིར་གྲུབ་ན་དངོས་དབང་དུ་གྲུབ་དགོས། ཕྱི་རོལ་པས་བདག་རྟག་གཅིག་རང་དབང་ཅན་དུ་འདོད་པ་ཀུན་བརྟགས་
རང་རྒྱ་ཐུབ་པའི་རྫས་ཡོད་དུ་གྲུབ་པར་འཛིན་པ་ལྷན་སྐྱེས། ནང་པའི་གྲུབ་མཐའ་ཚང་མར་གང་ཟག་བཏགས་ཡོད་ལས་རྫས་ཡོད་ཀྱིས་སྟོངས་པ་ཡིན། ངར་འཛིན་ལྷན་སྐྱེས་ཀྱི་དམིགས་ཡུལ་གྱི་ང་དེ་ཡོད་པ་ཡིན། དེའི་ཞེན་ཡུལ་གྱི་ང་དེ་མེད་པ་ཡིན་
པཎ་ཆེན་ཆོས་རྒྱན་གྱིས། ངས་དང་པོར་ངར་འཛིན་དགྲར་བལྟས། ཞེས་སོགས་ཀྱི་གསུང་མགུར་འདྲེན་པར་མཛད། སེམས་ཙམ་པས་གཟུགས་བདེན་བར་གྲུབ་ཅེས་པ་རང་གི་རྒྱུ་ལས་སྐྱེས་པས་བཤད། རྟོག་མེད་དབང་ཤེས་ལ་ལྟོས་པའི་ཆོས་བདག་རྟོག་པ་ཡེ་ཤེས་ལ་

[026B] བཏགས་དོན་གདགས་གཞི་རྙེད་པས་རང་བཞིན་གྱིས་གྲུབ་པར་འདོད། རང་རྒྱུད་པ། ཁ་ཆེ་བྱེ་སྨྲ། མདོ་སྡེ་པ་གསུམ་གྱིས་བཏགས་དོན་རྣམ་ཤེས་ལ་བྱེད། སེམས་ཙམ་པས་བཏགས་དོན་བཙལ་བས་ཀུན་ད་ནི་དེ་
རྙེད༑ བྱེ་སྨྲས་གང་ཟག་བདེན་གྲུབ་ཏུ་འདོད། མདོ་སྡེ་པས་དེ་ལྟར་འདོད་ཀྱང་གདགས་གཞི་ལོགས་སུ་འདོད་པ་ཁྱད་ཞུགས་པས་ཡིན་ནོ། །བིར་ཝ་བ་དང། ཨ་ཕྱཱ་སེམས་ཙམ་བ་ཡིན། བིར་ཝ་པ་སློབ་དཔོན་ཆོས་སྐྱོང་ཡིན་ཟེར། གཟུགས་དང་
གཟུགས་འཛིན་ཚད་མ་རྫས་གཅིག། བདག་ཉིད་གཅིག་ཡིན་པར་འདོད། རྫས་གཅིག་བག་ཆགས་གཅིག་ཡུལ་གྱི་སྟེང་དུ་སོང་ནས་ཚུར་སྣང་བར་བྱེད་ཟེར།    ༈   
བས་སྟོང་ཉིད་བདེན་གྲུབ་ཏུ་འདོད་པ་རེད། སེམས་ཙམ་པ། ཇོ་ནང་པ་སོགས་སྟོང་ཉིད་བདེན་གྲུབ་ཏུ་འདོད་པ་མང།    ༈    ལུས་སེམས་དགེ་བ་ལ་བཀོལ་རུང་གི་ཤིན་སྦྱངས་དགའ་བ་
ནས་ཀྱང་ཡོད།    ༈    །སྟོང་པ་ཉིད་གཟུགས་སོ། །ཞེས་བདེན་གཉིས་ངོ་བོ་དབྱེར་མེད་ལ་འགྲེལ་བར་མཛད།    ༈    འདི་ཡུལ་ཅན་ཡིན་ཞེས་དབྱེར་མེད་པ་ལ་ཟེར། ཕར་ཐེག་གི་བར་ཆད་མེད་
ལམ་ཀུན་རྟོག་གི་གཉིས་སྣང་ནུབ་ཀྱང། དེའི་བཞོན་པའི་རླུང་འདུ་མ་ཐུབ།    ༈    གནས་པ། འགག་པ་གསུམ་མམ། སྐྱེ་འགག་གནས་གསུམ་དུས་མཉམ་པ། རྫས་གཅིག་ཡིན་པ་རྣམས་ཡིན།    ༈   

[027A]༄༅། །འདྲའི་རྒྱུ་བསྒྲུབ། ཕར་ཐེག་གིས་དེ་རྣམས་ལྷན་ཅིག་བྱེད་རྐྱེན་ལས་རྒྱུ་དངོས་སུ་མི་འགྱུར།    ༈    བར་དོ་དང་གཟུགས་ཀྱི་ལྷ་རྣམས་ལུས་ཕྲ་བས་རང་རེས་མཐོང་མི་
ནུས་པ་ལས་ཤེས་གསུངས།    ༈    མཁས་གྲུབ་ནོར་བཟང་ཕྱག་མི་མཛད། ཁོང་ཟུང་འཇུག་འགྲུབ་ཚོད་རེད།    ༈   
གསུངས། དོང་ཙེ་ལྔ་བརྒྱ། དད་ཅན་ནང་མི་གཤེགས། གཤེགས་དུས་སྒྲེན་མོ་ང་ཨ་མ་འོད་གསལ་རྩར་འགྲོ་གསུངས། འཇའ་ཟུག་པ་སོགས།    ༈    །དེ་དག་ངལ་བ་དོན་མེད་ཡིན། །ཞེས་གསུངས་པའི་འདུས་པ་ནི་འོད་གསལ་
དང་སྒྱུ་ལུས་གཅིག་ཏུ་འདུས་པའི་ཟུང་འཇུག་ལ་བྱེད་དགོས།    ༈    སྤྱོད་བསྡུས། བསྐྱེད་རིམ་ལ་སྦྱར་ན་མདོར་བྱས། མདོ་བསྲེ་ཡིན།    ༈    དེ་བལྟ་
བ་ལ་ཡང་གཏོར་འབུལ། བཤགས་པ་སོགས་དགོས་གསུངས།    ༈    མཚན་མོ་ཐུན་ལ་བཞུགས་ཁུལ་གྱིས་མན་ངག་གསང་བ་རྣམས་གསུངས་ཚུལ། དྲུང་བཞུགས་ཡུན་ཐུང་ཡང་ཚང་མ་གསན་པ་
གཞན་མཁས་པའི་དབང་པོ་ཆེན་པོ་རྣམས་ལ་ཡང་གསང་བའི་གནད་རྣམས་མཐོབ་པ་སོགས་གསུངས།    ༈    དབང་ཕྱུག་ལ་བྱེད་དགོས། ཁྱབ་འཇུག་འཚེ་བ་ཆོས་སུ་སྨྲ་བ་

[027B] དབང་ཕྱུག་འཁྲིག་པ་ཆོས་སུ་སྨྲ་བ་ཡིན་གསུངས།    ༈       ༈    རྒྱུད་སྡེ་འོག་མའི་བསྒྲུབ་བྱ་མཐར་ཐུག་ཀྱང་སྐུ་གཉིས། དེས་མི་ཚད་ཕར་
ཐེག་གི་སྐབས་སུ་ཡང། དགེ་བ་འདི་ཡིས་སྐྱེ་པོ་ཀུན། །་ཤོག་ཅེས་གསུངས་པ་ལྟར་ཐོབ་བྱ་མཐར་ཐུག་ཆོས་གཟུགས་ཀྱི་སྐུ་གཉིས་ཡིན། དེའི་ཆོས་སྐུའི་རིགས་འདྲའི་རྒྱུ་ཕར་ཐེག་ལ་ཡོད་ཀྱང་གཟུགས་སྐུའི་རིགས་འདྲའི་རྒྱུ་ཕར་ཐེག་ལ་མེད། མ་རིག་
བག་ཆགས་ཀྱིས་དང་ཟག་མེད་ཀྱི་ལས་ལ་བརྟེན་ནས་སྐྱེས་པའི་ཡིད་ལུས་དེ་མཚན་དཔེ་ཡོད་ཀྱང་དེ་ཤེས་སྒྲིབ་ཀྱིས་བསྡུས་པས་དངོས་ཀྱི་རིགས་འདྲའི་ཉེར་ལེན་བྱེད་མི་ནུས། དེ་ལ་སྒྱུ་ལུས་བསྒྲུབ་དགོས། དེ་ལྟར་མདོ་དང་རྒྱུད་སྡེ་བཞི་ཀའི་བསྒྲུབ་བྱའི་མཐར་ཐུག་
དེ་གསང་འདུས་ལ་བརྟེན་ནས་བསྒྲུབ་དགོས་པས་གསང་འདུས་ནི་རྒྱུད་སྡེ་ཀུན་གྱི་རྩ་བ་དང། མདོ་སྡེ་ཀུན་གྱི་ཟམ་ཏོག་ཏུ་གསུངས། ་དུས་འཁོར་དོད་ཐུབ་ཀྱི་སྒོ་ནས་འདུས་པ་སོགས་གསུངས།    ༈   
ལྟ་བུ༑ རྒྱུད་སྡེ་གཞན་ལ་སྦྱངས་ན་རི་ཟུར་འགྲིམ་པ་ལྟ་བུ་ཡིན་གསུངས།    ༈    །ཞེས་པ་གར་ངོ་མ་ལ་སྦྱར་བར་མཛད། འབག་དམར་པོ། སྔོན་པོ་སོགས་སྐད་ཅིག་མར་བསྒྱུར་བ་ལྟར་སྐབས་རེ་མི་ཡིན་ཁག། སྐབས་
རེ་ཕག་ཡིན་ཁག། སྐབས་རེ་དུད་འགྲོ་གཞན་ཡིན་ཁག་བྱས། སུམ་ཅུ་རྩ་གསུམ་ནས་བལྟས་ན་ཤེས། དེར་ཉིན་ཞག་གཅིག་ལ་ལོ་སྟོང་ཡོད་པས་རང་རེའི་ཚེ་ཡུད་ཙམ་ལ་སྐྱེ་རྒས་བྱེད་པར་མཐོང།    ༈    འཇོག་

[028A]༄༅། །སྒོམ་ཧིམ་ཐོབ།    ༈    གྲངས་ན་ནས་ཚུགས། བ་ནས༑ ཐ་མ་གཉིས་ཀྱི་དང་པོའི་སྒོ་ནས་ཕུང་སོགས།་རྫོགས་རིམ་ཉིད་ལ་འཇོག་གོ། ཞེས་གསུངས་པ་འདི་ལ་བརྟགས་ན་བསྐྱེད་རིམ་གྱི་སྐབས་
རླུང་དབུ་མར་ཐིམས་པའི་སྟོང་པ་འདྲེན་པ་བསྐྱེད་རམ་ཡིན་ཡང། རྫོགས་རིམ་རྟོགས་རིགས་ཡིན་ཞེས་པ་མ་བྱས་པ་ལེགས་སོ། །རྗེའི་གསུང་སྔགས་རིམ་སོགས་ལས་གསལ་སྒྲོན་འདི་འཕྱིབས་འདི་དབང་བཙན་གསུངས།    ༈       ༈   
དབེན། རྐང་བཞི་དུད་འགྲོ། རྐང་མེད་སྤྲུལ་སོགས། རྐང་མང་འབུ་སོགས་ཞེས་གསུངས།    ༈    འོད་དཔག་མེད་མེད་ན་གསུང་རྡོ་རྗེ་མེད་པར་འགྱུར། དེ་བཞིན་དུ་འཕྲིན་ལས་ཀྱི་བར་གསུངས།    ༈   
རང་རེས་མཐོང་རྒྱུ་ཞིག་མིན། ད་ལྟ་མཐོང་བ་འདི་དབང་རྟེན་ཁོག་པ་ཡིན། རང་འབྲས་མིག་ཤེས་ཀྱི་ཐུན་མོང་མ་ཡིན་པའི་བདག་རྐྱེན་བྱེད་པའི་ནང་གི་གཟུགས་ཅན་དྭང་བ། མིག་དབང་གི་མཚན་ཉིད། ཅེས་གསུངས།    ༈   
ཞེས་པ་ལྔ་གཞི་དུས་ཀྱི་ཡེ་ཤེས་ལྔའོ། །   ༈    དེའི་འོད་དཔག་མེད་དམར་པོ་སོགས་དཔེར་ན་སྒྲོལ་མའི་རྣམ་སྣང་སྒྲོལ་དཀར། སྒྲོལ་མའི་དོན་གྲུབ་སྒྲོལ་ལྗང།    ༈   
ཞེས༑    ༈    འོ་ན་ཤེས་པའི་སྣང་ཡུལ་ཤེས་པ་ཡིན་པས་ཤེས་པ་ལྷར་ཤར་བ་ཡིན་ནམ་ཞེ་ན། ཤེས་པ་ལྷའ་ཤར་བ་ཡིན། དང་པོ་མོས་སྒོམ་ཙམ། རྗེས་སུ་དངོས་སུ་ལྷར་བཞེངས་པ་ཡོད་དོ། །

[028B] །ཞེས་སོགས་སྦྱར་ནས་གསུངས། འདི་ཟུང་འཇུག་གི་ཡོན་ཏན་ཡིན་གསུངས།    ༈    །   ༈       ༈   
ཀྱིས་གསུངས་པ་ལ་བརྟེན་ནས་ཞེས་པ་རྗེས་རྗེ་བཙུན་དངོས་ཀྱི་གསུང་རེད་མདའ་བར་གནང་བའི་ཆབ་ཤོག་ཙམ་ལས་འདི་ལྟར་ཞལ་གྱིས་མི་བཞེས། དེས་ན་འདིར་གསུངས་པ་ཡེ་ཤེས་ཞབས་དང། འཇམ་དཔལ་བཤེས་གཉེན་གཉིས་འཇམ་དབྱངས་དངོས་ཡིན་པས་
དེ་ལ་གསུངས་པ་ཡིན།    ༈       ༈    དེའི་དེ་མ་ཐག་འབྲས་དབང་ཤེས་མི་སྐྱེ།    ༈    །རབ་ཏུ་རྟོག་པས་རྣམ་
གྲོལ་ཐོབ་པར་བྱེད། །ཅེས་ཐོས་པས་བག་ཆགས་དབུས་མཐའ་འམ་མདོ་རྒྱན་ལ་བལྟ་དགོས། བསམ་པས་རྟོག་པ། སྒོམ་པས་ཞི་བ་སོགས་བྱམས་ཆོས་ཀྱི་གསུང་ཚུལ་རེད་གསུངས།    ༈       ༈   
སྐབས། སྤྱི་བོར་ཨོཾ་སོགས་ལྷ་འགོད་ལུགས་རླུང་གི་གནས་ཀྱིས་ཀྱང་ཤེས།    ༈       ༈   
ཙམ་ཤིན་ཏུ་ན་བ་བྱུང།    ༈    སྔགས་ཀྱི་འཆད་ཉན་མང་དུ་བྱས་པས་དམ་ཅན་ཆོས་རྒྱལ་ལ་སྐྲག་ནས་བཤགས་པ་བྱས་པ་ཡིན་གསུངས་གསུངས།    ༈   
[029A]༄༅། །དབྱིབས་སོགས་མེད་ཀྱང། སའི་དཀྱིལ་འཁོར་གྲུ་བཞི་སེར་པོ། མེ་དཀྱིལ་དམར་པོ་གྲུ་གསུམ་སོགས་ཁ་དོག་དབྱིབས་བཏགས་པ་ནི་མཛོད་ལས། ཁ་དོག་དབྱིབས་ལས་ཞེས་བརྗོད། །ཅེས་གསུངས་པ་ལྟར་སའི་ཁ་དོག་དང་དབྱིབས་ལ་
ས་ཞེས་བརྗོད་པ་མ་གཏོགས། ས་ཁོ་རང་འབྱུང་འགྱུར་ཡིན་པས་མཐོང་དུ་མེད། དཔེར་ན་རླུང་ཆེན་པོ་བཏབས་ཀྱང་མཐོང་རྒྱུ་མེད་པ་བཞིན། འདིར་རླུང་ལྔའི་ཁ་དོག་གསུངས་པ་ཤིན་ཏུ་ཕྲ་ས་ཡིན། ཡོད་ཅེས་ཟེར་དགོས་ཚོད་རེད།    ༈   
རབ་འབྱམས་བསོད་ནམས་གྲགས་པའི་སྤྱན་བཏོན། ལྗགས་བཅད་ཀྱང་གསོལ་ཞིབ་ཀྱི་དཀྱིལ་གྱི་སྤུ་ཕྲ་མོ་འབྱིན་པ་སོགས་ཀྱི་ལོ་རྒྱུས་གསུངས། བླ་མ་ཞང་རིན་པོ་ཆེས་སྐབས་རེར་བཞད་གད་རྒྱ་ཆེར་སློང་བར་མཛད་པ་རླུང་ཁམས་དྭངས་པའི་ཆེད་ཡིན། དང་ལ་
མང་པཎྜི་ཏའི་ཕྱག་བཞེས་ཡིན།    ༈    ཡང་ཚུར་འོང་བྱས་ན་རླུང་ཁམས་དྭངས་པར་འགྱུར་གསུངས།    ༈    ཡང་རེ་རྒྱུ་བ་ན་ཚེའི་ཐོག་ནས་བླངས་པ་རེད་གསུངས་
དེ་ཞག་ཐོག་ནས་བླངས། དེ་ཟླ་བ་ནས་བླངས། དེ་ལོ་ཐོག་ནས་བླངས་པ་རེད་གསུངས།    ༈    གདུགས་དཀར་ལའང་རྡོ་རྗེ་ཕོ་ཉ་མོ་དྲུག་ཅུ་རྩ་བཞིས་ཀྱང་རྟག་པར་ཡོངས་སུ་སྐྱོང་བར་འགྱུར་རོ། །ཞེས་
པ་ཡང་འདི་དང་དོན་མཐུན། དབྱུ་གུ་དྲུག་ཅུ་རྩ་བཞིའི་ལྷའི་བསྐྱེད་ཆོག་ཅིག་ཀྱང་བསྟན་འགྱུར་ན་ཡོད།    ༈    རྒྱུག་པ་སོགས་ཁམས་མི་སྙོམས་པ་མེད་པའི་དུས་ཀྱི་རླུང་གི་འཆི་ལྟས་ནི་ངེས་པ་ཅན་ཡིན།    ༈   

[029B] རྗེ་རིན་པོ་ཆེ་གཤེགས་སྐབས་ཕྱི་རོལ་དུ་མར་མེ་རླུང་གིས་བསྐྱོད་པ་མེད་པ། རླུང་མི་ལྡང་བ་སོགས་ནང་གི་རླུང་ཐིམས་པས་ཡིན།    ༈   
སྟོང་ཉིད་དོན་སྤྱིའི་ཚུལ་གྱིས་རྟོགས་པར་འདོད། ཀུན་རྟོག་གཡོ་བྱེད་ཀྱི་རླུང་ཕྲི་བ་ཞིག་སྐྱེ་བར་འདོད། དཔལ་ལྡན་ཡེ་ཤེས་ཀྱིས་སྟོང་ཉིད་མངོན་སུམ་དུ་རྟོགས་པ་ཡིན་པར་འདོད། འོན་ཀྱང་འཛིན་སྟངས་ཅུང་ཞན་པར་སོང་བར་འདོད། རྗེའི་གསུང་ན་གསལ་ཁ་མེད་
པས་ཐག་མ་ཆོད། ཚིག་གི་བདག་པོས་སོགས་ཀུ་རེ་གསུངས།    ༈    གནས་ཚང་དེས་བལྟས་པས་དྲི་མི་ཚོར། བཅགས་ནས་བལྟས་པས་ཀྱང་ནང་རྩམ་པ་རྐྱང་རེད་ཟེར། ཡེ་མ་ཞུ་བ་
ཡིན་ཡང་སྐྱོན་མེད་ཚོད་རེད།    ༈    གྲངས། བ་ནས་ཚུགས། ན་མཁས་པའི་མཆོག་རྣམས་མཐུན་མོད་ཀྱང་ཞེས་པ་མདོ་སྔགས་མཐུན་པ་ཡིན།    ༈    དེའི་བཞོན་པ་གཉིས་ཡོད་པའི་དང་པོ་ཕར་ཐེག་ལ་
བརྟེན་ནས་གཅོད་ནུས་ཀྱང། ཕྱི་མ་རླུང་ཐིམ་པ་ལ་རག་ལས་པས་གསང་འདུས་ལ་བརྟེན་དགོས།    ༈    བདེ་བ་ཆེན་པོའི་སྟེང་ནས་ཀྱང་འཇོག་ཚུལ་ཞིག་ཡོད།    ༈   
མ་གསུམ་དུ་ཡོད་པས་སྐུ་གསུང་ཐུགས་གསུམ། ཨཱལ་ཡང། འདྲ་བའི་ཡི་གེ་འདུས་པ་ལས་རིང་པོའོ་ཞེས་པའི་ཨ་གཉིས། ས་ར་དག་གིས་རྣམ་བཅད་དོ་ཞེས་པའི་རྣམ་བཅད་བཅས་ཡི་གེ་གསུམ་ཡོད། ཧཱུཾ་ལ་ཡི་གེ་ལྔ་ཡོད། དེས་ན་དེ་དག་གིས་

[030A]༄༅། །སྐུ་གསུང་ཐུགས་གསུམ། ཡེ་ཤེས་ལྔ་སོགས་མཚོན་དོན་མང་གསུངས།    ༈    རྗེ་ཉིད་སྔར་སྙུན་སྐབས་སྨན་བ་གྲྭ་པ་ཞིག་གི་རྩར་སྨན་ལེན་པར་ཕེབས་པས། དེར་དགེ་བཤེས་ཆེན་པོ་
དགུང་ལོ་བགྲེས་པ་བརྒྱད་ཅུ་ལོན་པ་ཞིག་ཡོད་པས། དེས་ཁྱོད་བལྟ་དགོས་ཞེས་གསུང་གི་འདུག་པས་ཁྱོད་སྐུ་མདུན་སོང་གསུངས། ཡར་སོང་བས་མ་མཇལ་པའི་པར་ཨོཾ་ཨཱཧཱུཾ་ཞེས་བཟླས་པ་མཛད་འདུག་གསུངས།    ༈   
ཞེས་པའི་གཟུགས་མེད་ནི་ཆོས་སྐུ། གཟུགས་བཟང་ནི་ལོངས་སྐུ། སྣ་ཚོགས་གཟུགས་ཅན་སྤྲུལ་སྐུ། ཡིད་ལས་སྐྱེད་ཅེས་པ་དེ་ཐམས་ཅད་ཡེ་ཤེས་ལས་སྐྱེད་ཚུལ་ཡེ་ཤེས་ལྷར་ཤར་བར་གསུངས་པའོ། །   ༈   
བའི་རྒྱུར་ཞེས་པ་ལས་འཕྲོས། མཚན་ཉིད་པས། གསུང་གཅིག་ཉིད་དུ་གསུངས་མོད་ཀྱི། །དུ་མ་ཞེས་པའི་གསུང་གཅིག་པུ་དེ་ཞོག་ཟེར། དེ་ཨ་འཇོག་དགོས། འོ་ན་སངས་རྒྱས་ལ་དྲི་བ་གང་ཞུས་ཀྱང་ཨ་ཨ་མ་གཏོགས་གསུང་རྒྱུ་མེད་པར་ཐལ་སོགས་འཕེན་རྒྱུ་ཟད་པ་མེད།    ༈    ཟླ་བ་མ་མཐོང་མཛུབ་རྩེ་མཐོང་ཞེས་པ་ལྟ་བུ།    ༈    མཚན་བརྗོད་
ལུགས་དྲུག་ཅེས་འགྲེལ་ལུགས་མང། རང་རེ་དགེ་ལྡན་པ་ལ་ཡང་དུས་འཁོར་ལུགས་སུ་བཀྲལ་བ་དང། སྔགས་སྤྱིའི་ལུགས་སུ་བཀྲལ་བ་དང། མདོར་བགྲལ་བ་སོགས་མང། དབང་ཆེན་བསྐུར་སྐབས་སོ་སོའི་རྒྱུད་མ་རྙེད་ན་མཚན་བརྗོད་ལག་ཏུ་

[030B]    ༈    སེམས་ཀྱིས་རླུང་གི་བྱ་བ་བྱེད་པ་ཡིན། ཡེ་ཤེས་གཟུགས་སུ་ཤར་བ་དང། གཟུགས་ཀྱིས་ཡེ་ཤེས་ཀྱི་བྱ་བ་བྱེད་ལུགས་ཤེས་ན་ཟུང་འཇུག་ལག་པ་ལེད་
བོ་ཆགས།    ༈       ༈       ༈    རྗེ་ཉིད་ཀྱིས་སྒྲ་ཁྲིད་
ཚུལ་གསུངས།    ༈    ཚད་ལྡན་རེ་གཉིས་གཞིར་བྱས་ནས་བལྟ་དགོས། གསང་འདུས་བསྐྱེད་རྫོགས་དྭགས་པོ་ནམ་མཁའ་གྲགས་ཀྱི་དེ་མཆོག་ཏུ་སྣང་ཞེས་གསུངས། ལུས་གནད་ཀྱིས་འདོད་ཆགས་
ཀྱི་རླུང། ཞེ་སྡང་གི་རླུང། ཕྲག་དོག་གི་རླུང་སོགས་མྱུར་དུ་ཞི་བའི་དགོས་པ་ཡོད།    ༈    །   ༈    ཕྱི་རོལ་པ་ལ་ཡང་ཡོད་པ་
འདྲ༑    ༈    ཧཱུ་ང་ཞེས་ངར་བཀླག་པ། ཡ་སོགས་བརྒྱད་ལང་རུ་བཀླག། །ཅེས་པ་དང་མཐུན། རང་རང་སྡེ་བའི་ལྔ་པར་བཀླག། །ཅེས་ཙ་ཚ་ལྟ་བུ་ཉ་རུ་བཀླག་དགོས།    ༈   
རིམ་བསྒོམ་མ་ཐུབ་ཀྱང་ཁྲིད་རྡོ་ལག་བརྒྱུད་མ་ལྟ་བུ་བློ་ལ་བཟུངས་ནས་སྐྱོར་ན་ཡང་རྒྱུད་སྡེ་ཐམས་ཅད་གུང་འགྲིགས་ནས་འོང། བསྐྱེད་རིམ་སྒྲུབ་ཐབས་སྐྱོར་ན་ཡང་གུང་འགྲིགས་ནས་འོང། དེ་དག་རྒྱུད་གང་དང་གང་ནས་གསུངས་པར་ཤེས་པ་

[031A]༄༅། །ལ་ནི་འདི་དང་དངོས་གྲུབ་རྒྱ་མཚོ་ངོ་སྦྱར་ནས་བལྟ་དགས།    ༈    སྨོན་ལམ་ཙམ་བཏོན་ཀྱང་བག་ཆགས་ཁྱད་པར་ཅན་འཇོག།    ༈   
ངོས་སྣ་ཁྲག་བཤར་བར། རྗེ་ཉིད་གཙང་དུ་ཡོངས་འཛིན་རིན་པོ་ཆེར་འཇིགས་བྱེད་བསྐྱེད་རྫོགས་ཁྲིད་གསུངས་སྐབས་གསུང་འགག། ཞལ་སྐྱུགས་ཕེབས་ཚུལ་སོགས་འཚུབས་ཆ་བྱུང་ཚུལ། སྔགས་ཆེན་ལ་འཇིགས་ཁྲིད་གསུངས་སྐབས་འཚུབས་བྱུང་
ཚུལ༑ ད་ལམ་ཡང་རྡོར་བཟླས་ཀྱི་སྐབས་འདི་ཤིན་ཏུ་གཉན་པས་འཚུབས་བྱུང། འཚུབས་བྱུང་ན་ལེགས།    ༈    །
འཇམ་བཞད་ལས་ཀློང་རྡོལ་གྱིས་ལུང་གསན་པར་གསུང་ཤུགས་ཆུང། ཚིག་མི་གསལ་བས་ཀློང་རྡོལ་གྱིས་ལུང་ཞིག་ཉན་པ་ཡིན་ཏེ་བུང་བའི་སྐད་ལྟ་བུ་ཞིག་བྱུང་ཞེས་ཐུགས་མ་ཁེངས་པའི་གསུང་བྱོན།    ༈   
ཐུགས་དམ་འོད་གསལ་དུ་ཐིམས་སྐབས་གླིང་མེའི་རྩེ་མོ་མ་གཡོས་པར་བསྡད་པ་ཡིན།    ༈    དེ་ཡང་འབུལ་སྡུད་མང་པོར་བཏང་བས། ཐེངས་གཅིག་དེ་ལྟར་ཕེབས་གསུང་ཉེར། ཁྱི་
ཆུང་དུ་ཞིག་འདི་སུས་བཟོས་པ་རེད། དེ་འདྲའི་སྙིང་རྗེ་བ་གསུངས། དེ་ནས་སྨྱོ་ཚུལ་མཛད། སྤྱི་བ་ཞིག་གིས་དངུལ་རྟ་རྨིག་མ་གཅིག་བུལ། དོར་ཚུལ་སོགས་རྣམ་ཐར་རྒྱས་པར་གསུངས།    ༈    ཧཱུཾ་ཧོའི་རྡོར་

[031B] རྒྱུད་དོན་ཡིན་ནོ། །   ༈    བཙན་ཁ་ཕོག་པ་མིན་ནམ་ཞེས་ཞུས་ཚུལ་གསུངས།    ༈   
གསལ་དང་སྣང་མཆེད་ཐོབ་གསུམ་སོགས་ལ་རིམ་པ་མང་པོ་འཇོག་དགོས།    ༈      ༈    གྲངས། ན་ནས་ཚུགས། མིད་ལས་མར་པའི་དྲུང་དུ་བཞུགས་སྐབས་ཕ་ཡུལ་དྲན་ནས་ཕེབས་པ་རྗེས་སུ་རྩ་གེགས་བྱུང་ན་འདིར་ལྟོས་ཞེས་ཤོག་དྲིལ་
གནང། དེ་དུས་ཡུལ་དུ་མ་ཕེབས་པར་མར་པའི་དྲུང་དུ་བཞུགས་ན་དེ་ལྟར་མི་དགོས་པ་ལ་དེ་བར་ཆང་ཡིན་ཚོད། སྐྱེས་བུ་དམ་པ་དེ་ལྟ་བུར་བར་ཆད་དེ་ལྟར་བྱུང་ན་རང་རེར་ལོས་ཡོང་གསུངས།    ༈    དམིགས་པ་མེད་པ་ཞེས་པ་ནི་བཏགས་
དོན་མ་རྙེད་པའོ། །   ༈       ༈    བྱང་སེམས་ཆེན་པོ་རྣམས་སྔགས་ལ་མི་ཞུགས་པ་སྔགས་ཐོས་མ་ཐུབ་པ་མིན་ཡང། གདུལ་བྱ་འགའ་ཞིག་དྲང་བའི་ཕྱིར་ལས་སྒྲ་
ཇི་བཞིན་པ་མིན་སྙམ་ཡིད་མ་ཆེས་པར་མ་ཞུགས་པར་འདིར་དོགས་པ་ཆོད། ཉན་ཐོས་ཆེན་པོ་རྣམས་ཐེག་ཆེན་ཐོས་ཀྱང་མ་ཞུགས་པ་རང་གི་རྒྱུད་ཚོད་ཐིགས་པས་ཡིན།    ༈   
དོན་མ་ཤེས་གསུངས།    ༈       ༈    སེམས་ཉིད་ཀྱིས་ནི་སེམས་ཅན་འཇིག་རྟེན་ཅེས་དང། ལས་ལས་འཇིག་རྟེན་སྣ་ཚོགས་སྐྱེ། །གསུངས་པ་ལྟར་སེམས་ལས་འཇིག་རྟེན་

[032A]༄༅། །ཀུན་སྐྱེ་བ་ལྟར་སྣང་བ་གསུམ་ཡང་ཀུན་གྱི་འབྱུང་གཞི་ལྟ་བུ་ཡིན་པས་སེམས་ཡིད་ཀྱི་མིང་དུ་བཏགས།    ༈       ༈   
གཅིག་ཀྱང་མིང་འདོགས་ལུགས་ཌི་དཧི་ཉ་བསགས་པ་ལའོ་ཞེས་པའི་སྒྲ་སྒྲུབ་ལུགས་ཀྱི་སྟེང་ནས་འཇོག་དགོས། སེམས་ཞེས་པ་བསགས་པ། ཡིད་ཅེས་པ་རྟེན་དུ་གྱུར་པ། རྣམ་ཤེས་ཞེས་པ་བརྟེན་པར་གྱུར་པའི་ཆ་ནས་འཇོག། དཔེར་ན་འདུས་བྱས་
མི་རྟག། སྐྱེས་པ་རྣམས་དོན་གཅིག་ཀྱང་སྒྲ་བཤད་ལུགས་མི་འདྲ་བ་ལྟ་བུ།    ༈    གོང་དུ་གསུངས་པའི་སྨྱོན་པ་དེ་དང། ཡིད་ཆུབ་མཁའ་འགྲོ་ཞེས་པ་ཞིག་ཡོད་པ་ཉིན་གཅིག་ཁོང་གཉིས་སྐད་ཆ་བྱེད་པར་སྔགས་ལྟ་བུ་ཚིག་གཏན་ནས་
མི་གོ་བ་ཞིག་འདུག། སྨྱོན་པ་དེ་གཞོན་དུས་ལང་ཚོ་ཆེ་ཡང་ཁྱིམ་ལ་མ་སོང་བ་གཙང་མ་ཡིན། དབུ་སྐྲ་དང་སློག་པ་ལ་ཤིག་མི་འཇུག།    ༈    མངོན་
སུམ་དང་རྟོག་པ་གང་ཡིན་ཐག་མི་ཆོད། གསུང་ཚུལ་མང། རྟོག་པ་ཡིན་པར་བཞེད་མཁན་མང། མདོ་བསྲེར་མངོན་སུམ་ཡིན་པར་གསུངས་ཀྱང་དེ་རང་བཞིན་བརྒྱད་ཅུའི་ཀུན་རྟོག་རགས་པ་མེད་པ་ལ་བལྟོས་ནས་མངོན་སུམ་དུ་གསུངས་
   ༈    སྤོང་ཐེངས་གཅིག་བྱེད་པ་རྒྱུད་སྟོད་སྨད་ཀྱི་ལུགས་མི་འདྲ། ཞང་རིན་པོ་ཆེས། ཕར་ཐེག་གི་གཉེན་པོ་སྟོབས་ཆུང་ཡང་ཤེས་སྒྲིབ་སྤོང་ཐེངས་ཞི་ལས་མི་དགོས། སྔགས་ལ་གཉེན་པོ་སྟོབས་ཆེན་དེ་ལྟས་

[032B] གཅིག་བྱེད་པ་ལེགས། ཕར་ཐེག་ཐལ་འགྱུར་བས་ཉོན་སྒྲིབ་རྫོགས་པར་སྤངས་ཟིན་ནས་ཤེས་སྒྲིབ་སྤོང་བའི་འགོ་ཚུགས་པས་ལན་བཞི་རང་རྒྱུད་པས་ཉོན་སྒྲིབ་ཤེས་སྒྲིབ་སྦྲེལ་ཏེ་སྤོང་བར་འདོད།    ༈   
རྟོག་བཅས་རྟོག་མེད་གཉིས་ཡིན།    ༈    དེས་ན་སྙིང་རྗེ་སོགས་ཀྱང་སྤང་བྱར་བྱེད་དགོས་ན་བྱང་ཆུབ་ཀྱི་སེམས་ཀྱང་སྤང་བྱར་ཐལ། བར་ཐེག་སྐབས་འདི་དག་ལམ་ཡིན། རྒྱུན་མཐའི་སྐབས་རྟེན་པ་འགག་
དགོས་རྣམས་འགག། ཟད་དགོས་རྣམས་ཟད་དགོས། སངས་རྒྱས་ཀྱིས་ན་རྟོག་པ་མི་འཇོག། རྟོག་པ་ཡིན་ན་འཁྲུལ་ཤེས་ཡིན་དགོས། ཐིམ་པ་ཞེས་པ་སྤང་བའི་དོན། མདོར་ཡང་ཇི་སྲིད་ཀུན་སློང་གི་རྟོག་པ་ཡོད་པ་དེ་སྲིད་ཡང་དག་པའི་མཐའ་
མངོན་དུ་བྱེད་མི་ནུས་གསུངས། སྣང་བའི་རང་བཞིན། མཆེད་པའི་ཉེར་ཐོབ་ཀྱི་རང་བཞིན་ཞེས་པ་འདི་མི་གོ་གསུངས།    ༈    བྱང་ཆུབ་ཀྱི་སེམས་སོགས་འཇོག་དཀའ་ཡང། འདི་ལྟར་ན་ཡིད་དམ་བརྟན་པ་
ལ་འཇོག་པ་ཤིན་ཏུ་ལེགས།    ༈      ༈    དངོས་པོ་མེད་པས་ཞེས་རིགས་པས་དཔྱད་ཀྱང་མ་རྙེད་པ་མེད་པར་སྒོམ་པ་དེ་ཁོ་ན་ཉིད་སྒོམ་པ་མེད་པ་སྟེ། དེ་ལ་བསྒོམ་པར་བྱ་བ་མེད་དེ། གཏན་མེད་བསྒོམ་པའི་ཕྱིར་ཡང་
བསྒོམ་པར་བྱ་བ་སྟེ་བསྒོམ་བྱ་རང་བཞིན་གྱིས་གྲུབ་པར་བསྒོམ་པའང་དེ་ཁོ་ན་ཉིད་བསྒོམ་བ་མིན་ནོ། །དེ་ལྟར་སྣོད་བཅུད་ཀྱི་དངོས་པོ་རང་བཞིན་གྱིས་གྲུབ་བ་དང། དངོས་མེད་དེ་གཏན་མེད་དུ་བསྒོམ་པ་གཉིས་ཀའང་སྟོང་ཉིད་བསྒོམ་པ་མིན་པས་ཏེ་དེ་གཉིས་ཀ་

[033A]༄༅། །འགལ་བའི་ཕྱིར། དེས་ཕུང་གསུམ་ཡང་འགོག། དེས་ན་གང་བསྒོམ་ ཡུལ་དངོས་པོ་མཚན་མེད་དང།  པར་བྱ་བ། གང་གིས་སྒོམ་ བྱེད་པ་སྨོན་མེད་དང།  པ་པོ། ཇི་ལྟར་བསྒོམ་པ་བྱ་བ་སྟོང་ཉིད། ་
གསུམ་རང་བཞིན་གྱིས་གྲུབ་པ་དམིགས་སུ་མེད་པ་དེ་བསྒོམ་པ་ཡི་གེའི་དོན་ཏོ། །སྤྱི་དན་ནི། སྣོད་བཅུད་ཀྱི་དངོས་པོ་རྣམས་ཀྱི་ངོ་བོ་གཅིག་དུ་བྲལ་གྱིས་དཔྱད་པས་རང་བཞིན་གྱིས་གྲུབ་བ་མེད་ལ། དེ་མེད་པས་དེ་འདྲའི་སྟོང་ཉིད་དེ་ཡང་བདེན་གྲུབ་ཏུ་
འཛིན་པ་ལ་དེ་ཁོ་ན་ཉིད་བསྒོམ་པ་མེད་དོ་ཞེས་རྣམ་པར་ཐར་པའི་སྒོ་སྟོང་པ་ཉིད་དང། བསྒོམ་པར་བྱ་བ་སྟེ་འབྲས་བུ་སྐྱེད་པར་བྱེད་པའི་རྒྱུ་རང་བཞིན་གྱིས་གྲུབ་པར་བཟུངས་ནས་བསྒོམ་པའང་མིན་ནོ་ཞེས་རྒྱུ་བདེན་མེད་མཚན་མ་མེད་པ་དང། དེ་ལྟར་
དངོས་པོ་དང་དངོས་མེད་གཉིས་ཀ་རང་བཞིན་གྱིས་མེད་པས། འབྲས་བུ་དངོས་པོ་སྨོན་པར་བྱ་བ་ཡང་རང་བཞིན་གྱིས་མེད་པས་སྒོམ་པ་དམིགས་སུ་མེད་པའོ། །ཞེས་སྨོན་པ་མེད་པ་བསྟན་ནོ། །   ༈   
བྱེད་ཡིན།    ༈    དོན་གྱི་འོད་གསལ་ལ་མཉམ་པར་འཇོག་པའི་མཉམ་གཞག་འཇོག་ཀྱང་དངོས་སྐལ་གྱི་སྤང་བྱ་མི་འཇོག། ཤེས་སྒྲིབ་སྤོང་ཐེངས་
བཞི་བྱེད་པ་ཐལ་འགྱུར་བའི་ལུགས་ཀྱི་སྤོང་ལུགས་ནི། ས་བརྒྱད་པའི་སྐད་ཅིག་ཐ་མའི་བར་ཆད་མེད་ལམ། ས་དགུ་པའི་ཐོག་མའི་བར་ཆད་མེད་ལམ། བཅུ་པའི་ཐོག་མཐའི་བར་ཆད་མེད་ལམ་བཅས་ཀྱི་ཤེས་སྒྲིབ་ཆེ། འབྲིང། ཆུང་

[033B]    ༈       ༈       ༈   
སྣང་བ་འདི་ཅི་ཡིན་མགོན། །ཞེས་སོགས་ཀྱི་མགུར་ཡང་རྒྱུད་ཚིག་འདི་དག་གི་དོན་ཡིན་གསུངས། རྗེ་རིན་པོ་ཆེར་བཀའ་ཆོས་པ་ཞིག་གིས། སྐྱེ་བ་དང་འཆི་བ་གཉིས་སྔ་མ་གང་ཡིན་ཞེས་དྲིས་པར་ཞལ་འཛུམ་བག་དང་བཅས་ལན་གསུངས་ཚུལ་ཡང་
རྣམ་ཐར་ཞིག་ན་ཡོད་གསུངས།    ༈    །སྲིད་པའི་འཁོར་ལོ་འཇུག་པར་འགྱུར། །ཞེས་པའི་མཚམས་སྐྱེས་བུ་འབྲིང་གི་ཀུན་འབྱུང་འཁོར་བའི་འཇུག་རིམ་དང་ཕྱོགས་མཐུན།    ༈   
ཤིག་ཡོད་ཅེས་ཁྲི་ཆེན་བསྟན་པ་རབ་རྒྱས་ཀྱི་གསུང་ཟིན་བྲིས་ཤིག་ན་ཡོད། ཁུངས་མ་ཤེས། ཁུངས་ཤིག་ཡོད་ན་དེ་ལྟར་ཡིན། ཁུངས་མེད་ན་རྗེ་ཡབ་སྲས་ཀྱི་ལུགས་ལ་རྒྱུད་དང་རྒྱ་གཞུང་གི་ཁུངས་ཡོད་པ་ཤ་སྟག་དགོས།    ༈   
མཐར་ཐུག་རླུང་སེམས་ལ་བྱེད། འོན་ཀྱང་དེ་གདགས་གཞི་མཐར་ཐུག་ཡིན་ཀྱང་བཏགས་དོན་དུ་མི་འཇོག། དེ་འཇོག་ན་ཐལ་འགྱུར་བའི་ནང་ནས་ཕུད་གསུངས།    ༈    རིན་པོ་ཆེ་ལྟ་བུའི་གང་ཟག་གི་སྦྱང་གཞིའི་འཆི་བ། གཉུག་
སེམས་ཀྱི་སྟེང་ན་ལམ་ཉམས་སུ་མ་བླངས་ན་འཆི་བ་འབྱུང་བའི་འཆི་བའི་ནུས་པ་ཡོད་པ་སྦྱང་གཞིར་བྱས་ན་མི་ལེགས་སམ་སྙམ། འོན་ཀྱང་རྗེ་གུང་ཐང་བས། བློ་བཟང་རྒྱལ་བ་ཡིས་ཀྱང་མཐོན་པའི། །གསར་བཤད་ཕྲ་མེན་མ་ཡི་སོ་ནམ་དེས། །ཞེས་སོགས་
[034A]༄༅། །དྲངས་ནས་རང་གིས་གསུང་བ་འགོག་པར་མཛད་གསུངས། དེ་སྐབས་གུང་ཐང་མགུར། ཤེས་རབ་ཀྱི་རལ་གྲི་སོ་གཉིས་མ། །ཤེས་བྱའི་གནས་ལ་གདེངས་ཆེས་པས། །རང་མགོ་རྨས་པ་ཨ་ཙ་མ། །རྣོ་ཕྱོགས་གཅིག་
ཡིན་ན་ཆོག་པ་ལ། །ཞེས་སོགས་ཀྱང་གསུངས། བྱང་སེམས་ཡིན་མིན་ཤེས་མ་ཤེས་གང་ལྟར་ཡང། དེ་ལ་སྐུར་པ་བཏབ་ན་ཉེས་པ་འདྲ་བས་གཟབ་དགོས།    ༈   
གསུངས།    ༈       ༈    གྲངས། བ་ནས་ཚུགས། འདིར་སྒྱུ་ལུས་ཕྱི་ལྡང་ནང་ལྡང་བཞེད་ཚུལ་མང་ཡང། རྗེས་གཉིས་ཀ་བཞེད་པ་འདིར་
ཤུགས་ལ་བསྟན་ནོ། །   ༈    གསེར་ཕྲེང་སོགས་ན་མི་འདྲ་བ་མང།    ༈       ༈   
བྱང་སེམས་ལ་འཇམ་དཔལ་གྱི་སྒྲས་བཏགས་མཚན་ཉིད་སོགས་ན་མང།    ༈    སྟག་ཚང་ལོཙྪ་བས་དགག་པ་བྱས་པ་ཅུང་ངན། དེའི་རྗེས་སུ་ཀུན་མཁྱེན་གོ་ཤཱཀ་གིས་
དགག་པར། སེ་འབྲས་ཀྱི་མཁན་པོ་འཇམ་དབྱངས་དགའ་བློ་དང། རྗེ་བཙུན་པས་ལེགས་པར་བཀག། དེ་དུས་རྗེའི་འཕྲིན་ལས་མ་བཟོད་པར་དགག་མཁན་མང་ཡང་སྔོན་གྱི་ཐུགས་བསྐྱེད་སྨོན་ལམ་ཐོག་ཏུ་བབས་པས་སུས་ཀྱང་འཕྲིན་ལས་ཉམས་པར་

[034B] འབྲུག་པས་དམ་བཅའ་དྲུག་བཞག་སྟེ་འདི་དྲུག་སུས་བཤིག་ཐུབ་ན་དེ་ལ་ཁོ་བོས་ཆོས་གོས་སོགས་སྦྱིན་ཞེས་ཟེར་བར། འཇམ་དབྱངས་སྟག་ལུང་བྲག་བས་ཕམ་པར་བྱས་ཏེ་ཆོས་གོས་སོགས་ཀྱང་བླངས། དེ་ལ་གོང་ས་ལྔ་པས་བསྟོད་ར་མཛད།    ༈   
ཐང་བདེ་བ་ཅན་ཞེས་པ་འདི་རྭ་བ་སྟོད་ཡིན་འདྲ།    ༈       ༈    དུས་བཟང་པོ་དེ་
འདྲ་ལ་ཡང་ཕྲག་དོག་བྱེད་མཁན་དེ་འདྲ་བྱུང་ན། དེང་སང་ལོས་ཡོང་གསུངས།    ༈    ཁོང་རྣམས་ཧ་ལས་པ་ལྟར་
བྱས་ནས་སོང་གསུངས།    ༈    ཤངས་པ་རིན་ཆེན་སྣ་བདུན་ཞེས་མི་རབས་བདུན་པར་ལེགས་པོ་བྱུང། རྨི་ལམ་བཟུངས་ནས་བརྟག་ཚུལ་
ཡང་གསུངས།    ༈    ལྷ་གཉིད་ལོག་ཅིག་ཡིན་པ་རེད། ཚེ་ཡང་རིང་པོ་བསྡད་པ་རེད། དེ་འདྲ་མང།    ༈    བརྫུན་པ་དག་ཀྱང་ཞེས་པ་སོགས་རྗེའི་གསུང་དུ་
བ་ཡོད་པ་མང་དུ་ཡོད། འགའ་ཞིག་གིས་ཡོད་པ་ཡང་བཀོག་ནས་མེད་པ་ཁོ་ན་བྱེད་ཀྱང་ཡོད་མེད་གཉིས་ཀ་ཡོད་དམ་སྙམ། ཕོ་ནི་འདས་དང་གཞན་བསྒྲུབ་ཕྱིར། །་མ་ནིང་ཅེས་གསུངས་པ་ལྟར་བྱ་བའི་ཡུལ་ཡིན་པ་རྣམས་ལ་བ་སྔོན་འཇུག་དགོས་འདྲ། འདི་

[035A]༄༅། །ཙམ་ཡང་དཀའ།    ༈    བདུད་མང་ན་ངན།    ༈    དེས་ཕྱི་རོལ་གྱི་རླུང་ནང་དུ་བསྡུས་ནས་སྲོག་འཛིན་དང་མཉམ་དུ་བཟུང་བས་ཚེ་
རིང་པོ་རིང་པོ་བྱུང་འདུག།    ༈    ཤ་ཁྲག་ནི་ལུས་རགས་པ་བཟུང་བ་རེད། ལུས་རགས་པ་བཟུང་ན་འདི་ལ་བརྟེན་པའི་སྐྱོན་རྣམས་ཡོད་ཚུལ་བཟུང། རྒྱལ་མཆོག་བསྐལ་བཟང་ལ་འགའ་ཞིག་གིས་
སྐུར་བ་བཏབ་པར། གཅིག་གིས་པགས་པ་འདི་གྱོན་ནས་འདིའི་འོག་ན་འདི་འདྲ་ཞིག་ལས་མི་ཡོང་ཟེར།    ༈    དཔའ་བོ་ཡང་མིང་འདོད་ནས་སྲོག་སྐྱེལ། མཚམས་པ་འདག་སྦྱར་ཡང་མིང་བསམ་དོན་མེད་པ་ཞིག་དཀའ། བོད་
འདི་ལྟ་བུ་ས་ཆུང་ཆུང་ན་མིང་བསྒྲགས་ནས་ཅི་ཕན། འདིར་བསྒྲགས་ཀྱང་རྒྱ་གར་རྒྱ་ནག་སོགས་ན་མི་གྲགས། མིང་ཙམ་ལ་ཞེན་ནས་དམྱལ་བར་འགྲོ་ན་མིང་གིས་ཅི་ཕན། ཁོ་བོས་གཙང་དུ་བཀའ་ཆོས་བྱས་པར་མཎྜལ་སྐབས་རྡོ་རྗེ་འཆང་ཟེར་བར་གད་མོ་
འཆོར།    ༈    འཇམ་དབྱངས་ཆོས་རྗེ་གཞུང་ལུགས་འབུམ་ཕྲག་དུ་མ་ལ་བློ་འོད་འཕྲོ་བ་ཞེས་ཤིན་ཏུ་མཁས་ཀྱང་གསུང་རྩོམ་རྗེའི་གསང་རྣམ་ཙམ་ལས་མེད། མཁས་གྲུབ་རིན་པོ་ཆེས་བརྩོམ་མི་ཆོག་པར་གསུངས་པ་རེད་གུང་
རུ་བ་མཁས་པས་དེ་ལྟར་གསུངས་པར་གུང་རུས་ལྐོག་ཏུ་མང་པོ་བརྩམས། མཁས་གྲུབ་རིན་པོ་ཆེས་བགའ་བཀྱོན་མཛད་གུང་རུ་བས་སྐྱོ་མགུར་གསུངས། རྒྱལ་ཚབ་གཙང་དུ་གདན་སར་ཕེབས་ནས་མར་ཞོར་མཁས་གྲུབ་ཁྲིད་དེ་བྱོན། འབྲས་སྤུངས་པ་ཚོས་ཕྱག་བྱེད་མི་བྱེད་

[035B] ཁོ་བོ་ནི་ཞབས་སྤྱི་བོར་ལེན་རྒྱུ་ཡིན་གསུངས།    ༈    རྨི་ལམ་ཡིན། སྒྱུ་མ་ཡིན། སྡུག་བསྔལ་མ་བྱེད་གསུངས་
རྗེས་སུ་མ་རབ་རང་གི་སྲས་དར་མ་མདོ་སྡེ་གཤེགས་པ་ལ་མར་པས་ཐུགས་ངལ་མཛད་པར་བུད་མེད་དེས་ཐུགས་ངལ་མ་མཛད། སྒྱུ་མ་ཡིན། རྨི་ལམ་ཡིན་ཞེས་ཞུས་པས། རྨི་ལམ་ལས་ཀྱང་རྨི་རྒོད་དེ། །སྒྱུ་མ་ལས་ཀྱང་སྒྱུ་རྒོད་དེ། །ཞེས་གསུངས་ཚུལ་གསུངས་
   ༈    རྗེས་སུ་ཡི་རང་བྱས་ན་བཟང།    ༈    དགོས་པ་དེ་རེད།    ༈   
བྱའོ་གསུངས་པ་འདི་རྣམས་ཡིག་ཆུང་ན་ཡོད། ཟིན་བྲིས་ཡིན་ཀྱང་རྗེ་རང་གིས་ནན་ཏན་མཛད་ནས་གསུངས་ཚོད་རེད།    ༈    ཉམས་མྱོང་བརྡ་ཡི་ཆིག་ཐང་དེ། །ཕན་འགའ་སྲིད་ཀྱང་གོལ་བ་མང། །དགག་སྒྲུབ་སྦྱོར་བ་ཀུན་ཚང་བ། །ཁྱོད་
གསུང་ཐར་འདོད་ཡོངས་ཀྱི་གསོས། །ཞེས་གསུངས་གསུངས།    ༈    ཐོགས་མེད་དང་དབྱིག་གཉེན་གྱིས་བེའུ་མངོན་ཤེས་གསུངས་ཚུལ་ཡང་གསུངས་
   ༈       ༈    །ན་བའི་ཞེས་པ་སླར་འཆི་བར་མི་བྱེད་པའི་དོན་དུ་འཇོག།    ༈    །ཅེས་སྟོང་ཉིད་མངོན་སུམ་དུ་རྟོགས་པའི་འཕགས་པས་འཕེན་བྱེད་

[036A]༄༅། །ཀྱི་ལས་གསར་དུ་མི་གསོག། སྦྱོར་ལམ་ཆོས་མཆོག་མན་ཆད་ཀྱིས་གསར་དུ་གསོག། སྦྱོར་ལམ་པ་སྟོང་ཉིད་རྟོགས་ཀྱང་ད་དུང་བདག་འཛིན་གྱི་དབང་དུ་འགྲོ། ལས་གསོག།    ༈   
ཡིན་ཀྱང་དྲང་དོན་དུ་སོ་སྐྱེའི་ཚུལ། པར་དོར་སངས་རྒྱ་ཚུལ་མཛད། སྐུ་ཚེ་དེར་སྤྱོད་པ་མ་མཛད་པ་གདུལ་བྱའི་དབང་གིས་ཡིན། ཞང་ཞུང་པས་སྤྱོད་པ་བྱེད་དགོས་ཞེས་མཁས་གྲུབ་རིན་པོ་ཆེར་ཞུས་པན་ནུས་པ་ཐོན་གསུངས། བྱང་སྒྲ་མི་སྙན་ནས་ཤིང་
ཐོག་ཕྱག་བརྐྱངས་ནས་བླངས་པས། དེ་ཙམ་གྱིས་མི་ཆོག་གསུངས། སླར་བྲག་ལ་འབྱར་བ་མཛད་པས། ཨ་རན་འདུག་ཀྱང་རྗེའི་བཀའ་སྲོལ་འདི་ལ་དེ་འདྲ་མེད་གསུངས་ཚུལ།    ༈    །
ཞེས་པའི་སྐབས་སྟོང་ཉིད་ངོ་མ་རྟོགས་པ་མ་རེད།    ༈    འདི་ལ་སོ་མེད་ཀྱང་རྙིལ་གྱིས་འདྲད་ཅེས་རྟོགས་པ་མ་སྐྱེས་ཀྱང་སྨོན་ལམ་དང་འདུན་པ་ཚུན་སྦྱང་དགོས། །
དབུགས་བརྩེགས་ཆེ་བ་ལ་ངན་པའི་ངེས་པ་མེད། སྐྱེས་བུ་དམ་པ་ལ་ཡང་དེ་ལྟར་འབྱུང་བ་འདུག་སྐུ་འབུམ་མཁན་པོ་རབ་བརྟན་རྒྱ་མཚོ་ཞེས་པ་སྐུ་བོངས་ཆེ་བ་ཞིག་ཡོད། དེ་གཤེགས་སྐབས་དབུགས་ཤིན་ཏུ་བརྩེགས་པ་འདུག་ཀྱང་རྗེས་སུ་ཕྱག་འཁྱུད་རྒྱ་
མཛད་འདུག་པ་ངོ་འཕྲོད་ཡོད་ཚོད་རེད། རྗེས་སུ་རྗེ་འཇམ་དབྱངས་བཞད་པས་དེ་འདྲ་ལ་ལྟོས་པ་མེད། དབུགས་བརྩེགས་པ་མི་རིགས་ཀྱི་ཁྱད་ཡིན་གསུངས། མི་ཤིས་ལ་ངེས་པར་བལྟ་དགོས། ཞག་ཁ་ཤས་བར་སེམས་ལ་སྐྱོ་ཤས་ཆེན་པོ་སྐྱེ། དེའི་

[036B] ཞག་ཁ་ཤས་ནས་མེད་འགྲོ། ཁོ་ཤི། ང་འདུག་སྙམ་ནས་འཇིགས་སྣང་མི་སྐྱེ། སྤྱིར་ཆོས་བྱེད་པ་དཀོན། དེའི་ནང་ནས་ཀྱང་འཆི་ཆོས་བྱེད་པ་དཀོན། བར་དོ་འཕྲིང་སྒྲོལ་གྱི་གསོལ་འདེབས་བློར་བཟུངས་ནས་འདོན་དགོས་
ཐང་སྟོང་གསུང་མ་ཎི་ཡོད་པའི་གསོལ་འདེབས་དེ་ཡང་བཟང། ཐང་སྟོངས་ཡང་ཁྱད་པར་ཅན་ཞིག་ཡིན་ངེས། རྔེ་དགེ་འདུན་རྒྱ་མཚོར་དགག་པ་བྱས་པས་བཀྲས་ལྷུན་པས་ཁས་མི་ལེན། ཞང་གཡུ་བྲག་པས་རྒན་མོ་ཞིག་གིས་བཟང་འབྲེལ་མ་བཞག་པས་ངན་
འབྲེལ་འཇོག་དགོངས་ནས་རྒན་མོའི་ཞིང་ཐོག་རྟ་རྒྱུག་མཛད་ཀྱང་རྒན་མོ་ལས་ངན་པས་ཁོང་ཁྲོ་མ་ཟོས་པ་རེད།    ༈    ལྷད་ཅན་མེད་གསུངས།    ༈   
ལྡན་སྨོན་ལམ་བཙུགས། དགའ་ལྡན། སེ་འབྲས་ཕྱག་བཏབ། འཕྲིན་ལས་འུར་ལངས་པའི་སྐབས་ཀྱང་རྗེའི་སློབ་མ་རྟོགས་ལྡན་པ་གྲ་ཡོད་མི་ཤེས་པར་མལ་དྲོ་སྤང་སར་བཞུགས་ནས་སྒྲུབ་པ་མཛད། ཟུང་འཇུག་འགྲུབ་པ་ཡིན། འདི་སྒྲུབ་བརྒྱུད་
ཀྱི་བཀའ་བབས་ཡིན། ཤེར་སེང་སོགས་རྒྱུད་ཀྱི་བཀའ་བབས། འཇམ་ཆོས། བྱམས་ཆོས། དགེ་འདུན་གྲུབ་སོགས་མཚན་ཉིད་ཀྱི་བཀའ་བབས། སྔགས་ཀྱི་སྒྲུབ་ཐབས་ཙམ་ཡང་འདོན་ཁ་མི་ཉན།    ༈   
མཛད་པས་སྐུ་གོང་མ་ལ་ཡོན་ཏན་གང་ཡོད་རྗེས་མར་བྱུང་བས་འཕྲིན་ལས་ཤིན་ཏུ་རྒྱས། ་གྲོང་འཇུག་འདི་རྗེ་རིན་པོ་ཆེའི་མན་ངག་གི་གྲོང་འཇུག་རེད། །   ༈       ༈   

[037A]༄༅། །ཉིད་ཡིན་ཚད་རྟོགས་དགོས།    ༈    སྔགས་ཀྱི་དབེན་གསུམ་སོགས་ཀྱི་སྐབས་རྟོགས་པ་གཉིས་ཤིན་ཏུ་ཁྱད་ཆེ། དེ་བཞིན་དུ་སྔགས་ཀྱི་དོན་གྱི་འོད་གསལ་གྱི་རྟོགས་པ་དང། བར་
ཆད་མེད་ལམ་གྱི་རྟོགས་པ་ཡང་ཤིན་ཏུ་ཁྱད་ཆེ།    ༈    གསོལ་འདེབས། འཕྲིན་བཅོལ། བཤགས་པ་བྱས། ཀུན་སློང་བཅོས་ནས་བལྟ་དགོས།    ༈   
བུའི་གླིང་པ་ལ་དགོངས་ནས་གསུངས་པ་ལས། འོག་མིན་ན་ནང་གི་མངོན་བྱང་མངོན་དུ་བྱེད་སྐབས་འདིར་ཉི་ཟླ་མེད་པས་ཕྱིའི་མངོན་བྱང་ཐོ་རེངས་ཀྱི་ཐ་སྙད་མི་འཇུག་གོ། འདིའི་འོག་མིན་གཟུགས་ཁམས་གནས་རིགས་བཅུ་བདུན་གྱི་གོང་གི་གནས་བཅོ་
བརྒྱད་པ་དེ་ཡིན། བྱང་སེམས་རྒྱུན་མཐའ་བ་རྣམས་འདིར་བཞུགས། གཟུགས་ཁམས་གནས་རིགས་བཅུ་དྲུག་ཅེས་པ་ཚངས་ཆེན་མ་བགྲངས་པ་ཡིན། སྲིད་པ་ཐ་མ་བས་འོག་མིན་དུ་སྔགས་ལམ་དུ་ཞུགས་ཏེ་རིམ་པ་ཐ་མ་གཉིས་སྐྱེས་ནས་མངོན་བྱང་ཐོབ་
པར་གསུངས་པ་ལ་ཕྱིའི་མངོན་བྱང་ཡོད་མེད་ཐག་ཆོད་དཀའ་བར་ཡོད།    ༈    གྲངས། ན་གཉིས་པ་ནི་ཞེས་བ་ནས་ཚུགས། སངས་རྒྱས་རྣམས་ལ་རྣམ་སྣང་མེད་ན་ལུས་མེད། འོད་དཔག་མེད་མེད་ན་ངག་མེད་འགྲོ་ཞུས་པ་
དེའི་ཁུངས་འདི་དག་ཡིན། དེ་ནི་རྩ་རྒྱུད་ལས། བདག་གི་ལུས་ལ་སྣང་མཛད་བཞག། ཅེས་སོགས།    ༈   

[037B]    ༈    སྒྲ་དོག་པའི་དབང་དུ་བྱས་ན། ཡེ་ཤེས་ཀྱི་སྐད་དོད་ཛྙ་ན་ཞེས་པའི་ན་དགག་ཚིག་ཡིན་པས། ་མཉམ་གཞག་རྣམ་པར་མི་རྟོག་པའི་ཡེ་
ཤེས་ལ་བྱེད་དགོས།    ༈       ༈       ༈   
བ་མངོན་པར་བྱང་ཆུབ་པའི་མདོ་ཡིན། དེ་ལས་མཛད་པ་རྒྱ་ཆེ་ཞིང་གྲུབ་མཐའ་གོང་མ་དང་མཐུན་པ་ནི་རྒྱ་ཆེར་རོལ་པ། དེ་ལས་ཀྱང་གསང་བའི་རྣམ་ཐར་དག་ནི་གསང་བ་བསམ་གྱིས་མི་ཁྱབ་པའི་མདོར་གསུངས།    ༈   
   ༈    བྱེ་མདོའི་ལུགས་དང། ཕར་ཐེག་གོང་མའི་ལུགས་དང། སྔགས་ལུགས་སོགས་འཚང་རྒྱ་ཚུལ་མི་འདྲ་བ་རྣམས་གསུངས།    ༈    འགྱངས་
ལ༑    ༈    གསེར་ལྟ་བུའི་སེམས་བསྐྱེད་ནས་རིགས་ངེས་པས་དམན་ལམ་དུ་ལྟུང་བ་མེད་དོ། །   ༈    །ཞེས་པ་
གོས་ཀྱི་སྐད་དོད་ཀྱི་སྟེང་ནས་གཞན་བཤད་རྒྱུ་ཡོད་འདྲ།    ༈       ༈    ས་བོན་གྱི་བག་ཆགས་

[038A]༄༅། །ཤེས་སྒྲིབ།    ༈    །ཅེས་པའི་རྩོད་པ་ནི་ཕྱིར་རྒོལ་གྱི་འདོད་པ་དང། འཆད་པ་ནི་ཉན་པ་པོའི་བློ་ཚོད་དང་བསྟུན་ནས་འཆད་པས་གཞུང་རང་གི་དགོངས་པ་ངོ་མ་འཆད་པའི་ངེས་
པ་མེད། རྩོམ་པ་དགོངས་པ་རང་ངེས་ཅན་ཡིན་གསུངས།    ༈    རིགས་ལྡན་འཁོར་བསྒྱུར་དྲག་པོ་རྩོད་དུས་བྱོན་པ་ཇི་ཡིན་ཞེས་དོན་ཁང་རིམ་བཞིས་དྲི་པ་ཞུས་པར། སྤྱིར་གྲུབ་མཐའ་གོང་མའི་ལུགས་དང་
མཛོད་མི་འདྲ་བ་དང། འདི་གསང་སྔགས་བསྒྲུབས་པའི་འཁོར་བསྒྱུར་ཡིན་ཚུལ་གྱི་ལན་མཛད་ཚུལ་གསུངས།    ༈       ༈   
སངས་རྒྱས་ཀྱི་བ་སྤུའི་ཡོན་ཏན་བསམ་གྱིས་མི་ཁྱབ། དེ་རེ་རེ་ན་ཞིང་རབ་འབྱམས་བསམ་གྱིས་མི་ཁྱབ་པས་བརྗོད་མི་ནུ་བ་ཡིན།    ༈    སྐྱེ་བ་གསུམ་ལ་རྟོགས་ནུས། ཐེག་ཆེན་བུལ། ས་དང་པོ་ཐོབ་
པ་ལ་གྲངས་མེད་དང་པོའི་ཚོགས་རྫོགས་དགོས། འོན་ཀྱང་རྟོགས་ཟིན་ནས་ནམ་མཁའ་དང་ལག་མཐིལ་ལྟ་བུའི་ཁྱད་ཆེ།    ༈   
དེ་ཀུན་མཁྱེན་བླ་མར་ཞུས་པས། ཁྱོད་ཚེ་འདིར་སྟོང་ཉིད་མངོན་སུམ་རྟོགས་མི་ནུས། དོན་སྤྱིའི་ཚུལ་གྱིས་རྟོགས་ནུས་གསུངས་པར་ཁོང་སེམས་ཕམ་ནས་དུས་བས། ཁྱེད་སྔགས་ལམ་ནས་བགྲོད་ཀྱི་ཡིན་ན་མ་གཏོགས་ས་དང་པོ་ཐོབ་པ་ལ་གྲངས་

[038B] ཟུང་འཇུག་གི་སྐད་དོད་ཡུ་ག་ན་དྭ་ཞེས་པ། དྭ་གཉིས། ན་དགག་ཚིག།    ༈       ༈   
སུམ་དུ་རྟོགས་པ་ཚང་མ་སྐད་ཅིག་མ་རེ་ཡིན། རྒྱུན་མཐའ་ཡང་དེ་ཡིན། སྦྱོར་ལམ་གྱི་སྐབས་དོན་སྤྱིའི་ཚུལ་གྱིས་རྟོགས་པ་དང་པོ་རྗེས་དཔག་ཚད་མ་དེ་སྐད་ཅིག་མ་ཡིན། དེ་ཕྱིན་ཆད་ན་རྟོགས་ཟིན་རྟོགས་པ་ཡིན་པས་དཔྱད་ཤེས་ཡིན། འདི་རྣམས་
ཡུན་རིང། འདིའི་དཔེ་མི་ངོ་ཤེས་ལྟ་བུ་དང་པོ་ཕྲད་པ་དང། རྗེས་སུ་ཕྲད་ཟིན་གྱི་རྣམ་པ་ཡིད་ལ་ཤར་བའོ། །   ༈    དོན་སྤྱིའི་གཉིས་སྣང། བདེན་གྲུབ་ཀྱི་གཉིས་སྣང་གསུམ་ཡོད།    ༈   
པ་ཐོབ་པ་ནས་མཉམ་གཞག་དང་སྤྱོད་ལམ་བསྲེ་ནུས། དེ་བསྲེ་ནུས་ཞེས་པ་ལྷ་ལྷ་བུ་བསྒོམ་བཞིན་འགྲོ་འཆག་གི་སྤྱོད་ལམ་བྱས་ཀྱང་མི་གནོད་པ་ཡིན།    ༈    འདི་ཚིག་གི་སྟེང་ནས་ངེས་པ་ཡིན། དེ་ནས་སྒྲ་ཚིག་ལ་
མི་ལྟོས་པར་དོན་བློ་ལ་ཤར། ཤར་ལུགས་སྐད་ཅིག་མར་འཆར། འདི་བསམ་བྱུང། དེ་ནས་མི་རྟག་པའི་དོན་སྤྱི་ཤར། དེ་ལ་གསལ་སྣང་ཐོན། འདི་སྒོམ་བྱུང་ཡིན། གསལ་སྣང་འདི་དག་རྟོག་པའི་གསལ་སྣང་ཡིན། གསལ་སྣང་ལ་རྟོག་པའི་གསལ་སྣང་དང་
མངོན་སུམ་གྱི་གསལ་སྣང་གཉིས་ཡོད། སྒྲ་འཛིན་རྣ་ཤེས་དང་གཟུགས་འཛིན་མིག་ཤེས་མངོན་སུམ་ཡིན། ཕྱི་རོལ་པས་རྟོག་པར་འདོད་མཁན་ཡོད།    ༈    རྩེ་མོའི་སྐབས་རྣམ་བྱང་གཟུང་རྟོག་
[039A]༄༅། །བཟོད་པའི་སྐབས་གཟུང་འཛིན་རྟོག་པ། ཆོས་མཆོག་སྐབས་རྫས་འཛིན་རྟོག་པ་མངོན་འགྱུར་བ་སྤངས་པ་ཡིན།    ༈    ཐ་མ་གཅིག་སྒོམ་ལམ་དུ་འདོད། དེ་
ཡང་ར་ཟམ་ཐོག་བཏང་བ་ལྟར་རིམ་ཅན་དུ། སྡུག་བསྔལ་ཆོས་བཟོད་ཚད་མ། ཆོས་ཤེས་དཔྱད་ཤེས། དེ་བཞིན་སྤེལ་མར་འདོད། རང་རྒྱུད་པས་ཤེས་པ་བརྒྱད་ཅིག་ཅར་སྐད་ཅིག་མ་གཅིག། བཟོད་པ་བརྒྱད་སྐད་ཅིག་མ་གཅིག་ཏུ་འདོད།    ༈   
གཟུགས་ཞེས་པ་མིང་འདུ་ཤེས། འདུ་བྱེད། ཚོར་བ། རྣམ་ཤེས་བཞི། གཟུགས་གཟུགས་ཕུང་བཅས་གདགས་གཞི་ཕུང་ལྔ་ཡིན།    ༈    བཞག་པའི་བག་ཆགས། རྫས་རྒྱུན་ཉོན་མོངས་སྔ་མ་ཕྱི་མ་སྐྱེ་
པའི་བག་ཆགས་ལྟ་བུ། བཞག་པའི་བག་ཆགས་་དགྲ་བཅོམ་ལ་སྤྲེའུ་ལྟར་འགྲོ་བ་དང་ཀུ་ཅོ་སོགས་ཡོད་པ་ལྟ་བུ།    ༈    ཤེས་པར་གྱུར་པའི་ཤེས་སྒྲིབ་མེད་པ་དང། །ཉོན་མོངས་ཅན་མིན་ཤེས་སྒྲིབ་ཡོད་པ་འགལ། །ཞེས་
འཕངས་པར། རྗེ་འཇམ་བཞད་ཀྱིས། ཤེས་པར་གྱུར་པའི་ཤེས་སྒྲིབ་མེད་གསུངས། ཉོན་མོངས་ཅན་མ་ཡིན་པའི་ཤེས་སྒྲིབ་ཡོད་ཅེས་རྗེའི་གསུང་གང་ན་ཡང་མེད་ཅེས་ལན་མཛད།    ༈    འགྲེལ་པ་རྒྱུད་
འགྲེལ་གཏན་འབེབས་ཡིན།    ༈    བྱ་རྒྱུད་ལ་བདེ་སྟོང་སྦྱོར་ཚུལ་ཡོད། སྲིན་བུའི་ཚུལ་གྱི་

[039B]    ༈    བྲིས་ཆ་ལ་དགེ་སློང་ཞིག་བྲིས་སྣང། བྱང་སེམས་ལ་དེ་ལྟར་ཡོད་ཚོད། དེས་ན་སྔགས་ལ་ལོས་ཡོད། དེ་ཐམས་ཅད་ལ་སྟོང་ཉིད་རྟོགས། རང་བཞིན་ཤེས་
པ་དགོས།    ༈    དགག་བྱའི་གཉིས་སྣང་ནི་བདེན་གྲུབ་སོགས་ཀྱི་གཉིས་སྣང།    ༈    གྲངས། ན་ནས་ཚུགས། ན་ཉན་ཐོས་ལ་སོགས་པ་དམིགས་
པར་ལྟ་བ་རྣམས་ཀྱི་ཞེས་པ་ཉན་ཐོས་སྟོང་ཉིད་མ་རྟོགས་པ་རྣམས་ལ་བྱེད། དེ་ནི་མཚན་མར་དམིགས་སྒོ་ནས། །ཞེས་རང་རྒྱུད་པས་ཉན་རང་འཕགས་པས་སྟོང་ཉིད་མ་རྟོགས་པར་འདོད་ཀྱང། ཐལ་འགྱུར་བས་འཕགས་པ་ལ་སྟོང་ཉིད་རྟོགས་པས་ཁྱབ་པར་འདོད་
   ༈       ༈    ་ཇི་ལྟར་གྲོང་ཁྱེར་སེར་སྐྱའི་མི་གཙང་ལུད། །དེས་ནི་བུར་མ་ཤིང་གི་ཞིང་ལ་ཕན། །་་ཞེས་གསུངས་པ་ལྟར་ཕར་ཐེག་གི་བྱང་སེམས་ཀྱིས་ཀྱང་ཉོན་མོངས་ལམ་དུ་ཁྱེར་བ་རྐྱེན་ཙམ་ལས། ཉེར་ལེན་
དུ་མི་འགྱུར། གསང་སྔགས་ཉེར་ལེན་དུ་འགྱུར་བ་ཡོད་པ་ལྟ་བུར་གསུངས་ཀྱང། བདག་གི་བླ་མས། ཉེར་ལེན་དུ་གྱུར་ན་ཉོན་མོངས་ལམ་གྱི་ངོ་བོར་འགྱུར་དགོས་པས་མི་རིགས། འོན་ཀྱང་དེ་ལས་སྐྱེ་བའམ། དེས་རྒྱུ་བྱས་ཏེ་སྐྱེ་བར་ཁས་ལེན་དགོས་
སམ་གང་ལྟར་སྔགས་དང་ཕ་རོལ་ཏུ་ཕྱིན་པའི་ལམ་ཁྱེར་གྱི་ཁྱད་པར་ཕྱེད་དགོས།    ༈    །   ༈   

[040A]༄༅། །འཁྱེར་བ་ལས། སྒེར་རྐྱང་ལམ་ཁྱེར་མེད་གསུངས།    ༈    དབུལ་པོ་དེས་པའི་མདོ་སོགས་བལྟ་ན་གནད་ཆེ། རྗེ་ཉིད་གཞུང་གི་ཆོས་འདོན་སྐབས་ག་ལེར་གཟིགས་ཚུལ་གསུངས།    ༈   
བའི་ཕུན་ཚོགས་སྤང་བྱར་བྱས་ཀྱང། དལ་འབྱོར་གྱི་རྟེན་ནམ་ལུས་དོན་གཉེར་དགོས་པ་ལྟ་བུ།    ༈    །ཞེས་མདོ་ལས་གསུངས་པ། ཐལ་འགྱུར་བས་སྟོང་ཉིད། སེམས་ཙམ་པས་གཟུང་འཛིན་རྫས་གཞན་གྱིས་སྟོང་པ་
རང་རྒྱུད་པས་བདེན་མེད། མདོ་སྡེ་པས་རང་རྐྱ་ཐུབ་པའི་རྫས་ཡོད་ཀྱིས་སྟོང་པ། བྱེ་སྨྲས་མི་རྟག་པ་བསྟན་པར་འདོད།    ༈    རིགས་ལ་ཡང་ཆགས་མེད་འཕགས་པའི་རིགས་ཞེས་འདོད། དེ་ཡན་གྱིས་
འཁོར་རྩམ་རིག་པར་འདོད།    ༈    ཐལ་འགྱུར་བས་དྲུག་པ་ཡིད་ཀྱི་རྣམ་ཤེས།    ༈   
བུའི་སྡུག་བསྔལ་ལས་བདེ་བ་སྐད་ཅིག་ཀྱང་མ་བྱུང་བས་ཕམ་པ་མ་བྱུང།    ༈    ལྷ་སྒོམ་བཀའ་བརྒྱུད་རྙིང་མ་སོགས་བཟང་ཟེར་མཁན་མང། དེ་ནི་རྒྱུ་དགེ་ལུགས་པར་ཡོད། འབྲས་བུ་གཞན་ཕྱོགས་
པར་ཡོད་ཟེར་བ་དང་འདྲ་སྟེ། ཏིང་ངེ་འཛིན་གྱི་ཚོགས་བསྡུས་པ་ཚུལ་ཁྲིམས་ཡིན། དེས་ན་ཚུལ་ཁྲིམས་ལས་ཏིང་འཛིན། དེ་ལས་ཤེས་རབ་རྣམས་འབྲེལ་མར་སྒྲུབ་པའི་རྒྱུ་འབྲས་ཡིན་པས་རྒྱུ་དགེ་ལུགས་པས་བྱས། འབྲས་པུ་གཞན་ལ་གྲུབ་པ་

[040B]    ༈    ངེས་འབྱུང་རྣམ་དག་ཡོད་ན་གུམ་གུམ་བྱས་ནས་འདུག་མ་དགོས་པ་འདུལ་བ་རང་ནས་
གསུངས་གསུངས། དེ་བཞིན་དུ་བྱང་ཆུབ་ཀྱི་སེམས་ཤུགས་དྲག་ཡོད་ན་བྱང་སེམས། ཟབ་མོའི་ལྟ་བ་རྣམ་དག་ཡོད་ན་སྔགས་ཀྱི་ལམ་དང་དམ་ཚིག་བསྲུང་བདེ་བ་སོགས་སྦྱར་ནས་གསུངས།    ༈    བུད་མེད་བསྟེན་པ་ལས་ཀྱི་ཕྱག་རྒྱ་ཡིན། །ཤ་ཆང་ཟ་
བ་ཚོགས་ཀྱི་འཁོར་ལོ་ཡིན། །ཞེས་གསུངས་པ་སོགས་ཀྱི་ལོ་རྒྱུས་ཀྱང་རྒྱས་པར་གསུངས།    ༈       ༈    དེ་རྒྱས་ན་ཀུན་ད་ལྟ་བུའི་
བྱང་སེམས་རྒྱས་པ་དང། དེ་རྒྱས་ན་བདེ་ཆེན་འབར་བ་རྒྱས་པ་དང། དེ་རྒྱས་ན་བདེ་བས་སྟོང་པ་ངེས་པའི་བདེ་སྟོང་གི་ཡེ་ཤེས་སྟོབས་ཆེ་བ་དང། དེ་ཆེ་ན་སྤང་བྱ་ཉོན་མོངས་སྤོང་བ་ལ་ལམ་ཤིན་ཏུ་མྱུར་བའི་དགོས་པ་ཡོད།    ༈   
རྒྱལ་སྲས་ཞི་བ་ལྷ་དེ་འདྲ་ཡིན་ཚོད། ཀླུ་སྒྲུབ་ཀྱིས་གསེར་འགྱུར་མཛད་པ་ཁྱོད་ཀྱིས་མི་མང་པོ་བསླུས་པ་རེད་ཅེས་བཙན་ཕུད་བྱས། ཟླ་གྲགས་རི་མོར་བྲིས་པའི་བ་ལས་འོ་མ་བཞོས་པས་ཁྱོད་ཕྱི་རོལ་བའི་རིག་སྔགས་མཁན་ཞིག་རེད་ཅེས་བཙན་ཕུད་བྱས། ཞི་བ་ལྷ་
གང་ཡང་མི་ཤེས་ཟེར་ནས་བཙན་ཕུད་བྱས། དེ་ཐམས་ཅད་ཕྲག་དོག་རེད།    ༈    ཕྱི་མ་ནི་དབང་ཕྱུག་ཆེན་པོ་ལ་ཡོད་པའི་ཡོན་ཏན། སྔ་མ་ནི་སངས་རྒྱས་ལ་ཡོད་པའི་ཡོན་ན་ནོ། །   ༈   

[041A]༄༅། །པར༑ དལ་འབྱོར་འདི་ནི་ཞེས་སགས་དྲངས། ལོངས་སྤྱོད་སྦྱིན་པས་གྲོགས་བྱེད་དགོས། ལུས་ཚུལ་ཁྲིམས། འཁོར་ཕུན་ཚོགས་བཟོད་པ། བརྩོན་པ་ཕུན་ཚོགས་བརྩོན་འགྲུས། རྟག་ཏུ་ཉོན་མོངས་དབང་ཉིད་
མི་འགྲོ་བ་ཏིང་འཛིན། བྱ་བ་རྣམས་ལ་ཕྱིན་ཅི་མ་ལོག་པ་ཤེས་རབ། སྨོན་ལམ་དྲི་མ་མེད་ལུགས་ཚོ་འདི་སྣང་གི་ཞེན་པ། དེ་ལས་རབ་འཁོར་བའི་ཞེན་ཆགས། དེ་ལས་རང་དོན་ཡིད་བྱེད། དེ་ལས་སྔགས་ལ་་རྒྱུའི་རྙེད་དཀའ་འདི་བསམ་དགོས་
སྐྱེས་བུའི་སྐད་དོད་པུ་རུ་ཥ་ཞེས་པ་ནུས་ལྡན་ལ་འཇུག་པས། འདིའི་དངོས་བསྟན་གྱི་སྐྱེས་བུ་དེ་ཆུང་ངུ་ལ་ཆེ་འབྲིང་ཆུང་གསུམ་ཕྱེ་བའི་ཆེན་པོ། ཕན་པ་ཞེས་པ། ཕན་དང་བདེ་དང་སྐྱོབ་པ་དང། །ཞེས་ཤེས་མཚན་ལས་བཤད། གལ་ཏེ་འདི་བདག་
འཛིན་པར་་དལ་འབྱོར་འདི་བདག་ཏུ་འཛིན་དགོས་པ། དེ་ལ་བརྟེན་ནས་བཀའ་གདམས་པས་འཇིག་ལྟ་ལ་སངས་རྒྱས་ཀྱི་གདུང་ཞེས་གསུངས། རང་རེས་ཚེ་འདི་ལས་ཕྱི་མ་ཕན་ཆད་ལ་བདག་བཟུང་མེད། གཞན་དབང་དམྱལ་སྲུང་གིས་བཀོལ་བ་
ཐོ་ལུམ་ཟར་འཇུག་པ། ཕྱི་ནས་གང་གིས་སློང་ཞེས་པ་ཚེ་ཚད་ཀྱིས་ཤེས། མཛོད་ཀྱི་ལུང་མཛད། ཤི་རྒྱུ་མེད་པ།    ༈    མི་རྟག། ལས་འབྲས་གསུམ་གང་རུང་གིས་བསྐུལ་དགོས། འདི་རྣམས་ལ་གོ་རིམ་མེད། རྗེའི་གསུང། འཆི་བ་
བསམ་ན་་་་་ཞེས་གསུངས། འཁོར་བའི་སྡུག་བསྔལ་ལ་ཡིད་འབྱུང་སླ། ཁྱབ་པ་འདུ་བྱེད་ཀྱི་སྡུག་བསྔལ་ལ་ཡིད་འབྱུང་དཀའ། ངེས་འབྱུང་ཞེས་པ་གདོན་མི་ཟ་བར་ཡིད་འབྱུང་བ་ཞེས་སྐད་དོད་ཀྱི་སྟེང་ནས་བཤད་རྒྱུ་ཡོད། སེམས་བསྐྱེད་

[041B] རང་དོན་དོན་གཉེར་གཉིས་སྔོན་དུ་འགྲོ་དགོས། སེམས་བསྐྱེད་ཅེས་པའི་སྟེང་ནས་ཤེས་དགོས། རང་རེ་སེམས་རྒྱ་ཆུང་ཆུང་འདི་སྣང་མ་གཏོགས་མེད། རྒྱ་གར་རྒྱ་ནག་ལ་སོང་ན་ཡང་སེམས་རྒྱ་ཆུང་ཆུང་དེ་རང་རེད། སྤྲང་པོ་
དེ་ལས་ཆུང། ཉིན་རེ་མ་གཏོགས་མི་བསམ། དེ་ལས་རྒྱ་བསྐྱེད་དགོས། སྐྱེས་བུ་ཆུང་ངུའི་སེམས་ཙམ་བསྐྱེད་ན་ཅུང་ཟད་རྒྱ་བསྐྱེད། དེ་ལ་འབྲིང་གི་འཁོར་བའི་སྡུག་བསྔལ་བསམས་ཏེ་འཁོར་བ་ལས་ཐར་འདོད་བསྐྱེད་པ་དེ་དེ་ལས་རྒྱ་བསྐྱེད། ཆེན་པོས་ནམ་མཁའི་
མཐའ་ཁྱབ་ལ་དམིགས། སངས་རྒྱས་ལ་དམིགས་པས་ཤིན་ཏུ་རྒྱ་བསྐྱེད། སྔགས་ལ་དེ་ལས་ཀྱང་སེམས་ཅན་གྱི་སྡུག་བསྔལ་ཇ་སྦྱོར་གཅིག་གི་ཡུན་ཀྱང་མི་བཟོད་པ་དགོས། དེ་ལྟ་བུས་ཀུན་ནས་བླངས་ཏེ་སེམས་བསྐྱེད་པ་སྔགས་ལ་འཇུག་པའི་སྒོ། དེ་ན་
དབང་ཐོབ། དམ་ཚིག་བསྲུང། དེ་ཡང་དམ་སྦྲགས་ཀྱིས་ཤེས། དེ་ནས་བསྐྱེད་རིམ། དེ་ནས་རྫོགས་རིམ། གསང་འདུས་རྫས་ཀྱི་ཐིག་ལེས་རླུང་དབུ་མར་བསྡུད་དེ་ནས་སྙིང་གར་བསྡུད་དེ་ནས་སྒྱུ་ལུས། དེ་ནས་འོད་གསལ་སོགས་གསུངས། སྒྱུ་ལུས་ཐོབ་པའི་རེ་བ་མེད་
ཀྱང་གོ་བ་ལེགས་པར་ཆགས་ན་བསྐྱེད་རིམ་ཕྲ་རགས་མཐར་ཕྱིན་པ་དང་འདྲ་བའི་ཕན་ཡོན་ཡོད་པར་ཡེ་ཤེས་རྡོ་རྗེ་ཀུན་ལས་བཏུས་ཀྱི་ཊཱིཀྐ་ར་གསུངས། དེ་ནས་སློབ་མི་སློབ་ཀྱི་ཟུང་འཇུག་སོགས་འབྲས་བུ་འགྲུབ་ཚུལ་བར་གསུངས་ནས། ས་བཅད་བཞི་པའི་ལུང་ནས་དབུ་
ཚུགས། བཤད་ལུང་ལ་དོན་བསྡུ་དང་དཀའ་གནད་རེ་གསུངས། དེ་མིན་ལུང་ཙམ་གྱིས་ཀྱང་འཐུས། སྲིད་པ་ཐ་མ་པ་སྔགས་ལ་འཇུག་སྐབས་ཕྱིའི་མངོན་བྱང་འཇོག་དཀའ། དེ་ཟླ་ཉི་མུན་པ་གསུམ་གྱི་སྒྲིབ་བྱེད་དང་བྲལ་བའི་ཐོ་རེངས་ཀྱི་

[042A]༄༅། །དུས་སུ་ཐོབ་པས་ཕྱིའི་མངོན་བྱང། སྣང་མཆེད་ཐོབ་གསུམ་གྱི་རྗེས་སུ་ཐོབ་པས་ནང་གི་མངོན་བྱང།    ༈   
དང་ཐུན་མོང་བ་ཡིག་སྤྱིའི་དོན། དབེན་གསུམ། ལྷག་པར་སེམས་དབེན་གྱི་འོད་གསལ། སྦས་དོན་གྱི་འོད་གསལ། ཟུང་འཇུག་སྐབས་ཀྱི་འོད་གསལ། མཐར་ཐུག་གི་འོད་གསལ།    ༈   
དབྱེར་མེད་ཀྱི་གནད་ཡིན། ཤིན་ཏུ་གསང་བ་ཡིན་གསུངས། ་འདི་ཁོ་བོས་སྒོ་མང་ཆོས་དར་རིན་པོ་ཆེ་བློ་བཟང་ཚུལ་ཁྲིམས་རྒྱ་མཚོ་དཔལ་བཟང་པོ་ལས་ཞུས། དེས་ཞང་རིན་པོ་ཆེ་དང། ཨ་ཁུ་རིན་པོ་ཆེ་ཤེས་རབ་རྒྱ་མཚོ་གཉིས་ཀ་ལས་གསན་
གསུངས།། །།༄༅།  ཡང་རིམ་ལྔ་གསལ་སྒྲོན་གྱི་གསུང་ཕྲིན་ཁག་གཅིག་ལ།  ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་གསུང། དལ་བའི་རྟེན་འདི་ཡིད་བཞིན་ནོར་ལས་ལྷག། ཅེས་སོགས་ལས་བརྩམས་པའི་
ཀུན་སློང་ཀུན་སྤྱོད་སོགས་སྤྱི་ལྟར། གང་གསན་བྱའི་ཆོས་ཐེག་ཆེན། དེའི་ནང་ནས་གསང་སྔགས། དེའི་ནང་ནས་ཆེས་མཆོག་ཏུ་གྱུར་པ་རྒྱུད་ཀྱི་རྒྱལ་པོ་དཔལ་གསང་བ་འདུས་པའི་རྫོགས་རིམ་གྱི་བཤད་ཁྲིད་མདོར་བསྡུས་ཙམ་འབུལ་བ་
སྤྱིར་རྗེའི་གསུང་གི་ནང་ནས་ལམ་རིམ་ཆེན་མོ་དང། སྔགས་རིམ་ཆེན་མོ་ཞལ་ཆེམས་ཡིན་གསུངས་པས་དེ་གཉིས་གཙོ། ལྷག་པར་གསུང་གི་ཡང་སྙིང་ནི་སྔགས་ལ་རིམ་ལྔ་གསལ་སྒྲོན་དང། མདོའི་དེ་དྲང་ངེས་ལེགས་བཤད་སྙིང་པོ་དང། ལམ་

[042B] རྗེ་ཡབ་སྲས་ཀྱིས་འདུས་པ་གཙོ་བོར་བཀྲལ་བ་ལམ་དེ་ཡིས་ཟུང་འཇུག་གི་གོ་འཕང་མངོན་དུ་མཛད་པས་ཡིན། རྫོགས་རིམ་གྱི་སྔོན་དུ་བསྐྱེད་རིམ་ངེས་པར་འགྲོ་དགོས། འདུས་བའི་བསྐྱེད་རིམ་གྱི་གཞུང་རང་ལུགས་ཤིན་ཏུ་
མང་ཡང་མཆོག་ནི་རྗེའི་དགོངས་པ་དངོས་གྲུབ་རྒྱ་མཚོ། རྫོགས་རིམ་ཐམས་ཅད་ནས་ས་གསུམ་གྱི་ནོར་བུ་གཅིག་པུ་ནི་རིམ་ལྔ་གསལ་སྒྲོན་འདི་ཡིན། གསང་སྔགས་འདིར་ཐོབ་བྱ་ཟུང་འཇུག་ལ་དམིགས། དུས་ཀྱང་སྙིགས་དུས་ཀྱི་ཚེ་ཐུང་གཅིག་ལ་འཚང་
རྒྱ་བར་བྱེད་པ་ཡིན། གསལ་སྒྲོན་དབུས་སྤར་གྲངས་ནས། འཇམ་དབྱངས་ལ་ཕྱག་འཚལ་ཐོག་མར་འབྱུང་བ་རྗེའི་དངོས་ཀྱི་བླ་མ་ཞལ་གཟིགས་མཆོག་བླ་སློབ་ཀྱི་ཚུལ་དུ་འདུས་པའི་ཟབ་གནད་མཐའ་དག་བསྟན་པས་ན་འདིར་སྦས་པའི་ཚུལ་གྱིས་དེ་མཐའ་དག་བསྟན་པས་ན་འདིར་སྦས་པའི་ཚུལ་གྱིས་དེ་བསྟན་
བསྟན་ཕྱིར་འཇམ་དབྱངས་ལ་བསྟོད་ཕྱག་མཛད། ཡོན་ཏན་བུམ་ནང་གི་མར་མེ་ལྟར་སྦས་ཏེ་གསུམ་ལྡན་རྡོ་རྗེ་འཛིན་པའི་ཚུལ་ལས་མི་གཡེལ་ཀྱང། འཇམ་དབྱངས་དངོས་ཀྱི་བླ་མ་མཛད་པ་འདི་རྗེ་ཉིད་ཀྱི་ཞལ་ནས་ཐོན་པ་མང། ལེགས་
བཤད་སྙིང་པོར་ཡང། འཇམ་དབྱངས་བླ་མའི་དྲིན་གྱིས་ཞེས་ཞལ་གྱིས་བཞེས། རྨད་བྱུང་མཚན་དཔེའི་སོགས་ཀྱིས་ཡན་ལག་བདུན་ལྡན་བསྡུས་པའི་སྒོ་ནས་རྡོ་རྗེ་འཆང་ལ་བསྟོད་ཕྱག་མཛད་པ་སྟེ། ཡན་ལག་བདུན་ནི། ལོངས་སྤྱོད་རྫོགས་པའི་
ཡན་ལག་དང། ཁ་སྦྱོར་གྱི་ཡན་ལག། བདེ་བ་ཆེན་པོའི་ཡན་ལག། རང་བཞིན་མེད་པའི་ཡན་ལག། རྒྱུན་མི་འཆད་པའི་ཡན་ལག། འགོག་པ་མེད་པའི་ཡན་ལག། སྙིང་རྗེས་ཡོངས་སུ་གང་བའི་ཡན་ལག་གོ། དང་པོ་ནི། ཕར་ཐེག་ལྟར་ན། ཐེག་

[043A]༄༅། །ཆེན་གྱི་ཆོས་རྫོགས་པར་ལོངས་སྤྱོད་པ་ལ་བྱེད། བླ་མེད་འདིར་མཚན་དཔེས་རྫོགས་པར་སྤྲས་པའི་སྐུ་ཡིན་པས་ན་ལོངས་སྤྱོད་རྫོགས་པའི་དང། གཉིས་བ་ནི། སངས་རྒྱས་རང་གི་ཐུགས་བདེ་སྟོང་གི་རྣམ་རོལ་ལས་བྱུང་བའི་
རང་དང་ཐུགས་རྒྱུད་གཅིག་པའི་རང་སྣང་གི་རིག་མ་དང་ཞལ་སྦྱོར་བའི་ཁ་སྦྱོར་བ། གསུམ་པ་ནི། རླུང་དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་བའི་ལྷན་སྐྱེས་ཀྱི་བདེ་ཆེན་ཐུགས་རྒྱུད་ལ་རྒྱུན་མི་འཆད་བས་བདེ་བ། བཞི་པ་ནི། བདེ་བདེ་ཡང་
གདོད་མ་ནས་གྲུབ་པ་མ་ཡིན་པར་ངོ་བོ་ཉིད་སྐུ་ལྟར་རང་བཞིན་གྱིས་སྟོང་པ། ལྔ་པ་ནི། དག་པའི་སྒྱུ་མའི་སྐུ་མཚན་དཔེས་སྤྲས་པ་དེ་ཉིད་འཁོར་པ་མ་སྟོངས་ཀྱི་བར་དུ་རྟག་པར་བཞུགས་པའམ་གནས་པས་ན་རྒྱུན་མི་འཆད་པ། དྲུག་པ་ནི། སྐུ་དེ་ཉིད་
སྐད་ཅིག་མ་ཡིན་པས་གནས་སྐབས་གཞན་དུ་འགྱུར་ཡང་ངོ་བོ་མི་འགྱུར་བས་འགོག་མེད། བདུན་པ་ནི། རང་དོན་མཐར་ཕྱིན་ཀྱང་སྙིང་རྗེ་ཆེན་པོས་ཞི་མཐའ་སྤངས་པ་སྟེ་ཞི་མཐར་མི་གནས་པ་ནི་སྙིང་རྗེས་ཡོངས་སུ་གང་བའི་ཡན་ལག་གོ། རྟག་
རོལ་ཞེས་པས་རྒྱུན་མི་འཆད་པ་དང། འགོག་མེད་ཀྱི་ཡན་ལག་གཉིས་ཀ་བསྟན། གལ་ཏེ་རྒྱུན་མི་འཆད་པ་ནི་འཇུག་པ་དང་ལྡོག་བ་དང་བར་ཆད་པ་དང་བཅས་པ་མིན་པ་ལ་བྱེད་ན་འགོག་མེད་ཀྱང་དུས་ཅུང་ཟད་ཅིག་གནས་ནས་རྣམ་པར་འཇིག་པ་མེད་པ་ལ་བཤད་
པ་གཉིས་ཁྱད་མེད་པས་ཡན་ལག་དྲུག་ཏུ་འགྱུར་རོ་སྙམ་ན། རྒྱུན་མི་འཆད་པ་ཙམ་ནི་སྤྲུལ་སྐུ་ལ་ཡང་ཡོད་པས་འགོག་པ་མེད་པ་ལས་མི་འདའ་བར་འཁོར་བ་ཇི་སྲིད་བར་བཞུགས་པས་ཁྱད་ཡོད། ཡན་ལག་དང་པོ་གསུམ་ཕར་ཕྱིན་དང་ཐུན་

[043B] ཕྱི་མ་བཞི་ཐུན་མོང་བར་མན་སྙེར་བཤད། གསང་བ་ཀུན་འདུས་ཞེས་པས་སྐུ་གསུང་ཐུགས་ཀྱི་གསང་བ་འདུས་བར་སྟོན། ཨིནྡྲ་བྷཱུ་ཏི་ནི་འདུས་པའི་ལམ་གྱི་ཐོག་མའི་གདུལ་བྱ་ཡིན། རྒྱལ་པོ་འདིས་དང་པོར་རྒྱང་རིང་པོའི་ནམ་མཁའ་ནས་
བྱ་དམར་པོ་ལྟ་བུ་མང་པོ་འཕུར་བ་མཐོང། གཞན་ལ་དྲིས་པས་སངས་རྒྱས་ཀྱི་ཉན་ཐོས་སུ་ཤེས་ནས་ཤིན་ཏུ་དད་དེ་སངས་རྒྱས་དང་མཇལ། འདོད་ཡོན་མ་སྤངས་པར་འཚང་རྒྱ་དགོས་ཞུས་པར་སྔགས་ཀྱི་གདུལ་བྱར་མཁྱེན་ནས་འདུས་པ་འདི་བསྟན་
ལམ་བསྒོམས་པས་ཟུང་འཇུག་ཐོབ། འདིའི་ཡུལ་གྱི་སྲོག་ཆགས་ཀླུ་ཚུན་ཆད་ཀྱང་སངས་རྒྱས། ཀླུ་ལས་སྐྱེས་པའི་རྣལ་འབྱོར་མ་ཡང་དེ་ལྟར། ཡུལ་དེར་རྗེས་སུ་ཡུལ་གྲོང་གསར་དུ་ཆགས་པའི་རྒྱལ་པོ་མངའ་བདག་བི་སུ་ཀལ་བར་ཡང་ཀླུ་ལས་
སྐྱེས་བའི་རྣལ་འབྱོར་མས་འདུས་པའི་ལམ་བསྟན་ནས་སངས་རྒྱས་པ་ཡིན། གནས་དེ་ལ་ད་ལྟ་ཨ་རྒྱན་མཁའ་འགྲོའི་གནས་ཞེས་གྲངས། ན་འཇམ་དབྱངས་བླ་མ་ཡི། །ཞབས་ཀྱི་པདྨར་ཞེས་པའི་འཇམ་དབྱངས་བླ་མ་དྲང་དོན་དུ་རྗེ་བཙུན་རེད་མདའ་བ་
ལྟ་བུ་དང། ངེས་དོན་དུ་རྗེ་ཉིད་ལ་ལམ་འདིའི་དཀའ་གནད་གསལ་བར་སྟོན་པའི་ལྷ་འཇམ་དབྱངས་དངོས་ལ་བྱེད་གསུངས་ཀྱང། འཇམ་དབྱངས་གོང་གི་དེ་དང། འདིར་འཇམ་དབྱངས་བླ་མ་ཞེས་པ་རེད་མདའ་བ་ལ་བྱ། ན་ལོ་ཆེན་རིན་
བཟང་ནས་འདི་བར་གཅིག་ནས་གཅིག་ཏུ་བརྒྱུད་པ་མིན་ཀྱང། འདུས་པའི་ལམ་འདི་བོད་དུ་གསལ་བར་མཛད་པ་པོ་ཡིན། ལོ་ཆེན་ཕན་སྔགས་འགྱུར་མི་འདྲ་བའི་སྔགས་རྙིང་མ་དང། དེ་ཚུན་འགྱུར་མི་འདྲ་བའི་སྔགས་གསར་མ་སྟེ་སྔགས་གསར་
[044A]༄༅། །མའི་ཐོག་མ་ལོ་ཆེན་ནས་ཡིན། ཇོ་བོའི་བདེ་མཆོག་གསུངས་སའི་སྣོད་ལྡན་གྱི་སློབ་མ་འདི་ཁོ་ན། རྒྱུད་ཀྱི་ཐུག་ས་འགོས་ལོ་དང། མན་ངག་གི་ཐུགས་མར་པ་ཡིན། འགོས་ལོ་དང། ཆག་ལོ། ལོ་ཕྲང་ཞི་
བ་འོད་སོགས་ཀྱི་གསུང་སྔགས་ལོག་སུན་འབྱིན་སོགས་ཀྱང་བལྟ་དགོས་པ་ཡོད། མདོ་སྔགས་ལ་ཐོས་བསམ་གྱིས་གདམས་པར་ཤར་བ་མེད་ན་ལམ་གཙོ་དང་རིམ་གཉིས་ཀྱི་ཟབ་གནད་མ་འཁྲུལ་བ་མི་རྙེད། རྡོ་རྗེ་འཆང་ཆེན་གཉིས་པའི་མན་ངག་
གིས༑ །ཞེས་པ་ཀླུ་སྒྲུབ་ཀྱི་མན་ངག། བ་བདེ་བའི་མགོན་པོ་ནི། གྲུབ་ཆེན་མགོན་པོ་བདེ་བ་ཆེན་པོ་ཞེས་པ་རྒྱ་གར་གྱི་གྲུབ་ཐོབ་རྒན་ཤོས། ལེགས་པར་བཤད་པ་ཐམས་ཅད་ཀྱི་འབྱུང་ཁུངས་ཞེས་པ་རྒྱུད་སྡེ་ཀུན་གྱི་རྩ་བ་དང། མེད་སྔེ་ཀུན་གྱི་ཟ་མ་
ཏོག་ཏུ་གསུངས་པ་དེ་ཡིན། གསང་འདུས་འདི་བདག་ཅག་གི་སྟོན་པ་ཐུགས་རྗེ་ཅན་དང། རྒྱ་བོད་ཀྱི་གྲུབ་ཐོབ་ཚད་ལྡན་ཐམས་ཅད། རྗེ་ཙོང་ཁ་པ་རྣམས་གཤེགས་སའི་ལམ་ངོ་མ་དེ་ཡིན་པས་འདི་ལ་གསུངས་ཚུལ་བསྔགས་བརྗོད་ཀྱང་གཞན་
དང་མི་འདྲ༑ མདོའི་བསྟན་པའི་སྙིང་པོ་ཐལ་འགྱུར་བའི་ལྟ་བའི་སྟོང་ཉིད་དང། སྔགས་ཀྱི་བསྟན་སྙིང་འདུས་པ་འདི་ཡིན། འདི་གཉིས་མཐར་ཐུག་བསྟན་པ་ཀླུ་སྒྲུབ་ཀྱི་ལུགས་ཁོ་ན། རྗེ་རིན་པོ་ཆེས་ཀྱང་སྔོན་རྒྱལ་བ་དབང་པོའི་ཏོག་གི་སྤྱན་སྔར་
ཐུགས་དམ་བཅས་པ་ན་སྙིང་སྟོབས་ཆེན་པོའི་བ་སྔགས་པ་མཛད་པ་ལྟར་སྲོལ་ཕྱེས་པ་འདི། འཇིག་རྟེན་གསུམ་གྱི་རིན་པོ་ཆེ་ཞེས་པ་ཡང་འདུས་པ་འདིས་རྡོ་རྗེ་འཆང་གི་གོ་འཕང་ཚེ་ཐུང་གཅིག་ལ་བདེ་བླག་ཏུ་སྟེར་བས་དང། ལམ་འདི་ཤིན་ཏུ་རྙེད་

[044B] ན་སྔོམ་འབྱུང་གི། རྣལ་འབྱོར་རྒྱུད་རྣམས་སོགས་ཀྱི་རྣལ་འབྱོར་རྒྱུད་ནི་རྒྱུད་སྡེ་བཞིའི་གྲས་ཀྱི་རྣལ་འབྱོར་རྒྱུད་ལ་མི་བྱེད་པར། ཕ་རྒྱུད་ལ་རྣལ་འབྱོར་རྒྱུད་དང། མ་རྒྱུད་ལ་རྣལ་འབྱོར་རྒྱུད་དང། མ་རྒྱུད་ལ་རྣལ་འབྱོར་མའི་རྒྱུད་དུ་བཏགས་པ་དེ་ལ་བྱ་སྟེ། རྣལ་འབྱོར་
མའི་རྒྱུད་ལ་མཁའ་འགྲོ་མའི་རྒྱུད་ཅེས་གསུངས་པས་ཀྱང་ཤེས། ཕྱེ་བ་ཕྲག་དྲུག་སོགས་རྒྱུད་ཀྱི་གྲངས་ལས། ཤླཽ་ཀའི་གྲངས་ལ་མི་བྱེད། གསང་བ་འདུས་པ་སྟོང་ཕྲག་གཅིག། ཅེས་པའི་སྟོང་ཕྲག་ནི་ཤླཽ་ཀའི་གྲངས་ལ་བྱ་དགོས། དེ་ལ་ཤླཽཀ་སྟོང་
ཕྲག་མེད་ཀྱང་བརྒྱད་བརྒྱ་ལྷག་ཙམ་ཡོད་པས་སྟོང་དང་ཉེ་བས་ན་རགས་རྩིས་མཛད་པར་གསུངས། རྣལ་འབྱོར་རྒྱུད་རྣམས་ཀྱི་ནི་ཚད། །བྱེ་བ་ཕྲག་ནི་དྲུག་ཏུ་ངེས། །སོགས་ཀྱིས་བླ་མེད་དང་རྒྱུད་སྡེ་འོག་མ་ཐམས་ཅད་ཀྱི་ཚད་བསྟན། འདིའི་བྱེ་བ་འཇིག་
རྟེན་ཡོངས་གྲགས་ཀྱི་ས་ཡ་དང། ཡོངས་གྲགས་ཀྱི་བྱེ་བ་ནི་འདིར་ས་ཡ་ཡིན། པོད་ཀྱི་བླ་མ་རྣམས་ཞེས་པས་སྐྱའི་གོང་མ་རྣམས་དང། བུ་སྟོན་རིན་པོ་ཆེ་སོགས་ལ་བྱེད་པར་གསུངས་གསུངས། བ་ཐབས་གཙོ་བོར་སྟོན་པས་ཐབས་རྒྱུད་དང། ཤེས་
རབ་གཙོ་བོར་སྟོན་པས་ཤེས་རབ་ཀྱི་རྒྱུད། ཐབས་བདེ་བ་ཆེན་པོ་དང་རོ་གཅིག་ཏུ་གྱུར་པའི་སྟོང་ཉིད་རྟོགས་པའི་ཤེས་རབ་བམ། ཐབས་ཤེས་དེ་གཉིས་ཆ་མཉམ་དུ་གཙོ་བོར་སྟོན་པས་གཉིས་མེད་ཀྱི་རྒྱུད་ཅེས་ཟེར་བས། རང་ལུགས་ལ་བླ་མེད་ཀྱི་
རྒྱུད་ཡིན་ན་ཐབས་ཤེས་གཉིས་མེད་ཀྱི་རྒྱུད་ཡིན་པས་ཁྱབ། སྒྱུ་ལུས་རྩལ་དུ་བཏོན་པ་དང། སྒྱུ་ལུས་རྩལ་དུ་མི་བཏོན་པར་འོད་གསལ་རྩལ་དུ་བཏོན་པ་གཉིས་འགལ་ཡང། གཉིས་མེད་ཀྱི་རྒྱུད་དང་ཕ་མའི་རྒྱུད་ནི་མི་འགལ་ཏེ། དེ་གཉིས་ཀྱི་འཇོག་

[045A]༄༅། །བྱེད་ཐ་དད་པས་སོ། །བ་ཁ་ཅིག་གིས། བདེ་མཆོག་རྩ་རྒྱུད་ཀྱི། རྣལ་འབྱོར་གསང་མཐའི་དབྱེ་བ་ཞེས་པ་ལ་བསམས་ནས་གསང་མཐའི་རྒྱུད་གཅིག་བཞག་པ་ཡང་མི་འཐད། ཐབས་ཤེས་གཉིས་མེད་ཅེས་པའི་
ཐབས་ཤེས་ནི་ཡོངས་གྲགས་ཀྱི་ཐབས་བདེ་བ་ཆེན་པོ་དང་ཤེས་རབ་སྟོང་པ་ཉིད་གཉིས་ལ་བྱ། ན་རྣལ་འབྱོར་ཞེས་བ་གོང་གི་འདུས་པ་ཕྱི་མའི་ལུང་ལྟར་ཡིན། ཐབས་ནི་མི་སློབ་པའི་དག་པའི་སྒྱུ་ལུས་གཙོ་བོར་འགྲུབ་བྱེད། ཤེས་རབ་ནི་ཡེ་
ཤེས་ཆོས་སྐུ་གཙོ་བོར་འགྲུབ་བྱེད། བ་རྟེན་དེས་བསྒྲུབས་ན་མཆོག་འགྲུབ་པ་ཡོད་ཅེས་པའི་མཚམས་སུ། འོན་ཀྱང་རྟེན་དེས་ཟུང་འཇུག་གྲུབ་པ་ན། དག་པའི་སྒྱུ་མའི་སྐུ་དེ་ཉིད་སྐྱེས་པའི་རྟེན་ཡིན་གྱི། བུད་མེད་མིན། འཚང་ངོ་མ་རྒྱ་སྐབས་
སྒྱུ་ལུས་འགྲུབ་པ་སྐྱེས་པའི་རྟེན་ལ་བརྟེན་དགོས་པས། དག་པའི་སྒྱུ་ལུས་པ་དང། སངས་རྒྱས་པའི་རྟེན་ལ་སྐྱེས་པས་ཁྱབ། བླ་མེད་ལ་བུད་མེད་ཀྱི་རྟེན་ལ་འཚང་རྒྱ་བ་ཡོད་པར་གསུངས་པ་བུད་མེད་ཀྱི་ཕྱིའི་ཕུང་པོ་རགས་པའི་རྟེན་ལ་
དགོངས། ཕར་ཐེག་ལ་སངས་རྒྱས་པའི་རྟེན་ལ་སྐྱེས་པ་དགོས་ཀྱང། སྔགས་ལུགས་སྐྱེས་པ་དང་བུད་མེད་གཉིས་ཀའི་རྟེན་ལ་སངས་རྒྱས་པ་ཡོད། སྤྱིར་འཚང་རྒྱ་ཚུལ་ལ་སྒྱུ་ལུས་དང། སྟོང་གཟུགས། འཇའ་ལུས་སྒྲུབ་ཚུལ་གསུམ་ཡོད་
རྙིང་མ་སོགས་ལ་འཇའ་ལུས་བསྒྲུབས་རབས་མང་ཡང། དགག་པ་ཡང་ཆེས་གསལ་བ་གུང་ཐང་རིན་པོ་ཆེའི་རྗེའི་བསྟོད་པ་དོན་ལྡན་རང་འགྲེལ་ལས་གསུངས་པས་དེར་ཡང་ངེས་པར་བལྟ་དགོས་པ་མང། བ་ཕ་རྒྱུད་མ་རྒྱུད་ཀྱི་འཇོག་ཚུལ་ཕལ་

[045B] བསྐྱེད་རིམ་དེ་ཉིད་སེམས་དབེན་གྱི་སྟོང་གཞི་ལས་རིམ་གྱིས་འོད་གསལ་འགྲུབ་པའི་སྨིན་བྱེད་གཙོ་བོར་བྱས་པའི་བསྐྱེད་རིམ་མ་རྒྱུད་ཀྱི་བསྐྱེད་རིམ་དང། དེ་ལས་རིམ་གྱིས་སྒྱུ་ལུས་འགྲུབ་བྱེད་གཙོ་བོར་
བྱས་པ་ཕ་རྒྱུད། ཡང༑ རྒྱུ་རྡོ་རྗེ་འཛིན་པ་ལྷ་སྐུར་བསྒོམ་པ་ཕ་རྒྱུད། ནཱ་ད་ཕྲ་མོ་རྟེན་དུ་བྱས་པ་མ་རྒྱུད་ཀྱི་བསྐྱེད་རིམ། དབང་འགའ་ཞིག་ལ་བཾ་ཡིག་ནཱ་ད་སོགས་བཞག་པ་ཡང་མ་རྒྱུད། ཕ་རྒྱུད་ཀྱི་ཕ་ནི་ཐབས་དང། མ་རྒྱུད་ཀྱི་མ་སྟོང་ཉིད་རྟོགས་
པའི་ཡེ་ཤེས་ལ་བྱེད། དོན་དུ་འོད་གསལ་སྒྲུབ་ཚུལ་རྩལ་དུ་བཏོན་ནས་འཆད་པར་མ་ཟད། ཀུན་རྫོབ་སྒྱུ་མའི་སྐུ་སྒྲུབ་ཚུལ་རྩལ་དུ་བཏོན་ནས་འཆད་པས་ན་ཕ་རྒྱུད། སྒྱུ་ལུས་སྒྲུབ་ཚུལ་རྩལ་དུ་བཏོན་ནས་མི་འཆད་པར། སྟོང་ཕྱོགས་དོན་དམ་འོད་གསལ་རྩལ་
དུ་བཏོན་ནས་འཆད་པ་མ་རྒྱུད་ཀྱི་འཇོག་བྱེད་དོ། །ན་རྩལ་དུ་བཏོན་ཚུལ་སོ་སོའི་ཐུན་མོང་མ་ཡིན་པའི་ནུས་པ་རྩལ་དུ་བཏོན་མི་བཏོན་ལ་བྱ། བྱ་ཞེ་སྡང་ཐབས་རྒྱུད་ནི། རྒྱུའི་སྐབས་སུ་སྙིང་རྗེས་ཀུན་ནས་བསླང་ཡང་དུས་ཀྱི་ཀུན་སློང་ལ་ཞེ་སྡང་ལམ་དུ་
བྱེད་པའི་ཆ་ནས་འཇོག། ཡང་འགའ་ཞིག་གིས་དུས་ཀྱི་སྐབས་སུ་མ་ཟད་རྒྱུའི་ཀུན་སློང་ལ་ཡང་ཞེ་སྡང་དགོས་ཟེར་བ་ཡོད། རྡོ་རྗེ་ཨ་ར་ལིའི་རྒྱུད་ལ་གཏི་མུག་ཐབས་རྒྱུད་དུ་གསུངས་པ་གཉིད་དང་འོད་གསལ་ལམ་དུ་འཁྱེར་བའི་གནད་ཀྱིས་ཡིན་ནམ་དཔྱད་
གསུངས་གསུངས། ན་རྩ་བ་ཡི་གེ་གསུམ་ཞེས་པ་ལས་འཕྲོས། འདུས་པའི་རྩ་སྔགས་ལ་ཀཾ་ཀ་ནི་བཟླ་བའི་རྒྱུ་མཚན། དེ་ཉིད་བསྡུས་པ་འདུས་པ་ལ་བལྟོས་ནས་རྩ་རྒྱུད་ཡིན་ཞིང། དེར་རིགས་ལྔའི་ནང་ནས་མི་བསྐྱོད་པའི་རྩ་སྔགས་ཀཾ་ཀ་ནི་ཡིན་

[046A]༄༅། །པས་འདིར་ཡང་དེ་བཟླ་བ་ཡིན། ན་མོ་རཏྣ་སོགས་རྒྱུད་སྡེ་འོག་མའི་སོགས་ཆོས་ཡིན་པས་འདིར་དེ་མི་དགོས་པར་ཀཾ་ཀ་ནི་མན་ཆད་བཟླ་བའོ། །བ་སྤྱིར་རྒྱུད་སྡེ་ལ་བཟང་ངན་མེད་ཀྱང། བླ་མེད་ལ་ནང་གསེས་ཀྱིས་བསྐྱེད་
རིམ་སྟོན་པ་དེ་རྫོགས་རིམ་སྟོན་པ་ལ་བལྟོས་ཏེ་དམན་པས་ན་མཆོག་དམན་ཡོད་པར་གསུངས། ན་འདུས་པའི་ལྷའི་གཙོ་བོ་མི་བསྐྱོད་པ་ཡིན་ཀྱང། ཡེ་ཤེས་ཞབས་ལུགས་དཀྱིལ་འཁོར་གྱི་གཙོ་བོ་འཇམ་དབྱངས་ལ་མཛད་པ་འཇམ་
དབྱངས་སློབ་དཔོན་ཉིད་ཀྱི་ལྷ་ཡིན་ཕྱིར་མཛད་པས་དེ་ལྟར་བྱ། ན་གོར་རེ་ན་ནི་ཞེས་པའི་དོན། གོང་གི་བླ་མ་རིན་པོ་ཆེའི་གསུང་བཤད་དུ། གོ་བར་རེ་ན་ནི་ཞེས་གསུངས་ཤིང། འཇམ་བཞད་རིན་པོ་ཆེས་གོ་བ་ཡིན་ན་ནི་ཞེས་གསུངས་སྣང། བ་
རབ་ཏུ་བསྟན་ཏོ། །ཞེས་སོ། །ཞེས་པའི་ཐད། རྒྱ་ནག་ན་བོད་དུ་མ་འགྱུར་པའི་འཕགས་པ་ཡབ་སྲས་ཀྱི་རྣམ་ཐར་ཞིག་ཡོད་པ་དེར་ཟླ་གྲགས་ཀླུ་སྒྲུབ་ཀྱི་སློབ་མར་བཤད་ཅེས་རོལ་རྡོར་གསུངས། ཡང༑ མགོན་པོ་ཀླུ་སྒྲུབ་གཤེགས་ཁར། ཆོས་ཀྱི་ཐ་མ་སྐྱེ་
མེད་ཡིན། །སློབ་མའི་ཐ་མ་ཟླ་གྲགས་ཡིན། །ང་ནི་བདེ་བ་ཅན་དུ་འགྲོ། །ཞེས་གསུངས་པ་ཚད་ལྡན་འགའ་ལས་བཤད། རོང་ཊཱིཀ་པས་ཟླ་གྲགས་ཀླུ་སྒྲུབ་ཀྱི་དངོས་སློབ་མ་ཡིན་ཏེ། ཟླ་གྲགས་ལོ་བཞི་བརྒྱ་བཞུགས་པར་བཤད་པ་ཡང་རྒྱ་གར་ན་ལོ་ཕྱེད་
ལ་ལོར་བརྩི་བ་ཡིན་ཟེར་པ་སོགས་ཀྱང་སྔ་མ་རྣམས་ཀྱིས་ཁེགས་སོ། །ན་འགྲེལ་པ་མཁན་གྱིས་མི་ཤེས་པས། །ཞེས་པའི་འགྲེལ་པ་མཁན་ནི་ཟླ་གྲགས་ལ་གོ་རྒྱུ་སྟེ། ཟུར་ཟ་མཁན་ཞིག་གིས་ལྷད་བཅུག་པར་གསུངས། ན་ཨཱརྱ་དེ་བ་ཞེས་པ་

[046B] འདུས་པའི་བླ་བརྒྱུད་གྲས་རྔོག་ཨཱརྱ་དེ་བཞེས་པ། ངོས་ཆུང་དུས་ཙྪ་ཁང་ནས་རྒྱལ་མཆོག་བསྐལ་བཟང་གི་གསན་ཡིག་སྔར་གྱི་དཔེ་རྙིང་དབུ་མེད་བྲིས་ཤོག་ལགས་པ་ཞིག་རྙེད་པ་དེར་ཏ་སྡེའི་ད་ལ་ར་བརྩེགས་པའི་རྡོག་ཨཱརྱ་དེ་བ་ཞེས་
སྣང༑ རྔེས་སུ་རྩད་བཅད་པས་དེའི་ཡུལ་ན་རྡོག་མདའ་དང། རྡོག་གཞུང་ཞེས་ཡོད་འདུག་པས། རྡོག་ཅེས་ཀ་སྡེའི་ང་ལ་ར་བ་བརྩེགས་པ་ཡི་གེ་ནོར་བ་འདྲ། གཤམ་དུ་རྡོག་ཡེ་ཤེས་སེངྒེ་ཞེས་ཡོད་པ་ཡང་རྡོག་ཡིན་པར་གསུངས་འདུག། ན་
རྡོ་རྗེ་ཕྲེང་བའི་ལུང། རྟག་ཏུ་དགེ་བའི་སོགས་དང། གསོད་པ་དང་ནི་སོགས་ཚིགས་བཅད་གཉིས་ཀྱིས་སྐྱེས་བུ་ཆུང་ངུ་དང་ཐུན་མོང་བ། རྟོག་པ་ངན་པ་སོགས་གཅིག་གིས་རྟོག་པ་ངན་པ་ཞེས་པ་སྲིད་བ་དེ་དོན་གཉེར་གྱི་རྟོག་པ་ལ་བྱས་ནས་འབྲིང་དང་ཐུན་
མོང་བ། སེམས་ཅན་རྣམས་ནི་སོགས་ཀྱིས་སྐྱེས་བུ་ཆེན་པོ་སྟེ་སྐྱེས་བུ་གསུམ་གྱི་ལམ་རིམ་བསྟན། བ་ཐོག་མའི་སྣོད་རུང་ནི་ལམ་ཐུན་མོང་བ་ལ་བློ་སྦྱང་བ། བ་དབང་གིས་སྣོད་རུང་དུ་བྱ་ཞེས་པས་སྣོད་རུང་གཉིས་པ་དབང་གིས་རྒྱུད་སྨིན་པར་བྱས་
པ༑ པ་ཚེ་འདིའི་འགྲུབ་ནི་ཚེ་འདིའི་ཆགས་པ། བློ་ལིངས་སྐྱུར་ནི་བློ་བཀལ་བ། ན་སྤྱོད་བསྡུས་ཀྱི་ལུང། དངོས་པོ་སྣ་ཚོགས་པ་ལ་མངོན་པར་ཞེན་པ་ཞེས་པའི་ཞེན་པ་ནི་རང་བཞིན་གྱིས་གྲུབ་པར་ཞེན་པ། ན་ཅིག་ཅར་བར་སྨྲ་ན་ནི། ཞེས་པའི་
ཐད༑ བཀའ་བརྒྱུད་པ་འགའ་ཞིག་བསྐྱེད་རྫོགས་གཉིས་ཅིག་ཅར་སློབ་པར་འདོད་པ་མི་འཐད་དེ། ཚེ་སྔོན་མར་བསྐྱེད་རིམ་ལ་ཤིན་ཏུ་བྱང་བའི་བག་ཆགས་ཅན་ཡིན་ན་ད་ལྟ་རྫོགས་རིམ་ལ་བསླབ་ཆོག་པ་སྲིད་ཀྱང། དེ་མིན་རྫོགས་རིམ་ལ་བསྐྱེད་རིམ་

[047A]༄༅། །རགས་བ་སྔོན་དུ་འགྲོ་དགོས་པས་ཁྱབ། ཕྲ་མོར་ངེས་པ་མེད། ཕར་ཐེག་པའི་ས་བཅུ་པ་ནས་འཇུག་པ་དམིགས་བསལ་དུ་གསུངས་པའོ། །བ་དང་པོ་སྦྱོར་བ་ལ་རྣལ་འབྱོར་དང། རྗེས་སུ་རྣལ་འབྱོར། ཤིན་ཏུ་རྣལ་
འབྱོར། རྣལ་འབྱོར་ཆེན་པོ་སྟེ་བཞི། དེ་ཐོག་དཀྱིལ་འཁོར་རྒྱལ་མཆོག་དང། ལས་རྒྱལ་མཆོག་སྟེ་རྣལ་འབྱོར་དྲུག་བཤད། ན་འགའ་ཞིག་རྫོགས་རིམ་ལ་རྒྱུད་གཞན་གྱི་བསྐྱེད་རིམ་སོང་ན་ཆོག་ཟེར། ཡང་གཙོ་འཁོར་ཐམས་ཅད་བསྐྱེད་རིམ་
སྐབས་བསྒོམ་པ་སྔོན་དུ་མི་དགོས་ཟེར་ཡང། དེ་མི་འཐད་དེ། ངེས་ཅན་དུ་དགོས་པའི་ཕྱིར་ཏེ། འོ་ན་འཇིགས་བྱེད་དཔའ་བོ་གཅིག་པ་ལ་བསྐྱེད་རྫོགས་མེད་དམ་ཞེ་ན། དེ་དམིགས་བསལ་ཅན་ཡིན་པར་སྔགས་རིམ་དུ་གསུངས་པདྨ་མའི་ཞལ་ལས་
ཤེས་དགོས་གསུངས། བ་དྲན་པ་གཅིག་པའི་རྣལ་འབྱོར་བསྐྱེད་རིམ་རགས་པ་དང། རྟོག་པའི་རྣལ་འབྱོར་ནི་བསྐྱེད་རིམ་ཕྲ་མོ། དྲན་པ་གཅིག་པའི་དོན་ནི་གཞན་གང་ཡང་མི་དྲན་པར་གཅིག་ཏུ་ལྷ་བསྒོམ་པ་ཁོ་ན་དྲན་པའམ། རང་དང་ལྷ་གཉིས་
ངོ་བོ་གཅིག་ཏུ་དྲན་པའི་དོན་ཡིན། བསྐྱེད་རིམ་ཕྲ་རགས་ལ་རིམ་གྱིས་སློབ་དགོས། ཡང་བསྐྱེད་རིམ་ལ་རྟོག་པའི་རྣལ་འབྱོར་དང། རྫོགས་རིམ་ལ་མི་རྟོག་པའི་རྣལ་འབྱོར་ཞེས་ཀྱང་བྱ། ན་འཕོང་སློབ་པ་ནི་མདའ་སློབ་པ། འབེན་ཆེན་པོ་ལ་བྱང་
ནས་ཆུང་བ་ལ་སློབ་པ་ཞེས་པ་བསྐྱེད་རིམ་རགས་པའི་རྗེས་སུ་ཕྲ་པ་ལ་སློབ་པའི་དཔེ། རྟོག་པའམ། ཞེས་པའི་སྐབས། བསྐྱེད་རིམ་ཕལ་ཆོར་རྟོག་པ་ཡིན། དེ་ལ་གསལ་སྣང་བཤད་པ་དོན་སྤྱིའི་གསལ་སྣང་ལ་བྱ། བླ་མ་གོང་མ་འགས། རྟོག་

[047B] དེ་ལ་མངོན་སུམ་གྱི་གསལ་སྣང་ཡིན་པས་མ་ཁྱབ་གསུངས། བ་ཨེ་ཝཾ་ལ་དྲང་དོན་དང་ངེས་དོན་གཉིས་ལས། དྲང་དོན་གྱི་ཨེ་ནི་རྡོ་རྗེ་འཆང་བཞུགས་པའི་གདན་དང། ཝཾ་ནི་གསུངས་པ་པོ་ལ་བྱེད། ན་བདེ་སྟོང་དབྱེར་མེད་
ཀྱི་ཡེ་ཤེས་ལ་སྙིང་རྗེ་ཟེར། ན་ཨེ་ཡིག་གྲུ་གསུམ་དུ་གསུངས་པ་བོད་ཀྱི་ཨེ་ཡིག་གྲུ་གསུམ་གྱི་དབྱིབས་སུ་མེད་ཀྱང། རྒྱ་ཡིག་ལྙྪའི་ཨེ་ཡིག་གྲུ་གསུམ་གྱི་དབྱིབས་སུ་ཡོད་པས་དེ་ལྟར་གསུངས། སྤྱི་བོའི་རྩ་འཁོར་གྲུ་གསུམ་གདུགས་ཁ་ཐུར་
བསྟན་ལྟ་བུ་ཨེ། མགྲིན་པའི་རྩ་འཁོར་ཟླུམ་བོ་ཁ་གྱེན་ལ་བཟེད་པ་ཝཾ། དེ་གཉིས་ཁ་སྤྲོད་ཡོད་པ་དྲང་དོན་གྱི་ཐིག་ལེ་ཡིན། དེས་རྩ་འཁོར་གཞན་ལའང་འགྲེ། རྣམ་ཐར་སྒོ་གསུམ་གཞི་བུམ་པ་ལྟ་བུ་ལ་སྦྱར་ན། བུམ་པ་རང་བཞིན་མེད་པ་
སྟོང་པ་ཉིད། རྒྱུ་རང་བཞིན་མེད་པ་མཚན་མེད། འབྲས་བུ་རང་བཞིན་མེད་པ་སྨོན་མེད་དོ། །ན་ཕུང་པོ་རྣམ་དཔྱད་སོགས་རྐང་པ་གཉིས་ནི། དཔྱད་པ་བྱས་ནས་མ་རྙེད་པའི་ཚེ་གཏན་མེད་དུ་གཟུང་ན། དེའི་སྟོང་ཉིད་ལ་སྙིང་པོ་མེད་པའི་དོན་ནོ། །
ཁྱོད་ནི་རྣམ་དཔྱོད་ཅན་ཞིག་གོ། ཞེས་པ་མ་རངས་པའི་གསུང། བ་རྡོ་རྗེ་ནི་མི་ཕྱེད་པ་སོགས་རྡོ་རྗེ་ཕ་ལམ་དང་དཔེ་སྦྱར་བ། ན་མཆོག་དམན་གྱི་རིམ་པ་བཞི་ཡོད་དེ་སོགས་ཀྱི་ཐད། བྱེ་སྨྲས་རྟག་གཅིག་རང་དབང་ཅན་གྱིས་སྟོང་པའི་བདག་
མེད་དང། མདོ་སྡེ་བས་རང་རྐྱ་ཐུབ་པའི་རྫས་ཡོད་ཀྱིས་སྟོང་པའི་བདག་མེད་གཉིས་འདོད་ཅིང། དེ་གཉིས་ཀས་གང་ཟག་གི་བདག་མེད་གཉིས་འདོད་མོད་ཀྱང། འདིར་མདོ་སྡེ་པ་སྨོས་པ་གཙོ་ཆེ་ཆུང་ཡོད་ལ། ཐལ་འགྱུར་བ་མ་གཏོགས་རང་རྒྱུད་པ་

[048A]༄༅། །མན་ཆད་ཀྱིས་གང་ཟག་གི་བདག་མེད་འདོད་ཚུལ་ལ་ཕྲ་རགས་མེད་མོད། གང་ཟག་གི་བདག་མེད་དེ་གཉིས་ལ་ཕྲ་རགས་ཡོད་མེད་དཔྱད་དགོས་པར་གསུངས།    ༈   
ཐུབ་པའི་རྫས་ཡོད་ཀྱིས་སྟོང་པ་དང། སེམས་ཙམ་པའི་གཟུང་འཛིན་རྫས་གཞན་གྱིས་སྟོང་པ་དང། དེ་བཞིན་དུ་རང་རྒྱུད་པ། ཐལ་འགྱུར་བ་བཅས་ཀྱི་སྟོང་བ་བཞི་ལས། དང་པོ་དེ་དང་བདེ་བ་སྦྱོར་བ་མི་རུང། མ་མཐའ་སེམས་ཙམ་ཡན་དེ་ལྟར་སྦྱོར་བ་
ཡོད་ཀྱང། དེ་ལྟར་བསྐྱེད་པ་བསྐྱེད་རིམ་པ་ལས་རྫོགས་རིམ་པ་མེད། རྫོགས་རིམ་པ་ཡིན་ན་ཐལ་འགྱུར་བ་ཡིན་པས་ཁྱབ་སྟེ། སྦྱོར་ལམ་ཐོབ་པས་ཁྱབ་པའི་ཕྱིར། ན་ཕར་ཐེག་ལུགས་ལ། རྗེ་བཙུན་ཆོས་ཀྱི་རྒྱལ་མཚན་དང་པཎ་ཆེན་བསོད་གྲགས་སོགས་ཀྱིས་བར་
ཆད་མེད་ལམ་དང། རྣམ་གྲོལ་ལམ་གཉིས་ཀ་འཇོག་སྒོམ་ཁ་ནོར་བཞེད། ཀུན་མཁྱེན་བར་བས་བར་ཆད་སེད་ལམ་དཔྱད་སྒོམ་དང། རྣམ་གྲོལ་ལམ་འཇོག་སྒོམ་ཡིན། སྔགས་ལུགས་ལ་དགའ་བ་བཞི་པ་ལྷན་སྐྱེས་ཀྱི་དགའ་བ་དང། སྟོང་པ་བཞི་བ་
འོད་གསལ་ཤར་ནས་བདེ་སྟོང་སྦྱོར་བའི་དུས་སུ་སོར་རྟོག་གི་དཔྱོད་པ་མི་བྱེད་པས་རིམ་པ་བཞི་པའི་དོན་གྱི་འོད་གསལ་འཇོག་སྒོམ་ཡིན་གསུངས། བ་མང་བར་སྣང་ངོ། །ཞེས་པའི་མཚམས། བསྐྱེད་རིམ་པའི་ཞུ་བ་དེ་དེ་ཡང་མིན་ཏེ། རླུང་
མཐིམ་པའི་ཕྱིར་རོ། །དེ་ལྟར་ན་སོགས། ན་རྩ་གསུམ་གསལ་བཏབ་སྟེ་གནད་དུ་བསྣུན་པ་རྒྱུད་སྡེ་འོག་མ་གསུམ་དང་ཕར་ཕྱིན་ཐེག་པ་ལ་མེད་ཅིང། ལྷན་སྐྱེས་ཀྱི་བདེ་བ་ལ་རླུང་དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་བ་ཞིག་དགོས་

[048B] དེ་འདྲ་རྒྱུད་སྡེ་འོག་མ་གསུམ་ལའང་མ་བཤད། ཕར་ཐེག་ནས་ཀྱང་མ་བཤད།    ༈    རོ་རྐྱང་གི་རླུང་དབུ་མར་ཞུགས། དེས་གཏུམ་མོའི་མེ་སྦར། དེས་བྱང་སེམས་ཞུ་བ་ལས་བདེ་བའི་ངོ་བོར་སྐྱེས་པ་ན་དེ་གྲུབ་
པར་གསུངས། བ་དབྱེར་མེད་དུ་སྦྱོར་བའོ། །ཞེས་པར། བདེ་སྟོང་སྦྱོར་ཚུལ་དང་པོ་སྟེ། ཡུལ་ཡུལ་ཅན་སྦྱོར་བའོ། །   ༈    དག་པའི་སྒྱུ་ལུས་མ་གྲུབ་པས། དེ་འདྲའི་འོད་གསལ་
དེ་ཀུན་རྫོབ་ཀྱི་སྣང་བ་དང་གཉིས་སྣང་གང་ཡང་མེད་པའི་སྟོང་ཉིད་རྟོགས་པའི་བློ་ཡིན་ལ། འགའ་ཞིག་གིས་ཀུན་རྫོབ་ཀྱི་སྣང་བ་ཡོད་ཟེར། དེ་འདྲའི་འོད་གསལ་དེ་ཡུལ་ཅན་བདེ་བ་ཆེན་པོའི་ཡེ་ཤེས་སྟོབས་ཆེ་བའི་སྟབས་ཀྱིས་མཐོང་སྤངས་དང། སྒོམ་
སྤངས་ཉོན་སྒྲིབ་སྒོར་དགུ་ཅིག་ཅང་དུ་སྤོང་ནུས་པའི་ལམ་དང། ཉོན་སྒྲིབ་ཀྱི་དངོས་གཉེན་བར་ཆད་མེད་ལམ་དུ་འཇོག། ཕར་ཐེག་པའི་སྟོང་ཉིད་མངོན་སུམ་དུ་རྟོགས་པའི་བློ་དང། སྔགས་ཀྱི་དེའི་བློ་སྟོབས་ཆེ་ཆུང་གི་ཁྱད་པར་དེ་ལྟར་ཡིན། སྟོང་ཉིད་རྟོགས་
བའི་ཡེ་ཤེས་དེ་ལྷན་སྐྱེས་ཀྱི་བདེ་བའི་ངོ་བོར་གྱུར་ཏེ། སྟོང་ཉིད་ཕྱིན་ཅི་མ་ལོག་པར་རྟོགས་ནས་ཡུལ་ཡུལ་ཅན་གཉིས་མཉམ་པར་སྦྱར་བ་དེ་བདེ་སྟོང་དབྱེར་མེད་ཀྱི་དོན་ཡིན་གྱི། སྤྱིར་ཆོས་དེ་དང་དེའི་ཆོས་ཉིད་གཉིས་ངོ་བོ་དབྱེར་མེད་ཙམ་མ་ཡིན་ནོ། །ན་
དག་པའི་སྒྱུ་ལུས་དང་ཟུང་འཇུག་ལ་སྙིང་རྗེའི་ཐ་སྙད་བྱས་པ་ཡོད། བདེ་ཆེན་གྱི་ཡེ་ཤེས་ལ་བདེ་བའི་ཆ་ནས་ཐབས། སྟོང་ཉིད་རྟོགས་པའི་ཆ་ནས་ཤེས་རབ་ཟེར།    ༈   
[049A]༄༅། །ནི༑ སྙིང་རྗེས་སེམས་ཅན་མི་འདོར་བ་དེ་བཞིན་དུ་བདེ་བ་ཆེན་པོ་དེས་ཀྱང་སེམས་ཅན་མི་འདོར་བ་དང། སྒྲ་སྒྲུབ་ཀྱི་སྟེང་ནས་ཀྱང་ཡིན་ནོ། །་སྟོང་ཉིད་བདེན་པར་བཟུང་བ་གསོར་མི་རུང་གི་ལྟ་བར་གསུངས་པ་
ཟས་མ་ཞུ་བ་ལ་སྨན་བཏང་བ་ཡང་མ་ཞུ་བར་སོང་བ་ལྟ་བུ་ཡིན། ་དེ་ལ་དོན་དམ་བདེན་པ་དངོས་ནི་སོགས་ཀྱི་སྐབས། དོན་དམ་ལ་ཡུལ་དོན་དམ་དང་ཡུལ་ཅན་དོན་དམ་གཉིས། ངེས་དོན་གྱི་འོད་གསལ་དེ་ལ་ཨེ་དང་དོན་དམ་དང་ཟུང་དུ་འཇུག་རྒྱུའི་
ཡ་གཅིག་ཏུ་བཤད། རླུང་འོད་ཟེར་ལྔ་པ་ལས་གྲུབ་པའི་དག་པའི་སྒྱུ་ལུས་དལ་ཀུན་རྫོབ་དང་ཟུང་དུ་འཇུག་རྒྱུའི་ཡ་གཅིག་ཡིན་ལ། དེ་འདྲ་བའི་སྒྱུ་ལུས་དེ་ལ་ཝཾ་དང། དེ་གཉིས་ཟུང་འཇུག་ལ་ཐིག་ལེ་ཟེར།    ༈   རྒྱུད་བླ་མ་ལས་གཟུགས་སྐུ་གཉིས་
ལ་ཀུན་རྫོབ་དང། སྐུ་གཞན་གཉིས་ལ་དོན་དམ་ཞེས་བཤད་པས་ཀུན་རྫོབ་མིག་ལ་སྣང་བའི་སོགས་སྣང་ནས་དོན་བྱེད་པ་དང། དོན་དམ་ནི་མིག་ལ་མི་སྣང་བའི་སྒོ་ནས་བཤད་གསུངས། ་ཕར་ཕྱིན་ཐེག་པར་ས་བརྒྱད་པ་ཡན་ཆད་ཀྱི་ལམ་མཐོན་
བོའི་སྐབས་སུ་སྟོང་ཉིད་ལ་མཉམ་པར་བཞག་པའི་སྐབས་སངས་རྒྱས་རྣམས་ཀྱིས་བསླངས་ནས་རྗེས་ཐོབ་ཏུ་བསོད་ནམས་ཀྱི་ཚོགས་བསགས་པ་ལ་བསྐུལ་དགོས། དེའི་རྒྱུ་མཚན་ཕར་ཐེག་པས་མཉམ་གཞག་གི་སྐབས་དེར་སྟོང་ཉིད་ཁོ་ན་བསྒོམ་
པ་ཡིན། རྗེས་ཐོབ་ཏུ་བསོད་ནམས་ཀྱི་ཚོགས་མ་བསགས་ན་ཞི་མཐར་ལྷུང་ཉིན་ཡོད་ལ། སྔགས་ལ་ལམ་མཐོན་པོར་མཉམ་གཞག་ཏུ་ཇི་ཙམ་གནས་ཀྱང་བསྐུལ་མི་དགོས་ཏེ། སྔགས་འདིར་བདེ་བ་ཆེན་པོའི་ཡེ་ཤེས་ཀྱི་སྟེང་ན་བསོད་ནམས་ཀྱི་

[049B] ཇི་ཙམ་མཉམ་པར་བཞག་པ་ཙམ་གྱིས་བསོད་ནམས་ཀྱི་ཚོགས་གོང་འཕེལ་དུ་འགྲོ་བས་མཉམ་གཞག་ལ་ཆིག་དྲིལ་རུང་ངོ། །བླ་མེད་ནས་བཤད་པའི་སོགས་ཀྱི་ཐད། ཕར་ཐེག་གི་སྐབས་སུ་ས་བརྒྱད་པའི་མཚན་དཔེ་
རྗེས་མཐུན་པ་དེ་ཉིད་རིམ་གྱིས་སྦྱངས་ནས་མཚན་དཔེ་གསལ་རྫོགས་ཀྱི་སྐུར་གནས་འགྱུར་བ་ཡིན་ལ། སྔགས་ཀྱི་སྐབས་སུ་ལྷན་སྐྱེས་ཀྱི་དགའ་བ་ཆོས་སྐུའི་ཉེར་ལེན་དང། སྟོང་པའི་ཡེ་ཤེས་དང་ངོ་བོ་གཅིག་པའི་རླུང་འོད་ཟེར་ལྔ་པ་དེ་གཟུགས་སྐུའི་
ཉེར་ལེན་ཡིན། ་ཕྱི་ནང་གི་ཕྱག་རྒྱ་གཉིས་བདེ་ཆེན་འདྲེན་ཐབས་ཡིན། ལུས་ལ་གནད་དུ་བསྣུན་ལུགས་ལ། ལ་ལས་སྤྱི་བ་དང། ལ་ལས་མགྲིན་པ། ལ་ལས་སྙིང་ཁ། ལ་ལས་ལྟེ་བར་ཟེར་བ་ཡོད་ཀྱང་གྲུབ་ཆེན་སོ་སོས་བཞེད་པའི་གནད་དུ་
བསྣུན་ནས་མི་འདྲ། དེ་དག་ལ་ཁྱད་པར་མི་འདྲ་བ་རེ་ཡོད་དེ། སྤྱི་བོར་གནད་དུ་བསྣུན་པས་བྱང་སེམས་འཇུ་སླ། མགྲིན་པར་རྨི་ལམ་གྱི་དགེ་སྦྱོར་འཕེལ་སྟོབས་ཆེ། སྙིང་ཁར་འོད་གསལ་འཆར་སླ་ཞིང་སྟོབས་ཆེ། ལྟེ་བར་གཏུམ་མོའི་མེ་
འབར་བས་བདེ་དྲོད་འཕེལ་སྟོབས་ཆེ་བ་སོགས་སོ། །འཕགས་ལུགས་ལ་ཐོག་མར་གསང་གནས། དེ་རྗེས་སྙིང་ཁར་བསྣུན། བསྣུན་ལུགས་ནི། དེ་དང་དེར་རླུང་འཛིན་བའམ་སེམས་བཟུང་ན་རླུང་དངོས་སུ་མ་བསྒོམ་ཡང་རླུང་སེམས་གཉིས་ཧཱུཾ་ཏཱིར་
ཚུད་པའི་གནད་ཡོད་བས་ཤེས་དགོས། ་བསྐྱེད་རིམ་གྱི་ལམ་སྣོད་ཀྱི་ཆགས་འཇིག་དང། རྫོགས་རིམ་གྱི་ལམ་སྐྱེ་འཆིའི་རིམ་པ་དང་སྦྱོར། ན་གཞིའི་སྐུ་གསུམ་དང་རིམ་ལྔ་འགོས་ལུགས་པ་མི་འདོད་ཀྱང། མར་ལུགས་པ་དག་ཐ་མལ་

[050A]༄༅། །པའི་གཞིའི་འཆི་བ་འོད་གསལ་ཆོས་སྐུ། བར་དོའི་ལུས་གྲུབ་པ་ལོངས་སྐུ། སྐྱེ་སྲིད་དུ་སྐྱེ་བ་ལེན་པ་སྤྲུལ་སྐུ་སྟེ་གཞིའི་སྐུ་གསུམ་དང། རིམ་ལྔ་ལ། རླུང་འབྱུང་འཇུག་བྱེད་པ་གཞིའི་རྡོར་བཟླས། གཉིད་
བརྩམས་ནས་རྨི་ལམ་མ་ཤར་བར་ལ་སྟོང་གཞི་ཤར་བའི་དང་པོ་གསུམ་སེམས་དམིགས། བཞི་པ་འོད་གསལ་ལམ་གཉིད་ཆོས་སྐུ་ཟེར། རྨི་ལམ་གྱི་ལུས་ཁྱད་པར་བཞིག་ཡོད་པ་དེ་འགྲོ་འོད་ཡང་བྱེད་ལ་རྨི་ལམ་གྱི་ལུས་དེ་སྒྱུ་ལུས། དེ་ཕུང་པོ་
རྙིང་པའི་ནང་དུ་ཞུགས་པ་ལ་ནི་ཟུང་འཇུག་དང། ཡང་གཞིའི་སྣང་མཆེད་ཐོབ་གསུམ་སེམས་དམིགས། འཆི་བ་འོད་གསལ་ནི་འོད་གསལ། བར་དོ་སྒྱུ་ལུས། བར་དོ་གཉུག་མའི་རླུང་སེམས་གཅིག་ཏུ་ཚོགས་པ་ཟུང་འཇུག་ཟེར། ་ཐོམ་
རྒྱག་ཏུ་ཞུགས་ཞེས་པ་རྩ་དམ་བཅད་པར་ཞུགས་པའི་དོན། བདར་ཤ་གཅོད་པ་ནི་ཞིབ་ཏུ་དཔྱད་པ། ་རིམ་ལྔག་གདན་རྫོགས་ནི་རིམ་ལྔ་གདན་ཐོག་གཅིག་ཏུ་བསྒོམ་པ་དང། དོན་བཞི་མ་ནི། གནས། སྒྲུབ་པ་པོ། གྲོགས། གདམས་པ་
དངོས་དང་བཞི་སྟོང་པ། འཁོར་ལོ་ཅན་ནི། རིམ་ལྔ་སྟོན་ཀྱང་སྙིང་ཁར་སྔགས་འཁོར་བསྒོམ་པ་ལ་ཟེར། འཁོར་ལོ་མེད་པ་ཡང་དེས་ཤེས།    ༈    དེ་ནི་རྡོར་བཟླས་ཀྱི་རིམ་པར་བསྡུས་པ་ལ་
དགོངས། ངག་དབེན་ལ་རྡོར་བཟླས་ཀྱང་ཟེར་གསུངས། རིམ་པ་བཞིར་ཞེས་པའི་ཐད། རྫོགས་རིམ་གྱི་སེམས་ལ་ཟག་བཅས་ཟག་མེད་གཉིས། དེ་བཞིན་དུ་སླུ་ལ་ཡང་ཟག་བཅས་ཟག་མེད་གཉིས་སུ་ཡོད་པས་བཞིར་ཕྱེའོ། །རིམ་པ་ལྔ་ནི་བཤད་

[050B] རྡོ་རྗེ་བཟླས་རླུང་་རྣམ་རྟོག་སེམས་ལ་ཞེས་སོགས་ཀྱི་དགོངས་པའོ། །རིམ་པ་དྲུག་ནི་གོང་དུ་དྲངས་པའི་རྩ་རྒྱུད་ལྟར། ་གླང་པོ་ཆེའུ་ཁྲུས་ཞེས་པ། ཆུ་ནང་དུ་ཁྲུས་བྱམས། ཡང་ས་ལ་འགྲོ་ལྡོག་ཁྱེད། ཡང་ས་
འགོས་པ་དེ་འཁྲུ་ཕྱིར་ཆུ་ནང་དུ་ཞུགས། ཡང་ཕྱིར་ཐོན་ནས་ས་ལ་འགྲེ་ལྡོག་བྱེད་པའི་དཔེ། ་ཟུང་འཇུག་འགྲུབ་པ་ལ་ནི། དེ་ཁོ་ན་ཉིད་ལས་སླར་ལྡང་བ་མེད་པར་མཉམ་པར་བཞག་པའི་ཡེ་ཤེས་ཆོས་སྐུ་དེ་སློབ་ལམ་དུ་བདེ་བ་དོན་དམ་འོད་
གསལ་ལས་སྒྲུབ་དགོས་པ་དང། འཁར་བ་ཇི་སྲིད་མ་སྟོང་པར་སེམས་ཅན་གྱི་དོན་བྱེད་པའི་གཟུགས་སྐུ་དེ་ཡེ་ཤེས་ཀྱི་བཞོན་པའི་རླུང་ཀུན་རྫོབ་སྒྱུ་མའི་སྐུ་ལས་སྒྲུབ་དགོས་ཏེ། རིགས་འདྲའི་རྒྱུ་སྒྲུབ་དགོས་པའི་འབྲས་རིགས་ཅན་ཡིན་པའི་ཕྱིར་དེ་
གཉིས་ཚེགས་པའི་སློབ་པའི་མངོན་སུམ་དུ་བྱ་བར་མི་ནུས་སོ། །དག་པའི་སྒྱུ་མའི་སྐུ་དེ་སྒྲུབ་པ་ལ་དེའི་སྒྲུབ་གཞི་ཟག་མེད་ཀྱི་རླུང་འོད་ཟེར་ལྔ་པྦ་བསྐྱེད་དགོས་པའི་ཕྱིར། ་སྔོན་དུ་སྒྱུ་མའི་སྐུ་བསྐྱེད་དགོས་ཏེ། ཤེས་སྒྲུབ་སྤོང་བ་ལ་ནུས་པ་མཐུ་
ཅན་གྱིས་དོན་གྱི་འོད་གསལ་ཐོབ་པ་ལ་སྔོན་དུ་རྒངས་མེད་གསུམ་གྱི་དོད་ཐུབ་དགོས་པས་སོ། །འདིའི་རྒྱུ་མཚན་སོགས། ་ཐིམ་རིམ་ཞེས་པ་འཆི་རིམ་ཇི་ལྟ་བ་བཞིན་ཐིམ་པའི། སྙིང་ཁར་སྡུད་རིམ་ཁྱད་པར་ཅན་བྱེད་པ་ལ་སྙིང་ཁའི་རྩ་མདུད་རྫོགས་
པར་གྲོལ་དགོས་པས། ཕྱི་ལས་དང་འགྲུབ་པ་ལ་སྔོན་དུ། དྷཱུ་ཏཱིའི་མར་སྣ་སོགས་ལུས་ཀྱི་གནད་གཞན་དུ་དེ་ཡང་ལྷའི་རྣམ་པར་ཤར་བའི་ལུས་དབེན་བསྒོམ་དགོས། ་དགེ་བའི་རྩ་བ་སྨིན་པ་ལ་ནི། རྫོགས་རིམ་གྱི་ཆོས་ལོངས་སྤྲུལ་གསུམ་

[051A]༄༅། །གྱིས་སྦྱང་གཞི་གསུམ་དངོས་སུ་སྦྱོང་བ་ལ་དེ་གསུམ་མངོན་འགྱུར་བ་མགོ་ནོན་པའི་བཅོས་མའི་ཆོས་ལོངས་སྤྲུལ་གསུམ་གྱིས་སྐྱེ་ཤི་བར་དོ་གསུམ་སྐུ་གསུམ་དུ་སོགས། ་སྐབས་འདིའི་དབུ་མ་མི་གནས་པ་ནི་ཐལ་འགྱུར་
བ་ལ་བྱེད། ་ལས་དང་པོ་བ་ནི་སེམས་བསྐྱེད་ཐོག་མར་སྒོམ་པ་ནས། བསྐྱེད་རིམ་ཕྲ་མོ་རྫོགས་པའི་བར་ལང་ཐོག་པས་ལས་དང་པོ་པའི་ཏིང་ངེ་འཛིན་ནི་བསྐྱེད་རིམ་ལ་ཟེར་གསུངས། ་ཕུང་སོགས་ལྷར་སྒོམ་པའི་ལུས་དབེན་འདི་ལ་བཞི་ཡོད་དེ། སྟོང་གཉིད་
རྟོགས་པ་མ་ཡིན་པའི་ཕུང་སོགས་ལྷར་ཤར་བའི་ལུས་དབེན། སྟོང་ཉིད་རྟོགས་པའི་ཕུང་སོགས་ལྷར་ཤར་བའི་ལུས་དབེན། ཞུ་བ་དེས་སྟོང་ཉིད་རྟོགས་པའི་གཟུང་རྣམ་ལྷར་ཤར་བའི་ལུས་དབེན། རླུང་དབུ་མར་ཐིམ་པའི་བདེ་ཆེན་སྟོང་ཉིད་རྟོགས་པའི་གཟུང་རྣམ་ལྷར་ཤར་བའི་
ལུས་དབེན་བཞིའོ། །དང་པོ་གཉིས་ཀྱི་ཕྱི་མ་ཞེས་པ་སྟོང་ཉིད་རྟོགས་པའི་གཟུང་རྣམ་ལྷར་ཤར་བ་ལ་བྱེད།    ༈    བཞི་ལས་དང་པོ་བསྐྱེད་རིམ་བའི་ལུས་དཀྱིལ་ལྟ་བུ།  དང་ཞུ་བ་དེས་སྟོང་ཉིད་རྟོགས་ གཉིས་པ།  པ་མིན་པའི་སྟོང་ཉིད་རྟོགས་པ་དང། ཐ་མ་གཉིས་ཀྱི་གཉིས་ གསུམ་པ།  པའི་སྒོ་ནས་ཕུང་སོགས་ལྷར་སྒོམ་
བའི་ལུས་དབེན་ཡོད་ལ། ཐ་མ་གཉིས་ཀྱི་དང་པོའི་ བཞི་བ།  སྒོ་ནས་སོགས།    ༈    ལྷག་མོས་དང། ལུས་དཀྱིལ་དང། དཀྱིལ་འཁོར་གཉེར་བསྡུའི་སྐབས་དང་
ཡུལ་སྣང་ཐམས་ཅད་རྡོ་རྗེ་འཆད་དུ་བལྟ་བའི། ། བཞི་པ།  སྐབས་སོགས་དུ་མ་གསུང་སླ། ལས་དང་པོ་བའི་ཏིང་ངེ་འཛིན་གྱི་འོག་ཏུ་ལུས་དབེན་ལ་སློབ་པ་ནི་རྫོགས་རིམ་གྱི་ལུས་དབེན་ལ་བསླབ་པ་ལ་བྱེད། སློབ་མི་སློབ་ཀྱི་ཟུང་འཇུག་ཐོབ་པ་ལ་དོན་གྱི་འོད་

[051B] དེའི་སྔོན་དུ་སྒྱུ་ལུས། དེའི་སྔོན་དུ་སེམས་དབེན། དེའི་སྔོན་དུ་ངག་དབེན། དེའི་སྔོན་དུ་ལུས་དབེན་འགྲོ་དགོས་ཏེ། མི་སློབ་པའི་འོད་ཟུང་དེ་གཉིས་ཐོབ་པ་ལ། སློབ་པའི་དེ་གཉིས་སྔོན་དུ་འགྲོ་དགོས། སློབ་པའི་དེའི་སྔོན་དུ་
བཞི་བ་འོད་གསལ་དང། དེའི་སྔོན་དུ་རིམ་པ་གསུམ་པའི་མ་དག་པའི་སྒྱུ་ལུས་དང། དེའི་སྔོན་དུ་ཀུན་རྟོག་གཡོ་བྱེད་ཀྱི་རླུང་ཐམས་ཅད་སྙིང་ཁའི་མི་ཤིགས་པ་ལ་བསྡུས་ནས་ཐིམ་པ་ལས་སྣང་མཆེད་ཐོབ་གསུམ་འོད་གསལ་དང་བཅས་པའི་སེམས་དབེན་བསྐྱེད་
དེའི་སྔོན་དུ་ལས་དང་ཡེ་ཤེས་ཀྱི་ཕྱག་རྒྱ་དང་སྦྱོར་བའི་སྲོག་རྩོལ་རླུང་ཐིག་ལེ་སོགས་སྒོམ། པའི་ངག་དབེན་དང་ལུས་དབེན་འགྲོ་དགོས་པས་སོ། །་སྤྱོད་བསྡུས་ཀྱི་ལུང་འདི་གསུམ་རང་ལུགས་དབེན་གཞིའི་ལུས་ཀྱི་ངོས་འཛིན་ཡིན་པས་འདི་ལྟར་ལུས་དབེན་དངོས་ལ་སྦྱར་བ་མི་
འཐད་དོ། །བླ་ཐ་མལ་པའི་ང་རྒྱལ་གྱིས་གནས་པ་ཞེས་པ་ཐ་མལ་གྱི་ང་རྒྱལ་ལ་བྱེད། ཕྲ་རབ་ལས་བསྒྲུབས་པར་ང་རྒྱལ་བྱེད་པ་སྟེ། ཐ་མལ་གྱི་སྣང་ཞེན་ལས་དབེན་པ་ལུས་ཀྱི་སྐད་དོད་ཀཱ་ཡ་ཞེས་པའི་སྒྲའི་དོན་ནི་བསགས་པ་གསུམ་ལས། ནང་གི་
གཟུགས་མི་གཙང་བའི་རྫས་སོ་དྲུག་གི་ལུས་ཐ་མལ་པ་འདིའི་སྤུངས་ཚུལ་ནི། ཤའི་ཁམ་ཚད་ལ་སོགས་པ་རྣམས་ ཚོགས་པ་སྤུངས་པ།  པ་ཡིན་པར་དང་པོས་བསྟན་ཉིད་ལག་ཏུ་གཏོགས་པ་ དུ་མ་སྤུངས་པ།  ཚོགས་པ་ལ་སྤངས་པར་བསྟན་ཁམས་རྣམས་ཕྲད་ཅེས་བའི་ཐད་
དེས་ན་ཁམས་རྣམས་ཟད་བའི་ཕྱིར་ཞེས་བས་རྣམ་ཤེས་ཚོགས་དྲུག་གི་སྤུངས་ཚུལ་ཡུལ་དབང་ཤེས་གསུམ་ཕྲད་པས་སྤུངས་པ་དང། རྒྱུན་ལ་ནི་བསགས་པ་ཞེས་པས་སེམས་སེམས་བྱུང་གི་སྤུངས་ཚུལ་སྐད་ཅིག་སྔ་ཕྱིའི་

[052A]༄༅། །ཆ་འདུས་པས་སྤུངས་པ་བསྟན་ནོ། །་རྒྱུན་གྱི་ཆ་དུ་མ་འདུས་པའི་སྤུངས་པ་ཡིན་གྱི། དུས་གཅིག་ཏུ་ཡུལ་གྱི་གོ་ས་སོ་སོར་གནོན་པའི་གཟུགས་ཅན་གྱི་སྤུངས་ཚུལ་དང་མི་འདྲ་བར་དུ་མ་དུས་པ་མིན་ཞེས་པའི་
དོན་་དབེན་གཞིའི་ལུས་དེ་གང་ལས་དབེན་པ་ནི། ཐ་མལ་གྱི་སྣང་ཞེན་གྱིས་དབེན་པ་སྟེ། ཐོག་མ་མེད་པ་ནས་ཐ་མལ་པའི་ང་རྒྱལ་གྱིས་གནས་པ་ཞེས་པས། དབེན་རྒྱུའི་ཐ་མལ་གྱི་སྣང་ཞེན་དེ་བསྟན། དེའི་གཉེན་པོར་གང་བསྒོམས་པས་དབེན་
དགོས་པ་ནི། དེ་བཞིན་གཤེགས་པ་ཐམས་ཅད་ཀྱི་རྡུལ་ཕྲ་རབ་ལས་བསྒྲུབས་པའི་ངོ་བོ་ཉིད་དུ་བསྟན་ཏེ། ཞེས་རིགས་བརྒྱ་དང་དྲུག་ཅུ་སོ་སོར་བསྒོམ་པའི་སྒོ་ནས་དབེན་པ་དབེན་བྱེད་ཀྱི་གཉེན་པོ་དེ་བསྟན།    ༈    ཕྱི་
ནང་དང། ་དབྱིབས་ཀྱི་གཟུགས་དང། ་རྣམ་པའི་གཟུགས་ཁ་དོག་གི་གཟུགས་སྣང་བའི་གཟུགས་མི་བསྐྱོད་པའི་རིགས་ལྔར་བསྐྱེད་ནས་སྒོམ་པར་བྱེད་པའོ། །སྒོམ་ཚུལ་བདེ་སྟོང་དབྱེར་མེད་ཀྱིས་རྒྱས་བཏབ་པའི་དབྱིབས་སོགས་དེར་
བསྒོམ་པའོ། །་རིན་འབྱུང་གི་རྣམ་སྣང་སོགས་ལྔ་བསྐྱེད་ནས་བསྒོམ། འདུ་ཤེས་འོད་དཔག་མེད་ཀྱི་རྣམ་སྣང་སོགས་ལྔ་བསྐྱེད་ནས་བསྒོམ། འདུ་བྱེད་དོན་གྲུབ་ཀྱི་རྣམ་སྣང་སོགས་ལྔ་བསྐྱེད་ནས་བསྒོམ། རྣམ་ཤེས་མི་བསྐྱོད་
པའི་རྣམ་སྣང་སོགས་ལ་བསྐྱེད་ནས་བསྒོམ་མོ། །ན་དབེན་གཞི་ལུས། དབེན་རྒྱུ་ཐ་མལ་སྣང་ཞེན། དབེན་བྱེད་ཀྱི་གཉེན་པོ་ལྷར་བསྒོམ་པ། སྒོམ་ཚུལ་བདེ་སྟོང་གིས་རྒྱས་བཏབ་པའི་ས་སོགས་ལྷར་བསྒོམ་པ་འདི་ཀུན་ལ་རིགས་འགྲེ། བ་སྙིང་

[052B] དབང་པོའི་རླུང་ལྔའི་རྟེན་ནམ་གནས་མཐར་ཐུག་པ་སྙིང་ཁ་སྟེ། དེ་ཡང་ཕྱོགས་ཀྱི་རྩ་བཞི་དང་འདུད་བྲལ་མ་ལྔ་ལ་གནས། དེ་སྙིང་ཁ་ཡིན་པའི་རྒྱུ་མཚན་གྱིས་ཡིན། ཕྱིའི་ལ་ལྔ་ཞེས་པ་ཕྱི་ལ་སྦྱར་ན་ལྔ་ཞེས་པའོ། །་
དེ་རྣམས་ཞས་པ་མེ་ལོང་ལྟ་བུ་སོགས་འབྲས་དུས་ཀྱི་ལྔ་ནི་རིམ་བཞིན་མེ་ལོང་ལ་གཟུགས་བརྙན་སྣང་བ་སོགས། བྱ་གཞི་དུས་ཀྱི་མེ་ལོང་ཡེ་སྣེས་སོགས་ལྔ་ནི། མེ་ལོང་ལ་གཟུགས་བརྙན་གསལ་བ་ལྟར་ཡུལ་རྣམས་གསལ་བར་སྣང་བ་དང། ཚོར་བ་
གསུམ་མྱོང་བར་ཚོར་བའི་རིགས་གཅིག་ཏུ་ཤེས་པའི་མཉམ་པ་ཉིད་དང། ཞེས་སོགས། ་མི་འདྲ་བའི་སྒོ་ནས་ལྔར་གྱུར་ཅེས་པ་རྣམ་སྣང་གི་རིགས་ཚང་མ་དཀར་པོ། རིན་འབྱུང་གི་རིགས་ཚང་མ་སེར་པོ་སོགས་སྐུ་མདོག་རིགས་
ལྔ་སྤྱི་དང་མཐུན་པས་ལྔ་དབྱེ་ཞིང། ཕྱག་མཚན་རིགས་སོ་སོའི་རྩ་བའི་ལྷའི་ཕྱག་མཚན་དུ་བྱེད་པ་དཔེར་ན། རྣམ་སྣང་རིགས་ལྔ་ཕྱག་མཚན་འདྲ་བ་ལ་སྐུ་མདོག་མི་འདྲ་བ་ལྔ་བྱེད་དོ། །་གསལ་བར་མ་བཤད་པས་སྤྱོད་བསྡུས་
ལས་དེའི་དབང་ཏུ་མཛད་པ་་དོན་དེ་སྟོན་ནོ། །སྤྱོད་བསྡུས་ཀྱི་དགོངས་པ་དེ་ལྟར་ལས། ཁྲོ་བོ་བཅུ་དང་སེམས་དཔའ་གཉིས་ཀྱི་ལུས་དབེན་མ་གསུང་བ་ཡིན་གྱི། མེད་ནས་མ་བསྟན་པ་མིན་ཏེ།    ༈   
བརྒྱ་དང། རིག་ལྔ། རིགས་གསུམ་དུ་འདུ་ཚུལ་ནི། རྣམ་སྣང་ལ་རིན་འབྱུང། འོད་དཔག་མེད་ལ་དོན་གྲུབ། མི་བསྐྱོད་པ་ལ་རིགས་དྲུག་པ་འདུས་པ་ཡིན།    ༈    སྤྱི་མགྲིན། སྙིང་ཁ་ལྟེ་གསང་

[053A]༄༅། །ནོར་བུའི་དབུས་ཀྱི་རྩ་སྟེ་རྩ་འཁོར་དྲུག་དང། དེའི་སྟེང་དུ་དབུ་མའི་ཡར་སྣེ་མར་སྣེ་གཉིས་ཏེ་བརྒྱད་ཡོད།    ༈    གསུམ་པའི་སྒྱུ་ལུས་གཉིས་ཟུང་འཇུག་གི་དུས་ན་མེད་བས་
ཟུང་དུ་འཇུག་ཚུལ་ཇི་ལྟར་ཡིན་ཞེ་ན། དེ་གཉིས་ཟུང་འཇུག་དུས་ཀྱི་ཡ་གཉིས་མིན་ཀྱང། དེའི་དུས་ན་སྤྱིར་ཀུན་རྫོབ་སྒྱུ་མ་དང། དོན་དམ་འོད་གསལ་གཉིས་ཡོད་པས་དེ་གཉིས་ཟུང་འཇུག་གི་ཡར་འགྲོ་བ་ཡིན། རིགས་གཅིག་ཏུ་བསྡུ་ཚེ་དེ་ཐམས་ཅད་རྡོ་
རྗེ་འཆང་དུ་བལྟ་བ་ལུས་དབེན་མཐར་ཐུག་ཏུ་གསུངས། བ་དབེན་གཞི་བརྒྱ་པོ་དེ་དབེན་གཞི་ཁམས་ལྔར་འདུ་བ།་རིགས་བརྒྱ་ཡང་བདེ་སྟོང་གིས་རྒྱས་བཏབ་པའི་ས་ཁམས་རྣམ་སྣང་སོགས་ལྔར་འདུ། སྐུ་རྡོ་རྗེ་རིན་འབྱུང་དང། གསུང་དོན་གྲུབ་
དང༑ ཐུགས་རྡོ་རྗེ་རྡོ་རྗེ་འཆང་དུ་བསྡུས་ནས་བདེ་སྟོང་གིས་རྒྱས་བཏབ་པའི་ལུས་སྐུ་རྡོ་རྗེ། ངག་གསུང་རྡོ་རྗེ་སོགས་གསུམ་དུ་བསྒོམ་མོ། །་དྲུག་པ་རྡོ་རྗེ་འཆང་དེ་ཡང་བདེ་སྟོང་དབྱེར་མེད་ཀྱིས་རྒྱས་བཏབ་པའི་ལུས་ངག་ཡིད་གསུམ། ལ་བཏགས་པའི་
ང་ཙམ་དེ་རྡོ་རྗེ་འཆང་གི་ངོ་བོར་བསྐྱེད་ནས་བསྒོམ་པའོ། །སོར་སྡུད་ཀྱི་སོ་སོར་ནི་ཡང་ཡང་དང། སྡུད་པ་ནི་སེན་པ་སྟེ་དཔེར་ན། ཁྲལ་ལེན་པ་ལ་ཁྲལ་སྡུད་ཟེར་བལྟར་རོ། །འདོད་པ་སོ་སོར་སྡུད་བས་ན། ཞེས་པའི་འདོད་པ་ནི་འདིས་འདོད་པ་དང། འདི་
འདོད་པ་གཉིས་ཀྱི་ཕྱི་མ་ཆགས་ཡུལ་གྱི་གཟུགས་སོགས་ལྔའོ། །སོང་སྡུད་ནི་ཡེ་ཤེས་ཡིན་ལ། འོ་ན་བསྐྱེད་རིམ་མཐར་ཕྱིན་པའི་རྣལ་འབྱོར་པའི་དབང་པོའི་ཡུལ་སྡུད་པ་ཅི་ཞེ་ན། དེ་ནི་དབང་ཤེས་སོ། །རྫོགས་རིམ་གྱི་སོར་སྡུད་རྫོགས་རིམ་མིན་ཏེ་

[053B] སྐྱོན་མེད་དེ། ངེས་དོན་གྱི་བདེ་སྟོང་དབྱེར་མེད་ཀྱི་ཡེ་ཤེས་ལྷ་ཡིན་ལ། དེ་ཚང་བའི་ཕྱིར། ན་ཆགས་གྱུར་ཞེས་པ་ཆག་འགྱུར། སོ་སོར་བརྟན་པོར་བདག་གིས་གཟུང། །ཞེས་པའི་སོ་སོར་ཞེས་པ་ཡང་ཡང་གི་དོན། སོར་
སྣུད་སྒོམ་པའི་ལམ་མིན་ཏེ། དེ་ནི་ཡིད་ཀྱི་ཤེས་པ་ཞེས་པའི་ཐད། ལུས་དབེན་རྗེས་ཐོབ་པས་མི་གསོགས་དབང་པོ་ལྔས་གཟུགས་སོགས་ཡུལ་ལྔ་ལ་ལོངས་སྤྱོད་པའི་ཚེ་གཟུགས་སོགས་ཡུལ་ལྔ་ཡིད་ཀྱི་ཤེས་པས་མཉམ་གཞག་གི་བདེ་སྟོང་གི་རྣམ་རོལ་དུ་ཡང་དང་ཡང་དུ་བལྟས་
ནས་ལོངས་སྤྱད་པ་ལས་བྱུང་བའི་བདེ་བ་ཡིད་ཀྱི་ཤེས་པའི་ཡུལ་དུ་ལེན་ཅིང་བསྡུད་པའོ། །་ཉམས་སུ་མྱོང་བ་འདི་ཉིད་ནི། ཞེས་མིག་སོགས་དབང་པོས་གཟུགས་སོགས་ཡུལ་ལ་ལོངས་སྤྱོད་པ་བཟའ་བྱ་དང། དེའི་ཚེ་དེ་བདེ་སྟོང་དབྱེར་མེད་ཀྱི་རྣམ་རོལ་ཏུ་
བལྟས་ནས་བསྒོམ་པ་ཟ་བ་དང། སོར་སྡུད་དེ་ཟ་བྱེད་དུ་གསུངས། མདོར་ན། གང་སྣང་བདེ་སྟོང་གི་ངོ་བོར་ཡང་ཡང་བལྟས་ནས་བསྒོམ་པའི་ཡ་ཤེས་སྡེ་སོར་སྡུད་དོ། །བ་ཡུལ་དབང་རྣམ་ཤེས་ལྔ་ཚན་གསུམ་སངས་རྒྱས་རིགས་ལྔའི་ངོ་བོར་བལྟས་
ནས་བསྒོམ་པ་དེ་བསམ་གཏན་ནོ། །་རྟོག་པ་ནི་ལྷར་བསྐྱེད་པ་ལ་ཞིབ་ཏུ་མ་ཕྱེ་བར་གནས་པར་རྟོག་པའོ། །དཔྱོད་པ་ནི་སྤྱན་གྱི་དཀར་ནག་ཚུན་ཆད་ཞིབ་ཏུ་ཕྱེ་ནས་བསྒོམ་པའོ། །བསམ་གཏན་གྱི་ཡན་ལག་རྟོག་དཔྱོད་གཉིས་དང། སོར་སྡུད་ནི་ལུས་
དབེན་རྗེས་ཐོབ་དང། དགའ་བདེ་གཉིས་དང་སེམས་རྩེ་གཅིག་པ་གསུམ་ནི་ལུས་དབེན་མཉམ་གཞག་ཏུ་བསྡུ། འོན་སྔགས་ལུགས་ལ་མཉམ་གཞག་གི་རྗེས་སུ་རྗེས་ཐོབ་འོང་བ་མིན་ནམ་ཞེ་ན། དེ་ཡིན་མོད་ཀྱང་སྐྱོན་མེད་དེ། དང་པོ་མཉམ་གཞག་གཅིག་
[054A]༄༅། །   ༈    དེ་ནས་རྗེས་ཐོབ་དང། དེ་ནས་མཉམ་གཞག་འོང་བ་ལ་བཞག་པ་ཡིན་ནོ། །སྟག་ཚང་བས་ལྷན་སྐྱེས་ཀྱི་བདེ་བ་ལུས་ཚོར་དུ་འདོད། རྗེའི་རང་ལུགས་ལ་ལུས་ཚོར་བདེ་བ་དེས་ལྷན་སྐྱེས་ཀྱི་བདེ་བའི་ལྷན་
ཅིག་བྱེད་རྐྱེན་བྱེད་པར་བཞེད།    ༈    རྒྱུད་གཞན་འགའ་ཞིག་ན། འཆི་ཚེ་མིག་དང་རྣ་བ་ལ་སོགས་པའི་སྒོ་དགུ་ནས་རྣམ་ཤེས་འཕོ་བར་བཤད་པ་མི་འགལ་ཏེ། རྣམ་ཤེས་ཐོག་མར་
སྙིང་ཁ་ནས་འགག་སྟེ་དེ་ནས་སྒོ་གཞན་ནས་འཕོ་བར་གསུངས་གསུངས། བ་འགྱུར་སྙིང་ཞེས་པ་འགྱུར་རྙིང་ཡིན་པས་ཡི་གེ་ནོར། སྟོང་ཉིད་རྟོགས་པའི་ཡིད་བདེ་ཁྱད་པར་ཅན་ལ་རེག་ཅེས་པ་དགའ་བའི་ཡན་ལག། བྱེད་ཆོས་སུ་གྱུར་བའི་ཤིན་སྦྱངས་ཀྱི་
བདེ་བ་ཞེས་པ་བདེ་བའི་ཡན་ལག་གོ། ་དྲུག་ཏུ་བྱུང་བ་ཟད་པ་ནི། གཉིས་སྣང་རགས་པ་ཞི་ནས་སེམས་ཀྱི་གཟུང་འཛིན་རྒྱངས་ཆད་དུ་སྣང་བས་སྟོང་པ་ཉིད་དོ། །དེ་བས་ན་ཡེ་ཤེས་ཀྱི་མཚན་ཉིད་གཉིས་སྣང་རགས་བཞི་བའི་སེམས་རྩེ་གཅིག་པ་སོགས། སངས་
རྒྱས་ཀུན་གྱི་རང་བཞིན་ཞི། །ཞེས་པ་གཉིས་ནི་རང་བཞིན་བརྒྱད་ཅུའི་རྟོག་བཞི་པ། ཐམས་ཅད་ནམ་མཁའ་ནི་ཐམས་ཅད་སྟོང་པ་སྟེ་འོད་གསལ་ལོ།། ་དེས་ན་རྩེ་གཅིག་པའི་ཡན་ལག་གི་རང་བཞིན་གྱི་རྟོགས་པ་མ་ལུས་པ་འགགས་པའི་སྣང་མཆེད་ཐོབ་
གསུམ་འོད་གསལ་དང་བཅས་པའོ། །བ་ཡན་ལག་ལྔ་བཤད་པའི་གོ་རིམ་དེ་ལྟར་ལས། དོན་གྱི་སྐྱེ་རིམ་དགའ་བདེ་རྩེ་གཅིག་གསུམ་སྔོན། རྟོག་དཔྱོད་གཉིས་དེ་རྗེས་འབྱུང་ངོ། །   ༈    རྟོག་

[054B] །་དཀྱིལ་དུ་སྒོམ་པར་གསུངས་པ་ནི། ནོར་བུའི་རྩ་འཁོར་གྱི་དབུས་ཏེ་རྡོ་རྗེའི་བུ་གར་སྒོམ་པར་་ཁར་སྒོམ་པ་ནི་གསང་གནས་ཀྱི་དྷཱུ་ཏཱིཨཱི་མར་སྣ་ཡིན་པ་ལ་དགོངས་པས་དེ་གཉིས་དགོས་པ་འདྲའོ། ་རོ་
རྐྱང་དུ་རླུང་རྒྱུ་བ་འགགས་ནས་དྷཱུ་ཏཱིར་རྒྱུ་ལ། མཚམས་འདིར་ཞུགས་གནས་ཐིམ་གསུམ་བྱེད་དོ། །་མས་བརྟན་གྱི་དགའ་བཞི་གང་རུང་ལ་ལྷན་སྐྱེས་ཀྱིས་ཁྱབ་བོ། །་སྤྱི་གཙུག་བར་དུ་འགྲོ་བ་ཞེས་པའི་ཐད། དབུ་མའི་ནང་ནས་འབྱུང་ལྡོག་གི་སྤྱི་
བོར་བརྟན་པ་ལ་ལྷན་སྐྱེས་ཀྱིས་ཁྱབ་ཀྱང། ངོ་རྐྱང་ནས་འབྱུང་ལྡོག་བྱས་པའང་ཡོད་པ་ལ་ལྷན་སྐྱེས་ཀྱིས་མ་ཁྱབ་ཅེས་རོལ་རྡོར་གསུངས།    ༈    ངོ་བོ་
བསྐྱེད་རྫོགས་གང་ཡང་མིན་པའི་ཕུང་གསུམ་པ་ཞིག་ཡིན་ནམ་དཔྱད། བསྐྱེད་རིམ་ཕྲ་མོ་ཐོབ་ན་སྟོང་ཉིད་རྟོགས་པས་ཁྱབ་དགོས་འདྲ། དེ་བཞིན་དུ་རྫོགས་རིམ་གྱི་ཡེ་ཤེས་ཡིན་ན་སྟོང་ཉིད་རྟོགས་པའི་ཡེ་ཤེས་ཡིན་པས་ཁྱབ། རྫོགས་རིམ་ལ་གཟུགས་
ཀྱང་ཡོད་ཅེས་འཇམ་བཞད་གསུངས། བསྐྱེད་རིམ་པ་དབང་རྣོན་གྱིས་རླུང་དབུ་མར་ཞུགས་གནས་ཐིམ་གསུམ་བྱས་པའི་རྟོགས་པ་དེ་དཔོན་སློབ་བྱམས་པ་རིན་པོ་ཆེས་གང་ཟག་བསྐྱེད་རིམ་པ་ཡིན་ཡང། རྟོགས་པ་རྫོགས་རིམ་གྱི་རྟོགས་པ་ཡིན་པར་
གསུངས། ་དེ་དང་མི་མཐུན་པའི་ཡིད་བྱེད་བསྡམས་ཏེ་ཞེས་པ། ཡས་བབས་ཀྱི་བདེ་བ་སྐྱེས་པའི་ཚེ་དེ་དང་མི་མཐུན་པའི་སྡུག་བསྔལ་དང་ཡིད་མི་བདེ་བ་སོགས་བསྡམ་དགོས་པའི་དོན་ནོ། །་དེ་ནས་བདེ་སྟོང་སྦྱོར་ཚུལ་སོགས་ཀྱི་སྐབས། དེ་ཡང་

[055A]༄༅། །གང་ཤར་གྱི་ཡུལ་རྣམས་དོན་ལ་བདེ་བའི་ངོ་བོ་མ་ཡིན་ཀྱང། མཉམ་གཞག་ཏུ་རང་སེམས་བདེ་ཆེན་གྱིས་སྟོང་ཉིད་དང་སྦྱར་སྟོབས་ཀྱིས་འཆར་རོ། །ན་བདེ་སྟོང་གི་ཡེ་ཤེས་གཅིག་ཉིད་རྣམ་སྣང་ལ་སོགས་པ་དུ་
མར་འཆར་བ་ནི་རོ་གཅིག་དུ་མ་དང། ཆོས་ཅན་སྣ་ཚོགས་བདེ་སྟོང་དབྱེར་མེད་ཀྱི་ངོ་བོར་འཆར་བ་ནི་དུ་མ་རོ་གཅིག་གི་ཉམས་ལེན་ནོ། །བ་དེ་ལྟར་སྦྱར་བ་ནི་སྔར་སོར་སྡུད་ལྟར་རོ། །བ་དེ་ལྟར་བསྒོམས་པས་གང་སྣང་བདེ་བ་འབར་བའི་གྲོགས་སུ་
འཆར་བ་དང། དབང་པོའི་སྒོར་རྒྱུ་བའི་རླུང་དྷཱུ་ཏཱིར་ཞུགས། བདེ་བ་འབར་བར་བྱེད་པ་དང། བདེ་སྟོང་དེས་ཚེ་གཅིག་ལ་བདེན་འཛིན་བག་ཆགས་དང་བཅས་པ་རྩད་ནས་གཅོད་པར་བྱེད་དོ། །་ལུས་དབེན་དྷཱུ་ཏཱིཨཱི་མར་སྣེའི་རྩ་མདུད་འགྲོལ་
བྱེད་དང། དེར་རླུང་བསྡུ་བྱེད། ངག་དབེན་སྙིང་ཁའི་རྩ་མདུད་འགྲོལ་བྱེད་དང། དེར་རླུང་བསྡུ་བྱེད་ཀྱིས་སོ། །འགྲེལ་པ་ཟླ་འོད་ཨ་བྷྱཱས་མཛད། འདས་པའི་སེམས་དབེན་བཙལ་ཞེས་གསུངས་པའི་འདས་པའི་ཞེས་སེམས་དབེན་ལ་དམིགས་
ཀྱིས་བཀར་ནས་བསྐྱེད་རིམ་ལས་འདས་པར་གསུངས་བས་ངག་དབེན་དེ་ལས་མ་འདས་སོ་ཞེས་འཆད། བསྐྱེན་རིམ་པའི་ཡུལ་མིན་པར་གསུངས་སོ། །ཞེས་འཆད་དོ་དེ་མི་འཐད་དེ། སྤྱོད་བསྡུས་ལས་དེ་ལྟར་གསུངས་པས་ངག་དབེན་བསྐྱེད་རིམ་
ལས་འདས་བར་དམིགས་ཀྱིས་བཀར་ནས་བསྟན་གྱི། སེམས་དབེན་ལ་དམིགས་ཀྱིས་བཀར་ནས་དེ་ལྟར་སྟོན་པ་མིན་བའི་ཕྱིར། བ་དེ་གཉིས་ས་བརྒྱད་པར་བཞག་པ་འདྲ་བ་ཙམ་གྱིས་གཅིག་ཏུ་མི་འགྱུར་ཏེ། དཀྱིལ་སྟོད་དཀྱིལ་སྨད་སོགས་

[055B] ་རྣལ་འབྱོར་པས་ནི་རླུང་བསྒོམས་ན། །སོགས་ཏེ། ཤེས་ནས་བསྒོམས་པའི་ཕན་ཡོན་མཆོག་གི་དངོས་གྲུབ་མྱུར་དུ་ཐོབ་པ། དེ་ནི་སྡུག་བསྔལ་སོགས་ཏེ། མ་ཤེས་མ་བསྒོམས་ན་འཁོར་བའི་སྤྲིན་བུར་
འབྱུར་བར་གསུངས། ་ཞེས་འཆད་དོ། །རང་ལུགས་ནི་རྡོ་རྗེ་འཕྲེང་བའི་འགྲེལ་པ་ལས། སྤྲུལ་པ་དང་་ང་བཞི་སྟེ་བརྒྱ་རྩ་བརྒྱད་རྒྱུ་བ་དེར་འདུ་ཚུལ་ལོ། །རྒྱུ་ཚུལ་སྲོག་འཛིན་ནི་དྲུག་ཀའི་ལྟེ་བ་ནས་སོགས། ་མི་ཤིགས་པ་དེ་ལ་ལྔ་ཡོད་
དེ༑ རླུང་མི་ཤིགས་པ། སེམས་ཐིག་ལེ་དཀར་པོ་་ཐིག་ལེ་དམར་པོ་རང་བཞིན་གྱིས་འོད་གསལ་བ་མི་ཤིགས་པ་ལྔའོ། །བ་སྙིང་ཁའི་མི་ཤིགས་པའི་རླུང་དང་ཐིག་ལེ་དེ་ལྔ་ཆར་སྙིང་ཁའི་རྩམ་དུད་ཀྱི་དྷཱུ་ཏཱིའི་ནང་ན་གནས་ནས་མི་རྒྱུ་ལ། སྣ་བུག་ཏུ་
རྒྱུ་བའི་སྲོག་འཛིན་ནི་སྙིང་ཁར་གནས་ཀྱང་རྩ་མདུད་ཀྱི་དྷཱུ་ཏཱིཨཱི་ནང་ན་གནས་པ་མིན་ནོ། །   ༈   མི་ཤིགས་པའི་ཐིག་ལེ་དང་མི་ཤིགས་པའི་རླུང་གཉིས་སྙིང་ཁའི་རྩ་མདུད་ཀྱི་ནང་ན་གནས་
པས༑ སྟེང་འོག་ཡང་དག་བརྟེན་ནས་ནི། །ཞེས་པའི་སྟེང་འོག་ནི་སྙིང་ཁའི་རྩ་མདུད་ཀྱི་སྟེང་འོག་ལ་བྱེད་ཅིང། དེ་ཡང་གནས་ཞེས་པ་སྙིང་ཁར་གནས་ཞེས་པ་སྟེ་དེར་རྒྱུ་བའི་དོན་ཡིན་གྱི། དུས་རྟག་ཏུ་གནས་པའི་དོན་མིན་ནོ། །་རྡོ་རྗེ་འཕྲེང་བའི་ལུང་
གཡོན་དང་གཡས་དང་གཉིས་ཀ་དང། །དལ་བར་རྒྱུ་དང་རྣམ་པ་བཞི།  །བྱེན་རྒྱུ་གནས་མགྲིན་པ། སྣ་  གཡས་པ་ནས་ནི་ དགུ་བརྒྱ་བྲག་གཅིག་དྲག་པར་རྒྱུ།  འབྱུང་བའི་ཁམས།  །ཁམས་  མེ་ཡི་ རླུང་  དཀྱིལ་འཁོར་ཉིད་ཡིན་ཏེ།  །རང་དབང་བའི་  ཁ་དོག་དམར་

[056A]༄༅། །པོ་བཟང་པོ་ སྟེ་འོད་ཟེར་ལྔ་འཕྲོ་འདི། །འོད་དཔག་མེད་  པདྨ་མགོན་པོའི་ མཉམ་གནས་གནས་ལྟེ་བ།  རྒྱུ་བའོ།  །སྟེ་རྒྱུ་བ་ན་སྣ་བུག་  གཡོན་པ་ནས་ནི་ དགུ་བརྒྱ་ཕྲག་གཅིག་དྲག་པོར་རྒྱུ།  འབྱུང་བའི་ཁམས།  །ཁམས་  རླུང་གི་
 རླུང།  དཀྱིལ་འཁོར་ལ་བརྟེན་པ།  །ཁ་དོག་  ལྗང་སེར་དག་ཏུ་ ལྗང་ནག་ཏུའང་གསུང།  སྣང་བ་སྟེ། །དོན་གྲུབ་  ལས་ཀྱི་མགོན་པོའི་རྒྱུ་བའོ།  །ཐུར་སེར་གནས་གསང་གནས། རྒྱུ་བ་ན་སྣ་བུག།  གཉིས་ཀ་ལས་ནི་ དགུ་བརྒྱ་ཕྲག་གཅིག་དྲག་པོར་རྒྱུ།  འབྱུང་བའི་ཁམས། །
 ཁ་དོག་  གསེར་གྱི་མདོག་ཏུ་སྣང་བ་སྟེ།  །ཁམས་ས་རླུང་  དབང་ཆེན་གྱི་ནི་དཀྱིལ་འཁོར་ཉིད།  །རིན་འབྱུང་གི་རླུང་  རིན་ཆེན་མགོན་པོའི་རྒྱུ་བའོ།  །སྲོག་འཛིན་རགས་པ་གནས་སྙིང་ཁ། རྒྱུ་བ་ན་སྣ་བུག་གཉིས་ཀ་ནས་དགུ་བརྒྱ་ཕྲག་གཅིག་  དལ་ཞིང་རྒྱུ་བ་མེད་པའི་ཁམས། །
 ཁ་དོག་  དག་པའི་གེལ་ལྟར་སྣང་བ་ནི། །འདི་ནི་ ཁམས་ཆུ་རླུང་  ཆུ་ཡི་དཀྱིལ་འཁོར་ མི་བསྐྱེད་པའི་རླུང་  ཏེ། །རྡོ་རྗེ་མགོན་པོའི་རྒྱུ་བའོ།  །ཁྱབ་འབྱེད་ནམ་མཁའི་རླུང་ཚིགས་ཀུན་ལ་གནས། ཁ་དོག་སྔོ་སངས་  ཁམས་ཀུན་ལས་ནི་ཡང་དག་བྱུང། །རྟེན་དང་
བརྟེན་པའི་གཟུང་བ་ནི། །རྣམ་པར་སྣང་མཛད་རང་བཞིན་ཏེ།  །གཞི་དྲུག་ལ་སྣ་བུག་ནས་འཆི་བའི་དུས་མ་གཏོགས་མི་རྒྱུ་བས།  འཆི་བའི་མཐར་ནི་འབྱུང་བར་འགྱུར། །ཅེས་པའོ། །ཡང་གྱེན་རྒྱུའི་རླུང་གིས་གཙོ་བྱས་པའི་རླུང་སྣ་བུག་གཡས་ནས་རྒྱུ་ཚེ། མགོན་
པོ་བཞིའི་རླུང་ཅིག་ཅར་དང། ལྷ་མོ་བཞིའི་རླུང་རིམ་ཅན་དུ་རྒྱུ། ་ཤེས་པར་བྱའོ། །དེའི་ཚེ་དཔེར་ན། གྱེན་རྒྱུ་གཙོ་བྱས་རྒྱུ་བའི་ཚེ་དེའི་འཁོར་དུ་སྲོག་འཛིན་དཀར་ལ་དམར་མདངས་ཆགས་པ། ཐུར་སེར་སེར་ལ་དམར་མདངས་ཆགས་པ་སོགས་

[056B] །་ལྷ་མོ་རྣམས་ཀྱི་རླུང་རིམ་ཅན་ཁོ་ནར་རྒྱུ་ཞིང། ལྷ་མོ་གཅིག་གི་རླུང་ལ་མགོན་པོ་བཞིའི་རླུང་ཡོད་པ་ཅིག་ཅར་ཁོ་ནར་རྒྱུ། མགོན་པོའི་རླུང་དང་ལྷ་མོའི་རླུང་མི་འགལ་ཏེ། མི་བསྐྱོད་པའི་རླུང་ལ་ལྷ་མོ་བཞི་ཆར་ཡོད་པའི་
ཕྱིར་རོ། །་དྲུག་པོ་འདི་དག་འོད་དུ་འདོད། །ཅེས༑ ཡན་ལག་རླུང་ལ་དབྱེ་བ་གཞན་ཡང་བཅུ་གཉིས་ཡོད་དེ། སྙིང་ཁ་ནས་འབྱུང་བའི་རླུང་སོགས། བ་དོན་གཅིག་གམ་བརྟག་གོ། །གཟུང་འཛིན་སྐྱེ་བའི་རླུང་བཅུ་གཉིས་དང། ཡན་ལག་གི་རླུང་ལྔ་མི་
གཅིག་སྟེ། དང་པོ་ནི། རྣམ་རྟོག་གི་བཞོན་པ་དང། ཕྱི་མ་དབང་ཤེས་ཀྱི་བཞོན་བྱ་ཡིན་པའི་ཕྱིར། ཡན་ལག་གི་རླུང་ལྔ་ནི་ཤེས་ཆེར་སྟོག་འཛིན་གྱི་ཡན་ལག་ཡིན་པས། ཡན་ལག་གི་རླུང་ཞེས་བྱའོ། །་རྡོར་བཟླས་བྱེད་པར་གསུངས་པ་ནི་བཅུ་
ཀ་ལ་ཅི་རིགས་སུ་ཡོད་དོ། །སྟེང་གི་སྨ་བུག་ནས་འབྱུང་འཇུག་བྱེད་པས་ཚེ་བསྲིད་པ་དང་འཛིན་པ་ཡང་རླུང་བཅུ་ཀ་ལ་ཅི་རིགས་སུ་ཡོད་དོ། །རླུང་དེ་རྣམས་སའི་གཞིར་གྱུར་ནས་ཚིག་མ་ལུས་པ་སྨྲ་བར་བྱེད་ཅེས་པ་ཡང་བཅུ་ཀ་ལ་ཅི་རིགས་སུ་ཡོད་
དོ༑ ༑དེ་བཞིན་དུ་ཕོ་མོ་སྙོམས་འཇུག་གིས་སེམས་ཅན་གྱི་ལུས་བསྐྱེད་པའི་གཞི་བྱེད་པ་ཡང་རླུང་བཅུ་ཀ་ལ་ཅི་རིགས་སུ་མི་འགལ་ལོ། །བ་དེ་བས་ན་འཕྱེ་བོ་དང་ཞེས་པའི་འཕྱེ་བོ་ནི་ཞི་བོ་སྟེ། རྣམ་ཤེས་ལ་རང་སྟོབས་ཀྱིས་ཡུལ་འཛིན་པའི་ནུས་པ་ཡོད་
ཀྱང༑ རང་སྟོབས་ཀྱིས་ཡུལ་དུ་བགྲོད་པའི་ནུས་པ་མེད་པ་ཞ་བོ་མིག་ལྡན་ལྟ་བུ། རླུང་ནི་དེ་ལས་ལྡོག་པ་ལོང་བ་རྐང་ལྡན་ལྟ་བུ་སྟེ། དེ་གཉིས་བསྡོམས་པས་བགྲོད་ཅིང་འཛིན་ནུས་པ་བཞིན་རླུང་སེམས་གཅིག་ཏུ་ཚོགས་ནས་ཡུལ་དུ་བགྲོད་ཅིང་འཛིན་

[057A]༄༅། །པས་རླུང་རྣམ་ཤེས་ཀྱི་བཞོན་བའོ། །   ༈    དེ་རླུང་གིས་དབུགས་ཕྱི་རོལ་ཏུ་གཡོ་བ་དང། འགྲོ་དོང་སོགས་ཀྱི་གཡོ་བ་ལ་བྱེད། ་དུས་འཁོར་གྱི་སྐོར་
ནས༑ ལྟེ་བའི་རྩ་འདབ་རིམ་པ་བཞི་པའི་མཚམས་ཀྱི་རྩ་བཞི་ནས་མི་རྒྱུ་བས་ལྷག་མ་བཅུ་གཉིས་ལས། གཡས་ནས་ས་ཆུ་མེ་རླུང་་དྲུག་བརྒྱད་དང་དོན་ལྔ་རྒྱུ་ལ། འོན་ཀྱང་དབུ་མ་ནས་ང་དྲུག་བཞི་ཆ་རེ་བྱུང་བདེ་ལ་འཕོ་བ་ཟུར་བ་མི་འཇོག་མཉམ་རྒྱུར་
གསུངས། གསང་འདུས་སོགས་རྒྱུད་དེ་དང་དེའི་གདུལ་བྱ་ཡིན་ནོ། རྒྱུད་དེ་དང་དེ་ལས་བཤད་པའི་རྩ་དང་རླུང་ལ་ཆེད་དུ་བརྟགས་ན། རྟོགས་པ་ཁྱད་པར་དུ་འགྲོ་བའི་ཁྱད་ཡོད། སྡོམ་འབྱུང་དང་དུས་འཁོར་སོགས་ནས་རླུང་མི་འདྲ་བ་གསུངས་
པ་མང་གདུལ་བྱའི་དབང་གིས་ཡིན། ་རྩ་འདབ་ཀྱི་གྲངས་བཟློག་པ་དང། གོང་གི་ལྟེ་བའི་རྩ་འདབ་བ་འདུས་པ་རང་ལུགས་ཉིན་ཞག་གཅིག་གི་རླུང་ལ་ཉི་ཁྲི་ཆིག་སྟོང་དྲུག་བརྒྱ། དེ་ལ་ཐུན་ཕྱེད་ཉེར་བཞི། དཀྱིལ་འཁོར་གྱི་འཕོ་བ་ཉེར་བཞི་
རྩ་འདབ་གྱི་འཕོ་བ་ཉེར་བཞི། འོན་ཀྱང་སྣ་བུག་གི་འཕོ་བ་བཅུ་གཉིས་ཏེ་སྲོག་ཐུར་གཉིས་མཉམ་རྒྱུར་སོང་བས་སྣ་བུག་གི་འཕོ་བར་མི་འཇོག་དེ་ལྟར་ཐུན་ཕྱེད་རེ་ལ་དགུ་བཅུ་རེ། ་ལས་བཞི་བྱ་ཞེས་པར། དེ་ཡང་ས་རླུང་རྒྱུ་སྐབས་རྒྱས་
པ་ཞི་ལས། ཆུ་རླུང་ཞི་བ། མེ་རླུང་དབང། རླུང་གི་རླུང་བསྒྲད་རེངས་སོགས་དྲག་ལས་འགྲུབ་སྟོབས་ཆེ། ་ཐུན་ཕྱེད་སྔ་མ་ལ་དགུ་བརྒྱད་དང། དེ་ནས་གཞན་དུ་མི་འཕོ་བར། ཡང་བར་མཆད་པར་དགུ་བརྒྱ་སྟེ་སྟོང་བརྒྱད་བརྒྱ་བརྒྱུས་

[057B] དེ་ལྟར་ན་ཉེན་ཞག་གཅིག་ལ་འཕོ་བ་བཅུ་གཉིས་སུ་འགྱུར་རོ། །སྣ་བུག་གཉིས་ནས་མཉམ་དུ་རྒྱུ་བའི་སོགས་ནི། རང་ལུགས་སྤྱིར་ཉིན་ཞག་གཅིག་ལ་སྣ་བུག་གི་འཕོ་བ་བཅུ་གཉིས་
ཡིན་ཀྱང་མཉམ་རྒྱུ་ལ་འཕོ་བ་མེད་པར་སྣ་བུག་གཡས་གཡོན་བཅུ་གཉིས་སུ་མི་བྱེད་པའི་དོན་ནོ། །བ་བཅུ་གཉིས་བྱེད་པ་ཡང་མིན། མདོར་ན་སྣ་བུག་གཡས་གཡོན་གྱི་འཕོ་བ་དང། སྣ་བུག་གི་འཕོ་བ་འབྱེད་དགོས་སོ། །བྱ་སྣ་བུག་གཡས་གཡོན་དུ་འཕོ་
བ་སྟེ་སྣ་བུག་གི་འཕོ་བ་ཉེར་བཞིར་བཤད། ་སྡོམ་འབྱུང་ལས་མ་རྒྱུད་ནས་གསུངས་པ་ལྟར་མཛད། ནང་དུ་ནི། དེ་ལྟར་ཐུན་ཚོད་བརྒྱུད་སོགས་མ་རྒྱུད་ནས་གསུངས་པ་ལྟར་བྱས་པའི་ནང་གི་རླུང་རྒྱུ་ཚུལ། ་སྣང་བའི་ཕྱིར། གདུལ་བྱའི་
རླུང་རྒྱུ་ཚུལ་མི་འདྲ་བའི་དབང་གིས་སོགས། ་ས་ཆུ་ལ་ཐིམ་པ་སོགས་ཀྱང་ས་རླུང་ཆུ་རླུང་ལ་ཐིམ་པ་ནས། རྣམ་ཤེས་ཀྱི་རླུང་སྣང་བ་ལ་ཐིམ་པ་སོགས་ཀྱི་དོན་ཡིན། ་རླུང་ཇེ་ཞན་དུ་ཐིམ་པས་འཆི་བ། འོད་གསལ་གྱི་རླུང་དེ་གཡོས་པས་བར་དོ་
ཀུན་རྟོག་བརྒྱད་ཅུའི་རླུང་གཡོས་པས་སྐྱེ་བའོ། །་དེ་ལྟར་གསུངས་པས་ཀྱི་འཁོར་བའི་རྩ་བ་ཞེས་པ་གསུངས་པས་ནི་ཞེས་ཡིན་པས་ཡི་གེ་ནོར། བ་དེས་ན་བདག་འཛིན་གྱིས་རྩ་བ་བྱས། རླུང་གིས་འཁོར་བའི་ལྷན་ཅིག་བྱེད་རྐྱེན་བྱས་ནས་སྐྱེད་དོ། །   ༈   
ཏུ་ཕྲ་བའི་རླུང་ནི་ལྷན་སྐྱེས་ཀྱི་རླུང། ཤིན་ཏུ་ཕྲ་བའི་སེམས་ནི་ལྷན་སྐྱེས་ཀྱི་སེམས་ཡིན། སེམས་དེས་མྱོང་བའི་བདེ་བ་ལ་ལྷན་སྐྱེས་ཀྱི་བདེ་བ་ཟེར། ལྷན་སྐྱེས་ཀྱི་དོན་ཡང་གང་ཟག་དེ་འཁོར་བ་ཐོག་མེད་ནས་འགྲོ་བ་བཟང་ངན་ཅི་འདྲར་གྱུར་ཀྱང་དེའི་རྒྱུད་ན་འབྲལ་

[058A]༄༅། །མེད་དུ་གནས་པས་ན་ལྷན་སྐྱེས་ཞེས་པའོ། །རྫོགས་རིམ་སྐྱེ་བ་ལ་ལྷན་སྐྱེས་ཀྱི་བདེ་བ་ཆེན་པོ་སྐྱེ་དགོས། རླུང་སེམས་ཀྱི་རླུང་དེ་ཡང་ཐོག་མེད་ནས་འགྲོགས་ཏེ་འཇིག་རྟེན་པའི་བྱ་བ་སྐྱེ་འཆི་སོགས་ཀྱང་རླུང་གིས་བྱེད། འཇིག་
རྟེན་ལས་འདས་པའི་ལམ་གྱི་བྱ་བ་སོགས་ཁྱད་རླུང་གིས་བྱེད་པ་ཡིན། འོ་ན་རླུང་འཁོར་བའི་རྩ་བར་འགྱུར་རམ་ཞེ་ན་མི་འགྱུར་ཏེ། བདག་འཛིན་ནི་རྩ་བ་དང། རླུང་གིས་ལྷན་ཅིག་བྱེད་རྐྱེན་བྱེད་པས་སོ། །དེ་བས་ན་སེམས་རགས་བ་སོགས་ལ་མི་སྦྱོར་རོ།།
   ༈    རྩོལ་བ་ནི་དེ་རྒྱས་པ་དང་རིང་བར་བྱེད་པ་ལ་བྱ། སྲོག་འཛིན་གྱིས་སྙིང་ཁའི་རྩ་འཁོར་ལ་གནས་ནས་ཚེ་འཛིན་པ་དང། བསྲིད་བ་དང། དབང་ཤེས་ལྔ་ཕྱི་རོལ་ཏུ་སྤྲོ་ཞིང་སྡུད་བར་བྱེད། ཐུར་སེལ་
གྱིས་བཤད་གཅི་ཁུ་ཁྲག་ཐུར་དུ་སེལ་བའི་འོག་སྒོ་གཉིས་ནས་རླུང་ཕྱི་ནང་དུ་འདྲེན་པར་བྱེད། མཉམ་གནས་ལྟེ་བའི་མེ་དང་མཉམ་དུ་གནས་ནས་བཟའ་བཏུང་འཇུ་བར་བྱེད། གྱེན་རྒྱུས་བཟའ་བཏུང་གྱེན་དུ་འདྲེན་ཅིང་ལྕེ་ཤེས་ལ་སྦྱོར་བ་དང། ་
ནང་དུ་འཇུག་བ་ནི་མིད་བ། ཁྱབ་བྱེད་ཀྱིས་འགྲོ་འདུག་འགུལ་བསྐྱོད་གོམ་པ་འདོར་འཆག་སོགས། བ་ཕར་ཐེག་གྲུབ་མཐའ་གོང་མའི་ལུགས་ལ་མངོན་ཤེས་ལ་ཡིད་ཤེས་ཀྱིས་ཁྱབ་ཀྱང། སྔགས་ལུགས་ལ་དབང་ཤེས་ཡོད་ཅེས་རྒྱལ་མཆོག་བདུན་པ་
གསུང། ་གསལ་བྱེད་ཀྱི་ཡི་གེ་སོ་བཞི་ཡང། ཀྵ་ཤེས་བའི་ཀ་ཀ་ཡིག་དང། ཥ་ཤ་ཡིག་ཏུ་འདུས་པས་སོ་གསུམ་མོ། །་གཉིས་ཀའི་ཞེས་པ་ལྷ་ཕོའི་ང་རྒྱལ་གྱིས་ལྷ་མོའི་སྔགས་བཟླ་བ། སྔགས་ཀྱི་ལྷ་ཇི་སྙེད་སོགས་ཏེ་ལྷ་ཐམས་ཅད་

[058B] སྔགས་ཐམས་ཅད་ཡི་གེ་འབྲུ་གསུམ་དུ་འདུས་པར་གསུངས་པའོ། །་རྡོ་རྗེ་བཟླས་པ་ལ་ནི། དགོས་པ་དུ་མ་ཡོད་དེ། ལྷ་ཐམས་ཅད་ཀྱི་ཐུགས་རྒྱུད་སོགས། བ་འཇུག་པའི་དབང་གིས་ཉིན་མཚན་ཀུན་ཏུ་སེམས་ཅན་ཀུན་གྱི་ལུས་ལ་
གནས་ནས་ཚེ་འཛིན་པར་བྱེད་པ་དང། ལུས་གནས་པར་བྱེད་པའི་སྒོ་ནས་་་རྣམ་པ་ཅན་གྱི་ཡི་གེ་གསུམ་ཞེས་པ་འབྲུ་གསུམ་ལས་ལྷ་བསྐྱེད་པའོ། །གཙོ་བོའི་ལས་རེ་རེ་དང། སོགས་ཏེ། རྩ་བའི་རླུང་ལ་རྡོར་བཟླས་བྱས་པས་ལས་བཞི་སྒྲུབ་པ་དང། ཡན་
ལག་གི་རླུང་ལ་རྡོར་བཟླས་བྱས་པས་མདོན་ཤེས་ལྔ་སྒྲུབ་པ་ཡིན་ནོ། །བ་མཚན་ཉིད་དོ། །ཞེས་གསུངས་སོ། །ཞེས་པའི་མཚམས། དེ་ལྟར་སྔགས་ཀྱི་བརྡ་སྤྱིར་དུ་མ་ཞིག་ཡོད་པ། འདིར་འབྲུ་གསུམ་གྱི་གདངས་ཀྱི་བརྡ་སྦྱར་བའི་རླུང་འཇུག་ལྡང་གནས་གསུམ་
གྱི་རང་གདངས་ནི་ངེས་དོན་གྱི་སྔགས་ཀྱི་བརྡ་ཡིན་ནོ། །དེ་ལ་རང་བཞིན་གྱི་བཟླས་པ་ཞེས་ཀྱང་བྱའོ། །་སྔགས་ཀྱི་དོན་ནི་སྒྱུ་ལུས་དང། སྔགས་ཀྱི་ངོ་བོ་ནི་ཡིག་འབྲུ་གསུམ་ལ་འཇོག་གསུངས། བཤད་ཟིན་པས་དེ་མིན་ནོ། །ཞེས་པའི་ཐད་དུ། ཡི་གེ་
གསུམ་གྱི་མཚོན་དོན་དང་དགོས་དོན་གཉིས་ཡོད་པས་འདིར་མཚོན་དོན་མིན་གྱི། དགོས་དོན་ཡིན་ནོ། །་དེས་ན་རླུང་སྔགས་དབྱེར་མེད་ཀྱི་རྡོར་བཟླས་ཀྱིས་རླུང་རྣམས་མི་ཤིགས་པ་ལ་བསྡུས་པའི་དཔེ་དོན་གྱི་འོད་གསལ་ལས་རླུང་སེམས་དེ་ཉིད་ཡོངས་
སུ་གྱུར་པ་ལས་རྡོ་རྗེ་གསུམ་དབྱེར་མི་བྱེད་པའི་སྒྱུ་མའི་སྐུར་བཞེངས་པ་དེའོ། །   ༈    གང་ཟག་དེ་ལ་ཤེས་སྒྲིབ་ཀྱིས་མ་བསླད་པ་ནི། དཔེར་ན། ཕར་ཕྱིན་ཐེག་པའི་ལུགས་ཀྱི་ཐེག་ཆེན་མཐོང་
[059A]༄༅། །ལམ་བར་ཆད་མེད་ལམ་པ་བཞིན་ཡིན། རིམ་པ་བཞི་པའི་དོན་གྱི་འོད་གསལ་ལ་ཤེས་སྒྲིབ་ཀྱིས་བསླད་པ་མ་ཞུགས་ཏེ་ཟག་མེད་ཡིན་གསུངས།    ༈   
ཟེར་ཡང། སྟོང་ཉིད་མ་བསྒོམ་པར་འཆར་མི་ཐུབ་པས་མ་ཡིན་དགག་ཅིག་ཤར་ཞེས་འཇམ་བཞད་གསུངས། བསྐྱེད་རིམ་པའི་རྒྱུད་ཀྱི་ངེས་འབྱུང་དང་སེམས་བསྐྱེད་སོགས་ཕར་ཕྱིན་ཐེག་པའི་རྟོགས་རིགས་ཡིན་ཀྱང། ཕར་ཕྱིན་ཐེག་པའི་ལམ་མིན་
ཕར་ཐེག་པའི་ས་བཅུ་པའི་བྱད་སེམས་སྔགས་ལ་ཞུགས་པ་དེའི་རྒྱུད་ཀྱི་རྒྱུན་མཐའི་ཡེ་ཤེས་སོགས་སྔགས་ལམ་ཡིན་ནོ། །བ་མ་བྱས་པ་དེ་དང། རྟོགས་པ་སྟེ་བདེ་བ་ཆེན་པོའི་ཤེས་པ་གཉིས་རོ་གཅིག་ཏུ་སོང་བ་དབྱེར་མེད་པའི་འོད་གསལ་གྱི་བྱང་ཆུབ་
གྱི་སེམས་ཏེ་དོན་གྱི་འོད་གསལ་དེ་ནི་སྔགས་ཀྱི་དེ་ཁོ་ན་ཉིད་སོགས། ན་དྲངས་དོན་གྱི་ཨ་ཐུང་ངག་མ་ལུས་པའི་རྩ་བར་གྱུར་ཚུལ་དང། ངེས་དོན་གྱི་ཨ་ཐུང་ངག་མ་ལུས་པའི་རྩ་བར་གྱུར་ཚུལ་མ་ཤེས་ན། དྲང་ངེས་ཀྱི་ཁྱད་པར་ལེགས་པར་ཤེས་པ་མེད་མི་རུང་
ཡིན་པ་དང། དེ་ཤེས་ན་སོགས། འདི་ན་གསུང་རང་འཆད་པ་སོགས་ཏེ། ངེས་དོན་གྱི་ཨ་ཐུང་མི་ཤེས་པའི་རང་སྡེས་སྒྲའི་ཐོབ་ཚོད་ཀྱི་གསུང་རབ་འཆད་པ་དག་ནི་བྱཱ་ཀར་ཎའི་ཚིག་སྔོན་དུ་བྱས་ནས། སྒྲ་ཡི་དོན་འབའ་ཞིག་གི་རྗེས་སུ་འབྲང་གི། རང་
སྡེ་དེ་རྣམས་ཀྱིས་ངེས་དོན་ཨ་ཐུང་ངག་མ་ལུས་པའི་རྩ་བར་གྱུར་ཚུལ་མི་ཤེས། ཡི་གེའི་དེ་ཁོ་ན་ཉིད་སོགས་ནི་རིན་པོ་ཆེ་ལྟ་བུའི་གང་ཟག་ལས་འོག་མས་མི་ཤེས་པ། བ་འཆད་པ་ནི། བཤད་རྒྱུད་ལ་བརྟེན་ནས་ངེས་དོན་གྱི་ཨ་ཐུང་དག་མ་ལུས་པའི་

[059B] །ཞེས་པའོ། །ན་འདིར་འཇུག་པ་པོ་གང་འཇུག་པ་ནི། ཨཱ་ལི་ཀཱ་ལིའི་ཞེས་པ་སྟེ་དབྱངས་གསལ་གྱི་གདངས་མི་གསལ་བའི་ཚུལ་དུ་སྒྲོག་
པའི་རླུང་ཐམས་ཅད་དེ་བདག་ཉིད་ཅན་གྱི་ངག་ཏུ་གསུངས་པའི་་སྤྱོད་བསྡུས་ལས་གསུངས་པས། དངོས་པོ་མེད་པ་དོན་གྱི་འོད་གསལ་སོགས། བ་དྲང་དོན་གྱི་གྱུར་ཚུལ་ཨ་ཐུང་སྲོག་ཏུ་མ་ཞུགས་པའི་ཡི་གེ་མེད་པས་ཨ་ཐུང་སྲོག་ཏུ་ཞུགས་པ་ལས་ཡི་གེ། དེ་
ལས་མིང། དེ་ལས་ཚིག། དེ་ལས་ཤོ་ལོ་ཀ། རབ་བྱེད། སྡེ་སྣོད། ཆོས་ཕུང་བརྒྱད་ཁྲིའི་བར་འབྱུང་བ་ཐམས་ཅད་ཀྱི་རྩ་བ་ཨ་ཐུང་ངག་མ་ལུས་པའི་རྩ་བར་གྱུར་ཚུལ་ནི་དྲང་དོན་གྱི་གྱུར་ཚུལ་ལོ། །ན་འོ་ན་དོན་དེ་སྟེ། ངེས་དོན་གྱི་ཨ་ཐུང་ངག་མ་
ལུས་པའི་རྩ་བར་གྱུར་ཚུལ་དེ་གང་ཡིན་ཞེ་ན། འདི་ལ་བོད་ཀྱི་་བ་འབར་བའི་མི་ཤིགས་པ་སྟེ་སྲོག་འཛིན་ཤིན་ཏུ་ཕྲ་བ་དང་བྱང་ཆུབ་ཀྱི་མི་ཤིགས་པ་གཉིས་ཀར་བྱེད་དོ། །བ་མཆོག་པར་བགྱིད་ཅེས་པ་མཆོད་པར་ཡིན་འདྲ། ན་ཡིག་འབྲུ་ཀུན་གྱི་
མཆོག་དང། དེའི་ཕྱིར་ངེས་སྒྲུབ་གཞི་བྱས་ནས་སྒྱུ་ལུས་སྒྲུབ་པས་ན་དོན་ཆེན་པོ་དང། རྒྱུ་མཚན་དེས་ཡི་གེ་དམ་པའོ། །ཐོག་མེད་ནས་རིགས་འདྲ་རྒྱུན་མི་ཆད་པས་ཁོང་ནས་འབྱུང་བ། གདོད་མ་ནས་གྲུབ་པས་སྟོང་པས་ན་སྐྱེ་བ་མེད་ལ། ཞེས་སོ། །བརྗོད་
པའི་རྒྱུ་སོགས་ཏེ། སྲོག་འཛིན་གྱི་རླུང་ལའང་ཕྲ་རགས་གཉིས་ཡོད་པའི་ཕྲ་བ་ལ་ནི་མི་ཤེགས་པའི་ཐིག་ལེ་དང་མི་ཤིགས་པའི་རླུང་ཟེར། དེ་ངེས་དོན་གྱི་ཨ་ཡང་ཡིན་ལ། རྫོགས་པའི་སངས་རྒྱས་པ་ལས་བྱུང། །ཞེས་པའི་ཨ་ཡང་དེ་ཡིན། དེ་ལས་སངས་

[060A]༄༅། །རྒྱས་རྣམས་བྱུང་ཚུལ་ནི་དེ་བསྒོམས་པ་ལས་དག་པའི་སྒྱུ་ལུས་དང། དེ་ལས་གཟུགས་སྐུ་འགྲུབ་པ་ཡིན། ངེས་དོན་གྱི་ཨ་དྲང་དོན་གྱི་ཨ་ཡིག་གི་རྣམ་པར་ན་དེ་ལས་རླུང་མགྲིན་པར་གྱེན་དུ་བརྒྱུས་པ། རགས་པར་སོང་ཚེ་
དབྱངས་གསལ་གྱི་ཡི་གེ་དང། མིང་ཚིག་སོགས་འབྱུང། བ་ཨ་ཤད་ལྟ་བུ་གནས་ཟེར། གཞན་གཅིག་ཏུ་ཞེས་པ་མར་ལུགས་པ་རྣམས་ཐིག་ལེ་དཀར་ལ་དམར་བའི་མདངས་ཆགས་པ་བསམ་ཟེར་རོ། །འགོས་ལུགས་པ་རྣམས་འདི་དང་མཐུན། ན་
བསམ་གཏན་བྱ། །ཞེས་སྙིང་ཁར་སྙིང་ཁའི་རྩ་འདབ་ཀྱི་ངོ་བོ་རྩ་འདབ་བརྒྱད་པ་སུམ་རིམ་མ། པདྨ་འདབ་བརྒྱད་སུམ་རིམ། བར་པ་བརྒྱད་ལ་ཐབས་ཀྱི་ངོ་བོ་གསལ་བྱེད་སོ་གཉིས་རྩ་འདབ་རེར་ཡི་གེ་བཞི་བཞིའོ། །མ་ནིང་གི་ཡི་གེ་རྀ་ལྀ་བཞི་ས་མཚན་པ་
དང༑ དབུས་སུ་དཧུ་ཏཱིའི་རྩེ་འཁོར་ནང་མི་ཤིགས་པའི་ཐིག་ལེ་སོགས། བ་དབྱངས་ཡིག་བཅུ་གཅིག་པ་ཨ་ལ་ཐིག་ལེ་ཡོད། ན་དེས་ན་སྒྲ་དབྱངས་བཅུ་གཅིག་པས་སོགས་རང་ལུགས། བ་ལུས་དབེན་མཐར་ཕྱིན་པའི་ངག་དབྱེན་པས་སེམས་དབེན་གྱི་སྟོང་
བཞི་འདྲེན་པའི་ཕྱིར་དུ་རྔོར་བཟླས་བྱེད་དོ། །རྡོར་བཟླས་བྱེད་པའི་དུས་ནི་སྙིང་ཁའི་མི་ཤིགས་པ་ལ་བརྟེན་པ་ཐོབ་ནས་ཡིན་ནོ། །ན་བཞི་དང་ལྔ་དབྱེ་བའོ། །ཞེས་པའི་མཚམས། རྟེན་གྱི་གང་ཟག་གིས་གོ་ནས་དབྱེ་ན། བསྐྱེད་རིམ་པ། དག་དབེན་པ། སེམས་
དབེན་པ། སྒྱུ་ལུས་པ། ཟུང་འཇུག་པ་དང་ལྔ་ཡོད། དག་དབེན་པས་རྩ་བའི་རླུང་ལ་དམིགས་པའི་རྡོར་བཟླས་བྱེད། དེའི་ཚད་རླུང་དེ་སྙིང་ཁའི་ཏཱིར་རང་སྟོབས་ཀྱིས་སྡུད་ནུས་པ་ནས་ཡིན། དེ་ནས་ཡན་ལག་གི་རླུང་ལ་བྱེད། དེ་རླུང་དེ་རྣམས་དབང་པོའི་

[060B] ཡུལ་སྣང་བདེ་ཆེན་འབར་བའི་གྲོགས་སུ་འཆར་བ་ན་ཡིན། སེམས་དབེན་པས་ཁྱབ་བྱེད་ཀྱི་རླུང་སྡུད་ཕྱིར་དེ་ལ་བྱེད། སྒྱུ་ལུས་པས་མིག་སོགས་མངོན་ཤེས་ལྔ་སྒྲུབ་ཕྱིར་བྱེད། ཟུང་འཇུག་པས་ལ་རབ་འབྱམས་སྒྲུབ་ཕྱིར་བྱེད། དགོས་
པའི་སྒོ་ནས་དབྱེ་ན། མཆོག་ཐུང་ཡི་དངོས་གྲུབ་སྒྲུབ་པའི་རྡོར་བཟླས་གཉིས། ན་སྙིང་ཁའི་རྩ་དབུ་མའི་སྟེང་ན་རོ་རྐྱང་གཉིས་ཀྱི་མདུད་པ་གསུམ་གསུམ་སྟེ་མདུད་པ་དྲུག་ཡོད་པས། རླུང་གྱི་ན་དུ་རྒྱ་ཚེ་ཡང་མ་དུད་པ་དཀྲོལ་དཀའ་བ། རླུང་མ་རྒྱུ་ཚེ་ཡང་མདུད་པ་
དཀྲོལ་དཀའ། རྩ་གཞན་ལ་མདུད་པ་གཉིས་རེ་ལས་མེད་པས་དེ་དཀྲོལ་བ་ལས་སླ། སྨིན་མཚམས་ནས་སོར་བདུ་གཉིས་གཞལ་བ་ན་བྱང་སེམས་དཀར་པོའམ་ཐིག་ལེའི་གནས་ཡོད། སྙིང་ཁའི་རྩ་མདུད་དཀྲོལ་བའི་དགོས་པ་རྣམ་རྟོག་གཅོད་ཆེད་ཡིན། རྣམ་
རྟོག་གཅོད་པའང་རྟོག་པ་ཐམས་ཅད་བཅད་པ་ལ་མི་བྱ་བར། རྣམ་རྟོག་ཤིན་ཏུ་རགས་པ་གཅོད་པའམ། ཇེ་ཕྲ་ཇེ་ཕྲར་སོང་བ་ལ་བྱ། སྤྱི་མགྲིན་དུ་སྐུ་རྡོ་རྗེ་དང། གསུང་རྡོ་རྗེའི་ཙ་མདུད་བཤད་ཀྱང། སྙིང་ཁར་ཐུགས་རྡོ་རྗེའི་རྩ་མདུད་དཀྲོལ་བ་ན། གཞན་
གཉིས་གྲོལ་སླ་བར་གསུངས།    ༈    ས་གཉིས་པ་ནས་སྒོམ་ལམ་དང། དེ་ནས་ཤེས་སྒྲིབ་སྤངས་པའི་འོག་ཡང་རྩོམ་པས་ཉོན་མོངས་སྤངས་ནས་ཤེས་སྒྲིབ་སྤོང་བའི་འགོ་རྩོམ་པ་ཕར་ཕྱིན་ཐེག་པའི་ཐལ་འགྱུར་བ་
དང་འདྲ་ཡང། ཕར་ཐེག་ལུགས་ལས་བརྒྱད་པ་ནས་ཉོན་མོངས་སྤངས་པ་དང་ཤེས་སྒྲིབ་སྤོང་བའི་འགོ་ཡང་བརྩམས་པས་འདིའི་སྒོ་ནས་མི་འདྲ་བ་ཡིན། རླུང་ཐོག་མར་བསྒོམ་ཚེ་རླུང་འབྱུང་བ་དང་གནས་པ་ཡུན་མཉམ་པ་དང་རྗེས་སུ་རླུང་གནས་པ་རྒྱུད་

[061A]༄༅། །རིང་བར་གསུངས། བ་རྡོར་བཟླས་ཟླ་བ་དྲུག་གིས་མཐར་ཕྱིན་པར་གསུངས་པ་གདུལ་བྱ་རིན་པོ་ཆེ་ལྟ་བུའི་གང་ཟག་ལ་དགོངས། གཉུག་མའི་དོན་ནི། ཐོག་མ་མེད་པ་ནས་རྒྱུན་མཆད་པ་ལ་བྱེད། རྫོགས་རིམ་གྱི་ལུས་
དབེན་མཐར་ཕྱིན་པའི་ཚེ་རླུང་དབུ་མར་སྡུད་ནུས་ན། འོ་ན་སྲོག་རྩོལ་སྒོམ་པ་ཅིའི་ཕྱིར་ཞེ་ན། རླུང་སྙིང་ཁའི་རྩ་མདུད་ཀྱི་ནང་དུ་སྡོད་དགོས་པའི་རྒྱུ་མཚན་གྱིས་ཡིན་གསུངས། ན་འབྱུང་བར་གསུངས་ཏེ་ཞེས་པའི་མཚམས། རྡོར་བཟླས་ཀྱིས་སྙིང་
ཁའི་རྩ་མདུད་གྲོལ་ཏེ་ཐིམ་པའི་རྟགས་བཞི་དང། སྟོང་བཞི་ཁྲིགས་ཆགས་སུ་འཆར་བ་ཡིན་ཏེ། ཞལ་ལུང་ལས། སེམས་ནི་སོགས་སོ། །ལྷུན་གྱིས་འགྲུབ། །ཅེས་གསུངས་སོ། །དེ་ཡད་པར་མང་དུ་ཡོད། སེམས་དབེན་དང་
ནམ་པ་བཞི་པའི་དོང་ཡི་འོད་གལ་གཉིས་ཀས་ཆོད་ཉིད་མཐོག་བ་ཙམ་འདྲ་མོད་ཀྱང། མངོན་སུམ་དུ་མཐོག་གྨ་མཐོང་གི་ཁྱད་ཡོད་པར་གསུངས་གསུངས། ན་འགྲོལ་ནུས་སོ། །དེ་ནས་དབུ་མའི་ནང་ནས་རྡོར་བཟླས་བྱས་པས་མི་ཤིགས་བ་ལ་གནས་པ་དང་
ཐིམ་པར་བྱེད་དོ། །བ་ཡུལ་རིག་པའི་ཤེས་པ་ཙམ་དུ། སྣོད་བཅུད་གཞན་ཀུན་གྱི་རྩ་བར་གྱུར་པར་གསུངས་སོ། །ན་མི་འགྱུར་བ་ཡང་མིན་ཏེ། ཞེས་པའི་མཚམས། སེམས་ཀྱི་དེ་ཁོ་ན་ཉིད་རྟོགས་པ་ཙམ་ལ་བླ་མེད་ཞུགས་མི་དགོས་ཏེ་
ཕར་ཕྱིན་གྱི་ཐེག་པས་སོགས། བ་མྱུར་ཁྱད་ཅེས་པའི་ཐད། ཚེ་གཅིག་ལུས་གཅིག་ཙམ་ལ་འཆང་རྒྱ་བ་རྒྱུད་སྡེ་འོག་མ་གསུམ་ལ་ཡོད། སྙིགས་དུས་ཀྱི་ཚེ་ཐུང་གཅིག་ལ་འཚང་རྒྱ་བ་བླ་མེད་ཀྱི་ཁྱད་ཆོས་ཡིན་ནོ། །བ་གཟུང་འཛིན་རྫས་གཞན་དུ་སྣང་བ་

[062A]༄༅། །ལ་སྣང་བ་གཞན་དབང་དང། དེ་ལྟར་སྒོ་བཏགས་པ་ལ་མཆོད་པ་ཀུན་བརྟགས་དང། ཉེར་ཐོབ་སྣང་མཆོད་གཉིས་སྟོང་པས་ཡོངས་གྲུབ་དང། འོད་གསལ་ལ་ཉེ་བས་ཉེར་ཐོབ་ཅེས་བཤད། སྣང་མཆེད་ཐོབ་གསུམ་
གཉིད་ཀྱི་དུས་གསུམ་ཆ་འདྲ་འཆར་ཡང་མཚན་ཉིད་ཚང་བར་མི་འཆར་ལ། འཆི་བའི་དུས་སུ་རྫོགས་པར་འཆར། སྣང་བ་མཆོད་པ་ལ་ཐིམ་ཚུལ་སོགས་ཀྱང་སྣང་བ་འགགས་ཏེ་དེའི་སྟེང་གི་ནུས་པ་དེ་མཆེད་པའི་སྟེང་དུ་འཕོ་བ་དང། ཡང་མཆེད་པ་འགགས་
ཏེ་ཉེར་ཐོབ་ཀྱི་སྟེང་དུ་ནུས་པ་འཇོག་པའམ་འཕོ་བ་ལ་བྱེ། དེས་ན་སྣང་མཆེད་ཐོབ་གསུམ་འོད་གསལ་དང་བཞི་ཡང་བརྒྱུ་འབྲས་ཡིན་ནོ། །ན་ཞེས་གསུངས་སོ། །དེ་དག་གི་དོན་བསྡུས་པའི་མཚན་ཉིད་ནི། རང་རྒྱུ་ལུགས་འབྱུང་གི་ཀུན་རྟོག་བརྒྱད་
ཅུ་བཞོན་པའི་རླུང་དང་བཅས་པ་དང། ལུགས་ལྡོགད་པར་མང་དུ་ཡོད། སེམས་དབེན་དང་
རིམ་པ་བཞི་པའི་དོང་ཡི་འོད་གལ་གཉིས་ཀས་ཆོད་ཉིད་མཐོག་བ་ཙམ་འདྲ་མོད་ཀྱང། མངོན་སུམ་དུ་མཐོག་མ་མཐོང་གི་ཁྱད་ཡོད་པར་གསུངས་གསུངས། ན་འགྲོལ་ནུས་སོ། །དེ་ནས་དབུ་མའི་ནང་ནས་རྡོར་བཟླས་བྱས་པས་མི་ཤིགས་བ་ལ་གནས་པ་དང་
ཐིམ་པར་བྱེད་དོ། །བ་ཡུལ་རིག་པའི་ཤེས་པ་ཙམ་དུ། སྣོད་བཅུད་གཞན་ཀུན་གྱི་རྩ་བར་གྱུར་པར་གསུངས་སོ། །ན་མི་འགྱུར་བ་ཡང་མིན་ཏེ། ཞེས་པའི་མཚམས། སེམས་ཀྱི་དེ་ཁོ་ན་ཉིད་རྟོགས་པ་ཙམ་ལ་བླ་མེད་དུ་ཞུགས་མི་དགོས་ཏེ་
ཕར་ཕྱིན་གྱི་ཐེག་པས་སོགས། བ་མྱུར་ཁྱད་ཅེས་པའི་ཐད། ཚེ་གཅིག་ལུས་གཅིག་ཙམ་ལ་འཆང་རྒྱ་བ་རྒྱུད་སྡེ་འོག་མ་གསུམ་ལ་ཡོད། སྙིགས་དུས་ཀྱི་ཚེ་ཐུང་གཅིག་ལ་འཚང་རྒྱ་བ་བླ་མེད་ཀྱི་ཁྱད་ཆོས་ཡིན་ནོ། །བ་གཟུང་འཛིན་རྫས་གཞན་དུ་སྣང་བ་

[062A]༄༅། །ལ་སྣང་བ་གཞན་དབང་དང། དེ་ལྟར་སྒྲོ་བཏགས་པ་ལ་མཆོད་པ་ཀུན་བརྟགས་དང། ཉེར་ཐོབ་སྣང་མཆོད་གཉིས་སྟོང་པས་ཡོངས་གྲུབ་དང། འོད་གསལ་ལ་ཉེ་བས་ཉེར་ཐོབ་ཅེས་བཤད། སྣང་མཆེད་ཐོབ་གསུམ་
གཉིད་ཀྱི་དུས་གསུམ་ཆ་འདྲ་འཆར་ཡང་མཚན་ཉིད་ཚང་བར་མི་འཆར་ལ། འཆི་བའི་དུས་སུ་རྫོགས་པར་འཆར། སྣང་བ་མཆོད་པ་ལ་ཐིམ་ཚུལ་སོགས་ཀྱང་སྣང་བ་འགགས་ཏེ་དེའི་སྟེང་གི་ནུས་པ་དེ་མཆེད་པའི་སྟེང་དུ་འཕོ་བ་དང། ཡང་མཆེད་པ་འགགས་
ཏེ་ཉེར་ཐོབ་ཀྱི་སྟེང་དུ་ནུས་པ་འཇོག་པའམ་འཕོ་བ་ལ་བྱ། དེས་ན་སྣང་མཆེད་ཐོབ་གསུམ་འོད་གསལ་དང་བཞི་ཡང་བརྒྱུ་འབྲས་ཡིན་ནོ། །ན་ཞེས་གསུངས་སོ། །དེ་དག་གི་དོན་བསྡུས་པའི་མཚན་ཉིད་ནི། རང་རྒྱུ་ལུགས་འབྱུང་གི་ཀུན་རྟོག་བརྒྱད་
ཅུ་བཞོན་པའི་རླུང་དང་བཅས་པ་དང། ལུགས་ལྡོག་གི་མཆེད་པ་བཞོན་པའི་རླུང་དང་བཅས་པ་གང་རུང་ལས་བྱུང་ཞིང། རང་གི་ངོ་བོ་སྟོན་གནམ་གཡའ་དག་པ་ལ་ཟླ་འོད་ཀྱིས་ཁྱབ་པ་ལྟ་བུའི་སྟོང་སང་དཀར་ལམ་པའི་རྣམ་པ་ཅན། རང་ཆགས་
བྲལ་ནས་ཕྲག་དོག་གི་བར་གྱི་རང་བཞིན་གྱི་རྟོག་པ་སོ་གསུམ་གྱི་ལག་རྗེས་འཇོག་བྱེད་ཀྱི་རིགས་སུ་གནས་པའི་ཡིད་ཀྱི་ཤེས་པ་དེ་སྣང་བ་དང་པོའི་མཚན་ཉིད། དེ་བཞིན་དུ་རང་རྒྱུ་ལུགས་འབྱུང་ལུགས་ལྡོག་གི་གང་རུང་ལས་བྱུང་
ཞིང༑ རང་གི་ངོ་བོ་ཉི་འོད་རྣམ་པ་ཅན། རང་འབྲས་ཆགས་པ་ནས་གྱ་གྱུའི་བར་གྱི་རང་བཞིན་གྱི་རྟོག་པ་བཞི་བཅུའི་ལག་རྗེས་ཡིད་ཀྱི་ཤེས་པ་དེ་སྣང་བ་མཆེད་པའི་མཚན་ཉིད། རང་རྒྱུ་ལུགས་འབྱུང་་དང། ལུགས་ལྡོག་གི་་གང་

[062B] རང་གི་ངོ་བོ་རྣམ་པ་ཅན། རང་འབྲས་ཆགས་པ་བར་མ་ནས་ཐེ་ཚོམ་གྱི་བར་རང་བཞིན་གྱི་རྟོག་པ་བདུན་གྱི་ལག་རྗེས་དེ་སྣང་བ་ཉེར་ཐོབ་ཀྱི་མཚན་ཉིད་དོ། །་རང་བཞིན་བརྒྱད་ཅུའི་རྟོག་པ་རྣམ་སྣང་བ་གསུམ་
གྱི་རང་བཞིན་དུ་བཤད་པ་ནི་མཚན་ཉིད་ཡིན་ལ་ཞེས་པ་མཚན་མཚོན་གྱི་མཚན་ཉིད་མིན། ངོ་བོ་ཐ་དད་པའི་མཚོན་བྱེད་བྱ་རོག་གིས་ཁང་བཟང་མཚོན་པ་ལྟར་ཞེས་པ་སྟེ་དཔེར་ན། ལྷས་བྱིན་གྱི་ཁང་བ་མི་ཤེས་པའི་གང་ཟག་ལ། ལྷས་
བྱིན་གྱི་ཁྱད་པ་སྟོན་ཚེ་དེའི་ཁང་སྟེང་གི་བྱ་རོག་བསྟན་ནས་བྱ་རོག་བབས་ཡོད་པའི་ཁང་པ་ཞེས་བཤད་ན་གོ་བ་ལྟར་རོ། །ན་མི་ཤིགས་པ་ལ་བསྡུས་ཏེ་ཐིམ་པ་ཞིག་ལས་སེམས་དབེན་གྱི་སྟོང་པ་རྣམས་སྐྱེ་དགོས། ན་སེམས་དབེན་གྱི་སྟོང་པ་
གསུམ་འདྲེན་ཐབས་ཕྱི་ནང་གཉིས་ལས་ནང་གི་རྐྱེན་ན་མི་རྙེད་དོ། །ཞེས་ཕྱིའི་རྐྱེན་ཕྱག་རྒྱུ་དང་མཉམ་པར་སྦྱར་བ་ལས་སེམས་དབེན་གྱི་སྣང་བ་གསུམ་སྐྱེ། ནུ་ལུགས་སུ་འཆད་ཅེས་པའི་ཐད། སེམས་དབེན་གྱི་དུས་ཐམས་ཅད་དུ་
ལས་རྒྱ་ལང་རྟེན་དགོས་པ་མིན་པར། ལན་ཅིག་མཚོན་ནས། རྗེས་སུ་ཡེ་རྒྱ་དང་ནང་གི་རྣལ་འབྱོར་གྱིས་མཚོན་ནུས། བ་ཁ་ཅིག་དབང་གསུམ་པ་དངོས་དབང་གིས་མཚོན་པར་བཤད་ཀྱང་དེ་གཉིས་མི་མཚུངས་ཏེ། དབང་གསུམ་པའི་སྐབས་
སུ་ནི་བྱང་སེམས་ནོར་བུའི་རྩེའི་བར་ཕབས་པའི་བདེ་བ་ཡིན་ལ། འདིར་ནི་རླུང་དང་བྱང་སེམས་སྙིང་ཁར་བསྡུས་ཏེ་ཐིམ་པའི་བདེ་ཆེན་ལ་བྱ་དགོས་པའི་ཕྱིར་རོ། །ན་ངག་དབེན་གྱི་བར་སེམས་ཙམ་པའི་ལྟ་བ་དང་སྦྱར་བ་ཡོད་པ་དང། སེམས་

[063A]༄༅། །དབེན་ནས་ཐལ་འགྱུར་པའི་ལྟ་བ་ངེས་པར་དགོས་པའི་ཁུངས་འདི་ལ་བརྟེན་པ་ཡིན་ནམས་ཉམ། ནུ་འོད་གསལ་མི་སྐྱེ་བ་མིན་ནོ། །དེའི་རྒྱུ་མཚན་གཅིག་ཡོད་དེ། དཔེའི་འོད་གསལ་གྱི་སྔ་ལོགས་ཀྱི་ཉེར་ཐོབ་གཉིས་སྣང་
ཅན་གྱི་ཤེས་པ་ཡིན་པ་དང། དཔེའི་འོད་གསལ་ཡང་གཉིས་སྣང་ཅན་གྱི་ཤེས་པ་ཡིན་པས་དེ་གཉིས་ཉེར་ཐོབ་ཏུ་འདུ་ལ། དོན་གྱི་འོད་གསལ་ཉེར་ཐོབ་གཉིས་སྣང་ཅན་ཡིན་ཡང་དོན་གྱི་འོད་གསལ་ཉིད་གཉིས་སྣང་ཅན་མིན་པས་དེར་མི་འདུ་བ་ལ་དགོངས་
སོ༑ ༑ ན་རླུང་ཁ་སྦྱར་ཞེས་པའི་རླུང་ནི། རྩ་བ་དང་ཡན་ལག་གི་རླུང་མིན་པར། སྲོག་འཛིན་གྱི་རླུང་བ་ཕྲ་རགས་གཉིས་ཡོད་པའི་ཕྲ་བ་དེ་ཡིན་ནོ། །ན་རླུང་སེམས་ཙམ་གྱི་བར་དེའི་ལུས་ཞེས་པའི་ཙམ་སྒྲས་ཤིན་ཏུ་ཕྲ་བའི་རླུང་སེམས་མ་གཏོགས་
སྒོ་ལྔའི་རྣམ་ཤེས་སོགས་སེམས་ཕྲ་རགས་གཞན་དང། རྩ་བའི་རླུང་བཞི་དང། ཡན་ལག་གི་རླུང་དང་སྲོག་འཛིན་རགས་པ་སོགས་གཅོད། བ་བྱིན་བརླབས་ཞེས་པ་བསྒྱུར་བའི་དོན་ཡིན་པས། བདག་བྱིན་བརླབས་ཞེས་པ་བདག་ཏུ་འདོགས་པའི་གཞི་
ཤིན་ཏུ་ཕྲ་བའི་རླུང་ཡིན་ལ། དེའི་ལྷའི་སྐུར་སྒྱུར་བར་བྱེད་པས་ན་བདག་བྱིན་བརླབས་ཞེས་པའོ། །ན་དེ་ལ་བསླབས་པ་སྟེ་དབེན་གསུམ་ཐོབ་པ། ལེགས་པར་བསླབས་པ་ཞེས་པ་མཐར་ཕྱིན་པའོ། །བ་བར་དོ་བ་ལྟར་སྒྱུ་ལུས་གྲུབ་
ཚུལ་ལ་ཡང་ལུས་ཀྱི་ཕྱི་ནས་གྲུབ་པར་བཤད་པ་དང། ནང་ནས་གྲུབ་པ་བཤད་པ་སོགས་མེད། དེ་ཡང་ཕྱི་ནས་གྲུབ་པ་ལ་སྒྱུ་ལུས་ཕྱི་ལྡང་དང་ནང་ནས་གྲུབ་པ་ལ་སྒྱུ་ལུས་ནང་ལྡང་ཟེར། པན་ཆེན་བསོད་གྲགས་སོགས་ཕྱི་ལྡང་འདོད་པ་རྣམས་ཀྱིས་

[063B] རྒྱུད་འགའ་ཞིག་ཏུ་འཆི་ཚེ་རྣམ་ཤེས་སྤྱི་བོ་ནས་འཕོ་བར་བཤད་པ་དང་འགལ་གསུངས། ནང་ལྡང་འདོད་པ་རྣམས་ཀྱིས་ཉིང་ཁའི་རྩ་འཁོར་གྱི་དྷཱུ་ཏཱིའི་ནང་ནས་གྲུབ་པར་འདོད། །འདི་དག་གི་ཁུང་
དབེན་ས་པས་མཛད་པའི་རྫོགས་རིམ་གྱི་ལག་རྗེས་ལ་མཛད་པ་ཡིན། དེར་སྒྱུ་ལུས་ནང་ནས་གྲུབ་དགོས་ཏེ། དེ་མ་ཡིན་པར་ལུས་ཀྱི་ཕྱི་རོལ་ནས་གྲུབ་ན་གཞི་ལ་བར་དོ་ཡང་ཕྱི་རོལ་ནས་གྲུབ་དགོས། དེ་ཡིན་ན་འཆི་བ་དང་བར་དོ་གྲུབ་པ་དུས་མཉམ་པར་
གསུངས་པས། ལུས་ལ་དཔག་ཚད་དུ་མ་ཡོད་པའི་སེམས་ཅན་ཆུས་རིན་སོགས་འཆི་བའི་ཚེ་ལུས་ཀྱི་ཆ་རིམ་གྱིས་བགྲོད་ཚེ་རྣམས་ཤེས་འགགས་ནས་ཕྱིར་ཐོན་པའི་བར་ལ་སྐད་ཅིག་སྔ་ཕྱི་འདོར་བ་དང། སྐད་ཅིག་མ་དུ་མས་ཆོད་པས་ཤི་མ་ཐག་པར་དོ་མི་
འགྲུབ་པའི་སྐྱོན་འོང་བར་གསུངས། རྒྱལ་བ་དབེན་ས་པས་རང་ཉིད་ཟུང་འཇུག་གི་སར་གཤེགས་ནས་གསུངས་པ་ཉམས་མྱོང་ཅན་གྱི་གསུང་ཡིན་པས་དབང་བཙན་སྙམ་མོ། །པཎ་ཆེན་ཆོས་རྒྱན་གྱིས། གཞི་གཅིག་ལ་ལྟོས་ཏེ་ཕྱི་ལྡང་དང་ནང་
ལྡང་གཉིས་འགལ་བ་ཡིན་ཏེ། ཕྱི་ནས་གྲུབ་པ་དང་ནང་ནས་གྲུབ་པ་འགལ་བའི་ཕྱིར་རོ། །སྤྱིར་ཕྱི་ལྡང་དང་ནང་ལྡང་གཉིས་མི་འགལ་ཏེ། སྒྱུ་ལུས་དེ་ལུས་ཀྱི་ནང་ནས་གྲུབ་པས་ན་ནང་ལྡང་དང། རྩ་དབུ་མའི་ཕྱི་རོལ་ནས་གྲུབ་པས་ན་ཕྱི་ལྡང་ཡིན་
གསུངས། སྒྱུ་ལུས་ནང་ལྡང་འདོད་པའི་ཕྱོགས་མང་ཞིང། རྒྱལ་མཆོག་བདུན་པས་ཀྱང་ནང་ནས་གྲུབ་པ་འཐད་ཕྱོགས་སུ་མཛད། བ་གཉུག་མའི་ལུས་ནི། ཞེས་པའི་གཉུག་མ་ནི། ད་ལྟ་གློ་བུར་དུ་བྱུང་བ་ལྟ་བུ་མ་ཡིན་པར་སྔོན་ན་
[064A]༄༅། །ཡོད་བའི་དོན་ཡིན། ད་ལྟ་ཐ་མལ་པ་ལྟ་བུའི་རྒྱུད་ལ་ཡང། ཤིན་ཏུ་ཕྲ་བའི་ལུས་དང་ལུས་རགས་པ་གཉིས་ཡོད་པའི་རགས་པ་ནི་ཁང་པ་ལྟ་བུ་དང། ཕྲ་བ་ནི་དེ་ལ་བརྟེན་པ། ཡང་ལུས་རགས་པ་ནི་ཁ་དོག་
དང་དབྱིབས་སོགས་གཞན་དུ་འགྱུར་བའི་བཞིན་ལག་གི་རྣམ་པ་ཅན་དང། ཕྲ་བ་ནི་ད་ལྟ་བཞིན་ལག་གི་རྣམ་པ་ཅན་མིན་པར་བར་དོ་སོགས་ཀྱི་སྐབས་བཞིན་ལག་གི་རྣམ་པར་འཛིན་པ་དང། ཡང་པྲ་བ་ནི་རྩ་པའི་ཆུ་ལྟ་བུ་དང། རགས་པ་ནི་ཆུ་དེ་ཚ་
བའི་རྐྱེན་དང་ཕྲད་ན་ཚ་བ་དང། དེ་ནས་ཡང་གྲང་མོར་གྱུར་བ་ལྟ་བུའོ། །དེ་ཡང་ལུས་ཕྲ་རགས་དེ་གཉིས་གཅིག་མངོན་དུ་གྱུར་ཚེ་གཅིག་ལྐོག་གྱུར་དུ་ཡོད་པས་ན་རང་རྒྱུད་ལྡན་གྱི་གང་ཟག་དེ་རྒྱུད་ཐ་དད་དུ་མི་འགྱུར་གསུངས། ན་སྒྱུ་ལུས་
གཉིས་ལས། མ་དག་པའི་སྒྱུ་ལུས་ལ་རྡོ་རྗེའི་སྐུ་ཟེར་ཡང། རྡོ་རྗེའི་སྐུ་མ་ཡིན་པ་ནི་དོན་གྱི་འོད་གསལ་ཐོབ་པ་ན་དག་འགྲོ་བའི་རྒྱུ་མཚན་གྱིས་ཡིན། དག་པའི་སྒྱུ་ལུས་ལ་རྡོ་རྗེའི་སྐུ་ཟེར་བ་དང་རྡོ་རྗེའི་སྐུ་ཡིན་པ་གཉིས་ཀ་ཡིན། མ་དག་པའི་
སྒྱུ་ལུས་ལ་ཡེ་ཤེས་ཀྱི་སྐུ་ཞེས་བཏགས་ཀྱང་འགལ་བ་མེད་པ་སྟེ་བཏགས་ཆོག་པར་གསུངས་པའོ། །བ་གཟུགས་བརྙན་ཤར་བ་ལྟ་བུའོ། །དཔེ་དེ་རྣམས་ཀྱི་ནང་ནས་རྨི་ལམ་གྱི་དཔེ་མཆོག་ཏུ་གྱུར་ཏེ། རྨི་ལམ་གྱི་དཔེ་ལ་ཐོག་མཐའ་
བར་གསུམ་གྱི་མཚོན་དོན་ཡོད་ལ། དཔེ་གཞན་དེ་མེད་པའི་ཕྱིར་དང། དཔེ་གཞན་ལ་དཔེ་དོན་སྦྱར་ནས་སྒྱུ་ལུས་ལ་ངེས་པ་སྐྱེད་པ་ཙམ་ཡོད་ཀྱང། དཔེ་དེ་ཉིད་ཀྱི་སྟེང་ནས་མཚོན་བྱེད་དཔེའི་སྒྱུ་ལུས་ཀྱི་ངོ་བོར་སྐྱེད་རྒྱུ་མེད། འདིར་དེ་ཡོད་

[064B] །ན་་སྒྱུ་ལུས་དེ་མ་ཐོབ་ཀྱང་གོ་ང་ཆགས་ཏེ་མོས་པ་ཙམ་ལའང། ལས་དང་པོའི་ས་ཐོབ་པ་དང་འདྲ་བའི་ཕན་ཡོན་ཡོད་པར་སྐལ་ལྡན་གྲགས་པས་གསུངས། ཙ་ཕར་ཐེག་ལུགས་ལ། འཇུག་པ་ལས། གལ་ཏེ་གཉིད་
ན་མིག་བློ་མི་སྲིད་པས། །ཞེས་པ་ལྟར་རྨི་ལམ་སྐབས་དབང་ཤེས་མེད་ཀྱང། སྔགས་བླ་མེད་ལུགས་འདིར། ཕུང་པོ་ཁམས་དང་སྐྱེ་མཆེད་དབང་སོགས་པ། །ཞེས་པའི་དབང་པོ་ལ་མིག་སོགས་གཟུགས་ཅན་དབང་པོ་ལྔ། ཡིད་དབང་དང་དྲུག་ཡོད་པས་རྨི་ལམ་
གྱི་དུས་སུ་དབང་ཤེས་ཡོད་དགོས། བ་སྔ་མའི་འཇུག་བཞེས་པ་སྔ་མ་ལ། དུས་སུ་ཞེས་པ་ནུས་སོ་ཞེས་ཡིན་པས། མའི་དང། དུས་ཞེས་པ་ཡི་གེ་ནོར། ན་སྤྱིར་བླ་མའི་མན་ངག་ཅེས་པ་གཅིག་ནས་གཅིག་ཏུ་བཤད་ཡམ་ཐུབ་པ་ཙམ་གྱིས་མི་ཆོག། བསྟན་པ་
ཡོངས་རྫོགས་ཐུབ་པའི་དགོངས་པ་ལྟར་འཆད་པ་ལ་མན་ངག་ཟེར། སྐབས་འདིར་ཡང་འདི་དང་གོང་གི་མན་ངག་ཅེས་གསུངས་རྣམས་རྩ་རྒྱུད་འདིའི་དོན་གྱི་སྦས་ཚ་འདི་དང་འདི་ཞེས་བཤད་རྒྱུད་སོགས་ཀྱིས་གསལ་བར་བཀྲོལ་ཏེ་བསྟན་པ་ལ་བྱ་བས། རྩ་
བཤད་སྦྱར་ལུགས་བླ་མའི་མན་ངག་ལ་མ་བརྟེན་པར་མི་ཤེས། བླ་མའི་མན་ངག་དེ་ཡང་འདི་དང་གོང་གི་མན་ངག་ཅེས་གསུངས་པ་རྣམས་རྩ་རྒྱུད་འདིའི་དོན་གྱིས་བས་ཚུལ་འདི་དང་འདི་ཞེས་བཤད་རྒྱུད་སོགས་ཀྱིས་གསལ་བར་བཀྲོལ་ཏེ་བསྟན་པ་ལ་བྱ་བས། རྩ་
བཤད་སྦྱར་ལུགས་བླ་མའི་མན་ངག་ལ་མ་བརྟེན་པར་མི་ཤེས། བླ་མའི་མན་ངག་དེ་ཡང་འཕགས་ཡུལ་ན་ཀླུ་སྒྲུབ་ཡབ་སྲས་དང། བོད་འདིར་རྫེ་ཡབ་སྲས་ཀྱི་ལེགས་བཤད་རྣམས་ཡིན། ་མད་དུ་བཤ་དོ། །ཐབས་དེས་གཉིད་དུས་ཀྱི་སོཏྔ་བཞི་དྲངས་ཏེ་
ལམ་དུས་ཀྱི་སྟོང་བཞིའི་ངོ་བོར་སྐྱེད་ནས་བདེ་སྟོང་སྦྱར། དེ་རྩེ་གཅིག་ཏུ་བསྒོམ་པ་ནི་གཉིད་ཆོས་སྐུ་དང་བསྲེ་བའོ། །ཉ་རྨི་ལམ་རྨི་ལམ་དུ་ངོ་ཤེས་པ་ལ་ཉིན་པར་གྱི་སྣང་བ་ལ་རྨི་ལམ་གྱི་སྣང་བ་དང་ཉིན་མོའི་ཟས་ལ་རྨི་ལམ་གྱི་ཟས་སུ་ཡང་ཡང་

[065A]༄༅། །བསྒོམ་དགོས། གཉིད་དུ་འགྲོ་ཚེ་རླུང་སྙིང་ཁ་དང་གསང་གནས་སུ་འདུས་ཏེ་གཉིད་དུ་སོང་བ་ན། དེ་ནས་ཆ་གཅིག་མགྲིན་པ་དང། ཆ་གཅིག་སྨིན་མཚམས་སུ་སོང་སྟེ་གནས་ལ། རྨི་ལམ་གསལ་པོ་མ་བྱུང་ན་
མགྲིན་པ་དང་སྨིན་མཚམས་ཀྱི་དབུས་ན་གནས་པའི་ཐིག་ལེ་ལ་སེམས་གཏད།    ༈    གཉིད་ལ་གཉིད་འཐུག་པོ་ལ་འཐུག་འབྱམ། ཡང་སད་ཡང་གཉིད་པ་ལྟ་བུའི་གཉིད་མི་འོང་བ་ལ་སད་
འབྱམ། གཉིད་སྲབ་པ་ལ་སྟོང་འབྱམ་ཟེར། རླུང་འདུས་པ་ཡིན་པས། འདུད་ཅེས་པ་ཡི་གེ་ནོར།    ༈    ངག་དབེན་པ་སེམས་དབེན་པར་འཕོས་
པའོ༑ ༑ན་གཉིད་ཀྱི་སྟོང་པ་བཞི་ཐོག་མར་བསྐྱེད་ནས། དེ་ནས། དེ་ལས་འཕེན་པའི་སྟོབས་ཀྱིས་རྨི་ལམ་གྱི་ལུས་རང་གི་ཡིད་ངོར་རྡོ་རྗེ་འཆང་ཡབ་ཡུམ་གྱི་སྐུར་སྣང་བ་ནི་རྨི་ལམ་ལོངས་སྐུར་བསྲེ་བའོ། །དེ་ལྟ་བུའི་རྨི་ལམ་གྱི་ལོངས་སྐུར་ལྡང་
བ༑ བ་སེམས་དབེན་གྱི་རྟོགས་པ་ཐོབ་ནས་སྤྱོད་པ་བྱ་རྒྱུ་མ་བྱུང་བར་འཆི་དགོས་པ་བྱུང་ན། འཆི་བ་འོད་གསལ་ལམ་གྱི་དཔེའི་འོད་གསལ་དུ་བསྒྱུར་ནས་བར་དོའི་དོད་ལམ་དག་པའི་སྒྱུ་ལུས་གྲུབ་སྟེ། རྟེན་དེའི་སྟེང་ནས་འཚང་རྒྱ་བར་གསུངས་པ་དེ་
ཁམས་གསུམ་པོ་གང་གི་རྟེན་ལའང་སངས་རྒྱས་པ་མིན། དེ་འདྲའི་སྒྱུ་ལུས་པ་དེས། དོན་གྱི་འོད་གསལ་མངོན་དུ་བྱས་པའི་ཚེ་སྒྱུ་ལུས་ནི་དག་ཟིན་ཅིང། དེ་ལ་རྣམས་མིན་གྱི་ལུས་རགས་པ་མེད་པས་ན་དེའི་སྐབས་སུ་དེ་ལ་ལུས་ཡོད་མེད་ཀྱི་

[065B] པཎ་ཆེན་ཆོས་རྒྱན་གྱིས་རིམ་ལྔ་སྙིང་པར་སྒྱུ་ལུས་བ་དེས་རགས་པའི་སྤྲུལ་སྐུ་ཞིག་འཛིན་པར་གསུངས། ར་བཞེད་པ་ཉིད་ཤིན་ཏུ་ལེགས་ཏེ། དེ་ལ་སྙིང་ཁའི་མི་ཤིགས་པ་ལ་དམིགས་ནས་རྡོར་བཟླས་བྱེད་པ་དང། བསམ་གཏན་གཉིས་ཀྱིས་སྡུད་པའི་
ཐབས་ཀྱང་ཡིན་ནོ། །དེ་ལྟར་བྱེད་པ་དེ་ལ་ནི་ཏིང་ངེ་འཛིན་གྱིས་དྲངས་པའི་ལམ་དུས་ཀྱིས་ཆུ་ལ་ཐིམ་པ་སོགས་ཀྱི་ཐིམ་རིམ་ཉིད། འཆི་བའི་སྡུད་རིམ་གྱི་ཐིམ་རིམ་དབྱེར་མེད་དུ་སོང་བ་མ་གཏོགས་པ། འཆི་བའི་རིམ་པ་ཐ་མལ་པ་གཞན་མེད་དོ། །དེ་ལྟར་འཆི་དུས་ཀྱི་
སྟོང་ཛྷི་ལམ་དུས་ཀྱི་སྟོང་བཞིའི་ངོ་བོར་བསྐྱེད་ནས་བདེ་སྟོང་སྦྱར་ནས་བསྒོམ་པ་ནི་འཆི་བ་ཆོས་སྐུ་དང་བསྲ་བའོ། །   ༈    ལམ་གྱི་འོད་གསལ་ནི་བུའི་འོད་གསལ་དུ་བྱས་ཏེ་འོད་གསལ་མ་བུ་སྤྲད་ནས་བསྒོམ་པར་
བཤད་པ་ལ། ཁ་ཅིག་གི་ས་དེ་ལ་འོད་གསལ་གཅིག་ལས། མ་བུའི་འོད་གསལ་གཉིས་མེད་ཅེས་དགོས་པ་བྱེད་པ་ཡོད། དེ་འདྲ་འོད་གསལ་དེ་འཆི་བ་དང་ལམ་གྱི་འོད་གསལ་ཇི་ཡིན་ཞེ་ན། དེ་ལམ་གྱི་འོད་གསལ་ཡིན་དགོས། འཆི་བ་འོད་གསལ་
ལ་སྡུག་བདེན་གྱིས་ཁྱབ། མ་དག་པའི་སྒྱུ་ལུས་དང་དོན་གྱི་འོད་གསལ་གཉིས་གང་ཐོབ་ཀྱང་ཚེ་དེ་ལ་འཚང་རྒྱ་བས། བར་དོའི་རྟེན་ལ་འཚང་རྒྱ་ངེས་ཀྱི་གང་ཟག་དེས་དེ་གཉིས་གང་ཡང་མཐོབ། སྟོང་ཉིད་མངོན་སུམ་དུ་ཡང་མ་རྟོགས། སྔགས་ཀྱིས་ཡང་
མ་ཐོབ། འོ་ན་བདེན་པར་མཐོང་བར་གསུངས་བ་ཅི་ཞེ་ན། དེ་ནས་རྡོར་བཟླས་མཐར་ཕྱིན་ནས་སེམས་དབེན་གྱི་ཡེ་ཤེས་ཀྱིས་སྟོང་ཉིད་དོན་སྤྱིའི་ཚུལ་དུ་རྟོགས་པ་ལ་བྱེད། ཡང་ཁ་ཅིག་གིས། བར་དོའི་རྟེན་ལ་འཚང་རྒྱ་བ་མེད་དེ། དེ་འདྲའི་རྟེན་དེ་བར་དོའི་

[066A]༄༅། །རྟེན་མ་ཡིན་པའི་ཕྱིར་ཞེ་ན། སྐྱོན་མེད་དེ། བར་དོའི་རྟེན་མིན་ཀྱང་དེ་ལྟར་བཤད་པ་ཡོད་དེ། དཔེར་ན་བསྐྱེད་རིམ་གྱི་ལྷག་མོས་འོད་གསལ་དུ་སྡུད་པ་ན་ཡང། འོད་གསལ་དེ་འོད་གསལ་དངོས་གནས་པ་མིན་
ཡང༑ དེ་ལྟར་བཤད་པ་བཞིན་ཡིན་པའི་ཕྱིར་རོ། །   ༈    དེ་ལྟར་བྱས་ནས་སྐབས་འདིར་གཉིད་ཀྱི་འོད་གསལ་སྐྱོང་བའི་སྐབས་སུ་སྟོང་ཉིད་འཛིན་
སྟབས་ཀྱི་ཡུལ་དུ་བྱས་ནས་བསྒོམ་དགོས་པས། དེ་འདྲའི་སྟོང་ཉིད་དེ་རྨི་ལམ་ཡིན་ནམ་མིན། ཡིན་ན་རྨི་ལམ་ཀ་རྫུན་པས་མ་ཁྱབ་དགོས་སམ་གསུངས། བ་འོན་ཀྱང་བར་དོ་སྒྱུ་མའི་སྐུར་ལྡང་བ་འདི་ལ་སྔར་ཡོད་ཀྱི་ལུས་རགས་པ་
དང་འབྲལ་བ་ཡིན་ལ། ཚེ་འདིར་འཚང་རྒྱ་བ་ལ་སྔར་ཡོད་ཀྱི་ལུས་རགས་པ་དང་འབྲལ་བའི་ངེས་པ་མེད་དོ། །བར་དོ་ལོངས་སྐུར་ལྡང་པ་དེ་འདྲ་བ་ལ་ནི། བར་དོའི་ཚེ་ཚད་སོགས། ན་གོམས་དགོས་སོ། །སད་དུས་སྟོང་བཞི་འདྲེན་མི་ནུས་པ་
རླུང་སྟོབས་ཀྱིས་འཛིན་མི་ནུས་པས་ཀྱང། ཐུན་མོང་ལས་སྦྱང། དབང་ཐོབ། དམ་ཚིག་བསྲུང། སྐུ་གསུམ་གྱི་བསྲེ་བ་དེ་རྣམས་མོས་པ་ཡིད་བྱེད་ཀྱི་འདུན་པས་སྦྱང་ན། ངན་སོང་གི་སྐྱེ་སྒོ་ཆོད་པར་གསུངས་པས་གནད་འདི་ལ་བསླབ་པར་བྱའོ། །
   ༈    སྲིད་པ་བར་དོ་གཉིས། དེ་གཉིས་ཀྱི་སྟེང་དུ་མར་བའི་རྗེས་འབྲང་ཁ་ཅིག་གིས། སྐྱེ་བ་འདི་ནས་འཕོས། ཕྱི་མ་མ་བླངས་པའི་བར་དེ་ལ་སྐྱེ་ཤི་བར་དོ་གསུམ་ཟེར། རང་ལུགས་རྨི་ལམ་བར་དོ་དང་སྲིད་པ་བར་དོ་

[066B] གསུམ་འདྲེན་ཚེ་དེ་གཉིས་ཀྱི་སྟེང་དུ་ལམ་གྱི་པར་དོ་དང་གསུམ་བྱས་ན་ཡབ་སྲས་ཀྱི་གཞུང་དང་མཐུན། ལམ་གྱི་བར་དོ་ནི་བར་དོ་དེ་སྦྱངས་ཏེ་སྒྱུ་ལུས་སུ་བསྒྱུར་བ་ལ་བྱ། འཆི་བ་གསུམ་ནི། གཞིའི་འཆི་བ། གཉིད་ཡི་འཆི་བ། ལམ་
གྱི་འཆི་བ་གསུམ་མོ། །འཕགས་པ་ལ་སྟོང་ཉིད་མངོན་སུམ་དུ་རྟོགས་པས་ཁྱབ་པས་ན། སྟོང་ཉིད་མངོན་སུམ་དུ་རྟོགས་པ་ལ་སྒྱུ་ལུས་སྔོན་དུ་འགྲོ་མི་དགོས་ཀྱང། ལྷན་སྐྱེས་ཀྱི་བདེ་བས་སྟོང་ཉིད་མངོན་སུམ་དུ་རྟོགས་པ་ལ་དེ་དགོས། ཡོངས་
གྲགས་པ་རིམ་པ་བཞི་པའི་དོན་གྱི་འོད་གསལ་དེ་ཡེ་ཤེས་ཀྱི་ཚོགས་དང། དོན་གྱི་འོད་གསལ་དེའི་བཞོན་པའི་རླུང་དེ་བསོད་ནམས་ཀྱི་ཚོགས་སུ་འཇོག་ཀྱང། ལྕང་སྐྱ་རོལ་རྡོར་གྱིས། རིམ་པ་བཞི་པའི་དོན་གྱི་འོད་གསལ་བསོད་ནམས་དང་ཡེ་ཤེས་ཀྱི་ཚོགས་གཉིས་
གཡོན་པར་གསུངས། ཐེག་པ་གཞན་ཞེས་པ་ཕ་རོལ་ཏུ་ཕྱིན་པའི་ཐེག་ཆེན་ཡིན། ཕར་ཕྱིན་ཐེག་པའི་བསྐལ་པ་གྲངས་མེད་གསུམ་གྱི་བསོད་ནམས་ཀྱི་ཚོགས་ཀྱི་དོད་ལ་སྒྱུ་ལུས་འཇོག་པས་སྒྱུ་ལུས་འདི་ལ་ཕན་ཡོན་ཤིན་ཏུ་ཆེ་བར་གསུངས། གཟུགས་
སྐུའི་རྒྱུའི་གཙོ་བོ་ཞེས་པ་དུས་ཐུང་དུ་གཅིག་ལ་ཤེས་སྒྲིབ་ཕྲ་ཞིང་ཕྲ་འོ་སྤོང་ནུས་པའི་རྒྱུའི་གཙོ་བོ་ཆོས་སྐུའི་ལྷན་ཅིག་བྱེད་རྐང་བྱེད་པ་ཡོད་ཅིང། བསོད་ནམས་ཀྱི་ཚོགས་མཐའ་ཡས་བས་ཟིན་པའི་སྟོང་ཉིད་རྟོགས་པའི་ཡེ་ཤེས་ཀྱིས་ཤེས་སྒྲིབ་སྤོང་བ་ལ་
ནུས་པ་མཐུ་ཅན་དུ་བྱེད་པ་ཡོད་ཀྱང། རྒྱུའི་གཙོ་བོ་གཉིས་སོགས། ན་ཁྱད་པར་ཅན་དུ་འགྱུར་བའི་དོན་དུ་ཡིན་ཏེ། དེས་ན་རིམ་པ་བཞི་པའི་སྔོན་དུ་གསུམ་པ་འགྲོ་དགོས་པའི་རྒྱུ་མཚན་ཡང་དག་གཅིག་ཡོད་དེ། ཟུང་འཇུག་པའི་དོན་གྱི་འོད་གསལ་དེས་ཤེས་

[067A]༄༅། །སྒྲིབ་སྤོང་བ་ལ་ནུས་པ་མཐུན་ཅན་དུ་བྱེད་པ་དེ་བསྐལ་ཆེན་གྲངས་མེད་གསུམ་གྱི་ཚོགས་ཀྱི་དོད་ཐུབ་པ་རིམ་པ་གསུམ་པའི་སྒྱུ་ལུས་འོད་གསལ་དུ་ངག་བར་བྱས་པ་དེ་ཡོད་ན་འབྱུང་གི། མེད་ན་མི་འབྱུང་བས་གོ་རིམ་ངེས་པ་
ཅན་ནོ། །སྒྱུ་ལུས་དང། རིམ་པ་བཞི་པའི་དོན་གྱི་འོད་གསལ་མངོན་དུ་བྱེད་པའི་དུས་ལ་ཐོ་རེངས་དགོས། འོད་གསལ་དེ་ཕྱིའི་ཉི་ཟླ་སྨག་གསུམ་དག་པ་ལྟ་བུའི་ཆ་ནས་ཕྱིའི་མངོན་བྱང་ནང་གི་སྣང་མཆེད་ཐོབ་གསུམ་དག་པའི་ཆ་ནས་ནང་གི་མངོན་
བྱང་དུ་གསུངས་པའོ།། ན་ལྟོས་པའི་སྒོ་ནས་དོན་གྱི་འོད་གསལ་དེ་ལ་ཕྱིའི་མངོན་བྱང་ཞེས་བྱ་ལ། དེ་ཡང་ནང་གི་སྟོང་པ་བཞིའི་རིམ་གྱིས་མངོན་དུ་བྱས་པའི་ཆ་ན་དོན་གྱི་འོད་གསལ་དེ་ལ་ནང་གི་མངོན་བྱང་ཞེས་བྱའོ། །བ་རིལ་འཛིན་དང་རྗེས་
གཞིག་གི་པས་བསམ་གཏན་གཉིས་གསུངས་པའི་རིལ་འཛིན་ནི། ལུས་རིལ་པོ་འོད་གསལ་དུ་བཅུ་བས་འཛིན་པ་སྟེ། རང་ལུས་མགོ་ནས་སྙིང་ཁའི་བར་དུ་སྡུད་པ་དང། ཡང་རྐང་པ་ན་སྙིང་ཁའི་བར་དུ་སྡུད་པ། དཔེར་ན་མེ་ལོང་ལ་ཧ་བཏབ་ཚེ་མཐའ་ཀུན་
ནས་དཀྱིལ་དུ་སྡུད་པ་ལྟ་བུ་དང། རྗེས་གཞིག་ནི། ཐོག་མར་སྣོད་ཐམས་ཅད་བཅུད་ལ་བསྡུ། དེ་ནས་བཅུད་ཐམས་ཅད་རང་ལ་བསྡུ། དེ་ནས་རང་ཡང་འོད་དུ་ཞུ་སྟེ་འདི་གསལ་དུ་སྡུད་པ་ལ་བྱ། པ་སེམས་ཅན་ཐམས་ཅད་ཀི་ལུས་དང་རང་གི་ལུས་
གཉིས་དབྱེར་མེད་དུ་བྱས་ནས་རྣམ་སྣང་གི་སྐུ་དང། དེའི་ཐུགས་ཀར་ཨོཾ་ཡིག་ཡེ་ཤེས་སེམས་དཔའ། དེར་ཐིག་ལེ་ཏིང་ངེ་འཛིན་སེམས་དཔར་བསྐྱེད། ཡང་སེམས་ཅན་ཐམས་ཅད་ཀྱི་ངག་དང་རང་གི་ངག་གཉིས་འོད་དཔག་མེད་དང། དེའི་ཐུགས་གར་

[067B] དེར་ཐིག་ལེ་ཏིང་འཛིན་སེམས་དཔའ། སེམས་ཅན་ཐམས་ཅད་ཀྱི་སེམས་དང་རང་གི་སེམས་གཉིས་ཐུགས་ནི་བསྐྱོད་པ་དང། དེའི་ཐུགས་ཀར་ཧཱུཾ་ཡིག་ཡེ་ཤེས་སེམས་དཔའ། དེར་ཐིག་ལེ་བཀོད་པ་ཏིང་འཛིན་སེམས་དབང་བསྐྱེད་དགོས་
ང་མཆོག་གྱུར་པ། །ཞེས་པའི་མཚམ་སུ། དོན་གྱི་འོད་གསལ་བ་ནི་དེ་དམིགས་ཤིག་སྟེ་སྒོམས་ཤིག་འོད་གསལ་བ་ཡི་གནས་ཐོབ་ནས། །ཞེས་དེ་ཐོབ་ནས་དག་པའི་སྒྱུ་ལུས་དང་བཅས་མི་སློབ་པའི་ཟུང་འཇུག་དེ་སྒོམས་ཤིག། ཅེས་པའོ། །རབ་དགའི་གཟུག་
སུ་སྐྱེ་བར་འགྱུར། །ཞེས་པས་སློབ་པའི་ཟུང་འཇུག་ལ་བརྟེན་ནས་མི་སློབ་པའི་ཟུང་འཇུག་ཐོབ་པར་འགྱུར་ཞེས་བསྟན། འདི་ལྟར་ནམ་ཕྱེད་སོགས་ཀྱིས། དེ་ལས་བཞེངས་ནས་ཤེས་རབ་ཡེ་ཤེས་ཀྱི་དངོས་དབང་དོན་གྱི་འོད་གསལ་མངོན་དུ་བྱེད་ཚུལ་བསྟན་ནོ། །
བ་དེ་ཉིད་བསྒོམས་པས་ཐོ་རངས་དུས། །ཞེས་པའི་ཐད། ནམ་ཕྱེད་དངོས་དབང། ཐོ་རེངས་གཅིག་ལ་སྔ་ཕྱི་གཉིས་སུ་ཕྱེ་བའི་སྔ་མར་སློབ་པའི་ཟུང་འཇུག་དང། ཐོ་རེངས་ཕྱི་མར་མི་སློབ་པའི་ཟུང་འཇུག་ཐོབ་པར་གསུངས། ཕར་ཕྱིན་ཐེག་པའི་བྱང་སེམས་
སྔགས་མ་དུ་འཇུག་ཚུལ་རང་ཕྱོགས་ཀྱི་མཁས་གྲུབ་ཕལ་ཆེ་བའི་གསུང་དུ་ཕར་ཕྱིན་ཐེག་པའི་ཉན་རང་གཉིས་མཐོང་ལམ་ཐོབ་ཕྱིན་དགྲ་བཅོམ་མ་ཐོབ་པར་དུ་རང་ལམ་དོར་ནས་བྱང་སེམས་ཀྱི་ལམ་ཨ་མི་འཇུག། དེ་བཞིན་དུ་བྱང་སེམས་ཀྱིས་ཀྱང་མཐོང་ལམ་
ཐོབ་ཕྱིན་སྲིད་པ་ཐ་མ་པའི་བར་དུ་སྔགས་ལ་མི་འཇུག་པར་འདོད་ལ་མཁས་གྲུབ་ནོར་བཟང་རྒྱ་མཚོས་ཕར་ཕྱིན་ཐེག་པའི་ས་དང་པོ་ནས་སྔགས་ལམ་དང། །གཉིས་པ་ནས་སྔགས་ལམ་དུ་འཇུག་པ་སོགས་དང། སྐྱེ་བ་གཅིག་ཐོགས་

[068A]༄༅། །ཀྱི་ཚེ་སྔགས་ལམ་དུ་འཇུག་པ་ཡང་ཡོད་དེ། དེ་མིན་ན་བྱང་སེམས་དེ་རྣམས་སེམས་ཅན་གྱི་དོན་དུ་འཚང་རྒྱ་བ་ལ་མགོ་ལ་མེ་ཤོར་བ་ལྟ་བུའི་དོན་གཉེར་དང་ལྡན་པས་སྔགས་
ལམ་འདི་སྙིགས་དུས་ཀྱི་ཚེ་ཐུང་གཅིག་ལ་འཚང་རྒྱ་བའི་ཐབས་བླ་ན་མེད་པ་ཡིན་པ་མི་ཤེས་པའམ། ཤེས་ཀྱང་སྟོན་པའི་བླ་མ་མ་རྙེད་དམ། ཅིའི་ཕྱིར་མི་འཇུག། དེར་མ་ཟད་མོད་སྡེ་རྒྱན་ལས། ཁ་ཅིག་དག་ནི་དྲང་ཕྱིར་དང། །ཞེས་འདོད་ཉོན་
ངག་ཞིག་ལ་ཆགས་བྲལ་གྱི་རྒྱུན་ཞུགས་དང། འདོད་ཉོན་ཕལ་ཆེར་ལ་ཆགས་བྲལ་གྱི་ཕྱིར་འོང་དང། འདོད་ཉོན་སྐོར་དགུ་ལ་ཆགས་བྲལ་གྱི་ཕྱིར་མི་འོང་སྟེ་གསུམ་བྱང་སེམས་ཀྱི་ལམ་དུ་འཇུག་པར་བཤད་པ་ལྟར། བྱང་སེམས་དེ་དག་ཀྱང་དེ་
ནས་འཇུག་པ་ཡོད། དེ་ལྟར་འཇུག་པར་ཡོད་པརྱོད་པའི་ད་རྗེའི་དགོངས་པ་མཐར་ཐུག་ཀྱང་ཡིན་གསུངས། རྒྱལ་མཆོག་བསྐལ་བཟང་དང་ལྕང་སྐྱ་རོལ་རྡོར་རྣམ་གཉིས་ཀྱིས་ཕྱོགས་འདི་འཐད་ཕྱོགས་ལྟ་བུར་མཛད། པཎ་ཆེན་བསོད་གྲགས་ཀྱིས། ས་དང་
པོ་སོགས་ཀྱི་སྐྱེད་གཅིག་ཐོགས་ནས་སྔགས་ལམ་དུ་འཇུག་པ་མི་འཐད་པར་ཐལ། དེ་སྔགས་ལམ་དུ་འཇུག་པ་ལ་རིམ་པ་བཞི་པའི་དོན་གྱི་འོད་གསལ་དང་སྒྱུ་ལུས་གང་རུང་ནས་འཇུག་དགོས། དེ་ནས་འཇུག་ན་རིམ་པ་བཞི་པའི་འོད་གསལ་ཐོབ་ནས་
ལས་ཉོན་གྱི་དབང་གིས་སྐྱེ་འཆི་སྤངས་ཏེ་སླར་སྐྱེ་སྲིད་མི་ལེན་པ་སྔགས་ཀྱི་གྲུབ་མཐའ་ཡིན་པས། དེ་ལྟར་ན་སྐྱེ་བ་གཅིག་ཐོབ་དང་འགལ་གསུངས། རྗེ་དོན་ཡོད་མཁས་གྲུབ་པས་ཀྱང། མཁས་གྲུབ་ནོར་བཟང་རྒྱ་མཚོས་ཕར་ཕྱིན་ཐེག་པའི་

[068B] དེ་འདྲའི་བྱང་སེམས་དེ་སངས་རྒྱས་ཀྱི་ག་ཕང་མྱུར་དུ་ཐོབ་ཕྱིར་མགོ་ལ་མེ་འབར་བ་གསོད་པ་ལྟར་མི་བརྩོན་པ་ཞིག་ཡིན་ནམ། སྔགས་ལམ་མྱུར་བ་མ་ཤེས་པ་ཡིན་ནམ་
དེ་སྟོན་མཁན་མ་རྙེད་དམ་ཞེས་ཕྱིར་བཟློག་སྟེ་དགག་པ་མཛད། རྗེ་ངག་དབང་བྱམས་པས་ཀྱང་ནོར་བཟང་ལུགས་ལ་དག་པ་མཛད། རྒྱུད་ཀྱི་བླ་མ་གྲགས་བཟང་པས་སྔགས་ལམ་ལ་འཇུག་པ་ལ་ཐེག་ཆེན་ཚོགས་ལམ་ཆེན་པོའི་སྔ་རོལ་ནས་འདུག་
དགོས་ཏེ། ཚོགས་ལམ་ཆེན་པོ་ནས་ཆོས་རྒྱུན་གྱི་ཏིང་ངེ་འཛིན་དང། དངོས་གཞི་ཐོབ་དགོས་པས་འདོད་ཉོན་ལ་ཆགས་བྲལ་བྱས་ཏེ། སླར་འདོད་ཉོན་བསྐྱེད་པ་འགལ་བའི་ཕྱིར་ཟེར་ཀྱང། རང་ལུགས་ལས་བཅུ་པའི་སྲིད་པ་ཐ་མ་ནས་འཇུག་པ་རྗེ་རིན་པོ་
ཆེའི་གཞུང་གི་ཆིག་ཟིན་ལ་ཐོན་པ་ལྟར་ཁས་ལེན་དགོས། གནས་སྐབས་རིགས་ངེས་གསུམ་ཀྱང། ཉན་ཐོས་མཐོང་ལམ་ནས་དེའི་དགྲ་བཅོམ་བར་ལམ་གཞན་ལ་མི་འཇུག་པ་དང། རང་རྒྱལ་ཡང་དེ་བཞིན་དང། བྱང་སེམས་ཀྱང་མཐོང་ལམ་ནས་སྲིད་
པ་ཐ་མའི་ས་བཅུ་པའི་བར་དུ་ལམ་གཞན་ལ་མི་འཇུག་པ་གནས་སྐབས་རིགས་ངེས་ཚུལ་ཡིན་ནོ། །དེ་ལྟར་ན་མདོ་སྡེ་རྒྱན་ལ་དགོངས་གཞི་ནོར་བཟང་པ་ལྟར་འཇོག་མི་རུང། འོ་ན་ཕར་ཕྱིན་ཐེག་པའི་ས་བཅུ་པ་དེ་དོར་ནས་འཇུག་གམ་ཞེ་ན། མ་
ཡིན་ཏེ། དེ་མ་དོར་བཞིན་དུ་སྔགས་ཀྱི་འོད་གསལ་དང་ཟུང་འཇུག་གཉིས་སྣོན་པ་འདེབས་པ་ཡིན་ཞེས་ཀུན་མཁྱེན་བར་པས་གསུངས། ན་དོན་གྱི་ལྷན་སྐྱེས་མངོན་དུ་འགྱུར་ཞེས་པའི་ཐད། མཚན་ཕྱེད་དབང་གསུམ་པ་བསྐྱུར་བ་ན་སྣང་མཆོད་ཐོབ་གསུམ་
[069A]༄༅། །སྔོན་དུ་འགྲོ་བ་ཅན་གྱི་དོན་གྱི་ལྷན་སྒྱེས་མཚོན་པར་གསུངས་པ་འདི་ལམ་གང་ཡིན་བརྟག་དགོས་སོ། །མངོན་སུམ་དུ་རྟོགས་མོད་ཀྱང། དེ་ལྷན་སྐྱེས་ཀྱི་བདེ་ཆེན་མིན་པས་དེས་ཆོས་སུ་དངོས་སུ་སྐྱེད་མི་ནུས་
ཏེ༑ ཡང་རྣམ་ལས། བསྐལ་བ་་སོགས་གསུངས་པ་དེའི་ཕྱིར། ན་གཟུགས་སྐུ་མི་སྒྲུབ་པའི་རྒྱུ་མཚན་དེས་དངོས་ཀྱི་རིགས་འདྲའི་ཉེར་ལེན་མི་ནུས་ཏེ། རིགས་འདྲ་མིན་ཅིང། རང་གི་ངོ་བོ་ལ་སྒྲིབ་པའི་བསླད་པ་ཞུགས་པའི་ཕུང་པོའི་བདུད་ཕྲ་མོ་
ཡིན་པའི་ཕྱིར། ན་རང་ནི་གཟུགས་ལ་སོགས་པའི་ཡུལ་ལྔ་དང། དབང་པོ་ནི་མིག་ལ་སོགས་པ་དབང་པོ་ལྔ་སྟེ་དེ་གཉིས་དགག་པ་སྟེ་ཐིམ་ནས། དེའི་འོག་ཏུ་རིན་ཆེན་ཏེ་སེམས་སྲོག་རླུང་དང་བཅས་པ་དབང་པོའི་ཤེས་པ་བཞོན་པའི་རླུང་དང་བཅས་པ་སྟེ་
དབང་པོའི་ཤེས་པ་བཞོན་པའི་རླུང་དང་བཅས་པ་བཀག་ཅིང་ནུབ་པར་གྱུར་པའི་སྟེ་འོད་གསལ་དུ་བཅུག་པའི་གཟུང་བ་ཞེས་དོན་གྱི་འོད་གསལ་ནི་འཛིན་པ་སྟེ་སོགས། དབང་པོ་དང་ཡུལ་ཐིམ་པ་ཡང་འཆི་རིམ་བཞིན་དུ་ཐིམ་པ་ནི། སྒྱུ་ལུས་པས་རང་ལ་ཡོད་པའི་
ཡུལ་དབང་རྣམ་ཤེས་གསུམ་འོད་གསལ་དུ་འཇུག་པ་དང། སྒྱུ་ལུས་པས་བཟུང་པའི་རགས་པའི་སྤྲུལ་སྐུ་ལ་ཡོད་པའི་ཡུལ་དབང་རྣམ་ཤེས་གསུམ་བློ་ངོར་འོད་གསལ་དུ་འཇུག་པ་ཡིན་ལ། དེའི་ཚེ་རང་ལ་ཡོད་པའི་རགས་པ་ཉེར་ལྔ་ཐིམས་པའི་རྟགས་དང། རགས་
པའི་སྤྲུལ་བསྐུ་ལ་ཡོད་པའི་རགས་པ་ཉེར་ལྔའི་ངོ་བོར་གྱུར་བའི་རླུང་ཐིམས་པའི་རྟགས་སོ། །ན་ཀོར་ལེ་རེར་ཞེས་པ་ཀོར་ཀོར་པོ་ཕྲན་ཚོགས་རེ་ཞེས་པའོ། །བ་འོད་གསལ་ལས་ཟུང་འཇུག་གི་སྐུར་ལྡང་བར་ས་དང་པོ་ལ་སོགས་པའི་ས་བཅུ་བགྲོད་

[069B] བ་སྔགས་ནས་ཀྱང་དེ་ལྟར་གསུངས་པ་ཡོད་དེ། སའི་གྲངས་བཅུ་གཉིས་དང་སོགས། ན་བསྐྱེད་རིམ་དབང་བརྒྱད་པ་ཐོབ་མ་ཐག་པ་སྦྱར་ཏེ་དེ་ཡང་ས་བརྒྱད་པའི་ཚེ་ཐ་མལ་མི་རྟོག་པའི་ཏིང་ངེ་འཛིན་ལ་དབང་བསྒྱུར་ཐོབ་པ་དང། ཞིང་དག་སྦྱོར་འཐོབ་པ་དེ་
བཞིན། བསྐྱེད་རིམ་མཐར་ཕྱིན་པའི་ཚེ་སྣོད་བཅུད་ཐ་མལ་དུ་སྣང་བའི་སྣང་ཞེན་སྦྱོང་ནུས་ཤིང། སྣོད་བཅུད་དག་པའི་བརྟན་གཡོར་སྣང་བའི་ཆོས་མཐུན་ལ་དགོངས་ནས་དེ་ལྟར་གསུངས་སོ། །ན་ཅི་རིགས་པར་ཐོབ་ཅིང། ངག་དབེན་གྱིས་ངག་གི་རྩ་བ་རླུང་དག་པར་བྱས། བ་
སྐུ་སྒྲུབ་ཅིང། སེམས་དབེན་དང་སྒྱུ་ལུས་གཉིས་པ་བཅུ་པའི་སྟོང་དང་དོད་ཐུབ། དེ་སངས་རྒྱས་རྣམས་ལ་ཐོབ་པ་དང་འདྲ་སྟེ། སེམས་དབེན་པས་ཐ་མལ་པའི་ལུས་ཀྱི་རྒྱུའི་རླུང་སེམས་ལོངས་སྐུའི་རྒྱུར་བསྒྱུར་བ་དང། སྒྱུ་ལུས་པས་སངས་རྒྱས་ལས་དབང་བསྐུར་བ་
ཐོབ་པ་གཉིས་འདྲ། འོད་གསལ་ཟུང་འཇུག་གཉིས་ས་བཅུའི་སྟོད་དང་དོད་ཐུབ་ཏུ་འཇོག་སྟེ། ས་བཅུ་པར་སྟོང་ཉིད་ཀྱི་སོགས། བ་ས་བཅུ་པ་དང་སྦྱར་རོ། །དེ་ཡང་རིམ་པ་བཞི་པའི་དོན་གྱི་འོད་གསལ་དེ་ཤེས་སྒྲིབ་སྦྱོང་བ་ལ་ནུས་པ་མཐུ་ཅན་དུ་བྱས་པའི་ལམ་གྱི་ནུས་
པ་རྫོགས་པ་དང། སློབ་པའི་ཟུང་འཇུག་ཐོབ་ནས་རིས་མི་མཐུན་པའི་ལམ་གཞན་ལ་གསར་དུ་བསླབ་ཏུ་མེད་པ་ལྟར་རོ། །ན་གསུངས་པ་བཞིན་ནོ། །ཞེས་པའི་མཚམས། རྒྱུ་མཚན་ཡང་དག་པ་ནི་སྒྱུ་ལུས་ཀྱི་སྐབས་བདེན་འཛིན་གྱི་གཉེན་པོ་མེད། རིམ་པ་བཞི་པའི་སྐབས་དེ་ཡོད་
པས་ཡིན་ནོ། །བ་སྐྱེ་བ་མི་ལྡོག་པ་ནི་ཚོགས་སྦྱོར་གྱི་སྐབས་སུ་བསོད་ནམས་ཀྱི་ཚོགས་མཐའ་ཡས་པ་མ་བསགས་པས་ཡིན་ལ། ཐེག་ཆེན་པ་གཉིས་ཀ་འདྲའོ། །དེ་ཡང་ཐེག་ཆེན་ཐུན་མོང་པས་ཀྱང་དེ་ལྟར་ལྡོག་པ་ནི་ཚོགས་སྦྱོར་གྱི་སྐབས་སུ་བསོད་ནམས་ཀྱི་ཚོགས་མཐའ་ཡས་

[070A]༄༅། །པས་སོ། །ན་འཇུག་པའི་ཐབས་བྱས་པའོ། །འདིར་ནི་མཐོང་ལམ་དུ་གྱུར་བའི་རིམ་པ་བཞི་བའི་འོད་གསལ་གྱི་མཉམ་གཞག་ཐུན་གཅིག་གིས་ཉོན་སྒྲིབ་ཀུན་བརྟགས་ལྷན་སྐྱེས་ས་བོན་དང་བཅས་པ་ཅིག་ཅར་
སྤོང་ནུས་པ་ནི། དེས་ནི་བསོད་ནམས་ཀྱི་སོགས། ན་བཤད་ཟིན་ཏོ། །སྒྱུ་མའི་སྐུ་དེ་ཡི་རྣམ་པ་ནི་རྡོ་རྗེ་འཆང་སྐུ་མདོག་དཀར་པོ་ཞལ་གསུམ་ཕྱག་དྲུག་པ་ཡུམ་དང་སྦྱོར་བའི་རྣམ་པ་ཅན་རྟེན་གཞལ་ཡས་ཁང་བརྟེན་པ་ལྷ་སོ་གཉིས་དང་
བཅས་པར་ལྡང་པ། རིམ་པ་གསུམ་པའི་སྒྱུ་ལུས་དང་འདྲའོ། །དེའི་གཙོ་བོ་ལོངས་སྐུ་དང། འཁོར་རྣམས་ལམ་དུས་ཀྱི་སྤྲུལ་སྐུར་འཇོག་པ་ཡིན་ནོ། །ན་དོགས་པ་དུ་མ་ཞིག་ཆོད་པར་འགྱུར་རོ། །སྤྱིར་ཟུང་འཇུག་ལ་སློབ་མི་སློབ་
གཉིས། སློབ་པའི་ཟུང་འཇུག་ལའང་ལོངས་སྤྲུལ་གཉིས། ཟུང་འཇུག་ལོངས་སྐུ་ལའང་གཙོ་ཕལ་གཉིས། ཟུང་འཇུག་སྤྲུལ་སྐུ་ལའང་ཕྲ་རགས་གཉིས་སུ་ཡོད་པ་ཡིན་ནོ། །བ་རྒྱ་ཆེར་གསུངས་སོ། །ཞེས་པའི་མཚམས་སུ། ཉོན་སྒྲིབ་
སྤངས་པའི་འགོག་བདེན་དེ་འཁོར་བ་ལས་གྲོལ་བའི་ཐར་པ་ཡིན་པས་དྲི་བ་བཞི་པའི་ལན་དང། སློབ་པའི་ཟུང་འཇུག་པ་ནི་འཁོར་བ་ལས་གྲོལ་བ་པོ་གང་ཟག་ཡིན་པས་དྲི་བ་དྲུག་པའི་ལན་ཡིན་ནོ། །བ་སྤྱོད་བསྡུས་དང་མཐུན་པར་ཤོད་
ཅིག་དོན་གྱི་འོད་གསལ་གྱི་ལུགས་ལྡོག་གི་ཉེར་ཐོབ་ནས་སྨིག་རྒྱུའི་བར་གྱི་རྟགས་ཅན་གྱི་ཤེས་པ་རྣམས་རྗེས་དྲན་གྱི་ཡན་ལག་ཡིན་ནོ། །ཐབས་ནི་ཀུན་རྫོབ་དབྱེར་མེད་དུ་སྦྱོར་བའོ། །སྣོད་བཅུད་ཐམས་ཅད་མདོར་བསྡུས་པ་རྩ་བ་

[070B] སྐད་ཅིག་ཙམ་གྱིས་ཡེ་ཤེས་ཀྱི་སྐུ་རྫོགས་པར་བྱེད་པ་ནི། དག་པའི་སྒྱུ་ལུས་དེ་དང་འོད་གསལ་ཟུང་དུ་འཇུག་པ་དེ་ཏིང་ངེ་འཛིན་གྱི་ཡན་ལག་
ཅེས་སོགས་སོ།།་འདིའི་བསྐྱེད་རྫོགས་ཟུང་དང། སྔགས་རིམ། སྦས་དོན་ཀུན་གསལ། དྲང་ངེས་བཅས་ཀྱི་ཟིན་བྲིས་མཇུག་ ཁྱབ་བདག་འཁོར་ལོའི་མགོན་པོ་རྗེ་ཕ་བོང་ཁ་བ་བདེ་ཆེན་སྙིང་པོ་དཔལ་བཟང་པོའི་གཟིགས་དཔེ་ལ་
རྗེ་བང་ཉིད་ནས་བསྩལ་བའི་གསུང་མཚན་དང། བར་དུ་འཇུག་དགོས་ཡིག་ཆུང་ཁག་རྗེ་ཉིད་ཀྱི་གསུང་བཤད་ཟིན་བཏུས་ཐོ་རེ་བ་འགའ་བཅས་ཕྱོགས་སུ་བཀོད་ལགས་པ། སྔགས་རིམ་ཆེན་མོ་སོགས་ཀྱི་རྩ་གཞུང་སོ་སོ་དང་སྦྱར་ཏེ་གོ་བ་སྐྱེད་ལུགས་མཁྱེན་པར་
མཛོད།། །།   ༈    །ཡོན་སྦྱར་མཐུན་རྐྱེན་འབྲེལ་ཚད་བླ་མ་ཡིས། །ཚེ་རབས་འབྲེལ་མེད་མཉེས་བཞིན་རྗེས་འཛིན་ཅིང། །ཟུང་འཇུག་རྡོ་རྗེ་འཆང་དབང་མྱུར་ཐོབ་ཤོག། །།འགྲོ་
དོན་འཕེལ།། །།



﻿།ཀུན་མཁྱེན་ཕྱག་ན་པདྨོ་རྒྱལ་བའི་དབང་པོ་བདུན་པ་ཆེན་པོ་བློ་བཟང་བསྐལ་
བཟང་རྒྱ་མཚོ་དཔལ་བཟང་པོའི་གསུང་འབུམ་བཞུགས་
ཨང་དཀར་ཆག་
   ༈   
་རྡོ་རྗེ་འཇིགས་བྱེད་ལ་བརྟེན་པའི་བླ་མའི་རྣལ་འབྱོར་ལ་གྲངས་་
   ༈   
་ཐུགས་རྗེ་ཆེན་པོ་ལ་བརྟེན་པ་ལ་གྲངས་་ན་་ནས་
་སྤྱན་རས་གཟིགས་དང་སྒྲོལ་ལྗང་ལ་བརྟེན་པ་ལ་གྲངས་་བ་་ནས་
་སྤྱན་རས་གཟིགས་ཕྱག་བཞི་པ་ལ་བརྟེན་པ་ལ་གྲངས་་བ་་ནས་
་རིགས་གསུམ་མགོན་པོ་དང་རྗེ་རིན་པོ་ཆེ་དབྱེར་མེད་ཀྱི་རྣལ་འབྱོར་ལ་གྲངས་་ན་་ནས་
་རྗེ་རིན་པོ་ཆེ་ལ་བརྟེན་པ་ལ་གྲངས་་བ་་ནས་
་རྒྱལ་བ་ཉིད་ལ་བརྟེན་པ་ལ་གྲངས་་ནས་
་བླ་མ་མཆོད་པའི་ཆོ་ག་ལ་གྲངས་་ནས་
་རྒྱལ་བ་ཉིད་ལ་བརྟེན་པ་ལ་གྲངས་་ནས་
་སྒྲོལ་ལྗང་ལ་བརྟེན་པ་ལ་གྲངས་་ནས་
་སྤྱན་རས་གཟིགས་ལ་བརྟེན་པ་ལ་གྲངས་་ནས་
་རྡོར་སེམས་ལ་བརྟེན་པ་ལ་གྲངས་་ནས་
་སྤྱན་རས་གཟིགས་ཕྱག་བཞི་པར་བརྟེན་པ་ལ་གྲངས་་ནས་
་ཛ་ཡ་པཎྜི་ཏར་བརྟེན་པའི་སེམས་དཔའ་སུམ་བརྩེགས་ལ་གྲངས་་ནས་
་རྗེ་མི་ལར་བརྟེན་པའི་ཐུན་དྲུག་གི་ཉམས་ལེན་དང་འབྲེལ་བ་ལ་གྲངས་་ནས་
་རྒྱལ་བ་ཉིད་ལ་བརྟན་པ་ལ་གྲངས་་ནས་
་སྤྱན་རས་གཟིགས་ཕྱག་བཞི་པར་བརྟེན་པ་ལ་གྲངས་་ནས་
་མཁར་རྡོ་བླ་མ་ལ་བརྟེན་པ་ལ་གྲངས་་ནས་
་རྗེ་རིན་པོ་ཆེ་དང་རྒྱལ་བ་ཉིད་དབྱེར་མེད་ཀྱི་རྣལ་འབྱོར་ལ་གྲངས་་ནས་
་རྒྱལ་བ་ཉིད་ལ་བརྟེན་པ་ལ་གྲངས་་ནས་
་དམིགས་བརྩེ་མ་ལ་བརྟེན་པ་ལ་གྲངས་་ནས་
་རྒྱལ་བ་ཉིད་ལ་བརྟེན་པ་ལ་གྲངས་་ནས་
་རྗེ་རིན་པོ་ཆེ་དང་རྒྱལ་བ་ཉིད་དབྱེར་མེད་ཀྱི་རྣལ་འབྱོར་ལ་གྲངས་་ནས་
་རྒྱལ་བ་ཉིད་ལ་བརྟེན་པའི་སེམས་དཔའ་སུམ་བརྩེགས་ཀྱི་རྣལ་
འབྱོར་ལ་གྲངས་་ནས་
་དེ་བཞིན་གཤེགས་པ་དཔལ་བརྩེགས་རྒྱལ་པོ་ལ་བརྟེན་པ་ལ་གྲངས་་ནས་
་རྒྱལ་བ་ཉིད་ལ་བརྟེན་པ་ལ་གྲངས་་ནས་
་འཇམ་དབྱངས་ལ་བརྟེན་པ་ལ་གྲངས་་ནས་
་ཚེ་དཔག་མེད་ལ་བརྟེན་པ་ལ་གྲངས་་ནས་
་རྡོ་རྗེ་འཇིགས་བྱེད་ལ་བརྟེན་པ་བཅས་ལ་གྲངས་་
   ༈   
་འདའ་ཀ་ཡེ་ཤེས་ཀྱི་མདོ་འགྲེལ་ལ་གྲངས་་
   ༈   
﻿
[001A]༄༅།  །རྒྱལ་བ་ཀུན་གྱི་མཁྱེན་བརྩེ་ནུས་གསུམ་གྱི་བདག་ཉིད་རྗེ་བཙུན་ཙོང་ཁ་པ་ཆེན་པོ་ལ་དམིགས་བརྩེ་མའི་གསོལ་འདེབས་དང་འབྲེལ་བའི་བླ་མའི་རྣལ་འབྱོར་དགའ་ལྡན་ལྷ་བརྒྱ་མའི་ཁྲིད་ཡིག་དངོས་གྲུབ་ཀུན་འབྱུང་ཞེས་བྱ་བ་བཞུགས་སོ། །

[001B] །ན་མོ་གུ་རུ་མཉྫུ་གྷོ་ཥཱ་ཡ། སྤྲོས་བྲལ་ངང་དུ་ཞུགས་པའི་མཁྱེན་རབ་ཀྱི། །རལ་གྲིས་འཁོར་བའི་འཆིང་རྒྱ་ཀུན་བཅད་ཀྱང། །སྲིད་འཁྱམས་འགྲོ་ལ་བུ་གཅིག་ལྟར་འཁྱུད་
པའི༑ ༑༑འཇམ་མགོན་ལྷག་པའི་ལྷ་ལ་ཕྱག་འཚལ་ལོ། །གངས་ཅན་ལེགས་བྱས་སྐྱ་རེངས་ཁ་ལོ་པས། །ཉེར་དྲངས་ཐུབ་བསྟན་ཡོངས་རྫོགས་སྣང་ཟེར་གྱིས། །སྲིད་ཞིའི་རྒུད་མུན་མཐར་མཛད་རྟ་
ལྗང་ཅན། །བློ་བཟང་གྲགས་པས་བྱང་ཆུབ་བར་དུ་སྐྱོངས། །བློ་གྲོས་འཇམ་དབྱངས་གཞོན་ནུ་ལ་འཁྱུད་པའི། །རྗེས་ཆགས་སྙིང་རྗེའི་རང་གཟུགས་གྲུ་འཛིན་བདག་མཐུ་སྟོབས་གསང་བ་ཀུན་
འཛིན་ཁྲོ་རྒྱལ་གྱི། །རིགས་གསུམ་གཅིག་ཏུ་འདུས་འདི་ཁྱད་པར་ཆོས། །རྙོག་བྲལ་ཡིད་ཀྱི་མེ་ལོང་གཙང་མའི་ངོས། །མགོན་ཁྱོད་བཀའ་དྲིན་གཟུགས་ཀྱི་སྣང་རིས་གསར། །ཡང་ཡང་ཤར་བའི་

[002A] །ངོ་མཚར་འདི་མཐོབ་ཚེ། །ཐ་མལ་འཁྲུལ་བའི་འཁོར་ལོ་ཞིག་པ་སྙམ། །དེ་ཕྱིར་སྐྱབས་ཀུན་ངོ་བོ་བླ་མ་རྗེར། །དུང་དུང་ཡིད་ཀྱིས་གསོལ་འདེབས་རྣལ་འབྱོར་རིམ། །འཁྲུལ་བྲལ་
དམ་པའི་ཞལ་ལུང་བླ་ན་མེད། །མཆོག་ཐུན་དངོས་གྲུབ་ཡོངས་ཀྱི་བྱེད་པོར་སྤེལ། །དེ་ཡང་འཇམ་དཔལ་རྩ་རྒྱུད་ལས། །ང་ནི་མྱ་ངན་འདས་འོག་ཏུ། །ས་ཡི་སྟེང་འདི་སྟོངས་པ་ན། །ཁྱོད་ཉིད་བྱིས་པའི་གཟུགས་
ཅན་གྱིས། །སངས་རྒྱས་མཛད་པ་བྱེད་པར་འགྱུར། །དེ་ཚེ་དགོན་ཆེན་རབ་དགའ་བ། །ཁ་བ་ཅན་ནང་ཡོད་པ་ཡིན། །ཞེས་དུས་ཀྱི་མཐར་རྗེ་བཙུན་འཇམ་དབྱངས་ཉིད་བྱིས་པ་ཐ་མལ་བའི་གཟུགས་སུ་བསྟན་ནས་སངས་
རྒྱས་ཀྱི་མཛད་པ་བྱེད་པ་དང། དེའི་ཚེ་དགོན་བའི་མིང་དགའ་ལྡན་དུ་ཐོགས་པར་གསལ་བར་ལུང་བསྟན་ལ་སོགས་མཁྱེན་བརྩེ་ནུས་གསུམ་འཕགས་པ་རིགས་གསུམ་མགོན་པོ་དང་དབྱེར་མེད་བར་ལུང་དང་རྣམ་པར་

[002B] མདོ་སྔགས་ཀྱི་ཐུབ་བསྟན་ཡོངས་སུ་རྫོགས་པ་ལ་མ་རྟོགས་པ་དང། ལོག་པར་རྟོག་པ་དང་ཐེ་ཚོམ་གྱི་དྲི་མ་མཐའ་དག་རྒྱང་རིང་དུ་བསྲིངས་ནས་སྐལ་ལྡན་ཀུན་ལ་ཚུལ་ཇི་ལྟ་
བ་བཞིན་དུ་འདོམས་པར་མཛད་པས་བསྟན་པ་འདི་ལ་སྟོན་པ་གཉིས་པ་ལྟར་གྱུར་པའི་བཀའ་དྲིན་བླ་ན་མེད་པ་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ལ་སྐྱབས་གནས་ཀུན་འདུས་ཀྱི་བདག་ཉིད་དུ་མོས་ནས་གསོལ་བ་འདེབས་པ་
དངོས་གྲུབ་ཐམས་ཅད་ཀྱི་འབྱུང་གནས་ཡིན་པར་མ་ཟད། གསོལ་འདེབས་དམིགས་བརྩེ་མར་གྲགས་པ་འདི་རྒྱུད་ཀྱི་གསང་སྔགས་ཟབ་དགུ་ལས་ཀྱང་ལྷག་པ་ལྟ་བུའི་བྱིན་རླབས་ཀྱི་ཚན་ཀ་ཆེ་ཞིང། འདི་ལ་བརྟེན་ནས་འཕྲིན་ལས་
ཀྱི་རིམ་པའང་ཇི་སྙེད་ཅིག་སྒྲུབ་ཏུ་ཡོད་པ་བཅས་གསོལ་འདེབས་འདི་དང་འབྲེལ་བའི་བླ་མའི་རྣལ་འབྱོར་ཐུན་མོང་དང་ཐུན་མོང་མ་ཡིན་པའི་རིམ་བ་སྣ་ཚོགས་པ་ལས་འདིར་སྲད་རྒྱུད་པའི་དམ་པ་གོང་མ་མཁས་གྲུབ་ཤ་སྟག་ཏུ་བྱོན་པ་
རྣམས་ཀྱི་ཞལ་ཤེས་སྙན་ང་རྒྱུད་དུ་བཞུགས་པ་ལས་རིམ་བྱིས་བདག་གི་དྲིན་ཅན་རྩ་བའི་བླ་མ་ཁྱབ་བདག་རྡོ་རྗེ་སེམས་དཔའི་ངོ་བོ་ཁྲི་ཆེན་ངག་དབང་མཆོག་ལྡན་པའི་ཞལ་སྔ་ནས་ལས་ལེགས་པར་ནོས་པའི་གདམས་པ་ཁྱད་པར་ཅན་དགའ་ལྡན་
ལྷ་བརྒྱ་མར་གྲགས་པ་འདི་ཉིད་དམིགས་རིམ་སྙིང་པོར་འདྲིལ་ཞིང་ཉམས་སུ་ལེན་བདེ་བ་དང། འདིའི་བརྒྱུད་པའི་བླ་མ་གོང་མ་འདུལ་ནག་པ་དཔལ་ལྡན་བཟང་པོས་སྲད་ཀྱི་ནང་དུ་ཁྱིམ་བདག་ཞིག་ལ་རྒྱལ་པོ་བེ་ཧར་གྱི་གནོད་པས་མི་མང་པོ་གུམ་ཞིང་

[003A]༄༅། །ལྷག་བར་ཤིན་ཏུ་གཅེས་པའི་བུ་ཞིག་གི་ཁོག་ཏུ་བརླམས་ནས་གནོད་པ་བྱེད་པ་བཏུལ། དེའི་ཚེ་འདུལ་ནག་བས་བཀའ་བསྒོས་པ་བཞིན་བེ་ཧར་གྱིས་བླ་མའི་རྣལ་འབྱོར་འདི་དང་འབྲེལ་
བའི་དམིགས་བརྩེ་མ་འདོན་མི་ལ་བར་གཅོད་མི་བྱེད་པར་བྲོ་བོར་བ་ལྟར། རྣལ་འབྱོར་འདི་དང་འབྲེལ་བར་དམིགས་བརྩེ་མ་འདོན་པ་སུ་ལའང་སྡེ་བརྒྱད་སྤྱི་དང་ཁྱད་པར་བེ་ཧར་སོགས་རྒྱལ་གདོན་གྱིས་གནོད་མི་ནུས་
པར་འདུག་ཅེས་གོང་མ་རྣམས་ཀྱི་གསུང་ལས་བྱུང་བ་བཞིན་པར་གཅོད་བཟློག་པ་སོགས་གེགས་སེལ་བོགས་འདོན་ཐམས་ཅད་ཀྱི་མཆོག་ཡིན་པས་འདི་ཉམས་སུ་ལེན་པ་ལ་སྔོན་འགྲོ། དངོས་གཞི། རྗེས་ཀྱི་
རིམ་པ་གསུམ། དང་པོ་ནི། གཙང་ཞིང་ཡིད་དུ་འོང་བའི་གནས་སུ་དཀོན་མཆོག་གི་རྟེན་སྤྱི་དང། ཁྱད་པར་རྗེ་བླ་མའི་བྲིས་འབུར་གྱི་སྐུ་གང་ཡང་རུང་བ་བཞུགས་པའི་སྤྱན་སྔར་མཆོད་པ་དང་མཎྜལ་སོགས་
བཀོད་པས་མཛེས་པར་བཤམ། རང་ཉིད་སྟན་བདེ་བ་ལ་འཁོད་ནས་དགེ་སྦྱོར་གང་ལའང་ཀུན་སློང་གི་བསམ་པ་ལ་བརྟགས་ནས་འཆོས་བ་གལ་ཆེ་བས་ན། ཁ་ཕྱིར་བལྟས་སུམ་སོང་བར་ག་རེ་བདག་གིས་དལ་
འབྱོར་གྱི་མི་ལུས་རང་གཞན་ཐམས་ཅད་ཀྱི་འདི་ཕྱིའི་དོན་བདེ་བླག་ཏུ་བསྒྲུབ་པར་ནུས་པ་ཡིད་བཞིན་ནོར་བུ་ལས་ཀྱང་ལྷག་པ་འདི་རྙེད། དུད་འགྲོ་ལ་སོགས་པ་ངན་སོང་རྣམས་ལྟ་ཅི། མི་ཡི་ལུས་རྙེད་པ་ཕལ་ཆེ་

[003B]
ཁོ་ན་བསམ་ན་དུད་འགྲོར་སྐྱེས་བ་དང་ཁྱད་བར་མི་འདུག་པས། རྟེན་འདི་ཆུད་མ་ཟོས་པར་འདི་ཕྱི་ཐམས་ཅད་དུ་ཕན་ངེས་པའི་དམ་པའི་ཆོས་ཀྱི་སྙིང་པོ་ལོན་པ་ཞིག་བྱ་དགོས་པར་འདུག་དམ་པའི་ཆོས་བསྒྲུབ་པ་དེ་ཡང་སང་བྱ་གནངས་བྱའི་ངང་
དུ་ལུས་ན། ལུས་སྲོག་ལ་ཡིད་བརྟན་གང་ཡང་མེད་པས་དེ་རིང་རང་ཡང་མི་འཆི་བའི་ངེས་པ་ཅི་ཡོད། གལ་ཏེ་དེ་རིང་ལྟ་བུར་ཤིན་སྔོན་སེམས་ལ་བརྟན་པ་མ་ཐོབ་པས་སྡིག་པ་དེ་ཙམ་ཞིག་བསགས། དགེ་བ་བློ་བདེ་ངེས་པ་གང་ཡང་
བསགས་པ་མི་དྲན་འདུག་པས་ཅི་རང་དྲག། ཤི་བའི་འོག་ཏུ་ངན་སོང་ལོག་པའི་གནས་ཁོ་ནར་འགྲོ་བ་ལས་མ་འདས་འདུག་ད་རང་གིས་རང་སྡུག་ཏུ་མ་བཅུག་པར་ད་ལྟ་ཤི་ཡང་མི་འགྱོད་པའི་ཆོས་ཤིག་དེ་རིང་རང་ནས་བྱ་དགོས་པ་ལ། རྗེ་བཙུན་
ཙོང་ཁ་པ་ཆེན་པོ་རིགས་གསུམ་གྱི་བདག་ཉིད་དུ་གསོལ་བ་འདེབས་པའི་རྣལ་འབྱོར་འདི་ཉིད་ལམ་གྱི་རྩ་བར་འདུག་པས་ཉམས་སུ་ལེན་པ་ལ་འབད་པར་བྱ་སྙམ་དུ་བསམ། དེ་ཡང་བདག་གི་འཁོས་ཀ་འདི་ལ་སྤྱིར་འཁོར་བ་ཁྱད་པར་ངན་སོང་གི་
སྡུག་བསྔལ་ལས་ཐར་བ་ཞིག་གི་ནུས་པ་མ་མཆིས་པས། བདག་དང་ཉམ་ཐག་པའི་སེམས་ཅན་ཐམས་ཅད་གནས་སྐབས་ཐམས་ཅད་དུ་སྐྱོབ་ནུས་པའི་ཡུལ་ཁྱད་པར་ཅན་ཞིག་ལ་བརྟེན་དགོས་པར་འདུག་དེ་ཡང་སངས་རྒྱས་སྐྱོན་ཀུན་ཟད་

[004A]༄༅། །ཡོན་ཏན་ཀུན་ལྡན་གྱི་མགོན་པོ་ཐུགས་རྗེ་ཉེ་རིང་མེད་པ། ཤེས་བྱ་ཐམས་ཅད་གཟིགས་པ་ཡིན་པས་བདག་ནམ་ཡང་མི་བསླུ་བར་སྐྱོབ་པར་ནུས་པས་དེ་ལ་སྐྱབས་གནས་དང་སྟོན་པ་ཞུ། བདག་གཞན་ཐམས་ཅད་སྡུག་
བསྔལ་རྒྱུ་དང་བཅས་པ་ལས་གྲོལ་བར་བྱེད་པའི་ཐབས་དངོས་ནི་དམ་པའི་ཆོས་ཁོ་ནར་འདུག་པས། དེ་སྐྱབས་དངོས་སུ་བསྟེན་པ་དང། ཆོས་དེ་བསྒྲུབ་པའི་གྲོགས་མི་བསླུ་བ་དགེ་འདུན་ཡིན་པས་དེ་ལ་ལམ་བསྒྲུབ་པའི་ཟླ་གྲོགས་ཞུས་ནས། བདག་
གིས་རང་གཞན་སེམས་ཅན་ཐམས་ཅད་ཀྱི་དོན་དུ་སྐྱབས་དཀོན་མཆོག་གསུམ་ལ་བརྟེན་པར་བྱའོ་སྙམ་དུ་བསམས་ནས། མདུན་དུ་བད་མའི་སྡོང་པོ་ཡངས་ཤིང་རྒྱ་ཆེ་བའི་ལྟེ་བར་དྲིན་ཅན་རྩ་བའི་བླ་མ་དང་ངོ་བོ་དབྱེར་མེད་པའི་ཆོས་ཀྱི་རྒྱལ་པོ་
ཙོང་ཁ་པ་ཆེན་བོ། གཡས་གཡོན་དུ་སྲས་ཀྱི་ཐུ་བོ་གཉིས། དེའི་མཐའ་སྐོར་དུ་དངོས་བརྒྱུད་ཀྱི་བླ་མ་ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་ཐམས་ཅད་ཀྱིས་བསྐོར་བ་མངོན་སུམ་ལྟ་བུར་གསལ་ལེགས་
པར་བཏབ། སྐྱབས་ཡུལ་དེ་རྣམས་ཀྱི་སྐུ་གསུང་ཐུགས་འཕྲིན་ལས་དང་བཅས་པའི་ཡོན་ཏན་དྲན་ནས་དང་གུས་ཤུགས་དྲག་པོ་དང། རང་ཉིད་འཁོར་བ་སྤྱི་དང་བྱེ་བྲག་ངན་སོང་གི་སྡུག་བསྔལ་ལ་ཤིན་ཏུ་སྐྲག་པའི་བློ་དང། སྐྱབས་ཡུལ་
རྣམས་ལ་དེ་ལས་སྐྱོབ་པའི་ནུས་པ་ཡོད་པར་ཡིད་ཆེས་པའི་སྒོ་ནས་འདི་ཕྱི་བར་དོའི་གནས་སྐབས་གང་དུ་མཐོ་དམན་ཅིར་གྱུར་ཡང་བླ་མ་དཀོན་མཆོག་ཁྱེད་རྣམས་མཁྱེན་སྙམ་པ་དང། མཐའ་སྐོར་དུ་ཕ་མ་རིགས་དྲུག་གི་སེམས་ཅན་ཐམས་ཅད་

[004B] རང་གིས་སྐྱབས་འགྲོའི་ཚིག་འདོན་པ་དང་མཉམ་དུ་དེ་རྣམས་ཀྱིས་ཀྱང་བརྗོད་
པར་མོས་ལ། བདག་དང་འགྲོ་བ་ནམ་མཁའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ་བྱང་ཆུབ་སྙིང་པོ་ལ་མཆིས་ཀྱི་བར་དུ་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །རྫོགས་པའི་སངས་རྒྱས་བཅོམ་ལྡན་འདས་
རྣམས་ལ་སྐྱབས་སུ་མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། །ཞེས་པའི་སྐྱབས་འགྲོ་བཞི་སྐོར་ལན་གསུམ་ལ་སོགས་པར་བརྗོད། དེ་ནས། སེམས་ཅན་ཐམས་ཅད་རང་གི་
ཚེ་རབས་སྔོན་མ་མང་པོར་ཕན་པ་ཚད་མེད་པས་བསྐྱངས་ཏེ་རང་གི་ཕྱིར་སྲོག་དོར་བའང་གྲངས་མེད་པ་ཞིག་བྱས་པའི་མ་ཡིན་ལུགས་དང། དེའི་དྲིན་དྲན་པ་དང་དྲིན་གཟོ་བའི་བློ་སྔོན་དུ་བཏང་ནས། མ་འདི་རྣམས་བདག་ལ་དེ་ཙམ་གྱི་དྲིན་ཆེ་བ་
ཡིན་པ་ལ། འཁོར་བའི་སྡུག་བསྔལ་མཐའ་དང་མུ་མེད་པས་བར་མཚམས་མེད་པར་མནར་བའི་གནས་སྐབས་འདི་འདྲ་ཤིན་ཏུ་སྙིང་རེ་རྗེ། ད་དེ་རྣམས་ཀྱི་སྡུག་བསྔལ་སེལ་བ་དང་བདེ་བ་བསྒྲུབ་པའི་ཁུར་བུ་བདག་ལ་བབས་མོད་ཀྱང། དེ་རྣམས་
སྐྱོབ་པའི་ནུས་མཐུ་གང་ཡང་མེད་པས་སྐྱོན་ཀུན་ཟད་ཡོན་ཏན་ཀུན་ལྡན་གྱི་སངས་རྒྱས་ཀྱི་གོ་འཕང་ཞིག་ཐོབ་ན། རང་ངོས་ནས་སྤངས་རྟོགས་ཐམས་ཅད་མཐར་ཕྱིན་པའི་བདེ་བ་བླ་ན་མེད་པ་རྙེད་པ་དང། སེམས་ཅན་རྣམས་ཀྱང་སྒྲོལ་ནུས་པར་

[005A]༄༅། །འདུག་པས། ཅི་ནས་ཀྱང་སངས་རྒྱས་ཀྱི་གོ་འཕང་མྱུར་བ་མྱུར་བར་ཐོབ་པ་བྱའོ་སྙམ་པའི་བློ་ཤུགས་དྲག་པོ་བསྐྱེད་ནས། སངས་རྒྱས་ཆོས་ཚོགས་མ་ལྟ་བུའི་བྱང་ཆུབ་སེམས་གཟུང་གི་ཚིག་ལན་གསུམ་བརྗོད། དེ་ནས་
སེམས་ཅན་རྣམས་བདེ་བས་ཕོངས་ལུགས་དང་སྡུག་བསྔལ་གྱིས་མནར་ཚུལ་བསམ་ནས་འདི་རྣམས་བདེ་བ་དང་བདེ་བའི་རྒྱུ་ཐམས་ཅད་དང་ལྡན་ན་ཅི་མ་རུང། ལྡན་པར་གྱུར་ཅིག་ལྡན་པར་བདག་གིས་བྱའོ་སྙམ་པ་སོགས་ཀྱི་སྒོ་ནས་
སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག་སྡུག་བསྔལ་མེད་པའི་བདེ་བ་དང་མི་འབྲལ་བར་གྱུར་ཅིག་ཉེ་རིང་ཆགས་སྡང་གཉིས་དང་བྲལ་
བའི་བཏང་སྙོམས་ལ་གནས་པར་གྱུར་ཅིག་ཅེས་པ་ལན་གསུམ་གྱིས་ཚད་མེད་བཞི་སྒོམ་མོ། །གཉིས་པ་དངོས་གཞི་ལ། ཚོགས་ཀྱི་ཞིང་སྤྱན་འདྲེན་པ་དང། དེ་ལ་ཚོགས་བསག་པ་དང། གསོལ་བ་བཏབ་ནས་དངོས་གྲུབ་
ཞུ་བ་གསུམ་ལས། དང་པོ་ནི། རི་རབ་ཀྱི་སྟེང་དུ་སུམ་ཅུ་རྩ་གསུམ་དང། དེའི་སྟེང་གི་ནམ་མཁར་འཐབ་བྲལ། དེའི་སྟེང་གི་ནམ་མཁར་དགའ་ལྡན་གྱི་ལྷ་གནས་ཡོད་ཅིང། དགའ་ལྡན་གྱི་ལྷ་བྱིངས་ཀྱི་གནས་ནས་གྲོང་ལས་དགོན་པ་
ལྟར་འཕགས་པའི་ཆར། རྗེ་བཙུན་བྱམས་མགོན་གྱི་ཕོ་བྲང་རྒྱལ་མཚན་མཐོན་པོ་དང། དེའི་མདུན་དུ་རྗེ་བཙུན་གྱིས་ཆོས་གསུང་སའི་ཀུན་དགའ་ར་བ་ཡིད་དགའ་ཆོས་འཛིན་ཞེས་བྱ་བ་ཡོད་པར་གསུངས་པས། རང་ཁ་རི་རབ་

[005B] མཚོ་དང་རྫིང་བུ་དང། འབབ་ཆུ་དང། བསམས་པ་ཙམ་གྱིས་དགོས་
འདོད་ཐམས་ཅད་རང་གི་མདུན་དུ་འབྱུང་བའི་དཔག་བསམ་གྱི་ཤིང་དང། གཞན་ཡང་ཤིང་དང་མེ་ཏོག་གི་ཚལ་ལ་སོགས་པ་ཡིད་ལ་དྲན་པ་ཙམ་གྱིས་ཀྱང་དགའ་བ་བསྐྱེད་ནུས་པའི་དབུས་སུ་ཁང་བཟང་རྒྱལ་མཚན་མཐོན་པོ་རིན་པོ་ཆེ་སྣ་
ཚོགས་ལས་གྲུབ་ཅིང་ཉི་ཟླ་ཟིལ་གྱིས་གནོན་ནུས་པ་ལྟ་བུའི་འོད་ཟེར་འཕྲོ་བ། རིན་པོ་ཆེའི་དྲ་བ་དང། དྲ་ཕྱེད་དང། དྲིལ་བུ་དང། རྔ་ཡབ་ལ་སོགས་པའི་རྒྱན་དུ་མ་འཕྱང་འཕྲུལ་དུ་གཡོ་བ། དེའི་མདུན་དུ་ཡིད་དགའ་ཆོས་འཛིན་གྱི་ཀུན་
དགའ་ར་བ་གསེར་གྱིས་གཞི་ལ་བཻཌཱུར་ཡའི་མིག་མང་རིས་སུ་བྲིས་པ། དྲི་ཞིམ་ཞིང་རོ་མདར་གྱི་འབྲས་བུ་དང་ལྡན་པའི་ཤིང་དང། ཁ་དོག་ཁྱད་པར་འཕགས་པའི་མེ་ཏོག་ལ་སོགས་པ་བལྟ་བས་མི་ངོམས་པའི་དབུས་སུ་སེང་གེ་བརྒྱད་ཀྱིས་
བཏེག་པའི་རིན་པོ་ཆེའི་ཁྲི་ཡངས་ཤིང་རྒྱ་ཆེ་བའི་སྟེང་དུ་རྗེ་བཙུན་བྱམས་པ་མགོན་པོ་སྐུ་མདོག་གསེར་བཙོ་མ་ལྟ་བུ། ཉི་མ་འབུམ་དང་འདྲ་བའི་འོད་ཟེར་ཅན། རིན་པོ་ཆེའི་རྒྱན་དང་ལྷ་རྫས་ཀྱི་དར་གྱི་ན་བཟའ་གསོལ་བ་ཞབས་གཉིས་བཟང་
པོའི་འདུག་སྟངས་ཀྱིས་ཞལ་རང་ལ་ཕྱོགས་པར་བཞུགས་པའི་མཐའ་སྐོར་དུ། ཇོ་བོ་ཨ་ཏི་ཤ་དང། རྗེ་ཡབ་སྲས་ལ་སོགས་པ་ཕྱོགས་བཅུ་ནས་འདུས་པའི་དག་པའི་འཁོར་ཚོགས་གྲངས་མེད་པས་བསྐོར་བ་གསལ་བཏབ་ནས་རང་ཡང་གནས་དེར་

[006A]༄༅། །སླེབ་ནས་ཞིང་གི་ཡོན་ཏན་ཐམས་ཅད་མིག་གིས་མཐོང་བ་སྙམ་བྱེད་པ་དང། རྗེ་བཙུན་གྱི་གསུང་ཆོས་ཀྱི་སྒྲ་རྣ་བས་ལྷང་ལྷང་བར་ཐོས་པའི་མོས་པ་ཤུགས་དྲག་པོ་ཡུན་མི་ཐུང་ཙམ་བྱ་སྟེ་དག་པའི་ཞིང་སྦྱོང་དུ་འགྲོ་བ་དང་
ཕྱི་མར་གནས་དེར་སྐྱེ་བའི་བག་ཆགས་འཇོག་བ་སོགས་ཀྱི་དགོས་པ་ཤིན་ཏུ་ཆེ། དེ་ནས་རྗེ་བཙུན་གྱི་ཐུགས་ཀ་གསེར་གྱི་གཏན་པ་ཕྱིས་པ་ལྟ་བུ་ལ་དཔལ་བེའུ་དྲ་མིག་ཁྲ་སེང་བའི་དབུས་སུ་སྤྲིན་དཀར་པོ་ལྡིང་བའི་སྟེང་ན་རྗེ་བླ་མ་སྐུ་མདོག་
དཀར་ལ་དམར་བའི་མདངས་ཆགས་པ་ཕྱག་གཉིས་ཐུགས་ཀར་ཆོས་འཁོར་གྱི་ཕྱག་རྒྱ་མཛད་པ་ལས་གཡས་གཡོན་དུ་གྱེས་པའི་ཨུཏྤ་ལའི་འདབ་མ་སྙན་གྱི་ཐད་སོར་གནས་པའི་གཡས་སྟེང་ཤེས་རབ་ཀྱི་རལ་གྲི་དང། གཡོན་སྟེང་ཤེར་ཕྱིན་
གྱི་གླེགས་བམ་བསྣམས་པ། དབུ་ལ་གསེར་མ་དོག་གི་པཎ་ཞྭ་དང་སྐུ་ལ་ཆོས་གོས་རྣམ་གསུམ་གསོལ་བ་ཞབས་རྡོ་རྗེའི་སྐྱིལ་ཀྲུང་གིས་བཞུགས་པའི་གཡས་ཕྱོགས་རྒྱལ་ཚབ་ཐམས་ཅད་མཁྱེན་པ་དབུ་ཅུང་ཟད་འདུད་པའི་རྣམ་པ་དང། གཡོན་ཕྱོགས་
མཁས་གྲུབ་ཐམས་ཅད་མཁྱེན་པ་སྐུ་ཅུང་ཟད་འགྱིང་བ་ལྟ་བུ། གཉིས་ཀའང་སྐུ་མདོག་དང་ན་བཟའ་སོགས་གཙོ་བོ་དང་འདྲ་བ་ལ་ཕྱག་གཡས་ཆོས་འཆང་དང། གཡོན་མཉམ་གཞག་གི་སྟེང་ན་གླེགས་བམ་བསྣམས་པ་ཞབས་རྡོ་རྗེའི་སྐྱིལ་
ཀྲུང་གིས་བཞུགས་པ་གསུམ་གསལ་ལེགས་པར་བཏབ་ཅིང། གཞན་ཡང་བྱམས་མགོན་གྱི་ཐུགས་ཀ་ནས་འོད་ཟེར་གྱི་སྣེ་ལ་གང་འདུལ་གྱི་སྤྲུལ་པ་མུ་མེད་དུ་འཕྲོ་བ་དང། སྡུད་པར་མཛད་པར་བསམ། དེ་ནས་རྗེ་བླ་མ་ལ་སྐུ་གསུང་ཐུགས་

[006B] དགའ་ལྡན་ལྷ་བརྒྱའི་མགོན་གྱི་ཐུགས་ཀ་ནས། །རབ་དཀར་ཞོ་
གསར་སྤུངས་འདྲའི་ཆུ་འཛིན་རྩེར། །ཆོས་ཀྱི་རྒྱལ་པོ་ཀུན་མཁྱེན་བློ་བཟང་གྲགས། །སྲས་དང་བཅས་པ་གནས་འདིར་གཤེགས་སུ་གསོལ། །ཞེས་སྤྱན་དྲངས་པས་བྱམས་མགོན་གྱི་ཐུགས་ཀ་ནས་སྤྲིན་དཀར་པོ་དར་དཀར་བརྐྱང་བ་འདྲ་
བའི་སྣེར་རྗེ་ཡབ་སྲས་གསུམ་བཞུགས་པ་རང་གི་མདུན་ཐད་ཡེར་གྱིས་བྱོན་པའི་མཐའ་སྐོར་དུ་བླ་མ་ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་ཐམས་ཅད་ཀྱིས་བསྐོར་བ་ཁྲོམ་ཚོགས་ལྟ་བུའམ། ཡང་ན་རྗེ་
ཡབ་སྲས་གསུམ་པོ་སྐྱབས་གནས་ཀུན་འདུས་ཀྱི་བདག་ཉིད་དུ་མོས་པས་ཀྱང་ཆོག་སྟེ་ཕྱི་མ་ཀུན་འདུས་ནོར་བུ་ལུགས་སོ། །དེ་ཡང་གསང་བདག་ལས་ཀྱི་རྡོ་རྗེར། ཡི་དམ་ལྷས། བྱམས་པ་ཉིད་ལ་བསླབ་པ་བཏུས་ཞུས་ཞེས་ལུང་བསྟན་པ་ལྟར་རྗེ་
ཙོང་ཁ་བར་བསླབ་བཏུས་གསན་པའི་ཚེ། གྲུབ་ཆེན་རིན་པོ་ཆེས་རྗེའི་དབུ་སྟེང་དུ་བྱམས་པ། སྐུ་དཔུང་གཡས་པར་འཇམ་དབྱངས། གཡོན་པར་ལྷ་མོ་དབྱངས་ཅན་མ་བཞུགས་པར་གཟིགས་པ་དང། རྗེ་སྐུ་དྲུང་དུ་ཕེབས་པར་ཉེ་སྐབས། མགོན་
པོ་བྱམས་པ་འབྱོན་གྱིན་ཡོད་ཟེར་བའི་ལུང་བསྟན་བྱུང་བ་སོགས་རྗེ་བླ་མ་བྱམས་པ་དང་ངོ་བོ་གཅིག་ཡིན་པ་དང། ཐ་མལ་བའི་ངོར་སྐུ་ཚེ་དེའི་རྗེས་མ་དགའ་ལྡན་དུ་རྒྱལ་སྲས་འཇམ་དཔལ་སྙིང་པོ་ཞེས་པར་འཁྲུངས་པའི་ལུང་བསྟན་བཞིན་སྤྲུལ་བ་ཞིག་

[007A]༄༅། །ཞིང་དེར་བྱམས་མགོན་གྱི་སྲས་ཀྱི་ཐུ་བོར་བཞུགས་པའི་ཚུལ་བསྟན་པ་སོགས་ལ་དགོངས་ནས་འདིར་རྗེ་བཙུན་གྱི་ཐུགས་ཀ་ནས་སྤྱན་འདྲེན་པར་མཛད་པ་ཡིན་ཞེས་གསུངས། གཉིས་པ་ནི། དེ་ལྟར་བསོད་ནམས་ཀྱི་
ཞིང་སྤྱན་དྲངས་པ་ལ་ཡན་ལག་བདུན་གྱིས་ཚོགས་གསོག་པའི་ཐོག་མར་མྱ་ངན་ལས་མི་འདའ་བར་གསོལ་བ་གདབ་པ་ནི། །མདུན་གྱི་ཐད་དྲང་དུ་སེང་གེའི་ཁྲི་ཡངས་ཤིང་རྒྱ་ཆེ་བ་དང། གཡས་གཡོན་དུ་དེ་ལས་དམའ་བའི་སེང་གེའི་ཁྲིར་པདྨ་
དང་ཟླ་བའི་གདན་ལ་རྗེ་ཡབ་སྲས་གསུམ་བཞུགས་པར་མོས་ནས། བདག་དང་བདག་འདྲའི་སེམས་ཅན་བླང་དོར་གྱི་གནས་ལ་མིག་ལོང་བ་ལྟ་བུ་རྣམས་ཀྱི་ལོང་ཁྲིད་དང། ཉོན་མོངས་པའི་ནད་ཤུགས་དྲག་པོས་གཙེས་པ་རྣམས་གསོ་བྱེད་ཀྱི་
སྨན་པ་དང་སྡུག་བསྔལ་གྱི་རྒྱ་མཚོ་ཆེན་པོའི་ཀློང་དུ་བྱིང་བ་རྣམས་འབྱིན་བྱེད་ཀྱི་མཉན་པ་ལྟ་བུར་མགོན་མེད་སྐྱབས་མེད་དུ་ལུས་པ་བདག་ཅག་གི་སྐྱབས་གནས་ཁྱེད་ལས་གཞན་སུ་ལ་རེ་བས་བདག་ཅག་གི་མགོན་དང། མདོ་སྔགས་ཀྱི་བསྟན་
པའི་གནད་དྲི་མ་མེད་པ་རྣམས་བཤད་སྒྲུབ་ཀྱིས་དར་ཞིང་རྒྱས་པའི་སླད་དུ་བསྐལ་བརྒྱར་མི་གཡོ་བར་བཞུགས་སུ་གསོལ་ལོ་སྙམ་ནས། མདུན་གྱི་ནམ་མཁར་སེང་ཁྲི་པད་ཟླའི་སྟེང། །རྗེ་བཙུན་བླ་མ་དགྱེས་པའི་འཛུམ་དཀར་ཅན། །བདག་
བློ་དད་པའི་བསོད་ནམས་ཞིང་མཆོག་ཏུ། །བསྟན་པ་རྒྱས་ཕྱིར་བསྐལ་བརྒྱར་བཞུགས་སུ་གསོལ། །ཞེས་གསོལ་བ་གདབ། འདིར་ཐོག་མར་མྱ་ངན་ལས་མི་འདའ་བར་གསོལ་བའི་ཡན་ལག་འབྱུང་བ་ནི། ཚོགས་གསོག་པའི་ཞིང་

[007B] དེ་ལ་ཚོགས་གསོག་པ་ལ་ཚོགས་ཀྱི་ཞིང་དུ་བརྟན་པར་བཞུགས་པ་ཞིག་དགོས་པས་ཐོག་མར་བརྟན་བཞུགས་ཀྱི་གསོལ་བ་གདབ་པ་ཡིན་གསུངས། ཕྱག་འཚལ་བའི་ཡན་ལག་ནི། རང་གི་ལུས་ཞིང་གི་
རྡུལ་གྲངས་དང་མཉམ་པར་སྤྲུལ་པ་རྣམས་དང་སེམས་ཅན་ཐམས་ཅད་ཀྱིས་ཀྱང་ལུས་ཀྱིས་ཕྱག་འཚལ་བ་དང་ངག་གིས་བསྟོད་དབྱངས་བརྗོད་པ་དང་ཡིད་ཀྱིས་དད་གུས་ཆེན་པོས་གསོལ་བ་གདབ་པར་མོས་ནས། ཤེས་བྱ་ཐམས་ཅད་རེས་འཇོག་མ་
ཡིན་པར་སྐད་ཅིག་གཅིག་གིས་དུས་ཅིག་ཅར་དུ་མངོན་སུམ་དུ་གཟིགས་པའི་ཐུགས་རྣམ་པ་ཐམས་ཅད་མཁྱེན་པ་དང་བརྗོད་པ་གཅིག་ལ་ཡང་སྐལ་ལྡན་གྱི་འགྲོ་བ་རང་རང་གི་སྐད་དང་དབང་བོར་འཚམས་པའི་ཆོས་སུ་གོ་ནས་གནས་སྐབས་དང་མཐར་
ཐུག་གི་དགེ་ལེགས་སྟེར་བར་མཛད་པའི་གསུང་དང། འཁོར་ལོས་སྒྱུར་བ་དང། ཉན་རང་དང་སོ་སྐྱེ་ཕལ་བ་ཐམས་ཅད་ཀྱི་བསོད་ནམས་བརྒྱ་འགྱུར་གྱིས་བ་སྤུ་གཅིག་འགྲུབ་པ་སོགས། བསོད་ནམས་མཐའ་ཡས་དཔག་ཏུ་མེད་པས་བསྐྲུན་པའི་
མཚན་དཔེ་གསལ་རྫོགས་ཀྱི་སྐུའི་ཡོན་ཏན་རྣམས་དྲན་པར་བྱས་ལ། ཤེས་བྱའི་ཁྱོན་ཀུན་འཇལ་བའི་བློ་གྲོས་ཐུགས། །སྐལ་བཟང་རྣ་བའི་རྒྱན་གྱུར་ལེགས་བཤད་གསུངས། །གྲགས་པའི་དཔལ་གྱིས་ལྷམ་མེར་མཛེས་པའི་སྐུ། །མཐོང་ཐོས་དྲན་
བས་དོན་ལྡན་ལ་ཕྱག་འཚལ། །ཞེས་བརྗོད། མཆོད་པའི་ཡན་ལག་ནི། མཛེས་ཤིང་ཡིད་དུ་འོང་བས་མིག་དང་མིད་ལ་དགའ་བ་བསྐྱེད་ནུས་པའི་མཆོད་པའི་ལྷ་མོ་ལག་ན་མཆོད་ཡོན། ཞབས་བསིལ། ཞལ་བསིལ། བསང་གཏོར། སིལ་མ་

[008A]༄༅། །དང་སྡོང་པོའི་མེ་ཏོག་དྲི་ཞི་མ་ཞིང་ཁ་དོག་རྣམ་པར་བཀྲ་བ། བདུག་སྤོས་ཀྱི་དུད་སྦྲིན། མུན་སེལ་གྱི་སྣང་བ། བྱུག་པའི་དྲི་ཆབ། རོ་བརྒྱ་ལྡན་པའི་བཟའ་བཏུང་གི་བྱེ་བྲག་འབུད་དཀྲོལ་བརྡུང་རྒྱུད་ཀྱི་རོལ་མོའི་བྱེ་
བྲག་ཐོགས་པ་བསམ་གྱིས་མི་ཁྱབ་པ་དང། གཞན་ཡང་ཟུགས་མཛེས་པ། སྒྲ་སྙན་པ། དྲི་ཞིམ་པ། རོ་འདའ་བ། རེག་བྱ་འཇམ་པའི་འདོད་ཡོན་སྣ་ལྔ་དང། རྒྱལ་སྲིད་རིན་ཆེན་བདུན། བཀྲ་ཤིས་པའི་རྟགས་རྫས་ལ་སོགས་པ་
དང༑ བདག་པོས་མ་བཟུང་བའི་ཆུ་མཚོ། ནགས་ཚལ་མེ་ཏོག་སྨན་གྱི་རི་བོ་སོགས་མདོར་ན་མཉེས་བྱེད་ཀྱི་མཆོད་པའི་བྱེ་བྲག་གང་ཡང་མ་ཚང་བ་མེད་པ་དང། རྒྱལ་བ་སྲས་བཅས་ཀྱི་ཏིང་ངེ་འཛིན་གྱི་རོལ་པ་ལས་བྱུང་བའི་ཀུན་བཟང་མཆོད་
སྤྲིན་གྱི་ཚོགས་ཀྱང་བློས་བླངས་ཏེ་ཕུལ་བར་བསམས་ལ། ཡིད་འོང་མཆོད་ཡོན་སྣ་ཚོགས་མེ་ཏོག་དང། །དྲི་ཞིམ་བདུག་སྤོས་སྣང་གསལ་དྲི་ཆབ་དང། །དངོས་བཤམས་ཡིད་སྤྲུལ་མཆོད་སྤྲིན་རྒྱ་མཚོ་འདི། །བསོད་ནམས་ཞིང་མཆོག་ཁྱེད་
ལ་མཆོད་པར་འབུལ། །ཞེས་བརྗོད་པས་མཆོད་པ་རྣམས་བདག་གིར་བཞེས་ཏེ་ཐུགས་རྒྱུད་ལ་བདེ་བ་ཁྱད་པར་ཅན་འཁྲུངས་ཏེ་མཉེས་ཤིང་ཚིམ་པར་བསམ། བཤགས་པའི་ཡན་ལག་ནི། རང་གིས་ཐོག་མེད་ནས་འཁོར་བ་འདིར་འཁྱམས་
པའི་ཚེ་རབས་སུ་བསགས་པའི་སྡིག་ལྟུང་མཐའ་ཡས་བཞིག་འབྲས་བུ་ཕྱུང་མ་ཟིན་པར་ཡོད་པ་རྣམས་དང། ཁྱད་པར་ཚེ་འདིར་སྡོམ་གསུམ་དང་འགལ་བའི་བཅས་རང་གི་ཉེས་ལྟང་ཇི་སྙེད་བསགས་པ་དྲན་པའི་ཡུལ་དུ་གྱུར་པ་རྣམས་ལ་བསྔོ་

[008B] འདི་དག་དང་གཞན་ཡང་དྲན་བས་མ་ཟིན་པའང་མཐའ་ཡས་པ་ཞིག་ཡོད་པས་འདི་རྣམས་ཀྱི་འབྲས་བུ་ལ་བདག་ཕྱི་མར་དམྱལ་བར་སྐྱེ་བ་སོགས་སྡུག་བསྔལ་ཚད་མེད་པ་མྱོང་དགོད་པར་མ་ཟད། ཚེ་འདི་ལ་ཡང་ཡོན་ཏན་སྐྱ་
བ་ལ་གེགས་བྱེད་བ་སོགས་ཀྱི་ཉེས་དམིགས་ཤིན་ཏུ་ཆེ་བར་བདུག་པས་ཅི་རང་དྲག་འདི་ལྟ་བུའི་སྡིག་པ་བསགས་པ་ལ་ཨ་ང་སྙམ་པའི་འགྱོད་སེམས་དུག་ཁོང་དུ་སོང་བ་ལ་འགྱོད་པ་ལྟར་ཤུགས་དྲག་པོ་དང། ད་ཕྱིན་ཆད་འདི་འདྲའི་སྡིག་པ་
མི་བགྱིད་སྙམ་པའི་སྡོམ་སེམས་ཀྱི་སྒོ་ནས། སྐྱབས་ཡུལ་རྣམས་ཀྱི་སྤྱན་སྔར་སྡིག་པ་རྣམས་མི་འཆབ་པར། གདུང་བའི་འོ་དོད་ཀྱིས་བཤགས་པར་མོས་ཏེ། བདག་གིས་ཐོག་མེད་དུ་ནས་བསགས་པ་ཡི། །ལུས་ངག་ཡིད་ཀྱི་སྡིག་པ་ཅི་
བགྱིས་དང། །ཁྱད་པར་སྡོམ་པ་གསུམ་གྱི་མི་མཐུན་ཕྱོགས། །སྙིང་ནས་འགྱོད་པ་དྲག་པོས་སོ་སོར་བཤགས། །ཞེས་བརྗོད་པས། བཤགས་ཡུལ་རྣམས་ཀྱི་སྐུ་ལས་འོད་ཟེར་འཕྲོས་པ་རང་གི་ལུས་ངག་ཡིད་གསུམ་ལ་ཕོག་པས་སྡིག་སྒྲིབ་
ཐམས་ཅད་མུན་ཁུང་དུ་ཉི་ཟེར་ཞུགས་པ་བཞིན་སངས་ཀྱིས་སྦྱངས་པའི་མོས་པ་བྱ་ལ། གཞན་སེམས་ཅན་ཐམས་ཅད་ཀྱི་སྡིག་སྒྲིབ་སྦྱོང་བའི་དམིགས་པ་བྱས་ནའང་ལེགས་པས་ཞིབ་པར་མན་ངག་ལས་ཤེས་པར་བྱ། བཤགས་ཡུལ་
གསལ་བཏབ་པ་ལ་མོས་གུས་ཀྱིས་སྐྱབས་སུ་འགྲོ་བ་དང། རང་འདྲའི་འགྲོ་བ་སྡིག་པའི་རྒྱུ་འབྲས་ལ་སྤྱོད་པ་རྣམས་ཀྱི་ངང་ཚུལ་བསམས་ནས་སྙིང་རྗེ་ཤུགས་ཅན་བསྐྱེད་དེ་ཉམ་ཐག་འདི་རྣམས་ཀྱི་ཕྱིར་དུ་བདག་གིས་སངས་རྒྱས་ཀྱི་གོ་འཕང་ཞིག་

[009A]༄༅། །ཐོབ་ན་སྙམ་པའི་བྱང་ཆུབ་ཀྱི་སེམས་དུ་རེ་བ་བསྐྱེད་པ་གཉིས་ནི་རྟེན་གྱི་སྟོབས། སྔོན་ཆད་སྡིག་པ་བྱས་པ་ལ་འགྱོད་པ་རྣམ་པར་སུན་འབྱིན་པའི་སྟོབས། སླན་ཆད་མི་བྱེད་པར་སྡོམ་པ་ཉེས་པ་ལས་སླར་ལྡོག་པའི་
སྟོབས༑ བླ་མ་ཚོགས་ཞིང་དུ་གསལ་བ་ལ་ཕྱག་འཚལ་མཆོད་འབུལ་སོགས་བགྱིས་པ་དང། བཤགས་པའི་འཁོར་གསུམ་ལ་མི་དམིགས་པས་རྒྱས་འདེབས་པ་གཉེན་པོ་ཀུན་སྤྱོད་ཀྱི་སྟོབས་ཡིན་པས་དེ་བཞི་ཚང་བའི་སྒོ་ནས་སྡིག་པ་
བཤགས་པས་ཤིན་ཏུ་སྟོབས་ཆེ་བའང་སྦྱང་བར་ནུས་པའི་ཐབས་བླ་ན་མེད་པའོ། །རྗེས་སུ་ཡི་རང་བའི་ཡན་ལག་ནི། རྗེ་བླ་མའི་སྐུ་ཚེ་གཞན་དང་འདིར་ཕལ་བའི་བློས་དཔག་པར་མི་ནུས་པའི་གསང་བ་གསུམ་གྱི་མཛད་པ་རྣམས་ལྟ་ཅི་
ཚུར་མཐོང་གི་བློ་རང་གི་བས་གཞལ་བར་ནུས་པའི་སྐུ་ཚེ་འདིའི་མཛད་པ་སྐུ་ན་ཕྲ་མོ་ནས་མདོ་སྔགས་ཀྱི་གཞུང་ཕྱོགས་རེ་བ་ཙམ་མ་ཡིན་པར་རྒྱུད་སྡེ་བཞི་དང་ཕར་ཕྱིན་ཐེག་པའི་སྡེ་སྣོད་གསུམ་ལ་འགྲེལ་བྱེད་ཚད་མར་གྱུར་པའི་མཁས་གྲུབ་རྣམས་
དང་གྲུབ་མཐའ་བཞིའི་བཞེད་སྲོལ་ཕྲ་ཞིང་ཕར་བ་ལའང་ཕུ་ཐག་ཆོད་པར་སྦྱངས་པས་མཁས་པ་གངས་ཅན་གྱི་སྟོན་ཆེན་སུས་ཀྱང་འགྲན་ཟླ་མེད་པར་གྱུར་པ་དང། གང་ཐོས་པ་དེ་རྣམས་ཀྱང་ཐོས་ལོ་ཙམ་མ་ཡིན་པར་གཞུང་ལུགས་ཐམས་
ཅད་གདམས་ངག་ཏུ་ཤར་ནས། ཐོས་དོན་མཐའ་དག་ལ་འདོར་རྒྱུ་སྤུ་ཙམ་ཡང་མེད་པར་སྨིན་གྲོལ་གྱི་ཐབས་ཟབ་མོར་གཟིགས་ནས་བསམ་པ་དང་བསྒོམ་པས་ཚུལ་བཞིན་སྒྲུབ་པ་ལ་བརྩོན་པ་དང། དེ་ཡང་ཆོས་བརྒྱད་ཀྱི་བསླད་པ་ཕྲ་མོ་

[009B] བསྟན་པ་དང་གཞན་གྱི་དོན་ཁོ་ནར་ཐུགས་ཉམས་སུ་བཞེས་པས་མཆོག་དང་ཐུན་མོང་གི་དངོས་གྲུབ་ཐམས་ཅད་བརྙེས་ནས་རང་ཉིད་གྲུབ་པ་མཆོག་གི་སར་གཤེགས། སྐལ་ལྡན་གྱི་གདུལ་བྱ་ལ་བླ་མེད་ཀྱི་རིམ་
པ་གཉིས་ལ་སོགས་པ་རྒྱུད་སྡེ་བཞིའི་ཐུན་མོང་མ་ཡིན་པ་དང་ཟབ་མོ་དབུ་མའི་ལྟ་བ་ལ་སོགས་པ་ཕར་ཕྱིན་ཐེག་པའི་ཐུན་མོང་བའི་ལམ་གྱི་གནད་ཐམས་ཅད་གསལ་ལ་རྫོགས་པ་གངས་ཅན་འདིར་སྔོན་བྱོན་གྱི་མཁས་གྲུབ་སུས་ཀྱང་སྟོན་པར་
མ་ནུས་པའི་ལེགས་བཤད་ཀྱིས་ལྷུག་པར་བསྟན་ནས་ད་ལྟའི་བར་དུའང་མཐའ་དབུས་ཀུན་ཏུ་བསྟན་པ་ཡོངས་རྫོགས་ལ་ཕྱོགས་མཐོང་ཙམ་གྱིས་ཐོས་བསམ་བསྒོམ་པ་བྱེད་པ་འདི་ཐམས་ཅད་རྗེ་འདི་ཉིད་ཀྱི་བཀའ་དྲིན་ཡིན་པ་གཟུར་གནས་ཀྱིས་
བལྟས་ན་ཤེས་པས་དེ་འདྲའི་རྣམ་པར་ཐར་པ་དྲན་པར་བྱས་ལ་སེམས་དགའ་བས་ཡི་རང་བ་དང། བདག་གིས་ཀྱང་འདི་ལྟ་བུའི་རྣམ་ཐར་སྐྱོང་ནུས་པར་ཤོག་ཅིག་སྙམ་ནས། སྙིགས་མའི་དུས་འདིར་མང་ཐོས་སྒྲུབ་ལ་བརྩོན། །ཆོས་བརྒྱད་
སྤངས་པའི་དལ་འབྱོར་དོན་ཡོད་བྱེད། །མགོན་པོ་ཁྱོད་ཀྱི་རླབས་ཆེན་མཛད་པ་ལ། །བདག་ཅག་བསམ་པ་ཐག་པས་ཡི་རང་ངོ། །ཞེས་བརྗོད། ཆོས་འཁོར་བསྐོར་བར་བསྐུལ་བའི་ཡན་ལག་ནི། རྗེ་ཡབ་སྲས་རྣམས་ཀྱི་ཐུགས་སྒྲིབ་པ་བག་
ཆགས་དང་བཅས་པ་དག་པའི་བདེ་སྟོང་གི་འོད་གསལ་ལས་ནམ་ཡང་གཡོ་བ་མེད་བཞིན་དུ་སྔོན་གྱི་སྨོན་ལམ་དང་ཐུགས་རྗེའི་ཤུགས་ཀྱིས་གང་འདུལ་གྱི་གདུལ་བྱ་ལ་སྐུ་གསུང་ཐུགས་ཀྱི་སྣང་བ་འབད་མེད་ལྷུན་གྲུབ་ཏུ་འཆར་བས་ན། དཔེར་ན་

[010A]༄༅། །ནམ་མཁའ་གཡའ་དག་པ་ལ་སྤྲིན་འཁྲིགས་པ་ལས་ཆར་གྱི་རྒྱུན་ས་གཞིར་འབད་མེད་དུ་འབབ་པ་བཞིན་ཆོས་སྐུའི་མཁའ་དབྱིངས་སུ་མཁྱེན་དང་བརྩེ་བའི་སྤྲིན་འཁྲིགས་པ་ལས་ཟབ་པ་དེང་རྒྱ་ཆེ་བའི་དམ་ཆོས་ཀྱི་
ཆར་བདག་ཅག་གདུལ་བྱ་རྣམས་ཀྱི་བློ་གྲོས་ཀྱིས་གཞིར་ཆད་མེད་དུ་དབབ་ཏུ་གསོལ་སྙམ་པས། རྗེ་བཙུན་བླ་མ་དམ་པ་ཁྱེད་རྣམས་ཀྱིས། །ཆོས་སྐུའི་མཁའ་ལ་མཁྱེན་བརྩེའི་སྤྲིན་འཁྲིགས་ནས། །ཇི་ལྟར་འཚམས་པའི་གདུལ་བྱའི་འཛིན་
མ་ལ། །ཟབ་རྒྱས་ཆོས་ཀྱི་ཆར་པ་དབབ་ཏུ་གསོལ། །ཞེས་བརྗོད་ལ། འདི་དང་མྱ་ངན་ལས་མི་འདའ་བར་གསོལ་བ་གཉིས་ལ་གང་གསོལ་བ་ལྟར་ཞལ་གྱིས་བཞེས་པའི་མོས་འདུན་བྱ། བསྔོ་བའི་ཡན་ལག་ནི། བདག་གིས་ལམ་ཟབ་མོ་བླ་
མའི་རྣལ་འབྱོར་བསྒོམས་པ་འདིས་མཚོན་དུས་གསུམ་བསགས་དང་བསག་བཞིན་གསོག་འགྱུར་གྱི་དགེ་ཚོགས་ཇི་སྙེད་པ་ཐམས་ཅད་སྤྱིར་བསྟན་པ་རྒྱས་པ་དང། མཁའ་ཁྱབ་ཀྱི་འགྲོ་བ་མཐའ་དག་ལ་གང་ཕན་པའི་ཐབས་དང། ཁྱད་པར་
རྗེ་བླ་མའི་མདོ་སྔགས་ལུང་རྟོགས་ཀྱི་བསྟན་པ་དྲི་མེད་འདི་ཉིད་ཕྱོགས་དུས་གནས་སྐབས་ཐམས་ཅད་དུ་མི་མཐུན་ཕྱོགས་ཀྱི་དྲི་མས་མ་གོས་པར་ཉི་མ་བཞིན་དུ་གསལ་བར་བྱེད་ནུས་པའི་རྒྱུར་གྱུར་ཅིག་སྙམ་དུ་བསམས་ནས། བདག་གིས་ཇི་སྙེད་
བསགས་པའི་དགེ་བ་འདིས། །བསྟན་དང་འགྲོ་བ་ཀུན་ལ་གང་ཕན་དང། །ཁྱད་པར་ཆོས་ཀྱི་རྒྱལ་པོ་ཙོང་ཁ་བའི། །བསྟན་པའི་སྙིང་པོ་རིང་དུ་གསལ་བྱེད་ཤོག་ཅེས་བརྗོད་ལ་འདི་ནི་དགེ་བ་ཆུང་ངུ་ཡང་རྒྱ་ཆེར་འཕེལ་ཞིང། བྱང་ཆུབ་

[010B]
ཐམས་ཅད་འདུས་པའི་སྡོམས་ལྟ་བུ་མཆོག་གོང་ན་མེད་པའོ། །གསུམ་པ་གསོལ་བ་བཏབ་ནས་དངོས་གྲུབ་ཞུ་བ་ནི། དམིགས་བརྩེ་མ་ཅི་འགྲུབ་ཀྱི་སྒོ་ནས་གསོལ་བ་གདབ་པར་བྱ་ལ། དེ་ཡང་བྱང་ཆུབ་སེམས་དཔའ་ཐམས་ཅད་ཀྱི་ནང་ནས་
དམིགས་པ་མེད་པའི་བརྩེ་བ་ཆེན་པོའི་གཏེར་ཆེན་པོ་མངའ་བ་ལ་འཕགས་པ་སྤྱན་རས་གཟིགས་འགྲན་ཟླ་དང་བྲལ་བ་དང། ཇི་ལྟ་ཇི་སྙེད་ཀྱི་ཤེས་བྱའི་གནས་ཐམས་ཅད་ལ་དྲི་མ་མེད་པའི་མཁྱེན་རབ། བྱང་སེམས་ཐམས་ཅད་ཀྱི་ནང་ནས་
འགྲན་ཟླ་དང་བྲལ་བ་འཇམ་དཔལ་དབྱངས་ཡིན་པ་དང་མཚུངས་པར། བོད་འདིར་སྔོན་བྱོན་གྱི་མཁས་པ་ཐམས་ཅད་ཀྱི་ནང་ན་མདོ་སྔགས་གང་གི་སྐབས་སུའང་གཟུ་བོའི་བློས་ཞིབ་པར་བརྟགས་ན་རྗེ་འདི་ཉིད་ཀྱི་མཁྱེན་པ་དང་མཉམ་པ་སུ་
ཡང་མེད་པར་ལེགས་བཤད་རྣམས་ལས་དཔགས་ཏེ་ཤེས་ནུས་པ་བཞིན་གངས་ཅན་གྱི་མཁས་པ་ཐམས་ཅད་ཀྱི་ནང་ན་འགྲན་ཟླ་མེད་པས་གཙུག་གི་རྒྱན་དུ་གྱུར་བ་ཤར་ཕྱོགས་ཙོང་ཁའི་ཡུལ་དུ་སྐུ་འཁྲུངས་བ་བློ་བཟང་གྲགས་པའི་དཔལ་གྱི་
སྐུའི་ཆ་དམའ་ཤོས་ཞབས་ཀྱི་པད་མོ་ལ་བདག་གི་སྤྱི་བོས་བཏུད་ནས་གསོལ་བ་འདེབས་སོ་བདག་ཀྱང་ཁྱེད་རང་ལྟ་བུར་མཁས་པའི་ཡོན་ཏན་ཕུལ་དུ་ཕྱིན་པ་ཐོབ་པར་བྱིན་གྱིས་བརླབ་ཏུ་གསོལ་སྙམ་དུ་སེམས་པ་ནི་ཕྱི་མཚུངས་པ་གསལ་བྱེད་

[011A]༄༅། །ཀྱི་སྒོ་ནས་གསོལ་བ་གདབ་པ་རྗེ་བླ་མའི་ཕྱི་སྒྲུབ་ཡིན་ལ། གསོལ་བ་ནི་ཞུ་བ་དང་འདེབས་པ་ནི་འབུལ་བའི་དོན་ཏེ་ཞུ་བ་འབུལ་ཞེས་པའོ། །ཡང་དམིགས་པ་མེད་པའི་སྙིང་རྗེ་ཆེན་པོས་འགྲོ་ལ་རྟག་ཏུ་གཟིགས་
བའི་ཡོན་ཏན་མངའ་བ་ལ་སྤྱན་རས་གཟིགས་དང། བདེན་གཉིས་ཀྱི་ཤེས་བྱའི་ཀ་ནས་ཐམས་ཅད་ལ་མཁྱེན་པ་དྲི་མ་མེད་པ་མངའ་བའི་དབང་པོར་གྱུར་པ་ལ་རྗེ་བཙུན་འཇམ་དཔལ་དབྱངས་དང་འདྲ་བ་སྟེ། མདོར་ན་སྙིང་རྗེ་དང་མཁྱེན་རབ། སྤྱན་
རས་གཟིགས་དང་འཇམ་དབྱངས་ཀྱི་ཐུགས་རྒྱུད་ལ་ཇི་ལྟར་མངའ་བ་དེ་ལྟ་བུ་དང་ལྡན་པའི་རྗེ་ཙོང་ཁ་པ་ལ་གསོལ་བ་འདེབས་སོ། །བདག་ཀྱང་སྒྲུབ་པ་ལྷུར་བླངས་ནས་རྟོགས་པའི་ཡོན་ཏན་ཁྱད་པར་ཅན་དེ་ལྟ་བུ་ཐོབ་པར་བྱིན་གྱིས་བརླབ་
ཏུ་གསོལ་སྙམ་པ་ནི་ནང་ཡོན་ཏན་དེ་ལྡན་གྱི་སྒོ་ནས་གསོལ་བ་འདེབས་པ་རྗེ་བླ་མའི་ནང་སྒྲུབ་བོ། །ཡང་རྒྱལ་བ་ཐམས་ཅད་ཀྱི་བརྩེ་བ་གཅིག་ཏུ་བསྡུས་པའི་ངོ་བོ་ལྷར་ཤར་བ་ནི་འཕགས་པ་སྤྱན་རས་གཟིགས་ཡིན་ལ། རྗེ་འདི་ཡང་དེ་
དང་ངོ་བོ་གཅིག་ཡིན་པས་རྒྱལ་བ་ཐམས་ཅད་ཀྱི་སྙིང་རྗེའི་བདག་ཉིད་ཡིན་ཅིང། རྒྱལ་བ་ཐམས་ཅད་ཀྱི་མཁྱེན་རབ་གཅིག་ཏུ་བསྡུས་པའི་ངོ་བོ་ནི་རྗེ་བཙུན་འཇམ་དབྱངས་ཡིན་ལ། རྗེ་འདི་རྗེ་བཙུན་འཇམ་དབྱངས་ཉིད་མིའི་རྣམ་པར་
བསྟན་པ་ཡིན་པས་རྒྱལ་བ་ཐམས་ཅད་ཀྱི་མཁྱེན་པའི་ངོ་བོ་ཡིན་པ་དང། སངས་རྒྱས་ཐམས་ཅད་ཀྱི་མཐུ་ནུས་གཅིག་ཏུ་བསྡུས་པའི་ངོ་བོ་ལྷར་ཤར་བ་ནི་དཔལ་གསང་བའི་བདག་པོ་ཡིན་ལ། རྗེ་འདི་ཡང་དེ་དང་ངོ་བོ་གཅིག་ཡིན་པས་

[011B] དེ་ལྟར་རིགས་གསུམ་གྱི་ངོ་བོ་རྗེ་ཙོང་ཁ་བ་བློ་བཟང་གྲགས་པའི་སྐུའི་ཆ་དམའ་ཤོས་ཞབས་ཀྱི་པདྨོར་བདག་གི་མགོ་བོས་བཏུད་དེ་གསོལ་བ་འདེབས་སོ། །བདག་ཀྱང་ཁྱེད་རང་ལྟ་བུར་
ལྷག་པའི་ལྷ་རིགས་གསུམ་མགོན་པོའི་མཁྱེན་བརྩེ་ནུས་གསུམ་གྱི་ཡོན་ཏན་ཐམས་ཅད་ཐོབ་པར་བྱིན་གྱིས་བརླབ་ཏུ་གསོལ་སྙམ་པས། དམིགས་མེད་བརྩེ་བའི་གཏེར་ཆེན་སྤྱན་རས་གཟིགས། །དྲི་མེད་མཁྱེན་པའི་དབང་པོ་འཇམ་དཔལ་
དབྱངས༑ ༑བདུད་དཔུང་མ་ལུས་འཇོམས་མཛད་གསང་བའི་བདག་གངས་ཅན་མཁས་པའི་གཙུག་རྒྱན་ཙོང་ཁ་པ། །བློ་བཟང་གྲགས་པའི་ཞབས་ལ་གསོལ་བ་འདེབས། །ཞེས་བརྗོད་པ་ནི་གསང་བ་ལྷག་པའི་ལྷ་དང་ངོ་བོ་དབྱེར་མེད་
དུ་གསོལ་བ་འདེབས་པ་སྟེ་རྗེ་བླ་མའི་གསང་སྒྲུབ་ཡིན་ལ། དེ་ཡང། བདག་ཉིད་ཆེན་པོ་འདི་མགོན་པོ་འཇམ་དབྱངས་ཡིན་པར་སྔར་དྲངས་པའི་འཇམ་དཔལ་རྩ་རྒྱུད་ཀྱི་ལུང་བསྟན་སོགས་ལས་གསལ་བར་འགྲུབ་ཅིང། དེ་ལྟར་ན། བཀའ་
གདམས་གླེགས་བམ་ལས། འཕགས་པ་རིགས་གསུམ་མགོན་པོ་ངོ་བོ་གཅིག་པར་གསུངས་པས། རྗེ་འདི་རིགས་གཞན་གཉིས་ཀྱི་རྣམ་རོལ་ཡིན་པའང་འགྲུབ་པར་མ་ཟད་གསང་བའི་རྣམ་པར་ཐར་བར་ཟུར་ཙམ་གསལ་བས་མཚོན་ཚད་
མའི་ལུང་རིགས་གཞན་གྱིས་ཀྱང་སྤྱན་རས་གཟིགས་དང་གསང་བདག་དང་ངོ་བོ་གཅིག་པར་སྒྲུབ་ཏུ་ཡོད། དེ་ནི་རྗེ་བླ་མ་རིགས་གསུམ་གྱི་བདག་ཉིད་དུ་མོས་ནས་གསོལ་བ་འདེབས་པ་ཡིན་ལ། ཡང་རྗེ་འཇམ་དབྱངས་དང། རྒྱལ་ཚབ་སྤྱན་

[012A]༄༅། །རས་གཟིགས། མཁས་གྲུབ་གསང་བདག་གི་ངོ་བོར་མེས་ནས་དམིགས་བརྩེ་མས་གསོལ་བ་འདེབས་པའི་འཁྲིད་ཚུལ་ཀྱང་ཡོད་པར་གསུངས། དེ་ལྟར་གསོལ་བ་འདེབས་ཚུལ་གསུམ་གྱི་སྔ་མ་ནི། གཙོ་བོར་
མཁས་པའམ་ལུང་གི་ཡོན་ཏན་གྱི་སྒོ་ནས་བསྟོད་པ་དང། ཕྱི་མ་གཉིས་ནི་གྲུབ་བའམ་རྟོགས་པའི་ཡོན་ཏན་གྱི་སྒོ་ནས་བསྟོད་པ་ཡིན་ལ། དེ་རྣམས་དྲན་བཞིན་པའི་སྒོ་ནས་ལེགས་པར་གསོལ་བ་བཏབ་ན་རིགས་གསུམ་མགོན་པོ་ལ་
ཡང་གསོལ་བ་བཏབ་པར་འགྱུར་བ་དང། དེ་རྣམས་ཀྱི་གཟུངས་སྔགས་ཟབ་མོ་བཟླས་པ་དང་འདྲ་བའི་ཕན་ཡོན་སོགས་ཐོབ་པར་འགྱུར་བ་གདོན་མི་ཟའོ། །ཚུལ་དེ་ལྟ་བུས་གསོལ་བ་འདེབས་བཞིན་པར་དངོས་གྲུབ་ཞུ་བའི་དམིགས་པ་བྱ་
ཚུལ་ནི། མ་དག་འཁྲུད་དང་མི་ཤེས་གསལ། །སྐུ་ཡིས་ཆེ་ཞིང་གསུང་གིས་གསལ། །ས་བོན་མྱུར་བ་ཕྱག་མཚན་ཟབ། །གླེགས་བམ་རལ་གྲི་གླེགས་རལ་གྱིས། །འཆད་དང་རྩོད་དང་རྩོམ་པའོ། །ཞེས་པའི་སྡོམས་ཚིག་ལྟར་
མ་དག་པ་འཁྲུད་པའི་དམིགས་སྐོར་སྔོན་དུ་བཏང་ནས་དངོས་གཞི་ལ། སྐུའི་སྒོ་ནས་ཤེས་རབ་ཆེ་བ། གསུང་གི་སྒོ་ནས་གསལ་བ། ཐུགས་ས་བོན་གྱི་སྒོ་ནས་མྱུར་བ། ཕྱག་མཚན་གྱི་སྒོ་ནས་ཟབ་པ། གླེགས་བམ་གྱི་སྒོ་ནས་འཆད་
པ༑ རལ་གྲིའི་སྒོ་ནས་རྩོད་པ། གླེགས་རལ་གཉིས་ཀའི་སྒོ་ནས་རྩོམ་པའི་ཤེས་རབ་སྒྲུབ་ཚུལ་བདུན་ལས། དང་བོ་ནི། དེ་ལྟར་གསོལ་བ་བཏབ་པས་རྗེ་ཡབ་སྲས་གསུམ་མཉེས་ནས་ཐུགས་ཀ་ནས་འོད་དཀར་པོའི་སྤུ་གུ་ཕུ་དུང་ལྟ་བུ་བརྐྱང་

[012B]དེའི་ནང་བརྒྱུད་ངོ་བོ་ཡེ་ཤེས་ལ་རྣམ་པ་བདུད་རྩི་དཀར་པོའོ་མའི་རྒྱུན་ལྟ་བུ་དཔག་ཏུ་མེད་པ་བབས། སྤྱི་བོ་ནས་ཞུགས་ལུས་ཀྱི་ནང་ཐམས་ཅད་གང་བས་ཚེ་རབས་ཐོག་མེད་
ནས་བསགས་པའི་སྡིག་སྒྲིབ་དང་མི་ཤེས་པ་ཐམས་ཅད་དུང་ཁུ་དང་སོལ་ཁུའི་རྣམ་པ། ནད་གདོན་ཐམས་ཅད་སྡོམ་དང་སྡིག་པ་སྤལ་ལྕོང་ལ་སོགས་པའི་རྣམ་པར། ཕུ་ཆུ་ཆེན་པོས་རྩྭ་སྦུར་ལ་སོགས་པ་དེད་པ་བཞིན་དུ་བ་སྦུའི་སྒོ་
ཐམས་ཅད་ནས་ཕྱིར་དེད། ལུས་ཡེ་ཤེས་ཀྱི་བདུད་རྩིས་ཁྲིག་མེར་གྱིས་གང་ཞིང་གསལ་སིང་ངེ་བར་སོང་བར་བསམ། སླར་ཡང་གསོལ་བ་བཏབ་པས། སྦུ་གུ་ནས་འོད་ཟེར་དམར་སེར་གྱི་རྒྱུན་བབས་སྤྱི་བོ་ནས་ཞུགས་པས་ལུས་ཀྱི་ནང་
ཐམས་ཅད་གང། ཁྱད་པར་བདུད་རྩིའི་རྡུལ་ཕྲ་རབ་ཐམས་ཅད་རྗེ་བཙུན་འཇམ་དབྱངས་ཀྱི་སྐུའི་རྣམ་བས་བར་མཚམས་མེད་པར་གཏམས་པ། དེ་ཐམས་ཅད་ལས་འོད་ཟེར་འཕྲོས་པས་ཕྱོགས་བཅུའི་རྒྱལ་བ་སྲས་དང་བཅས་པའི་
མཁྱེན་རབ་ཐམས་ཅད་རྗེ་བཙུན་འཇམ་དབྱངས་ཀྱི་སྐུའི་རྣམ་པ་དཔག་ཏུ་མེད་པར་སྤྱན་དྲངས། བ་སྤུའི་བུ་ག་ནས་ཞུགས། ལུས་ཀྱི་ནང་གི་འཇམ་དབྱངས་རྣམས་ལ་ཐིམས་པས་ལུས་ཀྱི་ནང་ཐམས་ཅད་ལྷ་སྐུ་འོད་ཟེར་དང་བཅས་པས་གསལ་
སིང་སིང་བར་བྱས་ནས། མ་རིག་པའི་མུན་པ་དང་ཁྱད་པར་བླང་དོར་གྱི་གནས་རྣམས་རང་སྟོབས་ཀྱིས་འབྱེད་པ་ལ་རྨོངས་པ་ཐམས་ཅད་བསལ། ཤེས་བྱ་ཐམས་ཅད་ལ་བློ་གྲོས་ཀྱི་སྣང་བ་རྒྱས། བྱེ་བྲག་གསུང་རབ་ཀྱི་དགོངས་དོན་སོགས་བླང་

[013A]༄༅། །དོར་གྱི་གནས་ཐམས་ཅད་རང་སྟོབས་ཀྱིས་འབྱེད་ནུས་པའི་ཤེས་རབ་རླབས་ཆེ་བ་ཐོབ་བྱུང་སྙམ་པའི་དམིགས་པ་མ་ཡེངས་པར་བྱ། གཉིས་པ་གསུང་གི་སྒོ་ནས་ཤེས་རབ་གསལ་བསྒྲུབ་པ་ལ། མ་དག་པ་འཁྲུད་ཚུལ་
སྔར་བཞིན་བྱས་ནས་གསོལ་བ་བཏབ། བདུད་རྩི་དམར་སེར་གྱི་རྒྱུན་བྱུང། ལུས་ཀྱི་ནང་ཐམས་ཅད་གང། ཁྱད་པར་བདུད་རྩིའི་རྡུལ་ཕྲ་རབ་ཐམས་ཅད་ཨ་ར་པ་ཙ་ན་དང། དམིགས་བརྩེ་མའི་ཡིག་འབྲུའི་རྣམ་བས་ལུས་ཀྱི་ནང་
ཁྱབ༑ དེ་དག་ལས་འོད་ཟེར་འཕྲོས་རྒྱལ་བ་སྲས་བཅས་ཐམས་ཅད་ཀྱི་ཐུགས་རྒྱུད་ཀྱི་གསལ་བའི་ཤེས་རབ་ལ་སོགས་པའི་མཁྱེན་རབ་རྣམས། ཨ་ར་པ་ཙ་ན་དང་དམིགས་བརྩེ་མའི་ཡིག་འབྲུའི་རྣམ་པར་སྤྱན་དྲངས། ལུས་ཀྱི་
ནང་གི་ཡིག་འབྲུ་རྣམས་ལ་ཐིམས་པས། ལུས་ཡིག་འབྲུ་འོད་ཟེར་དང་བཅས་པས་གང་བས་མི་ཤེས་པའི་མུན་པ་སྤྱི་བྱེ་བྲག་རྣམས་བསལ། ཀུན་བྱང་གི་ཆ་ཤས་ཕྲ་ཞིང་ཕྲ་བ་རྣམས་ཀྱང་ཀུ་ཤའི་རྩེ་ལྟར་མ་འདྲེས་པར་ཇི་ལྟ་བ་བཞིན་
འབྱེད་ནུས་པའི་ཤེས་རབ་གསལ་བ་ཐོབ་བྱུང་སྙམ་དུ་བསམ། གསུམ་པ་ཐུགས་ས་བོན་གྱི་སྒོ་ནས་ཤེས་རབ་མྱུར་བ་སྒྲུབ་པ་ནི། མ་དག་པ་འཁྲུད་པ་དང་གཞན་ཐམས་ཅད་སྔར་བཞིན་ལ། བདུད་རྩིའི་རྡུལ་ཕྲ་རབ་རྣམས་དཧིཿ་ཡིག་གི་རྣམ་
པ་དང། སྤྱན་དྲངས་པའི་མཁྱེན་རབ་རྣམས་ཀྱང་དྷཱི་ཡིག་གི་རྣམ་པར་བསྟིམ་པའི་འོད་ཟེར་གྱིས་མི་ཤེས་པ་སྤྱི་བྱེ་བྲག་སྦྱངས། མ་རྟོགས་པ་དང་ཕྱིན་ཅི་ལོག་ཏུ་རྟོག་པ་དང་ཐེ་ཚོམ་གྱི་བློ་སྐྱེས་མ་ཐག་འགོག་ནུས་པའི་ཤེས་རབ་མྱུར་བ་ཐོབ་

[013B] བཞི་པ་ཕྱག་མཚན་གྱི་སྒོ་ནས་ཟབ་པའི་ཤེས་རབ་སྒྲུབ་པ་ནི། མ་དག་པ་འཁྲུད་པ་སོགས་སྔར་བཞིན་ལ། བདུད་རྩིའི་རྡུལ་ཕྲ་རབ་རྣམས་རལ་གྲི་དང་གླེགས་བམ་གྱི་རྣམ་པ་དང། སྤྱན་དྲངས་པའི་མཁྱེན་རབ་རྣམས་
ཀྱང་གླེགས་རལ་གྱི་རྣམ་པར་ཐིམས་པ་ལས་མི་ཤེས་པ་སྦྱངས། གསུང་རབ་ཀྱི་ཚིག་དོན་གང་ལ་ཡང་ཐོགས་རྡུག་མེད་ཅིང་རིགས་པ་མཐའ་ཡས་པའི་རྣམ་པར་འབྱེད་པ་འཇུག་ནུས་པའི་ཤེས་རབ་ཟབ་མོ་ཚད་བཟུང་མེད་པ་ཐོབ་བྱུང་སྙམ་དུ་
བསམ༑ ལྔ་བ་གླེགས་འམ་གྱི་སྒོ་ནས་འཆད་པའི་ཤེས་རབ་སྒྲུབ་ཚུལ་ནི། མ་དག་པ་འཁྲུད་པ་སོགས་སྔར་བཞིན་ལ། བདུད་རྩིའི་རྡུལ་ཕྲ་རབ་ཐམས་ཅད་གང་འཆད་རྒྱུའི་གླེགས་བམ་གྱི་རྣམ་པ་དང། རྒྱལ་བ་སྲས་བཅས་སྤྱི་དང་བྱེ་
བྲག་འཆད་པ་ལ་ཐོགས་པ་མེད་པའི་མཁས་པ་པཎྜི་ཏ་ལ་སོགས་པ་རྣམས་ཀྱི་འཆད་པའི་ཤེས་རབ་ཐམས་ཅད་སྔར་ལྟ་བུའི་གླེགས་བམ་གྱི་རྣམ་པར་སྤྱན་དྲངས་ནས་ཐིམས་པ་ལས་ལུས་ཀྱི་ནང་གླེགས་བམ་འོད་ཟེར་དང་བཅས་པས་གང། །གསུང་
རབ་ཀྱི་ཚིག་དོན་ལ་རྨོངས་པའི་མི་ཤེས་པ་ཐམས་ཅད་སྦྱངས་ནས། ཚིག་དོན་ཇི་ལྟ་བ་བཞིན་ཁོང་དུ་ཆུད་ནས། གཞན་ལ་སྟོན་ནུས་པའི་ཤེས་རབ་ཐོབ་བྱུང་སྙམ་པ་བྱེད། དྲུག་པ་རལ་གྲིའི་འཁོར་ལོའི་སྒོ་ནས་རྩོད་པའི་ཤེས་རབ་སྒྲུབ་པ་ནི། གཞན་
ཐམས་ཅད་སྔར་བཞིན་ལ། བདུད་རྩིའི་རྡུལ་ཕྲ་རབ་རྣམས་རལ་གྲིའི་འཁོར་ལོ་ལྟེ་བར་རལ་གྲི་སོ་གཉིས་མ་གྱེན་འགྲེང་གི་ཡུབ་གཡེར་ཁའི་ཁ་ལྟ་བུ་ནས་འཐོན་པའི་རལ་གྲིའི་རྩིབས་དྲུག་དབུས་ཀྱི་རལ་གྲིའི་ཡུ་བའི་མཚམས་སུ་ཟླ་གདན་ལ་

[014A]༄༅། །དྷཱི་ཕྱི་ནང་གཉིས་ཀར་གསལ་བ་དང། རྩིབས་དྲུག་གི་སྟེང་དུ་མ་རེག་ཙམ་གྱི་ཟླ་གདན་ལ་ཨོཾ་ཨ་ར་པ་ཙ་ན་ཞེས་པའི་ཡི་གེ་རེ་རེའམ་དམིགས་བརྩེ་མ། མཚམས་རྣམས་སུ་ཟླ་གདན་ལ་དྷཱི་རེ་དང་བཅས་པའི་འཁོར་
ལོའི་རྣམ་པར་གྱུར་བ་དང། སྤྱི་བྱེ་བྲག་གི་མཁྱེན་རབ་ཀྱང་དེ་ལྟ་བུའི་འཁོར་ལོའི་རྣམ་པར་སྤྱན་དྲངས་ནས་ཐིམ། འཁོར་ལོ་གཡས་སྐོར་དུ་མྱུར་བར་འཁོར་བས་ཕས་རྒོལ་གྱི་ལོག་རྟོག་ཐམས་ཅད་འཇོམས་པ་ལ་རྨོངས་པའི་དྲ་བ་ཐམས་
ཅད་བཅད། རྩོད་པ་ལ་ཐོགས་པ་མེད་པའི་ཤེས་རབ་ཁྱད་པར་ཅན་ཐོབ་བྱུང་སྙམ་པ་བྱེད། བདུན་གླེགས་རལ་གཉིས་ཀའི་སྒོ་ནས་རྩོམ་པའི་ཤེས་རབ་སྒྲུབ་ཚུལ་ནི། གཞན་སྔར་བཞིན་ལ། བདུད་རྩིའི་རྡུལ་ཕྲ་རབ་རྣམས་གླེགས་བམ་
དང་རལ་གྲིའི་འཁོར་ལོ་སྔར་ལྟ་བུའི་རྣམ་པ་དང། སྤྱི་དང་བྱེ་བྲག་གི་མཁྱེན་རབ་ཀྱི་ཡོན་ཏན་རྣམས་ཀྱང་དེ་འདྲའི་གླེགས་རལ་གྱི་རྣམ་པར་སྤྱན་དྲངས་ནས་ཐིམས་པས་གང་རྩོམ་པ་ལ་རྨོངས་པའི་མི་ཤེས་པ་ཐམས་ཅད་སྦྱངས་ཤིང་རལ་གྲིས་
བཅད། རྩོམ་པ་ལ་ཐོགས་མེད་ཀྱི་ཤེས་རབ་ཁྱད་པར་ཅན་ཐོབ་བྱུང་སྙམ་པ་བྱེད། དམིགས་སྐོར་བདུན་ལས་རང་གང་སྒྲུབ་འདོད་པ་དེ་ཉིད་བྱ་བ་ལས། ཐམས་ཅད་རིམ་བཞིན་བྱ་དགོས་པ་མིན་ཞིང། གཞན་ཡང་ནད་ཞི་བའི་ཆེད་དུ་
བྱེད་ན། བད་ཀན་ལ་བདུད་རྩི་སྔོན་པོ་བསིལ་བའི་རང་བཞིན་ཅན་དང། མཁྲིས་པ་ལ་དཀར་པོ་བསིལ་བའི་རང་བཞིན་ཅན་དུ་བསྒོམ་པ་ལྟ་བུ་ནད་སོ་སོར་བདུད་རྩིའི་ཁ་དོག་དང་རེག་བྱའི་ཁྱད་པར་བསྒྱུར་བ་དང། མགོན་པོ་འཇམ་དབྱངས་

[014B] ཞི་བ་དཀར་པོ་པད་དཀར་འཛིན། །མཆོག་སྦྱིན་སྐྱབས་སྦྱིན་ཕྱག་རྒྱ་ཅན། །བུམ་ཆུ་མེ་ལོང་ལ་སོགས་ཏེ། །ཞེས་སོགས་གསུངས་པའི་ཁ་དོག་དང་ཕྱག་མཚན་གྱི་ཁྱད་པར་སོགས་ལས་ཞི་རྒྱས་དབང་དྲག་གི་འཕྲིན་ལས་རབ་འབྱམས་
ཀྱང་སྒྲུབ་ཚུལ་ཡོད་པ་བཞིན་སྐབས་སུ་གང་བབས་ཀྱི་བསྒྱུར་ཁ་ཤེས་པར་བྱས་ནས་ཉམས་སུ་ལེན་པར་བྱས་ཆོག་སྟེ། སྔར་བཀོད་པ་དེ་དག་དང་བཅས་པ་ལ་ད་དུང་རྒྱུད་དོན་མན་ངག་ཏུ་ཤར་བའི་བླ་མ་དམ་པའི་ཞལ་ལས་ཤེས་དགོས་པའི་
གནང་ཀྱི་དོན་གྱང་མང་དུ་ཡོད་པར་སྣང་ངོ། །གསུམ་པ་མཇུག་གི་བྱ་བ་ནི། དེ་ལྟར་དམིགས་བརྩེ་མའི་སྒོ་ནས་གསོལ་འདེབས་ཇི་ཙམ་རིགས་པ་བྱས་རྗེས་སླར་ཡང་ལམ་གྱི་རིམ་བརྒྱུད་ལ་སྐྱེ་བའི་གསོལ་འདེབས་དམིགས་ཀྱིས་བསལ་བ་བྱེད་
པར་འདོད་ན་འདི་ལྟར་བྱ་སྟེ། རྒྱལ་ཀུན་མཁྱེན་པའི་རང་གཟུགས་འཇམ་དཔལ་དབྱངས། །རིགས་དྲུག་འགྲོ་ལ་སྙིང་རྗེས་པད་དཀར་ཅན། །མཐུ་སྟོབས་མངའ་བདག་རྡོ་རྗེ་འཛིན་པའི་ལྷ། །རིགས་གསུམ་སྒྱུ་འཕྲུལ་རྡོ་རྗེ་ཙོང་ཁ་བ། །མགོན་
ཁྱོད་སྐུ་གསུང་ཐུགས་གསང་ལས་འོངས་པའི། །བྱིན་མཐུས་རྡོ་རྗེ་གསུམ་དུ་བདག་བསྒྲུབ་ཅིང། །དེང་ནས་བརྩམས་ཏེ་སྐྱེ་བ་ཐམས་ཅད་དུ། །མཉེས་བཞིན་རྗེས་སུ་འཛིན་པར་མཛད་དུ་གསོལ། །དལ་འབྱོར་ཡོན་ཏན་ཚང་བའི་རིན་ཆེན་
ལུས༑ ༑རྣམ་དག་བསྟན་བའི་སྲོལ་དང་མཇལ་དུས་འདིར། །འགྲུབ་ཀྱང་དེ་ཡི་མོད་ལ་འདོར་དགོས་པའི། །ཆོས་བརྒྱད་སྣང་ཤས་ལྡོག་པར་བྱིན་གྱིས་རློབས། །འཆི་བདག་སྲོག་ལ་རྒོལ་བའི་ཆད་པ་དེ། །ནམ་ཡོང་ངེས་པ་མེད་པས་ཞེ་སྐྲག་

[015A]༄༅། །ནས༑ ༑གནས་སྐབས་ཀུན་ཏུ་ཕན་ངེས་དམ་ཆོས་ལ། །བརྩོན་འགྲུས་དྲག་པོས་འབད་པར་བྱིན་གྱིས་རློབས། །མཁན་སློབ་ཡི་དམ་སྤྱན་སྔར་ཁས་བླངས་པའི། །སྡོམ་པ་གསུམ་གྱི་བཅས་མཚམས་ལ་སོགས་པ། །
དཀར་ནག་ལས་རྣམས་ཕྲ་ཞིང་ཕྲ་བ་ལའང། །བླང་དོར་ཚུལ་བཞིན་བྱེད་པར་བྱིན་གྱིས་རློབས། །ཐོག་མེད་ཞིག་ནས་རིགས་དྲུག་གནས་ངན་འདིར། །སྡུག་བསྔལ་འབའ་ཞིག་མྱོང་བའི་སྣང་ཚུལ་ལ། །གཏིང་ནས་ངེས་འབྱུང་སྐྱོ་ཤས་
དྲག་པོ་ཡིས། །ཐར་བ་དོན་གཉེར་སྐྱེ་བར་བྱིན་གྱིས་རློབས། །གྲངས་མེད་སྐྱེ་བར་བདག་གི་དོན་གྱི་སླད། །སྡིག་དང་སྡུག་བསྔལ་ཟུག་རྔུས་ཆེས་མནར་བའི། །འགྲོ་རྣམས་ཕ་མར་མཐོང་ནས་སྙིང་རྗེ་དང། །བྱང་ཆུབ་སེམས་མཆོག་
འབྱོངས་པར་བྱིན་གྱིས་རློབས། །གདོད་ནས་སྤྲོས་པ་བྲལ་བའི་ཆོས་ཀྱི་དབྱིངས། །ལེགས་པར་རྟོགས་པའི་ཡང་དག་ལྟ་བ་དང། །སྦྱིན་སོགས་བསོད་ནམས་རྒྱ་ཆེན་སྡུད་པའི་ཚོགས། །ཟུང་འབྲེལ་ཉམས་སུ་ལེན་པར་བྱིན་གྱིས་རློབས།།
ལས་རླུང་ཀུན་རྟོག་སྲིད་པའི་དྲ་བ་རྣམས། །མྱུར་ལམ་འཁོར་ལོའི་མཚོན་གྱིས་རབ་བཅད་ནས། །ཚེ་འདི་ཉིད་ལ་ཁྱབ་བདག་རྡོ་རྗེ་འཆང། །སྐུ་བཞིའི་དབང་ཕྱུག་ཐོབ་པར་བྱིན་གྱིས་རློབས། །ཞེས་པ་རྣམས་དོན་དྲན་བཞིན་པར་
བརྗོད་ཅིང་བསྡུས་སྐབས་མ་བྱས་ཀྱང་ཆོག་གོ་དེ་ནས། དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྙིང་གར་པདྨོའི་སྟེང་བཞུགས་ལ། །བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་དངོས་གྲུབ་སྩལ་དུ་

[015B] ༑ཞེས་གསོལ་བ་བཏབ་པས། འཁོར་གསལ་བཏབ་ཡོད་ན་དེ་རྣམས་ཡབ་སྲས་གསུམ་ལ་ཐིམ་ཞིང། སྲས་གཉིས་གཙོ་བོ་ལ་ཐིམ། དེ་གཉིས་ཀྱི་སེང་ཁྲི་ཡང་གཙོ་བོའི་ཁྲི་ལ་ཐིམ། ཡང། དཔལ་ལྡན་རྩ་བའི་བླ་མ་རིན་པོ་ཆེ། །
ཞེས་སོགས་ཀྱིས་གསོལ་བ་བཏབ་པས། རྗེ་བླ་མའི་སེང་ཁྲི་པད་ཟླ་དང་བཅས་པ་རང་གི་ལུས་ཀྱི་དབུས་དྲང་ཐད་དུ་རྩ་དབུ་མ་གསལ་བཏབ་པའི་ཡར་སྣེ་ཚངས་བུག་ཏུ་ཁ་གདངས་ངེར་ཡོད་པ་ནས་ཞུགས། དབུ་མའི་ནང་གི་སྙིང་གའི་ཐད་དུ་རང་གི་
སྙིང་བློས་གྱེན་དུ་བསླང་ནས་ཚལ་པ་བརྒྱད་དུ་གྱེས་པ་ལ་ཐིམས་པས་སྙིང་པདྨ་འདབ་བརྒྱད་ཀྱི་རྣམ་པར་གྱུར་པར་བསམ། ཡང་སྔར་བཞིན་གསོལ་བ་བཏབས་པས་རྗེ་བླ་མ་རང་དང་ཁ་བལྟ་ཕྱོགས་མཐུན་པར་སྤྱི་གཙུག་ནས་དབུ་མའི་ནང་བརྒྱུད་
བྱོན༑ སྙིང་གའི་པད་མོའི་དབུས་སུ་རང་གི་རླུང་སེམས་ལ་ཐིམས་ནས་དབྱེར་མེད་དུ་འདྲེས་པ་ལས། དེ་ཉིད་རྗེ་བླ་མའི་སྐུར་གྱུར་བར་བསམས་ནས་བདེ་འདབ་རྣམས་སྤུངས་སྐུ་ཁ་བསྡུས་པ་ལྟར་འདུས་པའི་ནང་འོད་ཟེར་སྣ་ལྔས་ཞལ་ཞལ་
བྱས་པ་ལྟ་བུའི་ཕྱིར་དམིགས་བརྩེ་མ་དང་ཨ་ར་པ་ཙ་ནའི་སྔགས་ཕྲེང་གིས་བཅིངས་པར་བསམ་པའི་རྩེར་རྡོ་རྗེ་ནག་པོ་རྩེ་ལྔ་པ་ཕྱེད་པའི་ཏོག་ལྕིབས་མནན་པར་བསམ་ཞིང། རྡོ་རྗེ་བསྒོམ་པ་འདི་མ་བྱས་ཀྱང་རུང་ལ་མཁས་གྲུབ་རྗེར་ཆིག་བརྒྱུད་
ཀྱི་ཚུལ་དུ་གནང་བའི་བླ་མའི་རྣལ་འབྱོར་ལས། རྩ་དབུ་མའི་ཡར་སྣེ་འགག་ནས། ནང་འོད་ཟེར་སྣ་ལྔས་ཞལ་ཞལ་བྱས་བའི་མོས་པ་བྱ་བར་ཡང་གསུངས། དཔལ་ལྡན་རྩ་བའི་བླ་མ་རིན་པོ་ཆེ། །ཞེས་སོགས་ཀྱི་གསོལ་འདེབས་ལན་ཅིག་ལས་མི་

[016A]༄༅། །བྱེད་པ་ཡང་ཡོད་པས་གང་བདེ་བྱ། དེ་ནས་རྗེས་བསྔོ་བ་དང་སྨོན་ལམ་བྱ་བ་ནི། དེ་ལྟར་དངོས་གྲུབ་མ་ལུས་འབྱུང་བའི་གནས། །རྗེ་བཙུན་བླ་མ་མཆོད་ཅིང་གསོལ་བཏབ་མཐུས། །སྐྱེ་བ་ཀུན་ཏུ་འཇམ་དབྱངས་བླ་
མ་ཡིས། །མཉེས་བཞིན་རྗེས་སུ་འཛིན་བ་ཉིད་གྱུར་ཅིག་རིན་ཆེན་དུ་མ་ལས་གྲུབ་དགའ་ལྡན་ཞིང། །ངོ་མཚར་བྱེ་བའི་དབུས་ན་མི་ཕམ་མགོན། །ལེགས་པར་བསྒོམས་པས་རྣམ་དག་ཞིང་འགྲུབ་ཅིང། །ཚེ་འཕོས་མོད་ལ་གནས་དེར་སྐྱེ་
བར་ཤོག་རྗེ་བཙུན་ཐུགས་ཀ་ནས་འཕྲོས་སྤྲིན་དཀར་ཡུག་བརྐྱང་བའི་སྣེ་མོར་བླ་མ་སྲས་དང་བཅས། །སྤྱན་དྲངས་ཡན་ལག་བདུན་གྱིས་ཆོགས་བསགས་པས། །བདག་རྒྱུད་བདེ་བླག་ཉིད་དུ་སྨིན་པར་ཤོག་དུས་གསུམ་རྒྱལ་བའི་
མཁྱེན་བརྩེ་ནུས་པ་རྣམས། །ཟུང་འཇུག་སྤྲུལ་སྐུར་ཤར་བའི་རྣམ་འདྲེན་གང། །རིགས་གསུམ་ངོ་བོར་ཐག་བཅད་གསོལ་བཏབ་མཐུས། །མཆོག་ཐུན་དངོས་གྲུབ་མ་ལུས་མྱུར་ཐོབ་ཤོག་ཁྱད་པར་དག་པ་ཡེ་ཤེས་བདུད་རྩིའི་ཆུས། །སྒོ་
གསུམ་སྡིག་སྒྲིབ་མི་ཤེས་ཀུན་འཁྲུད་ཅིང། །འཆད་རྩོད་རྩོམ་སོགས་མཐའ་ཡས་ཤེས་བྱ་ལ། །བློ་གྲོས་མགོན་པོ་འཇམ་དབྱངས་མཚུངས་པར་ཤོག་བྱང་ཤར་ངོ་མཚར་རྨད་བྱུང་བཀོད་པའི་ཞིང། །རྣམ་འདྲེན་སེང་གེའི་ང་རོའི་ཞབས་དྲུང་དུ། །འཁོར་
གྱི་ཐོག་མར་སྐྱེས་ནས་མདོ་སྔགས་ལ། །ཐོས་བསམ་བསྒོམ་པས་རྟག་ཏུ་འདའ་བར་ཤོག་མདོར་ན་སྐྱེ་ཞིང་སྐྱེ་བ་ཐམས་ཅད་དུ། །རྗེ་བཙུན་གྲོ་བཟང་གྲགས་པ་ཡབ་སྲས་དང། །མི་འབྲལ་རྒྱལ་བའི་ཆོས་ཚུལ་ཀུན་བཟུང་ནས། །བསྟན་དང་འགྲོ་བའི་

[016B]ཅེས་སོགས་བསྔོ་བ་དང་སྨོན་ལམ་རྣམ་པར་དག་པས་མཐའ་བརྒྱན་པར་བྱ། སྙིང་གའི་བླ་མའི་སྐུའི་བཀོད་པ་འཆི་ཁ་བར་དུ་མི་བསྡུ་བར་འཇོག་པས་ཐུན་རྗེས་མ་སོགས་ཀྱི་ཚེ་མདུན་གྱི་གསོལ་བ་འདེབས་ཡུལ་རིམ་གྱིས་བྱོན་
པ་སྙིང་གའི་སྔགས་འཕྲེང་གི་ཐག་པ་དཀྲོལ་ནས་པད་འདབ་རྣམས་སྤར་ལྟར་གྱེས་པའི་དབུས་ཀྱི་བླ་མ་ལ་ཐིམ་པར་བསམ་ཞིང། རྒྱུན་དུ་སྙིང་གའི་རང་སེམས་བླ་མའི་ངོ་བོར་གསལ་བ་ཡང་ཡང་དྲན་ནས་དེ་ལ་གསོལ་བ་གདབ་པ་དང། ཁ་ཟས་ཀྱི་ཚེ་
བཟའ་བཏུང་བདུད་རྩིར་མོས་ནས་སྙིང་གའི་བླ་མ་ལ་ཕུལ་ནས་མཆོད་པའི་མོས་པ་བྱ་ལ། གཞན་ཡང་ཅིར་སྣང་ཐམས་ཅད་བླ་མའི་གསང་བ་གསུམ་གྱི་ངོ་བོར་བསྒོམས་ནས་གསོལ་བ་འདེབས་པ་དང། དེ་ཐམས་ཅད་ཀྱང་རང་གི་བློས་ཕར་བཏགས་བ་
ཙམ་མ་གཏོགས་ཡུལ་གྱི་ངོས་ནས་གྲུབ་བརྡུལ་ཙམ་ཡང་མེད་བའི་ལྟབས་རྒྱས་བཏབ་སྟེ་རྨི་ལམ་དང་སྒྱུ་མ་ལྟ་བུར་ཤར་བའི་ངང་ནས་དགེ་སྦྱོང་ཐམས་ཅད་ཀྱི་མཆོག་བླ་མའི་རྣལ་འབྱོར་སྦྱོང་བ་ལ་འབད་པར་བྱའོ། །སྲས་བཅས་རྒྱལ་བའི་མཁྱེན་རབ་འཆི་
མེད་བཅུད། །རིངས་པར་འཐུང་བའི་མཚན་བཟང་འདབ་བརྒྱའི་ཁ། །ལུས་ཅན་ཡོངས་ལམ་འདྲིས་མཛའ་བཤེས་སུ། །ཉི་བར་འཛུམ་བའི་མགོན་གཅིག་ཙོང་ཁ་བ། །མཐའ་དང་ཐོགས་བ་ཡོངས་དྲལ་ནམ་མཁའི་དབྱིངས། །ཕྱོགས་བཅུག་ར་ཡང་མི་འཇུག་
གོ་སྐབས་ཅི། །དེ་བཞིན་འཇམ་དབྱངས་བླ་མའི་འཕྲིན་ལས་ཀྱིས། །ཉེ་བར་མ་བཟུང་ལུས་ཅན་དམིགས་སུ་མེད། །འོན་ཀྱང་དངོས་གྲུབ་བླ་མེད་འདུས་པའི་ཆབ། །དག་བྱེད་གངྒཱ་གསར་བ་དེ་ཡི་སླད། །མི་ཕྱེད་དད་གུས་སྐལ་ལྡན་ཤིང་རྟ་ཡི། །བརྩོན་བའི་

[017A]༄༅། །ཆོ་གལ་བལྟོས་རྟེན་འབྲེལ་མཐུ། །དེ་ཕྱིར་གསོལ་འདེབས་རྣལ་འབྱོར་བྱ་བའི་རིམ། །འདི་བཀོད་དགེ་བས་ཚེ་རབས་ཐམས་ཅད་དུ། །བློ་བཟང་གྲགས་པའི་བཤད་དང་སྒྲུབ་པའི་བསྟན། །བཟུང་ལ་སྙིང་སྟོབས་བརྩོན་པ་མི་ལྷོད་
ཤོག་ཁྱད་པར་དུས་ཀྱི་མཐའ་འདིར་མདོ་སྔགས་བསྟན། །ཉན་བཤད་སྒྲུབ་པས་ཚུལ་བཞིན་གསལ་ནུས་ཤིང། །དེ་ཡི་འགལ་རྐྱེན་མི་མཐུན་ཀུན་ཞེ་ནས། །མཐུན་རྐྱེན་ལེགས་ཚོགས་ཡིད་བཞིན་ལྷུན་གྲུབ་ཤོག་ །ཅེས་རྒྱལ་བ་ཀུན་གྱི་མཁྱེན་བརྩེ་
ནུས་གསུམ་གྱི་བདག་ཉིད་རྗེ་བཙུན་བླ་མ་ཙོང་ཁ་པ་ཆེན་པོ་ལ་དམིགས་བརྩེ་མའི་གསོལ་འདེབས་དང་འབྲེལ་བའི་བླ་མའི་རྣལ་འབྱོར་བྱ་ཚུལ་དགའ་ལྡན་ལྷ་བརྒྱ་མར་གྲགས་པའི་དམིགས་སྐོར་ཉམས་སུ་ལེན་ཚུལ་དངོས་གྲུབ་ཀུན་འབྱུང་ཞེས་བྱ་བ་འདི་ནི་མཚན་བརྗོད་པར་དཀའ་བའི་དྲིན་ཅན་རྩ་བའི་བླ་མ་ཁྱབ་བདག་རྡོ་རྗེ་སེམས་
མཆོག་ཁྲི་ཆེན་ངག་དབང་མཆོག་ལྡན་པའི་ཞལ་སྔ་ནས་ཀྱིས་འདིའི་ཁྲིད་ཡིག་ཅིག་རྩོམས་ཤིག་བ་བཀས་གནང་བ་དང། བསྟན་པའི་གསལ་བྱེད་ཛ་ཡ་པཎྜི་ཏ་ཧུ་ཐོག་ཐུས་ཀྱང་བསྐུལ་མ་མཛད་པ་བཅས་རྩོམ་འདུན་གྱི་ཐོག་ཁལ་ཁ་གཡོན་རུ་ཐུ་ཤེ་ཡེ་གུང་རྒྱལ་མཚན་གྱི་ཤོག་ཏཱ་བླ་མ་ཨེ་རྟེ་ནི་དར་ཧན་ཤི་རཱེ་གེ་ཐུ་བློ་
བཟང་བསོད་ནམས་དང། ནང་སོ་བློ་བཟང་བརྩོན་འགྲུས། དཀའ་བཅུ་བློ་བཟང་ཆོས་དབང་གསུམ་གྱིས་བླ་མའི་རྣལ་འབྱོར་འདི་གའི་དམིགས་རིམ་སྦྱོར་དངོས་རྗེས་གསུམ་ཚང་བའི་ཁ་གསལ་ཁྱེད་བདེ་བ་ཞིག་དགོས་ཚུལ་དོན་གཉེར་ཆེན་པོས་བསྐུལ་བ་ལ་བརྟེན་ནས་འདི་གའི་ཁྲིད་ཡིག་གྲུབ་མཆོག་འཇམ་དཔལ་རྒྱ་མཚོས་
མཛད་པ་ལག་ཞི་བྱས་ཏེ་རྗེ་བླ་མའི་བསྟན་པ་ལ་ཤེས་ནས་དད་པ་ཐོབ་པའི་ཤཱཀྱ་དགེ་སློང་བློ་བཟང་བསྐལ་བཟང་རྒྱ་མཚོས་སུག་བྲིས་སུ་བགྱིས་པ་འདིས་འགྲོ་བ་མཐའ་དགས་ཕན་པ་རྒྱ་ཆེན་པོ་འགྲུབ་པར་གྱུར་ཅིག་

[017B][BP]

﻿   ༈    །དྲུག་པ་རྫོགས་རིམ་གྱི་ཁྲིད་ཡིག་ལ་གཉིས། སྤྱི་དང་གསལ་བའི་དབྱེ་བའོ། །དང་པོ་ལ་གསུམ། དམིགས་རིམ། ལག་རྗེས། ཉེར་མཁོ་བསྟན་པའོ། །དང་པོ་ནི། རྫོགས་རིམ་གྱི་གནད་
ཅུང་ཟད་ཅིག་བརྗོད་ན། བདེ་བ་ཆེན་པོའི་ལམ་གྱི་གཞི་ཡིན་ལ། དེ་རྫོགས་རིམ་ནས་བསྒྲུབ་པ་ཡིན་པ་ལ། དེ་བསྒྲུབ་པའི་ཐབས་འདིར་ཕྲ་མོ་ལས་མ་བཤད་ཀྱང། མ་རྒྱུད་ཀྱི་གཏུམ་མོ་ཡང་བསྒོམས་ན་ཁྱད་པར་དུ་འགྱུར་བ་ཡིན་ནོ། །
སྲོག་རྩོལ་གསུམ་གྱི་སྐབས་སུ་སེམས་དཔའ་གསུམ་བརྩེགས་བསྒོམ་དགོས་པས། དེའི་བྱེད་ཚུལ་ནི། རང་ཉིད་དམ་ཚིག་སེམས་དཔའ་རྡོ་རྗེ་འཆང་དུ་སྐད་ཅིག་གིས་ལངས་པའི་སྙིང་གའི་རྩ་མདུད་ཀྱི་དབུས་སུ་དྷཱུ་ཏཱིའི་ནང་གི་མི་ཤིགས་
པའི་ཐིག་ལེའི་དབུས་སུ་ཡེ་ཤེས་སེམས་དཔའ་སྐུ་མདོག་དཀར་པོ་འོད་ཀྱི་རང་བཞིན་ཅན་ཤིན་ཏུ་ཕྲ་བ་དང། དེའི་ཐུགས་ཀར་ཏིང་ངེ་འཛིན་སེམས་དཔའ་ཨ་ཐུང་ཤད་ཀྱི་རྣམ་པ་ཅན་ངོ་བོ་རླུང་སེམས་ཀྱི་རང་བཞིན་ཁ་དོག་སྔོན་པོ་ཞིག་བསྒོམས་ནས་
དེ་ལས་འབྱུང་འཇུག་བྱེད་བའི་རྡོ་རྗེ་བཟླས་པ་དང། དེ་ཉིད་ལ་སེམས་འཛིན་པའི་སྔགས་འཁོར་བསྒོམ་པ་རྣམས་བྱེད་པ་ཡིན་ནོ། །མཐར་ཡང་རིལ་འརྫིན་དང་རྗེས་གཞིག་གི་རིམ་པའི་དམིགས་པའི་སྡུད་རིམ་རེ་དང་སྦྲེལ་ན་ལེགས་སོ། །བསྐྱེད་རིམ་
ནི་རྫོགས་རིམ་གྱི་སྨིན་བྱེད་དུ་བསྒོམ་པ་ཡིན་པས། ལུས་དབེན་ནས་བཟུང་སྟེ་ཟུང་འཇུག་གི་བར་ཐམས་ཅད་དུ་རང་རྡོ་རྗེ་འཆང་དུ་ལངས་པ་ན། རྟེན་དང་བརྟེན་པའི་དཀྱིལ་འཁོར་ཐམས་ཅད་ཡོངས་རྫོགས་སུ་ལྡང་དགོས་པ་ཡིན་ནོ།།



﻿༄༅། །དཔལ་གསང་བ་འདུས་པའི་རྫོགས་རིམ་རིམ་ལྔ་གསལ་བའི་སྒྲོན་མེའི་སྙིང་པོ་བསྡུས་པ་སྐལ་ལྡན་དགྱེས་བྱེད་ཅེས་བྱ་བ་བཞུགས་སོ། །

[001A]    ༈    །ན་མོ་ཨཱརྱ་མཉྫུ་ཤཱི་གྷོ་ཥཱ་ཡེ། མཚན་དཔེའི་དཔལ་འབར་ལོངས་སྤྱོད་རྫོགས་པའི་སྐུ། །ཁ་སྦྱོར་བདེ་སྟོང་མཆོག་ལ་རྟག་རོལ་ཞིང། །སྙིང་རྗེས་ཡོངས་གང་རྒྱུན་མི་ཆད་པ་ཡི། །ཡན་ལག་བདུན་ལྡན་རྡོ་རྗེ་འཆང་དེར་འདུད། །གསང་བ་
ཀུན་གྱི་མཛོད་འཛིན་རྡོ་རྗེ་ཅན། ཨིནྡྲ་བྷཱུ་ཏི་བློ་གྲོས་རིན་པོ་ཆེ། །ས་ར་ཧ་དང་ཀླུ་སྒྲུབ་འཕགས་པ་ལྷ། །ཟླ་བའི་ཞབས་དང་བཅས་ལ་གུས་ཕྱག་འཚལ། །རྒྱལ་བ་ཀུན་གྱི་ཡབ་གཅིག་འཇམ་པའི་དབྱངས། །རྒྱལ་སྲས་གཞོན་ནུའི་ཚུལ་གྱིས་འཛམ་གླིང་འདིར། །རྒྱལ་
བའི་མདོ་སྔགས་བསྟན་པ་གསལ་མཛད་པ། །རྒྱལ་བ་གཉིས་པ་ཙོང་ཁ་པ་དེར་འདུད། །མགོན་དེའི་སྲས་མཆོག་མཁས་གྲུབ་ཆེན་པོ་དང། །ཤེར་སེང་ཀུན་དགའ་དོན་གྲུབ་པཎ་ཆེན་རྗེ། །བསོད་གྲགས་ཡོངས་འཛིན་བློ་བཟང་སྦྱིན་པ་དང། །བློ་གྲོས་རྒྱ་མཚོའི་མཁས་
ལའང་གུས་ཕྱག་འཚལ། །རྡོ་རྗེ་འཆང་ཆེན་རྗེ་བཙུན་ཙོང་ཁ་པའི། །ལེགས་བཤད་མཐར་ཐུག་འདུས་པའི་རིམ་གཉིས་སྲོལ། །ཕྱོགས་ཀུན་དར་ཞིང་རྒྱས་མོད་རང་སྐལ་དང། །གཞན་ཕན་ཆེད་ཕྱིར་རྫོགས་རིམ་མདོར་བསྡུས་བཤད། །འདིར་རྒྱུད་ཐམས་ཅད་ཀྱི་གཙོ་
བོར་གྱུར་བ་དཔལ་གསང་བ་འདུས་པའི་རྫོགས་རིམ་འཆད་པ་ལ་གཉིས། ལམ་སྤྱི་ལ་བསླབ་ཚུལ་དང། འདུས་པའི་ལམ་ལ་བསླབ་ཚུལ་ལོ། །དང་པོ་ནི། ཐར་འདོད་ཀྱི་སྐྱེས་བུས་ལས་གང་ལ་ཇི་ལྟར་བསླབ་པར་བྱ་བའི་ཚུལ་ཡོད་དེ། ཐོག་མར་དཀོན་མཆོག་

[002A]༄༅། །གསུམ་ལ་སྐྱབས་སུ་སོང་བའི་སྒོ་ནས་ངན་སོང་གསུམ་ལས་ཐར་བར་འདོད་པའི་སྐྱེས་བུ་ཆུང་ངུ་དང་ཐུན་མོང་བའི་ལམ་ལ་བསླབ་དགོས། དེ་ནས་འཁོར་བ་སྤྱི་ལས་ཐར་འདོད་ཀྱི་ངེས་འབྱུང་བསྐྱེད་དེ་སྐྱེས་བུ་འབྲིང་དང་ཐུན་མོང་བའི་ལམ་ལ་བསླབ་དགོས། དེ་ནས་གཞན་དོན་
དུ་དམིགས་ནས་བྱང་ཆུབ་མཆོག་ཏུ་སེམས་བསྐྱེད་དེ་སྤྱོད་པ་ཕྱིན་དྲུག་ལ་འཇུག་འདོད་ཀྱི་སྒོ་ནས་སྐྱེས་བུ་ཆེན་པོའི་ལམ་ལ་བསླབ་དགོས་པའི་ཕྱིར། དེ་ལྟར་ལམ་ཐུན་མོང་བས་རྒྱུད་སྦྱངས་མ་ནས་སྔགས་ལམ་ལ་འཇུག་དགོས་པ་ཡིན་ཏེ། དེར་མི་འཇུག་ན་སྐལ་པ་དམན་པའི་དབང་རྟུལ་ཡིན་
པའི་ཕྱིར་ཏེ། རྗེས། ཐུན་མོང་ལམ་སྦྱངས་སྣོད་དུ་གྱུར་པ་ན། །ཐེག་པ་ཀུན་གྱི་མཆོག་གྱུར་རྡོ་རྗེའི་ཐེག་སྐལ་བཟང་སྐྱེ་བོའི་འཇུག་ངོགས་དམ་པ་དེར། །བདེ་བླག་ཉིད་དུ་འཇུག་ཅེས་གསུངས་ཤིང། རྟོགས་བརྗོད་ལས་ཀྱང། འདི་ན་རྫོགས་སངས་རྒྱས་སུ་འཁྲོད་
པ་ལ། །ཟབ་མོ་རྡོ་རྗེ་ཐེག་དང་ཕར་ཕྱིན་ཐེག་རྣམ་པ་གཉིས་ཡོད་གསང་སྔགས་ཕར་ཕྱིན་ལས། །ཤིན་ཏུ་ཁྱད་པར་འཕགས་པ་ཡིན་ནོ་ཞེས། །ཉི་མ་ཟླ་བ་ལྟ་བུར་ཀུན་ཏུ་གྲགས། །ཚིག་དེ་བདེན་པའི་ཚིག་ཏུ་འདོད་བཞིན་དུ། །ཟབ་མོའི་ཐེག་དེ་ཇི་ལྟ་བུ་ཞིག་ཅེས། །འཚོལ་བར་
མི་བྱེད་མཁས་པའི་ཁུར་འཛིན་པ། །དེ་འདྲ་དེ་ཡང་ཤེས་རབ་ཅན་ཡིན་ན། །དེ་ལས་གཞན་པའི་དབང་པོ་རྟུལ་པོ་གང། །ཤིན་ཏུ་འཕྲད་དཀའ་གོང་ན་མེད་པའི་ལམ། འདི་འདྲ་ཡལ་བར་འདོར་བ་ཀྱེ་མའོ་མཚར། །དེ་ཉིད་ཕྱིར་ན་རྒྱལ་བའི་ཐེག་པ་མཆོག་སངས་རྒྱས་ལས་ཀྱང་དཀོན་

[002B]དངོས་གྲུབ་གཉིས་ཀྱི་གཏེར་གྱུར་ཟབ་མོ་དེར། །ཞུགས་ནས་འབད་པ་མང་པོས་རིང་དུ་སྦྱངས། །ཞེས་གསུངས་པའི་ཕྱིར་རོ། །སྔགས་ལམ་ལ་འཇུག་པའི་སྒོ་དངོས་ནི་དབང་ཡིན་ཏེ། ཇི་སྐད་དུ། སངས་རྒྱས་ལས་ཀྱང་དཀོན་པའི་རྡོ་རྗེའི་ཐེག་སྨིན་བྱེད་དབང་གི་ཆུ་བོའི་འཇུག་ངོགས་དེར། །ཞུགས་ནས་ཞེས་གསུངས་པ་
ལྟར་གཞུང་དུ་མ་ལས་འབྱུང་བའི་ཕྱིར་རོ། །དབང་ཐོབ་ནས་དམ་ཚིག་བསྲུང་དགོས་པ་ཡིན་ཏེ། དམ་ཚིག་ནི་དངོས་གྲུབ་ཐམས་ཅད་ཀྱི་རྩ་བ་ཡིན་པའི་ཕྱིར་ཏེ། རྗེས། དེ་ཚེ་དངོས་གྲུབ་རྣམ་གཉིས་འགྲུབ་པའི་གཞི། །རྣམ་དག་དམ་ཚིག་སྡོམ་པར་གསུངས་པ་ལ། །ཞེས་གསུངས་པའི་ཕྱིར། ཁྱད་པར་དུ་བླ་མེད་ཀྱི་རིམ་
གཉིས་སྒོམ་པ་ལ་དབང་བཞི་ཐོབ་དགོས་ཏེ། བསྐྱེད་རིམ་སྒོམ་པ་ལ་བུམ་དབང་ཐོབ་དགོས་ཤིང། རྫོགས་རིམ་རྫོགས་པར་སྒོམ་པ་ལ་དབང་ཕྱི་མ་གསུམ་ཐོབ་དགོས་པའི་ཕྱིར་ཏེ། བུམ་དབང་གིས་བསྐྱེད་རིམ་སྒོམ་པར་བྱེད་པའི་སྣོད་རུང་དུ་སྒྲུབ་ཅིང། གསང་དབང་གིས་སྒྱུ་ལུས། ཤེར་དབང་གིས་འོད་གསལ། དབང་བཞི་པས་ཟུང་འཇུག་
སྒོམ་པའི་སྣོད་རུང་དུ་བྱེད་པས། རིམ་པ་བཞིན་དུ་སྤྲུལ་སྐུ། ལོངས་སྐུ། ཆོས་སྐུ། ཟུང་འཇུག་གི་སྐུ་འགྲུབ་པའི་ནུས་པ་ཁྱད་པར་ཅན་འཇོག་པའི་ཕྱིར་ཏེ། རྗེས། དབང་བཞི་བསྐུར་བས་སྐུ་བཞི་འགྲུབ་ངེས་ཀྱི། །ནུས་པ་འཇོག་བྱེད་དྲི་མ་རྣམ་པ་བཞི། །འཁྲུད་ཅིང་རིམ་གཉིས་སྒོམ་ལ་དབང་པར་ཤོག་ཅེས་གསུངས་པའི་ཕྱིར། བསྐྱེད་
རིམ་གྱིས་རྒྱུད་སྨིན་པར་བྱས་ནས་རྫོགས་རིམ་བསྒོམ་པ་ལ་འཇུག་དགོས་པ་ཡིན་ཏེ། རིམ་ལྔ་ལས། བསྐྱེད་པའི་རིམ་ལ་ལེགས་གནས་ཤིང། །རྫོགས་པའི་རིམ་པ་འདོད་རྣམས་ལ། །ཐབས་འདི་རྫོགས་པའི་སངས་རྒྱས་ཀྱིས། །སྐས་ཀྱི་རིམ་པ་ལྟ་བུར་གསུངས། ཞེས་གསུངས་པའི་ཕྱིར་རོ། །གཉིས་པ་འདུས་པའི་ལམ་
ལ་བསླབ་ཚུལ་ལ་གཉིས། གཞི་དངོས་པོའི་གནས་ཚུལ་དང། ལམ་བགྲོད་པའི་རིམ་པའོ། །དང་པོ་ལ་གཉིས། སྤྱིར་བཤད་པ་དང། བྱེ་བྲག་ཏུ་བཤད་པའོ། །དང་པོ་ལ་གསུམ། ལུས་ཀྱི་གནས་ཚུལ། སེམས་ཀྱི་གནས་ཚུལ། ལུས་སེམས་ཐུན་མོང་པའི་གནས་ཚུལ་ལོ། །དང་པོ་ལ་རགས་པ། ཕྲ་བ་

[003A]༄༅། །ཤིན་དུ་ཕྲ་བ་གསུམ་ཡོད་དེ། རྣམ་སྨིན་གྱི་འབྱུང་ལུས་རགས་པ་འདི་དང་པོ་དང། རྩ་རླུང་ཐིག་ལེ་གསུམ་ནི་གཉིས་པ་དང། སྣང་མཆེད་ཐོབ་གསུམ་འོད་གསལ་དང་བཞི་ཀའི་བཞོན་པར་གྱུར་པའི་རླུང་གསུམ་པ་ཡིན་པའི་ཕྱིར། གཉིས་པ་སེམས་ལའང་གསུམ་ཡོད་དེ། དབང་པོའི་རྣམ་ཤེས་
ལྔ་ནི་རགས་པ། རྩ་ཉོན་དྲུག་ཉེ་ཉོན་ཉི་ཤུ། རང་བཞིན་བརྒྱད་ཅུའི་ཀུན་རྟོག་རྣམས་ཕྲ་བ། སྟོང་པ་བཞི་ཀའི་ངོ་བོར་གྱུར་པའི་སེམས་ནི་ཤིན་ཏུ་ཕྲ་བ་ཡིན་པའི་ཕྱིར། གསུམ་པ་ལུས་སེམས་ཐུན་མོངས་པའི་གནས་ཚུལ་ལ་གཉིས་ཡོད་དེ། ད་ལྟ་ཀུན་ལ་མངོན་དུ་གྱུར་པའི་ལུས་སེམས་འདི་རགས་པ་དང། ཤིན་ཏུ་ཕྲ་བའི་
རླུང་སེམས་དངོས་པོ་གཅིག་པ་ནི་ཕྲ་བ་ཡིན་པའི་ཕྱིར་རོ། །གཉིས་པ་ལ་གསུམ། རྩ་དང། རླུང་དང། ཐིག་ལེ་འཆགས་པའི་ཚུལ་ལོ། །དང་པོ་ནི། མངལ་དུ་འཇུག་པའི་མདོ་ལས་ལུས་ལ་རྩ་བརྒྱད་ཁྲི་ཡོད་པར་བཤད་དེ། ལུས་ཀྱི་མདུན་རྒྱབ་དང། གཡས་གཡོན་རེ་རེར་ཉིས་ཁྲི་ཉིས་ཁྲི་འཆགས་པར་བཤད་པའི་ཕྱིར་བླ་
མེད་ནས་བདུན་ཁྲི་ཉིས་སྟོང་འཆགས་པར་བཤད་ཅིང། དེའི་ནང་ནས་རྩ་བརྒྱ་ཉི་ཤུ་གཙོ་བོ་དང། དེའི་ནང་ནས་གནས་ཉེར་བཞིའི་རྩ་ཉེར་བཞི་པོ་གཙོ་བོ་དང། དེའི་ནང་ནས་རོ་རྐྱང་དབུ་མ་གསུམ་གཙོ་བོ་ཡིན་ཏེ། དེ་གསུམ་གྱིས་སྲོག་གི་རླུང་དང་རྣམ་པར་ཤེས་པའི་རྟེན་བྱེད་ཅིང། རྩ་གཞན་རྣམས་
ཀྱང་དེ་གསུམ་ལ་བརྟེན་ནས་འབྱུང་བའི་ཕྱིར་རོ། །རྩ་ཇི་ལྟར་འཆགས་པའི་ཚུལ་ཡོད་དེ། ཐོག་མར་སྙིང་གའི་རོ་རྐྱང་དབུ་མ་གསུམ། ཤར་གྱི་སུམ་སྐོར་མ། ལྷོའི་འདོད་མ་སྟེ་ལྔ་འཆགས། དེ་རྗེས་ནུབ་ཀྱི་ཁྱིམ་མ། བྱང་གི་ཏུམ་མོ། །དབུ་མ་དང་ལྷན་ཅིག་གནས་པའི་བདུད་དྲ་ལ་མ་
སྟི་བརྒྱད་འཆགས། དེ་བརྒྱད་ལ་ནི་སྙིང་གར་ཐོག་མར་འཆགས་པའི་རྩ་བརྒྱད་ཅེས་བྱ་ཞིང། དེ་ནས་སུམ་སྐོར་མ་ལས་ཤར་ལྷོའི་རྩ་འདབ། འདོད་མ་ལས་ལྷོ་ནུབ། ཁྱིམ་མ་ལས་ནུབ་བྱང། གཏུམ་མོ་ལས་བྱང་ཤར་གྱི་རྩ་འདབ་གྱེས་ནས་སྙིང་གའི་རྩ་འདབ་བརྒྱད་འཆགས་པའི་ཕྱིར་

[003B] སྙིང་གར་ཐོག་མར་འཆགས་པའི་རྩ་འདབ་བརྒྱད་དོན་མི་གཅིག་སྟེ། རོ་རྐྱང་དབུ་མ་གསུམ་དང་བདུད་དྲལ་མ་ནི་སྙིང་གར་ཐོག་མར་འཆགས་པའི་རྩ་ཡིན་ཀྱང་སྙིང་གའི་རྩ་བརྒྱད་ཀྱི་ནང་ཚན་མ་ཡིན་པའི་ཕྱིར། ཕྱོགས་ཀྱི་རྩ་བཞི་ལ་འབྱུང་བའི་རྩ་
དང། མཚམས་ཀྱི་རྩ་བཞི་ལ་མཆོད་པའི་རྩ་ཞེས་བྱ་སྟེ། སྔ་མ་བཞི་ལས་འབྱུང་བ་བཞི་འབབ་ཅིང། ཕྱི་མ་བཞི་ལས་གཟུགས་དྲི་རོ་རེག་བྱ་བཞི་འབབ་པའི་ཕྱིར། རྩ་བརྒྱད་པོ་དེ་ལས་རླུང་ཁྲག་ཁུ་བ་གསུམ་གཙོ་བོར་འབབ་པའི་ཆ་ནས་གསུམ་གསུམ་དུ་གྱེས་ཏེ་སྤྱི་བོ་ལ་སོགས་པའི་གནས་ཉེར་
བཞིར་གནས་པའི་རྩ་དེ་རྣམས་ལ་ནི་གནས་ཉེར་བཞིའི་རྩ་ཞེས་བྱ་སྟེ། དེ་གང་ཞེ་ན། སྐྲ་མཚམས་སུ་མི་ཕྱེད་མ་ལ་སོགས་པའི་རླུང་འབབ་པའི་རྩ་བརྒྱད་དང། མཆན་ཁུང་གཉིས་སུ་སྐྱོན་ལྡན་མ་ལ་སོགས་པའི་ཁྲག་འབབ་པའི་རྩ་བརྒྱད་དང། རྟགས་ཀྱི་རྩེར་ཤིན་ཏུ་བཟང་མོ་ལ་སོགས་པའི་ཁུ་བ་འབབ་
པའི་རྩ་བརྒྱད་དེ་བརྒྱད་ཚན་གསུམ་ལ་རིམ་པ་བཞིན་དུ་ཐུགས་དང་གསུང་དང་སྐུའི་རྩ་ཞེས་ཀྱང་བྱ་བའི་ཕྱིར། གནས་ཉེར་བཞིའི་རྩ་དེ་རྣམས་ཀྱི་སྟེང་དུ་སྙིང་གར་ཐོག་མར་འཆགས་པའི་རྩ་བརྒྱད་བསྣན་པའི་རྩ་སོ་གཉིས་པོ་དེ་ལ་རླུང་དང་བྱང་སེམས་འབབ་པའི་རྩ་ཞེས་བྱ་སྟེ། མཉམ་སྦྱོར་ལས་
བྱང་ཆུབ་སེམས་ཀྱི་རང་བཞིན་རྩ། །སུམ་ཅུ་རྩ་གཉིས་དམ་པ་ཡིན། །ཞེས་གསུངས་པའི་ཕྱིར། བདུད་དྲལ་མ་ནས་དེ་འབབ་པར་གསུངས་པ་ནི་འཆི་བའི་ཚེ་དང་ལམ་དུས་ལ་དགོངས་ཀྱི། གཞི་ལ་དེའི་ནང་ནས་རླུང་དང་བྱང་སེམས་གང་ཡང་མི་འབབ་སྟེ། དེ་ལ་བདུད་དྲལ་མ་དང། དུས་ཀྱི་རྩ་དང་
རྣལ་འབྱོར་མ་རྣམས་ཀྱི་འགོག་པའི་རྩ་ཞེས་བརྗོད་པའི་རྒྱུ་མཚན་ཡོད་པའི་ཕྱིར། གནས་ཉེར་བཞིའི་རྩ་ཉེར་བཞི་པོ་རེ་རེ་ལས་གསུམ་གསུམ་དུ་གྱེས་པས་བདུན་ཅུ་རྩ་གཉིས་སུ་འགྱུར་ལ། དེ་རེ་རེ་ལས་སྟོང་སྟོང་དུ་གྱེས་པས་སྟོང་ཕྲག་བདུན་དུ་རྩ་གཉིས་ཏེ་བདུན་ཁྲི་ཉིས་སྟོང། དེ་ལས་སྟོང་ཕྲག་ཉེར་བཞི་

[004A]༄༅། །པ་ཚན་པ་གསུམ་དུ་ཕྱེ་བའི་ཚན་པ་གཅིག་ནས་གཙོ་བོར་ཁུ་བ། ཚན་པ་གཅིག་ནས་གཙོ་བོར་ཁྲག་ཚན་པ་གཅིག་ནས་གཙོ་བོར་རླུང་འབབ་པ་གསུམ་ལ་རིམ་པ་བཞིན་དུ་སྐུ་གསུང་ཐུགས་ཀྱི་རྩ་དང། འཁོར་ལོ་གསུམ་གྱི་རྩ་ཞེས་བྱ་སྟེ། རྡོ་རྗེ་འཕྲེང་བ་ལས། གསུམ་པོ་ཉི་ཤུ་རྩ་
བཞིར་འགྲོ། །དེ་ལས་འཁོར་ལོ་གསུམ་ཕྱེ་བས། །རྩ་ནི་བརྒྱད་ཀྱི་དབྱེ་བ་ལས། །སྐུ་གསུང་ཐུགས་ཀྱི་སྔགས་ཀྱིས་ནི། །གསུམ་ཕྱེ་བདུན་ཅུ་རྩ་གཉིས་གསལ། །དེ་ལས་སྟོང་དུ་རབ་ཕྱེ་བས། །སོ་སོར་སྤྲོ་བའི་བདག་ཉིད་ཀྱིས། །སྟོང་ཕྲག་བདུན་ཅུ་རྩ་གཉིས་ཀྱི། །རྩ་རྣམས་ཀྱི་ནི་གྲངས་ཞེས་བྱ། །
ཞེས་གསུངས་པའི་ཕྱིར། བསྡུ་ན་རྩ་དེ་ཐམས་ཅད་སྐུ་གསུང་ཐུགས་ཀྱི་རྩ་གསུམ་དུ་འདུ་བ་ཡིན་ཏེ། བྱང་སེམས་དཀར་པོ་གཙོ་བོར་འབབ་པའི་རྩ་རྣམས་སྐུའི་རྩ་དང། དམར་པོ་འབབ་པའི་རྩ་རྣམས་གསུང་གི་རྩ་དང། རླུང་གཙོ་བོར་འབབ་པའི་རྩ་རྣམས་ཐུགས་ཀྱི་རྩར་འདུ་བའི་ཕྱིར། རོ་རྐྱང་དབུ་མ་
གསུམ་གྱི་མིང་གི་རྣམ་གྲངས་ཡོད་དེ། དྷཱུ་ཏི། ཐུགས་ཀྱི་རྩ། མུན་པའི་རྩ། སྒྲ་གཅན་གྱི་རྩ། གཉིས་སྤངས་ཀྱི་རྩ་རྣམས་དབུ་མའི་མིང་དང། གསུང་གི་རྩ། འཛིན་པའི་རྩ། ཉི་མའི་རྩ། ཤེས་རབ་ཀྱི་རྩ། ལོངས་སྤྱོད་ཀྱི་རྩ། ར་ས་ནཱ། རྡུལ་གྱི་རྩ་རྣམས་རོ་མའི་མིང་དང། སྐུའི་རྩ། ཟླ་བའི་རྩ་
ལ་ལཱ་ན། ཐབས་ཀྱི་རྩ། སྙིང་སྟོབས་ཀྱི་རྩ་ཞེས་པ་རྣམས་རྐྱང་མའི་མིང་གི་རྣམ་གྲངས་ཡིན་པའི་ཕྱིར། གཞན་ཡང་དབུ་མ་ལ་དབུས་ཀྱི་རྩ་དང། རོམ་ལ་གཡས་ཀྱི་རྩ་དང། རྐྱང་མ་ལ་གཡོན་གྱི་རྩ་ཞེས་བྱ་སྟེ། གནས་ཚུལ་དེ་ལྟར་དུ་གནས་པའི་ཕྱིར། རོ་མ་གཡས་ཀྱི་རྩ་ཡིན་ཡང་ཁམས་
དམར་པོ་འབབ་པས་ཤེས་རབ་ཀྱི་རྩར་བརྗོད་པ་དང། རྐྱང་མ་གཡོན་གྱི་རྩ་ཡིན་ཡང་ཁམས་དཀར་པོ་འབབ་པས་ཐབས་ཀྱི་རྩར་བརྗོད་པ་ཡིན་གྱི། དེ་ལས་ལྡོག་སྟེ་གསུངས་པ་ཡང་ཡོད་དེ། གཡས་གཡོན་གྱི་དབང་དུ་མཛད་པ་ཡིན་པའི་ཕྱིར། རོ་རྐྱང་གཉིས་ཀྱིས་དབུ་མ་ལ་འཁྱུད་པའི་མདུད་པ་གང་ན་

[004B] དེ་གཉིས་རེ་རེས་སྙིང་གར་མདུད་པ་སུམ་བརྩེགས་དང། གཞན་རྣམས་ན་མདུད་པ་རེ་རེ་ཡོད་པའི་ཕྱིར། མདུད་མཚམས་ནས་གྱེས་པའི་རྩ་འཁོར་ཆེ་བ་དེ་ལ་ལྔ་ཡོད་དེ། སྤྱི་བོར་བདེ་ཆེན་གྱི་འཁོར་ལོར་རྩ་འདབ་སོ་གཉིས། མགྲིན་པར་ལོངས་ཀྱི་འཁོར་ལོར་རྩ་འདབ་བཅུ་དྲུག་སྙིང་ག་ཆོས་ཀྱི་
འཁོར་ལོ་རྩ་འདབ་བརྒྱད། ལྟེ་བ་སྤྲུལ་པའི་འཁོར་ལོར་རྩ་འདབ་རེ་བཞི། གསང་གནས་བདེ་སྐྱོང་གི་འཁོར་ལོར་རྩ་འདབ་སོ་གཉིས་རྣམས་སུ་ཡོད་པའི་ཕྱིར། འཁོར་ལོ་དང་པོ་བཞིའི་རྩ་འདབ་རྣམས་སོ་སོར་ཕྱེ་ན་བརྒྱ་ཉི་ཤུ་ཡོད་ཅིང། རྩ་རྣམས་ཀྱི་གཙོ་བོ་ཡིན་ནོ། །རྩ་འཁོར་ཆུད་པ་ལ་གསུམ་ཡོད་དེ། སྨིན་མཚམས་སུ་རླུང་
འཁོར་རྩ་འདབ་དྲུག་པ། མགྲིན་པ་དང་སྙིང་གའི་བར་ན་མེ་འཁོར་རྩ་འདབ་གསུམ་པ། ནོར་བུའི་དབུས་ན་རྩ་འདབ་བརྒྱད་པ་རྣམས་སུ་ཡོད་པའི་ཕྱིར། བདེ་ཆེན་གྱི་འཁོར་ལོ་དང། ལོངས་སྤྱོད་ཀྱི་འཁོར་ལོ་དང། ཆོས་ཀྱི་འཁོར་ལོ་དང། སྤྲུལ་པའི་འཁོར་ལོ་དང། བདེ་སྐྱོང་གི་འཁོར་ལོ་ཞེས་བརྗོད་
པའི་རྒྱུ་མཚན་ཡོད་དེ། རིམ་པ་བཞིན་དུ་བདེ་བའི་རྟེན་བྱང་སེམས་དཀར་པོ་སྤྱི་བོར་གནས་པ་དང། རོ་དྲུག་ལ་ལོངས་སྤྱོད་པའི་གནས་མགྲིན་པ་ཡིན་པ་དང། ཆོས་ཀྱི་རྩ་བ་ཤིན་ཏུ་ཕྲ་བའི་རླུང་སེམས་ཀྱི་རྟེན་མི་ཤིགས་པའི་ཐིག་ལེ་སྙིང་གར་གནས་པ་དང། བདེ་ཆེན་སྤྲུལ་བྱེད་ཀྱི་གཏུམ་མོ་ལྟེ་བར་
གནས་པ་དང། ལྷན་སྐྱེས་ཀྱི་བདེ་བ་གཙོ་བོར་གསང་གནས་ནས་སྐྱོང་བའི་རྒྱུ་མཚན་གྱིས་དེ་ལྟར་དུ་བརྗོད་པའི་ཕྱིར། རྩ་དེ་རྣམས་ཡིན་བསྡུས་ཀྱི་ཚུལ་གྱིས་རོ་རྐྱང་དབུ་མ་གསུམ་ལ་འདུ་བ་མིན་ཡང། རྩ་བའི་དབང་དུ་བྱས་ན་དེ་གསུམ་དུ་འདུ་བ་ཡིན་ལ། རྩ་གསུམ་གྱི་ནང་ནས་དབུ་མ་གཙོ་བོ་ཡིན་
ཏེ། རོ་རྐྱང་གཉིས་ཀྱི་རླུང་དབུ་མར་ཞུགས་གནས་ཐིམ་གསུམ་བྱས་པ་ལ་བརྟེན་ནས་ལྷན་སྐྱེས་ཀྱི་ཡེ་ཤེས་འཆར་བ་སོགས་ཡིན་པའི་ཕྱིར། དབུ་མའི་ཡན་མན་གཉིས་ལས་སྙིང་གའི་དབུ་མའི་རྩ་འཁོར་གཙོ་བོ་ཡིན་ཏེ། གཞི་ལ་རྣམ་ཤེས་དང་པོར་འཇུག་པ་དང་བར་དུ་གནས་པ་དང་མཐར་འཕོ་བ་

[005A]༄༅། །གསུམ་སྙིང་ག་ནས་བྱེད་ཅིང། ལམ་དུས་སུ་དཔེ་དོན་གྱི་འོད་གསལ་འཆར་བའི་གནས་ཀྱང་སྙིང་གའི་དབུ་མའི་ནང་ཡིན་པའི་ཕྱིར་ཏེ། རྗེས། འོད་གསལ་ཉི་མ་སྙིང་དབུས་འཆར་བར་ཤོག་ཞེས་གསུངས་པའི་ཕྱིར་རོ། །གཞི་ལ་འཆི་དུས་མ་གཏོགས་རླུང་དབུ་མའི་ནང་ནས་ཡས་མན་ཐལ་
བྱུང་དུ་རྒྱུ་བ་མེད་དེ། དེར་རོ་རྐྱང་གི་མདུད་པ་དམ་པོས་བཅིངས་པའི་ཕྱིར། འོན་ཀྱང་དབུ་མའི་སྦུབས་སྟོང་ན་རླུང་གནས་པ་ཙམ་ནི་འདོད་དགོས་ཏེ། རྣམ་ཤེས་ཀྱི་བཞོན་པའི་རླུང་དང་སྲོག་ཐུར་གཉིས་ཡོད་པའི་ཕྱིར། གཞི་ལ་འཆི་བའི་དུས་སུ་དབུ་མའི་ནང་ནས་རླུང་ལས་ཉོན་གྱི་དབང་གིས་རྩ་མདུད་རྣམས་
རྫོགས་པར་གྲོལ་བར་འགྱུར་པའི་ཕྱིར། རྩ་གཉིས་ནས་རླུང་བཞི་རྒྱུ་ཚུལ་ཡོད་དེ། རོ་མའི་ནང་ནས་མ་རླུང་གྱེན་རྒྱུ་དང། རྐྱང་མའི་ནང་ནས་རླུང་གི་རླུང་མཉམ་གནས་གཉིས་གཙོ་བོར་རྒྱུ་ལ། སྲོག་ཐུར་གཉིས་རོ་རྐྱང་གཉིས་ནས་མཉམ་རྒྱུ་བྱེད་པའི་ཕྱིར་རོ། །གཉིས་པ་རླུང་འཆགས་ཚུལ་ཡོད་དེ། མངལ་
དུ་ཉིང་མཚམས་སྦྱར་མ་ཐག་པའི་ཚེ་ལྷན་སྐྱེས་ཀྱི་རླུང་གི་རྒྱུན་ཕྱི་མ་ཞིག་གསར་དུ་སྐྱེ་ལ། དེ་ནས་དེ་ལས་སྲོག་འཛིན་གྱི་རླུང་རགས་པ་སྐྱེ། དེའི་ཚེ་སེམས་ཅན་དེའི་ལུས་ཉའི་རྣམ་པ་ལྟ་བུར་ཡོད། དེ་ནི་ཟླ་བ་དང་པོའི་སྐབས་སུ་འབྱུང། ཟླ་བ་གཉིས་པ་ལ་སྲོག་འཛིན་རགས་པ་ལས་ཐུར་སེལ་གྱི་
རླུང་སྐྱེ། དེའི་ཚེ་སེམས་ཅན་དེའི་ལུས་འབུར་པོ་ལྔ་དོད་པ་རུས་སྦལ་ལྟ་བུ། ཟླ་བ་གསུམ་པ་ལ་ཐུར་སེལ་ལས་མཉམ་གནས་སྐྱེ། དེའི་ཚེ་སེམས་ཅན་དེའི་ལུས་ཅུང་ཟད་སྒུར་བ་ཕག་རྒོད་ལྟ་བུ། ཟླ་བ་བཞི་བ་ལ་མཉམ་གནས་ལས་གྱེན་རྒྱུ་སྐྱེ། དེའི་ཚེ་སེམས་ཅན་དེའི་ལུས་སྟོད་ཅུང་ཟད་རྒྱས་པ་
སེང་གེའི་རྣམ་པ་ལྟ་བུ། ཟླ་བ་ལྔ་པ་ལ་གྱེན་རྒྱུ་ལས་ཁྱབ་བྱེད་སྐྱེ། དེའི་ཚེ་སེམས་ཅན་དེའི་ལུས་མིའུ་ཐུང་ལྟ་བུར་ཡོད། ཟླ་བ་དྲུག་པ་བདུན་པ་བརྒྱད་པ་དགུ་པ་བཅུ་པ་རྣམས་ལ་རིམ་པ་བཞིན་དུ། མིག་གི་སྒོར་རྒྱུ་བའི་རླུང་དང་ས་རྣ་བའི་སྒོར་རྒྱུ་བའི་རླུང་དང་ཆུ། སྣའི་སྒོར་རྒྱུ་བའི་རླུང་དང་མེ། ལྕེའི་སྒོར་

[005B] ལུས་ཀྱི་སྒོར་རྒྱུ་བའི་རླུང་དང་འབྱུང་བ་ནམ་མཁའི་ཁམས་བུ་ག་རྣམས་རྫོགས་པར་སྐྱེ་བའི་ཕྱིར། དེ་ལྔ་ནི་ཡན་ལག་གི་རླུང་ལྔ་དང་དོན་གཅིག་ཏུ་གསུངས་ཤིང། ཀླུ་དང་རུས་སྦལ་དང་རྩངས་པ་དང་ལྷས་སྦྱིན་དང་གཞུ་ལས་རྒྱལ་ཞེས་པའི་ཐ་སྙད་ཀྱང་མཛད་དོ། །གསུམ་པ་ཐིག་ལེ་
འཆགས་ཚུལ་ཡོད་དེ། བར་དོའི་འཆི་བ་འོད་གསལ་གྱི་རིགས་འདྲ་ཕྱི་མ་དེ་ཕ་མ་གཉིས་ཀྱི་ཁམས་དཀར་དམར་གྱི་དངས་མ་དང་གཅིག་ཏུ་འདྲེས་ནས་གོང་བུའི་གཟུགས་ཅན་དུ་གྱུར་ཏེ། རིམ་གྱིས་སྙིང་ག་འཆགས་པའི་དྷཱུ་ཏིའི་སྦུབས་སྟོང་གི་ནང་དུ་གནས་པ་དེ་ལས་ཁམས་དཀར་པོ་ལས་ཆ་གཅིག་ཆད་
ནས་སྤྱི་བོར་གནས་པ་ལ་སྤྱི་བོའི་ཧཾ་ཡིག་ཅེས་བྱ་ལ། ཁམས་དམར་པོ་ལས་ཆ་གཅིག་ཆད་ནས་ལྟེ་བར་གནས་པ་ལ་ལྟེ་བའི་ཨཾ་ཡིག་ཅེས་བྱ་ཞིང། ཁམས་དཀར་པོ་ལས་རང་གི་རིག་རྒྱུན་ཁམས་དང་རྐང་རུས་ཚིལ་རྣམས་སྐྱེ། ཁམས་དམར་པོ་ལས་རང་གི་རིགས་རྒྱུན་ཁམས་དང་ཁྲག་ཤ་ལྤགས་པ་རྣམས་
འབྱུང་བའི་ཕྱིར་རོ། །ཐིག་ལེ་དེ་ལ་ངོ་བོའི་སྒོ་ནས་གཉིས་ཡོད་ཀྱང་གནས་སྐབས་སམ་གནས་དང་བྱེད་ལས་ཀྱིས་དབྱེ་ན་བཞི་ཡོད་དེ། སྙིང་ག་དང་ནོར་བུའི་དབུས་ན་གཉིད་ཐུག་བསྐྱེད་པའི་གནས་སྐབས་ཀྱི་ཐིག་ལེ། མགྲིན་པ་དང་གསང་གནས་སུ་རྨི་ལམ་བསྐྱེད་པའི་ཐིག་ལེ། ལྟེ་བ་དང་སྤྱི་བོ་
ན་སད་པ་བསྐྱེད་པའི་ཐིག་ལེ། ལྟེ་བ་དང་གསང་གནས་སུ་བཞི་པ་སྟེ་སྙོམས་འཇུག་གི་གནས་སྐབས་བསྐྱེད་པའི་ཐིག་ལེ་རྣམས་སུ་ཡོད་པའི་ཕྱིར། བསྐྱེད་ཚུལ་ཡོད་དེ། རླུང་དེ་དང་དེར་འདུས་པའི་དབང་གིས་བསྐྱེད་པའི་ཕྱིར་རོ། །དེ་ལྟར་གཞིའི་གནས་ཚུལ་སྤྱི་དང་བྱེ་བྲག་གི་སྒོ་ནས་བསྟན་པ་ལ་དགོས་
པ་ཡོད་དེ། རྫོགས་རིམ་གྱི་རྟོགས་པ་སྐྱེ་བ་ལ་རྡོ་རྗེའི་ལུས་ལ་གནད་དུ་བསྣུན་དགོས་ཤིང། དེ་ལ་ནི་རྡོ་རྗེའི་ལུས་ཀྱི་གནས་ཚུལ་སྤྱི་དང་བྱེ་བྲག་རྣམས་ལེགས་པར་ཤེས་དགོས་པའི་ཕྱིར་རོ། །གཉིས་པ་ལམ་བགྲོད་པའི་རིམ་པ་བཤད་པ་ལ་ལྔ། རྫོགས་རིམ་གྱི་སྙིང་པོ་ཨེ་ཝཾ་གཉིས་ཀྱི་

[006A]༄༅། །དོན་བཤད་པ། རྫོགས་རིམ་གྱི་དབྱེ་བ། གྲངས་ངེས། གོ་རིམ། ཕྱེ་བ་སོ་སོའི་དོན་ནོ། །དང་པོ་ལ་གཉིས། ཐུན་མོང་དུ་བཤད་པ་དང། སོ་སོར་བཤད་པའོ། །དང་པོ་ནི། བླ་མེད་ཀྱི་རྒྱུད་ཐམས་ཅད་ཀྱི་དོན་རྣམས་ཨེ་ཝཾ་ལ་སོགས་པའི་ཡི་གེ་བཞི་བཅུའི་དོན་དུ་འདུ་ཞིང། ཁྱད་པར་དུ་
ཐོག་མའི་ཡི་གེ་ཨེ་ཝཾ་ཀྱི་དོན་དུ་འདུ་བ་ཡིན་ལ། ཨེ་ཝཾ་ལ་དབྱེ་ན་གསུམ་ཡོད་དེ། ཐོབ་བྱ་འབྲས་བུའི་ཨེ་ཝཾ། ཐོབ་བྱེད་ལམ་གྱི་ཨེ་ཝཾ། འདྲེན་བྱེད་རྟགས་ཀྱི་ཨེ་ཝཾ་རྣམས་སུ་ཡོད་པའི་ཕྱིར། དང་པོ་ལ་གྲངས་ངེས་ཀྱི་བཤད་པ་གཉིས་ཡོད་དེ། དྲང་དོན་གྱི་དབང་དུ་བྱས་ན་ཨེས་སྟོན་པ་བཞུགས་པའི་
གནས་རྣམས་མཚོན། ཝས་གནས་དེ་རྣམས་སུ་བཞུགས་ནས་རྒྱུད་གསུངས་པའི་སྟོན་པ་མཚོན། ཐིག་ལེས་ཆོས་སྟོན་པ་དེ་མཚོན་ལ། ངེས་དོན་གྱི་དབང་དུ་བྱས་ན་ཨེས་འབྲས་དུས་ཀྱི་སྟོང་ཉིད་རྟོགས་པའི་ཤེས་རབ་དང། ཝས་འབྲས་དུས་ཀྱི་བདེ་བ་ཆེན་པོ་དང། ཐིག་ལེས་བདེ་སྟོང་
དབྱེར་མེད་དུ་སྦྱོར་བ་དེ་མཚོན་པའི་ཕྱིར། དེ་ལ་འབྲས་བུའི་བདེ་སྟོང་དབྱེར་མེད་ཀྱི་ཨེ་ཝཾ་ཞེས་བྱ་ལ། བདེན་གཉིས་དབྱེར་མེད་ཀྱི་ཨེ་ཝཾ་གྱི་དབང་དུ་བྱས་ནས་མཚོན་ཚུལ་ཡོད་དེ། འབྲས་དུས་ཀྱི་བདེ་སྟོང་དབྱེར་མེད་ཀྱི་ཡེ་ཤེས་ནི་ཨེ་ཡིག་གི་མཚོན་དོན་དང། དེའི་གཟུགས་སྐུ་ནི་ཝཾ་ཡིག་
གི་མཚོན་དོན་དང། དེ་གཉིས་སྐུ་ཐུགས་སུ་དངོས་པོ་གཅིག་ཏུ་སྦྱོར་བ་ནི་ཐིག་ལེའི་མཚོན་དོན་ཡིན་པའི་ཕྱིར། གཉིས་པ་ལམ་དུས་ཀྱི་དབང་དུ་བྱས་ནས་མཚོན་ཚུལ་ཡོད་དེ། ལམ་དུས་ཀྱི་སྟོང་ཉིད་རྟོགས་པའི་ཤེས་རབ་ཨེ་ཡིག་གི་མཚོན་དོན་དང། དེའི་བདེ་བ་ཆེན་པོའི་ཡེ་ཤེས་ཝཾ་
ཡིག་གི་མཚོན་དོན་དང། དེ་གཉིས་ངོ་བོ་དབྱེར་མེད་དུ་སྦྱོར་བ་ནི་ཐིག་ལེའི་མཚོན་དོན་ཡིན་པའི་ཕྱིར། གསུམ་པ་འདྲེན་བྱེད་རྟགས་ཀྱི་ཨེ་ཝཾ་གྱི་མཚོན་དོན་ཡོད་དེ། ཕྱིའི་དབང་དུ་བྱས་ན་ཕྱག་རྒྱའི་པདྨ་ནི་ཨེ་ཡིག་གི་མཚོན་དོན་དང། ཡབ་ཀྱི་རྡོ་རྗེ་ནི་ཝཾ་ཡིག་གི་མཚོན་དོན་དང། དེ་

[006B] ནང་ལ་སྤྱི་བོ་དང་ལྟེ་བའི་རྩ་འཁོར་གྲུ་གསུམ་ཨེ་ཡིག་གི་མཚོན་དོན་དང། སྙིང་ག་དང་མགྲིན་པའི་རྩ་འཁོར་ཟླུམ་པོ་ཝ་ཡིག་གི་མཚོན་དོན་དང། རྩ་འཁོར་དེ་དག་ཐབས་ཤེས་སུ་ཕྱོགས་པ་ཐིག་ལེའི་མཚོན་དོན་ཡིན་པའི་ཕྱིར་རོ། །གཉིས་པ་
སོ་སོར་བཤད་པ་ལ་གསུམ། སྟོང་པ་བཤད་པ། བདེ་བ་བཤད་པ། བདེ་སྟོང་དབྱེར་མེད་དུ་སྦྱོར་ཚུལ་བཤད་པའོ། །དང་པོ་ནི། ཨེ་ཡིག་གིས་རྣམ་ཐར་སྒོ་གསུམ་མཚོན་པས། སྟོང་ཉིད་རྟོགས་པའི་ལྟ་བ་ཕུ་ཐག་ཆོད་པ་མེད་ན་ཨེ་ཡིག་གི་དོན་མ་ཚང་བས་ཆོས་རྣམས་རང་བཞིན་གྱིས་གྲུབ་པས་
སྟོང་པར་རྟོགས་པའི་ལྟ་བ་རྣམ་དག་འཚོལ་དགོས་སོ། །ལྟ་བ་དེ་མདོ་སྔགས་ཀྱི་གཞུང་དུ་མ་དང་ཁྱད་པར་རྩ་རྒྱུད་ཀྱི་ལེའུ་གཉིས་པ་དང་དགུ་པ་དང་བཅོ་ལྔ་པ་ནས་རྒྱས་པར་བཤད་ཅིང། སྟོང་པ་དེ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན་བཞི་ཡོད་དེ། གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་
པའི་སྟོང་ཉིད་དང། གཟུང་འཛིན་རྫས་གཞན་གྱིས་སྟོང་པའི་སྟོང་ཉིད་དང། བློའི་དབང་གིས་བཞག་ཙམ་མ་ཡིན་པའི་ཡོད་པ་བཞག་ གདོད་མ་ནས་རང་བཞིན་གྱིས་གྲུབ་པས་སྟོང་པའི་སྟོང་ཉིད་དང་བཞི་ཡོད་པའི་ཕྱིར། དེའི་དང་པོ་ནི་རང་གྲུབ་མཐའ་སྨྲ་བ་ཐམས་ཅད་ཀྱིས་
འདོད་པའི་ཐུན་མོང་བ་དང། གཉིས་པ་སེམས་ཙམ་པ། གསུམ་པ་རང་རྒྱུད་པ། བཞི་པ་ནི་ཐལ་འགྱུར་པས་འདོད་པའི་སྟོང་ཉིད་ཡིན་ལ། འདིར་གཙོ་བོ་ནི་ཕྱི་མའི་དབང་དུ་བྱས་ཏེ་བདེ་སྟོང་སྦྱར་ནས་བསྒོམ་དགོས་པ་ཡིན་ཏེ། རྩ་རྒྱུད་ལེའུ་གཉིས་པ་ལས། རང་སེམས་གདོད་ནས་མ་སྐྱེས་པ། །སྟོང་པ་ཉིད་
ཀྱི་རང་བཞིན་ནོ། །ཞེས་དང། ཆོས་རྣམས་རང་བཞིན་འོད་གསལ་བ། །གདོད་ནས་དག་ལ་ནམ་མཁའ་བཞིན། །ཞེས་གསུངས་པའི་ཕྱིར། འདིར་བདེ་སྟོང་སྦྱོར་རྒྱུའི་སྟོང་པ་དེ་ལ་ཡུལ་གྱི་དབང་དུ་བྱས་པ་དང་ཡུལ་ཅན་གྱི་དབང་དུ་བྱས་པ་གཉིས་ཡོད་དེ། སྦྱོར་ཚུལ་ལ་ནི་ཡུལ་ཡུལ་ཅན་གཉིས་རོ་མཉམ་

[007A]༄༅། །དབྱེར་མེད་དུ་སྦྱོར་བ་དང། ཡུལ་ཅན་ཡེ་ཤེས་དང་བདེ་བ་གཉིས་ངོ་བོ་དབྱེར་མེད་དུ་སྦྱོར་ཚུལ་གཉིས་ཡོད་པའི་ཕྱིར་རོ། །གཉིས་པ་བདེ་བ་བཤད་པ་ནི། ཨེ་ཝཾ་གྱི་ཝ་ཡིག་གིས་ལྷན་སྐྱེས་ཀྱི་བདེ་བ་ཆེན་པོ་མཚོན་པས་བདེ་བ་དེ་མེད་ན་ཝ་ཡིག་གི་དོན་མ་ཚང་བས་དེ་བསྐྱེད་དགོས་སོ། །དེ་
ཡང་ཞི་གནས་ལ་བརྟེན་པའི་ལུས་སེམས་ཤིན་སྦྱངས་ཀྱི་བདེ་བ་དེ་འདིར་སྟོང་པ་དང་སྦྱོར་རྒྱུའི་བདེ་བ་མ་ཡིན་ལ། དེ་བཞིན་དུ་བསམ་གཏན་གྱི་ཉེར་བསྡོགས་དང་དངོས་གཞི་ཐོབ་པའི་བདེ་བ་དང་སྟོང་ཉིད་རྟོགས་པ་ལ་བརྟེན་ནས་ཐོབ་པའི་ཟག་མེད་ཀྱི་བདེ་བ་དང་དབུགས་འབྱུང་རྔུབ་བཀག་ནས་ལྷའི་རྣལ་
འབྱོར་བསྒོམས་པ་ལས་བྱུང་བའི་བདེ་བ་དང། བསྒོམ་པའི་ལྷ་མོ་ལ་བལྟས་པ་དང་བགད་པ་དང་ལག་པ་བཅངས་པ་ཙམ་ལས་བྱུང་བའི་བདེ་བ་དང། རླུང་དབུ་མའི་ནང་དུ་ཐིམ་པ་མིན་པར་ལས་དང་ཡེ་ཤེས་ཀྱི་ཕྱག་རྒྱ་ལ་མཉམ་པར་སྦྱར་བ་ལས་བྱུང་བའི་བདེ་བ་དང། ཐ་མལ་པའི་དབང་པོ་གཉིས་སྦྱོར་
ལས་བྱུང་བའི་བདེ་བ་རྣམས་སྐབས་འདིར་སྟོང་པ་དང་སྦྱོར་རྒྱུའི་བདེ་བ་མིན་གྱི། འོ་ན་ཇི་ལྟ་བུ་ཡིན་ཞེ་ན། ཡོད་དེ། བསྒོམས་སྟོབས་ཀྱིས་རླུང་དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་བའི་ལྷན་སྐྱེས་ཀྱི་བདེ་བ་ཉིད། སྐབས་འདིའི་བདེ་སྟོང་སྦྱོར་རྒྱུའི་བདེ་བར་འཇོག་དགོས་པའི་ཕྱིར་རོ། །
གསུམ་པ་ལ་གཉིས། དངོས་ཀྱི་དོན་དང། བདེན་གཉིས་དབྱེར་མེད་ཀྱི་ཨེ་ཝཾ་གྱི་དོན་བཤད་པའོ། །དང་པོ་ནི། ཨེ་ཝཾ་གྱི་ཐིག་ལེས་བདེ་སྟོང་དབྱེར་མེད་དུ་སྦྱོར་བ་མཚོན་པ་ཡིན་ཏེ། དེ་མེད་ན་ཐིག་ལེའི་དོན་མ་ཚང་བའི་ཕྱིར་རོ། །བདེ་སྟོང་དབྱེར་མེད་དུ་སྦྱོར་ཚུལ་ཡོད་དེ། ལྷན་སྐྱེས་ཀྱི་བདེ་བ་དང་
དེའི་ཆོས་ཉིད་ངོ་བོ་གཅིག་ཏུ་སྦྱོར་བ་ལྟ་བུ་དང་ལྷན་སྐྱེས་ཀྱི་བདེ་བ་དང་སྟོང་ཉིད་རྟོགས་པའི་བློ་གཉིས་ཟིན་བྱ་ཟིན་བྱེད་དུ་སོང་བ་ལྟ་བུ་ཙམ་ནི་འདིར་བདེ་སྟོང་སྦྱོར་བའི་དོན་མིན་གྱི། རླུང་དབུ་མར་ཞུགས་གནས་ཐིམ་གསུམ་བྱས་པའི་མཐུས་ཡིད་ཀྱི་ཤེས་པ་ལྷན་སྐྱེས་ཀྱི་བདེ་བའི་ངོ་བོར་སྐྱེས་པ་

[007B] ཡུལ་སྟོང་པ་ཉིད་ཕྱིན་ཅི་མ་ལོག་པར་རྟོགས་པའི་ཡུལ་ཡུལ་ཅན་རོ་མཉམ་དུ་སྦྱོར་བ་དེ་སྐབས་འདིར་བདེ་སྟོང་སྦྱོར་བའི་ཚུལ་དང། ཡང་སྟོང་ཉིད་རྟོགས་པའི་བློ་དང་ལྷན་སྐྱེས་ཀྱི་བདེ་བ་ངོ་བོ་དབྱེར་མེད་དུ་སྦྱོར་བ་ཉིད་སྐབས་འདིར་བདེ་སྟོང་སྦྱོར་བའི་དོན་དུ་འདོད་པ་ཡིན་པའི་ཕྱིར་ཏེ། ཐབས་ཤེས་
གྲུབ་པ་ལས། ཆུ་དང་འོ་མ་འདྲེས་པ་བཞིན། །གཉིས་མེད་རྣམ་པའི་སྦྱོར་བ་ཡིས། །གཉིས་པོ་འདུས་པ་གང་ཡིན་པ། །ཤེས་རབ་ཐབས་ཞེས་བྱ་བར་གྲགས། །ཞེས་གསུངས་པའི་ཕྱིར། གཉིས་པ་ལ་གཉིས། བདེན་གཉིས་དབྱེར་མེད་དུ་སྦྱོར་ཚུལ་དང། དེ་སྒྲུབ་བྱེད་ཀྱི་རིགས་པ་
བསྟན་པའོ། །དང་པོ་ནི། གསུང་རབ་གཞན་ནས་གྲགས་པའི་བདེན་གཉིས་དང། སྐབས་འདིའི་བདེན་གཉིས་མིང་འདྲ་ཡང་དོན་མི་གཅིག་སྟེ། འདིར་བདེན་པ་གཉིས་ཀྱི་ཐ་སྙད་དེ་རྫོགས་རིམ་པའི་ལམ་དང་འབྲས་བུའི་དབང་དུ་བྱས་པ་ཡིན་པའི་ཕྱིར་ཏེ། །དེ་ཡང་རླུང་དབུ་མར་ཞུགས་གནས་
ཐིམ་གསུམ་བྱས་པ་ལས་བྱུང་བའི་སྟོང་ཉིད་རྟོགས་པའི་དོན་གྱི་འོད་གསལ་དེ་འདིར་དོན་དམ་དང། དག་པའི་སྒྱུ་མའི་སྐུ་དེ་འདིར་ཀུན་རྫོབ་བདེན་པ་དང། དེ་གཉིས་ངོ་བོ་དབྱེར་མེད་དུ་སྦྱོར་བ་དེ་འདིར་བདེན་གཉིས་ཟུང་དུ་འཇུག་པའི་དོན་ཡིན་པའི་ཕྱིར་རོ། །གཉིས་པ་དེ་སྒྲུབ་བྱེད་ཀྱི་རིགས་པ་གང་
ཞེ་ན་འདི་ལ་བཞི་ཡོད་དེ། གཟུགས་སྐུའི་རྒྱུ་ལ་བརྟེན་ནས་སྒྲུབ་པ། སྦྱང་གཞི་ལ་བརྟེན་ནས་སྒྲུབ་པ། ལྷ་བསྐྱེད་ཚུལ་ལ་བརྟེན་ནས་སྒྲུབ་པ། ཐབས་ཤེས་སྦྱོར་ཚུལ་གྱི་གནད་ལ་བརྟེན་ནས་སྒྲུབ་པ་རྣམས་སུ་ཡོད་པའི་ཕྱིར་ཏེ། དང་པོའི་དབང་དུ་བྱས་ན་ཕར་ཕྱིན་ཐེག་པ་དང་རྒྱུད་སྡེ་འོག་མ་གསུམ་དང་
བསྐྱེད་རིམ་དང་རྫོགས་རིམ་གྱི་རིམ་པ་གསུམ་པ་མན་ཆད་དུ་གཟུགས་སྐུའི་རྒྱུ་ཙམ་ཡོད་ཀྱང། གཟུགས་སྐུ་དང་རྣམ་པ་ཤིན་ཏུ་མཐུན་པའི་རིགས་འདྲའི་རྒྱུ་ཁྱད་པར་ཅན་མེད་ལ། རིམ་པ་བཞི་པའི་དོན་གྱི་འོད་གསལ་གྱི་བཞོན་པར་གྱུར་པའི་རླུང་འོད་ཟེར་ལྔ་པས་ཉེར་ལེན་དང། དེའི་འོད་

[008A]༄༅། །གསལ་གྱི་སེམས་དེས་ལྷན་ཅིག་བྱེད་རྐྱེན་བྱས་པ་ལ་བརྟེན་ནས་བྱུང་བའི་དག་པའི་སྒྱུ་ལུས་དེ་རྡོ་རྗེའི་སྐུ་དངོས་ཡིན་ཞིང། དེའི་རིགས་འདྲ་ཕྱི་མ་ཞིག་གིས་ནི་གཟུགས་སྐུའི་དངོས་ཀྱི་ཉེར་ལེན་ཁྱད་པར་ཅན་བྱེད་པ་ཡིན་ལ། གཉིས་པའི་དབང་དུ་བྱས་ན་སྦྱར་གཞི་ལ་འཆི་
བ་འོད་གསལ་གྱི་རླུང་སེམས་ལས་བར་དོ་འགྲུབ་རུང་གི་རླུང་སེམས་དེ་ཉིད། འདིར་རྣལ་འབྱོར་པ་ལ་སྒྱུ་མའི་སྐུར་སྒྱུར་བར་བྱེད་པའི་ཕྱིར་ཏེ། རིམ་ལྔ་ལས། ཀུན་རྫོབ་བདེན་པ་སྒྱུ་མ་ཉིད། །ལོངས་སྤྱོད་རྫོགས་པའི་སྐུ་ཡང་དེ། །དེ་ཉིད་དྲི་ཟའི་སེམས་ཅན་འགྱུར། །རྡོ་རྗེའི་སྐུ་ཡང་དེ་ཉིད་དོ། །
ཞེས་གསུངས་པའི་ཕྱིར་དང། གསུམ་པའི་དབང་དུ་བྱས་ན། བསྐྱེད་རིམ་མན་ཆད་དུ་ལྷ་བསྐྱེད་པའི་ཚེ་སྟོང་ཉིད་ཀྱི་ལྟ་བ་སྔོན་དུ་བཏང་ནས། སྟོང་པའི་ངང་ལས་ལྷར་ལྡང་བ་ཞིག་བཤད་ཀྱང་སྐབས་དེར་མོས་བློ་ཙམ་མ་གཏོགས། ལྷའི་སྐུ་དངོས་གནས་སུ་ལྡང་བ་མེད་ལ། རྫོགས་རིམ་གྱི་སྐབས་
སུ་ནི་སྟོང་པར་ཞུགས་པའི་མཐར་ལྷའི་སྐུ་དངོས་གནས་སུ་ལྡང་བ་ཅིག་ཡོད་ཅིང། དེ་མེད་ན་སྔར་དེ་ལྟར་བྱས་པ་ཐམས་ཅད་ཀྱི་དགོས་པའི་གཙོ་བོ་མི་འབྱུང་བས། དཔེ་དོན་གྱི་འོད་གསལ་ལས་དག་མ་དག་གི་ལྷའི་སྐུར་ལྡང་བར་ཡོད་པར་གྲུབ་ལ། བཞི་པའི་དབང་དུ་བྱས་ན་བསྐྱེད་རིམ་
མན་ཆད་དུ་ཐབས་ཤེས་ངོ་བོ་དབྱེར་མེད་དུ་སྦྱོར་བའི་ལྷ་སྐུ་ཐོབ་པར་མི་ནུས་ལ། རྫོགས་རིམ་གྱི་ལྷན་སྐྱེས་འོད་གསལ་གྱི་རླུང་སེམས་དངོས་པོ་གཅིག་པ་ལ་རང་འབྲས་ཆོས་གཟུགས་ཀྱི་སྐུའི་ཉེར་ལེན་ཁྱད་པར་ཅན་ཡོད་པས། དེ་ལས་ཐབས་ཤེས་ངོ་བོ་དབྱེར་མེད་དུ་གྱུར་པའི་གཟུགས་
ཀྱི་སྐུ་དངོས་སུ་འགྲུབ་པར་འགྱུར་བའི་ཕྱིར་རོ། །དེ་ལྟ་བུའི་སྐུ་དེ་ནི་ལུས་ལ་གནད་དུ་བསྣུན་པ་མེད་ན་མི་སྐྱེ་བ་ལ་དགོངས་ནས་གནད་དུ་བསྣུན་པའི་ཐབས་གཉིས་དགོས་ཏེ། ཕྱི་ཕྱག་རྒྱ་ལ་བརྟེན་པ་དང། ནང་རྩ་རླུང་ཐིག་ལེ་ལ་གནད་དུ་བསྣུན་པའི་ཐབས་གཉིས་གསུངས་པའི་ཕྱིར་ཏེ་

[008B] གཙོ་བོར་རྫོགས་རིམ་གྱི་སྐབས་སུ་དེ་གསུམ་དང་རྣམ་པ་ཤིན་ཏུ་མཐུན་པའི་ལམ་སྒོམ་པར་བྱེད་པ་ཡིན་ལ། དེ་ཡང་གནད་དུ་བསྣུན་པའི་ཐབས་གཉིས་ལ་བརྟེན་ནས་རོ་རྐྱང་གི་རླུང་དྷཱུ་ཏཱིར་ཐིམ་
པ་ལས་སྐྱེ་འཆི་བར་དོ་གསུམ་དང་རྣམ་པ་ཤིན་ཏུ་མཐུན་པའི་ལམ་དུས་ཀྱི་སྐུ་གསུམ་ལས་འབྲས་དུས་ཀྱི་སྐུ་གསུམ་སྒྲུབ་པར་བྱེད་པ་ཡིན་པའི་ཕྱིར། དེའི་ཚུལ་འཆི་བའི་ཚེ་རླུང་གཞན་རྣམས་སྲོག་འཛིན་ཕྲ་བ་ལ་ཐིམ་ནས་འཆི་ཞིང། འཆི་བ་འོད་གསལ་ལས་ལས་ཀྱི་རླུང་ཤར་ཏེ་དེ་དང་རྣམ་ཤེས་གཉིས་ལྷན་ཅིག་
འཁོར་བར་སྐྱེ་བ་ཡིན་ཏེ། ལས་ཀྱི་རླུང་དེ་ལས་ཆགས་སོགས་ཀྱི་ཉོན་མོངས་རྣམས་སྐྱེ་ལ། དེས་ལས་དཀར་ནག་གཉིས་བསགས་ནས་ཡང་སྐྱེ་ཞིང་ཡང་འཆི་བ་སོགས་འཁོར་ལོ་བསྐོར་བ་བཞིན་འཁོར་བར་འཇུག་ཅིང། དེའི་གཉེན་པོར་རིམ་ལྔ་བསྒོམས་པས་འཁོར་བ་ལས་ལྡོག་པར་འགྱུར་བའི་
ཕྱིར་ཏེ། རྡོ་རྗེ་འཕྲེང་བ་ལས། ཇི་ལྟར་མེས་བསྲེག་དངོས་པོ་མེད། །རྒྱུ་མེད་པར་ནི་ཐིམ་ནས་འགྲོ། །སླར་ཡང་སྲོག་གི་རླུང་ཤ་ཞེས། །ལས་ཀྱི་རླུང་ནི་སྣ་ཚོགས་པ། །དེ་ནི་ལྷན་ཅིག་རྣམ་ཤེས་དང། །སླར་ཡང་འཇིག་རྟེན་གསུམ་དུ་གནས། །དེ་ལས་ལས་དང་དེ་ལས་ས་སྐྱེ། །དེ་ལས་ཆགས་སོགས་
བག་ཆགས་དང། །དེ་ལས་སླར་ཡང་འཆི་དང་སྐྱེ། །དེ་ལྟར་འཁོར་ལོ་བསྐོར་བ་འདྲ། །སྔོན་བཞིན་རྡོ་རྗེ་བཟླས་བ་སོགས། །རིམ་གྱིས་དེ་ཡི་དབྱེ་བར་འགྱུར། །ཞེས་གསུངས་པའི་ཕྱིར། གནད་དུ་བསྣུན་པ་ནི་གོང་དུ་བཤད་པའི་རྩ་འཁོར་དེ་རྣམས་ཀྱི་དབུས་དང། ཁྱད་པར་དུ་དྷཱུ་ཏཱིའི་ཡར་སྣ་མར་
སྣ་གཉིས་དང་ལྟེ་བ་དང་སྙིང་གའི་རྩ་འཁོར་གྱི་དྷཱུ་ཏཱིའི་ནང་དུ་ཡིན་ལ། དེ་ཡང་རྒྱུད་ཐ་དད་ནས་བཤད་པའི་རྗེས་སུ་འབྲང་སྟེ་གྲུབ་ཆེན་གྱི་བཞེད་ཚུལ་ཅུང་ཟད་མི་འདྲ་བ་ཡོད་དེ། དུས་འཁོར་བ་ནི་དྷཱུ་ཏཱིའི་ཡར་སྣེར་སོར་སྡུད་དང་ལྟེ་བར་བུམ་པ་ཅན་བསྒོམས་པ་ལ་བརྟེན་ནས་རླུང་དབུས་མའི་ནང་དུ་འཇུག་པར་བྱེད་དོ། །

[009A]༄༅། །ཌམྦྷི་པ་སོགས་ཀྱིས་ནི་ལྟེ་བར་གཏུམ་མོ་བསྒོམས་ནས་འཇུག་དྲིལ་བུ་པས་ནི་སྙིང་ག་དང་དྷཱུ་ཏཱིའི་ཡར་སྣ་མར་སྣ་གསུམ་ལ་དམིགས་ནས་འཇུག་ལཱུ་ཧི་བས་ནི་གཙོ་བོར་ལྟེ་བའི་ཧཱུཾ་ཡིག་ལ་དམིགས་ནས་འཇུག་གསང་འདུས་ཡེ་ཤེས་ཞབས་ལུགས་པ་ནི། དང་པོ་སྙིང་ཁ། དེ་ནས་
དྷཱུ་ཏཱིའི་མར་སྣ། སླར་ཡང་སྙིང་གར་གནད་དུ་བསྣུན་ནས་འཇུག་འདུས་པ་འཕགས་ལུགས་པའི་སྐབས་འདིར་དང་པོར་དྷཱུ་ཏཱིའི་མར་སྣ། དེ་ནས་སྙིང་ཁར་གནད་དུ་བསྣུན་པ་ལ་བརྟེན་ནས་དབུ་མའི་ནང་དུ་འཇུག་པར་བྱེད་པའི་ཕྱིར། དེ་ཐམས་ཅད་ཀྱིས་ཀྱང་རླུང་དབུ་མར་བཅུག་ནས་བདེ་སྟོང་གི་ཡེ་ཤེས་བསྐྱེད་པ་ལ་ཁྱད་
པར་མེད་དེ། དེ་ལྟར་བསྒོམས་པས་ལྟེ་གསང་གི་གཏུམ་མོ་སྦར་ཏེ་སྤྱི་བོ་ནས་བྱང་སེམས་ཞུ་ནས་དགའ་བཞི་འདྲེན་ནུས་པ་ལ་ཁྱད་པར་མེད་པའི་ཕྱིར་རོ། །ལུགས་དེ་ཐམས་ཅད་ཅིག་ཅར་དུ་བྱེད་དགོས་པ་མིན་ཡང། རྒྱུད་དང་གྲུབ་ཆེན་སོ་སོའི་བཞེད་པ་མི་འདྲ་བ་རྣམས་ཀྱི་ཁྱད་པར་ཤེས་ན་ནི་གནད་ཆེ་བ་
ཡིན་ནོ། །གཉིས་པ་དབྱེ་བ་བཤད་པ་ལ་གཉིས། དངོས་དང། སྦྱོར་དྲུག་རིམ་ལྔར་སྡུད་ཚུལ་ལོ། །དང་པོ་ལ་ཇི་ལྟར་གསུངས་ཚུལ་ཡོད་དེ། རྩ་རྒྱུད་ལེའུ་དྲུག་པའི་སྔགས་ལ་ངེས་རྟོགས་ལུས་ཀྱི་ནི། །ཞེས་སོགས་གསུངས་པའི་རྗེས་སུ་འབྲང་ནས་སྤྱོད་བསྡུས་ལས། ལུས་དབེན་
ངག་དབེན། སེམས་དབེན། སྒྱུ་ལུས། འོད་གསལ། ཟུང་འཇུག་གི་རིམ་པ་དང་དྲུག་ཏུ་མཛད། བཤད་རྒྱུད་རྡོ་རྗེ་འཕྲེང་བའི་རྡོ་རྗེ་བཟླས་པ་རབ་སྦྱོར་བས། །ཞེས་སོགས་ཀྱི་རྗེས་སུ་འབྲང་ནས་འཕགས་པའི་རིམ་ལྔ་དང་གླུ་བྱང་གི་རྣམ་གཞག་གཉིས་ལས་རྡོར་བཟླས་སམ་ངག་དབེན་དང་པོར་བྱས་པའི་
རིམ་པ་ལྔར་བཤད། ཟླ་བས་ལེའུ་དྲུག་པའི་འགྲེལ་པའི་རིམ་པ་དྲུག་ཏུ་བཤད་ཅིང། ལེའུ་དང་པོའི་འགྲེལ་པར་བསྐྱེད་རིམ་དང་པོར་བྱས་པའི་རིམ་པ་ལྔར་བཤད། རྡོ་རྗེའི་འཕྲེང་བའི་གླིང་གཞིར་ལུས་དབེན་དང་ངག་དབེན་གཉིས་སེམས་དབེན་གྱི་སྔོན་འགྲོར་བྱས་ནས་རིམ་པ་བཞིར་ཡང་བཤད་

[009B] དེ་ལྟར་བཤད་ཚུལ་ཐ་དད་པ་དེ་དག་གི་དགོངས་པ་ནི་མི་འགལ་ཏེ། དབྱེ་བསྡུ་མཛད་པ་ཙམ་ཡིན་པའི་ཕྱིར་རོ། །གཉིས་པ་ནི། སྨོན་ལམ་ལས། སོ་སོར་སྡུད་དང་བསམ་གཏན་སྲོག་རྩོལ་དང། །འཛིན་པ་རྗེས་དྲན་ཏིང་འཛིན་ཡན་ལག་དྲུག་ཡོངས་སུ་སྡུད་པའི་ཟབ་ལམ་རིམ་པ་ལྔ། །ཞེས་གསུངས་
པ་ལྟར་ཡིན་ལ། སྤྱིར་སྦྱོར་དྲུག་ལ་དུས་འཁོར་ནས་བཤད་པའི་སྦྱོར་བ་ཡན་ལག་དྲུག་སོགས་དུ་མ་ཡོད་ཀྱང་འདིར་རྒྱུད་ཕྱི་མ་ལས་གསུངས་པའི་སྦྱོར་དྲུག་རིམ་ལྔར་སྡུད་ཚུལ་སྟོན་པས། དེའི་ཚུལ་ཡོད་དེ། ལུས་དབེན་རྗེས་ཐོབ་ཏུ་གང་སྣང་བདེ་སྟོང་གི་རྣམ་རོལ་ཏུ་བལྟ་བ་ལ་སོར་སྡུད་དང། དེའི་གཟུང་རྣམ་ལྷར་
ཤར་བ་ལ་དམིགས་པ་བསམ་གཏན་དུ་བཤད་པས། དེ་གཉིས་ལུས་དབེན་གྱི་ནང་དུ་འདུས། སྲོག་རྩོལ་གྱི་གཙོ་བོ་རྡོར་བཟླས་དང་དབེན་གྱིས་བསྡུས། འཛིན་པ་ནི་དོན་གྱི་འོད་གསལ་དུ་འདུ། རྗེས་དྲན་ནི་དོན་གྱི་འོད་གསལ་ལས་ལུགས་ལྡོག་ཏུ་བྱུང་བའི་ཉེར་ཐོབ་ནས་སྨིག་རྒྱུའི་བར་ལ་བཤད་ཅིང། ཏིང་
ངེ་འཛིན་ནི་དག་པའི་སྒྱུ་ལུས་ལ་བཤད་པས་དེ་གཉིས་ཟུང་འཇུག་གིས་བསྡུས། སེམས་དབེན་དང་རིམ་པ་གསུམ་པའི་སྒྱུ་ལུས་ནི་སྦྱོར་དྲུག་གི་ཚིག་ཟིན་ལ་མེད་ཀྱང། དོན་གྱི་འོད་གསལ་གྱི་སྔོན་འགྲོའི་སྣང་བ་གསུམ་དང་སེམས་དབེན་གནད་མཚུངས་ཤིང། དག་པའི་སྒྱུ་མའི་སྐུ་དང་རིམ་པ་གསུམ་
པའི་སྒྱུ་ལུས་གཉིས་ཀྱང་མཚན་ཉིད་མཚུངས་པའི་ཚུལ་གྱིས་བསྡུས་པའི་ཕྱིར་རོ། །སྤྱིར་རིགས་ལྔ་དང་སྐུ་གསུམ་ལ་སྒྲས་བརྗོད་རུང་གི་སྒོ་ནས་དབྱེ་ན་དུ་མ་ཡོད་དེ། གཞི་དང་ལམ་གྱི་རིམ་ལྔ་གཉིས་དང། གཞི་ལམ་འབྲས་གསུམ་གྱི་སྐུ་གསུམ་གྱི་རྣམ་གཞག་ཀྱང་མཛད་པའི་ཕྱིར། འོ་ན། དེའི་ཚུལ་ཇི་ལྟར་
ཡིན་ཞེ་ན། ཡོད་དེ། སྐྱེས་ནས་མ་ཤིའི་བར་དུ་རླུང་འབྱུང་འཇུག་བྱེད་པ་ནི་གཞིའི་རྡོར་བཟླས། འཆི་བ་འོད་གསལ་དུ་འཇུག་པའི་སྣང་མཆེད་ཐོབ་གསུམ་ནི་གཞིའི་སེམས་དབེན། འཆི་བ་འོད་གསལ་ནི་གཞིའི་འོད་གསལ། བར་དོའི་ལུས་ནི་གཞིའི་སྒྱུ་མའི་སྐུ་གཉིས་ཀྱི་རིམ་པ་དང། འཆི་བ་འོད་གསལ་

[010A]༄༅། །ནི་གཞིའི་ཆོས་སྐུ། བར་དོ་ནི་ལོངས་སྐུ། སྐྱེ་བ་ནི་སྤྲུལ་སྐུ་དང། ཡང། ཞག་གཅིག་གི་དབང་དུ་བྱས་ན་སད་དུས་ཀྱི་དབུགས་འབྱུང་འཇུག་ནི་ཞག་གཅིག་གི་རྡོར་བཟླས་ཀྱི་རིམ་པ། གཉིད་ལ་ཕྱོགས་པའི་སྣང་བ་གསུམ་ནི་དེའི་སེམས་དམིགས། གཉིད་ཀྱི་འོད་གསལ་ནི་དེའི་འོད་གསལ། རྨི་ལཾ་
ཀྱི་ལུས་ཁྱད་པར་ཅན་ནི་དེའི་སྒྱུ་ལུས། ལུས་ཁྱད་པར་ཅན་ཕུང་པོ་རྙིང་པ་ལ་ཞུགས་པ་ནི་ཞག་གཅིག་གི་སྤྲུལ་སྐུ་དང། གཉིད་ཀྱི་འོད་གསལ་ནི་ཞག་གཅིག་གི་ཆོས་སྐུ། རྨི་ལམ་གྱི་ལུས་ཁྱད་པར་ཅན་ནི་དེའི་ལོངས་སྐུ། ལུས་དེ་ཕུང་པོ་རྙིང་པ་ལ་ཞུགས་ནས་སད་པ་ནི་དེའི་སྤྲུལ་སྐུར་འཇོག་པ་
ཡིན་པའི་ཕྱིར་རོ། །གསུམ་པ་གྲངས་ངེས་ཚུལ་ནི། འདིར་རྫོགས་རིམ་གྱི་ལམ་ལ་རིམ་པ་ལྔར་གྲངས་ངེས་པ་ཡིན་ཏེ། མཐར་ཐུག་གི་འབྲས་བུ་བསྒྲུབ་པ་ལ་བལྟོས་ནས་ལྔ་པོ་དེ་དགོས་ཤིང། དེ་ལས་མང་མི་དགོས་ལ། ཉུང་ན་མི་ནུས་པའི་ཕྱིར་རོ། །བཞི་པ་གོ་རིམ་ངེས་ཚུལ་ནི། གོ་རིམ་
འཆད་པ་ལྟར་ངེས་པ་ཡིན་ཏེ། སྔ་མ་སྔ་མ་སྔོན་དུ་མ་སོང་ན་ཕྱི་མ་ཕྱི་མ་རྣམས་མི་འབྱུང་ཞིང་སོང་ན་འབྱུང་བའི་རྗེས་སུ་འགྲོ་ལྡོག་གྲུབ་པའི་ཕྱིར། དེ་ཡང་མི་སློབ་པའི་ཟུང་འཇུག་གི་སྔོན་དུ་སློབ་པའི་ཟུང་འཇུག་འགྲོ་དགོས་ཏེ། དེ་ཐོབ་པ་ལ་སྔོན་དུ་རིགས་འདྲའི་རྒྱུ་ཐབས་ཤེས་ངོ་བོ་དབྱེར་མེད་དུ་སྦྱོར་བའི་
ཟུང་འཇུག་གཞན་འགྲོ་དགོས་པའི་ཕྱིར། སློབ་པའི་ཟུང་འཇུག་གི་སྔོན་དུ་དོན་གྱི་འོད་གསལ་འགྲོ་དགོས་ཤིང། དེའི་སྔོན་དུ་རིམ་པ་གསུམ་པའི་སྒྱུ་ལུས་འགྲོ་དགོས་ཏེ། ཟུང་འཇུག་ནི་རིགས་འདྲའི་རྒྱུ་དེ་འདྲ་བ་ལས་གྲུབ་པའི་སྐུ་ཅན་ཡིན་པའི་ཕྱིར་དང། དེ་འདྲ་བའི་སྒྱུ་ལུས་དེ་བར་དོ་དང་རྣམ་པ་ཤིན་ཏུ་མཐུན་
ཞིང་དེའི་སྔོན་དུ་འཆི་བ་དང་རྣམ་པ་ཤིན་ཏུ་མཐུན་པའི་སེམས་དབེན་གྱི་རྟོགས་པ་ཐོབ་དགོས། དེའི་སྔོན་དུ་ངག་དབེན་གྱིས་སྙིང་གའི་རྩ་མདུད་རྫོགས་པར་གྲོལ་དགོས། དེའི་སྔོན་དུ་དྷཱུ་ཏཱིའི་མར་སྣ་ལྟ་བུ་ལ་གནད་དུ་བསྣུན་པའི་སྒོ་ནས་བདེ་ཆེན་ལྟར་ཤར་བའི་ལུས་དབེན་ཁྱད་པར་ཅན་ཐོབ་དགོས་པའི་

[010B] དེ་དག་གི་ཁྱད་པར་འོག་ཏུ་འཆད་པར་འགྱུར་རོ། །ལྔ་པ་ཕྱེ་བ་སོ་སོའི་དོན་བཤད་པ་ལ་གཉིས། དབེན་པ་གསུམ་གྱི་རྫོགས་རིམ་དང། བདེན་པ་གཉིས་ཀྱི་རྫོགས་རིམ་མོ། །དང་པོ་ལ་གསུམ། ལུས་དབེན་སྐུ་རྡོ་རྗེ། ངག་དབེན་གསུང་རྡོ་རྗེ། སེམས་དབེན་ཐུགས་རྡོ་རྗེའི་ཏིང་ངེ་འཛིན་ལ་བསླབ་ཚུལ་
ལོ། །དང་པོ་ལ་དྲུག་ལུས་དབེན་རིམ་གཉིས་གང་ཡིན། བསྡུས་ ལུས་དབེན་གྱི་ངོས་འཛིན། དེའི་རབ་དབྱེ། དེ་སོར་བསམ་གྱི་ཡན་ལག་ཏུ་འགྱུར་ཚུལ། དེ་ཇི་ལྟར་ཉམས་སུ་ལེན་པའི་ཚུལ་ལོ། །དང་པོ་ནི། སྔ་མ་ཁ་ཅིག་ལུས་དབེན་རིལ་པོ་བསྐྱེད་རིམ་ཁོ་ན་
དང། ཡང་རྫོགས་རིམ་ཁོ་ནར་འདོད་པ་སོགས་ཡོད་ཀྱང། རང་ལུགས་ནི་ལུས་དབེན་ལ་བསྐྱེད་རྫོགས་གཉིས་ཀའི་ཆ་ཡོད་དེ། ལུས་དབེན་ལ་སྤྱིར་སྟོང་ཉིད་རྟོགས་པའི་བློའི་གཟུང་རྣམ་ལྷར་ཤར་མ་ཤར་གཉིས་ཡོད་པའི་དང་པོ་ལ་ཞུ་བདེས་དེས་སྟོང་ཉིད་རྟོགས་མ་རྟོགས་གཉིས་རྟོགས་པ་ལའང་རླུང་དབུ་མའི་ནང་དུ་
ཐིམ་མ་ཐིམ་གཉིས་ཡོད་པ་ལས། སྤྱིར་སྟོང་ཉིད་རྟོགས་པ་དང། ཞུ་བདེ་ཙམ་གྱིས་སྟོང་ཉིད་རྟོགས་པའི་བློའི་གཟུང་རྣམ་ལྷར་ཤར་བ་ནི་བསྐྱེད་རིམ་ལའང་ཡོད་ཅིང། དེ་ཡང་ལྷག་མོས་ལུས་ལ་བསྡུ་བ་དང། ལུས་དཀྱིལ་དང། ཉེར་བསྡུ་དང། ཡུལ་སྣང་རྡོ་རྗེ་འཆང་བསྒོམ་པའི་སྐབས་སུ་ཡོད་ལ། རླུང་
དབུ་མར་ཐིམ་པའི་སྒོ་ནས་ཞུ་བདེས་དེས་སྟོང་ཉིད་རྟོགས་པའི་བློའི་གཟུང་རྣམ་ལྷར་ཤར་བའི་ཚུལ་གྱིས་ཕུང་སོགས་ལྷར་བསྒོམ་པའི་ལུས་དབེན་ནི་རྫོགས་རིམ་གྱི་ལུས་དབེན་དུ་འཇོག་པའི་ཕྱིར། དེའི་ཚུལ་ཡང། ཚོན་རྩི་གཅིག་ཉིད་རི་མོ་མཁན་གྱི་དབང་གིས་རི་མོ་སྣ་ཚོགས་སུ་སྣང་བ་དང། གར་མཁན་གཅིག་
ཉིད་འབག་ཆས་ཀྱི་དབང་གིས་གཟུགས་སྣ་ཚོགས་སུ་འགྱུར་བ་ལྟར། བདེ་ཆེན་གྱི་གཟུང་རྣམ་གཅིག་ཉིད་རིགས་ལྔ་ལ་སོགས་པའི་ལྷའི་སྐུ་སྣ་ཚོགས་སུ་སྣང་བར་འགྱུར་ཏེ། ཇི་སྐད་དུ། འགྲོ་བ་འདི་ཀུན་སངས་རྒྱས་ལྔ་བདག་ཉིད། །གར་མཁན་དག་དང་རི་མོ་བཟང་ལྟར་སྣང། །གང་དུ་བདེ་ཆེན་

[011A]༄༅། །ཞེས་བྱ་གཅིག་བུ་ཉིད། །གཅིག་བུ་ཉམས་ནི་དུ་མའི་གར་མཛད་དོ། །ཞེས་གསུངས་པའི་ཕྱིར། །དེ་ལྟ་བུ་དེ་ཉིད་འབྲས་དུས་སུ་དངོས་གནས་སུ་ཡོད་ལ། ལམ་དུས་སུ་ནི་བསྒོམས་སྟོབས་ཀྱིས་འབྱུང་ངོ། །གཉིས་པ་བསྐྱེད་རིམ་དང་ལུས་དབེན་ཁྲུད་པར་ཅན་གྱི་གོ་རིམ་ངེས་ཏེ། བསྐྱེད་
རིམ་གྱི་སྐབས་སུ་ལུས་དབེན་ཡོད་ཀྱང་ཕལ་པའི་ཚུལ་གྱིས་འབྱུང་ལ། རླུང་དབུ་མར་ཐིམ་པ་ལས་བྱུང་བའི་ལུས་དབེན་ནི་རྫོགས་རིམ་ནས་འབྱུང་བ་ཡིན་པའི་ཕྱིར་ཏེ། སྤྱིར་བསྐྱེད་རིམ་རྫོགས་རིམ་གྱི་རྒྱུད་སྨིན་བྱེད་ཡིན་ཞིང། བྱེ་བྲག་ཏུ་བསྐྱེད་རིམ་པའི་འོག་སྒོར་ཕྲ་ཐིག་བསྒོམས་པ་ནི་རྫོགས་རིམ་
གྱི་ཕྲ་མོའི་རྣལ་འབྱོར་གྱི་རྒྱུད་སྨིན་བྱེད་ཁྱད་པར་ཅན་ཡིན་པའི་ཕྱིར་ཏེ། བསྐྱེད་རིམ་གྱི་སྐབས་སུ་དྷཱུ་ཏཱིའི་མར་སྣར་ཐིག་ལེ་སྔོན་པོ་ལ་དམིགས་པ་རྩེ་གཅིག་ཏུ་གཏད་ནས་བསྒོམས་པས། རླུང་དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་བའི་བདེ་ཆེན་གྱི་ཡེ་ཤེས་ནམ་སྐྱེས་པའི་
ཚེ། ལུས་དབེན་རྫོགས་རིམ་དུ་འཕོས་པར་འཇོག་པའི་ཕྱིར་རོ། །གསུམ་པ་ལུས་དབེན་ངོས་འཛིན་ལ། སྔ་མ་ཁ་ཅིག་རང་གི་ལུས་རགས་པ་ཉེར་ལྔའི་ངོ་བོར་ལྟ་བ་དེ་གཟུགས་ཀྱི་ལུས་དབེན་དང། ལུས་མི་གཙང་བའི་རྫས་སོ་དྲུག་གི་ངོ་བོར་ལྟ་བ་དེ་རང་བཞིན་གྱི་ལུས་དབེན། ལུས་
སེམས་ཙམ་གྱི་བདག་ཉིད་དུ་ལྟ་བ་དེ་རྣམ་ཤེས་ཀྱི་ལུས་དབེན། ལུས་ལྷར་བསྒོམས་པ་དེ་ཏིང་ངེ་འཛིན་གྱི་ལུས་དབེན་དུ་འདོད་ཀྱང་དང་པོ་གསུམ་མི་འཐད་ཅིང། ཕྱི་མའི་དབང་དུ་བྱས་ན། དབེན་གཞི་དང། དབེན་བྱེད་དང། དབེན་ཚུལ་གསུམ་ལས་དང་པོ། རྣམ་སྨིན་གྱི་འབྱུང་ལུས་རགས་
པ་སྤྱི་དང། བྱེ་བྲག་ཕུང་པོ་ལྔ། ཁམས་ལྔ། དབང་པོ་ལྔ། ཡུལ་ལྔ། གཞིའི་ཡེ་ཤེས་ལྔ་སྟེ་ཉེར་ལྔ་པོ་དེ་ཡིན། དེ་རྣམས་ལ་ཅིའི་ཕྱིར་ལུས་ཞེས་བརྗོད་ཅེ་ན་ཡོད་དེ། ལུས་ཀྱི་སྐད་དོད་ཀཱ་ཡ་ཞེས་པ་ནི་ཚོགས་པ་དང་སྤུངས་པ་ལ་འཇུག་པས། ཤ་རུས་བརྡོས་བཅས་ཀྱི་ཕུང་པོ་ནི་ཤའི་

[011B] རགས་པ་ཉེར་ལྔའི་གཟུགས་ཅན་རྣམས་ཚོགས་པའམ་སྤུངས་པ་དང། སེམས་སེམས་བྱུང་རྣམས་སྐད་ཅིག་སྔ་ཕྱིའི་ཚོགས་རྒྱུན་དུ་མ་དང་ལྡན་པས་ན་ལུས་ཞེས་བརྗོད་པ་ཡིན་པའི་ཕྱིར། དབེན་བྱེད་ནི་ལྷར་མོས་པ་ཡིན་ལ། ཇི་ལྟར་དབེན་པ་ནི། ཐ་མལ་
གྱི་སྣང་ཞེན་བགག་པའི་ཚུལ་གྱིས་ཡིན་ནོ། །བཞི་པ་ལ་བཞི། དམ་པ་རིགས་བརྒྱའི་ལུས་དབེན། དེ་ཉིད་རིགས་ལྔའི་ལུས་དབེན། གསང་བ་རིགས་གསུམ་གྱི་ལུས་དབེན། གསང་ཆེན་རིགས་གཅིག་གི་ལུས་དབེན་ནོ། །དང་པོ་ནི། རྩ་རྒྱུད་ལས། མདོར་ན་ཕུང་པོ་ལྔ་རྣམས་ནི། །སངས་རྒྱས་ལྔར་ནི་རབ་ཏུ་བསྒྲགས། །
ཞེས་གསུངས་པ་ལྟར་གཟུགས་སོགས་ཀྱི་ཕུང་པོ་ལྔ་པོ་རེ་རེ་ལའང་ཆ་ཤས་ལྔ་ལྔར་ཕྱེ་ནས། རིགས་ལྔ་རེ་རེ་ལའང་ལྔ་ལྔར་ཕྱེ་བའི་ཚུལ་གྱིས་སྒོམ་པར་བྱེད་པ་ནི་ཕུང་པོ་ལྔ་རིགས་ལྔར་སྒོམ་པའི་ལུས་དབེན་ཡིན་ཏེ། དེ་ཡང་དབྱིབས་ཀྱི་གཟུགས་དང་རྣམ་པའི་གཟུགས་དང་ཁ་དོག་གི་གཟུགས་དང་སྣང་བའི་
གཟུགས་དང་རིག་བྱེད་མ་ཡིན་པའི་གཟུགས་ལྔ་ནི་རྣམ་སྣང་གི་རྣམ་སྣང་ནས་རྣམ་སྣང་གི་མི་བསྐྱོད་པའི་བར་དུ་སྒོམ་པར་བྱེད་པ་ཡིན་ལ། དེ་བཞིན་དུ་བཏང་སྙོམས་ཀྱི་ཚོར་བ། བདེ་བ། སྡུག་བསྔལ། པད་རླུང་ལས་བྱུང་བ། འདུས་མཁྲིས་ལས་བྱུང་བའི་ཚོར་བ་ལྔ་ནི་རིན་འབྱུང་གི་རྣམ་སྣང་སོགས་ལྔ་
དང། མི་གཡོ་བའི་འདུ་ཤེས་དང་རྐང་བཞི་རྐང་མེད་རྐང་མང་རྐང་གཉིས་ཀྱི་འདུ་ཤེས་ལྔ་ནི་འོད་དཔག་མེད་ཀྱི་རྣམ་སྣང་སོགས་ལྔ་དང། ལུས་ཀྱི་འདུ་བྱེད་ཁམས་གསུམ་ངག་ཐར་པ་ཡིད་ཀྱི་འདུ་བྱེད་ལྔ་ནི་དོན་གྲུབ་ཀྱི་རྣམ་སྣང་སོགས་ལྔ་དང། མིག་གི་རྣམ་ཤེས་སྣ་བ་སྣ་ལྕེ་ལུས་ཀྱི་རྣམ་ཤེས་ལྔ་ནི་རིམ་པ་
བཞིན་དུ་མི་བསྐྱོད་པའི་རྣམ་སྣང་ནས་མི་བསྐྱོད་པའི་མི་བསྐྱོད་པའི་བར་དུ་སྒོམ་པར་བྱེད་པ་ཡིན་པའི་ཕྱིར། གཉིས་པ་ནི་རྒྱུད་ལས། ས་ནི་སྤྱན་ཞེས་བྱ་བ་ཡིན། །ཞེས་སོགས་གསུངས་པ་ལྟར་ས་ལ་སོགས་པའི་ཁམས་བཞི་ཡུམ་བཞིར་སྒོམ་པར་བྱེད་པ་ནི་ཁམས་ཀྱི་ལུས་དབེན་ཡིན་ཏེ། ས་ཁམས་

[012A]༄༅། །ལ་ཕྱི་ནང་གཉིས་ལས། ནང་ལ་སྐྲ་རུས་པ་སོགས་དང། ཕྱི་ལ་རི་རབ་གླིང་བཞི་སྟེ་ཕྱི་ནང་ཚན་པ་ལྔ་ནི་རིམ་པ་བཞིན་དུ་སྤྱན་མའི་རྣམ་སྣང་སོགས་དང། ཆུ་ལ་ཕྱི་ནང་གཉིས་ལས་ནང་ལ་བད་ཀན་མཆེ་མ་སོགས་ལྔ་དང། ཕྱི་ལ་འབབ་ཆུ་སོགས་ལྔ་ནི་མ་མཱ་ཀིའི་རྣམ་སྣང་སོགས་དང། མེ་ལ་གཉིས་ལས་
ནང་ལ་མགོ་པོའི་དྲོད་སོགས་ལྔ་དང། ཕྱི་ལ་རྡོ་ལས་བྱུང་བའི་མེ་སོགས་ལྔ་ནི་གོས་དཀར་མོའི་རྣམ་སྣང་སོགས་དང། རླུང་ལ་གཉིས་ལས་ནང་ལ་ཁྱབ་བྱེད་སོགས་ལྔ་དང། ཕྱི་ལ་སྟེང་རླུང་སོགས་ལྔ་ནི་སྒྲོལ་མའི་རྣམ་སྣང་སོགས་ལྔར་སྒོམ་པར་བྱེད་པ་ཡིན་པའི་ཕྱིར། གསུམ་པ་ནི་རྒྱུད་ལས། རྡོ་རྗེའི་སྐྱེ་མཆེད་
བདག་ཉིད་ཀྱང། །བྱང་ཆུབ་སེམས་དཔའི་དཀྱིལ་འཁོར་མཆོག་ཅེས་གསུངས་པ་ལྟར་དབང་པོ་དྲུག་སེམས་དཔའ་དྲུག་ཏུ་སྒོམ་པ་ནི་དབང་པོའི་ལུས་དབེན་ཡིན་ཏེ། དེ་ཡང་མིག་གིས་གཟུགས་གསུམ་འཛིན་པ་སོགས་ལྔ་ནི་ས་སྙིང་གི་རྣམ་སྣང་སོགས་དང། རྣ་བའི་རང་བཞིན་སོགས་ལྔ་ནི་ཕྱག་
རྡོར་གྱི་རྣམ་སྣང་སོགས་དང། སྣའི་རང་བཞིན་སོགས་ལྔ་ནི་ནམ་སྙིང་གི་རྣམ་སྣང་སོགས་དང། ལྕེའི་རང་བཞིན་སོགས་ལྔ་ནི་འཇིག་རྟེན་དབང་ཕྱུག་གི་རྣམ་སྣང་སོགས་དང། ལུས་ཀྱི་དབང་པོ་སོགས་ལྔ་ནི་སྒྲིབ་སེལ་གྱི་རྣམ་སྣང་སོགས་ལྔར་སྒོམ་པ་ཡིན་ལ། གཞི་དུས་ཀྱི་མེ་ལོང་ལྟ་བུའི་ཡེ་ཤེས་
སོགས་ལྔ་ནི་འཇམ་དཔལ་གྱི་རྣམ་སྣང་ནས་དེའི་མི་བསྐྱོད་པའི་བར་དུ་སྒོམ་པར་བྱེད་པ་ཡིན་པའི་ཕྱིར། བཞི་པ་ནི་རྒྱུད་ལས། གཟུགས་སྒྲ་ལ་སོགས་སྔགས་པ་ཡིས། །ལྷ་ཉིད་དུ་ནི་རྟག་ཏུ་བསྒོམ། ཞེས་གསུངས་པ་ལྟར་གཟུགས་སོགས་ཡུལ་ལྔ་རྡོ་རྗེ་མ་ལྔར་སྒོམ་པར་བྱེད་པ་ནི་ཡུལ་གྱི་ལུས་
དབེན་ཡིན་ཏེ། དེ་ཡང་གཟུགས་སྤྱི་ཙམ་པ་སོགས་ལྔ་ནི་གཟུགས་རྡོ་རྗེ་མའི་རྣམ་སྣང་སོགས་དང། རྣ་བའི་ནང་གི་སྒྲ་སོགས་ལྔ་ནི་སྒྲ་རྡོ་རྗེ་མའི་རྣམ་སྣང་སོགས་དང། དྲི་སྤྱི་ཙམ་པ་སོགས་ལྔ་ནི་དྲི་རྡོ་རྗེ་མའི་རྣམ་སྣང་སོགས་དང། མངར་བའི་རོ་སོགས་ལྔ་ནི་རོ་རྡོ་རྗེ་མའི་རྣམ་སྣང་སོགས་ལྔ་དང་

[012B] རིགས་བརྒྱའི་ལྷ་རྣམས་ཀྱི་རྣམ་སྣང་གི་རྣམ་སྣང་དཀར་པོ་དང་དེའི་རིན་འབྱུང་སེར་པོ་ཡིན་པ་སོགས་སྐུ་མདོག་མི་འགྱུར་ཞིང། ཕྱག་མཚན་ནི་རྣམ་སྣང་གི་རིགས་ལྔ་ཐམས་ཅད་གཡས་
འཁོར་ལོ་རྡོ་རྗེ་པདྨ་དཀར་པོ། གཡོན་དྲིལ་བུ་རིན་ཆེན་རལ་གྲི་འཛིན་པ་ཡིན་ལ། དེས་གཞན་ལའང་གོ་ནུས་སོ། །འདིར་རིགས་བརྒྱ་བཤད་པ་ནི་རྒྱུད་ཀྱི་དངོས་ཟིན་གྱི་དབང་དུ་བྱས་པ་ཡིན་གྱི། སྤྱིར་ཁྲོ་བོ་རྣམས་དང་བྱམས་པ་ཀུན་བཟང་ལའང་ལྔ་ལྔར་དབྱེར་རུང་བ་ཡིན་ཏེ། ལྷ་གཞན་ལ་རིགས་ལྔ་ལྔར་དབྱེར་
རུང་ལ། དེ་བཅུ་གཉིས་ལ་ལྔ་ལྔར་འབྱེད་མི་རུང་བའི་ཁྱད་པར་མི་འཐད་པའི་ཕྱིར་རོ། །གཉིས་པ་རིགས་བརྒྱ་པོ་དེ་བསྡུ་ན་རིགས་ལྔར་འདུ་བ་ཡིན་ཏེ། རྣམ་སྣང་ཉི་ཤུ་པོ་རྣམ་སྣང་གཅིག་ཏུ་སྡུད་པ་ནས་མི་བསྐྱོད་པ་ཉི་ཤུ་པོ་མི་བསྐྱོད་པ་གཅིག་ཏུ་བསྡུས་ཏེ་སྒོམ་པར་བྱེད་པའི་ཕྱིར་རོ། །གསུམ་པ་ནི་ལྔ་
པོ་དེ་ཡང་རིགས་གསུམ་དུ་འདུ་བ་ཡིན་ཏེ། རིན་འབྱུང་སྐུ་རྡོ་རྗེ་རྣམ་སྣང། དོན་གྲུབ་གསུང་རྡོ་རྗེ་འོད་དཔག་མེད། རྡོ་རྗེ་འཆང་ཐུགས་རྡོ་རྗེ་མི་བསྐྱོད་པར་བསྡུས་ནས་སྒོམ་པར་བྱེད་པ་ཡིན་པའི་ཕྱིར་ཏེ། དེ་རྣམས་དབེན་གཞི་ལུས་ངག་ཡིད་གསུམ་རྣམ་པར་དག་པ་རྡོ་རྗེ་གསུམ་གྱི་རང་བཞིན་དུ་འདུ་བའི་ཕྱིར་རོ། །
བཞི་པ་ཡོད་དེ། རིགས་གསུམ་པོ་དེ་ཡང་རྡོ་རྗེ་འཆང་གཅིག་ཏུ་བསྡུས་ནས་སྒོམ་པར་བྱེད་པ་ཡིན་པའི་ཕྱིར་རོ། །མདོར་ན་སྔར་ཇི་སྐད་བཤད་པ་དེ་རྣམས་ནི་རིགས་བརྒྱ་དང་ལྔ་དང་གསུམ་དང་གཅིག་གི་ལུས་དབེན་ཡིན་ཏེ། རྒྱུད་ཕྱི་མ་ལས། དེ་ཉིད་རྣམ་པ་ལྔ་རུ་བཤད། །གསང་བ་རྣམ་པ་གསུམ་
དུ་བཤད། །ལྷག་པའི་ལྷ་ནི་གསང་ཆེན་ཏེ། །དམ་པའི་རིགས་ནི་རྣམ་པ་བརྒྱ། །ཞེས་གསུངས་པའི་ཕྱིར་རོ། །ལྔ་པ་ནི། ལུས་དབེན་མཉམ་གཞག་ལས་ལངས་པའི་རྗེས་ཐོབ་ཀྱི་སྐབས་སུ་མིག་སོགས་དབང་པོ་ལྔ་གཟུགས་སོགས་ཡུལ་ལྔ་ལ་འཇུག་པའི་ཚེ། ཡུལ་རྣམས་བདེ་སྟོང་གི་རྣམ་རོལ་

[013A]༄༅། །ཏུ་ལྟ་ཞིང་ཡང་ཡང་ལོངས་སྤྱོད་པ་ནི་སོར་སྡུད་ཡིན་ཏེ། རྒྱུད་ཕྱི་མ་ལས། དབང་པོ་བཅུ་པོ་རྣམས་ཀྱི་ཡང། །རང་གི་འཇུག་གནས་ཐམས་ཅད་དུ། །འདོད་པ་སོ་སོར་སྡུད་པས་ན། །སོ་སོར་སྡུད་པ་ཞེས་བཤད་དོ། །ཞེས་གསུངས་པའི་ཕྱིར། དབང་པོ་བཅུ་པོ་ཞེས་གསུངས་པ་ནི་དབང་པོ་ལྔ་དང་དེའི་ཡུལ་ལྔ་
ལ་ཡང་དབང་པོའི་སྒྲས་བརྗོད་པ་ཡིན་ལ། འདོད་པ་ནི་འདིར་འདོད་བྱ་ཡུལ་ལྔ་དང། སོ་སོར་ནི་ཡང་ཡང་གི་དོན་ཡིན་གྱི། ཐ་དད་པའི་སོ་སོ་པའི་དོན་མིན་ནོ། །སོར་སྡུད་ལ་བརྟེན་ནས་ཡུལ་ལྔ་ལྷར་སྒོམ་པའི་རྣལ་འབྱོར་ནི་བསམ་གཏན་ཡིན་ཏེ། རྒྱུད་ཕྱི་མ་ལས་འདོད་པ་ལྔ་ནི་མདོར་བསྡུས་ན། །སངས་
རྒྱས་ལྔ་རུ་སྦྱོར་བ་ཡིས། །བརྟག་པ་བསམ་གཏན་ཞེས་བཤད་དོ། །ཞེས་གསུངས་པའི་ཕྱིར། བསམ་གཏན་དེ་ལ་ནི་ཡན་ལག་ལྔ་ཡོད་དེ། དེའི་ཚེ་ལྷའི་ངོ་བོ་ལ་རྟོགས་པ་ནི་རྟོག་པའི་ཡན་ལག་དང། ཞིབ་ཏུ་དཔྱོད་པ་ནི་སྤྱོད་པའི་ཡན་ལག་རྟོག་དཔྱོད་གཉིས་ཀྱིས་དྲངས་པའི་སྟོང་ཉིད་རྟོགས་པའི་
བདེ་ཆེན་གྱི་ཡིད་བདེ་ནི་དགའ་བའི་ཡན་ལག་དེ་དང་མཚུངས་ལྡན་གྱི་ཤིན་སྦྱངས་ཀྱི་བདེ་བ་ནི་བདེ་བའི་ཡན་ལག་དགའ་བདེ་དེ་གཉིས་དང་འབྲེལ་བའི་སྟོང་པ་གསུམ་དང། ཐམས་ཅད་སྟོང་པ་འོད་གསལ་ནི་སེམས་རྩེ་གཅིག་པའི་ཡན་ལག་ཡིན་ཏེ། རྒྱུད་ཕྱི་མ་ལས། གསང་བ་
གསུམ་བྱུང་རྟོག་པ་སྟེ། །དེ་ཡི་ལོངས་སྤྱོད་དཔྱོད་པའོ། །དགའ་ལ་རེག་པ་གསུམ་པ་སྟེ། །བདེ་བས་བསྡུས་པ་བཞི་པའོ། །ཤེས་དང་ཤེས་བྱ་བྱུང་ཟད་པའི། །རང་སེམས་ལྔ་བར་ཤེས་པར་བྱ། །སངས་རྒྱས་ཀུན་གྱི་རང་བཞིན་ནི། །ཐམས་ཅད་ནམ་མཁའ་ལ་རབ་གནས། །ཞེས་
གསུངས་པའི་ཕྱིར། ཤེས་པ་དང་ཤེས་བྱ་བྱུང་བ་ཟད་པའི་དོན་ཡོད་དེ། ཤེས་པ་ནི་མིག་གི་རྣམ་ཤེས་སོགས་ཡུལ་ཅན་རྣམས་དང་ཤེས་བྱ་གཟུགས་སོགས་ཡུལ་རྣམས་སྟེ། དེ་ཟད་པ་ནི་གཟུང་འཛིན་རྒྱངས་ཆད་དུ་སྣང་བ་བཀག་ནས་སྟོང་པའི་འོད་གསལ་བསྒོམ་པར་བྱ་བའི་དོན་ཡིན་

[013B] །དྲུག་པ་ཇི་ལྟར་ཉམས་སུ་ལེན་ཚུལ་བཤད་པ་ལ་གསུམ། འོག་སྒོར་ཕྲ་མོ་བསྒོམས་པས་རླུང་འདུ་ཚུལ། ཞུ་བདེ་སྐྱེ་ཚུལ། སྐྱེས་པའི་ཚེ་མཉམ་རྗེས་སུ་སྐྱོང་ཚུལ་ལོ། །དང་པོ་ནི། རྫོགས་རིམ་སྒོམ་པའི་རྣལ་འབྱོར་པ་དེས། ལུས་དང་དུས་དང་ཡུལ་དང་རླུང་གི་གནད་བཞི་ལྡན་གྱིས་བསྒོམ་
པར་བྱ་སྟེ། ལུས་གནད་ན་རྣམ་སྣང་གི་ཆོས་བདུན་ལྡན་དང། དུས་ནི་སྤྱིར་རྒྱུན་དང་ཁྱད་པར་ཐོ་རངས་རིག་པ་དངས་བའི་དུས་དང་ཕྱི་དྲོ་མེའི་རླུང་དུས་དང། རླུང་ནི་འབྱུང་འཇུག་རན་པར་བྱེད་པ་དང། ཡུལ་ནི་སྤྱིར་དྷཱུ་ཏཱིའི་ནང་དང་སྐབས་འདིར་དེའི་མར་སྣེའི་ནོར་བུའི་ནང་དུ་ཐིག་ལེ་ཕྲ་མོ་ལ་དམིགས་རྟེན་བྱས་
ནས་སེམས་ཞུགས་པ་བཞིན་དུ་དམིགས་ནས་སྒོམ་པར་བྱེད་པ་ཡིན་པའི་ཕྱིར་ཏེ། རྩ་རྒྱུད་ལེའུ་གསུམ་པ་ལས། རིན་ཆེན་ཆེན་པོ་ཁ་དོག་ལྔ། །ཡུངས་དཀར་གྱི་ནི་འབྲུ་ཚད་ཙམ། །སྣ་ཡི་རྩེ་མོར་ནན་ཏན་དུ། །རྣལ་འབྱོར་ཅན་གྱིས་རྟག་ཏུ་བསྒོམ། །ཞེས་དང། ལེའུ་དྲུག་པར་ཡང། ཨུཏྤལ་
མཐིང་གའི་མདོག་འདྲ་བ། །རྩེ་མོ་ལྔ་པ་ཁྱད་པར་དུ། །ནས་ཀྱི་འབྲུ་ཙམ་ནན་ཏན་གྱིས། །སྣ་ཡི་རྩེ་མོར་རྣམ་པར་བསམ། །ཞེས་པ་གཉིས་ཀྱིས་བསྟན་ཅིང། དེའི་དོན་རྗེས་འདུས་པའི་སྨོན་ལམ་ལས། ནོར་བུར་ཐིག་ལེ་ཕྲ་མོར་སེམས་བརྟན་པས། །ཉི་མས་ཟླ་བ་བཞུས་པའི་བདུད་
རྩིའི་རྒྱུན། །ལུགས་འབྱུང་ལུགས་ལྡོག་རིམ་པས་དྲངས་པ་ཡི། །ཡས་བབས་མས་བརྟན་དགའ་བཞི་སྐྱེ་བར་ཤོག་ཅེས་གསུངས་པ་ལྟར་ཡིན་པའི་ཕྱིར། དེ་ལྟར་བསྒོམས་པས་རླུང་སེམས་འཇུག་པ་གཅིག་པའི་གནད་ཀྱིས་གང་དུ་སེམས་བཟུང་བ་དེར་རླུང་ཡང་རིམ་གྱིས་འདུས་ཏེ་རླུང་དབུ་མར་
ཞུགས་གནས་ཐིམ་གསུམ་བྱེད་པ་དེ་འབྱུང་ཞིང། དེ་ལ་བརྟེན་ནས་འོད་གསལ་ཡང་འཆར་ལ། དེའི་རྟགས་ཇི་ལྟར་འབྱུང་བའི་ཚུལ་ཡོད་དེ། རླུང་ཞུགས་པའི་རྟགས་ལ་སྣ་བུག་གཉིས་ནས་མཉམ་རྒྱུ་ཤེད་མཚུངས་སུ་འབྱུང། གནས་པ་ན་སྣ་བུག་གི་རྒྱུ་བ་ཆད། ཐིམ་པ་ལ། ས་ཁམས་ཐིམ་པས་

[014A]༄༅། །སྨིག་རྒྱུ་ལྟ་བུ། ཆུ་ཐིམ་པས་དུ་བ། མེ་ཐིམ་བས་མེ་འཁྱེར། རླུང་ཐིམ་པས་མར་མེ་ལྟ་བུའི་སྣང་བ་འཆར་བའི་ཕྱིར་ཏེ། ཞལ་ལུང་ལས། དེ་ནས་གསང་བའི་ཐིག་ལེ་ཆེ། །རབ་ཏུ་ཕྲ་ཐ་གོང་མ་བཞིན། །རང་སེམས་དལ་བུ་དལ་བུས་བཟུང། དངོས་པོ་མེད་པའི་གནས་སུ་འགྱུར། །དེ་ཡང་བཟུང་
བ་གོམས་པ་ཡིས། །ཕྱིན་ལོག་པ་ནི་རྣམ་པར་ལྡོག་སྨིག་རྒྱུ་ལྟ་བུར་སྣད་པ་ནི། རྟགས་ནི་དང་པོར་ཤེས་པར་བྱ། །ཞེས་སོགས་དང། རྒྱུད་ཕྱི་མ་ལས་ཀྱང། མཚན་མའི་ཁམས་ནི་རྣམ་པ་ལྔར། །བྱང་ཆུབ་རྡོ་རྗེས་གསུངས་པ་ཡི། །སྨིག་རྒྱུ་འདྲ་བ་དང་པོ་སྟེ། །དུ་བ་ལྟ་བུ་གཉིས་པ་ཡིན། །མཁའ་
སྣང་འདྲ་བ་གསུམ་པ་སྟེ། །མར་མེ་ལྟར་འབར་བཞི་པའོ། །སྤྲིན་མེད་ནམ་མཁའ་ལྟ་བུར་ནི། །རྟག་ཏུ་སྣང་བ་ལྔ་པའོ། །ཞེས་གསུངས་པའི་ཕྱིར། གཉིས་པ་ནི། སྤྱིར་གཏུམ་མོ་སྦར་ནས་བྱང་སེམས་སྤྱི་བོ་ནས་ཞུ་བ་ལ་ནི་ལམ་བསྒོམ་མི་དགོས། །དེ་ནི་ལམ་མི་སྒོམ་པ་ལའང་འབྱུང་
བའི་ཕྱིར་རོ། །ལམ་བསྒོམས་ནས་གཏུམ་མོ་སྦར་ཏེ་བྱང་སེམས་བཞུས་པའི་དགོས་པ་ནི། བདེ་བ་འབྱུང་བ་ཙམ་གྱི་ཆེད་མིན་གྱི། ལྷན་སྐྱེས་ཀྱི་བདེ་ཆེན་བསྐྱེད་པའི་ཆེད་དུ་ཡིན་ལ། དེ་རྫོགས་པར་སྐྱེ་བ་ལ་ནི་བྱང་སེམས་ལྟེ་བ་མན་ཆད་དང། ཁྱད་པར་དུ་ནོར་བུའི་རྩེར་སླེབས་པ་རེ་ཞིག་འཛིན་ནུས་
པ་ཅིག་དགོས་ཏེ། དེ་མེད་ན་ལྷན་སྐྱེས་མཚན་ཉིད་ཚང་བ་མི་སྐྱེ་བའི་ཕྱིར། རླུང་ཐིམ་པའི་དབང་གིས་བྱང་སེམས་ཞུ་བ་ནི། ལྷན་སྐྱེས་མ་སྐྱེས་པར་དུ་ཕྱིར་མི་འཕོ་སྟེ། དེ་ཕྱིར་བསྐྱོད་པའི་རླུང་གི་འཇུག་པ་ཞི་ནས་སྐབས་དེར་མ་སྐྱེས་པའི་ཕྱིར་རོ། །བྱང་སེམས་སྤྱི་བོ་ནས་མགྲིན་པ། དེ་ནས་སྙིང་ག་དེ་
ནས་ལྟེ་བ། དེ་ནས་གསང་གནས་རྣམས་སུ་སླེབས་པ་ན་རིམ་པ་བཞིན་དུ་དགའ་བ། མཆོག་དགའ། ཁྱད་པར་གྱི་དགའ་བ། ལྷན་སྐྱེས་ཀྱི་དགའ་བ་སྟེ་ལུགས་འབྱུང་དང། དེ་ལས་ལྡོག་པའི་ལུགས་ལྡོག་གི་དགའ་བ་བཞི་སྐྱེ་བ་ཡིན་ཏེ། རྡོ་རྗེ་འཕྲེང་བ་ལས། དེ་རྗེས་ལུགས་འབྱུང་བཤད་བྱ་སྟེ་

[014B] །དེ་ནི་དགའ་བར་བཤད་པ་ཡིན། །ལོངས་སྤྱོད་འཁོར་ལོ་མཆོག་དགའ་དང། །དགའ་བྲལ་ཆོས་ཀྱི་འཁོར་ལོར་གནས། །སྤྲུལ་པའི་འཁོར་ལོར་ལྷན་ཅིག་སྐྱེས། །དགའ་བ་ཉམས་སུ་མྱོང་བར་བྱེད། །ཅེས་དང། སྤྲུལ་པའི་འཁོར་ལོར་དགའ་བ་དང། །མཆོག་དགའ་ཆོས་ཀྱི་
འཁོར་ལོར་གནས། །ལོངས་སྤྱོད་བྲལ་བའི་དགའ་བ་དང། །ལྷན་ཅིག་སྐྱེས་དང་བདེ་བ་ཆེ། །ལུགས་ལྡོག་རིམ་པ་ཞེས་ནི་གསུངས། །ཞེས་གསུངས་པའི་ཕྱིར། ཡར་མར་གྱི་དགའ་བ་རེ་རེ་ལ་བཞི་བཞིར་ཕྱེ་ནས་བཅུ་དྲུག་དང། གསུམ་གསུམ་དུ་ཕྱེ་ནས་བཅུ་གཉིས་སུ་འགྱུར་བ་ཡིན་ཏེ། བྱང་སེམས་དཀར་
པོ་འབབ་པའི་ལྡོག་ཆ་ནས་བཅུ་དྲུག་དང། དམར་པོ་འབབ་པའི་ལྡོག་ཆ་ནས་བཅུ་གཉིས་སུ་འཇོག་པའི་ཕྱིར་ཏེ། ཕྱག་ཆེན་ཐིག་ལེ་ལས། རི་བོང་མཚན་མའི་ཆ་འདི་རྣམས། །དགའ་བའི་ཐིག་ལེ་བཅུ་དྲུག་སྟེ། །ཨཱ་ལིའི་ངོ་བོར་ཤེས་པར་བྱ། །འཁོར་ལོ་བཞི་རུ་རིམ་པ་ལས། །ཇི་སྐད་བཤད་རྣམས་དེ་ལྟ་
ནའང། ཉི་མ་བཅུ་གཉིས་རྣམས་སུ་བཤད། །ཅེས་གསུངས་པའི་ཕྱིར། དེའི་ཚུལ་ཡོད་དེ། སྤྱི་བོ་ནས་མགྲིན་པའི་བར་ཆ་མཉམ་བཞིར་ཕྱེ་བའི་ཆ་མཉམ་དང་པོར་བྱང་སེམས་སླེབས་པ་ན་དགའ་བ། གཉིས་པར་མཆོག་དགའ། གསུམ་པར་ཁྱད་དགའ། བཞི་པར་ལྷན་སྐྱེས་ཀྱི་དགའ་བ་མྱོང་བ་ཡིན་ལ་
དེ་བཞིན་དུ་གནས་གཞན་ལའང་རིགས་འགྲེ་བ་དང། སྤྱི་བོ་ནས་མགྲིན་པའི་བར་ཆ་མཉམ་གསུམ་དུ་ཕྱེ་ནས་དང་པོར་དགའ་བ་ཆུང་ངུ། བར་བར་འབྲིང། གསུམ་པར་དགའ་བ་ཆེན་པོ་མྱོང་བར་འཇོག་ཅིང་དེས་གཞན་གསུམ་པའང་སྦྱོར་པ་ཡིན་པའི་ཕྱིར། ལུགས་ལྡོག་གི་ཚེ་བྱང་སེམས་དམིགས་
པས་གྱེན་དུ་ཟློག་དགོས་ཏེ། རྡོར་འཕྲེང་ལས། དེ་ཉིད་སྟེང་དུ་རྒྱུ་བ་ནི། །རྣལ་འབྱོར་པས་ནི་སྒྲུབ་པར་བྱེད། །ཅེས་གསུངས་པའི་ཕྱིར། ཡས་བབས་ཀྱི་དགའ་བ་ལས་མས་བརྟན་གྱི་དགའ་བ་ཁྱད་པར་དུ་འཕགས་པ་ཡིན་ཏེ། མས་བརྟན་གྱི་དགའ་བཞི་གང་རུང་ལ་ལྷན་སྐྱེས་ཀྱིས་ཁྱབ་པའི་ཕྱིར་

[015A]༄༅། །ཏེ། ཡས་བབས་ཀྱི་འོད་གསལ་གྱི་མཉམ་གཞག་གི་རྒྱུན་ལས་མ་ལངས་པར་མས་བརྟན་གྱི་དགའ་བཞི་འདྲེན་པར་བཤད་པའི་ཕྱིར་རོ། །མས་བརྟན་རྫོགས་པར་འདྲེན་པ་ལ་སྙིང་གའི་རྩ་མདུད་ལྷོད་དུ་འགྲོ་དགོས་ཏེ། དེ་མ་སོང་ན་མས་བརྟན་གྱི་ལྷན་སྐྱེས་རྫོགས་པར་འདྲེན་མི་ནུས་པའི་
ཕྱིར་རོ། །གསུམ་པ་མཉམ་རྗེས་སུ་སྐྱོང་ཚུལ་ནི། ཕྲ་མོའི་རྣལ་འབྱོར་བཤད་པ་ལྟར་བསྒོམས་པས་རླུང་དབུ་མར་ཞུགས་གནས་ཐིམ་གསུམ་བྱས་སྟོབས་ཀྱིས། བྱང་སེམས་དཀར་པོ་སྤྱི་བོ་ནས་དབུ་མའི་ནང་དུ་བབས་པས་རེག་བྱ་ཁྱད་པར་ཅན་སྐྱེ། དེས་གཟུང་དོན་དང་ལུས་དབང་ཁྱད་པར་ཅན་གྱིས་བདག་
རྐྱེན་བྱས་ནས་དབང་ཤེས་ཀྱི་ངོ་བོར་གྱུར་པའི་ཚོར་བ་བདེ་བ་སྐྱེ། དེས་དེ་མ་ཐག་རྐྱེན་བྱས་ནས་ཡིད་ཤེས་ཀྱི་འཁོར་གྱི་ཚོར་བ་བདེ་བ་སྐྱེ། བདེ་བ་དེ་ཉིད་ཀྱིས་སྟོང་ཉིད་རྟོགས་པའི་བདེ་སྟོང་བྱེར་མེད་དུ་སྦྱར་ནས་མཉམ་བར་འཇོག་ཅིང། རྗེས་ཐོབ་ཏུ་ཆོས་ཐམས་ཅད་རྟོག་པས་བཏགས་ཙམ་མ་གཏོགས། རང་བཞིན་གྱིས་གྲུབ་པ་རྡུལ་ཙམ་ཡང་མེད་པའི་སྣང་སྟོང་
ཚོགས་པའི་སྒྱུ་མ་ལྟ་བུར་ལྟ་བ་དང། ཆོས་ཐམས་ཅད་རང་བཞིན་གྱིས་སྟོང་ཡང་ཆོས་ཅན་སྣ་ཚོགས་སུ་འཆར་བ་ནི་རོ་གཅིག་དུ་མར་འཆར་ཚུལ་དང། སྣ་ཚོགས་པའི་ཆོས་ཅན་རྣམས་ཀྱང་སྟོང་པའི་ངང་དུ་རོ་གཅིག་ཏུ་ལྟ་བ་ནི་དུ་མ་རོ་གཅིག་ཏུ་འཆར་བའི་ཚུལ་ཡིན་པར་ཤེས་ནས་གང་ཤར་
སྟོང་པའི་རྣམ་རོལ་ཡིན་པ་དེ་བཞིན་དུ། སྟོང་ཉིད་རྟོགས་པའི་བདེ་བའི་རྣམ་རོལ་ཡང་ཡིན་པར་ཤེས་ཤིང། དེ་ལྟ་བུའི་བདེ་སྟོང་དབྱེར་མེད་ཀྱི་ཡེ་ཤེས་ཀྱི་གཟུང་རྣམ་རིགས་བརྒྱ་ལ་སོགས་པའི་ལྷར་འཆར་པ་ལ་སློབ་པ་ཡིན་ཏེ། ས་ར་ཧས། བདེ་བ་ཆེན་པོའི་མཆོག་བདེ་ལ། །བདག་དང་གཞན་དུ་ཡོད་
མ་ཡིན། མདུན་དང་རྒྱབ་དང་ཕྱོགས་བཅུ་རུ། གང་གང་མཐོང་བ་དེ་དེ་ཉིད། །དེ་རིང་ཉིད་དུ་མགོན་པོར་ལྟ་འཁྲུལ་འཆར། ཞེས་དང། རྗེས་སྨོན་ལམ་ལས། དེ་ལས་ལངས་ཚེ་གང་ཤར་སྣང་བ་ཀུན། རིགས་བརྒྱ་རིགས་ལྔ་རིགས་གསུམ་རིགས་གཅིག་ཏུ། །འཆར་བའི་སྐུ་ཡི་རྡོ་རྗེའི་ཏིང་

[015B] །ལུས་དབེན་སོར་སྡུད་བསམ་གཏན་རྫོགས་པར་ཤོག་ཞེས་གསུངས་པའི་ཕྱིར། གཉིས་པ་ངག་དབེན་ལ་དྲུག་ལུས་དབེན་དང་ངག་དབེན་གྱི་གོ་རིམ། ངག་དབེན་བསྐྱེད་རིམ་དུ་འདོད་པ་དགག་པ། ངག་དབེན་གྱི་ཤེས་བྱ་རླུང་གི་དེ་ཉིད། སྔགས་ཀྱི་དེ་ཉིད་ངག་དབེན་སྲོག་རྩོལ་གྱི་ཡན་ལག་ཏུ་འབྱུང་ཚུལ་
ངག་དབེན་ཇི་ལྟར་ཉམས་སུ་ལེན་པའི་ཚུལ་ལོ། །དང་པོ་ནི། ལུས་དབེན་དང་ངག་དབེན་གྱི་གོ་རིམ་ངེས་ཏེ། ངག་དབེན་གསུང་རྡོ་རྗེའི་རྣལ་འབྱོར་གྱི་སྔོན་དུ་ལུས་དབེན་སྐུ་རྡོ་རྗེའི་རྣལ་འབྱོར་འགྲོ་དགོས་པའི་ཕྱིར་ཏེ། ངག་དབེན་གྱི་རྡོར་བཟླས་མཚན་ཉིད་པ་བྱེད་པ་པོ་ལ་ལུས་དབེན་སྐུ་རྡོ་རྗེའི་རྣལ་འབྱོར་ཐོབ་པ་ཅིག་དགོས་པའི་
ཕྱིར་ངག་རྡོར་ཟླས་ཀྱིས་སྙིང་གའི་རྩ་མདུད་རྫོགས་པར་གྲོལ་པར་བྱེད་པ་ལ། དེའི་སྔོན་དུ་དྷཱུ་ཏཱིའི་མར་སྣ་སོགས་ཀྱི་རྩ་མདུད་གཞན་གྲོལ་དགོས་པའི་ཕྱིར། ཕྱི་མ་གྲུབ་སྟེ། གཞན་གྲོལ་ན་སྙིང་གའི་རྩ་མདུད་གྲོལ་སླ་ལ། མ་གྲོལ་ན་ནི་དེ་གྲོལ་དཀའ་བའི་ཕྱིར་རོ། །གཉིས་པ་ལ་ཁ་ཅིག་ངག་དབེན་བསྐྱེད་རིམ་དུ་འདོད་པ་ནི་མི་འཐོབ་
དེ། སྤྱོད་བསྡུས་ལས། ངག་དབེན་བསྐྱེད་རིམ་པའི་མངོན་སུམ་གྱི་ཡུལ་མ་ཡིན་པར་དེ་ལས་འདས་པར་བཤད་པའི་ཕྱིར་དང། རིམ་ལྔར་རྫོགས་རིམ་གྱི་རིམ་པ་ལྔ་བཤད་པའི་གོ་རིམ་གྱིས་ཀྱང་གནོད་པའི་ཕྱིར་རོ། །གསུམ་པ་ལ་བདུན། རླུང་ངག་རྡོར་བཟླས་གསུམ་ལ་རིམ་གྱིས་བསླབ་པའི་དོན། རླུང་ངག་དེ་ཉིད་ཤེས་པ་
དང་མི་ཤེས་པའི་སྐྱོན་ཡོན། རླུང་གི་དབྱེ་བ། ཕྱེ་བ་སོ་སོའི་དོན། རླུང་རྣམས་ཇི་ལྟར་འཕོ་ཚུལ། རླུང་གི་བྱེད་ལས། དེ་ལ་བརྟེན་ནས་ཉམས་ལེན་གྱི་གནད་ཤེས་ཚུལ་ལོ། །དང་པོ་ནི། ཐོག་མར་རླུང་གི་དེ་ཉིད་དང། དེ་ནས་སྔགས་ཀྱི་དེ་ཉིད་གཉིས་ཐོས་བསམ་གྱིས་ཤེས་པར་བྱས་ནས། དེ་རྗེས་རླུང་ངག་དབྱེར་མེད་ཀྱི་
རྡོར་བཟླས་ལ་འཇུག་དགོས་པ་ཡིན་ཏེ། རིམ་ལྔ་ལས། རླུང་གི་དེ་ཉིད་རིམ་གྱིས་ནི། །སྔགས་ཀྱི་དེ་ཉིད་ཡང་དག་འཇུག་སྔགས་ཀྱི་བསྐྱེད་པ་རྟོགས་ནས་ནི། །རྡོ་རྗེ་བཟླས་པ་ལ་ནི་སློབ། །ཅེས་གསུངས་པའི་ཕྱིར། གཉིས་པ་ནི། རླུང་གི་དེ་ཉིད་ཤེས་ནས་བསྒོམས་པས་ཕན་ཡོན་ཆེན་པོ་དང། མ་ཤེས་ཤིང་མ་བསྒོམ་ན་

[016A]༄༅། །ཉེས་དམིགས་ཆེ་བ་ཡིན་ཏེ། རྣལ་འབྱོར་པས་ནི་རླུང་བསྒོམས་ན། །མྱུར་དུ་དངོས་གྲུབ་ཐོབ་པར་འགྱུར། །ཞེས་དང། སྡོམ་འབྱུང་ལས། རླུང་གི་རྣལ་འབྱོར་མི་ཤེས་དང། །གང་ཞིག་ཤེས་ཀྱང་མི་སྒོམ་པ། །དེ་ནི་སྡུག་བསྔལ་སྣ་ཚོགས་ཀྱིས། །ཉེར་འཚེ་འཁོར་བའི་སྲིན་བུར་འགྱུར། །ཞེས་གསུངས་པའི་ཕྱིར་
གསུམ་པ་ནི། རླུང་བཅུ་མིང་གི་རྣམ་གྲངས་ཀྱི་སྒོ་ནས་བསྟན་ཚུལ་ཡོད་དེ། ཡེ་ཤེས་རྡོ་རྗེ་ཀུན་ལས་བཏུས་ལས། རླུང་བཅུ་ལ་ཀོ་ཊ་ཁྱ་ལ་སོགས་པ་སྒྲ་ཇི་བཞིན་པ་མ་ཡིན་པར་གསུངས་ལ། རྡོ་རྗེའི་སྒོའི་རྒྱུད་ལས། སྲོག་འཛིན། ཐུར་སེལ། མཉམ་གནས། གྱེན་རྒྱུ། ཁྱབ་བྱེད་དེ་རྩ་བའི་རླུང་ལྔ་དང། རྒྱུ་བ་
རྣམ་པར་རྒྱུ་བ། ཡང་དག་པར་རྒྱུ་བ། རབ་ཏུ་རྒྱུ་བ། ངེས་པར་རྒྱུ་བ་སྟེ་ཡན་ལག་གི་རླུང་ལྔ་སྒྲ་ཇི་བཞིན་པར་གསུངས་ཤིང། རྒྱུད་རྡོར་འཕྲེང་དང་ལུང་སྟོན་གཉིས་ལས། རྩ་བའི་རླུང་ལྔ་སྒྲ་ཇི་བཞིན་པ་དང། ཕྱི་མ་ལྔ་ལ། ཀླུ་དང་རུས་སྦལ་རྩངས་པ་དང། །ལྷས་སྦྱིན་དང་ནི་གཞུ་ལས་རྒྱལ། །ཞེས་སྒྲ་ཇི་བཞིན་པ་
མ་ཡིན་པར་བཤད་པའི་ཕྱིར་རོ། །བཞི་པ་ལ་གསུམ། རྩ་བའི་རླུང་གི་དོན། ཡན་ལག་གི་རླུང་གི་དོན། རླུང་གཉིས་ཐུན་མོང་བའི་དོན་བཤད་པའོ། །དང་པོ་ལ། སྔར་བཤད་པ་ལྟར་རྩ་བའི་རླུང་ལྔ་ནི་རིམ་པ་བཞིན་མགོན་པོ་ལྔའི་རླུང་དུ་འཇོག་ཚུལ་ཡོད་དེ། མི་བསྐྱོད་པ། རིན་འབྱུང། དོན་གྲུབ། འོད་དཔག་མེད་
རྣམ་སྣང་གི་རླུང་དུ་འཇོག་པའི་ཕྱིར། དེ་ལྷ་མོའི་དབང་དུ་བྱས་ནས་སྦྱོར་ཚུལ་ཡོད་དེ། མ་མཱ་ཀི། སྤྱན་མ། སྒྲོལ་མ། གོས་དཀར། སྤྱན་མའི་རླུང་དུའང་འགྱུར་བའི་ཕྱིར། འབྱུང་བའི་དབང་དུ་བྱས་ནས་འཇོག་ཚུལ་ཡོད་དེ། ཆུ་ས་རླུང་མེ་ནམ་མཁའི་རླུང་ཡིན་པའི་ཕྱིར། ཁ་དོག་གི་རིམ་པར་འཇོག་ཚུལ་ཡོད་
དེ་དཀར་སེར་ལྗང་དམར་སྔོན་པོ་ཡིན་པའི་ཕྱིར། གནས་ཀྱི་ཁྱད་པར་ཡོད་དེ། སྙིང་ཁ་གསང་གནས་ལྟེ་བ་མགྲིན་པ་ལུས་ཀྱི་ཚིགས་རྣམས་ལ་གནས་པའི་ཕྱིར། སྲོག་འཛིན་ལ་ཕྲ་རགས་གཉིས་ལས། ཤིན་ཏུ་ཕྲ་བ་ནི་སྙིང་གའི་དྷཱུ་ཏཱེ་དབུས་ན་ཡོད་དེ། རྡོ་རྗེ་སྙིང་པོ་རྒྱན་ལས། སྙིང་གའི་

[016B] །གསལ་ཤིང་མར་མེ་དག་དང་མཚུངས། །མི་འགྱུར་མཆོག་ཏུ་ཕྲ་བ་སྟེ། །ཨ་ནི་གཙོ་བོ་དམ་པའོ། །ཞེས་གསུངས་པའི་ཕྱིར། དེ་ནི་རླུང་མི་ཤིགས་པ་ཡིན་ལ། སྤྱིར་མི་ཤིགས་པ་དེ་ལ་དུ་མ་ཡོད་དེ། བྱང་སེམས་མི་ཤིགས་པ་དང། གཞིའི་འོད་གསལ་དང། ཕྲག་འཛིན་ཕྲ་བ་རྣམས་སུ་ཡོད་པའི་ཕྱིར་རོ། །
རྒྱུ་ཚུལ་གྱི་ཁྱད་པར་ཡོད་དེ། སྲོག་འཛིན། ཐུར་སེལ། མཉམ་གནས། གྱེན་རྒྱུ། ཁྱབ་བྱེད་རྣམས་རིམ་པ་བཞིན་དུ་སྣ་བུག་གཉིས་གནས་དལ་བར་རྒྱུ་བ་དང། གཉིས་ཀ་ནས་དྲག་ཏུ་རྒྱུ་བ་དང། གཡོན་རྐྱང་ནས་དལ་བར་རྒྱུ་བ་དང། གཡས་རྐྱང་ནས་དྲག་ཏུ་རྒྱུ་བ་དང། གཞལ་འཆི་དུས་མི་གཏོགས་མ་རྒྱུ་བའི་ཕྱིར། དེ་
ནི་རེ་རེས་གཙོ་བྱས་ནས་རྒྱུ་བའི་ཚུལ་ཡིན་གྱི། གཅིག་གཙོ་བོ་དང་གཞན་གསུམ་འཁོར་དུ་བྱས་ནས་རྒྱུ་ཚུལ་ཡོད་དེ། གྱེན་རྒྱུ་ལྟ་བུ་གཅིག་ལ་མཚོན་ན། གྱེན་རྒྱུའི་ཁ་དོག་དམར་པོ་ཡིན་པས་དེའི་ཤན་གྱིས་སྲོག་འཛིན་ལ་དཀར་ལ་དམར་བའི་མདངས་ཆགས། ཐུར་སེལ་ལ་དམར། མཉམ་གནས་ལྗང་ལ་དམར་བ་སྟེ་
འཇའ་ཚོན་བཞིན་དུ་བྱས་ནས་རྒྱུ་བའི་ཕྱིར་ཏེ། རྩ་རྒྱུད་ལེའུ་དྲུག་པ་ལས། འཁོར་ཡང་ཁྱད་པར་དག་ཏུ་སྤྲོ། །ཞེས་གསུངས་པའི་ཕྱིར། དེ་ལྟར་འཇུག་ལྡང་བྱེད་པའི་རྩ་བའི་གནས་ཡོད་དེ། རྡོར་འཕྲེང་ལས། ལྐོག་མ་སྙིང་ག་ལྟེ་བ་དང། །གསང་བའི་པདྨར་འགྲོ་འོང་སྟོན། །ཞེས་གསུངས་པ་ལྟར་ཡིན་པའི་ཕྱིར་
མགོན་པོ་བཞིའི་རླུང་བཞི་གང་རུང་རེས་གཙོ་བྱས་ནས་སྔར་ལྟར་དགུ་བརྒྱ་བ་ཕྲག་རེ་རྒྱུ་བ་དེ་ལ། ལྷ་མོ་བཞིས་བགོས་པའི་ཚེ་ཉིས་བརྒྱ་ཉེར་ལྔ་རེ་ཐོབ་ལ། དེའི་དབང་དུ་བྱས་པའི་རྒྱུ་ཚུལ་ཡོད་དེ། དེའི་ཚེ་མགོན་པོ་གང་གི་རླུང་ཡིན་པའི་མགོན་པོ་དེའི་ཡུམ་གྱི་རླུང་གིས་གཙོ་བོར་བྱས་ནས་ལྷ་མོ་བཞིའི་རླུང་རིམ་པར་རྒྱུ་
བའི་ཕྱིར་ཏེ། གྱེན་རྒྱུས་གཙོ་བོ་བྱས་ནས་རྒྱུ་བའི་ཚེ་ཉིས་བརྒྱ་ཉེར་ལྔ་པ་དང་པོ་གོས་དཀར་མོའི་རླུང་སྣ་བུའི་སྟེང་ལ་བརྡར་ནས་རྒྱུ་བ་དང། དེ་ནས་ཉིས་བརྒྱ་ཉེར་ལྔ་པ་གཅིག་སྒྲོལ་མའི་རླུང་སྣ་བུག་གི་ལོགས་སུ་བརྡར་ནས་རྒྱུ་བ་དང། དེ་ནས་ཉིས་བརྒྱ་ཉེར་ལྔ་པ་གཅིག་སྤྱན་མའི་རླུང་སྣ་བུག་གི་དབུས་ཐད་ནས་རྒྱུ་བ་

[017A]༄༅། །དང། དེ་ནས་ཉིས་བརྒྱ་ཉེར་ལྔ་པ་གཅིག་མ་མཱ་ཀིའི་རླུང་སྣ་བུག་གི་འོག་ངོས་སུ་བརྡར་ནས་རྒྱུ་ཞིང། དེ་ཡང་འབྱུང་བ་ཆུང་བའི་དབང་དུ་བྱས་པ་ཡིན་པའི་ཕྱིར་ཏེ། ལུང་སྟོན་ལས། གོས་དཀར་ལ་སོགས་རིམ་བཞིན་དུ། །སྟེང་དང་གསེག་དང་ཐད་ཀ་འོག་མེ་དང་རླུང་དང་དབང་ཆེན་དང། །ཆུ་སྟེ་
སོ་སོའི་དཀྱིལ་འཁོར་རོ། །ཞེས་གསུངས་པའི་ཕྱིར། དེ་ལྟར་ན་འབྱུང་ཆེན་གྱི་དབང་དུ་བྱས་པའི་མགོན་པོ་བཞིའི་རླུང་དུས་མཉམ་དུ་རྒྱུ་ཡང། འབྱུང་ཆུང་གི་དབང་དུ་བྱས་པའི་ལྷ་མོ་བཞིའི་རླུང་རིམ་ཅན་ཁོ་ནར་རྒྱུ་སྟེ། གཅིག་རྗེས་སུ་གཅིག་རྒྱུ་བ་བཤད་མ་ཐག་པ་ལྟར་ཡིན་པའི་ཕྱིར་རོ། །གཉིས་པ་ཡན་ལག་གི་རླུང་ལ་
རྒྱུ་བ་ལ་སོགས་པའི་ལྔ་པོ་དེ་མགོན་པོ་ལྔའི་རླུང་དུ་འཇོག་ཚུལ་ཡོད་དེ། རྒྱུ་བ་རྣམ་སྣང། རྣམ་པར་རྒྱུ་བ་རིན་འབྱུང། ཡང་དག་པར་རྒྱུ་བ་འོད་དཔག་མེད། རབ་ཏུ་རྒྱུ་བ་དོན་གྲུབ། ངེས་པར་རྒྱུ་བ་མི་བསྐྱོད་པའི་རླུང་ཡིན་པའི་ཕྱིར། ལྷ་མོའི་དབང་དུ་བྱས་ནས་བསྐྱོད་ཚུལ་ཡོད་དེ། རིམ་པ་བཞིན་གཟུགས་སྒྲ་
དྲི་རོ་རེག་བྱ་རྡོ་རྗེའི་རླུང་དང། འབྱུང་བའི་དབང་དུ་བྱས་ན་ཆུ་མེ་རླུང་ནམ་མཁའི་རླུང། ཁ་དོག་ནི་དམར་སྔོ་སེར་དཀར་ལྗང། གནས་ནི་སྙིང་གའི་སུམ་སྒོར་མ་ལ་སོགས་པའི་རྩ་འདབ་ལྔ་ནས་རིམ་གྱིས་བརྒྱུད་དེ། མིག་རྣ་བ་སྣ་ལྕེ་ལུས་དབང་གི་ཆ་རྣམས་སུ་རྒྱུ་བའི་ཕྱིར། ཡན་ལག་གི་རླུང་ལྔ་པོ་དེ་རྣམས་
དང་སྲོག་འཛིན་རགས་པ་སྟེ་དྲུག་གི་སྟེང་ནས་གཟུང་འཛིན་གྱི་རྣམ་རྟོག་བསྐྱེད་པའི་ལྡོག་ཆ་ནས་རླུང་བཅུ་གཉིས་སུ་འགྱུར་བ་ཡིན་ཏེ། རླུང་རང་རང་ལ་བརྟེན་པའི་རྣམ་ཤེས་དྲུག་པོ་ཡུལ་དྲུག་ལ་གཡོ་ཞིང་འཛིན་པའི་ཆ་ནས་འཛིན་པའི་རླུང་དྲུག་དང། ཡུལ་དྲུག་གསལ་བར་སྣང་བ་དང་བཟུང་བའི་
ཆ་ནས་གཟུང་བའི་རླུང་དྲུག་ཏུ་འཇོག་པའི་ཕྱིར། སྨོན་ལམ་ལས། གཟུང་དང་འཛིན་པའི་རྣམ་རྟོག་བསྐྱེད་པའི་རླུང། །བཅུ་གཉིས་མི་ཤིགས་ཐིག་ལེར་སྡུད་པར་ཤོག་ཅེས་གསུངས་པ་ནི་འདི་བཅུ་གཉིས་ལ་དགོངས་པ་ཡིན་ནོ། །གསུམ་པ་རླུང་རྣམས་ཀྱིས་ཐུན་མོང་དུ་ཇི་ལྟར་བྱེད་པའི་

[017B] སྤྱིར་རླུང་བཅུ་མངལ་དུ་འཆགས་པར་བཤད་ཀྱང་ཕྱིར་མ་བཙས་བར་དུ་དབང་པོའི་སྒོར་འབྱུང་འཇུག་མི་བྱེད་ཅིང། བཙས་ནས་ཨ་ཐུང་གི་གཞིར་གྱུར་ཏེ་ངག་སྨྲ་བརྗོད་ཀྱི་བྱ་བ་བྱེད་ལ། ཁྱད་པར་དུ་རྩ་བའི་རླུང་གིས་ནི་ལུས་གཡོ་འགུལ་གྱི་བྱ་བ་བྱེད། ཡན་ལག་གི་རླུང་གིས་ནི་དབང་ཤེས་ཡུལ་ལ་འཇུག་པའི་བྱ་
བ་བྱེད་ཅིང། རྣལ་འབྱོར་བ་ལ་ཡི་གེ་གསུམ་གྱི་གཞིར་གྱུར་ནས་རྡོར་བཟླས་ཀྱི་བྱ་བ་བྱེད་པ་དང། སྙིང་གའི་མི་ཤིག་པ་ལ་ཐིམ་ནས་གཞི་ལམ་གྱི་འོད་གསལ་འཆར་བ་སོགས་ཀྱི་བྱ་བ་བྱེད་པའི་ཕྱིར། རྣམ་ཤེས་ཡུལ་ལ་གཡོ་བ་རླུང་གིས་བྱེད་པས། རྣམ་ཤེས་ཀྱི་བཞོན་པ་ནི་འདིར་རླུང་ཡིན་ཏེ། རིམ་ལྔ་ལས་
འདི་ནི་རྣམ་ཤེས་བཞོན་པ་སྟེ། །ཞེས་དང། ལུང་སྟོན་ལས། འགྲོ་བ་ཡུལ་སོགས་ལས་བྱེད་པ། །འདིར་ནི་དེ་ལ་བརྟེན་པ་ཡིན། །ཞེས་གསུངས་པའི་ཕྱིར། རྣམ་ཤེས་རླུང་གིས་གཡོ་བའི་དོན་ནི་རླུང་གྲོགས་སུ་ཡོད་པའི་སྒོ་ནས་རྣམ་ཤེས་ཡུལ་ལ་འཇུག་པའི་རྒྱུ་མཚན་གྱིས་ཡིན་གྱི། གཟུགས་གཡོ་བ་
བཞིན་དུ་རྣམ་ཤེས་ལ་གཡོ་འགུལ་བྱར་མེད་ལ། རྣམ་ཤེས་ཀྱི་བཞོན་པ་ཡིན་པའི་དོན་ནི། རླུང་དང་རྣམ་ཤེས་གཉིས་མི་རྟ་བཞིན་དུ་ངོ་བོ་ཐ་དད་པའི་ཚུལ་དུ་ཡོད་པས་མིན་གྱི། ངོ་བོ་གཅིག་ལ་ལྡོག་པ་ཐ་དད་པའི་ཚུལ་གྱིས་རྟེན་དང་བརྟེན་པ་དཔེར་ན། མར་མེ་དང་དེའི་འོད་བཞིན་དུ་འགྲོགས་ནས་ཡུལ་ལ་འཇུག་
པས་ཡིན་ནོ། །ཡང་ཞ་བོ་མིག་ཅན་དང་ལོང་པ་རྐང་ཅན་གྱི་དཔེ་ལྟར་ཕན་ཚུན་བརྟེན་ནས་ཡུལ་བགྲོད་པ་ཡིན་ཡང་ངོ་བོ་ཐ་དད་མིན་ཞིང། ཡུལ་གསལ་བར་འཆར་མི་འཆར་གཉིས་ཡོད་དོ། །ལྔ་པ་ལ་གསུམ། སྣ་བུག་གི་འཕོ་བ། དཀྱིལ་འཁོར་གྱི་འཕོ་བ། རྩ་འདབ་ཀྱི་འཕོ་བའོ། །དང་པོ་ནི། འདིར་ཞག་གཅིག་ལ་
དབུགས་འབྱུང་འཇུག་གཉིས་ལ་གཅིག་ཏུ་བྱས་པའི་ཉི་ཁྲི་ཆིག་སྟོང་དྲུག་བརྒྱར་རྒྱུ་བའི་དབང་དུ་བྱས་ཏེ་སྣ་བུག་གི་རྒྱུ་ཚུལ་ཡོད་དེ། སྲོག་ཐུར་གཉིས་ཀྱིས་གཙོ་བོ་བྱས་ནས་དགུ་བརྒྱ་བ་ཕྲག་བཅུ་གཉིས་རྒྱུ་བའི་ཚེ། སྣ་བུག་གཉིས་ག་ནས་དུས་མཉམ་དུ་རྒྱུ་བས་སྣ་བུག་མི་འཕོ་ལ། མི་མཉམ་གཉིས་

[018A]༄༅། །ཀྱིས་གཙོ་བྱས་ནས་དགུ་བརྒྱ་པ་ཕྲག་བཅུ་གཉིས་རྒྱུ་བའི་ཚེ་རེ་རེ་ལ་འཕོ་བ་དྲུག་དྲུག་སྟེ་བཅུ་གཉིས་སུ་འགྱུར་བའི་ཕྱིར། གཉིས་པ་ཡོད་དེ། དཀྱིལ་འཁོར་ཆེ་བའི་དབང་དུ་བྱས་ན་བཞི་པོ་རེ་རེ་ལ་འཕོ་བ་དྲུག་དྲུག་སྟེ་ཉེར་བཞིར་ངེས་ལ། ཆུང་བའི་དབང་དུ་བྱས་ན། ཆེ་བའི་འཕོ་བ་རེ་རེ་ལའང་
ཆུང་བའི་འཕོ་བ་བཞི་བཞི་སྟེ་འཕོ་ཆུང་གོ་དྲུག་ཏུ་འགྱུར་བའི་ཕྱིར། མ་རྒྱུད་སྡོམ་འབྱུང་དང་བརྟག་གཉིས་ལས་ཅུང་ཟད་མི་འདྲ་བ་ཞིག་བཤད་དེ། ཉིན་ཞག་གཅིག་ལ་དཀྱིལ་འཁོར་ཆེ་བའི་འཕོ་བ་བཅུ་དྲུག་དང། དེ་ལ་ལྷ་མོ་གཉིས་བསྒྱུར་བས་འཕོ་ཆུང་རེ་བཞིར་བཤད་ཅིང། དེ་ཡང་སྣ་བུག་གི་འཕོ་བ་
བརྒྱད་དང། སྣ་བུག་མི་འཕོ་ཡང་དཀྱིལ་འཁོར་གྱི་འཕོ་བ་བརྒྱད་དུ་འགྱུར་བའི་ཕྱིར། གསུམ་པ་ནི་མ་རྒྱུད་ནས་འབྱུང་བ་ལྟར་ཡིན་ཏེ། དེ་ཡང་ཕྱི་ལ་དབྱུག་གུ་དྲུག་རྩ་བཞི་ཡོད་པ་ལྟར། ནང་ལ་ཞག་གཅིག་གི་ནང་དུ་ལྟེ་བའི་རྩ་འདབ་རེ་བཞི་ནས་དབྱུག་གུ་རེ་བཞིའི་རླུང་རྒྱུ། ཕྱི་ལ་ཆུ་ཚོད་སོ་གཉིས་
ཡོད་པ་ལྟར། ནང་ལ་སྤྱི་བོའི་རྩ་འདབ་སོ་གཉིས་ནས་ཆུ་ཚོད་སོ་གཉིས་ཀྱི་རླུང་རྒྱུ། ཕྱི་ལ་འཕོ་བ་བཅུ་དྲུག་ཡོད་པ་ལྟར། ནང་ལ་མགྲིན་པའི་རྩ་འདབ་བཅུ་དྲུག་ནས་འཕོ་བ་བཅུ་དྲུག་གི་རླུང་རྒྱུ། ཕྱི་ལ་ཐུན་ཚོད་བརྒྱད་ཡོད་པ་ལྟར་ནང་དུ་སྙིང་གའི་རྩ་འདབ་བརྒྱད་ནས་ཐུན་ཚོད་བརྒྱད་ཀྱི་རླུང་རྒྱུ་ཞིང་
དེ་ཡང་ལྟེ་བ། སྤྱི་བོ། མགྲིན་པ། སྙིང་གའི་རྩ་འདབ་རྣམས་ལས་ཕྱི་མ་ལས་སྔ་མ་ཉིས་འགྱུར་ཡིན་པས། ལྟེ་བའི་རྩ་འདབ་གཉིས་ཀྱི་རྒྱུ་བ་རྫོགས་པ་ན་སྤྱི་བོའི་རྩ་འདབ་གཅིག་ནས་གཉིས་པར་འཕོ་བ་དང། སྤྱི་བོའི་རྩ་འདབ་གཉིས་རྫོགས་པ་དང་མགྲིན་པའི་རྩ་འདབ་གཅིག་
ནས་གཉིས་པར་འཕོ་བ་དང། མགྲིན་པའི་རྩ་འདབ་གཉིས་རྫོགས་པ་དང། སྙིང་གའི་རྩ་འདབ་གཅིག་ནས་གཉིས་པར་འཕོ་བ་དུས་མཉམ་པའི་ཕྱིར་རོ། །འོ་ན་རླུང་བཞི་པོ་སྣ་བུག་གི་འཕོ་ཚུལ་སོགས་དེ་ལྟར་ཡིན་ན། རོ་རྐྱང་དབུ་མ་གསུམ་པོ་གང་ལས་རླུང་གང་རྒྱུ་བ་ཡིན་ཞི་ན་

[018B] གྱེན་རྒྱུ་གཙོ་བོར་རོ་མ་དང། མཉམ་གནས་གཙོ་བོར་རྐྱང་མ་ནས་རྒྱུ་ཞིང། སྲོག་ཐུར་གཉིས་རོ་རྐྱང་ནས་མཚུངས་པར་རྒྱུ་བའི་ཕྱིར། དེས་ན་རོ་རྐྱང་ནས་རླུང་རྒྱུ་བ་ལ་རེས་འཇོག་དང་དུས་མཉམ་དུ་རྒྱུ་བ་གཉིས་ཡོད་དེ། མེ་མཉམ་གཉིས་གང་རུང་གིས་གཙོ་བྱས་ནས་རྒྱུ་བའི་ཚེ་རེས་འཇོག་ཏུ་རྒྱུ་ལ། སྲོག་
ཐུར་གཉིས་གང་རུང་གིས་གཙོ་བྱས་ནས་རྒྱུ་བའི་ཚེ་དུས་མཉམ་དུ་རྒྱུ་བའི་ཕྱིར། ཞག་རྣམས་ཀྱི་ཐོག་མར་རླུང་གང་རྒྱུ་ཚུལ་ཡོད་དེ། རླུང་ལྟས་མ་ལོག་པ་དང་ཁམས་སྙོམས་པའི་དབང་དུ་བྱས་ཏེ་དཀར་ཕྱོགས་ཀྱི་ཚེས་གཅིག་གཉིས་གསུམ་གྱི་སྔ་དྲོ་དང་པོ་མཉམ་གནས་ཀྱིས་གཙོ་བྱས་ནས་དགུ་བརྒྱ་པ་ཕྲག་
གཅིག་སྣ་བུག་གཡོན་རྐྱང་དང། བཞི་ལྔ་དྲུག་གི་སྔ་དྲོ་གྱེན་རྒྱུས་གཙོ་བྱས་ནས་གཡས་རྐྱང་ནས་རྒྱུ་བ་དང། ཡང་ནག་ཕྱོགས་ཀྱི་གཅིག་གཉིས་གསུམ་གྱི་སྔ་དྲོ་དང་པོ་གྱེན་རྒྱུས་གཙོ་བྱས་ནས་གཡས་རྐྱང་ནས་དང། བཞི་ལྔ་དྲུག་གི་སྔ་དྲོ་མཉམ་གནས་ཀྱིས་གཙོ་བྱས་ནས་དགུ་བརྒྱ་པ་ཕྲག་གཅིག་གཡོན་
རྐྱང་ནས་རྒྱུ་བ་དང། དེ་བཞིན་དུ་དཀར་ནག་གི་ཕྱོགས་ལ་རེ་མོས་སུ་རྒྱུ་བའི་ཕྱིར་ཏེ། སྡོམ་འབྱུང་ལས། དཀར་པོ་རྣམས་ཀྱི་ཚེས་གཅིག་ནས། །ཡང་དག་འརྩམས་ཏེ་ཉིན་གསུམ་རླུང། །ཟླ་བ་ལ་རྒྱུ་ཐུན་ཕྱེད་ལ། །དེ་ནས་ཉིན་གསུམ་ཉི་མ་ལ། །ཡོངས་རྒྱུའི་ཚུལ་གྱིས་ཇི་སྲིད་རླུང། །དཀར་པོའི་ཚེས་ནི་བཅོ་
ལྔའི་བར། ཞེས་དང། ནག་པོའི་ཕྱོགས་ཀྱི་ཚེས་གཅིག་ནས། །བརྩམས་ཏེ་ཉི་མ་གསུམ་དུ་རླུང། །ཉི་མར་བརྗོད་ལ་སྔ་དྲོ་
རྒྱུ། །ཇི་སྲིད་ཚེས་ནི་བཅོ་ལྔའི་བར། །ཞེས་གསུངས་པའི་ཕྱིར། དེ་ལྟ་བུའི་རླུང་ལྟས་དེ་ལོག་ན་སྐྱོན་ཇི་ལྟར་འབྱུང་བའི་ཚུལ་ཡོད་དེ། དེ་ཉིད་ལས། ཉི་མ་དྲུག་ཏུ་ལོག་པ་ལས་
གལ་ཏེ་རླུང་ནི་རྒྱུ་བ་ན། །དེ་ཚེ་རྩོད་པ་ཆེན་པོ་འབྱུང། །ཕྱོགས་གཅིག་ཕྱིན་ཅི་ལོག་པ་ལས། །ནད་ནི་ཆེན་པོ་ཀུན་ཏུ་འབྱུང། །ཕྱོགས་གཉིས་ཕྱིན་ཅི་ལོག་པ་ལས། །སྙིང་སྡུག་གཉེན་རྣམས་རྒུད་པར་འགྱུར། །ཕྱོགས་གསུམ་ཕྱིན་ཅི་ལོག་པ་ལས། །ཟླ་དྲུག་རྣམས་ཀྱིས་འཆི་བར་འགྱུར། །ཞེས་

[019A]༄༅། །གསུངས་པའི་ཕྱིར། འདིར་ཕྱོགས་ཞེས་པ་ནི་ཟླ་བ་གཅིག་གི་ཕྱེད་ལ་བྱེད་པ་ཡིན་ནོ། །རླུང་གང་རྒྱུ་བའི་ཚེ་བྱ་བ་གང་འགྲུབ་མི་འགྲུབ་ཡོད་དེ། ས་ཆུའི་རླུང་རྒྱུ་བའི་ཚེ་བྱ་བ་བཟང་པོ་ལ་ཞུགས་ན་འགྲུབ་ལ། མེ་རླུང་གཉིས་རྒྱུ་བའི་ཚེ་དྲག་པོའི་བྱ་བ་འགྲུབ་ཀྱི། ཞི་རྒྱས་ལྟ་བུ་མི་འགྲུབ་པའི་
ཕྱིར། དྲི་བ་འདྲི་བའི་ཚེ་འགྲུབ་མི་འགྲུབ་ཀྱི་ཁྱད་པར་ཡོད་དེ། འདྲི་ཡུལ་དང་དྲི་བ་པོ་གཉིས་ཀའི་རླུང་རྒྱུ་ཚུལ་མཐུན་ན་དྲིས་པའི་དོན་དེ་འགྲུབ་ཀྱི། མི་མཐུན་ན་མི་འགྲུབ་པ་དང། ཡང་རང་གི་དོན་ལ་རླུང་ནང་དུ་འཇུག་པའི་ཚེ་འདྲི་ན་འགྲུབ་ཅིང། ཕྱིར་འབྱུང་བའི་ཚེ་མི་འགྲུབ་པ་དང། གཞན་དོན་ལ་དེ་ལས་ལྡོག་
པ་དང། རླུང་ནང་དུ་གནས་པའི་དུས་སུ་འདྲི་ན་འགྲུབ་མི་འགྲུབ་མ་ངེས་པར་བཤད་པའི་ཕྱིར། དྲུག་པ་རླུང་གི་བྱེད་ལས་ལ་གཉིས་ཡོད་དེ། སྤྱི་དང་བྱེ་བྲག་གཉིས་ཡོད་པའི་ཕྱིར། དང་པོ་རླུང་གིས་འཇིག་རྟེན་པ་ལ་འཁོར་བའི་བྱ་བ་བྱེད་ཚུལ་ཡོད་དེ། སྐྱེ་འཆི་བར་དོ་གསུམ་པོ་དེ་རང་རྒྱུ་རླུང་གིས་བྱེད་
པའི་ཕྱིར་ཏེ། ས་ཆུ་ལ་ཐིམ་པ་ནས། ཉེར་ཐོབ་འོད་གསལ་ལ་ཐིམ་པའི་འཆི་རིམ་རྣམས་རླུང་གི་གཡོ་བ་ཇེ་ཞན་ཇེ་ཞན་དུ་སོང་བའི་སྒོ་ནས་འབྱུང་ལ། འཆི་བ་འོད་གསལ་ལས་བར་དོ་དང་ཉེར་ཐོབ་གྲུབ་པ་ཡང་རླུང་གིས་བྱེད་ཅིང། དེ་ལས་མཆེད་པ། དེ་ལས་སྣང་བ། དེ་ལས་རང་བཞིན་བརྒྱད་
ཅུའི་རྟོག་པ་རྣམས་སྐྱེ་བ་ཡང་རླུང་གི་གཡོ་བ་ཇེ་ཆེ་ཇེ་ཆེར་གྱུར་པའི་སྒོ་ནས་འབྱུང་བ་དང། སྐྱེ་སྲིད་དུ་ཉིད་མཚམས་སྦྱོར་བ་དང། ཉིད་མཚམས་སྦྱར་བའི་ཚེ་སྣང་བ་རྣམས་ཀྱི་ཐིམ་རིམ་དང་སྐྱེ་བའི་རིམ་པ་དང། ལུས་འཕེལ་བའི་རིམ་པ་ཐམས་ཅད་རླུང་གིས་བྱེད་པའི་ཕྱིར་རོ། །དེ་ལྟར་
ཀུན་རྟོག་བཞོན་པའི་རླུང་དང་བཅས་པ་ལས་ཉོན་མོངས་སྐྱེ་ཞིང། དེས་ལས་དཀར་ནག་གཉིས་བསགས་ནས་འཁོར་བར་སྐྱེ་བས་འཁོར་བའི་འཇུག་རིམ་ནི་རླུང་གིས་བྱེད་དོ། །དེ་ནི་ཐུན་མོང་གི་བྱེད་ལས་ཡིན་ལ། སོ་སོའི་བྱེད་ལས་ཡོད་དེ། སྲོག་འཛིན་གྱིས་ཚེ་གནས་པ་དང། རླུང་

[019B] ཐུར་སེལ་གྱིས་བཤང་གཅི་ཁུ་ཁྲག་སོགས་འཕེན་འཛིན་བྱེད། མཉམ་གནས་ཀྱིས་བཟའ་བཏུང་འཇུ་བ་དང་དངས་སྙིགས་འབྱེད་ཅིང་དངས་མ་ལུས་ལ་འགྲེམ་པར་བྱེད། གྱེན་རྒྱུས་རླུང་སྟོད་དུ་འདྲེན་པ་དང་ནང་དུ་སྡུད་པ་དང་ངག་སྨྲ་བ་དང་བཟའ་བ་དང་བཏུང་བའི་བྱ་བ་བྱེད། ཁྱབ་
བྱེད་ཀྱི་ལུས་གཡོ་བ་དང་འགྲོ་འོང་སོགས་ཀྱི་བྱ་བ་བྱེད། ཡན་ལག་གི་རླུང་ལྔས་ནི་རིམ་པ་བཞིན་དུ་གཟུགས་མཐོང། སྒྲ་ཐོས། དྲི་སྣོམ། རོ་མྱོང། རེག་བྱ་མྱོང་བའི་བྱ་བ་བྱེད་པའི་ཕྱིར། གཉིས་པ་རྣལ་འབྱོར་པ་ལ་བྱ་བ་ལྷག་པ་བྱེད་ཚུལ་ཡོད་དེ། རྡོར་བཟླས་བྱས་པས་དངོས་གྲུབ་རྣམ་པ་གཉིས་
དང། ཁྱད་པར་དུ་ཤིན་ཏུ་ཕྲ་བའི་རླུང་སེམས་ལས་སྒྱུ་མའི་སྐུ་འགྲུབ་པར་འགྱུར་བའི་ཕྱིར་རོ། །བདུན་པ་དེ་ལ་བརྟེན་ནས་ཉམས་ལེན་གྱི་གནད་ཤེས་ཚུལ་ཡོད་དེ། ཟུང་འཇུག་གི་སྐུ་འགྲུབ་པ་ལ་སྔོན་དུ་སྒྱུ་ལུས་ཐོབ་དགོས་ཤིང། དེ་འགྲུབ་པའི་ཆེད་ལུས་ལ་གནད་དུ་བསྣུན་ཚུལ་སྤྱི་དང་ཁྱད་
པར་དུ་རྡོར་བཟླས་བྱས་པ་ལ་བརྟེན་ནས་སྙིང་གའི་རྩ་མདུད་གྲོལ་ཏེ་དགའ་བཞི་སྤྱི་དང་འོད་གསལ་ལྷན་སྐྱེས་ཀྱི་བདེ་བས་སྟོང་ཉིད་རྟོགས་དགོས། དེ་ལ་ནི་རླུང་དངོས་དང་བརྒྱུད་པའི་སྒོ་ནས་བསྒོམ་པ་སྔོན་དུ་འགྲོ་དགོས་པའི་ཕྱིར་རོ། །བཞི་པ་ལ་ལྔ། སྔགས་བཏུ་བ། སྔགས་ཀྱི་བརྡ། སྔགས་ཀྱི་
དོན། སྔགས་ཀྱི་དོན་དམ་པ། སྔགས་ཀྱི་རྩ་བ་ཨ་ཐུང་བཤད་པའོ། །དང་པོ་ནི། དྲང་དོན་གྱི་སྔགས་བཏུ་བའི་གཞི་ནི་དབྱངས་གསལ་རྣམས་ཡིན་ཏེ། རྟོག་གསུམ་ལས། ཨཱ་ལི་ཀཱ་ལིའི་གྲོང་ཁྱེར་ནི། །གསང་སྔགས་འབྱུང་བའི་རྩ་བ་སྟེ། །ཞེས་གསུངས་པའི་ཕྱིར། བཏུས་པའི་སྔགས་ལ་
སྤྱིར་སྙིང་པོ་ཉེ་སྙིང་རྩ་སྔགས་སོགས་མང་ཡང་འདིར་ནི་ཡི་གེ་གསུམ་བཏུ་བ་ཡིན་ལ། འཐུ་ཚུལ་ཡོད་དེ། ཨ་ཨུ་མ་གསུམ་ལས་ནི་ཨོཾ་དང། ཨ་ཨ་དང་རྣམ་བཅད་གསུམ་ལས་ཨཱ་ཧ་ཨ་མ་གསུམ་ལས་ནི་ཧཱུཾ་བཏུ་བ་ཡིན་ལ། དེ་རྣམས་འགྱུར་པ་ལས་ཡི་གེ་གསུམ་འབྱུང་པའི་ཕྱིར་

[020A]༄༅། །དང། སྔགས་གཞན་བཏུ་ཚུལ་རྒྱུད་སོ་སོ་ནས་བཤད་པ་ལྟར་ཡིན་པའི་ཕྱིར། བཏུ་གཞི་དང་བཏུས་པའི་སྔགས་རྣམས་རིགས་གསུམ་དུ་འདུ་བ་ཡིན་ཏེ། གསལ་བྱེད་དང། ལྷ་ཕོའི་སྔགས་དང། ཨོཾ་ཡིག་རྣམས་སྐྱེས་པ་དང། དབྱངས་དང་ལྷ་མོའི་སྔགས་དང་ཨཱ་རྣམས་ནི་བུད་
མེད་དང། ར་ལི་བཞི་དང་ལྷ་ཕོ་མོ་ཐུན་མོང་བའི་སྔགས་རྣམས་དང། ཧཱུཾ་ནི་མ་ནིང་གི་ཡི་གེར་འཇོག་པའི་ཕྱིར། བཏུས་པའི་སྔགས་ཐམས་ཅད་ལས་ཡི་གེ་གསུམ་གཙོ་བོ་ཡིན་ཏེ། དེ་གསུམ་རྡོ་རྗེ་གསུམ་གྱི་ས་བོན་ཡིན་པ་དང། སྔགས་ཀྱི་ལྷ་རྣམས་ཀྱང་རྡོ་རྗེ་གསུམ་དུ་འདུ་བའི་ཕྱིར། དེས་
ན་ཡི་གེ་གསུམ་དུ་སྔགས་ཐམས་ཅད་འདུ་བར་གསུངས་པ་ཡིན་ཏེ། དེ་ཡང་ཡིན་བསྡུས་ཀྱིས་བསྡུས་པ་མིན་གྱི། སྔགས་ཐམས་ཅད་ཀྱི་དངོས་གྲུབ་འགྲུབ་པའི་བྱེད་པའམ་ནུས་པ་ཡི་གེ་གསུམ་གྱི་རྡོར་བཟླས་བྱས་པའི་ནུས་པ་ལ་ཡོད་པར་ཤེས་པའི་ཆེད་ཡིན་པའི་ཕྱིར། ངེས་དོན་གྱི་སྔགས་བཏུ་
གཞི་དང་བཏུ་ཚུལ་ཡོད་དེ། རྩ་ནང་སོ་སོ་ནས་དབྱངས་གསལ་གྱི་གདངས་མི་གསལ་བར་སྒྲོགས་པའི་རླུང་རྣམས་ནི་བཏུ་གཞི། རླུང་རྣམས་ལྡང་འཇུག་གནས་གསུམ་བྱེད་པ་སྤྱི་དང་དེ་གསུམ་གྱི་རང་གདངས་ཡི་གེ་གསུམ་གྱི་གདངས་སུ་ཤར་བའི་རྡོར་བཟླས་ནི་བཏུས་པའི་ངེས་དོན་དང་བཏུ་
ཚུལ་ཡིན་པའི་ཕྱིར། གཉིས་པ་སྔགས་ཀྱི་བརྡ་ནི་སྔགས་ཀྱི་མིང་སྟེ། དེ་ལ་ཡང་སྤྲུལ་དང་མཐའ་མེད་དང་མགོ་མེད་དང་བཏུས་པ་བཞི་དང། སྙིང་པོ་དང་ཉེ་སྙིང་དང་འཕྲེང་སྔགས་སོགས་དུ་མ་ཡོད་ཀྱང། འདིར་ལྡང་འཇུག་གནས་གསུམ་གྱི་རང་གདངས་ཡི་གེ་གསུམ་གྱི་གདངས་སུ་སྦྱར་
པ་ནི་སྔགས་ཀྱི་བརྡ་ཡིན་ཏེ། ལུང་སྟོན་པ་ལས། བརྡ་ཡི་དེ་ཉིད་གསུམ་གནས་པ། །རང་བཞིན་བཟླས་པའི་མཚན་ཉིད་དོ། །ཞེས་གསུངས་པའི་ཕྱིར། གསུམ་པ་ནི། སྤྱིར་སྔགས་ཀྱི་དོན་ལ་དུ་མ་ཞིག་ཡོད་ཀྱང། འདིར་ཡི་གེ་གསུམ་གྱི་སྔགས་དོན་འཆད་པ་ཡིན་ལ། དེ་ལ་ནི་མཚོན་དོན་

[020B] དགོས་དོན་གཉིས་ལས། དགོས་དོན་ཡོད་དེ། རླུང་སྔགས་དབྱེར་མེད་ཀྱི་རྡོར་བཟླས་བྱས་པས། མི་ཤིགས་པའི་ཐིག་ལེ་ལ་རླུང་ཐིམ་པ་ལས་བྱུང་བའི་འོད་གསལ་གྱི་རླུང་སེམས་དེ་ཉིད་ཡོངས་སུ་གྱུར་པ་ལས་སྒྱུ་མའི་སྐུར་བཞེངས་པ་ནི་སྔགས་ཀྱི་དོན་ཡིན་པའི་ཕྱིར་ཏེ། ལུང་སྟོན་ལས། དེ་ནི་ཡོངས་སུ་གྱུར་
པའི་གཟུགས། །ལྷ་རུ་ཉེ་བར་དམིགས་པའོ། །ཞེས་གསུངས་པའི་ཕྱིར། མཚོན་དོན་ལ་མང་དུ་ཡོད་དེ། སྐུ་གསུང་ཐུགས་མཚོན་པ་དང། ལུས་ངག་ཡིད་གསུམ་མཚོན་པ་སོགས་དུ་མ་ཡོད་པའི་ཕྱིར། བཞི་པ་ནི། རྟག་ཆད་དང་བྲལ་བའི་དེ་བཞིན་ཉིད་ནམ་མཁའ་ལྟ་བུ་དང་ལྷན་སྐྱེས་ཀྱི་བདེ་བ་ཆེན་པོའི་ཡེ་
ཤེས་གཉིས་རོ་མཉམ་ངོ་བོ་དབྱེར་མེད་དུ་གྱུར་བའི་ཚུལ་གྱིས་རྟོགས་པ་དེ་སྔགས་ཀྱི་དོན་དམ་པ་ཡིན་ཏེ། དེ་ཉིད་ལས། འགག་མེད་རབ་ཏུ་ཞི་བ་སྟེ། །རྟག་དང་ཆད་པ་རྣམ་སྤངས་པ། །དུས་གསུམ་མཁྱེན་པས་མ་བྱས་པ། །རྟོག་པ་ནམ་མཁའ་དབྱེར་མེད་མཚན། །འདི་ཉིད་ཁོ་ན་དོན་དམ་སྟེ། །
སོ་སོ་རང་རིག་མཚན་ཉིད་དོ། །ཞེས་གསུངས་པའི་ཕྱིར། ལྔ་པ་ནི། སྔགས་ཐམས་ཅད་ཀྱི་རྩ་བ་ཨ་ཐུང་གི་དྲང་ངེས་ཤེས་དགོས་ཏེ། དེ་ཤེས་ན་སྔགས་ཐམས་ཅད་ཀྱི་ངེས་དོན་ཤེས་པར་འགྱུར་བའི་ཕྱིར། དྲང་དོན་གྱི་སྔགས་ཐམས་ཅད་ཀྱི་རྩ་བ་དྲང་དོན་གྱི་ཨ་ཐུང་ཡིན་ལ། ངེས་དོན་གྱི་སྔགས་ཐམས་ཅད་
ཀྱི་རྩ་བ་ངེས་དོན་གྱི་ཨ་ཐུང་ཡིན་ཏེ། དེ་ཉིད་ལས། ཐུང་ངུ་མ་ལུས་ངག་ཏུ་འགྱུར། །གཅིག་མིན་དུ་མ་མ་ཡིན་ནོ། །ཞེས་གསུངས་པའི་ཕྱིར། དེའི་དོན་སྤྱོད་བསྡུས་ལས་གསུངས་པ་ལྟར་བཤད་ན་གཉིས། དྲང་དོན་དང། ངེས་དོན་ནོ། །དང་པོ་ནི། གང་ཞིག་གང་ལ་ཅི་ཕྱིར་ཅི་ལྟར་འཇུག་པའི་ཚུལ་བཞི་ཡོད་
དེ། གང་འཇུག་ན་དབྱངས་གསལ་གྱི་ཡི་གེས་བསྡུས་པའི་ངག་ཚིག་རྣམས་སོ། །གང་ལ་འཇུག་ན་རང་གི་བརྗོད་བྱའི་དོན་ལ་འཇུག་ཅིའི་ཕྱིར་འཇུག་ན་བརྗོད་བྱ་གོ་བའི་ཆེད་དང་ཨ་ཐུང་སྲོག་ཏུ་ཞུགས་པའི་ཚུལ་གྱིས་འཇུག་ཚུལ་ཇི་ལྟར་འཇུག་ན། ལྟར་ཞུགས་པ་ལ་བརྟེན་ནས་མིང་ཚིག་

[021A]༄༅། །ཤོ་ལོ་ཀ་ལ་སོགས་པའི་འཇིག་རྟེན་དང་འཇིག་རྟེན་ལས་འདས་པའི་གང་ཟག་གི་ངག་གི་ཕུང་པོ་རྣམས་འགྲུབ་པའི་ཚུལ་གྱིས་འཇུག་གོ་ཞེས་བྱ་ལ། གཉིས་པ་ངེས་དོན་ནི། གང་འཇུག་ན་དབྱངས་གསལ་གྱི་མཚོན་དོན་རྩ་བ་དང་ཡན་ལག་གི་རླུང་རྣམས་སོ། །གང་
ལ་འཇུག་ན་ངེས་དོན་གྱི་ཨ་ཐུང་མི་ཤིགས་པའི་ཐིག་ལེ་ལའོ། །དགོས་པ་ཅིའི་ཕྱིར་འཇུག་ན་དོན་གྱི་འོད་གསལ་འདྲེན་པའི་ཕྱིར་དུའོ། །ཚུལ་ཇི་ལྟར་འཇུག་ནས་ཆུ་ལ་ཐིམ་པ་སོགས་འབྱུང་བའི་ཐིམ་རིམ་གྱིས་འཇུག་ཅེས་བྱ་བའི་ཕྱིར་རོ། །སངས་རྒྱས་བཅོམ་ལྡན་འདས་རྣམས་ཀྱང་གཞི་
ལམ་གྱི་ངེས་དོན་གྱི་ཨ་ཐུང་ལས་བྱུང་བ་ཡིན་ཏེ། མཚན་བརྗོད་ལས། ཨ་ནི་ཡིག་འབྲུ་ཀུན་གྱི་མཆོག་དོན་ཆེན་ཡི་གེ་དམ་པ་ཡིན། །ཞེས་པ་ནས། བརྗོད་པ་ཀུན་གྱི་རྒྱུ་ཡི་མཆོག་ཚིག་ཀུན་རབ་ཏུ་གསལ་བར་བྱེད། །ཞེས་དང། སྤྱོད་བསྡུས་ལས་ཀྱང། དེ་ལྟར་ན་དེ་བཞིན་
གཤེགས་པ་ཐམས་ཅད་ཨའི་རིགས་སུ་གྱུར་པ་དང། ཨ་རྒྱུར་གྱུར་པ་དང། ཨ་ལས་ངེས་པར་འབྱུང་བའོ། །ཞེས་གསུངས་པའི་ཕྱིར། རྡོ་རྗེ་སྙིང་པོ་རྒྱན་ལས། སྙིང་གིས་དབུས་ན་མི་ཤིགས་ལ། །ཞེས་སོགས་སྔར་དྲངས་པའི་ལུང་དེས་ཀྱང་ངེས་དོན་གྱི་ཨ་ཐུང་སྙིང་གའི་མི་ཤིགས་
པའི་རླུང་བསྟན་པ་ཡིན་ཏེ། ཨ་ནི་གཙོ་བོ་དམ་པའོ། །ཞེས་གསུངས་པའི་ཕྱིར། མི་ཤིགས་པ་ཕྲ་བའི་རླུང་ནི་རིགས་འདྲ་ནམ་ཡང་རྒྱུན་མི་ཆད་པའི་མི་ཤིགས་པ་ཡིན་ལ། ཐིག་ལེ་མི་ཤིགས་པ་ནི་འཆི་དུས་སུ་འཕོ་འཕྱུགས་བྱེད་དོ། །གཞུང་གཞན་དུ་མ་ལས། ཨ་ཀཱ་རོ་མུ་ཀཾ་སརྦ་
དྷརྨཱ་ཞེས་སོགས་འབྱུང་བའི་སྔགས་དོན་ནི། ཨ་ནི་སྐྱེ་བ་མེད་པའི་ཕྱིར་ཆོས་ཐམས་ཅད་ཀྱི་རྒོའི་ཞེས་པའི་དོན་ཡིན་ལ། སྤྱོད་བསྡུས་སུ་ཡང་དེ་ཁུངས་སུ་མཛད་ཅིང། དེའི་ངེས་དོན་ནི་སྤྱིར་འདུས་བྱས་རང་བཞིན་གྱིས་སྐྱེ་མེད་རྟོགས་པའི་ཤེས་རབ་དང་འདིར་བསྒོམས་སྟོབས་ཀྱིས་རླུང་

[021B] སངས་རྒྱས་ཀྱི་ཆོས་ཁྱད་པར་ཅན་ཐམས་ཅད་དང་ཟུང་འཇུག་གི་སྐུ་འབྱུང་བའི་སྒོ་ཡིན་པའི་དོན་ཏེ། མཚན་བརྗོད་ཀྱི་ལུང་
དོན་ཡང་དེ་ལྟར་རོ། །ངེས་དོན་གྱི་ཨ་ཐུང་རླུང་ཕྲ་བ་ནི་འོད་གསལ་འཆར་བའི་གཞི་ཡིན་པས་ཡིག་འབྲུའི་མཆོག་དང། རྒྱུ་མཚན་དེས་དོན་ཆེ་བ་དང་དམ་པ་ཡིན་པ་དང། ལུས་ཀྱི་ཁོང་ནས་འབྱུང་ཡང་དོན་དམ་པར་སྐྱེ་བ་མེད་པ་དང། རྗོད་བྱེད་ཀྱི་ཚིག་རྒྱུ་མེད་པའོ། །འོན་ཀྱང་བརྗོད་པ་ཀུན་གྱི་རྒྱུ་ཡི་
མཆོག་ཞེས་སོགས་རྐང་པ་གཉིས་ཀྱིས་ངེས་དོན་གྱི་ཨ་ཐུང་མི་ཤིགས་པའི་རླུང་ལས་རླུང་འགའ་ཞིག་དབྱངས་གསལ་གྱི་ངོ་བོར་གྱུར་ནས་མགྲིན་པར་སླེབས་པ་ན་སྒྲ་གསལ་བོར་སྨྲ་བར་འགྱུར་བས། དྲང་དོན་གྱི་ཨ་ཐུང་ཡང་ངག་ཚིག་གཞན་མ་ལུས་པའི་རྩ་བར་བསྟན་པ་ཡིན་ནོ། །
འོ་ན་ལུང་སྟོན་གྱི་ཐུང་ངུ་མ་ལུས་ངག་ཏུ་འགྱུར། །ཞེས་པའི་དོན་ཨ་ཐུང་ངག་ཚིག་མ་ལུས་པའི་རྩ་བར་བསྟན་ཚུལ་དེ་ལྟར་ཡིན་ན། གཅིག་མིན་དུ་མ་མ་ཡིན་ནོ། །ཞེས་པའི་དོན་གང་ཡིན་ཞེ་ན་ཡོད་དེ། ངེས་དོན་གྱི་ཨ་ཐུང་དེ་རིམ་གྱིས་ངག་ཚིག་ཐམས་ཅད་ཀྱི་རྩ་བར་འགྱུར་བས་སྐྱེ་
རིམ་གྱི་ཚེ་གཅིག་མ་ཡིན་ལ། ངོ་བོའི་སྒོ་ནས་སམ་ཐིམ་རིམ་གྱི་མཐར་དུ་མ་མ་ཡིན་ནོ། །ཞེས་པ་ཡིན་པའི་ཕྱིར་རོ། །ལྔ་པ་ངག་དབེན་སྲོག་རྩོལ་གྱི་ཡན་ལག་ཏུ་འགྱུར་ཚུལ་ནི། རྒྱུད་ཕྱི་མ་ལས། ཡེ་ཤེས་ལྔ་ཡི་རང་བཞིན་དབུགས། །འབྱུང་བ་ལྔ་ཡི་ངོ་བོ་ཉིད། །གོང་བུའི་གཟུགས་ཀྱིས་
ཕྱུང་ནས་ནི། །སྣ་ཡི་རྩེ་མོར་རབ་ཏུ་བརྟག་རིན་ཆེན་ཁ་དོག་སྣ་ལྔ་པ། །སྲོག་དང་རྩོལ་བ་ཞེས་བྱར་བཤད། །རང་སྔགས་སྙིང་གར་བསམས་ནས་ནི། །སྲོག་ནི་ཐིག་ལེར་གྱུར་པ་བཞག་ཞེས་པས་སྲོག་རྩོལ་གསུམ་བསྒོམ་ཚུལ་བསྟན་ཏེ། རྐང་པ་དང་པོ་བཞིས་གསང་བའི་

[022A]༄༅། །སྣ་རྩེར་རྫས་ཀྱི་ཐིག་ལེ་དང། དེ་ནས་རྐང་པ་གཉིས་ཀྱིས་གདོང་གི་སྣ་རྩེར་འོད་ཀྱི་ཐིག་ལེ་དང། སྙིང་གར་ཞེས་པ་མན་གྱིས་སྙིང་གའི་སྣ་རྩེར་སྔགས་ཀྱི་ཐིག་ལེ་བསྒོམ་ཚུལ་བསྟན་པའི་ཕྱིར་ཏེ། གཞི་དུས་ཀྱི་ཡེ་ཤེས་ལྔ་དང། འབྱུང་བ་ལྔའི་ངོ་བོར་གྱུར་པའི་རླུང་ཐིག་ལེའི་
གཟུགས་རང་དང་ཕྱག་རྒྱའི་དྷཱུ་ཏཱིའི་མར་སྣ་འཕྲད་མཚམས་སུ་བསྒོམ་པ་དང། རླུང་ཐིག་དེ་ཉིད་ཡི་གེ་གསུམ་གྱི་གདངས་དང་སྦྱར་ཏེ་སྟེང་སྒོར་རྡོར་བཟླས་བྱེད་པ་དང། སྙིང་གའི་རྩ་འཁོར་གྱི་དྷཱུ་ཏཱིའི་ནང་དུ་ཐིག་ལེ་ཨ་ཐུང་དང་བཅས་པ་བསྒོམ་པར་བྱ་བའི་སྲོག་རྩེ་རྩོལ་གསུམ་རིམ་པར་བསྟན་པའི་ཕྱིར་
དེ་ལྟར་བསྒོམས་པའི་རྣལ་འབྱོར་གསུམ་ལ་སྲོག་རྩོལ་ཞེས་བྱ་སྟེ། སྲོག་ནི་འདིར་ཚེ་གནས་པའི་རླུང་དང། རྩོལ་བ་ནི་རིང་དུ་བསྲིང་བ་ལ་འཇུག་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། འོ་ན། སྔགས་རྫས་ཀྱི་ཐིག་ལེ་སྒོམ་པ་ན་རླུང་ལ་དངོས་སུ་དམིགས་པ་མི་འདུག་པས་སྲོག་རྩོལ་
དུ་ཇི་ལྟར་འགྱུར་ཞེ་ན། སྐྱོན་མེད་དེ། རླུང་དབུ་མར་འཇུག་པའི་ཐབས་དངོས་ཡིན་པས་སྲོག་རྩོལ་དུ་འགྲོ་བའི་ཕྱིར་རོ། །དྲུག་པ་ལ་གསུམ། སྲོག་རྩོལ་གསུམ་སྒོམ་པའི་རིམ་པ། རྡོར་བཟླས་ཀྱི་ཐུན་མོང་མ་ཡིན་པའི་བྱེད་ལས། དེ་ལྟར་བསྒོམས་པས་ཉམས་མྱོང་སྐྱེ་ཚུལ་ལོ། །
དང་པོ་ལ་གསུམ། སྙིང་གའི་སྣ་རྩེར་སྔགས་ཀྱི་ཐིག་ལེ། གདོང་གི་སྣ་རྩེར་འོད་ཀྱི་ཐིག་ལེ། གསང་བའི་སྣ་རྩེར་རྫས་ཀྱི་ཐིག་ལེ་བསྒོམ་པའི་ཚུལ་ལོ། །དང་པོ་ནི། སྨོན་ལམ་ལས། ཐིག་ལེའི་རྒྱལ་པོ་སྔགས་ཀྱི་ཐིག་ལེ་མཆོག་ཞེས་སོགས་ཀྱི་རྐང་པ་བཞིས་བསྟན་པ་ལྟར་
ཏེ། འདི་ལ་གཉིས། སྔགས་ཐིག་ཉེ་ཚེ་བ་དང། སྔགས་འཁོར་སྒོམ་པའི་ཚུལ་ལོ། །དང་པོ་ནི་རྩ་རྒྱུད་ལས། རིན་ཆེན་ཆེན་པོ་ཁ་དོག་ལྔ། །ཞེས་སོགས་གསུངས་པའི་ལུང་ནི་གོང་དུ་དྲངས་ཟིན་ལ། དེའི་འགྲེལ་པ་ལས། རིན་པོ་ཆེ་ནི་མི་ཤིགས་པར་གྲགས་པ་སྟེ། སངས་རྒྱས་

[022B] །ཞེས་སོགས་བཤད་པ་ལྟར་ཏེ། འདི་སྒོམ་པར་བྱེད་པ་ལ། གནས་གང་དུ། རྟེན་གང་གིས། ཚུལ་ཇི་ལྟར་དུ། དབྱིབས་དང་ཁ་དོག་གི་ཁྱད་པར། དེ་བསྒོམས་པའི་ཕན་ཡོན་དང་ལྔའི། དང་པོ་ནི། རྩ་རྒྱུད་ལས། དགོན་པ་ཆེན་པོའི་ས་ཕྱོགས་སུ། །ཞེས་སོགས་ཀྱིས་བསྟན། གཉིས་པ་ནི་
ལུས་དབེན་གྱི་གསང་ཆེན་རྡོ་རྗེ་འཆང་གི་རྣལ་འབྱོར་ལ་གནས་པས་སྒོམ། གསུམ་པ་ནི་ལུས་དང་དུས་དང་ཡུལ་དང་རླུང་གི་གནད་བཞི་དང་ལྡན་པས་སྒོམ། བཞི་པ་ནི་ཀུ་ཀུ་རི་པས་ཐིག་ལེ་དཀར་དམར་གའུ་ཁ་སྦྱོར་ལྟ་བུ་དང། ཞལ་ལུང་ལས་དཀར་ལ་དམར་བའི་མདངས་ཅན་དང། སྤྱོད་བསྡུས་དང་རིམ་ལྔར་
ཨ་ཐུང་དང་བཅས་ཏེ་བསྒོམ་པར་བྱ་བར་བཤད་ཅིང། རྡོ་རྗེ་འཕྲེང་བར་ཧཱུཾ་དང་བཅས་པར་བཤད་པས་རྒྱས་བསྡུས་སམ་གང་རུང་གིས་ཆོག་པའོ། །ལྔ་པ་ནི། དེ་བསྒོམས་པ་ལ་བརྟེན་ནས་ལྷན་སྐྱེས་ཀྱི་བདེ་ཆེན་སྐྱེ་བར་མངོན་བརྗོད་དང། དྲིལ་བུ་པས་ཀྱང་བཤད་དོ། །གཉིས་པ་སྔགས་ཀྱི་འཁོར་ལོ་
སྒོམ་པ་རྒྱུད་དང་འཕགས་པ་ཡབ་སྲས་ཀྱིས་གསལ་བར་མ་བཤད་ཀྱང། ནཱ་རོ་པས་བཤད་པ་ལྟར་ལེགས་པས། དེའི་ཚུལ་ནི་སྙིང་གར་རྩ་འདབ་བརྒྱད་པ་སུམ་རིམ་མམ། རྩ་འདབ་བརྒྱད་ཀྱི་ངོ་བོར་མོས་པའི་པདྨ་དམར་པོ་འདབ་མ་ལ་བརྒྱད་པ་སུམ་རིམ་གང་རུང་གི་ཕྱིའི་འདབ་མ་ལ་དབྱངས་ཡིག་
བཅུ་གཉིས་སྣང་བ་མཚོན་བྱེད་ཁ་དོག་དཀར་པོ། བར་པ་ལ་མ་ཡིག་དང་ཀྵ་ཡིག་དོར་བའི་གསལ་བྱེད་མཆེད་པ་མཚོན་བྱེད་དམར་པོ། ནང་གི་ཕྱོགས་བཞིའི་འདབ་མ་གཉེར་ཐོབ་མཚོན་བྱེད་རྀ་ལྀ་བཞི་ནག་པོ། ཡི་གེ་ཐམས་ཅད་ཐིག་ལེས་བརྒྱན་པ། རྩའི་བསྒོམས་ན་ནང་དུ་ཕྱི་ནང་དང། བད་
འདབ་ལ་འཕྲེང་བསྒྲིགས་ཀྱི་རྣམ་པར་གསལ་གདབ་ཅིང། དབུས་སུ་མི་ཤིགས་པའི་ཐིག་ལེ་ཨ་ཐུང་ཐུར་དང་བཅས་པ་ལ་སེམས་འཛིན་པ་སྟེ། དེ་ཡང་དྷཱུ་ཏཱིར་སྡུད་སླ་བའི་ཆེ་དུ་སྒོམ་པར་བྱེད་པ་ཡིན་གྱི། ངེས་པར་བསྒོམ་དགོས་པའི་ཡན་ལག་ནི་མིན་ཏེ། རྒྱུད་དང་འཕགས་པ་ཡབ་སྲས་ཀྱིས་མ་བཤད་

[023A]༄༅། །ཅིང་མར་ལུགས་ཀྱི་གདམས་པ་གཅིག་ནས་སྔགས་འཁོར་མེད་པར་ཐིག་ལེ་ཨ་ཐུང་དང་བཅས་པ་ཙམ་ཞིག་བསྒོམ་པར་གསུངས་པའི་ཕྱིར་རོ། །གཉིས་པ་འོད་ཀྱི་ཐིག་ལེ་ནི། སྨོན་ལམ་ལས། གདོང་གི་སྣ་རྩེར་འོད་ཀྱི་ཐིག་ལེའི་གདངས། །ཞེས་སོགས་ཚིགས་བཅད་གཅིག་གིས་
སྟོན་ཏེ། འདི་ལ་བཞི། དགོས་པ་གང་གི་ཕྱིར་རླུང་གང་ལ་རྡོར་བཟླས་བྱ་བ། གནས་གང་ནས། རླུང་ངག་དབྱེར་མེད་དུ་སྦྱོར་ཚུལ། རྡོར་བཟླས་ཀྱི་དབྱེ་བའོ། །དང་པོ་ནི། ཞི་རྒྱས་ཀྱི་དངོས་གྲུབ་ཀྱི་ཆེད་དུ་རྩ་བའི་རླུང་ལ་བྱེད་པ། མངོན་ཤེས་ཀྱི་ཆེད་དུ་ཡན་ལག་གི་རླུང་ལ་བྱེད་པ། སེམས་དབེན་གྱི་
སྟོང་པ་རྣམས་བསྐྱེད་པའི་ཆེད་དུ་རླུང་དགུ་ལ་རྡོར་བཟླས་བྱེད་པ་གསུམ་ལས། འདིར་ཕྱི་མ་ཉིད་ཡིན་ནོ། །གཉིས་པ་དང་གསུམ་པ་ནི་སྙིང་གའི་མི་ཤིགས་པའི་ཐིག་ལེ་ལ་དམིགས་ནས་རླུང་འཇུག་ལྡང་གནས་གསུམ་གྱི་རང་གདངས་ཡི་གེ་གསུམ་གྱི་གདངས་སུ་ཤར་བའི་སྒོ་ན་བྱེད་པ་ཡིན་གྱི། རླུང་
སྔགས་ངོ་བོ་ཐ་དད་དུ་བྱས་པའི་ཚུལ་གྱིས་མིན་ཏེ། ཐ་དད་དུ་ཞེན་པ་ནི་རྡོར་བཟླས་ཀྱི་མི་མཐུན་ཕྱོགས་ཡིན་པའི་ཕྱིར་ཏེ། རྩ་རྒྱུད་ལས། སློངས་མོ་ཟ་ཞིང་མི་བཟླ་སྟེ། །ཞེས་དང། དེའི་དོན་ལུང་དོན་ལས། ཐ་དད་ཡི་གེ་སློངས་མོ་ཡིན། །དེ་འདོན་པ་ནི་ཟ་བ་སྟེ། །ཞེས་གསུངས་པའི་ཕྱིར། འདིར་རླུང་ལྡང་
འཇུག་གནས་གསུམ་ཡི་གེ་གསུམ་དང་སྦྱོར་ཚུལ་ཡོད་དེ། རླུང་ནང་དུ་འཇུག་པའི་རང་གདངས་ཨོཾ་གྱི་གདངས་དང། གནས་པའི་རང་གདངས་ཨཱའི་གདངས་དང། ཕྱིར་འབྱུང་བའི་རང་གདངས་ཧཱུཾ་གི་གདངས་སུ་ཤང་ཤར་བར་མོས་ནས་སྙིང་གའི་མི་ཤིགས་པའི་ཐིག་ལེ་ལ་འཇུག་ལྡང་གནས་གསུམ་བྱེད་པ་ཡིན་
པའི་ཕྱིར་རོ། །བཞི་པ་དབྱེ་བ་ལ་གསུམ་སྟེ། ཡུལ་དང་སྔགས་དང་གནས་ཀྱི་སྒོ་ནས་གསུམ་ཡོད་པའི་ཕྱིར། དང་པོ་ལ་གཉིས་ཏེ། རྩ་བ་དང་ཡན་ལག་གི་རླུང་གི་རྡོར་བཟླས་གཉིས་ཡོད་པའི་ཕྱིར། དང་པོ་ལ་རྩ་བའི་རླུང་བཞི་དང། གཉིས་པ་ལ་ཡན་ལག་གི་རླུང་ལྔར་ཡང་དབྱེའོ། །གཉིས་པ་ལ་

[023B] ཧཱུཾ་ཧོ་སྟེ་ཡི་གེ་གཉིས་ཀྱི་རྡོར་བཟླས་དང། ཨོཾ་ཨཱ་ཧཱུཾ་སྟེ་ཡི་གེ་གསུམ་གྱི་རྡོར་བཟླས་གཉིས་ཡོད་པའི་ཕྱིར། འདི་ལ་ཡི་གེ་གཉིས་ཀྱི་རྡོར་བཟླས་བྱེད་པའི་ཚེ་རླུང་འཇུག་ལྡང་གཉིས་དང་སྦྱོར་བ་ཡིན་ལ། ཡི་གེ་གསུམ་གྱི་རྡོར་བཟླས་ལ་འཇུག་ལྡང་གནས་གསུམ་དང་སྦྱོར་བ་ནི་བཤད་པ་ལྟར་རོ། །
གལ་ཏེ་གཞི་ལ་རླུང་འཇུག་ལྡང་གཉིས་ལ་མ་གཏོགས་པའི་གནས་པ་ཟུར་དུ་མེད་པས་ཇི་ལྟར་བྱ་སྙམ་ན། སྐྱོན་མེད་དེ། འཇུག་ལྡང་གང་རུང་གི་ཡུན་ཚད་དང་མཉམ་པའི་གནས་པ་རེ་ཆེད་དུ་བྱ་དགོས་པའི་ཕྱིར་རོ། །གཞན་ཡང་རྟེན་གྱི་སྒོ་ནས་གཉིས་ཏེ། བསྐྱེད་རིམ་པ་དང། རྫོགས་རིམ་པའི་རྡོར་བཟླས་
གཉིས་ཡོད་ཅིང། ཕྱི་མ་ལ་ངག་དབེན། སེམས་དབེན། སྒྱུ་ལུས། ཟུང་འཇུག་གི་བཟླས་པ་དང་བཞི་ཡོད་པའི་ཕྱིར་རོ། །གསུམ་པ་རྫས་ཀྱི་ཐིག་ལེ་ནི། སྨོན་ལམ་ལས། ཐབས་ཤེས་གསང་བའི་རྩ་མཆོག་གཉིས་ཀྱི་རྩེར། །ཞེས་སོགས་རྐང་པ་བཞིས་སྟོན་ཏེ། འདི་ལ་གཉིས། རང་དང་ལས་
རྒྱ་གཉིས་དང། རང་དང་ཡེ་རྒྱ་གཉིས་སྙོམས་པར་ཞུགས་པའི་བྱང་སེམས་དྷཱུ་ཏཱིའི་མར་སྣ་འཕྲད་མཚམས་སུ་ཐིག་ལེ་དམིགས་རྟེན་དུ་བྱས་ནས་སྒོམ་པའི་ཚུལ་གཉིས་ཡོད་པའི་ཕྱིར། དེ་ལྟར་སྒོམ་པར་བྱེད་པ་དེ་ནི་རླུང་དྷཱུ་ཏཱི་སྡུད་པ་ཙམ་གྱི་ཕྱིར་མ་ཡིན་ཏེ། ལུས་དབེན་གྱི་སྐབས་སུ་རླུང་དྷཱུ་ཏཱིར་སྡུད་
པའི་ནུས་པ་ཐོབ་པའི་ཕྱིར། དེས་ན་དེ་ལྟར་སྒོམ་པ་ལ་དགོས་པ་ཡོད་དེ། སྲོག་རྩོལ་སྔ་མ་གཉིས་ཀྱིས་རླུང་བསྡུས་པའི་བོགས་འདོན་དུ་སོང་ནས་སྙིང་གའི་རྩ་མདུད་རྫོགས་པར་འགྲོལ་བའི་ཐབས་ཁྱད་པར་ཅན་དུ་འགྱུར་བའི་ཕྱིར། དེའི་ཚུལ་ཡོད་དེ། དེ་ལྟར་བསྒོམས་པས་བྱང་སེམས་ཞུ་བས་བདེ་བ་དང་
སྟོང་པ་བཞི་སྔར་ལས་ཀྱང་ལྷག་པ་ཁྱད་པར་ཅན་འདྲེན་ནུས་པའི་ཕྱིར་རོ། །གཉིས་པ་ལ་གཉིས། རྡོར་བཟླས་ཀྱིས་སྙིང་གའི་རྩ་མདུད་དགྲོལ་ནུས་པར་བསྟན་པ་དང། དེ་དགྲོལ་བ་དེ་རྩ་མདུད་གཞན་དགྲོལ་བའི་གཙོ་བོར་བསྟན་པའོ། །དང་པོ་ནི། རྡོར་བཟླས་ཀྱིས་སྙིང་གའི་རྩ་མདུད་འགྲོལ་

[024A]༄༅། །བར་བྱེད་དགོས་ཏེ། རྡོར་འཕྲེང་ལས། སྔགས་ཀྱི་དེ་ཉིད་ཀྱིས་དེ་འབྱེད། །རྣལ་འབྱོར་མདུད་པ་བཀྲོལ་ནས་ནི། །རླུང་གི་དེ་ཉིད་དག་པ་སྟེ། །ཁྱད་པར་དབྱེ་བའི་སྦྱོར་བ་ཡིས། །ཞེས་གསུངས་པའི་ཕྱིར། དགྲོལ་ཚུལ་ཡོད་དེ། དཔེར་ན། སྙུགས་མའི་སྦུབས་འགགས་པ་ཐུར་མས་སེལ་བ་ལྟར་
རྡོར་བཟླས་ཀྱིས་རིམ་གྱིས་སྙིང་གའི་རྩ་མདུད་ལྷོད་པོར་བྱས་ནས་རྫོགས་པར་འགྲོལ་བར་བྱེད་ནུས་པའི་ཕྱིར། རྫོགས་པར་གྲོལ་བའི་ཚེ་སྙིང་གའི་པདྨ་དེ་ཉིད་གྱེན་དུ་ལོག་དགོས་པ་ཡིན་ཏེ། རྡོར་འཕྲེང་ལས། སྙིང་གའི་པདྨ་སྟེང་བལྟས་འཇིག་ཞེས་དང། ཕྱག་ཆེན་ཐིག་ལེ་ལས་ཀྱང། གང་ཞིག་པདྨ་ཁ་
སྦུབས་འདི། །སྐད་ཅིག་གིས་ནི་གྱེན་དུ་འགྱུར། །ཞེས་གསུངས་པའི་ཕྱིར། གཞན་ཡང་སྙིང་གའི་རྩ་མདུད་ནི་རྡོར་བཟླས་ཀྱིས་རྫོགས་པར་འགྲོལ་དགོས་ཏེ། རྩ་མདུད་གཞན་ལས་སྙིང་གའི་རྩ་མདུད་དགྲོལ་དཀའ་ཞིང། དེ་མ་གྲོལ་ན་སེམས་དབེན་མཐར་ཐུག་མི་སྐྱེ་ལ། དེ་སྐྱེ་བ་ལ་སྲོག་ཐུར་བསྲེ་དགོས་
དེ་ལ་སྙིང་གའི་རྩ་མདུད་རྫོགས་པར་གྲོལ་དགོས་ཞིང། དེ་ནི་རྡོར་བཟླས་ཀྱིས་བྱེད་དགོས་པའི་ཕྱིར། དང་པོ་གྲུབ་སྟེ། རྩ་མདུད་གཞན་ལ་རོ་རྐྱང་གི་མདུད་པ་རེ་རེ་ལས་མེད། སྙིང་གའི་དྷཱུ་ཏཱི་ལ་རོ་རྐྱང་གིས་མདུད་པ་གསུམ་གསུམ་གྱིས་དཀྲིས་པའི་ཕྱིར་ཏེ། རྡོར་འཕྲེང་ལས། དེ་ཡང་དབྱེ་བར་དཀའ་བ་ཡི། །
དབུས་སུ་མདུད་པ་གསུམ་གྱིས་དཀྲིས། །ཞེས་གསུངས་པའི་ཕྱིར། གཉིས་པ་གྲུབ་སྟེ། དེ་ཉིད་ལས། སྦྱོར་བ་དེ་ཡང་མི་ཤེས་པར། །རླུང་འཛིན་པ་ལ་རྣལ་འབྱོར་གྱིས། །ཐོབ་པར་དཀའ། །ཞེས་དང། དབུས་ཀྱི་མདུད་བ་དེ་ཡང་ནི། །དེ་ཕྱེ་ན་ནི་དངོས་གྲུབ་འགྱུར། །ཞེས་གསུངས་པའི་ཕྱིར། རྡོར་བཟླས་
ཞེས་བརྗོད་པའི་རྒྱུ་མཚན་ཡོད་དེ། རྡོ་རྗེའི་སྐད་དོད་བཛྲ་ཞེས་པ་ནི་མི་ཕྱེད་པའི་དོན་ཡིན་པས། རླུང་སྔགས་དབྱེར་མི་ཕྱེད་པའི་ཚུལ་གྱིས་བཟླ་བར་བྱ་དགོས་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། གཉིས་པ་ལ། ཡི་གེ་གསུམ་གྱི་དྲང་ངེས་ཀྱི་སྔགས་བཏུ་ཤེས་དགོས་པས་འདི་ལ་གསུམ་སྟེ། དྲང་དོན་གྱི་

[024B] མགྲིན་པའི་གྱེན་རྒྱུ། སྤྱི་བོའི་བྱང་སེམས་གསུམ་ནི་རིམ་པ་བཞིན་དུ་ཨ་ཨུ་མ་གསུམ་གྱི་ངེས་དོན་རླུང་གཉིས་དང་ཐིག་ལེ་གསུམ། སྤྱི་བོའི་རྩ་འཁོར་གྱི་དབུ་མའི་ནང་དུ་སྡུད་པ་ནི། ཨོཾ་ཡིག་སྤྱི་བོར་འགོད་པའི་ངེས་དོན། ཨཱ་ནི་ཨ་ཨ་
ཧ་གསུམ་ལས་བྱུང་བ་དེ་བཞིན་དུ་སྙིང་གའི་སྲོག་འཛིན། མགྲིན་པའི་གྱེན་རྒྱུ། གསང་གནས་ཀྱི་ཐུར་སེལ་གསུམ་རིམ་པ་བཞིན་དུ་ཨ་ཨ་ཧ་གསུམ་གྱི་ངེས་དོན། རླུང་གསུམ་པོ་མགྲིན་པའི་རྩ་འཁོར་གྱི་དབུ་མའི་ནང་དུ་སྡུད་པ་ནི། ཨཱ་ཡིག་མགྲིན་པར་འགོད་པའི་ངེས་དོན། ཧཱུཾ་ནི་ཧ་ཨཱུ་མ་གསུམ་ལས་བྱུང་
བ་དེ་བཞིན་དུ་ཐུར་སེལ། གྱེན་རྒྱུ། སྲོག་འཛིན་གསུམ་པོ་རིམ་པ་བཞིན་དུ་ཧ་ཨཱུ་མ་གསུམ་གྱི་ངེས་དོན། རླུང་གསུམ་པོ་སྙིང་གའི་རྩ་འཁོར་གྱི་དབུ་མའི་ནང་དུ་སྡུད་པ་ནི། ཧཱུཾ་ཡིག་སྙིང་གར་འགོད་པའི་ངེས་དོན་ཡིན་པས་སོ། །དྲང་དོན་གྱི་བཏུ་གཞིའི་ཡི་གེ་དེ་རྣམས་ལས་ཡི་གེ་གསུམ་ཇི་ལྟར་འབྱུང་
བའི་ཚུལ་ཡོད་དེ། ཨས་ཨུ་མཐོང་ནས་ཨོར་སོང། དེ་ལ་མ་ཡིག་ཐིག་ལེར་བྱིན་པས་ཨོཾ་དུ་སོང། ཨས་ཨ་མཐོང་བས་འདྲ་བའི་ཡི་གེ་ལས་ཨཱ་རིང་པོར་སོང། ཧ་དང་ས་དང་ར་སྲོག་མེད་རྣམ་བཅད་དུ་འགྲོ་བས་འདིར་ཧ་རྣམ་བཅད་དུ་སོང་བས་ཨཱ་ཧ་སྲོག་མེད་ཨཱུ་རིང་པོ་ལ་བཅུག་པས་ཧཱུ་ཡིག་ཏུ་
སོང། དེ་ལ་མ་ཡིག་ཐིག་ལེར་བྱིན་པས་ཧཱུཾ་ཡིག་ཏུ་སོང་བ་ཡིན་པའི་ཕྱིར། གསུམ་པ་ཉམས་མྱོང་ཇི་ལྟར་སྐྱེ་ཚུལ་ལ་གཉིས། སྙིང་གར་མི་ཤིགས་པ་བསྒོམས་པའི་ཉམས་མྱོང་དང། སྲོག་རྩོལ་ལྷག་མ་བསྒོམས་པའི་ཉམས་མྱོང་སྐྱེ་ཚུལ་ལོ། །དང་པོ་ནི་སྙིང་གར་མི་ཤིགས་པ་བསྒོམས་
པ་ལས་མཚན་མ་ལྔའམ་བརྒྱད་འབྱུང་བ་ཡིན་ཏེ། ཞལ་ལུང་ལས་གསུངས་པ་ལྟར། ས་ཆུ་ལ་ཐིམ་པ་སོགས་ཀྱི་རྟགས་ལྔ་དང། ཀུ་ཀུ་རི་པས་བཤད་པ་ལྟར་དེའི་སྟེང་དུ་སྣང་བ་གསུམ་དང་བཅས་པ་བརྒྱད་འབྱུང་བའི་ཕྱིར། གཉིས་པ་ལ་གསུམ། རྡོར་བཟླས་བྱས་པས་ཟླ་བ་སོ་སོའི་ཉམས་མྱོང་

[025A]༄༅། །དང། རྡོར་བཟླས་ཀྱིས་རླུང་དྷཱུཏཱིར་ཐིམ་པར་བྱེད་ཚུལ། གཏུམ་མོ་སྦོར་ཚུལ་ལོ། །དང་པོ་ཡོད་དེ། རྡོར་བཟླས་བཤད་པ་བཞིན་ཟླ་བ་དྲུག་བྱེད་པའི་ཟླ་བ་དང་པོ་ལ། ཉིན་ཞག་གཅིག་གི་རླུང་ཉིས་ཁྲི་ཆིག་སྟོང་དྲུག་བརྒྱ་པོ་ལྷག་ཆད་མེད་པར་སྙོམས་པར་བྱེད། ཟླ་བ་གཉིས་པ་ལ་རླུང་དེ་རྣམས་ཐུན་
ཚོད་བརྒྱད་དུ་སྙོམས་པར་བྱེད། གསུམ་པ་ལ་རྩ་འཁོར་རྣམས་གསལ་བོར་མཐོང། བཞི་པ་ལ་རླུང་གི་རྒྱུ་ལུགས་དང་ཁ་དོག་གསལ་བར་མཐོང། ལྔ་པ་ལ་རླུང་རྣམས་དབུ་མར་ཞུགས་ནས་ཐིམ་པར་རྩོམ། དྲུག་པ་ལ་སྙིང་གའི་རྩ་མདུད་རྫོགས་པར་གྲོལ་ནས་སེམས་དབེན་གྱི་རྟོག་པ་སྐྱེ་བར་འགྱུར་བའི་ཕྱིར་རོ། །གཉིས་
པ་ཡོད་དེ། རྡོར་བཟླས་བྱེད་པའི་ཚེ་དང་པོར་འཇུག་ལྡང་གནས་གསུམ་ཡི་གེ་གསུམ་གྱི་གདངས་སུ་མོས་པ་ཙམ་དང། དབུ་མའི་ནང་ནས་བྱེད་པ་ཡང་མོས་པ་ཙམ་ཡིན་ཡང། དེ་ལྟར་མོས་པས་གོམས་པ་ན་མཚམས་ཞིག་ནས་གནས་པ་རིང་དུ་འགྲོ་ཞིང་འབྱུང་འཇུག་ཐུང་དུ་འགྲོ་བས། མཐར་གནས་པ་
འབའ་ཞིག་ཏུ་འགྱུར་བའི་ཕྱིར་ཏེ། ལུང་སྟོན་ལས། གསུམ་པོ་དེ་ཉིད་གཅིག་གྱུར་པ། །འགྲོ་བ་མེད་ཅིང་འོང་བ་མེད། །ཅེས་གསུངས་པའི་ཕྱིར་རོ། །གསུམ་པ་ནི། རྡོར་བཟླས་བྱས་པས་རླུང་ཐིམ་ནུས་ཀྱང། དེས་གཏུམ་མོ་ཇི་ལྟར་སྦོར་ཞེ་ན། ཡོད་དེ། ཐུར་སེལ་ལ་རྡོར་བཟླས་བྱས་པས་གཏུམ་མོ་སྦར་
ནས་བྱང་སེམས་འཇུ་ཞིང་བདེ་ཆེན་བསྐྱེད་པར་བྱེད་པའི་ཕྱིར་ཏེ། ཞལ་ལུང་ལས། སུམ་མདོར་ཡེ་ཤེས་མེ་འབར་བས། །ཁམས་ཞུ་ནས་ནི། །ཞེས་གསུངས་པའི་ཕྱིར་རོ། །སྲོག་རྩོལ་གསུམ་བསྒོམས་པའི་དགོས་པའི་སྐབས་དོན་ཡོད་དེ། སེམས་དབེན་སྐྱེ་བའི་ཆེད་ཡིན་པའི་ཕྱིར་ཏེ། སྨོན་ལམ་
ལས། སྣ་རྩེ་གསུམ་དུ་ཐིག་ལེ་རྣམ་གསུམ་གྱི། །ཞེས་སོགས་རྐང་པ་བཞིས་དེ་ལྟར་བསྟན་པའི་ཕྱིར་རོ། །གསུམ་པ་སེམས་དབེན་ལ་ལྔ། སེམས་ཀྱི་ཆོས་ཉིད་རྟོགས་དགོས་ཚུལ། སེམས་ཀྱི་རང་བཞིན་གསུང་རབ་ལས་བསྟན་ཚུལ། དེ་རྟོགས་པའི་ཐབས་ཁྱད་པར་ཅན་བླ་མེད་ཀྱི་

[025B] རྒྱུད་ཀྱི་དོན་སྣང་བ་དང་རང་བཞིན་བཤད་པ། དེ་ཤེས་པའི་ཕན་ཡོན་དང་མ་ཤེས་པའི་ཉེས་དམིགས་བཤད་པའོ། །དང་པོ་ནི། རྡོར་བཟླས་ལ་ལོབས་ནས་ཚེ་འདིར་འཚང་རྒྱ་བར་འདོད་བས། སེམས་ཀྱི་ཆོས་ཉིད་རྟོགས་པའི་སེམས་དབེན་ལ་བསླབ་པར་བྱ་དགོས་ཏེ། དེ་དགོས་པར་ཚད་ལྡན་གྱི་
གཞུང་དུ་མ་ལས་གསུངས་པའི་ཕྱིར། གལ་ཏེ་སེམས་དབེན་གྱིས་སེམས་ཀྱི་རང་བཞིན་ཆོས་ཉིད་རྟོགས་ན། དོན་གྱི་འོད་གསལ་དང་ཁྱད་མེད་དུ་འགྱུར་ཞེ་ན། སྐྱོན་མེད་དེ། མངོན་སུམ་དུ་རྟོགས་མ་རྟོགས་ཀྱི་ཁྱད་པར་ཡོད་པའི་ཕྱིར་ཏེ། དོན་གྱི་འོད་གསལ་གྱིས་དེ་མངོན་སུམ་དུ་རྟོགས་ཅིང། སེམས་
དབེན་གྱིས་དོན་སྤྱིའི་ཚུལ་གྱིས་རྟོགས་པའི་ཕྱིར། གཉིས་པ་སེམས་ཀྱི་ངང་ཚུལ་གསུང་རབ་ནས་བཤད་ཚུལ་ཡོད་དེ། ལང་ཀར་གཤེགས་པ་དང། བཟང་སྐྱོང་གིས་ཞུས་པའི་མདོ་དང། རྒྱུད་སྡེ་དུ་མ་ལས་ཀྱང་བཤད་པའི་ཕྱིར། མདོའི་དབང་དུ་བྱས་ན་བཟང་སྐྱོང་གིས་ཞུས་པ་དེར་སེམས་ཀྱི་ངོ་བོ་དང་སྐྱེ་བ་འཛིན་ཚུལ་ནི་ཤིན་
ཏུ་རྒྱས་ལ་ཟབ་པ་ཞིག་སྣང་ངོ། །གསུམ་པ་ནི། སེམས་ཀྱི་རང་བཞིན་རྟོགས་པའི་ཐབས་ཁྱད་པར་ཅན་ནི་བླ་མེད་ཀྱི་རྒྱུད་ཡིན་ཏེ། འདུས་པ་ལ་སོགས་པའི་བླ་མེད་ཀྱི་རྒྱུད་དང། དེའི་དགོངས་འགྲེལ་རྣམས་ལས་ནི་ལྷན་སྐྱེས་ཀྱི་བདེ་བས་སྟོང་ཉིད་རྟོགས་པའི་ཚུལ་རྒྱས་པར་བསྟན་གྱི། རྒྱུད་སྡེ་འོག་མ་དང་
མདོ་སྡེ་ལས་ནི་དེ་མི་སྟོན་པའི་ཕྱིར་རོ། །བཞི་པ་ལ་བཞི། སྣང་བ་གསུམ་བཤད་པ། རང་བཞིན་གྱི་རྟོག་པ་བཤད་པ། ཕྱི་ནང་གི་ཐབས་ཀྱིས་ཡེ་ཤེས་སྐྱེ་ཚུལ་བཤད་པ། བདེ་སྟོང་སྦྱོར་ཚུལ་བཤད་པའོ། །དང་པོ་ལ་གཉིས། སྣང་བ་གསུམ་གྱི་མིང་གི་རྣམ་གྲངས། སྣང་བ་གསུམ་སོ་སོའི་མཚན་ཉིད་བཤད་པའོ། །
དང་པོ་ཡོད་དེ། རིམ་པ་བཞིན་དུ་ཤེས་རབ། ཐབས། ཐབས་ཤེས་འདྲེས་མ་དང། སེམས་ཡིད་རྣམ་ཤེས་གསུམ་དང། གཞན་དབང་ཀུན་བཏགས་ཡོངས་གྲུབ་གསུམ་དང། ཞེ་སྡང་འདོད་ཆགས་གཏི་མུག་གསུམ་གྱི་མིང་གིས་སྣང་བ་མཆེད་པ་ཉེར་ཐོབ་གསུམ་བསྟན་པའི་ཕྱིར་རོ། །གཉིས་པ་དེ་གསུམ་གྱི་

[026A]༄༅། །མཚན་ཉིད་ཡོད་དེ། འདི་གསུམ་ལའང་ལུགས་འབྱུང་ལུགས་ལྡོག་གི་སྣང་བ་གསུམ་གསུམ་ཡོད་ཀྱང། ཐུན་མོང་དུ་སྟོན་གནམ་གཡའ་དག་པ་ལ་མཚན་མོ་ཟླ་འོད་ཀྱིས་ཁྱབ་པ་ལྟ་བུའི་སྟོང་སངས་དཀར་ལམ་པའི་སྣང་བ་འཆར་གྱི། གཞན་མི་འཆར་བས་རབ་ཏུ་ཕྱེ་བའི་ཡིད་ཀྱི་ཤེས་པ་དེ་
སྣང་བ་དང་པོའི་མཚན་ཉིད། སྟོན་གནམ་གཡའ་དག་ལ་ཉི་འོད་ཀྱིས་ཁྱབ་པ་ལྟ་བུའི་སྟོང་སངས་དམར་ལམ་པའི་སྣང་བ་འཆར་གྱི། གཞན་མི་འཆར་བས་རབ་ཏུ་ཕྱེ་བའི་ཡིད་ཀྱི་ཤེས་པ་དེ། མཆེད་པའི་མཚན་ཉིད། སྟོན་གནམ་གཡའ་དག་ལ་སྲོད་ཀྱི་སྨག་འཐུག་པོས་ཁྱབ་པ་ལྟ་བུའི་སྟོང་སངས་ནག་ལམ་པའི་
སྣང་བ་འཆར་གྱི། གཞན་མི་འཆར་བས་རབ་ཏུ་ཕྱེ་བའི་ཡིད་ཀྱི་ཤེས་པ་དེ། ཉེར་ཐོབ་ཀྱི་མཚན་ཉིད་དུ་རིགས་པའི་ཕྱིར། དེ་ལྟ་བུའི་སྟོང་པ་གསུམ་གྱི་སྣང་བ་འཆར་ཚུལ་ལ་དངོས་དང། ཆ་འདྲ་གཉིས་ཡོད་དེ། གཞི་ལ་འཆི་དུས་སུ་མཚན་ཉིད་པ་དང། གཉིད་དུས་སུ་ཆ་འདྲ་འཆར་ལ། ལམ་དུས་སུ་སེམས་
དབེན་གྱི་སྐབས་ལྟ་བུ་ལ་མཚན་ཉིད་པ་འཆར་ཞིང། དེའི་སྔོན་དུ་རྗེས་མཐུན་ཙམ་འཆར་བའི་ཕྱིར། སྣང་བ་དང་སྟོང་པའི་ཁྱད་པར་ཅི་ལྟར་ཡིན་ཞེ་ན། ཡོད་དེ། སྣང་བ་གསུམ་ནི་སྣང་བ་འཆར་ཚུལ་གྱི་སྒོ་ནས་བཏགས་ལ། སྟོང་པ་ནི་ཀུན་རྟོག་བཞོན་པའི་རླུང་དང་བཅས་པ་དེ་དང་དེས་སྟོང་པའི་སྒོ་ནས་བརྗོད་པའི་
ཕྱིར། གཉིས་པ་ནི། སྣང་བའི་རང་བཞིན་གྱི་རྟོག་པ་སོ་གསུམ་ཡོད་དེ། རིམ་ལྔ་ལས། ཆགས་བྲལ་དང་ནི་བར་མ་ཉིད། །དེ་བཞིན་དུ་ནི་ཆེན་པོ་དག་ཡིད་ལ་འགྲོ་ཞིང་འོང་བ་དང། མྱ་ངན་ལ་སོགས་གསུམ་དེ་བཞིན། །ཞི་དང་རྣམ་རྟོག་འཇིགས་པ་དང། །འཇིགས་པ་བར་མ་ཤིན་ཏུ་འཇིགས། །སྲེད་
དང་སྲེད་པ་བར་མ་དང། །ཤིན་ཏུ་སྲེད་དང་ཉེར་ལེན་པ། །མི་དགེ་བཀྲེས་དང་སྒོམ་ཉིད་དང། །ཚོར་དང་ཚོར་བ་བར་མ་དང། །ཤིན་ཏུ་ཚོར་བའི་སྐད་ཅིག་དང། །རིག་པ་པོ་དང་རིག་འཛིན་བཞི། །སོ་སོར་རྟོགས་དང་ངོ་ཚ་ཤེས། །སྙིང་རྗེ་དང་ནི་བརྩེ་བ་གསུམ། །དོགས་དང་བསགས་པ་ཉིད་དང་ནི། །ཕྲག་དོག་

[026B] །རང་བཞིན་སུམ་ཅུ་རྩ་གསུམ་གང། །ལུས་ཅན་རྣམས་ཀྱི་རང་རིག་སྟེ། །ཞེས་གསུངས་པའི་ཕྱིར། མཆེད་པའི་རང་བཞིན་བཞི་བཅུ་ཡོད་དེ། དེ་ཉིད་ལས། ཆགས་དང་ཞེན་དང་དེ་བཞིན་དགའ། །དགའ་བ་བར་མ་ཤིན་ཏུ་དགའ། །རངས་དང་ཤིན་ཏུ་མ་གུའི་དང། །ངོ་མཚར་དེ་བཞིན་རྒོད་པ་དང། །ཚིམ་དང་དེ་
བཞིན་འཁྱུད་པ་དང། །འོ་བྱེད་དེ་བཞིན་འཇིབ་པ་དང། །བརྟན་དང་བརྩོན་དང་ང་རྒྱལ་དང། །བྱ་དང་འབྲོག་དང་སྟོབས་དང་ནི། །སྤྲོ་དང་ལྷན་ཅིག་སྐྱེས་ཉིད་དང། །དེ་བཞིན་ལྷན་ཅིག་སྐྱེས་བར་མ། །ཤིན་ཏུ་ལྷན་ཅིག་སྐྱེས་དང་དྲེག་རྣམ་པར་སྒེག་དར་ཞེ་འགྲས་ཉིད། །དགེ་དང་ཚིག་གསལ་བདེན་པ་དང། །མི་བདེན་པ་དང་
དེ་བཞིན་ངེས། །ཉེ་བར་མི་ལེན་སྦྱིན་པ་པོ། །བསྐུལ་དང་དེ་བཞིན་དཔའ་བོ་དང། །ངོ་ཚ་མེད་དང་སྒྱུ་དང་གདུག་མི་བསྲུན་པ་དང་གྱ་གྱུ་ཉིད། །མཚན་ཉིད་བཞི་བཅུ་གང་ཡིན་པ། །ཞེས་གསུངས་པ་ལྟར་ཡིན་པའི་ཕྱིར། ཉེར་ཐོབ་ཀྱི་རང་བཞིན་བདུན་ཡོད་དེ། །ཆགས་པ་བར་མའི་སྐད་ཅིག་དང། །བརྗེད་ངས་པ་དང་འཕྲུལ་
པ་དང། །མི་སྨྲར་གྱུར་དང་སྐྱོ་བ་དང། །ལེ་ལོ་དེ་བཞིན་ཐེ་ཚོམ་སྟེ། །ཞེས་གསུངས་པ་ལྟར་ཡོད་པའི་ཕྱིར། །ཁ་ཅིག་སྣང་བ་གསུམ་དང་དེ་དག་གི་རང་བཞིན་རྣམས་སྤེལ་ནས་སྐྱེ་བར་འདོད་པ་ནི་མི་འཐད་དེ། སྐྱེ་བའི་ཚེ་སྣང་བ་རྣམས་སྐྱེས་པའི་རྗེས་སུ་རང་བཞིན་གྱི་རྟོག་པ་སྐྱེ་ལ་ཐིམ་པའི་ཚེ་རང་བཞིན་རྣམས་ཐིམ་
པའི་རྗེས་སུ་སྣང་བ་རྣམས་རིམ་གྱིས་ཐིམ་པ་ཡིན་པའི་ཕྱིར་རོ། །སྣང་བ་གསུམ་ལ་རང་བཞིན་དེ་ལྟར་འཇོག་པའི་རྒྱུ་མཚན་ཡོད་དེ། རང་བཞིན་དེ་རྣམས་རང་རྒྱུ་སྣང་བ་གསུམ་སོ་སོ་ལས་བྱུང་བའི་ལག་རྗེས་ཀྱི་འབྲས་བུ་ཡིན་པའི་ཕྱིར་རོ། །གསུམ་པ་ཡོད་དེ། ཕྱི་ནང་གི་རྒྱུ་གཉིས་ལས། ནང་རྐྱེན་རྡོར་བཟླས་
དང། སྡུད་རིམ་གཉིས་དགོས་ཤིང། ཕྱི་རྐྱེན་ཚེ་འདིར་འཚང་རྒྱ་བ་ལ་སེམས་དབེན་གྱི་རྟོགས་པ་མཐར་ཐུག་བསྐྱེད་དགོས། དེ་ལ་ལས་རྒྱ་དང་མཉམ་པར་སྦྱོར་དགོས་པའི་ཕྱིར། དང་པོ་གྲུབ་སྟེ། རྡོར་བཟླས་ཀྱིས་ལས་རླུང་གི་རྒྱུ་བ་བཀག་ནས་སྟོང་པ་རྣམས་འདྲེན་པའི་ཕྱིར་ཏེ། རྡོ་རྗེ་འཕྲེང་བ་ལས། རྡོ་རྗེ་བཟླས་

[027A]༄༅། །པ་རབ་སྦྱོར་བས། །རླུང་གི་མཚན་ཉིད་ཤེས་ནས་ནི། །རྣམ་རྟོག་རླུང་རྣམས་རྣམ་པར་གཅོད། །སེམས་ལ་དམིགས་པ་ཐོབ་པར་འགྱུར། །ཞེས་གསུངས་པའི་ཕྱིར། ཕྱི་མ་གྲུབ་སྟེ། ལས་རྒྱ་ལ་མ་བརྟེན་ན་སེམས་དབེན་མཐར་ཐུག་བསྐྱེད་མི་ནུས་པའི་ཕྱིར་ཏེ། ཡེ་ཤེས་རྡོ་རྗེ་ཀུན་ལས་གཏུས་ལས། རྡོ་རྗེ་རང་
པདྨ་ཡང་དག་པར་སྦྱོར་བ་ནི། སེམས་དང་སེམས་ལས་བྱུང་བ་དག་གི་ཐབས་སུ་གྱུར་བའོ། །ཞེས་སོགས་དང། བྷ་ག་དང་ལིངྒ་ཡང་དག་པར་སྦྱོར་བར་མི་ནུས་པ་དེས་ནི་བདེ་བ་ཆེན་པོའི་ཏིང་ངེ་འཛིན་མི་རྙེད་དོ། །ཞེས་དང་རིམ་ལྔ་ལས། སྒྱུ་མ་དག་ནི་ཐམས་ཅད་ལས། །བུད་མེད་སྒྱུ་མ་ཁྱད་པར་འཕགས། །ཡེ་ཤེས་
གསུམ་གྱི་དབྱེ་བ་ནི། །གསལ་བར་འདི་ལས་མཚོན་བར་འགྱུར། །ཞེས་གསུངས་པའི་ཕྱིར། གལ་ཏེ་སེམས་དབེན་མཐར་ཐུག་འདྲེན་པ་ལས་རྒྱ་ལ་བལྟོས་ན། ལས་རྒྱ་ཡང་ཡང་བསྟེན་དགོས་སམ་ཞེ་ན། ཡང་ཡང་བསྟེན་པ་ངེས་པར་དགོས་པ་ནི་མ་ཡིན་ཏེ། རིམ་ལྔ་ལས། ལན་གཅིག་ཙམ་ཞིག་མྱོང་ནས་
ཀྱང། །རྣལ་འབྱོར་སྟོབས་ཀྱིས་འགྲུབ་པར་འགྱུར། །ཞེས་པ་ལྟར་ལན་གཅིག་མཚོན་པ་སྔོན་དུ་སོང་ནས་ཤིན་ཏུ་སྤྲོས་མེད་ཀྱི་སྤྱོད་པ་ལ་བརྟེན་ནས་སེམས་དབེན་མཐར་ཐུག་གི་རྣལ་འབྱོར་བསྐྱེད་ནུས་པའི་ཕྱིར། འོན་ཀྱང་མཁས་གྲུབ་ནོར་བཟང་རྒྱ་མཚོ་ནི་ལས་རྒྱ་ལ་རགས་མ་ལས་པར་ཚེ་གཅིག་ལ་འཚང་
རྒྱ་ནུས་པ་ཞིག་བཞེད་པར་སྣང་ངོ། །བཞི་པ་ནི། ཐབས་དེ་ལྟ་བུ་ལ་བརྟེན་ནས་སྔར་བཤད་པ་ལྟར་བདེ་སྟོང་སྦྱར་ནས་བསྒོམ་པར་བྱ་ཞིང། དེ་ཡང་སྟོང་པ་གསུམ་དང་འོད་གསལ་གྱི་སྐབས་སུ་བདེ་སྟོང་སྦྱར་ནས་སྒོམ་པར་བྱེད་ལ། སྟོང་པ་དང་པོ་གསུམ་གྱི་སྐབས་སུ་སྣང་ངོ་དཀར་དམར་ནག་
ལམ་པའི་རྣམ་པ་འཆར་ཡང། ངེས་ངོར་སྣང་བ་དེ་བཀག་ནས་སྟོང་ཉིད་འཛིན་སྟངས་ཀྱི་ཡུལ་དུ་བྱས་ནས་སྒོམ་པར་གྱེད་པ་ཡིན་ནོ། །གལ་ཏེ་འདིར་འོད་གསལ་གྱི་སྟོང་པ་བསྒོམས་པ་ཡོད་ན། རྗེས་སྨོན་ལམ་ལས། སྟོང་པ་གསུམ་གྱི་སེམས་དབེན་སྐྱེ་བར་ཤོག་ཅེས་གསུངས་པ་ཇི་ལྟར་ཡིན་ཞེ་ན་

[027B] སྟོང་པ་བཞི་པ་ཉེར་ཐོབ་ཏུ་བསྡུས་ནས་བཤད་པ་ཡིན་པའི་ཕྱིར་ཏེ། འདི་ལྟར་ཉེར་ཐོབ་ལ་དང་པོ་དྲན་པ་རྙེད་པ་ཅིག་དང། བར་དུ་དྲན་མེད་ཅིག་དང། མཐར་དྲན་མེད་སངས་པ་ཅིག་དང་གསུམ་ཡོད་པ་ལས་སྟོང་པ་བཞིར་ཕྱེ་བའི་ཚེ་དང་པོ་གཉིས་ཉེར་ཐོབ་དང། ཕྱི་མ་འོད་གསལ་དུ་སྡུད་ལ། གསུམ་དུ་
ཕྱེ་བའི་ཚེ་གསུམ་པོ་སྟོང་ཆེན་དུ་སྡུད་པར་བཤད་པའི་ཕྱིར་རོ། །ལྔ་པ་ནི། སྣང་བ་གསུམ་ལམ་གྱི་ངོ་བོར་བསྐྱེད་ཚུལ་ཤེས་མ་ཤེས་ཀྱི་ཕན་ཡོད་དང་ཉེས་དམིགས་ཡོད་དེ། དེ་ཤེས་ཏེ་རྒྱུད་ལ་བསྐྱེད་ན་དཔེ་དོན་གྱི་འོད་གསལ་འཆར་བ་དང། སྒྱུ་མའི་སྐུ་འགྲུབ་པར་འགྱུར་བ་སོགས་ཀྱི་ཕན་ཡོན་དང། མ་
ཤེས་ན་སྣང་བ་གསུམ་ལས་རང་བཞིན་གྱི་རྟོག་པ་རྣམས་སྐྱེ་ཞིང། དེས་ལས་བསགས་ནས་འཁོར་བར་སྐྱེ་བ་ལེན་པར་འགྱུར་བ་ཡིན་པའི་ཕྱིར་རོ། །གཉིས་པ་བདེན་པ་གཉིས་ཀྱི་རྫོགས་རིམ་བཤད་པ་ལ་གཉིས། བདེན་གཉིས་སོ་སོའི་རྫོགས་རིམ་དང། བདེན་གཉིས་དབྱེར་མེད་ཀྱི་རྫོགས་
རིམ་མོ། །དང་པོ་ལ་གཉིས། ཀུན་རྫོབ་སྒྱུ་ལུས་དང། དོན་དམ་འོད་གསལ་ལོ། །དང་པོ་ལ་གཉིས། དངོས་དང། དེ་དང་འབྲེལ་བའི་གདམས་པའོ། །དང་པོ་ལ་གཉིས། ཉན་པ་པོས་ཇི་ལྟར་བྱ་བ་དང། འཆད་པ་པོས་བཤད་པའི་རིམ་པའོ། །དང་པོ་ནི། འདིར་བསྟན་སྒྱུ་ལུས་ཀྱི་གདམས་ངག་
ཉན་པའི་སློབ་མའི་གཙོ་བོའམ་ཁྱད་པར་ཅན་ནི་ཁྱད་ཆོས་བཞི་དང་ལྡན་པ་ཞིག་དགོས་ཏེ། དབང་སྐུར་ཐོབ་ཅིང་བསྐྱེད་རིམ་མཐར་ཕྱིན་པ། རྒྱུད་སྡེའི་དོན་ལ་མཁས་པ། དབེན་པ་གསུམ་གྱི་རྫོགས་རིམ་ལ་མོས་པ། ཟུང་འཇུག་གི་རྫོགས་རིམ་ལ་མོས་པ་ཞིག་དགོས་པའི་ཕྱིར། དེས་དེ་ཉན་པའི་ཕྱིར་
ཇི་ལྟར་བྱ་བའི་ཚུལ་ཡོད་དེ། བླ་མ་ལ་ཕྱི་ནང་གསང་བའི་མཆོད་པ་ཕུལ་ཏེ། །ཁོང་སྟོང་ཁྱོད་ཀྱི་སྐུ་ལ་མེད། །ཅེས་སོགས་ཀྱིས་བསྟོད་ཅིང་གཡོལ་བ་འདེབས་དགོས་པའི་ཕྱིར། དེ་ཡང་བསྐྱེད་རིམ་ནས་དབེན་པ་གསུམ་གྱི་བར་ལྷ་སྐུ་མཚན་ཉིད་པ་མེད་འདུག་པས། ལྷ་སྐུ་མཚན་ཉིད་པ་ཇི་ལྟར་བསྐྱེད་

[028A]༄༅། །ཅེས་འདྲི་བ་ཡིན་ནོ། །གཉིས་པ་ལ་གཉིས། སྒྱུ་ལུས་ཀྱི་སྔོན་དུ་ཇི་ལྟར་བྱ་བ་དང། སྒྱུ་ལུས་ཀྱི་རིམ་པ་ཉིད་བཤད་པའོ། །དང་པོ་ནི། སློབ་དཔོན་གྱིས་དེ་ལྟ་བུའི་ལྷ་སྐུ་ཁྱད་པར་ཅན་ཇི་ལྟར་བསྐྱེད་པའི་ཚུལ་བཤད་པར་བྱའི་ཉོན་ཅིག་ཅེས་པ་སྔོན་དུ་བཏང་ནས། དེའི་ཚུལ་ནི་
བདག་བྱིན་བརླབ་ལས། བསྐལ་པ་དཔག་ཏུ་མེད་པར་ནི། །ཐོས་པའི་ཕ་རོལ་ཕྱིན་པས་ཀྱང། །བླ་མའི་བཀའ་མེད་སྒྱུ་མ་ནི། །མངོན་དུ་བྱ་བར་མི་ནུས་སོ། །ཞེས་གསུངས་པ་ལྟ་བུའི་རྙེད་དཀའ་བའི་སྒྱུ་མའི་སྐུ་དེ་རྙེད་མ་རྙེད་པའི་སྐྱོན་ཡོན་ནི། རིམ་ལྔ་ལས་བདག་ལ་བྱིན་གྱིས་བརླབ་པའི་རིམ། །
གང་གིས་རྙེད་པར་མ་གྱུར་པ། །མདོ་སྡེ་རྒྱུད་དང་རྟོགས་པ་ལ། །དེ་ཡི་ངལ་བ་དོན་མེད་འགྱུར། །བདག་ལ་བྱིན་བརླབ་རིམ་ཐོབ་པ། །གཙོ་བོ་སངས་རྒྱས་ཀུན་བདག་ཉིད། །ཚེ་འདི་ཉིད་དུ་སངས་རྒྱས་ནི། །ཐེ་ཚོམ་མེད་པར་འཐོབ་པར་འགྱུར། །ཞེས་གསུངས་པ་ལྟར་རོ། །གཉིས་པ་ལ་གཉིས། མན་
ངག་གི་གཞི་འདིང་བ་དང། སྒྱུ་ལུས་བསྒྲུབ་ཚུལ་བཤད་པའོ། །དང་པོ་ནི། གཞི་དུས་སུ་རང་ཆས་སུ་ཡོད་པའི་ཤིན་ཏུ་ཕྲ་བའི་རླུང་སེམས་དངོས་པོ་གཅིག་པོ་དེ་སྒྱུ་ལུས་ཀྱི་སྒྲུབ་གཞི་ཡིན་ཏེ། གཞིའི་སེམས་ཅན་འཆི་བའི་དུས་བྱས་ནས་ཕྱི་མ་གློ་བུར་དུ་རང་དབང་གིས་མི་འབྱུང་གི་རང་རྒྱུ་འཆི་བ་
འོད་གསལ་གྱི་རླུང་སེམས་ཚོགས་པ་ལས་བར་དོར་སྐྱེ་ཞིང། དེ་ནས་སྐྱེ་སྲིད་དུ་འཇུག་པ་ཡིན་ལ། དེ་ཉིད་ཐབས་མཁས་ཀྱིས་ལམ་དུ་བསྒྱུར་ནུས་ན་རྣལ་འབྱོར་པ་ལ་སྒྱུ་མའི་སྐུར་ཤར་ནས་འཚང་རྒྱ་བའི་ཕྱིར་ཏེ། རིམ་ལྔ་ལས། འགྲོ་ཀུན་རང་དབང་མེད་པ་སྟེ། །རང་དབང་དུ་ནི་འབྱུང་མ་ཡིན། །
དེ་ཡི་རྒྱུ་ནི་འོད་གསལ་བ། །འོད་གསལ་ཐམས་ཅད་སྟོང་པའོ། །སེམས་གང་གིས་ནི་བྱིས་པ་རྣམས། །འཁོར་བའི་འཆིང་བས་བཅིངས་གྱུར་བ། །སེམས་དེ་ཉིད་ཀྱིས་རྣལ་འབྱོར་པ། །བདེ་གཤེགས་གནས་སུ་འགྲོ་བར་འགྱུར། །ཞེས་གསུངས་པའི་ཕྱིར། ཡང་འགྲོ་བའི་སྐྱེ་འཆི་བར་དོ་

[028B] རླུང་སེམས་ཕྲ་མོ་དེ་འགྲོ་བ་སྣ་ཚོགས་སུ་སྐྱེ་བ་ཡིན་ཏེ། རྡོར་འཕྲེང་ལས། སྙིང་པོར་གྱུར་བ་རང་སྲོག་ལས། །ཁམས་གསུམ་ན་ནི་གཞན་མེད་དེ། །སྒྱུ་མ་རླུང་གིས་ཁམས་གསུམ་པ། །རྨི་ལམ་རྨི་པ་བཞིན་དུ་མཐོང། །ཞེས་དང། སྐྱེ་དང་གནས་
དང་འཇིགས་པ་དང། །སྲིད་པ་བར་མར་གནས་པ་སྟེ། །ཇི་སྙེད་འཇིག་རྟེན་གྱིས་བཏགས་པ། །སེམས་ཀྱི་རླུང་གི་རྣམ་འཕྲུལ་ལོ། །ཞེས་དང། ལུང་སྟོན་ལས་ཀྱང། འདུ་ཤེས་ཅན་དང་འདུ་ཤེས་མེད། །སེམས་ཅན་དུ་བཏགས་འདིར་གནས་པ། །དེ་རྣམས་རླུང་ལས་བྱུང་བ་སྟེ། །སླར་ཡང་རླུང་
ལས་འགག་པ་ཡིན། །རྣམ་པར་རྟོག་པའི་སེམས་དེ་ནི། །འཁོར་བའི་རྒྱ་མཚོར་གནས་གྱུར་ཀྱང། །དེ་ནི་ཕྱིན་ཅི་ལོག་སོང་བས། །ཁྱི་དང་ཅེ་སྤྱང་གླང་པོ་དང། །སེམས་དེ་རྟར་ཡང་འགྲོ་བར་འགྱུར། །ཞེས་གསུངས་པའི་ཕྱིར། གཞིའི་སེམས་ཅན་གྱི་ཤིན་ཏུ་ཕྲ་བའི་རླུང་སེམས་གཉིས་ཚོགས་པ་དེ་སྒྱུ་མའི་
སྐུའི་སྒྲུབ་གཞི་ཡིན་ཏེ། སེམས་ཅན་གྱི་ལུས་སེམས་ལ་རགས་པ་གནས་སྐབས་པའི་ལུས་སེམས་དང། ཕྲ་བ་གཉུག་མའི་ལུས་སེམས་གཉིས་ཡོད་པར་ངེས་ཤིང། རགས་པའི་ལུས་སེམས་འདོར་ཡང། ཕྲ་བའི་ལུས་སེམས་གཉིས་ཀྱི་རྒྱུན་ལས་སྒྱུ་མའི་སྐུ་སྒྲུབ་པར་བྱེད་པའི་ཕྱིར། དང་པོ་གྲུབ་
སྟེ། སེམས་ཅན་གྱི་ལུས་ལ་རྣམ་སྨིན་གྱི་འབྱུང་ལུས་རགས་པ་དང། དེ་དང་འབྲེལ་བའི་སེམས་དང། ཤིན་ཏུ་ཕྲ་བའི་རླུང་དང་དེ་དང་འབྲེལ་བའི་སེམས་ཕྲ་བ་གཉིས་ཡོད་པའི་ཕྱིར། གཉིས་པ་གྲུབ་སྟེ། རགས་པའི་ལུས་སེམས་གཉིས་ནི་ཆུ་ལ་ཚ་བ་ལྟར་གནས་པས་འདོར་རུང་ཡང། ཕྲ་བའི་ལུས་སེམས་
གཉིས་ནི་ཆུ་ལ་གཤེར་བ་བཞིན་གནས་ཏེ་འབྲལ་དུ་མི་རུང་བའི་ཕྱིར། གང་ཟག་གཅིག་ལ་ལུས་སེམས་ཕྲ་རགས་གཉིས་གཉིས་ཡོད་ཀྱང་རྒྱུད་ཐ་དད་པར་ནི་མི་འགྱུར་ཏེ། ཕྲ་རགས་གཉིས་སྤྱིར་རྟེན་བརྟེན་པ་ཡིན་ཞིང། དེ་གཉིས་ལས་གང་གིས་བྱ་བ་གཙོ་བོར་བྱེད་པའི་ཚེ། ཅིག་ཤོས་བག་ལ་ཞ་བའི་

[029A]༄༅། །ཚུལ་དུ་འབྱུང་བའི་ཕྱིར་དང། དུས་ཐ་དད་པའི་དབང་གིས་ནི། ང་དུ་མ་སྲིད་ཀྱང་རྒྱུད་ཐ་དད་པར་མི་འགྱུར་བ་བཞིན་ཡིན་པའི་ཕྱིར། སྤྱིར་ཤིན་ཏུ་ཕྲ་བའི་རླུང་སེམས་གཉིས་སྒྱུ་མའི་སྐུར་འགྱུར་ཞེས་པ་དང། རླུང་སྒྱུ་མའི་སྐུར་འགྱུར་ཞེས་བཤད་པ་ཡོད་ཀྱང་སྦོམ་ཐོག་ནས་ཡིན་པས། ཞིབ་ཏུ་ན་
ཤིན་ཏུ་ཕྲ་བའི་རླུང་སྒྱུ་མའི་སྐུའི་ལུས་དང། ཤིན་ཏུ་ཕྲ་བའི་སེམས་སྒྱུ་ལུས་པའི་སེམས་སུ་འགྱུར་ཞེས་ཁྱད་པར་ཕྱེ་ནས་སྨྲ་བར་བྱའི། སྒྱུ་ལུས་པའི་གདགས་གཞིའི་རླུང་སེམས་གཉིས་སྒྱུ་ལུས་པར་ཁས་བླང་བར་མི་བྱ་སྟེ། རླུང་དང་ཤེས་པ་ཙམ་གང་ཟག་ཏུ་འགྱུར་མི་སྲིད་པས་སྒྱུ་ལུས་པར་མི་འཐད་པའི་ཕྱིར་
རོ། །དེས་ན་གདགས་གཞི་རླུང་སེམས་ཕྲ་བ་གཉིས་ཚོགས་པའི་སྟེང་གི་ང་ཞིག་སྒྱུ་ལུས་པར་འདོད་རིགས་ཏེ། སྤྱིར་ལུས་སེམས་གཉིས་སམ་ཕུང་པོ་ལྔ་ཚོགས་པའི་སྟེང་ནས་ངའམ་གང་ཟག་ཏུ་འཇོག་པ་བཞིན་ནོ། །འོ་ན་རྗེས་གསལ་སྒྲོན་ལས། གང་ཟག་ཏུ་ཐ་སྙད་འདོགས་པའི་གཞིའི་གཙོ་བོ་རླུང་
སེམས་གཉིས་ཡིན་མོད། ཅེས་གསུངས་པ་འདིས་ཕྲ་བའི་རླུང་སེམས་གཉིས་གང་ཟག་ཏུ་བཤད་པ་མིན་ནམ་ཞེ་ན་མིན་ཏེ། དེས་དེ་གཉིས་པོ་གང་ཟག་གི་གདགས་གཞིར་བསྟན་པས་གདགས་གཞི་བཏགས་ཆོས་སུ་མི་འཐད་པའི་ཕྱིར་རོ། །གཉིས་པ་ལ་གཉིས་གཞུང་ནས་བཤད་ཚུལ་དང། སྒྲུབ་ཚུལ་
ཡོན་ཏན་དང་བཅས་པའོ། །དང་པོ་ནི། རིམ་ལྔ་ལས། དེ་ཉིད་རླུང་དང་ཡང་དག་ལྡན། །རྣམ་ཤེས་གསུམ་པོ་སླར་ཡང་ནི། །རྣལ་འབྱོར་པ་ཡི་ལུས་སུ་འགྱུར། །སྒྱུ་མའི་ལུས་ཞེས་དེ་ལ་བཤད། །ཅེས་སྒྱུ་ལུས་དེ་རླུང་སེམས་ཙམ་ལས་བསྒྲུབ་པར་བཤད་པ་ལྟར་རོ། །ཙམ་སྒྲས་ནི་འབྱུང་ལུས་རགས་པ་དང་ཀུན་
རྟོག་ལྟ་བུ་གཅོད་ཀྱི། སྒྲུབ་གཞི་གཞན་གཅོད་པ་མིན་ནོ། །སྣང་བ་གསུམ་རྣལ་འབྱོར་བའི་སྒྱུ་ལུས་སུ་འགྱུར་བར་བཤད་པ་ནི་དེ་གསུམ་གྱི་བཞོན་པའི་རླུང་དང་བཅས་པ་ལ་དགོངས་སོ། །གཉིས་པ་ནི། སྒྱུ་ལུས་འགྲུབ་པ་ལ་བསྒོམས་སྟོབས་ཀྱིས་ལུས་ཕྲ་རགས་གཉིས་སོ་སོར་འབྱེད་ནུས་པ་ཞིག་དགོས་ཏེ་

[029B] ལུས་དེ་གཉིས་སོ་སོར་འབྱེད་པའི་ཐབས་ལ་འཕོ་བ་དང། གྲོང་འཇུག་དང། རྡོར་བཟླས་གསུམ་ཡོད་པ་ལས་འདིར་ཕྱི་མས་འབྱེད་དགོས་ཏེ། དང་པོ་གཉིས་ཀྱིས་ལྷ་སྐུ་འགྲུབ་མི་ནུས་པའི་ཕྱིར། རིམ་པ་གསུམ་པའི་སྒྱུ་
ལུས་འདི་ལ་ཁྱད་པར་གྱི་ཆོས་དུ་མ་ཡོད་དེ། རྒྱུའི་ཁྱད་པར། དུས་ཀྱི་ཁྱད་པར། གནས་ཀྱི་ཁྱད་པར། ངོ་བོ། ཁ་དོག་དབྱིབས། མཐོང་ཚུལ། ཡོན་ཏན། མཚོན་བྱེད། མཚན་གྱི་རྣམ་གྲངས། ཕན་ཡོན་གྱི་ཁྱད་པར་རྣམས་སུ་ཡོད་པའི་ཕྱིར། རྒྱུའི་ཁྱད་པར་ཡོད་དེ། རང་རྒྱུ་སེམས་དབེན་མཐར་ཐུག་གི་དཔེའི་འོད་གསལ་
གྱི་རླུང་སེམས་ཙམ་གྱི་དངོས་ཀྱི་ཉེར་ལེན་ལས་བྱུང་བའི་ཕྱིར། དུས་ཀྱི་ཁྱད་པར་ཡོད་དེ། སེམས་དབེན་མཐར་ཐུག་གི་ལུགས་ལྡོག་གི་ཉེར་ཐོབ་དང་དུས་མཉམ་དུ་འབྱུང་བའི་ཕྱིར། གནས་ཀྱི་ཁྱད་པར་ཡོད་དེ། དྷཱུ་ཏཱིའི་དབུས་ཀྱི་ནང་ངམ་ཕྱི་རོལ་ཅི་རིགས་པར་ལྡང་བ་ཡིན་པའི་ཕྱིར། འདིར་མཁས་པ་ཁ་ཅིག་
ནང་ལྡང་ཁོ་ན་དང། འགའ་ཞིག་ནི་ཕྱི་ལྡང་ཁོ་ན་བཞེད་བཞེད་པའང་ཡོད་དོ། །ངོ་བོའི་ཁྱད་པར་ཡོད་དེ། ཤ་རུས་སོགས་དང་བྲལ་ཞིང་རླུང་སེམས་ཙམ་ལས་གྲུབ་པ་དང་དངས་ཤིང་ཐོགས་མེད་ཀྱི་སྐུ་ཅན་ཡིན་པའི་ཕྱིར། ཁ་དོག་གི་ཁྱད་པར་ཡོད་དེ། སྒྲུབ་གཞི་སྲོག་འཛིན་དང་མཐུན་པའི་དཀར་པོར་བཤད་པའི་ཕྱིར། དབྱིབས་
ཀྱི་ཁྱད་པར་ཡོད་དེ། འདིར་རྡོ་རྗེ་འཆང་ཡབ་ཡུམ་གྱི་རྣམ་པ་ཅན་དུ་འགྱུར་བའི་ཕྱིར། མཐོང་ཚུལ་གྱི་ཁྱད་པར་ཡོད་དེ། སྒྱུ་ལུས་ཐོབ་པས་མངོན་སུམ་དུ་མཐོང་གི་དེ་མ་ཐོབ་པའི་སོ་སྐྱེས་མངོན་སུམ་དུ་མི་མཐོང་བའི་ཕྱིར། ཡོན་ཏན་གྱི་ཁྱད་པར་ཡོད་དེ། མཚན་དཔེས་བརྒྱན་ཅིང། ནམ་མཁའ་མཛོད་ལ་མངའ་
བརྙེས་པ་དང། ཚེ་དེ་ལ་འཚང་རྒྱ་ནུས་པའི་ཡོན་ཏན་དང་ལྡན་པའི་ཕྱིར། མཚོན་བྱེད་ཀྱི་ཁྱད་པར་ཡོད་དེ། སྒྱུ་མ། ཆུ་ཟླ། མིག་ཡོར། སྨིག་རྒྱུ། རྨི་ལམ། བྲག་ཆ། དྲི་ཟའི་གྲོང་ཁྱེར། མི་འཕྲུལ། འཇའ་ཚོན། གློག་ཆུ་བུར། གཟུགས་བརྙན་ཏེ་དཔེ་བཅུ་གཉིས་ཀྱིས་མཚོན་པའི་ཕྱིར། མཚན་གྱི་ཁྱད་པར་ཡོད་དེ་

[030A]༄༅། །ཀུན་རྫོབ་བདེན་པ། སྒྱུ་མའི་སྐུ། བདག་བྱིན་རླབས། ལོངས་སྤྱོད་རྫོགས་སྐུ། རྡོ་རྗེའི་སྐུ། དྲི་ཟའི་སྒྲས་ཀྱང་བརྗོད་པའི་ཕྱིར། ཕན་ཡོན་གྱི་ཁྱད་པར་ཡོད་དེ། ཕན་ཡོན་གྱི་གཙོ་བོ་ནི་དེ་ཐོབ་ན་ཚེ་དེ་ལ་འཚང་རྒྱ་ནུས་པ་སོགས་ཡིན་ལ། དེར་མ་ཟད། སྒྱུ་ལུས་མ་ཐོབ་ཀྱང་དེའི་ཁྱད་པར་ཇི་ལྟ་བུ་ཡིན་
ལེགས་པར་ཤེས་ཤིང་མོས་པ་ཙམ་ལ་ཡང་བསྐྱེད་རིམ་ཕྲ་རགས་མཐར་ཕྱིན་པ་དང་འདྲ་བའི་ཕན་ཡོན་དང། སྟོང་ཉིད་མངོན་སུམ་དུ་རྟོགས་པ་དང་འདྲ་བའི་ཕན་ཡོན་འབྱུང་བར་སྤྱོད་བསྡུས་དང་ཡེ་ཤེས་རྡོ་རྗེ་ཀུན་ལས་བཏུས་དང། དེའི་འགྲེལ་པར་རྗེ་ཉིད་ཀྱིས་གསལ་བར་བཤད་པའི་ཕྱིར་རོ། །
གཉིས་པ་ནི། སྨོན་ལམ་ལས། སྒྱུ་མ་ལོངས་སྐུ་འོད་གསལ་ཆོས་སྐུ་དང། །སྣ་ཚོགས་སྤྲུལ་སྐུ་གསུམ་ལ་རེ་རེ་ཞིང། །རྣམ་པ་གསུམ་གསུམ་བསྲེ་བ་རྣམ་པ་དགུ། །ཡོངས་རྫོགས་མན་ངག་གནད་ལ་མཁས་གྱུར་ཏེ། ཞེས་གསུངས་པ་ལྟར་འཆད་པ་ལ་གཉིས། གནས་སྐབས་གང་དུ་བསྲེ་བ་གང་
སྒོམ་པ་དང། བསྒོམ་ཚུལ་དངོས་སོ། །དང་པོ་ནི། རླུང་དྷཱུ་ཏཱིར་ཐིམ་པའི་སྟོང་པ་བཞི་འདྲེན་ནུས་པ་ནས་ཟུང་འཇུག་གི་བར་གཉིད་ཀྱི་འོད་གསལ་དང་བསྲེ་བ་དང་རྨི་ལམ་དང་བསྲེ་བ་དང། ཡང་སེམས་དབེན་མན་ཆད་དུ་འཆི་བ་དང་བསྲེ་བ་དང་བར་དོ་དང་བསྲེ་བ་ཡིན་ཏེ། སྒྱུ་ལུས་ཐོབ་ན་འཆི་བ་དང་བར་དོའི་
བསྲེ་བ་མི་དགོས་པའི་ཕྱིར་རོ། །གཉིས་པ་ལ་གཉིས། དབྱེ་བསྡུ་དང། བསྲེ་བ་སོ་སོའི་རང་བཞིན་བཤད་པའོ། །དང་པོ་ལ་རྒྱས་པར་དབྱེ་ན། སད་དུས་ཀྱི་སྐུ་གསུམ་གྱི་བསྲེ་བ་དང། གཉིད་དུས་ཀྱི་སྐུ་གསུམ་དང། འཆི་དུས་ཀྱི་སྐུ་གསུམ་དང་བསྲེ་བ་སྟེ་དགུ་ཡིན་ལ། དེ་རྣམས་བསྡུ་ན་གསུམ་
དུའང་འགྱུར་ཏེ། ཆོས་སྐུ་ལོངས་སྐུ་སྤྲུལ་སྐུའི་བསྲེ་བ་གསུམ་དུ་འགྱུར་བའི་ཕྱིར། གཉིས་པ་ལ་གསུམ་གྱི་དང་པོ་སད་དུས་ཀྱི་སྐུ་གསུམ་དང་བསྲེ་ཚུལ་ཡོད་དེ། གཉིད་དུ་མ་སོང་བའི་སྐབས་སུ་དགའ་བཞི་དང་སྟོང་བཞི་དྲངས་ནས་བདེ་སྟོང་སྦྱར་ནས་སྒོམ་པ་ནི་ཆོས་སྐུ་དང་བསྲེ་བ། འོད་གསལ་

[030B] དངོས་གནས་ལ་སྒྱུ་མའི་སྐུར་ལངས་པ་རྡོ་རྗེ་འཆང་དུ་སྒོམ་པ་ནི་ལོངས་སྐུ་དང་བསྲེ་པ། དེ་ཉིད་ཕུང་པོ་རྙིང་པ་ལྟར་བསྒོམས་པའི་ཐུགས་ཀར་ཡེ་ཤེས་སེམས་དཔའི་ཚུལ་གྱིས་འཇུག་པ་ནི་སྤྲུལ་སྐུ་དང་བསྲེ་བ་ཡིན་པའི་ཕྱིར། གཉིས་པ་གཉིད་དུས་ཀྱི་བསྲེ་བ་གསུམ་ཡོད་དེ་
དེ་ཡང་སད་དུས་ཀྱི་བསྲེ་བ་བྱེད་ནུས་པ་ཞིག་གིས་གཉིད་ཀྱི་འོད་གསལ་གྱི་དུས་སུ་བདེ་སྟོང་སྦྱོར་བ་ནི་ཆོས་སྐུ་དང་བསྲེ་བ། འོད་གསལ་ལས་རྨི་ལམ་གྱི་ལུས་སྒྱུ་ལུས་སུ་ལངས་པ་རྡོ་རྗེ་འཆང་དུ་སྒོམ་པ་ནི་ལོངས་སྐུ་དང་བསྲེ་བ། དེ་ཕུང་པོ་རྙིང་པ་ལ་ཞུགས་ནས་སད་པ་ནི་སྤྲུལ་སྐུ་དང་བསྲེ་པ་ཡིན་པའི་ཕྱིར་
གསུམ་པ་འཆི་དུས་ཀྱི་བསྲེ་པ་གསུམ་ཡོད་དེ། འཆི་དུས་ཀྱི་འཆི་བ་འོད་གསལ་ཆོས་སྐུ་དང་བསྲེ་བ། བར་དོར་སྒྱུ་མའི་སྐུར་ལངས་པར་མོས་པའམ། དངོས་གནས་སུ་ལངས་པ་ལོངས་སྐུ་དང་བསྲེ་བ། དེ་ཉིད་སྐྱེ་གནས་གཞན་དུ་སྐྱེ་བ་འཛིན་པ་སྤྲུལ་སྐུ་དང་བསྲེ་པ་ཡིན་པའི་ཕྱིར། བསྲེ་པ་ཕྱི་མ་གསུམ་
ནི་ཚེ་འདིར་མཆོག་མི་འགྲུབ་ཀྱང། བར་དོ་འམ་སྐྱེ་བ་བརྒྱུད་ནས་འཚང་རྒྱ་བ་གཉིས་ཀ་དང་སྦྱར་བར་བྱ་སྟེ། སྨོན་ལམ་ལས། གལ་ཏེ་འདི་དང་བར་དོར་མཆོག་འགྲུབ་པའི། །ཞེས་པ་ནས། འཆི་ཚེ་ཡིད་ལ་དགའ་བ་རྒྱས་པར་ཤོག་ཞེས་གསུངས་པའི་ཕྱིར། འོན་ཀྱང་སྐྱེ་བ་བརྒྱུད་ནས་འཚིང་རྒྱ་བའི་བསྲེ་
བ་ལ་ནི་མོས་པ་ཡིད་བྱེད་ཙམ་གྱི་བསྲེ་བ་བྱེད་ཚུལ་ཡང་ཡོད་དོ། །གཉིས་པ་དོན་དམ་འོད་གསལ་གྱི་རྫོགས་རིམ་ལ་གཉིས། རིམ་ལྔ་དང་སྤྱོད་བསྡུས་ལས་བཤད་པའི་དོན་དང། རྒྱུད་ཕྱི་མར་འཛིན་པའི་ཡན་ལག་ཏུ་གསུངས་པའི་དོན་ནོ། །དང་པོ་ལ་གསུམ་གོ་རིམ་ངེས་ཚུལ་སྣོད་རུང་དུ་བྱ་བ་
དང་བཅས་པ། འོད་གསལ་གྱི་གདམས་ངག་རིམ་པ་དེ་ལམ་གཞན་གྱི་མཐར་འོང་ཚུལ་ལོ། །དང་པོ་ནི། སྟོང་ཉིད་མངོན་སུམ་དུ་རྟོགས་པ་ཙམ་ནི་རིམ་པ་བཞི་པའི་འོད་གསལ་དུ་མི་འགྱུར་ཏེ། དེ་ནི་ཕར་ཕྱིན་ཐེག་པའི་བྱང་སེམས་དང། ཉན་རང་འཕགས་པ་ལའང་ཡོད་པའི་ཕྱིར། དེས་ན་སྤྱིར་དོན་དམ་

[031A]༄༅། །བདེན་པ་མངོན་སུམ་དུ་རྟོགས་པ་ལ་རིམ་པ་གསུམ་པའི་སྒྱུ་ལུས་སྔོན་དུ་འགྲོ་དགོས་པ་ནི་མིན་ནོ། །འོ་ན་ཇི་ལྟར་ཞེ་ན། རིམ་པ་བཞི་པའི་དོན་གྱི་འོད་གསལ་གྱིས་ཉོན་སྒྲིབ་དངོས་སུ་སྤོང་ནུས་ཤིང། ཤེས་སྒྲིབ་སྤོང་བའི་ནུས་པ་ཁྱད་པར་ཅན་ཐོབ་པ་ལ་སྒྱུ་ལུས་སྔོན་དུ་འགྲོ་དགོས་
ཏེ། རིམ་པ་གསུམ་པའི་སྒྱུ་ལུས་དེ་ཐེག་པ་གཞན་གྱི་གྲངས་མེད་གསུམ་གྱི་བསོད་ནམས་ཀྱི་ཚོགས་ཀྱི་དོད་ཐུབ་ཡིན་ལ། སྒྱུ་ལུས་དེ་འོད་གསལ་དུ་སྦྱངས་པའི་མཐུས་རིམ་པ་བཞི་པའི་འོད་གསལ་དེ་སྒྲིབ་གཉིས་སྦྱོང་བའི་ནུས་པ་ཤིན་ཏུ་མཐུ་ཆེན་དུ་འགྱུར་པས། སྐུ་གཉིས་འགྲུབ་པའི་
རིགས་འདྲའི་རྒྱུ་ངོ་བོ་དབྱེར་མེད་དུ་སྦྱོར་བ་ཡང་ཆེས་སྟོབས་ལྡན་དུ་འགྱུར་པའི་ཕྱིར་རོ། །གཉིས་པ་ནི། སྐབས་འདིར་འོད་གསལ་གྱི་གདམས་ངག་ཉན་པའི་སློབ་མས་ཇི་ལྟར་བྱ་བའི་ཚུལ་ཡོད་དེ། རིམ་ལྔར། བླ་མ་དེ་ནི་མཉེས་བྱས་ལ། །ཅི་ནུས་པས་ནི་མཆོད་པར་བྱ། །ཞེས་འབྱུང་བ་ལྟར། ཕྱི་
ནང་གསང་བའི་མཆོད་པ་རྣམས་ཀྱིས་མཆོད་ནས་གསོལ་བ་གདབ་ཅིང། དབང་གསུམ་པ་དངོས་དབང་དུ་བསྐུར་ནས་འོད་གསལ་གྱི་གདམས་ངག་འབོག་པ་ཡིན་པའི་ཕྱིར། འོད་གསལ་གྱི་གདམས་ངག་སྔར་ཐོབ་ཀྱང་འདིར་དོན་གྱི་འོད་གསལ་གྱི་ཆེད་ཡིན་ཏེ། གསལ་སྒྲོན་ལས། སྔར་
འོད་གསལ་གྱི་གདམས་ངག་བཤད་ཀྱང་འདིར་བཤད་མི་དགོས་པ་ག་ལ་ཡིན། ཞེས་གསུངས་པའི་ཕྱིར། འདིར་ཕྱི་ནང་གི་མངོན་བྱང་གཉིས་ཡོད་དེ། རིམ་པ་བཞི་པའི་དོན་གྱི་འོད་གསལ་དེ། སྣང་མཆེད་ཐོབ་གསུམ་འདས་པའི་མཐར་མངོན་དུ་བྱས་པས་ཆ་ནས་ནང་གི་མངོན་བྱད་དང་
ཐོ་རངས་ཀྱི་དུས་སུ་མངོན་དུ་བྱས་པའི་སྒོ་ནས་ཕྱིའི་མངོན་བྱང་དུ་འཇོག་པའི་ཕྱིར་ཏེ། རྩ་རྒྱུད་ལས། སྐྱ་རེངས་འཆར་བའི་དུས་སུ་ནི། །བསྒོམ་པའི་མཆོག་ནི་འགྲུབ་པར་འགྱུར། །ཞེས་གསུངས་པའི་ཕྱིར། དེའི་ཚེ་བསམ་གཏན་གཉིས་ཀྱི་སྡུད་རིས་གཙོ་བོར་བྱེད་པ་ཡིན་ཏེ། རང་གི་

[031B] སྣོད་བཅུད་སྡུད་པ་སྔོན་དུ་བཏང་ནས་རང་ཉིད་སྡུད་པའི་རྗེས་གཞིག་གི་བསམ་གཏན་གཉིས་གཙོ་བོར་སྒོམ་དགོས་པའི་ཕྱིར། བསམ་གཏན་གཉིས་སྒོམ་པ་ལ་སེམས་དཔའ་སུམ་བརྩེགས་བྱེད་མི་བྱེད་གཉིས་ཡོད་ཀྱང། བྱ་དགོས་པ་ཡིན་
ཏེ༑ རང་དང་སེམས་ཅན་ཐམས་ཅད་ཀྱི་ལུས་ངག་ཡིད་གསུམ་དབྱེར་མེད་དུ་བྱས་ཏེ། རྣམ་སྣང་འོད་དཔག་མེད་མི་བསྐྱོད་པ་གསུམ་དུ་རིམ་པ་བཞིན་དུ་སྦྱར་ནས་སྒོམ་པར་བྱེད་པ་ནི། སྐུ་གསུང་ཐུགས་ཀྱི་དམ་ཚིག་སེམས་དཔའ་དང། དེ་གསུམ་གྱི་ཐུགས་ཀར་ཡི་གེ་གསུམ་སྒོམ་པ་ནི་ཡེ་ཤེས་
སེམས་དཔའ་དང། དེ་གསུམ་གྱི་ཐིག་ལེའི་ནང་དུ་ཨ་ཐུང་སྒོམ་པ་ནི་ཏིང་ངེ་འཛིན་སེམས་དཔའ་ཡིན་པའི་ཕྱིར་ཏེ། རྩ་རྒྱུད་ལས། སངས་རྒྱས་དཀྱིལ་འཁོར་དབུས་གནས་པར། །བདག་གི་ལུས་ལ་སྣང་མཛད་བཞག་སྙིང་གར་ཡི་གེ་ཨོཾ་བསམས་ལ། །སྔགས་ལ་རྣམ་པར་ཤེས་པ་
བསྒོམ། །ཞེས་དང། དེ་བཞིན་དུ་འོད་དཔག་མེད་མི་བསྐྱོད་པ་གཉིས་ལའང་གསུང་ཐུགས་དང་སྦྱར་ནས་གསུངས་པའི་ཕྱིར། དེ་ལྟར་བསྒོམས་པས་དོན་གྱི་འོད་གསལ་སྐྱེས་པའི་ཚེ། མ་དག་པའི་སྒྱུ་ལུས་འཇའ་ཡལ་བ་ལྟར་དག་ནས་འགྲོ་ཞིང། དེའི་ཚེ་ལྷན་སྐྱེས་ཀྱི་བདེ་བས་སྟོང་ཉིད་
མངོན་སུམ་དུ་རྟོགས་པ། བླ་མེད་ཀྱི་མཐོང་ལམ་ཐོབ་པ། དེའི་ས་དང་པོ་ཐོབ་པ། བདེན་འཛིན་ནམ་ཉོན་སྒྲིབ་ཀུན་བཏགས་ལྷན་སྐྱེས་གཉིས་ཀའི་དངོས་གཉེན་ཐོབ་པ་རྣམས་དུས་མཉམ་པའི་ཚུལ་གྱིས་འབྱུང་ངོ། །སྤྱིར་འོད་གསལ་དེ་ལ་སྒྲས་བརྗོད་རིགས་པ་ཙམ་གྱི་དབང་དུ་
བྱས་ན། ཡུལ་གྱི་འོད་གསལ་དང། ཡུལ་ཅན་གྱི་འོད་གསལ་གཉིས་ཡོད་པའི་དང་པོ་དང་སྟོང་ཉིད་དོན་གཅིག་གཉིས་པ་ལའང་སྤྱི་དོན། སྦས་དོན། མཐར་ཐུག་གི་འོད་གསལ་དང་གསུམ། དེར་མ་ཟད། གཞིའི་འོད་གསལ་དང། ལམ་གྱི་འོད་གསལ་དང། འབྲས་བུའི་འོད་གསལ་ཞེས་པའི་

[032A]༄༅། །ཐ་སྙད་ཀྱང་ཡོད་དོ། །གསུམ་པ་ནི། ཁ་ཅིག་ཕར་ཕྱིན་ཐེག་པ་བ་སྔགས་བླ་མེད་ཀྱི་ལམ་དུ་འཇུག་དགོས་ན། ལམ་གྱི་སྐབས་གང་ནས་འཇུག་སྙམ་ན། འདི་ལ་མཁས་པ་ཁ་ཅིག་ས་དང་པོ་ནས་བཅུ་པའི་བར་གྱི་བྱང་སེམས་སྔགས་ལམ་དུ་འཇུག་པར་ཡོད་དོ་ཞེས་བཞེད་མཁས་
པ་ཁ་ཅིག་ནི་ཚོགས་ལམ་ནས་འཇུག་པ་ཡོད་ལ། བྱང་འཕགས་རྣམས་ནི། ས་བཅུ་པ་ཁོ་ན་ནས་འཇུག་ཅིང། དེ་ཡང་སྲིད་པ་ཐ་མ་ནས་འཇུག་གོ་གསུང། སྦྱོར་ལམ་ཐོབ་ནས་བླ་མེད་ཀྱི་ལམ་འོག་མ་ནས་མི་འཇུག་པའི་རྒྱུ་མཚན་དུ་སྦྱོར་ལམ་ཆོས་མཆོག་གི་བར་གྱི་བྱང་སེམས་རྣམས་ཀྱིས་བསམ་གཏན་གྱི་
དངོས་གཞི་ཐོབ་པས་འདོད་པ་ལ་འདོད་ཆགས་དང་བྲལ་བ་འདོད་ཀྱང། དེ་ནི་མི་འཐད་དེ། དེ་ལྟ་ན་དེ་རྣམས་སྔགས་ལམ་དུ་གཏན་མི་འཇུག་པར་ཐལ་བའི་ཕྱིར་ཏེ། ས་བཅུ་པའི་མཐར་འཇུག་ན་ནི་དོན་གྱི་འོད་གསལ་ནས་འཇུག་དགོས་པས་དབང་གསུམ་པ་དངོས་དབང་དུ་བསྐུར་བ་ཡང་མི་འཐད་པའི་ཕྱིར་རོ།།
དེར་མ་ཟད། སློབ་པའི་ཟུང་འཇུག་པས་ལས་རྒྱ་ལ་བརྟེན་པར་བཤད་པ་ཡང་མི་འཐད་པར་ཐལ་ཏེ། དེས་ཉོན་མོངས་སྤངས་ཟིན་པས་ཆགས་པ་དང་གཏན་ནས་བྲལ་ཟིན་པའི་ཕྱིར་རོ། །དེས་ན་ལུགས་སྔ་མ་ཉིད་འཐད་པར་སེམས་སོ། །ཕར་ཕྱིན་ཐེག་པ་པར་མ་ཟད། རྒྱུད་སྡེ་འོག་མ་པ་གསུམ་ཡང་བླ་མེད་དུ་འཇུག་དགོས་
ཏེ། འདི་རྣམས་ལ་རང་རང་གི་རིགས་ངེས་མ་ངེས་གཉིས་སུ་དབྱེ་དགོས་པས་སོ། །སྔོན་སྟོན་པས་ལྷའི་བུ་མོ་ཐིག་ལེ་མཆོག་མར་བརྟེན་ནས་འོད་གསལ་མངོན་དུ་བྱས་ཏེ་བྱང་ཆུབ་ཐོབ་པའི་ཚུལ་བསྟན་པ་ནི་གཞན་དུ་ཤེས་པར་བྱའོ། །འོན་ཀྱང་མཐར་སྔགས་ལ་ཞུགས་པ་ནི་རང་ལམ་དོར་ནས་སྔགས་ལ་ཞུགས་པ་མ་
ཡིན་ཏེ། རང་ལམ་གྱི་སྟེང་དུ་སྔགས་ལམ་གྱི་བསྣོན་མ་བྱས་པ་ཙམ་ཡིན་པའི་ཕྱིར་རོ། །བསྐྱེད་རིམ་དང། རིམ་པ་དང་པོ་གསུམ་སྔོན་དུ་མ་སོང་བར་རིམ་པ་བཞི་པ་མངོན་དུ་བྱེད་པ་ནི་འདི་ལ་དམིགས་བསལ་ཡིན་ནོ། །གཉིས་པ་ནི། རིམ་པ་བཞི་བའི་འོད་གསལ་དེ་ཡན་ལག་དྲུག་གི་ནང་ནས་གང་ཡིན་ཞེ་ན། འཛིན་པའི་ཡན་ལག་

[032B] རྒྱུད་ཕྱི་མ་ལས། རང་དབང་རིན་ཆེན་དགག་པ་ཡི། །གཟུང་བ་འཛིན་པ་ཡིན་པར་བཤད། །ཅེས་གསུངས་པའི་ཕྱིར་རོ། །གཉིས་པ་བདེན་གཉིས་དབྱེར་མེད་ཀྱི་རྫོགས་རིམ་ནི། རིམ་ལྔ་དང་སྤྱོད་བསྡུས་ལས་གསུངས་བ་ལྟར་ཟུང་འཇུག་འགྲུབ་ལུགས་སྟེ། འདི་ལ་གསུམ། དོན་གྱི་འོད་གསལ་
ལས་ལྡང་ཚུལ་དང། མཉམ་རྗེས་ཀྱི་བྱ་བ་དང་ཟུང་འཇུག་ངང་རྗེས་རྩེས་དྲན་དང་ཏིང་ངེ་འཛིན་གྱི་ཡན་ལག་གང་ན་འཇོག་ཚུལ་དང་བཅས་པ་དང་སྤྱོད་པ་དང་ས་ལམ་གྱི་རྣམ་གཞག་གོ་དང་པོ་ནི། རིམ་ལྔ་ལས། རང་བཞིན་བཅས་འོད་དེ་དང་དེ། །རྣམ་ཤེས་རླུང་དང་ལྡན་པ་ཡི། །བདག་བྱིན་རླབས་པའི་རིམ་ཀྱིས་ཀྱང། །སེམས་ཅན་
དོན་དུ་ལན་འགའ་བྱུང། །ཇི་ལྟར་དངས་པའི་ཆུ་ཀླུང་ལས། །ཉ་དག་མྱུར་དུ་ལྡང་བ་ལྟར། །དེ་བཞིན་ཐམས་ཅད་སྟོང་གསལ་ལས། །སྒྱུ་འཕྲུལ་དྲ་བ་འབྱུང་བར་བཤད། །ཅེས་གསུངས་པ་ལྟར། དོན་གྱི་འོད་གསལ་ལས་ལངས་མ་ཐག་ཉེར་ཐོབ་གྲུབ་པ་དང་དུས་མཉམ་དུ་དག་པའི་སྒྱུ་མའི་སྐུ་སློབ་པའི་
ཟུང་འཇུག་འགྲུབ་པར་འགྱུར་བ་ཡིན་ཏེ། སྤྱོད་བསྡུས་ལས་གཉིད་མྱུར་དུ་སང་བའི་དཔེས་གསུངས་པ་དང། གཞི་ལ་འཆི་བ་འོད་གསལ་ལས་ལངས་མ་ཐག་བར་དོ་འགྲུབ་པ་དང་ཤིན་ཏུ་མཐུན་ཞིང། རྒྱུད་ཕྱི་མ་ལས་ཀྱང། ཡུད་ཀྱིས་ཡེ་ཤེས་རྫོགས་བྱེད་པ། །ཏིང་ངེ་འཛིན་ཅེས་བྱ་བར་བཤད། །ཅེས་གསུངས་
པའི་ཕྱིར། དེའི་དུས་སུ་ཐོབ་པའི་ཟུང་འཇུག་དེ་སྤངས་པ་ཟུང་འཇུག་ཡིན་ཏེ། རིམ་ལྔ་ལས། འཁོར་བ་དང་ནི་མྱ་ངན་འདས། །རྟོག་པ་གཉིས་པོ་སྤངས་པས་ན། །གང་དུ་དངོས་པོ་གཅིག་གྱུར་པ། །ཟུང་དུ་འཇུག་ཅེས་དེ་ལ་བཤད། །ཅེས་པའི་སྐབས་ནས་བརྟེན་པའི་ཟུང་འཇུག་དེའི་ཚེ་གསར་དུ་ཐོབ་པའི་ཕྱིར། དེའི་
རྗེས་སུ་དོན་གྱི་འོད་གསལ་གཞན་མངོན་དུ་མཛད་པ་ན་ཟུང་འཇུག་གི་གཙོ་བོ་རྟོགས་པ་ཟུང་འཇུག་དེ་ཐོབ་པ་ཡིན་ཏེ། དེ་ཉིད་ལས། ཀུན་རྫོབ་དང་ནི་དོན་དམ་གྱི། །རྣམ་དབྱེ་སོ་སོར་ཤེས་ནས་ནི། །གང་དུ་ཡང་དག་འདྲེས་གྱུར་པ། །ཟུང་དུ་འཇུག་པ་དེ་བཤད་དོ། །ཅེས་གསུངས་པ་ལྟར་གྱི་ཟུང་འཇུག་དེ་ཐོབ་

[033A]༄༅། །པ་ཡིན་པའི་ཕྱིར། འོ་ན་སྔགས་རིམ་སོགས་ལས། ལུགས་ལྡོག་གི་སྣང་བའི་མཐར་ཟུང་འཇུག་ཐོབ་པར་བཤད་པ་དང་འགལ་ལོ་ཞེ་ན། མི་འགལ་ཏེ། དེ་ནི་སྔོན་གྱི་མཁས་གྲུབ་འགའ་རེའི་བཞེད་ཚུལ་བཀོད་པ་ཡིན་གྱི། རང་ལུགས་ཀྱི་བཞེད་པ་མཐར་ཐུག་མིན་པའི་ཕྱིར་ཏེ། བཞེད་པ་
མཐར་ཐུག་ནི་གསལ་སྒྲོན་མཐའ་དཔྱོད། དངོས་གྲུབ་སྙེ་མ་སོགས་ནས་བཤད་པ་ལྟར་བྱ་བ་ཡིན་པའི་ཕྱིར་རོ། །གཉིས་པ་ནི། རིམ་པ་བཞི་པའི་འོད་གསལ་གྱི་བཞོན་པར་གྱུར་པའི་ཟག་མེད་ཀྱི་རླུང་འོད་ཟེར་ལྔ་པས་ཉེར་ལེན་དང། སེམས་ཀྱིས་ལྷན་ཅིག་བྱེད་རྐྱེན་བྱས་པ་ལ་བརྟེན་ནས་བྱུང་བའི་སྒྱུ་མའི་
སྐུ་ཅན་རང་གི་རྣམ་སྨིན་གྱི་ཕུང་པོ་རྙེད་པ་ལས་གོ་ས་ལོགས་སུ་ཕྱེ་ནས་བཞེངས་པའི་སྤངས་པ་ཟུང་འཇུག་པ་དེས་སླར་ཡང་མཉམ་གཞག་ཏུ་ཞུགས་ནས་རྟོགས་པ་ཟུང་འཇུག་མངོན་དུ་བྱེད་ཅིང། རྗེས་ཐོབ་ཀྱི་ཚེ་རྣམ་སྨིན་གྱི་ཕུང་པོ་རྙིང་པ་ལ་ཞུགས་ནས་སྤྲུལ་སྐུ་འཛིན་པ་ཡིན་ཏེ་
ཀླུ་བྱང་གིས། ཡང་དག་མགོན་པོ་དེ་ཉིད་ནི། །འབད་པས་སྦས་ནས་ཕུང་པོ་ཡི། །རིན་ཆེན་ཟ་མ་ཏོག་ཏུ་བཞག་ཅེས་གསུངས་པའི་ཕྱིར། །སྤངས་པ་ཟུང་འཇུག་དེ་རྗེས་དྲན་དང་ཏིང་ངེ་འཛིན་གཉིས་ཀྱི་ནང་ནས་རྗེས་དྲན་གྱིས་བསྡུས་པ་ཡིན་ཏེ། དེའི་ཚེ་བྱུང་བའི་ལུགས་
ལྡོག་གི་སྣང་བ་གསུམ་པོ་རྗེས་དྲན་གྱིས་བསྡུས་པའི་ཕྱིར་ཏེ། སྨོན་ལམ་ལས། ལུགས་ལྡོག་རྗེས་དྲན་ཟུང་འཇུག་ཏིང་འཛིན་དང། །ཞེས་གསུངས་པའི་ཕྱིར། འོན་ཀྱང་གསུང་འདི་ལྟ་བུ་ལ་བརྟེན་ནས་སློབ་པའི་ཟུང་འཇུག་ཐམས་ཅད་ཏིང་ངེ་འཛིན་གྱི་ཡན་ལག་ཏུ་བཞེད་པ་ཡང་
སྣང་ངོ། །རྟོགས་པ་ཟུང་འཇུག་ནི་ཏིང་ངེ་འཛིན་གྱི་ཡན་ལག་ཏུ་འཇོག་སྟེ། རྒྱུད་ཕྱི་མའི་ལུང་དང། སྔར་གྱི་སྨོན་ལམ་གྱི་ལུང་དེས་བསྒྲུབ་པའི་ཕྱིར་རོ། །གསུམ་པ་ལ་གཉིས། སྤྱོད་པ་དང། ས་ལམ་གྱི་རྣམ་གཞག་གོ་དང་པོ་ལ་གཉིས། སྤྱོད་པ་སྤྱི་དང། བྱེ་བྲག་གོ་དང་པོ་ནི། སྤྱིར་སྤྱོད་པ་ལ་གསུམ་

[033B] དམན་པ་ལ་མོས་པ་ལ་ཆགས་བྲལ་གྱི་སྤྱོད་པ་དང། རྒྱ་ཆེན་པོ་ལ་མོས་པ་ལ་ས་དང་ཕ་རོལ་ཏུ་ཕྱིན་པའི་སྤྱོད་པ་དང། ཟབ་མོ་ལ་མོས་པ་ལ་འདོད་ཆགས་ཀྱི་སྤྱོད་པ་གསུམ་བསྟན་པའི་ཕྱིར། ཕྱི་མ་ནི་རྒྱུད་སྡེ་བཞི་ཀའི་གདུལ་བྱའི་དབང་དུ་བྱས་ཤིང། ཁྱད་པར་དུ་བླ་མེད་ཀྱི་དབང་དུ་མཛད་པ་
ཡིན་ཏེ། དེས་ནི་འདོད་ཡོན་སྤྱི་དང་བྱེ་བྲག་ལས་དང་ཡེ་ཤེས་ཀྱི་ཕྱག་རྒྱ་གཉིས་ཀ་ལ་ལོངས་སྤྱོད་དགོས་པའི་ཕྱིར། དེ་ཡང་གཙོ་བོའི་དབང་དུ་བྱས་ཀྱི། བླ་མེད་ཀྱི་གདུལ་བྱས་ཆགས་བྲལ་གྱི་སྤྱོད་པ་བསྟེན་མི་རུང་བ་ཡང་མ་ཡིན་ཏེ། བླ་མེད་ཀྱི་ལམ་ཉམས་སུ་ལེན་པའི་རབ་བྱུང་གི་རྟེན་ཁྱད་པར་ཅན་ཡོད་པའི་
ཕྱིར་ཏེ། ཇི་སྐད་དུ། ཕྱི་རུ་ཉན་ཐོས་སྤྱོད་པ་སྤྱོད། །ནང་དུ་གསང་བ་འདུས་ལ་དགའ། །ཞེས་གསུངས་པའི་ཕྱིར། གཉིས་པ་ནི། བླ་མེད་ཀྱི་སྤྱོད་པ་ལ་དབྱེ་ན་གསུམ་ཡོད་དེ། སྤྲོས་བཅས། སྤྲོས་མེད། ཤིན་ཏུ་སྒྲོས་མེད་ཀྱི་སྤྱོད་པ་གསུམ་ཡོད་པའི་ཕྱིར་ཏེ། སྨོན་ལམ་ལས། སྤྲོས་བཅས་སྤྲོས་
མེད་ཤིན་ཏུ་སྤྲོས་མེད་ཀྱི། །སྤྱོད་མཆོག་རྣམ་གསུམ་ཡོངས་སུ་རྫོགས་པར་ཤོག་ཅེས་གསུངས་པའི་ཕྱིར། ཡང་རྟེན་གྱི་སྒོ་ནས་བསྐྱེད་རྫོགས་གཉིས་ཀྱི་སྤྱོད་པ་དང། དུས་ཀྱི་སྒོ་ནས་དབྱེ་བ་དང། འབྲས་བུའི་སྒོ་ནས་དབྱེ་བ་དང། བོགས་འབྱིན་པའི་སྤྱོད་པ་སོགས་ཡོད་དོ། །སྤྱོད་པ་གསུམ་གྱི་
ཁྱད་པར་ཡོད་དེ། ལས་རྒྱ་དང་འདྲ་འབག་ཆས་གོས་སོགས་ཡོད་ཅིང། བརྡ་དང་བརྡའི་ལན་སོགས་བྱ་བའི་སྤྱོད་པ་དེ་སྤྲོས་བཅས་ཀྱི་སྤྱོད་པ་དང། ལས་རྒྱ་དང་འདྲ་འབག་སོགས་ཡོད་ཅིང། བརྡ་དང་དེའི་ལན་སོགས་བྱ་བ་མེད་པའི་སྤྱོད་པ་དེ་སྤྲོས་མེད་ཀྱི་སྤྱོད་པ་དང། བརྡའི་སྤྱོད་པ་དེ་ཐམས་ཅད་སྤངས་
ནས་ཡེ་རྒྱ་དང་སྙོམས་པར་འཇུག་ཅིང། གཉིད་ཀྱི་འོད་གསལ་ཆིག་བསྒྲིལ་དུ་སྐྱོང་བའི་སྒོ་ནས་བདེ་སྟོང་གི་ཡེ་ཤེས་གཙོ་བོར་སྒོམ་པར་བྱེད་པའི་སྤྱོད་པ་དེ་ཤིན་ཏུ་སྤྲོས་མེད་ཀྱི་སྤྱོད་པ་ཡིན་པའི་ཕྱིར་རོ། །གསམ་པ་ལ་གཉིས། དོད་ཐུབ་ཀྱི་སྒོ་ནས་བཤད་པ་དང། ངོ་བོའི་སྒོ་ནས་བཤད་པའོ། །དང་པོ་ནི་

[034A]༄༅། །བླ་མེད་ཀྱི་རྒྱུད་དག་ལས་སའི་དབྱེ་བ་དུ་མ་བཤད་དེ། ས་བཅུ་དང། བཅུ་གཅིག་དང། བཅུ་གཉིས་དང། བཅུ་གསུམ་དང། བཅུ་བཞིར་བཤད་པ་ཡང་ཡོད་པའི་ཕྱིར། དེ་དག་ནི་དབྱེ་བསྡུ་མཛད་པ་ཙམ་ཡིན་གྱི། འགལ་བ་ནི་མེད་དེ། དེ་ཡང་ཡོངས་གྲགས་ཀྱི་ས་དང་པོ་ནས་ས་བཅུ་བའི་བར་དང་
དེའི་སྟེང་དུ་སངས་རྒྱས་ཀྱི་ས་ཀུན་ཏུ་འོད་བསྣན་པས་བཅུ་གཅིག་དེའི་སྟེང་དུ་མོས་སྤྱོད་ཀྱི་ས་བསྣན་པས་བཅུ་གཉིས། སློབ་པའི་ས་དགུ་དང། བཅུ་བ་ལ་བཅུ་བ་ཙམ་དང། དེའི་ཁྱད་པར་གྱི་ལམ་དང། བར་ཅད་མེད་པའི་ལམ་གསུམ་དང། དེའི་སྟེང་དུ་ཀུན་ཏུ་འོད་བསྣན་པས་བཅུ་གསུམ། དེ་རྣམས་ཀྱི་སྟེང་
དུ་མོས་སྤྱོད་ཀྱི་ས་བསྣན་པས་བཅུ་བཞིར་འཇོག་པའི་ཕྱིར། སྤྱོད་བསྡུས་འགྲེལ་བར་མི་འདྲ་བ་ཞིག་ཀྱང་ཡོད་དེ། སྦྱོར་ལམ་དྲོད་སོགས་བཞི་པོ་རེ་རེ་ལ་ཆུང་འབྲིང་ཆེན་པོ་གསུམ་དུ་ཕྱེ་ནས་བཅུ་གཉིས་དང། དེའི་སྟེང་དུ་དོན་གྱི་འོད་གསལ་བསྣན་པས་བཅུ་གསུམ་བཤད་པའི་ཕྱིར། རིམས་གཉིས་ཀྱི་
སྐབས་དང་སའི་དོད་ཐུབ་སྦྱོར་ཚུལ་ཡོད་དེ། བསྐྱེད་རིམ་མཐར་ཕྱིན་པ་ས་བརྒྱད་པའི་དོད་ཐུབ། ངག་དབེན་ས་དགུ་པ། སེམས་དབེན་དང་སྒྱུ་ལུས་གཉིས་ས་བཅུ་པའི་དཀྱིལ་སྟོད། དོན་གྱི་འོད་གསལ་དང་ཟུང་འཇུག་ས་བཅུ་པའི་དཀྱིལ་སྨད་དང་དོད་ཐུབ་སྦྱོར་པ་ཡིན་པའི་ཕྱིར། དེ་ཡང་བསྐྱེད་རིམ་ས་བརྒྱད་པ་
དང་སྦྱོར་ཏེ། སྣོད་བཅུད་ལ་ངག་པའི་རྟེན་དང་བརྟེན་པར་འཆར་བའི་གསལ་སྣང་བརྟན་པོ་ཐོབ་པ་ནི། ས་བརྒྱད་པར་ཞིང་དག་སྦྱོར་ཐོབ་པ་དང་ཆོས་མཐུན་པའི་ཕྱིར། རྫོགས་རིམ་གྱི་ལུས་དབེན་དང་དག་དབེན་གཉིས་ས་དགུ་པར་འཇོག་སྟེ། ངག་གི་རྩ་བ་རླུང་ལ་དབང་ཐོབ་པ་ནི། ས་དགུ་པར་ཆོས་སྟོན་པ་ལ་དབང་
བསྒྱུར་བ་དང་ཆོས་མཐུན་པའི་ཕྱིར། སེམས་དབེན་དང་རིམ་པ་གསུམ་པའི་སྒྱུ་ལུས་ནི་ས་བཅུ་པར་འཇོག་སྟེ། ཤིན་ཏུ་ཕྲ་བའི་རླུང་སེམས་ལྷར་དངོས་སུ་བསྒྱུར་ནུས་པ་དང་བསྒྱུར་བ་ནི་ས་བཅུ་པར་ལུས་དམན་པའི་རྒྱུར་འགྱུར་བ་ཡང་ལུས་ཕུན་སུམ་ཚོགས་པ་འགྲུབ་པའི་རྒྱུར་བསྒྱུར་ནུས་པ་དང། སངས་

[034B] རིམ་པ་ཕྱི་མ་གཉིས་རིམ་པ་བཞིན་དུ་ས་བཅུ་པའི་སྨད་དང་དོད་ཐུབ་སྦྱོར་ཏེ། བསོད་ནམས་དང་ཡེ་ཤེས་ཀྱི་ཚོགས་གཉིས་ཀྱི་ནུས་པ་མཐུ་ཆེན་དུ་སོང་བ་ནི་ས་བཅུ་པའི་སྨད་ནས་ཚོགས་གཉིས་རྫོགས་པ་དང་ཆོས་
མཐུན་ཞིང། ཟུང་འཇུག་ཐོབ་ནས་ལམ་གཞན་ལ་གསར་དུ་བསླབ་མི་དགོས་པ་ནི་རྒྱུན་མཐའ་དང་ཆོས་མཐུན་པའི་ཕྱིར་རོ། །གཉིས་པ་ངོ་བོའི་སྒོ་ནས་འཇོག་ཚུལ་ཡོད་དེ། བསྒོམས་སྟོབས་ཀྱིས་རླུང་དབུ་མར་ཞུགས་གནས་ཐིམ་གསུམ་བྱས་ཏེ་དགའ་བཞི་འདྲེན་མི་ནུས་པ་ཚུན་
ཆད་ཚོགས་ལམ། དེ་ནུས་པ་ནས་སྒྱུ་ལུས་བར་ཚུན་ཆད་སྦྱོར་ལམ། རིམ་པ་བཞི་པའི་དོན་གྱི་འོད་གསལ་མཐོང་ལམ། སློབ་པའི་ཟུང་འཇུག་སྒོམ་ལམ་དུ་འཇོག་ཅིང། དེ་ལའང་ཤེས་སྒྲིབ་སྤོང་ཚུལ་གྱི་སྒོ་ནས་སྒོམ་ལམ་སྐོར་དགུར་འབྱེད་པ་ཡིན་པའི་ཕྱིར། མདོར་ན་སློབ་པའི་
ཟུང་འཇུག་ཐོབ་ནས་བསྲེ་བ་དང་སྤྱོད་པ་གསུམ་ཅི་རིགས་ལ་གོམས་པར་བྱས་པའི་མཐར་མི་སློབ་པའི་ཟུང་འཇུག་གི་གོ་འཕང་མཆོག་མངོན་དུ་བྱེད་པར་འགྱུར་བ་ཡིན་ཏེ། རྒྱས་པར་ནི་གཞན་དུ་ཤེས་པར་བྱའོ། །དེ་ལྟ་བུའི་གོ་འཕང་ཚེ་འདིར་མངོན་དུ་བྱེད་མི་ནུས་པ་ད་ལྟའི་གང་ཟག་གིས་ཀྱང་
དེར་བགྲོད་པའི་ལམ་གྱི་རིམ་པ་སྤྱི་དང་བསྲེ་བའི་སྐོར་རྣམས་ལེགས་པར་ཤེས་པར་བྱས་ནས་ཡང་ཡང་ཡིད་ལ་གོམས་པར་བྱས་ནའང་ཁྱད་ཆེ་སྟེ། རྗེའི་གསལ་སྒྲོན་ལས། བསྲེ་བའི་གདམས་ངག་ལ་མཁས་པར་བྱ་སྟེ། དེ་ལེགས་པར་ཤེས་ན་དེ་ཙམ་མི་ནུས་པས་ཀྱང་ཡང་ཡང་ཡིད་ལ་བྱས་ན། རྨད་དུ་
བྱུང་བའི་བག་ཆགས་བརྟན་པོ་འཇོག་པའི་ཕྱིར་རོ། །ཞེས་དང། དེ་ཙམ་གྱི་ནུས་པ་མ་ཐོབ་པས་ནི་འཆི་བའི་དུས་སུ་འོང་བའི་རིམ་པ་རྣམས་ད་ལྟ་ནས་ཡང་ཡང་ཡིད་ལ་དྲན་ཏེ་རྒྱུན་ལྡན་དུ་གོམས་ན། གོམས་པའི་ཤུགས་ཀྱིས་འཆི་ཁར་དྲན་ཐུབ་ནས་འཆི་བའི་སྟོང་པ་རྣམས་ངོས་ཟིན་པ་འབྱུང་བར་མངོན་ཏེ་

[035A]༄༅། །ཞེས་དང། རྗེའི་གསུང་འབུམ་ཐོར་བུ་ལས་ཀྱང། དེ་ལྟ་བུ་མ་ཐོབ་ནའང་ད་ལྟར་གྱི་དུས་སུ་འཆི་བའི་ཚེ་རྟགས་བཞི་དང་སྟོང་པ་བཞི་འཆར་བ་ཡིད་ལ་དྲན་པར་བྱས་ཏེ། ཞེས་པ་ནས། ད་གཟོད་འཆི་བའི་དུས་ཀྱི་ཚེ་རྟགས་བཞི་དང་སྟོང་པ་བཞི་འཆར་བ་རྣམས་ངོས་ཟིན་པ་དང། བར་དོའི་དུས་སུ་བར་དོ་ངོས་ཟིན་པ་སོགས་
ལ་ཁྱད་པར་ཤིན་ཏུ་ཆེ་བར་མངོན་ནོ། །ཞེས་གསུངས་པའི་ཕྱིར་རོ།    ༈    །སྨྲས་པ། རྒྱལ་བའི་གསུང་རབ་མ་ལུས་པའི། །ངེས་དོན་མཐར་ཐུག་བླ་མེད་རྒྱུད། །དེ་ཡི་ནང་ནས་ཆེས་ཟབ་པ། །དཔལ་ལྡན་འདུས་པའི་རྒྱུད་དུ་གྲགས། །དོན་ཟབ་རིན་ཆེན་འོད་དཀར་ཅན། །ཀླུ་སྒྲུབ་ཡབ་སྲས་ལ་སོགས་པ། །མཁས་གྲུབ་གདེངས་ཅན་དབང་
རྣམས་ཀྱིས། །ལེགས་བཤད་གདེངས་ཀ་མཆོག་གིས་བཟུང། །འོན་ཏེ་དུས་ཀྱི་ཆུ་འཛིན་གྱིས། །ཉེ་བར་སྒྲིབ་ལ་མངོན་ཕྱོགས་ཚེ། །རྒྱལ་བ་གཉིས་པར་གྲགས་པ་དེའི། །ལེགས་བཤད་ཉི་མའི་དཀྱིལ་འཁོར་ཤར། །མགོན་དེའི་ཐུགས་བཅུད་མཐར་ཐུག་པ། །རིམ་ལྔ་གསལ་བར་བྱེད་པའི་སྒྲོན། །དོན་འགྲེལ་མཁས་པའི་
ལེགས་བཤད་ཀྱང། །རྒྱུ་སྒར་བཞིན་དུ་རྣམ་པར་བཀྲ། །དེ་ལྟ་ན་ཡང་རང་སྐལ་དང། །མགོན་དེའི་བསྟན་དང་གཞན་ལ་ཡང། །ཕན་སྲིད་སྙམ་ནས་ཟབ་མོའི་དོན། །ཅུང་ཟད་བརྗོད་པ་ཉིད་དུ་ཐལ། །ཚུལ་འདིར་མ་རྟོགས་ལོག་རྟོག་གིས། །ནོངས་པར་གྱུར་རྣམས་རབ་འཆགས་ཤིང། །ལེགས་པར་བཤད་ལས་ཐོབ་པའི་
དགེ་མདོ་སྔགས་བསྟན་པ་རྒྱས་ཕྱིར་བསྔོ། །ཅེས་འདུས་པའི་རྫོགས་རིམ་རིམ་ལྔ་གསལ་བའི་སྒྲོན་མེའི་སྙིང་པོ་བསྡུས་པ་ཞེས་བྱ་བ་འདི་ནི། ཅོ་ནེའི་ཀཽའུ་ཤྲི་ཡེས་ཀྱིས་རང་དགོན་དུ་རྒྱུད་ཀྱི་འཆད་ཉན་གསར་དུ་བཙུགས་པའི་ཚེ། དེའི་བླ་མའི་གོ་སའི་ཐོག་མར་གྱུར་པ་ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་རྗེ་ཡབ་སྲས་སོགས་
མཁས་པ་དུ་མའི་མན་ངག་ལ་བརྟེན་ནས་སྦྱར་བ་སྟེ། ཕྱིས་དད་དང་རྣམ་དཔྱོད་ཕུན་སུམ་ཚོགས་པའི་གནས་བརྟན་ཆོས་རིན་ཆེན་ཞེས་བགྱི་བ་རྒྱུད་གྲྭར་ཞུགས་ནས་སྔགས་རམ་པའི་མཚན་གདགས་མཛད་པའི་ཚེ། གཞན་ལ་ཕན་པར་འགྱུར་སྲིད་སྙམ་ནས་དད་པས་བར་དུ་བསྒྲུབས་སོ། །བཀྲ་ཤིས།། །།



﻿   ༈    །གཉིས་པ་ནི། ཁམས་གསུམ་
དག་གི་ལམ་མཆོག་ན། །བུད་མེད་ཇི་སྙེད་ཡོད་པ་རྣམས། །ཆོ་ག་བཞིན་དུ་སྤྱད་པར་བྱ། །གསུང་གི་རྡོ་རྗེ་མི་སྨོད་དོ། །ཞེས་པའི་སྐབས་སུ་ངག་གི་རོ་འཛིན་གྱི་བྱ་བས་བསྐྱོད་ལ་ཞེས་རྩ་གསུམ་པོ་དེ་ལྕེས་བསྐྱོད་པར་གསུངས་ལ། གླུས་བསྐུལ་
བ་ལས་བཞེངས་པའི་སྐབས་སུ་རྩ་སྦུབས་གསུམ་སོར་མོ་གསུམ་གྱིས་བསྐྱོད་ཅིང་ཞེས་སོར་མོས་བསྐྱོད་པ་དང་གཉིས་བཤད་དོ། །འདི་ལ་རྡོ་རྗེ་མཁའ་འགྲོ་ལས། ཆགས་པ་སྲ་བ་དང་རྒན་པ་སོགས་ལ་ནི། སོར་མོ་རིང་པོ་གསུམ་སྤྲུལ་
མགོ་ལྟར་བྱས་ནས་དྲུད་པར་བྱ་བ་དང། གཞོན་ཅིང་ཆགས་པ་མཉེན་པ་རྣམས་ལ་ནི་འོད་དང་ལྡན་པའི་བྱང་ཆུབ་ཀྱི་སེམས་འབབ་པའི་རྩར་རྡོ་རྗེའི་ཐུར་མས་ཕུག་སྟེ་བསྐྱེད་པར་གསུངས་སོ། །ཡུལ་སོ་སོར་མཛད་པ་ནི་སོར་མོའི་བྱེད་པ་ལ་
དགོངས་སོ། །དཀྱིལ་ཆོག་རྡོ་རྗེ་ཕྲེང་བ་ལས། མཛུབ་མེ་དང་ལྕེའི་རྩེ་མོ་ལ་ཡི་གེ་ཧྲཱི་དམར་པོ་བཀོད་པ་རྩ་བསྐུལ་བར་བཤད་པ་ལྟར་ན། ཡུལ་གཅིག་ལ་སོར་མོ་དང་ལྕེ་རྩེ་གཉིས་ཀས་བསྐུལ་པ་ནི་སོར་མོ་གཅིག་གི་ཁྱད་པར་

[055B] །དུས་ཇི་ཙམ་དུ་བསྐུལ་བ་ནི། པ་ཚབ་ཀྱི་འགྱུར་ལས། རོ་འཛིན་བྱ་བདག་གིས་མ་ཕྱིན་གྱི་བར་དུ་བསྐྱེད་པར་བྱ་ཞིང་ཞེས་འབྱུང་བ་ལྟར་ན། ཧྲཱི་ས་ཡུམ་གྱི་དབུ་མའི་མར་སྣ་བྱེ་ནས་བདུད་རྩི་འཛག་པ་མ་བྱུང་གི་བར་དུའོ། །རྡོ་རྗེ་
མཁའ་འགྲོ་ལས། ཡུམ་ལས་སིད་ཅེས་པའི་སྔགས་མ་བྱུང་གི་བར་དུ་དྲུད་པར་གསུངས་ལ། དེ་ནི་ཡུམ་དེས་ཆེད་དུ་བྱས་ནས་སྔགས་དེ་བཏོན་པ་མིན་པར་རང་ཤུགས་ཀྱིས་སྔགས་དེ་ཟློས་པ་འབྱུང་ངོ། །དེ་ཡང་རྡོ་རྗེ་མཁའ་འགྲོ་ལས། དེ་ལྟར་སྒྲུབ་
པ་པོས་ཡང་དང་ཡང་དུ་བསྐུལ་བའི་སྙིང་འདར་བ་དང། དགའ་བས་སྨྱོས་ཤིང་བྱང་སེམས་ཀྱི་རྒྱུན་ཕྲ་མོ་འཛག་ལ། ངོ་ཚ་བ་ལ་སོགས་པ་དང་བྲལ་ཏེ། བ་སྤུ་ལངས་ཤིང་ཤིན་ཏུ་ཆགས་པས་བལྟ་ཞིང་འཁྱུད་པ་དང་ནུ་མ་ནུ་བར་འགྱུར་ཞིང་སིད་ཅེས་ཟེར་
བ་དང། དེས་གསུངས་པ་ལྟར་ཡིན་ལ། དེ་རྣམས་ནི་སོར་མོ་དང་ལྕེས་བསྐུལ་བའི་རྩ་ཁ་བྱེ་བའི་རྟགས་ཡིན་ནོ། །སེམས་ཀྱི་རྡུལ་ཕྲ་མོའི་ཆུ་ནི་བྱང་ཆུབ་ཀྱི་སེམས་ཀུནྡ་ལྟ་བུའི་ཆུའོ། །གསུམ་པ་ནི། རྡོ་རྗེ་གུར་ལས་ཀྱང། རྡོ་རྗེ་སོར་མོའི་རབ་སྦྱོར་གྱིས་
རྡོ་རྗེའི་ས་གཞི་རབ་བསྐུལ་ཏེ། །རྡོ་རྗེ་སེམས་སུ་རབ་ཕྱུང་ལ། །རྡོ་རྗེའི་ལྕེ་ཡིས་བཟའ་བར་བྱ། །ཕྱི་ནང་དེ་ཡི་བདེ་ལྡན་དུ། །རྡོ་རྗེ་སེམས་དཔའ་རབ་བཅུག་སྟེ། །རྡོ་རྗེ་བཅིངས་པའི་སྦྱོར་བ་ཡིས། །རྡོ་རྗེ་མཆོད་པ་རབ་ཏུ་བརྩམ། །ཞེས་གསུངས་ཏེ། རྡོ་རྗེ་ས་གཞི་ནི་
གསང་གནས་ཀྱི་རྡོ་རྗེའི་རྟེན་ཡུམ་གྱི་པདྨའོ། །རྡོ་རྗེ་སེམས་སུ་ཞེས་པ་ནི་ཀུན་ད་ལྟ་བུའོ། །ཕྱི་ནས་ཞེས་པ་ནི་རྩ་སད་པར་བྱས་པའི་རྗེས་སུའོ། །རྡོ་རྗེ་སེམས་དཔའ་ཞེས་པ་མཱ་མཀཱིའི་གསང་པའམ་གསང་བའི་རྡོ་རླེའོ། །རྡོ་རྗེ་བཅིངས་པ་ནི་རྩ་གཉིས་་
[056A]༄༅། །འབྲལ་བར་བཅིངས་པའོ། །འདོད་པའི་བསྟན་བཅོས་རྣམས་ལས་པདྨ་ཅན་དང་དུང་ཅན་མ་ལ་སོགས་པའི་བུད་མེད་ཀྱི་མཚན་ཉིད་སྟོན་པར་ཡོད་པར་སྣང་ནའང། མན་ངག་འདི་ནི་དེ་དག་ཏུ་གཏན་མེད་པར་ཤེས་པར་བྱའོ། །འདི་
མཐའ་གཅོད་ནས་གདན་དྲངས་པ་ཡིན་ནོ།།



﻿   ༈    །ལྔ་པ་ནི། རྗེ་བཙུན་བླ་མ་དམ་པ་རྣམས་ལ་ཕྱག་འཚལ་ལོ། །ཕྱག་རྒྱ་སྲོག་རྩོལ་དུ་འགྲོ་བའི་གདམས་པ་ནི། རིག་མ་མཚན་ཉིད་དང་ལྡན་པ་བཙལ་ལ། དེའི་རྗེས་སུ་རྡོ་རྗེ་དབྱིངས་ཀྱི་
དབང་ཕྱུག་མའི་རྩ་ཚོལ་བ་ལ་རང་གི་མཛུབ་མོ་ལ་ཧྲཱི་བཀོད་ནས་རྩ་མཉད་ཅིང་བཙལ་ཏེ་རྙེད་པ་ན་བདེ་བ་སྐྱེ་ཞིང་རྩ་ཕྱིར་འདོན་ནས་རིང་དུ་འགྲོ་བ་དང་འགྲེང་ནས་འོང་ལ། ཁ་ནས་སིད་ཀྱི་སྐྲ་བྱུང་བ་དང། ལྕེ་རྩེས་རྩ་དེ་བཙལ་ཞིང་བསྐུལ་བ་ན་རྩ་དེའི་ཁ་བྱེ་འོང་
ལ། དི་ནས་སྙོམས་པར་འཇུག་ཅིང། རྡོ་རྗེ་དབྱིབས་ཀྱི་དབང་ཕྱུག་མའི་རྩ་དེ་རང་གི་ནོར་བུའི་ནང་ན་རྩ་དབུ་མའི་མར་སྣ་ཡོད་པས། དེའི་རྩེ་དང། རྡོ་རྗེ་དབྱིངས་ཀྱི་དབང་ཕྱུག་མའི་རྩའི་རྩེ་གཉིས་ཕྲོད་པར་བྱ་སྟེ། རྩ་དེའི་རྩེ་མོ་ནོར་བུའི་དབུས་ཀྱི་རྩ་འཁོར་གྱི་

[057A]༄༅། །དྷཱུ་ཏཱིའི་ནང་ན་ཞུགས་པས། རང་གི་དབུ་མའི་མར་སྣ་ཁ་བྱེ་ནས་དབུ་མར་རླུང་ཞུགས་པས་རོ་རྐྱང་གི་རྩ་གཉིས་སུ་རླུང་རྒྱུ་བ་འགགས་ཏེ་ལྷན་ཅིག་སྐྱེས་པའི་ཡེ་ཤེས་རང་དང། ཕྱག་རྒྱ་གཉིས་ཀྱི་རྒྱུད་ལ་སྐྱེ་བར་འགྱུར་རོ། །ཕྱག་རྒྱ་སྲོག་
རྩེལ་དུ་འགྲོ་བའི་ཞལ་གདམས་སོ། །ད་དུང་ཕྱག་རྒྱའི་མཚན་ཉིད་དབྱེ་བ། བརྟག་ཐབས། བརྟེན་ཚུལ། བརྟེན་པ་ལས་ཡེ་ཤེས་སྐྱེ་ཚུལ། བདེ་སྟོང་སྦྱོར་ཚུལ། བོགས་འདོན་དུ་འགྱུར་ཚུལ་སོགས་བླ་མའི་ཞལ་ལས་ཤེས་དགོས་སོ། །ལུས་ལ་གནད་དུ་
བསྣུན་ནས་རྫོགས་པའི་རིམ་པ་བསྒོམ་པ་ལ་ནི། ལུས་ཀྱི་བྱེད་བཅིངས་དང། འཁྲུལ་འཁོར་དང། སྤྱོད་ལམ་ལ་སོགས་པའི་གནད་ཞིབ་པར་ངེས་ནས་ལུས་ཀྱི་བྱེད་བཅིངས་བསྟན་པ་ལས་ཤེས་པར་བྱ་ཞིང་སྐབས་འདིར་སྦྱར་བར་བྱའོ། །འདིར་མ་རྒྱུད་
ཐམས་ཅད་ཀྱི་གཙོ་བོ་བདེ་དགྱེས་གཉིས་ཀྱི་རྫོགས་རིམ་གྲུབ་ཆེན་ནག་པོ་སྤྱོད་པས་བཀྲལ་བའི་དཔྱིད་ཀྱི་ཐིག་ལེ་ལ་གཉིས། རྡོ་རྗེའི་ལུས་ཀྱི་གནས་ཚུལ། དེ་ལ་གནད་དུ་བསྣུན་ནས་རྫོགས་རིམ་བསྒོམ་པའི་ཚུལ་ལོ། །དང་པོ་ལ་གསུམ། གནས་
པ་རྩའི་གསལ་བྱེད། གཡོ་བ་རླུང་གི་གསལ་བྱེད། བཀོད་པ་བྱང་ཆུབ་ཀྱི་སེམས་ཀྱི་གསལ་བྱེད་དོ། དང་པོ་ནི་



﻿༄༅། །རྒྱུད་ཀྱི་རྒྱལ་པོ་དཔལ་གསང་བ་འདུས་པའི་རྫོགས་རིམ་རིམ་ལྔ་གདན་རྫོགས་ཀྱི་དམར་ཁྲིད་བཞུགས་སོ། །

[001A] །རྗེ་བཙུན་དམ་པ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་རྗེ་བཙུན་འཇམ་པའི་དབྱངས་དང་གཉིས་སུ་མ་མཆིས་པ་རྣམས་དང། རྡོ་རྗེ་འཛིན་པའི་ས་བརྙེས་པ་
འཕགས་མཆོག་ཀླུ་སྒྲུབ་ཡབ་སྲས་བརྒྱུད་པ་དང་བཅས་པའི་ཞབས་ཀྱི་པདྨོ་ལ། དུས་ཐམས་ཅད་དུ་གུས་པ་ཆེན་པོས་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་སྐྱེ་བ་ཐམས་ཅད་དུ་རྗེས་
སུ་བཟུང་དུ་གསོལ་ལོ། །རྒྱུད་ཀྱི་རྒྱལ་པོ་དཔལ་གསང་བ་འདུས་པའི་རྩ་རྒྱུད་བཤད་རྒྱུད་ཆེན་པོ་དྲུག་གིས་བཀྲལ་བའི་དོན་འཕགས་པ་ཡབ་སྲས་ཀྱིས་རྒྱུད་དོན་མངོན་དུ་གྱུར་ནས་ལེགས་པར་གཏན་ལ་
ཕབ་པའི་ལམ་ལ་འཇུག་པའི་རིམ་པ་ལ། དང་པོར་སངས་རྒྱས་ཀྱི་ཐེག་པའི་བསམ་པ་ལ་བསླབ་པའི་ཚུལ། ཐེག་པ་ཆེན་པོ་གཉིས་ཐུན་མོང་གི་ལམ་གྱི་རིམ་པ་ལ་བསླབ་པས་དབང་རྣམས་ཀྱི་སྣོད་
རུང་དུ་སྒྲུབ་པ་དང། དེ་ནས་རྣམ་པར་དག་པའི་དབང་བཞིས་ལམ་རིམ་པ་གཉིས་ཉན་པ་དང་སྒོམ་པ་སོགས་ཀྱི་སྣོད་རུང་དུ་བྱ་བ་དང། དེ་ལྟར་སྣོད་དུ་རུང་ནས་ཁས་བླངས་པའི་དམ་ཚིག་དང་སྡོམ་

[002A]༄༅། །པ་དག་པར་བྱེད་པའི་ཚུལ་དང། དེ་ནས་ཐོག་མར་ཐུན་བཞིའི་རིམ་པས་རགས་པ་དྲན་པ་གཅིག་པའི་རྣལ་འབྱོར་ལ་བསླབ་པ་དང། དེ་ལ་ལོབས་ནས་ཕྲ་པ་རྟོག་པའི་རྣལ་འབྱོར་ལ་ཇི་ལྟར་
བསླབ་པ། ཡབ་སྲས་ཀྱི་སྒྲུབ་ཐབས་རྣམ་པ་བཞིའི་དོན། ལས་དང་པོ་པའི་ཏིང་ངེ་འཛིན་གྱི་རིམ་པ་རྣམས་ནི་གཞན་དུ་བཤད་ཟིན་པ་ལྟར་བྱའོ། །དེ་ལྟར་བསྐྱེད་པའི་རིམ་པ་ལ་ལེགས་པར་གནས་པ་དེས་
རིམ་པ་གཉིས་པ་རྫོགས་པའི་རིམ་པ་ལ་བསླབ་པའི་གྲུབ་ཆེན་གྱི་མན་ངག་མཐར་ཐུག་པ་ནི། རིམ་ལྔ་དང་སྤྱོད་བསྡུས་དང། རྣམ་གཞག་གི་ཕྱོགས་གཅིག་དང་ལས་མཐའ་རྣམ་འབྱེད་དང། རྒྱུད་
འགྲེལ་གྱི་སྦྱོར་བ་ཡན་ལག་དྲུག་དང། རྫོགས་རིམ་གྱི་རིམ་ལྔའི་བཤད་པ་མཛད་པ་རྣམས་ཡིན་ནོ། །དེ་ལྟ་ནའང་གཞུང་དེ་རྣམས་ཤིན་ཏུ་བརླིང་བས་ཕྱི་རབས་ཀྱི་གདུལ་བྱས། དེ་རྣམས་ལས་ཤིན་
ཏུ་གསལ་བའི་བླ་མ་དམ་པའི་མན་ངག་མེད་ན། མན་ངག་གི་གནད་རྫོགས་པར་མི་རྙེད་པས། འཕགས་ཡུལ་གྱི་མཁས་པ་དུ་མ་ལ་གཏུགས་ནས་ལེགས་པར་མནོས་པའི་ལོཙྪ་བ་ཆེན་པོ་

[002B] །དེ་ལ་ནི་རྗེ་མར་པ་དང་རྗེ་འགོས་ཀྱི་ལུགས་གཉིས་མཆོག་ཏུ་གྱུར་བ་ཡིན་ལ། འདིའི་མན་ངག་རྒྱུད་དང་འཕགས་སྐོར་གྱི་གཞུང་ལ་ལེགས་པར་གཏུགས་ནས་ངེས་པ་བསྐྱེད་པ་ལ་ནི། རྗེ་འགོས་ནས་བརྒྱུད་པའི་མན་ངག་གི་བཤད་
པ་རྣམས་དགོས་ཤིང། གཞུང་ནས་དངོས་སུ་ཟིན་པ་ཙམ་དུ་མ་ཟད་ཁོང་ན་གནས་པ་དུ་མ་གསལ་དུ་བཏང་ནས། དེ་ལྟར་གྱི་གང་ཟག་གི་ཉམས་སུ་ལེན་པའི་དམིགས་རིམ་ཁྱད་པར་ཅན་མང་པོའི་སྒོ་ནས་ངེས་པ་རྙེད་པ་ལ་ནི། རྗེ་མར་པའི་གདམས་ངག་རྣམས་དགོས་སོ་
རྗེ་མར་པའི་གདམས་ངག་ཕལ་མོ་ཆེ་ལ་རྒྱ་གཞུང་གི་རྩ་ཚིག་རེ་ཡོད་ལ། རིམ་ལྔའི་མན་ངག་གི་རྩ་ཚིག་ནི་རིམ་ལྔ་བསྡུས་པ་གསལ་བ་ཉིད་ཡིན་གྱི། བ་གཡར་གཞན་འདུག་པ་ནི་སྤྱོད་བསྡུས་དང་འགལ་བ་ཆེན་པོ་ཡོད་པས་རྣམ་དག་མིན་ནོ། །རིམ་ལྔ་བསྡུས་པའི་མཇུག་
ཏུ། དཔལ་ལྡན་གསང་བ་འདུས་པའི་རྒྱུད། །འཕགས་པ་ཡབ་སྲས་རིམ་བཤད་པ། །དེ་ཉིད་དགོངས་པ་ནཱ་རོས་རྙེད། །འགྲེལ་པ་མཁན་གྱིས་མི་ཤེས་པས། །རྒྱུད་རྐྱང་བཤད་པ་བསྡུས་པ་ཉིད། །བྱིན་བརླབས་ལམ་འདི་ཐུན་མོང་མིན། ཞེས་སྒྲོན་གསལ་ལ་ཟུར་ཟ་
བའི་ཚིག་འབྱུང་བ་ནི་ནཱ་རོ་པ་ལ་བསྟོད་ར་གཏོང་འདོད་ཀྱང་གཏོང་མི་ཤེས་པ་གཅིག་གིས་བཅུག་པར་སྣང་སྟེ་རྒྱུད་ཕྱི་མའི་འགྲེལ་པར་ནཱ་རོ་པས། ཕྱི་མའི་རྒྱུད་ཀྱི་དོན་གསལ་འདི། །སྒྲོན་མ་གསལ་བའི་རྗེས་འགྲངས་ནས། །ཀླུ་སྒྲུབ་མན་ངག་བཤད་པ་ཡིན། ཞེས་
པ་དང། སློབ་དཔོན་ཀླུ་སྒྲུབ་འཕགས་པ་ལྷ། །ཀླུ་ཡི་བྱང་ཆུབ་ཤཱཀྱའི་བཤེས། །ཟླ་བ་གྲགས་པ་ལ་སོགས་པའི། །མན་ངག་རིམ་པ་ལ་བརྟེན་ནས། །བདག་གིས་བགྱིས། ཞེས་གསུངས་པའི་ཕྱིར་རོ། །རྗེ་མར་པས་རྒྱ་གར་དུ་ལན་གསུམ་བལ་པོར་ལན་བཞི་བྱོན་

[003A]༄༅། །ཏེ། རྒྱ་གར་ཤར་ནུབ་ཁ་ཆེ་བལ་པོ་རྣམས་སུ་མཁས་པ་དང་རྣལ་འབྱོར་པའི་བླ་མ་སྤྱིར་བརྒྱ་རྩ་བརྒྱད། ཁྱད་པར་དུ་བརྒྱུད་པ་འཛིན་ངེས་ལྔ་བཅུ་རྩ་བརྒྱད། སྣང་བ་འགྱུར་ངེས་བཅུ་གསུམ། གཙོ་བོར་གྱུར་པ་གསུམ་ལ་གཏུགས་
ཤིང། བྱེ་བྲག་ཏུ་འདུས་པ་འཕགས་ལུགས་དང་ཡེ་ཤེས་ཞབས་ལུགས་སོགས་ལ་མཁས་པའི་བླ་མ་བདུན་བསྟེན་ནོ། །བླ་མ་རྣམས་ཀྱི་ནང་ནས་མཆོག་ཏུ་གྱུར་བ་ནི་དཔལ་ནཱ་རོ་པ་ཡིན་ལ། དེས་རྒྱུད་ཁྱད་པར་དུ་འཕགས་པ་བཞི་ལ་བརྟེན་ནས་གདམས་པ་
ཁྱད་པར་ཅན་བཞི་སྣང་བའི་ནང་ནས། དཔལ་གསང་བ་འདུས་པ་ལ་བརྟེན་ནས་རིམ་ལྔ་གདན་ཐོག་གཅིག་ཏུ་རྫོགས་པར་བསྒོམ་པའི་མན་ངག་གནང་ཞེས་བ་ནི། རིམ་ལྔ་བསྡུས་པ་གསལ་བ་ནས་འབྱུང་བ་ལྟར་དུ་འཁྲིད་པའི་མན་ངག་རྣམས་སོ། །བླ་མའི་
གསུང་གི་འོད་ཟེར་བསྟན་པ་ཞེས་པའི་རིམ་ལྔའི་ཁྲིད་ཡིག་གཉིས་མེད་རྣམ་རྒྱལ་གྱི་རྒྱུད་རྫུས་མ་ཚད་མར་བྱེད་ཅིང། རྒྱུད་རྐྱང་གི་བཤད་པ་བྱེད་པ་རྣམས་དང་མཐུན་ལ། མར་ལུགས་ཀྱི་གདམས་པ་ཁུངས་མ་རྣམས་དང་མི་མཐུན་པ་ཅིག་སྣང་བ་ནི། བླ་
མ་མར་པས་མཛད་ཟེར་བ་སྣང་ཡང་ཁ་གཡར་འབའ་ཞིག་གོ་རྗེ་མར་པའི་འདུས་པའི་གདམས་ངག་གི་བཀའ་བབས་པ་ནི་མཚུར་སྟོན་དབང་པོ་ཡིན་ལ། དེའི་སློབ་མའི་གཙོ་བོ་གསུམ་ནི། འཁོན་གདབ་ཀཱི་རྟི་དང། ཁམས་པ་རོ་མཉམ་རྡོ་རྗེ་དང་
འཆོས་སྟོན་བསོད་ནམས་རྒྱལ་མཚན་ནོ། །འཁོན་ལ་ཐུར་ལྷ་བའི་མཁན་པོ་བྱ་སྒང་པ་དང། གྲུབ་ཐོབ་ཞང་ཞུང་པ་ལ་སོགས་མང་དུ་བྱུང་ལ། བྱ་སྒང་བ་ནས་གསེར་སྡིངས་པའི་བར་དུ་རིམ་གྱིས་བརྒྱུད་ཅིང། ཞང་ཞུང་པ་ནས་ཕོ་བ་ལུང་པའི་བར་

[003B] །བྱ་སྒང་པ་མ་ཕྱོགས་ཀྱི་སྤུན་ཡང་ཡིན། སློབ་དཔོན་ཡང་ཡིན་པས། དེ་ལ་འཁོན་གྱིས་དབུ་སྙུང་བཞེས་ནས་གནང་བའི་མན་ངག་གི་གྲངས་དོན་བཞི་མར་སྨོས་པ་ལ། རིམ་ལྔ་གདན་རྫོགས་ཀྱི་དམར་ཁྲིད། འཁོར་བ་ལྡོག་འཇུག་ལ་
བརྟེན་ཏེ་མ་རིག་པ་རྩད་ནས་གཅོད་པ་དང། སྒྱུ་མ་གསུམ་རྒྱུད་དང། སྒྱུ་མ་བཙན་ཐབས་ཀྱི་མན་ངག་དང། སྙིང་ཁའི་མི་ཤིགས་པའི་ཐིག་ལེ་ལ་བརྟེན་ཏེ་འོད་གསལ་ངོས་བཟུང་བ། མགྱོགས་འགྲོ་ཕོ་ཉའི་ལམ་ལས་རྒྱ། གསེབ་ལམ་ཆེ་ཆུང། འཕོ་
བ་གྲོང་འཇུག་གཏུམ་མོ། བསྲེ་བ་དྲུག་པ། བཙན་ཐབས་སངས་རྒྱས། འབྲས་བུ་སངས་རྒྱས་ཀྱི་བཞུགས་ཆུལ་སོགས་མ་ལུས་པ་གནང་ཞེས་འབྱུང་ལ། གསེར་སྡིངས་པ་ཉིད་ཀྱིས་རིམ་ལྔའི་གདམས་ངག་གི་སྐོར་ལ། གཞུང་ཚན་ཉེར་གསུམ་མཛད་པའི་
རིམ་ལྔ་དོན་ལྔ་མ་དང། དོན་བཞི་མ་དང། གདན་རྫོགས་དང། འཁོར་ལོ་ཅན་ཏེ་ཆེ་བ་བཞི་ནི་རིམ་ལྔ་གདན་རྫོགས་ཀྱི་དམར་ཁྲིད་ཉིད་དུ་སྣང་ཞིང། རིམ་ལྔ་འཁོར་ལོ་མེད་པ་དང། སེམས་དཔའ་གསུམ་རྩེགས་དང། རིམ་ལྔ་ཅིག་ཅར་བ་སྟེ། རིམ་ལྔ་ཆུང་
བ་གསུམ་ནི་སྔགས་འཁོར་གྱི་སྐོར་མེད་པའི་དབང་དུ་བྱས་ལ། གསང་བ་ཐུགས་རྒྱུད་ཀྱི་རིམ་ལྔ་ནི་རིམ་ལྔ་དངོས་དང། ཆ་མཐུན་གྱི་སྒོ་ནས་རེ་རེ་ལ་ཕྱི་ནང་གསང་བ་གསུམ་གསུམ་དུ་ཕྱེ་བ་ཙམ་ཞིག་སྟེ་འཁྲིད་རིམ་སྟོན་པ་ནི་མིན་ནོ། །ཆུང་བ་བཞི་པོ་དེ་སྔར་
དངོས་སུ་སྨོས་པའི་གདམས་ངག་རྣམས་ཀྱི་ནང་དུ་མ་བྱུང་ངོ། །སྔར་བཤད་པའི་སྒྱུ་མ་གསུམ་རྒྱུད་ལ་གཞུང་གསུམ་དང། འཕོ་བ་ལ་སྐུ་གསུམ་གྱི་འཕོ་བ་དང། བཙན་ཐབས་ཀྱི་འཕོ་བ་གཉིས་སུ་བྱས་ལ། འོག་སྒོ་བདེ་ཆེན་ཞེས་པ་དང་ཕོ་ཉའི་ལམ་

[004A]༄༅། །གཉིས་གཅིག་གོ་དེ་ལ་དོན་ལྔ་མའི་དོན་ཚན་དང་པོ་བཞི་ལ་ནི་མན་ངག་ཟུར་ན་ཡོད་ཅིང། གཞུང་དེར་ས་བཅད་བཏབ་པ་ཙམ་མ་གཏོགས་པ་མི་འཆད་པས། དོན་ཚན་ལྔ་པ་རིམ་ལྔ་གདན་ཐོག་གཅིག་ཏུ་སྒོམ་པ་ལམ་རྟགས་དང་
འབྲེལ་བའི་གདམས་པ་སྟོན་ནོ། །དོན་བཞི་མ་ནི་སྒྲུབ་པ་པོ་དང་གནས་དང་གྲོགས་དང་གདངས་པ་དངོས་ཏེ་བཞི་སྟོན་ལ། རིམ་ལྔ་གདན་ཐོག་གཅིག་ཏུ་སྒོམ་པའི་ཁོག་སྔ་མ་དང་འདྲའོ། །རིམ་ལྔ་གདན་རྫོགས་ཞེས་པ་ཕ་རྒྱུད་ཡང་སྙིང་དུ་གྲགས་པ་ནི་དེ་
ཉིད་ལས། གདམས་པ་ལ་ནི་དོན་དྲུག་ཡིན། །བསྐྱེད་རྫོགས་གདན་གཅིག་སྟེང་བསྒོམ་དང། །འཇུག་ལྡོག་མ་རིག་རྩད་བཅད་དང། །བདེ་བ་ལམ་དུ་བསླང་བ་དང། །གཏུམ་མོ་གྲོང་འཕོ་གྲོང་འཇུག་གོ་ཞེས་བཤད་པ་དྲུག་དང། སྒྱུ་མ་བཙན་ཐབས་དང་
གཉིད་ཀྱི་འོད་གསལ་འཛིན་པ་སྟེ་བརྒྱད་སྟོན་ཀྱང། གཙོ་བོ་ནི་རིམ་ལྔ་སྟན་གཅིག་གི་སྟེང་དུ་སྒོམ་པའོ། །འཁོར་ལོ་ཅན་ལས་ཀྱང། རིམ་ལྔ་སྟན་གཅིག་གི་སྟེང་དུ་སྒོམ་པ་ལ་སྔར་བཤད་པའོ་དོན་བཞིར་བྱས་ནས་སྟོན་པས་ན། དེ་བཞི་ཀ་རིམ་ལྔ་གདན་ཐོག་ཅིག་
ཏུ་རྫོགས་པར་སྒོམ་པའི་རིམ་ལྔ་གདན་རྫོགས་ཡིན་ནོ། །མིང་དེ་ལྟར་འདོགས་པའི་རྒྱུ་མཚན་ནི། རིམ་ལྔ་བསྡུས་པ་ལས། ཐེག་པ་སྣ་ཚོགས་ཕ་རོལ་ཕྱིན། །སྲིད་པ་སྐྱེ་དང་གནས་པ་སོགས། །དུས་ཀྱི་དབྱེ་བའི་ཁྱད་པར་གྱིས། །སྟན་གཅིག་སྟེང་དུ་སྦྱར་ཏེ་
བསྒོམ། ཞེས་རིམ་ལྔ་སྟན་གཅིག་གི་སྟེང་དུ་བསྒོམ་པར་གསུངས་པ་ལ་བརྟེན་ནས་བྱས་སོ། །གདན་གཅིག་གི་སྟེང་དུ་རྫོགས་ཚུལ་ནི་འཁོར་ལོ་ཅན་ལས། སྟན་གཅིག་སྟེང་དུ་རིམ་པ་ལྔ། །འཁོར་ལོ་ཅན་དུ་རྫོགས་པ་ཡི། །མན་ངག་འདི་སྦྱར། ཞེས་

[004B] སྙིང་ཁར་སྔགས་འཁོར་བཀོད་ནས་སྒོམ་པ་དེའི་སྟེང་ནས་རིམ་པ་ལྔ་ཀའི་གདམས་ངག་གི་གནང་རྫོགས་པར་འགྱུར་བ་ལ་ཟེར་བ་ཡིན་ནོ། །དེས་ན་གདན་རྫོགས་ལས། རིམ་ལྔ་སྟན་གཅིག་གི་སྟེང་དུ་སྒོམ་
པ་རྫོགས་པའི་མཐར། དེ་རྣམས་འཁོར་ལོ་ཅན་ཡིན་ནོ། །ཞེས་འབྱུང་བ་ལྟར་དེ་བཞི་ཀ་འཁོར་ལོ་ཅན་ཡང་ཡིན་པས། རིམ་ལྔ་འཁོར་ལོ་ཅན་ཞེས་པའི་མན་ངག་ཟུར་དུ་འབྱུང་བ་ནི་སྤྱི་མིང་སྒོས་ལ་བཏགས་པའོ། །རིམ་ལྔ་སེམས་དཔའ་གསུམ་རྩེགས་
དང། རིམ་ལྔ་ཅིག་ཅར་བ་ལ་ཡང་སྙིང་ཁར་སྔགས་འཁོར་སྒོམ་པ་མེད་པས། ཆུང་བ་གསུམ་ག་ལ་འཁོར་ལོ་མེད་པ་ཞེས་བྱའི་གཅིག་ལ་འཁོར་ལོ་མེད་པ་ཞེས་པ་ནི་སྤྱི་མིང་སྒོས་ལ་བཏགས་པ་ཡིན་ཏེ། གདན་རྫོགས་ལས། སེམས་དཔའ་གསུམ་རྩེགས་
ཀྱང་འཁོར་ལོ་མེད་པར་བཤད་པ་བཞིན་ནོ། །གསེར་སྡིངས་པའི་མན་ངག་འདི་རྣམས་བླ་མ་ཐ་དད་དམ། སྔ་ཕྱིའི་གསུང་འགྲོས་མི་འདྲ་བ་ཡིན་ནམ། རྩོམ་པ་པོའི་བློའི་ཁྱད་པར་སྔ་ཕྱིའི་དབང་གིས་ཡིན་པ་འདྲ་སྟེ། མི་མཐུན་པ་མང་དུ་སྣང་ཞིང་
བྲིས་ནོར་རིང་དུ་བརྒྱུད་པ་ཡང་མང་བར་སྣང་ངོ། །དེས་ན་དེ་དག་གིས་རིམ་ལྔ་བསྡུས་པའི་དོན་བཤད་པ་རྣམས་རྩ་ཚིག་གི་དོན་དུ་སོང་མ་སོང་དང། ད་ཀུན་ཀྱང་རྩ་བཤད་ཀྱི་རྒྱུད་དང། ཡབ་སྲས་ལྔའི་གཞུང་རྩོད་མེད་རྣམས་ལ་ལེགས་པར་
གཏུགས་ནས། དེ་དག་ནས་དངོས་སུ་ཟིན་མ་ཟིན་དང་མ་ཟིན་པའི་རྣམ་དག་རྣམས་ཀྱང་དོན་ཐེབ་ལ་ཡོད་ལུགས་དང། བརྒྱུད་པ་རིངས་པའི་དབང་གིས་དང་པོའི་གདམས་ངག་གི་དགོངས་པ་ཅུང་ཟད་མ་འཁྱོར་བ་རྣམས་ཀྱི་མ་དག་པའི་རྒྱུ་མཚན་རྣམས་འདི་ལྟར་རོ་

[005A]༄༅། །ཞེས་བཤད་ན། མར་ལུགས་ཀྱི་འདུས་པའི་མན་ངག་གི་ནུས་པ་རྫོགས་པར་ཐོན་པ་ཅིག་འོང་བར་མཐོང་བས་དེ་བཞིན་དུ་བཤད་པར་བྱའོ། །འདི་ལ་རྩ་ཚིག་ཏུ་ལམ་གྱི་རིམ་པ་ཇི་ལྟར་བཤད་པ་ངེས་དགོས་པས་དེ་བཤད་ན། དེར་གཞི་
ལུས་སེམས་ཀྱི་གནས་ཚུལ་དང། ལམ་བགྲོད་པའི་རིམ་པ་དང། འབྲས་བུ་མངོན་དུ་བྱེད་པའི་རིམ་པ་གསུམ་དུ་བསྡུས་ནས། དང་པོ་ལ་ལུས་སེམས་སོ་སོ་བ་དང། ཐུན་མོང་གི་གནས་ཚུལ་དང། ལུས་ཀྱི་འཁོར་ལོ་བཞིའི་གནད་བཞི་དང། སྒོམ་
པའི་གནད་བཞི་དང། ཁྱད་པར་དུ་སྙིང་ཁ་གནད་ཆེ་བ་བསྟན་ཏེ། དེ་ཉིད་ལས། དངོས་པོའི་གནས་ལུགས་ལམ་དང་ནི། །འབྲས་བུ་སྐྱེ་བའི་རིམ་པའོ། །དངོས་པོའི་གནས་ལུགས་གཉིས་ཡིན་ཏེ། །སེམས་དང་ལུས་ཀྱི་གནས་ཐབས་ལས། །རགས་དང་
ཕྲ་དང་ཤིན་ཏུ་ཕྲ། །ཐུན་མོང་དབྱེར་མེད་རིམ་ཤེས་བྱ། །གཉིད་དང་རྨི་ལམ་སྙོམས་འཇུག་པ། །ཐ་མལ་དུས་དང་རྣམ་པ་བཞི། །འཁོར་ལོ་བཞི་ཡི་བདག་ཉིད་ཀྱི། །རྩ་དང་ཐིག་ལེ་སེམས་ཤེས་པས། །ལུས་དང་དུས་དང་ཡུལ་རླུང་གི་གནད་ནི་རྣམ་པ་
བཞིར་ཤེས་བྱ། །དྲན་པ་སྣ་ཚོགས་རྣམ་རྟོག་རྣམས། །སེམས་ལས་ཡང་དག་འབྱུང་བས་ན། །རྣམ་ཤེས་སྲོག་ནི་འདུ་བའི་རྟེན། །སྙིང་ཁར་སྔགས་ཀྱི་འཁོར་ལོ་བསྒོམ། ཞེས་སོ། །ལམ་ལ་གོང་འོག་ཏུ་རིམ་ལྔ་བཤད་ཐབས་ཁ་ཡེར་ཡོད་ཀྱང་
ཕྱོགས་གཅིག་ཏུ་བཤད་ན། དེ་ཉིད་ལས། བྱང་ཆུབ་སེམས་ལྡན་བླ་མ་དང། །ལྷག་པའི་ལྷ་ཡི་རྣལ་འབྱོར་དང། །ཤིན་ཏུ་རྣལ་འབྱོར་རྣལ་འབྱོར་ཆེ། །རྗེས་སུ་རྣལ་འབྱོར་བཅས་པ་དག་ཏིང་འཛིན་རིམ་པ་ལྡན་པ་ཉིད། །བསྙེན་པ་ཉེར་སྒྲུབ་སྒྲུབ་

[005B] །སྒྲུབ་པའི་ངོ་བོ། ཞེས་དང། བསྐྱེད་པའི་རིམ་འདི་ལྷ་ཡི་སྐུ། །རྫོགས་སངས་རྒྱས་ཀྱི་དཀྱིལ་འཁོར་མཆོག་རྣམ་པ་མངོན་དུ་བྱེད་པ་གང། །ལེགས་པར་བསླབས་པས་མཐར་ཕྱིན་འགྱུར། །ལུས་དབེན་སྣང་བ་སེམས་དང་ལུས། །རྒྱུ་དང་མི་རྒྱུའི་འཇིག་
རྟེན་བཅས། །རིམ་པས་ལྷ་ཡི་བདག་ཉིད་སྦྱོར། །རྡོ་རྗེ་འཆང་ཆེན་ལམ་དུ་བྱེད། །མོས་པ་ལས་བྱུང་ཏིང་ངེ་འཛིན། །རྟེན་ཅིང་འབྲེལ་པར་འབྱུང་བའོ། །ཞེས་བྱང་ཆུབ་ཀྱི་སེམས་སྦྱང་བ་དང། བླ་མའི་རྣལ་འབྱོར་སྒོམ་པ་སྔོན་དུ་བཏང་ནས་བསྐྱེད་རིམ་ལ་དཀྱིལ་
འཁོར་གྱི་འཁོར་ལོ་ཚང་བ་ཅིག་བསྒོམས་ནས་མཐར་དབྱུང་བར་བཤད་ཅིང། དེ་ལྟར་བྱས་པའི་འོག་ཏུ་ལུས་དབེན་ལ་སློབ་པར་བཤད་པས། ལུས་དབེན་ལ་བསྐྱེད་རིམ་གྱི་ཆ་གཅིག་ཀྱང་ཡོད་མོད་ཀྱང། ལུས་དབེན་ཐམས་ཅད་བསྐྱེད་རིམ་དུ་འདོད་པ་དང་
དོན་ལྔ་མར་དཀྱིལ་འཁོར་གྱི་འཁོར་ལོ་བསྒོམ་པ་ལས་ཚོགས་སྒྲུབ་པའི་ཐབས་ཡིན་པས། དེ་མི་སྒོམ་པར་དཔའ་བོ་གཅིག་པ་བསྒོམ་ཞེས་པ་དང། དོན་བཞི་མར་དཔའ་བོ་གཅིག་པ་དང། དཀྱིལ་འཁོར་གྱི་འཁོར་ལོ་སྒོམ་པ་གདམ་ངར་བྱས་པའི་སྔ་མའི་ལུགས་
གཉིས་རང་གི་རྩ་ཚིག་དང། རྒྱུད་དང་ཡབ་སྲས་ཀྱི་གཞུང་ཀུན་དང་འགལ་བས་ཡིད་བརྟན་པར་མི་བྱ་ལ། ཡང་སྔགས་ཀྱི་སྐུ་ལ་བསྐྱེད་རིམ་དང་ཡེ་ཤེས་ཀྱི་སྐུ་གཉིས་སུ་འབྱེད་པ་དང། ངག་དབེན་སྒོམ་པའི་རྟེན་གྱི་ལྷ་སྐུ་སྒོམ་པ་ཡེ་ཤེས་ཀྱི་སྐུར་བྱེད་པ་
ཡང་ཡབ་སྲས་ཀྱི་གཞུང་དང་མི་མཐུན་ནོ། །སྤྱོད་བསྡུས་ལས། རིགས་བརྒྱ་ལ་སོགས་པའི་ལུས་དབེན་བཞི་བཤད་ཀྱང། རྩ་ཚིག་ལས། གསང་ཆེན་རིགས་གཅིག་གི་ལུས་དབེན་གཅིག་པུ་བཤད་པ་ནི། སྒོམ་པའི་ཚེ་དེ་བཞིའི་ནང་ནས་དེ་གཅིག་པུ་སྒོམ་
[006A]༄༅། །པའི་དབང་དུ་བྱས་ལ། མན་ངག་བཞི་ལས་ཀྱང། སྔོན་དུ་རྡོ་རྗེ་འཆང་ཡབ་ཡུམ་ཟུང་གཅིག་བསྒོམ་པར་བཤད་པ་ཡང་རིགས་གཅིག་གི་ལུས་དབེན་ནོ། །དེ་ནས་ངག་དབེན་ལ་སྔོན་དུ་སྔགས་འཁོར་བསྒོམས་ནས་དེའི་འོག་ཏུ། འབྱུང་
བ་བཞི་ཡི་རླུང་རྣམས་ཉིད། །རླུང་དང་སྔགས་སུ་རབ་སྦྱོར་བས། །རྡོ་རྗེ་བཟླས་པ་སྦྱང་བར་བྱ། །འབྱུང་འཇུག་གནས་པ་ཉིད་དུ་བཤད། །ཅེས་དང། རླུང་གི་འབྱུང་འཇུག་གནས་པ་གསུམ། །སྐུ་གསུང་ཐུགས་ཀྱི་རྡོ་རྗེ་ལས། །རླུང་སྔགས་མཉམ་པར་རབ་སྦྱོར་
གང། །རྡོ་རྗེ་བཟླས་པའི་རིམ་པའོ། །ཞེས་འཁོར་ལོའི་མི་ཤིགས་པ་ལ་བརྟེན་ནས་ཡི་གེ་གསུམ་གྱི་རྡོར་བཟླས་ཉིད་བྱ་བར་བཤད་པའི་སྐབས་སུ་པད་འདབ་གསུམ་རིམ་དང། དེ་ལ་ཡི་གེ་འགོད་པ་རྒྱུད་དང་འཕགས་སྐོར་གྱི་རྒྱ་གཞུང་གཞན་ནས་མ་བྱུང་
ཡང། རླུང་འདུ་སླ་བའི་དགོས་པའི་དོན་དུ་མཛད་པར་སྣང་བས་མན་ངག་ལ་མི་ཐོབ་པ་མིན་ནོ། །དོན་ལྔ་མ་དང། གདན་རྫོགས་དང། འཁོར་ལོ་ཅན་ལས་ངག་དབེན་གྱི་སྐབས་སུ་སྔགས་འཁོར་སྒོམ་པར་བཤད་པ་རྩ་ཚིག་གི་ལུགས་ཡིན་གྱི་
དོན་བཞི་མར་སེམས་དབེན་གྱི་སྐབས་ཁོ་ནར་སྒོམ་པར་བཤད་པ་མིན་ནོ། །རྡོར་བཟླས་བྱེད་ཚུལ་ནི་དོན་བཞི་མ་དང་འཁོར་ལོ་ཅན་བཞིན་དུ། ཡི་གེ་གསུམ་གྱི་རྡོར་བཟླས་ཉིད་བྱའི། དོན་ལྔ་མ་དང་གདན་རྫོགས་ལས། རླུང་འབྱུང་འཇུག་ཉེར་
གཅིག་རེ་ཙམ་སྦྱངས་པའི་འོག་ཏུ། རླུང་ཁ་སྦྱོར་ཉིད་འཛིན་པ་རྡོར་བཟླས་དངོས་གཞིར་བྱེད་པ་དང་པོའི་མན་ངག་གི་དོན་མིན་ནོ། །སེམས་དབེན་སྐྱེད་ཚུལ་ནི། རྩ་ཚིག་ལས། གསང་སྔགས་ལས་བྱུང་རྣམ་པར་ཤེས། །སྣང་བ་གསུམ་གྱི་བདག་ཉིད་

[006B] ཡེ་ཤེས་འཇུག་ལྡོག་ངེས་པ་གང། །སེམས་ལ་དམིགས་པའི་རིམ་པའོ། །ཞེས་རྡོར་བཟླས་ཀྱི་སྔགས་བཟླས་པ་དང། འཁོར་ལོ་ལ་བཀོད་པའི་སྔགས་ཀྱི་ཡི་གེ་ལ་དམིགས་པ་ལས་སེམས་དབེན་གྱི་ཡེ་ཤེས་འཇུག་པ་ལུགས་མཐུན་དང། ལྡོག་པ་ལུགས་བཟློག་ཏུ་སྐྱེ་
བར་བཤད་ལ། ཡང་དེ་ཉིད་ལས། མཉམ་པ་ཉིད་དུ་སེམས་བསྡམས་ཏེ། །མཉམ་གཞག་འཁོར་ལོའི་ལྟེ་བ་ཡི། །ཡེ་ཤེས་མཉམ་པར་མཐོང་འགྱུར་བ། །ཉེ་བར་ཐོབ་པ་སྟོང་བ་ཆེ། ཞས་འཁོར་ལོ་ལ་བཀོད་པའི་ཡི་གེ་ལ་དམིགས་པའི་སེམས་ཡུལ་གཞན་དུ་གཡེང་བ་བསྡམས་
ཏེ། སེམས་ཡི་གེ་ལ་ཞུགས་པ་ལྟ་བུའི་མཉམ་པ་ཉིད་དུ་བྱས་ཏེ། མཉམ་པར་བཞག་པ་གོམས་པ་ལས། འཁོར་ལོའི་ལྟེ་བའི་མི་ཤིགས་པ་ཨ་ཐུང་དང་བཅས་པ་ལ་སེམས་ཞུགས་ནས་རོ་མཉམ་དུ་སོང་བ་ལས་སྟོང་པ་ཆེན་པོ་སྐྱེ་བར་བཤད་ཅིང། སྐྱེ་ཚུལ་ནི་དེ་ཉིད་
ལས། དང་པོ་སྨིག་རྒྱུ་ལྟ་བུའི་ཉམས། །འོད་ཟེར་ལྔ་དང་བཅས་པ་འཆར། །གཉིས་པ་ཟླ་བ་ལྟ་བུ་དང། །གསུམ་པ་ཉི་མའི་འོད་ཀྱིས་འཁྲིགས། །མཚམས་སྣང་ལས་ནི་ཐོབ་པ་སྟེ། ཞེས་བཤད་པ་རྣམས་ཡབ་སྲས་ཀྱི་གཞུང་དང་ཤིན་ཏུ་མཐུན་ནོ། །གསེར་སྡིངས་པའི་མན་
ངག་ལས། སེམས་དབེན་སྐྱེད་པ་ན་གདམས་ངག་ཆེ་བ་བཞི་ལས། རླུང་ཁ་སྦྱོར་འཛིན་པ་དང། འཁོར་ལོའི་སྡུད་རིམ་རེ་སྦྲགས་ནས་བྱེད་པ་གཉིས་རྩ་ཚིག་ན་དངོས་སུ་མེད་ཀྱང། མཐའི་ཡི་གེ་རྣམས་དབུས་སུ་སྡུད་པ་ནི་བྱ་དགོས་ལ། སྐབས་འདིར་རླུང་ཁ་སྦྱོར་འཛིན་པ་
འཕགས་སྐོར་གྱི་རྒྱ་གཞུང་རྣམས་ན་མེད་ཀྱང་མན་ངག་གིས་བྱེད་ནའང་བྱར་རུང་ངོ། །རིག་མ་ལ་བརྟན་ནས་སེམས་དབེན་སྐྱེད་ཐབས་རྩ་ནས་དངོས་སུ་མ་བྱུང་ཡང། འོག་སྒོ་བདེ་བ་ཆེན་པོའི་ལམ་ཞེས་པ་མན་ངག་ལས་འབྱུང་བ་དེ་ལ་ཡང་སྦྱར་དུ་རུང་སྟེ། ཡབ་སྲས་ཀྱི་

[007A]༄༅། །དགོངས་པས་ཕྱག་རྒྱ་ལ་བརྟེན་ནས་ཀྱང་སྐྱེད་པ་ཡིན་ནོ། །མན་ངག་ཆེ་བ་བཞི་ལ་སྔགས་འཁོར་སྒོམ་པའི་སྐབས་དང་སྡུད་རིམ་སོགས་ལ་མི་མཐུན་པ་འགའ་ཞིག་སྣང་བ་ནི་བླ་མའི་གསུང་བགྲོས་སྔ་ཕྱིའམ། རྩོམ་པ་པོའི་གོ་ལུགས་སྡེ་
ཕྱིའི་ཁྱད་པར་དུ་སྣང་གི་དང་པོའི་མན་ངག་ལ་མི་མཐུན་པ་བྱུང་བ་མིན་ནོ། །མན་ངག་ཆུང་བ་གསུམ་ལ་སྡུད་རིམ་མི་མཐུན་པ་གསུམ་འདུག་པ་ནི་མན་ངག་མི་གཅིག་པའི་ལུགས་སུ་སྣང་ལ། དེ་གསུམ་དང་གསང་བ་ཐུགས་རྒྱུད་ནི། བ་སྲས་ཀྱི་གཞུང་ནའང་མི་
སྣང་ལ། རྩ་ཚིག་ནའང་དེའི་གཞི་མི་སྣང་ངོ། །སྒྱུ་ལུས་ཀྱི་རིམ་པ་ནི་རྩ་ཚིག་ལས། རླུང་དག་པས་ནི་ཡེ་ཤེས་ཀྱི། །ཀུན་རྫོབ་སྒྱུ་མ་མངོན་དུ་བྱེད། ཅེས་དང། རླུང་སེམས་ཙམ་ལས་བྱུང་བ་ཡི། །སྒྱུ་མའི་ལུས་ནི་སྣང་བར་བཅས། ཞེས་ཀུན་རྟག་གི་རླུང་དག་པ་ལས་
ཀུན་རྫོབ་སྒྱུ་མ་ཡེ་ཤེས་ཀྱི་སྐུ་སྒྲུབ་པ་དང། དེ་ཡང་ཕུང་པོ་རགས་པ་ལས་མིན་པར་ཕྲ་བའི་རླུང་སེམས་ཙམ་ལས་སྒྲུབ་པར་བཤད་ལ། དེའི་མན་ངག་རྣམས་ལས་དེ་དང་མཐུན་པ་དང་མི་མཐུན་པར་བཤད་པ་གཉིས་སྣང་བ་རྣམས་དབྱེ་བར་བྱ་སྟེ། དེ་ནི་
སྒྱུ་ལུས་ཀྱི་དངོས་གཞི་དང་མཉམ་གཞག་སྒྱུ་མའོ། །རྩ་ཚིག་ལས། ལམ་མཆོག་རིམ་པ་ལྔ་པོ་ཉིད། །ཕ་རོལ་ཕྱིན་དང་ཐེག་སྣ་ཚོགས། །སྲིད་པ་སྐྱེ་དང་ཉིན་ཞག་གཅིག་སྟན་གཅིག་སྟེང་དུ་སྦྱར་ཏེ་བཤད། ཅེས་ཉིན་ཞག་གཅིག་དང་རིམ་ལྔ་སྦྱར་བའི་
སྐབས་སུ་གཉིད་དང་རྨི་ལམ་དང་བསྲེ་བའི་གཞི་བསྟན་ལ། སྲིད་པ་སྐྱེ་འཆིའི་རིམ་པ་དང་རིམ་ལྔ་སྦྱར་བའི་སྐབས་སུ་འཆི་བ་དང་བར་དོ་བསྲེ་བའི་གཞི་བསྟན་ནོ། །ཡང་དེ་ཉིད་ལས། རྨི་ལམ་ལུས་ནི་རྣམ་སྦྱང་ཕྱིར། །སྒྱུ་མར་མཚོན་པའི་དུས་གང་ལས། །

[007B] །ཀུན་རྫོབ་སྒྱུ་མའི་རིམ་པའོ། །ཞེས་དང། རྨི་ལམ་སྒྱུ་མ་གཅིག་ཏུ་སྦྱང། །བར་དོ་རྣམ་གསུམ་བསྲེ་བར་བྱ། ཞེས་རྨི་ལམ་དང་བསྲེ་བའི་གདམས་ངག་རྣམས་སྒྱུ་ལུས་ཀྱི་གདམས་ངག་ཏུ་བསྡུས་ལ། བར་དོ་དང་བསྲེ་བ་ཡང་དེར་བསྡུས་
སོ། །ཡང་གཉིད་དང་རྨི་ལམ་སྙོམས་འཇུག་པ། ཞེས་སོགས་སྔར་དྲངས་པ་རྣམས་ཀྱིས་གཉིད་དང་བསྲེ་བའི་གནད་སྙིང་ཁའི་འཁོར་ལོ་དང། རྨི་ལམ་དང་བསྲེ་བའི་གནད་མགྲིན་པའི་འཁོར་ལོ་ན་ཡོད་པར་བཤད་ནས། ཇི་ལྟར་བསྲེ་བའི་ཚུལ་གསལ་བར་མ་བཤད་
དོ། །མན་ངག་བླ་མ་ལ་རག་ལས་པར་བྱ་བའི་ཕྱིར་དུའོ། །དེ་ལྟར་བཤད་པ་ལ་ནི་རྨི་ལམ་རླུང་སྟོབས་ཀྱིས་འཛིན་པ་དང་འདུན་པའི་སྟོབས་ཀྱིས་འཛིན་པའི་ཁྱད་པར་རྣམས་ཕྱེད་དགོས་སོ། །གཞུང་དེ་རྣམས་ལ་བརྟེན་ནས་སྒྱུ་མ་གསུམ་རྒྱུད་ཀྱི་གཞུང་གསུམ་དང་
སྒྱུ་མ་བཙན་ཐབས་དང་བཞིར་བྱས་པའི་དང་པོ་མཉམ་གཞག་སྒྱུ་མ་ལ་འཆད་ཚུལ་སྣ་ཚོགས་ཤིག་སྣང་ཡང། སྔར་བཤད་པ་ལྟར་རླུང་སེམས་ཙམ་ལས་གྲུབ་པའི་སྐུ་ལ་བྱ་དགོས་སོ། །སྒྱུ་མ་བཙན་ཐབས་ནི་རྨི་ལམ་སྒྱུ་མའི་ནང་ཚན་ནོ། །སྒྱུ་ལུས་ཀྱི་མན་ངག་
ཏུ་བཤད་པའི་བར་དོ་སྒྱུ་མ་དང་བསྲེ་བ་ལ་ནི། བར་དོའི་སྔོན་དུ་འོང་བའི་འཆི་བའི་སྟོང་པ་རྣམས་དང་བསྲེ་དགོས་པ་གདམས་ངག་རྣམས་ཀྱི་དོན་དུ་ཡང་སྣང་ལ། དེ་ལྟར་དགོས་པ་ཡང་ཡིན་པས། འཆི་བའི་འོད་གསལ་དང་བསྲེ་བའི་མན་ངག་བཙན་ཐབས་སངས་
རྒྱས་སོགས་ཀྱང་བར་དོ་སྒྱུ་མའི་མན་ངག་གི་ཡན་ལག་ཏུ་བྱའོ། །རྨི་ལམ་གྱི་ལུས་སྒྱུ་ལུས་བཞིན་དུ་ལྡང་བ་ལ་དེའི་སྔོན་དུ་སེམས་དབེན་དང་འདྲ་བའི་སྟོང་པ་གསུམ་སྐྱེད་དགོས་ལ། དེ་ལ་རྨི་ལམ་གྱི་སྔ་རོལ་གྱི་གཉིད་ཀྱི་སྟོང་པ་བཞི་འཛིན་པའི་གཉིད་ཀྱི་འོད་

[008A]༄༅། །གསལ་སྔོན་དུ་བཏང་དགོས་པས། སྙིང་ཁར་མི་ཤིགས་པ་ལ་བརྟེན་ནས་མ་རིག་པ་རྩད་ནས་གཅོད་པ་སོགས་གཉིད་ཀྱི་འོད་གསལ་འཛིན་པའི་གདམས་ངག་རྣམས་ཀྱང་རྨི་ལམ་སྒྱུ་མའི་མན་ངག་གི་ཡན་ལག་ཏུ་བྱའོ། །དེས་ན་དོན་ལྔ་མར་རྨི་
ལམ་གྱི་སྔོན་དུ་གཉིད་ཀྱི་སྟོང་པ་བཞི་བཟུང་བའི་མཐར་རྨི་ལམ་ལ་འཇུག་པར་བཤད་པ་ལེགས་ལ། མགྲིན་པའི་པད་འདབ་ཀྱི་ཡི་གེ་བཞི་ལ་རིམ་པ་བཞིན་དུ་དམིགས་ནས། གཉིད་ཀྱི་སྟོང་པ་བཞི་འཛིན་ཞེས་པ་ནི། ལུགས་འདིའི་གཉིད་ཀྱི་འོད་གསལ་འཛིན་པའི་
གདམས་ངག་གཞན་དང་མི་མཐུན་ཞིང་མི་རིགས་སོ། །གཉིད་དང་འཆི་བའི་འོད་གསལ་འཛིན་པ་རྣམས་འོད་གསལ་འཛིན་པའི་གདམས་པ་ཡིན་པས། རིམ་པ་བཞི་པའི་མན་ངག་ཏུ་བྱ་དགོས་ཀྱི་རིམ་པ་གསུམ་པའི་མན་ངག་མིན་ནོ་སྙམ་དུ་མི་བཟུང་སྟེ། སྒྱུ་ལུས་
མན་ཆད་དུ་དེ་འདྲ་བའི་དཔེའི་འོད་གསལ་དུ་མ་ཞིག་འོང་བའི་ཕྱིར་རོ། །དེས་ན་བཤད་པའི་སྐབས་སྒྱུ་ལུས་ཀྱི་སྐབས་སུ་བྱུང་བས་དེར་བསྡུས་ཀྱི། དོན་དབང་བཙན་པར་བྱས་ན་དབེན་པ་གསུམ་གའི་སྐབས་དང་འབྲེལ་ས་ཡོད་དོ། །རྩ་ཚིག་ལས། ལམ་མྱུར་གཅོད་
པ་འཕོ་བ་སྟེ། །གྲོང་དུ་འཇུག་པ་ཡན་ལག་གོ། ཞེས་འབྱུང་བའི་མན་ངག་ཏུ་བྱས་ནས་སྦྱར་བའི་སྐུ་གསུམ་གྱི་འཕོ་བའི་ཆོས་སྐུ་དང། ལོངས་སྐུའི་འཕོ་བ་ནི་མིང་འཕོ་བར་བཏགས་ཀྱང། དོན་འཆི་བ་དང་བར་དོ་དང་བསྲེ་བའི་ནང་དུ་འདུ་བས་ཟུར་དུ་མ་བཤད་ཀྱང་
ཆོག་པར་སྣང་ངོ། །སྤྲུལ་སྐུའི་འཕོ་བ་དང། བཙན་ཐབས་ཀྱི་འཕོ་བ་དང། གསེབ་ལམ་གྱི་འཕོ་བ་གསུམ་ནི། འཕོ་བ་མང་ཉུང་མི་འདྲ་ཙམ་གསུམ་དུ་སྣང་ལ། གསེབ་ལམ་གྱི་མན་ངག་ལྷག་མ་རྣམས་ཀྱང་འཆི་བ་དང་བསྲེ་བ་དང་བར་དོ་དང་བསྲེ་བའི་

[008B] །གྲོང་འཇུག་གི་མན་ངག་སྦྱང་བ་ལ་ནི་སྔོན་དུ་གྲོང་འཇུག་ནུས་པའི་རླུང་གི་ནུས་པ་ཇི་ཙམ་ཞིག་ཐོབ་པའི་སྦྱོང་ཚུལ་མི་སྣང་བས་དེ་ཟུར་ནས་བཙལ་དགོས་པར་སྣང་ངོ། །རྩ་ཚིག་ལས། གཏུམ་མོའི་རྣལ་འབྱོར་རླུང་གིས་ཏེ། །
བདེ་ཆེན་སེམས་ལ་དམིགས་པའོ། །རྨི་ལམ་སྒྱུ་མ་གཅིག་ཏུ་སྦྱང། །བར་དོ་རྣམ་གསུམ་བསྲེ་བར་བྱ། །ཉོན་མོངས་ཡེ་ཤེས་ལམ་དུ་འགྱུར། ཞེས་སོགས་བཤད་པའི་མན་ངག་ཏུ་བྱས་ནས་གཏུམ་མོ་སྒོམ་པ་རིམ་ལྔ་དང་སྦྱར་བ་བྱས་སོ། །དེའི་དོན་ནི་རྡོར་བཟླས་ཀྱི་རླུང་
གི་རྣལ་འབྱོར་གྱིས་སེམས་དམིགས་འདྲེན་པའི་དོད་གཏུམ་མོའི་རྣལ་འབྱོར་དང། རྡོར་བཟླས་ཀྱིས་དྲངས་པའི་སེམས་དམིགས་ཀྱི་དོད་གཏུམ་མོ་ལ་བརྟེན་ནས་དགའ་བཞི་སྐྱེས་པ་ལ་བྱས་ནས། རིམ་པ་ལྷག་མ་གསུམ་ཕ་རྒྱུད་ནས་འབྱུང་བ་མ་རྒྱུད་ཀྱི་གཏུམ་མོའི་
ལམ་ལ་སྣོན་པའི་དོན་དུ་འདུག་གི། ལྡང་འཇུག་གནས་གསུམ་ཡི་གེ་གསུམ་དང་སྦྱར་བ་རྡོར་བཟླས་དང། ལྟེ་བར་དམིགས་ཤིང་ཉམས་བདེ་བ་སེམས་དམིགས་དང། བདེ་དྲོད་ཉམས་སུ་མྱོང་ཡང་ཞེན་པ་མད་པ་སྒྱུ་ལུས་དང། སྒྱུ་མ་ཙམ་དུ་ཡང་མི་དམིགས་
པ་འོད་གསལ་དང། བདེ་སྟོང་གཉིས་མེད་དུ་ཤར་བ་ཟུང་འཇུག་ཡིན་ཞེས་པ་དོན་དུ་མ་མཐོང་ངོ། །དེ་ལྟར་ན་གཏུམ་མོ་ནི་མ་རྒྱུད་ཀྱི་གདམས་ངག་ཡིན་ལ། ཕ་རྒྱུད་ཁ་ཅིག་ལས་ཀྱང་འཕོ་བ་དང་གྲོང་འཇུག་གི་རྣམ་གཞག་ཅུང་ཟད་བཤད་ཀྱང། རྣམ་ཤེས་འདོན་
པའི་དམིགས་བ་ཞིབ་ཏུ་བཤད་པ་མེད་པས། སྔར་བཤད་པའི་འཕོ་བ་དང་གྲོང་འཇུག་གི་མན་ངག་རྣམས་ནི་མ་རྒྱུད་ལ་བརྟེན་པའོ། །ཕ་རྒྱུད་ཀྱི་རིམ་ལྔ་བཤད་པའི་སྐབས་སུ་མ་རྒྱུད་ཀྱི་གཏུམ་མོ་སྒོམ་པ་ལ་རིམ་ལྔ་སྦྱར་བ་ནི། རིམ་ལྔ་དངོས་དང་དེའི་

[009A]༄༅། །དོད་ཐུབ་ཀྱི་ལམ་དུ་རྒྱུད་གཉིས་ཀྱི་རྫོགས་རིམ་ཀུན་འདུ་བར་བསྟན་པའི་ཕྱིར་ཡིན་ལ། མ་རྒྱུད་ཀྱི་འཕོ་བ་དང་གྲོང་འཇུག་འདིར་བསྟན་པ་ནི་ཕ་རྒྱུད་ཀྱི་གདམས་ངག་ལ་ཡང་དགོས་པར་སྟོན་པའོ། །བསྲེ་བ་དྲུག་གི་གཉིད་དང་རྨི་ལམ་དང་བསྲེ་
བ་དང་འཆི་བ་དང་བར་དོ་དང་བསྲེ་བ་བཞི་ནི་བསྲེ་བ་དེ་བཞིའི་གདམས་ངག་སྔར་བཤད་པ་དེ་རྣམས་ཀྱི་ནང་དུ་འདུས་པས་ལོགས་སུ་མ་བཤད་ཀྱང་ཆོག་པར་སྣང་ལ། འདིའི་གཉིད་དང་འཆི་བ་དང་བསྲེ་བ་དང། གསེབ་ལམ་གྱི་འཆི་ཁའི་གདམས་ངག་ཡེ་ཤེས་ངོ་སྤྲོད་
ཅེས་པའི་ཕྱག་རྒྱ་བཞི་ལྡན་ལ་ནི། རླུང་གི་སྟོབས་ཀྱིས་བསྲེ་བའི་སྔགས་ཀྱི་ལམ་ཐུན་མོང་མིན་པ་དང། ཏིང་ངེ་འཛིན་ཐུན་མོང་བའི་རྣམ་གཞག་གཉིས་ཕྱེད་དགོས་པར་སྣང་ངོ། །སྙོམས་འཇུག་དང་བདེ་སྟོང་བསྲེ་བ་དང། ལོངས་སྤྱོད་དང་བདེ་སྟོང་བསྲེ་བ་ཞེས་པ་
ལ་ཡང་ནུས་པ་ལྷག་པོ་མི་སྣང་ངོ། །འཁོར་བ་ལྡོག་འཇུག་ལ་བརྟེན་ནས་མ་རིག་པ་རྩད་ནས་གཅོད་པ་དང། འབྲས་བུ་སངས་རྒྱས་ཀྱི་བཞུགས་ཚུལ་གཉིས་ཀྱི་མན་ངག་གི་གཞི་ནི་རྩ་ཚིག་ལ་མེད་ལ། སྔ་མ་ནི་སྒྱུ་ལུས་ཀྱི་མན་ངག་གི་ཡན་ལག་དང་ཕྱི་མ་
ནི་བསྐྱེད་རིམ་དང་བཅས་པའི་རིམ་པ་དྲུག་གིས་སྐུ་བཞི་གང་འགྲུབ་སྟོན་པས་རིམ་པ་རྣམས་ཀྱི་འབྲས་བུའོ། །རིམ་པ་ཐ་མ་གཉིས་ནི་རྩ་ཚིག་ལས། རང་བཞིན་ཤེས་པའི་བསམ་གཏན་ལས། །ཐབས་ལས་མ་བསྐྱེད་ཏིང་ངེ་འཛིན། །རང་གསལ་ངོ་བོ་མི་རྟོག་
པ། འོད་གསལ་དོན་དམ་རིམ་པའོ། །བསམ་གཏན་མེས་སྦྱངས་ལྷ་ཡི་སྐུ། །རང་བྱུང་ཡེ་ཤེས་དག་པའི་ལུས། །སྦྱང་གཞི་སྤྱོད་བྱེད་བྲལ་བར་གནས། །ཟུང་དུ་འཇུག་པའི་རིམ་པའོ། །ཞེས་དང། ཕྱི་ནང་མངོན་པར་བྱང་ཆུབ་ཚུལ། །རྣལ་འབྱོར་ཐོབ་པས་

[009B] །འཇུག་དང་འབྱུང་བ་མ་བརྟགས་པར། །སྦྱོར་ཚུལ་ཡི་ཤེས་དེས་འཐོབ་བོ། །ལྟ་དང་ཉམས་མྱོང་ལུས་དང་ངག། བསམ་གཏན་མཉམ་རྗེས་སྤྱོད་པ་དང། །སློབ་དང་མི་སློབ་གཉིས་མེད་ཅིང། །རབ་ཏུ་མི་གནས་ཟུང་དུ་འཇུག་ཅེས་ཕྱི་ནང་གི་བྱང་ཆུབ་
པ་གཉིས་དང། དེ་འདྲེན་པའི་རྣལ་འབྱོར་གྱི་མན་ངག་ཐོབ་པས། བསམ་གཏན་གཉིས་ལ་གནས་ནས་སྤྱོད་པའི་ཚུལ་དེས་འོད་གསལ་གྱི་ཡེ་ཤེས་ཐོབ་པ་དང། སྒྱུ་ལུས་འོད་གསལ་གྱི་བསམ་གཏན་གྱི་མེས་སྦྱངས་པའི་དག་པའི་ལྷ་སྐུ་རང་བྱུང་གི་ཡེ་ཤེས་
ལུས་རགས་པ་ལས་ལོགས་སུ་བྱེ་བ་ཟུང་འཇུག་ཏུ་བསྟན་ཏེ། ཡབ་སྲས་ཀྱི་གཞུང་དང་ཤིན་ཏུ་མཐུན་པས་དེ་ལྟར་བྱ་དགོས་སོ། །ཐབས་ལས་མ་བསྐྱེད་པ་ནི་འབྱུང་འཇུག་མ་བརྟགས་པར་ཐོབ་པའི་དོན་ཡིན་ལ། དེ་ནི་དོན་གྱི་འོད་གསལ་མངོན་དུ་བྱེད་པའི་
སྐབས་སུ་སྣ་བུག་གི་རླུང་གི་འབྱུང་འཇུག་མ་བརྟགས་པའམ། ཡང་ན་ལུགས་མཐུན་དུ་འཇུག་པ་དང་ལུགས་བཟློག་ཏུ་འབྱུང་བ་བློས་བརྟགས་ནས་འཐོབ་པ་མིན་པའོ། །ལྟ་དང་ཞེས་སོགས་ནི་གཉིས་ཆོས་སུ་འབྱེད་པའི་བདེན་འཛིན་གྱི་རྟོག་པ་རྣམས་ཟད་ནས་
རྟོག་པ་དེ་དག་གིས་མི་ཕྱེད་པའི་གཉིས་མེད་ཀྱི་ཟུང་འཇུག་ཏུ་སོང་བ་རིམ་ལྔ་ལས་མང་དུ་གསུངས་པའོ། །རྩ་ཚིག་ཏུ་རྒྱུད་ཕྱི་མ་ལས་གསུངས་པའི་ཡན་ལག་དྲུག་གི་དབྱེ་བ་ཙམ་ཞིག་བཤད་པ་ནི་དེ་དང་རིམ་པ་དྲུག་པོ་དོན་གཅིག་ཏུ་བཤད་དགོས་པའི་དོན་ནོ། །དེ་ལྟར་
ན་རིམ་ལྔའི་གདམས་ངག་ཆེ་བ་བཞི་ཁྲིད་རིམ་གཅིག་ཏུ་དྲིལ་ནས་ཆུང་བ་བཞི་དང། མ་རྒྱུད་ཀྱི་གདམས་ངག་རྣམས་མ་གཏོགས་པའི་ཁ་འཐོར་བ་རྣམས་གཅིག་ཏུ་དྲིལ་བ་དེའི་ཐད་ཀ་གང་དུ་འོང་ལེགས་པར་བསྒྲིགས་ནས། ཁྲིད་ཡིག་གཅིག་ཏུ་བྱས་

[010A]༄༅། །ན་ཤིན་ཏུ་ལེགས་པར་སྣང་ལ། དེ་ལྟར་བྱས་པའི་ཚེ་གདམས་ངག་གི་ཡི་གེ་རྣམས་ལ་ཕན་ཚུན་མི་མཐུན་པ་འགའ་རེ་སྣང་བ་རྣམས་གང་ལ་ཚད་མར་བྱ་རྒྱུ་ཡིན་དང། རྩ་ཚིག་དང་ཡབ་སྲས་ཀྱི་གཞུང་དང་འགལ་བའི་མ་དག་པ་ཐན་ཐུན་
སྣང་བ་རྣམས་ལེགས་པར་དཔྱོད་པ་དང། ཐན་ཐུན་འགའ་ཞིག་མ་གཏོགས་པ་རྣམས་རྩ་ཚིག་གི་དོན་ཉིད་དུ་སྣང་ཞིང། དེ་རྣམས་རྩ་བཤད་ཀྱི་རྒྱུད་དང་ཡབ་སྲས་ཀྱི་གཞུང་རྩེད་མེད་རྣམས་དང་གཏུགས་ཏེ་གསལ་དུ་བཏང་ནས། རྩ་ཚིག་གི་སྟེང་ནས་ཁྲིད་
ཡིག་གཅིག་ཏུ་བྱས་ན། སྔོན་གྱི་གདམས་ངག་རྙིང་པ་རྣམས་ཁ་མི་འཐོར་བར་རིང་དུ་གནས་པ་དང། མར་ལུགས་ཀྱི་གདམས་ངག་གི་གནད་ཐམས་ཅད་རྫོགས་ཤིང། རིམ་ལྔའི་གདམས་ངག་ཆུང་བ་རྣམས་ཀྱི་གནད་ཀྱང་ལྷག་དང་བཅས་པ་ཚང་བ་ཅིག་
འོང་བས་རིམ་ལྔའི་ཁྲིད་ཡིག་རྒྱས་པ་གཅིག་ཏུ་བསྒྲིག་པར་བྱའོ། །མར་ལུགས་ཀྱི་འདུས་པའི་གདམས་ངག་ཐོར་བུ་བ་རྣམས་ཁྲིད་ཡིག་གཅིག་ཏུ་སྒྲིག་ལུགས་བསྟན་པའོ།།    ༈    །།རྗེ་བཙུན་དམ་པ་ཐུགས་རྗེ་ཆེན་པོ་དང་ལྡན་པ་རྣམས་ཀྱི་ཞབས་
ལ་གུས་པས་ཕྱག་འཚལ་ལོ། །རྒྱུད་ཀྱི་རྒྱལ་པོ་དཔལ་གསང་བ་འདུས་པའི་རྫོགས་པའི་རིམ་པ་རིམ་ལྔ་གདན་རྫོགས་ཀྱི་དམར་ཁྲིད་ལ་གཉིས། གདམས་ངག་གི་སྔོན་དུ་འགྲོ་བ་དང། གདམས་པ་དངོས་སོ། །དང་པོ་ལ་གཉིས། སྤྱིའི་སྔོན་འགྲོ་དང། ཁྱད་
པར་གྱི་སྔོན་འགྲོའོ། །དང་པོ་ནི། ལམ་ཐུན་མོང་བས་རྒྱུད་ལེགས་པར་སྦྱོང་བ་དང། རྣམ་པར་དག་པའི་དབང་རྫོགས་པས་སྣོད་རུང་དུ་སྒྲུབ་པ་དང། དེའི་དུས་སུ་ཁས་བླངས་པའི་དམ་ཚིག་དང་སྡོམ་པ་རྣམ་པར་དག་པར་བྱེད་པ་ནི། རྫོགས་རིམ་

[010B] ཉམས་འོག་ཏུ་ཆུད་པར་བྱའོ། །དེ་ནས་བསྐྱེད་རིམ་ཕྲ་རགས་མཐར་ཕྱིན་པ་ཡིན་ན། མཚམས་འདི་ནས་ལུས་དབེན་ཉིད་ལ་འདྲིལ་བ་ཡིན་ལ་དེ་ལྟ་མིན་ན་བསྐྱེད་རིམ་རྒྱས་བསྡུས་གཉིས་གཞན་དུ་བཤད་པ་
བཞིན་དུ་གང་རུང་རོ་སྒོམ་པ་སྔོན་དུ་གཏང་ཡིན་བྱ། ལམ་ཐུན་མོང་བའི་དལ་འབྱོར་ཐོབ་པ་དོན་ཆེ་བ་དང། ཤིན་ཏུ་རྙེད་དཀའ་བའི་ཚུལ་བསྒོམས་ལ་སྙིང་པོ་ལེན་འདོད་ཆེན་པོ་བསྐྱེད། དལ་འབྱོར་ཐོབ་པ་མྱུར་དུ་འཇིག་པའི་ཆེ་བ་རྗེས་སུ་དྲན་པ་དང། ཤི་ནས་
ངན་འགྲོར་ལྷུང་ན་ཇི་ལྟར་འགྱུར་གྱི་ངན་འགྲོའི་སྡུག་བསྔལ་བསམས་ལ། ཆོས་མིན་པ་བྱ་རྒྱུ་མེད་པར་ཐག་བཅད་ཅིང་འཇིགས་པ་དྲན་པས་རྒྱུ་བྱས་པའི་སྐྱབས་སུ་འགྲོ་བ་རྒྱུད་དང་འདྲེས་ངེས་པ་དང། དགེ་སྡིག་ལས་བདེ་སྡུག་འབྱུང་བའི་ལས་འབྲས་ལ་
ངེས་པ་བརྟན་པོ་བསྐྱེད། འཁོར་བ་མཐའ་དག་གི་ཉེས་དམིགས་བསམས་ལ་སྲིད་པ་ལས་ངེས་པར་འབྱུང་འདོད་དྲག་པོ་བསྐྱེད། རང་ཉིད་སྲིད་འཚོར་ལྷུང་བ་བཞིན་དུ་སེམས་ཅན་རྣམས་ཀྱང་དེ་དང་འདྲ་བར་བལྟ་ཞིང། དེ་རྣམས་ཀྱང་རང་གི་མ་
ཡིན་པ་དང། མ་བྱས་རེས་ཀྱིས་ཕན་པ་བསྒྲུབས་ཤིང། གནོད་པ་བསལ་བའི་དྲིན་ཆེ་བ་དང། དེ་ལ་ལན་དུ་ཕན་འདོགས་པའི་དྲིན་དུ་གཟོ་བའི་བློ་བརྟན་པོ་བསྐྱེད་ནས། དེ་ནས་དེ་རྣམས་བདེ་བས་ཕོངས་པའི་ཕོངས་ལུགས་དང་སྡུག་བསྔལ་
གྱིས་མནར་བའི་མནར་ལུགས་རྣམས་བསམ་ལ། དེ་རྣམས་ཅི་ནས་ཀྱང་བདག་གིས་བདེ་བ་མཐའ་དག་ལ་དགོད་པ་དང་སྡུག་བསྔལ་མཐའ་དག་ལས་བསྒྲལ་བར་བྱའོ་སྙམ་པའི་འདུན་པ་དྲག་པོ་བསྐྱེད། དེ་ནས་དོན་དེ་གཉིས་རྫོགས་པར་
[011A]༄༅། །སྒྲུབ་པ་ནི་སངས་རྒྱས་ཉག་གཅིག་ཏུ་མཐོང་ནས། དེ་རྣམས་ཀྱི་དོན་དུ་སངས་རྒྱས་ཐོབ་འདོད་ཀྱི་བློའི་འགྱུར་བ་དྲག་པོའི་སྒོ་ནས་བྱང་ཆུབ་ཏུ་སེམས་བསྐྱེད། དེ་འདྲ་བའི་སངས་རྒྱས་ཐོབ་པའི་དོན་དུ་ལམ་འདི་དང་འདི་ལ་བསླབ་པར་བྱའོ། །
སྙམ་པའི་ལམ་ལ་བརྟེན་པའི་ཡི་དམ་བརྟན་པོ་ཡང་དང་ཡང་དུ་བྱའོ། །གཉིས་པ་ལ་གཉིས། སྡིག་སྒྲིབ་དག་པར་བྱ་བའི་ཕྱིར་རྡོ་རྗེ་སེམས་དཔའི་བསྒོམ་བཟླས་བྱ་བ་དང། བྱིན་རླབས་འཇུག་པར་བྱ་བའི་ཕྱིར་བླ་མའི་རྣལ་འབྱོར་བསྒོམས་ནས་མཆེད་པའོ། །
དང་པོ་ནི་སྙིང་པོ་རྒྱན་ལས། སངས་རྒྱས་ཀུན་གྱི་སྐུ་གཅིག་པུ། །པད་དཀར་ཟླ་བའི་དབུས་གནས་ཤིང། །རྡོ་རྗེ་དྲིལ་བུ་རྒྱན་སྤྲས་པའི། །རྡོ་རྗེ་སེམས་དཔའ་ལེགས་དམིགས་ཤིང། །ཡི་གེ་བརྒྱ་པ་ཆོ་ག་བཞིན། །ཉི་ཤུ་རྩ་ནི་རེ་རེ་བཟླས། །ལྟུང་སོགས་བྱིན་གྱིས་
བརླབས་གྱུར་པས། །འཕེལ་བ་རུ་ནི་མི་འགྱུར་ཞེས། །གྲུབ་པ་མཆོག་རྣམས་ཀྱིས་བཤད་པས། །ཐུན་མཚམས་སུ་ནི་སྤྱད་པར་བྱ། །འབུམ་ཕྲག་ཏུ་ནི་བཟླས་གྱུར་ན། །རྣམ་པར་དག་པའི་བདག་ཉིད་འགྱུར། ཞེས་ཐུན་མཚམས་སུ་རྡོར་སེམས་བསྒོམས་
ནས་ཡིག་བརྒྱ་ཉེར་གཅིག་རེ་མ་ཆག་པར་བཟླས་ན་ལྟུང་བ་མི་འཕེལ་བ་དང། འབུམ་ཕྲག་གཅིག་བཟླས་ན་ཉེས་པ་རྣམས་འདག་པར་གྲུབ་པར་མཆོག་བརྙེས་པ་རྣམས་ཀྱིས་གསུངས་པས་དེ་ལྟར་བྱའོ། །ཞེས་གསུངས་པ་བཞིན་དུ་དགོས་པ་དེ་གཉིས་ཀྱི་
ཕྱིར་དུ་རྡོར་སེམས་ཀྱི་བསྒོམ་བཟླས་བྱའོ། །འདི་ལ་རང་ཉིད་རྡོར་སེམས་སུ་བསྒོམས་ནས་བྱས་པས་ཆོག་མོད་ཀྱང་བླ་མ་རྣམས་ཀྱི་ཕྱག་བཞེས་ལ་སྤྱི་བོར་བསྒོམས་ནས་མཛད་པས་དེ་ལྟར་བྱ་བའི་རིམ་པ་ནི། རང་གི་སྤྱི་བོར་པ་ལས་པད་མ་དཀར་པོ་

[011B] ཧཱུཾ་ལས་རྡོ་རྗེ་རྩེ་ལྔ་པ་དཀར་པོ་ལྟེ་བ་ལ་ཧཱུཾ་གིས་མཚན་པ། དེ་ལས་འོད་ཟེར་འཕྲོས་དོན་གཉིས་བྱས། ཚུར་འདུས་ཡོངས་སུ་གྱུར་པ་ལས། རྡོ་རྗེ་སེམས་དཔའ་སྐུ་མདོག་དཀར་པོ་གཡས་རྡོ་རྗེ། གཡོན་དྲིལ་བུ་འཛིན་པ། ཡུམ་རྡོ་རྗེ་
དབྱིངས་ཀྱི་དབང་ཕྱུག་མ་སྐུ་མདོག་དཀར་མོ་རྡོ་རྗེ་དང་དྲིལ་བུ་འཛིན་པས་འཁྱུད་པ། རིན་པོ་ཆེའི་རྒྱན་སྣ་ཚོགས་པས་སྤྲས་པ། མཚན་དང་དཔེ་བྱད་དང་ལྡན་པ། རྡོ་རྗེ་སྐྱིལ་ཀྲུང་གིས་བཞུགས་པ་བསྐྱེད་ལ། དེའི་ཐུགས་ཀར་ཟླ་བའི་སྟེང་དུ་ཧཱུཾ་དཀར་པོ་བསམ། དེ་
ལས་འོད་ཟེར་འཕྲོས་རང་འདྲའི་ཡེ་ཤེས་སེམས་དཔའ་སྤྱན་དྲངས་པ་ལ་མཆོད་པ་ལྔས་མཆོད། ཛཿ་ཧཱུཾ་བ་ཧོཿ་དགུགས་གཞུག་བཅིང་མཉེས་པར་བྱ། ཡང་ཐུགས་ཀའི་ཧཱུཾ་ལས་འོད་ཟེར་འཕྲོས། དབང་བསྐུར་གྱི་ལྷ་རྣམས་སྤྱན་དྲངས་པ་ལ་མཆོད་ནས། དེ་བཞིན་
གཤེགས་པ་ཐམས་ཅད་ཀྱིས་མངོན་པར་དབང་བསྐུར་དུ་གསོལ་ཞེས་གསོལ་བ་བཏབ་པས། དེ་བཞིན་གཤེགས་པ་རྣམས་ཀྱིས་དབང་བསྐུར་བའི་དགོངས་པ་མཛད། ཡུམ་རྣམས་ཀྱིས་རིན་པོ་ཆེའི་བུམ་པ་ཡེ་ཤེས་ཀྱི་བདུད་རྩིས་གང་བ་ཐོགས་ནས། ཇི་
ལྟར་བལྟམས་པ་སོགས་དང། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀྟ་ས་མ་ཡ་ཤྲི་ཡེ་ཧཱུཾ་ཞེས་པས་དབང་བསྐུར་ལུས་ཡེ་ཤེས་ཀྱི་བདུད་རྩིས་གང། མི་བསྐྱོད་པས་དབུ་བརྒྱན་པར་བསམ། དེ་ནས་སྒོ་གསུམ་གུས་པ་ཆེན་པོས། བཅོམ་ལྡན་འདས་རྡོ་རྗེ་སེམས་
དཔའ་བདག་གཞན་ཐམས་ཅད་ཀྱི་སྡིག་སྒྲིབ་དང་དམ་ཚིག་ཉམས་ཆགས་ཐམས་ཅད་དག་པར་མཛད་དུ་གསོལ། ཞེས་གསོལ་བ་བཏབ་པས་ཐུགས་ཀའི་ཧཱུཾ་ལས་འོད་ཟེར་འཕྲོས། སེམས་ཅན་ཐམས་ཅད་ལ་ཕོག་དེ་དག་གི་སྡིག་སྒྲིབ་ཉེས་ལྟུང་ཐམས་ཅད་

[012A]༄༅། །དག་པར་བྱས། ཕྱོགས་བཅུའི་སངས་རྒྱས་སྲས་བཅས་ཐམས་ཅད་ལ་མཉེས་པའི་མཆོད་པ་ཕུལ། དེ་རྣམས་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་འོད་ཟེར་གྱི་རྣམ་པར་བསྡུས་ནས། ཐུགས་ཀའི་ཧཱུཾ་ལ་ཐིམ་པས་གཟི་བརྗིད་དང་
མཐུ་སྟོབས་ཕུན་སུམ་ཚོགས་པར་གྱུར་པར་བསམས་ལ། ཧཱུཾ་གི་མཐའ་མར། ཨོཾ་བཛྲ་སཏ་ས་མ་ཡ། མ་ནུ་པཱ་ལ་ཡ། བཛྲ་སཏ་ཏྭེ་ནོ་པ་ཏིཥྛ། དྲི་ཌྷོ་མེ་བྷ་བ། སུ་ཏོ་ཥྱོ་མེ་བྷ་བ། ཨ་ནུ་རཀྟ་མེ་བྷ་བ། སུ་པོ་ཥྱོ་མེ་བྷ་བ། སརྦ་སིདྡྷི་མམེ་པྲ་ཡཙྪ། སརྦ་ཀརྨ་སུ་ཙ་མེ་
ཙིཏྟ ་ཤྲཱི་ཡ་ཀུ་རུ་ཧཱུཾ། ཧ་ཧ་ཧ་ཧ་ཧོ། བྷ་ག་ཝ་ན་སརྦ་ཏ་ཐཱ་ག་ཏ། བཛྲ་མ་མེ་མུཉྩ། བཛྲི་བྷ་བ་མཧཱ་ས་མ་ཡ་སཏ་ཨཱ་ཧཱུཾ་ཕཊ། ཅེས་པས་བསྐོར་བ་ལ་དམིགས་ཏེ་བཟླས་པས་ཡིག་འབྲུ་ལས་འོད་ཟེར་འཕྲོས་སེམས་ཅན་གྱི་སྡིག་སྒྲིབ་སྦྱངས། སངས་རྒྱས་
སྲས་བཅས་ལ་མཆོད་པ་བསམ་གྱིས་མི་ཁྱབ་པ་ཕུལ། སྐུ་གསུང་ཐུགས་ཀྱི་བྱིན་བརླབས་བསྡུས་ནས་ཡིག་འབྲུ་ལ་ཐིམ་པས། ཡིག་འབྲུ་ལས་བདུད་རྩིའི་རྒྱུན་དཀར་པོ་བྱུང། ཡབ་ཡུམ་གྱི་སྦྱོར་མཚམས་ལས་བབས་ནས། རང་གི་སྤྱི་བོ་ཚངས་པའི་
བུ་ག་ནས་ཞུགས་ཏེ་སྒོ་གསུམ་གྱི་སྡིག་སྒྲིབ་ཐམས་ཅད་དབང་པོའི་སྒོ་དང་བ་སྤུའི་བུ་ག་ནས་ནག་ཕུངས་ཀྱིས་འཐན། སྡིག་སྒྲིབ་སངས་ཀྱིས་དག་ལུས་ཐམས་ཅད་ཡེ་ཤེས་ཀྱི་བདུད་རྩིའི་རྒྱུན་གྱིས་དཀར་མེར་གྱིས་གང། རྟོགས་པ་དང་ཡོན་ཏན་
བདག་གཞན་ཐམས་ཅད་ལ་སྐྱེས་པར་བསམ་ཞིང་བཟླས་སོ། །ཐུན་འཇོག་ཁར་སྟོབས་བཞིའི་བཤགས་པ་བྱས་ལ། སྡིག་སྒྲིབ་ཀྱི་འཁོར་གསུམ་མི་དམིགས་པར་བསྒོམ་ཞིང། བདག་ནི་མི་ཤེས་རྨོངས་པ་ཡིས། །དམ་ཚིག་ལས་ནི་འགལ་ཞིང་

[012B] །བླ་མ་མགོན་པོས་སྐྱབས་མཛེད་ཅིག་གཙོ་བོ་རྡོ་རྗེ་འཛིན་པ་སྟེ། །ཐུགས་རྗེ་ཆེན་པོའི་བདག་ཉིད་ཅན། །འགྲོ་བའི་གཙོ་ལ་བདག་སྐྱབས་མཆི། ཞེས་གསོལ་བ་བཏབ་པས། རྡོ་རྗེ་སེམས་དཔའི་ཞལ་ནས་རིགས་ཀྱི་བུ་ཁྱོད་ཀྱི་སྡིག་སྒྲིབ་དང། དམ་ཚིག་ཉམས་
ཆགས་ཐམས་ཅད་དག་གོ་ཞེས་གསུང་ནས་རང་ལ་ཐིམ་པས་རང་གི་སྒོ་གསུམ་དང་རྡོ་རྗེ་སེམས་དཔའི་སྐུ་གསུང་ཐུགས་དབྱེར་མེད་དུ་གྱུར་པར་བསམས་ལ། དགེ་བའི་རྩ་བ་བསྔོ་བ་དང་སྨོན་ལམ་གདབ་བོ། །གཉིས་པ་ལ་གཉིས། ཚོགས་ཞིང་དུ་བླ་མ་བསྒོམ་པ་དང་
དེ་ལ་མཆོད་ནས་གསོལ་བ་གདབ་པའོ། །དང་པོ་ནི། མདུན་གྱི་ནམ་མཁར་རིན་པོ་ཆེའི་ཁྲི་སེང་གེས་བཏེག་པའི་སྟེང་ན་པདྨ་དང་ཉི་མའི་གདན་ལ། ངོ་བོ་རང་གི་བླ་མ་ལ་རྣམ་པ་རིགས་དྲུག་པ་རྡོ་རྗེ་འཆང་སྐུ་མདོག་སྔོན་པོ་ཞལ་གསུམ་ཕྱག་དྲུག་པའམ། ཞལ་གཅིག་ཕྱག་
གཉིས་ཀྱི་གཡས་རྡོ་རྗེ་གཡོན་དྲིལ་བུ་འཛིན་པས། རང་དང་འདྲ་བའི་ཡུམ་རེག་བྱ་རྡོ་རྗེ་མ་ལ་འཁྱུད་པ། ལྷ་རྫས་ཀྱི་གོས་ཀྱི་སྟོད་གཡོགས་དང་སྨད་གཡོགས་ཅན་རིན་པོ་ཆེའི་རྒྱན་བརྒྱད་ཀྱིས་བརྒྱན་པ། ཞབས་རྡོ་རྗེ་སྐྱིལ་ཀྲུང་གིས་བཞུགས་པ། འོད་ཟེར་རྣམ་པ་ལྔ་རབ་
ཏུ་འབར་བར་བསྒོམ། བསྡུ་ན་དེས་ཆོག་རྒྱས་པར་བྱེད་ན་བཤད་རྒྱུད་ལས་རྡོ་རྗེ་སློབ་དཔོན་གྱི་ལུས་ལ་དཀྱིལ་འཁོར་བའི་ལྷ་ཚོགས་འགོད་པར་གསུངས་པའི་དོན་ལུས་དཀྱིལ་བཞིན་དུ་བསྒོམས་པའི་སྤྱི་བོར་ཟླ་བ་ལ་ཨོཾ་དཀར་པོ། མགྲིན་པར་པདྨ་ལ་ཨཱ་དམར་
པོ། སྙིང་ཁར་ཉི་མ་ལ་ཧཱུཾ་སྔོན་པོ་འོད་ཟེར་ལྔ་འཕྲོ་བ་བསྒོམ། ཧཱུཾ་ལས་འོད་ཟེར་འཕྲོས་པས་རྡོ་རྗེ་འཆང་ནས་བཟུང་སྟེ་བླ་མ་བརྒྱུད་པ་རྣམས་དང། ཡི་དམ་གྱི་ལྷ་ཚོགས་རྣམས་སྤྱན་དྲངས་ཏེ་བསྟིམས་ལ། སྡོམ་འབྱུང་ལས། བླ་མ་སངས་རྒྱས་བླ་མ་ཆོས། །དེ་བཞིན་

[013A]༄༅། །བླ་མ་དགེ་འདུན་ཉིད། ཅེས་གསུངས་པ་ལྟར་སྐྱབས་གསུམ་ཀུན་འདུས་ཀྱི་ངོ་བོར་བསྒོམ། རིམ་ལྔ་ལས། འདི་ནི་རང་བྱུང་བཅོམ་ལྡན་འདས། །ལྷག་པའི་ལྷ་ནི་གཅིག་པུ་ཉིད། །མན་ངག་རབ་ཏུ་སྟེར་བའི་ཕྱིར། །རྡོ་རྗེ་སློབ་དཔོན་དེ་བས་ལྷག་ཅེས་
གསུངས་པ་ལྟར་རང་ལ་ཕན་འདོགས་པའི་ཞིང་དུ་ནི་རྡོ་རྗེ་འཆང་ལས་ཀྱང་ཆེས་ལྷག་པ་ཡིན་སྙམ་དུ་བསམ། ཞལ་ལུང་ལས། འདི་ཡི་དོན་ལྡན་འགའ་ཞིག་ལ། །ང་ནི་དེ་ཡི་ལུས་གནས་ཏེ། །སྒྲུབ་པོ་གཞན་ལ་མཆོད་པ་ལེན། །དེ་ཡིས་དེ་མཉེས་
རང་གི་རྒྱུད། །ལས་ཀྱི་སྒྲིབ་པ་དག་བྱེད་དོ། །ཞེས་གསུངས་པ་ལྟར་ཡང་དག་པའི་གདམས་ངག་གི་དོན་སྟོན་པའི་བླ་མ་སློབ་མས་མཆོད་པའི་དུས་སུ། སངས་རྒྱས་རྣམས་བྱོན་ཏེ་བླ་མའི་ལུས་ལ་ཞུགས་ཏེ་མཆོད་པ་བཞེས་ནས་སློབ་མའི་རྒྱུད་དག་པར་
བྱེད་ལ། མཆོད་པ་གཞན་གྱི་ཚེ་རང་གིས་སངས་རྒྱས་ལ་བཏང་བའི་བསོད་ནམས་འཐོབ་ཀྱང། སངས་རྒྱས་ཉིད་ཀྱི་དེ་ལྟར་བཞེས་པའི་ངེས་པ་མེད་པའི་ཚུལ་ཤེས་པར་བྱས་ལ། མཆོད་པའི་ཞིང་གོང་ན་མེད་པའི་ངེས་པ་བསྐྱེད། རྡོ་རྗེ་སྙིང་པོ་རྒྱན་
གྱི་རྒྱུད་དང། སྒྱུ་འཕྲུལ་དྲ་བ་ལས། རྟག་ཏུ་བླ་མ་ལ་གུས་པའི། །སློབ་མས་བླ་མ་འདི་ལྟར་བལྟ། །བླ་མ་སངས་རྒྱས་ཀུན་དང་མཉམ། །དེ་ཉིད་རྟག་ཏུ་རྡོ་རྗེ་འཆང། །དེ་བཞིན་གཤེགས་པ་རིན་ཆེན་འབྱུང། །དེ་ནི་ཡེ་ཤེས་རྒྱ་མཚོ་ཆེ། །ཡིད་བཞིན་ནོར་
བུའི་རིན་ཆེན་སྦྱིན། །དེ་ཡི་ཡོན་ཏན་ཐམས་ཅད་བཟུང། །སྐྱོན་ཀུན་སེམས་ཀྱིས་ཀྱང་མི་བསམ། །ཡོན་ཏན་བཟུང་ན་དངོས་གྲུབ་འཐོབ། །སྐྱོན་གྱིས་དངོས་གྲུབ་ཉམས་པར་བྱེད། ཅེས་གསུངས་པ་ལྟར་དེ་བཞིན་གཤེགས་པ་རིགས་དྲུག་གི་ངོ་

[013B] སྐྱོན་རྟོག་པའི་བློ་ལ་སྡོམ་སེམས་མང་པོ་དང། ཡོན་ཏན་རྣམས་བརྟགས་ནས་དེ་ལ་དམིགས་པའི་དད་པ་སྦྱོང་བ་མང་དུ་བྱ་སྟེ། སྐྱོན་གྱི་ངོས་ནས་བརྟགས་ན་དངོས་གྲུབ་ཀྱི་གེགས་བྱེད་ལ། ཡོན་ཏན་གྱི་ངོས་ནས་བརྟགས་ན་དངོས་གྲུབ་མྱུར་དུ་
འགྲུབ་པའི་ཕྱིར་རོ། །དེ་ལྟ་བུ་ལ་སོགས་པའི་ཚུལ་གྱིས་བླ་མ་དེ་ཉིད་ལ་དམིགས་པའི་དད་པ་དང། བཀའ་དྲིན་རྗེས་སུ་དྲན་ཏེ་གུས་པ་ཆེན་པོ་མང་དུ་སྦྱང་ངོ། །གཉིས་པ་ནི། རིམ་ལྔ་ལས། མཆོད་པ་ཐམས་ཅད་རྣམས་སྤངས་ནས། །བླ་མ་ལ་མཆོད་ཡང་དག་བརྩ་
དེ་མཉེས་པས་ནི་ཀུན་མཁྱེན་པའི། །ཡེ་ཤེས་མཆོག་ནི་ཐོབ་པར་འགྱུར། །བླ་མེད་བྱེད་པ་སློབ་དཔོན་གྱི། །རྡོ་རྗེ་སེམས་དཔའ་མཆོད་བྱས་པས། །དེ་ཡིས་བསོད་ནམས་མ་བྱས་ཅི། །དཀའ་ཐུབ་མ་བསྟེན་གང་ཞིག་ཡོད། ཅེས་གསུངས་པ་ལྟར་མཆོད་པ་ཀུན་གྱི་ནང་
ནས་བླ་མ་ལ་མཆོད་པ་ཉིད་ལྷུར་བླང་བའི་ཚུལ་ལ་ངེས་པ་དྲག་པོ་བསྐྱེད་ནས་བླ་མ་ལ་མཆོད་པར་བྱའོ། །དེ་ཡང་རྩ་རྒྱུད་ལེའུ་བརྒྱད་པ་ལས། ཞིང་འདི་རིན་པོ་ཆེ་སྣ་བདུན་གྱིས་བཀང་བ་ལ་སོགས་པའི་ཕྱི་ནང་གི་མཆོད་པས་བླ་མ་ལ་མཆོད་པར་གསུངས་པ་བཞིན་
བྱ་བ་ལ་མཎྜལ་གྱི་མཆོད་པ་ནི། སའམ་རིན་པོ་ཆེ་ལ་སོགས་པའི་མཎྜལ་བ་བྱུང་གིས་བྱུགས་པ་ལ། དྲི་བཟང་དང་བདུད་རྩི་ལྔ་དང་བཅས་པའི་ཆུས་བྱུག་ཅིང། ཨོཾ་བཛྲ་བྷཱུ་མི་ཨཱ་ཧཱུཾ། ཞེས་པས་དབང་ཆེན་གསེར་གྱིས་གཞི་དང་ཨོཾ་བཛྲ་རེ་ཁེ་ཨཱ་ཧཱུཾ། ཞེས་
པས་ལྕགས་རིའི་མུ་ཁྱུད། དྲི་བཟང་དང་བཅས་པའི་བདུད་རྩི་ལྔས་སྦགས་པའི་མེ་ཏོག་གི་ཚོམ་བུ་དབུས་སུ་འགོད་ཅིང། ཨོཾ་ཧ་སུ་མ་དཧེ་མཻ་ར་ཝེ་ནཱ་མ། ཞེས་པས་དབུས་སུ་རི་རབ། ཤར་དུ་མེ་ཏོག་འགོད་ཅིང། ཨོཾ་ཡ་པཱུརྦ་བི་དེ་ཧཱ་ཡ་ནཱ་མ། ཞེས་པས་

[014A]༄༅། །ཤར་ལུས་འཕགས། ལྷར་འགོད་ཅིང། ཨོཾ་ར་ཛམྦུ་དའྭི་པཱ་ཡ་ནཱ་མ། ཞེས་པས་ལྷོ་འཛམ་བུ་གླིང། ནུབ་ཏུ་འགོད་ཅིང། ཨོཾ་ལ་ཨ་པ་ར་གཽ་ཙརྱ་ནཱ་མ། ཞེས་པས་ནུབ་བ་ལང་སྤྱོད། བྱང་དུ་འགོད་ཅིང། ཨོཾ་ཝ་ཨུད་ཏ་ར་ཀུ་ར་ཝེ་ནཱ་མ་
ཞེས་པས་བྱང་སྒྲ་མི་སྙན། ཤར་གྱི་གཡས་གཡོན་གཉིས་སུ་འགོད་ཅིང། ཨོཾ་ཡ་ཨུ་པ་དའྭི་པཱ་ཡ་ནཱ་མ། ཞེས་པ་ལན་གཉིས་ཀྱིས་ལུས་དང་ལུས་འཕགས། ལྷོའི་གཡས་གཡོན་གཉིས་སུ་འགོད་ཅིང། ཨོཾ་ར་ཨུ་པ་དའྭི་པཱ་ཡ་ནཱ་མ། ཞེས་པ་ལན་གཉིས་ཀྱིས་
རྔ་ཡབ་དང་རྔ་ཡབ་གཞན། ནུབ་ཀྱི་གཡས་གཡོན་གཉིས་སུ་འགོད་ཅིང། ཨོཾ་ལ་ཨུ་པ་དའྭི་པཱ་ཡ་ནཱ་མ། ཞེས་པ་ལན་གཉིས་ཀྱིས་གཡོ་ལྡན་དང་ལམ་མཆོག་འགྲོ་བྱང་གི་གཡས་གཡོན་གཉིས་སུ་འགོད་ཅིང། ཨོཾ་ཝ་ཨུ་པ་དའྭི་པཱ་ཡ་ནཱ་མ། ཞེས་པ་ལན་
གཉིས་ཀྱིས་སྒྲ་མི་སྙན་དང་སྒྲ་མི་སྙན་གྱི་ཟླ། དེ་ནས་གླིང་གི་ནང་གི་ཤར་དུ་འགོད་ཅིང། ཨོཾ་ཡ་ག་ཛ་རདྣཱ་མ། ཞེས་པས་གླང་པོ་རིན་པོ་ཆེ། ལྷོར་འགོད་ཅིང། ཨོཾ་ར་པུ་རུ་ཥ་རདྣཱ་ཡ་ནཱ་མ། ཞེས་པས་ཁྱིམ་བདག་རིན་པོ་ཆེ། ནུབ་ཏུ་འགོད་ཅིང། ཨོཾ་ལ་
ཨ་ཤྭ་རདྣཱ་ཡ་ནཱ་མ། ཞེས་པས་རྟ་རིན་པོ་ཆེ། བྱང་དུ་འགོད་ཅིང། ཨོཾ་ཝ་སྟི་རདྣཱ་ཡ་ནཱ་མ། ཞེས་པས་བཙུན་མོ་རིན་པོ་ཆེ། ཤར་ལྷོར་འགོད་ཅིང། ཨོཾ་ཡ་ཁཌ་ག་རདྣཱ་ཡ་ནཱ་མ། ཞེས་པས་དམག་དཔོན་རིན་པོ་ཆེ། ལྷོ་ནུབ་ཏུ་འགོད་ཅིང། ཨོཾ་ར་ཙ་ཀྲ་རདྣཱ་ཡ་
ནཱ་མ། ཞེས་པས་འཁོར་ལོ་རིན་པོ་ཆེ། ནུབ་བྱང་དུ་འགོད་ཅིང། ཨོཾ་ལ་མ་ཎི་རདྣཱ་ཡ་ནཱ་མ། ཞེས་པས་ནོར་བུ་རིན་པོ་ཆེ། བྱང་ཤར་དུ་འགོད་ཅིང། ཨོཾ་ཝ་མཧཱ་ནི་དཧི་རདྣཱ་ཡ་ནཱ་མ། ཞེས་པས་གཏེར་ཆེན་པོ། ནང་གི་ཤར་དུ་འགོད་ཅིང། ཨོཾ་སུ་རྱ་ཡ་ནཱ་

[014B] ཞེས་པས་ཉི་མ། ནང་གི་ནུབ་ཏུ་འགོད་ཅིང། ཨོཾ་ཙནྟྲ་ཡ་ནཱ་མ། ཞེས་པས་ཟླ་བ་རྣམས་སོ་སོའི་རྣམ་པ་ཇི་བཞིན་དུ་གསལ་གདབ། རིན་པོ་ཆེ་སྣ་ཚོགས་ཀྱིས་བཀང་བར་དམིགས་ཏེ། བདག་གཞན་ལུས་ངག་ཡིད་གསུམ་ལོངས་སྤྱོད་དུས་གསུམ་དགེ་བ་རྣམས། །
རིན་ཆེན་མཎྜལ་བཟང་པོ་ཀུན་བཟང་མཆོད་པའི་ཚོགས་བཅས་པ། །བློ་ཡིས་བླངས་ནས་བླ་མ་ཡིད་དམ་དཀོན་མཆོག་གསུམ་ལ་འབུལ། །ཐུགས་རྗེའི་དབང་གིས་བཞེས་ནས་བདག་ལ་བྱིན་གྱིས་བརླབ་ཏུ་གསོལ། ཞེས་བརྗོད་དེ་བླ་མ་ལ་འབུལ། མེ་ཏོག་སོགས་
ཕྱི་དང་ནང་བདུད་རྩིའི་མཆོད་པ་དང་གསང་བའི་མཆོད་པས་ཀྱང་མཆོད། བསྟོད་པས་བསྟོད་ལ། བླ་མའི་སྤྱན་སྔར་སྤྱི་དང་ཁྱད་པར་གྱི་སྡོམ་པ་གཟུང་བར་བྱའོ། །དེ་ནས་གུས་པ་ཆེན་པོས་ཐུན་མོང་དང་ཐུན་མོང་མ་ཡིན་པའི་ལམ་རྣམས་མྱུར་དུ་རྒྱུད་ལ་སྐྱེ་བ་དང་
དེ་དག་གི་འགལ་རྐྱེན་ཞི་ཞིང་མཐུན་རྐྱེན་ཡིད་བཞིན་དུ་འགྲུབ་པའི་གསོལ་པ་བཏབ་པས་དགྱེས་ཏེ་བླ་མའི་གནས་གསུམ་གྱི་ཡི་གེ་ལས་རིམ་པ་བཞིན་དུ་འོད་ཟེར་དཀར་དམར་མཐིང་གསུམ་འཕྲོས་པ་རང་གི་གནས་གསུམ་དུ་རིམ་པ་བཞིན་ཞུགས་པས་
ལུས་ཀྱི་ནང་ཐམས་ཅད་འོད་ཟེར་གསུམ་གྱིས་རིམ་པ་བཞིན་དུ་ཁེངས། སྒོ་གསུམ་གྱི་དྲི་མ་སྦྱངས། བུམ་པ་དང་གསང་བ་དང་ཤེས་རབ་ཡེ་ཤེས་ཀྱི་དབང་རིམ་པ་བཞིན་ཐོབ། སྐུ་རྡོ་རྗེ་སོགས་གསུམ་གྱི་དངོས་གྲུབ་རིམ་པ་བཞིན་ཐོབ་པར་བསམ་
དེ་ནས་སྐུའི་གནས་ཐམས་ཅད་ལས་འོད་ཟེར་སྣ་ཚོགས་འཕྲོས། རང་གི་ལུས་ཀྱི་སྒོ་ཐམས་ཅད་ནས་ཞུགས་སྒོ་གསུམ་གྱི་སྒྲིབ་པ་ཕྲ་བ་དང་ཤེས་སྒྲིབ་སྦྱངས། དབང་བཞི་པ་ཐོབ་རྡོ་རྗེ་གསུམ་དབྱེར་མི་ཕྱེད་པའི་དངོས་གྲུབ་ཐོབ་པར་བསམ་མོ། །

[015A]༄༅། །ཡི་གེ་གསུམ་ནི་རྡོ་རྗེ་གསུམ་གྱི་མཚོན་བྱེད་ཡིན་ལ། དེ་གསུམ་གྱིས་སྒྲིབ་པ་གསུམ་སྦྱོང་བ་བཞིན་དུ། དབང་གསུམ་གྱིས་ཀྱང་སྤྱོད་པ་འདྲ་བ་ཙམ་དང། དོན་གྱི་དབང་བཞི་པ་རྡོ་རྗེ་གསུམ་མི་ཕྱེད་པས་ཕྲ་བའི་སྒྲིབ་པ་སྦྱོང་
བ་ལ་བསམས་ནས། སྔར་བཤད་པའི་དབང་བཞི་ཐོབ་པར་ཐ་སྙད་བྱས་པ་ཙམ་ཡིན་གྱི། དེས་དབང་དངོས་ཐོབ་པ་མིན་ནོ། །དེ་ནས་མདུན་གྱི་བླ་མ་རང་གི་སྤྱི་བོར་རྡོ་རྗེ་བསྡུ་བའི་སྔགས་རྒྱས་སམ་དམིགས་པས་སྤྱན་དྲངས་ཏེ་སྤྱི་བོ་ནས་བསྟིམ་པས་
རང་གི་ལུས་ངག་ཡིད་གསུམ་དང། བླ་མའི་སྐུ་གསུང་ཐུགས་དབྱེར་མི་ཕྱེད་པར་བསམས་ལ་ཡི་གེ་བརྒྱ་པས་བརྟན་པར་བྱ་སྟེ། དེ་རྣམས་ནི་ཐུན་སྔ་ཕྱིའི་བར་དང་ཐུན་མགོ་རྣམས་སུ་བྱའོ།། །།གཉིས་པ་གདམས་པ་དངོས་ལ་གསུམ། གཞི་
དངོས་པོའི་གནས་ཚུལ། ལམ་བགྲོད་པའི་རིམ་པ། འབྲས་བུ་མངོན་དུ་བྱེད་པའི་ཚུལ་ལོ། །དང་པོ་ལ་གསུམ། ལུས་སེམས་ཀྱི་གཞི་སོ་སོའི་གནས་ཚུལ་དང། ཐུན་མོང་གི་གནས་ཚུལ་དང། ལུས་ཀྱི་གནས་ཚུལ་བྱེ་བྲག་ཏུ་བཤད་པའོ། །དང་
པོ་ལ་གཉིས་ལས་ལུས་ཀྱི་གནས་ཚུལ་རགས་པ་ནི། འབྱུང་བ་དང་འབྱུང་གྱུར་གྱི་གཟུགས་ལུས་རགས་པ་འདིའོ། །ལུས་ཕྲ་བ་ནི། དེ་ལ་བརྟེན་པའི་གནས་པ་རྩ་བདུན་ཁྲི་ཉིས་སྟོང་པ་དང། གཡོ་བ་རླུང་སྲོག་འཛིན་རགས་པ་དང་བཅས་པའི་བཅུ་དང་
བཀོད་པ་བྱང་ཆུབ་ཀྱི་སེམས་ཐིག་ལེ་དཀར་དམར་རོ། །ལུས་ཤིན་ཏུ་ཕྲ་བ་ནི། སྤྱིར་སྟོང་པ་བཞིའི་གཞོན་པའི་རླུང་དང། ཁྱད་པར་དུ་ཐམས་ཅད་སྟོང་པ་འོད་གསལ་གྱི་རླུང་ངོ། །སེམས་ཀྱི་གནས་ཚུལ་ལ་རགས་པ་ནི། དབང་པོའི་ཤེས་པ་རྣམས་སོ། །

[015B] །ཤིན་ཏུ་ཕྲ་བ་ནི་སྤྱིར་སྟོང་པ་བཞིའི་སེམས་དང། ཁྱད་པར་དུ་ཐམས་ཅད་སྟོང་པའི་སེམས་སོ། །གཉིས་པ་ནི། རགས་པ་གནས་སྐབས་པའི་ལུས་དང། ཕྲ་བ་གཉུག་མའི་རླུང་གི་ལུས་གཉིས་ཀྱི་
ནང་ནས་ཕྱི་མ་དང། ཡིད་ཀྱི་ཤེས་པ་གཉིས་མར་ལ་མར་བཅུག་པ་བཞིན་ངོ་བོ་དབྱེར་མེད་པར་འདྲེས་ནས་འཁོར་འདས་ཀྱི་བྱ་བ་ཀུན་རྫོགས་པར་བྱེད་པའོ། །གསུམ་པ་ནི། ལྟེ་བ་སྤྲུལ་པའི་འཁོར་ལོ་ལ་སོགས་པ་རྩ་འཁོར་གང་ན་ཡོད་པའི་དབུས་དང་
ཨ་བ་དྷཱུ་ཏཱིའི་ཡར་སྣ་མར་སྣ་སོགས་ནི། ལུས་ལ་གནད་དུ་བསྣུན་པའི་ཐབས་ལམ་ཟབ་མོའི་གནད་དུ་བསྣུན་ས་ཡིན་ནོ། །མར་ལུགས་ཀྱི་གདམས་ངག་པ་ཀུན་གྱི་ལུགས་ཀྱིས་གང་དུ་དམིགས་པ་གཏོད་པའི་སྒོམས་ས་ཡུལ་གྱི་གནད་ཤེས་པའི་ཕྱིར་དུ། ལུས་
ཀྱི་དངོས་པོའི་གནས་ཚུལ་གཏན་ལ་འབེབས་ཤིང། བསྒོམ་རྒྱུའི་དོན་གྱི་ངོ་བོ་ཤེས་པའི་ཕྱིར་དུ་སེམས་ཀྱི་དངོས་པོའི་གནས་ཚུལ་གཏན་ལ་འབེབས་པ་དང། དེ་ཡང་གཉིད་ལོག་པ་དང་སད་པའི་དུས་གཉིས་ལས། དང་པོའི་སྐབས་སུ་དགེ་སྦྱོར་སྐྱོང་བ་ལ་
ནི་སྙིང་ཁ་དང་མགྲིན་པའི་གནད་ཤེས་དགོས་ཤིང། སད་པའི་སྐབས་སུ་གཏུམ་མོ་སྒོམ་པ་ལ་ནི་ལྟེ་བ་དང། ལས་རྒྱ་དང་སྙོམས་པར་འཇུག་པ་ལ་སྤྱི་བོའི་གནད་ཤེས་དགོས་པར་འདོད་དེ། དུས་དེ་དག་གི་ཚེ་སེམས་ཀྱི་རྟེན་གྱི་ཐིག་ལེ་གནས་དེ་བཞིར་
གནས་པར་འདོད་པའི་ལུགས་སོ། །འདི་ནི་དུས་འཁོར་གྱི་སྐོར་ནས་དཔྲལ་བ་དང་ལྟེ་བ་ན་སད་པའི་གནས་སྐབས་སྐྱེད་པ་དང། མགྲིན་པ་དང་གསང་གནས་ན་རྨི་ལམ་གྱི་གནས་སྐབས་དང། སྙིང་ཁ་དང་ནོར་བུ་ན་གཉིད་འཐུག་གི་གནས་སྐབས་དང། ལྟེ་
[016A]༄༅། །བ་དང་གསང་གནས་ཀྱི་རྩེ་ན་བཞི་པའི་གནས་སྐབས་སྐྱེད་པའི་ཐིག་ལེ་ཡོད་པར་གསུངས་པ་དང་མཐུན་ཤས་ཆེའོ། །གཉིད་དུ་འགྲོ་བའི་དུས་སུ་སྙིང་ཁ་དང་ནོར་བུར་རླུང་འདུ་ཚབས་ཆེ་ལ། དེ་འཐུག་པའི་རིང་ལ་རྨི་ལམ་མེད་པའི་གཉིད་
རྒྱུན་རིང་ངོ། །དེ་ནས་གནས་དེ་གཉིས་ནས་རླུང་ཅུང་ཟད་སྲབ་ཏུ་སོང་ནས་མགྲིན་པ་དང་གསང་གནས་སུ་འོངས་པ་ན་རྨི་ལམ་འཆར་ལ། དེར་འདུས་པའི་རིང་ལ་རྨི་ལམ་ཉིད་འབྱུང་ངོ། །དེ་ནས་རླུང་གནས་དེ་གཉིས་ནས་གྱེས་ཏེ་དཔྲལ་བ་དང་ལྟེ་བར་སོང་
བ་ན་སད་པར་འགྱུར་རོ། །སྤྱི་བོ་ནས་བྱང་སེམས་བབས་པ་ལྟེ་བ་དང་ནོར་བུའི་རྩེར་སླེབ་པ་ན། རང་གི་གནས་གོང་མ་རྣམས་ལས་འགྱུར་བའི་བདེ་བ་ཆེ་བ་རེ་རེ་འབྱུང་བ་ནི་བཞི་པའི་གནས་སྐབས་ཡིན་ལ། །དེ་ཉིད་རླུང་སྟོབས་ཀྱིས་ལམ་དུ་བསླངས་
པ་ནའང། ཡས་བབས་ཀྱི་ལྷན་སྐྱེས་ཀྱི་མགོ་རྩོམ་པ་ལྟེ་བ་ནས་དང། མཚན་ཉིད་རྫོགས་པ་ནོར་བུའི་རྩེར་ཟིན་པ་ན་འཆར་རོ། །དེ་ལྟར་གནས་བཞིར་གཉིད་དང་རྨི་ལམ་གྱི་དགེ་སྦྱོར་སྐྱོང་བའི་གནད་ཆེ་མོད་ཀྱང་གནས་དེ་དག་ཏུ་སད་དུས་སུ་སེམས་
བཟུང་ན་གནད་དུ་མི་འགྲོ་བ་ཡང་མིན་ནོ། །འཁོར་ལོ་རྣམས་ཀྱི་ནང་ནས་ཀྱང་ལུགས་འདི་ལ་སྙིང་ཁ་གནད་ཤིན་ཏུ་ཆེ་བར་རྩ་ཚིག་ལས་བཤད་པ་ནི་ལེགས་པར་བཤད་པ་ཆེན་པོ་ཡིན་ཏེ་འཆད་པར་འགྱུར་རོ། །དེས་ནི་རྩ་འཁོར་སོ་སོར་དམིགས་
པ་གཏད་ནས་སྐྱོང་བ་ལ། རང་རང་གི་ལག་རྗེས་ཐུན་མོང་མ་ཡིན་པ་ཇི་ལྟར་འོང་གཞན་ཡང་ཤེས་དགོས་པ་རྟོགས་པར་བྱའོ། །གཉིས་པ་ལ་གཉིས། །རྫོགས་རིམ་གྱི་རིམ་པ་སོ་སོ་ལ་བསླབ་ཚུལ་དང། ལམ་ལ་བོགས་འབྱིན་པའི་ཐབས་སྤྱོད་པའོ།།

[016B] རྡོ་རྗེ་གསུམ་གྱི་རྫོགས་རིམ་དང། བདེན་པ་གཉིས་ཀྱི་རྫོགས་རིམ་ལ་བསླབ་ཚུལ་ལོ། །དང་པོ་ལ་གསུམ། ལུས་དབེན་སྐུ་རྡོ་རྗེའི་ཏིང་ངེ་འཛིན་ལ་བསླབ་ཚུལ་དང། ངག་དབེན་གསུང་རྡོ་རྗེའི་ཏིང་ངེ་འཛིན་ལ་བསླབ་ཚུལ་དང་
སེམས་དབེན་ཐུགས་རྡོ་རྗེའི་ཏིང་ངེ་འཛིན་ལ་བསླབ་ཚུལ་ལོ། །དང་པོ་ལ་གསུམ། བསྐྱེད་རིམ་རྫོགས་ནས་ལུས་དབེན་ལ་འཇུག་ཚུལ། འཇུག་ཚུལ་དེ་ཉིད་ལ་གོམས་པར་བྱེད་ཚུལ། དེ་ལྟར་གོམས་པ་ལ་བརྟེན་ནས་ལུས་དབེན་དངོས་སྐྱོང་ཚུལ་ལོ།།
དང་པོ་ནི། བསྐྱེད་རིམ་རགས་པ་དྲན་པ་གཅིག་པ་དཀྱིལ་འཁོར་རྒྱལ་མཆོག་ཡན་ཆད་ལ་གསལ་སྣང་རྫོགས་པར་བཏོན་པའི་འོག་ཏུ། སེམས་དེ་བརྟན་པར་བྱ་བའི་ཕྱིར་དུ་སྟང་སྒོའི་ཕྱག་མཚན་ཕྲ་མོ་ལ་སེམས་བརྟན་པ་གནས་པ་དང། དེ་བརྟན་
ནས་དང་པོར་ཕྱག་མཚན་གྱི་སྤྲོ་བསྡུ་དང། དེ་ནས་ལྷའི་སྐུའི་སྤྲོ་བསྡུ་ལ་བསླབས་ཏེ་ལོབས་པའི་འོག་ཏུ། འོག་སྒོར་ཕྱག་མཚན་ནམ་ཐིག་ལེ་ཕྲ་མོ་ལ་སེམས་བརྟན་པར་བྱེད་པ་དང། དེ་ནས་ཐིག་ལེ་རྡོ་རྗེའི་ལམ་ནས་ཡིད་ཀྱིས་རིག་མའི་པདྨར་
ཕྱུང་སྟེ་དེར་བཞག་པའི་ནང་དུ། རྟན་དང་བརྟེན་པའི་དཀྱིལ་འཁོར་ཡོངས་སུ་རྫོགས་པ་ལ་གསལ་སྣང་རྫོགས་པ་དང། སེམས་བརྟན་པར་བྱས་པའི་སྒོ་ནས་རྟོག་པའི་རྣལ་འབྱོར་སྒོམ་པ་མཐར་ཕྱིན་པའི་འོག་ཏུ། ལུས་དབེན་སྒོམ་པ་ལ་
འཇུག་པ་ནི། ལུགས་འདི་ཤེས་པའི་མཁས་པ་རྣམས་ལ་ཡོངས་སུ་གྲགས་པ་ཡིན་ནོ། །འོག་སྒོའི་ཕྲ་མོ་འདིའི་སྟེང་ནས་བསྐྱེད་རིམ་དང་རྫོགས་རིམ་དུ་འགྲོ་ཚུལ་གཉིས་ཡོད་དེ། དང་པོ་ནི་སྔར་བཤད་པ་ལྟར་རོ། །གཉིས་པ་ནི་ནོར་བུའི་དབུས་ན་རྩ་འཁོར་

[017A]༄༅། །གཅིག་ཡོད་པ་དང། ནོར་བུའི་རྩེ་ན་དྷཱུ་ཏིའི་མར་སྣ་ཡོད་པའི་ལུས་ལ་གནད་དུ་སྣུན་ས་ལེགས་པར་ཤེས་ནས། དེ་གཉིས་གང་རུང་དུ་ཕྲ་མོ་ལ་སེམས་བཟུང་བའི་གནད་ལ་བརྟེན་པས། དྷཱུ་ཏཱིར་རླུང་འདུས་པ་དང་དེར་ཐིམ་པའི་
དབང་གིས་ལྷན་སྐྱེས་ཀྱི་ཡེ་ཤེས་སྐྱེད་པ་ཡིན་ཏེ། འོག་སྒོའི་ཕྲ་མོ་བསྒོམས་པས་རོ་རྐྱང་གི་རླུང་ཕྱིར་རྒྱུ་བ་བཟློག་ནས་དྷཱུ་ཏཱིར་འཛུད་པའི་སྒོ་ནས་དེ་སྲོག་རྩོལ་དུ་འགྱུར་ཚུལ་ཡིད་ཆེས་པའི་ཁུངས་དང་བཅས་པ་རྒྱས་པར། མན་ངག་འདིའི་ངོ་
སྤྲོད་རྒྱས་པ་རིམ་ལྔ་གསལ་སྒྲོན་དུ་གཏན་ལ་ཕབ་ཟིན་པས་དེར་ཤེས་པར་བྱའོ། །དེས་ན་མཚམས་འདི་ནས་ཕྲ་མོའི་སྒོ་ནས་ལྷན་སྐྱེས་འདྲེན་པའི་ཐབས་མི་བྱེད་པར། ལུས་དབེན་རིགས་གཅིག་ལ་སོགས་པ་སྒོམ་པ་ལ་འཇུག་ན་གདམས་
ངག་གི་གནད་ལེགས་པར་མ་རྟོགས་པ་ཡིན་པས། སླར་ཡང་འོག་སྒོར་ཕྲ་མོ་སྒོམས་ནས་དྷཱུ་ཏཱིར་རླུང་བསྡུས་པ་ལས་ལྷན་སྐྱེས་བསྐྱེད་ནས་ལུས་དབེན་དངོས་གཞི་སྒོམ་དགོས་སོ། །གཉིས་པ་ལ་བཞི། འོག་སྒོར་ཕྲ་མོ་སྒོམ་པའི་ཚུལ་དང་
དེ་ལྟར་བསྒོམས་པས་མྱོང་བ་སྐྱེ་ཚུལ་དང། དེ་ལ་གེགས་བྱུང་ན་སེལ་ཚུལ་དང། རེ་ཞིག་སྟོང་ཉིད་མི་སྒོམ་པར་ཕྲ་མོ་སྒོམ་པའི་རྒྱུ་མཚན་ནོ། །དང་པོ་ནི། ཏིང་ངེ་འཛིན་སྐྱེ་བ་དང་རྗེས་སུ་མཐུན་པའི་གནས་མཚན་ཉིད་དད་ལྡན་པར་སྐད་ཅིག་
གིས་རང་རྡོ་རྗེ་འཆང་ཞལ་གསུམ་ཕྱག་དྲུག་པ་ཡབ་ཡུམ་དུ་སྒོམ་པ་སྔོན་དུ་བཏང་ནས། ཕྲ་མོ་སྒོམ་པ་ལ་གནད་བཞི་ཚད་དགོས་པའི་དུས་ཀྱི་གནད་ནི། སྤྱིར་རྒྱུན་ལྡན་པ་ཡིན་མོད་ཀྱང། ཁྱད་པར་དུ་ཐོ་རངས་སོགས་དབེན་ཞིང་རིག་པ་དངས་

[017B] །ལུས་ཀྱི་གནད་ལ་རྐང་པ་རྡོ་རྗེ་སྐྱིལ་ཀྲུང་ངམ། སེམས་དཔའི་སྐྱིལ་ཀྲུང་བྱས། སྒལ་ཚིགས་དྲང་པོར་བསྲང། མགྲིན་པ་ཡིད་ཙམ་དགུག་མིག་ཧ་ཅང་ཕྱེ་བ་དང་བཙུམས་པ་མིན་པ་རན་ཙམ་དུ་སྣ་རྩེར་བལྟ། སོ་དང་
མཆུ་རང་ལུགས་པར་བཞག་ལྕེ་རྩེ་རྐན་ལ་སྦྱར། མགོ་མི་མཐོ་མི་དམའ་བར་བཞག་སྟེ། རྡོ་རྗེ་འཕྲེང་བ་ལས་རླུང་སྒོམ་པའི་སྐབས་སུ་ལུས་གནད་བཤད་པ་ནི་གཞན་སྒོམ་པ་ལ་ཡང་འདྲའོ། །རླུང་གི་གནང་ནི་ཕྱི་ནང་དུ་རྒྱུ་བ་སྒྲ་ཅན་དང་ཤུགས་ཅན་དུ་མི་བྱ་བར་
དལ་ཞིང་འཇམ་པར་བྱའོ། །གང་དུ་དམིགས་པ་གཏོད་པའི་ཡུལ་གྱི་གནད་ནི་སྔར་བཤད་པ་ལྟར་མང་ཡང་སྐབས་འདིར་ནི། རྡོ་རྗེའི་མགྲིན་པ་ཡན་ཆད་ལ་ནོར་བུ་ཟེར་བས་དེའི་དབུས་དྲང་པོ་ན་རྩ་འཁོར་གྱི་ལྟེ་བའི་དྷཱུ་ཏཱི་ཡོད་པས་དེའི་ནང་ཙམ་མམ་ཡང་ན་ནོར་བུའི་
བུག་པའི་རྩེ་མོ་རང་ན་དྷཱུ་ཏཱིའི་མར་སྣ་ཡོད་པས་དེར་བསྒོམ་པར་བྱའོ། །དེ་ལ་རྩའི་རྣམ་པ་གསལ་སྣང་ཐོན་ཐོན་དུ་སྒོམ་མི་དགོས་ཀྱང། རྩའི་གནང་གཉིས་ལེགས་པར་ཤེས་ནས་དེར་དམིགས་པ་གཏོད་པ་ངེས་པར་དགོས་སོ། །འདི་འདྲ་བའི་རིགས་རྣམས་
ལ་དམིགས་པ་གཏོད་པའི་གནད་ལེགས་པར་ཤེས་མི་ཤེས་ལ་ཁྱད་ཤིན་ཏུ་ཆེ་བས་བླ་མས་ལེགས་པར་བསྟན་དགོས་སོ། །དེར་སྒོམ་པ་ན་གང་ལ་སེམས་འཇོག་པའི་གཞི་དམིགས་པ་ལ། གདན་ནི་ཉི་མའི་དཀྱིལ་འཁོར་སྲན་མ་ཕྱེད་གཤགས་ཙམ་ཞིག་
བྱ། དེའི་སྟེང་དུ་ཐིག་ལེ་ཕྲ་མོ་ཁྱད་པར་གསུམ་དང་ལྡན་པ་ཅིག་བསྒོམས་ཏེ་ཁ་དོག་ནི་སྔོན་པོའོ། །དབྱིབས་ནི་ཟླུམ་པོའོ། །ཚད་ནི་ནས་འབྲུ་དང་ཡུངས་ཀར་གང་རུང་གི་ཚད་ཙམ་ཞིག་རང་གི་ལྷའི་ངོ་བོར་བལྟ་ཞིང། ཤིན་ཏུ་འཚེར་ལ་འོད་ཟེར་ལྔ་འབར་

[018A]༄༅། །བ་གཅིག་བསྒོམ་མོ། །སེམས་ཟིན་པར་སྣང་ན་དམིགས་ཡུལ་ཅི་ཙམ་ཕྲ་བ་ཙམ་གྱིས་ཀུན་རྟོག་དང་དེའི་བཞོན་པའི་རླུང་ལྡོག་སླ་ལ། ཤིན་ཏུ་འཚེར་བ་བསྒོམས་ན་བྱིང་བ་གཅོད་སླ་ཞིང། ཏིང་ངེ་འཛིན་ལ་གསལ་ཉམས་ཆེའོ། །དམིཌ་
པ་དེ་ལ་སེམས་འཛིན་ཚུལ་ནི། དམིགས་རྟེན་ཕྲ་མོའི་ནང་དུ་སེམས་ཞུགས་པའི་ཚུལ་གྱིས་འཛིན་པར་གསུངས་པས། ཚུར་ངོས་ནས་ཕར་ལ་བལྟ་བ་འདྲ་བའི་རྣམ་པར་མི་བྱའི། ཡུལ་ཅན་གྱི་སེམས་ཡུལ་དེའི་ནང་དུ་སིམ་པ་བཞིན་དུ་བྱ་སྟེ། སྐྱོང་ཚུལ་
འདི་ལྟར་བྱས་ན་ད་གཟོད་སེམས་ཐིག་ལེ་དང་འདྲེས་པར་འགྱུར་བའི་ཉམས་སྐྱེས་ནས་རླུང་འདུ་བར་ཤིན་ཏུ་སླའོ། །དེ་ལྟར་སེམས་འཛིན་པ་ན་ཧ་ཅང་སྒྲིམས་དྲགས་པ་དང་ཧ་ཅང་ལྷོད་དྲགས་པས་བྱིང་རྒོད་སྐྱེད་པས་དེ་གཉིས་སྤངས་ནས་སེམས་གཟུང་བར་
བྱའོ། །འདི་ཡང་གཞུང་ནས་བཤད་པ་ལྟར་གྱི་བསྐྱེད་རིམ་ཕྲ་རགས་ལ་བརྟན་པ་རྙེད་པ་ཡིན་ན། རྩའི་གནད་ཆེ་སར་གནད་དུ་བསྣུན་ལུགས་དང། དེ་ལ་བརྟེན་ནས་རླུང་འདུ་རིམ་སྒྲུབ་པ་ཡིན་གྱི། དམིགས་པ་གསལ་མི་གསལ་དང་དེ་ལ་སེམས་ཟིན་མི་ཟིན་
གྱི་གཏམ་བྱེད་དོན་མེད་མོད་ཀྱང། ད་ལྟ་རང་ཅག་རྣམས་འོག་མ་ལ་བཤད་པ་ལྟར་གྱི་མྱོང་བ་སྐྱེས་པའི་བར་དུ་འཁྲིད་ལོང་མེད་པར་གོང་མ་ལ་རྒྱུག་པ་རྣམས་ཀྱི་དབང་དུ་བྱས་ནས་ཡིན་ཏེ། ཚུལ་དེ་གཉིས་ནི་རིམ་པ་གཞན་ཀུན་ལ་འང་ཤེས་དགོས་སོ། །
ལུགས་འདི་ལ་འོག་སྒོའི་ཕྲ་མོ་སྒོམ་པ་ལ་རྫོགས་རིམ་དུ་འགྲོ་ལུགས་ཤིག་ཡོད་པ་དེ་མ་བསྒོམ་པར་བཞག་ན། ཕྲ་མོའི་ནུས་པ་མི་རྫོགས་ཤིང་ལུས་དབེན་སྒོམ་པའི་གནད་སྟོར་ནས་འགྲོ་བ། དེའི་གོ་བ་བསྐྱེད་ལུགས་བྱས་པ་ཙམ་མ་གཏོགས་པ་

[018B] དེ་ལ་སེམས་འཛིན་པ་རྣམས་ནི་སྔར་བསྐྱེད་རིམ་གྱི་སྐབས་ཉིད་དུ་བཤད་པ་དེའི་སྟེང་ནས་བྱེད་པས་འཕགས་ལུགས་ལ་དམིགས་པ་དེ་སྟོན་པའི་གདམས་པ་ཆད་པ་ནི་མིན་ནོ། །ཕྲ་མོའི་དམིགས་པ་གསལ་དཀའ་
ན། དམིགས་པ་གཏོད་པའི་གནས་མ་འཕྱུགས་པར་བྱས་ལ་སེམས་བཟུང་བ་ཉིད་ལ་འབད་ཅིང། བར་བར་དུ་གསལ་གདབ། དམིགས་པ་གསལ་ཡང་གནས་གཞན་དུ་སྣང་བའམ། ཡལ་ནས་འགྲོ་ནའང་སྔ་མ་བཞིན་དུ་བསྐྱང། རང་ཤུགས་ཀྱིས་གནས་པ་
རྙེད་པའི་མཚམས་ནས་སེམས་ཀྱི་ངར་བསྐྱེད་ནས་བཟུང། དེ་ལྟར་མ་བྱས་ན་སེམས་དངོས་པོ་བྱུང་ཡང་བྱིང་བ་ཕྲ་མོ་མི་ཆོད་ལ་དེ་མ་ཆོད་ན་སེམས་བརྟན་པོ་རྙེད་ཀྱང་རླུང་འདུ་དཀའ་བས་དམིགས་པ་འཚེར་ལ་འོད་ཟེར་ཆེན་པོ་ཅན་དང། སེམས་ཀྱི་ངར་སྐྱེད་
པ་གཉིས་ཀ་བྱའོ། །རྒོད་པ་བཅད་དཀའ་ན་ཅུང་ཟད་གློད། བྱིང་བ་བཅད་དཀའ་ན་སྟེང་གི་སྣ་རྩེའི་ཕྱག་མཚན་ཕྲ་མོ་ལ་སེམས་སྒྲིམས་པར་བཟུང་ལ་བྱིང་བ་སངས་པ་དང་འོག་སྒོར་བསྒོམ་མོ། །གཉིས་པ་ནི། དེ་ལྟར་སྒོམ་པ་དེ་ལ་མྱོང་བ་བསྐྱེད་པའི་རིམ་པ་ནི་
སེམས་བྱིང་རྒོད་དང་བྲལ་བར་བསྐྱངས་པས་ཏིང་ངེ་འཛིན་རྒྱུན་རེས་ཐུན་རེའི་བར་དུ་འཁྱོངས་པ་བརྟན་པར་སོང་སོང་གི་བར་དུ་བསྐྱང་ངོ། །དེའི་ཚེ་རླུང་གི་ལྟས་ཇི་ལྟར་འོང་ཚུལ་ནི། དང་པོར་དྷཱུ་ཏཱིར་ཚུད་པའི་རྟགས་དང་དེ་ནས་དྷཱུ་ཏཱིར་ཐིམ་པའི་རྟགས་
འབྱུང་བའི་དང་པོ་ནི་མ་བསྒོམས་པའི་སྔོན་དུ་གཡས་གཡོན་རེ་རེ་བར་རྒྱུ་བ་ན། ཕྲ་མོ་བསྒོམས་སྟོབས་ཀྱིས་མྱུར་པོར་མཉམ་རྒྱུར་ངེས་ཅན་དུ་ཐེངས་ཀྱིན་འདུག་ན། ཕྲ་མོའི་རྣལ་འབྱོར་གྱིས་དྷཱུ་ཏཱིར་འཛུད་ནུས་པ་ཙམ་དུ་འཇོག་མོད་ཀྱང། ལན་ཅིག་

[019A]༄༅། །ཚུད་ཕྱིན་ཆད་ནས་གཡས་གཡོན་རེ་རེ་བར་མི་འཕོ་བ་མིན་ནོ། །གཉིས་པ་ནི་མཚམས་འདི་ནས་དྲིལ་ཏེ་བསྒོམས་པས་སྣ་བུག་གི་རྒྱུ་བ་གཞན་དུ་སོང་བའི་མཐར་ཞིབ་ཏུ་བརྟགས་པ་ནི། རྒྱུ་བ་ཕྲ་མོ་ཡང་ལྡོག་པ་ཅིག་འོང། རྟོག་
ཚུལ་དེ་ངེས་དཀའ་བར་བྱུང་ན་ལུས་དྲང་པོར་གཡོ་འགུལ་མེད་པར་བདེ་མོར་གནས་པའི་དུས་སུ། ལྟེ་བ་འགུལ་མི་འགུལ་བརྟག་ཅུང་ཟད་འགུལ་བར་སྣང་ན་མ་ལོག་པའི་རྟགས་ཡིན། བརྟག་པ་འདི་ཁྱད་པར་དུ་ལྟེ་བ་མན་ཆད་ཀྱི་ཐུར་སེལ་འོག་གི་སྣ་
སྒོར་འབྱུང་འཇུག་བྱེད་མི་བྱེད་རྟོག་པ་ལ་གལ་ཆེ་བ་ཡིན། སྣ་བུག་གི་རྒྱུ་བ་ཕྲ་མོ་ཡང་ལོག་པ་ལ་ཐིམ་དཀའ་སླ་གཉིས་ལས། ཐིམ་དཀའ་ན་ཡུད་ཅིག་ལ་ལྟོ་བ་རླུང་གིས་ཁེངས་པ་འདྲ་བ་ཅིག་འབྱུང་ཞིང་དེ་ནས་ཞི་བར་འགྱུར་ལ། ཞི་མ་ཐག་ལྟོ་བ་དང་
གསང་གནས་ཀྱི་མེ་གནས་པའི་ཐད་ནས་དྲོད་ཁྱད་པར་ཅན་སྐྱེ། དེ་ནས་རིམ་གྱིས་ཞུ་བདེ་འདྲེན་ནོ། །སྣ་བུག་གི་རྒྱུ་བ་ཕྲ་མོ་ཡང་ལོག་པ་འདི་བྱིང་བ་ཕྲ་མོ་མཆོད་པར་བསགས་པས་བྱིང་ཤས་ཆེ་བ་ཅིག་ལ་ཡང་ཡང་འོང་སྟེ། དེ་ནི་དྷཱུ་ཏཱིར་ཚུད་པ་དང་
དེར་ཐིམ་པ་གང་ཡང་མིན་པས་ཁྱད་པར་ཕྱེད་པར་བྱའོ། །དྷཱུ་ཏཱིར་ཐིམ་པ་བྱུང་ཡང་འཇིག་རྟེན་ལས་འདས་པའི་ལམ་གྱིས་ས་བོན་སྤངས་པ་བཞིན་དུ་མི་འགྲོ་བས། སླར་ཡང་རླུང་ལངས་ནས་རྩ་གཉིས་ལ་རྒྱུ་བ་ནི་དུ་མ་ཞིག་འོང་ངོ། །ཕྲ་མོ་བསྒོམས་
པ་གནད་དུ་འགྲོ་བའི་མཐོང་ཉམས་ཀྱི་རྟགས་ལ། དང་པོར་སྨིག་རྒྱུ་ལྟ་བུ་དང། དེ་ནས་དུ་བ་ལྟ་བུ་དང། དེ་ནས་མེ་ཁྱེར་ལྟ་བུ་དང། དེ་ནས་མར་མེ་རླུང་གིས་མ་བསྐྱོད་པ་ལྟ་བུའི་ཉམས་འཆར་ཏེ། གྲངས་མང་ཉུང་དང་རྒྱ་ཆེ་ཆུང་ནི་ཅི་རིགས་སུ་

[019B] །རྟགས་འདི་རྣམས་དབང་པོ་ལྔའི་རླུང་ནང་དུ་ལྡོག་པར་རྩོམ་པ་དང། ཅུང་ཟད་ལོག་པ་དང། རླུང་དྷཱུ་ཏཱིར་ཚུད་པ་དང། ཐིམ་པར་རྩོམ་པའི་སྐབས་སུ་འབྱུང་བ་མང་དུ་ཡོད་པ་ལས། སྐབས་འདིར་འབྱུང་བའི་གཙོ་བོ་ནི་དྷཱུ་ཏཱིར་ཚུད་ནས་ཐིམ་པར་
རྩོམ་པའི་སྐབས་སུ་འབྱུང་སྟེ། རྟགས་བཞི་པའི་སྐབས་སུ་ནམ་མཁའི་སྤྲིན་མེད་དང་འདྲ་བའི་སྟོང་པ་བཞི་འཆར་བར་བཤད་པའི་གནད་ཀྱིས་ཤེས་སོ། །རྟགས་འདི་རྣམས་སྐབས་འདིར་འཆར་བ་ནི་འཇམ་དཔལ་གྱི་ཞལ་གྱི་ལུང་ལས་གསུངས་སོ།།
སྔར་བཤད་པའི་ཚུལ་དེས་རླུང་དྷཱུ་ཏཱིར་ཐིམ་པ་དང་གཏུམ་མོ་འབར་བའི་མཐུས་བྱང་སེམས་ཞུ་ནས་གསང་གནས་ཀྱི་སྣ་རྩེར་སླེབ་པ་ན་ལྷན་སྐྱེས་ཀྱི་དགའ་བ་མཚན་ཉིད་ཚང་བ་འཆར་རོ། །བྱང་སེམས་ཞུ་བ་སྤྱི་བོ་ནས་མགྲིན་པར་སླེབ་པའི་བར་ལ་དགའ་
བ་དང། མགྲིན་པ་ནས་སྙིང་ཁའི་བར་ལ་མཆོག་དགའ་དང། དེ་ནས་ལྟེ་བའི་བར་ལ་ཁྱད་དགའ་དང། དེ་ནས་ལྷན་སྐྱེས་རྩོམ་པར་བཤད་རྒྱུད་རྡོ་རྗེ་ཕྲེང་བ་ལས་བཤད་ལ། རྡོ་རྗེའི་རྩ་བར་དགའ་བ་དང། དེ་ནས་རྡོ་རྗེའི་མགྲིན་པའི་བར་ལ་མཆོག་དགའ་དང་
ནོར་བུར་སླེབ་པ་ན་ཁྱད་དགའ་དང། རྩེ་མོར་ལྷན་སྐྱེས་སྐྱེ་བར་ཡང་བཤད་དོ། །རླུང་དྷཱུ་ཏཱིར་ཚུད་ནས་ཐིམ་པ་ལས་བྱུང་བའི་དགའ་བཞི་ལ་ནི། དེའི་རྟེན་བྱང་སེམས་ཞུ་བ་ནོར་བུའི་རྩེར་ཡིན་ཀྱང་འཛིན་པར་ཤིན་ཏུ་སླ་ལ། ཁྱད་པར་དུ་ནོར་བུའི་དབུས་
སམ་རྩེར་ཕྲ་མོ་བསྒོམ་པ་ལ་ནི། དེར་བྱང་སེམས་ཞུ་བས་སླེབ་པ་རིང་དུ་གནས་པའི་གནད་ཡོད་པས། འཛིན་པར་སླ་ཞིང་གནས་ཡུན་རིང་བས་ལྷན་སྐྱེས་ལེགས་པར་མཚོན་ནུས་སོ། །རླུང་འདུ་སླ་བ་མིན་པར་ཞུ་བ་དེའི་ཉམས་སྐྱེ་སླ་བ་འགའ་

[020A]༄༅། །ཞིག་ལ་འབར་འཛག་བསྒོམས་ན་ཁྱད་པར་དུ་དང། དེ་མིན་ཡང་འོག་སྒོའི་ཕྲ་མོ་ལ་སོགས་པ་བསྒོམས་པ་ལ་ཡང་བྱང་སེམས་ཞུ་བ་འབབ་པ་འོངས་བས། དེ་ལ་ནི་ཞུ་བ་ཤས་ཆུང་ན་མ་གཏོགས་པ་གནས་མཐོན་པོ་ནས་མ་བཟློག་ན། དམའ་མོ་
ནས་བཟློག་ཤིན་ཏུ་དཀའ་བ་དང་བཟློགས་ཡང་མཐོ་དགོས་ལ་བཟློག་ནས་ཀྱང་མ་བགྲམ་ན་ནད་དུ་འགྱུར་བས་འགྲེམས་དགོས་མོད་ཀྱང། སྔར་བཤད་པ་ལྟར་གྱི་རླུང་ཐིམ་པ་ལ་ནི་དེ་རྣམས་ཡེ་མི་དགོས་སོ། །འོན་ཀྱང་ནོར་བུའི་རྩེར་ལྷན་སྐྱེས་མཚོན་ཟིན་ནས། མས་
བརྟན་ཉམས་སུ་མྱོང་བའི་ཕྱིར་ཟློག་ན་ནི་བཟློག་ཐབས་བྱ་སྟེ། འདི་ལ་ནི་ཐབས་དེ་ཡུན་རིང་དུ་མི་དགོས་ཀྱི་ལན་ཁ་ཡར་སྦྱངས་པའི་མཚམས་ནས། རང་ཤུགས་ཀྱིས་ལྡོག་པར་འགྱུར་ཏེ། ལུས་ལ་གནད་དུ་བསྣུན་ཐབས་ཨ་ན་ཚུགས་སུ་མ་བྱས་
བར། མན་ངག་གི་གནད་ལ་མཁས་པའི་འཇམ་སྦྱོར་གྱིས་ཕྲ་མོ་སོགས་བསྒོམས་པའི་ཁྱད་ཆོས་ཡིན་ནོ། །གལ་ཏེ་ཕྲ་མོ་བསྒོམས་པ་འགའ་ཞིག་ལ་རླུང་ཐིམ་རིམ་མ་བྱུང་བར་ཞུ་བདེ་ཆེ་བར་བྱུང་ན་བཟློག་པ་དང་འགྲེམས་པའི་མཐར་བྱ་སྙམ་ན། འདི་ལ་ཞུ་བ་རིམ་
ཅན་དུ་དལ་བུས་འོང་བ་ལ་ནི་རྩོལ་བ་ཤུགས་དྲག་པོ་མིན་པར་དམིགས་པས་སྤྱི་གཙུག་ཏུ་བཟློག་ཅིང། དེ་ནས་རྩ་གནས་ཀུན་ཏུ་བཀྲམ་པ་བྱས་ན་དེ་གོམས་པའི་མཐར། ཞུ་བ་ཆེན་པོ་ཡང་བཟློག་པ་དང་བཀྲམ་པར་ནུས་སོ། །དེ་ལྟ་མིན་པའི་ཞུ་བ་ཆེས་མྱུར་
བར་འབབ་པ་ལ་ནི། རང་ལྷར་གསལ་བའི་ངང་ནས་རྐང་པ་སྐྱིལ་ཀྲུང་དང། ལག་པ་གཉིས་བྲང་གི་ཐད་དུ་བསྣོལ། མིག་གཉིས་དྲག་ཏུ་གྱེན་ལ་བཟློག་རྐང་ལག་གི་སོར་མོ་རྣམས་ལེགས་པར་བསྐུམ། སེམས་སྤྱི་གཙུག་གི་ཧཾ་ཡིག་མགོ་གྱེན་དུ་བསྟན་

[020B] ངག་ཏུ་ཧཱུཾ་རིང་པོ་དྲག་ཏུ་བརྗོད་པ་ཉེར་གཅིག་ཙམ་གྱི་བར་དུ་བརྗོད་ནས། གང་ནས་བཟློག་པའི་གནས་དེ་ནས་རྒྱབ་གཞུང་ལ་ཉེ་བའི་ངོས་སུ་དྷཱུ་ཏཱིའི་ནང་ནས་སྤྱི་གཙུག་ཏུ་སོང་བར་བསམས། མཐར་འཇམ་རླུང་བུམ་པ་ཅན་བཟུང་ལ་ལུས་མི་དྲག་བར་
སྤྲུག་ཅིང། སེམས་ཀྱིས་བྱང་སེམས་རྣམས་རྩ་གནས་ཀུན་ཏུ་དགྲམ་པར་བསམ་པ་ལན་མང་དུ་བྱའོ། །གསུམ་པ་ནི། དེ་ལྟར་བསྒོམ་པའི་དུས་སུ་འོག་སྒོ་གཉིས་ཀའམ་གང་རུང་སྐྲངས་པ་དང། ཟུག་གཟེར་བསྐྱེད་པ་དང། དྲི་ཆུ་འདོར་དཀའ་རུ་སོང་བ་དང་
ཧ་ཅང་སླ་རུ་སོང་ན་གནས་དེར་རླུང་ཅུང་ཟད་འདུས་པ་ཡིན་ཀྱང། འདུ་ལུགས་ལེགས་པོ་མིན་པས་དེའི་སེལ་ཐབས་ནི། གེགས་དེ་ཞི་བ་རྐྱང་པས་མི་མཆོག་གི་སྔ་རེས་རླུང་ཅུང་ཟད་འདུས་པ་དེས་རླུང་དྷཱུ་ཏཱིར་འདུ་བ་ལ་ཕན་པ་དང། ཕྱི་རེས་ནས་ཀྱང་རླུང་
དྷཱུ་ཏཱིར་བསྡུ་དཀར་མ་སོང་བ་ཅིག་གལ་ཆེའོ། །དེ་རྣམས་ལ་དང་པོ་དགེ་སྦྱོར་སྐྱོང་པ་ན་དལ་བུས་སེམས་བཟུང་བར་གསུངས་པ་ལྟར་མ་བྱས་པར་སྦྱོར་བ་དམ་དྲགས་པ་སོགས་སྐྱོང་ཚུལ་མ་ཤེས་པ་ལས་འབྱུང་བ་ཡང་ཡོད་པས། དེའི་སྐྱོན་དུ་སྣང་
ན་འཇམ་པོའི་སྐྱོང་ཐབས་མཁས་པར་བྱ། དེ་ལྟ་མིན་ན་དེ་ཀ་བསྐྱངས་པས་དགེ་སྦྱོར་ལ་དེ་ཙམ་མི་གནོད་པར་ཞི་འགྲོ་བར་སྣང་ན་དེ་ཀ་ལ་བཞག་དེས་ཀྱང་ཞི་མ་ཉན་པར་དགེ་སྦྱོར་གྱི་གེགས་ཕྱེད་ན། རོ་སྨད་ཀྱི་རླུང་ཀུན་དམིགས་པས་བསྡུས་ལ་
ཕྲ་མོ་གང་དུ་སྒོམ་པའི་ཐད་ཀ་དེར་ཐིམ་པར་བསམ་པ་མང་དུ་བྱ། ཁྱད་པར་དུ་དྲི་ཆུ་འདོར་དཀའ་བ་ལ་འཆད་པར་འགྱུར་བ་ལྟར་གྱི་འོག་ཕྱོགས་ཀྱི་རྡོར་བཟླས་མང་དུ་བྱས་པས་ཀྱང་ཕན་ནོ། །འོག་སྒོར་དམིགས་པ་གཏད་པ་ན་རླུང་གྱེན་དུ་འཕྱུགས་པ་
[021A]༄༅། །པ་དང་ལུས་འབར་བ་སོགས་ཀྱིས་གེགས་སུ་སོང་ན་ལྟེ་བ་ཡན་ཆད་རང་ལུགས་པར་བཞག་ལ། སྨད་ཀྱི་བྱེད་བཅིངས་དམ་པར་བྱ་བ་དང། དམིགས་རྟེན་ལ་སེམས་ཟུག་པ་བཞིན་བྱས་ལ་སེམས་བཟུང་ངོ། །ཕྲ་མོ་ལ་དམིགས་པ་ཐུན་ལ་བྱོངས་
པ་བརྟན་པོ་བྱུང་ཡང་རླུང་དེ་ཙམ་འདུ་མ་ཉན་པ་སོགས་བྱུང་ན། དམིགས་པ་གཏོད་སའི་རྩའི་གནད་ལེགས་པར་ཟིན་པར་བྱས་ལ་དམིགས་པ་དྲག་ཏུ་གཏད། སྟོད་སྨད་ཀུན་ནས་དམིགས་པས་རླུང་བསྡུས་ཏེ་དེར་བསྟིམ་ནས་བདེ་བ་ཉམས་སུ་མྱོང་བའི་དམིགས་པ་
མང་དུ་བྱ། ཕྱི་མ་འདི་སྤྱིར་ཡང་མང་དུ་བྱས་ན་གནད་ཆེའོ། །བཞི་པ་ནི། སྤྱིར་རྫོགས་རིམ་གྱི་སྐབས་སུ་གཙོ་བོར་སྟོང་ཉིད་སྒོམ་རྒྱུ་ཡིན་ཅིང་ལམ་ལ་སློབ་པའི་གང་ཟག་མཚན་ཉིད་ཚང་བས་ཀྱང། བསྐྱེད་རིམ་གྱི་དུས་ནས་ཀྱང་སྟོང་ཉིད་ཀྱི་ལྟ་བ་ཕུ་ཐག་ཆོད་པར་
སྒོམ་པ་ཡིན་ཀྱང། མཚམས་འདི་ནས་རེ་ཞིག་སྟོང་ཉིད་མི་སྒོམ་པར་ལུས་ལ་གནད་དུ་བསྣུན་ཐབས་ཀྱི་ཐིག་ལེ་སོགས་སྒོམ་པ་ནི། ཐེག་པ་བླ་ན་མེད་པའི་ལུགས་ཀྱིས་སྟོང་ཉིད་སྒོམ་ལུགས་ཐུན་མོང་མ་ཡིན་པ་ནི། བདེ་བ་ཆེན་པོས་ཡུལ་ཅན་བྱས་ནས་
ཡུལ་སྟོང་པ་སྔར་ཕུ་ཐག་ཆོད་པར་བྱས་པ་སྒོམ་པ་ཡིན་ལ། དེ་ཡང་སེམས་བྱིང་རྒོད་དང་བྲལ་བའི་མི་རྟོག་པ་བསྐྱངས་པའི་བདེ་གསལ་མི་རྟོག་པའི་བདེ་བ་ནི། ཆོས་འདི་པ་དང་གཞན་པ་དང། ཐེག་པ་ཆེ་ཆུང་དང། རྒྱུད་སྡེ་གོང་འོག་ཐུན་མོང་བ་ཡིན་པས། ལུས་
ལ་གནད་དུ་བསྣུན་པ་ལས་བྱུང་བའི་ཞུ་བདེའི་བདེ་ཆེན་མིན་ལ། བསྐྱེད་རིམ་གྱི་ལམ་ལ་ཡང་ཡེ་རྒྱ་ལ་བརྟེན་པའི་ཞུ་བདེ་མང་དུ་འབྱུང་ཡང། རླུང་ཐིམ་པའི་བདེ་ཆེན་མིན་པས་རྫོགས་རིམ་པའི་ལྷན་སྐྱེས་ཀྱི་བདེ་ཆེན་ལ་རླུང་དྷཱུ་ཏཱིར་ཐིམ་པའི་བདེ་ཆེན་

[021B] འདིར་ཕྲ་མོ་སོགས་ལ་དམིགས་ནས་ལུས་ཀྱི་གནད་དུ་མ་བསྣུན་པར་སྟོང་པ་ཙམ་བསྒོམས་པས། རྫོགས་རིམ་པའི་བདེ་ཆེན་མི་རྙེད་པས་ཕྲ་མོ་སོགས་ཀྱི་རྣལ་འབྱོར་བསྒོམས་པའི་མཐུས་བདེ་ཆེན་དྲངས་ནས་བདེ་སྟོང་སྦྱར་ཏེ་སྒོམ་
པ་ཡིན་པ་འདི། འདི་འདྲ་བའི་སྐབས་ཀུན་ཏུ་ཤེས་པར་གྱིས་ཤིག། དེའི་ཕྱིར་འོག་སྒོའི་ཐིག་ལེ་སོགས་ལ་དམིགས་ནས་སྒོམ་པ་ནི། བྱིང་རྒོད་དང་བྲལ་བའི་ཏིང་ངེ་འཛིན་བརྟན་པོ་ཙམ་ཞིག་སྐྱེད་པའི་ཕྱིར་ཡང་མིན་ལ། དེ་ལྟར་སྒོམ་པ་དེས་དེ་ཁོ་ན་
ཉིད་ཀྱི་དོན་བསྒོམས་པར་འདོད་པ་ཡང་མིན་ཏེ། དེས་དྲངས་པའི་ལྷན་སྐྱེས་ཀྱི་བདེ་བ་རྙེད་ཀྱང་དེས་སྟོང་ཉིད་ཕུ་ཐག་ཆོད་པའི་ལྟ་ཐོག་ཏུ་བཞག་ནས་མ་བསྒོམས་ན་དེ་ཁོ་ན་ཉིད་ཀྱི་དོན་སྒོམ་པ་མིན་ན། སྔ་མ་དེ་ཁོ་ན་ཉིད་ཀྱི་དོན་སྒོམ་པ་མིན་པ་ལྟ་སྨོས་ཀྱང་
ཅི་དགོས་པའི་ཕྱིར་རོ། །འོན་ཀྱང་དེ་འདྲ་བའི་བདེ་བ་ཕྱོགས་གཅིག་པའི་ཏིང་ངེ་འཛིན་ཡང། ཟབ་པར་འདོད་པའི་ཏིང་ངེ་འཛིན་གཞན་དང། བྱད་པར་ཤིན་ཏུ་ཆེ་བ་ཡང་ཤེས་པར་བྱའོ། །འདི་ལ་ཡང་ཡུལ་ཅན་གཞན་གྱིས་སྟོང་ཉིད་རྟོགས་ནས་སྒོམ་པ་དང་
ལྷན་སྐྱེས་ཀྱི་བདེ་ཆེན་གྱིས་སྟོང་ཉིད་རྟོགས་ནས་བསྒོམ་པ་གཉིས་ནམ་མཁའ་དང་ལག་མཐིལ་ལྟར་གྱི་ཁྱད་པར་ཤིན་ཏུ་ཆེ་བའི་བདེ་སྟོང་སྦྱོར་བ་ལ་ངེས་པ་ཆེན་པོ་རྙེད་པ་གལ་ཆེ་བ་ནི། རིམ་པ་ལྔ་གསལ་བའི་སྒྲོན་མེར་རྒྱས་པར་གཏན་ལ་ཕབ་
ཟིན་ཏོ། །གསུམ་པ་ལ་གསུམ། ལུས་དབེན་གྱི་ངོས་འཛིན། ལུས་དབེན་གྱི་དབྱེ་བ། ལུས་དབེན་སྒོམ་པའི་ཚུལ་ལོ། །དང་པོ་ནི་སྤྱོད་བསྡུས་ལས། དབེན་གཞིའི་ལུས་ངོས་བཟུང་ནས་དེའི་ལུས་དབེན་འཆད་པ་ན། ལུས་ཀྱི་སྒྲ་དོན་ནི་བསགས་པ་དང་

[022A]༄༅། །སྤུངས་པ་དང། ཚོགས་པའི་དོན་ཡིན་ལ། དེ་ལ་ཡང་གསུམ་ལས། ནང་གི་གཟུགས་ལུས་ཐ་མལ་པ་འདིའི་སྤུངས་ཚུལ་ནི། ཤའི་ཁམ་ཚད་ལ་སོགས་པ་རྣམས་ཚོགས་པ་ཡིན་པར་བསྟན། དེ་ནས་ཕུང་པོ་ལྔ་དང། ཁམས་བཞི་དང་
ནང་གི་སྐྱེ་མཆེད་དྲུག་དང། ཡུལ་ལྔ་དང། ཡེ་ཤེས་ལྔ་སྟེ་ཉེར་ལྔའི་ལུས་ཀྱི་སྤུངས་ཚུལ་ནི་འབྲས་དང་ནས་ལ་སོགས་པ་མང་པོ་ལ་སྤུངས་བ་ཞེས་བརྗོད་པ་བཞིན་དུ། ལུས་ཀྱི་ཡན་ལག་དང་ཉིང་ལག་ཏུ་གཏོགས་པ་ཚོགས་པ་ལ་སྤུངས་པར་བསྟན་ཏོ། །
ཉེར་ལྔ་ལ་ནི་སེམས་སེམས་བྱུང་ཡང་ཡོད་ལ། དེའི་སྤུངས་ཚུལ་ནི་འབྲས་ལ་སོགས་པ་བཞིན་དུ་ཡུལ་གྱི་གོ་ས་སོ་སོར་གནོན་པའི་གཟུགས་ཅན་གྱི་སྤུངས་ཚུལ་དང་མི་འདྲ་བས། མིག་ལ་སོགས་པའི་དབང་པོ་དང། གཟུགས་ལ་སོགས་པའི་ཡུལ་
གྱི་ཁམས་རྣམས་ཕྲད་པ་ལས། ཡིད་དེ་སེམས་ཀྱི་ཚོགས་དྲུག། ཤེས་རབ་ལ་སོགས་པའི་སེམས་བྱུང་རྣམས་འབྱུང་ལ། དེ་རྣམས་ཀྱི་བསགས་པའམ་ཚོགས་པའམ་སྤུངས་ཚུལ་ནི། དུས་སྔ་ཕྱི་བར་མ་ཆད་པའི་རྒྱུན་གྱི་ཆ་དུ་མ་འདུས་པ་ཡིན་
གྱི། དུས་གཅིག་ཏུ་ཡུལ་གྱི་གོ་ས་སོ་སོར་གནོན་པའི་དུ་མ་འདུས་པ་མིན་ཏེ། རྣམ་ཤེས་ལུས་ཅན་མིན་པས་ཤར་ལ་སོགས་པའི་ཡུལ་ན་མི་གནས་པའི་ཕྱིར་རོ། །འདི་ནི་ཤེས་པའི་ལུས་ཀྱི་སྤུངས་ཚུལ་ཏེ། དབེན་གཞིའི་ལུས་ཀྱི་སྤུངས་ཚུལ་གསུམ་
གསུངས་ཀྱི་ལུས་དབེན་གསུམ་བསྟན་པ་མིན་ནོ། །དེ་འདྲ་བའི་དབེན་གཞིའི་ལུས་དེ་གང་ལས་དབེན་པ་ནི། ཐོག་མ་མེད་པ་ནས་ཐ་མལ་པའི་ང་རྒྱལ་གྱིས་གནས་པ་ཞེས་པས་བསྟན། དེའི་གཉེན་པོར་གང་སྒོམ་པ་ནི། དེ་བཞིན་གཤེགས་པ་ཐམས་

[022B] ཞེས་པས་བསྟན་པས་དབེན་ལུགས་གཞན་མང་པོ་འཆང་པ་ནི་དོན་དུ་མ་མཐོང་ངོ། །གཉིས་པ་ནི། ལུས་དབེན་དེ་ལ་དབྱེ་ན་རྣམ་པ་བཞི་སྟེ། དམ་པ་རིགས་བརྒྱའི་ལུས་དབེན་དང། དེ་ཉིད་རིགས་
ལྔའི་ལུས་དབེན་དང། གསང་བ་རིགས་གསུམ་གྱི་ལུས་དབེན་དང། གསང་ཆེན་རིགས་གཅིག་གི་ལུས་དབེན་ནོ། །དང་པོ་ནི་ཕུང་པོ་ལྔ་དང། ཁམས་བཞི་དང། ནང་གི་སྐྱེ་མཆེད་དྲུག་དང། ཕྱིའི་ཡུལ་ལྔ་སྟེ་ཉི་ཤུ་པོ་རྣམ་སྣང་སོགས་རིགས་ལྔ་དང། སྤྱན་མ་
སོགས་ཡུམ་བཞི་དང། ས་སྙིང་ནས་འཇམ་དབྱངས་ཀྱི་བར་སེམས་དཔའ་དྲུག་དང། གཟུགས་རྡོ་རྗེ་མ་སོགས་སེམས་མ་ལྔར་བཞག་པ་རེ་རེ་ལ། རྣམ་སྣང་གི་རྣམ་སྣང་ནས་རེག་བྱ་རྡོ་རྗེ་མའི་རྣམ་སྣང་སོགས་རིགས་ལྔ་ལྔར་ཕྱེ་བས་བརྒྱ་སྟེ། ལྷ་རེ་རེ་ལ་ཡང་
རིགས་ལྔ་ལྔ་ཡོད་པས་རིགས་ལྔའི་རིགས་དང་རིགས་ཅན་སོ་སོར་མ་ངེས་པར་བསྟན་ཏོ། །གཉིས་པ་ནི་རྣམ་སྣང་དང་རིན་འབྱུང་དང་འོད་དཔག་མེད་དང། དོན་གྲུབ་དང། མི་བསྐྱོད་པའི་རིགས་ཅན་ཉི་ཤུ་པོ་ཆེན་པོ་རེ་རེ་ནི་སའི་ཁམས་ནས་རྣམ་ཤེས་
ཀྱི་ཁམས་ཀྱི་རིགས་སུ་བསྟན་ནས་ལྔར་བྱས་པ་སྟེ། རིགས་བརྒྱ་ཡང་ཁམས་ལྔའི་རིགས་སུ་བསྟན་ནས་དེ་ལྔའི་རིགས་སུ་བསྡུས་པའོ། །གསུམ་པ་ནི་རིགས་ལྔར་བསྡུས་པ་དེ་ཡང་རྡོ་རྗེ་གསུམ་དུ་འགྱུར་ཏེ། འདི་ལྟར་རིན་འབྱུང་ནི་སྐུ་རྡོ་རྗེ་དང་དོན་གྲུབ་
ནི་གསུང་རྡོ་རྗེ་དང། རིགས་དྲུག་པ་ནི་ཐུགས་རྡོ་རྗེའི་ནང་དུ་བསྡུས་པ་སྟེ། དེ་གསུམ་ཡང་རང་གི་ལུས་དང་ངག་དང་ཡིད་གསུམ་གྱི་ངོ་བོར་འདུའོ། །བཞི་པ་ནི་རྡོ་རྗེ་གསུམ་ཡང་གསང་ཆེན་རྡོ་རྗེ་འཆང་གི་སྐུ་གསུང་ཐུགས་སུ་བསྡུས་ནས་རིགས་གཅིག་

[023A]༄༅། །ཏུ་བསྡུས་པའོ། །གསུམ་པ་ནི། འདིར་དབེན་གཞིའི་ལུས་བརྒྱ་དང་ལྔ་ལ་སོགས་པ་དེ་རྣམས་ལྷ་དེ་དང་དེའི་ངོ་བོར་སྒོམ་པ་ཙམ་དང། སྟོང་ཉིད་རྟོགས་པའི་གཟུང་རྣམ་ལྷ་དེ་དག་ཏུ་ཤར་བ་ཙམ་དང། རླུང་ཐིམ་པ་ལས་བྱུང་བ་མིན་པའི་
ཞུ་བདེས་སྟོང་ཉིད་རྟོགས་པ་ལྷའི་རྣམ་པར་ཤར་བ་ནི། བསྐྱེད་རིམ་གྱི་ལམ་ལ་ཡང་དུ་མ་ཞིག་ཡོད་ཅིང། ཐུན་སྔ་ཕྱིའི་བར་དུ་ཡང་གང་སྣང་ཐམས་ཅད་རྡོ་རྗེ་འཆང་གི་རྣམ་པར་སྒོམ་པ་བསྐྱེད་རིམ་གྱི་ལམ་དུ་སྦྱངས་ཟིན་པ་དང། ཡུངས་འབྲུ་ཙམ་གྱི་ཐིག་
ལེའི་ནང་དུ་ཡང། ལྷ་སོ་གཉིས་ཀྱི་རྟེན་དང་བརྟེན་པའི་དཀྱིལ་འཁོར་ཡོངས་སུ་རྫོགས་པའི་ཏིང་ངེ་འཛིན་ཤིན་ཏུ་བརྟན་པ་རིམ་པ་དང་པོར་བསྒྲུབས་ཟིན་པས། བསྐྱེད་རིམ་ཕྲ་རགས་གཉིས་ཀ་མཐར་ཕྱིན་པའི་འོག་ཏུ་ལུས་དབེན་ལ་བསླབ་པར་གསུངས་པ་
ནི། བསྐྱེད་རིམ་གྱི་ལུས་དབེན་མིན་གྱི་རྫོགས་རིམ་གྱི་ལུས་དབེན་ཡིན་ལ། དེ་ལ་ནི་སྔར་ལྟར་ཕྲ་མོ་བསྒོམས་ནས་རླུང་ཐིམ་པ་ལས་བྱུང་བའི་ལྷན་སྐྱེས་བསྐྱེད་པའི་འོག་ཏུ་གང་སྣང་ཐམས་ཅད་དེའི་རྣམ་རོལ་དང་ལྷར་སྒོམ་པ་ཅིག་མེད་ན། བསྐྱེད་རིམ་གྱི་
ལམ་ལས་ལོགས་པའི་བོགས་ཅི་ཡང་འདོན་རྒྱུ་མེད་དེ། རྫོགས་རིམ་པའི་ཡེ་ཤེས་ཀྱི་སྐུའི་ལྷར་སྐྱེད་པ་ནི་ལུས་དབེན་གྱི་ལྷ་སྒོམ་པ་ལ་མེད་པའི་ཕྱིར་དང། རྫོགས་རིམ་པའི་ལྷན་སྐྱེས་རྒྱུད་ལ་བསྐྱེད་ཟིན་པའི་སྒོ་ནས་ལྷར་སྒོམ་པ་ཡང་མེད་པའི་ཕྱིར་རོ། །དེས་ན་སྔར་བཤད་
པ་ལྟར་ཕྲ་མོ་སྒོམ་པ་རླུང་དྷཱུ་ཏཱིར་སྡུད་པའི་སྲོག་རྩོལ་དུ་འགྲོ་བ་ཤེས་ནས། དེ་བསྒོམས་ནས་རྫོགས་རིམ་པའི་ལྷན་སྐྱེས་དྲངས་ཏེ་ལུས་དབེན་སྒོམ་པ་ནི་གདོན་མི་ཟ་བར་བྱ་དགོས་སོ། །འདི་ལ་ལུས་དབེན་མཉམ་གཞག་ཏུ་སྒོམ་ཚུལ་ནི་སྔར་བཤད་པ་

[023B] མས་བརྟན་གྱི་ལྷན་སྐྱེས་ཀྱི་དགའ་བ་རྙེད་པའི་ཚེ། སྟོང་པ་ཉིད་ཀྱི་ལྟ་བ་དྲན་པར་བྱས་ལ་བདེ་སྟོང་དབྱེར་མེད་བསྐྱང། ལུས་དབེན་རྗེས་ཐོབ་ཏུ་སྐྱོང་ཚུལ་ནི། སྤྱིར་ལྷན་སྐྱེས་ཀྱི་དགའ་བ་སྐྱེས་ན། དེ་ལས་ལངས་པའི་དུས་སུ་ཡུལ་སྣང་
བདེ་བར་འཆར་བ་རེ་འོང་ལ། ཁྱད་པར་དུ་སྔར་བཤད་པ་ལྟ་བུའི་ལྷན་སྐྱེས་ཀྱི་དགའ་བའི་བདེ་སྟོང་སྦྱར་བ་མཉམ་གཞག་ཏུ་བསྐྱངས་པ་ལས་ལངས་པའི་ཚེ། རང་ཤུགས་ཀྱིས་ཀྱང་ཡུལ་སྣང་བདེ་བར་འཆར་བ་འོང་མོད་ཀྱང་དེ་ཙམ་གྱིས་མི་ཆོག་གི། རྗེས་ཀྱི་སྐབས་
སུ་མཉམ་གཞག་གི་བདེ་སྟོང་དྲན་ནས་དེས་ཡུལ་སྣང་ལ་རྒྱས་བཏབ་ནས་བསྒོམས་ན། བདེ་བ་འབར་བ་ཁྱད་པར་ཅན་དུ་འགྱུར་རོ། །དེ་བྱེད་ཚུལ་ནི་རླུང་ཐིམ་ནས་སླར་ཡང་མ་ལངས་ཀྱི་བར་དུ་ལྷན་སྐྱེས་ཉིད་བསྐྱངས་པའི་མཐར་རླུང་གཡོས་ཏེ་ལྡང་བར་རྩོམ་པ་
དང་ལྷན་སྐྱེས་ཀྱི་འོད་གསལ་གྱི་ངང་ལས་རྡོ་རྗེ་འཆང་ཡབ་ཡུམ་གྱི་སྐུར་ཐོལ་གྱིས་ལངས་ལ། རང་གཞན་གྱི་ཆོས་ཐམས་ཅད་ལ་རང་གི་ངོ་བོ་ཉིད་ཀྱིས་གྲུབ་པའི་རང་བཞིན་རྡུལ་ཙམ་ཡང་མེད་པར་ཐག་བཅད་དེ། ཆོས་ཅན་མི་འདྲ་བ་སྣ་ཚོགས་པ་ཅིག་
ཡོད་ཀྱང། དེ་རྣམས་ཀྱི་རང་བཞིན་མེད་པ་ལ་ཁྱད་པར་མེད་པ་ངེས་པར་བྱ། དེའི་ཚེ་ཡིན་ཚུལ་གྱི་ངོ་བོ་རང་བཞིན་སྟོང་པ་དེ་ཉིད་ཆོས་ཅན་གྱི་རྣམ་པ་མི་འདྲ་བ་དུ་མར་ཤར་བའི་སྟོང་ཉིད་ཀྱི་རྣམ་འགྱུར་དུ་བལྟ་སྟེ། དུ་མ་རོ་གཅིག་དང། རོ་གཅིག་
དུ་མར་ཤར་བའི་ཚུལ་ལོ། །དེ་ལྟར་སྟོང་པའི་རྣམ་འགྱུར་ཡིན་ན་རང་རྒྱུད་ཀྱི་བདེ་བས་དེ་རྟོགས་པ་ན། ཆུ་ལ་ཆུ་བཞག་པ་བཞིན་དུ་རོ་གཅིག་ཏུ་སོང་བར་མོས་པ་བྱེད་དགོས་པས། མོས་པའི་དབང་གིས་བདེ་བའི་རྣམ་འགྱུར་དུ་ཡང་བསྒོམ་པར་བྱའོ། །

[024A]༄༅། །དེ་ལྟ་ན་ཕྱི་ནང་གི་ཆོས་ཅན་ཐམས་ཅད་བདེ་བ་ཆེན་པོའི་རྣམ་རོལ་དུ་བལྟ་བ་ལ་དང་པོར་བསླབ། དེ་བརྟན་ནས་བདེ་བའི་རྣམ་རོལ་དུ་ཤར་བ་ཐམས་ཅད་ཀྱང་རྡོ་རྗེ་འཆང་དུ་འཆར་བ་ལ་བསླབ་པར་བྱའོ། །མཉམ་གཞག་གི་ལུས་
དབེན་ལ་ལྷའི་ཞལ་ཕྱག་གི་རྣམ་པ་སྒོམ་པ་མེད་ཀྱང། ལྷན་སྐྱེས་ངེས་དོན་གྱི་ལྷ་ཡིན་པས་དེ་བསྒོམས་པས་ཐ་མལ་གྱི་ཞེན་པ་འགོག་པའི་ལྷར་སྒོམ་པ་མེད་པ་ནི་མིན་ལ། རྗེས་ཀྱི་དུས་སུ་དང་པོར་ལྷན་སྐྱེས་ཀྱི་རྣམ་རོལ་ཙམ་དུ་བལྟ་བ་ལ་ཡང་ལུས་དབེན་གྱི་དོན་མེད་པ་ཡང་མིན་ནོ། །ཐེག་པ་བླ་ན་མེད་པ་འདི་ལ་རིམ་པ་དང་པོར་གང་སྣང་ཐམས་ཅད་ལྷར་འཆར་བ་ཅིག་དགོས་པ་བཞིན་དུ། རིམ་པ་གཉིས་པར་གང་སྣང་ཐམས་ཅད་བདེ་བ་འབར་བའི་གྲོགས་སུ་འགྲོ་བ་ཅིག་དགོས་པ་ལ་
ལུགས་འདི་ལ་ནི་ལུས་དབེན་ནས་དེ་སྒྲུབ་པ་ཡིན་པས་གནད་ཤིན་ཏུ་ཆེ་སྟེ་རྒྱས་པར་རིམ་ལྔ་གསལ་སྒྲོན་དུ་བཤད་ཟིན་ཏོ། །དེ་ལྟར་མཉམ་རྗེས་སུ་བསྐྱངས་པའི་མཐར་སླར་ཡང་འོག་སྒོའི་ཕྲ་མོ་བསྒོམས་ལ་ལྷན་སྐྱེས་གཉིས་བསྐྱེད་
དོ༑ ༑དེ་སྐྱེས་པ་དང་ཡང་སྔར་བཞིན་མཉམ་རྗེས་སུ་བསྐྱང་བ་སྤེལ་མར་བྱའོ། །དེ་ལྟར་ནུས་པ་བྱུང་ན་མཚམས་འདི་ནས་ཀྱང་སང་དུས་ཀྱི་དགེ་སྦྱོར་གྱི་གནད་ཀྱིས་གཉིད་དང་རྨི་ལམ་དང་བསྲེ་བ་རྣམས་བྱས་པས་ཆོག་གོ་དེ་ལ་རྨི་ལམ་
གྱི་སྒྱུ་ལུས་ལ་སོགས་པའི་སྒྱུ་ལུས་རྗེས་མཐུན་པ་བྱུང་ཡང། གང་ཤར་ཐམས་ཅད་ལྟར་སྒོམ་པའི་ལུས་དབེན་དང་མི་གཅིག་གོ་བསྐྱེད་རིམ་ཕྲ་རགས་ཐམས་ཅད་བརྟན་པར་མ་བྱས་པ་ལའང་རླུང་འདུས་པ་ལས་དགའ་བཞི་སྐྱེ་

[024B] རིམ་པ་དང་པོ་བརྟན་པར་བྱས་པ་ལ་འབྱུང་བ་འདྲ་བའི་ལྷན་སྐྱེས་སྐྱེ་མི་ནུས་པའི་ཁྱད་པར་ཡང་ཤེས་པར་བྱའོ། །རླུང་ཐིམ་པ་ལས་བྱུང་བའི་བདེ་ཆེན་སྐྱེད་མི་ནུས་ཀྱང། ཞུ་བདེ་སྐྱེད་ནུས་ན་ནི་དེའི་སྟེང་ནས་བསྒོམ། དེ་ཡང་མེད་ན་བདེ་
སྟོང་སྦྱོར་ཚུལ་ལ་སོགས་པའི་གོ་བ་ལེགས་པར་བཙལ་ནས། བློས་ཡང་ནས་ཡང་དུ་དེའི་ཕྱོགས་བཟུང་བའི་གོ་བའི་སྟེང་ནས་ཀྱང་བསྐྱངས་ལ། ལམ་འདིའི་རིགས་ཀྱི་ནུས་པ་ཐུན་མོང་མ་ཡིན་པ་བརྟས་པར་བྱའོ།།    ༈    །།གཉིས་པ་
ངག་དབེན་གསུང་རྡོ་རྗེའི་ཏིང་ངེ་འཛིན་ལ་བསླབ་པ་ནི། ལུས་དབེན་དང་ངག་དབེན་གཉིས་ཀྱི་གོ་རིམ་ངེས་ཚུལ་ནི། ངག་དབེན་གྱིས་ནི་གཙོ་བོར་སྙིང་ཁའི་དྷཱུ་ཏཱིའི་ནང་དུ་རླུང་སྡུད་པ་ཡིན་ལ། བཤད་རྒྱུད་རྡོ་རྗེ་ཕྲེང་བ་ལས་སྙིང་ཁའི་རྩ་མདུད་འགྲོལ་
བ་འཁོར་ལོ་གཞན་གྱི་རྩ་མདུད་འགྲོལ་བ་ལས་དཀའ་བར་གསུངས་པས། དྷཱུ་ཏཱིའི་གནས་གཞན་དུ་རླུང་འཛུད་པ་སྔོན་དུ་བྱས། དེ་ནས་སྙིང་ཁར་རླུང་བསྡུས་ན་སླ་བས་སླ་པའི་གོ་རིམས་སོ། །འདི་ལ་གཉིས། སྐབས་འདིར་སྣ་རྩེ་གསུམ་དུ་ཐིག་
ལེ་གསུམ་གྱི་སྲོག་རྩོལ་གསུམ་དགོས་པའི་ཚུལ་དང། སྲོག་རྩོལ་གསུམ་སྒོམ་པའི་རིམ་པ་ཉིད་བཤད་པའོ། །དང་པོ་ནི། རྒྱུད་ཕྱི་མར་སྦྱོར་བ་ཡན་ལག་དྲུག་གི་སྲོག་རྩོལ་གྱི་ཡན་ལག་ཚིགས་སུ་བཅད་པ་གཉིས་ཀྱིས་གསུངས་པ་རིམ་ལྔར་
རྡོར་བཟླས་ཀྱི་སྐབས་སུ་དྲངས་ལ། དེའི་དོན་སྒྲོན་གསལ་ལས། སྙིང་ཁར་མི་ཤིགས་པ་སྒོམ་པ་དང། སྟེང་གི་སྣ་སྒོར་རྡོར་བཟླས་བྱེད་པ་དང། གསང་བའི་སྣ་རྩེར་རྫས་ཀྱི་ཐིག་ལེ་སྒོམ་པ་གསུམ་དུ་བཀྲལ་བས་སྐབས་འདིར་དེ་གསུམ་ག་

[025A]༄༅། །བསྒོམ་དགོས་སོ། །དེ་ཡང་སྣ་རྩེ་གསུམ་དུ་ཐིག་ལེ་གསུམ་སྒོམ་པའི་ཐ་སྙད་ཀྱིས་རྡོ་རྗེ་འཕྲེང་བ་ལས་གསུངས་ཏེ། སྣ་རྩེ་གསུམ་གྱི་མཚན་ཉིད་ནི། །གསང་བ་སྙིང་ཁ་གདོང་སྣའི་མིང། །ཞེས་དང། །རླུང་དང་སྔགས་དང་རྫས་རྣམས་
ཀྱི༑ ༑ཐིག་ལེ་གསུམ་སྟེ་བླ་ན་མེད། ཅེས་སོ། །སྔགས་ཀྱི་ཐིག་ལེ་སྒོམ་པ་ནི་སྙིང་ཁར་མི་ཤིགས་པ་སྒོམ་པ་དང་དོན་གཅིག་གོ། འདི་ལ་མར་ལུགས་ཀྱི་གདམས་ངག་ལས་སྙིང་ཁར་མི་ཤིགས་པ་སྒོམ་པ་ནི་སྔགས་འཁོར་དང་བཅས་པ་རྒྱས་
པར་ཡོད་ལ། རྡོར་བཟླས་འདིར་བྱེད་པ་ནི་ཤིན་ཏུ་ཡང་གྲགས་ཆེའོ། །གསང་བའི་སྣ་རྩེར་རྫས་ཀྱི་ཐིག་ལེ་སྒོམ་པ་སྐབས་འདིར་བྱ་དགོས་པ་ནི། རིམ་ལྔ་དང་སྒྲོན་གསལ་གཉིས་ལས་གསལ་བར་གསུངས་པ་ད་དུང་མ་ཆད་པར་ཡོད་པས། དེ་ཡང་
སྐབས་འདིའི་མན་ངག་ཏུ་འཁྱེར་དགོས་ཏེ་རྒྱས་པར་རིམ་ལྔ་གསལ་སྒྲོན་དུ་བཤད་ཟིན་ཏོ། །གཉིས་པ་ལ་གསུམ། སྙིང་ཁའི་སྣ་རྩེར་སྔགས་ཀྱི་ཐིག་ལེའི་སྲོག་རྩོལ་བསྒོམ་པ་དང། གདོང་གི་སྣ་རྩེར་འོད་ཀྱི་ཐིག་ལེའི་སྲོག་རྩོལ་བསྒོམ་པ་དང་
གསང་བའི་སྣ་རྩེར་རྫས་ཀྱི་ཐིག་ལེའི་སྲོག་རྩོལ་བསྒོམ་པའོ། །དང་པོ་ལ་གཉིས། སྙིང་ཁར་སྔགས་ཀྱི་འཁོར་ལོ་བསྒོམ་པ། དེ་ལ་གེགས་བྱུང་ན་སེལ་ཚུལ་ལོ། །དང་པོ་ནི། གསང་ཆེན་རིགས་གཅིག་གི་ལྷ་ཡབ་ཡུམ་དུ་གསལ་བའི་ངང་ནས་
བསྒོམ་པ་དང། གནད་གཞན་གསུམ་སྔར་དང་འདྲའོ། །དམིགས་པ་གང་དུ་གཏོང་བའི་ཡུལ་གྱི་གནད་ཀྱི་གཙོ་བོ་ནི་སྙིང་ཁ་ཡིན་པས། ནུ་མ་གཉིས་ཀྱི་དབུས་དྲང་པོ་ནས་ཐད་དྲང་དུ་སྒལ་པ་ངོས་ལ་ཉེ་བར་སྙིང་ཁའི་རྩ་འཁོར་དྷཱུ་ཏཱི་དང་བཅས་པ་ཡོད་

[025B] །སྙིང་ཁ་དེར་པདྨ་འདབ་བརྒྱད་ཁ་དོག་དམར་པོ་རིམ་པ་གསུམ་པ་ཅིག་བསམ་མོ། །འདི་ལ་རྩའི་འདབ་མ་ཉིད་ལ་པད་འདབ་ཏུ་བྱས་པ་དང། མེ་ཏོག་པདྨའི་འདབ་མ་བཞིན་དུ་སྒོམ་པ་གཉིས་འབྱུང་བ་ནི། གཞུང་ཁུངས་ཐུབ་
གཞན་ནས་ཀྱང་འདི་འདྲ་སྒོམ་པ་རྣམས་ལ་ལུགས་གཉིས་ཆར་འབྱུང་བས་གང་བྱས་ཀྱང་འདྲའོ། །ཕྱི་མ་ལྟར་བྱེད་ན་པདྨའི་དབུས་སུ་མི་ཤིགས་པའི་ཐིག་ལེ་དཀར་ལ་དམར་བའི་མདངས་ཆགས་པའམ། འོག་ཏུ་ཐིག་ལེ་དམར་པོ་སྟེང་དུ་དཀར་པོ་སྲན་མ་
ཕྱེད་གཤེགས་ཙམ་ཁ་སྦྱར་བའི་ནང་དུ། ཨ་ཐུང་ཤད་ཀྱི་རྣམ་པ་ཅན་མགོ་གྱེན་ལྟ། ཁ་དོག་མཐིང་ཁ་འོད་ཟེར་རྣམ་པ་ལྔ་འབར་བ་ཤིན་ཏུ་འཚེར་བ་ཅིག་བསྒོམ་མོ། །དེ་ཡང་བདེ་བ་ཆེན་པོའི་རང་བཞིན་བདུད་རྩི་འཛག་པའི་རྣམ་པ་ཅན་དུ་བསྒོམས་ན་ལེགས་སོ། །
དེ་ལ་ནི་རྩ་གསལ་བཏབ་པའི་གསལ་སྣང་བསྐྱེད་ནས་མི་སྒོམ་ཡང། ཆོས་ཀྱི་འཁོར་ལོའི་དབུས་སུ་དྷཱུ་ཏཱི་ལ་རོ་རྐྱང་གི་མདུད་པ་བཅིངས་པའི་ཐད་ཀྱི་དྷཱུ་ཏཱིའི་ནང་ཉིད་ན་ཡོད་པར་མོས་ནས་བསྒོམ་དགོས་སོ། །འདིར་བཤད་རྒྱུད་ལས་སྔགས་ཀྱི་ཐིག་ལེ་ཧཱུཾ་ཡིག་
ཏུ་གསུངས་ལ། བླ་མ་རྣམས་ཀྱིས་ཨ་ཐུང་དུ་མཛད་པ་ནི་སྤྱོད་བསྡུས་སུ་རྡོ་རྗེ་དཀྱིལ་འཁོར་རྒྱན་གྱི་རྒྱུད་དྲངས་པ་དང་མཐུན་ནོ། །མི་ཤིགས་པའི་ཐིག་ལེ་ལ་ནི། སེམས་ཀྱི་རྟེན་སྙིང་ཁའི་ཁམས་དཀར་དམར་དང། སྲོག་འཛིན་གྱི་རླུང་ཤིན་ཏུ་ཕྲ་བ་དང་
སེམས་ལ་སོགས་པ་རྣམས་ཡོད་དོ། །ནང་སྐོར་གྱི་ཕྱོགས་ཀྱི་འདབ་མ་ལ་ནི་ཤར་དུ་རྀ། ལྷོར་རཱྀ། ནུབ་ཏུ་ལྀ། བྱང་དུ་ལཱྀ་འགོད་ཅིང་མཚམས་བཞི་སྟོང་པར་བཞག། བར་གྱི་འདབ་མ་ལ་ཤར་དུ་ཀ་ཁ་ག་གྷ། ལྷོར་ཙ་ཚ་ཛ་ཛྷ། ནུབ་ཏུ་
[026A]༄༅། །ཊ་ཋ་ཌདྷ། བྱང་དུ་ཏ་ཐ་ད་དྷ། ཤར་ལྷོར་པ་ཕ་བ་བྷ། ལྷོ་ནུབ་ཏུ་ཡ་ར་ལ་ཝ། ནུབ་བྱང་དུ་ཤ་ཥ་ས་ཧ། བྱང་ཤར་དུ་ང་ཉ་ཎ་ན་བཞི་བཞི་འགོད། ཡང་ན་ཤར་ནས་བརྩམས་ཏེ་ཁྲིགས་ཆགས་སུ་འགོད། ཕྱི་རོལ་གྱི་འདབ་མ་ལ་ཤར་དུ་ཨ་
ཨཱ། ལྷོར་ཨི་ཨཱི། ནུབ་ཏུ་ཨུ་ཨཱུ། བྱང་དུ་ཨེ་ཨཻ། ཤར་ལྷོར་ཨོ། ལྷོ་ནུབ་ཏུ་ཨཽ། ནུབ་བྱང་དུ་ཨཾ། བྱང་ཤར་དུ་ཨཿ་འགོད་དེ། ཨཾ་མ་གཏོགས་པ་བཅུ་གཅིག་ལ་འགོར་པ་སྡེའི་ཐ་མའི་མ་ཡིག་ཐིག་ལེ་རེ་བཞག་གོ་ཡང་ན་ཤར་ནས་རིམ་པ་བཞིན་འགོད་དོ། །
ཡི་གེ་དེ་རྣམས་ཐམས་ཅད་མོག་གྱེན་ལྟ། རེ་རེ་བ་མ་གཏོགས་པ་རྣམས་འཕྲེང་ལ་བསྒྲིགས་པའི་རྣམ་པ་ཅན་བདེ་བའི་ངོ་བོར་མེར་རེ་ཡོད་པ་ཕྱི་རིམ་གྱི་ཡི་གེའི་ཁ་དོག་དཀར་པོ། བར་མའི་ཁ་དོག་དམར་པོ། ནང་གི་ཁ་དོག་སྔོ་ནག་ཏུ་བྱའོ། །འདི་རྣམས་
ཀྱི་རྒྱུ་མཚན་རིམ་ལྔ་གསལ་སྒྲོན་དུ་བཤད་ཟིན་ཏོ། །རྩ་འདབ་ཏུ་བྱེད་ན་རྩའི་སྦུབས་ཀྱི་ནང་ན་ཚུར་ཕྱི་ནང་དུ་བསྒྲིགས་པའི་རྣམ་པ་ཅན་དུ་བྱ་ཞིང། ཡི་གེ་ཚན་པ་གསུམ་སྣང་མཆེད་ཐོབ་གསུམ་གྱི་མཚོན་བྱེད་དུ་བཤད་དོ། །འདི་ལ་ཐོག་མར་པད་
འདབ་ཉེར་བཞི་ལྟེ་བ་དང་བཅས་པ་གསལ་གདབ་ལ་སེམས་བཟུང་དེ་ནས་ཕྱི་ནས་རིམ་པ་བཞིན་ཕྱོགས་མཚམས་ཀྱི་ཡི་གེ་གསལ་གདབ་ལ་རིམ་གྱིས་སེམས་བཟུང་བའི་མཐར། དབུས་ཀྱི་མི་ཤིགས་པ་ཨ་ཐུང་དང་བཅས་པའི་ནང་དུ་སེམས་
ཞུགས་པ་ལྟར་བྱས་ལ་ཡུན་རིང་དུ་སེམས་བཟུང་ཞིང། སྔར་བཞིན་ཕྱི་ནས་རིམ་པ་བཞིན་དབུས་ཀྱི་བར་དུ་སེམས་བཟུང་བ་སྤེལ་མར་བྱས་ལ། གསལ་སྣང་ལེགས་པོར་བྱུང་བ་དང། དེ་ལ་སེམས་བརྟན་པ་གཉིས་ཀ་བྱུང་བྱུང་དུ་སྦྱང་ངོ། །དེ་

[026B] མཐར་སྙིང་ཁའི་དྷཱུ་ཏཱིའི་ནང་དུ་སྡུད་པའི་ཆེད་ཡིན་ཏེ། རླུང་སེམས་འཇུག་པ་གཅིག་པའི་གནད་ཀྱིས་སེམས་གང་དུ་བཟུང་བའི་ལུས་ཀྱི་གནས་དེར་རླུང་
ཡང་འདུ་བའི་ཕྱིར་རོ། །འདི་ལ་ཡུན་བསྲིངས་པས་འཆར་དུ་བཏུབ་ཙམ་སྣང་ན་ཡི་གེ་ཀུན་ལ་དམིགས་ལ་བསྒོམ། ཅི་བྱས་ཀྱང་མི་འཆར་བར་སྣང་ན་མེད་མི་རུང་དབུས་ཀྱི་ཐིག་ལེ་ཨ་ཐུང་དང་བཅས་པ་ཡིན་པས། དེ་ཁོ་ན་ལ་གསལ་སྣང་དང་གནས་པ་གཉིས་
ཀ་བཙལ་ལོ། །འདི་ལ་ཡང་ཡེ་མི་གསལ་བ་དང། གསལ་ཡང་ཡལ་སྐྱེན་པ་ལ་ཇི་ལྟར་བྱ་བ་དང། སྔགས་ཀྱི་ཐིག་ལེའི་རྣལ་འབྱོར་གྱིས་རླུང་དྷཱུ་ཏཱིར་ཚུད་པའི་རྟགས་དང། ཐིམ་པའི་རྟགས་དང། ཐུན་ཚད་ནི་ཕྲ་མོ་སྒོམ་པའི་སྐབས་སུ་བཤད་པས་ཤེས་
པར་བྱའོ། །སྙིང་ཁའི་མི་ཤིགས་པ་སྒོམ་པ་ལ་ནི་བསྔགས་པ་ཤིན་ཏུ་ཆེ་སྟེ། མངོན་བརྗོད་ལས། རྟག་ཏུ་སྙིང་ལ་གནས་པ་ཡི། །ཐིག་ལེ་གཅིག་ལ་འགྱུར་མེད་པ། །དེ་སྒོམ་བྱེད་པའི་སྐྱེ་བོ་ལ། །ངེས་པར་ཡེ་ཤེས་སྐྱེ་བར་འགྱུར། ཞེས་དང། བདེ་མཆོག་
རིམ་ལྔ་ལས་ཀྱང། སྒྲ་དང་ཐིག་ལེར་ལྡན་པའི་སེམས། །སྙིང་ཁར་གཞག་བྱ་དེ་ནས་འདིའི། །རྨོངས་པའི་རབ་རིབ་འཇོམས་མཛད་པའི། །མངའ་བདག་བཅོམ་ལྡན་འབྱུང་འགྱུར་ཏེ། ཞས་སྙིང་ཁའི་མི་ཤིགས་པ་བསྒོམས་པས་མ་རིག་པ་རྩད་ནས་
གཅེད་པའི་ལྷན་སྐྱེས་འཆར་བར་གསུངས་ཏེ། ངེས་པར་ཡེ་ཤེས་སྐྱེ་ཞེས་པ་ཡང་དེའོ། །གྲོལ་བའི་ཐིག་ལེ་ལས་ཀྱང། དེ་གསལ་མི་ཤིགས་ཐིག་ལེའི་གཟུགས། །ཡུངས་ཀར་གྱི་ནི་འབྲུ་ཚོད་ཙམ། །འོད་ཟེར་སྣ་ལྔ་འབར་འཛག་པའི། །ཚུལ་ཅན་སྙིང་

[027A]༄༅། །དབུས་རྟག་ཏུ་གནས། །དེ་ལ་བལྟས་པས་ཡེ་ཤེས་ཆེ། །སྐད་ཅིག་ཙམ་གྱིས་རྣལ་འབྱོར་ལ། །འབར་བ་འདི་ལ་ཐེ་ཚོམ་མེད། །ཅེས་གསུངས་པ་ནི་ལྷན་སྐྱེས་ཀྱི་ཡེ་ཤེས་སོ། །འདི་དང་འོག་སྒོའི་ཕྲ་མོ་བསྔགས་པ་ཆེ་ཞིང། འཕྱུག་མེད་པའི་སྲོག་
རྩོལ་གྱི་གདམས་པ་ཁྱད་པར་ཅན་ཡིན་པས་འབད་པར་བྱའོ། །འདི་བསྒོམས་པ་ལ་ཡང་སྨིག་རྒྱུ་ལ་སོགས་པའི་རྟགས་རྣམས་འཆར་བར་གསུངས་ཤིང། རྟགས་བཞི་པའི་མཐར་སྟོང་པ་བཞི་ཡང་འཆར་རོ། །གཉིས་པ་ནི། འོག་སྒོའི་ཕྲ་མོའི་སྐབས་སུ་རླུང་ཐིམ་
པས་དགའ་བཞི་ལེགས་པར་སྐྱེད་ནུས་པ་བྱུང་ན། འདིར་རླུང་འདུ་ཡང་སླ་ལ། འདུ་བའི་དུས་སུ་ཟུག་སྐྱེད་པ་སོགས་ཀྱི་གེགས་ཆུང། དེ་ལྟ་མིན་ནའང་འཇམ་པོའི་སྐྱོང་ལུགས་ལེགས་པར་ཤེས་ནས་བསྐྱངས་པ་ལ་གེགས་འགངས་ཅན་མི་འབྱུང་ངོ། །སེམས་
ཟིན་རབ་བྱུང་ནས་རླུང་རེ་འགའ་འདུས་པའི་ཚེ་ཟུག་ཅུང་ཟད་སྐྱེད་པ་སོགས་བྱུང་ནའང། དེ་ཀ་ལ་བཞག་པས་དང་པོར་ཟུག་བྱུང་ཡང། དེའི་འཕྲོ་ནས་བདེ་བ་དྲངས་པ་ཅིག་བྱུང་ན་ལེགས་པས་དེ་ཀ་ལ་བསྐྱང་ཟུག་མ་བསལ་ན་དགེ་སྦྱོར་གྱི་གེགས་སུ་འགྲོ་བར་
སྣང་ན། འཁོར་ལོའི་དབུས་སུ་མ་བསྡུས་པར་ཟུག་སྐྱེད་པའི་ཐད་ནས་རླུང་ཕྱིར་འབྱིན་པ་སོགས་ཀྱི་སེལ་ཐབས་བྱས་ན། སྔ་རེས་ཀྱི་རླུང་བསྡུས་པ་ཕྱིར་ལ་གཏོར་བས་དྷཱུ་ཏཱིར་སྡུད་པ་ལ་མི་ཕན་ཞིང། ཕྱི་རེས་ནས་ཀྱང་རླུང་བསྡུ་དཀའ་བར་འགྱུར་བས་ཟུག་
ཞི་ཐུབ་པ་ཙམ་གྱི་གེགས་སེལ་ཐབས་ཀྱིས་མི་ཆོག་གོ་དེས་ན་སྙིང་ཁའི་སྟོད་སྨད་ཀྱི་རླུང་ཀུན་དམིགས་པས་ལེགས་པར་བསྡུས་ནས་མི་ཤིགས་པ་ཡོད་ས་དེར་བསྟིམ་པ་ཡང་ཡང་བྱས་པས་ཟུག་ཀྱང་ཞི་བ་དང། སྔ་མའི་རླུང་བསྡུས་པ་ཡང་དོན་

[027B] ཕྱི་རེས་ནས་ཀྱང་སྡུད་པ་ལ་མི་གནོད་དོ། །སྙིང་ཁའི་མི་ཤིགས་པ་ལ་སེམས་ཐིམ་པ་ལྟ་བུའི་ཟིན་པོ་བྱུང་བ་འགའ་ཞིག་ལ་མིག་ལོང་བ་ལྟ་བུ་འབྱུང་ལ། དེ་བཞིན་དུ་དབང་པོ་གཞན་བཞིས་ཀྱང་རང་གི་ཡུལ་འཛིན་པའི་ནུས་པ་མེད་པ་བྱུང་
ན། རླུང་ཐིམ་ནས་སྟོང་པ་བཞི་ཤར་བའི་དུས་སུ་ནི་དབང་ཤེས་ཐིམ་དགོས་པས་སེལ་ཐབས་མི་དགོས་ལ། དེ་འདྲ་མིན་པའི་སྐབས་སུ་རྒྱུན་རིང་རབ་པ་འོང་བ་ནི་བཤད་རྒྱུད་ལས། སྙིང་ཁ་ན་དབང་པོའི་སྒོར་འཇུག་པའི་འཛིན་པའི་རླུང་དྲུག་དང། གཟུང་བའི་རླུང་དྲུག་
སྟེ་བཅུ་གཉིས་གནས་པར་གསུངས་པ་རྣམས། སྙིང་ཁར་མཐིམ་པར་ཅུང་ཟད་རེངས་པ་ཡིན་པས། དེ་ལ་ནི་འཆད་པར་འགྱུར་བ་ལྟར་སྙིང་ཁ་ནས་དབང་པོ་སོ་སོའི་སྒོར་རྡོར་བཟླས་བྱས་པས་སལ་ལ། རླུང་བསྡུས་ཏེ་སྙིང་ཁར་མི་ཤིག་པ་ལ་གོམས་ནའང་སེལ་
ནུས་སོ། །རྒྱུ་མཚན་སྔ་མ་དེས་ཀྱང་སྙིང་ཁའི་རྩ་འཁོར་གྱི་དབུས་སུ་གནད་དུ་བསྣུན་པ་ལས། གཟུང་འཛིན་གྱི་རྣམ་རྟོག་གིས་མི་བསྐྱོད་པའི་འོད་གསལ་ཕུལ་དུ་བྱུང་བ་འཆར་བ་ཡིན་ནོ། །འདི་ལ་ཡང་གེགས་མ་བྱུང་རུང་སྐབས་སྐབས་སུ་སྙིང་ཁའི་
ཡི་གེ་ལས་འོད་ཟེར་ལྕགས་ཀྱུ་ལྟ་བུ་འཕྲོས་པའམ། ཡང་ན་དམིགས་པ་རྐྱང་པས་ཀྱང་སྟོད་སྨད་ཀྱི་རླུང་ཀུན་བསྡུས་ནས་མི་ཤིགས་པ་ལ་བསྟིམ་ཞིང་དེའི་དབང་གིས་བདེ་བ་བྱུང་བར་བསམས་ན་རླུང་འདུ་སླ་བ་དང་མཉེན་དུ་འགྲོ་བ་སོགས་ཀྱི་གནད་
ཀྱང་ཆེའོ། །གཉིས་པ་ལ་གསུམ། རླུང་གི་དེ་ཉིད་མདོར་བསྡུས་ཏེ་བསྟན་པ་དང། དེ་ལ་རྡོར་བཟླས་བྱ་བའི་ཚུལ་དང། གེགས་བྱུང་ན་སེལ་ཚུལ་ལོ། །དང་པོ་ནི། མི་ཤིགས་པ་ལ་སེམས་བརྟན་པོ་རྙེད་རྙེད་བར་དུ་སྦྱངས་ནས་བརྟན་པ་ན། རྡོར་བཟླས་

[028A]༄༅། །བྱེད་པ་སྒྲོན་གསལ་གྱི་དགོངས་པ་ཡིན་པས། དེ་བརྟན་པ་ན་རྡོ་རྗེ་བཟླས་པ་བྱ་བ་ལ་བཟླས་པའི་ཡུལ་རླུང་ནི། རྩ་བའི་རླུང་ལྔ་ལས་ནམ་མཁའི་རླུང་ཁྱབ་བྱེད་ནི་འཆི་བའི་དུས་སུ་སྣ་སྒོར་རྒྱུའི་དེ་ལྟ་མི་རྒྱུའོ། །གྱེན་རྒྱུ་མེའི་རླུང་གིས་གཙོ་
བོ་བྱས་ཏེ་གཞན་གསུམ་འཁོར་དུ་རྒྱུན་སྣ་བུག་གཡས་ནས་དང། མཉམ་གནས་རླུང་གི་རླུང་གིས་གཙོ་བོ་བྱས་ནས་རྒྱུ་ན་སྣ་བུག་གཡོན་ནས་དང། ཐུར་སེལ་སའི་རླུང་དང། སྲོག་འཛིན་ཆུའི་རླུང་གིས་གཙོ་བོ་བྱས་ནས། རྒྱུན་སྣ་བུག་གཉིས་ཀ་ནས་མཉམ་
པོར་རྒྱུ་སྟེ། བཞི་ཀ་ཡང་ཐུན་ཕྱེད་རེར་དགུ་བརྒྱ་རེ་རྒྱུ་ལ། གནས་ནི་རིམ་པ་བཞིན་མགྲིན་པ་དང། ལྟེ་བ་དང། གསང་གནས་དང། སྙིང་ཁ་ན་གནས་སོ། །རང་དབང་གི་ཁ་དོག་ནི་རིམ་པ་བཞིན་དམར་ནག་སེར་དཀར་བའོ། །ཞག་གཅིག་གི་རླུང་གི་
ཕྱེད་མཉམ་རྒྱུར་གསུངས་པས། ལུགས་འདི་ལ་གཞི་དུས་ཀྱི་མཉམ་རྒྱུ་ནི་དྷཱུ་ཏཱི་ནས་རྒྱུ་བ་མིན་ཀྱང། བསྒོམས་སྟོབས་ཀྱིས་མཉམ་རྒྱུར་བཏང་བ་ནི་དྷཱུ་ཏཱི་ནས་རྒྱུའོ། །རྩ་བའི་རླུང་ལྔ་མགོན་པོ་ལྔའི་རླུང་དུ་རྡོ་རྗེ་ཕྲེང་བ་ལས་གསུངས་ཀྱང་
ལྷ་མོའི་རླུང་དུ་མ་གསུངས་སོ། །དགོངས་པ་ལུང་སྟོན་ལས། དམར་ནག་སེར་དཀར་བའི་མེ་དང། རླུང་དང་དབང་ཆེན་དང། ཆུའི་དཀྱིལ་འཁོར་བཞི་རིམ་པ་བཞིན་དུ། གོས་དཀར་མོ་དང། སྒྲོལ་མ་དང། སྤྱན་མ་དང། མཱ་མ་ཀཱིའི་རླུང་དང་
གོས་དཀར་མོ་ལ་སོགས་པའི་རླུང་བཞི་རིམ་པ་བཞིན་སྣ་བུག་གི་སྟེང་དང། བསེགས་དང་ཐད་ཀ་དང་འོག་ཏུ་རྒྱུ་བ་དང། ལྷ་མོ་བཞིའི་རླུང་ཉིས་བརྒྱ་ཉེར་ལྔ་པ་བཞི་བསྡོམས་པས་དགུ་བརྒྱ་རེ་གསུངས་སོ། །དེའི་ལུགས་ལ་ནི་གྱེན་རྒྱུ་

[028B] ལྷ་མོ་བཞིའི་རླུང་དུ་བཞག་པ་དང། དགུ་བརྒྱ་པ་རེའི་བཞི་ཆ་ལ་ལྷ་མོ་རེའི་རླུང་དུ་བྱས་པའི་ཚུལ་གཉིས་ཤེས་དགོས་ཤིང། དགུ་བརྒྱ་རེའི་བཞི་ཆ་ནི་རིམ་པ་བཞིན་སྣ་བུག་གི་སྟེང་ལ་སོགས་པ་བཞིར་རིམ་གྱིས་
རྒྱུའོ། །བསོགས་ནི་ཆག་གིས་ལོགས་སུ་བསྒྱུར་བ་ལྟར་སྣ་བུག་གི་ལོགས་དང། ཐད་ཀ་ཞེས་པ་ནི་སྣ་བུག་གི་དབུས་ཀྱི་ཐད་དྲང་དང། འོག་ནི་སྣ་བུག་གི་འོག་ངོས་མཆུ་ལ་བདར་ནས་རྒྱུའོ། །རྒྱུ་བ་དང། རྣམ་པར་རྒྱུ་བ་དང། ཡང་དག་པར་རྒྱུ་བ་དང། རབ་
ཏུ་རྒྱུ་བ་དང། ངེས་པར་རྒྱུ་བ་ཞེས་པའི་ཡན་ལག་གི་རླུང་ལྔ་ནི་རིམ་པ་བཞིན་མིག་ལ་སོགས་པའི་དབང་པོ་ལྔ་ལ་གནས་ནས་འཇུག་ལྡང་སོགས་བྱེད་དོ།།    ༈    །།གཉིས་པ་ལ་གཉིས། རྩ་བའི་རླུང་གི་རྡོར་བཟླས་དང། ཡན་ལག་གི་རླུང་གི་རྡོར་
བཟླས་སོ། །དང་པོ་ལ་གཉིས། དངོས་ཀྱི་དོན་དང། དེ་བསྒོམས་པས་མྱོང་བ་སྐྱེ་ཚུལ་ལོ། །དང་པོ་ནི། སྔར་རླུང་ཐིམ་པའི་ལྷན་སྐྱེས་སྐྱེད་ནུས་པ་ཡོད་ན། འདི་དང་སྔགས་ཀྱི་ཐིག་ལེ་སྒོམ་པ་གཉིས་ཀའི་སྐབས་སུ་ལྷར་སྒོམ་པ་ནི་ལྷན་སྐྱེས་ཀྱི་
འོད་གསལ་གྱི་ངང་ནས་བསྒོམ། དེ་ལྟ་མིན་ན་སྐད་ཅིག་གིས་བསྐྱེད་ལུས་དང་དུས་དང་རླུང་གི་གནད་གསུམ་སྔར་དང་འདྲའོ། །འདིར་རླུང་ལ་རྡོར་བཟླས་བྱེད་པའི་གཙོ་བོ་ནི། རྩ་བའི་རླུང་བཞིའི་རྡོར་བཟླས་ཡིན་ལ། དེ་ལྟར་བྱེད་པའི་དགོས་པ་ཐུན་མོང་
མ་ཡིན་པ་ནི། སྙིང་ཁ་ན་གནས་པའི་དྷཱུ་ཏཱིའི་རྩ་མདུད་བཀྲོལ་ནས། དེའི་ནང་གི་མི་ཤིགས་པ་ལ་སྲོག་ཐུར་ལ་སོགས་པའི་ཕྱོགས་མཚམས་ཀྱི་རླུང་བསྡུས་ནས་ཐིམ་པར་བྱས་པ་ལས། སྟོང་པ་བཞིའི་རིམ་གྱིས་འོད་གསལ་ཕུལ་དུ་བྱུང་བ་

[029A]༄༅། །འཆར་བའི་ཆེད་ཡིན་ནོ། །དེའི་གནད་ཀྱིས་རླུང་བཞི་ཀའི་རྡོར་བཟླས་བྱེད་པ་ནི། སྙིང་ཁའི་མི་ཤིགས་པ་ལས་འབྱུང་བ་དང། འཇུག་པ་ལ་སོགས་པའི་ཚུལ་གྱིས་བྱེད་པ་ནི་བཤད་པའི་རྒྱུད་ལྷ་མོ་བཞིས་ཞུས་དང་སྒྲོན་གསལ་ལས་
གསུངས་ལ། དེ་ལྟར་བྱ་དགོས་པའི་རྒྱུ་མཚན་རྡོར་བཟླས་ཀྱིས་སྙིང་ཁའི་རྩ་མདུད་འབྱེད་པ་དང། དེ་ཉིད་རྩ་མདུད་འབྱེད་པ་ཐམས་ཅད་ཀྱི་དཀའ་ཤོས་ཡིན་པ་དང། དེ་འབྱེད་ནུས་ན་རྩ་མདུད་གཞན་རྣམས་དེའི་སྟོབས་ཀྱིས་འགྲོལ་བ་ལ་སོགས་པ་ངག་
དབེན་གྱི་རྣམ་གཞག་རྒྱས་པར་ནི་ངོ་སྤྲོད་རིམ་ལྔ་གསལ་སྒྲོན་དུ་བཤད་ཟིན་ཏོ། །དེའི་ཕྱིར་སྔར་བཤད་པའི་འོག་སྒོའི་ཕྲ་མོ་དང། སྙིང་ཁའི་སྔགས་ཀྱི་ཐིག་ལེ་བསྒོམས་ནས་རླུང་དཧུ་ཏཱིར་འཛུད་པ་དང། ཐིམ་པར་བྱས་པའི་དབང་གིས་དགའ་བཞི་དང་སྟོང་
པ་བཞི་འདྲེན་ནུས་ཀྱང། སླར་ཡང་རྡོ་རྗེ་བཟླས་པ་བྱ་དགོས་སོ། །དེ་ལ་རླུང་གི་དེ་ཁོ་ན་ཉིད་དང། སྔགས་ཀྱི་དེ་ཁོ་ན་ཉིད་ཤེས་པ་སྔོན་དུ་བཏང་ནས་རྡོར་བཟླས་བྱ་བར་རིམ་ལྔ་ལས་གསུངས་པའི་དང་པོ་ནི། སྤྱིར་གསལ་སྒྲོན་དུ་བཤད་པ་ལྟར་རླུང་
བཅུའི་གནད་མཐའ་དག་པར་ཤེས་དགོས་ལ། ཁྱད་པར་དུ་རླུང་རྣམས་ཀྱི་དང་པོར་སྐྱེ་བ་དང། འཆི་ཁར་སྡུད་པའི་རྩ་བའི་གནས་མཐར་ཐུག་པ་སྙིང་ཁའི་མི་ཤིགས་པ་ཡིན་པ་དང། དེར་ཐིམ་ནས་འཆི་བའི་སྟོང་པ་བཞི་འཆར་བའི་ཚུལ་དང། རླུང་
རྣམས་དེར་འདུ་བ་ལ་གནས་དེའི་མདུད་པ་དབྱེ་དགོས་པ་དང། དེ་རྡོར་བཟླས་ཀྱིས་འབྱེད་པའི་ཚུལ་རྣམས་ལེགས་པར་ཤེས་པའོ། །གཉིས་པ་ནི་དབྱངས་གསལ་ལས་བཏུས་པའི་སྤྲུལ་ལ་སོགས་པའི་སྔགས་ཇི་སྙེད་ཅིག་གསུངས་པ་ཐམས་

[029B] སྔགས་བཟླ་བར་གསུངས་པ་ཐམས་ཅད་ཀྱི་གཙོ་བོ་ཡང་དེ་ཡིན་པ་དང། སྔགས་བཟླས་པའི་ངེས་དོན་མཐར་ཐུག་པ་ཡང། རླུང་གི་རང་གདངས་ཡི་གེ་གསུམ་གྱི་གདངས་སུ་འཆར་བའི་ཚུལ་གྱི་ཟློ་བ་ཉིད་
ཡིན་པ་དང། བཟླས་པ་དེས་སྔགས་བཟླས་པ་གཞན་ཐམས་ཅད་ཀྱིས་སངས་རྒྱས་སྲས་བཅས་ཀྱི་ཐུགས་རྒྱུད་བསྐུལ་ནས། སྒྲུབ་པ་པོ་ལ་བྱིན་གྱིས་རློབ་པའི་བྱ་བ་ཐམས་ཅད་ལྷག་དང་བཅས་པར་བྱེད་པར་གསུངས་པའི་དོན་ལ་ངེས་པ་རྙེད་པ་
ཡིན་ཏེ། རླུང་གི་རྣལ་འབྱོར་འདི་ལ་རོ་རྐྱང་གི་རླུང་དཧུ་ཏཱིར་བསྡུས་ནས་ཐིམ་པའི་དབང་གིས་ལྷན་སྐྱེས་འཆར་བའི་ནུས་པ་ཡོད་པར་མ་ཟད། སྔགས་བཟླས་པ་ཐམས་ཅད་ཀྱི་དགོས་པ་ལྷག་དང་བཅས་པ་འགྲུབ་པའི་ཁྱད་ཆོས་ཡོད་པས་
རླུང་གི་རྣལ་འབྱོར་རྣམས་ཀྱི་ནང་ནས་རྨད་དུ་བྱུང་བར་ཡང་ཤེས་དགོས་སོ། །དེ་ལྟར་ན་རྩ་བའི་རླུང་བཞི་ལ་རྡོར་བཟླས་བྱེད་པའི་ཡུལ་གྱི་གནད་ནི་རླུང་དེ་རྣམས་དོན་སྟེང་ནས་རྩ་གང་གི་ནང་དུ་རྒྱུ་ཡང་རུང། མོས་པ་ལ་ཕྱིར་ལྡང་བ་
དང་ནང་དུ་འཇུག་པའི་ཚེ་དཧུ་ཏཱིའི་ནང་ནས་ལྡང་འཇུག་བྱེད་པར་མོས་དགོས་ཤིང་དེ་ཡང་སྙིང་ཁའི་དཧུ་ཏཱིའི་ནང་གི་མི་ཤིགས་པའི་ནང་ནས་བྱེད་པར་བསམས་ལ། གནས་པའི་ཚེ་ནི་མི་ཤིགས་པའི་ནང་དུ་གནས་པར་བསམ་མོ། །གནས་པའི་
ཚད་ནི་ལྡང་འཇུག་གང་རུང་རེའི་ཡུན་ཚད་ཀྱིས་ཆོག་གོ། །དེ་ཡང་སྔགས་དང་སྦྱོར་ཚུལ་ནི་ཡིག་འབྲུ་བྲིས་པའི་རྣམ་པར་བྱེད་པ་མིན་གྱི། ཡི་གེ་གསུམ་གྱི་གདངས་དང་སྦྱོར་བ་ཡིན་ལ། དེ་ཡང་རླུང་ལྡང་འཇུག་གནས་གསུམ་གྱི་རང་གདངས་

[030A]༄༅། །ཉིད་དེ་གསུམ་དུ་ཤར་བར་སེམས་པའོ། །འདི་ཡིད་བཟླས་སུ་སྒྲོན་གསལ་ལས་གསུངས་ཀྱང་བསྐྱེད་རིམ་པའི་ཡིད་བཟླས་དང་མི་འདྲ་བའི་ཁྱད་པར་ལེགས་པར་ཕྱེད་པར་དགོས་སོ། །རྡོར་བཟླས་འདི་ལ་ལུས་ཀྱི་རྩ་འཁོར་གྱི་
གནད་དུ་བསྣུན་པ་མེད་པར་ཁོང་པའི་ནང་ནས་འགྲོ་འོད་ཙམ་བྱེད་པའི་བཟླས་པ་བྱེད་ན། ཉན་ས་དང་མཛོད་རྩ་འགྲེལ་ནས་བཤད་པའི་རླུང་བགྲང་བ་དང་གཉིས་པོ་ལ། སྔགས་དང་སྦྱར་མ་སྦྱར་གྱི་ཁྱད་པར་ཙམ་ཡོད་ཀྱང། རླུང་དྷཱུ་ཏཱིར་ཚུད་མི་
ཚུད་ལ་ཁྱད་པར་ཅི་ཡང་མེད་པས་ལུས་ཀྱི་གནང་དུ་བསྣུན་པར་དགོས་ལ། འདིར་ནི་སྙིང་ཁའི་གནད་ལེགས་པར་ཤེས་ནས་དེར་གཏད་དེ་བཟླའོ། །འདི་ལ་ཡང་རྩལ་དགོས་སུ་གསལ་སྣང་འདོན་པའི་གསལ་འདེབས་མི་དགོས་ཀྱི་མོས་པ་
ཙམ་གྱིས་ཆོག་གོ་གསང་གནས་ན་གནས་པའི་ཐུར་སེལ་ལ་སྟེང་གི་སྣ་སྒོར་འབྱུང་འཇུག་བྱད་པ་ཅིག་དང། འོག་སྒོ་གཉིས་སུ་འབྱུང་འཇུག་བྱེད་པ་གཉིས་གསུངས་པའི་ཕྱི་མ་འདིའི་རྡོར་བཟླས་ཀྱང་བྱེད་ཤེས་ན་སྟེང་སྒོའི་རྡོར་བཟླས་
ཀྱིས་འགྲུབ་མོད་ཀྱང། དེ་ལ་དམིགས་ཀྱིས་བཀར་ནས་ཕྱེད་འདོད་ན། སྲོག་རླུང་སྟེང་གི་སྣ་སྒོར་ཕྱིར་འབྱུང་བ་ན་འོག་གི་ཐུར་སེལ་རྟགས་ཀྱི་རྩེ་ནས་ལྟེ་བ་བར་དུ་འབྱུང་ཞིང། སྟེང་གི་སྲོག་རླུང་སྟེང་གི་སྣ་སྒོ་ནས་ནང་དུ་འཇུག་པ་ན། འོག་
གི་ཐུར་སེལ་རྟགས་ཀྱི་རྩེའི་བར་དུ་འགྲོ་སྟེ། དྲི་ཆེན་གྱི་ལམ་ལས་ཀྱང་དེ་བཞིན་དུ་བྱེད་དོ། །དེ་ལ་དྲི་ཆུའི་ལམ་ནས་རྡོར་བཟླས་བྱེད་ན་རྟགས་ཀྱི་རྩེ་ནས་ནང་དུ་འཇུག་པའི་གདངས་ཨོཾ་དང། རྟགས་ཀྱི་རྩེའི་བར་དུ་ཕྱིར་འབྱུང་བའི་གདངས་

[030B] ལྟེ་བའམ་སྙིང་ཁར་གནས་པའི་གདངས་ཨཱ་ཡིག་གདངས་དང་སྦྱར་ལ་རྡོར་བཟླས་བྱའོ། །འདིས་ནི་དྲོད་མྱུར་དུ་བསྐྱེད་པ་ཡིན་ཏེ། དམིགས་བསལ་ཅན་གྱི་དགོས་པ་སྒྲུབ་ན་མ་གཏོགས་པ་འདིའི་གནས་པ་ཡང་སྙིང་ཁར་བྱ་སྟེ། ལམ་གཞན་
ལ་བྱེད་ན་ཡང་དེ་བཞིན་དུའོ། །དྷཱུ་ཏཱིའི་ཡར་སྣ་བྱེ་ན་བདེ་བ་ལ་ཁྱད་ཆེ་ཞིང་མར་སྣ་བྱེ་ན་གཏུམ་མོ་འབར་བ་ལ་ཁྱད་ཆེ་བ་ལ་འདི་ནི་ཕྱི་མ་ལ་བསྔགས་སོ། །རྡོར་བཟླས་ལ་ཡང་རིག་པ་ལ་ངར་ཐོན་པ་རྒྱུན་ལྡན་པ་མེད་ན་བྱིང་བ་འཕེལ་བར་འགྱུར་ལ། །
དེར་སོང་ན་སྣ་སྒོའི་རླུང་འབྱུང་འཇུག་མི་བྱེད་པ་བྱུང་ཡང་སྐྱོན་སྐྱེད་པ་མིན་ལ། ཡོན་ཏན་མི་སྐྱེ་བས་བྱིང་བ་གཅོད་པ་གལ་ཆེའོ། །གཉིས་པ་ནི། དེ་ལྟར་རྡོར་བཟླས་བྱས་པ་ན་རེ་ཤིག་རླུང་གི་གདངས་ལ་སྔགས་སུ་མོས་པ་ཙམ་ལས་མི་འོང་ཡང་
གོམས་པའི་མཐར་ཕར་ལ་མོས་པ་བྱས་པ་ཙམ་མིན་པར། ཚུར་ལ་རང་གི་གདངས་ཡི་གེ་གསུམ་གྱི་གདངས་སུ་འཆར་བའི་གསུང་གི་ང་རྒྱལ་འཕོས་པ་འབྱུང་སྟེ་བསྐྱེད་རིམ་དང་འདྲོའོ། །འདི་ལ་ཡང་དང་པོར་སྣ་བུག་རེ་རེ་བར་རྒྱུ་བཞིན་པ་ན། རྡོར་
བཟླས་བྱས་པའི་མཐུས་མྱུར་པོར་མཉམ་རྒྱུར་ངེས་ཅན་དུ་ཐེངས་ཀྱི་ན་འདུག་ན། རྡོར་བཟླས་ཀྱིས་རླུང་དྷཱུ་ཏཱིར་ཚུད་པ་ནི་ཡིན་ལ། མཚམས་དེ་ནས་འབད་པ་ཆེན་པོས་སྙིང་ཁའི་འབྱུང་འཇུག་ལ་དྲིལ་ན་སྐྱེད་ཆེའོ། །དེ་ཡང་དང་པོར་དྷཱུ་ཏཱིའི་ནང་
ནས་འབྱུང་འཇུག་བྱེད་པར་མོས་པ་ཙམ་ཡིན་ཀྱང། གདམས་ངག་གི་གནད་ལེགས་པར་ཤེས་ནས་གོམས་པ་བསྲིངས་ན་རླུང་སེམས་འཇུག་པ་གཅིག་པའི་གནད་ཀྱིས་དྷཱུ་ཏཱིའི་ནང་ནས་དངོས་སུ་འབྱུང་འཇུག་བྱེད་པ་འོང་ངོ། །དེ་བྱུང་
[031A]༄༅། །ན་སྨྱུག་མ་ལ་སོགས་པའི་སྦུབས་འགགས་པ་ཐུར་མས་དཀྲུགས་པས་དེ་སེལ་ནུས་པ་བཞིན་དུ། མདུད་པའི་ནང་གི་དྷཱུ་ཏཱིར་འབྱུང་འཇུག་གི་རྡོར་བཟླས་གོམས་པའི་མཐུས་དངོས་སུ་མདུང་པ་འགྲོལ་ནུས་ཏེ། སྤྱིར་དྷཱུ་
ཏཱིའི་ནང་དུ་ཚུད་པས་མི་ཆོག་པར་སྙིང་ཁའི་མདུད་པའི་ནང་ནས་འགྲོ་འོང་གནས་གསུམ་བྱེད་པ་གནད་ཀྱི་དོན་དུ་གཟུང་བར་བྱའོ། །འབྱུང་འཇུག་གང་རུང་རེའི་ཡུན་ཚད་ཀྱི་གནད་པ་ནི་དང་པོར་ཆེད་དུ་བྱ་དགོས་ལ། དེ་གོམས་པ་ཡུན་
བསྲིངས་པ་ན་མཚམས་གཅིག་ནས་ཆེད་དུ་བྱ་མི་དགོས་པར་རང་གི་ངང་གིས་གནས་པ་ཅིག་འོང་ངོ། །དེ་བྱུང་བ་ན་སླར་ཡང་གོམས་པ་བསྲིངས་པས་གནས་པ་ཇེ་རིང་ཇེ་རིང་ཇེ་རིང་དུ་འགྲོ། དེའི་གནད་ཀྱིས་ལྡང་འཇུག་གཉིས་ཇེ་ཐུང་དུ་སོང་ནས། མཐར་
རླུང་འབྱུང་འཇུག་གི་རྒྱུ་བ་ཕྲ་མོ་ཡང་ལོག་ནས་གནས་པ་འབའ་ཞིག་པར་འགྲོའོ། །དེ་ནས་གནས་པ་ཡང་རླུང་དྷཱུ་ཏཱིར་ཐིམ་ནས་སྟོང་པ་རྣམས་འཆར་བ་ཅིག་འོང་སྟེ། འདིར་ཡང་སྨིག་རྒྱུ་ལ་སོགས་པའི་རྟགས་རྣམས་འཆར་རོ། །དོན་གྱི་དབང་འདི་
གཟིགས་ནས་འཕགས་པ་ཡབ་སྲས་ཀྱིས་རྫོགས་རིམ་གྱི་སྐབས་ཀྱི་རླུང་གི་རྣལ་འབྱོར་བཤད་པ་ན། སྟེང་འོག་གི་རླུང་ཁ་སྦྱོར་གྱིས་ནང་དུ་འཛིན་པ་མ་བཤད་པར་རྡོར་བཟླས་ཉིད་བཤད་པ་ཡིན་ཏེ། རྡོ་རྗེ་འཕྲེང་བ་ལས་ལན་དུ་མར་སྔགས་ཀྱི་དེ་ཉིད་གཅིག་
བུས་འགྲུབ་ཅེས་གསུངས་པ་ཡང་དེ་ལ་དགོངས་སོ། །གཉིས་པ་ནི། རང་ལྟར་བསྐྱེད་པ་དང་གནད་གཞན་གསུམ་ནི་སྔར་དང་འདྲ། ཡན་ལག་གི་རླུང་གི་རྡོར་བཟླས་འདི་ལ་ངག་དབེན་གྱི་སྐབས་དང། མིག་གི་མངོན་ཤེས་སོགས་སྒྲུབ་པའི་སྐབས་གཉིས་

[031B] ངག་དབེན་གྱི་སྐབས་སུ་བྱེད་པ་ནི་སྒྲོན་གསལ་མ་གཏོགས་པ་ཡབ་སྲས་ཀྱི་གཞུང་གཞན་ནས་གསལ་བར་མ་བཤད་ལ། སྒྲོན་གསལ་གྱི་དགོངས་པ་ནི་རྩ་བའི་རླུང་གི་རྡོར་བཟླས་ཀྱིས་མ་ཤིགས་པ་ལ་རླུང་ཐིམ་པར་བྱས་པའི་འོག་ཏུ་
ལྡང་བ་ན་སྙིང་ཁའི་མི་ཤིགས་པ་ལ་བརྟེན་ནས་བྱེད་པ་ཡིན་ནོ། །འདི་བྱེད་པ་ལ་ཡུལ་གྱི་གནད་ནི་འབྱུང་བ་ན་སྙིང་ཁའི་མི་ཤིགས་པ་ལས་བྱུང་ནས། དབང་པོ་སོ་སོའི་སྒོར་འབྱུང་བ་དང་འཇུག་པ་ན་སྒོ་སོ་སོ་ནས་ནང་དུ་ཞུགས་ཏེ། མི་ཤིགས་པ་ལ་འཇུག་
པ་དང། གནས་པ་ན་དེར་གནས་པ་དང། རླུང་སྔགས་སྦྱོར་ཚུལ་སོགས་ནི་སྔར་དང་འདྲའོ། །དབང་པོ་གཞན་གྱི་སྒོར་བྱེད་པ་ནི་ཤེས་པར་སླ་ལ། སྣའི་སྒོར་བྱེད་པ་ལ་སྣ་སྒོར་རྒྱུ་བའི་རྩ་བའི་རླུང་མིན་པའི་ཡན་ལག་གི་རླུང་གཅིག་ནི་ཡོད་དེ། གཉིད་དུ་སོང་ནས་
དབང་ཤེས་ལྔ་ཐིམ་པའི་དུས་སུ་སྣ་བུག་གི་འབྱུང་འཇུག་ནི་ཡོང་ལ། སྣ་ཤེས་ཐིམ་ན་དེའི་བཞོན་པ་ཡང་དག་པར་རྒྱུ་བའི་རླུང་ལྡོག་དགོས་པའི་ཕྱིར་རོ། །ངེས་ན་གཉེས་ཡོད་པའི་ཡང་དག་པར་རྒྱུ་བའི་རླུང་ལ་བསམས་ནས་བྱ་དགོས་སོ། །ངེས་པར་
རྒྱུ་པའི་རླུང་གི་བཟླས་པ་བྱད་པ་ན་ལུས་ཀྱི་བ་སྤུའི་སྒོ་ཐམས་ཅད་ནས་འབྱུང་འཇུག་བྱེད་པར་བསམ་ཞེས་རྗེ་འགོས་གསུང་ངོ། །རྩ་བའི་རླུང་ལ་རྡོར་བཟླས་བྱས་པས་སྣ་བུག་རླུང་གི་རྒྱུ་བ་དྷཱུ་ཏཱིར་ཚུད་ནས་ཐིམ་ན་དབང་ཤེས་ལྔ་བཞོན་པ་དང་བཅས་པ་ལྡོག་
དགོས་པ་བཞིན་དུ། ཡན་ལག་གི་རླུང་གི་རྡོར་བཟླས་བྱས་ནས་ཡན་ལག་གི་རླུང་དྷཱུ་ཏཱིར་ཐིམ་ནའང་རྩ་བའི་རླུང་རྣམས་དྷཱུ་ཏཱིར་ཐིམ་དགོས་སམ་སྙམ་ན། དབང་ཤེས་རླུང་གི་གཞོན་པ་དང་བཅས་པ་ཐིམ་པ་ཡིན་ལ། ཡིད་ཤེས་ཀྱི་རང་བཞིན་

[032A]༄༅། །བརྒྱད་ཅུའི་རྟོག་པ་རགས་པ་མ་ཐིམ་པ་གཞི་མཐུན་པ་འོང་ཞིང། རྩ་བའི་རླུང་བཞི་དྷཱུ་ཏཱིར་ཐིམ་ན་ཀུན་རྟོག་རགས་ཤོས་རྣམས་ངེས་པར་ཐིམ་དགོས་པས་སྤྱིར་ངེས་པ་མེད་མོད་ཀྱང། ཡན་ལག་གི་རླུང་ཐིམ་པ་ནུས་པ་མཐུ་
ཅན་དུ་སོང་བ་ན་རྩ་བའི་རླུང་རྣམས་ཀྱང་དྷཱུ་ཏཱིར་ཐིམ་པར་འགྱུར་རོ། །བྱང་སེམས་ཞུ་བ་སྙིང་ཁར་ཕབ་ནས། སྙིང་ཁ་ནས་ཡན་ལག་གི་རླུང་གི་རྡོར་བཟླས་བྱས་ཏེ་རླུང་གི་ཡུལ་སྣང་ཁྱབ་པར་བྱས་ནས། ཡུལ་རྣམས་རང་གི་རླུང་སེམས་བདེ་
སྟོང་དུ་མྱོང་བའི་རང་སྣང་དུ་གོམས་པར་བྱས་ན། ཡུལ་སྣང་རབ་འབྲིང་ཐ་མ་ཐམས་ཅད་བདེ་བ་ཆེན་པོ་འབའ་ཞིག་གི་རྐྱེན་དུ་འཆར་བར་འགྱུར་རོ། །ཞེས་མཁས་པ་དག་གསུངས་པ་ནི། རྡོ་རྗེ་འཕྲེང་བའི་དགོངས་པ་དམ་པར་སྣང་ངོ། །དེ་ལྟར་ན་རྩ་བའི་རླུང་
གི་རྡོར་བཟླས་མཐར་ཕྱིན་པའི་ཚད་ནི་སྙིང་ཁའི་རྩ་མདུད་ལེགས་པར་གྲོལ་བ་ཡིན་ལ། ཡན་ལག་གི་རླུང་གི་རྡོར་བཟླས་མཐར་ཕྱིན་པའི་ཚད་ནི་བཤད་མ་ཐག་པ་ལ་བྱས་ན་ལེགས་སོ། །རྡོར་བཟླས་བྱས་པས་རླུང་དྷཱུ་ཏཱིར་ཐིམ་ནས་སྟོང་པ་བཞི་འཆར་བ་ནི། རྡོར་བཟླས་མཐར་
མ་ཕྱིན་པའི་དམའ་མོ་ནས་ཀྱང་འབྱུང་ལ། ལུས་དབེན་དང། སྙིང་ཁར་སྔགས་ཀྱི་ཐིག་ལེ་སྒོམ་པ་དང། རྡོར་བཟླས་ཀྱི་སྐབས་གསུམ་གར་རླུང་ཐིམ་པའི་སྟོང་པ་བཞི་འཆར་བ་སྤྱི་ཙམ་ཞིག་འདྲ་མོད་ཀྱང། རྒྱུའི་ཁྱད་པར་མི་འདྲ་བའི་གནད་ཀྱིས་ནང་
ཚན་གྱི་ཁྱད་པར་ཆེན་པོ་ཡོད་པའང་ཤེས་པར་བྱའོ། །རྡོར་བཟླས་འདྲ་བ་གཅིག་གིས་སྟོང་པ་འདྲེན་ཐེབས་ཀྱི་སྔ་ཕྱིའི་སྟོང་པ་རྣམས་ལ་ཡང་རླུང་བྱང་མ་བྱང་དང། རླུང་འདུ་ཚབས་ཆེ་ཆུང་གིས་ཐིམ་པ་ཤས་ཆེ་ཆུང་དང། བདེ་སྟོང་སྦྱར་ནས་

[032B] རིམ་གྱི་རིམ་གྱིས་ཁྱད་ཞུགས་པར་འགྲོ་ཚུལ་དུ་མ་ཞིག་འབྱུང་བ་ཡང་ཤེས་པར་བྱའོ། །དྷཱུ་ཏཱིའི་ནང་གི་གཏུམ་མོ་ཐོག་མར་ལྟེ་བ་དང། གསང་གནས་འབར་བ་དང། དྷཱུ་ཏཱིའི་ཕྱིའི་གཏུམ་
མོ་ཕལ་པ་འབར་བའི་ཁྱད་པར་དང་ དྲོད་འབར་ཚུལ་ལ་ལུས་ཀྱི་གཏིང་ནས་འབར་བ་དང། ཤ་ལྤགས་ཀྱི་བར་ལྟ་བུ་ཁ་ནས་འབར་བ་དང། དང་པོར་འབར་བའི་དྲོད་ཀྱི་རྒྱ་ཆེ་ཆུང་དང། དྲོད་གྱེན་དུ་འཕྱུག་བ་མྱུར་བུལ་དང། སྲབ་འཐུག་སོགས་ཀྱི་ཁྱད་
པར་ལས་བདེ་བ་སྐྱེ་ལུགས་ཀྱང་དེ་དང་འདྲ་བ་རིམ་པ་དུ་མ་ཞིག་འོང་བའི་སྟེང་ནས། གཏུམ་མོ་ཁྱད་པར་ཅན་འབར་བ་དང། དྲོད་ཕལ་བ་འབར་བ་དང། རླུང་ཙམ་གྱིས་དྲངས་པའི་བདེ་བ་དང། ཁམས་ཞུ་བའི་བདེ་བའི་ཁྱད་པར་ལ་སོགས་པ་ཤེས་
དགོས་སོ། །གཏུམ་མོ་ཁྱད་པར་ཅན་འབར་ན་དེ་དང་མཐུན་པའི་བྱང་སེམས་ཞུ་བ་རེ་འོང་བས། ཁམས་མི་མཉམ་བར་སོང་བའི་ནད་མི་སྐྱེད་ཀྱང། དེ་མིན་པའི་དྲོད་འབར་བ་ལ་བྱང་སེམས་འཇུ་བའི་ངེས་པ་མེད་པས་ཤེས་ཆེར་འཁྲིག་པ་འཕེལ་བ་དང་
བདེ་ཉམས་མི་ཆེ་བར་དྲོད་ཀྱིས་གདུང་བ་སོགས་འབྱུང་ལ། གཏུམ་མོ་འབར་བ་གནད་དུ་སོང་ན་དེས་བྱང་སེམས་དཀར་པོ་ཞུ་བས་འཕེལ་བར་མ་ཟད། བྱང་སེམས་ཞུ་བ་བབས་པ་དེས་ཀྱང་བྱང་སེམས་དམར་པོའི་གཏུམ་མོ་རྒྱས་པར་བྱེད་པར་
གསུངས་སོ། །མདོར་ན་རྫོགས་རིམ་གྱི་ལམ་ཁྱད་པར་ཅན་སྔ་མས་སྟོང་ཉིད་བསྒོམས་ནས། རྫོགས་རིམ་གྱི་ལམ་ཕྱི་མ་མཐོན་པོར་བགྲོད་བ་ལ་ལུས་ལ་གནད་དུ་བསྣུན་པའི་ཐབས་སྔར་བཤད་པའམ། དེ་འདྲ་བ་རྣམས་ཀྱིས་རླུང་དྷཱུ་ཏཱིར་ཐིམ་

[033A]༄༅། །པ་དང། དེར་ཞུགས་པའི་རླུང་གིས་གཏུམ་མོ་སྦར་ཏེ་ལྷན་སྐྱེས་ཀྱི་བདེ་ཆེན་བསྐྱེད་པ་དེས། བདག་མེད་པའི་དོན་སྒོམ་པའི་བདེ་སྟོང་སྦྱོར་བ་མེད་ན། རྒྱུད་སྡེ་འོག་མ་གསུམ་དང་བསྐྱེད་རིམ་མན་ཆད་ཀྱི་སྟོང་ཉིད་སྒོམ་ཚུལ་ལས་
ཁྱད་པར་དུ་འཕགས་པའི་བདེ་སྟོང་སྦྱོར་བ་མི་འབྱུང་བས། བདག་མེད་པའི་གོ་བ་རྣ་པར་དག་པ་འཚེལ་བ་དང། ལུས་ལ་གནད་དུ་བསྣུན་པའི་ཐབས་ལམ་ཟབ་མོ་ལེགས་པར་ཤེས་པར་བྱས་ནས་སྒོམ་པ་ཅིག་མེད་མི་རུང་དུ་ཤེས་པར་བྱ་བ་དང། ལྷན་སྐྱེས་
ཀྱི་བདེ་བ་མ་མཐའ་ཅིག་རྙེད་ནས་བདེ་སྟོང་སྦྱར་ཏེ་བསྒོམ་པ་དང། རླུང་གཡོས་ཏེ་དེ་ལས་ལངས་པ་ན་སླར་ཡང་ལུས་ལ་གནད་དུ་བསྣུན་པའི་ཐབས་སྒོམ་པ་སྤེལ་མར་བྱ་དགོས་སོ། །གསུམ་པ་ནི། སྔར་བཤད་པའི་སྣ་རྩེ་གཉིས་སུ་ཐིག་ལེ་གཉིས་ཀྱི་སྲོག་
རྩོལ་བསྒོམས་པས་རླུང་ཐིམ་པ་བྱུང་ན་རྡོར་བཟླས་ལ་གེགས་ཤིན་ཏུ་ཆུང། རྡོར་བཟླས་བྱེད་པའི་ཚེ་ཡང་དལ་བུས་བྱ་བར་ཞལ་ལུང་ལས་ལན་མང་དུ་གསུངས་པས། རླུང་ཕྱི་ནང་དུ་གཏོང་ལུགས་དང་ཅུང་ཟད་རེ་འཛིན་པའི་གནད་ལ་མཁས་ན་ཡང་གེགས་
ཧ་ཅང་ཐལ་བ་མི་སྐྱེའོ། །རླུང་སྒོམས་པ་ལ་གེགས་ཆེན་པོ་སྐྱེ་བ་ཕལ་ཆེ་བ་ནི། དང་པོའི་སྐྱོང་ཚུལ་གྱི་གནད་ལ་མི་མཁས་པའི་སྐྱོན་ཉིད་དུ་སྣང་བས་སྐྱོང་ཚུལ་ལེགས་པར་ཤས་པར་བྱའོ། །འོན་ཀྱང་སྔོན་དུ་རླུང་ཐིམ་པ་མ་བྱུང་ན་རྡོར་བཟླས་ཡུན་རིང་དུ་
བྱད་པ་ཡིན་ན། ཐམས་ཅད་ལ་འོང་བར་མ་ངེས་ཀྱང། གེགས་ཐེན་ཐུན་འོང་བ་སེལ་ཚུལ་ནི་རླུང་རེ་འགའ་འདུས་པའི་མཚམས་ནས་ཟུག་སྐྱེད་པ་ལ་ཇི་ལྟར་བྱ་བ་ནི་སྔར་བཤད་པས་ཤེས་པར་བྱའོ། །ལུས་ཀྱི་གནས་རྣམས་ནས་སྨུག་པའམ། འོད་ཟེར་

[033B] རླུང་གནད་དུ་འདུ་དཀའ་བ་ཡིན་པས་རླུང་བསྡུས་ནས་མི་ཤིགས་པ་ལ་སྡུད་པ་མང་དུ་བྱ། རྣམ་པ་དེ་འདྲ་མང་པོ་ཕྱི་ནས་བྱུང་ནས་ལུས་ལ་འཇུག་པར་སྣང་ན་རླུང་འདུ་
རྟགས་ཡིན་པས་སྐྱོན་མིན་ནོ། །གཞན་ཡང་མགོ་ལ་སོགས་པའི་པགས་པ་ཤིན་ཏུ་འཐུག་པ་སྙམ་བྱེད་ཅིང། སྐྲའི་རྩ་བ་ལ་སོགས་པ་རྣམས་རྩེ་བ་དང། ཤ་ལྤགས་ཀྱི་བར་ཟ་བ་དང། ཚ་བ་དང། གྲང་བ་དང། འཕྲིག་པ་སོགས་དང། སྲོག་ཆགས་
མང་པོས་ཟ་བ་དང། འཁྱུད་པ་དང། འབྱར་བའི་ཉམས་བྱུང་ན། རླུང་ཅུང་ཟད་འདུ་བའི་རྟགས་ཡིན་ཀྱང་འདུ་ལུགས་འདོད་པ་ལྟར་མིན་པས། གནས་གང་ཡིན་དུ་དམིགས་པས་བསྡུས་ནས་མི་ཤིགས་པ་ལ་བསྟིམ་པ་མང་དུ་བྱས་པ་ཉིད་དགའོ། །སྤྲུལ་ཁྲ་
བོའི་རྣམ་པ་ཕྱི་ནས་ནང་དུ་འཇུག་པ་དང། ནང་ནས་བྱའི་ ལུས་ལ་འཁྱུད་པ་སོགས་ཀྱི་ཉམས་བྱུང་ན་རླུང་འདུ་ཚུལ་སྔར་དང་འདྲ་བས་རླུང་གི་རྣལ་འབྱོར་ལ་དྲག་ཏུ་བརྩོན་པ་དང། བསྡུས་ནས་བཤིག་པ་བྱས་པས་སེལ་ལོ། །སྦྲུལ་
ཁྲ་བོའི་རྣམ་པ་རྩའི་ནང་དུ་འཚང་བ་སོགས་ཀྱི་སྣང་བ་བྱུང་ན་རླུང་འདུ་རྟགས་ལེགས་པོ་ཡིན་པས་རླུང་གི་རྣལ་འབྱོར་ཉིད་བསྐྱངས་པས་ཆོག་གོ་རླུང་ཐིམ་པའི་སྐབས་སུ་སྤྲུག་པ་དང་འདར་བ་བྱུང་བ་མ་བསལ་ན་ཁམས་འཁྲུག་པར་གསུངས་པས་
ལྷའི་སྐུར་ལངས་ཏེ་འོད་ཟེར་སྤྲོ་བའི་སྦྱོར་བས་བསལ་བར་གསུངས་སོ། །མདོར་ན་སྲོག་རྩོལ་བསྒོམས་པས་རླུང་ཤིན་ཏུ་མཉེན་པར་མ་སོང་གི་བར་དུ་སྦྱོར་བ་འཇམ་པ་ཁོ་ན་བྱ། ཤིན་ཏུ་ལས་རུང་དུ་སོང་བའི་སྐབས་སུ་སྦྱོར་བ་དྲག་པོ་བྱས་ན་རླུང་

[034A]༄༅། །འདུ་སླ་བར་སྣང་ན་མི་མང་ཙམ་རེ་བྱས་པས་ཆོག་གོ་སྦྱོར་བ་འཇམ་པོས་ལུས་ལ་གནད་དུ་བསྣུན་པ་བྱས་པའི་སྒོ་ནས་རླུང་ཐིམ་པ་བྱུང་ན་ཉམས་མྱོང་དེ་བརྟན་པ་དང། བོགས་ཆེ་བ་དང། ལུས་ཀྱི་འབྱུང་བ་མི་འཁྲུག་པས་ལུས་
ལ་བརྟེན་པའི་ཡོན་ཏན་སྐྱེ་བ་རྣམས་གནད་དུ་འགྲོ་ལ། བཟློག་སྟེ་བྱས་ན་ཉམས་མྱོང་ཅུང་ཟད་མྱུར་བ་འདྲ་བ་ཅིག་འོད་ཀྱང་སྐྱོན་མང་པོ་སྐྱེད་པས་མི་ལེགས་སོ། །གསུམ་པ་ནི། ལྷར་སྒོམ་པ་དང། གནད་གཞན་གསུམ་སྔར་དང་འདྲ། ཡུལ་གྱི་གནད་
ནི་ཡབ་ཡུམ་གྱི་རྡོ་རྗེ་དང་པདྨ་འདུ་བྱས་ཏེ་སྙོམས་པར་ཞུགས་པས་བྱང་ཆུབ་ཀྱི་སེམས་ཞུ་བ་དྷཱུ་ཏཱི་ནས་རིམ་གྱིས་བརྒྱུད་དེ། རྡོ་རྗེའི་རྩེའི་དྷཱུ་ཏཱིའི་མར་སྣ་དང། ཡུམ་གྱི་རྡོ་རྗེ་དབྱིངས་ཀྱི་དབང་ཕྱུག་མའི་རྩའི་སྣ་རྩེ་གཉིས་སྤྲད་ནས་འབྱར་བའི་ཕྲད་
མཚམས་ཀྱི་ནང་དུ་བྱང་སེམས་ཀྱི་ཐིག་ལེ་ཡུངས་འབྲུ་ཙམ་པ་ཅིག་རང་གི་ལྷའི་ཁ་དོག་ཅན་འོད་ཟེར་ལྔ་འབར་བ་ཤིན་ཏུ་འཚེར་བ་ཅིག་བསམས་ལ། དེ་ལ་སྔར་བཤད་པ་ལྟར་སེམས་བཟུང། དེ་ལ་སེམས་ལེགས་པར་ཟིན་པའི་རྟགས་ཁྱད་པར་
ཅན་བྱུང་བ་ན། དེ་ནས་རླུང་ནང་དུ་འཇུག་པའི་ཉམས་སྐྱེ། དེའི་རྗེས་སུ་དྲོད་ཁྱད་པར་ཅན་འབར་ཞིང་དེས་བཞུ་བའི་བྱང་ཆུབ་ཀྱི་སེམས་འབབ་སྟེ། དྷཱུ་ཏཱིའི་མར་སྣ་བྱེ་ནས་ལྷན་སྐྱེས་འཆར་བའི་གནད་ཤིན་ཏུ་ཆེའོ། །ཐུན་འཇོག་པ་ན་ཐིག་ལེ་སྙིང་
ཁར་དྲངས་ལ་བཞག་གོ་སྲོག་རྩོལ་བསྒོམས་པས་རླུང་ཐིམ་ནུས་པའི་མཚམས་ནས་ཡེ་ཤེས་ཀྱི་ཕྱག་རྒྱ་དང་མཉམ་པར་སྦྱར་བས་ཀྱང། དེ་ལྟར་བྱེད་ནུས་པའི་གདམས་ངག་གི་གནད་ཀྱང་ཤེས་པར་བྱའོ། །ཐིག་ལེ་གསུམ་གྱི་སྲོག་རྩོལ་

[034B] །འདི་གསུམ་གའི་སྐབས་སུ་བྱང་སེམས་ཞུ་བ། སྤྱི་བོ་ནས་གསང་གནས་ཀྱི་སྣ་རྩེའི་བར་དུ་གཏོང་བ་དང། སྟོད་སྨད་ནས་སྙིང་ཁ་ཉིད་དུ་སྡུད་པའི་གནད་གཉིས་ཡོད་པ་ནི་བླ་མས་བསྟན་པར་བྱའོ། །འདི་གསུམ་གྱི་སྐབས་སུ་ཡང་རླུང་ཐིམ་པས་སྟོང་པ་
བཞི་འདྲ་ན་ནུས་པའི་མཚམས་ནས། རླུང་སྟོབས་ཀྱིས་གཉིད་ཀྱི་སྟོང་པ་བཞི་བཟུང་ནས་རྨི་ལམ་གྱི་སྒྱུ་མ་ལ་འཇུག་པའི་ཚུལ་ཡང་ཤེས་པར་བྱའོ། །རྡོ་རྗེ་བཟླས་པ་དང་ངག་དབེན་ན་སྲོག་རྩོལ་གྱི་ཕྱོགས་གཅིག་གི་མིང་གིས་བཏགས་པ་ཡིན་པས་
འདིར་སྲོག་རྩོལ་གསུམ་མེད་ཕ་ནི་མིན་ནོ། །ངག་དབེན་གྱི་གནད་རྒྱས་པར་ནི་རིམ་ལྔ་གསལ་སྒྲོན་དུ་བཤད་ཟིན་ཏོ།།    ༈    །།གསུམ་པ་སེམས་དབེན་ཐུགས་རྡོ་རྗེའི་ཏིང་ངེ་འཛིན་ལ་བསླབ་པ་ལ་གསུམ། སེམས་དབེན་སྐྱེད་པའི་ཐབས་
ཐབས་དེ་ལ་བརྟེན་ནས་སེམས་དབེན་སྐྱེད་ཚུལ། སེམས་དབེན་གང་གི་དོན་དུ་སྐྱེད་པ་བསྟན་པའོ། །དང་པོ་ནི། དེ་ལྟར་སྙིང་ཁའི་སྣ་རྩེ་སྔགས་ཀྱི་ཐིག་ལེ་བསྒོམས་པས་སྙིང་ཁར་རླུང་བསྡུས། དེ་ནས་གདོང་གི་སྣ་རྩེར་འོད་ཀྱི་ཐིག་ལེ་བསྒོམ་པ་རླུང་རྡོ་
རྗེའི་བཟླས་པ་བྱས་པས། སྙིང་ཁའི་དྷཱུ་ཏཱིའི་མདུང་པའི་ནང་ནས་རླུང་གིས་འགྲོ་འོང་གནས་གསུམ་བྱས། དེ་རྗེས་གསང་བའི་སྣ་རྩེར་རྫས་ཀྱི་ཐིག་ལེ་བསྒོམས་ཏེ། ཕྱག་རྒྱ་ལ་བརྟེན་ནས་སྔ་མའི་བོགས་འདོན་པ་གསུམ་གོམས་པར་བྱས་པས་མཐར་སྙིང་ཁའི་
རྩ་མདུད་ལེགས་པར་གྲོལ་བ་ན། མདུད་པའི་ནང་གི་མི་ཤིགས་པ་ལ་རླུང་ལེགས་པར་བསྡུས་ཏེ་ཐིམ་པ་ལས་སེམས་དབེན་སྐྱེད་པ་ལ་གཉིས། ནང་གི་ཐབས་དང། ཕྱིའི་ཐབས་སོ། །དང་པོ་ནི། ལྷར་སྒོམ་པ་དང་གནད་གཞན་གསུམ་སྔར་ལྟར་སྔོན་དུ་བཏང་

[035A]༄༅། །ནས་དང་བསྡུད་པའི་རྣལ་འབྱོར་ནི། རང་ལྷར་བསྐྱེད་པ་འཁོར་ལོ་ལ་བསྡུས། འཁོར་ལོའི་ཡི་གེ་པད་འདབ་དང་བཅས་པ་ཕྱི་མ་བར་མ་ལ་བསྡུ། བར་མ་གཉིས་ནང་མ་ལ་བསྡུས། ནང་མ་གཉིས་དབུས་ཀྱི་མི་ཤིགས་པ་ལ་སྡུད་པར་
མན་དག་ལས་བཤད། ཡང་དོན་ལྔ་མ་ལས་བསམ་གཏན་གཉིས་ཀྱིས་ཉམས་སུ་ལེན་པ་ཡིན་ཞེས་འབྱུང་བ་ལྟར་བསམ་གཏན་གཉིས་གང་རུང་གིས་བསྡུས་ནའང་ཆོག་ལ། དེ་ལྟར་བྱེད་ན་འཁོར་ལོའི་སྡུད་རིམ་ཟུར་པ་མ་བྱས་ཀྱང་ཆོག་སྟེ་བསམ་
གཏན་གཉིས་ནི་འཆད་པར་འགྱུར་རོ། །སྡུད་པའི་ཚེ་སྟེང་འོག་གི་རླུང་ཁ་སྦྱོར་དང་སྦྲགས་ནས་བྱེད་པ། གསེར་སྡིངས་པའི་མན་ངག་ཆེ་ཆུང་རྣམས་ལས་བཤད་དོ། །འདི་ལ་སྟེང་འོག་གི་རླུང་ཁ་སྦྱར་ཏེ་ནང་དུ་འཛིན་པ་ཅིག་མེད་ན། རྡོར་བཟླས་ཀྱིས་རླུང་དྷཱུ་
ཏཱིར་ཚུད་པ་མི་འོང་སྙམ་པའམ། ཚུད་ཀྱང་དེར་ཐིམ་པ་མི་འོང་སྙམ་ནས་བྱེད་ན་ནི། རྡོར་བཟླས་ཀྱི་གནད་རྫོགས་པར་མ་རྟོགས་པ་ཡིན་པས་མི་འཐད་ལ། དེ་ལྟར་མིན་པར་དེ་ཡང་མན་ངག་གིས་བྱེད་ན་འགལ་བ་མེད་དོ། །སྐབས་འདིར་བུམ་པ་ཅན་
བྱེད་པའི་ཡུལ་གྱི་གནད་ནི་དོན་ལྔ་མར་སྙིང་ཁར་བྱེད་པར་བཤད་པ་ལེགས་སོ། །དེའི་ཚུལ་ནི་རླུང་རེ་བསལ་བ་སྔོན་དུ་བཏང་བའམ། དེ་མ་བྱས་ཀྱང་ཆོག་པས་སྟེང་རླུང་འོག་དུ་འཐོན་པ་དང། འོག་རླུང་ཀྱེན་དུ་འཐོན་པ་ནི་གཉིས་ཀ་བྱས་དགོས་ཏེ་
སྲོག་དང་ཐུར་སེལ་གཉིས་ཀ་སྙིང་ཁར་དྲངས་ནས་མི་ཤིགས་པ་ལ་བསྡུ་དགོས་པའི་ཕྱིར་རོ། །སྡོམ་འབྱུང་ལས་ཀྱང། འཁོར་བའི་སྟེང་དུ་བགྲོད་པའི་རླུང། །མྱ་ངན་འདས་པའི་འོག་ཏུ་བགྲོད། །རབ་ཏུ་མི་གནས་མྱ་ངན་འདས། །སྙིང་ཁའི་ཆུ་སྐྱེས་

[035B] །སྟེང་དང་འོག་ཏུ་འགྲོ་བའི་རླུང། །ཡིད་ཀྱིས་ཁ་སྦྱོར་དུ་བྱ་སྟེ། །དེ་ཡི་རྣལ་འབྱོར་གོམས་པ་ཡིས། །དས་ནི་བརྟན་པའི་གོ་འཕང་འཐོབ། ཅེས་སྟེང་འོག་གཉིས་ཀའི་རླུང་ཁ་སྦྱར་ཏེ་སྙིང་ཁར་འཛིན་པར་གསུངས་སོ། །རིམ་པ་ནི་དང་པོར་སྟེང་
རླུང་སྣ་སྒོ་ནས་སྙིང་ཁའི་བར་དུ་འཐེན། དེ་རྗེས་འོག་སྒོ་གཉིས་ནས་འོག་རླུང་སྙིང་ཁའི་བར་དུ་འཐེན་ནས་མི་ཤིགས་པའི་ནང་དུ་ཚུད་པར་བྱས་ཏེ་སེམས་དེར་གཏད་ལ་བཟུང། དེ་ཡང་ཡིད་ཀྱིས་ཁ་སྦྱོར་དུ་བྱས་ཏེ། ཞེས་གསུངས་པས་ལུས་ཀྱི་རྩོལ་
བ་དྲག་པོ་མི་བྱ་བར་གཙོ་ཆེར་དམིགས་པས་བྱ། འཛིན་པའི་ཚད་ནི་ཟུག་མི་སྐྱེད་ཙམ་དུ་བཟུང་ལ། ཟུག་སྐྱེད་པ་ན་ཁ་ནས་མ་ཤོར་བར་སྣ་ནས་དལ་བུས་བཏང། དེ་ནས་ཡང་དེ་མ་ཐག་སྔར་ལྟར་བཟུང་ངོ། །རླུང་རེ་མཉེན་དུ་མ་སོང་བར་ལ་ལྷག་མ་མི་
བཞག་པར་བཏང། རེ་མཉེན་དུ་སོང་བའི་ཚེ་ལྷག་མ་ཇི་ཙམ་འཚམ་པར་བཞག་ཀྱིན་བཟུང་ངོ། །འཆི་སླུའི་བུམ་པ་ཅན་ལ་རྐང་མཐིལ་གྱི་བར་གྱི་ལུས་ཀུན་རླུང་གིས་བཀང་ནས་བྱེད་པར་སྡམ་འབྱུང་ལས་གསུངས་པ་དེ་ལྟ་བུའི་དམིགས་བསལ་ཅན་མ་
གཏོགས་པ། འདི་འདྲའི་སྐབས་སུ་དྷཱུ་ཏཱིའི་ནང་གི་མི་ཤིགས་པའི་ནང་ལྟ་བུ་དམིགས་པ་རྒྱ་ཆུང་བ་གཅིག་ཏུ་སེམས་གཏད་ནས་དེར་རླུང་ཁ་སྦྱར་འཛིན་པ་ཡིན་གྱི། དེ་ལྟར་མ་བྱས་པར་དམིགས་པ་དེས་པ་མེད་པའམ་ལུས་ཀྱི་ནང་ཀུན་ཏུ་གང་བའི་
དམིགས་པས་བཟུང་ན། གང་འདོད་པའི་འཁོར་ལོའི་དབུས་སུ་འདུ་བར་དཀའ་ལ། རླུང་རང་ཤུགས་ཀྱིས་སྡོད་པའི་མགོ་མ་བརྩམས་བར་དུ་རྩོལ་བ་རྐྱང་པས་བཟུང་བ་དེ། གནས་དེར་རིང་དུ་མི་སྡོད་པར་འཕྱུག་པ་ཡིན་ལ། རིང་དུ་འཕྱུགས་
[036A]༄༅། །ན་དེར་བཙན་འཛིན་བྱས་ཀྱང། དྷཱུ་ཏཱིར་འདུ་བ་ལ་ཕན་དཀའ་ཞིང་གེགས་སྐྱེད་པས། དང་པོ་ནས་འཛིན་པ་ཡུན་རིང་བ་ལ་རྩལ་དུ་འདོན་པ་མིན་ནོ། །དེ་ལྟར་གོམས་པས་རླུང་བཟུང་རྒྱུའི་འདི་ཡིན་ཀྱང་མེད་ལ། སྣ་སྒོར་འབྱུང་
འཇུག་བྱེད་རྒྱུ་ཡང་མེད་པ་ཅིག་བྱུང་ན། བྱོར་བ་ཡིན་ན་ནི་སྔར་བཤད་པ་ལྟར་གྱི་གཏུམ་མོ་ཁྱད་པར་ཅན་འབར་བ་དང། བདེ་བ་ཁྱད་པར་ཅན་སྐྱེ་རྒྱུ་མེད་ལ། དེ་རྣམས་འོང་བར་སྣང་ན་རླུང་དྷཱུ་ཏཱིར་ཚུད་ནས་ཐིམ་པ་ཡིན་ནོ། །འོ་ན་དེ་འདྲ་བ་དེ་ལ་
རླུང་འཛིན་རྒྱུ་མེད་ན་ཇི་ལྟར་བྱ་སྙམ་ན། རླུང་འཛིན་རྒྱུ་མེད་ཀྱང་སྙིང་ཁའི་མི་ཤིགས་པ་ཉིད་ལ་གཏད་ལ་སེམས་གཡོ་མེད་དུ་བཟུང་ན། རླུང་འཛིན་པ་དང་གནད་གཅིག་པས་ལྷན་སྐྱེས་འཆར་སླ་ལ་ཤར་བ་ཡུན་རིང། དེ་ལྟར་མ་བྱས་པར་
རྟོག་པའི་འཕྲོ་འདུ་མངས་ན་སླར་ཡང་ལས་རླུང་ལྡང་སླ་བས་ལྷན་སྐྱེས་ཡུན་ཐུང་ངོ། །བུམ་པ་ཅན་གྱི་ཡུན་ཚད་ནི། སྡོམ་འབྱུང་ལས། །བུམ་པ་ཅན་སྔར་ཤེས་བྱས་ནས། །བདག་ཉིད་སྐྱིལ་མོ་ཀྲུང་བཅས་ཏེ། །ལག་པ་ལན་གསུམ་མཉེས་ནས་ནི། །
དེ་ནས་ལན་དྲུག་སེལ་ཀོལ་བརྡབ། །ཇི་སྲིད་སུམ་ཅུ་རྩ་དྲུག་ཙམ། །དེ་སྲིད་བུམ་པ་ཅན་བྱ་སྟེ། །སུམ་འགྱུར་མཆོག་གིས་གཞོམ་པར་ནི། །བརྒྱད་ལྷག་པ་ཡི་བརྒྱ་ཙམ་མོ། ཞེས་སོགས་གསུངས་པ་ལྟར། རབ་བརྒྱ་རྩ་བརྒྱད། འབྲིང་དོན་
གཉིས། ཐ་མ་སོ་དྲུག་གིས་འཆི་བ་འཇོམས་པར་བཤད་པ་ལྟར་རོ། །ཁ་ཅིག་སྙིང་ཁའི་བུམ་པ་ཅན་ཐོག་མར་བྱེད་པ་ཤིན་ཏུ་གཉན་ཞེས་ཟེར་མོད་ཀྱང། སྟེང་འོག་ནས་འདྲེན་པ་འཇམ་སྦྱོར་དང། འཛིན་པའི་ཡུན་ཆད་སོགས་སྒོམ་ཚུལ་

[036B] །གཉིས་པ་ནི་སྐབས་འདིར་ནང་གི་ཐབས་དེ་ཙམ་གྱིས་སེམས་དབེན་རྫོགས་པར་སྐྱེད་མི་ནུས་པས། དེ་སྐྱེད་པ་ལ་ཕྱིའི་ཕྱག་རྒྱ་གྲོགས་སུ་དགོས་པར་གསུངས་ཏེ། རིམ་ལྔ་ལས། སྒྱུ་མ་དག་ནི་ཐམས་
ཅད་ལས། །བུད་མེད་སྒྱུ་མ་ཁྱད་པར་འཕགས། །ཡེ་ཤེས་གསུམ་གྱི་དབྱེ་བ་ནི། །གསལ་བར་འདི་ལས་མཚོན་པར་འགྱུར། །འདོད་ཆགས་ཉིད་དང་ཆགས་བྲལ་དང། །དེ་ཡི་བར་ཏེ་གསུམ་པོ་ནི། །དབང་པོ་གཉིས་ནི་མཉམ་སྦྱོར་བའི། །
རྡོ་རྗེ་པདྨ་འདུས་ལས་སོ། །ཞེས་གསུངས་སོ། །འདིར་སེམས་དབེན་ནི་སྙིང་ཁའི་སྡུད་རིམ་ལས་འབྱུང་བ་ཡིན་ལ། དེ་ཕྱག་རྒྱ་ལ་བརྟེན་ནས་འབྱུང་བ་དང། ཡེ་ཤེས་རྡོ་རྗེ་ཀུན་ལས་བཏུས་ལས་སྒྱུ་མའི་སྐུ་འགྲུབ་པ་ཕྱག་རྒྱ་ལ་ལྟོས་
པར་གསུངས་ཏེ་ཚེ་འདིར་སྒྱུ་ལུས་འགྲུབ་པའོ། །དེ་གཉིས་ལ་ནི་སྤྱིར་ཕྱག་རྒྱ་སྲོག་རྩོལ་དུ་འགྲོ་ཚུལ་ཤེས་དཀའ་ན། ཁྱད་པར་དུ་ཐབས་དེ་སྙིང་ཁའི་རླུང་སྡུད་ཐབས་སུ་འགྲོ་བའི་ཚུལ་རྟོགས་དཀའ་བ་ལྟ་ཅི་སྨོས་དེས་ན་དེ་རྣམས་ཤིན་
ཏུ་རྟོགས་དཀའ་བའི་ཚུལ་རྣམ་དཔྱོད་ཅན་གྱིས་ལེགས་པར་ཤེས་ནས་རྒྱུད་དོན་བཙལ་བར་བྱའོ། །གཉིས་པ་ནི། སྟོང་པ་བཞི་ནི་ནམ་མཁའ་གཡའ་དག་གི་དཔེས་མཚོན་ནས་སྟོན་པ་ལ། དབྱར་གྱི་ཆར་གྱིས་སའི་རྡུལ་བར་སྣང་ལ་ལྡང་བ་
ལེགས་པར་མནན་པ་དང། སྤྲིན་གྱི་སྒྲིབ་བྱེད་དང་བྲལ་བ་གཉིས་ཚོགས་པ་མང་དུ་འབྱུང་བ་སྟོན་གྱི་དུས་ཡིན་པས་སྟོན་གྱི་ནམ་མཁའ་དཔེར་བཟུང་ངོ། །དེའི་ནམ་མཁའ་གཡའ་དག་པ་ནི། ཉིན་པར་ཉི་འོད་ཀྱིས་ཁྱབ་པ་དང་

[037A]༄༅། །ནམ་སྲོས་ནས་སྲོད་ཀྱི་སྨག་འཐུག་པོ་མ་སངས་ཀྱི་བར་གྱི་ཐུན་མཚམས་ལ་སྨག་ནག་པོ་འཐུག་པོས་ཁྱབ་པ་དང། དེ་སངས་པའི་འོག་ཏུ་ཟླ་འོད་ཤར་ནས་ཐོ་རངས་ལ་མ་སླེབ་པའི་བར་དུ་ཟླ་འོད་ཀྱིས་ཁྱབ་པ་དང། ཟླ་འོད་ཀྱང་
ཡལ་ཉི་འོད་ཀྱིས་ཀྱང་མ་སླེབ་པའི་ཐོ་རངས་ཀྱི་དུས་ནམ་མཁའི་རང་མདོག་ཇི་བཞིན་དུ་མི་ཐོན་པའི་རྒྱུ་གསུམ་དང་བྲལ་བའི་སྐབས་གཅིག་སྟེ་བཞི་ཡོད་དོ། །དེ་ལ་སྔར་བཤད་པའི་ཐབས་རྣམས་ལ་བརྟེན་ནས། ཀུན་རྟོག་གཡོ་བའི་རླུང་ཐིམ་པ་ན་
མར་མེ་འབར་བ་ལྟ་བུའི་རྟགས་འཆར་ལ། དེའི་རྗེས་སུ་འཆར་བའི་སྣང་བ་ནི་སྟོན་གྱི་ནམ་མཁའ་གཡའ་དག་པའི་ཚེ་མཚན་མོ་ཟླ་བ་ཤར་བའི་འོད་ཀྱིས་ཁྱབ་པའི་ནམ་མཁའ་བཞིན་དུ་ཤིན་ཏུ་དངས་ཤིང་སྟོང་སང་ངེ་བ་ལ་འོད་ཀྱི་སྣང་བ་
དཀར་པོའི་རྣམ་པ་གཅིག་འཆར་ལ། དེ་མ་གཏོགས་པའི་གཉིས་སྣང་རགས་པ་གང་ཡང་མི་འཆར་རོ། །དཔེར་ན་ནམ་མཁའ་ལ་ཟླ་འོད་ཀྱིས་ཁྱབ་ཀྱང། དེས་ནམ་མཁའ་མི་སྒྲིབ་པར་མཐོང་བ་བཞིན་དུ། འདིར་ཡང་འོད་སྣང་དཀར་པོའི་
རྣམ་པ་ཤར་བ་དེས་ནམ་མཁའ་དག་པ་ལྟ་བུའི་སྟོང་གསལ་དེ་མི་སྒྲིབ་པར་འཆར་བ་ཡིན་ནོ། །དེ་ནས་སྣང་བ་དེ་བསྡུས་པའི་འོག་ཏུ་སྣང་བ་མཆེད་པ་ཤར་བ་ན། སྟོན་གྱི་ནམ་མཁའ་གཡའ་དག་ལ་ཉི་འོད་ཀྱིས་ཁྱབ་པ་བཞིན་དུ། སྔ་
མ་ལས་ཀྱང་ཆེས་དངས་པའི་སྟོང་སང་ངེ་བ་ལ་དམར་པོའམ་དམར་སེར་གྱི་རྣམ་པ་འཆར་ཏེ་ལྷག་མ་ནི་སྔ་མ་བཞིན་ནོ། །དེ་ནས་སྣང་བ་དེ་ཡང་བསྡུས་པའི་འོག་ཏུ་ཉེར་ཐོབ་ཤར་བ་ན། རླུང་འགག་པ་ཆེར་སོང་བས་ཡུལ་སྣང་ནི། སྟོང་

[037B] བར་དུ་ཡུལ་ཅན་གྱི་དྲན་པ་ཉམས་ནས་དྲན་མེད་དུ་འགྲོ། དེའི་རྗེས་སུ་དྲན་པ་ཉམས་པ་སངས་པའི་ནམ་མཁའ་སྤྲིན་མེད་འདྲ་བ་ཅིག་འཆར་ཏེ་
རིམ་པ་གསུམ་པ་མན་ཆད་དུ་ཕྱི་མ་དེ་ཡང་ཉེར་ཐོབ་ཏུ་བསྡུས་ནས་སྟོང་པ་གསུམ་དུ་བཤད་ཀྱང། དཔེའི་འོད་གསལ་དེ་ལོགས་སུ་བྱས་ན་སྟོང་པ་བཞིར་འགྱུར་རོ། །ལུགས་མཐུན་གྱི་ཚེ་ཉེར་ཐོབ་དྲན་མེད་དུ་སོང་བ་ཇི་ལྟར་འཐུག་པ་ཙམ་གྱིས་དེའི་འཇུག་གི་
འོད་གསལ་བརྟན་ལ་རྒྱུན་རིང་ངོ། །དཔེའི་འོད་གསལ་ནས་ལུགས་ཟློག་ཏུ་འཆར་ཚུལ་ནི། དཔེའི་འོད་གསལ་དེ་བསྡུས་པ་ན་ཉེར་ཐོབ་དང། དེ་བསྡུས་པ་ན་མཆེད་པ་དང། དེ་བསྡུས་པ་ན་སྣང་བ་རྣམས་སྔོན་བཞིན་དུ་འཆར་རོ། །སྟོང་པ་བཞི་ཀའི་ཚེ་བདེ་
སྟོང་སྦྱོར་བ་ཡིན་མོད་ཀྱང། གཙོ་བོ་ནི་ཐམས་ཅད་སྟོང་པའི་དུས་སོ། །སྟོང་པ་བཞི་ནི་འཆི་བའི་དུས་སུ་རྫོགས་པར་འཆར་ལ། གཉིད་ཀྱི་དུས་སུ་སྣ་བུག་གི་རྒྱུ་བ་མི་ལྡོག་པས་ཆ་འདྲ་ཙམ་འཆར་རོ། །ལམ་དུས་སུ་ནི་སྙིང་ཁའི་དྷཱུ་ཏཱིར་རླུང་བཙུད་ནས་
ཐིམ་པ་ལ་མཚན་ཉིད་རྣམས་ཚང་བར་འཆར་ལ། གཞན་དུ་ཐིམ་པ་ལ་དེའི་ཆོད་ཙམ་མི་འཆར་རོ། །དེ་གསུམ་ལ་ཡང་གོམས་པ་ཤས་ཆེ་ཆུང་དང། རླུང་འདུ་ཕུལ་དང་ཐིམ་པ་ཤས་ཆེ་ཆུང་གི་དབང་གིས་ཡུལ་སྣང་རྒྱ་ཆེ་ཆུང་དང་སྲབ་འཐུབ་དང། གནས་
ཡུན་རིང་ཐུང་སོགས་མི་འདྲ་བ་དུ་མ་ཞིག་འབྱུང་ངོ། །རླུང་སྒོམ་པ་སོགས་ཀྱི་སྐབས་སུ་སྣང་བ་དང་པོ་གཉིས་སྔོན་དུ་མ་ཤར་བར། ནག་ཐོམ་གྱིས་འགྲོ་བའི་དྲན་མེད་འོང་བ་ནི་ཉེར་ཐོབ་མིན་ལ། དབང་ཤེས་མ་ཐིམ་པར་ཡིད་ངོར་ནམ་མཁའ་ལ་

[038A]༄༅། །ཟླ་འོད་སོགས་ཤར་བ་བཞིན་དུ་སྣང་བ་དང་དབང་ཤེས་ལོག་ཀྱང་ཡིད་ངོར་ཀོར་ལེ་རེར་ཟླ་འོད་སོགས་ཤར་བ་བཞིན་དུ་སྣང་བ་དང། དེ་གཉིས་ཀའི་སྐབས་སུ་སྔར་བཤད་པ་ལྟར་གྱི་སྟོང་པ་གསུམ་སྔོན་དུ་སོང་བ་མིན་པའི་ནམ་མཁའ་
གཡའ་དག་ལྟ་བུའི་རྣམ་པ་ཤར་བ་རྣམས་འདིར་བཤད་པའི་སྟོང་པ་བཞི་མིན་ནོ། །དེ་འདྲ་བའི་སྟོང་པ་གསུམ་ནི་སྒྱུ་ལུས་ཐོབ་ནས་དོན་གྱི་འོད་གསལ་སྔོན་དུ་མ་བྱས་པར་དང། དོན་གྱི་འོད་གསལ་ལས་ལུགས་ཟློག་ཏུ་ལངས་པའི་སྐབས་དང། སློབ་པའི་ཟུང་
འཇུག་ཐོབ་ནས་མི་སློབ་པའི་ཟུང་འཇུག་མ་ཐོབ་པའི་བར་དུ་ཡང་འབྱུང་མོད་ཀྱང། སེམས་དབེན་མིན་པ་དེ་བཞིན་དུ། སེམས་དབེན་མ་ཐོབ་པའི་གོང་དུ་ཡང་སྟོང་པ་གསུམ་གྱི་ཡེ་ཤེས་འབྱུང་བ་ཡིན་པས། སྟོང་པ་གསུམ་གྱི་ཡེ་ཤེས་དང། སེམས་དབེན་
གྱི་སྟོང་པའི་ཡེ་ཤེས་ཀྱི་ཁྱབ་ཆེ་ཆུང་རྣམས་ཕྱེད་པར་བྱའོ། །གསུམ་པ་ནི། སྤྱིར་རླུང་དྷཱུ་ཏཱིར་བསྡུས་པ་དང་ཁྱད་པར་དུ་སྙིང་ཁའི་མདུད་པ་གྲོལ་ནས་དེའི་ནང་གི་མི་ཤིགས་པ་ལ་རླུང་བསྡུས་ནས་ཐིམ་པ་ལས་སེམས་དབེན་བསྐྱེད་པའི་དགོས་པ་ནི། གཞུང་གཞན་
ནས་འབྱུང་བ་ལྟར་ལྷན་སྐྱེས་ཀྱི་དགའ་བ་ཁྱད་པར་ཅན་བསྐྱེད་དེ་དེ་དང་སྟོང་པ་སྦྱར་ནས་གོམས་པར་བྱེད་པ་ཙམ་གྱི་ཆེད་མིན་གྱི། བར་དོ་ཇི་བཞིན་པ་དེ་འདྲ་བའི་སྒྱུ་མའི་སྐུ་སྒྲུབ་པར་འདོད་ནས་ཡིན་ཏེ། དེ་ལ་ནི་འཆི་རིམ་ཇི་བཞིན་དུ་རླུང་སེམས་བསྡུས་
ནས་སྟོང་པ་བཞི་སྐྱེད་དགོས་པའི་ཕྱིར་དང། དེ་ལ་སྙིང་ཁའི་མི་ཤིགས་པ་ཉིད་དུ་སྡུད་གནས་མཐར་ཐུག་པ་ཡིན་པའི་ཕྱིར་རོ། །སེམས་དབེན་གྱི་བཤད་པ་མཐའ་དག་པར་ནི་རིམ་ལྔ་གསལ་སྒྲོན་དུ་བཤད་ཟིན་ཏོ།། །།གཉིས་པ་བདེན་པ་གཉིས་

[038B] ཀུན་རྫོབ་སྒྱུ་མའི་རྫོགས་རིམ། དོན་དམ་འོད་གསལ་གྱི་རྫོགས་རིམ། དབྱེར་མེད་ཟུང་འཇུག་གི་རྫོགས་རིམ་མོ། །དང་པོ་ལ་གཉིས། སྒྱུ་ལུས་དངོས་དང། དེའི་ཡན་ལག་གི་གདམས་པའོ། །དང་པོ་ནི། དེ་ལྟར་ཕྱི་ནང་གི་ཐབས་གཉིས་
ལས་སེམས་དབེན་གྱི་ཡེ་ཤེས་རྫོགས་པར་བསྐྱེད་པའི་ལུགས་མཐུན་དུ་ཞུགས་པའི་སྟོང་པ་དང་པོ་གཉིས་དང། ཉེར་ཐོབ་ཀྱི་ཐོག་མ་དང་བར་གྱི་རླུང་སེམས་ལས་བརྒྱུད་ནས་དང། མཐའི་དཔེའི་འོད་གསལ་ལས་ལུགས་ཟློག་ཏུ་འཇུག་པའི་རླུང་སེམས་ཙམ་
ལས་དངོས་སུ་རྡོ་རྗེ་འཆང་གི་སྐུ་མཚན་དཔེས་བརྒྱན་པར་འཁྲུངས་པ་ནི། བདག་བྱིན་རླབས་དང། ཀུན་རྫོབ་བདེན་པ་དང། སྒྱུ་མའི་སྐུ་དང་རྡོ་རྗེའི་སྐུ་ཞེས་བྱ་ལ། དྲི་ཟའི་སེམས་ཅན་བར་དོའི་ཐ་སྙད་ཀྱིས་ཀྱང་གསུངས་སོ། །དེ་ཡང་རིམ་ལྔ་ལས་མེ་ལོང་ནང་གི་
གཟུགས་བརྙན་གྱིས། །སྒྱུ་མའི་ལུས་ནི་ཤེས་པར་བྱ། །ཁ་དོག་རྣམས་ནི་འཇའ་ལྟ་བུ། །ཁྱབ་པ་ཆུ་ཡི་ཟླ་བས་སོ། །ཞེས་ཡན་ལག་དང་ཉིང་ལག་ཐམས་ཅད་ཅིག་ཅར་དུ་རྫོགས་པ་མེ་ལོང་ལ་བྲིས་སྐུ་ཤར་བ་ལྟ་བུ་དང། ལུས་དངས་ཤིང་ཐོགས་པ་མེད་པ་བར་སྣང་གི་
འཇའ་ཚོན་ལྟ་བུ་དང། སྐུ་གཅིག་ལས་འཕྲོས་པའི་བཀོད་པས་ཡུལ་དུ་མ་ལ་ཁྱབ་པ་ནམ་མཁའི་ཟླ་བ་ཆུ་སྣོད་དུ་མར་ཤར་བ་ལྟ་བུའི་དཔེས་མཚོན་པར་གསུངས་ཏེ། སྤྱིར་ན་སྒྱུ་མའི་དཔེ་བཅུ་གཉིས་ཀྱིས་མཚོན་ནས་གསུངས་སོ། །འདི་ཆེས་རྟོགས་དཀའ་
ལ་གནད་ཤིན་ཏུ་ཆེ་བས་མཐའ་གཅོད་པ་རྒྱས་པར་ནི་རིམ་ལྔ་གསལ་སྒྲོན་དུ་བཤད་ཟིན་ཏོ། །གཉིས་པ་ལ་གསུམ། མཉམ་གཞག་སྒྱུ་མ་དང། རྨི་ལམ་སྒྱུ་མ་དང། བར་དོ་སྒྱུ་མའོ། །དང་པོ་ནི། མཉམ་གཞག་སྒྱུ་མའི་གཙོ་བོ་ནི་སྔར་བཤད་པ་ལྟར་གྱི་

[039A]༄༅། །རླུང་སེམས་ཙམ་ལས་གྲུབ་པའི་སྐུ་སྒྱུ་མ་ལྟ་བུའི་ཏིང་ངེ་འཛིན་ཞེས་ཀྱང་གསུངས་པ་དེ་ལ་མཉམ་པར་བཞག་པའོ། །རྗེས་མཐུན་པ་ནི་སྡུད་པའི་རྣལ་འབྱོར་གྱིས་རིམ་གྱིས་བསྡུས་ནས། མི་ཤིགས་པ་ལ་ཐིམ་པ་དངོས་སུ་བསྒོམས་
པའམ། དེ་ལྟར་མ་བྱས་ཀྱང་མཐའི་རླུང་རྣམས་དྷཱུ་ཏཱིར་འདུས་ནས་ཐིམ་པ་ལས་བྱུང་བའི་སེམས་དབེན་རྗེས་མཐུན་པའི་སྟོང་པ་རྣམས་ཤར་བའི་མཐར། རྡོ་རྗེ་འཆང་གི་སྐུར་ལངས་ཏེ་དེའི་ཏིང་ངེ་འཛིན་ལ་མཉམ་པར་བཞག་པའོ། །འདི་ནི་ལུས་དབེན་ནས་ཀྱང་
འཐོབ་མོད་ཀྱང། སྙིང་ཁའི་དྷཱུ་ཏཱིར་འདུས་ནས་ཐིམ་པ་ལས་བྱུང་བའི་མཚམས་ནས། སྒྱུ་ལུས་དངོས་དང་མཐུན་ཚབས་ཆེའོ། །དེ་ལྟར་བྱས་ན་རིམ་པ་ལྔ་རྗེས་མཐུན་པ་ནི་ལུས་དབེན་ནས་ཀྱང་བཞག་ཏུ་རུང་ལ། དེ་རྣམས་དང་རིམ་ལྔ་དང་སྤྱོད་བསྡུས་ནས་གསུངས་
པའི་རིམ་ལྔ་དངོས་གཉིས་ཀྱི་ཁྱད་པར་ལེགས་པར་ཕྱེད་པ་ཅིག་ཤིན་ཏུ་གལ་ཆེའོ། །རིམ་ལྔ་ལས། རྡོ་རྗེ་སེམས་དཔའ་ལེགས་བྲིས་པ། །མེ་ལོང་དྲི་མ་མེད་པ་ལ། །གཟུགས་བརྙན་གསལ་བར་སྣང་དང་མཚུངས། །རྣམ་པ་ཀུན་གྱི་མཆོག་ལྡན་ཞིང། །
སྐུ་ནི་བལྟ་བས་མི་ངོམས་པ། །སློབ་མ་བཟང་པོ་དེ་ལ་བསྟན། །བདག་བྱིན་བརླབ་ཅེས་དེ་བཤད་དོ། །ཞེས་རྡོ་རྗེ་འཆང་གི་སྐུ་ཇི་འདྲ་བ་བྲིས་པའི་བྲིས་སྐུ་མེ་ལོང་གཡའ་དག་པ་ལ་ཤར་ཏེ་གསལ་བར་སྣང་བ་དང་མཚུངས་པའི་སྐུ་དེ་ནི། མཚན་གྱི་
རྣམ་པ་ཀུན་གྱི་མཆོག་དང་ལྡན་པ་དང་ལྟ་བས་ཆོག་མི་ཤེས་པ་ཡིན་ནོ། །ཞེས་སློབ་མ་ལ་བསྟན་པའི་དོན་དེ་བདག་བྱིན་བརླབ་བོ་ཞེས་གསུངས་པའི་དོན་ནི། གཟུགས་བརྙན་དང་སྒྱུ་མའི་སྐུ་གཉིས་དཔེ་དོན་དུ་སྦྱར་ནས། བླ་མའི་མན་ངག་གིས་

[039B] མེ་ལོང་ལ་གཟུགས་བརྙན་ཤར་བ་སློབ་མའི་མིག་ལ་སྟོན་པ་དང། དེ་ལ་བལྟས་ནས་སྒོམ་པ་དང། དེ་ནས་བློས་བཏོན་ནས་རང་ལ་བསྡུས་པའི་ལྷ་སྐུ་སྒྱུ་ལུས་སུ་སྟོན་པ་མིན་ཏེ། དཔེ་གཞན་རྣམས་དང་ཡང་མཚུངས་པར་
སློབ་མ་ལ་སྟོན་པར་གསུངས་ཀྱང། དེ་རྣམས་ལ་སྒྱུ་མ་སོགས་ཀྱི་དཔེ་མིག་ལ་སྟོན་མི་དགོས་པ་དང་འདྲའོ། །སྤྱོད་བསྡུས་ལས་ཀྱང། བྲིས་པའམ་རས་བྲིས་མེ་ལོང་གི་ནང་དུ་སྣང་བ་བཞིན་དུ། ཞེས་གསུངས་པས་ཀྱང་ཤེས་ལ། རིམ་ལྔའི་འགྲེལ་པ་ལ་སོགས་
འཕགས་སྐོར་གྱི་རྒྱ་གཞུང་གང་ནས་ཀྱང་དེ་ལྟར་མ་བཤད་དོ། །བསྐྱེད་རིམ་མི་གསལ་ན་མེ་ལོང་གི་ནང་དུ་བྲིས་སྐུ་ཤར་བ་ལ་བལྟས་ཀྱིན་སྒོམ་པའི་གདམས་ངག་འགའ་ཞིག་སྣང་བ་དང། རིམ་ལྔའི་གཞུང་དེའི་དོན་ལེགས་པར་མ་གོ་བ་དང། སྒྱུ་མའི་ལུས་
ཀྱི་སྒྱུ་མ་ཞེས་པའི་དོན་གཟུགས་བརྙན་བཞིན་གྱི་བརྫུན་སྣང་དང། དེ་ལྟར་རྟོགས་པའི་ཞེན་མེད་གཅིག་ལ་བཟུང་ནས། སྒྱུ་ལུས་ཀྱི་གནད་ཁོང་དུ་མ་ཆུད་པར་སྐབས་འདིར་མེ་ལོང་གི་ནང་དུ་ལྷ་སྐུར་ཤར་བ་ལ་སེམས་གཏད་ནས་སྒོམ་པ་སོགས་
བྱེད་པར་སྣང་ཡང། མར་ལུགས་ཀྱི་དང་པོའི་གདམས་ངག་གི་དོན་མིན་པ་ནི་སྔར་བཤད་ཟིན་ཏོ།།    ༈    །།གཉིས་པ་ལ་གཉིས། རྨི་ལམ་གྱི་སྔོན་དུ་གཉིད་ཀྱི་སྟོང་པ་འཛིན་ཚུལ་དང། དེ་ཟིན་ནས་རྨི་ལམ་གྱི་དགེ་སྦྱོར་སྐྱོང་ཚུལ་ལོ། །དང་པོ་ནི་
གཞི་ལ་འཆི་བའི་སྟོང་པ་བཞི་སྔོན་དུ་འབྱུང་བའི་མཐར་བར་དོ་འགྲུབ་པ་དང། གཉིད་ཀྱི་སྟོང་པ་རྣམས་བྱུང་བའི་མཐར་རྨི་ལམ་འཆར་བ་དང། ལམ་ལ་བསྐྱེད་རིམ་ལ་ལྷག་མོས་འོད་གསལ་དུ་སྡུད་པ་སྔོན་དུ་བཏང་ནས། དང་པོའི་མགོན་པོར་སྐྱེད་པ་

[040A]༄༅། །པ་དང། རྫོགས་རིམ་ལ་སེམས་དབེན་གྱི་སྟོང་པ་རྣམས་སྔོན་དུ་བཏང་བའི་སྒྱུ་མའི་སྐུ་འགྲུབ་པ་དང། དོན་གྱི་འོད་གསལ་སྔོན་དུ་བཏང་བའི་མཐར་ཟུང་འཇུག་གི་ལྷ་སྐུ་འགྲུབ་པ་ཐམས་ཅད་ཀྱི་གོ་རིམ་དེ་ལྟར་ཡིན་ནོ། །དེས་ན་རྨི་ལམ་གྱི་
ལུས་སྒྱུ་ལུས་སུ་ལྡང་བ་ལ་ཡང། སེམས་དབེན་དང་འདྲ་བའི་གཉིད་ཀྱི་སྟོང་པ་བཞི་སྔོན་དུ་བཟུང་དགོས་པ་ཡིན་ཏེ། འདིས་འཆི་བའི་འོད་གསལ་འཛིན་པ་དང་བར་དོ་སྒྱུ་མའི་གོ་རིམས་ཀྱང་ཤེས་པར་བྱའོ། །སྤྱིར་གཉིད་ཏིང་ངེ་འཛིན་གྱི་ངོ་བོར་
སྐྱེད་པ་ལ་སད་དུས་སུ་སེམས་གནས་བརྟན་པོ་ཡོད་ན། དེས་གཉིད་དུ་འགྲོ་ཁར་སད་དུས་ཀྱི་ཏིང་ངེ་འཛིན་དེ་དྲན་ནས་དེ་ལ་ཡིད་ཕྱོགས་པར་བྱས་ན། གཉིད་དུ་སོང་བ་ན་རྨི་ལམ་མེད་པར་གཉིད་ཏིང་ངེ་འཛིན་དུ་མེར་གྱིས་འགྲོ་བ་ཅིག་འབྱུང། འདི་
ནི་ཐེག་པ་ཆེ་ཆུང་དང། སྔགས་དང་ཕར་ཕྱིན་གྱི་ཐེག་པ་གཉིས་ཀའི་ཐུན་མོང་བ་ཡིན་པས། དེ་ལ་གཉིད་ཀྱི་འོད་གསལ་འཛིན་པ་ཟེར་བ་མིན་ནོ། །ཉན་ཐོས་ཀྱི་སར། གཉིད་དུ་འགྲོ་ཁར་ཉིན་མོའི་དགེ་སྦྱོར་བྱས་པ་རྣམས་མངོན་དུ་བྱས་ནས། ཡིད་
གཞན་དུ་མ་གཡེངས་ན་གཉིད་དུ་སོང་བའི་ཚེ་དགེ་སྦྱོར་དེ་ཉིད་ཀྱི་རྒྱུན་སྐྱོང་བ་འོང་བར་བཤད་པས། ཏིང་ངེ་འཛིན་ཁོ་ནར་མ་ཟད་ཉིན་པར་གྱི་དགེ་སྦྱོར་གྱི་གོམས་པ་གང་བརྟན་པ་ཐམས་ཅད་ལ་གཉིད་དུ་འགྲོ་ཁར་དྲན་ནས་དེ་ཉིད་ལ་གནས་བཞིན་པའི་དང་
ནས་གཉིད་ལོག་པ་གོམས་ན་སྔ་མའི་རྒྱུན་དེ་སྐྱོང་བ་འོང་ངོ། །དེས་ན་སད་དུས་སུ་སེམས་གནས་ཤིན་ཏུ་བརྟན་པ་ཡོད་པ་ལ་གཉིད་ཐུན་གངས་པོ་ལ་རྨི་ལམ་མེད་པར་ཏིང་ངེ་འཛིན་ཐུན་གཅིག་ཏུ་འགྲོ་བ་ཡང་འོང་ལ། ཁ་ཅིག་ལ་རྨི་ལམ་ཤར་

[040B] །གཉིད་ཀྱི་འོད་གསལ་འཛིན་པ་ནི་རྒྱུད་སྡེ་འོག་མ་གསུམ་ལ་འང་མེད་པར་སྔགས་བླ་མེད་ཀྱི་ཁྱད་ཆོས་ཡིན་པས། དེ་འཛིན་ཚུལ་ཐུན་མོང་མ་ཡིན་པ་ཤེས་དགོས་སོ། །འདི་ལ་ལུས་ལ་གནད་དུ་བསྣུན་པའི་ཐབས་
རྣམ་དག་གང་ཡང་རུང་བ་གཅིག་བསྒོམས་ནས། རླུང་དྷཱུ་ཏཱིར་ཚུད་དེ་ཐིམ་པ་ལས་བྱུང་བའི་སྟོང་པ་བཞི་སད་དུས་སུ་ལེགས་པར་འདྲེན་ནུས་པ་ཅིག་དགོས་ལ། ཁྱད་པར་དུ་སྙིང་ཁར་གནད་དུ་བསྣུན་པའི་ཐབས་ཀྱིས་དེ་ལྟར་ནུས་པ་ཅིག་བྱུང་ན་ཁྱད་པར་
ཤིན་ཏུ་ཆེ་བ་ཡིན་ནོ། །དེ་འདྲ་བའི་ནུས་པ་མཐོབ་པས་ནི་གཉིད་དུ་འགྲོ་ཁར་གཉིད་ཀྱི་མགོ་རྩོམ་པ་ནས་ཇི་ལྟར་འཆར་བ་ལ་སེམས་ཀྱི་དྲན་པ་བསྟེན་ན་སྣང་མཆེད་གཉིས་དང་ཉེར་ཐོབ་ཀྱི་སྟོད་ཙམ་ངེས་པ་སྲིད་ཀྱང། ཉེར་ཐོབ་ཀྱི་དངོས་གཞི་དང། གཉིད་
ཀྱི་སྟོང་པ་བཞི་པ་མི་ངེས་སོ། །གཞི་དུས་ཀྱི་གཉིད་ཀྱི་སྐབས་སུ་སྣ་བུག་གི་རྒྱུ་བ་ཕྲ་མོ་ཅིག་མི་ལྡོག་པར་འབྱུང་འཇུག་བྱེད་པའི་གནད་ཀྱིས། སྟོང་པ་རྣམས་ཆ་མཐུན་ཙམ་མ་གཏོགས་པ་མཚན་ཉིད་རྫོགས་པར་མི་འཆར་ལ། སྟོང་པ་བཞི་པ་ནི་ཡུན་
ཤིན་ཏུ་ཐུང་ངོ། །སྔར་བཤད་པ་ལྟར་གྱི་ནུས་པ་སད་པའི་སྐབས་སུ་ཐོབ་པས་ནི། རང་ལྷར་སྒོམ་པ་སྔར་དང་འདྲ། ལུས་ཀྱི་གནད་ནི་གཉིད་ཀྱི་དུས་སུ་ཉལ་བའི་སྤྱོད་ལམ་འཕྲེས་པ་དང། ཙོག་བུ་སོགས་གང་རུང་ངོ། །དུས་ནི་གཉིད་དུ་འགྲོ་བའི་སྔོན་
རོལ་ཙམ་ནས་ཡིན་ལ། དེ་ཡང་སྲོད་ལ་སོགས་པ་གཉིད་འཐུག་པའི་དུས་སུ་མ་གོམས་པས་ཟིན་པར་དཀའ་བས་ཐོ་རངས་སོགས་གཉིད་སྲབ་པའི་དུས་སུའོ། །རླུང་གི་གནད་ནི་ཉིན་མོ་བུམ་པ་ཅན་བྱང་བ་ལྟ་བུ་ཡིན་ན་
[041A]༄༅། །དེས་བྱས་པས་ཀྱང་ཟིན་ལ། དེ་ལྟ་མིན་ན་རླུང་འབྱུང་འཇུག་རང་ལུགས་པར་བྱའོ། །ཡུལ་གྱི་གནད་ནི་སྔར་བཤད་པ་ལྟར་རྨི་ལམ་མ་ཤར་བའི་གཉིད་དུ་འགྲོ་བ་ལ་ནི། སྙིང་ཁར་རླུང་རང་ཤུགས་ཀྱིས་འདུ་
བའི་གནད་ཀྱིས་སྙིང་ཁའི་མི་ཤིགས་པ་ལ་དམིགས་པ་གཏད་ན་གནད་དུ་འགྲོ་སྟེ། སྙིང་ཁར་རང་ཤུགས་ཀྱིས་མི་འདུ་བའི་སད་དུས་སུ་ཡང་སྙིང་ཁར་དམིགས་པ་གཏད་ན་དེར་རླུང་བསྡུས་ནས་ཐིམ་པར་བྱེད་ནུས་པ་དེས། གཉིད་དུ་འགྲོ་ཁར་
རང་ཤུགས་ཀྱིས་སྙིང་ཁར་འདུ་བ་ལ། དེར་དམིགས་པ་གཏད་ན་དེར་རླུང་འདུ་བ་ལྟ་ཅི་སྨོས་པའི་ཕྱིར་རོ། །འདི་ལ་བརྟེན་ནས་སད་དུས་ཀྱི་སྟོང་པ་དང་གཉིད་དུས་ཀྱི་སྟོང་པ་བསྲེ་བ་ཡང་ཤེས་པར་བྱའོ། །སྙིང་ཁར་པདྨ་འདབ་མ་བཞི་པའི་ལྟེ་བར་ཐིག་
ལེ་དཀར་དམར་ལ་དམིགས་པར་བཤད་དེ་དེ་ལྟར་རམ། ཡང་ན་སྔར་བཤད་པ་ལྟར་གྱི་སྔགས་འཁོར་སྒོམ་པ་ལ་བྱང་ན་དེས་བྱ་བ་དང་མི་ཤིགས་པ་རྐྱང་པ་ལ་དམིགས་ནའང་འགྲུབ་སྟེ། པདྨའི་ཁ་དོག་དཀར་དམར་སྔོ་བ་གསུམ་ག་བཤད་པས་གང་
རུང་གིས་ཆོག་གོ་སྔགས་འཁོར་སྒོམ་ན་དང་པོར་ཕྱོགས་མཚམས་ཀྱི་རིམ་པས་དམིགས་ལ། དེ་ནས་ཕྱི་ནས་རིམ་པ་བཞིན་དུ་བསྡུས་ཏེ་མི་ཤིགས་པ་ལ་ཐིམ་པར་བྱས་ལ་དེ་ཉིད་ལ་སེམས་བཟུང་ངོ། །གཞན་ཡང་རིམ་ལྔ་གདན་རྫོགས་
ལས། རྡོ་རྗེ་བཟླས་པ་བྱས་ནས་ཀྱང་འཛིན་པ་ཅིག་བཤད་དེ་འཛིན་ཐབས་དེ་གཉིས་ནི་རྒྱུད་དང་ཡབ་སྲས་ཀྱི་དགོངས་པ་བླ་ན་མེད་པར་མཐོང་ངོ། །གཉིད་ཀྱི་འོད་གསལ་སྙིང་ཁར་འཛིན་པའི་རིགས་པའི་འདིས་ནོར་བུའི་ནང་དུ་འཛིན་པ་ཡང་གོ་བར་ནུས་

[041B] །དེ་ལྟར་བཟུང་བས་སྨིག་རྒྱུ་ལ་སོགས་པའི་རྟགས་བཞི་འཆར་ལ། དེ་ནས་ནམ་མཁའ་གཡའ་དག་ལ་ཟླ་འོད་དང་ཉི་འོད་ཤར་བ་དང་མཚམས་ཀྱི་སྨག་གིས་ཁྱབ་པ་དང་འདྲ་བའི་སྟོང་པ་གསུམ་སྔོན་དུ་ཤར་བའི་མཐར། ནམ་མཁའ་
སློང་བྱེད་ཀྱི་རྐྱེན་གསུམ་དང་བྲལ་བའི་རང་མདོག་ཐོན་པའི་ཐོ་རངས་ཀྱི་དུས་དང་འདྲ་བའི་ནམ་མཁའ་གཡའ་ངག་ལྟ་བུའི་རྣམ་པ་འཆར་བ་ནི། གཉིད་ཀྱི་འོད་གསལ་དངོས་གཞིའོ། །སྔར་བཤད་པའི་ཏིང་ངེ་འཛིན་ཐུན་མོང་བའི་སྒོ་ནས་གཉིད་ཏིང་ངེ་འཛིན་
དུ་འགྲོ་བ་ལ་ནི། རྟགས་དེ་རྣམས་དང་སྟོང་པ་སྔ་མ་གསུམ་མི་འཆར་བས། ནམ་མཁའ་སྤྲིན་མེད་འདྲ་བ་ཅིག་ཤར་ཡང་གཉིད་ཀྱི་འོད་གསལ་གྱི་དོན་མེད་དོ། །འདི་ལ་ལན་འགའ་ཟུང་མཚན་མ་རྣམས་ཁྲིགས་ཆགས་སུ་མ་ཤར་ཡང་དེ་ནས་མྱུར་པོར་
འཆར་རོ། །ལུགས་ཟློག་གི་སྟོང་པ་རྣམས་ནི་ལུགས་མཐུན་ལས་འཆར་དཀའ་བས། དེ་བྱེད་པའི་མཚམས་ནས་ལན་འགའ་ཟུང་འཕེན་པ་བཏང་ནས་འཆར་བར་བྱས་ན། དེ་ནས་འཕེན་པ་ལ་མི་ལྟོས་སོ། །སད་དུས་སུ་སྔར་བཤད་པའི་རླུང་ནུས་མ་ཐོབ་
པས་ཀྱང་གཉིད་དུ་འགྲོ་ཁར་དམིགས་པ་སྔ་མ་གཉིས་བྱས་ན་ཉིན་མོ་སྒོམ་པ་ལ་ཕན་ཐོགས་པས་བྱས་ན་ལེགས་སོ། །གཉིད་ཀྱི་འོད་གསལ་ཤར་བ་ན་ལྟ་བ་དྲན་པར་བྱས་ལ། ཇི་སྲིད་དུ་རླུང་གིས་མ་གཡོས་བ་དེ་སྲིད་དུ་དེ་འབའ་ཞིག་སྒོམ་དགོས་
སོ། །འདི་ལ་གཉིད་འཐུག་དྲགས་ན་དྲན་པ་ཉམས་པ་ཕུལ་ཆེ་བས་འོད་གསལ་མི་ཟིན་ལ། གཉིད་མ་བྱུང་ན་ནི་གཞི་སྟོར་བས་མི་ཟིན་པས། གཉིད་དུ་ཡང་འགྲོ་བ་དང་གཉིད་ཅུང་ཟད་སྲབ་པ་གཉིས་ཚོགས་ཅིག་དགོས་པ་ལ། གཉིད་མ་བྱུང་ན་ཁ་ཟས་དྲོད་

[042A]༄༅། །བཅུད་ཅན་བསྟེན་པ་དང། བསྐུ་མཉེ་སོགས་གཉིད་འོང་བའི་རྒྱུ་བསྟེན་ཏེ། འདི་ལ་སྟོང་འབྱམས་གཅོད་པ་ཞེས་ཁ་ཅིག་ཟེར་རོ། །གཉིད་འཐུག་དྲགས་ན་སྙིང་ཁའི་ཐིག་ལེ་ཤིན་ཏུ་འཚེར་བ་དང། འོད་ཕུང་ཆེན་པོ་འཕྲོས་ཏེ་གནས་ཁང་ཙམ་མམ་
མལ་གྱེ་ཁྱོན་ཙམ་དུ་ཉི་མ་ཤར་བ་ལྟ་བུ་བསམས་ཏེ། འདི་ལ་སྡུག་འབྱམས་གཅོད་པ་ཞེས་ཁ་ཅིག་ཟེར་རོ། །གཉིད་སྲབ་ཀྱང་མི་ཟིན་ན་དྲོད་འབྱམས་གཅོད་པ་བྱ་ཞེས་ཟེར་མོད་ཀྱང། སྔར་བཤད་པ་ལྟ་བུས་འཛིན་པ་ལ་དེ་མི་འོང་ངོ། །གཉིད་ཀྱི་འོད་གསལ་ཤར་
ནས་རིང་དུ་སྐྱོང་དགོས་པ་ལ། དེ་ལ་སང་སྐྱིན་ན་སད་འབྱམས་གཅོད་པའི་མན་ངག་གཞན་འགའ་རེ་སྣང་ཡང། མན་ངག་དམ་པ་ནི་འདི་ཡིན་ཏེ། འོད་གསལ་གྱི་ཏིང་ངེ་འཛིན་སྲབ་ཏུ་སེང་ནས་ལྡང་བར་རྩོམ་པར་སྣང་ན། དེ་མ་ཐག་སྙིང་ཁའི་མི་ཤིགས་པ་ལ་
དམིགས་པ་གཏད་ན། སྙིང་ཁ་ནས་རླུང་ཅུང་ཟད་གྱེས་པ་སླར་ཡང་དེར་འདུས་ནས་འོད་གསལ་བརྟན་པར་འགྱུར་རོ། །ཉིན་མོ་བུམ་པ་ཅན་ལ་བྱང་ནའང། གཉིད་དུ་འགྲོ་ཁར་སྙིང་ཁའི་བུམ་པ་ཅན་བྱས་ལ་བཟུང་ཞིང། སད་འབྱམས་ཀྱང་དེས་གཅོད་དོ། །སད་དུས་
རྡོར་བཟླས་སོགས་བྱས་པས་རླུང་རེ་འགའ་འདུས་ཀྱང། རྟགས་བཞི་དང་སྟོང་པ་རྣམས་ཁྲིགས་ཆགས་མིན་པར་འཆར་བ་དང། སྟོང་པའི་ངོ་བོ་འདོད་པ་བཞིན་མ་ཤར་ན། དེས་གཉིད་ཀྱི་སྟོང་པ་བཞི་འཛིན་པ་ལ་འབད་ནས། དེའི་ཉམས་མྱོང་སྐྱེས་ནུས་
ན་སད་དུས་ཀྱི་རྡོར་བཟླས་སོགས་སྒོམ་པ་ལ་ཚུར་བོགས་འདོན་པ་དང། ཕར་ལ་བོགས་འདོན་པ་གཉིས་ཀ་ཤེས་པ་གནད་ཆེའོ། །འདིའི་སྐོར་ཡང་ཡིད་ཆེས་པའི་ཁུངས་དང་བཅས་པ་རིམ་ལྔ་གསལ་སྒྲོན་དུ་རྒྱས་པར་བཤད་ཟིན་ཏོ།།    ༈    །།གཉིས་

[042B] རྨི་ལམ་བཟུང་བ་དང། རྨི་ལམ་སྦྱང་བ་དང། གཅིག་ཏུ་བྱེད་པའི་བསམ་གཏན་ནོ། །དང་པོ་ལ་གཉིས། རྨི་ལམ་འཛིན་ཐབས་ཀྱི་དབྱེ་བ་དང། རྨི་ལམ་འཛིན་པ་དངོས་སོ། །དང་པོ་ནི། རྨི་ལམ་འཛིན་པ་འདི་ལ་རླུང་སྟོབས་ཀྱིས་འཛིན་པ་དང། འདུན་
པའི་སྟོབས་ཀྱིས་འཛིན་པ་གཉིས་ཡོད་པ་སོ་སོར་ཕྱེད་དགོས་སོ། །དེ་ལ་དང་པོ་ནི་སད་དུས་སུ་རླུང་དྷཱུ་ཏཱིར་ཚུད་ནས་ཐིམ་པ་ལས་སྟོང་པ་བཞི་འདྲེན་ནུས་པ་གཅིག་གིས་བྱེད་པ་ཡིན་ཏེ། བྱེད་ཚུལ་ནི་སྔར་བཤད་པ་ལྟར་གཉིད་ཀྱི་འོད་གསལ་ཐོག་མར་བཟུང་བའི་ཚེ་
གཉིད་ཀྱི་སྟོང་པ་བཞི་ལེགས་པར་ངོ་ཤེས་ནས་སྐྱོང་བ་ན། དེའི་ཕྱི་ལོགས་སུ་རྨི་ལམ་འཆར་བ་ངེས་པར་ཤེས་པས། དེ་ལ་ནི་གཉིད་ཀྱི་སྟོང་པ་རྣམས་འཛིན་པའི་ཐབས་ལས་གཞན་པའི་རྨི་ལམ་འཛིན་ཐབས་མི་དགོས་སོ། །གཉིས་པ་ནི་དེ་འདྲ་བའི་
ནུས་པ་མེད་པ་གཅིག་གིས་སད་དུས་སུ་རྨི་ལམ་ཟིན་ཐབས་ཀྱི་འདུན་པ་སྦྱོང་བ་དང། མགྲིན་པ་ལ་སོགས་པར་དམིགས་པ་གཏོད་པ་ཡིན་ནོ། །དེ་ལ་སྔགས་ཀྱི་ཐུན་མོང་མ་ཡིན་པའི་རྨི་ལམ་འཛིན་ལུགས་གཙོ་བོ་ནི་སྔ་མ་ཡིན་ལ། ཕྱི་མ་ནི་ཐུན་
མོང་བ་ཕལ་པའོ། །འདི་ལ་དོན་ལྔ་མར་མཚུར་གྱི་ལུགས་ཀྱིས་སྙིང་ཁར་དམིགས་པ་གཏད་ནས་རྨི་ལམ་འཛིན་པ་དང། མེས་མཚོན་གྱི་ལུགས་ཀྱིས་མགྲིན་པར་དམིགས་པ་གཏད་ནས་རྨི་ལམ་འཛིན་པའི་ཚུལ་གཉིས་བཤད་ནས། སྙིང་ཁར་གཏོད་
པ་འོད་གསལ་དང་འབྲེལ། མགྲིན་པར་གཏོད་པ་རྨི་ལམ་དང་འབྲེལ་ཞེས་ཟེར་མོད་ཀྱང། རྨི་ལམ་རླུང་སྟོབས་ཀྱི་ཟིན་པ་ཅིག་ཡིན་ན། གཉིད་ཀྱི་སྟོང་པ་བཞི་སྔོན་ལ་བཟུང་ནས་བྱེད་ལ། དེ་ལ་ནི་སྙིང་ཁར་དམིགས་པ་གཏོད་པ་ཡིན་ནོ། །འདུན་པའི་སྟོབས་

[043A]༄༅། །ཀྱིས་འཛིན་དགོས་པ་ཅིག་ཡིན་ན། རྨི་ལམ་ཟིན་པའི་སྔོན་དུ་གཉིད་ཀྱི་སྟོང་པ་བཞི་མི་ཟིན་པས་མགྲིན་པར་གཏོད་དོ། །འོ་ན་རྩ་ཚིག་ལས་མགྲིན་པར་རྨི་ལམ་འཛིན་པའི་གནད་ཡོད་པར་བཤད་པ་དེ། འདུན་པའི་སྟོབས་ཀྱིས་འཛིན་དགོས་
པ་ཁོ་ན་ལ་ཡིན་ནམ་སྙམ་ན། རླུང་སྟོབས་ཀྱིས་རྨི་ལམ་འཛིན་ནུས་པས་ཀྱང། གཉིད་དུ་འགྲོ་ཁར་མགྲིན་པར་དམིགས་པ་གཏད་ན། གནས་དེའི་དྷཱུ་ཏཱིར་རླུང་ཐིམ་ནས་སྟོང་པ་བཞི་སྔོན་དུ་འཆར་བ་ཅིག་ཡོད་མོད་ཀྱང། སྔོན་དུ་སྙིང་ཁར་རླུང་མ་འདུས་པར་མགྲིན་
པར་མི་འདུ་ལ། སྙིང་ཁར་འདུས་ནས་ཐིམ་པ་ལས་བྱུང་བའི་སྟོང་པ་བཞི་འདྲ་བ་གནས་གཞན་དུ་འཆར་མི་ཐུབ་པས། གཉིད་དུ་འགྲོ་ཁར་སྙིང་ཁར་དམིགས་པ་གཏོད་དགོས་སོ། །འོན་ཀྱང་རྨི་ལམ་ཤར་ཟིན་པའི་འོག་ཏུ་གཉིད་ཀྱི་དུས་སུ་རྨི་ལམ་ཡུན་རིང་
བ་ཅིག་འདོད་ན་སྔོན་ལ་མགྲིན་པར་དམིགས་པ་གཏད་དེ་སེམས་ཡུད་ཅིག་བཟུང་ན་རྨི་ལམ་གྱི་ངང་ནས་དགེ་སྦྱོར་སྐྱོང་བ་རྒྱུན་རིང་བ་ཅིག་འབྱུང་བའི་དབང་དུ་བྱས་ནས། རྨི་ལམ་གྱི་དགེ་སྦྱོར་གྱི་གནད་མགྲིན་པར་ཡོད་པར་བཤད་དོ། །གཉིས་པ་ནི་རླུང་སྟོབས་
ཀྱིས་ཟིན་པ་ཡིན་ན། རྨི་ལམ་མ་ཤར་བའི་སྔོན་ནས་ཕྱི་ལོགས་སུ་རྨི་ལམ་འཆར་བ་ཤེས་ཏེ། དེ་ཡང་ལུགས་མཐུན་གྱི་གཉིད་ཀྱི་སྟོང་པ་བཞི་པའམ། ཡང་ན་གཉིད་ཀྱི་ལུགས་ཟློག་གི་སྟོང་པ་ཐ་མ་ནས་རྨི་ལམ་འབྱུང་བར་འགྱུར་བ་ཤེས་པ་དེས་རྨི་ལམ་བཟུང་བས་
ཆོག་གོ་འདུན་པའི་སྟོབས་ཀྱིས་འཛིན་དགོས་པ་ཡིན་ནོ། སྤྱིར་ལམ་སྒོམ་པ་ལ་མི་ལྟོས་པར་གཞི་དུས་ནས་ཀྱང་རྨི་ལམ་གསལ་བའི་རིགས་འགའ་ཞིག་ལ། རྨི་ལམ་ཟིན་པ་མང་པོ་འོང་བས་རྨི་ལམ་ཟིན་པ་ཙམ་ཞིག་ལམ་བསྒོམས་ནས་བསྒྲུབ་མི་དགོས་

[043B] དེ་བཞིན་དུ་བྱ་བ་འགའ་ཞིག་ལ་སད་དུས་སུ་འདུན་པ་དྲག་པོ་ཡོད་ན། རྨི་ལམ་ན་དེ་འབྱུང་བ་ཡང་མང་བའི་གནད་ཀྱིས། ཉིན་པར་རྨི་ལམ་ཟིན་པའི་དྲན་འདུན་དྲག་པོ་རྒྱུན་ཆགས་པ་བཏང་ནའང་རྨི་ལམ་ཟིན་པ་སྐྱེད་ནུས་པས། དེ་ཙམ་ཞིག་སྐྱེད་དཀའ་བ་མིན་ནོ། །
འདི་ལ་རྨི་ལམ་མ་ཤར་ན། རྨི་ལམ་གྱི་དགེ་སྦྱོར་གྱི་གཞི་སྟོར་བས་འཆར་བ་ཅིག་དགོས་ལ། རྨི་ལམ་བྱུང་ཡང་མི་གསལ་བའི་རིགས་ཡིན་ན་ཟིན་དཀའ་བས། རྨི་ལམ་གསལ་པོ་འཆར་བ་ཅིག་དགོས་ཏེ། རྨི་ལམ་གསལ་བ་ན་སད་རྗེས་སུ་རྨི་ལམ་ཀུན་མི་བརྗེད་
པར་བཤད་རྒྱུ་འོང་བའོ། །དེས་ན་དང་པོ་ནས་རྨི་ལམ་ཤིན་ཏུ་གསལ་བ་དང། དེ་མིན་ཀྱང་གནས་དབེན་པ་ལ་སོགས་པ་རིག་པ་དངས་པའི་རྒྱུའི་ཁྱད་པར་ཚོགས་པའི་སྐབས་དང། མཚན་གཅིག་གིའང་ཐོ་རངས་ཀྱི་དུས་ལྟ་བུ་རིག་པ་ནམ་གསལ་བའི་དུས་སུ་
རྨི་ལམ་ཟིན་པར་སླ་བ་ཡིན་ནོ། །དེའི་ཕྱིར་ཉིན་པར་གྱི་དྲན་འདུན་དྲག་པོ་དེས་བཞག་པའི་བག་ཆགས་རྨི་ལམ་གྱི་དུས་སུ་སད་ཐུབ་པ་ལ་ནི། རྨི་ལམ་གྱི་དུས་ཀྱི་ཤེས་པ་ཤིན་ཏུ་གསལ་བ་ཅིག་དགོས་པས། དེའི་ཐབས་ཀྱང་ཉིན་མོ་བསྒྲུབ་དགོས་སོ། །དེ་ནི་
མན་ངག་རྣམས་ལས་བཤད་པ་ལྟར་མགྲིན་པ་དང་སྨིན་མཚམས་སུ་ཤེས་པ་གཏོད་པ་དང། དམིགས་ཡུལ་ཤིན་ཏུ་འཚེར་བའི་རྣམ་པ་ཅན་སྒོམ་པ་དང། རླུང་སྦྱོར་བྱས་ནས་རིག་པ་དངས་སྙིགས་འབྱེད་པ་སོགས་ཡིན་ནོ། །ཉལ་ཁར་མགྲིན་པ་དང་དཔྲལ་
བ་སོགས་སུ་དམིགས་པ་གཏད་ན། སྙིང་ཁར་རླུང་འདུ་ཚབས་ཆུང་བས་གཉིད་སྲབ་པའི་གནད་ཀྱིས་རིག་པ་གསལ་བར་སླ་བ་དང། ཉལ་ཁར་མགྲིན་པར་སེམས་བཟུང་བ་གོམས་པས་ཀྱང་ད་གཟོད་རྨི་ལམ་ཤར་བ་ན་རྨི་ལམ་ཡུན་རིང་ངོ། །དེ་ལྟར་

[044A]༄༅། །སྔར་བཤད་པ་ལྟར་དུ་རྨི་ལམ་གྱི་གདམས་ངག་གི་གནད་རྣམས་ལ་གོ་བ་ལེགས་པར་བཙལ་ནས་བྱས་ན། རྣམ་པར་དག་པའི་མྱོང་བ་ཅན་མཁས་པར་འགྲོ་ཡི་གཞན་དུ་ན་མྱོང་བ་ཅུང་ཟད་སྐྱེས་ཀྱང་ཐོམས་སེ་བ་ལས་མི་འོང་སྟེ། མན་
ངག་གཞན་རྣམས་ལའང་དེ་དང་འདྲའོ། །རྨི་ལམ་འཛིན་པ་ལའང་རང་ལྷར་སྒོམ་པ་དང། གནད་བཞི་ཚང་བ་དང། བླ་མའི་རྣལ་འབྱོར་བསྒོམས་ཏེ་མཆོད་ནས་རྨི་ལམ་མང་པོ་དང། གསལ་པོ་དང། བཟང་པོ་རྨི་བ་དང། རྨི་ལམ་ཟིན་པ་དང། ཟིན་ནས་
ཀྱང་རྨི་ལམ་གྱི་དགེ་སྦྱོར་རྣམས་རྒྱུད་ལ་སྐྱེ་བའི་འགལ་རྐྱེན་ཞི་ཞིང་མཐུན་རྐྱེན་ཚང་བའི་གསོལ་བ་དྲག་པོ་མང་དུ་འདེབས་པ་དང། ཡི་དམ་དང་བཀའ་སྡོད་ལའང་གཏོར་མ་ཕུལ་ནས་འཕྲིན་ལས་དྲག་ཏུ་བཅོལ་ཞིང་མཚམས་དམ་པར་བྱའོ། །དེ་
ནས་ཉིན་པར་དྲན་པ་རྒྱུན་ཆགས་ཀྱིས་བཟུང་བ་ནི། ད་ལྟར་གྱི་སྣང་བ་འདི་རྣམས་རྨི་ལམ་གྱི་སྣང་བར་འདུག་སྙམ་པ་དང། དེ་རྨི་ལམ་ལ་རྨི་ལམ་དུ་ངོ་ཤེས་པར་བྱ་སྙམ་པའི་འདུན་པ་དྲག་པོ་ཡང་ཡང་སྦྱང། གཞན་ཡང་ད་གཟོད་རྨི་ལམ་བྱུང་བའི་དུས་
སུ་ཅི་ནས་ཀྱང་རྨི་ལམ་དུ་ངོ་ཤེས་པར་བྱས་ལ་རྨི་ལམ་གྱི་དགེ་སྦྱོར་བསྐྱང་པར་བྱའོ་སྙམ་པའི་འཕེན་པ་དྲག་པོ་མང་པོ་སྦྱང། ཁྱད་པར་དུ་ཉལ་ཁར་རྒྱུན་ལྡན་དུ་སྦྱང་སྟེ། རྨི་ལམ་གསལ་ན་འདི་གཅིག་པུས་ཀྱང་ཟིན་པར་འགྱུར་རོ། །མཚན་མོ་མན་ངག་
བཙན་ཐབས་ཀྱིས་བཟུང་བ་ལ་གཉིས་ལས། རྟེན་ཅན་ནི་མགྲིན་པར་པདྨ་འདབ་མ་བཞི་པའི་ལྟེ་བ་ལ་ཨ་ཤད་ཀྱི་རྣམ་པ་ཅན་གསལ་གདབ་དེ་ནས་རྨི་ལམ་ལ་རྨི་ལམ་དུ་ངོ་ཤེས་པར་བྱའོ་སྙམ་པའི་འཕེན་པ་བཏང་ལ། ཨ་ལ་དམིགས་པ་གཏད་པའི་

[044B] །འདབ་མ་བཞི་ལ་ཨ་ནུ་ཏ་ར་བཀོད་ནས་རིམ་པ་བཞིན་དུ་དམིགས་པའི་མན་ངག་ནི་གཉིས་མེད་རྣམ་རྒྱལ་རྫུས་མ་ལས་འབྱུང་མོད་ཀྱང། དེ་ལ་ནུས་པ་ལྷག་པོ་མི་སྣང་བས་མ་བྲིས་སོ། །སད་པ་ན་བལྟས་པས་མ་ཟིན་པར་འདུག་ན་
ཡང་སྔར་བཞིན་དུ་བྱེད་པ་ཡིན་ཏེ། དེ་ལྟར་ནུབ་གཅིག་དང་སོ་སོ་ལ་མང་དུ་བྱའོ། །རྨི་ལམ་ཟིན་པ་ན་མྱུར་པོར་སད་པའི་སད་འབྱམས་གཅོད་པ་མང་དུ་བཤད་ཀྱང། གཙོ་བོ་ནི་རླུང་སྟོབས་ཀྱིས་ཟིན་པ་ཡིན་ན། མགྲིན་པའི་ཨ་ལ་གཏོད་པ་ཉིད་གནད་ཆེ། དེ་ལྟ་མིན་
ནའང་དེར་དམིགས་པ་གཏོད་པའི་སྒོ་ནས་སེམས་འཛིན་པ་ལ་གོམས་པ་ཡོད་ན་དེ་ཀ་བྱ་ཞིང། སྔར་གོམས་པ་མེད་ནའང་གོམས་སུ་གཞུག་གོ་རྟེན་མེད་ནི་འཕེན་པ་བཏང་ནས་མགྲིན་པའམ་སྙིང་ཁ་གང་རུང་དུ་རླུང་བུམ་པ་ཅན་བཟུང་སྟེ། སེམས་ཀྱང་དེར་
གཏོད་པ་ཡིན་གསུང་ངོ། །མགྲིན་པའི་གནད་ལ་བརྟེན་ནས་རྨི་ལམ་བཙན་ཐབས་སུ་བཟུང་བ་ནི། རང་རྡོ་རྗེ་འཆང་དམ་ཚིག་པར་གསལ་བའི་མགྲིན་པར་པདྨའི་ལྟེ་བ་ལ་རང་འདྲའི་ཡེ་ཤེས་སེམས་དཔའ་མཚོན་གང་པ་གཅིག་བསྒོམ། དེའི་ཐུགས་ཀར་ཐིག་
ལེ་ཡུངས་འབྲུ་ཙམ་ཅིག་བསམ། ཐིག་ལེ་ལས་བདུད་རྩི་ཟགས་པས་ལུས་ཐམས་ཅད་བདེ་བས་ཁེངས་ཏེ། སེམས་དཔའ་གཉིས་ཐིག་ལེ་ལ་བསྡུས་ལ་རྨི་ལམ་ལ་རྨི་ལམ་དུ་ངོ་ཤེས་པར་བྱའོ་སྙམ་དུ་བསམས་ཏེ། ཐིག་ལེ་ལ་དམིགས་པ་གཏད་ནས་
གཉིད་ལོག་གོ་བླ་མ་ཁ་ཅིག་ནི་ནཱ་རོ་ཆོས་དྲུག་ལས་འབྱུང་བའི་རྨི་ལམ་གྱི་འབྱམས་གཅོད་མང་པོ་འདིའི་གདམས་ངག་ཏུ་མཛད་པར་སྣང་ངོ།།    ༈    །།གཉིས་པ་ལ་གཉིས། རྨི་ལམ་གྱི་དགེ་སྦྱོར་གཙོ་བོར་གང་ལ་སྦྱང་བ་དང། སྦྱངས་ཐབས་

[045A]༄༅། །གཞན་ཡང་བསྟན་པའོ། །དང་པོ་ནི། རླུང་སྟོབས་ཀྱིས་འཛིན་ནུས་པ་ཡིན་ན་ལུགས་མཐུན་གྱི་སྟོང་པ་བཞི་པ་ལས་ལྡང་བར་རྩོམ་པ་ན། ངས་གཉིད་ཆོས་ཀྱི་སྐུ་ལས་རྨི་ལམ་ལོངས་སྐུར་ལྡང་བར་བྱའོ་སྙམ་དུ་བསམས་ལ། འོད་གསལ་
གྱི་ངང་ནས་རྡོ་རྗེ་འཆང་ཡབ་ཡུམ་གྱི་སྐུར་ཡུད་ཙམ་གྱིས་ལྡང་བར་བྱའོ། །རྨི་ལམ་མ་ཤར་བའི་གཉིད་ཀྱི་དགེ་སྦྱོར་གྱི་གཙོ་བོ་ནི། གཉིད་ཀྱི་འོད་གསལ་ཉིད་སྐྱོང་བ་ཡིན་པ་དེ་བཞིན་དུ། རྨི་ལམ་གྱི་དགེ་སྦྱོར་གྱི་གཙོ་བོ་ཡང་འོད་གསལ་གྱི་ངང་ནས་རྨི་ལམ་
གྱི་སྒྱུ་ལུས་རྡོ་རྗེ་འཆང་གི་སྐུར་ལྡང་བ་དང། ལངས་ནས་སྒྱུ་མ་ལྟ་བུའི་སྐུའི་ཏིང་ངེ་འཛིན་སྒོམས་པ་སོགས་ཡིན་ཏེ། སད་དུས་སུ་རླུང་ཐིམ་པ་ལས་བྱུང་བའི་སྟོང་པ་བཞི་སྒོམ་པ་དང། དེའི་མཐར་ལྷའི་སྐུར་ལྡང་བའི་བདེན་གཉིས་དང་རྗེས་སུ་མཐུན་པའི་
རྫོགས་རིམ་སྒོམ་པའི་ལམ། ཆེས་ཆེར་ཁྱད་ཞུགས་པར་བྱ་བའི་དོན་དུ་གཉིད་དུས་སུ་སྟོང་པ་བཞི་དང་རྨི་ལམ་གྱི་སྒྱུ་ལུས་སྒོམ་པ་ཡིན་པའི་ཕྱིར་རོ།། །།དེས་ན་སད་དུས་སུ་ཚུལ་དེ་གཉིས་ལན་དུ་མར་སྒོམ་པ་བཞིན་དུ། གཉིད་
དུས་སུ་ཡང་དང་པོར་གཉིད་ཀྱི་སྟོང་པ་བཞི་བསྒོམས་པའི་མཐར་རྨི་ལམ་འཆར་བ་ན། རྨི་ལམ་གྱི་ལུས་སྒྱུ་མའི་སྐུར་ལྡང། སླར་ཡང་གཉིད་ཀྱི་འོད་གསལ་འཛིན་པའི་མན་ངག་བྱས་ནས་དེ་གཉིས་སྤེལ་མར་སྒོམ་པ་ཡིན་ནོ། །སད་དུས་ཀྱི་ཚུལ་
གཉིས་བསྒོམས་པས་ཀྱང་གཉིད་དུས་ཀྱི་ཚུལ་གཉིས་སྒོམ་པ་ཆེས་ཁྱད་ཞུགས་ཏེ། ཕན་ཚུན་དུ་ནུས་པ་ཁྱད་པར་ཅན་འདེན་བ་ཤེས་པར་བྱའོ། །རྨི་ལམ་འདུན་པའི་སྟོབས་ཀྱིས་འཛིན་དགོས་པས་ནི་སྔར་ལྟར་བྱེད་མི་ནུས་པས། ཐོག་མར་

[045B] །གཉིས་པ་ནི། སྒྱུ་མའི་རྣམ་ཐར་སྦྱོང་བ་ལ་གཉིས་ལས་འཇིག་རྟེན་པའི་རྣམ་ཐར་ལ་སྦྱོང་བ་ནི། སྔར་མེད་པ་གསར་དུ་སྤྲུལ་པ་དང། སྔར་ཡོད་པ་རྣམ་པ་གཞན་དུ་བསྒྱུར་བའི་སྤྲུལ་སྒྱུར་སྣ་
ཚོགས་ལ་སློབ་པ་དང། མེ་དང་ཆུ་དང་གཡང་ལ་མཆོང་བ་སོགས་བྱས་ནས་ཉམ་ང་བ་དང། བག་ཚབ་མེད་པར་བྱེད་པ་དང། ལྷ་དང་མིའི་ཡུལ་ལ་སོགས་པའི་གནས་བལྟ་བའི་འཕེན་པ་བཏང་ནས་དེར་འགྲོ་བ་དང། ནམ་མཁའ་ལ་འཕུར་ནས་འགྲོ་བ་སོགས་
སྣ་ཚོགས་པའི་རྩལ་སྦྱོང་བའོ། །འཇིག་རྟེན་ལས་འདས་པའི་རྣམ་ཐར་ལ་སྦྱོང་བ་ནི་བདེ་བ་ཅན་དང། མངོན་དགའ་དང། འོག་མིན་སོགས་སངས་རྒྱས་ཀྱི་ཞིང་དག་པ་དང། དེར་བཞུགས་པའི་སངས་རྒྱས་བྱང་སེམས་བལྟ་བ་དང། མཆོད་པ་དང་
ཆོས་ཉན་པ་སོགས་ཀྱི་འཕེན་པ་བཏང་ནས་དེ་རྣམས་སྒྲུབ་པའོ། །འདི་དང་གོང་མ་གཉིས་ཀར་ཕྱག་རྒྱ་མ་དང་མཉམ་པར་སྦྱར་ནས་དགའ་བ་བཞི་སྐྱེད་པ་སོགས་བྱེད་པར་ཡང་མན་ངག་ལས་འབྱུང་ངོ། །འདི་རྣམས་ལ་རླུང་སྟོབས་ཀྱིས་རྨི་ལམ་ཟིན་པ་ཡིན་ན། །
རླུང་ལེགས་པར་བྱང་བའི་གནད་ཀྱིས། འདུན་པ་གང་བཏང་ཕལ་མོ་ཆེ་འདོད་པ་བཞིན་བྱ་བར་སླ་ལ། དེ་འདྲ་བའི་ནུས་པ་མ་ཐོབ་པས་ནི་གོམས་པ་མང་དུ་དགོས་སོ། །དེ་གཉིས་ཀས་དག་པའི་སྣོད་བཅུད་མཐོང་བ་སོགས་ནི་དེ་དག་དང་རྣམ་པ་འདྲ་བ་ཙམ་
འགའ་ཞིག་ཤར་བར་ཟད་ཀྱི་དངོས་མཐོང་བ་སོགས་སུ་བཞག་པར་དཀའོ། །ལུང་སྟོན་ལ་ཡང་ཕྱི་མའི་ལུང་སྟོན་འགའ་རེ་བདེན་པར་སྣང་ཡང་ཕལ་མོ་ཆེ་ངེས་པ་མེད་ལ། སྔ་མ་ཡིན་ན་རྨི་ལམ་གྱི་དགེ་སྦྱོར་གྱི་གནད་གཞན་འགའ་ཞིག་དང། རླུང་
[046A]༄༅། །བྱང་བའི་གནད་གཞན་འགའ་ཞིག་ལ་བརྟེན་ནས་མི་འཁྲུལ་བ་བྱ་བའི་ཐབས་ཤིག་ཡོད་པར་སྣང་ངོ། །གསུམ་པ་ནི། དེ་ལྟར་སྦྱངས་པ་ཐམས་ཅད་ཀྱང་རང་བཞིན་མེད་པར་རྟགས་པའི་ལྟ་བའི་སྟེང་ནས་རྨི་ལམ་གྱི་དེ་ཁོ་ན་ཉིད་
སྒོམ་པ་ཅིག་དགོས་ལ། དེའི་ཚུལ་ནི་རྨི་ལམ་གྱི་བུམ་པ་དང་སྣམ་བུ་སོགས་དེ་དག་ཏུ་སྣང་ཡང། དེའི་ངོ་བོས་སྟོང་པར་རྟོགས་པ་ནི། རྨི་ལམ་ལ་རྨི་ལམ་དུ་ངོ་ཤེས་པ་ན་འབྱུང་ཡང། དེ་ཙམ་གྱིས་རྨི་ལམ་གྱི་རང་བཞིན་མེད་པ་རྟོགས་པ་ནི་མིན་ཏེ། དཔེར་
ན་སད་དུས་སུ་མེ་ལོང་ལ་ཤར་བ་བཞིན་དུ་སྣང་བ་བཞིན་གྱིས་སྟོང་པར་རྟོགས་ཀྱང་གཟུགས་བརྙན་གྱི་དེ་ཁོ་ན་ཉིད་རྟོགས་པ་མིན་པ་བཞིན་ནོ། །དེས་ན་རྨི་ལམ་ལ་རྨི་ལམ་དུ་མ་ཤེས་པར་འཁྲུལ་བ་ནི། བྱིས་པ་ཆུང་ངུས་བྱད་བཞིན་གྱི་གཟུགས་བརྙན་ལ་
བྱད་བཞིན་དངོས་ཡིན་པ་དང་འཛིན་པ་དང་འདྲ། རྨི་ལམ་ལ་རྨི་ལམ་དུ་ཤེས་པ་ནི་རྒན་པོ་བརྡ་ལ་བྱད་པས་བྱད་བཞིན་དུ་སྣང་ཡང་བྱད་བཞིན་གྱིས་སྟོང་པར་ཤེས་པ་དང་འདྲ། བྱད་བཞིན་གྱི་གཟུགས་བརྙན་བྱད་བཞིན་གྱིས་སྟོང་པ་དཔེར་བྱས་ནས་ཆོས་གཞན་རྣམས་
ཀྱང་དེ་བཞིན་དུ་རང་གི་ངོ་བོ་ཉིད་ཀྱིས་གྲུབ་པའི་རང་བཞིན་མེད་པར་ཤེས་པར་བྱེད་པ་བཞིན་དུ། རྨི་ལམ་ལ་རྨི་ལམ་དུ་ཤེས་པ་དེ་དཔེར་བླངས་ནས། ཆོས་གཞན་ཐམས་ཅད་ཀྱང་འདི་དང་འདྲ་བར་བདེན་པར་གྲུབ་པ་ཅུང་ཟད་ཀྱང་མེད་དོ་སྙམ་དུ་ངེས་
པར་བྱ་སྟེ། བདེན་འཛིན་གྱིས་ཇི་ལྟར་བཟུང་བ་ལེགས་པར་ཤེས་ནས། དེས་བཟུང་བ་ལྟར་མེད་པའི་རྒྱུ་མཚན་ཡང་དག་རྣམས་ཤེས་དགོས་སོ། །དེ་ནི་རྨི་ལམ་ནའང་ཆོས་ཐམས་ཅད་རྨི་ལམ་ལྟ་བུར་བལྟ་བར་གསུངས་པའི་དོན་ཏེ། སྔགས་དང་

[046B] །འདིར་དེ་གཞིར་བཟུང་ནས་ཐུན་མོང་མ་ཡིན་པ་ནི་འོད་གསལ་དང་གཅིག་ཏུ་བྱེད་པ་ཡིན་ལ། དེ་ནི་རང་རྡོ་རྗེ་འཆང་ཡབ་ཡུམ་དུ་གསལ་བར་བསྒོམས་ལ། དེ་ནས་རྗེས་གཞིག་གི་བསམ་གཏན་གྱིས་རྨི་ལམ་གྱི་སྣོད་བཅུད་ཀྱི་
སྣང་བ་ཐམས་ཅད་སྡུད་པ་དང། རང་ཡང་འོད་གསལ་དུ་འཇུག་པ་འཆད་པ་ལྟར་བྱས་ན། སད་དུས་ཀྱི་ཡིད་ངོའི་སྣང་བ་དང་རྨི་ལམ་གྱི་ཡིད་ངོའི་སྣང་བ་གཉིས་ཕྱི་མ་སྡུད་པ་ཆེས་སླ་བ་དང། དེའི་དུས་སུ་རླུང་ཤིན་ཏུ་རགས་པ་འགའ་ཞིག་ཀྱང་ཐིམ་ཡོད་པའི་གནད་ཀྱིས་
སླར་ཡང་རླུང་སྙིང་ཁར་འདུ་ཞིང་རྨི་ལམ་གྱི་སྣང་བ་མི་འཆར་བར་གཉིད་དུ་འགྲོའོ། །དེའི་ཚེ་གཉིད་ཀྱི་སྟོང་པ་རྣམས་ཅུང་ཟད་ངེས་ནུས་ལ། ལན་འགའ་ཟུང་ལ་ངེས་མ་ནུས་ནའང། དེ་གོམས་པར་བྱས་པ་ན་རྣམ་པ་གསལ་པོར་གཉིད་ཀྱི་སྟོང་པ་རྣམས་ངེས་
ནུས་པ་ཅིག་འོང་ངོ། །དེའི་སྡུད་རིམ་དང་སྟོང་པ་རྣམས་རེ་བརྟན་བྱུང་ན། ཉིན་མོ་སྙིང་ཁར་མི་ཤིགས་པ་སྒོམ་པ་སོགས་ལའང་བོགས་ཐོན་པར་འགྱུར་ཞིང། མཚན་མོའི་གཉིད་ཀྱི་སྟོང་པ་རྣམས་གཉིད་དུ་ཐོག་མར་འགྲོ་བའི་མཚམས་ནས་མ་ཟིན་ཀྱང་
རྨི་ལམ་ཟིན་པའི་རྗེས་ནས་སྔར་བཞིན་བྱས་པས་ཁྱད་པར་ཅན་ཟིན་པར་འགྱུར་རོ། །དེའི་མཐར་འོད་གསལ་གྱི་ངང་ནས་རྨི་ལམ་གྱི་ལུས་སྒྱུ་མའི་སྐུར་ལྡང་བ་སྔར་བཤད་པ་བཞིན་དུ་བྱའོ། །དེ་བརྟེན་ནས་འདི་དང་སྔ་མ་གཉིས་ཀ་ལ་རྨི་ལམ་གྱི་ལུས་སྒྱུ་མའི་
སྐུར་ལྡང་ལུགས་ཁྱད་པར་ཅན་ཅིག་སྣང་བ་དེ་བླ་མས་ཞིབ་ཏུ་བསྟན་པར་བྱ་སྟེ། དེ་ནི་རྨི་ལམ་གྱི་གདམས་ངག་གི་ཡང་སྙིང་པོ་ཡིན་ལ་ཁྱད་པར་དུ་རྨི་ལམ་ལ་བརྟེན་ནས་བར་དོ་སྒྱུ་མ་ཟིན་པའི་ཐབས་བླ་ན་མེད་པ་ཡང་ཡིན་ནོ། །དེས་ན་རྨི་ལམ་རླུང་གི་

[047A]༄༅། །སྟོབས་ཀྱིས་མི་ཟིན་པས་ཀྱང། འདུན་པའི་སྟོབས་ཀྱིས་ཟིན་པ་བརྟན་པ་དང། སད་འབྱམས་ལེགས་པར་བཅད་དེ་རྨི་ལམ་རིང་དུ་འོང་བ་བྱ་ནུས་པའི་མཚམས་ནས། རྨི་ལམ་དང་འོད་གསལ་གཅིག་ཏུ་བྱེད་པའི་གདམས་ངག་འདིའི་གནད་
ཤེས་ནས་གོམས་པར་བྱས་ན། ཉིན་པར་གྱི་རླུང་འདུ་བ་མྱུར་དུ་འགྲོ་བའི་ཐབས་ཁྱད་པར་དུ་འཕགས་པ་ཅིག་ཏུ་མཐོང་ངོ། །གཉིད་ཀྱི་སྟོད་ལ་གཉིད་ཆོས་སྐུ་དང་བསྲེ་བ་དང། བར་དུ་རྨི་ལམ་ལོངས་སྐུ་དང་བསྲེ་བ་དང་ཐ་མར་སང་བ་སྤྲུལ་སྐུ་དང་བསྲེ་བ་སྟེ་
གཉིད་ཀྱི་སྐོར་གྱི་བསྲེ་བ་གསུམ་གྱི་རྣམ་གཞག་མང་པོ་ཞིག་ནི་རིམ་ལྔ་གསལ་སྒྲོན་དུ་བཤད་ཟིན་ལ། བླ་མས་ཞིབ་ཏུ་བཤད་དགོས་པ་འགའ་ཞིག་ཀྱང་ཡོད་དོ།།    ༈    །།གཉིས་པ་བར་དོ་སྒྱུ་མ་ལ་གསུམ། བཟུང་བ་དང། སྦྱང་བ་དང། གཅིག་
ཏུ་བྱེད་པའི་བསམ་གཏན་ནོ། །དང་པོ་ལ་གཉིས། འཛིན་པ་པོའི་གང་ཟག་གི་དབྱེ་བ། དེ་རྣམས་ཀྱིས་ཇི་ལྟར་འཛིན་པའི་ཚུལ་ལོ། །དང་པོ་ནི། བར་དོ་སྒྱུ་མ་འཛིན་པ་འདི་ལ་གང་ཟག་རྣམ་པ་གསུམ་ཡོད་དོ། །རབ་ནི་ཞལ་ལུང་དང་སྤྱོད་བསྡུས་དང་སྒྲོན་
གསལ་ལས་གསུངས་པ་ལྟར་འཆི་བའི་མཐར་བར་དོ་དེ་འོང་བའི་དོད་ལ་སྒྱུ་མའི་ལོངས་སྐུ་གྲུབ་ནས། རྟེན་དེ་ལ་འཚང་རྒྱ་བ་གཅིག་སྟེ། འདི་ལ་བོད་ཀྱི་མཁས་པ་སྔ་མ་རྣམས་ལེ་ལོ་ཅན་བར་དོར་འཚང་རྒྱ་བ་ཞེས་པའི་ཐ་སྙད་མཛད་དེ། ལེ་ལོ་མེད་ཀྱང་ཚེ་
འདིར་སྤྱོད་པ་བྱེད་པའི་ཡོ་བྱད་མ་ཚང་བ་བར་དོར་འཚང་རྒྱ་བ་གཅིག་ཀྱང་ཡོད་པས། མིང་དེ་ནི་ཕྱོགས་གཅིག་གིས་བཏགས་པའོ། །འདི་ལ་ཚེ་འདིར་ལམ་གྱི་རྟོགས་པ་ཇི་ཙམ་ཞིག་ཐོབ་པ་དགོས་སྙམ་ན། རིམ་པ་དང་པོ་ཕྲ་རགས་གཉིས་མཐར་ཕྱུང་

[047B] རྒྱས་པར་རིམ་ལྔ་གསལ་སྒྲོན་དུ་བཤད་ཟིན་ཏོ། །གང་ཟག་འབྲིང་ནི་རླུང་དྷཱུ་ཏཱིར་ཚུད་ནས་ཐིམ་པ་ལས་བྱང་བའི་སྟོང་པ་བཞི་སྐྱེད་པ་བྱེད་པ་ཅིག་ཡིན་ནོ། །འདི་ལ་ཡང་འོག་
སྒོའི་ཕྲ་མོ་བསྒོམས་སྟོབས་ཀྱིས་དེ་ནུས་པ་ལུས་དབེན་གྱི་སྐབས་ལྟ་བུ་དང། ངག་དབེན་གྱི་སྐབས་ལྟར་སྙིང་ཁའི་དྷཱུ་ཏཱིར་ཐིམ་སྟོབས་ཀྱིས་ནུས་པ་སོགས་མང་དུ་ཡོད་ལ། དེ་ལྟར་ནུས་པའི་སྟེང་ནས་གཉིད་ཀྱི་སྟོང་པ་དང་ལེགས་པར་བསྲེ་ནུས་ན་ནི་ཤིན་ཏུ་བསྔགས་
ཏེ། གཉིད་ཀྱི་སྟོང་པ་དང་བསྲེ་བ་ནི་རླུང་སྟོབས་ཀྱིས་འཆི་བའི་སྟོང་པ་དང་བསྲེ་བའི་ཚད་འཛིན་ལྟ་བུ་ཡིན་པའི་ཕྱིར་རོ། །དེ་ལ་ནི་གཉིད་ཤིན་ཏུ་འཐུག་པའི་སྐབས་སུ་ཡང་དེའི་སྟོང་པ་དང་བསྲེ་ནུས་ན་ལེགས་པར་མངོན་ནོ། །ཐ་མ་ནི། དབང་རྫོགས་པར་ཐོབ་ཅིང་དམ་
ཚིག་དང་སྡོམ་པ་བསྲུང་བ། རིམ་པ་དང་པོའི་རྣལ་འབྱོར་ལ་བརྩོན་ཞིང་རྫོགས་པའི་རིམ་པ་སྒོམ་པ་ཞིག་གིས་འཆི་བའི་དུས་སུ་ས་ཆུ་ལ་ཐིམ་པའི་རྟགས་ནས་འཆི་བའི་འོད་གསལ་དངོས་གཞི་འཆར་བའི་རིམ་པ་དང། དེ་ལས་ལངས་པའི་དེ་མ་ཐག་ཏུ་བར་དོ་
འགྲུབ་པའི་རིམ་པ་ལེགས་པར་ཤེས་ནས། ད་ལྟ་ཉིན་རེ་བཞིན་དེའི་གདམས་ངག་རྣམས་སྦྱོང་བ་ཡིན་ཏེ། འདི་ནི་རྨི་ལམ་འདུན་པའི་སྟོབས་ཀྱིས་འཛིན་པ་དང་འདྲ་སྟེ། འཆི་བའི་འོད་གསལ་རླུང་སྟོབས་ཀྱིས་མི་ཟིན་ཀྱང། དེའི་གདམས་ངག་ལ་གོམས་པའི་
སྟོབས་ཀྱིས་འཇུག་པའི་ཕྱིར་རོ། །དེ་རྣམས་མིན་པའི་ཚེ་འདིར་སེམས་གནས་བརྟན་པོའི་གོམས་པ་ཤས་ཆེ་བས་ཀྱང། འཆི་བ་ལ་ཉེ་བའི་ཚེ་ཏིང་ངེ་འཛིན་དེ་ཡིད་ལ་བྱས་ན། དེའི་རྒྱུན་འབྱུང་བར་མངོན་ཏེ། ཆེ་འདིར་གང་གོམས་པ་བརྟན་ཆ་ཆེ་བའི་དགེ་བའི་

[048A]༄༅། །སེམས་དྲན་ན། འཆི་སྲིད་ཀྱི་སྔ་ལོགས་བར་དུ་འཇུག་པར་གསུངས་པའི་ཕྱིར་རོ། །འོན་ཀྱང་འདི་ནི་གཉིད་ཀྱི་འོད་གསལ་གྱི་སྐབས་སུ་བཤད་པ་ལྟར་ཏིང་ངེ་འཛིན་ཐུན་མོང་བ་ཡིན་ནོ། །གཉིས་པ་ནི། གང་ཟག་དང་པོས་ནི་ཚེ་འདིར་སྟོང་པ་བཞི་འདྲེན་
པའི་གདམས་ངག་བསམ་གཏན་གཉིས་གང་རུང་གི་རྣལ་འབྱོར་བྱེད་ཅིང། འཆི་བའི་འོད་གསལ་དོན་དམ་དང་བསྲེ་བ་དང། དེ་ལས་ལངས་པའི་དེ་མ་ཐག་འོད་གསལ་གྱི་རླུང་སེམས་ལས་གཞན་ལ་བར་དར་སྐྱེ་བའི་དོད་ལ་ལོངས་སྐུ་སྒྱུ་མའི་ལུས་སུ་ལྡང་བར་
བྱའོ་སྙམ་པའི་འཕེན་པ་བཏང་ན། ཇི་ལྟར་འཕེན་པ་བཏང་བ་བཞིན་དུ་འགྲུབ་པར་གསུངས་སོ། །གང་ཟག་འདིས་སྔོན་ལ་བར་དོ་རང་ཀ་བ་གྲུབ་ནས་དེའི་རྟེན་ལ་ལམ་བསྒོམས་ནས་འཚང་རྒྱ་བ་མིན་གྱི་སྔར་ལྟར་ཡིན་ལ། འཆི་བའི་འོད་གསལ་མངོན་དུ་བྱས་པ་ན་
དོན་དམ་བདེན་པ་མངོན་སུམ་དུ་རྟོགས་པ་མིན་པ་སོགས་ཀྱང་གཞན་དུ་རྒྱས་པར་བཤད་ཟིན་ཏོ། །དེ་ལྟ་ནའང་བར་དོར་འཚང་རྒྱ་བའི་ཐ་སྙད་བྱེད་པ་མི་འགལ་ཏེ། རིམ་ལྔར་ཚེ་འདིར་གྲུབ་པའི་སྒྱུ་ལུས་ལ་བར་དོར་གསུངས་པ་བཞིན་ནོ། །འདི་ལ་བར་དོའི་ཚེ་ཚད་ཞག་ཞེ་དགུ་
སོགས་རྩི་བའི་དོན་མེད་དོ། །གང་ཟག་ཕྱི་མ་གཉིས་ཀྱིས་ནི་འཆི་བ་ལ་ཉེ་བའི་སྔོན་རིག་པ་གསལ་བ་ན། ཟང་ཟིང་ཡོངས་སུ་བཟུང་བ་ཐམས་ཅད་བསོད་ནམས་ཀྱི་ཞིང་གི་ཕྱོགས་སུ་ལྟོས་པ་མེད་པར་བློས་ལིངས་ཀྱིས་བཏང་ལ། ཅི་ལ་ཡང་མ་ཆགས་པར་བྱ། ཁས་
བླངས་པའི་སྡོམ་པ་དང་འགལ་བའི་ཉེས་ལྟུང་རྣམས་ལ་བཤགས་བསྡམ་དང། དམ་ཚིག་ཉམས་ཆགས་སོར་གཞུག་ལ། ད་ནི་ཤི་ནའང་ཤི་མོང་སྙམ་དུ་ཡིད་ལ་གཅགས་པ་མེད་པར་བྱ། འཆི་བ་དང་བར་དོའི་གདམས་ངག་གོམས་པ་རྣམས་ལ་དེ་གཉིས་

[048B] འཆི་བ་ལ་བུ་ཕ་ཁྱིམ་དུ་འགྲོ་བ་ལྟར་དགའ་བར་བྱ། དེ་ནས་རང་ལྷར་གསལ་འདེབས་པ་དང། མདུན་དུ་བླ་མ་དང་ཡི་དམ་གྱི་ལྷ་ཚོགས་བསྒོམས་ནས་མཆོད་དེ། འཆི་བ་འོད་གསལ་དང་བསྲེ་ནུས་པ་དང་
བར་དོ་སྒྱུ་ལུས་དང་བསྲེ་ནུས་པའི་གསོལ་བ་དྲག་པོ་མང་དུ་གདབ་བོ། །དེ་ནས་གང་ཟག་གཉིས་པས་ནི་འཆི་བའི་དུས་སུ་འབྱུང་བའི་འཆི་རྟགས་མ་ཤར་བའི་སྔོན་ནས་ཀྱང། སྔར་བསྒོམ་པའི་སྙིང་ཁའི་མི་ཤིགས་པ་བསྒོམ་པ་དང། རྡོར་བཟླས་སོགས་སྙིང་ཁར་
གནད་དུ་བསྣུན་པའི་གདམས་ངག་རྣམས་ཡང་དང་ཡང་དུ་སྦྱངས་ལ་སྟོང་པ་བཞི་འདྲེན་པ་དང། དེའི་མཐར་ལྷ་སྐུར་ལྡང་ལུགས་ཁྱད་པར་ཅན་དང་གཉིད་ཀྱི་སྟོང་པ་རྣམས་འཛིན་པ་དང། རྨི་ལམ་གྱི་ལུས་སྒྱུ་ལུས་སུ་ལྡང་ལུགས་ཁྱད་པར་ཅན་རྣམས་བྱ་ཞིང། སྔར་
བཞིན་འཕེན་པ་ཡང་དང་ཡང་དུ་བཏང་སྟེ། འདི་ནི་སྔ་མོ་ནས་ཀྱང་མང་དུ་སྦྱང་དགོས་སོ། །དེ་ནས་འཆི་རྟགས་སོགས་བརྟག་པ་ནི་རགས་པ་ཉི་ཤུ་འོད་གསལ་དུ་འཇུག་པའི་རྟགས་རྣམས་ནི་རྣམ་གཞག་གི་རྣམ་བཤད་དུ་བཤད་པ་བཞིན་ཤེས་པར་བྱ། མདོར་བསྡུས་པའི་
རྟགས་ནི་ས་ཆུ་ལ་ཐིམ་པ་ནི་ཕྱི་རྟགས་ལུས་བསྒུལ་སྐྱོད་མི་ནུས་ཤིང། ཟུངས་མི་ཐུབ་པར་ལྷོད་ལྷོད་པོར་འགྲོ་ལུས་ས་ལ་བྱིང་བ་སྙམ་བྱེད་ཅིང། ང་ཐེན་ཟེར་བ་འབྱུང། ནང་རྟགས་ནི་སྨིག་རྒྱུ་ལྟ་བུའི་ཉམས་འབྱུང། ཆུ་མེ་ལ་ཐིམ་པའི་ཕྱི་རྟགས་ནི། ཁ་སྣའི་
མཆུ་སྐམ་ཞིང་ལྕེ་ཐུང་དུ་འགྲོ་ནང་རྟགས་ནི་དུ་བ་ལྟ་བུ་འབྱུང། མེ་རླུང་ལ་ཐིམ་པའི་ཕྱི་རྟགས་ནི། དྲོད་ཆུང་ངུ་འགྲོ་ཞིང་ལུས་ཀྱི་དྲོད་མཐའ་ནས་སྡུད། ནང་རྟགས་ནི་སྲིན་བུ་མེ་ཁྱེར་ལྟ་བུ་འབྱུང། ཀུན་རྟོག་གི་རླུང་སེམས་ལ་ཐིམ་པའི་ཕྱི་རྟགས་ནི། དབུགས་

[049A]༄༅། །ཕྱིར་རིང་དུ་རྒྱུ་ཞིང་ནང་དུ་སྡུད་མི་ཤེས། ཅུང་ཟད་སྡུད་ཀྱང་རྩུབ་ལ་ཐུང་བར་སྡུད། ནང་རྟགས་ནི་མར་མེ་རླུང་གིས་མ་སྐྱོད་པ་ལྟ་བུ་འབྱུང། དེ་ནས་སྟོང་པ་ཞེས་པ་སྣང་བ་དང་པོ་འཆར་ཏེ། ནམ་མཁའ་སྤྲིན་མེད་ལ་ཟླ་བའི་འོད་ཤར་བ་ལྟ་བུ་འབྱུང། དེ་
ནས་སྣང་བ་དེ་བསྡུས་པའི་རྗེས་སུ་ཤིན་ཏུ་སྟོང་པ་ཞེས་པ་སྣང་བ་མཆེད་པ་འཆར་ཏེ། ནམ་མཁའ་གཡའ་དག་པ་ལ་ཉི་འོད་ཤར་བ་བཞིན་དུ་དམར་པོའམ་དམར་སེར་གྱི་སྣང་བ་འཆར། དེ་ནས་སྣང་བ་དེ་ཡང་བསྡུས་པའི་རྗེས་སུ་སྟོང་པ་ཆེན་པོ་ཞེས་པ་སྣང་བ་
ཉེར་ཐོབ་འཆར་ཏེ། ནམ་མཁའ་གཡའ་དག་པ་ལ་མཚམས་ཀྱི་སྨག་གིས་ཁྱབ་པ་བཞིན་དུ་ནག་ལམ་པ་འབྱུང་ཞིང་དྲན་པ་ཡང་ཉམས་ནས་འགྲོ་དེ་ནས་ནག་ཐིབ་ཀྱིས་སོང་བའི་དྲན་མེད་དེ་སངས་པ་ན་ཐམས་ཅད་སྟོང་པ་ཞེས་པ་འཆར་ཏེ། ནམ་མཁའི་ཁ་དོག་
སློང་བྱེད་ཀྱི་རྐྱེན་གསུམ་དང་བྲལ་བའི་ཐོ་རངས་ཀྱི་ནམ་མཁའ་གཡའ་དག་ལྟ་བུ་ཅིག་འཆར་ཏེ་འཆི་བའི་འོད་གསལ་དངོས་གཞིའོ། །འདི་ནི་སྣང་བ་གསུམ་རིམ་གྱིས་ཐིམ་ནས་རླུང་རྣམས་སྙིང་ཁའི་མི་ཤིགས་པ་ལ་ཐིམ་པ་དང། སྤྱི་བོའི་ཐིག་ལེ་དཀར་པོ་མར་ལ་
བབས། ལྟེ་བའི་དམར་པོ་ཡར་འོངས་ཏེ་སྙིང་ཁའི་ཐིག་ལེ་ལ་འདུས་པའི་སྐབས་ཡིན་ནོ། །ཁམས་དྲུག་ལྡན་མིན་པའི་སེམས་ཅན་གཞན་འཆི་བ་ལ་ཡང། སྔར་བཤད་པའི་འོད་གསལ་ཁྱེམ་པ་ཅིག་འཆར་མོད་ཀྱང་ངོས་མི་ཟིན་ནོ། །འབྱུང་བའི་ཐིམ་རྟགས་
དེ་རྣམས་ནི་སྔ་ཚད་ནས་ཀྱང་འོང་བས་ལེགས་པར་ཤེས་པར་བྱས་ལ། རྟགས་དང་པོ་བྱུང་བ་ནས། སྙིང་ཁའི་མི་ཤིགས་པའམ། སྙིང་ཁའི་རྡོར་བཟླས་སམ། བསམ་གཏན་གཉིས་གང་རུང་གིས་སྡུད་པའི་རྣལ་འབྱོར་བྱ་ཞིང། རྟགས་བཞི་ཤར་བ་ན་རྟགས་

[049B] ལྷག་མ་རྣམས་ཀྱི་འཆར་རིམ་རྣམས་དགེ་སྦྱོར་དང་བསྲེ་བའི་འཕེན་པ་བཏང། དེ་ནས་སྟོང་པ་དང་པོ་ཤར་བ་ན་ངོས་ཟིན་པར་བྱ་ཞིང་ལྟ་ཐོག་ཏུ་བཞག་སྟེ། སྟོང་པ་གཉིས་པ་དང་ཉེར་ཐོབ་དྲན་ཐུབ་པ་རྣམས་ལའང་
དེ་ལྟར་བྱ། འོད་གསལ་ཤར་བ་ན་ལྟ་ཐོག་ཏུ་བཞག་ལ་མཉམ་པར་འཇོག་ཅི་ཐུབ་བྱ། དེ་ནས་འོད་གསལ་ལས་ལྡང་བར་རྩོམ་པ་ན་སྔར་གྱི་གོམས་པ་དང་འཕེན་པའི་གནད་ཀྱིས་བར་དོ་ལོངས་སྐུར་ལྡང་བའི་ཐབས་བྱའོ། །གང་ཟག་གསུམ་པས་ཀྱང་ལྷར་གསལ་བའི་
ངང་ནས་སྔ་ཆད་ནས་ལུགས་འབྱུང་དང། ལུགས་ཟློག་གི་འཆར་རིམ་རྣམས་ཡིད་ལ་བྱས་ལ། རྟགས་ཤར་བ་ན་སྔར་བཞིན་འཕེན་པ་བཏང་ལ་སྙིང་ཁའི་སྡུད་རིམ་གོམས་པ་གལ་ཆེ་བ་ཅིག་གི་དམིགས་པ་སྦྱང་སྟེ། ལྷག་མ་ནི་སྔ་མ་བཞིན་དུ་བྱའོ། །ཁྱད་པར་དུ་
ཕྱི་མ་འདིས་བསྲེ་བ་གཉིས་པོ་འདི་ནུས་པ་ལ། སྔ་མོ་ནས་རྨི་ལམ་དང་འོད་གསལ་གཅིག་ཏུ་བྱེད་པའི་བསམ་གཏན་དང། རྨི་ལམ་གྱི་ལུས་སྒྱུ་མའི་སྐུར་ལྡང་ལུགས་ཁྱད་པར་ཅན་ལ་འབད་པར་བྱའོ། །རྨི་ལམ་གྱི་ལུས་སྒྱུ་ལུས་སུ་ལྡང་བའི་སྟེང་ནས་རླུང་སྟོབས་
དང་འདུན་པའི་སྟོབས་ཀྱིས་བར་དོ་ཟིན་པའི་ཚད་འཛིན་གཉིས་ཀྱང་ཤེས་པར་བྱའོ། །གཉིས་པ་ནི་གང་ཟག་དང་པས་ནི་རིམ་པ་གསུམ་པའི་སྒྱུ་ལུས་འགྲུབ་པ་ཡིན་པས་བསམ་གཏན་གཉིས་ཀྱི་སྡུད་རིམ་གྱིས་འོད་གསལ་བསྒོམས་ཏེ་སྦྱོང་བ་ཡིན་ལ། དོན་གྱི་
འོད་གསལ་མངོན་དུ་འགྱུར་ཚུལ་དང། དེའི་མཐར་ཟུང་འཇུག་འགྲུབ་ཚུལ་སོགས་ཕལ་ཆེ་བ་ནི་གཞུང་ནས་འབྱུང་བ་དང་འདྲའོ། །གང་ཟག་ཕྱི་མ་གཉིས་ལ་ནི་བར་དོ་མཚན་ཉིད་པ་འགྲུབ་ལ། བར་དོ་ནི་གཟུགས་མེད་ཁམས་སུ་སྐྱེ་ན་མ་གཏོགས་

[050A]༄༅། །པ་འདོད་གཟུགས་གཉིས་ཀར་སྐྱེ་བ་ལ་འོང་མོད་ཀྱང། འདིར་ནི་འདོད་པར་སྐྱེ་བའི་དབང་དུ་བྱའོ། །དེ་ཡང་སྐྱེ་གནས་བཞི་ཀར་སྐྱེ་བ་ལ་འོང་བས་མངལ་སྐྱེས་རྐྱང་པའི་རྩིས་བྱར་མི་རུང་ངོ། །འདི་ནི་འཆི་བའི་འོད་གསལ་གྱི་རླུང་སེམས་ལས་ཡན་
ལག་དང་ཉིད་ལག་ཐམས་ཅད་དུས་གཅིག་ཏུ་འགྲུབ་སྟེ། འཆི་སྲིད་ཀྱི་འོད་གསལ་འགགས་པ་དང། བར་དོ་འགྲུབ་པ་གཉིས་སྲང་མདའི་མཐོ་དམའ་བཞིན་འོང་ངོ། །དེ་ཡང་དབང་པོ་ཀུན་ཆང་བ། གང་དུ་སྐྱེ་འགྱུར་གྱི་ལུས་དབྱིབས་ཅན། ལས་ཀྱི་རྫུ་འཕྲུལ་གྱི་
ཤུགས་དང་ལྡན་པ། སྐྱེ་གནས་མ་གཏོགས་པ་ལ་ཐོགས་པ་མེད་པ། བར་དོའི་ལུས་བླངས་པ་དེའི་ཆེ་ཚད་ནི་རིང་མཐའ་ཞག་བདུན་ཡིན་ཞིང་ཚུན་ཆད་མ་ངེས་ལ། དེ་ལ་སྐྱེ་སྲིད་དུ་སྐྱེ་མ་ཐུབ་ན་སླར་ཡང་བར་དོར་སྐྱེས་ནས་ཞག་བདུན་གྱི་ཚུལ་གྱིས་སྐྱེ་བའི་རྐྱན་
གྱི་ཚོགས་པ་མ་རྙེད་ན་ཞག་ཞེ་དགུ་བར་དུ་གནས་ལ་ད་ཚུན་ཆད་ཀྱིས་ངས་པར་སྐྱེ་བ་ལེན་པའོ། །བརྫུས་ཏེ་སྐྱེ་ན་གནས་ལ་སྲེད་པ་སྐྱེ། དྲོད་ཤེར་ལས་སྐྱེ་ན་དྲི་རོ་ལ་སྲེད་པ་སྐྱེ། སྒོ་ང་ལས་སྐྱེ་བ་དང་མངལ་ནས་སྐྱེ་བ་ཡིན་ན། ཕ་མ་ཉལ་པོ་བྱེད་པ་ལ་ཆགས་སྡང་སྐྱེ་སྟེ་
མོར་སྐྱེ་ན་ཕ་ལ་ཆགས་མ་ལ་སྡང། ཕར་སྐྱེ་ན་ཕ་ལ་སྡང་མ་ལ་ཆགས་པའི་ཞེ་སྡང་དང། གཞན་རྣམས་ཀྱང་སྐྱེ་གནས་ལ་ཞེ་སྡང་སྐྱེས་པས་འཆི་རྐྱེན་བྱས་ནས་སྐྱེ་བ་ཡིན་ནོ། །དེ་ལ་གང་ཟག་གཉིས་པས་ནི་བར་དོར་རང་སྒྱུ་མའི་སྐུ་རྗེས་མཐུན་པར་བསྐྱེད་པ་དེ་ཉིད་
བསམ་གཏན་གཉིས་གང་རུང་གིས་འོད་གསལ་དུ་གཞུག་པ་དང། དེའི་མཐར་སྒྱུ་མའི་སྐུར་ལྡང་བ་སྟེ་ཚུལ་གཉིས་ཀྱིས་སྦྱང་ངོ། །གང་ཟག་གསུམ་པས་བར་དོ་ཟིན་པ་ན། སྦྱོང་ཚུལ་ནི་གང་སྣང་ཐམས་ཅད་རང་བཞིན་མེད་པར་གཏན་ལ་ཕབ་ལ་བསྒོམ་པ་དང་

[050B] སྐྱེ་གནས་ལ་ཆགས་སྡང་སྐྱེ་བའི་ཚེ་སྒྱུ་མ་ལྟ་བུར་གཏན་ལ་དབབ་པ་དང། དེ་ཡང་ཡི་དམ་གྱི་ལྷར་བསྒོམ་མོ། །གསུམ་པ་ནི། གང་ཟག་དེ་གཉིས་ཀྱིས་གཅིག་ཏུ་བྱེད་ཚུལ་ནི། དེ་ལྟར་སྦྱངས་པའི་མཐར་སྔགས་
སྤྱོད་པའི་གནས་ཁྱད་པར་ཅན་དུ་སྐྱེ་བའི་འཕེན་པ་མང་དུ་བཏང་ནས། འཕོ་བའི་གདམས་ངག་གང་རུང་དང་གཅིག་ཏུ་བྱས་ཏེ་འཕོ་བའམ། བར་དོ་འཆི་བའི་སྟོང་པ་རྣམས་ལ་བསྲེ་ཚུལ་སྔར་ལྟར་དང། དེའི་མཐར་སྤྲུལ་པའི་སྐུར་ལྡང་བའི་འཕེན་པ་སྔ་མ་བཞིན་བྱས་ལ་སྐྱེ་
གནས་སུ་སྐྱེ་བ་བླང་བར་བྱའོ། །འདི་ལ་ཡང་ཐོག་མར་འཆི་བ་ཆོས་སྐུ་དང་བསྲེ་བ་དང། དེ་ནས་བར་དུ་བར་དོ་ལོངས་སྐུ་དང་བསྲེ་བ་དང། མཐར་སྐྱེ་བ་སྤྲུལ་སྐུ་དང་བསྲེ་བ་གསུམ་ཡོད་དེ། རྒྱས་པར་ནི་རིམ་ལྔ་གསལ་སྒྲོན་དུ་བཤད་ཟིན་ལ། ཚེ་འདིར་ཡང་བསྲེ་བ་གསུམ་སྟེ་
བསྡུ་ན་བསྲེ་བསྐོར་གསུམ་དང། ཕྱེ་ན་བསྲེ་བསྐོར་དགུའི་ཚུལ་རྣམས་ཀྱང་ལེགས་པར་ཤེས་པར་བྱའོ།།    ༈    །།གཉིས་པ་དོན་དམ་འོད་གསལ་གྱི་རྫོགས་རིམ་ལ་གཉིས། སྒྱུ་ལུས་དངོས་ལ་བརྟེན་ནས་དོན་གྱི་འོད་གསལ་གྱི་ཡེ་ཤེས་དངོས་སྐྱེད་ཚུལ་དང། སྒྱུ་ལུས་
རྗེས་མཐུན་པ་ལ་བརྟེན་ནས་དོན་གྱི་འོད་གསལ་རྗེས་མཐུན་པ་བསྒོམ་ཚུལ་ལོ། །དང་པོ་ལ་གཉིས། སྒྱུ་ལུས་དང་འོད་གསལ་གྱི་གོ་རིམ་ངེས་ཚུལ། དེ་ལ་འོད་གསལ་གྱི་གདམས་ངག་བཤད་པའོ། །དང་པོ་ནི། སྒྱུ་ལུས་ཀུན་རྫོབ་བདེན་པ་སྔོན་དུ་མ་སྐྱེད་ན་འདིའི་འོད་གསལ་
མངོན་དུ་བྱ་མི་ནུས་པར་གསུངས་པའི་རྒྱུ་མཚན་གང་ཡིན་སྙམ་ན། སྤྱིར་འཕགས་པ་ཡབ་སྲས་ཀྱི་ལུགས་ཀྱིས། ཆོས་ཀྱི་བདག་མེད་པའི་དེ་ཁོ་ན་ཉིད་ཀྱི་དོན་མངོན་སུམ་དུ་རྟོགས་པ་ནི་ཉན་རང་འཕགས་པ་དང་ཡང་ཐུན་མོང་བ་ཡིན་ན། ཕར་ཕྱིན་གྱི་ཐེག་པའི་སབ་
[051A]༄༅། །རབ་ཏུ་དགའ་བ་ཐོབ་པས་དོན་དམ་དེ་མངོན་སུམ་དུ་འགྱུར་བ་ལྟ་སྨོས་ཀྱང་ཅི་དགོས། སྒྱུ་ལུས་སྒྲུབ་པ་ནི་སྔགས་བླ་མེད་ཀྱི་ཁྱད་པར་གྱི་ཆོས་ཐུན་མོང་མ་ཡིན་པ་ཡིན་པས། དོན་དམ་བདེན་པའི་འོད་གསལ་མངོན་སུམ་དུ་རྟོགས་པ་
ཙམ་ཞིག་ལ་སྔོན་དུ་སྒྱུ་ལུས་སྐྱེད་དགོས་པར་མི་འདོད་དོ། དེ་བཞིན་དུ་ལྷན་ཅིག་སྐྱེས་པའི་བདེ་བས། དེ་ཁོ་ན་ཉིད་མངོན་སུམ་དུ་རྟོགས་པ་ཙམ་གྱི་ཡེ་ཤེས་བསྐྱེད་པའི་ཕྱིར་དུའང་སྒྱུ་ལུས་སྐྱེད་པ་མིན་གྱི་དོན་གྱི་འོད་གསལ་གྱི་ཡེ་ཤེས་ཀྱིས་ཤེས་སྒྲིབ་སྦྱོང་བ་ལ་ནུས་པ་ཁྱད་པར་
ཅན་དུ་འགྱུར་བའི་དོན་དུ་ཡིན་ཏེ། གཟུགས་སྐུའི་ཐུན་མོང་མ་ཡིན་པའི་རྒྱུའི་གཙོ་བོ་ཡིན་པའི་ཕྱིར་རོ། །ལྷན་སྐྱེས་ཀྱི་བདེ་བས་སྟོང་ཉིད་ཡུལ་དུ་བྱས་པ་ལ་ཡུལ་ཅན་གྱི་སྒོ་ནས་ཤེས་སྒྲིབ་སྦྱང་བ་ལ་ནུས་པ་ཁྱད་པར་ཅན་དུ་སྐྱེ་བའི་སྒོ་གཅིག་ཀྱང་ཡོད་མོད་ཀྱང་
ཐེག་པ་གཞན་གྱི་བསོད་ནམས་ཀྱི་ཚོགས་མཐའ་ཡས་པའི་དོད་ནི། རྫོགས་རིམ་གྱི་སྐབས་འདིར་སྒྱུ་མའི་སྐུ་ཡིན་པས་དེ་གཉིས་སྦྲལ་ཤེས་པ་གནད་མཐར་ཐུག་པ་ཡིན་ནོ། །དེ་ལྟར་ན་ཡེ་ཤེས་ཆོས་སྐུའི་རྒྱུའི་གཙོ་བོ་དེ་ཤེས་སྒྲིབ་སྦྱོང་བ་ལ་ནུས་པ་ཁྱད་
པར་ཅན་དུ་འགྲོ་བའི་དོན་དུ་གཟུགས་སྐུའི་རྒྱུ་སྒྲུབ་པ་ནི་འདི་དང་ལམ་གཞན་འདྲ་མོད་ཀྱང་སྐུ་གཉིས་ཀྱི་རྒྱུའི་གཙོ་བོ་གང་ལ་བྱེད་ཁྱད་པར་ཤིན་ཏུ་ཆེ་བ་ཡིན་ནོ། །དེའི་ཕྱིར་རིམ་པ་གསུམ་པའི་སྒྱུ་མའི་སྐུ་སྒྲུབ་པ་ནི། དེ་ལ་སྒྱུ་འཛིན་གྱི་དྲི་མ་གཅིག་ཡོད་
པ་སྦྱོང་བ་ལ་འོད་གསལ་དུ་འཇུག་པ་མིན་གྱི། དོན་གྱི་འོད་གསལ་གྱི་ཡེ་ཤེས་ཤེས་སྒྲིབ་སྦྱོང་བ་ལ་ནུས་པ་མཐུ་ཅན་དུ་སྐྱེ་བར་འགྱུར་བའི་ཕྱིར་དུ་སྒྱུ་ལུས་སྒྲུབ་པ་ཡིན་ཏེ། རྒྱས་པར་ངོ་སྤྲོད་དུ་བཤད་ཟིན་ཏོ།།    ༈    །།གཉིས་པ་ལ་གཉིས་

[051B] དེ་མངོན་དུ་བྱེད་པའི་ཐབས་བསམ་གཏན་གཉིས་བཤད་པའོ། །དང་པོ་ནི་སྒྱུ་ལུས་ཐོབ་པས་བསམ་གཏན་གཉིས་དང་སྤྱོད་པ་ལ་བསླབས་པས་དོན་གྱི་འོད་གསལ་མངོན་དུ་འགྱུར་བ་ལ་ཉེ་བར་སླེབ་པའི་ཚེ། ཉི་མ་དམར་
ཐག་ཆད་པ་ན་ཚོགས་ཀྱི་མཆོད་པ་དང། ལེགས་པར་བསླབས་པའི་ཕྱག་རྒྱ་ཕུལ་ནས་བླ་མ་མཉེས་པར་བྱས་པས། བླ་མས་མཚན་ཕྱེད་ན་ལས་རྒྱ་ལ་བརྟེན་པའི་དབང་གསུམ་པའི་དངོས་དབང་བསྐུར་ནས་འོད་གསལ་མཚོན་པར་བྱེད་དོ། །དེ་ནས་ཐོ་རངས་
འོད་གསལ་སྒོམ་ཚུལ་གྱི་གདམས་ངག་ཕོག་པ་བསྒོམས་པས། གཉིས་སྣང་ཕྲ་མོ་ཡང་དག་ནས་དེ་ཁོ་ན་ཉིད་ཀྱི་དོན་བདེ་བ་ཆེན་པོའི་ཡེ་ཤེས་མངོན་སུམ་དུ་རྟོགས་པའི་དོན་གྱི་འོད་གསལ་གྱི་ཡེ་ཤེས་མངོན་པར་བྱང་ཆུབ་པའི་རིམ་པ་འཐོབ་བོ། །དེ་
ཉིད་ཕྱིའི་མངོན་པར་བྱང་ཆུབ་པར་འཇོག་པ་ནི། སྣང་བ་ཉེར་ཐོབ་མཚོན་པའི་དུས་ཉི་མ་དམར་ཐག་ཆད་པ་ནས་སྨག་འཐུག་པོ་མ་སངས་ཚུན་གྱི་མཚམས་དང། སྣང་བ་མཚོན་པའི་དུས་སྨག་འཐུག་པོ་སངས་ནས་ཐོ་རངས་ལ་མ་སླེབ་པའི་བར་གྱི་མཚན་
མོ་གཉིས་འདས་ཤིང། སྣང་བ་མཆེད་པ་མཚོན་པའི་དུས་ཉི་མ་ཤར་ནས་དམར་ཐག་མ་ཆད་ཀྱི་བར་དང། ཉིན་མོས་མ་སླེབ་པའི་བར་གྱི་ཕྱིའི་དུས་ཁྱད་པར་ཅན་ཐོ་རངས་ཀྱི་དུས་ལ་ལྟོས་ནས་མངོན་དུ་འགྱུར་བས་ན་ཕྱིའི་མངོན་པར་བྱང་ཆུབ་
པའོ། །ཡང་དེ་ཉིད་ནང་གི་མངོན་པར་བྱང་ཆུབ་པར་འཇོག་པ་ནི། ལུགས་མཐུན་གྱི་སྣང་བ་གསུམ་འདས་ཤིང། ལུགས་ཟློག་གི་ཉེར་ཐོབ་མ་ཤར་བའི་ནང་གི་དུས་དེར་མངོན་དུ་འགྱུར་དགོས་པས་ན་ནང་གི་མངོན་པར་བྱང་ཆུབ་པ་ཞེས་

[052A]༄༅། །བྱ་སྟེ། རིམ་ལྔ་ལས། །མཚན་མོ་སྣང་བའི་ཆ་སྟེ་གསལ་བ་ཉི་མའི་ཟེར་འགྱེད་སྣང་བ་མཆེད་པ་ཡིན། །མཚམས་ནི་སྣང་བ་ཐོབ་པ་རང་གི་རང་བཞིན་རྣམས་ཀྱིས་ལན་ཅིག་མིན་པར་འགྲོ། །མཚན་མིན་ཉིན་བར་མ་ཡིན་
མཚམས་མིན་གང་ཞིག་རང་བཞིན་རྣམས་དང་རྣམ་བྲལ་བ། །དེ་ནི་བྱང་ཆུབ་སྐད་ཅིག་ཡིན་པར་བླ་མ་མཆོག་བཤད་རྣལ་འབྱོར་པ་ཉིད་ཡུལ། །མཚམས་ཀྱི་མཐའ་ནི་འཇིག་མིན་མུན་ནག་ཚོགས་ནི་མ་ལུས་གང་དུ་འདས་པ་དང། །ཇི་སྲིད་ཉི་མ་
མ་ཤར་སྐད་ཅིག་འདིར་ནི་དྲི་མེད་ཡང་དག་མཐའ་རུ་བཤད། །སློབ་དཔོན་མཆོག་ནི་རབ་རིབ་བྲལ་བས་སློབ་མ་ལ་ནི་ཕྱི་རོལ་བྱང་ཆུབ་བསྟན། །ནང་གི་བདེ་བ་རྙོག་བྲལ་སངས་རྒྱས་བྱང་ཆུབ་སྐད་ཅིག་དག་གིས་ཐོབ་པར་འགྱུར། ཞེས་ཕྱི་ནང་གི་བྱང་
ཆུབ་པ་གཉིས་གསུངས་སོ། །ཆག་འགྱུར་ལས། དེ་དག་རང་གི་རང་བཞིན་རྣམས་དང་ལན་ཅིག་མིན་པར་ལྡན། ཞེས་དང། མུན་པའི་མཐའ་ནི་རྣམ་པར་ཟད་ཅིང་མཚམས་ཀྱི་གཟི་བརྗིད་མ་ལུས་གང་དུ་འདས་གྱུར་ཅིང། །ཇི་སྲིད་ཉི་མ་མ་ཤར་སྐད་
ཅིག་དྲི་མ་མེད་པ་འདི་ལ་ཡང་དག་མཐའ་ནི་བསྟན་ཞེས་འབྱུང་ངོ། །སྤྱོད་བསྡུས་ལས་ཀྱང་མངོན་པར་བྱང་ཆུབ་པ་ལ་གཉིས་ལས་ཕྱིའི་མངོན་བྱང་ནི་ཐོ་རངས་ཀྱི་ཐུན་མཚམས་སུ་མ་རིག་པའི་སྣང་བ་འདས་ནས་ཇི་སྲིད་ཉི་མ་གསལ་བར་མ་གྱུར་བ་སྟེ་
འདི་ལ་ནི་འོད་གསལ་ཐམས་ཅད་སྟོང་པའོ་ཞེས་བཤད་པའི་དོན་ནི་རིམ་ལྔ་ལས། ཐོབ་པ་དང་སྣང་བའི་མཚན་གྱི་དུས་གཉིས་འདས་ཤིང་ཉི་མ་མ་ཤར་བའི་བར་ལ་བཤད་པའི་ཐོ་རངས་སོ། །ཉི་མ་ཤར་བ་ན་སྣང་བ་མཆེད་པ་དང། ཉི་མ་ནུབ་པའི་

[052B] ཟླ་བ་ཤར་བའི་ཚེ་སྣང་བའོ་ཞེས་བཤད་ནས། ནང་གི་མངོན་བྱང་སྟོན་པ་ན་དང་པོར་སྨིག་རྒྱུ་ལྟ་བུ་ལ་འོད་ཟེར་ལྔའི་ཚོགས་དང་ལྡན་པར་མཐོང་ངོ། །གཉིས་པ་ནི་སྣང་བ་སྟེ་ཟླ་བའི་འོད་ཟེར་ལྟ་བུའོ། །གསུམ་པ་ནི་སྣང་བ་མཆེད་
པ་སྟོང་པའི་འོད་ཟེར་ལྟ་བུའོ། །བཞི་པ་ནི་སྣང་བ་ཐོབ་པ་སྟེ་མུན་པ་ལྟ་བུའོ། །དེ་ནས་མུན་པ་དང་བྲལ་བའི་སྐད་ཅིག་ལ་འོད་གསལ་བ་སྟེ་ཤིན་ཏུ་གསལ་བ་རྟག་ཏུ་སྣང་བའི་མཚན་ཉིད་ཅན་དོན་དམ་པའི་བདེན་པའི་རང་གི་མཚན་ཉིད་ཡེ་ཤེས་ཀྱི་མིག་གིས་མཐོང་བ་ཞེས་
གསུངས་ཤིང། རྩ་རྒྱུད་ལེའུ་བཅོ་ལྔ་པའི་འགྲེལ་པ་སྒྲོན་གསལ་ལས་ཕྱི་ནང་གི་དུས་གཉིས་གསལ་བར་གསུངས་སོ། །གཉིས་པ་ནི། སྒྱུ་ལུས་ཐོབ་པས་དོན་གྱི་འོད་གསལ་མངོན་དུ་བྱེད་པའི་ཐབས་སུ་སྤྱོད་པ་ཡང་བྱ་དགོས་མོད་ཀྱང། འདིར་བསམ་གཏན་གཉིས་
སྟོན་ལ་དེ་ནི་རིམ་ལྔ་ལས། མན་ངག་ཐོབ་པའི་སློབ་མ་ཡིས། །དེ་ནས་རྣལ་འབྱོར་རྣམ་གཉིས་བསླབ། །རིལ་པོར་འཛིན་པའི་རིམ་པ་དང། །ཇི་བཞིན་རྗེས་སུ་གཞིག་པའོ། །མགོ་བོ་ནས་ནི་རྐང་བའི་བར། །ཇི་སྲིད་སྙིང་ཁར་ཕྱིན་གྱི་བར། རྣལ་འབྱོར་ཡང་དག་མཐའ་
ལ་འཇུག་རིལ་པོར་འཛིན་པ་ཞེས་བཤད་དེ། །རྒྱུ་བ་དང་ནི་མི་རྒྱུ་ཉིད། །དང་པོར་འོད་གསལ་བར་བྱས་ཏེ། །ཕྱི་ནས་དེ་བཞིན་བདག་ཉིད་བྱེད། །རྗེས་སུ་གཞིག་པའི་རིམ་པ་ཡིན། །དབུགས་ཀྱི་རླུང་ནི་མེ་ལོང་ལ། །ཇི་ལྟར་ཀུན་ཏུ་ཐིམ་འགྱུར་བ། །དེ་བཞིན་རྣལ་
འབྱོར་ཡང་དག་མཐར། །ཡང་དང་ཡང་དུ་འཇུག་པར་བྱེད། ཅེས་གསུངས་སོ། །སྤྱོད་བསྡུས་ལས་ཀྱང། ཆུ་བོའམ་ལྟེང་ཀའི་ཆུ་ནི་དྲི་མེད་དག་ལ་གོང་བུ་གནས་པ་ལྟར། དེ་བཞིན་དེ་ལ་རིམ་གྱིས་རྗེས་སུ་འཇིག་པར་བྱེད་པར་རྣལ་འབྱོར་པས་ནི་རྟག་

[053A]༄༅། །ཏུ་བསམ། །མེ་ལོང་ལ་ནི་རླུང་དག་རིམ་གྱིས་ཟད་པར་བྱེད་པ་བཞིན་དུའང་བལྟ་བྱ་སྟེ། །རིལ་པོར་འཛིན་པ་ལའང་བྱ་བའི་རིམ་པ་འདི་ནི་དེ་བཞིན་ཡང་དག་བརྟག་ཅེས་གསུངས་སོ། །དེ་ལ་རིལ་འཛིན་ནི་རང་གི་མགོ་བོ་ནས་མར་སྡུད་
པ་དང། རྐང་པ་ནས་ཡར་སྡུད་པའི་མཐའ་གཉིས་ཀ་སྙིང་ཁ་ཡིན་པ་ནི་སྙིང་ཁར་ཕྱིན་གྱི་བར་ཞེས་པའོ། །ནག་པོ་པས་མགོ་བེ་ནས་རྐང་པའི་བར་རྣམས་སྙིང་ཁའི་ས་བོན་དང། དེ་ཐིག་ལེ་དང། དེ་སྟོང་པར་སྡུད་པ་ལ་བཤད་དོ། །དེ་ལྟར་སྙིང་ཁར་བསྡུས་ནས་རྣལ་
འབྱོར་པ་ཡང་དག་པའི་མཐའི་འོད་གསལ་དུ་འཇུག་གོ་དེའི་དཔེ་ནི་དབུགས་ཀྱི་ཞེས་པ་བཞིས་སྟོན་ཏེ། མེ་ལོང་ལ་ཧས་བཏབ་པའི་ཁ་རླངས་དེ་མཐའ་ཀུན་ནས་དེའི་དབུས་སུ་འདུ་བ་ལྟར། རང་གི་ལུས་ཀྱི་སྟེང་འོག་དང་རྒྱབ་མདུན་དང་གཡས་གཡོན་ཀུན་
ནས་སྙིང་ཁའི་དབུས་སུ་སྡུད་པའོ། །རྗེས་གཞིག་ནི་དང་པོར་སྣོད་བཅུད་འོད་གསལ་དུ་བསྡུས་པ་དེའི་རྗེས་སུ་རང་ཉིད་འོད་གསལ་དུ་སྡུད་པའོ། །བདག་ཉིད་དེ་བཞིན་ཞེས་པ་ནི་ནག་པོ་པས་རིལ་འཛིན་བཞིན་དུ་བྱེད་པར་བཤད་པ་ལེགས་སོ། །ཡང་དང་ཡང་དུ་ཞེས་པ་
ནི་དེ་གཉིས་ལན་དུ་མར་དགོས་པའི་དོན་ནོ། །རྗེས་གཞིག་གི་དཔེ་ནི་ལྟེང་ཀའི་ཆུ་ལ་ཁ་བའི་གོང་བུ་གནས་པ་དེ་རིམ་གྱིས་ཞུ་བའོ། །འདི་ལ་ཆགས་འགྱུར་ལས། ཐིགས་པ་ཞས་འབྱུང་ཡང་འགྱུར་རྙིང་བདེའོ། །རང་གི་ཕུང་པོ་རིམ་གྱིས་འཇིག་པ་གཉིས་ཀ་ལ་
ཡོད་ཀྱང། སྔོན་དུ་སྣོད་བཅུད་གཞན་བསྡུས་པ་ཡོད་མེད་ཀྱི་ཁྱད་པར་ཙམ་མོ། །རྗེས་གཞིག་གི་སྒ་དོན་ནི་བཤད་པ་ལྟར་ཡིན་ལ། རིལ་པོ་ནི་རང་གི་ལུས་དང་དེ་སྟོང་པ་ཉིད་ཀྱིས་འཛིན་པ་ནི་རིལ་འཛིན་གྱི་དོན་དུ་ཨ་བྷྱས་བཤད་དེ། ལུས་འོད་གསལ་

[053B] །བསམ་གཏན་གཉིས་ཀྱིས་སྡུད་པའི་གནས་མཐར་ཐུག་པ་སྙིང་ཁར་བྱས་ནས་དོན་གྱི་འོད་གསལ་མངོན་དུ་བྱེད་པ་འདི་ནི་འཕགས་པ་ཡབ་སྲས་ཀྱི་བཞེད་པའོ། །སྡུད་རིམ་གྱི་དམིགས་པ་འདི་ལ་དངོས་སུ་རླུང་སྡུད་པ་གསལ་བར་མ་བཤད་
ཀྱང། དམིགས་པ་དེ་བྱས་ན་དོན་ལ་རླུང་གི་སྡུད་རིམ་བླ་ན་མེད་པར་འགྲོ་ཚུལ་ནི། ངག་དབེན་གྱི་སྐབས་སུ་སྲོག་རྩོལ་སྒོམ་པ་གསུམ་ག་སྙིང་ཁར་རླུང་དང་བྱང་སེམས་བསྡུས་ནས་སྟོད་པ་བཞི་འདྲེན་པའི་ཐབས་ཡིན་པས་ཤེས་དགོས་ཤིང། དེ་ལ་གོམས་པའི་
མཐུས་སྐབས་འདིར་དམིགས་པའི་སྡུད་རིམ་གྱིས་ཀྱང་རླུང་དང་བྱང་སེམས་སྙིང་ཁར་བསྡུས་ནས་འོད་གསལ་དུ་འཇུག་པར་བྱེད་པས། སྒྱུ་ལུས་པས་འོད་གསལ་དུ་འཇུག་པའི་ཐབས་སྒོམ་པ་ལ་བསམ་གཏན་གཉིས་གསུངས་པའི་རྒྱུ་མཚན་ནི་དེ་ཡིན་ནོ། །དེར་
མ་ཟད་ཕྱིའི་ཕྱག་རྒྱ་དང་སྙོམས་པར་འཇུག་པ་དགོས་པར་ཡང་ཡེ་ཤེས་རྡོ་རྗེ་ཀུན་ལས་བཏུས་ལས་གསུངས་ཏེ། དེའི་བྱེད་ལས་ཀྱང་དེ་དང་འདྲའོ། །བསམ་གཏན་གཉིས་ཀྱིས་སྒྱུ་ལུས་འོད་གསལ་དུ་འཇུག་པར་གསུངས་པ་ཡང། རླུང་སེམས་སྙིང་ཁར་བསྡུས་ཏེ་སྟོང་
པ་བཞི་ཡང་དང་ཡང་དུ་བསྐྱེད་དེ་གོམས་པར་བྱས་པ་ལས། དོན་གྱི་འོད་གསལ་མངོན་དུ་གྱུར་པའི་ཚེ། སྒྱུ་ལུས་ཀྱང་དག་ནས་འགྲོ་བའི་དོན་ནོ། །སྒྱུ་ལུས་པས་བསམ་གཏན་གཉིས་སྒོམ་པ་ལ། རྡོ་རྗེ་གསུམ་གྱི་སེམས་དཔའ་སུམ་རྩེག་སྒོམ་པ་རྩ་རྒྱུད་ལེའུ་བཅུ་
གཅིག་པ་དང། དེའི་འགྲེལ་པ་སྒྲོན་གསལ་ལས་གསུངས་པ་བཞིན་མཛད་པ་ནི། རྒྱུད་འགྲེལ་ན་བཞུགས་པ་མན་ངག་ཏུ་ཐོན་པ་ཡིན་པས་ཤིན་ཏུ་ལེགས་སོ། །དེའི་ཚུལ་ནི་དང་པོར་རང་གི་ལུས་དང་སེམས་ཅན་གྱི་ལུས་གཉིས་དང། རང་གི་ངག་དང་སེམས་ཅན་གྱི་

[054A]༄༅། །ངག་གཉིས་དང། རང་གི་ཡིད་དང་སེམས་ཅན་གྱི་ཡིད་གཉིས་དབྱེར་མེད་དུ་མོས་པར་བྱ། དེའི་འོག་ཏུ་རིམ་པ་བཞིན་དབྱེར་མེད་དུ་བྱས་པ་གསུམ་པོ་རྣམ་སྣང་དང་འོད་དཔག་མེད་དང་མི་བསྐྱོད་པར་སྒོམ་པ་ནི་དམ་ཚིག་སེམས་དཔའོ། །དེ་ལྟར་བསྒོམས་
པ་གསུམ་གྱི་ཐུགས་ཀ་གསུམ་དུ་རིམ་པ་བཞིན་ཨོཾ་དང། ཨཱ་དང་ཧཱུཾ་གསུམ་སྒོམ་པ་ནི་ཡེ་ཤེས་སེམས་དཔའོ། །ཡི་གེ་གསུམ་ལ་རང་གི་སེམས་ཐིག་ལེར་གྱུར་པ་འཇོག་པ་ནི་ཏིང་ངེ་འཛིན་སེམས་དཔར་སྒྲོན་གསལ་ལས་གསུངས་པའི་དོན་ནི། ཡི་གེ་གསུམ་
གྱི་ཐིག་ལེའི་ནང་དུ་ཨ་ཐུང་འཇོག་པར་བླ་མ་མཁས་པ་གོང་མ་རྣམས་བཞེད་དོ། །དེ་ལྟར་སེམས་དཔའ་སུམ་རྩེག་བསྒོམས་ནས་རིལ་འཛིན་སྒོམ་ཚུལ་ནི། ཐུགས་ཀའི་ས་བོན་གང་ཡིན་ལས་འོད་ཟེར་སྤྲོས་པས་དམ་ཚིག་སེམས་དཔའི་མགོ་བོ་ནས་ཡས་རིམ་
དང། རྐང་མཐིལ་ནས་མས་རིམ་གྱིས་སྙིང་ཁའི་ཡེ་ཤེས་སེམས་དཔའ་ལ་བསྡུ། ཡེ་ཤེས་སེམས་དཔའ་རྣམས་ཀྱང་རིམ་གྱིས་ཏིང་ངེ་འཛིན་སེམས་དཔའ་མི་ཤིགས་པའི་ཐིག་ལེ་ཨ་ཐུང་ལ་བསྡུ་ཞིང། དེ་ཡང་འོད་གསལ་དུ་བསྡུས་པ་ལ་སེམས་གཡོ་མེད་དུ་
འཛིན་པ་སྟེ། སྐུ་གསུང་ཐུགས་ཀྱི་རིལ་འཛིན་གསུམ་མོ། །རྗེས་གཞིག་སྒོམ་ཚུལ་ནི་རང་གི་སྙིང་ཁའི་ས་བོན་ལས་སྤྲོས་པའི་འོད་ཟེར་གྱིས་ཐོག་མར་རང་མ་གཏོགས་པའི་སྣོད་བཅུད་ཐམས་ཅད་འོད་དུ་བཞུས་པའི་འོད་ཕུང་རིམ་གྱིས་རང་ལ་གཞུག་དེའི་
རྗེས་སུ་རིལ་འཛིན་ལྟར་བྱེད་པའོ། །སྤྱིར་ཨོཾ་ཡིག་སྤྱི་བོ་དང། ཨཱ་ཡིག་མགྲིན་པར་སྒོམ་པ་ཡིན་ཀྱང། འདིར་ནི་ཡི་གེ་གསུམ་ག་སྙིང་ཁར་སྒོམ་པར་གསུངས་པའི་རྒྱུ་མཚན་ནི། འོད་གསལ་འཆར་བའི་ཐབས་ཀྱི་སྡུད་གནས་མཐར་ཐུག་པ་ནི་སྙིང་ཁ་

[054B] །དེ་ལྟར་མང་དུ་བསྒོམས་པས་རང་གི་སེམས་འགོག་པའི་རྡོ་རྗེ་འོད་གསལ་དུ་འཇུག་པའི་རྟགས་དང་པོར་སྨིག་རྒྱུ་ལྟ་བུ་དང། དེ་ནས་དུ་བ་ལྟ་བུ་དང། དེ་ནས་མཁའ་སྣང་སྟེ་མེ་ཁྱེར་ལྟ་བུ་དང། དེ་ནས་མར་མེ་ལྟར་འབར་བ་བཞི་
འབྱུང་སྟེ། རིམ་པ་བཞིན་དུ་ས་ཆུ་ལ་དང། ཆུ་མེ་ལ་དང། མེ་རླུང་ལ་དང། རླུང་རྣམ་ཤེས་གསུམ་གྱི་དང་པོ་སྣང་བ་ལ་ཐིམ་པ་ལས་འབྱུང་ངོ། །དེ་ནས་སྔར་བཤད་པ་ལྟར་སྣང་མཆེད་ཐོབ་གསུམ་སྔ་མ་ཕྱི་མ་ལ་ཐིམ་པའི་ཉམས་འཆར་རོ། །དེ་ནས་ཉེར་ཐོབ་འོད་གསལ་
དུ་ཐིམ་པ་ན་སྟོན་གྱི་ནམ་མཁའ་སྤྲིན་མེད་ལ་སློང་བྱེད་ཀྱི་རྐྱེན་གསུམ་དང་བྲལ་བ་ཐོ་རངས་ཀྱི་དུས་ཀྱི་ནམ་མཁའ་ལྟ་བུ་གཅིག་འབྱུང་ངོ། །གཉིས་སྣང་ཕྲ་མོ་མ་དག་པས་དེ་ཁོ་ན་ཉིད་ཀྱི་དོན་མངོན་སུམ་དུ་མ་གྱུར་ཚུན་ཆད་དཔེའི་འོད་གསལ་གྱི་དུས་སུ། སྔར་བཤད་པའི་
ནམ་མཁའི་ཁ་དོག་འདྲ་བ་འཆར་ཡང། མངོན་སུམ་དུ་གྱུར་པའི་ཡེ་ཤེས་ཀྱི་ངོར་ནི་ཁ་དོག་གི་རྣམ་པ་མི་འཆར་གྱི། སྤྲོས་ཚོགས་ཀྱི་གཡའ་དག་པ་ལ་དེ་ལྟར་བཏགས་པ་ཙམ་སྟེ། འདི་རྣམས་ཀྱང་རྒྱས་པར་རིམ་ལྔ་གསལ་སྒྲོན་དུ་ཤེས་པར་བྱའོ། །གཉིས་པ་
ནི། དེ་ལྟར་རིགས་གསུམ་གྱི་སེམས་དཔའ་སུམ་རྩེག་བསྒོམས་ནས་བསམ་གཏན་གཉིས་ཀྱི་འོད་གསལ་དུ་འཇུག་པའི་རིམ་པ་བསྒོམ་པ་འདི་ནི་སྐབས་འདི་ཁོ་ནར་མ་ཟད་ཕྲ་མོ་སོགས་བསྒོམས་པའི་སྟོབས་ཀྱིས་རླུང་དྷཱུ་ཏཱིར་བསྡུས་ནས་ཐིམ་པར་བྱས་པ་ལས་
བྱུང་བའི་སྟོང་པ་བཞི་འདྲེན་ནུས་ཤིང། སད་པའི་དུས་དང་རྨི་ལམ་གྱི་དུས་སུ་སྒྱུ་ལུས་རྗེས་མཐུན་པ་སྒྲུབ་ནུས་པའི་མཚམས་ནས་ཀྱང་བསྒོམ་པར་བྱ་སྟེ། དེ་ཡང་སྤྱིར་སྟོང་པ་བཞི་ཀའི་དུས་སུ་ལྟ་བ་དྲན་པར་བྱས་ནས་བདེ་སྟོང་སྦྱར་ཏེ་བསྒོམ་ལ། ཁྱད་

[055A]༄༅། །བར་དུ་སྟོང་པ་བཞི་པ་འོད་གསལ་གྱི་དུས་སུ་ཡུན་ཅི་རིང་གི་ཐབས་བྱས་ལ། ལྟ་བ་ཕུ་ཐག་བཅད་པའི་དོན་དྲན་པར་བྱས་ནས་བདེ་སྟོང་སྦྱོར་བའི་ཏིང་ངེ་འཛིན་ལ་རྩེ་གཅིག་ཏུ་དྲིལ་ཏེ་བསྒོམ་པར་བྱའོ། །དེའི་དུས་སུ་ཡང་སྔར་བཤད་པ་
ལྟར་གྱི་རྟགས་བཞི་ཤར་ནས་སྟོང་པ་བཞིའི་རིམ་གྱིས་འོད་གསལ་དུ་འཇུག་པ་འོང་ངོ།།    ༈    སྔར་བཤད་པ་ལྟར་ཐོ་རངས་འོད་གསལ་བསྒོམ་པ་དང། དེ་ལས་ཟུང་འཇུག་སྒྲུབ་པའི་ཚུལ་གྱི་གདམས་
ངག་ཕོག་ནས་བསྒོམས་པས་དོན་གྱི་འོད་གསལ་སྔོན་དུ་བྱས་པའི་འཇུག་ཐོགས་སུ་སློབ་པའི་ཟུང་འཇུག་འགྲུབ་བོ། །དེའི་འགྲུབ་ཚུལ་ནི་འོད་གསལ་ལས་ལུགས་ཟློག་གི་རིམ་པས་ཉེར་ཐོབ་དང། དེ་ལས་ཉི་འོད་ཚ་བ་ལྟ་བུའི་མཆེད་པ་དང། དེ་ལས་
ཟླ་འོད་བསིལ་བ་ལྟ་བུའི་སྣང་བ་རྣམས་འབྱུང་ངོ། །སྔར་ལུགས་མཐུན་གྱི་དུས་སུ་སྟོང་པ་བཞི་སྔ་མ་ཕྱི་མ་ལ་ཐིམ་ནས་མཐར་འོད་གསལ་དུ་གཅིག་ཏུ་སོང་བའི་འོད་གསལ་གྱི་ཡེ་ཤེས་དང་དེའི་བཞོན་པའི་རླུང་ཁམས་ཕྲ་བ་དང་ལྷན་ཅིག་པ་ལས་སྒྲུབས་པ་
གྲིབ་མ་དང་འདྲ་བར་བཅད་དུ་མེད་པ་དང། གཞིག་ཏུ་མེད་པའི་རྡོ་རྗེའི་སྐུ་འཕོ་བ་མེད་ཅིང་ཟག་པ་མེད་པ་ཉོན་མོངས་པའི་ས་བོན་ཐམས་ཅད་ལས་གྲོལ་བ་ཆུ་ལས་ཉ་ལྡང་བའམ། གཉིད་ལོག་པ་ལས་སད་པ་བཞིན་དུ་བཞེངས་པའི་སྐུ་ནི་ཟུང་འཇུག་གི་སྐུའོ། །
དེ་ནི་འོད་གསལ་གྱི་མཇུག་ཐོགས་ཉེར་ཐོབ་གྲུབ་པ་དང་མཉམ་དུ་འགྲུབ་སྟེ། ཤི་བའི་འོད་གསལ་ལས་ལུགས་ཟློག་ཏུ་ལངས་པའི་ཉེར་ཐོབ་གྲུབ་པ་ན་བར་དོ་འགྲུབ་པ་བཞིན་ནོ། །འདིར་རིམ་ལྔ་ལས། འཁོར་བ་དང་ནི་མྱ་ངན་འདས། །རྟོག་པ་གཉིས་པོ་

[055B] གང་དུ་དངོས་པོ་གཅིག་གྱུར་པ། །ཟུང་དུ་འཇུག་ཅེས་དེ་ལ་བཤད། ཅེས་པ་ནས། གཟུགས་ཅན་དང་ནི་གཟུགས་མེད་ཅེས། །རྟོག་པ་གཉིས་པོ་སྤངས་པས་ནི། །གང་ཞིག་ཞི་རྟོགས་རྣལ་འབྱོར་དབང། །དེ་ནི་ཟུང་འཇུག་ཐོབ་པའོ། ཞེས་པའི་བར་གྱིས་ཟུང་
འཇུག་ཉེར་གསུམ་གསུངས་སོ། །དེ་ལ་ཟུང་འཇུག་གི་སྐད་དོད་ཡུག་ན་དྭའི་ཡུ་ག་ནི་ཟུང། ན་དྭ་ནི་གཉིས་མ་ཡིན་པ་སྟེ་གཉིས་གཉིས་མ་ཡིན་པར་གྱུར་བ་ཡིན་ལ། དེའི་དོན་ལ་གཉིས་ལས། དང་པོ་ནི་འཁོར་འདས་ལ་སོགས་པའི་གཉིས་ཆོས་རྣམས་ལ་གཉིས་སུ་
འབྱེད་པའི་བདེན་འཛིན་གྱི་ཀུན་རྟོག་སྔར་བཤད་པའི་སྔགས་ཀྱི་ལམ་ཐུན་མོང་མ་ཡིན་པ་འོད་གསལ་བདེ་བ་ཆེན་པོའི་ཡེ་ཤེས་ལ་བརྟེན་ནས་སྤངས་པས། རྟོག་པ་དེས་མི་ཕྱེད་པའི་གཉིས་མེད་དུ་སོང་བའི་རྡོ་རྗེའི་སྐུ་ཐོབ་པའི་ཟུང་འཇུག་དང། གཉིས་པ་ནི་
ལུས་སྒྱུ་མའི་སྐུར་སོང་བ་དང། སེམས་དོན་གྱི་འོད་གསལ་གྱི་ཡེ་ཤེས་ཀྱི་ངོ་བོར་སོང་བ་གཉིས་རེས་འཇོག་ཏུ་མ་སོང་བར་དུས་གཅིག་ཏུ་ཐུགས་དང་སྐུར་ཚོགས་པའི་ཟུང་འཇུག་གོ་ཕྱི་མ་ནི་རིམ་ལྔ་ལས། དེ་ཉིད་ཤེས་པས་རིམ་པ་བཞིན། །རང་བྱིན་
བརླབས་དང་འོད་གསལ་ཤེས། །དེ་དག་ཁོ་ན་འདུས་པ་གང། །འདི་ནི་ཟུང་འཇུག་རིམ་པའོ། ཞེས་གསུངས་ཏེ་དེའི་དང་པོ་ནི་དོན་གྱི་འོད་གསལ་གྱི་དེ་མ་ཐག་ཏུ་འགྲུབ་ལ། གཉིས་པ་ནི་ཟུང་འཇུག་ཐོག་མར་ཐོབ་པ་དེས། ད་གཟོད་སླར་ཡང་དོན་གྱི་འོད་གསལ་དུ་
ཞུགས་པ་ན་འཐོབ་བོ། །སློབ་པའི་ཟུང་འཇུག་ཐོབ་པའི་ཚེ་ཉོན་མོངས་པ་ཐམས་ཅད་སྤངས་པར་སྤྱོད་བསྡུས་ལས་བཤད་ལ། བདག་གཉིས་སུ་འཛིན་པའི་བདེན་འཛིན་ཐམས་ཅད་ཉོན་མོངས་སུ་འཇོག་པ་ནི་འཕགས་པ་ཡབ་སྲས་ཀྱི་ལུགས་ཏེ། གཞན་དུ་རྒྱས་
[056A]༄༅། །བར་བཤད་ཟིན་ཏོ། །རིམ་ལྔ་ལས། ཟུང་འཇུག་གོ་འཕངས་ལ་གནས་པའི། །སློབ་བཞིན་པ་ཡི་རྣལ་འབྱོར་ཆེ། །ཟུང་དུ་འཇུག་པ་བསྒོམས་གྱུར་པས། །སྤྱོད་པའང་དེ་དང་གཉིས་སུ་མེད། ཅེས་སློབ་པའི་ཟུང་འཇུག་ཀྱང་གསུངས་ལ་
དེ་ལ་གནས་བཞིན་པའི་ངང་ནས་སྤྱོད་པ་བྱེད་པར་ཡང་གསུངས་སོ། །སྔར་བཤད་པ་བཞིན་དུ་སྒྱུ་ལུས་རྗེས་མཐུན་པ་ཐོབ་པ་བསམ་གཏན་གཉིས་ཀྱི་དཔེའི་འོད་གསལ་དུ་བཅུག་པའི་མཐར་སྒྱུ་མའི་སྐུ་རྗེས་མཐུན་པར་ལངས་པ་ཡང་ཟུང་འཇུག་རྗེས་མཐུན་
པར་ཤེས་པར་བྱའོ། །སྔར་བཤད་པའི་ཟུང་འཇུག་གི་རྣལ་འབྱོར་དེ་མ་ཐོབ་གོང་དུ་རྫོགས་རིམ་གྱི་ལམ་མི་འདྲ་བ་ལ་གསར་དུ་བསླབ་དགོས་ཀྱང། དེ་ཐོབ་ནས་ནི་རྫོགས་རིམ་གྱི་ལམ་གྱི་གནད་མཐར་ཐུག་པ། སྤྱིར་གསུང་རབ་ཀུན་གྱི་མཐར་ཐུག་པའི་སྙིང་
པོ་ཁྱད་པར་དུ་གཉིས་སུ་མེད་པའི་རྒྱུད་རྣལ་འབྱོར་བླ་མེད་ཀྱི་རྒྱུད་སྡེ་ཐམས་ཅད་ཀྱི་ངེས་དོན་མཐར་ཐུག་པ་ཡིན་ཞིང། སྔར་ཐོབ་པ་རྣམས་གོམས་པར་བྱེད་པ་ཡིན་གྱི་གསར་དུ་བསླབ་ཏུ་མེད་པར་གསུངས་ཏེ། རིམ་ལྔ་ལས། ཟུང་འཇུག་ཏིང་འཛིན་ལ་གནས་
ནས། །སླར་ཞིང་གང་ལའང་མི་སློབ་བོ། ཞེས་གསུངས་སོ། །འདི་ཡང་རྒྱས་པར་རིམ་ལྔ་གསལ་སྒྲོན་ལས་ཤེས་པར་བྱའོ།།    ༈    །།གཉིས་པ་ལམ་ལ་བོགས་འབྱིན་པའི་ཐབས་སྤྱོད་པ་ནི། རྫོགས་རིམ་གྱི་སྐབས་སུ་ལམ་ལ་བོགས་འབྱིན་པའི་
སྤྱོད་པ་བྱེད་པའི་དུས་གསུམ་སྟེ། འདི་ལྟར་སེམས་དབེན་ཐོབ་ནས་སྒྱུ་ལུས་འགྲུབ་པའི་དོན་དུ་བྱེད་པ་དང། སྒྱུ་ལུས་ཐོབ་ནས་འོད་གསལ་གྱི་དོན་དུ་བྱེད་པ་དང། སློབ་པའི་ཟུང་འཇུག་ཐོབ་ནས་ཤེས་སྒྲིབ་ཟད་པའི་ཕྱིར་དུ་བྱེད་པའོ། །དེ་རེ་རེའི་སྐབས་

[056B] སྤྲོས་མེད་དང། ཤིན་ཏུ་སྤྲོས་མེད་ཀྱི་སྤྱོད་པ་གསུམ་གང་རུང་ལ་སློབ་བོ། །དེ་ལ་སྤྱོད་པ་དང་པོ་གཉིས་ནི་ལས་ཀྱི་ཕྱག་རྒྱ་ལ་བརྟེན་ནས་བྱེད་ལ། གསུམ་པ་ནི་ཡེ་ཤེས་ཀྱི་ཕྱག་རྒྱ་ཙམ་ལ་བརྟེན་ནས་བྱེད་དོ། སྤྱོད་པའི་ངོ་
བོ་ནི་འདོད་ཡོན་སྤྱི་དང་ཁྱད་པར་དུ་རིག་མའི་འདོད་ཡོན་ལྔ་ལ་རང་བཞིན་ཤེས་པའི་སྒོ་ནས་སྤྱད་དེ་བདེ་སྟོང་བསྒོམ་པའོ། །དེ་ལ་སྤྲོས་བཅས་ནི་དཀྱིལ་འཁོར་གྱི་ལྷ་གྲངས་དང་མཉམ་པའི་རྣལ་འབྱོར་པ་ཕོ་མོ་ལྷ་དེ་དང་དེའི་ཆས་སུ་ཞུགས་པའི་ཚོགས་ཀྱི་
དཀྱིལ་འཁོར་ལ་གནས་ནས། དང་པོ་སྦྱོར་བ་ལ་སོགས་པའི་ཏིང་ངེ་འཛིན་གསུམ་གྱིས་སྒྲུབ་ཅིང། ལས་རྒྱལ་མཆོག་གི་དུས་སུ་ཕྱག་དང་ཕྱག་གི་ལན་དང། གླུ་གར་དང་གླུ་གར་གྱི་ལན་ལ་སོགས་པའི་བྱ་བའི་སྤྲོས་པ་རྒྱ་ཆེན་པོ་ཞག་གཅིག་ལ་དུས་བཞིར་
སྤྱོད་པའོ། །སྤྲོས་མེད་ནི་ལས་རྒྱལ་མཆོག་གི་དུས་སུ་གར་དང་དེའི་ལན་ལ་སོགས་པའི་བྱ་བའི་སྤྲོས་པ་རྣམས་བཞག་གནས་འདོད་ཡོན་ལྔ་ལ་ལོངས་སྤྱོད་པའོ། །དེ་ལ་རྒྱས་པ་དཀྱིལ་འཁོར་བའི་ལྷ་གྲངས་དང་མཉམ་པ་དང། འབྲིང་ལས་ཀྱི་ཕྱག་རྒྱ་ལྔ་
དང། བསྡུས་པ་ལས་ཀྱི་ཕྱག་རྒྱ་གཅིག་དང་བཅས་པའི་ཚོགས་ཀྱི་དཀྱིལ་འཁོར་ལ་བརྟེན་ནས་བྱེད་དོ། །ཤིན་ཏུ་སྤྲོས་མེད་པས་ནི་བཟའ་བཏུང་དང་བཤད་གཅི་འདོར་བ་ལ་འགྲོ་བའི་སྐབས་མ་གཏོགས་པ་ཡེ་རྒྱ་ལ་བརྟེན་ནས། རྒྱུན་དུ་གཉིད་དང་འོད་
གསལ་བསྲེས་ཏེ། སྒོམ་པར་བྱེད་པས་དུས་འདའ་བར་བྱེད་དོ། །སྤྱོད་པ་དེ་རྣམས་ཟླ་བ་དྲུག་ལ་སོགས་པར་སྤྱད་པས་མཆོག་འགྲུབ་པའི་མཚན་མ་དབང་ཕྱུག་གི་ཡོན་ཏན་ཐོབ་པར་འགྱུར་ཏེ། རྒྱས་པར་ནི་རིམ་ལྔ་གསལ་སྒྲོན་དུ་བཤད་ཟིན་པ་ལས་ཤེས་

[057A]༄༅། །པར་བྱའོ།།    ༈    །།གསུམ་པ་འབྲས་བུ་མངོན་དུ་བྱེད་པའི་ཚུལ་ནི། དེ་ལྟར་ལམ་ཐུན་མོང་བ་ནས་བརྩམས་ཏེ་བསྐྱེད་རིམ་ཕྲ་རགས་ལ་མཐར་ཕྱིན་པར་བསླབ་པའི་བར་གྱི་ལམ་དང། ལུས་དབེན་གྱི་སྐབས་སུ་བསྒོམས་
སྟོབས་ཀྱིས་རླུང་དྷཱུ་ཏཱིར་བཙུད་པ་ཐིམ་པ་ལས་བྱུང་བའི་སྟོང་པ་བཞི་འདྲེན་ནུས་པ་ནས་བརྩམས་ཏེ་སྒྱུ་ལུས་ཐོབ་པ་ནས་དོན་གྱི་འོད་གསལ་མ་ཐོབ་པའི་བར་གྱི་ལམ་རྣམས་ནི། ཐེག་པ་འདིའི་སོ་སོ་སྐྱེ་བོའི་ལམ་ཡིན་ལ། དོན་གྱི་འོད་གསལ་མངོན་དུ་བྱས་
པ་ནས་བརྩམས་ཏེ། མི་སློབ་པའི་ཟུང་འཇུག་མ་ཐོབ་པའི་བར་གྱི་ལམ་ནི། ཐེག་པ་འདིའི་འཕགས་པའི་སློབ་པའི་ལམ་མོ། །དེ་འདྲའི་ལམ་རིམ་གྱིས་བགྲོད་ཅིང། ཁྱད་པར་དུ་སློབ་པའི་ཟུང་འཇུག་ཐོབ་ནས་སྤྱོད་པ་ལ་བསླབས་པའི་མཐར་མི་སློབ་པའི་ཟུང་
འཇུག་འགྲུབ་ལུགས་ནི་སྔར་བཤད་པ་ལྟར་ཕྱི་ནང་གི་བྱང་ཆུབ་པ་གཉིས་ཀྱི་སྒོ་ནས་ཐོ་རངས་འོད་གསལ་བསྒོམས་ཏེ། གཉིས་སྣང་འཁྲུལ་པའི་བག་ཆགས་ཀྱི་ལྷག་མ་མ་ལུས་པར་སྦྱངས་ནས། ཆོས་ཀྱི་སྐུ་མཐར་ཐུག་པ་མངོན་དུ་གྱུར་པའི་ཚེ་སློབ་
པའི་ཟུང་འཇུག་སྒྱུ་མའི་སྐུ་མི་སློབ་པའི་ཟུང་འཇུག་གི་སྐུར་འགྱུར་ཞིང། འཁོར་བ་ཇི་སྲིད་པར་སྐུ་དེ་གཉིས་ལས་མི་གཡོ་བར་བཞུགས་སོ། །དེ་འདྲ་བའི་དག་པ་གཉིས་ལྡན་གྱི་ཡུལ་གྱི་འོད་གསལ་ནི་འདུས་མ་བྱས་པའི་ཆོས་ཀྱི་སྐུ་དང། ཡུལ་ཅན་
གྱི་འོད་གསལ་ནི་ཡེ་ཤེས་ཆོས་ཀྱི་སྐུ་དང། བདེ་བ་ཆེན་པོའི་སྐུ་ཞེས་ཀྱང་བྱའོ། །དེའི་རྟེན་གཟུགས་ཀྱི་སྐུ་རླུང་སེམས་ཙམ་ལས་འགྲུབ་པ་ནི་ལོངས་སྐུ་ཡིན་ལ། སྐུ་དེ་གཉིས་ངོ་བོ་གཅིག་ལ་ལྡོག་པ་ཐ་དད་ཙམ་ཡིན་པས་གཟུགས་སྐུ་དེ་ལ་

[057B] །དེ་འདྲ་བའི་ཟུང་འཇུག་གི་སྐུ་དེས་མཆོག་གི་སྤྲུལ་པའི་སྐུ་ལ་སོགས་པའི་སྤྲུལ་པ་དུ་མ་ཞིག་མཛད་ལ། སྤྲུལ་སྐུའི་ཟུང་འཇུག་གཅིག་ཀྱང་བྱས་ནས་ཟུང་འཇུག་གི་སྐུ་ལ་སྐུ་གཉིས་ཀྱི་རྣམ་
གཞག་བྱས་ན་ལེགས་སོ། །ཚེ་འདིར་སྤྱོད་པ་བྱེད་པ་མ་བྱུང་བས་བར་དོར་མཆོག་འགྲུབ་ཚུལ་དང། ལམ་གཞན་གྱི་མཐར་ལམ་འདིའི་འོད་གསལ་དང་ཟུང་འཇུག་གི་རིམ་པ་བསྐྱེད་ནས་འཚང་རྒྱ་ཚུལ་སོགས། ས་དང་ལམ་དང་འབྲས་བུའི་རྣམ་གཞག་
རྒྱས་པར་ནི་གསལ་སྒྲོན་ལས་ཤེས་པར་བྱའོ། མདོར་ན་དཔའ་བོ་དང་རྣལ་འབྱོར་མའི་དབང་ཕྱུག་བགྲང་ལས་འདས་པ་རྣམས་གང་ནས་གཤེགས་པའི་མཐར་ཐུག་པའི་ལམ་གྱི་རིམ་པ་འདིའི་དོན་ཁོང་དུ་ཆུད་པར་བྱས་ནས། ཁ་ཕྱི་ལྟར་མ་སོང་བར་ལམ་
ཐུན་མོང་བ་ནས་བཟུང་སྟེ། འབྲས་བུའི་བར་རྣམས་རང་གི་རྒྱུད་ལ་བསྐོར་ཏེ། མངོན་རྟོགས་ཡིད་ལ་བྱ་བའི་རིམ་པ་ཙམ་གྱིས་ཀྱང་རྒྱུན་ལྡན་དུ་གོམས་པར་བྱས་ན། དལ་བ་ཐོབ་པའི་རྟེན་ལ་སྙིང་པོ་དམ་པ་ལོན་པ་ཡིན་ནོ། །འདི་དག་གི་ཤེས་བྱེད་
མཐའ་གཅོད་རྣམས་རྒྱས་པར་ནི་རྩ་བའི་རྒྱུད་ཀྱི་རྒྱལ་པོ་དང། དེའི་བཤད་པའི་རྒྱུད་ལྔ་དང། ཡབ་སྲས་ཀྱི་བསྐྱེད་རྫོགས་ཀྱི་གཞུང་ཕྲན་ལྔ་དང། རྒྱུད་ཀྱི་རྒྱ་ཆེར་བཤད་པ་འགྲལ་བ་སྒྲོན་མ་གསལ་བ་དང། དེའི་འགྲེལ་བཤད་ལྔ་དང། མདོར་
བྱས་དང་རིམ་ལྔའི་འགྲེལ་པ་དགུ་དང། རྒྱུད་ཕྱི་མ་དང་རྡོ་རྗེ་འཕྲེང་བའི་འགྲེལ་པ་གཉིས་དང་བཅས་པ་ལ་ཡུན་རིང་དུ་ལེགས་པར་སྦྱངས་ཤིང། མར་འགོས་ཀྱི་གདམས་ངག་ཀུན་ལ་འདྲིས་པར་བྱས་ནས་སྦྱར་བ་ངོ་སྤྲོད་རིམ་ལྔའི་གནད་ཐམས་

[058A]༄༅། །ཅད་གསལ་བའི་སྒྲོན་མེ་ལས་ཤེས་པར་བྱའོ།།    ༈    །།གསུང་རབ་མཐར་ཐུག་དཔལ་ལྡན་འདུས་པའི་དོན། །དགོངས་འགྲེལ་མཐར་ཐུག་ཀླུ་སྒྲུབ་ཀྱིས་བཀྲལ་བའི། །ལམ་གྱི་མཐར་ཐུག་རིམ་པ་ལྔ་ཡི་ཁྲིད། །འཆད་ཚུལ་
མཐར་ཐུག་འདི་འདྲས་བཤད་པ་འདི། །ཡབ་སྲས་གཞུང་ལ་ལེགས་པར་སྦྱངས་པ་ཡིས། །རྩ་རྒྱུད་བཤད་རྒྱུད་ལེགས་པར་མ་འབྱོར་ཞིང། །ཚུལ་བཞིན་སྒྲུབ་པའི་རྣལ་འབྱོར་དམན་པ་ཡིས། །ཡང་དག་ལམ་དང་ལྟར་སྣང་མི་ཕྱེད་པས། །རིང་དུ་འབད་ཀྱང་
ཇི་བཞིན་མི་ཤེས་པར། །མཐོང་ནས་གསོལ་བ་རིང་དུ་བཏབ་པའི་ཚེ། །འདོད་པའི་མཚན་མ་བརྟན་པོ་རྙེད་པ་ན། །རང་དང་གཞན་གྱི་དོན་དུ་བདག་གིས་སྦྱར། །ཚུལ་དེར་འབད་ལས་ཐོབ་པའི་བསོད་ནམས་དེས། །ལམ་བཟང་འདི་དང་ནམ་ཡང་མི་འབྲལ་
ཞིང། །བསྟན་པའི་སྙིང་པོ་ཡུན་རིང་གནས་པ་དང། །དེར་བརྩོན་འདོད་པ་ཡིད་བཞིན་འགྲུབ་པར་ཤོག་ཅེས་རྒྱུད་ཀྱི་རྒྱལ་པོ་དཔལ་གསང་བ་འདུས་པའི་རྫོགས་རིམ་རིམ་ལྔ་གདན་རྫོགས་ཀྱི་དམར་ཁྲིད་ཅེས་བྱ་བ་འདི། སྔོན་གྱི་བླ་མ་རྣམས་ཀྱིས་ཁྲིད་ཡིག་ཁ་འཐོར་བ་མང་དུ་
མཛད་པ་རྣམས་ཕྱོགས་གཅིག་ཏུ་སྒྲིགས་ཏེ། རྒྱུད་དང་ཡབ་སྲས་ཀྱི་གཞུང་གིས་གསལ་དུ་བཏང་དགོས་པ་རྣམས་ཁ་བསྐངས་ནས་གནད་ཀྱི་དོན་རྣམས་རྫོགས་པར་དཔལ་གསང་བ་འདུས་པའི་རྣལ་འབྱོར་པ་ཤར་ཙོང་ཁ་པ་བློ་བཟང་གྲགས་པའི་དཔལ་གྱིས། འབྲོག་རི་བོ་ཆེ་དགེ་
ལྡན་རྣམ་པར་རྒྱལ་བའི་གླིང་དུ་སྦྱར་བའི་ཡེ་གེ་པ་ནི། གསང་བ་འདུས་པའི་ཚུལ་ལ་སྦྱངས་པ་དཀའ་བཞི་པ་རིན་ཆེན་དཔལ་ལོ། །འདིས་ཀྱང་བསྟན་པ་རིན་པོ་ཆེ་ཕྱོགས་ཀུན་ཏུ་རྒྱས་པར་བྱེད་ནུས་པར་གྱུར་ཅིག་ །།མངྒ་ལཾ།། །།



﻿   ༈    སེམས་
དབེན་རྗེས་མཐུན་པའི་སྐབས་སུ་དྲན་པ་གསུམ་ལྡན་དུ་བྱ་བ་དང། སེམས་དབེན་མཚན་ཉིད་པའི་སྐབས་སུ་དྲན་པ་གསུམ་ལྡན་དུ་སྐྱོད་ཚུལ་ལོ། །དང་པོ་ནི། ཕྲ་ཐིག་དང་རྡོར་བཟླས་ཀྱི་རླུང་འདུས་ཀྱང་སྟོང་པ་བཞི་གོ་རིམས་ངས་མེད་དུ་འཆར་
ན་ཅུང་ཕན་ཆུང་བས། དེ་མེ་འཁྲུལ་བར་བྱ་བ་ནི། རྟགས་བཞི་དང་སྟོང་པ་བཞི་འཆར་བའི་གོ་རིམས་མཁས་པར་བྱས་ནས། སྣང་བ་ཤར་བ་ན་འདི་སྣང་བ་ཡིན། འདིའི་སྔོན་དུ་ས་ཆུ་ལ་ཐིམ་པ་ལ་སོགས་པའི་རྟགས་རྣམས་སོང་བ་ཡིན། སྣང་བ་
འདི་འགགས་པའི་རྗེས་སུ་སྣང་བ་མཆེད་པ་འཆར་བ་ཡིན་སྙམ་དུ་ཡིན་ལ་ངེས་པར་བྱའོ། །དེས་གཞན་གསུམ་ལའང་རིགས་འགྲེའོ། །འདི་ནི་སྟོང་པ་བཞི་མི་འཁྲུལ་བར་བྱ་བའི་ཐེབས་སོ། །འདི་ལ་སྐུ་མཆེད་གཉིས་ཀྱིས་ཟན་བྲིས་གཉིས་གནང་ཡང་

[023A]༄༅། །ཕྱི་མ་གསལ་ལ་རྒྱས་པ་ལྟར་བཀོད་དོ། །གཉིས་པ་སེམས་དབེན་མཚན་ཉིད་པ་ལ་གཉིས། སྣང་མཆེད་ཐོབ་གསུམ་དཔེའི་འོད་གསལ་དང་བཅས་པའི་སྐབས་སུ། དྲན་པ་གསུམ་ལྡན་དུ་བྱ་བའི་ཚུལ་དང། འོད་གསལ་
ལས་སྒྱུ་མའི་སྐུར་ལྡང་བའི་དུས་མཚམས་བསྟན་པའོ། །དང་པོ་ནི། རྡོ་རྗེའི་ལུས་ལ་གནད་དུ་བསྣུན་པ་ལས། དང་པོར་སྨིག་རྒྱུ་ལྟ་བུ། དེ་ནས་སྲིན་བུ་མེ་ཁྱེར་ལྟ་བུ། དེ་ནས་མར་མེ་འབར་བ་ལྟ་བུའི་ཉམས་འཆར་ཞིང། དེའི་
རྗེས་སུ་སྟོན་གྱི་ནམ་མཁའ་གཡའ་དག་པ་ལ་ཟླ་བའི་འོད་ཀྱིས་ཁྱབ་པ་ལྟ་བུའི་སྣང་བའི་ཡེ་ཤེས་འཆར་ལ། དེའི་དུས་སུ་འདི་ནི་སྣང་བའི་ཡེ་ཤེས་སོ་སྙམ་དུ་དྲན་པ་དང། འདིའི་སྔོན་དུ་མར་མེ་ལྟ་བུ་སོང་བ་ཡིན་སྙམ་དྲན་པ་དང། འདིའི་རྗེས་སུ་
མཆེད་པའི་ཡེ་ཤེས་སྟོན་གྱི་ནམ་མཁའ་གཡའ་དག་པ་ལ་ཉི་འོད་ཀྱིས་ཁྱབ་པ་ལྟ་བུ་འབྱུང་སྙམ་དུ་དྲན་པ་གསུམ་དང་ལྡན་པར་བྱ་ཞིང། དེ་བཞིན་དུ་མཆེད་པའི་ཡེ་ཤེས་ཤར་བའི་ཚེ། འདི་ནི་མཆེད་པའི་ཡེ་ཤེས་སེ་སྙམ་དུ་དྲན་པ་དང། དེའི་
གོང་དུ་སྣང་བའི་ཡེ་ཤེས་སོང་བ་ལས་བྱུང་བའོ་སྙམ་དུ་དྲན་པ་དང། དེའི་རྗེས་སུ་ཉེར་ཐོབ་ནམ་མཁའ་གཡའ་དག་པ་ལ་མཚམས་ཀྱི་མུན་པས་ཁྱབ་པ་ལྟ་བུ་འབྱུང་ངོ་སྙམ་དུ་དྲན་པའི་དྲན་པ་གསུམ་དང་ལྡན་པར་བྱ་ཞིང། དེ་བཞིན་དུ་ཉེར་ཐོབ་
ཤར་བའི་ཆེ་ནམ་མཁའ་ཉེར་ཐོབ་དུས་སུ་ངེས་མི་ནུས་ཀྱང། ཉེར་ཐོབ་ཀྱི་སྟོད་སྨད་གཉིས་སུ་འདི་ནི་ཉེར་ཐོབ་བོ་སྙམ་དུ་དྲན་པ་དང། འདི་ནི་སྣང་བ་མཆེད་པའི་ཡེ་ཤེས་སྔོན་དུ་སོང་བ་ལས་འབྱུང་བའོ་སྙམ་དུ་དྲན་པ་དང། འདིའི་རྗེས་སུ་སྟོན་གྱི་

[023B] དེ་བཞིན་དུ་འོད་གསལ་ཤར་བའི་ཚེ་འདི་འོད་གསལ་ལོ་སྙམ་དུ་དྲན་པ་དང། འདི་ནི་ཉེར་ཐོབ་སྔོན་དུ་སོང་བ་ལས་བྱུང་བའོ་
སྙམ་དུ་དྲན་པ་དང། འདིའི་རྗེས་སུ་སྒྱུ་ལུས་འགྲུབ་བོ་སྙམ་དུ་དྲན་པའི་དྲན་པ་གསུམ་དང་ལྡན་པར་བྱའོ། །གཉིས་པ་ནི། འོད་གསལ་ཤར་བའི་ཚེ་སྟོན་གྱི་ནམ་མཁའ་གཡའ་དག་ལ་ཟླ་འོད་དང། ཉི་འོད་དང། མཚམས་ཀྱི་མུན་པ་དང་བཅས་པའི་སློད་བྱེད་
ཀྱི་རྐྱེན་གསུམ་དང་བྲལ་བའི་ནམ་མཁའི་རང་མདོག་ཇི་ལྟ་བ་བཞིན་དུ་ཐོན་པའི་སྟོང་སང་དེ་བ་གཡོ་མེད་དུ་གནས་པ་ཞིག་འོང་ཞིང། དེའི་ངང་ནས་འདིར་ཕྲ་ཐིག་ཙམ་གྱི་ཅུང་ཟད་གཡོ་བ་ཞིག་འོང་བས། དེ་འབྱུང་བའི་ཚེ་འོད་གསལ་ལས་ལྡང་བར་རྩོམ་པ་ཡིན་
པས་མཚམས་དེ་ནས་སྒྱུ་མའི་སྐུར་ལྡང་བར་བྱའོ།།  སྣང་མཆེད་ཐོབ་གསུམ་གྱི་ཞལ་གདམས་ཆས་ཤིན་ཏུ་ཟབ་པའི་བརྗོད་བྱང། མཁས་གྲུབ་རྗེས་མཛད་པའོ་ ། །གསུམ་པ་ལ་གཉིས། སྒྱུ་ལུས་དངོས་དང། དེ་དང་འབྲེལ་བའི་གདམས་པའོ། །དང་པོ་ལ་གཉིས། སྒྱུ་ལུས་
ཀྱི་མཚུངས་ལྡན་ལྔ་དང། ཁྱད་པར་ལྔ་ལྡན་ནོ། །དང་པོ་ནི། གཉིད་ཀྱི་འབྱུང་བ་ཐིམ་རིམ་རྣམས་ཀྱི་གཉིད་ཀྱི་འོད་གསལ་ལས་རྨི་ལམ་གྱི་ལུས་སུ་ལངས་པ་དང། དེའང་རླུང་སེམས་ཙམ་ལས་གྲུབ་པ་དང། དེར་ང་རྒྱལ་འཕོས་པ་དང། ལུས་རགས་པ་
ལས་གོ་ས་ལོགས་སུ་བྱེ་བ་དང། སླར་ཡང་ལུས་རགས་པ་ལ་འཇུག་པ་ལྟར་རིམ་པ་བཞིན་ལམ་དུས་ཀྱི་འབྱུང་བ་ཐིམ་རིམ་རྣམས་ཀྱི་དཔེའི་འོད་གསལ་ལས་སྒྱུ་ལུས་སུ་ལངས་པ་དང། དེའང་རླུང་སེམས་ཙམ་ལས་གྲུབ་པ་དང། དེར་ང་རྒྱལ་འཕོས་

[024A]༄༅། །པ་དང། ལུས་རགས་པ་ལས་གོ་ས་ལོགས་སུ་བྱེ་བ་དང། སླར་ཡང་ལུས་རགས་པ་ལ་འཇུག་པ་དང་ཆོས་མཚུངས་པ་ཡིན་གསུང་ངོ། །གཉིས་པ་ནི། གང་ནས་ལྡང་བ་གནས་ཀྱི་ཁྱད་པར། རྩ་འཁོར་གྱི་དབུས་དྷཱུ་ཏཱིའི་ནང་ནས་དང། དེའི་ཡང་ནང་ཐིག་ལེ་དཀར་དམར་གའུ་ཁ་སྦྱར་བ་འདྲ་བའི་ནང་ནས་ལྡང། གང་ལས་ལྡང་བ་རྒྱུའི་ཁྱད་པར། ཐིག་ལེའི་ནང་གི་སྲོག་རླུང་ཤིན་ཏུ་ཕྲ་བ་དང། རྣམ་ཤེས་ཤིན་ཏུ་ཕྲ་བ་ལས་ལྡང། ཐོག་མེད་ནས་ཀྱི་ཐིག་ལེ་ཤིན་ཏུ་ཕྲ་བ་ཡང་ཡོད་
གསུང། གང་གིས་ལྡང་བ་རྟེན་གྱི་ཁྱད་པར། སྒྱུ་མའི་སྐུར་ངེས་པར་ལྡང་བར་བྱའོ་སྙམ་པའི་འཕེན་པ་དྲག་པོས་ལྡང། གང་གི་ཚེ་ལྡང་བ་དུས་ཀྱི་ཁྱད་པར། ཀུན་རྟོག་གཡོ་བའི་རླུང་དང་སེམས་སྣང་བ་གསུམ་རིམ་གྱིས་ཐིམ་པའི་དཔེའི་འོད་གསལ་ལ་ཇི་
ཙམ་གནས་ཀྱི་བར་བཞག་པའི་མཐར་ལྡང་བར་རྩོམ་པ་ནི། དཔེར་ན་གཞོད་པ་ལ་སོགས་པ་ཆུས་བཀང་བ་ན། རླུང་མ་ལངས་པར་མེར་རེ་སྡོད་ལ། རླུང་ཅུང་ཟད་ལངས་པ་དང་ཐ་མ་ནས་ཟེད་ཟེད་དམ་བན་བུན་བྱུང་ན་ལྡང་བར་རྩོམ་པ་བཞིན་དཔེའི་འོད་
གསལ་ལས་ལྡང་བར་རྩོམ་པའོ། །དེས་སྒྱུ་མའི་སྐུ་ལས་ལྡང་བར་རྩོམ་པ་ཡང་རིགས་འགྲེ་གསུང་ངོ། །གང་གི་ངོ་བོར་ལྡང་བ་འབྲས་བུའི་ཁྱད་པར། དང་པོའི་མགོན་པོ་སྐུ་མདོག་དཀར་པོ་མཚན་དཔེས་བརྒྱན་པ། ཐུགས་བདེ་སྟོང་གཉིས་སུ་མེད་པའི་
ངོ་བོར་ལྡང་བ་ཡིན་ཞེས་རྗེ་བཙུན་ཙོང་ཁ་པ་ཆེན་པོ་གསུང་ངོ། །ཞར་ལ་གཞན་ནས་འབྱུང་བའི་སྟོང་གཟུགས་ཀྱི་སྐུ་ངེས་པ་ལྔ་ལྡན་སོགས་ཤེས་དགོས་སོ། །གཉིས་པ་ལ་གཉིས། ཐུན་མོང་དང་ཐུན་མོང་མ་ཡིན་པའོ། །དང་པོ་ནི། སྒྱུ་ལུས་སྐབས་

[024B] གཞི་དུས་ཀྱི་སེམས་དཔའ་གསུམ་བརྩེགས། ལམ་དུས་ཀྱི་སེམས་དཔའ་གསུམ་བརྩེགས། འབྲས་དུས་ཀྱི་སེམས་དཔའ་གསུམ་བརྩེགས་ཏེ་གསུམ་ཚན་གསུམ་དུ་ཡོད་དོ། །
གཞི་དུས་ཀྱི་སེམས་དཔའ་གསུམ་བརྩེགས་ནི། དེ་ལྟར་གྱི་ལུས་རགས་པ་འདི་དམ་ཚིག་སེམས་དཔའ། དེའི་སྙིང་གའི་དང་པོར་ཆགས་པའི་ཐིག་ལེ་དཀར་དམར་ནི་ཡེ་ཤེས་སེམས་དཔའ། དེའི་ནང་གི་སྲོག་འཛིན་ཤིན་ཏུ་ཕྲ་བ་ནི་ཏིང་ངེ་འཛིན་སེམས་དཔའ་
ཤིན་ཏུ་ཕྲ་བའི་སེམས་དེའི་བཞོན་པ་དང་བཅས་པ་ནི་སྒྱུ་ལུས་ཀྱི་སྒྲུབ་གཞི་ཡིན་ནོ། །ལམ་དུས་ལ་བསྐྱེད་རིམ་དང་རྫོགས་རིམ་གཉིས་ལས་བསྐྱེད་རིམ་ནི་གོ་སླ་ལ། རྫོགས་རིམ་ནི་སྟོང་པ་བཞིའི་མཐར་ཤིན་ཏུ་ཕྲ་བའི་རླུང་སེམས་ལས། སྒྱུ་ལུས་དངོས་
སམ་རྗེས་མཐུན་པར་ལངས་ནས་སླར་ཡང་ཕུང་པོ་རྙིང་པའི་སྙིང་གར་ཞུགས་པ་ནི་ཡེ་ཤེས་སེམས་དཔའ། དེ་ལྟར་ལྡང་བ་དང་ཞུགས་པར་བྱེད་པའི་སེམས་ནི་ཏིང་ངེ་འཛིན་སེམས་དཔའ། དམ་ཚིག་སེམས་དཔའ་ནི་སྔར་བཞིན་ནོ། །འབྲས་དུས་ཀྱི་སེམས་
དཔའ་གསུམ་བརྩེགས་ནི། དོན་གྱི་འོད་གསལ་གྱི་མཐར་རླུང་སེམས་ཙམ་ལས་ཁ་སྦྱོར་ཡན་ལག་བདུན་ལྡན་གྱི་སྐུར་བཞངས་པ་དེས། མཆོག་གི་སྤྲུལ་སྐུ་ལ་སོགས་པ་གཟུགས་རགས་པ་བཟུང་བའམ་གཞན་དོན་དུ་འགྱུར་བར་གཟིགས་ནས་སླར་
ཡང་ཕུང་པོ་རྙིང་པའི་ཐུགས་ཀར་ཡེ་ཤེས་སེམས་དཔའི་རྣམ་པར་ཞུགས་པ་ནི་ཡེ་ཤེས་སེམས་དཔའ། དེའི་ལྷན་སྐྱེས་ཀྱི་ཡེ་ཤེས་ནི་ཏིང་ངེ་འཛིན་སེམས་དཔའ། སྤྲུལ་སྐུ་གསར་པའི་ཕུང་པོ་རྙིང་པ་ནི་དམ་ཚིག་སེམས་དཔའ། གྲུབ་ཆེན་ས་ར་

[025A]༄༅། །ཧ་ནི་ཕུང་པོ་རྙིང་པ་ལ་ཞུགས་པ་ཡིན་གསུང།།  འདི་རྣམས་ལ་སྐུ་མཆེད་གཉིས་ཀྱིས་ཟིན་བྲིས་གཉིས་སྣང་ཡང། གནད་རྣམས་ཕྱི་མ་གསལ་ལ་རྒྱས་པར་སྣང་བས་བཀོད་པ་ཡིན་ནོ།།



﻿   ༈    རྗེ་བཙུན་བླ་མ་དམ་པ་རྣམས་ལ་ཕྱག་འཚལ་ལོ། །དམིགས་པ་བསྒོམ་པའི་སྐབས་སུ་མཁྲིས་པ་ལ་སོགས་པའི་ཚ་བའི་སྐྱོན་གྱིས་མགོ་བོ་ན་བར་གྱུར་ན། རང་གི་ཐོད་པའི་ནང་དུ་ཟླ་པའི་དཀྱིལ་
འཁོར་དཀར་པོ་བསིལ་བའི་རང་བཞིན་ཅན། དེའི་འོག་ཕྱོགས་ཀྱི་དབུས་སུ་ཨོཾ་ཡིག་དཀར་པོ་མགོ་ཐུར་དུ་བལྟ་བ་འོད་ཟེར་དཀར་པོ་དང་བདུད་རྩིའི་རྒྱུན་དཀར་པོ་བསིལ་བའི་རང་བཞིན་བབས་པ་དེ་ལས་འོད་ཟེར་དང་བདུད་རྩིའི་རྒྱུན་དཀར་པོ་འཕྲོས་པས་
རང་གི་ལུས་ཀྱི་ནང་ཐམས་ཅད་གང་སྟེ་འདི་རྣམས་ཀྱི་བསིལ་སངས་ཀྱིས་སོང་བ་དང་བདུད་རྩིའི་རྒྱུན་རྣམས་ཀྱི་ལུས་བདེ་མེར་ཏེ་སོང་བར་བསྒོམ་མོ། །དེ་ལྟར་བསྒོམས་པས་མགོ་བོ་ན་བ་ལ་སོགས་པའི་གེགས་རྣམས་སེལ་ཞིང། ལུས་ལ་བདེ་
བ་སྐྱེ་བའི་གེགས་སེལ་བ་དང། དམིགས་པ་སོགས་ལ་བོགས་ཐོན་པ་དུས་མཉམ་དུ་འབྱུང་ངོ། །ཡང་འོག་སྒོའི་ཕྲ་ཐིག་དང་སྙིང་གར་མི་ཤིགས་པ་ལ་སོགས་པ་བསྒོམ་པའི་སྐབས་སུ་སྟོད་སྨད་དུ་རླུང་ལ་སོགས་པའི་རྐྱེན་གྱིས་ནད་གཟེར་
[051A]༄༅། །དྲག་པོའི་ནད་བྱུང་ན། གང་ན་བ་དེ་ཉིད་ནས་རླུང་དང་སྡོངས་ཏེ་སྤོས་རིང་གི་དུད་པ་བཞིན་སྔོ་ཕྱུར་གྱིས་བྱུང་ནས་འོག་སྒོའི་ཕྲ་ཐིག་བསྒོམ་པའི་སྐབས་ཡིན་ན་འོག་སྒོའི་ཕྲ་མོ་ལ་ཐིམ། མི་ཤིགས་པའི་ཐིག་ལེ་བསྒོམ་པའི་
སྐབས་ཡིན་ན་མི་ཤིགས་པའི་ཐིག་ལེ་ལ་ཡང་ཡང་ཐིམ་པ་བསམ་པར་བྱ་ཞིང། གང་ན་བའི་གནས་དེར་བདེ་བའི་རང་བཞིན་དུ་མེར་གྱིས་སོང་བར་བསྒོམ་མོ། །ལུས་ཀྱི་སྟོད་སྨད་གང་དུ་ཟུག་གཟེར་གློ་བུར་དུ་བྱུང་ཡང་འདི་ལྟར་ལན་མང་དུ་བསྒོམས་
པས་གེགས་སེལ་ཞིང་དམིགས་པ་བོགས་ཐོན་པར་འགྱུར་རོ། །རྫོགས་རིམ་གྱི་རླུང་སྡུད་པའི་སྐབས་སུ་གེགས་སེལ་ཚུལ་འདི་ལྟར་བྱས་ན་གེགས་སེལ་དང་དམིགས་པ་སོགས་ལ་བོགས་ཐོན་པ་མཉམ་དུ་འབྱུང་ངོ། །དེ་བཞིན་མིན་པར་
རྫོགས་རིམ་གྱི་རླུང་སྡུད་པའི་གེགས་སེལ་རོ་སྟོད་ན་བ་དང་མགོ་བོ་ན་བ་སོགས་བྱུང་བའི་ཚེ། མགོ་བོ་རོ་སྟོད་ཁྲོལ་ཚེགས་ལྟ་བུར་བསྒོམས་ནས་ནད་རྣམས་རྣག་ཁྲག་གི་རྣམ་པར་ཕྱིར་ལ་ཐོན་པར་བསྒོམ་པ་ནི། ནད་ཞི་ཐུབ་པ་ཙམ་བྱུང་ཡང་
སྔར་རླུང་ནང་དུ་འབད་པས་བསྡུས་པ་རྣམས་ཕྱིར་ལ་ཐོན་པར་འགྲོ་པས། དུས་ཕྱིས་རླུང་སྡུད་པ་ཤིན་ཏུ་དཀའ་བར་སོང་ནས་རླུང་མི་ཐུབ་པ་དེ་ལྟ་བུའི་གེགས་སེལ་ནི་སྤང་བར་བྱའོ། །ཡང་རྫོགས་རིམ་བསྒོམ་པའི་སྐབས་སུ་རླུང་འདུ་མ་ཐུབ་པར་
མགོ་བོ་གཟེར་ལ་འཁྱོམ་པ་ལ་སོགས་པའི་ནད་བྱུང་བ་དང། བརྒྱལ་བ་བོག་པ་ལ་སོགས་རླུང་ལ་བརྟེན་པའི་གེགས་མང་པོ་འབྱུང་བས་དེ་རྣམས་སེལ་བའི་ཐབས་ནི། རླུང་མཉམ་རྒྱུ་ནང་དུ་ངེས་ཅན་དུ་སོང་བའི་སྐབས་སུ་ལྟེ་བར་རླུང་ཞིག་

[051B] གོང་དུ་བཤད་པ་ལྟར་གྱི་གེགས་རྣམས་སེལ་བར་འགྱུར་ཞིང། རླུང་ནང་དུ་འདུས་པའི་རྟགས་ཀྱི་མཐོང་སྣང་མང་པོ་འབྱུང་བར་སྣང་ངོ། །ཕྲ་མོ་བསྒོམས་
པའི་སྐབས་སུ་ཆུ་འགགས་པ་ལ་སོགས་པའི་ནད་བྱུང་ན་འོག་སྒོའི་རྡོར་བཟླས་བྱའོ། །དེ་བཞིན་དུ་བྱས་པས་གེགས་སེལ་ཞིང་དམིགས་པ་བོགས་ཐོན་པར་འགྱུར། གཉིས་པ་ཐིག་ལེའི་གེགས་སེལ་ལ་གཉིས། ཐུན་མོང་དང་ཐུན་མོང་མ་ཡིན་པའོ།།
དང་པོ་ནི། བྱང་སེམས་འཛག་པ་བཙན་ཐབས་སུ་འགེག་པ་ནི། རྐང་པ་གཡོན་པའི་རྟིང་པས་རྡོ་རྗེའི་རྩ་བ་བསྡམས་ཤེས་པ་སྤྱི་བོའི་ཧཾ་ལ་གཏད། མིག་དང་ལྕེ་གྱེན་ལ་ལོག་རྒྱུ་མ་སྒལ་ཚིགས་ལ་སྦྱར། ལག་པ་གཉིས་སྙིང་གར་བསྣོལ། ཡན་
ལག་གི་སོར་མོ་བསྐུམ། ངག་ཏུ་ཧཱུཾ་རིང་པོ་རྡུབ་པའི་ཚུལ་དུ་དྲག་ཏུ་བརྗོད། ཡང་གཅིག་ལ་སྟོང་རླུང་དྲག་ཏུ་མནན། འོག་རླུང་གློང་ལ་བཞག་དཔེར་ན་རིལ་བ་ཞབས་ཟགས་ཅན་བཞིན་ནོ་གསུང། རྨི་ལམ་དུ་འཛག་པ་ནི། ཉིན་པར་སྲོག་ལ་བབ་
ཀྱང་བྱང་སེམས་མི་འཚོར་བར་བྱ་སྙམ་པའི་འཕེན་པ་གལ་ཆེ་གསུང། ཁྱད་པར་ཉལ་ཁའི་འཕེན་པ་དང། རྡོ་རྗེ་རྐྱེན་དང་མི་འཕྲད་པར་བྱའོ། །མ་ཚོར་བར་འཇག་པ་ལ་ནི། བྱ་སྤྱོད་ནས་བཤད་པའི་སྲུང་སྐུད་ཀྱི་ཐབས་ཀྱིས་ཀྱང་ཐུབ་གསུང་ངོ།།
འདི་ལ་སྐུ་མཆེད་གཉིས་ཀྱི་ཟིན་བྲིས་སྣང་ཡང་ཕྱི་མ་ལྟར་བཀོད་པ་ཡིན། གཉིས་པ་ཐུན་མོང་མ་ཡིན་པའི་གེགས་སེལ་རྫོགས་རིམ་གྱི་ཁྲིད་ཡིག་ཆུང་བའི་མགོ་ན་ཡོད་དོ།།



﻿   ༈   

[018B] འོད་གསལ་ལས་ལྡང་བ་ན། སྙིང་ཁའི་ཁམས་དཀར་དམར་གྱི་དབུས་ཀྱི་ཡེ་ཤེས་སེམས་དཔའ་སྐུ་མདོག་དཀར་པོ་རྡོ་རྗེ་འཆང་གི་རྣམ་པ་ཅན་དེ་ཉིད་ལ་སེམས་ཁྲིག་གིས་གཏད་དེ་ཐིག་ལེ་འོག་མ་གདན་དང་སྟེང་མ་གོས་ཀྱི་རྣམ་པར་བྱས་ནས་
ལུས་འདི་ལས་ཕྱི་རོལ་ཏུ་འཕེན་པའི་དབང་གིས་སྐད་ཅིག་ཙམ་གྱིས་གྲུབ་པ་ཡིན་ནོ། །སླར་ཡང་ལུས་ལ་འཇུག་པ་ན་སྔར་གྱི་ཡེ་ཤེས་སེམས་དཔའི་ཚུལ་གྱིས་སྙིང་གར་འཇུག་པ་ཡིན་ནོ། །གནད་ཁྱད་པར་ཅན་གྱི་ཞལ་ཤེས་སོ།།



﻿   ༈    །།བཅུ་དྲུག་པ་རྣམ་གསུམ་རིགས་

[052A]༄༅། །དབྱེའི་ཡིག་ཆུང་ལ། བསྡུས་རྒྱས་གཉིས་ལས། དང་པོ་ནི། རྗེ་བཙུན་དམ་པ་རྣམས་ལ་ཕྱག་འཚལ་ལོ། །རྣམ་གསུམ་རིགས་དབྱེའི་གདམས་པ་ནི། བསྒོམས་པས་ལྷ་རང་གི་ཞལ་མཐོང་བ་དང། རྩ་ནང་དུ་རླུང་ཞུགས་ནས་ལྷ་
མཐོང་བ་དང། གདོན་གྱིས་སྤྲུལ་ནས་ལྷའི་གཟུགས་མཐོང་བ་དང། རིགས་གསུམ་འབྱུང་བས་གང་ཡིན་བརྟག་པ་ནི། ལུས་གནད་རྡོ་རྗེའི་སྐྱིལ་ཀྲུང་ལག་པ་མཉམ་གཞག་སོགས་རྣམ་སྣང་གི་ཆོས་བདུན་ལེགས་པར་བྱས་ཏེ། སྨིན་མཚམས་ཀྱི་
ཁྲོ་བོའི་སྤྱན་དབུས་མ་ཡོད་པ། དབུ་མའི་ཡར་སྣའི་བུག་པའི་ཐད་དུ་མིག་གཉིས་གྱེན་དུ་ལྟ་སྟངས་གཅིག་ཏུ་དྲིལ་ཏེ་དེ་གཉིས་ཀྱི་ཐད་ནས་ལྷ་མཐོང་བ་དེ་ལ་བལྟས་པས། དོན་གྱི་ལྷ་ཡིན་ན་རང་གིས་ལྷ་དེ་ལ་ཆེས་ཆེར་བལྟས་པས་ཇེ་གསལ་དུ་
འགྲོ་ལ། རྩ་རླུང་ལ་བརྟེན་ནས་ལྷ་མཐོང་བ་ཡིན་ན་བལྟས་པས་བལྟས་པ་དེ་ག་རང་དུ་གནས་ཏེ་འགྱུར་ལྡོག་མི་ཐོངས་པ་ཞིག་འོང། གདོན་གྱིས་སྤྲུལ་པའི་ལྷ་གཟུགས་ཡིན་ན་བལྟས་པ་དང་གཏད་མེད་དུ་ཡལ་ནས་འགྲོ་བ་ཡིན།  འདི་མཁས་
གྲུབ་རྗེའི་ཟིན་བྲིས་ཡིན་ །།    ༈    །།གཉིས་པ་རྒྱས་པ་ནི། ལམ་བསྒོམ་པ་ཐམས་ཅད་ཀྱི་སྐབས་སུ་རང་རྒྱུད་ལ་ལྷས་བྱིན་གྱིས་བརླབ་པ་དང། བསྒོམ་པའི་ཉམས་སྣང་དང། གེགས་ཀྱི་བར་ཆད་ཀྱི་མཚན་མ་གསུམ་
གྱི་རིགས་འདི་ལྟར་དབྱེ་བར་བྱ་སྟེ། ལྷ་བསྒོམ་པ་དང་བཟླས་པ་ལ་སོགས་པའི་སྐབས་སུ་དེ་བཞིན་གཤེགས་པའི་སྐུ་གསུང་ཐུགས་ཀྱི་མཚན་མ་ལ་སོགས་པ་བྱུང་ན། རྩ་ཨ་ཝ་དྷཱུ་ཏཱིའི་ཡར་སྣ་རང་གི་སྨིན་མཚམས་ཀྱི་དཀྱིལ་དབུས་

[052B] མིག་གཉིས་དྲིལ་ཏེ་དྷཱུ་ཏཱིའི་ཡར་སྣ་ནས་མཚན་མ་གང་ཡིན་པ་དེ་ལ་བལྟས་པ་དང། དམིགས་པ་བསྒོམས་པའི་སྟོབས་ཀྱི་ཉམས་ཡིན་ན་སྔར་ལས་ཤིན་ཏུ་གསལ་ཞིང་
སྣུམ་ལ་འོད་དང་ལྡན་པར་འགྱུར་རོ། །དེ་ལ་མ་ཆགས་པར་སྒྱུ་མ་ལྟ་བུར་རྒྱས་བཏབ་ལ་སྒོམ། འོད་ཟེར་སྣ་ལྔ་འཕྲོ་ཞིང་སྔར་ལྟར་དུ་གནས་ན་ལྷས་རང་རྒྱུད་བྱིན་གྱིས་རློབ་པའི་རྟགས་ཡིན་པས་རྡོ་རྗེ་བསྡུ་བའི་སྔགས་དང་ཕྱག་རྒྱས་སྐུ་དེ་རང་ལ་
བསྟིམ་ཞིང་གསོལ་བ་བཏབ། དེ་ལ་བལྟས་པས་སྐུ་རྫོགས་པའི་མཚན་མ་མེ་འོད་ཉམས་ཤིང་སྔར་གྱི་ད་ཡལ་ནས་འགྲོ་བར་སྣང་ན་བགེགས་ཀྱི་བར་ཆད་ཀྱི་མཚན་མ་ཡིན་པས་སྲུང་འཁོར་ཐུན་མོང་བ་དང་ཐུན་མོང་མ་ཡིན་པ་བསྒོམ་ཞིང་
མཚམས་དམ་དུ་བཅད་ལ་ཆོས་སྐྱོང་ལ་གཏོར་མ་ཕུལ། བསྐད་བཤགས་མང་དུ་བྱས་ལ། དགེ་སྦྱོར་སྔར་ལས་ཀྱང་འཇུར་དུ་གཏོང་བ་ཡིན་ནོ། །སླར་ཡང་ཡང་ཡང་འོང་ན་སྔར་ལྟར་བྱས་ལ་བལྟས་པས་ཡལ་འགྲོ་བའི་འགོ་རྩོམ་པ་ན། རང་
གི་སྙིང་ག་ནས་ཁྲོ་བོ་གཤིན་རྗེ་གཤེད་འཇིག་རྟེན་གསུམ་ཟ་བར་ནུས་པ་སྐུ་ལས་མེ་འོད་འཕྲོ་བའི་གྲི་གུག་དང་ཐོད་པ་འཛིན་པ་དུ་མ་སྤྲོས་ཏེ་ཆར་བབས་པ་བཞིན་དུ་དེ་ལ་བསྟིམ་པས་བྱ་སྒྲོ་མེས་ཚིག་པ་ལྟར་བསྲེགས་པར་བསམས་ལ་ཚར་
བཅད། ཁྲོ་བོ་རྣམས་རང་ལ་བསྡུ། སྔར་ལྟར་སྲུང་འཁོར་བསྒོམ་ཞིང་དགེ་སྦྱོར་ལ་དྲིལ་བར་བྱའོ། །དགེ་སྦྱོར་གང་གི་སྐབས་སུའང་མེད་དུ་མི་རུང་བའི་ཞལ་གྱི་གདམས་པའོ། །སྐུ་མཆོད་གཉིས་ཀྱི་ཟིན་བྲིས་གཉིས་སྣང་ཡང་ཕྱི་མ་གསལ་

[053A]༄༅། །ལ་རྒྱས་པར་སྣང་བས་བཀོད་དོ། །མཚན་མ་སྔོན་མ་གཉིས་ཀྱི་ངོས་འཛིན་ལ་སྔ་ཕྱི་མི་འདྲ་བར་སྣང་ཡང་ཕྱི་མ་བཙན་ནོ།།



﻿   ༈   

[018A]༄༅། །རྒྱ་ལ་བརྟེན་ནས་རླུང་དབུ་མར་འཇུག་པའི་སྲོག་རྩོལ་ནི། ཕྱག་རྒྱའི་མཚན་ཉིད་དང་ལྡན་པ་ལ་སྙོམས་པར་འཇུག་བཞིན་པའི་ཚེ། དྷཱུ་ཏཱིའི་མར་སྣར་དམིགས་པ་གཏད་པས། ཡབ་ཡུམ་གཉིས་ཀྱི་རླུང་དང་བྱང་སེམས་
འདུས་པ་རྣམས་ཀྱི་དྷཱུ་ཏཱིའི་མས་སྣ་ཕྱེ་ནས་བཙན་ཐབས་སུ་དབུ་མའི་ནང་དུ་འཇུག་པ་ཡིན་ནོ། །དེ་ཉིད་སྙིང་གར་དམིགས་པ་གཏད་དེ་སྡུད་རིམ་དང་སྦྲགས་ན་འོད་གསལ་སྐྱེ་བའི་ཐབས་ཀྱང་མཆོག་ཏུ་འགྱུར་བ་ཡིན་ནོ། །གཉིད་ཀྱི་སྐབས་སུ་དེ་ལྟར་བྱས་ན་
ཡང་འོད་གསལ་བཙན་ཐབས་སུ་འཛིན་པའི་གདམས་པ་མཆོག་ཡིན་ནོ། །ཁྱབ་བྱེད་ཀྱི་རླུང་འདི་རླུང་གཞན་ལས་བསྡུ་དཀའ་ཞིང། འདི་རྫོགས་པར་མ་ཐིམ་ན་སེམས་དབེན་གྱི་འོད་གསལ་མཚན་ཉིད་པ་མི་འབྱུང་བས། རླུང་ཅུང་ཟད་སྡུད་ནུས་པ་ནས་
འདིའི་སྡུད་རིམ་རེ་ཡང་ངེས་པར་བྱེད་དགོས་སོ། །ལུས་དབེན་རྗེས་མཐུན་པ་ཐོབ་ནས་རིལ་འཛིན་དང་རྗེས་གཞིག་གི་དམིགས་པའི་སྡུད་རིམ་རེ་དང་སྦྲགས་ནས་ཉམས་སུ་བླངས་ན་རླུང་འདུ་བ་སླ་བ་དང་གཉིད་དུ་འགྲོ་བའི་གནད་ཡོད་དོ།།



﻿   ༈    །།བཅོ་ལྔ་པ་གེགས་སེལ་ལ་གཉིས། རླུང་གི་གེགས་སེལ། ཐིག་ལེའི་གེགས་སེལ་བའོ། །དང་པོ་ལ་
གསུམ། ལུས་དབེན་གྱི་གེགས་སེལ། ངག་དབེན་གྱི་གེགས་སེལ། དབེན་གསུམ་བསྐྱེད་རིམ་དང་བཅས་པའི་གེགས་སེལ་ལོ། །དང་པོ་ནི། རྗེ་བཙུན་བླ་མ་དམ་པ་རྡོ་རྗེ་འཆང་དང་དབྱེར་མ་མཆིས་པ་དང། དབའ་བོ་མཁའ་འགྲོའི་ཚོགས་ལ་

[049B] །དངོས་གྲུབ་རྒྱ་མཚོ་འདུ་བར་མཛོད། ལུས་དབེན་གྱི་སྐབས་སུ་དམིགས་པ་གསལ་པོ་བྱུང་ནའང་རླུང་ཇི་བཞིན་འདུ་མ་འདོད་ན། གསང་གནས། ལྟེ་བ། སྙིང་ག། མགྲིན་པ། སྤྱི་བོའི་རྩ་འདབ་རྣམས་དབུ་མ་ལ་ཟུག་པའི་ནང་ནས་
རླུང་རྣམས་ན་བུན་རྒྱུག་པ་ལྟར་བསྡུས་ནས་འོག་སྒོའི་ཕྲ་མོ་ལ་ཐིམ་ཞིང། དྷཱུ་ཏཱིའི་མར་སྣ་ནས་ཀྱང་རོ་རྐྱང་གི་ནང་ནས་ཀྱང་དེ་ལྟར་བྱུང་སྟེ་ཐིམ་པས། རྡོ་ཚན་ལ་ཁ་བ་བབས་པ་ལྟར་སིབ་སིབ་ཐིམ་པའི་མོས་པ་ཡང་ཡང་བྱས་པས་མྱུར་དུ་གནས་དེར་
འདུས་ནས་རྟགས་རྣམས་འཆར་བས། འདིའི་བོགས་འདོན་ཅིང་གེགས་སེལ་བར་ཡང་འགྲོ། དེ་ལྟར་བསྒོམས་པས་རླུང་འདུས་ཀྱང་ལུས་ཀྱི་གནས་གང་ཡང་རུང་བར་ནད་བསྐྱེད་ན། གང་ནས་དེ་ནས་ནད་ཁ་དོག་སྔོ་དམར་གྱི་རྣམ་པ་ཅན། རླུང་དང་ལྷན་
ཅིག་ཏུ་བཀུག་སྟེ། དམིགས་རྟེན་ལ་ཐིམ་པར་བྱས་ན་ནད་སེལ་ཞིང་རླུང་འདུ་སླ་རུ་འགྲོ། རླུང་ཕྱིར་ཐོན་པའི་རྣམ་པ་བྱུང་བ་དང། ནད་བསྐྱེད་པ་ཀུན་ལ་བསྐྱར་བཞིན་བྱ། རླུང་ནང་དུ་འཇུག་པའི་རྟགས་བྱུང་ན་སྦྱོར་བ་འཇམ་ལ་དམིགས་པ་རྣོ་བར་བྱས་
ལ་སྐྱོང། རླུང་པགས་མཚམས་སུ་ཞུགས་ཏེ་ཁོལ་བུར་སྐྲངས་ནས་ན་ན། གང་ན་ས་དེར་བདེ་བའི་ངོ་བོར་ལྟ་བ་དང། གྲོགས་གཅིག་དང་རང་གཉིས་ཀས་ན་ས་དེར་སེམས་གཟུང་ལ་གཉིས་ཀས་རླུང་དུས་མཉམ་དུ་བཟུང་ལ་གྲོགས་ཀྱིས་ན་ས་དེར་ཉེད་
རླུང་མི་ཐུབ་ན་དུས་མཉམ་དུ་བཏང་ངོ། །གཉིས་པ་ནི། སྙིང་གའི་ཟུག་དེ་སྲོག་འཛིན་སྙིང་གར་རེངས་པ་ཤས་ཆེ་བས། གོ་ལྡོག་པའི་སྦྱོར་བ་ཞེས་བྱ་བ་སྙིང་མགོ་ཐུར་དུ་བསྟན་ནས་ཡོད་པ་དེ་བསམ་པས་གྱེན་དུ་བསླངས་ལ། སྙིང་པདྨ་ཁ་བྱེ་

[050A]༄༅། །བ་ལྟར་གཤག་གིས་གྱེས་པར་བསམས་ལ། ཆུ་སེར་དང་རླུང་ཐོན་པར་བསམ། དེ་ནས་ཤེས་པ་མི་བཞུར་བར་ཆ་ལེ་བཞག་དེས་སེལ། དེས་མ་ཞི་ན་བསྲེག་པའི་སྦྱོར་བ་བྱ་བ་སྟེ། ལྟེ་བར་གཏུམ་མོའི་ཡེ་ཤེས་ཀྱི་མེ་
སྦར་ཏེ། དེ་ཡང་ཆེ་བ་ཚ་བ་བསྲེག་པའི་རྣམ་པ་འབར་བ་དེས་ལུས་ཐམས་ཅད་གང་སྟེ་སྙིང་ཐལ་བར་བུན་གྱིས་ཚིག་པར་བསམས་ལ། ཐུན་ཅི་རིགས་པར་བཞག་པས་ཞིའོ། །དེས་མ་སེལ་ན་སྙིང་ཕྱུང་ཞིང་སྦ་བའི་སྦྱོར་བ་བྱ་སྟེ། སྙིང་སྲོག་རྩ་དང་
བཅས་པ་དམར་རྩར་གྱིས་ཕྱུང་ནས་ནམ་མཁའི་མཐར་བསྐྱུར་བ་འམ། ས་འོག་རིམ་པ་དགུའི་འོག་ཏུ་སྦ་བར་བསམས་པས་ངེས་པར་འཕྲལ་དུ་ཞིའོ། །ཨེལ་སྟོང་ན་བ་དེ་གྱེན་རྒྱུ་མགྲིན་པར་རེངས་པ་ཤས་ཆེ་བས་གཙོ་བོ་གསུམ་གྱི་སྦྱོར་བ་བྱ་སྟེ། མགྲིན་
པ་ཉི་མར་བསྟན་ལ་གང་ན་བའི་ཐད་དེར་ལག་པ་མེའམ་ཉི་མ་ལ་བསྲོས་ལ་དེས་མནན་ཟིན་དལ་གྱིས་བཅག་དེས་སྐྲངས་པོ་དངོས་སུ་ཞི་བ་དང། དྲོད་མ་སྐྱས་པ་དང། ཆུ་སེར་མ་གཡོས་པ་སྟེ་ཚད་དེ་གསུམ་ལས་འདས་ན་སྐྱོན་དུ་འགྱུར་རོ། །དེས་
ཞིའོ། །ཕ་བ་རླུང་གིས་ཁངས་པ་ལྟ་བུ་མ་བདེ་བ་ཡོད་ན་མཉམ་གནས་ལྟེ་བར་རེངས་པ་ཤས་ཆེ་བས་དེ་བསལ་བ་ནི། ཤིང་རིང་གི་རྟ་ལ་བསྐྱོན་པར་བྱ་སྟེ། རྩིག་པ་གཉིས་ཀྱི་བར་དུ་ཤིང་རིང་པོ་ལྡེམ་པ་ཞིག་བཏང་ལ། དེ་ལ་རས་སམ་སྣམ་བུ་
ཞིག་གིས་དཀྲིས་ཏེ། གསུས་པ་ལྷན་གྱིས་གླན་ཏེ་རྐང་ལག་བཞི་ཐངས་ཀྱིས་བརྒྱངས་ལ་དྲག་ཏུ་ཕར་བསྟན་ཚུར་བསྟན་བྱ་ཞིང། གསུས་པ་ཤིང་གིས་མཉེ། དེ་ནས་གསུས་པ་ལ་དྲིལ་བ་ཡང་ཡང་བྱ། དེ་གཉིས་སྤེལ་མར་བྱ། རླུང་ཁ་ནང་

[050B] །དེའི་ཚེ་ཁ་ནས་ལྦུ་བའམ་སྣ་ནས་ཆུ་སྔོན་པོ་ཞིག་འབྱུང་བའམ་མ་བྱུང་ཡང་ཞིའོ། །རོ་སྟོད་སྦོས་པ་དེ་ལ་ལུས་གཅེར་གྱི་སྦྱོར་བ་ཞེས་པ་ཙོག་
པུར་ལག་པ་གཉིས་ཀྱིས་འཁྱུད་དེ་ན་བའི་ཕྱོགས་འོག་ཏུ་བཅུག་སྟེ་སྦྲིད་བེར་གྱིས་བཏང། དེ་ནས་འོག་རླུང་བསྐུམ། དེ་ནས་སྟེང་རླུང་མནན་ལ་ཁ་སྦྱར། དེ་ནས་ཡང་ལུས་སྔར་ལྟར་བྱས་ནས་མི་ན་བ་ངེས་འོག་ཏུ་བཅུག་ནས་རླུང་ཁ་སྦྱར། དེ་ལྟར་རེ་མོས་
བྱས་པས་ཞིའོ།།



﻿   ༈    དང་པོ་ནི། རྗེ་བཙུན་བླ་མ་རྡོ་རྗེ་འཆང་དང་དབྱེར་མ་མཆིས་པ་དང་དཔའ་
བོ་མཁའ་འགྲོའི་ཚོགས་ལ་ཕྱག་འཚལ་ལོ། །དངོས་གྲུབ་རྒྱ་མཚོ་འདུ་བར་མཛོད། ལུས་དབེན་གྱི་སྐབས་སུ་དམིགས་རྟེན་གསལ་པོ་བྱུང་ཡང། རླུང་ཇི་ལྟ་བ་བཞིན་འདུ་མ་འདོད་ན་རྩའི་སྦུབས་ཐམས་ཅད་ནས་རླུང་སྤོས་རེང་གི་དུད་པའི་རྣམ་པ་ཅན་
སྟོད་སྨད་ཐམས་ཅད་ནས་དམིགས་པས་བཀུག་སྟེ། དམིགས་རྟེན་ལ་ཐིམ་པ་ཡང་ཡང་བྱས་པས་མྱུར་དུ་གནས་དེར་འདུས་ནས་རྟགས་རྣམས་འཆར་བའི་རླུང་གི་བོགས་འདོན་ཁྱད་པར་བ་ཡིན་ནོ། །ལུས་དབེན་སོགས་གང་གི་སྐབས་སུ་འང་སེམས་
རྨུགས་པ་དང་བྱིང་བ་སོགས་བྱུང་ན་རྩའི་ནང་ཐམས་ཅད་དང་ཁྱད་པར་དབུ་མའི་ནང་དུ་སྒྲོན་མེ་ཤིན་ཏུ་གསལ་བའི་འོད་ཀྱིས་ཁྱབ་པ་ལྟ་བུར་འཚོར་ཞིང་དྭངས་པ་བསྒོམ་པར་བྱའོ། །འདི་གསལ་བའི་བོགས་འདོན་ཡིན་ནོ། །དམིགས་པ་གསལ་ཡང་
བདེ་ཉམས་ཆུང་ན་རྩའི་ནང་ཐམས་ཅད་བྱང་སེམས་སྐར་མ་ཤར་བ་ལྟ་བུས་གང་བ། བདེ་བ་ཆེན་པོའི་ངོ་བོར་ཞུ་བ་རྣམས་དབུ་མ་ལ་ཕྱོགས་པར་རྒྱུག་པ། ཁྱད་པར་སྤྱི་བོའི་ཧཾ་ཞུ་བ་དགའ་བཞིའི་རིམ་པས་འོངས་པ་དང་འགྲོགས་ཏེ་ནོར་བུའི་རྩེར་སླེབས་

[048B] ལྷན་ཅིག་སྐྱེས་པའི་དགའ་བ་མྱོང་བར་བསམ་པ་ནི་རླུང་འདུ་ཞིང་བདེ་བའི་བོགས་འདོན་པ་ཡིན་ནོ། །གཉིས་པ་ནི། གཤེད་སྐར་སོགས་རྫོགས་རིམ་གཞན་གྱི་སྐབས་སུའང། དམིགས་རྟེན་ཐིག་ལེ་སོགས་གསལ་བཏབ་ནས་དེའི་རྗེས་སུ་སེམས་
ཐིག་ལེ་ལ་ཐིམ་པའི་ཚུལ་གྱིས་བཅུག་ནས། འཛིན་པའི་ཚུལ་ལ་མཁས་པར་བྱས་ཏེ་རྩེ་གཅིག་ཏུ་བསྒོམས་པས་རྟགས་བཞི་དང་སྟང་པ་བཞི་འཆར་ཞིང་དེ་དང་དུས་མཉམ་དུ་དགའ་བ་བཞི་ཡང་འདི་དག་གི་སྐབས་སུ་སྟོབས་ཆེ་བར་འབྱུང་མོད། འོན་
ཀྱང་དམིགས་པ་གསལ་ཉམས་ཆུང་བ་དང། བདེ་བ་ཤས་ཆུང་བ་བོགས་འདོན་པའི་ཞལ་ཤེས་ནི། རང་ཡི་དམ་དུ་གསལ་བཏབ་པའི་ལྟེ་བ་དང། གསང་གནས་སོགས་སུ་དམིགས་པ་གཏོད་པ་དང། ཕྲ་མོ་བསྒོམ་པ་སོགས་རང་རང་གི་དམིགས་རྟེན་
འོད་ཟེར་འཕྲོ་བ་འཚེར་བ་མེ་འབར་ལ་ཁད་ །དེ་ནས་ཡུམ་གྱི་དྷཱུ་ཏཱིའི་ནང་ནས་རླུང་ཤིན་ཏུ་ཕྲ་བ་རྟ་རྔ་ལྟ་བུ་ཞིག་སྔོ་ཁྱུག་སྟེ་བྱུང་བས་དམིགས་རྟེན་ལ་འཕོག་པས། དམིགས་རྟེན་དེ་ལས་མེ་ལྕེ་ཕྲ་མོ་ཤིན་ཏུ་འཚེར་བ་ཞིག་
འཐོན་པའི་འོད་ཟེར་དྷཱུ་ཏཱིའི་ནང་ནས་ཡར་སོང་བས། ལུས་ཀྱི་ནང་དྷཱུ་ཏཱིའི་རྩ་འཁོར་ཐམས་ཅད་དང་དེ་ལས་གྱེས་པའི་རྩ་སོ་སོའི་ནང་ཐམས་ཅད་མུན་ཁུང་དུ་མར་མེ་བཏེག་པ་བཞིན་དུ་གསལ་བར་བསྒོམས་པས། དམིགས་པ་ཤིན་ཏུ་གསལ་ཉམས་
ཆེ་བར་འགྱུར། བདེ་བ་ཆེན་པོ་བསྐྱེད་པའི་བོགས་ རང་གང་དུ་དམིགས་པ་གཏད་པའི་ཐིག་ལེ་དང་ཡི་ག་སོགས་མེ་འབར་ལ་ཁད་པ་ཤིན་ཏུ་འཚེར་བ་དེ་ལ་ཕོབ་

[049A]༄༅། །ནས། དེ་ལས་མེ་ལྕེ་ཕྲ་མོ་ཤིན་ཏུ་རྣོ་བ་ཞིག་རྦད་ཆད་ནས་དབུ་མའི་ནང་ནས་ཡར་སོང་བའི་འོད་ཀྱིས་རྩ་སྦུབས་ཐམས་ཅད་གསལ་བའི་ནང་བྱིན་པོ་ནས་ཐིག་ལེ་དཀར་པོ་སྲན་མ་ཙམ་དང། ཡུངས་ཀར་ཙམ་གནས་པ་ཐམས་
ཅད་ནས་སྐར་མ་དང་ཟླ་བ་ཤར་བ་བཞིན་སོང་སྟེ་མཐོང་བས་བདེ་མེར་བྱུང་བར་བསམས་ཤིང། མེ་ཕྲ་མོ་དེ་སྐར་མདའ་འཕངས་པ་བཞིན་དུ་དབུ་མའི་ནང་ནས་གྱེན་དུ་སོང་སྟེ་སྤྱི་བོའི་རྩ་འཁོར་གྱི་དབུས་སུ་ཧཾ་ཡིག་དཀར་པོ་བྱང་ཆུབ་ཀྱི་སེམས་ཀྱི་རང་
བཞིན་མགོ་ཐུར་དུ་ལྟ་བ་དེ་ལ་ཕོག་པས། འོ་རྒྱལ་ཕུག་པ་བཞིན་དེའི་ནང་དུ་ཐིམ་སོང་ནས་ཧཾ་ཡིག་ལས་ཀྱང་བྱང་སེམས་དཀར་པོ་ཤར་ར་ར་བབས་པས། དམིགས་རྟེན་ཤིན་ཏུ་འཚེར་བ་དེ་ལ་ཕོག་པས་བདེ་མེར་བྱུང་བ་དང། མེའི་སྟེང་ན་མར་གྱི་
ཐིག་པ་ལྷུང་བ་བཞིན་དུ་སླར་མེ་འབར་པའི་སྟེང་དུ་བྱང་སེམས་འྦ་པས་བདེ་བ་མི་བཟོད་པ་འདྲ་བ་སྐྱེས་པར་བསྒོམ་ཞིང། འཛག་པའི་གེགས་བྱུང་གི་དོགས་པ་མེད་པ་འདི་ལྟའ་ཡང་ཡང་བསྒོམ་པ་དང། དམིགས་རྟེན་རྣམས་ཀྱང་བྱང་སེམས་
འཛག་ལ་ཁད་པའི་རྣམ་པར་བསྒོམ།  རྗེ་རིན་པོ་ཆེའི་ཞལ་གྱི་གདམས་པ་མཁས་གྲུབ་རྗེས་ཟིན་བྲིས་མཛད་པའོ་ །།



