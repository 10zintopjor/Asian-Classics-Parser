༄༅། །རྗེ་བཙུན་ནཱ་རོ་མཁའ་སྤྱོད་མའི་རིམ་གཉིས་ཀྱི་རྣལ་འབྱོར་སྐྱོང་བའི་སྐལ་བཟང་མཁའ་སྤྱོད་བགྲོད་བའི་བདེ་ལམ་ཞེས་བྱ་བ་བཞུགས་སོ། །

[001A] །ན་མཿ་བྫྲ་ཡོ་གེ་ན་ཡེ། དཀྱིལ་འཁོར་ཀུན་གྱི་རིགས་བདག་རྡོ་རྗེ་ཆོས། །དུས་གསུམ་རྒྱལ་བའི་ཡུམ་མཆོག་རྗེ་བཙུན་མ། པཎ་གྲུབ་འཁོར་ལོས་བསྒྱུར་
རྒྱལ་ནཱ་རོ་པ། །ཀུན་འདུས་དྲིན་ཅན་བླ་མར་གུས་ཕྱག་འཚལ། །མཁའ་སྤྱོད་དབང་མོས་རྗེས་བཟུངས་བྱིན་བརླབས་ཤིང། །མ་ནོར་མ་འདྲེས་ནཱ་རོའི་གཞུང་བཟང་རྣམས། །པཎ་གྲུབ་གསེར་གྱི་ཤིང་རྟ་
ཆེ་ལས་དྲངས། །ལམ་བཟང་སྲོལ་འབྱེད་ཚར་ཆེན་ཆོས་ཀྱི་རྒྱལ། །ཟབ་གསང་ཐུན་མོང་མ་ཡིན་ཚད་མ་བཞི། །སྙན་བརྒྱུད་གདམས་པའི་བཅུད་འཛིན་བློ་གསལ་རྗེ། །ཇི་བཞིན་བཤད་མཁས་གཞན་དུ་
མ་དམིགས་པའི། །ཟབ་གནད་ཅི་གསུང་འདྲི་ལ་གནང་བ་སྕོལ། །རྒྱུད་གཞུང་མི་མཐུན་མཁས་ཀྱི་ཁྱད་ཆོས་དང། །གཞན་ནས་རྒྱས་འགེབས་ཉ་ཉུང་མཉམ་སྲེས་སོགས། །དྲི་བྲལ་ཡང་དག་གསུང་

[002A]༄༅། །བཅུད་གཙང་མའི་འབྲས། །འཁྲུལ་མེད་ཇི་བཞིན་ལྷག་བསམ་དག་པས་སོ། །དེང་དུས་བསྟན་ཞབས་ཆེར་སྙིགས་ཚེ་ཐུང་སྐབས། །བྱིན་རླབས་ཚན་ཁ་ཆེ་མྱུར་རིམ་གཉིས་
འདིར། །ཆིག་བསྒྲིལ་འབད་བརྩོན་ཆེན་པོས་དོན་གཉེར་ཚེ། །དག་པ་མཁའ་སྤྱོད་བགྲོད་པར་ཡུན་མི་རིང། །ཞེས་སྐྱབས་གསོལ་སྔོན་དུ་འགྲོ་བའི་སྒོ་ནས་དེ་ལ་འདིར་དུས་གསུམ་སངས་རྒྱས་
ཐམས་ཅད་ཀྱི་བགྲོད་པ་གཅིག་པའི་ལམ། རྣལ་འབྱོར་གསང་མཐའི་རྒྱུད་ཀྱི་བཅུད་ཕྱུང་བ། གྲུབ་པ་མཆོག་གི་དེད་དཔོན་རྗེ་བཙུན་ནཱ་རོ་པས་རྡོ་རྗེ་རྣལ་འབྱོར་མ་ཉིད་ལས་དངོས་སུ་མནོས་ཏེ་འཕགས་ཡུལ་
རྒྱ་གར་དུ་གཉིས་སྐྱེས་དང་མཆོག་གཉིས་ལ་སོགས་པ་ཡོངས་སུ་རྫོགས་པའི་པཎྜི་ཏ་བཅུ་གཉིས་ཙམ་དང། བོད་ཡུལ་གྱི་ལྷོ་བྲག་མར་པ་ཆོས་ཀྱི་བློ་གྲོས་སོགས་དཀའ་བ་དུ་མ་སྤྱད་པའི་གྲགས་ཆེན་

[002B] བལ་པོ་ཕཾ་མཐིང་པ་གཅེན་འཇིགས་མེད་གྲགས་པ་དང་གཅུང་ངག་དབང་གྲགས་པ་སྐུ་མཆེད་ཁོ་ན་ལ་གནང་བའི་གདམས་པ། བྱང་ཕྱོགས་བསྟན་པའི་མངའ་
བདག་རྗེ་བཙུན་ས་སྐྱ་པ་ཡབ་སྲས་ལ་རྣལ་འབྱོར་བླ་མེད་དང་རྗེས་སུ་འབྲེལ་བའི་གདམས་པ་རྒྱ་མཚོ་ལྟ་བུ་བཞུགས་པའི་ནང་ནས་མཆོག་ཏུ་གྱུར་པ་ལྕགས་རི་མི་འདའ་བའི་གསེར་ཆོས་བཅུ་གསུམ་གྱི་ནང་ཚན་མཆོག་
སྒྲུབ་པས་ཐུན་མོང་ཞར་ལ་འབྱུང་བ་དམར་མོ་སྐོར་གསུམ་ཞེས་གྲགས་པའི་སྙིང་པོ། རྗེ་བཙུན་ནཱ་རོ་མཁའ་སྤྱོད་མའི་བསྐྱེད་རྫོགས་ཀྱི་གདམས་པ་ཉམས་སུ་ལེན་པར་བྱེད་པ་ལ་གང་གིས་སྒྲུབ་པའི་རྟེན་གྱི་གང་ཟག་དེས་
སྒྲུབ་པའི་ལམ་དངོས། ལམ་དེ་སྒྲུབས་པའི་འབྲས་བུ་དང་གསུམ་ལས། དང་པོ་རྩ་བའི་ས་བཅད་ལ་སྨིན་ལམ་འཇུག་རུང་གི་གང་ཟག་དང། གྲོལ་ལམ་བསྒོམ་རུང་གི་གང་ཟག་གཉིས། དང་པོ་ནི། སྤྱིར་རྒྱུད་སྡེ་
ནས་བཤད་པའི་མཚན་ཉིད་ཕལ་ཆེ་བ་ཚང་ཞིང། ཁྱད་པར་རྣལ་འབྱོར་གསང་མཐའ་ལོ་ནག་དྲིལ་གསུམ་གང་ཡང་རུང་བའི་བཅོས་མའི་དཀྱིལ་འཁོར་གཉིས་སུ་བཤད་པ་རས་བྲིས་སམ། རྡུལ་ཚོན་གང་རུང་དུ་

[003A]༄༅། །དབང་བསྐུར་བ་ཐོབ་པ། འབྲིང་འཁོར་ལོ་བདེ་མཆོག་གང་རུང། མཐའ་མའང་ཀྱེ་རྔོར་མན་ངག་ལུགས་ལྟ་བུ་མ་རྒྱུད་ཀྱི་དཀྱིལ་འཁོར་གང་རུང་དུ་དབང་བཞི་རྫོགས་པར་ཐོབ་
པ༑ དབང་དུས་སུ་ཁས་བླངས་པའི་དམ་ཚིག་དང་སྡོམ་པ་རྣམ་པར་དག་པ་དང་ལྡན་པའོ། །གཉིས་པ་དེ་ལྟ་བུའི་དབང་གིས་རྒྱུད་སྨིན་པའི་གང་ཟག་དེས་རང་གི་ལུས་ངག་ཡིད་གསུམ་གདོད་མ་ནས་རྡོ་རྗེ་རྣལ་འབྱོར་
མའི་སྐུ་གསུང་ཐུགས་སུ་གནས་པ་ངོ་སྤྲོད་པར་བྱེད་པའི་ཐབས་སིནྡྷུ་རའི་དཀྱིལ་འཁོར་དུ་དབང་བཞི་བྱིན་རླབས་ཀྱི་ཚུལ་དུ་ལེགས་པར་ཐོབ་ཅིང་ཆག་མེད་དུ་ཉམས་སུ་ལེན་པར་འདོད་པའོ། །གཉིས་པ་རྩ་བའི་ས་
བཅད་དེས་སྒྲུབ་པའི་ལམ་དངོས་ལ་བསྐྱེད་བའི་རིམ་པ་དང་རྫོགས་པའི་རིམ་པའོ། །དང་པོ་ལ་གང་ཟག་དབང་པོ་རབ་བཟླས་བསྒོམ་ཁོ་ན་ཆག་མེད་དུ་ཉམས་སུ་བླངས། གཞིའི་བསྙེན་པ་འབུམ་ཕྲག་བཞི་པོ་མཐར་
ཕྱིན་པར་བྱས། ཚེས་བཅུ་གཉིས་ཀྱི་མཆོད་པ་ལ་བརྩོན་པར་བྱས་པ་ཙམ་གྱིས་རེ་ཞིག་ན་རྡོ་རྗེ་རྣལ་འབྱོར་མ་ཐ་མལ་བའི་བུད་མེད་ཀྱི་རྣམ་པར་བྱོན་ཞིང། དེ་ཉིད་རྡོ་རྗེ་རྣལ་འབྱོར་མ་ཡིན་པ་ལ་ཡིན་པར་ངོ་ཤེས་

[003B] གང་ཟག་དབང་པོ་འབྲིང་དེ་ལྟར་དུ་ཉམས་སུ་བླངས་ཀྱང་རྟགས་སོགས་ཅི་ཡང་མ་བྱུང་བ་ན། བཞིའི་བསྙེན་པ་ཡི་གེའི་གྲངས་ཀྱིས་འབུམ་
མཚོ་ཚར་གཉིས་ཙམ་བཟླས་པའི་བསྙེན་པ་དང། ལང་ཀ་ལི་ཡའི་ཤིང་ལ་རྟེན་ནས་སིནྡྷུ་ར་བསྒྲུབ་པའི་བསྒྲུབ་པ་བྱས། དེ་རྗེས་སིནྡྷུ་ར་དེས་རང་གི་དཔྲལ་བར་དགའ་བ་འཁྱིལ་བ་བྲིས་ཤིང། དེ་ནས་འཕོང་ར་ལྟ་བུ་བུད་མེད་མང་པོ་ཚོགས་སར་ཕྱིན་
ནས༑ རང་རྣལ་འབྱོར་མའི་ང་རྒྱལ་བརྟན་པོས་བལྟས་པའི་ཚེ། བུད་མེད་གང་གི་དཔྲལ་བར་མེ་ལོང་ལ་གཟུགས་བརྙན་ཤར་བ་བཞིན་དགའ་འཁྱིལ་འཕོས་ན་དེ་ཉིད་རྡོ་རྗེ་རྣལ་འབྱོར་མ་ཡིན་ངེས་པས། གཡོན་ནས་བསྐོར་བ་སོགས་
བྱས་ལ་གསོལ་བ་བཏབ་པས། དེས་རང་གི་མཁྲིག་མ་ནས་བཟུང་སྟེ་མཁའ་སྤྱོད་དུ་འཁྱེར་བ་ནི་བསྙེན་སྒྲུབ་ལས་གསུམ་ལ་བརྟེན་པ་དང། གང་ཟག་དབང་པོ་ཐ་མས་དེ་ལྟ་བུ་མ་བསྒྲུབས་པའམ། བསྒྲུབས་ཀྱང་ཇི་ལྟ་བ་བཞིན་མ་བྱུང་ན་ད་དུང་
སྒྱིད་ལུག་མི་བྱ་བར་བཟླས་བསྒོམ་ནན་ཏན་དུ་ཉམས་སུ་བླངས་པས། ནམ་ཞིག་ན་འཆི་བ་འོད་གསལ་ཆོས་སྐུ་ལས་བར་དོར་རྡོ་རྗེ་རྣལ་འབྱོར་མའི་བཟླས་བསྒོམ་བྱེད་པའི་སྣང་བ་འབྱུང་ཞིང་དུས་དེ་ཉིད་དུ་རྡོ་རྗེ་རྣལ་འབྱོར་མ་མཁའ་སྤྱོད་ཀྱི་
དཔའ་བོ་མཁའ་འགྲོའི་ཚོགས་དང་བཅས་པས་སྒྲུབ་པ་པོ་དེ་སེངྒེའི་ཁྲི་ལ་བཞག་འཇའི་གུར་ཕུབ། མེ་ཏོག་གི་ཆར་འབེབས་བཞིན་པས་མཁའ་སྤྱོད་དུ་འཁྱེར་བ་ནི་ངེས་པ་ཡིན་པས། དབང་པོ་རབ་འབྲིང་ཐ་གསུམ་གྱི་བགྲོད་ལུགས་དང་

[004A]༄༅། །ཤིན་ཏུ་ཐ་མས་སྐྱེ་བ་བརྒྱུད་ནས་དངོས་གྲུབ་ཐོབ་པ་སྨོན་ལམ་གྱི་ལམ་དང་བཞིར་ཡོད་ཀྱང་དེ་ཐམས་ཅད་ཀྱང་དེ་ཐམས་ཅད་ཀྱང་ཐུན་མོང་གི་ཉམས་ལེན་རྣལ་འབྱོར་བཅུ་གཅིག་པོ་འདིར་འདུས་ལ། དེ་ཡང་གང་ཞེ་ན། རྗེ་བརྩེ་བ་ཆེན་
པོས༑ ཉལ་དང་ལྡང་དང་བདུད་རྩི་མྱང། །ཚད་མེད་བླ་མ་བདག་ལྷར་བསྐྱེད། །འགྲོ་བ་དག་པའི་རྣལ་འབྱོར་དང། །དཔའ་བོ་དཔའ་མོས་བྱིན་གྱིས་རློབས། །ངག་བཟླས་ཡིད་བཟླས་གཉིས་གཅིག་ཡིན། །བསམ་མི་ཁྱབ་ཀྱི་རྣལ་འབྱོར་དང། །སྤྱོད་ལཾ་
གྱིས་ནི་རྣལ་འབྱོར་ཏེ། །དེ་ལྟར་རྣལ་འབྱོར་བཅུ་གཅིག་གོ་ཞེས་གསུངས་པ་ལྟར་ཡིན། འདི་ལ་བསྒོམ་བྱའི་དོན་ལ་ཐོས་བསམ་གྱིས་སྒྲོ་འདོགས་གཅོད་པ་བསྐྱེད་རིམ་གྱི་བྱ་བའམ་རྣམ་བཤད། བཅད་དོན་ཉམས་སུ་ལེན་པ་སེམས་
འཛིན་གྱི་བྱ་བའམ་བྱེད་ཅན་གཉིས། དང་པོ་ནི། རྣལ་འབྱོར་བསྒོམ་པའི་སྔོན་དུ་ལྡང་དགོས་ཤིང་དེ་ཡང་སྔོན་དུ་ཉལ་དགོས་པས། ཐོག་མར་ཉལ་བའི་རྣལ་འབྱོར་འདི་ལ་འང། གང་ཟག་གི་དབྱེ་བས་ཉལ་ལུགས་གཉིས་འབྱུང་སྟེ། དང་པོ་
གང་ཟག་སྤྲོས་པ་ལ་མི་དགའ་བའམ། སྟོང་ཉིད་ལ་མོས་པའི་དབང་དུ་བྱས་ན་བསམ་མི་ཁྱབ་ཀྱི་རྣལ་འབྱོར་བསྒོམ་པའི་སྟོང་ཉིད་ཀྱི་ངང་ལ་རྣམ་རྟོག་གཞན་གྱིས་བར་མ་ཆོད་པར་ཉལ་བར་བྱེད། གཉིས་པ་གང་ཟག་སྤྲོས་པ་ལ་དགའ་བའམ་
བསྐྱེད་རིམ་ལ་མོས་པ་ནི། གནས་ཁང་ཆོས་འབྱུང་དམར་པོ་འོད་ཀྱི་རང་བཞིན་ཅན་དུ་གསལ་བའི་ནང་དེར་སེངྒེའི་ཁྲི་དང་པདྨ་དམར་པོ་འདབ་མ་བརྒྱད་པ། དེའི་ཁར་ཉི་མའི་དཀྱིལ་འཁོར་དྲོད་ཚ་ཆི་ལི་བའི་གདན་ལ། རང་རྡོ་རྗེ་རྣལ་འབྱོར་མ་

[004B] བླ་མ་དང་རང་ལྷར་གསལ་བ་ཡང་ནས་ཡང་དུ་གསལ་འདེབས་ཤིང་རྣམ་
རྟོག་གཞན་གྱིས་བར་མ་ཆོད་པར་གཉིད་ལོག་ཅིང་གྲོགས་སོགས་ཡོད་ནའང་དེ་ལྟ་བུ་བསྒོམ། ནམ་གཉིད་སད་པ་དང། དམིགས་པ་མ་བརྗེད་པར་གསལ་འདེབས་བཞིན་པའི་ངང་ནས་གཉིད་ལོག་པར་བྱེད་དོ། །དེ་ལྟར་ཉི་དཀྱིལ་གྱི་གདན་དྲོད་འབར་བ་
བསྒོམ་པས་ཞུ་བདེའི་ཉམས་སྐྱེ་སླ་ཞིང་རྫོགས་རིམ་གྱི་སྐབས་མི་དམིགས་པ་བསྒོམ་པའི་བརྟན་བྱེད་དུའང་འགྲོའོ། །དེ་ལྟ་བུའི་ཉལ་ལུགས་གཉིས་པོ་གང་བྱས་ཀྱང་སྦྱང་གཞི་ལས་ཉོན་གྱི་དབང་ལས་བསྐྱེད་པའི་ཕྱི་སྣོད་ཀྱི་འཇིག་རྟེན་འཇིག་པ། ནང་
བཅུད་ཀྱི་སེམས་ཅན་འཆི་བ། ཁྱད་པར་རང་གཞན་ཐ་མལ་པ་ཐམས་ཅད་ལ་ཉམས་ལེན་གྱི་རྩིས་མ་ཟིན་པར། གཏི་མུག་གིས་ཀུན་ནས་སླངས་ཏེ་དུད་འགྲོ་བཞིན་དུ་གཉིད་ལོག་པའི་མི་དགེ་བ་དང་བཏང་སྙོམས་ལུང་མ་བསྟན་གྱི་ལས་སུ་འགྲོ་བ་ཐམས་ཅད་
སྦྱོང་བྱེད་ཉལ་བའི་རྣལ་འབྱོར་འདི་གཉིས་ཀྱི་ས་ལམ་གྱི་རྣམ་པར་བསྒྱུར་ཏེ། སྦྱང་འབྲས་དག་པའི་སྣང་བས་རྒྱས་བཏབ་སྟེ་བསྒོམ་པས་འབྲས་བུ་སངས་རྒྱས་ཀྱི་ཡེ་ཤེས་སམ་ཆོས་སྐུ་མངོན་དུ་བྱེད་པ་ཡིན་ནོ། །གཉིས་པ་ལྡང་བའི་རྣལ་འབྱོར་ནི། དེ་
ལྟར་གོང་དུ་ཉལ་ལུགས་གཉིས་འབྱུང་བ་ལ་བརྟེན་ནས་ལྡང་ལུགས་ཀྱང་གཉིས་ཏེ། དེའང་དང་པོ་སྟོང་ཉིད་ཀྱི་ངང་ལ་ཉལ་བ་ཡིན་ན་ཐོ་རངས་ནམ་གྱི་བརྒྱད་ཆ་ཙམ་གསུངས་ཡང། རང་ལྡང་རན་པའི་དུས་དེར། ནམ་མཁའ་ལ་མཁའ་སྤྱོད་ཀྱི་དཔའ་བོ་

[005A]༄༅། །དང༑ རྣལ་འབྱོར་མ་ཐམས་ཅད་ཀྱིས་ཌཱ་མ་རུའི་སྒྲ་ཁྲོ་ལོ་ལོ་སྒྲགས་པ་ན། དེའི་སྒྲ་དེ་རྗེ་བཙུན་ཡབ་དང་ཐུན་མོང་བའི་ཡི་གེ་བདུན་པའམ། ཐུན་མོང་མ་ཡིན་པའི་ཉེ་སྙིང་ཨོཾ་གསུམ་མའི་སྒྲར་ལྷང་ལྷང་གྲགས་པའི་རྐྱེན་
གྱིས་གཉིད་སད་པར་བསམ་ལ། ཉལ་ལུགས་སྔ་མ་ལྟར་བྱས་ན་འོད་གསལ་སྟོང་ཉིད་དེའི་ངང་ནས་ཆུ་ལས་ཉ་འཕར་བའི་ཚུལ་དུ་རང་རྡོ་རྗེ་རྣལ་འབྱོར་མ་རྒྱན་དང་ཕྱག་མཚན་སྤངས་པའི་སྐུར་ལམ་གྱིས་ལྡང་ཕྱི་མ་ལྟར་ན་རང་ལྷར་གསལ་བ་དང་
མདུན་གྱི་བླ་མ་དང་བཅས་པ་གསལ་བའི་ངང་ལས་གནས་ཁང་དང་བཅས་པ་ལ་བལྟས་པས། དག་གསལ་གཉིས་མེད་ཀྱི་ངོ་བོ་ཆོས་འབྱུང་དམར་པོ། གྲོགས་སོགས་ནི་རྣལ་འབྱོར་མར་གསལ་བཏབ། དེ་ནས་མདུན་གྱི་བླ་མ་ལ་ཆེད་དུ་མོས་
གུས་བྱས་པས་བླ་མ་འོད་དུ་ཞུ་རང་ལ་ཐིམ་པས་རང་སྔར་བས་ཀྱང་གསལ་བར་བསམ། དེའང་སྦྱོང་གཞི་མ་དག་པའི་ཕྱི་སྣོད་ཀྱི་འཇིག་རྟེན་ཆགས་པ། ནང་བཅུད་ཀྱི་སེམས་ཅན་སྐྱེ་བ། རང་གཞན་ཐམས་ཅད་ལ་སད་པའི་སྣང་བ་བུན་ལོང་དུ་
འཆར་བའི་ཐ་མལ་གྱི་རྟོག་པ་འདི་རྣམས་སྦྱོང་བྱེད་ལྡང་བའི་རྣལ་འབྱོར་འདིས་སྦྱོང་སྦྱངས་འབྲས་དག་པའི་སྣང་བས་རྒྱས་བཏབ་སྟེ་བསྒོམ་པས་འབྲས་བུ་སྤྲུལ་པའི་སྐུ་མངོན་དུ་བྱེད་ངོ། །གསུམ་པ་བདུད་རྩི་མྱང་བ་ནི། དེ་ཡང་ཀྱེ་རྡོར་གྱི་བསྙེན་
པ་སོང་བའི་སྒྲུབ་པ་པོས་དཔོན་སློབ་བདུན་གྱི་ཕྱག་ལེན་མན་ངག་ལྟར་ཕྱེ་མ་དང་ལྡེ་གུ་དང་རིལ་བུ་བསྒྲིལ་ནས་བསྒྲུབ་པ་སོགས་རྗེ་བཙུན་གོང་མའི་སྒྲུབ་ཡིག་ནང་བཞིན་མཐར་ཕྱིན་པའི་བདུད་རྩི་རིལ་བུ་ཚད་ལྡན་འབྱོར་ན། རབ་གསུམ་

[005B] ཐ་མ་གཅིག་མ་འབྱོར་ན་ཐོད་པ་ཚད་ལྡན་ནང་བདུད་རྩི་རིལ་བུ་བཏབ་པའི་ཆང་ངམ། ནང་མཆོད་བྱིན་རླབས་ལོ་ཧི་པ་ལྟར་རམ། རྒྱས་བསྡུས་སྐབས་སྦྱར་བྱ། སླར་ཡང་ཨོཾ་ཨཱ་ཧཱུཾ་ཞེས་བརྗོད་ཅིང། གཡོན་པའི་མཐེབ་སྲིན་གྱིས་གཡོན་
སྐོར་དུ་ཆོས་འབྱུང་བྲིས་པའི་དབུས་ནས་བདུད་རྩི་བླངས་ཏེ་ལྕེ་ལ་བཞག་ཅིང་མྱང་པས། ལུས་ཀྱི་ནང་ཐམས་ཅད་ཡེ་ཤེས་ཀྱི་བདུད་རྩིས་མེར་གྱིས་གང་བས་སྡིག་སྒྲིབ་སྤྱི་དང་ཁྱད་པར་རྩ་བ་དང་ཡན་ལག་གི་དམ་ཚིག་ཉམས་ཆགས་ལས་བྱུང་བའི་ཉེས་ལྟུང་
ཐམས་ཅད་ཉི་མ་ཤར་བས་མུན་པ་རང་སངས་ལ་སོང་བ་བཞིན་དུ་སངས་ཀྱིས་དག། བདེ་ཆེན་གྱི་ཡེ་ཤེས་རྒྱུད་ལ་སྐྱེས་བདུད་རྩིའི་དྭངས་མ་ཐམས་ཅད་སྙིང་གནས་སངས་རྒྱས་ཐམས་ཅད་འདུས་པའི་ངོ་བོ་བཾ་ཡིག་དམར་པོར་གསལ་བ་ལ་ཐིམ་པས་
དེ་ཉིད་ཉི་མ་བྱེ་བའི་གཟི་འོད་དང་ལྡན་པར་གྱུར་ཏེ། རྡོ་རྗེ་རྣལ་འབྱོར་མའི་ཐུགས་དང་རང་སེམས་དབྱེར་མེད་དུ་འདྲེས་པ་དེའི་དང་ལ་བརྗོད་མེད་དུ་ཆམ་མེར་བཞག་དེའང་སྦྱངས་གཞི་རང་གཞན་ཐམས་ཅད་བཟའ་བཏུང་བྱེད་པའི་སྣང་བ་དང་རྒྱུ་དེ་ལས་
བྱུང་བའི་མི་དགེ་བ་དང་གཞན་ཡང་འདོད་སྲེད་ཀྱིས་ཀུན་ནས་སླངས་པའི་ཁྲུས་བྱེད་པ། ཕྱི་རོལ་མུ་སྟེགས་བྱེད་རྣམས་ལུས་ཀྱི་དྲི་མ་དག་པས་སེམས་ཀྱི་སྒྲིབ་པ་སྦྱོང་བར་འདོད་པའི་ལྟ་ལོག་དང་དེར་མ་ཟད་འདུལ་བ་སོགས་ལས་ཁའི་དྲི་མ་
སྦྱང་བ་སོགས་ཀྱི་ཆེད་དུ་ཁྲུས་བྱ་བ་དང་སོ་ཤིང་བརྟན་པར་གསུངས་པ་རྣམས་ཀྱང་སངས་རྒྱས་ཀྱི་བཅས་འགལ་དུ་མི་འགྲོ་ཕྱིར་འབད་པ་ལ་ཕན་ཡོན་ནི་མཆིས་མོད། །ཉམས་ལེན་གྱི་རྩིས་མ་ཟིན་པར་མྱུར་དུ་སངས་རྒྱས་ཐོབ་པའི་རྒྱུར་མི་འགྱུར་
[006A]༄༅། །བས་ན། དེ་དག་ཐམས་ཅད་སྦྱོང་བྱེད་བདུད་རྩི་མྱང་པའི་རྣལ་འབྱོར་འདིས་ལམ་རྣམ་པར་དག་པར་བསྒྱུར་ནས་སྦྱོང་ཞིང། སྦྱང་འབྲས་དག་པའི་སྣང་བས་རྒྱས་བཏབ་སྟེ་བསྒོམ་པའི་འབྲས་བུ་སངས་རྒྱས་ཀྱི་ཡེ་ཤེས་
སམ༑ ལོངས་སྤྱོད་རྫོགས་པའི་སྐུ་མངོན་དུ་བྱེད་པའོ། །དེ་བཞིན་དུ་རྣལ་འབྱོར་གསང་མཐའི་ཉམས་ལེན་གྱི་སྙིང་པོ་དགའ་བ་གསུམ་མམ་དག་པ་གསུམ་ཞེས་བྱ་བ་ཡང་འདིར་འདུས་ཏེ། རང་རྡོ་རྗེ་རྣལ་འབྱོར་མར་གསལ་བ་ནི་སྐུའི་དགའ་བའམ་དག་པ་
བདུད་རྩི་མྱང་བས་བདེ་ཆེན་གྱི་ཡེ་ཤེས་སྐྱེ་བ་ནི། མགྲིན་པ་གསུང་རྡོ་རྗེ་འོད་དཔག་མེད་ཀྱི་གནས་ནས་མྱང་པས་དེའི་བྱེད་ལས་ཡིན་པས་གསུང་གི་དགའ་བའམ་དག་པ། སྙིང་གའི་བ་དང་རང་སེམས་དབྱེར་མེད་ངང་དུ་འབོལ་ལེ་ཤིག་ག་བཞག་པ་ནི་
ཐུགས་ཀྱི་དགའ་བའམ་དག་པ་ཡིན་ནོ། །འདིར་སྨྲས་པ། །མ་རིག་འཁྲུལ་པའི་གཉིད་ཚོགས་ཆོས་ཀྱིས་བསྐུལ། །མ་དག་བསངས་པས་སྣང་བ་འཕྲུལ་གྱིས་སྦྱངས། །མ་དཱ་ན་སོགས་བདུད་རྩི་མྱང་ནས་ཀྱང། །མ་ཡེངས་དགའ་བ་གསུམ་ལྡན་ཉམས་
སུ་ལོངས། །ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ། །གཉིས་པ་བཅད་དོན་ཉམས་སུ་ལེན་པ་ལ། སྔོན་འགྲོ། དངོས་གཞི། རྗེས་ཀྱི་བྱ་བའོ། །དང་པོ་ལ་ཐུན་མོང་བའི་སྔོན་འགྲོ་དང། ཐུན་མོང་མ་ཡིན་པའི་སྔོན་འགྲོ་གཉིས། དང་པོ་ལ་
དལ་འབྱོར་རྙེད་དཀའ་བསམ་པ། འཆི་བ་མི་རྟག་པ་བསམ་པ། ལས་རྒྱུ་འབྲས་བསམ་པ། འཁོར་བའི་ཉེས་དམིགས་བསམ་པའོ། །དང་པོ་ལ། དལ་འབྱོར་གྱི་བསམ་བྱ་དངོས་དང། དེ་རྒྱུད་ལ་སྐྱེ་བའི་ཚད་བསྟན་པ་གཉིས་ཀྱི། དང་པོ་ལ་གསུམ་

[006B] དོན་ཆེ་བར་བསམ་པ། དེ་རྙེད་དཀའ་བ་བསམ་པའོ། །དང་པོ་ནི། སྤྱིར་ཆོས་སྒྲུབ་པ་ལ་དལ་འབྱོར་གྱི་མི་ལུས་སྐྱོན་མེད་པ་ཞིག་ཐོབ་དགོས་པས། དེ་ཡང་དལ་བརྒྱད་འབྱོར་བཅུ་ཚང་བའི་རྟེན་ཉིད་ཡིན་ལ། དེའི་དལ་བ་བརྒྱད་ལ་མི་
ཁོམ་པའི་སྐྱོན་བརྒྱད་དང་བྲལ་བ་ཞིག་དགོས། དེ་ལ་ལུས་མི་ཁོམ་པ་ལ་ངན་སོང་གསུམ། ངག་མི་ཁོམ་པ་ལྐུགས་པ། ཡིད་མི་ཁོམ་པ་མཐའ་འཁོབ་ཏུ་སྐྱེས་པ། ཀླ་ཀློ། ལོག་ལྟ་ཅན། ལྷ་ཚེ་རིང་པོ་སྟེ། དེ་བརྒྱད་ལས་ལྡོག་པ་ན་དལ་བརྒྱད་ཐོབ་པའོ། །དེ་ཡང་
སྡུད་པ་ལས། མི་ཁོམ་བརྒྱད་སྤོང་དེ་ནི་དལ་བ་རྟག་ཏུ་རྙེད། །ཅེས་གསུངས་སོ། །འབྱོར་པ་ལའང་རང་འབྱོར་ལྔ་དང། གཞན་འབྱོར་ལྔ། སྔོན་མ་ནི། མི་ཉིད་དབུས་སྐྱེས་དབང་པོ་ཚང། །ལས་མཐའ་མ་ལོག་གནས་ལ་དད། །ཅེས་གསུངས་པ་ལྟར། མི་ཉིད་
ཡིན་པ། ཡུལ་དབུས་དེ་འཁོར་རྣམ་བཞི་ཚང་བའི་གནས་སུ་སྐྱེས་པ། དབང་པོ་རྣམས་ཚང་བ། ལས་ཀྱི་མཐའ་མཚམས་མེད་པ་ལྔ་མ་བྱས་པ། གནས་ལ་དད་པ་སྟེ་ཆོས་ལ་མོས་པ་རྣམས་ཡིན་ཞིང། ཕྱི་མ་ལྔ་ནི། སངས་རྒྱས་བྱོན་དང་དམ་ཆོས་གསུང་ །
བསྟན་པ་གནས་དང་དེ་རྗེས་འཇུག་གཞན་ཕྱིར་སྙིང་ནི་བརྩེ་བའོ། །ཞེས་པ་ལྟར་སངས་རྒྱས་འཇིག་རྟེན་དུ་བྱོན་པ། དམ་པའི་ཆོས་གསུངས་པ། བསྟན་པ་གནས་པ་སྟེ་དེའི་རྒྱུད་པ་འཛིན་པའི་གང་ཟག་ཡོད་པ། རང་ཉིད་དེའི་རྗེས་སུ་འཇུག་པ། གཞན་ཕྱིར་
སྙིང་བརྩེ་བ་སྟེ་ཆོས་སྒྲུབ་པའི་མཐུན་རྐྱེན་ཚང་བ་དེ་རྣམས་ཡིན་ནོ། །དེ་དག་གི་ནང་ནས་རང་འབྱོར་ལྔ་ཕལ་ཆེར་ཚང་ཉེ་བ་དང། གཞན་འབྱོར་ལྔ་པོ་སངས་རྒྱས་ཞལ་བཞུགས་དུས་མཚན་ཉིད་དེ་ལྡན། མགོན་པོ་ཀླུ་སྒྲུབ་ཀྱི་དུས་ཙམ་ལ་དལ་འབྱོར་རྗེས་

[007A]༄༅། །མཐུན་པ། དེང་སང་རྗེས་མཐུན་པ་ལས་ཀྱང་རྗེས་མཐུན་དུ་གྱུར་པ་ཙམ་ཡིན་མོད་ཀྱི། ཆོས་སྒྲུབ་པའི་སྐབས་གཏན་མེད་པ་མ་ཡིན་ཏེ། ཅིའི་ཕྱིར་ཞེ་ན། སངས་རྒྱས་ཀྱི་གདུང་འཚོ་བ་བསྟན་འཛིན་གྱི་སྐྱེས་བུ་དམ་
པ་མང་དུ་བཞུགས་ཤིང། དེ་དག་གིས་ཆོས་སྟོན་པ་སོགས་རྒྱུ་རྐྱེན་དུ་མ་ཚོགས་པའི་ཕྱིར་རོ། །དེ་ལྟར་དལ་འབྱོར་གྱི་མཚན་ཉིད་ཚང་ན་ཆོས་སྒྲུབ་པའི་སྐལ་བ་དང་ལྡན་ལ། དེ་དག་གང་ཡང་མ་ཚང་ན་ཆོས་སྒྲུབ་པའི་སྐལ་བ་མེད་པས་དེ་ཚང་ངམ་
མ་ཚང་ཁ་ནང་དུ་ཕྱོགས་ནས་ལེགས་པར་བསམ་མོ། །གཉིས་པ་ནི། གོང་དུ་སྨོས་པའི་མཚན་ཉིད་དེ་དག་རང་ལ་ཚང་འདུག་ན་དེ་འདྲ་བའི་ལུས་རྟེན་དེ་ནི་ཡིད་བཞིན་གྱི་ནོར་བུ་རྙེད་པ་ལས་ཀྱང་དོན་ཆེ་སྟེ། ནོར་བུ་དེས་དབུལ་བའི་སྡུག་བསྔལ་སེལ་
བ་ཙམ་ནུས་ཀྱང་འཁོར་བ་ལས་སྒྲོལ་མི་ནུས། དལ་འབྱོར་གྱི་རྟེན་དེའི་སྒོ་ནས་བསྒྲུབས་ན་དོན་གཉིས་མཐར་ཕྱིན་པའི་རྫོགས་པའི་སངས་རྒྱས་ཀྱི་གོ་འཕང་བདེ་བླག་ཏུ་ཐོབ་ནུས་པ་ཡིན། དེའི་རྒྱུ་མཚན་ཀྱང་འཛམ་གླིང་ལས་ཀྱིས་ཞེས་ཚེ་སྟོད་ལ་དེར་སྐྱེ་བར་ཤོག་་ཅིག་ཅེས་སྨོན་ལམ་འདེབས་པར་གསུངས་པས་ན། བདག་གིས་དལ་འབྱོར་ཐོབ་པ་འདི་ཤིན་ཏུ་དོན་ཆེ་སྙམ་དུ་ཞེ་ཐག་པ་ནས་བསམ་མོ། །གསུམ་པ་ནི། དེ་ལྟར་དོན་ཆེན་པོ་དང་ལྡན་པ་དེ། ཐོབ་དཀའ་ཚུལ་ལ་གསུམ་སྟེ། དཔེ་རྒྱུ་གྲངས་ཀྱི་

[007B] །དང་པོ་ནི། དགའ་བོ་རབ་ཏུ་བྱུང་བའི་མདོ་ལས། དགེ་སློང་དག་འཇིག་རྟེན་གྱི་ཁམས་ཡང་རྒྱ་མཚོ་ཆེན་པོ་ཞིག་ཏུ་གྱུར་ཏེ། དེའི་ནང་ན་རུས་སྦལ་ལོང་བ་ཚེ་ཡུན་རིང་པོར་འཚོ་བ་ཞིག་གནས་ཏེ། ཞེས་སོགས་ལ་བརྟེན། སྤྱོད་འཇུག་ལས། རྒྱ་
མཚོ་ཆེར་གཡེངས་གཉའ་ཤིང་གི་བུ་གར་རུས་སྦལ་མགྲིན་ཆུད་ལྟར། མི་ཉིད་ཤིན་ཏུ་རྙེད་དཀའ་གསུངས་ཞེས་པ་ལྟར། དཔེར་ནས་ཕྱོགས་ཐམས་ཅད་རྒྱ་མཚོ་ཆེན་པོ་ཞིག་ཏུ་གྱུར་པའི་སྟེང་དུ་གསེར་གྱི་གཉའ་ཤིང་བུ་ག་གཅིག་པ་ཞིག་ཕྱོགས་བཞིར་
རླུང་གིས་གཡེངས་ནས་གཞི་གཅིག་ཏུ་མི་གནས་པར་འགྲོ་བ་དང། རྒྱ་མཚོའི་ནང་ན་རུས་སྦལ་ལོང་བ་ལོ་བརྒྱ་བརྒྱ་ནས་མགོ་བོ་ལན་རེ་རྡོག་ཙམ་བྱེད་པ་དེའི་མགྲིན་པ་གཉའ་ཤིང་གི་བུ་གར་ཆུད་པའི་དུས་དེ་ནི་ཡོད་ཀྱི། དེ་བས་ཀྱང་དལ་འབྱོར་ཐོབ་པ་
དཀའ་ཚུལ་གསུངས་པ་རྣམས་བསམ་མོ། །གཉིས་པ་ནི། དལ་འབྱོར་ཐོབ་པའང་རྒྱུ་ལ་རག་ལས་ཤིང། དེའང་ངེས་འབྱུང་གིས་ཀུན་ནས་སླངས་པའི་ཚུལ་ཁྲིམས་རྣམ་པར་དག་པ་གཞིར་བཟུང། སྨོན་ལམ་དྲི་མ་མེད་པས་མཚམས་སྦྱར། སྦྱིན་
སོགས་ཕ་རོལ་ཏུ་ཕྱིན་པ་གཞན་གྱིས་གྲོགས་བྱས་པ་ཞིག་རྒྱུ་མེད་ཐབས་མེད་པས། རང་ཅག་རྣམས་ལ་དེ་ཙམ་ཕར་བཞག་ཚུལ་ཁྲིམས་རྣམ་དག་རེ་ཙམ་ཡང་སྲུང་བ་དཀའ་ན། རྒྱུ་མེད་པ་ལ་འབྲས་བུ་འབྱུང་མི་སྲིད་པའི་ཕྱིར། དལ་འབྱོར་
ཐོབ་པ་ཤིན་ཏུ་དཀའ་འོ་སྙམ་དུ་ཞེ་ཐག་པ་ནས་བསམ་མོ། །གསུམ་པ་ནི། དལ་འབྱོར་ཐོབ་པ་དེ་ཙམ་རེ་ཅི་དཀའ། མི་མང་པོ་འདུག་གོ་སྙམ་ན་དེ་ནི་ཞིབ་ཏུ་མ་དཔྱད་པའི་སྐྱོན་ཡིན་ཏེ། སྤྱིར་སེམས་ཅན་གྱི་ཁམས་ན་ལུས་ཐོབ་པ་ལས་ཀྱང་

[008A]༄༅། །མ་ཐོབ་པའི་བར་དོའི་སེམས་ཅན་ཆེས་མང་བ་ཞིག་ཡོད་ཅིང། དེའི་རྒྱུ་མཚན་ཡང་སོས་ཀའི་དུས་ལྟ་བུ་ཞིག་ལ་མི་འམ་དུད་འགྲོ་ཤི་པའི་རོ་གཅིག་ཞག་ཁ་ཡར་བཞག་ན་དེའི་ནང་ཐམས་ཅད་འབུས་ཁེངས་ནས་
ཡོང་ཞིང། དེ་བཞིན་དུ་ཤི་བའི་རོ་གཉིས་དང་གསུམ་ལ་སོགས་པ་ནས་ཇི་སྙེད་ཅིག་བཞག་ཀྱང་དེ་སྙེད་ཀྱི་འབུ་འབྱུང་བའི་ཕྱིར་རོ། །དེས་ན་འབུ་གཅིག་པུར་སྐྱེ་འགྱུར་གྱི་ལས་བསགས་པའི་བར་དོའི་རྣམ་ཤེས་ལའང་ཐོགས་པ་མེད་ན་
འགྲོ་བ་གཞན་གྱི་སྐྱེ་གནས་མང་བ་ལྟ་ཅི་སྨོས། དེའང་འདུལ་ལུང་ལས། དམྱལ་བ་ནི་ས་ཆེན་པོའི་རྡུལ་ཙམ་མོ། །ཡི་དྭགས་ནི་ཁ་བ་བུ་ཡུག་འཚུབ་པ་ཙམ་མོ། །དུད་འགྲོ་ན་ཆིང་དར་མའི་སྦང་མ་ཙམ་མོ། །ཞེས་གསུངས་ཤིང། ཐ་ན་
མངོན་སུམ་རིག་པས་དཔེར་མཚོན་ན་ལུང་པ་རེའི་དུད་འགྲོ་དང་སྲོག་ཆགས་ཕྲ་མོ་ཚུན་རྩིས་ན་གྲངས་ཀྱིས་མི་ཆོད། མི་ནི་དེ་དག་གི་ཚོད་ནས་ཉུང་ཤས་རེ་ལས་མི་འབྱུང། མིའི་ནང་ནས་ཀྱང་ཆོས་དང་འཕྲད་པ་དང་མ་འཕྲད་པའི་སྐྱེ་བོ་གང་
མང་རྩིས་ན་སྔ་མ་ཉུང་ལ་ཕྱི་མ་ཤིན་ཏུ་མང་བར་འགྱུར་རོ། །དེའི་ངོས་ནས་ཀྱང་ཆོས་ཚུལ་བཞིན་དུ་བྱེད་པ་དང་མི་བྱེད་པ་གཉིས་ནི། ཉིན་མོའི་སྐར་མ་དང། མཚན་དུས་ཀྱི་སྐར་མ་བཞིན་དུ་ཁྱད་ཤིན་ཏུ་ཆེའོ། །དེ་ལྟར་སྒོ་དུ་མ་ནས་རྙེད་
དཀའ་ཚུལ་བསམ་ནས་དལ་འབྱོར་ལ་སྙིང་པོ་ལེན་འདོད་ཀྱི་བློ་རྒྱུན་མི་འཆད་པར་བྱའོ། །གཉིས་པ་དལ་འབྱོར་གྱི་སྐོར་ལ་བློ་འབྱོངས་པའི་ཚད་ནི། སྤྱན་སྔ་ཚུལ་ཁྲིམས་འབར་གྱི་གཏམ་བརྗོད་པ་སྟེ་ཁོང་མན་ལ་མི་ལོག་པར་ཉིན་མཚན་

[008B] དགེ་བཤེས་རྣལ་འབྱོར་པ་ཆེན་པོ་ན་རེ། བུ་སྐབས་རེ་གཉིད་རེའང་མ་ལོག་ན་ཁམས་ལྡོག་པ་འོང་གསུངས་པས་དེའང་ལགས་མོད། དལ་འབྱོར་རྙེད་དཀའ་འདི་བསམ་ན་གཉིད་ལོག་ལོང་རང་མི་གདའ་གསུངས་
ནས་ཐུགས་དམ་ཁོ་ན་མཛད། དེ་བཞིན་དུ་འོ་སྐོལ་ཡང་དགེ་བ་ལ་ཆེད་དུ་བསྐུལ་མི་དགོས་པའི་བརྩོན་འགྲུས་ཤུགས་ཀྱིས་སྐྱེ་བའོ། །གཉིས་པ་མི་རྟག་པ་བསམ་པ་ལ་དངོས་དང། དེ་བསྟན་པའི་ཚད་གཉིས་ལས། དང་པོ་ལ་གསུ། ངེས་པར་
འཆི་བ་བསམ་པ། ནམ་འཆི་ངེས་མེད་བསམ་པ། འཆི་ཚེ་ཆོས་མ་གཏོགས་གང་གིས་ཀྱང་མི་ཕན་པར་བསམ་པའོ། །དང་པོ་ནི། གསུང་རབ་ལས། གང་དུ་གནས་ནའང་འཆི་བས་མི་ཚུགས་པའི། །ས་ཕྱོགས་དེ་ནི་གང་ནའང་ཡོད་མ་ཡིན། །ནམ་
མཁའ་ན་མེད་རྒྱ་མཚོའི་ནང་ནའང་མེད། །རི་བོ་རྣམས་ཀྱི་གསེབ་ཏུ་ཞུགས་ནའང་མེད། །ཅེས་རང་ཅག་རྣམས་ངེས་པར་འཆི་སྟེ། སྔོན་བྱོན་སངས་རྒྱས་དང། རྒྱ་བོད་ཀྱི་པཎ་གྲུབ་རྒྱལ་བོན་བྱང་སེམས་སོགས་གང་ཟག་མཆོག་དམན་གྲངས་མེད་
པ་བྱོན་པ་གཏམ་རྒྱུས་ཆོས་འབྱུང་སོགས་ནས་བཤད་པ་མཐའ་དག་ལེགས་པར་དཔྱད་ན་མཚན་ཙམ་བཞག་པ་མ་གཏོགས་མྱ་ངན་ལས་འདས་ཟིན་པ་ཤ་སྟག་ཡིན། དེ་བཞིན་དུ་རང་གི་མངོན་སུམ་གྱི་སྤྱོད་ཡུལ་ཅན་ཕ་མ་དང་མཁན་
སློབ་གྲོགས་མཆེད་སོགས་དགྲ་གཉེན་བར་མའི་འགྲོ་བ་བསམ་གྱིས་མི་ཁྱབ་པ་ཞིག་འཇིག་རྟེན་ཕ་རོལ་དུ་སོང། སྔར་བྱུང་བའི་མི་འདི་ཞེས་བྱ་བ་མ་ཤི་བར་ཚེ་མཐར་ཕྱིན་པ་མེད་ན་བདག་གཅིག་པུ་ལ་དམིགས་ཀྱི་བསལ་ཏེ་འཆི་མི་དགོས་པ་

[009A]༄༅། །ག་ལ་འོང་སྙམ་དུ་དཔེ་དང། གཏན་ཚིགས་ཀྱི་སྒོ་ནས་ལེགས་པར་བསམ་སྟེ་ངེས་པར་འཆི་བ་འོང་བ་ཐག་མཆོད་ཀྱི་བར་དུ་བསམ་མོ། །གཉིས་པ་ནི་དེ་ལྟར་བསམ་པ་ནམ་ཕུག་འཆི་བ་བདེན་མོད། ད་ལོ་ཆོས་རྒྱག་
ལ་སོགས་པ་བསགས་ལ་སང་ཕོད་ཆོས་བྱའོ་སྙམ་ན། འོ་སྐོལ་གྱི་ཚེ་ཕྱི་མ་དང་སང་ཕོད་གང་སྔ་མི་ཤེས། དེ་བས་ཟླ་བ་ཕྱི་མ་དང་ཚེ་ཕྱི་མ། ཞག་ཕྱི་མ་དང་ཚེ་ཕྱི་མ་གཉིས་གང་སྔ་མི་ཤེས་པས་སོ། །ཇི་སྐད་དུ་ཚོམས་ལས། སང་དང་འཇིག་
རྟེན་ཕྱི་མ་གཉིས། །སྔོན་དུ་གང་འོད་གཏོལ་མེད་པས། །སང་གི་ཚིས་ལ་མི་འབད་པར། །ཕྱི་མའི་དོན་ལ་འབད་པར་རིགས། །ཞེས་སོ། །དེའང་འཆི་རྐྱེན་མང་བ། གསོན་རྐྱེན་ཉུང་བ། མཐར་གསོན་རྐྱེན་རྣམས་ཀྱང་འཆི་རྐྱེན་འབའ་ཞིག་གི་རྒྱུར་
འགྲོ་བ་སྟེ། དཔེར་ན་མར་མེའི་སྡོང་བུ་ཞིག་ལ་མར་ཁུ་ལ་སོགས་པའི་རིང་དུ་གནས་པའི་རྐྱེན་དུ་མ་ཚང་ཡང་ད་རླུང་གིས་བསྐྱོད་ནས་སྐད་ཅིག་ཀྱང་གནས་པའི་གདེངས་མེད་པ་གློ་བུར་དུ་འཆི་བ་བཞིན་ནོ། །དེ་ཡང། བཤེས་སྤྲིངས་ལས་
ཚེ་ནི་གནོད་མང་རླུང་གིས་བཏབ་པ་ཡིན། །ཆུ་ཡི་ཆུ་སྦུར་བས་ཀྱང་མི་རྟག་ན། །དབུགས་རྔུབས་དབུགས་དབྱུང་གཉིད་ཀྱི་ལོག་པ་ལས། །སད་འཁོམས་གང་ལགས་དེ་ནི་ངོ་མཚར་ཆེས། །ཞེས་གསུང་པ་ལྟར་བསམ་མོ། །དེ་འང་མི་རྟག་པའི་
རྒྱུན་གོམས་ཕྱིར་ཐན་ཆུའི་འགྲོས། རི་གཟར་གྱི་རྦབ། སྐད་ཅིག་དང་པོ་མ་བསྒྲགས་ན་སྐད་ཅིག་ཕྱི་མ་ལ་ཉམས་འགྲོ་བའི་སྒྲ་སྐད། ནང་རང་སེམས་ཀྱི་རྣམ་རྟོག་གི་འགྱུར་བ་རྣམས་ལ་ལེགས་པར་དཔྱད་ནས་དེ་དག་རེ་རེ་བཞིན་

[009B] །གསུམ་པ་ནི། སྤྱོད་འཇུག་ལས། གཤིན་རྗེའི་ཕོ་ཉས་ཟིན་པ་ལ། །གཉེན་གྱིས་ཅི་ཕན་བཤེས་ཅི་ཕན། །དེ་ཚེ་བསོད་ནམས་གཅིག་སྐྱབས་ན། །དེ་ཡང་བདག་གིས་མ་བསྟེན་ནོ། །ཞེས་འཆི་བའི་དུས་ལ་
བབ་པ་ན། འཇིག་རྟེན་འདི་ནི་ས་རྡོར་བྲིག་ཐམས་ཅད་གསེར་དངུལ་དུ་གྱུར། རྩི་ཤིང་ནགས་ཚལ་རྣམས་དར་ཟབ། ཆུ་རྣམས་མར་ཁུ། མི་ཐམས་ཅད་རང་གི་གཉེན་མཛའ་བཤེས་དང། བུ་དང་བུ་མོ་སོགས་ཀྱི་རྒྱུར་འགྲོ་བའི་ལོངས་སྤྱོད་ཐོབ་
ཀྱང་གཅིག་ཀྱང་ཕན་པ་མེད། འཁོར་ལོས་བསྒྱུར་བའི་རྒྱལ་སྲིད་ཐོབ་ཀྱང་འཆི་བའི་ཚེ་གྲོགས་འཁྲིད་པ་དང། ནོར་རྫས་འཁྱེར་བའི་དབང་ལྟ་ཅི་སྨོས། མའི་མངལ་ནས་ལྷན་ཅིག་ཏུ་འགྲོགས་པའི་ལུས་དེ་ཉིད་ཀྱང་ཅམ་གྱིས་བཞག་
སྟེ་མིག་ཅེ་རེ་ལོང་ངེ་ཤི་འགྲོ་དུས་རྗེས་སུ་འབྲངས་ཤིང་ཕན་ཐོགས་པ་དམ་པའི་ཆེས་ཁོ་ན་ལས་མེད་པར་ཐག་ཆོད་ཀྱི་བར་དུ་བསམ་མོ། །ཆོས་བྱས་ན་འཆི་ཡང་འཆི་ལུགས་མི་ཅིག་སྟེ། ཆོས་པ་རབ་འཆི་བ་ལ་སྤྲོ། འབྲིང་མི་མཚེར། ཐ་མའང་མི་
འགྱོད་བྱ་བ་ཡིན་ནོ། །གཉིས་པ་དེ་དག་རྒྱུད་ལ་སྐྱེད་ཅིང་བརྟན་པའི་ཚད་ནི། ཁ་རག་སྒོམ་ཆུང་ལྟ་བུ་འོང་བ་སྟེ། ཁོང་ཁ་རག་གི་བྲག་ཁུང་དུ་བཞུགས་ཙ་ན། བྲག་ཁུང་གི་སྒོ་ནང་དུ་ཤིང་སེ་བའི་སྡོང་པོ་ཞིག་ཡོད་པར་ཡར་འགྲོ་མར་འགྲོ་
ནམ་བྱེད་དུས་ན་བཟའ་ཐོགས་ནས་རལ་འགྲོ་བས་བཅད་དགོས་དགོངས་པ་རེ་འཁྲུངས་ཙ་ན། དེ་མ་ཐག་མི་རྟག་པ་ཧུར་ཧུར་དྲན་ཏེ་འདི་བཅད་ནས་ཅི་བྱེད། ཕྱི་ནང་དུ་འགྲོ་འོང་བྱེད་པའི་ངེས་པ་མི་འདུག་དགོངས་ནས་གཤེགས་གཤེགས་

[010A]༄༅། །པར་གཅོད་པ་མ་བྱུང་ངོ། །དཔེ་དེ་བཞིན་དུ་འོ་སྐོལ་རྣམས་ཀྱང་ཚེ་འདིའི་བྱ་བ་གང་ལ་ཡང་བློ་སྣ་ཐུང་འབུད་ཀྱིས་འགྲོ་བའོ། །གསུམ་པ་ལས་རྒྱུ་འབྲས་བསམ་པ་ལ་དངོས་དང། འབྱོངས་པའི་ཚད་
གཉིས་ལས། དང་པོ་ལ་གསུམ། ལས་འབྲས་བསྒོམ་དགོས་པའི་རྒྱུ་མཚན། ལས་འབྲས་ཀྱི་ངོ་བོ། །དེ་ལ་སྤང་བླང་བྱེད་ཚུལ་ལོ། །དང་པོ་ནི། སྔར་བསམ་པའི་འཆི་བ་དེ་ལ་མཚེར་རྒྱུ་ཅི་ཡོད། ད་ཕྱིན་ཆད་སྐྱེ་རྒྱུ་མེད་དོ་སྙམ་
ནས་སྐྱེ་བ་ལེན་མི་དགོས་ན་དེ་ཀ་ཡིན་མོད་ཀྱི། འོ་སྐོལ་ལས་ཉོན་མ་ཟད་པ་རྣམས་ལན་གཅིག་ཤི་ཡང་འཁོར་བར་སྐྱེ་དགོས་པ་ཡིན། དེའི་རྩ་བ་ལས་ཉོན་ཟད་པར་བྱེད་པ་རྒྱུ་འབྲས་ཀྱི་བླང་དོར་ཕྱིན་ཅི་མ་ལོག་པ་ལ་འབད་དགོས། དེ་ཡང་
མདོ་ལས། དུས་ཀྱིས་ཉེན་ཏེ་རྒྱལ་པོ་འཆི་བའི་ཚེ། །ལོངས་སྤྱོད་མཛའ་དང་གཉེན་བཤེས་རྗེས་མི་འབྲངས། །སྐྱེས་བུ་དེ་ནི་གང་དང་གང་འགྲོ་ཡང། །ལས་ནི་གྲི་བ་མ་བཞིན་དུ་རྗེས་སུ་འབྲངས། །ཞེས་པ་ལྟར། རང་གིས་བྱས་པའི་ལས་
གཞན་གང་གི་ཡང་རྗེས་སུ་མི་འབྲངས་པ། བྱེད་པ་པོ་རང་གི་རྗེས་སུ་འབྲང་བ་ནི། འདུལ་བ་ལུང་ལས། ལུས་ཅན་རྣམས་ཀྱི་ལས་རྣམས་ནི། །བསྐལ་པ་བརྒྱར་ཡང་ཆུད་མི་འཛད། །ཚོགས་ཤིང་དུས་ལ་བབ་པ་ན། །འབྲས་བུ་
སྨིན་པ་ཉིད་དུ་འགྱུར། །གསུངས་པའི་དོན་བསམ་པ་ལ། མི་དགེ་བའི་ལས་རྣམས་སྤོང་འདོད། དགེ་བའི་ལས་རྣམས་སྒྲུབ་འདོད། ལུང་མ་བསྟན་དགེ་བར་བསྒྱུར་བ་སོགས་སོ། །དེ་ཡང་རིན་འཕྲེང་ལས། འདོད་ཆགས་ཞེ་སྡང་

[010B] །དེས་བསྐྱེད་ལས་ནི་མི་དགེ་བ། །ཞེས་གསུངས་ཏེ། རང་ཕྱོགས་ལ་ཆགས་པ་དང། གཞན་ཕྱོགས་ལ་སྡང་བ་དང། ལས་འབྲས་ལ་རྨོངས་པའི་མ་རིག་པ་སྟེ། དེ་གསུམ་གྱིས་ཀུན་ནས་སླངས་པའི་སྒོ་གསུམ་གྱི་ལས་རྣམས་
ཏེ༑ རྩ་བ་དུག་ལས་བྱུང་བའི་ལོ་འབྲས་ཡང་དུག་ཡིན་པ་ལྟར། མི་དགེ་བ་ཞེས་པའོ། །དེ་ལ་དབྱེ་ན། ལུས་ཀྱི་ལས། སྲོག་གཅོད། མ་བྱིན་ལེན། འདོད་ལོག་དང་གསུམ། ངག་གི་ལས། རྫུན། ཕྲ་མ། ཚིག་རྩུབ་བ། ངག་འཁྱལ་དང་བཞི་
ཡིད་ཀྱི་ལས། བརྣབ་སེམས་གནོད་སེམས། ལོག་ལྟ་དང་གསུམ་སྟེ་སྡོམས་བཅུའོ། །དེ་ལ་དང་པོ་ལུས་ཀྱི་ལས། སྲོག་གཅོད་པ་ནི། རང་ངམ་གཞན་བསྐོས་ཀྱང་རུང་ཆེ་བ་མི་ནས་སྲོག་ཆགས་ཕྲ་མོ་ཚུན་བསད་པ། མ་བྱིན་ལེན་ནི་
གཞན་གྱི་ནོར་རྐུ་དང་འཇམ་བུས་བདག་གིར་བྱེད་པ། འདོད་ལོག་ནི། དཔེར་ན་ཁྱིམ་པ་ལྟ་བུར་གཞན་གྱི་ཆུང་མའམ། ཡུལ་དུས་གནས་སོགས་ལམ་མིན་པར་བགྲོད་པ་སོགས་འདོད་པ་ཕྱིན་ཅི་ལོག་གི་བྱ་བ་མ་ཡིན་པ་དེ་རྣམས་
དངོས་ཤུགས་སྤོང་བའོ། །གཉིས་པ་ངག་གི་ལས་བཞི་ལ། རྫུན་གྱིས་གཞན་བསླུ་བར་སེམས་པའི་མི་བདེན་པ་སྨྲ་བ། ཕྲ་མ་ནི། གཞན་མཐུན་མི་མཐུན་ཇི་ལྟར་རུང་དབྱེ་བའི་ཕྱིར་ཕྲ་མ་འཇུག་པ། ཚིག་རྩུབ་ནི། གཞན་ལ་འཕོག་པའི་
ཚིག་ངན་བརྗོད་པ། ངག་འཁྱལ་ནི། དོན་མེད་པའི་གཏམ་ཆལ་ཆོལ་གསྣ་ཚོགས་སྨྲ་བ་གླུ་ཚིག་ངན་རློག་པའོ། །གསུམ་པ་ཡིད་ལས་གསུམ་ལ། བརྣབ་སེམས་ནི། གཞན་ནོར་ཡིད་འོང་བ་རང་ལ་བྱུང་ན་བསམ་པ། གནོད་སེམས་ནི་
[011A]༄༅། །གཞན་ལ་ངན་སེམས་ཀྱིས་གནོད་པ་སྐྱེལ་འདོད་པ། ལོག་ལྟ་ནི། ལས་འབྲས་ལ་བདེན་པར་མི་འཛིན་པའོ། །གཉིས་པ་དེའི་འབྲས་བུ་བསམ་པ་ནི། རིན་ཆེན་འཕྲེང་བ་ལས། མི་དགེ་བ་ལས་སྡུག་བསྔལ་དང། །དེ་བཞིན་
ངན་འགྲོ་ཐམས་ཅད་དོ། །ཞེས་པ་ལྟར། དེ་རེ་རེ་ལ་ཡང། རྣམ་སྨིན། རྒྱུ་མཐུན། བདག་འབྲས་གསུམ་སྟེ། རྣམ་སྨིན་གྱི་འབྲས་བུ་ངན་སོང་གསུམ་གྱི་སྡུག་བསྔལ་བསྐྱེད། དེ་ཡང་ཞེ་སྡང་གིས་ཀུན་ནས་བསླངས་པའི་ལས་ངན་སྤྱོད་
ན་དམྱལ་བ། འདོད་ཆགས་ཀྱིས་ཡི་དྭགས། གཏི་མུག་གིས་དུད་འགྲོར་སྐྱེ། ངོ་བོའི་སྒོ་ནས་མི་དགེ་བ་ཆེན་པོ་བཅུ་སྤྱད་ན་དམྱལ་བ། འབྲིང་དུ་སྤྱད་ན་ཡི་དྭགས། ཆུང་དུ་སྤྱད་ན་དུད་འགྲོར་སྐྱེ་བར་གསུངས་སོ། །རྒྱུ་མཐུན་གྱི་འབྲས་བུ་ལ། མྱོང་བ་རྒྱུ་
མཐུན་དང། བྱེད་པ་རྒྱུ་མཐུན་གཉིས་ལས། དང་པོ་མྱོང་བ་རྒྱུ་མཐུན་རྣམ་སྨིན་གྱི་འབྲས་བུ་མྱོང་ཟིན་ནས་མཐོ་རིས་སུ་སྐྱེས་ན་འང། གང་ལྟར་སྲོག་གཅོད་བྱས་པས་ཚེ་ཐུང་བ། ནད་མང་བ། མ་བྱིན་ལེན་གྱིས་ལོངས་སྤྱོད་དབུལ་བ། ཅུང་
ཟད་ཡོད་ཀྱང་གཞན་གྱིས་འཁྱེར་ཏེ་རང་ལ་སྤྱོད་དབང་མེད་པ། འདོད་ལོག་གིས་དགྲ་མང་བ་རང་གི་འཁོར་གྱིས་མི་ཉན་པ། རྫུན་གྱིས་མི་ཁ་ལྡང་བ་གཞན་གྱིས་བསླུ་བ་མང་བ། ཕྲ་མས་མཛའ་བཤེས་ཉུང་བ་རང་དང་མི་མཐུན་པ། ཚིག་རྩུབ་ཀྱིས་གཏམ་
མི་སྙན་པ་ཐོས་པ། རང་གིས་གང་སྨྲས་ཀྱང་གཞན་གྱི་ཁོང་ཁྲོའི་རྒྱུར་འགྲོ་བ། ངག་འཁྱལ་གྱིས་རང་གིས་བདེན་པར་སྨྲས་ཀྱང་གཞན་གྱིས་ཆ་འཇོག་མི་བྱེད་པ། བརྣབ་སེམས་ཀྱིས་ཡིད་ལ་གང་རེ་བ་མི་འབྱུང་ཞིང་གལ་ཏེ་བྱུང་སྲིད་ཀྱང་ཆོག་མི་ཤེས་པ་

[011B] ལོག་ལྟས་སྡིག་པའི་གྲོགས་ལ་དགའ་བ་དང་ཤེས་འཆལ་དུ་འགྲོ་བ་སོགས་འབྱུང་ངོ། །བྱེད་པ་རྒྱུ་མཐུན་གྱི་འབྲས་བུ་ནི། སྔོན་ལ་
མི་དགེ་བ་གང་དང་གང་སྤྱད་པ་དེ་ལ་བློ་གོམས་པའི་ཤུགས་ཀྱིས་ཚེ་རབས་རྒྱུན་མར་དེ་དང་དེ་ལ་རྗེས་སུ་ཕྱོགས་ཤིང། དཔེར་ན་སྲོག་གཅོད་ལ་དགའ་བའི་མི་དེ་བཞིན་ཚེ་རབས་གཞན་དུའང་སྲོག་གཅོད་ཁོ་ན་བྱེད་པར་འདོད་པ་དེ་བཞིན་དུ་
དེ་དང་དེ་བཞིན་ལ་གོམས་པར་བྱེད་པ་རྒྱུ་མཐུན་ཡིན་ནོ། །བདག་འབྲས་ནི། གང་དང་གང་དུ་སྐྱེ་བའི་ཡུལ་ཕྱོགས་དེ་དང་དེ་ལ་སྨིན་པར་གསུངས་ཏེ། དེ་ཡང། སྲོག་གཅོད་ཀྱིས་ཡུལ་ཕྱོགས་གཟི་མདངས་ཆུང་བ། མ་བྱིན་ལེན་གྱིས་སད་
སེར་ལྡང་བ་སོགས་དེས་རིགས་འགྲེ་འབྱུང་བར་གསུངས་སོ། །གསུམ་པ་དེ་དག་སྤོངས་བར་བསམ་པ་ནི། མི་དགེ་བའི་ལས་ཀྱི་འབྲས་བུ་ངན་སོང་གི་སྡུག་བསྔལ་དེ་རྣམས་ལ་བསམ་བློ་ཡང་དག་གི་སྒོ་ནས་ཕྱིན་ཆད་སྲོག་ལ་བབས་
ཀྱང་སྡིག་པའི་ལས་མི་བྱའོ་སྙམ་སྟེ། འདུལ་བ་ལུང་ལས། སྡིག་པ་ཆུ་དུ་དག་ལ་ཡང། །མི་གནོད་སྙམ་དུ་བརྙས་མི་བྱ། མེ་སྟག་ཆུང་དུ་དག་གིས་ཀྱང། རྩ་ཕུང་རི་ཙམ་སྲེག་པར་བྱེད། །ཅེས་གསུངས་པ་ལྟར། སྡིག་ལས་མི་འབྱུང་བའི་
ཐབས་ལ་འབད། གལ་ཏེ་བྱུང་ཡང་འགྱོད་སེམས་དྲག་པོས་བཤགས་པར་བྱ། ཕྱིས་མི་བྱེད་པར་སྡོམས་པར་བྱ་སྟེ། དེ་ལྟར་བཤགས་ཤིང་བསྡོམས་པ་བརྟེན་ནས། བཤེས་སྤྲིངས་ལས། གང་ཞིག་སྔོན་ཆད་བག་མེད་གྱུར་

[012A]༄༅། །པ་ལ། །ཕྱིས་ནས་བག་དང་ལྡན་པ་གྱུར་དེ་ཡང། །ཟླ་བ་སྤྲིན་བྲལ་ལྟ་བུར་རྣམ་མཛེས་ཏེ། །དགའ་བོ་སོར་འཕྲེང་མཐོང་ལྡན་བདེ་བྱེད་བཞིན། །ཞེས་གསུངས་པ་ལྟར་ལ་བསམ་བློ་ཞིབ་མོར་བཏང་
སྟེ་མཐོ་རིས་ཀྱི་མི་མཐུན་ཕྱོགས་སྤོང་བ་ལ་འབད་པར་འཚལ་ལོ། །གཉིས་པ། དགེ་བའི་ལས་འབྲས་བསམ་པ། དེ་སྒྲུབ་འདོད་བསྐྱེད་པ་ལས། དང་པོ་རིན་ཆེན་འཕྲེང་བ་ལས། མ་ཆགས་ཞེ་སྡང་གཏི་མུག་མེད། །དེས་བསྐྱེད་ལས་ནི་
དགེ་བ་ཡིན། །ཞེས་གསུངས་ཏེ་རང་ཕྱོགས་ལ་ཆགས་པ་དང། གཞན་ཕྱོགས་ལ་ཞེ་སྡང་མེད་པ་དང། ལས་འབྲས་ལ་རྨོངས་པ་མེད་པའི་ཤེས་རབ་ཀྱིས་ཀུན་ནས་བསླངས་པའི་སྒོ་གསུམ་གྱི་ལས་ཏེ། རྩ་བ་སྨན་ལས་བྱུང་བའི་ལོ་འབྲས་
ཡང་སྨན་ཡིན་པ་ལྟར། དགེ་བའི་ལས་ཞེས་བྱ་སྟེ། དེ་ལ་དབྱེ་ན་ལུས་ཀྱི་ལས། སྲོག་གཅོད་སྤོང་བ་སོགས་གསུམ། ངག་ལས་རྫུན་སྤོང་བ་སོགས་བཞི། ཡིད་ལས་བརྣབ་སེམས་སྤོང་བ་སོགས་གསུམ་སྟེ་བསྡོམ་མི་དགེ་བ་བཅུ་
ཡང་དག་པར་སྤངས་ན་དགེ་བ་བཅུ་དང་ལྡན་པར་འགྱུར་རོ། །གཉིས་པ་དེའི་འབྲས་བུ་བསམ་པ་ནི། རིན་ཆེན་འཕྲེང་བ་ལས། དགེ་ལས་བདེ་འགྲོ་ཐམས་ཅད་དང། །སྐྱེ་བ་ཀུན་ཏུ་བདེ་བ་དག་ཅེས་གསུངས་ཏེ། དགེ་བ་བཅུ་པོ་རེ་རེ་
ལ་ཡང། རྣམ་སྨིན། རྒྱུ་མཐུན། བདག་འབྲས་གསུམ་གསུམ་སྟེ། དང་པོ་རྣམ་སྨིན་གྱི་འབྲས་བུ་མཐོ་རིས་ཀྱི་བདེ་བ་བསྐྱེད་དེ། དེ་ཡང་དགེ་བ་ཆེན་པོས་ལྷ། འབྲིང་གིས་ལྷ་མིན། ཆུང་དུས་མིར་སྐྱེ་བར་གསུངས་སོ། །གལ་

[012B] འདིར་ནི་ཚེ་རབས་སྔོན་མའི་ལས་ཀྱི་འབྲས་བུ་བཟང་ངན་འཆད་པའི་
སྐབས་སོ། །རྒྱུ་མཐུན་གྱི་འབྲས་བུ་ལ། མྱོང་བ་རྒྱུ་མཐུན་དང། བྱེད་པ་རྒྱུ་མཐུན་གཉིས་ལས། དང་པོ་ནི། སྲོག་གཅོད་སྤངས་པས་ཚེ་རིང་བ་དང། རྐུ་འཕྲོག་སྤངས་པས་ལོངས་སྤྱོད་ཆེ་བ་སོགས་རེ་རེ་བཞིན་སྔར་གྱི་མི་དགེ་བའི་འབྲས་
བུ་ལས་གོ་ལྡོག་པར་འབྱུང་བར་གསུངས་སོ། །བྱེད་པ་ནི། ལས་ངན་དེ་དང་དེ་དག་བྱེད་མི་འདོད་པའོ། །བདག་འབྲས་ནི། ཡུལ་ཕྱོགས་གཟི་མདངས་ཆེ་བ་སོགས་སྔར་གྱི་དེ་ལས་གོ་ལྡོག་པར་འབྱུང་ངོ། །དེ་ན་ཕན་ཡོན་དེ་ལྟར་དྲན་ཅིང་
དགེ་བ་ཕྲ་མོ་ཙམ་ཡང་ཁྱད་དུ་མི་གསོད་པར་བསྒྲུབ་དགོས་པ་ནི། འདུལ་ལུང་ལས། དགེ་བ་ཆུང་ངུ་དག་ལ་ཡང། །མི་ཕན་སྙམ་དུ་བརྙས་མི་བྱ། །ཆུ་ཡི་ཐིག་པ་བསགས་པ་ཡིས། །སྣོད་ཆེན་རིམ་གྱིས་གང་བར་འགྱུར། །ཞེས་པ་ལྟར། མི་དགེ་བ་
སྤོངས་གང་ཐུབ་དང། དགེ་བ་སྒྲུབ་གང་ཐུབ་སོགས་རྩ་བ་རང་གི་སེམས་དགེ་མི་དགེ་ལ་རག་ལས་པའི་ཕྱིར། སྤྱོད་འཇུག་ལས། བསླབ་པ་བསྲུང་བར་འདོད་པ་ཡིས། །རབ་ཏུ་ཀྲིམས་ལ་སེམས་སྲུང་སྟེ། །སེམས་དེ་བསྲུང་བར་མ་བྱས་ན། །བསླབ་
པ་བསྲུང་བ་ཡོང་མི་ནུས། །ཞེས་པ་ལྟར་དོན་བསམ་མོ། །གསུམ་པ་ལུང་མ་བསྟན་ཞེས་བྱ་བ་ལ་དགེ་བའང་མ་ཡིན། སྡིག་པ་ཡང་མ་ཡིན། འགྲོ་འཆག་ཉལ་འདུག་ལ་སོགས་པ་འཕྲལ་གྱི་སྤྱོད་ལམ་བཏང་སྙོམས་པ་རྣམས་ནི། ས་པཎ་

[013A]༄༅། །གྱིས་བཏང་སྙོམས་གཉིས་ཀ་མ་ཡིན་པས། རྣམ་པར་སྨིན་པའང་གཉིས་ཀ་མིན། ཞེས་པ་ལྟར། ལས་དེ་རྣམས་དགེ་བར་བསྒྱུར་བ་སོགས་ལ་འབད་དགོས་པ་ནི། སྡུད་པ་ལས། འགྲོ་ཆག་
ཉལ་དང་འདུག་པར་ཤེས་བཞིན་རབ་ཏུ་ལྡན། །ཞེས་གསུངས་པ་ལྟར། ཁྱིམ་དུ་གནས་པའི་ཆེ་ཐར་པའི་གྲོང་ཐོབ་པར་གྱུར་ཅིག་དེ་བཞིན་དུ་སྟན་ལ་འདུག་ཚེ་རྡོ་རྗེའི་གདན། ཉལ་བའི་ཆོས་སྐུ། ལྡང་བའི་གཟུགས་སྐུ། གོས་ངོ་ཚ་ཁྲེལ་
ཡོད། ཁྲུས་ཉོན་མོངས་དྲི་བྲལ། ཟས་བསམ་གཏན། ཁྱིམ་ནས་འགྲོ་བའི་ཚེ་འཁོར་བའི་གྲོང་ལས་ཐར། ལམ་འཇུག་འཕགས་ལམ། གཞན་འཕྲད་སངས་རྒྱས་མཇལ། དོན་སྤྱོད་བདེན་གཉིས་མཐར་ཕྱིན། ཁྱིམ་འཇུག་ཐར་གྲོང་སླེབས་
པའི་ཚེ་སངས་རྒྱས་ཀྱི་སར་ཕྱིན་པར་གྱུར་ཅིག་ཅེས་པ་ལྟ་བུ་ལ་ཏིང་འཛིན་བྱེད་པ་བཏང་སྙོམས་རྣམས་དགེ་བར་བསྒྱུར་ཐབས་ཡིན་ཞིང། དེ་ལྟར་དུ་འབད་པས་དེའི་རྣམ་སྨིན་མཐོ་རིས། མྱོང་བ་རྒྱུ་མཐུན་ཚེ་རིང་ཕུན་ཚོགས། བྱེད་པ་
གཏན་བདེ། བདག་འབྲས་སྣོད་ཀྱི་འཇིག་རྟེན་གཟི་མདངས་དང་ལྡན་པ་སོགས་འབྱུང་ངོ། །ཡང་འགའ་ཞིག་གི་རྣམ་རྟོག་ལས། མི་དགེ་བའི་ལས་ཚབས་ཆེ་བྱེད་པ་འགའ་ཞིག་ཚེ་འདིར་བདེ་སྐྱིད་ཆེན་པོ་འོང་བ་ཅི་ཡིན་ཞེ་ན། དེ་ནི་ཆེ་འདིའི་
འབྲས་བུ་མ་ཡིན་གྱི། ཚེ་རབས་སྔོན་མའི་དགེ་འབྲས་འདིར་སྨིན་ཅིང། འདིར་མི་དགེ་བ་སྤྱད་པའི་ལས་ངན་རྣམས་ཚེ་ཕྱི་མར་མྱོང་བར་གྱུར་པ་དང། དེ་མཚུངས་སྡིག་སྟོབས་ཆེན་པོ་བྱེད་པ་ཁ་ཅིག་བདེ་སྐྱིད་གཞན་ལས་ཆེ་ན་ཡང་

[013B] དེ་ཕན་ཆད་སྡུག་བསྔལ་ཁོ་ན་མྱོང་དགོས་པའི་རྟགས་སུ་གསུངས་པ་ནི། གཏམ་རྒྱུད་ལས། སྡིག་ཅན་ཉི་འོག་
རྒྱལ་ཁམས་སུ། །འབྲས་དང་ནས་དང་རིན་ཆེན་ཆར། །ཞག་གྲངས་བདུན་རེ་བབས་པའི་མཐར། །བྱེ་ཆར་བབས་ཏེ་ནོན་པར་གྱུར། །ཞེས་དང། དེ་བཞིན་དུ་དགེ་བ་བྱེད་པ་འགའ་ཞིག་དགེ་སྟོབས་ཆེར་བྱས་པའང་ཚེ་འདིར་སྡུག་བསྔལ་ཙམ་དུ་
ཟད་པར་གྱུར་ནས། དེ་ཕན་ཆད་སྡུག་བསྔལ་མྱོང་མི་དགོས་པའི་རྟགས་ཡིན་པ་སོགས་རྡོ་རྗེ་གཅོད་པ་ལས་གསུངས་པ་ལྟར་རོ། །དེ་ལྟ་བུ་ལས་འབྲས་ལ་ཡིད་ཆེས་ཀྱིས་བླང་དོར་ཚུལ་བཞིན་དུ་སྤྱད་པས་ངན་འགྲོར་མི་འགྲོ་བའི་གདེངས་
ཐོབ་པའོ། །དེ་དག་རྒྱུད་ལ་སྐྱེ་བའི་ཚད་ནི། སྔོན་བྱོན་དགེ་བའི་བཤེས་གཉེན་རྣམས་ཀྱི་ཉི་མ་རེ་རེ་བཞིན་རང་ལ་རང་གིས་ལས་འབྲས་ལ་ཞུ་དག་མཛད་ཕྱིར་རྡེའུ་དཀར་ནག་སྤུངས་ཏེ། མི་དགེ་བརྒྱུད་ལ་བསྐྱེད་ཚེ་རྡེའུ་ནག་པོ་དང། དགེ་བའི་
ལས་རྒྱུད་ལ་བསྐྱེད་ཚེ་རྡེའུ་དཀར་པོ་རེ་བཏང་བས། དང་པོའི་ཆར་ནག་པོ་མང་ཞིང་དཀར་པོ་ཉུང་བ་དང། རིམ་གྱིས་བློ་སྦྱངས་པས་དཀར་པོ་མང་དུ་འགྲོ་ཞིང་ནག་པོ་ཉུང་ལ། མཐར་ནག་པོ་རྦད་ཟད་ཀྱི་དཀར་པོ་ཤ་སྟག་བྱུང་བས་ཡིད་རང་
ཕུལ་དུ་ཕྱིན་པའོ། །རང་ཅག་རྣམས་ཀྱང་དེ་ལྟ་བུའི་སྒོ་ནས་འབད་བརྩོན་ཤུགས་དྲག་སྐྱེ་བར་བྱའོ། །བཞི་པ་འཁོར་བའི་ཉེས་དམིགས་བསམ་པ་ནི། མདོ་དྲན་པ་ཉེར་བཞག་ལས། སེམས་ཅན་དམྱལ་བ་དམྱལ་མེས་ཉམས། །ཡི་དྭགས་

[014A]༄༅། །བཀྲེས་ཤིང་སྐོམ་པས་ཉམས། །དུད་འགྲོ་གཅིག་ལ་གཅིག་ཟས་ཉམས། །མི་དག་འཚོ་བ་ཐུང་བས་ཉམས། །ལྷ་མིན་འཐབ་ཅིང་རྩོད་པས་ཉམས། །ལྷ་དག་བག་མེད་པ་ཡིས་ཉམས། །འཁོར་བ་ཁབ་
ཀྱི་རྩེ་ཙམ་ཡང། །བདེ་བ་ནམ་ཡང་ཡོད་མ་ཡིན། །ཞེས་གསུངས་པ་ལྟར། འཁོར་བ་ལས་གཏན་དུ་ཐར་བའི་མྱ་ངན་ལས་འདས་པ་དོན་དུ་གཉེར་ན་འཁོར་བ་ལ་ཞེན་པ་ལྡོག་དགོས། དེ་ལ་འཁོར་བའི་ཉེས་དམིགས་དྲན་དགོས། དེ་
གཏན་ལ་དབབ་པ་ནི། དམྱལ་བ། ཡི་དྭགས། དུད་འགྲོའི་སྡུག་བསྔལ་བསམ་པ་གསུམ་ལས། དང་པོ་གྲང་དམྱལ། ཚ་དམྱལ། ཉེ་འཁོར་ཉི་ཚེའི་དམྱལ་བ་རྣམས་སུ་ཡོད་པ་ལ། དང་པོ་གྲང་དམྱལ་ལ། ཆུ་བུར་ཆུ་བུར་རྡོལ་བ་ཅན། །
ཨ་ཆུ་ཀྱི་ཧུད་སོ་ཐམ་ཐམ། །ཨུཏྤལ་པདྨ་པད་ཆེར་གས། །ཞེས་པ་ལྟར་ལས། ཆུ་བུར་ཅན་ལ་མཚོན་ན། གང་དུ་སྐྱེ་བའི་གནས་དེ། གངས་རིའི་ལྗོངས། ཆབ་རོམ་གྱི་ཐང། ཁ་བ་བུ་ཡུག་གི་རེག་བྱ་རྣོན་པོས་ཉེན་པའི་གནས་དེར་རང་
གི་ལས་འབྲས་ཐོག་ཏུ་སྨིན་པས་རང་གཅིག་པུ་རྫུས་སྐྱེས་སུ་དཀྲོངས་གྱི་སྐྱེ་བར་གྱུར་ནས། སྣང་བའི་རྟེན་དང། དྲོ་བའི་རྟེན་སྤུ་རྩེ་ཙམ་ཡང་མེད་པར་གྲང་བའི་རེག་བྱའི་རྐྱེན་གྱིས་ལུས་ལ་ཆུ་པུར་གྲངས་མེད་པ་འབྱུང་བའོ། །དེ་ལས་
ཀྱང་སྡུག་བསྔལ་ཆེར་སོང་ནས་ཆུ་བུར་རྣམས་རྡོལ་ནས་ཆུ་སེར་འཛག་པ། ཨ་ཆུ་ཟེར་བའི་སྒྲ་སྒྲོགས་པ། ཀྱི་ཧུད་ཟེར་བ། སོ་ཐམ་ཐམ་བྱེད་པ། ཨུཏྤལ་ཅེས་གྲང་རེག་གིས་ལུས་སྔོ་ པདྨ་

[014B] པདྨ་ལྟར་ཆེར་གས་པའི་ལུས་ཚལ་བུ་བརྒྱ་སྟོང་དུ་གས་ཏེ་ནང་ཁྲོལ་ཡང་ཕྱིར་འཐོན་པ་སོགས་ཀྱི་སྡུག་བསྔལ་དཔག་ཏུ་མེད་པའོ། །ཚེ་ཚད་ནི། ཡུལ་མ་དཧའི་བྲེ་བོ་ཆེའི་
ཏིལ་ཁལ་བརྒྱད་ཅུ་འགྲོ་བའི་སྣོད་གཅིག་ནི་ཏིལ་སྦྱང་གཅིག་སྟེ། དེ་ནས་མི་ལོ་བརྒྱ་བརྒྱ་ན་ཏིལ་ཉག་མ་རེ་རེ་ཕྱིར་དོར་བས་ཏིལ་དེ་ཟད་པར་གྱུར་བའི་དུས་ཀྱི་མཐའ་ནི་ཆུ་བུར་ཅན་གྱི་ཚེ་ཚད་དོ། །འོག་མ་བདུན་པོའི་ཚེ་ཚད་ནི། རང་རང་
གི་གོང་མ་གོང་མའི་ཉི་ཤུར་འགྱུར་ཏེ་གསུངས་པའི་བརྗོད་མཐའ་བྲལ་བའོ། །དེ་ནས་ཚེ་རབས་ཐོག་མེད་ནས་ད་ལྟའི་བར་འཁོར་བ་འདིར་འཁྱམས་ཁྱམས་པའི་སྡུག་བསྔལ་གྱི་ཆུ་བོ་གྲངས་མེད་པ་ཞིག་མྱོང་དུད་མྱོང་ ད་དུང་གཟུང་
འཛིན་གྱི་འཁྲུལ་འཁོར་མ་ཞིག་བར་འགྲོ་བ་དྲུག་གི་སྐྱེས་གནས་རྣམས་སུ་རང་དབང་མེད་པར་སྐྱེས་ཤིང་སྡུག་བསྔལ་བར་འགྱུར། དེ་ལས་ཀྱང་ངན་སོང་གི་དང་པོ་གྲང་དམྱལ་རྣམས་སུ་སྐྱེས་ན། གནས་ནི་དེ་ལྟ་བུ། ངོ་བོ་ནི་དེ་ལྟར་
ཚེ་ཚད་ནི་དེ་ཙམ་སྟེ། ད་ལྟ་མི་ཡུལ་དུ་གྲང་བའི་རེག་བྱ་ཉིན་ཞག་རེ་ཡང་མི་བཟོད་ན། གྲང་དམྱལ་གྱི་སྡུག་བསྔལ་གྱི་ཚུལ་ཐོས་པ་ཙམ་གྱིས་ཅི་བྱ་གཏོལ་མེད་དུ་གྱུར་པར་བསམ། སྡུག་བསྔལ་དེ་དག་མི་འབྱུང་བའི་གདེངས་ནི་མེད། དེ་
ན་སྡུག་བསྔལ་དེ་དག་གི་གཉེན་པོ་དམ་པའི་ཆོས་མ་གཏོགས་གང་གིས་ཕན་པ་མེད་པར་བསམ་ལ་སྙིང་ཐག་པ་ནས་ཉམས་སུ་བླངས། དེ་ལྟར་རང་རྒྱུད་དང་འདྲེས་དེས་སྤྱོད་ལམ་གང་ལ་དྲན་ཤེས་དང་ལྡན་པའི་སྒོ་ནས་འཁོར་བ་

[015A]༄༅། །ལ་ཡིད་འབྱུང་དྲག་པོ་རྒྱུན་ཆགས་སུ་བརྟེན་ཅིང། བསམ་པ་ཆོས་མིན་བློ་སྣ་སྐད་ཅིག་ཀྱང་མི་སྐྱེ་བ་བྱུང་བ་ནི་མཐར་ཕྱིན་པའོ། །གཉིས་པ་ཚ་དམྱལ་གྱི་སྡུག་བསྔལ་ལ། ཡང་སོས་ཐིག་ནག་བསྡུས་
འཇོམས་དང། །ངུ་འབོད་ངུ་འབོད་ཆེན་པོ་དང། །ཚ་བ་རབ་ཚ་མནར་མེད་བརྒྱད། །ཅས་པ་ལྟར་ལས། དང་པོ་ནི། གང་དུ་སྐྱེ་བའི་གནས་ལྕགས་བསྲེགས་རབ་ཏུ་འབར་བའི་ནང་དུ་ལས་ཀྱི་འབྲས་བུ་ཐོག་ཏུ་བབས་པའི་ལུས་སྔར་
བཞིན་རྫུས་སྐྱེས་ཡིད་མི་དགའ་བ། ཚ་རན་ཆུང་ཞིང་འཇིགས་སྲན་ཆུང་བའི་ཁར་ཕྱོགས་མཚམས་ནས་ལས་ཀྱི་གཤིན་རྗེ་མཚོན་ཆ་སྣ་ཚོགས་ཐོགས་པ་འོངས་ཏེ་བརྡེག་པ་དང་གཅོད་པ་དང་འབིགས་པ་སོགས་དུ་མ་བྱས་པས་
སྡུག་བསྔལ་བཞིན་དུ་མཐར་ཅུང་ཟད་རྒྱལ་བ་ལྟ་བུར་གྱུར་ཀྱང། སླར་ཡང་ལས་དབང་གིས་ཡང་སོས་པར་གྱུར་ཅིག་ཅེས་པའི་སྒྲ་རླུང་ལུས་ལ་ཕོག་པའི་རྐྱེན་གྱིས་ལུས་སྔར་བཞིན་བྱུང་བ་ལ་ཡང་དམྱལ་སྲུང་རྣམས་
ཀྱིས་སྔར་བཞིན་འཚེ་བའི་སྡུག་བསྔལ་རྒྱུན་མི་ཆད་པ་ཉམས་སུ་མྱོང་ངོ། །དེ་བཞིན་དུ་ཐིག་ནག་ནི། ལུས་ལ་ཐིག་ནག་པོ་དུ་མ་བཏབ་སྟེ་ཤིང་མཁན་དག་གིས་ཤིང་ལ་ཇི་ལྟར་བྱ་བ་བཞིན་གཤིན་རྗེ་རྣམས་ཀྱི་སོག་ལེ་རྣོན་པོ་མེ་
འབར་བ་ལ་སོགས་པས་གཤོག་པར་འགྱུར་བའི་སྡུག་བསྔལ། བསྡུས་འཇོམས་ནི། ཚ་བའི་རེག་བྱ་མ་བཟོད་དེ་གཞན་དུ་བྲོས་པར་བརྩམས་པས་ཕྱོགས་ཀུན་ཏུ་བལྟས་པས་ཕན་ཚུན་ནས་རི་ཆེན་པོ་རྭ་ཅན་གྱི་གདོང་

[015B] དུ་འབོད་ནི། ཚ་བའི་རེག་བྱ་མི་བཟོད་པ་མྱོང་བཞིན་དུ་སྔར་བཞིན་བལྟས་པས་ཁང་པ་ཞིག་མཐོང་
རྐྱེན་དེར་བགྲོད་པར་འདོད་པའི་བསམ་པས་སོང་བ་ན་དེར་སླེབས་མ་ཐག། སྒོ་རང་ཆད་དེ་ཕྱོགས་ཀུན་ནས་མེ་འབར་ཏེ་བསྲེགས་པས་ངུ་ངུ་བའི་སྒྲ་སྙིང་དཀྱིལ་ནས་བྱུང་བ་ལྟ་བུ་སྒྲོགས་པའི་སྡུག་བསྔལ། ངུ་འབོད་ཆེན་པོ་ནི། སྔར་བཞིན་
ལས་ལྕགས་བསྲེགས་ཀྱི་ཁང་པ་ཉིས་རིམས་སུ་ཚུད་དེ་བསྲེགས་པས་ངུ་ཞིང་འབོད་པའི་སྒ་ཆེར་སྒྲོགས་པའི་སྡུག་བསྔལ། ཚབ་ནི་གཤིན་རྗེ་རྣམས་ཀྱིས་བཟུང་ནས་ལྕགས་བསྲེགས་ཀྱི་གསལ་ཤིང་མེ་འབར་བས་འོག་སྒོ་ནས་སྤྱི་
བོའི་བར་ཕུག་པས་ཁ་སྣ་ནས་མེ་ལྕེ་ལྷབ་ཀྱིས་འབར་བའི་སྡུག་བསྔལ། རབ་ཏུ་ཚ་བ་ཡང་དེ་དང་འདྲ་བའི་ལྕགས་བསྲེགས་ཀྱི་གསལ་ཤིང་རྩེ་གསུམ་དྲག་ཏུ་བསྣུན་ཞིང་ཕུག་པའི་སྡུག་བསྔལ་ལོ། །མནར་མེད་ནི། ཕྱོགས་མཚམས་ཀུན་
ནས་མེ་འབར་བས་ལུས་དང་མེ་དབྱེར་མེད་དུ་བསྲེག་ཅིང་ཉམ་ཐག་པའི་སྡུག་སྐད་འཚེར་བ་ལས་སེམས་ཅན་ཡིན་པ་ཤེས་ཙམ་མོ། །དེ་རྣམས་ཀྱི་ཚེ་ཚད་ནི། མི་ལོ་ལྔ་བཅུ་ལ། རྒྱལ་ཆེན་རིགས་བཞིའི་ཉིན་ཞག་གཅིག་ད་སུམ་ཅུ་ལ་
ཟླ་བ་གཅིག། དེ་བཅུ་གཉིས་ལ་ལོ་གཅིག་བྱས་པའི་རང་ལོ་ལྔ་བརྒྱ་ནི་རྒྱལ་ཆེན་རིགས་བཞིའི་ཚེ་ཚད་ཡིན་ཞིང། དེ་ཉིད་ཞག་གཅིག་ཏུ་བརྩིས་པའི་རང་ལོ་ལྔ་བརྒྱ་དམྱལ་བ་ཡང་སོས་པའི་ཚེ་ཚད་དོ། །དེ་ཡང་ལྔ་བརྒྱ་དང་
[016A]༄༅། །སྟོང་དང་ཉིས་སྟོང་དང་བཞི་སྟོང་བརྒྱད་སྟོང་ཁྲི་དྲུག་སྟོང། བར་བསྐལ་ཕྱེད་དང་བར་བསྐལ་གཅིག་བཅས་ཚ་དམྱལ་བརྒྱད་ལ་རིམ་བཞིན་སྦྱར་རོ། །ཅེས་གསུངས་པ་ལྟར་མྱོང་བའི་ལས་མ་ཟད་
པར་དེ་རྣམས་ལས་ཐར་བའི་སྐབས་མེད་ངེས་ཀྱི་དོན་བསམས་ཏེ། སྡུག་བསྔལ་གྱི་སྡུག་བསྔལ་དེ་ལྟ་བུར་ངོ་བོ་ནི་དེ་འདྲ་ལྟ་བུ། ཚེ་ཚད་ནི་དེ་ལྟ་བུ་འདུག་པས། ད་ལྟ་ལུས་ལ་མཚོན་ཕྲ་མོའམ། མེ་ལྕེ་ཕྲ་མོ་ཙམ་ཡང་མི་བཟོད་ན། ཚ་
དམྱལ་དེ་རྣམས་ཀྱི་སྡུག་བསྔལ་གྱི་ཟུར་ཆ་ཙམ་ཡང་བཟོད་མིན་བསམ་བློ་ཞིབ་མོས་དཔྱད་ཚེ་རང་དབང་མེད་པ་ངེས་འབྱུང་རྒྱུད་ལ་བསྐྱེད་པའི་འདྲེན་བྱེད་ཁྲུས་ཀྱི་རྫིང་བུར་འཇུག་ཅིང། དམ་ཆོས་བསྒྲུབ་འདོད་ཁོ་ན་ལས་གཞན་གང་
ལའང་བལྟ་བའི་གོ་སྐབས་བྲལ་ཞིང། ཚེ་འདིའི་བག་མེད་ཀྱི་སྣང་བ་གང་ལའང་ཡིད་མི་འཇུག་པ་ནི་མྱོང་བ་སྐྱེས་པའོ། །གསུམ་པ་དམྱལ་བ་ཉེ་འཁོར་དང་ཉེ་ཚེ་གཉིས་ཀྱི་སྡུག་བསྔལ་བསམ་པ་ལ། ཚ་དམྱལ་བརྒྱད་ཀྱི་མཐའ་བསྐོར་
ན༑ ༑མེར་མུར་རོ་མྱག་སྤུ་གྲིའི་ལམ། རལ་གྲི་ཤ་མ་ལི་དང་ཆུ། །ཞེས་པ་ལྟར། དངོས་གཞིའི་སྡུག་བསྔལ་དེ་ལས་ཐར་བ་ན། བདེ་བའི་གནས་གཞན་དུ་བྲོས་འདོད་པས་སོང་བ་ན། མེ་མུར་གྱིས་གང་བའི་འོབས་སུ་ལྷུང་བའི་
ལུས་སྤྱི་གཙུག་གི་བར་དུ་བྱིངས་ནས་ཤ་ལྤགས་ཐམས་ཅད་ཚིག་སྟེ་རུས་པ་ལ་ཐུག་པར་སྡུག་བསྔལ་སྐྱེ་བར་བྱེད་དོ། །དེ་ནས་ཐར་བ་ན། རིམ་བཞིན་རོ་མྱག་འདམ་ནང་ལུས་སྲིན་འབུས་འབིག་ཅིང་ཟ་བ། སྤུ་གྲིའི་ལམ་དུ་

[016B] ཤ་མ་ལིའི་སྡོང་པོ་ཅེས་དམྱལ་བའི་གཤིན་རྗེ་འཇིགས་སུ་རུང་བས་ཉེན་ཏེ་རེ་རྩར་སླེབས་པ་ན་རང་གི་གཉེན་ཉེ་
འབྲེལ་རྣམས་ཀྱིས་བོས་པའི་སྒྲ་ཐོས་པས་རི་དེ་ལ་འཛེགས་པ་ན་ལྕགས་ཀྱི་ཚེར་མ་ཐུར་དུ་གཟིངས་པས་ལུས་ཀྱི་ཤ་ཐམས་ཅད་ཟད་པར་གྱུར་བས་སོ། །ཡང་ཕྱིར་ལོག་པ་དང་གོ་ལྡོག་ཅིང། དེ་བཞིན་དམྱལ་བའི་གཤིན་རྗེ་འཇིགས་རུང་
བྱ་ཁྱི་ལ་སོགས་པས་མིག་ཕྱུང་བ། ལྟོ་བ་འབྲལ་བ་སོགས་སྡུག་བསྔལ་མྱོང་ཞིང། དེ་བཞིན་དུ་ཚ་དམྱལ་བརྒྱད་པོ་རེ་རེ་ལ་ཡང་ཐལ་ཚན་ཆུ་བོ་རབ་མེད་མེ་འོ་བས་སོགས་བཅུ་དྲུག་བཅུ་དྲུག་རེ་ཡོད་པར་སྡུག་བསྔལ་མྱོང་དགོས་པར་
གསུངས་སོ། །གཉིས་པ་ཉི་ཚེ་བའི་དམྱལ་བའི་སྡུག་བསྔལ་ལ། དམྱལ་བའི་ཟངས་མོ་ཆེའི་ནང་དུ་ཁྲོ་ཆུ་ཁོལ་མའི་ནང་དུ་ཆོད་པ་དང། ཐོ་ལུམ་མེ་འབར་བཞིན་པ་ཟ་དགོས་པ། ཁྲོ་ཆུ་ཁོལ་མ་འཐུངས་དགོས་པ། ལྕེ་དཔག་ཚད་ཙམ་དུ་བརྐྱངས་པ་ལ་
ལྕགས་བསྲེགས་ཀྱི་ཐོང་པས་རྨོས་པ་སོགས་དང། གཞན་ཡང་ཀ་བ་ལྟ་བུའི་དམྱལ་བ། ཕྱག་མ་ལྟ་བུ། ཉིན་བདེ་ལ་མཚན་སྡུག་བསྔལ་མཚན་བདེ་ལ་ཉིན་སྡུག་བསྔལ་བ་སོགས་བརྗོད་ཀྱིས་མི་ལང་བ་ཡོད་པ་ནི་གྲོ་བཞིན་སྐྱེས་
རྒྱ་མཚོར་འཇུག་པའི་སྐབས་དམྱལ་གནས་དེར་དེ་དག་གི་གཏམ་བརྒྱུད་ལས་བྱུང་བ་ལྟར་དང། མདོར་ན་དམྱལ་གནས་ཀྱི་སྡུག་བསྔལ་ཇི་ཙམ་ཆུང་བ་མི་ཡུལ་གྱི་སྡུག་བསྔལ་ཇི་ལྟར་ཆེ་ཡང་དཔེ་བྱ་བར་མི་བཟོད་པ་ནི། བཤེས་སྤྲིང་

[017A]༄༅། །ལས། འདི་ན་ཉིན་གཅིག་མདུང་ཐུང་སུམ་བརྒྱ་ཡིས། །རབ་ཏུ་དྲག་བཏབ་སྡུག་བསྔལ་གང་ལགས་པ། །དེ་ནི་དམྱལ་བའི་སྡུག་བསྔལ་ཆུང་ངུ་ལའང། །འོལ་ཡང་མི་བགྱི་ཆར་ཡང་མི་ཕོད་དོ། །
ཞེས་སོ། །སྡུག་བསྔལ་དེ་རྣམས་རྒྱུ་གང་ལས་འབྱུང་བ་ནི། ཞེ་སྡང་ལ་བརྟེན་ནས་འབྱུང་བའི་ཕྱིར་ཁོང་ཁྲོ་སྤངས་པ་ལ་བསླབ་པར་བྱ་སྟེ། ཚ་གྲང་དམྱལ་བའི་སྡུག་བསྔལ་ཆེན་པོ་དག་ལྟ་ཅི། ཉེ་འཁོར་ཉི་ཚེའི་སྡུག་བསྔལ་དང་
ཡུན་ཚད་དེ་ལྟ་བུའང་བཟོད་པར་དཀའ་ན། བདག་བདེ་བར་འདོད་པ་དག་ཁེ་ཉེན་གྱི་བླང་དོར་མ་ལོག་པ་ཕྲ་ཞིང་ཕྲ་བ་རེ་རེ་ནས་རྒྱུ་འབྲས་ལ་ཞུ་དག་ཡང་དང་ཡང་དུ་བྱ་བ་ནི་གལ་ཤིན་ཏུ་ཆེ་བའོ། །གཉིས་པ་ཡི་དྭགས་ཀྱི་སྡུག་བསྔལ་
བསམ་ཚུལ་ལ། སྤྱིར་ཡི་དྭགས་ལ་རིགས་སུམ་ཅུ་སོ་དྲུག་ཙམ་ཡོད་པ་ལས། བསྡུ་ན་རིགས་གསུམ་སྟེ། ཕྱིའི་སྒྲིབ་པ་ཅན། ནང་གི་སྒྲིབ་པ་ཅན། སྒྲིབ་པ་ཅན་གྱི་སྒྲིབ་པ་ཅན་ནོ། །དང་པོ་ནི། གང་དུ་སྐྱེ་བའི་གནས་ནི་བྱེ་མ་འམ། བསེག་
མའི་ཐང་ལྟ་བུ་ཁ་དོག་སྐྱ་ཤིང་ཆུ་ལ་སོགས་པ་གཏན་ནས་མེད་པའི་སར། ལས་རིགས་མཐུན་དུ་བསགས་པ་དུ་མ་ལྷན་ཅིག་ཏུ་སྐྱེའོ། །དེར་སྐྱེས་པའི་ལུས་རྟེན་ནི། བཤེས་སྤྲིང་ལས། ཁ་ཁབ་མིག་ཙམ། མགྲིན་པ་རྟ་རྔ་ཙམ་
ཡན་ལག་འཇག་མ་ཙམ། ལྟོ་བ་རི་རབ་ཙམ། ཤ་ལྤགས་ཐམས་ཅད་སྐམ་སྟེ་ཏཱ་ལའི་ཡང་ཏོག་ལྟ་བུར་གྱུར་ཀྱང་བཀྲེས་སྐོམ་གྱི་དབང་གིས་དལ་བ་མེད་པར་སོང་སོང་བས་དཔྱི་མིག་ཕན་ཚུན་འཐབ་སྟེ་ཟུག་རྔུ་དྲག་པོ་དང། ཟས་

[017B] ཅུང་ཟད་རྙེད་ཀྱང་དབང་ཆེ་བ་གཞན་གྱིས་བསྲུང་ཞིང་བརྡེག་པ་སོགས་ཀྱིས་ལོངས་སྤྱོད་དབང་མེད་པ་ཡིད་ཁོང་དུ་ཆུད་པའི་སྡུག་བསྔལ་མྱོང་ངོ། །ནང་གི་སྒྲིབ་པ་ཅན་ནི། ཟས་སྐོམ་ངན་དོན་ཙམ་རྙེད་
པར་གྱུར་ཀྱང་ཚེ་རབས་སྔོན་མ་སེར་སྣའི་འཇུར་བགེགས་ལ་སོགས་པས་ཟ་བར་མི་ནུས། ཟ་བར་བརྩམ་ཀྱང་ཁ་ཁབ་མིག་ཙམ་ལ་མི་ཆུད། མགྲིན་པ་རྟ་རྔ་ཙམ་ནས་མི་ཐར། ཐར་ཡང་ལྟོ་བ་རི་རབ་ཙམ་ལ་ཕན་མི་ཐོགས་པས། སླར་ཡང་བཀྲེས་སྐོམ་
གྱི་གདུང་བ་ཆེར་མྱོང་བའོ། །སྒྲིབ་པ་ཅན་གྱི་སྒྲིབ་པ་ཅན་ནི། ཟས་ཅུང་ཟད་རྙེད་པ་ཟོས་མ་ཐག་མེ་ལྕེ་འབར་བས་རྒྱུ་ལྟེ་ཚིག་པས་སྡུག་བསྔལ་བ་སོགས་སྤྱི་མཐུན་དུ་སོས་ཀའི་དུས་ཟླ་བའི་འོད་ཀྱང་ཤིན་ཏུ་ཚ་བ་དང། དགུན་གྱི་དུས་ཉི་འོད་ཀྱང་
གྲང་བ། ལྗོན་ཤིང་ལོ་འབྲས་ཆུ་ཀླུང་ཆེན་པོའི་འགྲམ་དུ་ཕྱིན་ནས་ལོངས་སྤྱད་པར་འདོད་ཀྱང་བལྟས་པ་ཙམ་གྱིས་དེ་དག་སྐམ་པ་སོགས་སྡུག་བསྔལ་ཇི་སྙེད་བརྗོད་ཀྱི་མི་ལང་ངོ། །ཚེ་ཚད་ནི་མཛོད་ལས། མིའི་ཟླ་བ་གཅིག་ལ་ཡི་དྭགས་
ཀྱི་ཞག་གཅིག་བྱས་པའི་རང་ལོ་ལྔ་བརྒྱ་ཐུབ་ཅིང། མི་ལོ་ལྟར་ན་ཁྲི་ལྔ་སྟོང་ངོ། །དེ་འདྲ་རྒྱུ་གང་ལས་བྱུང་ན། འདོད་ཆགས་ཀྱིས་ཀུན་ནས་སླངས་པའི་སེར་སྣ་བྱས་པ་ལས་འབྱུང་བར་གསུངས་སོ། །དོན་དེ་རྣམས་ཡིད་ལ་བསམ་པར་བྱ་
སྟེ༑ གནས་ནི་དེ་ལྟ་བུ། སྡུག་བསྔལ་ནི་དེ་ལྟ་བུ། ཚེ་ཚད་ནི་དེ་ལྟ་བུ་ཡིན་ན། རང་རེ་རྣམས་ད་ལྟ་ཉིན་ཞག་གཅིག་གཉིས་ཀྱི་བར་ལ་བཀྲེས་སྐོམ་གྱི་སྡུག་བསྔལ་མི་བཟོད་ན། ལོ་ཟླ་དེ་ཙམ་གྱི་བར་ཅི་ལ་བཟོད། དེ་འདྲ་བདག་ལ་མི་

[018A]༄༅། །འབྱུང་བའི་ངེས་པ་ནི་མེད་སྙམ་དུ་བསམ་ལ། སྐྱེ་གནས་དེ་ཁེགས་ངེས་པའི་ཆགས་ཞེན་སྤོང་གང་ཐུབ་ཀྱིས་དམ་ཆོས་ཅི་ནས་ཀྱང་བསྒྲུབ་པ་ལ་བརྩོན་པར་བྱའོ། །གསུམ་པ་དུད་འགྲོའི་སྡུག་བསྔལ་བསམ་
པ་ནི། བྱིངས་དང་ཁ་འཐོར་བ་གཉིས། དང་པོ་ནི། ཕྱིའི་རྒྱ་མཚོའི་ནང། གླིང་བར་གྱི་མུན་པ། གཉིས་པ་ནི། ལྷ་དང་མི་ཡུལ་དུ་གནས་ལ། དེ་ཡང་རྒྱ་མཚོའི་ནང་གི་དུད་འགྲོའི་བྱེ་བྲག་མིང་རིགས་མི་མཐུན་པ་གྲངས་མེད་ཚད་མེད་སྤྱི་
ཁྱབ་ཏུ་བླུན་ཞིང་གཏི་མུག་ཅན་རི་ཆེན་པོས་ནོན་པ་ལྟ་བུའི་སྡུག་བསྔལ། ཆུ་སྲིན་ཉ་མིད་ལ་སོགས་པ་ཆེ་བ་རྣམས་ཀྱིས་ཆུང་དུ་གྲངས་མེད་ཟ་བའི་སྡུག་བསྔལ། ཆུང་ངུ་མང་པོས་ཆེན་པོ་རྣམས་ལ་འབིགས་པ་དང། ཁ་བཙུགས་
ཏེ་རྟག་ཏུ་ཟ་བའི་སྡུག་བསྔལ། ཀླུ་རྣམས་ལ་བྱེ་ཆར་དང་མཁའ་ལྡིང་གིས་འཚེ་བའི་སྡུག་བསྔལ། དགུན་གྲང་ལ། དབྱར་ཚ་བ་སོགས་བསམ་གྱིས་མི་ཁྱབ་པའི་སྡུག་བསྔལ། གླིང་བར་དུ་ཡོད་པ་རྣམས་ནི་སྡུག་བསྔལ་དེའི་ཁར་མུན་
ནག་རང་གི་རྐང་ལག་བརྐྱང་བསྐུམ་ཙམ་ཡང་མི་མཐོང་བ། མདུན་དུ་གང་བྱུང་ཟ་བ་ལས་གཞན་མི་རྙེད་པའི་སྡུག་བསྔལ། ཁ་འཐོར་བ་རྣམས་ལ་ཡང། བདག་བཟུང་མེད་པ་རྣམས་ནི། ཤ་རུས་དང། ལྤགས་པ་སོགས་ཀྱི་
ཆེད་གཅིག་ལ་གཅིག་གིས་ཟ་བ། མི་དང་མི་མ་ཡིན་གྱིས་གསོད་པ། བདག་ཏུ་བཟུང་བ་རྣམས་ནི་བཀོལ་སྤྱད་ཅིང་པ་རྡེག་པ། གནས་ངེས་མེད་མཐར་གསོད་པ་སོགས་དངོས་སུ་མཐོང་བ་དེ་ལྟ་བུའི་སྡུག་བསྔལ། ཚེ་ཚད་ནི། མཛོད་

[018B] དུད་འགྲོ་མཆོག་རིང་བསྐལ་པའོ། །ཞེས་པ་ལྟར། རིང་བའི་བསྐལ་པ། ཐུང་བ་ཡུད་ཙམ་སོགས་རིང་ཐུང་མ་ངེས་པ་སྣ་ཚོགས་པ། དེ་འདྲ་རྒྱུ་གང་ལས་བྱུང་ན་གཏི་མུག་གིས་བླང་དོར་གྱི་གནས་ལ་རྨོངས་པ་དང། ལས་འབྲས་ལ་བདེན་
པར་མི་འཛིན་པ་དག་ལས་འབྱུང་བའོ། །དོན་དེ་ལྟར་བསམ་ལ། གནས་དང་སྡུག་བསྔལ། ཚེ་ཚད་སོགས་དེ་ལྟ་བུ། ད་ལྟ་རང་ལུས་ལ་ཚ་གྲང་སོགས་དང། ངལ་ཞིང་དུབ་པ་ཉིན་ཞག་རེ་ཙམ་ཡང་གཏན་ནས་མི་བཟོད་ན། དུད་འགྲོའི་སྐྱེ་གནས་
སུ་གྱུར་ན་སྡུག་བསྔལ་དེ་ལྟ་བུ་ཅི་ལ་བཟོད། དེ་མི་འབྱུང་བའི་ངེས་པ་ནི་མེད། དེ་ལྟ་བུའི་དུད་འགྲོའི་སྐྱེ་སྒོ་ཁེགས་ཐབས་རྒྱུ་འབྲས་ལ་ཡིད་ཆེས་བསྐྱེད་དེ་བླང་དོར་གི་ལྡོག་ཏུ་མ་སོང་བའི་ཕྲ་ཞིང་ཕྲ་བ་རེ་རེ་ནས་སྤོང་ལ། ཤེས་རབ་
ཀྱིས་མ་རྨོངས་ཤིང་དམ་ཆོས་སྙིང་ནས་རང་བསམས་ཏེ་ངེས་འབྱུང་རྒྱུད་ལ་སྐྱེད་བསྐྱེད་བསྒོམ་མོ། །དེ་བཞིན་དུ་སྤྱི་དོན་འགྱུར་བའི་སྡུག་བསྔལ་བསམ་སྟེ་འཁོར་བར་ཞེན་པ་སྤོང་བ་ནི། གལ་ཏེ་ངན་སོང་གསུམ་དུ་སྐྱེ་ན་སྡུག་བསྔལ་
ཡོད་པ་བདེན་མོད། མཐོ་རིས་སུ་སྐྱེས་ན་བདེ་བ་ཡོང་སྙམ་ན། མེད་དེ་ཟག་བཅས་ཀྱི་བདེ་བ་ལྟར་སྣང་ཐམས་ཅད་མི་རྟག་ཅིང་མི་བརྟན་པར་འགྱུར་འགྲོ་བ་ནི། ལྷའི་དབང་པོ་བརྒྱ་བྱིན་དུ་སྐྱེས་ཀྱང་སླར་ཡང་ས་སྟེང་དུ་ལྷུང་བ་དང་
མི་དབང་འཁོར་ལོས་བསྒྱུར་རྒྱལ་དུ་སྐྱེས་ཀྱང་ཡང་འཁོར་བར་བྲན་དུ་འགྱུར་བ་དང། ཚངས་པ་ཆེན་པོར་སྐྱེས་ཀྱང་སླར་དམྱལ་བ་མནར་མེད་དུ་སྐྱེ་བ་དང། ཉི་ཟླ་སྐྱེས་ཀྱང་སླར་གླང་བར་གྱི་མུན་པར་འཇུག་པ་སོགས་མི་རྟག་མི་བརྟན་ཅིང་

[019A]༄༅། །འགྱུར་འགྲོ་བ་ཆོས་ཅན་ཡིན་པ་ལྟར་དང། བྱེ་བྲག་མིའི་འགྱུར་བའི་སྡུག་བསྔལ་བསམ་པ་ལ། ཇི་སྐད་དུ་ཡང། མི་མང་པོ་གཅིག་ཏུ་འགྲོ་ཡིན་འདུག་ཁ་དྲག་པོ་ཞན་པོར་འགྲོ་ཡིན་འདུག་ནོར་ཕྱུག་པོ་
དབུལ་པོར་འགྲོ་ཡིན་འདུག་ཅེས་དང། དགྲ་གཉེན་དུ་འགྲོ། གཉེན་དགྲར་འགྲོ་བ་སོགས་འགྱུར་བའི་སྡུག་བསྔལ་མཐའ་ཡས་སོ། །དེར་མ་ཟད་སྐྱེ་རྒ་ན་འཆིའི་སྡུག་བསྔལ་ལ་རང་དབང་མེད་པར་གཡེང་ཞིང། དེ་ཡང་མངལ་སྐྱེས་ཀྱི་
དབང་དུ་བྱས་ན། མངལ་དུ་ཚུད་པའི་ཚེ་དྲི་ང་བ། ཟས་ཟོས་པའི་ཚེ་ལུས་བཅེར་བ། འགྲོ་འདུག་གིས་གཡང་དུ་ལྷུང་བ། ཟས་དྲོ་གྲང་གིས་ཚ་གྲང་གི་རེག་བྱས་ཉེན་པ། ཕྱིར་བཙའ་བར་འཇུར་མིག་ནས་དྲངས་པ་ལྟ་བུ། བཙས་པ་ན་
ཚེར་ཕུང་དུ་ལྷུང་བ་ལྟ་བུ་སོགས་ཀྱི་སྡུག་བསྔལ་བ་དང། དེ་ནས་རིམ་གྱིས་རྒས་པ་དང། ན་བ་དང། འཆི་བ་སོགས་དང། གཞན་ཡང་དགྲ་སྡང་བ་དང་ཕྲད་པའམ་ཕྲད་ཀྱི་དོགས་པ། གཉེན་བྱམས་པ་དང་བྲལ་བའམ་འབྲལ་གྱི་དོགས་
པ༑ རེ་བའི་འབྲས་བུ་མེད་པ། ཆེན་པོ་རྣམས་ལ་སེམས་ཀྱི་སྡུག་བསྔལ། ཆུང་བ་རྣམས་ལ་ལུས་ཀྱི་སྡུག་བསྔལ། དགྲ་དང་མཐུན་ན་གཉེན་སྡང་བ། གཉེན་དང་མཐུན་ན་དགྲ་སྡང་བ། མི་སེམས་བསྲུང་དཀའ་བ་སོགས་མཐོང་
ཞིང་ཐོས་པ་རང་ཅག་རྣམས་ཀྱི་མྱོང་བས་གྲུབ་པ་འདི་ལྟ་བུའོ། །ལྷ་མ་ཡིན་དུ་སྐྱེས་ཀྱང་བདེ་བའི་སྐབས་མེད་དེ། ལྷ་གནས་གོང་མའི་ལོངས་སྤྱོད་ལ་ཕྲག་དོག་བསྐྱེད་པའི་དབང་གིས། རྟག་ཏུ་གོ་མཚོན་དང་ཡ་ལད་ཐོགས་ཏེ་

[019B] རྩོད་པ་དང་གཡུལ་འགྱེད་པ་ལ་སོགས་པ་ཁོ་ནས་ལུས་སེམས་དལ་བར་འདུག་པའི་སྐབས་སྐད་ཅིག་ཀྱང་མེད་ཅིང། དེ་ལྟར་བགྱིས་ཀྱང་ལྷ་རྣམས་བསོད་ནམས་ཀྱི་མཐུ་མ་ཉམས་པས་གཡུལ་ཕམ་
སྟེ༑ ལུས་བཅད་ཅིང་བྲལ་བ་དང། སེམས་མྱ་ངན་གྱི་ཁོང་དུ་ཆུད་བཞིན། འཆི་འཕོས་ནས་ཀྱང་ཁོང་ཁྲོ་དང་ཕྲག་དོགས་གིས་ཀུན་ནས་བསླངས་པའི་མི་དགེ་བ་སྤྱད་པའི་འབྲས་བུ་ངན་སོང་དུ་སྐྱེ་དགོས་པའི་སྡུག་བསྔལ་མྱོང་དགོས་སོ། །དེ་
བཞིན་དུ་འདོད་ལྷ་རྣམས་ལ། རིང་བའི་འཆི་ལྟས་དང། ཉེ་བའི་འཆི་ལྟས་ལྔ་བྱུང་བའི་ཚེ་དམྱལ་བའི་ལུས་ཀྱི་སྡུག་བསྔལ་ལས་ཀྱང་སེམས་ཀྱི་སྡུག་བསྔལ་ཆེ་བར་གསུངས་པ་ལྟར། རིང་ལྟས་ལུས་ཀྱི་ཁ་དོག་མི་སྡུག་པ། སྟན་
ལ་མི་དགའ་བ། མེ་ཏོག་གི་ཕྲེང་བ་རྙིང་པ། གོས་ལ་དྲི་ཆགས་པ། སྔོན་མེད་རྡུལ་འབྱུང་བ་དང། ཉེ་ལྟས་ལུས་ཀྱི་འོད་ཉམས་པ། ཁྲུས་བྱས་རྡུལ་ཆགས་པ། གོས་རྒྱན་ལས་སྒྲ་མི་སྙན་པ། མིག་གི་རྫི་མ་འཁྲབ་པ་སོགས། དེ་ལྟར་
བྱུང་མཚམས་ནས་གྲོགས་ཀྱིས་བོར་བ། རྒྱང་རིང་ནས་མེ་ཏོག་རེ་ཙམ་འཐོར་བ་ལས་དྲུང་དུ་འོང་མི་ནུས་པ་འབྱུང་སྐབས། ད་ནི་མྱུར་དུ་འཆི་བར་གོ་སྟེ་གནས་གསུམ་བརྟགས་པའི་ཚེ། སྔར་འདོད་ཡོན་ལ་བག་མེད་ལོངས་སྤྱོད་
པའི་དབང་གིས་ངན་སོང་དུ་སྐྱེ་བར་ཤེས་ནས། བྱེ་ཚན་ལ་ཉ་བོར་བ་ལྟར་འགྲེ་ལྡོག་བྱ་བཞིན་གྱི་ངང་ནས་འཆི་སྟེ་ངན་སོང་དུ་སྐྱེ་ཞིང་སྡུག་བསྔལ་སྣ་ཚོགས་མྱོང་བར་འགྱུར་བ་ནི། མདོ་ལས། མནར་མེད་སེམས་ཅན་དམྱལ་བ་ཡི། །བཅུ་

[020A]༄༅། །དྲུག་ཆར་ཡང་མི་ཕོད་དོ། །ཞེས་གསུངས། གཟུགས་དང་གཟུགས་མེད་པའི་ལྷ་རྣམས་ལ་དེ་ལྟ་བུའི་སྡུག་བསྔལ་མངོན་གྱུར་མེད་ཀྱང། བྱ་ནམ་མཁའ་ལ་འཕུར་བ་མྱུར་དུ་ས་ལ་འབབ་དགོས་པ་ལྟར། ཟག་
བཅས་ཀྱི་དགེ་བའི་འཕེན་ཤུགས་རྫོགས་པ་ན། ལོག་ལྟའི་སེམས་ཀྱིས་བསླུས་པའི་ངན་འགྲོ་ངན་སོང་ལོག་པར་ལྟུང་བ་རྣམས་སུ་སྐྱེས་ནས་སྡུག་བསྔལ་མི་བཟད་པ་མྱོང་དགོས་པར་གསུངས་སོ། །གལ་ཏེ་ལྷ་གནས་གོང་མ་རྣམས་ཏིང་ངེ་
འཛིན་ལ་ཡུན་རིང་གི་བར་གནས་པར་བཤད་ན། སླར་ངན་སོང་དུ་སྐྱེ་བའི་རྒྱུ་ཅི་ཡིན་སྙམ་ན། དེ་དག་ཏིང་འཛིན་དེ་ལ་ཐར་ལམ་དུ་བསམ་སྟེ་ཡུན་རིང་གནས་ཀྱང། ནམ་ཞིག་ཏིང་ངེ་འཛིན་དེའི་འཕེན་པ་རྫོགས་ཏེ་ལོངས་པ་ན། བདག་གི་
ལོ་གྲངས་དེ་ཙམ་རྩེ་གཅིག་ཏུ་བགྱིས་ཀྱང། ད་དུང་ཁམས་གསུམ་ལས་འདའ་བར་མ་ནུས་ན། ཐར་པ་ཞེས་གྲགས་པ་ནི་བརྫུན་ནོ་སྙམ་དུ་ལོག་ལྟ་སྐྱེ་བར་གྱུར་ནས། དེས་དགེ་རྩ་ཐམས་ཅད་བཅོམ་སྟེ་ངན་སོང་དུ་སྐྱེ་བར་འགྱུར་བ་ནི། བཤེས་
སྤྲིང་ལས། གང་ཟག་ལོག་པར་ལྟ་བའི་ལེགས་སྤྱད་ཀྱང། །ཐམས་ཅད་རྣམ་པར་སྨིན་པ་མི་ཟད་ལྡན། །ཞེས་གསུངས་སོ། །དེ་རྣམས་ཀྱི་དོན་བསམ་པར་བྱ་སྟེ། མཐོ་རིས་ཀྱི་འཇིག་རྟེན་བདེ་བ་དང་ལྡན་པ་དེ་ལ་ཡིད་ཆགས་པར་སྨོན་
པ་ནི་བསམ་རྣོ་ཞིབ་མོར་མ་དཔྱད་པའི་སྐྱོན་ཡིན་ཅིང་ཅུང་ཟད་བདེ་བ་ལྟར་སྣང་ཡང། ཐམས་ཅད་འགྱུར་བས་སྙིང་པོ་མེད་ཅིང་ངེས་པར་བསླུ་བའི་ཆོས་ཅན་ལས་མ་འདས་ཤིང། འཇིག་རྟེན་ཕུན་ཚོགས་ཀྱི་གཙོ་བོ་ཚངས་པ་དང་

[020B] འཁོར་ལོས་བསྒྱུར་བའི་རྒྱལ་པོ། ཉི་ཟླ་ནས་བཟུང་མི་རྣམས་ཀྱི་བར་གོང་དུ་བཤད་པའི་སྡུག་བསྔལ་རྣམས་རེ་རེ་བཞིན་བསམ་ལ་གནས་སྐབས་ཀྱི་བདེ་བ་ལྟར་སྣང་ཙམ་ལ་ཞེན་ཏེ་འཇིག་རྟེན་འཁོར་བ་ལ་ཡིད་ཆགས་པ་
ན་སྨྱོ་བ་ལས་ཀྱང་ཤིན་ཏུ་སྨྱོ་བ་སྟེ། སྲིན་པོའི་གླིང་དུ་འགྲོ་བ་དང་མཚུངས་པས་བློ་གྲོས་དང་ལྡན་པ་སུ་ཞིག་འཁོར་བ་འདིར་ཆགས་ཞེན་ག་ལ་བྱེད། དེ་ན་བདག་འཁོར་བ་སྡུག་བསྔལ་གྱི་རྒྱ་མཚོ་འདི་ལས་མྱུར་བ་ཉིད་དུ་ཐར་ངེས་ཀྱི་
དམ་ཆོས་སྙིང་ཐག་པ་ནས་བགྱིས་སྙམ་པའི་ངེས་འབྱུང་སྐྱེ་ཤས་དང་མི་འབྲལ་བ་ཞིག་ངེས་པར་བསམ་མོ། །དེ་བཞིན་དུ་ཁྱབ་པ་འདུ་བྱེད་ཀྱི་སྡུག་བསྔལ་བསམ་པ་ལ། དང་པོ་ཐར་འདོད་བསྒོམ་པ་ནི། ལས་ལ་ཟིན་པ་མེད། འདོད་
པ་ལ་ཚིམ་རྒྱུ་མེད་པ་སྟེ། དཔེར་ན་ཞིང་པ་རྣམས་ལ་བལྟས་ཚེ། རྐང་ཁྲག་རྡོ་ལ་བསྐུས། ལག་ཁྲག་ཤིང་ལ་བསྐུས། ཚོང་པ་རྣམས་རང་ཡུལ་ལ་བྱེས་བྱས། བྱེས་ཡུལ་ལ་གཞིས་བྱས། ལུས་སྲོག་དགྲ་ལ་བཅོལ། འཛའ་བཤེས་ཉེ་
འབྲེལ་རྣམས་དང་འགྲོགས་ཡུན་མེད་ཀྱང་ད་དུང་དེ་རང་བྱེད་དགོས་པའི་སྡུག་བསྔལ་མཐར་མི་ཚེ་སྟོང་ཟད་སྙིང་པོ་མེད་པར་གྱུར་པར་བསམ་ལ། དེ་ན་ཟིན་མད་ཆུའི་གཉེར་མ་ལྟ་བུའི་ལས་ལ་ཆགས་པ་དང་བྲལ་བའི་ཐབས་ལ་
འབད་དགོས་སོ། །གཉིས་པ་འདོད་པ་ལ་ཚིམས་རྒྱུ་མེད་པ། རྒྱ་རོལ་ལས། འདོད་པ་ལན་ཚྭའི་ཆུ་འཐུང་བཞིན། །སླར་ཡང་སྲེད་པ་འཕེལ་བར་བྱེད། །ཅེས་པ་ལྟར། ཚེ་རབས་ཐོག་མ་མེད་པ་ནས་ད་ཕན་འདོད་ཡོན་འདི་དང་
[021A]༄༅། །འདི་ལ་ལོངས་མ་སྤྱད་བྱ་བ་ངོས་བཟུང་རྒྱུ་མེད་པ་ཞིག་སྤྱད་ཡོད་ཀྱང། ད་དུང་ཚིམ་པ་མེད་པའི་ཁར་འདོད་པ་ལ་མངོན་ཞེན་ཆེར་སོང་ནས་བག་མེད་དུ་སྤྱད་པའི་དབང་གིས་འཁོར་བ་འདིར་གཏན་དུ་
འཁྱམས་པ་ཡིན་པར་གོ་སྟེ། ཕུང་ཁྲོལ་ཐམས་ཅད་ཀྱི་རྩ་བ་འདོད་ཡོན་རེ་རེ་ལ་ཆགས་ཞེན་སྤོང་བའི་ཐབས་ལ་འབད་དགོས་སོ། །གསུམ་པ། སྐྱེ་བ་དང་ཤི་བ་དུཿ་ཁ་གསལ་ཞིང། དོན་བསམ་པ་ལ་འོ་སྐོལ་རྣམས་ཚེ་རབས་ཐོག་
མེད་ནས་ད་བར་ལས་དབང་གིས་འཁོར་བར་འཁྱམས་འཁྱམས་པས། ས་ཕྱོགས་འདིར་བདག་གིས་སྐྱེ་བ་མ་བླངས་བྱ་བའི་ཕྱོགས་སམ། སེམས་ཅན་འདིའི་ལྟོ་བར་མ་ཉལ་བྱ་བ་དང། རིགས་དྲུག་གང་དང་གང་གི་སར་སྐྱེ་བ་མ་
བླངས་བྱ་བ་གཅིག་ཙམ་ཡང་མི་རྙེད་པ་ནི། སློབ་དཔོན་ཟླ་བ་གྲགས་པའི་གསུང་ལས། ཤ་རུས་བསགས་ན་འཇིག་རྟེན་གཏོས་དང་མཉམ། །སྣག་ཁྲག་བསགས་ན་རྒྱ་མཚོ་ཆེན་པོ་ཙམ། །ལས་འཕྲོ་བསགས་ན་བསམ་འདས་
བརྗོད་མི་ལང། །ཞེས་པ་ལྟར། མདོར་ན་འཁོར་བ་འདིར། སོས་དུས་མེད་པའི་ནད་པ། ཐར་དུས་མེད་པའི་བཙོན་ར། སླེབས་དུས་མེད་པའི་མགྲོན་པོ། གང་དུ་གནས། སུ་དང་འགྲོགས། ཅི་ལ་ལོངས་སྤྱད་ཀྱང་སྡུག་བསྔལ་གྱི་
འབྱུང་གནས་སུ་ཤེས་པར་བྱས་ནས། ཤེས་ལྡན་རྣམས་ཀྱིས་འཁོར་བའི་བཙོན་ར་འདི་ལས་ཐར་བའི་ཐབས་ལ་འབད་དགོས་ཏེ། དེ་ལས་གལ་ཆེ་བའི་དགོས་པ་གཞན་གང་ཡང་བསྒྲུབ་རྒྱུ་མེད་པའི་ཕྱིར། དེ་ན་ཐར་པའི་ཐབས་ལ་དམ་

[021B] འདི་ལྟར་བསམ་པར་བྱ་སྟེ། བདག་རིགས་དྲུག་གི་སྐྱེ་གནས་གྲངས་མེད་པ་ཞིག་བླངས། ཟིན་མེད་ཆུའི་གཉེར་མ་ལྟར་ཕྱི་ནང་གི་འདོད་ཡོན་སྣ་ཚོགས་ཞིག་ལ་བག་ཡངས་སུ་སྤྱང། རང་གིས་རང་བསླུས། རང་
མགོ་རང་གིས་བསྐོར། རང་སྡུག་རང་གིས་བྱས་པས། ཐར་ལམ་གྱི་སྣེ་ཟིན་པ་ཙམ་ཡང་མེད་པ་འཁོར་བར་གཏན་དུ་འཁྱམ་དགོས་པ་ནི། བསླུ་མེད་མཆོག་གསུམ་ལ་ཡིད་མ་ཆེས། སྡུག་བསྔལ་གྱི་རང་བཞིན་ལ་བདེ་བར་བཟུང་
བ་འདེས་ལན་པ་ཡིན་པས། ད་མཆོག་གསུམ་ལ་བློ་གཏད། བཤེས་གཉེན་ཚད་ལྡན་གྱིས་གདམས་ངག་ལ་བརྟེན་ནས། ལམ་གྱི་སྣེ་ཟིན་པ་ཞིག་མི་བྱ་བའི་ཐབས་མེད་པས། དམ་ཆོས་གཤའ་མ་ཞིག་སྙིང་ཐག་པ་ནས་བགྱིའོ་
སྙམ་པ་ཤེས་པ་རྡོ་རུས་ཐུག་པ། ཁ་ཙམ་ཚིག་ཙམ་མེད་པ་ཐར་པའི་ལམ་དུ་འགྲོ་བ་ཞིག་བླ་མ་དཀོན་མཆོག་མཁྱེན་ནོ་སྙམ་པར་བྱ། དེ་ཉམས་སུ་ལེན་པ་དལ་འབྱོར་གྱི་མི་ལུས་སྐྱོན་མེད་ཞིག་ཐོབ་དགོས་ངེས་འདུག་དེ་ནི་
ཀོང་དུ་བཤད་པ་ལྟར་སློབ་དཔོན་ཞི་བ་ལྷས། ཇི་ལྟར་མཚན་མོ་མུན་ནག་སྤྲིན་རུམ་ན། །གློག་རྒྱུ་སྐད་ཅིག་རབ་སྣང་སྟོན་པ་ལྟར། །དེ་བཞིན་སངས་རྒྱས་མཐུ་ཡིས་རྒྱ་ལམ་ན། །འཇིག་རྟེན་བསོད་ནམས་བློ་གྲོས་ཐང་འགའ་བྱུང། །ཞེས་
གསུངས་པ་ལྟར། རང་ལ་ཚང་འདུག་གམ་མི་འདུག་བློ་ནང་ལ་ལོག་སྟེ་བསམ་ལ། དལ་འབྱོར་གྱི་དོན་དེ་རྣམས་ནི་རང་ལ་ཕུན་སུམ་ཚོགས་པའི་ཚུལ་གྱི་ཚང་ངེས་པ་ན། སྤྱོད་འཇུག་ལས། མི་ཡི་གྲུ་ལ་བརྟེན་ནས་ནི། །སྡུག་

[022A]༄༅། །བསྔལ་ཆུ་བོ་ཆེ་ལས་སྒྲོལ། །གྲུ་འདི་ཕྱིས་ནས་རྙེད་དཀའ་བས། །རྨོངས་པ་དུས་སུ་གཉིད་མ་ལོག་གསུངས་པ་བཞིན་དུ་གོང་དུ་བསྟན་པ་ལྟར། དལ་འབྱོར་རྙེད་དཀའ་ནས་བཟུངས་འཁོར་བའི་ཉེས་དམིགས་བསམ་
པའི་བར་གྱི་ལམ་ཐུན་མོང་བའི་རིམ་པ་རྣམས་སྙིང་ཐག་པ་ནས་རྒྱུད་ལ་སྐྱེད་བསྐྱེད་བསྒོམ། དེ་ནི་མཁར་གྱི་བརྩིགས་པའི་འགྲམ་གཞི་ལྟར། ཡོན་ཏན་ཐམས་ཅད་སྐྱེ་བའི་གཞི་རྟེན་ཡིན་ཅིང། ཉམས་སུ་མ་བླངས་པའི་བློའི་གོ་ཡུལ་ཙམ་གྱིས་
ནི་འབྲས་བུ་མེད་པས་འོ་ན་འཁོར་བསྡུག་བསྔལ་གྱི་རྒྱ་མཚོ་དེ་ལས་ཐར་བའི་ཐབས་ལ་འབད་དགོས། དེ་ཡང་སེམས་ཅན་གཞན་ལས་རང་ཉིད་གཅེས་པའི་ཕྱིར་དལ་འབྱོར་ལན་ཅིག་ཐོབ་དུས་འདིར་ཚེ་ཐུང་ནམ་འཆི་ཆ་མེད་པ་ཡིན་ན་རང་ཉིད་
གཅིག་པུ་སྡུག་བསྔལ་དེ་རྣམས་སྤངས་ཏེ་ཉན་རང་གི་བྱང་ཆུབ་བསྒྲུབ་པར་བྱ་དགོས་པ་ཡིན་ནམ་སྙམ་ན་མ་ཡིན་ཏེ། ཇི་སྐད་དུ། གཞན་ལ་ཕན་པར་འདོད་པའི་བྱམས་པ་བསྒོམ། །གཞན་གྱི་སྡུག་བསྔལ་གསལ་འདོད་སྙིང་རྗེ་བསྒོམ། །གཞན་
ཕྱིར་སངས་རྒྱས་འདོད་པའི་བྱང་སེམས་བསྒོམ། །ཞེས་པ་ལྟར། ཉན་རང་གི་བྱང་ཆུབ་རྣམས་ནི་རང་དོན་དུ་སྤངས་རྟོགས་ཡོན་ཏན་མ་རྫོགས་གཞན་དོན་འཕྲིན་ལས་རྒྱ་ཆེན་པོ་མི་འབྱུང། མཐར་འཚང་རྒྱ་བ་ལ་ཡུན་རིང་དུ་འགོར་བས་
བློ་ལྡན་རྣམས་ཀྱིས་དོན་དུ་གཉེར་བྱ་མ་ཡིན། འོ་ན་ཅི་ཞིག་དོན་གཉེར་བྱ་སྙམ་ན། ཤེས་རབ་ཆེན་པོས་འཁོར་བའི་མཐའ་ལ་མི་གནས་ཤིང་ཁམས་གསུམ་གྱི་སྡུག་བསྔལ་ལས་འདས། སྙིང་རྗེ་ཆེན་པོས་མྱ་ངན་ལས་འདས་པའི་མཐའ་

[022B] དེ་ཡང་རྒྱུ་མེད་རྐྱེན་མེད་ལས་མི་འབྱུང་ཞིང། རྒྱུ་རྐྱེན་གྱི་
གཙོ་བོ་རྡོ་རྗེ་ཐེག་པའི་ལམ་གྱི་རྩ་བ་མངོན་པར་དབང་བསྐུར་བ་སོགས་ཀྱིས་རང་རྒྱུད་སྨིན་པར་བྱས། དམ་ཚིག་དང་སྡོམ་པ་ལ་བསྲུང་བསྡོམ་མིག་གི་འབྲས་བུ་ལྟར་གཅེས་པར་བསྐྱངས། ལྷ་དང་བླ་མ་ལ་དད་མོས་རྩེ་གཅིག་གིས་ལམ་ཐམས་
ཅད་མ་ནོར་བ་ཉམས་སུ་བསྟར་བ་ནི་གནད་དམ་པའོ། །འདིའི་ལམ་རིམ་སྨོན་ལམ་ལས། དལ་འབྱོར་གྲུ་ཆེན་མི་རྟག་དྲན་པ་ཡིས། །ཞེས་པ་ནས། འཇིགས་རུང་འཁོར་བའི་མཚོ་ལས་སྒྲོལ་བར་ཤོག་གི་བར་དོན་རྣམས་བསྟན་
པའོ༑ ༑འདིར་སྨྲས་པ། རྙེད་པར་དཀའ་བའི་དལ་འབྱོར་རྟེན་བཟང་ཐོབ། །ཐོབ་པ་དོན་ལྡན་ཡིད་བཞིན་ནོར་ལས་ལྷག་ལྷག་པར་སེམས་བཞིན་ཚེ་འདིའི་དོན་མེད་རྣམས། །རྣམ་པ་ཀུན་སྤངས་ལམ་གྱི་སྔོན་འགྲོའི་ཆོས། །ཆོས་ནོར་ལྷག་
བསམ་དག་པས་རང་རྒྱུད་སྦྱར། །སྦྱར་བའི་སྙིང་པོ་རྣལ་འབྱོར་ཆུ་བོའི་རྒྱུན། །རྒྱུན་བཟང་ཆད་པ་མེད་པས་རང་རྒྱུད་གང། །གང་བའི་བདུད་རྩི་སྨན་བཅུད་སླར་འཕེལ་གྱིས། །དག་པའི་ཞིང་མཆོག་མཁའ་སྤྱོད་དགའ་མའི་གྲོང་
ལུས་མ་སྤངས་པའི་སྐལ་བཟང་ལྷུན་གྲུབ་ཕྱིར། །དབང་པོའི་གཞུ་རིས་འཁྱུད་འདྲའི་ལམ་བཟང་དབུས། །ཞུགས་པའི་ལམ་གྱི་རྩ་བ་འདི་ན་ཤར། །ཅེས་པ་བར་སྐབས་ཀྱི་ཚིགས་སུ་བཅད་པའོ། །གཉིས་པ་ཐུན་མོང་མ་ཡིན་པའི་

[023A]༄༅། །སྔོན་འགྲོ་ལ། ལམ་ལོག་པ་མུ་སྟེགས་ལས་ཁྱད་པར་དུ་བྱ་བ་སྐྱབས་འགྲོ། ས་དམན་པ་ཉན་རང་ལས་ཁྱད་པར་དུ་བྱ་བ་སེམས་བསྐྱེད། འགལ་རྐྱེན་སྡིག་སྒྲིབ་སྦྱོང་བ་རྡོར་སེམས་བསྒོམ་བཟླས་
མཐུན་རྐྱེན་ཚོགས་གསོག་པ་བླ་མའི་རྣལ་འབྱོར་དང་བཞིར་ཡོད་པ་ལས། དང་པོ་སྐྱབས་སུ་འགྲོ་བ་ལ། གང་ལ་སྐྱབས་སུ་འགྲོ་བའི་ཡུལ། གང་གིས་སྐྱབས་སུ་འགྲོ་བའི་རྟེན། ཚུལ་ཇི་ལྟར་དུ་སྐྱབས་སུ་འགྲོ་བ་དངོས་དང་
གསུམ་ལས། དང་པོ་ནི། རང་ཉིད་བདེ་བའི་སྟན་ལ་ལུས་རྣམ་སྣང་གི་ཆོས་བདུན་ལྡན་དུ་འཁོད། དབུགས་སྟོད་དུ་འཚང་བ་ལྟ་བུ་མ་ཡིན་པར་རླུང་འབྱུང་རྡུབ་མཉམ་ཞིང་ངལ་བསོ་བའི་ཚུལ་དུ་བཞག་རང་རྒྱུད་ལ་ལེགས་པར་
བརྟགས་ཏེ། དུག་གསུམ་ངན་རྟོག་ཞི་བདེ་དོན་གཉེར་གྱི་བློ་སོགས་ཀུན་སློང་ངན་པ་རྣམས་བཅོས། རང་གང་དུ་གནས་པའི་ས་ཕྱོགས་གནས་ཁང་སོགས་ལ་དམིགས་པ་ཆེད་དུ་གཏད་པས། དེ་ཐམས་ཅད་ན་མཁའ་ལ་ན་བུན་
དྭངས་པ་ལྟར་བུན་ལོང་གིས་ཡལ་ཞིང་ཐ་མལ་གྱི་སྣང་བ་དབྱིངས་སུ་ནུབ། དེའི་ངང་ལས་ཞིང་ཡོངས་སུ་དག་པ་ས་ཕྱོགས་ཐམས་ཅད་བཻཌཱུརྱ་སྔོན་པོའི་ས་གཞི་ལ། གསེར་སྦྱང་གི་མིག་མང་རིས་སུ་བྲིས་པ། མནན་ན་ནེ་མ་
བྱེད་ཅིང་བཏེགས་ན་འཕར་བ་རེག་ན་བདེ་བ་ཁྱད་པར་ཅན་བསྐྱེད་པའི་དབུས་སུ་ཐར་པ་ཆེན་པོའི་ཡེ་ཤེས་རང་སྣང་ལས་གྲུབ་པའི་གཞལ་མེད་ཁང་གྲུ་བཞི་སྒོ་བཞི་རྟ་བབ་བཞི་དང་ལྡན་པ། ཡངས་ཤིང་རྒྱ་ཆེ་ལ་མཐོ་ཞིང་ལྟ་ན་སྡུག་པ་

[023B] གསེར་གྱི་རྒྱ་ཕུབ་ཀྱི་རྩེ་མོར་ནོར་བུའི་ཏོ་གིས་བརྒྱན་པ་གཞལ་མེད་ཁང་དེའི་ནང་དབུས་ཀྱི་ནམ་མཁར། གསེར་དངུལ་མ་རྒད་པད་ར་ཀ་བཻཌཱུརྱ་སོགས་རིན་པོ་ཆེ་སྣ་ཚོགས་ཀྱི་
རང་འོད་སོ་སོར་འཕྲོ་བའི་ཁྲི་ཡངས་ཤིང་རྒྱ་ཆེ་བ། གང་ལའང་འཇིགས་པ་མེད་པའི་བརྡར་ཕྱོགས་རེ་རེར་སེངྒེ་གཉིས་གཉིས་ཏེ་རྔམ་ཤིང་བརྗིད་པ་བརྒྱད་ཀྱིས་བཏེག་པའི་སྟེང་དུ། ཆགས་སོགས་འཁོར་བའི་སྐྱོན་གྱིས་མ་གོས་པའི་བརྡར་པདྨ་
དམར་པོ་འདབ་མ་འབུམ་ལྡན་ད་ལྟ་ཁ་ཕྱེ་མ་ཐག་པ་ལྟ་བུ་དྲི་བསུང་ཕུན་སུམ་ཚོགས་པ་འཕྲོ་བ། དེའི་སྟེང་དུ་བྱང་ཆུབ་ཀྱི་སེམས་མཚོན་པའི་བརྡར་ཟླ་བའི་དཀྱིལ་འཁོར་དཀར་བསིལ་ཉ་གང་བ་དེའི་སྟེང་དུ་ཆོས་དབྱིངས་སྟོང་པ་ཉིད་མཚོན་པའི་ཉི་
མའི་དཀྱིལ་འཁོར་གསལ་ཞིང་འོད་འབར་བ་རྣམས་གསལ་བཏབ། ཚོགས་ཞིང་བསྒོམ་ཚུལ་འཁོར་དང་ལོངས་སྤྱོད་རྒྱས་ཆེད་ཁྲོམ་ཚོགས་སུ་བསྒོམ་པ་དང། བྱིན་རླབས་མྱུར་དུ་འཇུག་ཆེད་ཀུན་འདུས་ནོར་བུ་ལུགས་སུ་བསྒོམ་པ་
གཉིས་ལས། འདིར་ཀུན་འདུས་ནོར་བུ་ལུགས་སུ་བྱ་སྟེ། དེ་ཡང་གདན་དེའི་སྟེང་དུ་དྲིན་ཅན་རྩ་བའི་བླ་མ་ཉིད་སངས་རྒྱས་རྡོ་རྗེ་ཆོས། གདུལ་བྱ་རྣམས་ལ་སྙིང་རྗེ་ཆེན་པོས་རྗེས་སུ་ཆགས་པའི་རང་མདངས་སྐུ་མདོག་དམར་གསལ་གཟི་
བྱིན་འདར་བ་དང། དུ་མ་རོ་གཅིག་མཚོན་པའི་ཞལ་གཅིག་ཞི་ཞིང་འཛུམ་པ། བདེན་གཉིས་མཚོན་པའི་ཕྱག་ཟུང་རྡོར་དྲིལ་ཐུགས་ཀར་བསྣོལ་ནས་འཛིན་པ། རིན་པོ་ཆེའི་དབུ་རྒྱན་མགུལ་རྒྱན་སྙན་རྒྱན་སོགས་རྒྱན་ཐམས་ཅད་ཀྱིས་

[024A]༄༅། །བརྒྱན་ཅིང། དར་ཁ་དོག་སྣ་ཚོགས་ཀྱི་སྟོད་གོས་དང་སྨད་གཡོགས་ལྷབ་ལྷུབ་ཀྱིས་བརྒྱན་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། དེ་ཉིད་བརྒྱུད་པའི་བླ་མ་གོང་མ་ཐམས་ཅད་ཀྱི་བྱིན་རླབས་གཅིག་ཏུ་
འདུས་ཤིང་ཚང་བའི་བླ་མ་ཀུན་འདུས། དེའི་ཕུང་པོ་ལྔ་དེ་བཞིན་གཤེགས་པ་རིགས་ལྔའི་ངོ་བོར་བཞུགས་པའི་སངས་རྒྱས་ཀུན་འདུས། དེའི་ཐུགས་རྒྱུད་ལ་བཞུགས་པའི་ལུང་རྟོགས་ཀྱི་ཡོན་ཏན་དང། ཞལ་ནས་ལེགས་པར་འདོམས་
པའི་ཆོས་རྣམས་དམ་ཆོས་ཀུན་འདུས། ཕྱི་ནང་གི་སྐྱེ་མཆེད་རྣམས་བྱང་ཆུབ་སེམས་དཔའི་ངོ་བོ་དགེ་འདུན། མཁའ་འགྲོ་ཆོས་སྐྱོང་བཀའ་ཉན་གསུང་སྡོད་ཀྱི་ཚུལ་དུ་བཞུགས་པའི་སྐྱབས་གནས་ཀུན་འདུས་མ་ཚང་བ་མེད་པའི་ངོ་བོར་
གསལ་བཏབ། གཉིས་པ་གང་གིས་སྐྱབས་སུ་འགྲོ་བའི་རྟེན་ནི། དེ་ལྟ་བུའི་ཚོགས་ཞིང་གི་མདུན་དུ་རང་ཉིད་ཀྱི་གཡས་སུ་ཕ། གཡོན་དུ་མ། མདུན་དུ་སྡང་དགྲ་མཐའ་སྐོར་ཀུན་ཏུ་རིགས་དྲུག་བར་དོ་དང་བཅས་པའི་
སེམས་ཅན་ཐམས་ཅད་ཀྱང་སྨྲ་ཤེས་དོན་གོ་མི་ཡི་རྣམ་པར་ཁྲོམ་ཚོགས་སུ་སྨུག་ཤིག་གེ་ཡོད་པར་བསམ། རང་དང་དེ་དག་ཐམས་ཅད་ལུས་གུས་ཤིང་འདུད་པ། ངག་སྙན་པའི་སྐྱབས་འགྲོ། ཡིད་ཁྱེད་ཤེས་ཀྱི་མོས་གུས་རྩེ་གཅིག་
པས་གསོལ་བ་འདེབས་པར་བསམ། གསུམ་པ་ཚུལ་ཇི་ལྟར་དུ་སྐྱབས་སུ་འགྲོ་བ་ནི། སྐྱབས་སུ་འགྲོ་བའི་རྒྱུ་འཁོར་བ་དང་ངན་སོང་གི་སྡུག་བསྔལ་གྱིས་ཡིད་འཇིགས་ཤིང་སྐྲག་སྟེ། མི་ནག་ཆེན་ཁ་དྲག་ལ་སྐྱབས་འཚོལ་བ་ལྟར་

[024B] མཁྱེན་པ་མེད་ན་སྐྱོབ་མི་ཤེས་པ་ལ། བདག་གཞན་ཐམས་ཅད་ཀྱི་བདེ་སྡུག་གི་རྒྱུ་འབྲས་ཕྱིན་ཅི་མ་ལོག་པ་ཕྲ་ཞིབ་མཁྱེན་པས་མཁྱེན་
པའི་ཡེ་ཤེས་མངའ། མཁྱེན་པ་ཡོད་ཀྱང་བརྩེ་བ་མེད་ན་མི་སྐྱོབ་པ་ལ། མ་ཡིས་བུ་གཅིག་པུ་ལ་བརྩེ་བ་ལས་ཀྱང་ཆེས་ལྷག་པར་བརྩེ་བའི་ཐུགས་རྗེ་མངའ། མཁྱེན་བརྩེ་གཉིས་ཡོད་ཀྱང་ནུས་པ་མེད་ན་སྐྱོབ་མི་ཐུབ་པ་ལ། སྐུ་ལས་
སྤྲོས་པའི་འོད་ཟེར་ཕྲ་མོར་དང། ཞལ་གྱི་དབུགས་ཙམ་གྱིས་ཀྱང་སེམས་ཅན་གྲངས་མེད་པ་སྨིན་གྲོལ་ལ་འགོད་ནུས་པས་སྐྱོབ་པའི་ནུས་མཐུ་མངའ་བའི་མཐར་ཐུག་གཏན་གྱི་སྐྱབས་གནས་སུ་ལེགས་པར་བསམ་ལ་
སྐྱབས་སུ་འགྲོ་མཁན་ཀྱང། དཔེར་ན་དྲག་ཕུག་ལྟ་བུར་ཆར་སྐྱོབས་པའི་ནུས་པ་ཡོད་ཀྱང། དེར་མ་ཕྱིན་པར་ཁ་ནས་བྲག་ཕུག་བརྒྱ་སྟོང་བརྗོད་ཀྱང་མི་ཕན་པ་ལྟར། རང་ཉིད་ལ་དད་པའི་ཨ་ལོང་ཡོད་ཚེ་དེར་ཐུགས་རྗེའི་ལྕགས་ཀྱུ་ངེས་
པར་ཐེབ་པས། དཀོན་མཆོག་ཀུན་འདུས་བླ་མ་རིན་པོ་ཆེར་བློ་ལིང་བཀལ་གྱིས། སྐྱིད་རུང་སྡུག་རུང། ཅི་མཛད་ཁྱེད་ཤེས་སྙམ་པའི་སྒོ་ནས། སྙིང་ཁོང་རུས་པའི་གཏིང་ནས་སྐྱབས་སུ་འགྲོ་ཞིང། དུས་ཀྱང་ལོ་ཟླ་ཁ་ཤས་ཙམ་
དང༑ མ་ཤི་བར་དང། སྐྱེ་བ་གཅིག་གཉིས་ཙམ་མ་ཡིན་པར། ཇི་སྲིད་སྐྱབས་ཡུལ་རང་གི་གོ་འཕང་མངོན་སུམ་དུ་མ་ཐོབ་པར་དང། ཀུན་སློང་ཀྱང་རང་གཅིག་པུ་འཁོར་བ་ལས་ཐར་བ་ཙམ་མ་ཡིན་པར་སེམས་ཅན་ཐམས་

[025A]༄༅། །ཅད་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་འདོད་ཀྱི་བསམ་པ་ཤུགས་དྲག་པོའི་སྒོ་ནས། བདག་དང་སེམས་ཅན་ཐམས་ཅད་སྲིད་ཞིའི་འཇིགས་པ་མཐའ་དག་ལས་སྐྱོབས་པར་མཛད་དུ་གསོལ་སྙམ་
པ་སྟེ། རང་གིས་སྐྱབས་འགྲོའི་བྱང་དྲངས་ཏེ་མཐའ་སྐོར་གྱི་སེམས་ཅན་ཐམས་ཅད་ཀྱིས་ཀྱང་སེམས་རྩེ་གཅིག་པས་འུར་དིང་གིས་བརྗོད་པར་བསམ་ལ། བདག་དང་ཞེས་པའི་སྐབས་སུ་སྐྱབས་སུ་འགྲོ་བ་པོ་རང་ཉིད་དང། འགྲོ་བ་ཞེས་སོགས་
ཀྱི་སྐབས་སུ་མཐའ་སྐོར་གྱི་སེམས་ཅན་རྣམས་གསལ། དུས་འདི་ནས་སོགས་ཀྱིས་དུས་ཀྱི་ཁྱད་པར་དང། དཔལ་ལྡན་བླ་མ་ཞེས་པའི་སྐབས་སུ་བླ་མའི་ཐུགས་ཀའི་ཐད་དུ་དམིགས་པ་ཆེར་གྱིས་གཏད་ནས་སྐྱབས་གནས་
སྤྱི་དང་ཁྱད་པར་རྩ་བརྒྱུད་ཀྱི་བླ་མ་ཀུན་འདུས་ཀྱི་ངོ་བོར་ཐག་བཅད་ལ། བདག་ཐུགས་རྗེས་བསྐྱབ་ཏུ་གསོལ་སྙམ་པའི་མདུན་པ་ཤུགས་དྲག་བསྐྱེད་ལ་བླ་མའི་ཐུགས་ཀར་ཐིམ་ལ་ཁད་ལྟ་བུར་བསམ། རྫོགས་པའི་
སངས་རྒྱས་ཞེས་པའི་སྐབས་སུ་བླ་མའི་ཕུང་པོ་ལྔ་བདེ་གཤེགས་ལྔའི་ངོ་བོར་བཞུགས་པ་ལ་དམིགས་ཏེ་སྐྱབས་སྟོན་པ་པོ་མཛད་དུ་གསོལ་སྙམ་པ་དང། དམ་པའི་ཆོས་ཞེས་པའི་སྐབས་སུ་བླ་མའི་ཐུགས་རྒྱུད་ལ་
བཞུགས་པའི་འགོག་ལམ་གྱི་བདེན་པ་གཉིས་དང། ཞལ་ནས་གསུངས་པའི་ཆོས་རྣམས་ལ་དམིགས་ཏེ་བདག་གི་ལམ་དངོས་མཛད་དུ་གསོལ་སྙམ་པ་དང། འཕགས་པའི་དགེ་འདུན་ཞེས་པའི་སྐབས་སུ་བླ་མའི་

[025B]
བརྗོད། མཐར་རྡོ་རྗེའི་ཐལ་མོ་སྦྱར་ཏེ། བླ་མ་དང་དཀོན་མཆོག་རིན་པོ་ཆེ་ཞེས་སོགས་ཀྱིས་གསོལ་བ་བཏབ་པས། སྐྱབས་ཡུལ་བླ་མའི་ཐུགས་ཀ་ནས་འོད་ཟེར་འཕྲོས་སེམས་ཅན་ཐམས་ཅད་ལ་ཕོག་པས་སྐྱབས་འགྲོའི་མི་
མཐུན་ཕྱོགས་སུ་གྱུར་པའི་སྒོ་གསུམ་གྱི་དྲི་མ་སོགས་སྡིག་སྒྲིབ་བག་ཆགས་ཐམས་ཅད་སངས་ཀྱིས་དག་སྟེ། ལུས་ཟག་མེད་འཇའ་ལུས་རྡོ་རྗེ་རྣལ་འབྱོར་མའི་སྐུ་དང། ཡིད་རྟོག་མེད་ཆོས་ཀྱི་སྐུར་སངས་རྒྱས་ཏེ་དག་པ་མཁའ་སྤྱོད་
ཀྱི་ཞིང་དུ་བྱ་ཁྱུ་ཆེན་པོ་འཕུར་བ་ལྟར་འུར་དིང་གིས་གཤེགས་པར་བསམ། དེ་ནས་བླ་མ་ལ་མོས་གུས་བྱས་པས། གདན་སེང་ཁྲི་ནས་ཡར་དང། དབུ་གཙུག་ཏོར་ནས་མར་འོད་དམར་པོར་ལྟེམ་ལྟེམ་ཞུ་ཐུགས་ཀའི་ཐད་དུ་འོད་དམར་པོའི་
གང་བུ་ཆུང་ངུ་མཐར་ཕུག་རོན་གྱི་སྒོ་ང་ཙམ། དམར་བ། གསལ་བ། དྭངས་པ། མཐོང་བ་ཙམ་གྱིས་བདེ་བ་ཆེན་པོ་བསྐྱེད་ནུས་པ་གཅིག་ཏུ་གྱུར་ཏེ། རང་གི་སྤྱི་བོ་ནས་ཐིམ་པས་བླ་མའི་ཐུགས་དང་རང་སེམས་དབྱེར་མད་དུ་འདྲེས་པར་བསམ་
པ་ནི་ཀུན་རྫོབ་ཀྱི་སྐྱབས་འགྲོ་དང། དེའི་ངང་ལས་འདས་མ་འོངས་ཀྱི་རྣམ་རྟོག་གི་རྒྱུན་བཅད་ལ། རང་དུས་ཀྱི་ཤེས་པ་ཧད་དེ་བ་དེའི་ངོ་བོར་བལྟས་པས་སེམས་ཀྱི་ངོ་བོ་ནམ་མཁའ་དྭངས་པའི་དཀྱིལ་ལྟ་བུར་གསལ་བ་ནི་དགེ་འདུན། ངོས་བཟུང་
[026A]༄༅། །གི་དམིགས་གཏད་ཐམས་ཅད་དང་བྲལ་བའི་སྟོང་པ་ནི་ཆོས། དེ་ཉིད་ཙནྡན་དང་དེའི་དྲི་བསུང་ལྟར་ཟུང་དུ་འཇུག་པ་ནི་སངས་རྒྱས། དེ་གསུམ་དབྱེར་མེད་བརྗོད་བྲལ་དུ་ཤེས་པ་བླ་མ་སྟེ། སྐྱབས་གནས་ཐམས་ཅད་རང་
སེམས་ལས་ལོགས་སུ་མེད་པར་ཐག་བཅད་ནས། དེ་གའི་ངང་དུ་ལུས་སེམས་ལྷོད་ཀྱིས་སློད་ལ་མཉམ་པར་བཞག་པ་ནི་དོན་དམ་པའི་སྐྱབས་འགྲོ་འམ་རྡོ་རྗེའི་སྐྱབས་འགྲོའོ། །དེས་སྦྱང་གཞི་ཚེ་རབས་ཐོག་མེད་ནས་ཡུལ་དཀོན་
མཆོག་གསུམ་ལ་སྐྱབས་སུ་མ་སོང་བར་འཇིག་རྟེན་གྱི་ལྷ་མཐུ་བོ་ཆེ་དང། རྒྱལ་པོ་མུ་སྟེགས་བྱེད་སོགས་སྐྱབས་སུ་མི་འོས་པ་དུ་མ་ལ་སྐྱབས་གནས་ཞུས་ནས་ལས་ངན་བསགས་པ་ཐམས་ཅད་སྦྱོང་བྱེད་སྐྱབས་འགྲོའི་རྣལ་འབྱོར་
འདིས་སྦྱངས་པས། སྦྱང་འབྲས་དཀོན་མཆོག་གསུམ་གྱི་གོ་འཕང་ཐོབ་པར་བྱེད་དོ། །གཉིས་པ་ནི། སེམས་བསྐྱེད་དང་ཚད་མེད་ངོ་བོ་གཅིག་ཏུ་སོང་བ། ནཱ་རོ་ཏ་པའི་གཞུང་ལྟར་བྱ་བ་ལ། མཁའ་ཁྱབ་ཀྱི་སེམས་ཅན་ཐམས་ཅད་རང་གི་མ་
མ་བྱས་པ་གཅིག་ཀྱང་མེད་ཚུལ་བསམ་སྟེ་མར་ཤེས། མ་ནམ་བྱས་ཀྱི་གནས་སྐབས་ཐམས་ཅད་དུ་ཐོག་མཐའ་བར་གསུམ་དྲིན་གྱིས་ལེགས་པར་བསྐྱངས་ཚུལ་བསམ་སྟེ་དྲིན་དྲན། དེ་ལྟ་བུའི་མ་སེམས་ཅན་ཐམས་ཅད་འདོད་
པ་བདེ་བ་འདོད་ སྡུག་བསྔལ་གྱི་རྒྱུ་འབྲས་འབའ་ཞིག་ལ་ལོངས་སྤྱོད་ཚུལ་ཞིབ་མོར་བསམ་སྟེ་བདེ་བ་དང་འཕྲད་འདོད་ཀྱི་བྱམས་པ་དང། སྡུག་བསྔལ་དང་འབྲལ་འདོད་ཀྱི་སྙིང་རྗེ་བསྐྱེད་ལ་

[026B] ད་ལྟ་ནི་བདག་གིས་མི་ནུས་ཤིང། ནམ་བདག་གི་སངས་རྒྱས་ཀྱི་གོ་འཕང་ཐོབ་པ་ན། སེམས་ཅན་ཐམས་
ཅད་སྒྲོལ་བའི་ནུས་པ་ཐོབ་པར་འདུག་པས། དེས་ན་བདག་གིས་སངས་རྒྱས་ཀྱི་གོ་འཕང་ཐོབ་པར་བྱས་ལ་སེམས་ཅན་འདི་ཐམས་ཅད་གཏན་གྱི་བདེ་བ་ལ་འགོད་པར་བྱ་སྙམ་པའི་སྨོན་སེམས་དང། དེའི་ཆེད་དུ་ལམ་ཟབ་མོ་འདི་ཉིད་ཉམས་
སུ་ལེན་སྙམ་པའི་འཇུག་སེམས་ཏེ། དེའི་འདུན་པ་དྲག་པོས་བདག་གི་རྫོགས་པའི་སངས་རྒྱས་ཀྱི་ཞེས་སོགས་སེམས་བསྐྱེད་ཀྱི་ཚིག་བརྒྱ་སྟོང་བརྗོད་པ་ནི་ཀུན་རྫོབ་བྱང་ཆུབ་ཀྱི་སེམས་བསྐྱེད་དང། སེམས་བསྐྱེད་ཡུལ་སེམས་བསྐྱེད་པ་པོ་
སེམས་བསྐྱེད་དངོས་སོགས་བདེ་སྟོང་སྒྱུ་མ་ལྟ་བུར་བསྒོམས་པ་ནི་དོན་དམ་བྱང་ཆུབ་ཀྱི་མཆོག་ཏུ་སེམས་བསྐྱེད་པའོ། །དེས་སྦྱང་གཞི་ཐོག་མེད་ནས་མ་སེམས་ཅན་འགའ་ཞིག་ལ་དགྲར་བཟུང་སྟེ་གནོད་པ་བྱས་པ་དང། རང་ཉིད་གཅིག་
པུ་འཁོར་བ་ལས་ཐར་འདོད་ཀྱི་ཞི་བ་དོན་དུ་གཉེར་བ་སོགས་ཉན་རང་ཞི་བདེའི་མཐར་ལྷུང་ཞིང་ཐེག་ཆེན་དང་འགལ་བའི་སེམས་བསྐྱེད་ཀྱི་མི་མཐུན་ཕྱོགས་ཐམས་ཅད། སྦྱོང་བྱེད་བྱང་ཆུབ་ཏུ་སེམས་བསྐྱེད་པའི་རྣལ་འབྱོར་འདིས་སྦྱོང་
ཞིང༑ སྦྱངས་འབྲས་ནི་བླ་ན་མེད་པའི་སངས་རྒྱས་ཀྱི་ཡེ་ཤེས་སོ། །གསུམ་པ་ནི། སྟོབས་བཞི་དང་ལྡན་པར་བཤགས་དགོས་ཏེ། དེ་ལ་རང་ཐ་མལ་དུ་གནས་པའི་སྤྱི་བོར་རེག་ལ་མ་འབྱར་བའི་ཚུལ་དུ། དཔལ་རྡོ་རྗེ་སེམས་དཔའ་

[027A]༄༅། །ཆེ་ཆུང་མཐོ་གང་ཙམ་སྐུ་མདོག་དཀར་པོ་རྡོ་རྗེ་དང་དྲིལ་བུ་ཐུགས་ཀར་བསྣོལ་ནས་འཛིན་པས་ཡུམ་ལ་འཁྱུད་པ་ཞབས་རྡོ་རྗེ་སྐྱིལ་ཀྲུང་གིས་བཞུགས་པ། དེའི་ཕང་ན་ཡུམ་རྡོ་རྗེ་སྙེ་མ་དཀར་མོ་གྲི་གུག་དང་ཐོད་
པ་འཛིན་པས་མགུལ་ནས་འཁྱུད་པ་བརླ་གཉིས་ཡབ་ཀྱི་སྐུ་སྐེང་ སྐུ་རྒྱབ་ཏུ་ཞབས་མཐིལ་སྤྲད་པ་པདྨའི་སྐྱིལ་ཀྲུང་གིས་བཞུགས་པ། ཡབ་ལ་ཕྱག་རྒྱ་དྲུག་དང། ཡུམ་ལ་ཕྱག་རྒྱ་ལྔས་བརྒྱན་པ། ཡབ་
ཡུམ་གཉིས་ཀའི་སྤྱི་བོར་རིགས་བདག་གི་ངོ་བོ་རྡོ་རྗེ་དཀར་པོ་རྩ་ལྔ་པ་ཕྱེད་པ་རེ་རེས་མཚན་པར་བསྒོམས་པ་ནི། ཡན་ལག་བཞི་རྫོགས་བསྡུས་པ་ཡིན་གསུངས། ཡབ་ཀྱི་ཐུགས་ཀར་ཟླ་དཀྱིལ་དཀར་པོ་སེན་མོ་ཙམ་གྱི་སྟེང་
དུ༑ སངས་རྒྱས་ཐམས་ཅད་ཀྱི་ངོ་བོ་ཧཱུཾ་དཀར་པོ་སྤུས་བྲིས་པ་ལྟ་བུ་འགྲེངས་སྟབས་སུ་བསྐྱེད། ལུགས་འདིར་སྔགས་འཕྲེང་གསལ་མི་དགོས། རྡོར་སེམས་ཀྱི་ཐུགས་ཀའི་ཧཱུཾ་ལས་འོད་ཟེར་འཕྲོས་སངས་རྒྱས་ཐམས་
ཅད་ཀྱི་བྱིན་རླབས་བསྡུས་ཧཱུཾ་ལ་ཐིམ་པར་བསམ་ལ་རྟེན་གྱི་སྟོབས་སངས་རྒྱས་ཀུན་འདུས་སུ་ངེས་ཤེས་བསྐྱེད། སུན་འབྱིན་གྱ་སྟོབས་སྔར་བྱས་ཀྱི་ཉེས་པར་འགྱོད་ཚངས་དྲག་པོས་བཤགས་འདོད་ཀྱི་བསམ་པས། བཅོམ་
ལྡན་འདས་རྡོ་རྗེ་སེམས་དཔའ་ཞེས་སོགས་ཀྱི་གསོལ་བ་བཏབ་པས། ཐུགས་ཀའི་ཧཱུཾ་ལས་སངས་རྒྱས་ཐམས་ཅད་ཀྱི་ཡེ་ཤེས་ཀྱི་ངོ་བོ་བདུད་རྩི་དཀར་པོའི་རྣམ་པ་དེའང་འོད་ཀྱི་རང་བཞིན་ལྟ་བུ་ལས་ཆུ་ལྟ་བུ་མ་ཡིན་པ་སྐྱ་

[027B] ཡབ་ཀྱི་སྐུ་གང་གསང་གནས་བརྒྱུད་ཡུམ་གྱི་སྐུ་གང། ཡབ་ཡུམ་གཉིས་ཀའི་སྦྱོར་མཚམས་དང། སྐུའི་ཆ་ཐམས་ཅད་ནས་འདུད་རྩི་འོད་དཀར་པོའི་རྣམ་པ་ཟིལ་པ་ཁྲོམ་མེ་བབ་རང་གི་སྤྱི་བོའི་ཚངས་བུག་ནས་ཞུགས་
ལུས་ཀྱི་ནང་ཐམས་ཅད་གང། བདུད་རྩི་འགའ་ཞིག་བྲག་མཐོན་པོའི་སྟེང་ནས་ཆུ་བབས་པ་བཞིན། ལུས་ཀྱི་ཕྱིར་སྐྱ་ཆིལ་ཆིལ་བབས་པས་ཕྱི་ནང་ཐམས་ཅད་བཀྲུས་པར་བསམ། འདི་ལ་ཡང་ཐུན་མོང་བའི་དམིགས་སྐོར་གསུམ་དང། ཐུན་
མོང་མ་ཡིན་པའི་དམིགས་སྐོར་བཞི་སྟེ་བདུན་གསུངས་པ་ལས། དང་པོ་སྡིག་སྒྲིབ་སྦྱང་བ། ནད་སྦྱང་བ། གདོན་སྦྱང་བ་གསུམ་ལས། དང་པོ་ནི། བདུད་རྩིའི་རྒྱུན་དེས་ལས་ཉོན་སྡིག་སྒྲིབ་བག་ཆགས་དང་བཅས་པ་ཐམས་ཅད་
རྣག་ཁྲག་དང་དུད་ཁུ་སོལ་ཁུའི་རྣམ་པར་བཤང་བཅིའི་ལམ་དང། དབང་པོའི་སྒོ་བ་སྦུའི་བུག་སོགས་ནས་དབྱར་གྱི་ཤྭ་འདོ་དྲག་པོས་སྦུར་མ་དེད་པ་ལྟར་སྦྱངས་ཏེ་མི་དམིགས་པར་ཡལ་བའི་དམིགས་པ་བརྟན་པོ་དང། ལུས་
ཀྱི་ཕྱི་ནང་ཐམས་ཅད་ཤེལ་བུམ་དྲི་མས་མ་གོས་པ་ལྟར་དྭངས་གསལ་དུ་སོང་བར་བསམ་ལ། ཡི་གེ་བརྒྱ་བ་བརྗོད། གཉིས་པ་རླུང་མཁྲིས་བད་ཀན་སོགས་ནང་རྒྱུ་བཅས་པ་ཐམས་ཅད་རླུང་ལྗང་དམར་གྱི་རྣམ་པ་རླང་སྔོ་
དམར་འཁྱིལ་ཞིང་འཚུབ་པའི་རྣམ་པར་སྔར་ལྟར་ཕྱིར་ཐོན་པར་བསམ་ལ་ཡི་གེ་བརྒྱ་པ་བརྗོད། དེ་ཡང་གྲང་ནང་ལྡང་ན་མས་འདོད་ཞེས་བདུད་རྩིར་ལུས་མེར་གྱི་ཁེངས་པས་ཆུ་སྣོད་སྟེང་སྦུར་མ་ལྡིང་བ་ལྟར་ནད་རྣམས་ཡར་དེད་དེ་ཁ་

[028A]༄༅། །སྣ་སོགས་ནས་ཕྱིར་ཐོན་པར་བསམ། སྟོད་ནད་ལྡང་ན་ཡས་འདོད་ཞེས་འོག་སྒོ་གཉིས་སོགས་ནས་མར་དེད་པར་དམིགས། ཕོ་མཆིན་པར་ནད་ལྡང་ན་བར་འདོད་ཞེས་སྙིང་ཁ་སོགས་ནས་ཕྱིར་ཐོན་
པར་བསམ། གཞན་ཡང་དམིགས་པའི་ཁ་བསྒྱུར་བ་ནི། གྲང་ནད་ལ་བདུད་རྩི་ཉི་མའི་འོད་ལྟ་བུ་ཤིན་ཏུ་ཚ་བ་དང། ཚ་བའི་ནད་ལ་བདུད་རྩི་ཟླ་བའི་འདོ་ལྟར་དཀར་ཞིང་བསིལ་བ། རླུང་ནད་ལ་བདུད་རྩི་དམར་སེར་མར་ཁུ་
ལྟ་བུ་བདུད་དང་ལྡན་པ། གདོན་ལ་བདུད་རྩི་ཁྲོ་ཆུ་ལྟ་ གསུམ་པ་ནི། གདོན་བགེགས་རྣམས་
སྦལ་སྦྲུལ་སྡོམ་རྟ་སྲེབ་ལྕོང་མོ་སོགས་སྲོག་ཆགས་མ་རུང་བའི་རྣམ་པར་དེད་པར་བསམ། དེ་ལྟར་བསྒོམས་པས་དངོས་ཉམས་རྨི་ལམ་སོགས་སུ། ལུས་ལས་འབུ་སྲིན་རྣག་ཁྲུག་ཐོན་པ། ཁྲུས་བྱ་སྤ། ན་མ་
མཁར་འཕུར་བ། གོས་གསར་པའམ། དཀར་པོ་གྱེན་པ་སོགས་སྡིག་སྒྲིབ་དག་པའི་རྟགས་རྣམས་འབྱུང་ཞིང། ལས་དང་པོ་པའི་གང་ཟག་རྣམས་ཀྱིས་འདི་ལ་ནན་ཏན་དུ་བྱའོ་གསུངས་སོ། །ཐུན་མོང་མ་ཡིན་
བ་དབང་བཞི་བླང་བའི་དམིགས་སྐོར་ནི། རང་ཐ་མལ་བའི་ལུས་སྟོང་སང་ཕྲུ་མ་ཕུས་བཏབ་པ་ལྟ་བུའི་ལུས་ཀྱི་ནང་གི་དབུས་དྲང་ཐད་རྒལ་ཚིགས་ལ་ཆུང་ཟད་ཉེ་བར་ཙ་དབུ་མ་མདའ་སྙུག་གམ་གྲོ་སོགས་གང་རིགས་ཀྱི་

[028B] མར་སྣེ་ལྟེ་འོག་སོར་བཞི་ཙམ་དང། ཡར་སྣེ་ཚངས་བུག་ཏུ་ཁ་དྭང་དེར་ཡོད་པ། དེ་ཉིད་ལ་སྲོག་ཤིང་བྱས་པའི་གདུགས་ཀྱི་རྩིབས་མ་ལྟ་བུར། སྤྱི་བོར་རྩ་འདབ་སུམ་ཅུ་སོ་གཉིས། མགྲིན་པར་བཅུ་དྲུག། །སྙིང་
ཁར་བགྱད། ལྟེ་བར་དྲུག་ཅུ་ནམས་དཀར་སེར་ཞེས་རང་གི་ཤ་མདོག་ལྟ་བུ་བསམ། རང་ལུས་སྟོང་སང་དེར་བདུད་རྩི་བབས་སྟེ་དབང་བཞི་བླང་དམིགས་བྱས་ཆོག་ཀྱང། རྫོགས་རི་མ་ཟབ་མོའི་སྨིན་བྱེད་དུ་འགྲོ་སླད་རྩ་འཁོར་རྣམས་
བསྒོམ་པ་ཉིད་ དེ་ཡང། དང་པོ་ལ། སྤྱི་བོའི་རྡོར་སེམས་དཔྲལ་བའི་ཨོཾ་དཀར་པོ་ལས་བདུད་རྩི་གོང་ལྟར་བབས་སྤྱི་བོའི་རྩ་འཁོར་ཐམས་ཅད་གང་ཞིང་ཕྱིར་ལུད་པས་སྨིན་མཚམས་
ལུས་ཀྱི་སྡིག་སྒྲིབ་དག་རྡོར་སེམས་སྐུའི་བྱིན་རླབས་ཞུགས། བུམ་པའི་དབང་ཐོབ་སྤྲུལ་སྐུ་འགྲུབ་པའི་ནུས་པ་བཞག་པར་མོས་ཏེ་ཡིད་བརྒྱ་བཟླའོ། །གཉིས་པ་ནི། མགྲིན་པའི་ཨཱ་ཡིག་དང་བཅས་པ་ལས་སྔར་ལྟར་བདུང་
རྩི་བབས་མགྲིན་པའི་རྩ་འཁོར་ དེ་ཡན་གྱི་ལུས་གང། ངག་གི་སྡིག་སྒྲིབ་དག་རྡོར་སེམས་གསུང་གི་བྱིན་རླབས་ཞུགས། གསང་
གསུམ་པ་ནི། སྔར་ལྟར་ཐུགས་ཀའི་ཧཱུཾ་ཡིག་དང་བཅས་པ་ལ་བདུད་རྩི་བབས། སྙིང་ཁའི་རྩ་འཁོར་དང་དེ་ཡན་གྱི་ལུས་གནག། ཡིད་ཀྱི་སྡིག་སྒྲིབ་དག་རྡོ་རྗེ་སེམས་དཔའི་ཐུགས་ཀྱི་བྱིན་རླབས་ཞུགས། ཤེས་རབ་ཤེས་

[029A]༄༅། །ཀྱི་དབང་ཐོབ་ཆོས་སྐུ་འགྲུབ་པའི་ནུས་པ་བཞག་པར་བསམ་ལ་ཡིག་བརྒྱ་བཟླ། བཞི་པ་ནི། གནས་གསུམ་གྱི་འབྲུ་གསུམ་ལས་སྔར་བཞིན་བདུད་རྩི་བབས་ལྟེ་བའི་རྩ་འཁོར་དང་ལུས་ཐམས་
ཅད་གང། སྒོ་གསུམ་གྱི་སྡིག་སྒྲིབ་མཐའ་དག་སྦྱངས། རྡོར་སེམས་སྐུ་གསུང་ཐུགས་ཀྱི་བྱིན་རླབས་ཞུགས་དབང་བཞི་པ་ཐོབ། འབྲས་བུ་ཟུང་འཇུག་ངོ་བོ་ཉིད་ཀྱི་སྐུ་ཐོབ་པའི་ནུས་པ་བཞག་པར་མོས་ཏེ་ཡིག་བརྒྱ་
བཟླའོ། །དེ་ནི་ཐུན་མོང་མ་ཡིན་པའི་དམིགས་རྐང་བཞིའོ། །བཟླ་བྱའི་སྔགས་ཀྱང། ཐམས་ཅད་གསང་བའི་རྒྱུད་ལས། རྡོ་རྗེ་སློབ་དབོན་གང་དག་གིས། །ལྷག་པའི་ལྷ་ནི་གང་དག་ལ། །དཔལ་ནི་ངེས་པར་སྦྱོར་བྱ་ཞིང། །
དཔལ་ནི་ངེས་པར་བརྗོད་པར་བྱ། །ཞེས་པའི་ལུང་ལ་བརྟེན་ནས་འཕགས་པ་རིན་པོ་ཆེས་ཤྲི་སྦྱོར་བར་མཛད་པ་ལྟར་ཧེ་རུ་ཀའི་ཡི་གེ་བརྒྱ་པ་ཉིད་བཟླའོ། །མཐར་རྡོ་རྗེ་ཐལ་མོ་སྦྱར་ཏེ། ཉེས་པ་ལས་སླར་ལྡོག་སྟེ་ཕྱིན་ཆད་
མི་བགྱིད་སྙམ་པའི་སྒོ་ནས། བདག་ནི་མི་ཤེས། ཞེས་སོགས་ཀྱིས་གསོལ་བ་བཏབ་པས། རྡོ་རྗེ་སེམས་དཔའི་ཞལ་ནས་རིགས་ཀྱི་བུ། ཞེས་སོགས་སྡིག་པ་དག་པའི་དབུགས་དབྱུང་ཞིང། ཕྱིན་ཆད་མི་བགྱིད་པར་
གདམས་ཏེ། འོད་དཀར་པོར་ཞུ་ནས་རང་ལ་ཐིམ་པར་བསམ་པ་ནི་ཀུན་རྫོབ་ཀྱི་བཤགས་པའོ། །རྡོར་སེམས་རང་ལ་ཐིམ་པ་དེའི་ངང་ལས། རང་སེམས་དང་དབྱེར་མེད་གྱུར་པར་བསམ་ལ་རིག་པ་བརྗོད་མེད་ཀྱི་ངང་ལ་

[029B] དེ་ལྟར་བཞག་པས་དུབ་ན་སེམས་ཀྱི་གསལ་བ་སྣ་ཚོགས་སུ་འཆར་བ་ནི། སེམས་དཔའ་སྲིད་པ་གསུམ་གཅིག་པ། ཞེས་པ་ལྟར་སེམས་གསལ་བའི་ངོ་བོ་དང། སྟོང་པ་བརྗོད་བྲལ་དུ་གནས་པ་ནི། རྡོ་རྗེ་མི་ཕྱེད་ཞེས་ཀྱང་
བརྗོད༑ ཅེས་པ་ལྟར། རྡོ་རྗེ་སྟེ་ །སྦྱངས་གཞི་ཐོག་མེད་ནས་བསག་པའི་སྡིག་
སྦྱོང་བྱེད་རྡོ་རྗེ་སེམས་དཔའི་རྣལ་འབྱོར་འདི་བསྒོམ་སྟེ་སྦྱངས་པས། སྦྱངས་འབྲས་སྒྲིབ་བྲལ་སངས་རྒྱས་ཀྱི་གོ་འཕང་ཐོབ་པར་བྱེད་དོ། །བཞི་པ་ལ། བླ་མའི་རྣལ་འབྱོར་བསྒོམ་དགོས་པའི་རྒྱུ་མཚན། བསྒོམ་ཆུལ་དངོས་གཉིས་
ལས༑ དང་པོ་ནི། བརྟག་གཉིས་ལས། གཞན་གྱིས་བརྗོད་མིན་ལྷན་ཅིག་སྐྱེས། །གང་དུ་ཡང་ནི་མི་རྙེད་དེ། །བླ་མས་དུས་ཐབས་བསྟན་པ་དང། །བདག་གི་བསོད་ནམས་ལས་ཤེས་བྱ། །ཞེས་གསུངས་པ་ལྟར། ཟུང་འཇུག་རྡོ་རྗེ་
འཆང་གི་གོ་འཕང་ཐོབ་པ་ལ། སེམས་ཀྱི་ལྷན་ཅིག་སྐྱེས་པའི་དོན་རྟོགས་དགོས་ཤིང། དེ་ཉིད་ནི། ཁ་དོག་ཡོན་ཏན་ཡི་གེ་དཔེ་བྲལ་བ། སྨྲ་རུ་མི་བཏུབ་ཀྱི་ན་ །ཞེས་གསུངས་པ་ལྟར། ལུང་རིགས་གཏན་
ཚིགས་གང་གི་སྒོ་ནས་ཀྱང་བརྗོད་པར་མི་ནུས་པས། ངག་གི་ལམ་ལས་འདས་པར་མ་ཟད། གང་དུ་བཙལ་ཀྱང་སེམས་ལ་དབྱེ་བ་དང་ཁ་དོག་ངོས་བཟུང་མ་གྲུབ་པའི་ཕྱིར། འོ་ན་རྟོགས་པའི་ཐབས་མེད་པ་ཡིན་ནམ་ཞེ་ན་

[030A]༄༅། །མ་ཡིན་སྟེ། རི་དབང་རྩེ་ནས་གང་ཞིག་ལྷུང་གྱུར་ན། །ལྷུང་བར་མི་བྱ་སྙམ་ཡང་ལྷུང་བར་འགྱུར། །བླ་མའི་དྲིན་ལས་ཕན་པའི་ལུང་ཐོབ་ན། །གྲོལ་བར་མི་བྱ་སྙམ་ཡང་གྲོལ་བར་འགྱུར། ཞེས་གསུངས་པ་སྟེ་
བླ་མ་དམ་པ་ལ་བརྟེན་ནས་བསོད་ནམས་ཀྱི་ཚོགས་བསགས་པས་དེའི་བྱིན་རླབས་ཀྱི་མཐུ་ལས་ད་གཟོད་ཡེ་ཤེས་ཀྱི་ཚོགས་རྫོགས་ཏེ། གནས་ལུགས་ཀྱི་དོན་ཕྱིན་ཅི་མ་ལོག་པ་རྟོགས་པར་འགྱུར་བ་སྟེ། གང་གི་དྲིན་གྱིས་བདེ་
ཆེན་ཉིད། །སྐད་ཅིག་ཉིད་ལ་སྩོལ་མཛད་པ། །ཞེས་གསུང་སྤ་ལྟར་དང། དེའང་ཚོགས་གསོག་པའི་ཡུལ་སངས་རྒྱ་རྒྱས་ཀྱང་བླ་མ་ཁོ་ན་བསྔགས་པ་ཅི་ཡིན་སྙམ་ན། ལས་ངན་ཅན་དུ་མ་ཚོགས་པའི་དུས་འདིར་
སངས་རྒྱས་ཀྱི་སྐུ་དངོས་སུ་མཐོང་ཞིང། གསུང་ཐོས་པར་མི་ནུས་པའི་ཕྱིར། དེའི་བྱིན་རླབས་རྒྱུད་ལ་འཇུག་མི་ཐུབ། བླ་མ་དམ་པ་ནི་རང་མཉམ་སྐལ་བ་འཚམས་པར་མི་ཡི་གཟུགས་སུ་བསྟན་ཏེ་བསོད་ནམས་ཀྱི་ཞིང་དུ་
བཞུགས་ཤིང་གསུང་གི་བདུད་རྩི་སྩལ་བ་ཉམས་སུ་བླངས་པས། རིམ་གྱི་སྤངས་རྟོགས་ཀྱི་ཡོན་ཏན་ཐམས་ཅད་བསྐྱེད་པའི་གཞིར་འགྱུར་བས་ན། སངས་རྒྱས་ཐམས་ཅད་ལས་སྐུ་དྲིན་བླ་མ་ཁོ་ན་ལྷག་པ་ཡིན་ཞིང། དེ་ལ་
གསོལ་བ་བཏབ་པས་བྱིན་རླབས་མྱུར་དུ་འཇུག་པའི་ཕྱིར། དེས་ན་བླ་མའི་རྣལ་འབྱོར་ལ་བརྩོན་དགོས་པ་ཡིན་ནོ། །གཉིས་པ་བླ་མའི་རྣལ་འབྱོར་བསྒོམ་ཚུལ་དངོས་ལ། ཐུན་མོང་དང་ཐུན་མོང་མ་ཡིན་པ་གཉིས་ལས་འདིར་ཕྱི་

[030B] དེ་ལ་གཉིས་བྲལ་འཆད་དུས་ཞལ་ཤེས་གསུམ། ཞེས་པའི་དང་པོ་བླ་མ་བསྐྱེད་པའི་ཞལ་ཤེས། གཉིས་པ་དབང་བླང་བའི་ཞལ་ཤེས། གསུམ་པ་བླ་མ་བསྟིམ་པའི་ཞལ་ཤེས་དང་གསུམ་ལས། དང་པོ་ནི། བརྒྱུད་པའི་བྱིན་རླབས་འཇུག་
པ་དང། ཆོས་བརྒྱུད་མི་ནུབ་པའི་རྟེན་འབྲེལ་དུ་མཐོ་བརྩེགས། རྟོགས་པ་བསྐྱེད་སླ་བའི་ཕྱིར་ཀུན་འདུས་ནོར་བུ་ལུགས། འཁོར་དང་ལོངས་སྤྱོད་རྒྱས་ཕྱིར་ཁོ་མཚོགས་རྣམས་སུ་བསྒོམས་པ་ལས། འདིར་ཕྱི་མ་ལྟར་བསྒོམ་པ་ནི་
གནས་ཁང་གོང་  དབང་ཕྱུག་བརྒྱད་མཚོན་པའི་སེངྒེ་ཆེན་པོ་བརྒྱད་ཀྱིས་བཏེགས་པ། མཐོ་ཞིང་
རྒྱ་ཁྱོན་ཤིན་ཏུ་ཆེ་བའི་དབུས་སུ། སྣ་ཚོགས་པདྨ་དང་ཟླ་བ་དང་ཉི་མའི་གདན་གྱི་སྟེང་དུ། དྲིན་ཅན་རྩ་བའི་བླ་མ་ཉིད་སངས་རྒྱས་རྡོ་རྗེ་ཆོས་མི་ཚད་ཆེ་ཕྱོགས་སྐུ་མདོག་དམར་པོ་མཚན་དཔེའི་གཟི་བྱིན་འབར་བ་ཞལ་གཅིག་ཞི་ཞིང་
འཛུམ་པ། ཕྱག་གཉིས་རྡོར་དྲིལ་འཛིན་པས་འཁྱུད་རྒྱ་ཅན། ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། རིན་པོ་ཆེའི་རྒྱན་བརྒྱད་དང། དར་སྣ་ཚོགས་ཀྱི་སྟོད་གཡོགས་དང་སྨད་གཡོགས་ལྷབ་ དེའི་མདུན་
ཐད་སེང་ཁྲིའི་སྟེང་ནས་གཡོན་གྱི་སྒོར་མོར་པདྨ་དང་ཟླ་བ་ཉི་མའི་གདན་རེ་རེ་གསལ་བཏབ་པར། མདུན་དུ་རྡོ་རྗེ་རྣལ་འབྱོར་མ་མངོན་རྟོགས་ལྟར་དང། དེ་ནས་གཡོན་སྐོར་གྱིས་འདི་ལ་རིང་རྒྱུད་མི་མཛད་པས། ནཱ་རོ་ཏཱ་པ། ཕམ་མཐིང་
[031A]༄༅། །པ་སྐུ་མཆེད། ཀློག་སྐྱ་ཤེས་རབ་བརྩེགས། མལ་ལོ་ཙཱ་བ་བློ་གྲོས་གྲགས་པ་ནས་རིམ་པ་ལྟར། ས་ཆེན་ཀུན་སྙིང། སློབ་དཔོན་བསོད་ནམས་རྩེ་མོ། རྗེ་བཙུན་གྲགས་པ་རྒྱལ་མཚན། ས་སྐྱ་པཎྜི་ཏ། འགྲོ་
མགོན་འཕགས་པ། ཞང་དཀོན་མཆོག་དཔལ་བ། ན་བཟའ་བྲག་ཕུག་པ་བསོད་ནམས་དཔལ་བ། བླ་མ་དམ་པ་བསོད་ནམས་རྒྱལ་མཚན། ཡར་ཀླུང་པ་སེང་གེ་རྒྱལ་མཚན། བསོད་ནམས་རྒྱལ་བ་མཆོ་ཤ་དབྱངས། འཇམ་དབྱངས་ནམ་མཁའ་རྒྱལ་
མཚན། བདག་ཆེན་རྡོ་རྗེ་འཆང་བློ་གྲོས་རྒྱལ་མཚན། རྡོ་རིང་ཀུན་སྤང་ཆོས་ཀྱི་ཉི་མ། ཚར་པ་ཆེས་རྗེ་བློ་གསལ་རྒྱ་མཚོ། འཇམ་དབྱངས་མཁྱེན་བརྩེའི་དབང་ཕྱུག་སྔིང་མ་བསླབ་གསུམ་རྒྱལ་མཚན། ཁྱབ་བདག་དབང་ཕྱུག་རབ་བརྟན། འཀའ་འགྱུར་
བ་མགོན་པོ་བསོད་ནམས་མཆོག་ལྡན། མཁྱེན་རབ་ཆོས་རྗེ་བསྟན་འཛིན་བཟང་པོ། རྨོར་ཆེན་ཀུན་དགའ་ལྷུན་གྲུབ། གནས་གསར་བ་ངག་དབང་ཀུན་དགའ་ལགས་པའི་འབྱུང་གནས། ས་སྐྱ་པ་བདེ་ཆེན་ཀུན་དགའ་བློ་གྲོས་
ཆོས་རྗེ་བཅོ་བརྒྱད་པ་སཾ་གྷའི་མཚན་ཅན་ཏེ། ཁྲིད་ལུང་ཐུན་མོང་བ་དང། ཟབ་ཁྲིད་ཐུན་མོང་མ་ཡིན་པའི་བརྒྱུད་པའི་བླ་མ་ཐམས་ཅད། དཔའ་བོ་རྡོ་རྗེ་ཆོས་སྐུ་མདོག་དམར་པོ་གཡས་ཌ་མ་རུ་འཁྲོལ་ཞིང། གཡོན་པ་ཐོད་པ་
བདུད་རྩིས་གང་བ་ཐུགས་ཀར་བསྣམས་པ། གྲུ་མོ་གཡོན་ན་ཁ་ཊྦཱཾ་ཀ་བསྣམས་པ། དར་དང་རིན་པོ་ཆེས་བརྒྱན་ཅིང། མཚན་དཔེ་གསལ་བ་ལོངས་སྐུའི་རྣམ་པ་ཅན། ཞབས་རྡོ་རྗེའི་སྐྱིལ་ཀྲུང་གིས་ཞལ་ཕྱི་བསྟན་དང་ནང་བསྟན་

[031B] དེ་རྣམས་ཀྱི་སྟེང་འོག་བར་གསུམ་དུ་ཡི་དམ་སངས་རྒྱས་བྱང་སེམས་དཔའོ་མཁའ་འགྲོ་ཆོས་སྲུང་གནོད་སྦྱིན་ནོར་ལྷ་དམ་ཅན་གཏེར་བདག་ཐམས་ཅད་སྤྲིན་གྱི་ཕུང་པོ་ཆེན་པོ་གཏིབས་པ་ལྟར་བཞུགས་པར་བྶཾ་
ཚོགས་ཞིང་དེ་ཐམས་ཅད་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱ་ ཐུགས་ཀར་ཧཱུཾ་སྔོན་པོ་རེ་རེ་གསལ་བཏབ། དེ་རྣམས་ཀྱི་ཐུགས་ཀའི་ས་བོན་ལས་འོད་ཟེར་འཕྲོས་པས་རྩ་བའི་བླ་མ་སྤྱན་དྲངས་ཚོགས་ཞིང་གི་གཙོ་བོར་བསྟིམ་
བརྒྱུད་པའི་བླ་མ་རྣམས་དང་རང་ལ་ཆོས་འབྲེལ་ཡོད་པའི་བླ་མ་རྣམས་ཀྱིས་ཐོག་དྲངས་སྐྱབས་གནས་མ་ལུས་སྤྱན་དྲངས། བརྒྱུད་པའི་བླ་མ་རྣམས་རེ་རེ་ལ་ཡང་སྐྱབས་གནས་ཆ་ཚང་བ་རེ་རེ་བསྟིམ་ཞིང་ཡིད་ཁུལ་བར་བྱ། དེ་ནས་
ཕྱག་འཚལ་བ་ནི། རང་གི་ལུས་ཞིང་རྡུལ་མཉམ་པར་སྤྲུལ་ནས་དངོས་སུ་ལུས་གུས་པས་ཕྱག་དང་ངག་གུས་པས་བསྟོད་ཚིག་ཡིད་གུས་པས་གསོལ་བ་རྩེ་གཅིག་ཏུ་འདེབས་བཞིན་པར། གང་དྲིན་མ་བརྗོད། སངས་རྒྱས་རྡོ་རྗེ་འཆང་
ལ་གསོལ་བ་འདེབས་སོ། །བདག་གི་རྒྱུད་བྱིན་གྱིས་བརླབ་ཏུ་གསོལ། རྗེ་བཙུན་རྡོ་རྗེ་རྣལ་འབྱོར་མ་ལ་པཎ་ཆེན་ནཱ་རོ་ཏ་པ་ལ་བླ་ཕོ་ཕམ་མཐིང་པ་སྐུ་མཆེད་ལ་ཀློག་སྐྱ་ཤེས་རབ་བརྩེགས་ལ་མལ་ལོ་ཙཱ་བ་བློ་
གྲོས་གྲགས་པ་ལ་རྗེ་བཙུན་ས་སྐྱ་བ་ཆེན་པོ་ཀུན་དགའ་སྙིང་པོ་ལ་སློབ་དཔོན་རིན་པོ་ཆེ་བསོད་ནམས་རྩེ་མོ་ལ་རྗེ་བཙུན་རིན་པོ་ཆེ་གྲགས་པ་རྒྱལ་མཚན་ལ་ཆོས་རྗེ་ས་སྐྱ་པཎ་ཆེན་ལ་འགྲོ་མགོན་ཆོས་རྒྱལ་འཕགས་

[032A]༄༅། །པ་ལ་ཞང་དཀོན་མཆོག་དཔལ་པ་ལ་  ྾  གྲུབ་ཆེན་བྲག་ཕུག་པ་ལ་  ྾  ཆོས་རྗེ་བླ་མ་དམ་པ་བསོད་ནམས་རྒྱལ་མཚན་ལ་  ྾  ཡར་ལུང་པ་སེང་གེ་རྒྱལ་མཚན་ལ་  ྾  མཁན་ཆེན་བསོད་
ནམས་རྒྱལ་བ་མཆོག་དབྱངས་ལ་  ྾  ཡབ་རྗེ་འཇམ་དབྱངས་ནམ་མཁའ་རྒྱལ་མཚན་  ྾  བདག་ཆེན་རྡོ་རྗེ་འཆང་བློ་གྲོས་རྒྱལ་མཚན་ལ་  ྾  རྗེ་བཙུན་རྡོ་རིང་པ་ཀུན་སྤངས་ཆོས་ཀྱི་ཉི་མ་ལ་  ྾  རྡོ་རྗེ་འཆང་བློ་གསལ་རྒྱ་མཚོ་
གྲགས་པ་རྒྱལ་མཚན་དཔལ་བཟང་པོ་ལ་  ྾  འཇམ་དབྱངས་མཁྱེན་བརྩེའི་དབང་ཕྱུག་བསྟན་པའི་རྒྱལ་མཚན་དཔལ་བཟང་པོ་ལ་  ྾  མཁན་ཆེན་བསླབ་གསུམ་རྒྱལ་མཚན་ལ་  ྾  རྡོ་རྗེ་འཆང་དབང་ཕྱུག་རབ་བརྟན་ལ་
བཀའ་འགྱུར་བ་མགོན་པོ་བསོད་ནམས་མཆོག་ལྡན་  ྾  རྡོ་རྗེ་འཆང་རིན་ཆེན་བསོད་ནམས་མཆོག་གྲུབ་  ྾  མཁྱེན་རབ་བྱམས་པ་ངག་དབང་ལྷུན་གྲུབ་ལ་  ྾  རྨོར་ཆེན་རྡོ་རྗེ་འཆང་ཀུན་དགའ་ལྷུན་གྲུབ་ལ་  ྾  གནས་གསར་པ་ངག་
དབང་ཀུན་དགའ་ལེགས་པའི་འབྱུང་གནས་ལ་བདག་ཆེན་རྡོ་རྗེ་འཆང་ངག་དབང་ཀུན་དགའ་བློ་གྲོས་སངས་རྒྱས་བསྟན་པའི་རྒྱལ་མཚན་ལ་རིགས་ཀུན་ཁྱབ་བདག་དགེ་འདུན་བཀྲ་ཤིས་དཔལ་འབྱོར་ལ་དྲིན་ཅན་རྩ་
བའི་བླ་མ་ལ་གསོལ་བ་འདེབས་སོ། །བདག་གི་རྒྱུད་བྱིན་གྱིས་བརླབ་ཏུ་གསོལ། ཅེས་རེ་རེ་ནས་བརྗོད་པའམ། བསྡུ་ན། དྲིན་ཅན་རྩ་བ་དང་བརྒྱུད་པར་བཅས་པའི་བླ་མ་དམ་པ་རྣམས་ལ་གསོལ་བ་འདེབས་

[032B] ༑བདག་གི་རྒྱུད་བྱིན་གྱིས་བརླབ་ཏུ་གསོལ། ཞེས་བརྗོད་ཀྱང་རུང་གསུངས། ཡང་ན། རྒྱལ་བརྒྱ་མཚོའི་རིགས་བདག་སོགས་བརྒྱུད་འདེབས་ཁ་སྐོང་དང་བཅས་པ་བཏོན་ཀྱང་རུང་དེ་ནས་ཞེན་ཆགས་སྤངས་པའི་རྣལ་
འབྱོར་ནི། སྐྱབས་ཡུལ་རྣམས་ཀྱི་མདུན་དེར། རང་གིས་གཅེས་ཤིང་འཕངས་པའི་ནོར་རྫས་གང་ཡོད་ཁྲོ་ཆེན་པོའི་ཚོང་ཟོག་ལྟར་གསལ་བཏབ་ལ། དེ་རྣམས་ཀྱང་སྔར་ལས་ཁ་དོག་དབྱིབས་རྒྱུ་སོགས་བཟང་ཞིང་ཕུན་སུམ་
ཚོགས་པ་ཇི་ལྟར་ལོངས་སྤྱད་ཀྱང་མི་འཛད་པའི་རང་བཞིན་དུ་བསམ་ལ། དུས་གསུམ་སངས་རྒྱས་ཐམས་ཅད་ཀྱི་ངོ་བོ་བླ་མ་རིན་པོ་ཆེ་ལ་བདག་གིས་ནོར་རྫས་ཀྱི་དངོས་པོ་ཐམས་ཅད་འབུལ་བར་བགྱིའོ། །བདག་འཛིན་ཆགས་སེར་
སྣ་དང་བྲལ་བར་བྱིན་གྱིས་བརླབ་ཏུ་གསོལ། ཞེས་རང་གི་བདག་ཏུ་བཟུང་བ་དང་མ་བཟུང་བའི་ལོངས་སྤྱོད་ཐམས་ཅད་བླ་མ་ལ་ཕངས་པ་མེད་པར་ཕུལ་བས། བླ་མ་དགྱེས་པས་བདག་གིར་བཞེས་རང་སེར་སྣ་རང་གྲོལ་དུ་སོང་
བར་བསམ། ཡང་རང་གི་མདུན་དེར་སྡང་བར་བྱེད་པའི་དགྲ། གནོད་པར་བྱེད་པའི་བགེགས། སྣ་འདྲེན་པའི་བྱུར་སོགས་ཁྲོམ་ཚོགས་པ་ལྟར་གསལ་ལ། བླ་མའི་མཚན་ནས་སྨོས་ཏེ། བདག་གི་དགྲ་ཐམས་ཅད་འབུལ་
པར་བགྱིའོ། །བདག་ཞེ་སྡང་དང་བྲལ་བར་བྱིན་གྱིས་བརླབ་ཏུ་གསོལ། ཞེས་ཕུལ་བས་ཞེ་སྡང་རང་གྲོལ་དུ་སོང་བར་མོས། ཡང་རང་གི་མདུན་དུ་ཕ་མ་མཛའ་བཤེས་སོགས་གསལ་བཏབ་ལ། གོང་ལྟར་བདག་གི་གཉེན་

[033A]༄༅། །ཐམས་ཅད་འབུལ་བར་བགྱིའོ། །བདག་འདོད་ཆགས་དང་བྲལ་བར་བྱིན་གྱི་བརླབ་ཏུ་གསོལ། ཞེས་གསོལ་བ་བཏབ་པས། བླ་མས་བཞེས་ཏེ་ཆགས་ཞེན་སྐྱེ་ཡུལ་མེད་པར་བསམ། ཡང་
རང་གི་མདུན་དུ་བར་མའི་སེམས་ཅན་ཚེ་འདིར་ཕན་གནོད་ཅི་ཡང་མི་བྱེད་པ་རྣམས་གསལ་བཏབ་སྟེ། གོང་ལྟར་བདག་གི་བར་མའི་སེམས་ཅན་ཐམས་ཅད་འབུལ་བར་བགྱིའོ། །བདག་གི་མུག་དང་བྲལ་བར་བྱིན་གྱིས་
བརླབ་ཏུ་གསོལ། ཞེས་ཕུལ་བས་བླ་མས་བདག་གིར་མཛད་དེ་བདག་གཏི་མུག་ལས་གྲོལ་བར་བསམ། དེ་ནས་མཆོད་པ་ལ། ཕྱི་མཆོད། ནང་མཆོད། གསང་མཆོད། དེ་ཁོ་ན་ཉིད་ཀྱི་མཆོད་པ། ཀུན་སཱ་ལིའི་ཚོགས་གསོགས་
མཎྜལ་འབུལ་བ་སྟེ་དྲུག་ལས། དང་པོ་ཕྱི་མཆོད་ལ་ཡང་རྒྱས་པར་ན། ཉེར་སྤྱོད། རིག་མ་བཅུ་དྲུག་རྒྱལ་སྲིད་སྣ་བདུན། འདོད་ཡོན་ལྔ་སྟེ་བཞི། དང་པོ་ཉེར་སྤྱོད་ནི། རང་སྐད་ཅིག་གིས་རྣལ་འབྱོར་མར་གསལ་བའི་
ཐུགས་ཀ་ནས་མཆོད་པའི་ལྷ་མོ་རྣལ་འབྱོར་མའི་རྣམ་པ་མཛེས་ཤིང་སྡུག་པ་རྒྱན་གྱིས་སྤྲས་པ། སྙན་པའི་གླུ་དང་བདེ་བའི་གར་བསྒྱུར་བ་ཤ་སྟག་ཏུ་སྤྲོས་ཏེ། དུས་གསུམ་གྱི་དགེ་རྩ་ཐམས་ཅད་དང་
དེར་མ་ཟད་མི་དགེ་བའི་ལས་འབྲས་བག་ཆགས་དང་བཅས་པ་ཐམས་ཅད་ཀྱང་མཆོད་པའི་རྫས་བཟང་ཞིང་གྱ་ནོམ་པ། ཀུན་ཏུ་བཟང་པོའི་རྣམ་ཐར་ལས་བྱུང་བ་ལྟ་བུར་བསྒྱུར་པ་དང་ཕྱོགས་བཅུའི་ཞིང་རབ་

[033B] དེ་ཡང་ལྷ་མོ་རྣམས་ཀྱི་ཕྱག་ཏུ། དུང་ཕོར་གྱི་སྣོད་དུ་ཡན་ལག་བརྒྱད་ལྡན་གྱི་ཆུ་ལ་སྨན་བཟང་པོས་སྦགས་པས་བཀང་པའི་མཆོད་ཡོན། །རིན་པོ་ཆེའི་སྣོད་བཟང་
པོར་ཞབས་བསིལ་གྱི་ཆུ་གཙང་དྲི་མ་མེད་པ། མེ་ཏོག་སིལ་མ་དང་འཕྲེང་བར་སྤེལ་བའི་རྒྱན་མ་རྙིང་པ། ནོར་བུའི་སྤོས་སྣོད་བཟང་པོར་ཙདན་ཨ་ཀ་རུ་དང་དུ་རུ་ཀ་སོགས་རེང་བུ་དང་ཕྱེ་མར་བྱས་པའི་བདུག་པའི་སྤྲིན་སྔོན་
པོ་ལང་ལོང་དུ་གཡོ་བ། རིན་ཆེན་ཕྲ་ཚོམ་གྱིས་སྤུད་པའི་གསེར་གྱི་སྣོད་དུ་འབྲུ་མར་རྩི་མར་སོགས་ཀྱི་སྣང་གསལ་རབ་ཏུ་འབར་བ། ཤེལ་དཀར་གྱི་སྣོད་དུ་ཆུ་གཙང་ག་པུར། གུར་ཀུམ་སི་ཧ་ལ་སོགས་ཀྱིས་སྦགས་པའི་དྲིའི་བྱུག་
པ༑ རིན་པོ་ཆེའི་སྣོད་དུ་གཏམས་པའི་རོ་བརྒྱ་ལྡན་པའི་ཞལ་ཟས་སྣ་ཚོགས། པི་ཝཾ་གླིང་བུ་ཕེབ་རྡོག་སོགས་རྒྱུད་དང་སྦུབ་ལས་བྱུང་བའི་རོལ་མོའི་དབྱངས་སྙན་གྱི་ཟི་དིར་བཅས་ཕུལ་བར་བསམ་ལ། སྟོང་གསུམ་འྡིའམ་
ཞེས་སོགས་སྔགས་དང་ཕྱག་རྒྱར་བཅས་ཏེ་འབུལ། མཐར་ལྷ་མོ་རྣམས་རང་གི་སྙིང་ཁར་བསྡུ་བརླུང་སེམས་དབུ་མར་འདུ་བའི་རྟེན་འབྲེལ་ཡོད། གཉིས་པ་རིག་མ་བཅུ་དྲུག་པ་མངོན་རྟོག་ལྟར་སྙིང་ཁ་ནས་སྤྲོས་ཏེ་
མཆོད་པར་བསམ་ཞིང་རྡོ་རྗེ་ལྷ་མོ་བི་ཝང་མ་ཞེས་པ་སོགས་སྔགས་རྒྱར་བཅས་ཏེ་འབུལ་ཞིང་མཐར་སྙིང་ཁར་བསྡུ། གསུམ་པ་རྒྱལ་སྲིད་སྣ་བདུན་འབུལ་བ་ནི། ཡང་རང་གི་ཐུགས་ཀ་ནས་གསེར་གྱི་འཁོར་ལོ་རྩིབས་

[034A]༄༅། །སྟོང་པ། དགོས་འདོད་འབྱུང་བའི་ནོར་བུ། ཡིད་དུ་འོང་བའི་བཙུན་མོ། བློ་གྲོས་ལྡན་པའི་བློན་པོ། ཐེག་ཆེན་སྟོབས་ལྡན་གླང་པོ། རླུང་ཤུགས་འཆང་བའི་རྟ་མཆོག་ནོར་གྱི་དབང་ཕྱུག་ཁྱིམ་
བདག་གམ། དགྲ་སྡེ་འཇོམས་པའི་དམག་དཔོན་སྤྲོས་ཏེ་མཆོད་ལ། འཛམ་བུ་ཆུ་བོའི་ཞེས་སོགས་ཀུན་མཁྱེན་བླ་མའི་གསུང་ལྟར་སྔགས་རྒྱས་འབུལ། ཆོས་ཀྱི་རྒྱལ་སྲིད་བརྟན་པའི་ཆེད་མི་བསྡུ་བར་བཞག་བཞི་པ་
འདོད་ཡོན་ནི། སྙིང་ཁ་ནས་སྤྲོས་པའི་གཟུགས་ཀྱི་ལྷ་མོ་དཀར་མོ་མེ་ལོང་ཐོགས་པ། སྒྲའི་ལྷ་མོ་སྔོན་མོ་རྒྱུད་མང་ཐོགས་པ། དྲི་ཡི་ལྷ་མོ་སེར་མོ་དུང་ཆོས་བཅུད་ལྡན། རོ་ཡི་ལྷ་མོ་དམར་མོ་ཞལ་ཟས། རེག་བྱའི་ལྷ་
མོ་ལྗང་གུ་ལྷའི་ན་བཟའ་ཐོགས་པ་མཛེས་ཤིང་བསྡུག་པ་རྣམས་ཀྱིས་མཆོད་པར་བསམ་ལ། ཁ་དོག་དབྱིབས་ལེགས་སོགས་བརྗོད་ཅིང་སྔགས་རྒྱས་འབུལ། མཐར་འདོད་ཡོན་ལྷ་མོ་སོ་སོ་བླ་མའི་དབང་པོ་སྒོ་ལྔའི་
གནས་སོ་སོར་ཐིམ་པས་ཐུགས་རྒྱུད་ལ་བདེ་སྟོང་གཉིས་སུ་མེད་པའི་ཡེ་ཤེས་ཁྱད་པར་ཅན་འཁྲུངས་པར་མོས་པས། དབང་ཤེས་ལྔ་དག་པའི་རྟེན་འབྲེལ་ཡོད་པར་གསུངས། གཉིས་པ་ནང་མཆོད་ནི། རང་གི་
མདུན་གྱི་ཀཱ་པ་ལའི་ནང་མཆོད་ལ་དམིགས་ཏེ། ཨོཾ་ཞེས་བརྗོད་ཅིང་ལག་མཐིལ་གཡོན་བསྟན་ཏེ་ཐ་མལ་གྱི་སྣང་ཞེན་ཐམས་ཅད་སྟོང་པར་སྦྱངས། ཨཱ་ མི་མགོའི་

[034B] ཨཱ་ ཧཱུཾ་ཞེས་ལག་མཐིལ་གཉིས་ཀ་བསྟན་ནས། དེའི་ནང་དུ་གོ་ཀཱུ་དཱ་གོ་ཀཱུ་དཱ་ཧ་ན་དང་བི་ར་ཤུ་མ་མུའི་ས་བོན་ལས་ཤ་ལྔ་བདུད་རྩི་ལྔ་རྣམས་བསྐྱེད་
ཧ་ཧོ་ཧྲཱི་་ ཐོད་པའི་འོག་ནས་ཡེ་ཤེས་ཀྱི་རླུང་གཡོས་མེ་རང་འབར་དུ་བྱུང་བས་རྫས་རྣམས་ཞུ་ཞིང་ཁོལ། དེའི་སྟེང་དུ་ཡིག་འབྲུ་གསུམ་དཀར་དམར་མཐིང་ཁའི་མདོག་ཅན་བརྩེགས་ཏེ་གནས་
པ་ལས་འོད་འཕྲོས་བདེ་གཤེགས་རྣམས་ཀྱི་སྐུ་གསུང་ཐུགས་ཀྱི་ཡེ་ཤེས་ཀྱི་བདུད་རྩི་རྣམས་བཀུག་སྟེ་ཡི་གེ་གསུམ་ལ་ཐིམ་ཧཱུཾ་ ཨཱ་ལྷུང་སྟེ་ཞུ་བས་ཡེ་ཤེས་
ཀྱི་བདུད་རྩིར་གྱུར། ཨོཾ་ལྷུང་སྟེ་ཞུ་བས་མི་འཛད་པར་རྒྱ་ཆེར་སྤེལ་བར་བསམ་ལ་འབྲུ་གསུམ་བརྒྱ་རྩ་སོང་རྗེས། སླར་ཡང་རང་གི་སྙིང་ཁ་ནས་རྣལ་འབྱོར་མ་དཔག་ཏུ་མེད་པ་སྤྲོས་ཏེ། ཕྱག་གི་ཀཱ་པ་ལས་བདུད་རྩི་བཅུས་ཏེ་རྩ་བརྒྱུད་ཀྱི་བླ་མ་
སོ་སོར་ཕུལ་བར་བསམ་ལ་སོ་སོའི་མཚན་མཐར་འབྲུ་གསུམ་བཏགས་པས་ནང་མཆོད་མཐེབ་སྲིན་གྱིས་གཏོར་ཏེ་ཕུལ་བའམ། རྩ་བརྒྱུད་ཀྱི་བླ་མ་དམ་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ཅེས་བརྗོད་དེ་འབུལ་ཞིང་འབུལ་བ་པོ་རྣམས་
རང་ལ་བསྡུ། གསུམ་པ་གསང་མཆོད་ནི། རང་ལྷར་གསལ་བའི་སྙིང་ཁ་ནས་རྣལ་འབྱོར་མ་ཕྱག་མཚན་སྤངས་པ་རྩ་བརྒྱུད་ཀྱི་བླ་མའི་གྲངས་དང་མཉམ་པ་སྤྲོས་ཏེ། སྙན་པའི་གླུ་བླངས་མཛེས་པའི་གར་བསྒྱུར་ཏེ་མཐར་བླ་མ་རྣམས་དང་

[035A]༄༅། །སྙོམས་འཇུག་མཛད། ཟག་མེད་ལྷན་སྐྱེས་ཀྱི་བདེ་བ་ཆེན་པོ་ཐུགས་ཉམས་སུ་བསྟར་བས་མཉེས་པར་བསམ་ལ། ལྷན་སྐྱེས་བདེ་བའི་དཔལ་སྟེར་སོགས་སྔགས་དང་བཅས་པ་བརྗོད་ཅིང་འཁྱུད་རྒྱའི་མཐར་
སེ་གོལ་གཏོགས། སྐབས་འདིར་རང་རྒྱུད་ལ་རྗེས་ཆགས་མི་བསྐྱེད་ཀྱང་མཆོད་ཡུལ་རྣམས་བདེ་བ་ཆེན་པོར་རོལ་བའི་དམིགས་པ་བརྟན་པའི་ཆེད་དུ་ཡིན་ཞིང་མཐར་སྤྲོས་པའི་རིག་མ་རྣལ་འབྱོར་མ་རྣམས་རང་ལ་བསྡུའོ། །བཞི་
པ་དེ་ཁོ་ན་ཉིད་ཀྱི་མཆོད་པ་ནི། མཆོད་ཡུལ་ཚོགས་ཞིང་མཆོད་བྱེད་རང་ཉིད། མཆོད་བྱ་དངོས་བཤམས་ཡིད་སྤྲུལ་གྱི་རྫས་ཐམས་ཅད་བློས་ཕར་བཏགས་པ་ཙམ་ལས་དོན་རང་བཞིན་གྱིས་མ་གྲུབ་པས་སྟོང་པའི་ལྟ་ཐོག་ཏུ་
བཞག་ལ། ཆོས་ཀུན་རང་བཞིན་ཞེས་སོགས་བརྗོད། ལྔ་པ་ཀུ་སཱ་ལིའི་ཚོགས་བསོག་པ་ནི། ཀུ་སཱ་ལི་ཞེས་དགེ་བ་ཅན་དང་ཀུ་སུ་ལུ་ཞེས་མ་བཅོས་ལྷུག་པར་འཇོག་པ་ལ་འཇུག་ཅིང་དེ་ཡང་པཎྜི་ཏ་ལྟར་མཁས་པར་མ་
བསྟན༑ རྣལ་འབྱོར་བ་ལྟར་བརྟུལ་ཞུགས་ཅན་དུའང་མ་བྱས་པར། བཅོམ་ཆུང་དུས་རང་རྒྱུད་དགེ་བ་ལ་སྦྱོར་བ་ཞིག་གིས་ཉམས་སུ་ལེན་པར་བྱ་སྟེ། དེ་ལྟ་བུའི་རང་ལུས་དགེ་བ་ཅན་གྱི་མཆོད་པ་འབུལ་ཚུལ་ནི། རང་ཉིད་ཐ་མལ་པར་
གནས་པའི་ལུས་ཀྱི་དབུས་དྲང་པོར་རྩ་དབུ་མ་སྦ་ལྕག་ཙམ་ཁང་སྟོང་ཀ་བ་ལྟར་མས་སྣེ་ལྟེ་འོག་སོར་བཞི་དང་ཡས་སྣེ་ཚངས་བུག་ཏུ་ཁ་གདངས་ཏེ་ཡོད་པའི་སྙིང་ཁའི་ཐད་ཀྱི་དབུ་མའི་ནང་དུ་རང་སེམས་རྣལ་འབྱོར་མ་མཐེབ་

[035B] །དབུ་མའི་ནང་བརྒྱུད་རྒྱངས་ཀྱིས་ཐོན་ཏེ། ཚོགས་ཞིང་གི་སེང་ཁྲིའི་ཐང་དུ་སླེབས་པར་རང་གི་ཕུང་པོ་རྙིང་པ་དེ་ཉིད་ལག་གཡོན་པས་ཕྱི་མི་ག་ཞིག་བལྟས་པས། ཕུང་པོ་དེ་ཉིད། ཆེ་བ། ཚོ་
བ༑ སྣུམ་པ་ཞིག་ཏུ་མཐེང་ནས་ཚེ་རབས་ཐོག་མ་མེད་པ་ནས་རྣམ་སྨིན་གྱི་ཕུང་པོ་ཇི་སྙེད་ཅིག་བླངས་པ་ཐམས་ཅད་དབང་མེད་དུ་དོར་ཞིང་ཆུད་ཟོས་ཀྱིས་དོན་མེད་དོན་ལོག་འབའ་ཞིག་ཏུ་སོང་འདུག་པས། ད་རེས་ལུས་ཀྱི་ཕུང་པོ་འདི་ཉིད་
མཆོད་སྦྱིན་དུ་བྱས་ལ་ཚོགས་རླབས་པོ་ཆེ་བསགས་ཏེ་དོན་ཡོད་པར་བྱའོ་སྙམ་དུ་བསམས་ནས། རང་རྣལ་འབྱོར་མ་དེ་ཉིད་ཕྱིར་ལོག་སྟེ། ཕྱག་གི་གྲི་གུག་དེས་ཕུང་པོའི་སྨིན་མཚམས་སུ་རེག་ཙམ་བྱས་པས་ཐོད་པ་ལིང་གིས་གོག་པ་དེ་ཉིད་
མི་མགོ་རློན་པའི་སྒྱེད་བུ་གསུམ་རང་གྲུབ་ཏུ་བྱུང་བའི་སྟེང་དུ་བཀལ་དེ་ནས་ཕྱག་གི་གྲི་གུག་གིས་ཕུང་པོ་དེའི་རྐང་གཡོན། རྐང་གཡས། ལག་གཡོན། ལག་གཡས། བརླ་གཡོན། བརླ་གཡས། དཔུང་གཡོན། དཔུང་གཡས། མགོ་
གཡོན༑ མགོ་གཡས་རྣམས་རིམ་གྱིས་བྲེགས་ཏེ་ཐོད་པར་བསྐུར། དེ་ནས་ལུས་གཡོན། གཡས་རྣམས་ཀྱང་དུམ་བུར་གཏུབ་ནས་ཐོད་པར་བསྐྱུར་བས་ཤའི་རི་བོ། རུས་པའི་ཁྲོད། ཁྲག་ཞག་གི་རྒྱ་མཚོ་ཆེན་པོས་མེར་གྱིས་ཁེངས་
པར་བསམ། ཐོད་པའི་སྒྱེད་པུའི་འོག་ཏུ། རླུང་ལྗང་ནག་རབ་ཏུ་གཡོ་བ་དང་དེའི་སྟེང་མེ་གྲུ་གསུམ་འབར་བ་དང་བཅས་པ་ཞིག་བྱུང་བ་དེ་ཉིད་ཀྱིས་རླུང་གཡོས་མེ་དྲག་ཏུ་འབར། ཐོད་པའི་ནང་གི་ཤ་ཁྲག་རུས་པ་རྣམས་ཞུ་ཞིང་
[036A]༄༅། །ཁོལ༑ སྙིགས་མ་རྣམས་ལྦུ་བའི་རྣམ་པར་ཕྱིར་ལུད་པ་མེ་ལྕེས་ལྷག་མེད་དུ་བསྲེགས། དེའི་སྟེང་དུ་ཧཱུཾ་སྔོན་པོ། ཨཱ་དམར་པོ། ཨོཾ་དཀར་པོ་རྣམས་སྟེང་ནས་སྟེང་དུ་བརྩེགས་པར་གནས་པ་
དེ་རྣམས་ལས་འོད་ཟེར་དཀར་དམར་མཐིང་གསུམ་འཕྲོས། དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཀྱི་ཡེ་ཤེས་ཀྱི་བདུད་རྩི་དང། ཁམས་གསུམ་གྱི་བཅུད་ཐམས་ཅད་བདུད་རྩི་འོད་ཟེར་གྱི་རྣམ་པར་བཀུག་འབྲུ་གསུམ་
ལ་ཐིམ། ཧཱུཾ་ཡིག་དེ་ཐོད་པར་ལྷུང་བས་ཁ་དོག་དྲི་རོའི་སྐྱོན་སྦྱངས། ཨཱ་ལྷུང་བས་ཟག་མེད་ཡེ་ཤེས་ཀྱི་བདུད་རྩིར་བསྒྱུར། ཨོཾ་ལྷུང་བས་མང་པོར་སྤེལ་བར་བྱས་པས། ཐོད་པའི་རྫས་དེ་ཉིད་ཟག་མེད་ཀྱི་བདུད་རྩི་ཁ་དོག་དཀར་པོ། རོ་
མངར་བ། རེག་བྱ་བསིལ་བ། ནུས་པ་ཤི་ནས་ཞག་བདུན་ལོན་པའི་རོའི་ཁར་བླུག་ཀྱང་གསོ་བར་ནུས་ཤིང། རླངས་པ་ལས་གྲུབ་པའི་མཚན་མ་དཔལ་བེའུ་དང། གཡུང་དྲུང། དགའ་བ་འཁྱིལ་བ། བཀྲ་ཤིས་རྫས་རྟགས་ཀྱི་གཟུགས་
བརྙན་འཆར་བ་ཞིག་ཏུ་བསམས་ལ། ཨོཾ་ཨཱ་ཧུཾ་ཧ་ཧོ་ཧྲིཿ་ཞེས་ཕྱག་རྒྱ་དང་བཅས་ལན་གསུམ་གྱིས་བྱིན་གྱིས་བརླབས་ལ། རང་རིག་རྣལ་འབྱོར་མ་གསལ་སོགས་བརྗོད། དེ་ནས་འབུལ་བ་ནི། རང་སེམས་རྡོ་རྗེ་རྣལ་འབྱོར་མར་གསལ་བ་
དེ་ཉིད་ཀྱི་ཕྱག་གི་ཐོད་པས་བདུད་རྩི་དེ་ནས་བཅུས་ཏེ། བླ་མ་ལ་ལན་བདུན་མཚན་མཐར་འབྲུ་གསུམ་བཏགས་ལ་ཕུལ་བས། ཁ་སྦྱོར་ཡན་ལག་བདུན་ལྡན་གྱི་གོ་འཕང་མྱུར་དུ་ཐོབ་པའི་རྟེན་འབྲེལ་དུ་འགྲོ་བའི་དགོས་པ་ཡོད་

[036B] དེའི་ཐུགས་ཀ་ནས་རྣལ་འབྱོར་མ་ཐོད་པ་ཐོགས་པ་དཔག་ཏུ་མེད་པ་སྤྲོས་ཏེ། ངང་པ་ཆུར་ཞུགས་པ་ལྟར། བདུད་རྩིལ་རྒྱ་མཚོ་དེར་དམར་སྟེམ་མེ་ཞུགས། ཐོད་པས་བདུད་
རྩི་ནས་བཅུས་ཏེ། བརྒྱུད་པའི་བླ་མ་རྣམས་ལ་ལན་རེ་ཕུལ་བར་མོས་ལ་སོ་སོའི་མཚན་མཐར་འབྲུ་གསུམ་བརྗོད། དེ་ནས་ཡང་བཅུས་ཏེ། རིགས་དྲུག་བར་དོ་དང་བཅས་པའི་འགྲོ་བ་མཐའ་དག་ལ་བླུད་པ་དང་འཐོར་བ་སོགས་བྱས་པས་
མྱོང་གྲོལ། རེག་གྲོལ་དུ་གྱུར་ཏེ། སྣོད་ཐམས་ཅད་ཆོས་འབྱུང་གི་གཞལ་ཡས་ཁང། བཅུད་ཐམས་ཅད་རྡོ་རྗེ་རྣལ་འབྱོར་མའི་ངོ་བོར་གྱུར་བར་བསམ་ལ། རིགས་དྲུག་གི་སེམས་ཅན་ཐམས་ཅད་ཀྱི་ཞལ་དུ་ཨོཾ་ཨཱ་ཧཱུཾ་ཞེས་འབུལ་
ཡང་ཐོད་པས་བདུད་རྩི་ནས་བཅུས་ཏེ། གནོད་ཅིང་འཚེ་བའི་གདོན་བགེགས་ཐམས་ཅད་བཀུག་པ་ལ་བྱིན་པས་ཚིམ་ཞིང་གནོད་སེམས་གདུག་རྩུབ་ཞི་ཞིང་རྣལ་འབྱོར་མའི་ངོ་བོར་སངས་རྒྱས་པར་བསམ་ལ། གདོན་བགེགས་ལན་
ཆགས་ཀྱི་མགྲོན་དུ་གྱུར་པ་རྣམས་ཀྱི་ཞལ་སོགས་བརྗོད་ཅིང་འབུལ། དེ་ལྟར་རང་ལུས་བདུད་རྩིར་བསྒྱུར་བའི་མཆོད་སྦྱིན་རྒྱ་ཆེན་པོས་ཡར་མགྲོན་རྣམས་ཟག་མེད་ཀྱི་བདེ་བས་མཉེས། མར་མགྲོན་རྣམས་སངས་རྒྱས་ཀྱི་
གོ་འཕང་ལ་བཀོད་པས། བདག་གིས་འདི་ལྟ་བུའི་དོན་ཆེན་སྒྲུབ་ནུས་པ་དགའ་བ་ལ་ཨང། སྤྲོ་བ་ལ་ཨང། སྙམ་དུ་རྗེས་སུ་ཡི་རང་བསྒོམ། མཐར་སྣོད་བཅུད་ཆོས་འབྱུང་དང་རྣལ་འབྱོར་མའི་སྐུར་གསལ་བ་དང། ཐོད་པའི་སྒྱེད་

[037A]༄༅། །བུ་བཅས་རང་ཡལ་དུ་སོང་མཐར་བདེ་སྟོང་གི་ཏིང་ངེ་འཛིན་ལ་མཉམ་པར་འཇོག་དྲུག་པ་མཎྜལ་གྱི་མཆོད་པ་ནི། མཎྜླ་དངོས་སུ་མ་འབྱོར་ན། རང་གི་ལུས་ལོངས་སྤྱོད་དུས་
གསུམ་དགེ་ཚོགས་ཐམས་ཅད་རྣམ་པ་རི་གླིང་ལྷ་མིའི་དཔལ་འབྱོར་དུ་བསྐྱེད་ལ་ནང་གི་མཎྜལ་འབུལ་བའམ། ཕྱིའི་མཎྜལ་གྱི་རྒྱུ་རབ་གསེར་དངུལ་སོགས་རིན་པོ་ཆེ། ཐམ་རྒྱུ་གང་ཡང་རུང་བ་གཅིག་བསོད་ནམས་ཀྱི་ཚོགས་
བཟླུམས་སླད་ཇི་ཙམ་ཆེ་བ་ལེགས་ཤིང། དེ་ལྟ་བུའི་མཎྜལ་ལ། འབྲུ་དཀར་ལ་དྲི་བཟང་གི་ཆུས་སྦགས་པ་སོགས་ཀྱི་ཚོམ་བུ་ཕྱག་ལེན་ལྟར་བཀོད་ཅིང། དབང་ཆེན་གསེར་གྱིས་གཞི། ལྕགས་རི་ཁོར་ཡུག་དབུས་སུ་རིན་པོ་ཆེའི་རི་
རབ་བང་རིམ་བཞི་པ་ཕྱོགས་མདོག་ཤར་དུ་ལུས་འཕགས་གླིང་ཟླུམ་པོ་དཀར་པོ། ལྷོ་འཛམ་བུ་གླིང་སོག་ཁ་སྔོན་པོ། ནུབ་ཏུ་བ་ལང་སྤྱོད་གྲུ་བཞི་དམར་པོ། བྱང་དུ་སྒྲ་མི་སྙན་གྲུ་གསུམ་ལྗང་ཁུ། ཉི་མ་མེ་ཤེལ་གྱི་རང་བཞིན་
ཟླ་བ་ཆུ་ཤེལ་གྱི་དཀྱིལ་འཁོར། དེའི་བཅུད་ཀྱི་སེམས་ཅན་རྣམས་ཀྱང། ཐེག་ཆེན་གྱི་རིགས་ཅན་དབང་པོ་རྣོན་པོ་རྣག་སྨིན་པ་བརྟོལ་རན་པ་ལྟ་བུ་ཤ་སྟག་གིས་གང་བ། སྣོད་རྣམས་ཀྱང་དག་པའི་ཞིང་གི་ཡོན་ཏན་མཐའ་དག་དང་
ལྡན་པ། བར་མཚམས་ཀུན་ཏུ་རི་གླིང། རྒྱལ་སྲིད་སྣ་བདུན། མཆོད་ལྷ་ཉི་ཟླ་སོགས་ལྷ་མིའི་ལོངས་སྤྱོད་ཀུན་ཏུ་བཟང་པོའི་མཆོད་པའི་སྤྲིན་གྱིས་ཕྱུར་བུར་ཁེངས་པར་བསམ་ལ། མཎྜལ་ཚོམ་བུ་བདུན་མ་ཚར་ཉེར་གཅིག་གམ་

[037B] མཇུག་ཏུ་སོ་བདུན་མ་ཕྱག་ལེན་ལྟར་ཚར་གཅིག་འབུལ། ལྕགས་རི་གཡོན་སྐོར་དུ་བསྐོར་ཞིང། ཉི་མ་ནུབ་དང། ཟླ་བ་ཤར་དུ་འགོད། མཐར་རང་གི་དུས་གསུམ་གྱི་དགེ་ཚོགས་ཐམས་ཅད་རྣམ་པ་མཆོད་
རྫས་དེ་དང་དེར་ཤར་བར་དམིགས་ཏེ། ཐོས་པ་རྒྱ་མཚོ་མས་འབུལ། དེ་ཡང་དངོས་འབྱོར་མཆོད་པ་རྣམས་ལ། དང་པོར་རྩོལ་བའི་དྲི་མ། བར་དུ་སེར་སྣའི་དྲི་མ། རྗེས་རློམ་སེམས་ཀྱི་དྲི་མ་གསུམ་པོ་འབྱུང་བས། འདི་ལ་ནི་དེ་དག་འབྱུང་
སྐྱོན་མེད་པས་ཕུལ་དུ་བྱུང་བའི་མཆོད་པའོ། །དེ་ལྟར་མཎྜལ་ནི་སངས་རྒྱས་ཀྱི་ཞིང་སྦྱོང་དུ་ཡང་འགྲོ་ཞིང། འབད་པ་ཆུང་དུས་ཚོགས་རླབས་པོ་ཆེ་རྫོགས་པར་བྱེད་པ་ཡིན་ནོ། །མཆོད་པ་དེ་རྣམས་ཀྱི་སྦྱངས་གཞི། ཐོག་མེད་
ནས་ཡུལ་མཐོ་བ་སངས་རྒྱས་ནས། དམའ་བ་འབུ་སྲིན་གྱི་བར་ཐམས་ཅད་ལ་བརྙས་སྨོད་མ་གུས་པ་དང་སེར་སྣའི་སྒྲིབ་པ་གང་བསགས་པ་ཐམས་ཅད། སྦྱོང་བྱེད་མཆོད་པའི་ཆོ་ག་འདི་རྣམས་ཀྱིས་སྦྱངས་པས། སྦྱངས་འབྲས་ངེས་
པ་ལྔ་ལྡན་གྱི་ལོངས་སྐུའི་གོ་འཕང་མངོན་དུ་བྱེད་པའོ། །གོང་གི་བརྒྱུད་པའི་གསོལ་འདེབས་དེ་སྐབས་འདིར་བྱས་ན་འབྲེལ་ཆགས་པར་གསུངས། གཉིས་པ་དབང་བླང་བའི་ཞལ་ཤེས་ནི། རྩ་བའི་བླ་མ་ལ་མོས་གུས་དྲག་པོས་
དུས་གསུམ་སངས་རྒྱས་ཐམས་ཅད་ཀྱི་ངོ་བོ་ཞེས་སོགས་གསོལ་བ་ལན་གསུམ་བཏབ་པས། རྩ་བའི་བླ་མས་བརྒྱུད་པའི་བླ་མ་རྣམས་ལ་དབང་བསྐུར་མི་བསྐུར་དགོངས་པ་བསྟུན་པའི་ཕྱིར་གཡོན་སྐོར་དུ་སྤྱན་ཁོ་རོ་རོ་གཟིགས་པས་

[038A]༄༅། །བརྒྱུད་པའི་བླ་མ་རྣམས་ཀྱང་དགྱེས་པས་དབང་བསྐུར་བར་མཛོད་ཅིག་ཅེས་པའི་བརྡར་ཡར་བླ་མ་ལ་སྤྱན་ཆེར་གྱིས་གཟིགས། དེ་ནས་བླ་མ་གོང་མ་གོང་མའི་བྱིན་རླབས་ཀྱི་རྒྱུན་འོག་མར་ཆད་པ་མེད་
པར་ཞུགས་པའི་བརྡར་མདུན་གྱི་རྡོ་རྗེ་རྣལ་འབྱོར་མ་ནཱ་རོ་པ་ལ་ཐིམ། དེ་ནས་རིམ་བཞིན་ཐིམ་པས་མཐར་རྩ་བའི་བླ་མར་ཐིམ། བླ་མའི་སྤྱི་བོའི་ཨོཾ་ལས་འོད་ཟེར་དཀར་པོའི་སྣེ་ལ་ཨོཾ་ཡིག་དཀར་པོའི་ཕྲེང་བ་རང་སྒྲ་སྒྲོགས་བཞིན་དུ་བྱུང་
རང་གི་སྨིན་མཚམས་ནས་ཞུགས་ལུས་ཐམས་ཅད་མེར་གྱིས་ཁེངས། ལུས་ཀྱི་སྒྲིབ་པ་དག་སྐུའི་བྱིན་རླབས་དང་བུམ་པའི་དབང་ཐོབ། ལམ་བསྐྱེད་རིམ་བསྒོམ་པ་ལ་དབང་བར་བྱས། དབང་དུས་ཀྱི་ཉམས་དགའ་བའི་ཡེ་ཤེས་རྒྱུད་
ལ་སྐྱེས། འབྲས་བུ་སྤྲུལ་སྐུ་ཐོབ་པའི་ནུས་པ་བཞག་པར་བསམ། ཡང་བླ་མའི་མགྲིན་པའི་ཨཱ་ལས་འོད་ཟེར་དམར་པོའི་སྣེ་ལས་ཨཱ་ཡིག་དམར་པོའི་འཕྲེང་བ་སྒྲ་སྒྲོགས་བཞིན་དུ་བྱུང། རང་གི་མགྲིན་པ་ནས་ཐིམ་ལུས་ཀྱི་ནང་ཐམས་ཅད་བདུད་རྩི་དམར་པོས་
ཁེངས༑ ངག་གི་སྒྲིབ་པ་དག་གསུང་གི་བྱིན་རླབས་དང་གསང་དབང་ཐོབ། ལམ་ཙཎྜ་ལི་འམ། གཏུམ་མོ་བསྒོམ་པ་ལ་དབང་བར་བྱས། དབང་དུས་ཀྱི་ཉམས་མཆོག་དགའ་ཡེ་ཤེས་རྒྱུད་ལ་སྐྱེས། འབྲས་བུ་ལོངས་སྐུ་ཐོབ་པའི་
ནུས་པ་བཞག་པར་མོས། ཡང་བླ་མའི་ཐུགས་ཀའི་ཧཱུཾ་ལས་འོད་ཟེར་སྔོན་པོའི་སྣེ་ལ་ཧཱུཾ་ཡིག་སྔོན་པོའི་འཕྲེང་བ་རང་སྒྲ་སྒྲོགས་བཞིན་པ་བདུད་རྩི་སྔོན་པོའི་རྒྱུན་དང་བཅས་པ་བྱུང། རང་གི་སྙིང་ཁ་ནས་ཐིམ། ལུས་ཀྱི་ནང་ཐམས་

[038B] ཡིད་ཀྱི་སྒྲིབ་པ་དག་ཐུགས་ཀྱི་བྱིན་རླབས་དང་ཤེས་རབ་ཡེ་ཤེས་ཀྱི་དབང་ཐོབ། ཕོ་ཉའི་ལམ་བསྒོམ་པ་ལ་དབང་བར་བྱས། དབང་དུས་ཀྱི་ཉམས་དགའ་བྲལ་གྱི་ཡེ་ཤེས་རྒྱུད་ལ་སྐྱེས། འབྲས་
བུ་ཆོས་སྐུ་ཐོབ་པའི་ནུས་པ་བཞག་པར་བསམ། སླར་ཡང་བླ་མའི་གནས་གསུམ་ནས་འོད་ཟེར་དཀར་དམར་སྔོན་པོའི་སྣེ་ལ་ཨོཾ་ཨཱ་ཧཱུཾ་དཀར་དམར་མཐིང་གསུམ་རང་སྒྲ་སྒྲོགས་པ་དང་བཅས་པའི་བདུད་རྩིའི་རྒྱུན་བྱུང། རང་གི་གནས་
གསུམ་ནས་ཐིམ། ལུས་ཀྱི་ནང་ཐམས་ཅད་བདུད་རྩི་དཀར་དམར་སྔོན་པོས་གང། ལུས་ངག་ཡིད་གསུམ་གྱི་སྡིག་སྒྲིབ་ཐམས་ཅད་བྱང་ཞིང་དག་སྐུ་གསུང་ཐུགས་གསུམ་གྱི་བྱིན་རླབས་དང། དབང་བཞི་པ་ཐོབ། ཟུང་འཇུག་ཕྱག་
རྒྱ་ཆེན་པོའི་བསམ་མི་ཁྱབ་ཀྱི་དོན་བསྒོམ་པ་ལ་དབང་བར་བྱས། དབང་དུས་ཀྱི་ཉམས་ལྷན་སྐྱེས་ཀྱི་དགའ་བ་སྐྱེས། འབྲས་བུ་ངོ་བོ་ཉིད་ཀྱི་སྐུ་ཐོབ་པའི་ནུས་པ་བཞག་པར་མོས། གསུམ་པ་བླ་མ་བསྟིམ་པའི་ཞལ་ཤེས་ནི། དུས་
གསུམ་སངས་རྒྱས་ཐམས་ཅད་ཀྱི་ངོ་བོ་ཞེས་སོགས་ཀྱི་གསོལ་འདེབས་དང་བཅས། བླ་མ་འདི་ཉིད་སྐྱོན་ཀུན་ཟད་ཡོན་ཏན་ཀུན་ལྡན་སངས་རྒྱས་དངོས་རང་ཡིན་སྙམ་དུ། རླུང་དམིགས་སེམས་གསུམ་འཇུག་པ་གཅིག་ཏུ་བསྒྲིལ་
ནས༑ དང་འདུན་རྩེ་གཅིག་པས་ཐུགས་ཀའི་ཐད་དུ་དམིགས་པ་གཏད་དེ། རང་ཉིད་བླ་མའི་ཐུགས་ཀར་ཐིམ་ལ་ཁད་ལྟ་བུ་དང། བླ་མའི་ཐུགས་ལས་རང་སེམས་ལོགས་སུ་དབྱེ་མི་ཐུབ་པ་ལྟ་བུ་དང། རང་སེམས་བླ་མས་འཕྲོག་

[039A]༄༅། །པ་ལྟ་བུ་མ་བྱུང་གི་བར་དུ་གསོལ་བ་ཕུར་ཚུགས་སུ་བཏབ་པས། བླ་མ་དབུ་གཙུག་ཏོར་ནས་མར་དང། གདན་སེང་ཁྲི་ནས་ཡར་འོད་དུ་ལྟེམ་གྱིས་ཞུ། ཐུགས་ཀའི་ཐད་དུ་འོད་དམར་པོའི་གོང་བུར་
ཧྲིལ་གྱིས་སྒྲིལ་བ་དམར་བ་ལ་བལྟས་ན་དམར་བའི་མཐར་ཐུག་པ། དྭངས་གསལ་ཉི་མ་འབུམ་གྱི་འོད་ལྟར་གཟི་བརྗིད་བཟོད་པར་དཀའ་བ། མཐོང་བ་ཙམ་གྱིས་བདེ་ཆེན་གྱི་ཡེ་ཤེས་བསྐྱེད་ནུས་པ་ཞིག་ཏུ་ལམ་གྱིས་རྒྱུ། དེ་ཉིད་རང་ལ་ཇེ་
ཉེ་ཇེ་ཉེར་ནར་གྱིས་བྱུང། རང་གི་སྤྱི་བོའི་ཚངས་བུག་ནས་ཆེར་གྱིས་ཞུགས། སྙིང་ཁའི་རང་སེམས་བཾ་ཡིག་ལ་སིབ་ཀྱིས་ཐིམ་པས་རང་སེམས་དང། བླ་མའི་ཐུགས་དབྱེར་མེད་དུ་འདྲེས་ཤིང་བཾ་ཡིག་དེ་ཇེ་ཆེ་ཇེ་ཆེར་ནམ་ཁའི་
མཐའ་ཁྱབ་དུ་སོང་བར་མོས། རང་སེམས་ལ་ཅེར་གྱིས་བལྟས་པས། སྟོང་པ་སེམས་ཀྱི་རང་བཞིན་བླ་མ་ཆོས་ཀྱི་སྐུ། གསལ་བ་སེམས་ཀྱི་མཚན་ཉིད་བླ་མ་སྤྲུལ་པའི་སྐུ། ཟུང་འཇུག་སེམས་ཀྱི་ངོ་བོ་བླ་མ་ལོངས་སྤྱོད་
རྫོགས་པའི་སྐུ་སྟེ། རང་སེམས་སྐད་ཅིག་མ་འདི་ག་བླ་མ་སྐུ་གསུམ་གྱི་ངོ་བོར་ཐག་ཆོད་ངོ་ཤེས་པར་བྱས་ཏེ། གཤིས་སྐྱེ་མེད་སྟོང་ཉིད་དུ་རྗེན་ནེ་བ། མདངས་འགག་མེད་མོས་གུས་སུ་ལམ་མེ་བར་ལྟ་ཐོག་ཏུ་མཉམ་
པར་གཞག་པ་ནི་ཡེ་ཤེས་ཀྱི་ཚོགས་བསགས་པའོ་འདིར་བཾ་ཡིག་ལ་བློ་བཞག་པ་སྣང་བཅས་ཀྱི་སྟོང་ཉིད་བསྒོམ་པའི་ལུགས་ཡིན་ཅིང། དེའང་གསང་སྔགས་འབྲས་བུ་ལམ་བྱེད་ཡིན་པའི་གནད་ཀྱིས་སྣང་བ་གཏན་

[039B] །དེ་ལྟར་སྦྱངས་གཞི་རང་གཞན་ཀུན་ཀྱང་མཐར་ལས་ངན་ཐམས་ཅད་བསགས་ཟིན་པའི་རྗེས་སུ་ཚེ་དང་ལས་དང་བསོད་ནམས་ཀྱི་སྟོབས་ཟད་ནས་འཆི་བར་འགྱུར་
ལ༑ དེའི་ཚེ་འབྱུང་བ་ཕྲ་བ་ནས་རིམ་གྱིས་བསྡུས་ཏེ། ས་ཆུ་ལ་ཐིམ། ཆུ་མེ་ལ། མེ་རླུང་ལ། རླུང་རྣམ་པར་ཤེས་པ་ལ། རྣམ་ཤེས་སྣང་བ་ལ། སྣང་བ་མཆེད་པ་ལ། མཆེད་པ་ཉེར་ཐོབ་ལ། ཉེར་ཐོབ་འོད་གསལ་ལ་ཐིམ་སྟེ་
རང་བཞིན་བརྒྱད་ཅུའི་རྟོག་པ་གཡོ་པའི་ལས་རླུང་གི་རྒྱུ་རིམ་གྱིས་འགགས་ནས་གཞི་དུས་ཀྱི་འོད་གསལ་སྟོན་གྱི་ཐོ་རེངས་གཡའ་དག་པའི་ནམ་མཁའ་ལྟ་བུ་དེ་ཉིད་སེམས་ཅན་ཐམས་ཅད་ལ་འཆར་ཡང་ངོ་མ་ཤེས་
པར་བརྒྱལ་བ་ལྟ་བུར་གྱུར་ཏེ་འཆི་བའི་སྣང་བ་འཆར་བ་ཡིན་ལ། དེ་ཉིད་སྦྱོང་བྱེད་ཡེ་ཤེས་ཀྱི་ཚོགས་བསགས་པ་འདིས་ལམ་དུ་བྱས་ཏེ། རང་སེམས་བཾ་ཡིག་དང་དབྱེར་མེད་བདེ་སྟོང་གཾ་དང་དུ་བློ་བཞག་པས་ནམ་ཞིག་གཞི་
དུས་ཀྱི་འོད་གསལ་མ་འཆར་བའི་ཚེ། ད་ལྟ་ལམ་དུས་སུ་བསྒོམས་པའི་སྟོང་ཉིད་ཀྱི་ལྟ་བའམ། འོད་གསལ་བུར་བཞག་པ་གཉིས་ཞལ་མཇལ་བའི་རྐྱེན་གྱིས་གཞི་གཅིག་ལམ་གཉིས་དབྱེར་མེད་དུ་འདྲེས་འབྲས་བུ་འཆི་
བ་ཆོས་སྐུ་མངོན་དུ་བྱེད་པའོ། །དེ་ཡན་གྱིས་སྔོན་འགྲོའི་སྐབས་རྫོགས་སོ། །འདིར་སྨྲས་པ། རིམ་གཉིས་རྣལ་འབྱོར་སྐྱོང་བའི་ལམ་བཟང་པོར། །འགལ་རྐྱེན་སྦྱོང་དང་ཚོགས་གཉིས་ཡོངས་རྫོགས་ཐབས། །ཐུན་མོང་

[040A]༄༅། །མིན་པའི་བྱིན་རླབས་ལ་བརྟེན་ཅིང། །སྐལ་ལྡན་ཐར་ལམ་འདྲེན་པའི་ཤིང་རྟ་ཆེ། །བར་སྐབས་ཀྱི་ཚིགས་སུ་བཅད་པའོ། །གཉིས་པ་དངོས་གཞི་བདག་ལྷར་བསྐྱེད་པ་ལ། བདག་གི་གཞི་སྦྱངས་བསྒྱུར་
དང་གཞན་གྱི་གཞི་སྦྱངས་བསྒྱུར་རོ། །དང་པོ་ལ་གསུམ། མཐར་ཐུག་གི་སྦྱངས་གཞི་ངོས་བཟུང་བ། བདག་གི་གཞི་སྦྱངས་བ། གཞི་བསྒྱུར་བའི་རིམ་པའོ། །དང་པོ་མཐར་ཐུག་གི་སྦྱངས་གཞི་ངོས་འཛིན་པ་ལ་རྒྱ་ཆེ་བའི་སྦྱངས་གཞི་
ཟབ་པའི་སྦྱངས་གཞི། མཐར་ཐུག་གི་སྦྱངས་གཞི་དང་གསུམ་དུ་ཡོད་པ་ལས། འདིར་མཐར་ཐུག་གི་སྦྱངས་གཞི་རང་སེམས་ལྷན་ཅིག་སྐྱེས་པའི་ཡེ་ཤེས་བརྗོད་པའི་མཐའ་ཐམས་ཅད་དང་བྲལ་བ་འདི་ས་བོན་ལྟ་བུ་ལ་
རྐྱེན་བླ་མའི་རྣལ་འབྱོར་གྱི་སྐབས་སུ་ཚོགས་གཉིས་བསགས་པ་དེ་ཡིས་ཆུ་ལུད་ལྟ་བུའི་ཉེར་ལེན་བྱས་ཏེ། འབྲས་བུ་རྡོ་རྗེ་རྣལ་འབྱོར་མའི་སྐུར་བསྐྱེད་པ་ཡིན་ནོ། །དེ་ལྟ་བུའི་རྡོ་རྗེ་རྣལ་འབྱོར་མ་ལ་དབྱེ་ན། གསང་བའི་རྡོ་རྗེ་
རྣལ་འབྱོར་མ་ནི་སེམས་ཅན་ཐམས་ཅད་ཀྱི་ཀུན་གཞི་གདོད་ནས་དག་པའི་སེམས་འོད་གསལ་བ་ལ་བྱ། དེའི་རྟེན་འབྲེལ་ལ་བརྟེན་ནས་ནང་གི་རྡོ་རྗེ་རྣལ་འབྱོར་མ་ལྟེ་བའི་རྩ་མདུད་གྲུ་གསུམ་གྱི་ནང་གི་ཨ་ཐུང་ངམ་
འདི་པའི་བཾ་ཡིག་ལ་བྱ། དེ་ལ་བརྟེན་ནས་ཕྱི་རོལ་འཁོར་འདས་ཀྱི་སྣང་བ་འཆར་བས་འོག་མིན་ན་བཞུགས་པའི་ལྷན་སྐྱེས་ལོངས་སྤྱོད་རྫོགས་པའི་རྡོ་རྗེ་རྣལ་འབྱོར་མ་དང། འཛམ་བུའི་གླིང་གི་ཡུལ་ཉེར་

[040B] གནས་སོ་གཉིས་སོགས་ན་བཞུགས་པའི་ཞིང་སྐྱེས་སྤྲུལ་པའི་སྐུ་དང། ཡུལ་ཐམས་ཅད་ན་བཞུགས་པའི་བུད་མེད་ནི་ལས་སྐྱེས་ཀྱི་མཁའ་འགྲོ་དང། མ་མཁའ་འགྲོ་མ་ཡིན་པའི་རྒྱུད་དུ་བྱུང་བའི་བུ་མོ་ནི་རིགས་སྐྱེས་ཀྱི་མཁའ་
འགྲོ་མ། རྣལ་འབྱོར་པ་རང་ཉིད་ཀྱི་བསྐྱེད་རིམ་བསྒོམས་པ་དང། གཞན་སྦྱངས་བསྒྱུར་བྱས་པའི་འགྲོ་བ་ཐམས་ཅད་སྔགས་སྐྱེས་ཀྱི་རྡོ་རྗེ་རྣལ་འབྱོར་མ་སྟེ་དེ་དག་གི་རྣམ་པར་འཆར་བར་འགྱུར་རོ། །འདིར་བླ་མ་དམ་པས། དང་པོ་
སིནྜྷུ་རའི་དཀྱིལ་འཁོར་དུ་འཇུག་སྐབས་ནང་དང་གསང་བའི་ཕག་མོ་ངོ་སྤྲད། དེ་ལ་ངེས་ཤེས་བསྐྱེད་ནས། དེའི་རྒྱུན་སྐྱོང་བར་བྱེད་པའི་ཐབས་རིམ་པ་གཉིས་ཀྱི་རྣལ་འབྱོར་ཉམས་སུ་བླངས་པས་ཕྱི་རོལ་གྱི་དཔའ་བོ་དང་དཔའ་མོ་
སྤྲུལ་པའི་སྐུ་ཐམས་ཅད་དབང་དུ་འདུ་ཞིང། དེ་དག་གི་བྱིན་རླབས་ཀྱིས་རང་རྒྱུད་ཀྱི་ཉོན་མོངས་པ་རགས་པ་སྤོང་ནུས་པ་འབྱུང། དེ་ལ་བརྟེན་ནས་ལྷན་སྐྱེས་ཀྱི་རྡོ་རྗེ་རྣལ་འབྱོར་མས་བྱིན་གྱིས་བརླབས་པས། སེམས་རྒྱུད་ལ་བདེ་ཆེན་
ལྷན་ཅིག་སྐྱེས་པའི་ཡེ་ཤེས་ཟེར་བའི་སྒྲ་བོ་ཆེ་དེ་སྐྱེ་བར་འགྱུར་བས་ན། བྱིན་གྱིས་ཡས་རློབས་དང་རྟོགས་པ་མར་འཆར་ཞེས་བྱ་བ་ཡིན་ནོ། །གཉིས་པ་བདག་གི་གཞི་སྦྱངས་བ་ནི། སྟོང་ཉིད་དེའི་ངང་ལས། རང་ལུས་དངོས་སུ་མ་དམིགས་
ཀྱང། བསྒོམ་དོན་སྙིང་ཁའི་ཐད་ཙམ་དུ་ཨཻ་བྱུ་རུའི་མདོག་ཅན་གཉིས་མདུན་རྒྱ་བ་བརྩེ་གས་མའི་རྣམ་པ་ཅན་ཐོལ་གྱིས་བྱུང་བར་བསམ། དེས་གང་དུ་སྐྱེ་འགྱུར་གྱི་གནས་དང་ཕ་མ་སྦྱང་བར་བྱེད། དེ་ཉིད་ཡོངས་སུ་གྱུར་པ་ལ་
[041A]༄༅། །ཆོས་འབྱུང་ཕྱི་མ་དམར་གཏོར་ནང་གྲུས་པ་མགོ་མཇུག་ལྡོག་པ་ལྟ་བུ་འོད་ཀྱི་རང་བཞིན་ཅན་རྩ་བ་ཕྲ་བ་ཐུར་དུ་ཟུག་པ། གདེང་ཁ་ཆེ་བ་གྱེན་དུ་ཕྱོགས་པའི་ཟུར་གཉིས་དཀུ་གཡས་གཡོན་དང་ཟུར་
གཅིག་པོ་རྒལ་ཚིགས་ཡོད་ཕྱོགས་སུ་བསྟན་པ། དེའི་ནང་དེར་ཟུར་བསྟན་ཕྱོགས་མ་གཏོགས་ཏིང་གཅིག་ནང་གཅིག་བཅུག་པ་ལྟ་བུར་ཆོས་འབྱུང་ནང་མ་འོད་ཀྱི་རང་བཞིན་ཅན་ཟུར་གཅིག་མདུན་དང། ཟུར་གཉིས་སྟ་ཟུར་
གཡས་གཡོན་དུ་བསྟན་པ་སྟེ། ཆོས་འབྱུང་ཕྱི་མ་དེའི་ཕྱོགས་ལ་ཟུར་བསྟན་གྱི་རྣམ་པ་ཅན་ཏེ་ཆོས་འབྱུང་ཕྱི་ནང་བསྣོལ་ཐབས་སུ་བསྒོམས། དེས་གང་དུ་སྐྱེ་འགྱུར་གྱི་སྐྱེས་གནས་བཞིས་བསྡུས་པའི་མངལ་གྱི་གནས་ཐམས་ཅད་
སྦྱོང་བར་བྱེད། ཆོས་འབྱུང་ནང་མའི་སྟེང་དེར། ཨཱ་ལས་ཟླ་བའི་དཀྱིལ་འཁོར་ཉ་གང་བ་དབུས་དམར་བའི་མདངས་ཅན་ཆོས་འབྱུང་སྟེང་མའི་ཕྱོགས་ཀྱི་རྒྱ་དང་མཉམ་པ་བསྒོམས། དེས་མངལ་སྐྱེས་སྒོང་སྐྱེས་ཀྱི་ཁུ་ཁྲག་རྫུས་སྐྱེས་ཀྱི་
སེམས་ཆགས་རྟེན་གསལ་སྟོང། དྲོད་སྐྱེས་ཀྱི་རླན་གཤེར་རྣམས་སྦྱོང་བར་བྱེད། དེའི་དབུས་སྟེང་དུ་རང་གི་སེམས་ཉིད་ཀྱི་ངོ་བོ་ཡི་གེ་བཾ་དམར་པོ་དབུ་ཅན་གྱི་རྣམ་པ། དེས་སྐྱེ་གནས་བཞིར་སྐྱེ་འགྱུར་གྱི་རྣམ་ཤེས་སྦྱོང་ཟླ་དཀྱིལ་
ཁ་མཚམས་མདུན་ནས་གཡོན་སྐོར་དུ། ཨོཾ་གསུམ་དེ་ནས་རྦས་དྷབུ་ཀླིགས་ཡེ་ཎི་ཛྲབ་ཎ་ཝར་ཡེ་ནཱི་ཛྲབ་རོ་བཻ་ཞེས་པའི་བར་འབྲུ་ཉིས་ལོག་དང་དེ་ནས་ཡེ་ནཱི་ཙ་ཧཱུཾ་གསུམ་ཕགས་གསུམ་སཱ་ཧཱ་ཞེས་པ་རྣམས་ཐོར་

[041B] ཁ་དོག་བྱུ་རུའི་འཕྲེང་བ་ལྟ་བུ་འོད་ཀྱི་དྲ་བས་སྦྲེལ་ཤིང་འགྲེང་སྟབས་རང་སྒྲ་སྒྲོགས་པར་བསྒོམས། ཆོས་འབྱུང་གི་གཡས་གཡོན་མདུན་རྒྱ་བ་སྤངས་པའི་ཟུར་བཞིར་དགའ་འཁྱིལ་དཀར་ལ་དམར་བའོ་
མདངས་ཅན་གཡོན་སྐོར་དུ་ཧྲིལ་ཧྲལ་འཁོར་བ་བཞི་རེག་ལ་མ་འབྱར་བར་བསྐྱེད། དེས་མངལ་སྐྱེས་ཀྱི་མངལ་གྱི་གནས་སྐབས་བཅུ་དང་བར་སྲིད་ཀྱི་རྣམ་ཤེས་གསུམ་ཚོགས་སྦྱོང་བར་བྱེད། སྔགས་འཕྲེང་བཾ་དང་བཅས་པ་ལས་འོད་
ཟེར་ཁ་དོག་ལྔ་ལྡན་འཇའ་ཚོན་ལྟ་བུ་ལོང་གིས་འཕྲོས་པས། རང་གི་རྣམ་སྨིན་གྱི་ལུས་ཤ་ཁྲག་རུས་གསུམ་སྡིག་སྒྲིབ་བག་ཆགས་དང་བཅས་པའི་ངོ་བོ། གོང་གི་ཕྱིའི་བཾ་ཡིག་ཆེན་པོ་ནམ་མཁའི་ཁམས་ཁྱབ་པ་དེ་ཉིད་ལ་ཕོག་
པས༑ དེ་ཐམས་ཅད་སྦྱངས་ཤིང་འོད་དམར་པོའི་གོང་བུར་གྱུར་ནས་ཟླ་གདན་སྟེང་དུ་ཚུར་འདུས་པར་བསམས། དེས་བར་དོའི་འཁྲུལ་སྣང་རྣམས་སྦྱོང་ཞིང་དེ་རྣམས་བར་དོ་ལོངས་སྐུར་འཁྱེར་བའི་རྣལ་འབྱོར་ཏེ། སྦྱངས་འབྲས་ལོངས་
སྐུའི་གོ་འཕང་མངོན་དུ་བྱེད་པའོ། །གསུམ་པ་བདག་གི་གཞི་བསྒྱུར་བ་ནི། དེའི་ངང་ལས་ཆོས་འབྱུང་ཟླ་དཀྱིལ་བཾ་ཡིག་སྔགས་འཕྲེང་འོད་ཕུང་དང་བཅས་པ་ཡོངས་སུ་གྱུར་པ་ལས། རང་ཉིད་རྡོ་རྗེ་རྣལ་འབྱོར་མའི་སྐུར་གྱུར་པ་ནི་
སྒྲུབ་པ་པོ་འཁོར་བར་གནས་ཀྱང་ཆགས་སོགས་འཁོར་བའི་སྐྱོན་གྱིས་མ་གོས་པའི་བརྡར་པདྨ་དམར་པོ་འདབ་མ་འབུམ་ལྡན་ཁ་དོག་དང་དྲི་བསུང་ཕུན་སུམ་ཚོགས་པ་ད་ལྟ་ཁ་ཕྱེ་མ་ཐག་པ་ལྟ་བུ། དེའི་སྟེང་དུ་བྱང་ཆུབ་ཀྱི་

[042A]༄༅། །སེམས་སོགས་དཀར་ཆོས་ཐམས་ཅད་ཀྱི་མྱུ་གུ་འོད་གསལ་བདེ་བ་ཆེན་པོའི་ཡེ་ཤེས་ཀྱི་ངོ་བོར་སྨིན་པའི་བརྡར་ཉི་མའི་དཀྱིལ་འཁོར་མེ་ཤེལ་གྱི་མཎྜལ་ཁ་སྤུབས་པ་ལྟ་བུ་དབྱིབས་ཟླུམ་འཁྱིལ་
ལེ་བ་འོད་དམར་སེར་གྱི་ཕུང་པོ་ལྟར་མི་བཟོད་པ་འཕྲོ་བ་དེའི་སྟེང་དུ་རང་གི་སེམས་ཉིད་རྒྱལ་བ་ཐམས་ཅད་བསྐྱེད་པའི་ཡུམ་ཤེས་རབ་ཀྱི་ཕ་རོལ་ཏུ་ཕྱིན་མ་མཁའ་སྤྱོད་རྡོ་རྗེ་བཙུན་མོ་ལྷན་སྐྱེས་སྤྲུལ་པའི་སྐུའི་རྣམ་
པར་ཤར་བ་ནི། ཆོས་སྐུ་བདེ་བ་ཆེན་པོའི་གོ་འཕང་མངོན་དུ་མཛད་ཟིན་ཀྱང་མ་དག་འཁོར་བའི་གནས་སུ་སྤྲུལ་པའི་རང་བཞིན་སྣ་ཚོགས་པའི་གཟུགས་སྐུའི་བཀོད་པས་འགྲོ་བ་རྣམས་སྙིང་རྗེས་མི་གཏོང་བར་རྗེས་སུ་འཛིན་པ་
སྟེ༑ ཞི་བ་མྱང་འདས་ཀྱི་མཐའ་ལ་མི་གནས་པ་མཚོན་པའི་བརྡར་ཞབས་གཡས་ཐབས་ཀྱི་རང་བཞིན་བརྐྱངས་པ། ཁམས་གསུམ་ལས་རྣམ་པར་རྒྱལ་བའི་གོ་འཕང་བརྙེས་པ་མཚོན་ཕྱིར་འཇིག་རྟེན་གྱི་ལྷ་ཆེན་དུས་མཚན་
མ་དམར་མོ་གྲི་ཐོད་འཛིན་པ་གན་རྒྱལ་དུ་བསྒྱེལ་བའི་འདོད་ཆགས་ཀྱི་གནས་ནུ་མའི་སྟེང་ནས་མནན་པ། ཤེས་རབ་ཆེན་པོས་དོན་དམ་རྣམ་པར་མི་རྟོག་པ་སྤྲོས་པ་ཐམས་ཅད་ཉེ་བར་ཞི་བའི་ཆོས་ཀྱི་སྐུའི་གོ་འཕང་མངོན་དུ་
མཛད་དེ་སྲིད་པ་འཁོར་བའི་མཐའ་ལ་མི་གནས་པ་མཚོན་པའི་བརྡར་ཞབས་གཡོན་བསྐུམས་པས་འཇིགས་བྱེད་ནག་པོའི་དབང་ཕྱུག་མདོག་ནག་པོ་གདོང་གཅིག་པ་ལག་པ་གཉིས་ཀྱིས་གྲི་ཐོད་འཛིན་པ་ཁ་སྤུག་ཏུ་བསྒྱེལ་བའི་

[042B]ཕྲག་དོག་གི་གནས་དཔྲལ་བ་ནས་སུམ་ལྟེབས་སུ་མནན་པ། དེ་གཉིས་ཀའང་ཤི་བའི་རོ་གདན་ལྟ་བུ་དང་ཁེངས་ཤིང་དྲེགས་པ་ལྟ་བུ་མ་ཡིན་པར་
གདུལ་བའི་རྣམ་པ་ཉོན་མོངས་པའི་རྟོག་ཚོགས་དང་བྲལ་བའི་ངང་ཚུལ་ཅན་དུ་བསམས་སེམས་ཅན་ལ་རྗེས་སུ་ཆགས་པ་མཚོན་ཕྱིར་སོ་སོར་རྟོགས་པའི་ཡེ་ཤེས་ཀྱི་རང་མདངས་སྐུ་མདོག་པདྨ་རཱ་ག་ལྟར་དམར་ཞིང་དྭངས་ལ་བ་སྤུའི་
བུ་ག་ཐམས་ཅད་ནས་ཡེ་ཤེས་ཀྱི་འོད་དམར་པོ་འཕྲོ་བས་བསྐལ་པའི་མེ་ལི་ཕུང་པོ་ལྟ་བུའི་གཟི་བརྗིད་ཅན། ཆོས་ཐམས་ཅད་དོན་དམ་ཟུང་འཇུག་སྟོང་པ་ཉིད་ཀྱི་དབྱིངས་སུ་རོ་གཅིག་པ་མཚོན་པའི་བརྡར་ཞལ་གཅིག་ཞི་འཛུམ་ཆགས་ཉམས་
ཅན༑ དེ་ཡང་ངོ་ཤེས་འཕྲད་དུས་ཧེ་ཟེར་བ་ལྟ་བུའི་ཞལ་ཅུང་ཟད་གདངས་ཤིང་མཆེ་བའི་མྱུ་གུ་ནས་ཙམ་གཙིགས་ཤིང་གྲགས་སྟོང་སྐྱེ་མེད་ཀྱི་ཆོས་སྒྲ་ལྷང་ངེར་སྒྲོགས་པ། དུས་གསུམ་གྱི་ཤེས་བྱ་ཐམས་ཅད་སྒྲིབ་མེད་དུ་གཟིགས་པའི་
སྤྱན་གསུམ་པ་ཁྲོ་ཆགས་ཀྱི་ཉམས་ཅན་ཞི་བ་ལྟར་ཟིམ་བུ་དང་ཁྲོ་བོ་ལྟར་གདངས་པ་མ་ཡིན་པ། བདེན་པ་གཉིས་ཐུགས་སུ་ཆུད་པའི་བརྡར་ཕྱག་གཉིས་ཕྱག་གཡས་འཁོར་བའི་ཉེས་སྐྱོན་སྤྱི་དང་བདག་ཏུ་འཛིན་པའི་དྲ་བ་རྩད་ནས་
གཅོད་པའི་བརྡར་ཐུར་དུ་ཤད་ཀྱིས་བརྐྱངས་པས་གསེར་གྱི་རྡོ་རྗེ་རྩེ་ལྔ་ཕྱེད་པས་ཡུ་བ་བྱས་པའི་ཟངས་ཀྱི་གྲི་གུག་འཇོལ་སྟབས་སུ་འཛིན་པ། ཕྱག་གཡོན་སྟེང་མཁའ་སྤྱོད་ཀྱི་དངོས་གྲུབ་བསྙེན་པའི་བརྡར་གྱེན་དུ་བཏེགས་ཏེ་

[043A]༄༅། །དུང་ལྟར་དཀར་བའི་ཀཱ་པ་ལ། འདོད་ཆགས་རྣམ་པར་དག་པ་མཚོན་པའི་བརྡར་ངོ་བོ་བེད་བ་ཆེན་པོའི་ཡེ་ཤེས་ཀྱི་རང་བཞིན་རྣམ་པ་བདུད་བཞིའི་ཁྲག་གིས་གང་བཞལ་དུ་དམར་ཆི་ལི་ལི་
གསོལ་བས་བདེ་ཆེན་གྱི་ཡེ་ཤེས་ཐུགས་རྒྱུད་ལ་མངའ་བ་མཚོན་པ། ཤེས་རབ་སྟོང་ཉིད་ཀྱི་རང་བཞིན་ཡིན་པའི་ཕྱིར་ཞལ་ཅུང་ཟད་གཡོན་དུ་ཕྱོགས་པ། ཕྲག་པ་གཡོན་པར་རུས་པའི་ཁ་ཊཾའ་ག་དཀར་པོ་ཡུ་བ་བརྒྱད་ཞོགས་
སྨད་ཕྲ་ལ་རྩེ་མོ་སྦོམ་ཞིང་ལྡེར་བ་ལུས་ཚད་དང་མཉམ་པ་རྩ་བར་གསེར་གྱི་རྡོ་རྗེ་ཕྱེད་པ། རྩེ་མོར་སྣ་ཚོགས་རྡོ་རྗེའི་ལྟེ་བར་བུམ་པ། དེའི་སྟེང་དུ་ཐོད་པ་སྐམ་པོ་དཀར་པོ། དེའི་སྟེང་དམར་པོ། དེའི་སྟེང་སྔོན་པོ་གསུམ་
བརྩེགས་རྩེར་རྡོ་རྗེ་རྩེ་ལྔ་པ་སྔོན་པོ་སྒང་པོས་མཚན་པ། ཌཱ་མ་རུ་དང་དྲིལ་བུ་དང་འཕན་རྩེ་གསུམ་པ་འཕྱང་བ། རྩ་བ་མདུན་དང་རྩེ་མོ་རྒྱབ་ཏུ་བསྟན་ཏེ་བཀལ་བ་གྲུ་མོས་འཁྱུད་པའི་ཚུལ་གྱིས་འཛིན་པས་ཐབས་བདེ་བ་ཆེན་པོ་
ཧེ་རུ་ཀ་དང་ནམ་ཡང་མི་འབྲལ་བ་མཚོན་པ་སྟེ། དེ་ཡང་རྟིང་པའི་རྡོར་ཕྱེད་ཀྱི་བསྲུང་བའི་འཁོར་ལོ་མེ་དཔུང་དང་བཅས་པ་མཚོན། ཡུ་བ་བརྒྱད་ཞོགས་ཀྱིས་ངུར་ཁྲོད་བརྒྱད་དང་དེར་གནས་པའི་ཀླུ་མཆོད་རྟེན་ཤིང་མེ་
སྤྲིན་ཕྱོགས་སྐྱོང་བརྒྱད་ཚན་རྣམས་མཚོན། སྣ་ཚོགས་རྡོ་རྗེས་གཞལ་ཡས་ཁང་གི་གདན་མཚོན། བུམ་པས་གཞལ་ཡས་ཁང་དང་སྒོ་མཚམས་བརྒྱད་ཀྱི་ལྷ་མོ་རྣམས་མཚོན། ཐོད་སྐམ་གསུམ་བརྩེགས་ཀྱིས་

[043B] རྩེ་མོའི་རྡོ་རྗེས་གཙོ་བོ་ཧེ་རུ་ཀ་དང་སྙིང་པོའི་རྣལ་འབྱོར་མ་བཞི་མཚོན། ཌཱ་དྲི་ལ་འཕན་རྣམས་དེ་རྣམས་ཀྱི་སྐུ་གསུང་ཐུགས་ཀྱི་གསང་བ་བསམ་གྱིས་མི་ཁྱབ་
པ་མཚོན་པ་སྟེ་ཡབ་འཁོར་ལོ་སྡོམ་པའི་རྟེན་དང་བརྟེན་པའི་དཀྱིལ་འཁོར་ཡོངས་སུ་རྫོགས་པ་མཚོན་པའོ། །ཀུན་ཏུ་རྟོག་པའི་འཆིང་བ་ལས་གྲོལ་བའི་བརྡར། དབུ་སྐྲ་པུང་བ་ལྟར་གནག་ཅིང་འཇམ་ལ་མ་འཛིངས་ཤིང་སིལ་བུར་
གྲོལ་བས་སྐུ་སྐེད་ཡན་ཆད་ཁེབས་པ། དགའ་བ་བཅུ་དྲུག་སྟེ་དགའ་བ་རེ་རེར་བཞི་ཚན་རེ་ཕྱེ་བའི་མཆོག་ཏུ་དགའ་བའི་བདེ་བ་བཅུ་དྲུག་རྒྱས་པ་མཚོན་པའི་ལང་ཚོ་བཅུ་དྲུག་གི་ན་ཚོད་ཅན། བདེ་བ་བསྐྱེད་པའི་ཆུ་འཛིན་དང་ནུ་
འབུར་ཟུང་འཁྲང་ཞིང་རྒྱས་པ། སྤྱི་བོའི་རྩ་འཁོར་མཚོན་ཕྱིར་དབུ་གཙུག་ཏུ་རུས་པའི་འཁོར་ལོ་དཀར་པོ་རྩིབས་སུམ་ཅུ་རྩ་གཉིས་པ་བུབས་སྟབས་སུ་ཡོད་པའི་རྩིབས་ཀྱི་བར་རྣམས་ལས་དབུ་སྐྲ་ཕྱིར་ཐོན་ཅིང་རྩེ་མོ་རྣམས་ནས་རུས་
འཕྲེང་གི་དྲ་བ་འཕྱང་བ། འཁོར་ལོ་དེའི་ལྟེ་བར་བླ་མ་དང་གཉིས་སུ་མེད་པའི་རིགས་ཀྱི་བདག་པོ་རྣམ་སྣང་ཧེ་རུ་ཀ་དཀར་པོ་ཞལ་གཅིག་ཕྱག་གཉིས་ཀྱི་ཕྱག་གཡས་པས་འཁོར་ལོ་ཐུགས་ཀར་འཛིན་ཅིང་གཡོན་དེས་
ཡུ་བ་བྱས་བའི་དྲིལ་བུ་དཀུར་བསྟེན་ཅིང་འཛིན་པ། ཐོད་སྐམ་ལྔའི་དབུ་རྒྱན་དང་ཐོད་རློན་ལྔ་བཅུའི་དོ་ཤལ་ཅན། ཕྱག་རྒྱ་དྲུག་གིས་བརྒྱན་པ། ཐོར་གཙུག་གི་རྩེ་མོར་རྡོ་རྗེ་ཕྱེད་པ་དང་གཡོན་ངོས་སུ་ཟླ་ཚེས་ཀྱིས་བརྒྱན་པ་གཡས་

[044A]༄༅། །བརྐྱང་གིས་བཞུགས་པ། དེ་ཡང་བདག་བསྐྱེད་ལ་རིགས་བདག་རང་ཆས་ནི། རྒྱལ་པོའི་བུ་གཅིག་པུ་སྐྱེས་ཙམ་ཉིད་ནས་རྒྱལ་སྲིད་ལ་དབང་བསྐུར་བར་ངེས་པ་ལྟ་བུ་དང། མདུན་བསྐྱེད་ལ་དབང་ལྷས་དབང་བསྐུར་ཞིང་
རིགས་བདག་གི་རྒྱས་འདེབས་པ་ནི། རྒྱལ་པོ་ལ་བུ་མང་པོ་ཡོད་པ་དབང་མ་བསྐུར་རྒྱལ་སྲིད་མི་དབང་བ་ལྟ་བུ་སྟེ། མཆོད་པའི་ཡུལ་དུ་སྤྱན་དྲངས་པའི་ལྷ་ཚོགས་ཀྱི་གཙོ་བོར་མངའ་གསོལ་ཕྱིར་དབང་བསྐུར་བ་ཡིན་ནོ། །ཡེ་ཤེས་
ལྔའི་ཡོན་ཏན་རྫོགས་པའི་སྐྲ་མཚམས་ནས་གསེར་གྱི་འཁྱུད་མོ་བཻཌཱུརྱ་སོགས་ཀྱི་ཕྲ་ཚོམས་ཀྱིས་སྤུད་པ་བཅིངས་པ། དེ་བཞིན་གཤེགས་པ་ལྔ་མཚོན་པའི་མིའི་ཐོད་པ་ལེབ་མོ་རང་གི་སོར་བཅུ་གཉིས་པའམ། སོ་ལྔ་པར་
ཚལ་ལྟ་བུའི་ཁ་མིག་གི་རི་མོ་ཅན་གྱི་ཅོད་པན་རྩེ་མོ་རྣམས་སུ་གསེར་གྱི་པ་ཊས་མཛེས་པའི་དབུས་ཀྱི་པ་ཊའི་ནང་དུ་འཁོར་ལོ་རྩིབས་བརྒྱད་པ། གཡས་པ་གཉིས་ལ་རིམ་བཞིན་རྡོ་རྗེ་རྩེ་ལྔ་པའི་དབྱིབས་དང་ རིན་པོ་ཆེ་འོད་
འབར་བ། གཡོན་མ་གཉིས་སུ་རིམ་བཞིན་པདྨ་འདབ་མ་བརྒྱད་པ་དང། རྒྱ་གྲམ་མཾ་རལ་གྲིའི་གཟུགས་ཀྱིས་མཚན་པ་མཛེས་པར་བཅིངས་པ། ཡང་ན་པ་ཊའི་ནང་གི་ཕྱག་མཚན་མ་བསྒོམས་ཀྱང་ཆོག་པར་བཞེད། ནང་གི་ཨཱ་ལི་ཀླ་
ལི་སྟེ་ཁམས་དཀར་དམར་རྣམ་པར་དག་པའི་ཐོད་སྐམ་ལྔ་བཅུ་ཡེ་ཤེས་ཀྱི་སྣང་བ་ལས་གྲུབ་པའི་རོ་སྐྲའི་སྲད་བུ་ལ་བརྒྱུས་པའི་དོ་ཤལ་མགྲིན་པ་ནས་བརླའི་ཕྲ་སྦོམ་པར་དུ་འཕྱང་བ། སྙན་གཉིས་ལ་རུས་པའི་ཨ་ལོང་གཉིས་གཤིབས་ཀྱི་རྣམ་

[044B] སྣེར་གསེར་གྱི་པ་ཊས་མཛེས་པ། མགུལ་རྒྱན་རུས་རྒྱན་དབུས་དང་གཡས་གཡོན་གཞུང་གསུམ་གྱི་བར་དུ་མགྲིན་པའི་རྩ་འཁོར་མཚོན་པའི་རུས་འཕྲེང་བཅུ་དྲུག་གི་སྦྲེལ་ལེ་ཞིང་སྣེ་རྣམས་ཟ་ར་ཆགས་འཕྱང་བ་
ཕྱག་གི་དཔུང་བ་དང་མཁྲིག་མ་ཞབས་ཀྱི་ལོང་བུའི་མཚམས་རྣམས་སུ་རུས་པའི་གཞུང་གསུམ་རེ་ཕན་ཚུན་རུས་འཕྲེང་གིས་སྦྲེལ་བའི་གདུབ་བུས་བརྒྱན་པ། སྐུ་སྐེད་དུ་རུས་པའི་གཞུང་ལྔའི་སྐ་རགས་ལས་འཕྱང་བའི་འོག་པགས་
ལྟེ་བའི་རྩ་འཁོར་མཚོན་པའི་རུས་འཕྲེང་དྲུག་ཅུ་རྩ་བཞིའི་འཕྱང་འཕྲུལ་སྣེ་མོར་དྲིལ་ཆུང་གིས་མཚེན་པའི་རིང་བ་རྣམས་ཞབས་ཀྱི་ལོང་བུ། བར་པ་རྣམས་བྱིན་པ། ཐུང་བ་རྣམས་ཞབས་བུས་སུ་སླེབས་པ་སྟེ། ཕྱག་རྒྱ་ལྔ་འམ་རྒྱན་ལྔས་
བརྒྱན་པས་རལ་ཁའམ་མཆོད་ཕྱིར་ཐོགས་དང་ཐལ་ཆེན་ནི་ཤེས་རབ་མ་མཚོན་བྱེད་ཡིན་པས་མི་དགོས་སོ། །དྭངས་གསལ་འོད་ཀྱི་རང་བཞིན་ཅན། སྣང་སྟོང་སྒྱུ་མ་ལྟ་བུ། མཐོང་བ་ཙམ་གྱིས་བདེ་ཆེན་གྱི་ཡེ་ཤེས་རྒྱུད་ལ་
བསྐྱེད་ནུས་པའི་སྐུ་ལས་འོད་ཟེར་དམར་པོ་འཁོར་ཡུག་ཏུ་སྤྲོ་བའི་སྣེ་མོ་རྣམས་ལས་ཡེ་ཤེས་ཀྱི་མེ་དཔུང་རབ་ཏུ་འབར་བའི་ཀློང་དཀྱིལ་ན་བཞུགས་པར་བསྒོམ། དེ་ནས་སྐྱེ་བ་སྤྲུལ་སྐུར་འཁྱེར་བའི་ལམ་འཁྱེར་ཏེ་སྦྱང་
གཞི་ལས་ཉོན་གྱིས་རིགས་དྲུག་གང་རུང་གི་ལུས་སུ་སྐྱེ་བ་སྦྱོང་ཞིང་སྦྱངས་འབྲས་སངས་རྒྱས་ཀྱི་སྤྲུལ་པའི་སྐུ་འགྲུབ་པར་བྱེད་པ་ཡིན་ནོ། །དེ་ཡང་རྣལ་འབྱོར་མ་འདི་ཉིད་ནི་སྤྱིར་སངས་རྒྱས་ཐམས་ཅད་དང་བྱེ་བྲག་ཏུ་དཔལ་

[045A]༄༅། །འཁོར་ལོ་སྡོམ་པའི་དཀྱིལ་འཁོར་གྱི་ལྷ་ཚོགས་ཐམས་ཅད་འདུས་པའི་བདག་ཉིད་དེ། འདིའི་གསང་སྔགས་སརྦ་བུདྡྷ་ཌཱ་ཀི་ནི་ཞེས་པ་སངས་རྒྱས་ཐམས་ཅད་ཀྱི་མཁའ་གྲོ་མ་ཞེས་པ་ཡིན་པས། འདི་བསྒོམ་ན་དེ་
ཐམས་ཅད་བསྒོམ་པར་འགྱུར་ཞིང་རིགས་ཐམས་ཅད་འདུས་པའི་བདག་ཉིད་དེ། རིགས་ཐམས་ཅད་བསྡུ་ན་སྐུ་གསུང་ཐུགས་ཀྱི་རིགས་གསུམ་དུ་འདུ་བ་ལས། སྐྱབས་འགྲོའི་སྐབས་བླ་མ་དཔའ་བོ་རྡོ་རྗེ་ཆོས་གསུང་རྡོ་རྗེ་དང་བླ་མའི་
རྣལ་འབྱོར་སྐབས་བླ་མ་སངས་རྒྱས་རྡོ་རྗེ་ཆོས་ཐུགས་རྡོ་རྗེ་དང་རིགས་བདག་རྣམ་སྣང་སྐུ་རྡོ་རྗེ་ཡིན་པས་རིགས་ཐམས་ཅད་ཀྱི་བདག་ཉིད་དུ་གྲུབ་བོ། །གཉིས་པ་གཞན་གྱི་གཞི་སྦྱང་བསྒྱུར་ལ་སྦྱངས་བསྒྱུར་དངོས་དང་མཐར་ཕྱིན་པའི་
བྱ་བ་གཉིས། དང་པོ་ལ་འགྲོ་བ་དག་པའི་རྣལ་འབྱོར་ཉམས་སུ་ལེན་པ་སྟེ། དེ་ལ་གཞི་སྦྱང་བའི་རིམ་པ་དང་བསྒྱུར་པའི་རིམ་པའོ། །དང་པོ་ནི། རང་རྣལ་འབྱོར་མར་གསལ་བའི་སྙིང་ཁར་ཆོས་འབྱུད་དམར་པོ་ཉིས་བརྩེགས་
ཟླ་དཀྱིལ་བཾ་ཡིག་སྔགས་འཕྲེང་དང་བཅས་པ་གསལ་བཏབ་ཅིང་དེ་ལས་འོད་ཟེར་དམར་པོ་བུན་ལོང་གིས་འཕྲོས། བ་སྤུའི་བུ་ག་ནས་ཕར་སོང་སྣོད་ཀྱི་འཇིག་རྟེན་རིགས་དྲུག་པར་དོ་དང་བཅས་པའི་འགྲོ་བ་ཐམས་ཅད་ལ་
ཕོག་སྡིག་སྒྲིབ་དང་རྣམ་སྨིན་གདོས་བཅས་ཀྱི་ཕུང་པོ་ལྷག་མེད་དུ་འུབ་ཀྱིས་སྦྱངས་ཏེ་ཐམས་ཅད་སྐད་ཅིག་ལ་འོད་དམར་པོའི་ཕུང་པོར་གྱུར་པར་བསྒོམ་པའོ། །གཉིས་པ་ནི། དེའི་མོད་ལ་སྣོད་ཐམས་ཅད་ཡེ་ཤེས་ཀྱི་གཞལ་

[045B]བཅུད་ཐམས་ཅད་རྡོ་རྗེ་རྣལ་འབྱོར་མའི་སྐུར་ལམ་གྱིས་གྱུར་པར་བསམ། དེ་ཡང་ཕྱི་ནང་སྣོད་བཅུད་ཐམས་ཅད་རང་སེམས་ཁོ་ནའི་རྩལ་སྣང་ཡིན་པས་དོན་གྱིས་དེ་ལྟར་སྦྱང་ཞིང་
བསྒྱུར་དུ་བཏུབ་པ་སྟེ། དེ་ལྟར་སྦྱངས་བསྒྱུར་འདི་དག་གི་ཚེ་བཟོད་མེད་ཀྱི་སྙིང་རྗེ་ཆེན་པོས་ཀུན་ནས་བླངས་ཏེ་འགྲོ་བ་རྣམས་སྦྱངས་བསྒྱུར་བྱས་པས་གསང་སྔགས་ལུགས་ཀྱི་བྱང་སེམས་མཐར་ཐུག་ཏུ་འགྲོའོ། །འདིར་སྨྲས་པ། བདག་
གཞན་མ་དག་སྣང་བ་སྦྱངས་པ་ཡིས། །དག་པ་ཡེ་ཤེས་རང་སྣང་གཞལ་ཡས་ཁང། །ལྷ་དང་ལྷ་མོའི་ངོ་བོར་ཤར་བ་ལ། །དག་སྣང་ཕྱོགས་མེད་རྣལ་འབྱོར་སྐྱོངས་འདི་སྤྲོ། །ཞེས་པ་ནི་བར་སྐབས་ཀྱི་ཚིགས་སུ་བཅད་པའོ། །གཉིས་པ་སྦྱང་བསྒྱུར་
མཐར་ཕྱིན་པའི་བྱ་བ་ལ་དངོས་དང་ཡན་ལག་གཉིས་ལས། དང་པོ་ལ། ཡེ་ཤེས་པ་བཞུགས་བཾ། ལུས་དཀྱིལ་གསལ་འདེབས་པ། གོ་ཆ་བཅིངས་པ། སེམས་འཛིན་བཟླས་གཉིས་བྱ་བ། ཞར་བྱུང་རྫོགས་རིམ་བསྒོམས། ཐུན་བསྡུ་
བའོ༑ ༑དང་པོ་ནི། གཞུང་གི་ས་བཅད་ལས་དཔའ་བོ་དཔའ་མོས་བྱིན་གྱིས་བརླབས་ཞེས་བྱུང་བས། དེ་ལ་བཞི། གང་གིས་སྤྱང་འདྲེན་པ། གང་སྤྱན་འདྲེན་པ། ཚུལ་ཇི་ལྟར་དུ་སྤྱན་འདྲེན་པའོ། །དང་པོ་ནི། བསྒྲུབ་པ་པོ་རང་ལྷར་གསལ་བ་ཉིད་
དོ༑ ༑གཉིས་པ་ནི། ཕོ་ཉ་མཆོག་འབྲིང་ཐ་མ་གསུམ་སྟེ། འོག་མིན་གྱི་ལྷན་སྐྱེས་རྣལ་འབྱོར་མ། འཛམ་གླིང་གི་ཡུལ་ཉེར་བཞིའི་ཞིང་སྐྱེས་ཀྱི་རྣལ་འབྱོར་མ། མཁའ་འགྲོའི་རིགས་སྐྱེས་ཀྱི་རྣལ་འབྱོར་མ་དང། སྔགས་སྐྱེས་ཀྱི་རྣལ་འབྱོར་
[046A]༄༅། །མ་སྟེ། མདོར་ན། དེ་ཐམས་ཅད་སྔགས་སྐྱེས་སུ་འདུས་པ་ཉིད་སྤྱན་འདྲེན་ནོ། །གསུམ་པ་ནི། རང་བཞིན་ཆོས་ཀྱི་དབྱིངས་ནས་ཏེ། སྤྲོས་བྲལ་ཆོས་ཀྱི་སྐུ་ནམ་མཁའ་ལྟ་བུ་ལས། གཟུགས་སྐུ་འཇའ་རིས་བཀྲ་བ་
བཞིན་སྤྱན་འདྲེན་ནོ། །བཞི་པ་ནི། སྔགས་དང་ཕྱག་རྒྱ་ཏིང་ངེ་འཛིན་གསུམ་ལས། སྔགས་ནི། ཕཻཾ་ཞེས་དྲག་པོར་བརྗོད་ཅིང་ཕོ་ཉ་གསུམ་གཅིག་ཏུ་འདུས་པའི་དོན་ཡིན་པས། ཕེ་དང་ཨེ་དང་མ་གསུམ་གྱི་གདངས་ཐོན་པར་རིང་པོར་
བརྗོད། བོད་སྐད་དུ་ཁོས་ཤིག་ཅེས་པ་སྟེ། སྔགས་དང་ཕྱག་རྒྱ་ཏིང་འཛིན་གསུམ་གྱིས་སྤྱན་འདྲེན་པས་ན། གནས་གསུམ་གྱི་མཁའ་འགྲོ་རྣམས་སྔོན་གྱི་དམ་ཚིག་རྗེས་སུ་དྲན་ནས་འདིར་མ་བྱོན་ན། དམ་ཚིག་ཉམས་པའི་ཉེས་
པས་མགོ་བོ་གས་ཤིག་ཅེས་དམོད་པ་བོར་བའི་མཁའ་འགྲོའི་སྲོག་སྔགས་ཡིན། ཕྱག་རྒྱ་ནི། ཙོག་པུར་འདུག་ལ་རྐང་པ་གཡོན་པའི་མཐེབ་ཆེན་གྱིས་གཡས་པའི་མཐེ་བོང་མནན་པ་རུས་སྦལ་གྱི་འདུག་སྟངས་དང། ལག་པ་གཉིས་ཀྱི་
མཐེ་བོང་ཐུར་དུ་བརྐྱངས་པ་ལྟོ་སྦྱར། མཛུབ་མོའི་རྩེ་གཉིས་འཁྱུད། གུང་མོ་གཉིས་ཀྱང་རྩེ་སྦྱར། སྲིན་ལག་མཐེའུ་ཆུང་སོ་སོར་བརྐྱངས་ཏེ། འབར་བ་ལྟར་བྱས། འབར་བའི་ཕྱག་རྒྱ་འམ་སམྦུ་ཊ་ལས་ངོ་མཚར་སྒྱུ་མའི་ཕྱག་རྒྱ་
ཞེས་གསུངས་པ་དེ་ཉིད་གཡོན་ནས་བཏེགས་ལ་མིག་གཡོན་སྐོར་དུ་གྱེན་དུ་ལྡོག་པའི་ལྟ་སྟངས་དང་བཅས་དཔྲལ་བའི་ཐད་དུ་གཡོན་དུ་ལན་གསུམ་བསྐོར། ཏིང་འཛིན་ནི། རང་ཉིད་ལྷར་གསལ་བའི་སྙིང་ཁའི་བཾ་ཡིག་ལས་

[046B] སྨིན་མཚམས་ནས་ཕྱིར་ཕྱུང་རྩེ་མོ་ལྕགས་ཀྱུའི་དབྱིབས་ཅན་གྲངས་མེད་པར་གྱུར་པ་རྣམས་སྟེང་འོག་བར་གསུམ་ཕྱོགས་ཐམས་ཅད་ཁྱབ་པར་འཕྲོས། ཕོ་ཉ་གསུམ་གྱི་རྣལ་འབྱོར་མ་ཐམས་ཅད་ལ་ཕོག་པས་
སྟེང་ནས་བྱོན་པ་ཐམས་ཅད་དབྱར་གྱི་ཆར་སྤྲིན་འདུས་པའམ། ཁ་བ་བུ་ཡུག་འཚུབ་པ་བཞིན་དུ་ཐིབ་ཐིབ་བྱོན། བར་ནས་བྱོན་པ་ཐམས་ཅད་དགེ་འདུན་མང་པོ་ཆོས་འཁོར་ལ་བྱོན་པ་ལྟར་འུ་རུ་རུ་བྱོན། འོག་ནས་བྱོན་པ་ཐམས་ཅད་དབྱར་གྱིས་
རླང་རྡོལ་བ་ལྟར་བུན་ནུ་ནུ་བྱོན། དེ་ཐམས་ཅད་འཇའ་འོད་ཀྱི་གུར་ཕུབ་མེ་ཏོག་གི་ཆར་འབེབས། སྙན་པའི་རོལ་མོ་དང་བཅས་བྱོན་པར་བསམས་ལ། རྡོ་རྗེ་ཁུ་ཚུར་གྱི་གཡས་པའི་མཛུབ་མོས་གཡོན་པའི་མཐེའུ་ཆུང་གི་སྟེང་ནས་འཁྱུད་པ་
ལྕགས་ཀྱུའི་ཕྱག་རྒྱ་བྱ་ཞིང། ཛཿ་ཞེས་རང་གི་སྤྱི་བོར་བྱོན་པར་བསམ། གཡས་སྟེང་དུ་བྱས་པའི་རྡོ་རྗེ་ཁུ་ཚུར་རྒྱབ་སྤྲད་པ་ཞགས་པའི་ཕྱག་རྒྱ་དང་བཅས། ཧཱུཾ་ཞེས་བརྗོད་ཅིང་ཐམས་ཅད་འོད་དམར་པོར་ཞུ་ནས་སིབ་ཀྱིས་ཐིམ། རྡོ་རྗེ་ཁུ་ཚུར་
བསྡམས་པ་གྱེན་དུ་བཀན་པའི་མཛུབ་མོ་གཉིས་དང། མཐེའུ་ཆུང་ཕན་ཚུན་སོ་སོར་འཁྱུད་པ་ལྕགས་སྒྲོག་གི་ཕྱག་རྒྱ་དང་བཅས། བཾ་ཞེས་བརྗོད་པས་སྙིང་ཁའི་ས་བོན་ལ། ཆུ་ལ་ཆུ་བཞག་པ་ལྟར་དབྱེར་མེད་དུ་འདྲེས། རྡོ་རྗེ་ཁུ་ཚུར་བསྡམས་
པ་གཡོན་པའི་སྟེང་དུ་གཡས་པ་བཞག་ལ་དྲིལ་བུའི་ཕྱག་རྒྱ་དང་བཅས། ཧོཿ་ཞེས་བརྗོད་པས་གཉིས་མེད་ཡེ་ཤེས་ཀྱི་དབང་དུ་གྱུར་ཏེ་བྱང་ཆུབ་སྙིང་པོའི་བར་མི་འབྲལ་བར་དགྱེས་བཞིན་དུ་བཞུགས་པར་བསམ། ཚར་ལུགས་ལ་ལག་པ་

[047A]༄༅། །པདྨ་གར་བསྐོར་གྱི་ཚུལ་དུ་སེ་གོལ་ལན་གཉིས་ནང་དུ་གཏོགས་པ་མ་གཏོགས་མི་ཡོང་ཀྱང། གོང་བཞིན་རྒྱུད་སྡེ་གཞན་ལས་འབྱུང་བ་ལྟར་ཕྱག་རྒྱ་སོ་སོར་བྱས་པ་ལེགས་ཞེས་གསུངས། པད་སྐོར་སྔོན་དུ་འགྲོ་
བའི་འཁྱུད་རྒྱ་དང་བཅས་ཏེ། ཨོཾ་ཡོ་ག་ཤུདྡྷ་ཞེས་སོགས་བརྗོད་ཅིང། འབྲས་དུས་ཀྱི་རྡོ་རྗེ་རྣལ་འབྱོར་མ་དེ་ཉིད་ངའོ་སྙམ་པའི་ལྷའི་ང་རྒྱལ་བརྟན་པོ་བཟུང་ཞིང་ཐ་མལ་གྱི་འདུ་ཤེས་སྤངས། སྔགས་དོན་ནི། ཆོས་ཐམས་ཅད་ཤིན་ཏུ་
རྣམ་པར་དག་པའི་རྣལ་འབྱོར་མ་དེ་ངའོ་ཞེས་པ་སྟེ། དེའང་ཐབས་དང་ཤེས་རབ་གཉིས་མེད་པ། །རྣལ་འབྱོར་དེ་བཞིན་གཤེགས་པས་གསུངས། །ཞེས་པ་ལྟར་འཁོར་འདས་སྣོད་བཅུད་ཐམས་ཅད་ཐབས་ཤེས་གཉིས་ཀྱི་རྒྱ་
ལས་མ་འདས་པའི་དོན་ནོ། །འདིར་སྨྲས་པ། དམ་ཡེ་དབྱེར་མེད་གཅིག་ཏུ་གྱུར་པ་ལས། །ཐ་མལ་སྣང་ཞེན་སྐྱོན་དང་བྲལ་བ་ཡི། །བྱང་ཆུབ་བར་དུ་མི་འབྲལ་བྱིན་རློབས་ཤིང། །མོས་གུས་ཚད་མེད་སྙིང་པོ་སྒྲུབས་འདིར་བརྩོན། །ཞེས་
པ་ནི་བར་སྐབས་ཀྱི་ཚིགས་སུ་བཅད་པའོ། །གཉིས་པ་ལུས་དཀྱིལ་ནི། ཞལ་གཉིས་མའི་རྫོགས་རིམ་སྔགས་ཀྱི་དེ་ཉིད་འགྲུབ་པར་གསུངས་པ། འདིར་བླངས་པའི་ཐུན་མོང་བ་ཞིག་དང། གྲུབ་ཆེན་ནཱ་རོ་ཏ་པའི་སློབ་བཤད་སྙན་རྒྱུད་ཐུན་མོང་
མ་ཡིན་པ་གཉིས་སུ་ཡོད་པ་ལས། འདིར་ཞལ་ཤེས་གསུམ་པ་ལུས་དཀྱིལ་ཐུན་མོང་མ་ཡིན་པ་རྗེ་བཙུན་ས་སྐྱ་པ་ཡབ་སྲས་ལ་སྙན་བརྒྱུད་ཁོ་ནར་བཞུགས་ཤིང། བདག་ཆེན་རྡོ་རྗེ་འཆང་གིས་ཀུན་སྤངས་རྡོ་རིང་པར་སྩལ་བ་ནས་

[047B] སློབ་མ་གཅིག་བརྒྱུད་ཁོ་ན་ལས་གཞན་གྱི་མཚན་ཙམ་ཐོས་པའི་ཡུལ་མ་ཡིན་ཀྱང། མཁྱེན་རབ་བྱམས་པ་ངག་དབང་ལྷུན་གྲུབ་ནས་བཟུང་སྟེ་བསྐྱེད་རྫོགས་ཀྱི་ཁྲིད་རྫོགས་པར་འབེབས་ན། སློབ་མ་གང་ཡོད་ལ་ཞལ་ཤེས་འདི་ཉིད་
མཉམ་དུ་འཆད་པར་མཛད་པ་ཡིན་ལ། དེ་ལྟ་བུའི་ལུས་དཀྱིལ་འདི་ཉིད་ནི། སྒྲུབ་པ་པོའི་ལུས་ལ་གནད་དུ་བསྣུན་པར་བྱ་བ། ཡུལ་སུམ་ཅུ་སོ་བདུན་རྩ་ཁམས་གྱི་ཡི་གེར་ཚང་བར་གནས་པ། དེ་ཐམས་ཅད་ཀྱི་ནུས་པ་སྙིང་ཁའི་རྩ་ཁམས་
ལ་ཚང་བ་སྟེ། ལྟེ་བའི་ཁམས་དམར་པོ་ལ་ནང་གི་ཕག་མོ་འམ་དཔྱིད་དང་ཐིག་ལའི་ཡ་རྒྱལ་ཏི་ལ་ཀའི་སྒྲས་བསྟན་པ་དེ་ཉིད་སྙིང་ཁར་བཾ་ཡིག་གི་རྣམ་པར་གནས་པ་དང། འབྱུང་བཞིའི་ཁམས་འབབ་པའི་རྩ་བཞིའི་ངོ་བོ་བཾ་ཡིག་གི་སྲོག་གི་
ཡི་གེ་བཞི་དང། ཛ་ལནྡྷ་རཱ་ལ་སོགས་པའི་ཡུལ་ཉེར་བཞིའི་བདག་ཉིད་ཅན་གྱི་སྤྱི་གཙུག་ལ་སོགས་པའི་རྩ་ཉིར་བཞི་དང་དེར་རྒྱུ་བའི་རླུང་དང་ཁམས་དཔའ་མོའི་ངོ་བོ་རྣམས་སྔགས་འཕྲེང་དུ་གནས་པ་སྟེ། རྒྱུ་དེ་དག་ལས་རྐྱེན་དབང་དུས་སུ་ཏིང་ལོ་
སྦྱིན་པའི་བརྡའ་ཐབས་སོགས་ཀྱིས་ཡེ་ཤེས་པ་ཕབ་ཅིང། གསང་དབང་གི་སྐབས་སུ། ལྷ་ཡི་བདུད་རྩིས་ལུས་ཀྱི་རྩ་རླུང་ཐིག་ལེ་རྣམས་བྱིན་གྱིས་བརླབས་པ་དང། སྐབས་འདིར་ཡེ་ཤེས་པ་བཅུག་པས་རྐྱེན་བྱས་ཏེ། འདིར་སྙིང་ཁའི་རྩ་ཐིག་
རླུང་གསུམ་ལུས་དཀྱིལ་གྱི་ལྷར་བསྒོམས་པས། ལུས་ཀྱི་རྩ་སྟོང་ཕྲག་བདུན་ཅུ་གཉིས་སུ་ལས་རླུང་དགུ་བརྒྱ་ཕྲག་རེ་རྒྱུ་བ་རིམ་གྱིས་འགགས་ཏེ། ས་དང་པོ་ནས་བཅུ་གཉིས་པའི་བར་གྱི་རྟོགས་པ་མྱུར་བ་ཉིད་དུ་མངོན་དུ་འགྱུར་བར་

[048A]༄༅། །བྱེད་པ་དང། ནང་གི་རྟེན་འབྲེལ་སྟོབས་སུ་གྱུར་པ་དེའི་དབང་གིས་ཕྱིའི་གནས་ཡུལ་གྱི་མཁའ་འགྲོ་མ་ཐམས་ཅད་དབང་དུ་འདུ་ཞིང་དེ་དག་གིས་ལམ་གྱི་གྲོགས་མཛད་པ་དང། རྒྱུད་བྱིན་གྱིས་རློབས་པར་མཛད་
པ་སོགས་གསང་ཆན་ལམ་གྱི་ཟབ་གནད་མཐར་ཐུག་པ་ཡིན་ལ། དེ་ལྟ་བུའི་ལུས་དཀྱིལ་བསྒོམ་ཚུལ་ནི། དེ་ཡང་བཾ་ཡིག་ལ་ཨེ་བཾ་གཟུགས་སྒྲུབ་ཀྱི་ཚེ། ཨ་ཨཱིཡ་ཨཱུཝ་རཱཨྲ་ལྀལ་ལྔ་གཅིག་ཏུ་འདུས་པ་ལས་བཾ་ཡིག་གྲུབ་པས། བཾ་
ཉིད་ཨ་སྲོག་ཏུ་བྱས་པའི་ཨི་ཨུ་རྀ་ལྀ་རྣམས་གཅིག་ཏུ་འདུས་པའི་དོན་ཡིན་ཞིང། བཾ་དེ་འོད་ཞུ་བྱས་པས་དབྱངས་ཨི་ཨུ་རི་ལི་བཞི་པོ་དོན་གྱི་ཨ་དང་བྲལ་བས་སྲོག་མེད་དུ་སོང་སྟེ། རང་དབང་མེད་པར་གསལ་བྱེད་ཡ་ར་ལ་ཝ་བཞིར་
གནས་འགྱུར་བ། དེ་ལས་ལྷ་གསལ་འདེབས་པ་ཡིན་པས། རང་ལྷར་གསལ་བའི་སྙིང་ཁར་ཆོས་འབྱུང་ཟླ་བ་ས་བོན་སྔགས་འཕྲེང་དང་བཅས་པ་གསལ་བཏབ་ལ། ཡེ་ཤེས་པ་བསྟིམ་པའི་རྐྱེན་གྱིས་བཾ་ཡིག་དེ་ཉིད་གཟི་བརྗིད་ཇ་ཆེར་
གྱུར་ཏེ་ལུས་ཀྱི་ནང་ཐམས་ཅད་གསལ་བར་བྱས། བཾ་དེ་ཉིད་འོད་དུ་ཞུ་བའི་སྲོག་གི་ཡི་གེ་ཨ་ཐུང་ཞིག་གསལ་བཏབ། དེ་དང་དུས་མཉམ་དུ་རླུང་གི་རྩའི་ངོ་བོ་དབྱངས་ཨི་གནས་འགྱུར་བའི་ཡི་གེ་ཡ་ལྗང་གུ་ཞིག་ཨ་ཐུང་དེའི་གཡོན་
དུ་སྤྲོས། མེ་རླུང་གི་རྩའི་ངོ་བོར་དབྱངས་ར་གནས་འགྱུར་བའི་ཡི་གེ་ར་དམར་པོ་ཞིག་ཨ་ཐུང་གི་རྒྱབ་ཏུ་སྤྲོས། ས་རླུང་གི་རྩའི་ངོ་བོ་དབྱངས་ལྀ་གནས་འགྱུར་བའི་གསལ་བྱེད་ལ་སེར་པོ་ཞིག་ཨ་ཐུང་གི་གཡས་སུ་སྤྲོས། ཆུ་རླུང་གི་

[048B] དེ་ནས་སྲོག་གི་ཡི་གེ་ཨ་ཐུང་དང་རྩ་དབུམ་གཅིག་འདུས་ཀྱི་ངོ་བོ་རྣལ་འབྱོར་མ་དམར་མོ་མཐེབ་སོར་གྱི་ཚད་ཙམ་འཇིགས་དུས་ཀྱི་གདན་ལ་བཞུགས་
ཤིང༑ པད་ཉི་མེད་པ་གཞན་རྒྱན་ཆ་ལུགས་སོགས་ཕྱིའི་རྣལ་འབྱོར་མ་དང་འདྲ་བ། ཕྱོགས་ཀྱི་ཡར་ལ་ཝའི་ཡི་གེ་བཞི་ཡོངས་སུ་གྱུར་པ་ལས། ཤར་དུ་ཝ་ལས་རྣལ་འབྱོར་མ་དཀར་མོ། བྱང་དུ་ཡ་ལས་རྣལ་འབྱོར་མ་ལྗང་གུ་
ནུབ་ཏུ་ར་ལས་རྣལ་འབྱོར་མ་དམར་མོ། ལྷོར་ལ་ལས་རྣལ་འབྱོར་མ་སེར་མོ་སྟེ་སྙིང་པོའི་རྣལ་འབྱོར་མ་བཞིའི་ངོ་བོ་ཁ་དོག་ལས་རྒྱ་ཆན་ལུགས་གཙོ་མོ་དང་འདྲ་བ་ཆེ་ཆུང་མཐེབ་སོར་ཕྱེད་པ། དཔའ་བོ་ཉེར་བཞིའི་ངོ་བོའི་ཟླ་གདན་སྟེང་གི་
མཐའ་སྐོར་ཀ་ལི་སོ་གཉིས་ཀྱི་ངོ་བོ་ཨོཾ་གསུམ་མའི་ཡིག་འབྲུ་རྣམས་རྣལ་འབྱོར་མ་དམར་མོ་རྒྱན་ཆ་ལུགས་གོང་འདྲ་སོ་གཉིས་ཞལ་ནང་དུ་གཟིགས་བར་བསྒོམ། དེ་ལྟར་ཉམས་སུ་བླངས་པས་རླུང་སེམས་དབུ་མར་འདུས་ཏེ་རྫོགས་
རིམ་གྱི་ཟབ་གནད་བསྐྱེད་རིམ་དུ་ཆང་བ་ཡིན་ནོ། །དེ་ཡང་འཁོར་ལོ་བདེ་མཆོག་གི་ལྷ་ཐམས་ཅད་ལུས་དཀྱིལ་འདིར་ཚང་ཚུལ་ནི། དབུས་ཀྱི་རྣལ་འབྱོར་མ་དམར་མོ་དེ་ནི་ཡབ་ཧེ་རུ་ཀ་དང་རྡོ་རྗེ་བཙུན་མོ་གཉིས་མེད་ཀྱི་ངོ་བོ། ཕྱོགས་
ཀྱི་རྣལ་འབྱོར་མ་དཀར་སེར་དམར་ལྗང་བཞི་ནི། མཁའ་འགྲོ་མ། ལཱ་མ། དུམ་སྐྱེས་མ། གཟུགས་ཅན་མ་སྟེ་སྙིང་པོའི་རྣལ་འབྱོར་མ་བཞི། མཐའ་སྐོར་ཀྱི་ཨོཾ་གསུམ་མའི་ཡིག་འབྲུ་སོ་གཉིས་ནི། རབ་གཏུམ་མ། གཏུམ་

[049A]༄༅། །མིག་མ། འོད་ལྡན་མ། སྣ་ཆེན་མ། དཔའ་བོའི་བློ་ཅན་མ། མིའུ་ཐུང་མ། ལངྐའི་དབང་ཕྱུག་མ། ཤིང་གྲིབ་མ་སྟེ། ཐུགས་འཁོར་གྱི་དཔའ་མོ། ས་བསྲུང་མ། འཇིགས་བྱེད་མ། རླུང་གི་ཤུགས་ཅན་མ་
ཆང་འཐུང་མ། སྔོ་བསངས་མ། རབ་བཟང་མ། རྟ་སྣ་མ། བྱ་གདོང་མ་སྟེ་གསུང་འཁོར་གྱི་དཔའ་མོ་དང། འཁོར་ལོའི་ཤུགས་ཅན་མ། དུམ་སྐྱེས་མ། ཆང་འཚོང་མ། གོ་ཆ་མ། ཤིན་ཏུ་དཔའ་མོ། སྟོབས་ཆེན་མ། འཁོར་བསྒྱུར་མ་
བརྩོན་འགྲུས་ཆེན་མོ་སྟེ། སྐུ་འཁོར་གྱི་དཔའ་མོ་སྟེ་དཔའ་མོ་ཉེར་བཞི་དང། ཁྭ་གདོང་མ། འུག་གདོང་མ། ཁྱི་གདོང་མ། ཕག་གདོང་མ་སྟེ་སྒོ་མ་བཞི། གཤིན་རྗེ་བསྟན་མ། གཤིན་རྗེ་ཕོ་ཉ་མོ། གཤིན་རྗེ་མ། ཆེ་བ་མ། གཤིན་རྗེ་འཇོམས་མ་
སྟེ་སྒོ་མཚམས་མ་བཞི་རྣམས་ཀྱི་ངོ་བོ་ཡིན་ནོ། །གསུམ་པ་གོ་ཆ་དགོད་པ་ནི། དཔེར་ན་ཤིང་ལྟ་བུ་གཉིས་གཟེར་གྱིས་བསྡམ་སྟེ་མི་འབྲལ་བར་བྱེད་པ་དང་མཚུངས་པར། དམ་ཚིག་པ་དང་ཡེ་ཤེས་ཀྱི་ལྷ་དབྱེར་མེད་དུ་བཅིངས་པའི་
ཕྱིར། རང་དང་ལུས་དཀྱིལ་གྱི་ལྷ་ཐམས་ཅད་ཀྱི་ལྟེ་བ། སྙིང་ཁ། ཁ་སྟེ་ལྕེའི་སྟེང། དབྲལ་བ་སྟེ་སྤྱན་དབུ་མའི་སྟེང། སྤྱི་གཙུག་སྟེ་སྐྲ་མཚམས་ནས་གྱེན་དུ་སོར་བཞིའི་ཐད་ཡན་ལག་དཔུང་མགོ་གཉིས། ལག་པའི་མཁྲིག་མ་
གཉིས། དཔྱི་གཉིས། བོལ་ཚིག་གཉིས་རྣམས་སུ་ཟླ་དཀྱིལ་ཆུང་དུ་རེ་རེ་རྒྱན་བཏགས་པ་ལྟ་བུ་དང། ནང་དུ་སྔགས་འཁོར་གྱི་གདན་ལྟ་བུ་མ་ཡིན་པར། སྐུ་གཟུགས་དང་དབྱེར་མེད་པར་ཆུ་ནང་དུ་ཟླ་བ་ཤར་བ་ལྟ་བུར་གྱེན་

[049B] ཟླ་གདན་དེ་དག་གི་ངོས་སུ་ལྟེ་བར་ཨོཾ་བཾ་དམར་མོ་རྡོ་རྗེ་ཕག་མོའི་ངོ་བོ། སྙིང་ཁར་ཧཾ་ཡོཾ་སྔོན་པོ་གཤིན་རྗ་མའི་ངོ་བོ། ཁར་ཧྲིཾ་མོཾ་དཀར་པོ་རྨོངས་བྱེད་མའི་ངོ་བོ། དཔྲལ་བར་ཧྲིཾ་ཧྲིཾ་སེར་པོ་བསྐྱོད་བྱེད་མའི་ངོ་བོ་
སྤྱི་གཙུག་ཏུ་ཧཱུཾ་ཧཱུཾ་ལྗང་གུ་སྔག་བྱེད་མའི་ངོ་བོ། ཡན་ལག་ཐམས་ཅད་ལ་ཕཊ་ཕཊ་དུད་ཁ་ཙཎྜི་ཀའི་ངོ་བོ་ཡིག་འབྲུ་རྣམས་ཟླ་བའི་ངོས་ལ་རྒྱབ་བསྟན་བྲེང་ཚར་མེ་ལོང་དུ་གཟུགས་བརྙན་ཤར་བ་ལྟར་བསྒོམ། སྨྲས་པ། ཐུན་མོང་དང་ནི་
སྙན་བརྒྱུད་གདམས་པའི་བཅུད། །སྙིང་དབུས་རྩ་ཐིག་རླུང་གསུམ་དཀྱིལ་འཁོར་ལྷ། །ཕྱི་ནང་མཁའ་འགྲོའི་ཚོགས་རྣམས་དབང་བསྡུས་ཀྱི། །བྱིན་རླབས་མི་འབྲལ་གོ་ཆའི་བསྲུང་འདི་མཚར། །ཅེས་པ་ནི་བར་སྐབས་ཀྱི་ཚིགས་སུ་བཅད་
པའོ༑ ༑བཞི་པ་སེམས་འཛིན་གྱི་དམིགས་པ་ནི། སྤྱིའི་སེམས་འཛིན་དང། བྱེ་བྲག་གི་སེམས་འཛིན་གཉིས། དང་པོ་ལ། ང་རྒྱལ་འཛིན་པ་དང། གསལ་སྣང་བསྒོམ་པ་གཉིས་ལས། དང་པོ་ནི། བདག་ཉིད་ཐ་མལ་པ་གཏན་ནས་མ་
ཡིན་གྱི་བཅུ་གསུམ་རྡོ་རྗེ་འཛིན་པའི་གོ་འཕང་མངོན་དུ་མཛད་པའི་རྗེ་བཙུན་རྣལ་འབྱོར་མ་དེ་དངོས་རང་ཡིན་ནོ་སྙམ་དུ་ང་རྒྱལ་ཅི་ནུས་སུ་བསྐྱེད་ཅིང་བསྐྱེད་རིམ་ལ་གསལ་སྣང་ལས་ང་རྒྱལ་གཙོ་ཆེ་བར་གསུངས། གཉིས་པ་ནི། ང་རྒྱལ་དེ་གའི་
དང་ནས། རང་རྣལ་འབྱོར་མ་སྐུ་མདོག་དམར་མོ་ཞལ་གཅིག་ཕྱག་གཉིས་གྲི་ཐོད་འཛིན་པ། འཇིགས་དུས་ཀྱི་གདན་ལ་བརྐྱང་བསྐུམས་ཚུལ་གྱིས་བཞུགས་པ། སྐུ་ལ་རུས་པའི་རྒྱན་ཆ་སྐྱ་ཁྲོ་ལེ་བ། ཡེ་ཤེས་ཀྱི་མེའི་དབུས་

[050A]༄༅། །ན་བཞུགས་པ་འོལ་སྤྱི་ཙམ་ལ་གསལ་སྣང་ཐོན་པར་སེམས་འཛིན། གཉིས་པ་བྱེ་བྲག་གི་སེམས་འཛིན་ལ། རྒྱན་མེད་ལ་སེམས་འཛིན་པ་དང། རྒྱན་ཅན་ལ་སེམས་འཛིན་པ་གཉིས། དང་པོ་ལ། སྤྱན་དབུས་མར་སེམས་
འཛིན་པ་ནི། རང་གི་དཔྲལ་བར་སྤྱན་དབུས་མ། དབུས་ནག་ལ་མཐའ་སྐྱ་བ་སྤྱན་རྩ་དམར་ཤིག་གེ་བ། སྤྱན་གཡོན་པ་གྱེན་ལང་ལྟ་བ། དབུས་སྦོམ་ཞིང་མཇུག་མ་རིང་བུ། དེའི་འགྲམ་དུ་སྨིན་མ་ནག་ཁྱུག་གེ་བ་གསལ་བཏབ་ཅིང་
མི་གསལ་ན་ཁྱད་པར་དེ་དག་ངག་ཏུའང་བརྗོད་ཅིང་གསལ། དེས་ཀྱང་མ་གསལ་ན། དེ་ལྟ་བུ་རི་མོར་བྲིས་ཏེ་མདུན་དུ་བཞག་ལ་ལྟ་བའམ། རང་གི་དཔྲལ་བར་སྦྱར་ལ་མེ་ལོང་སོགས་སུ་བལྟས་ལ་བསྒོམ། དེ་གསལ་ཞིང་བསྟན་པ་ན་
སྤྱན་གཉིས་པོ་ཁྱད་ཆོས་གོང་དང་འདྲ་བ། སྨིན་མཚམས་དབུས་སུ་གཉེར་མའི་རི་མོ་དོད་ཙམ་དང། གཡས་གཡོན་དུ་ཆེ་བ་རེ་ཡོད་པ། དེ་ནས་རིམ་བཞིན། ཤངས་ཀྱི་རྩ་བ་ཕྲ་ཞིང་རྩ་མོ་གཟེངས་མཐོ་བ། ཤངས་བུག་དམར་སེང་
དེ་བ་ཞལ་གྱི་མཆུ་སྒྲོས་ལེགས་ཤིང་མཆུ་བིམ་པ་ལྟར་དམར་བ་དེའི་ནང་ཚེམ་འཕྲེང་བཞི་བཅུ་མུ་ཏིག་གི་འཕྲེང་བ་ལྟར་དཀར་ཞིང་འཐག་བཟང་བ་མཆེ་བ་ཅུང་ཟད་འབུར་བ། ཞལ་ཅུང་ཟད་གདངས་པ་ཧེ་བྱས་པ་ལྟ་བུ་སྙན་ཤལ་རིང་
ཞིང་མཛེས་ལ་སྙེན་ཤོག་རྒྱས་པ། ཕྲག་པ་གཉིས་ཀོང་མོ་མེད་པའི་ཐལ་གོང་རྒྱས་པ། ཕྱག་གཉིས་བྱུ་རུའི་ལྕུག་ཕྲན་ལྟ་བྱིན་གྱིས་ཕྲ་ཞིང་མཛེས་པ། ནུ་འབུར་རབ་ཏུ་རྒྱས་ཤིང་མཐོང་བས་བདེ་བ་བསྐྱེད་པ། སྐུ་སྐེད་ཕྲ་ལ་

[050B] བརླ་སོགས་སྐུ་སྨད་ཀྱི་ཤ་ཆེས་ཆེར་རྒྱས་པ། ཆུ་འཛིན་སྣུམ་ཞིང་སྟུག་པ། ཕྱག་ཞབས་ཀྱི་མཐིལ་པདྨའི་འདབ་མ་ལྟར་འཇམ་ཞིང་མཉེན་པ། སོར་མོ་རྣམས་དྲ་བས་འབྲེལ་ཞིང་མཐིལ་བཞིར་འཁོར་ལོའི་རི་མོ་བཀྲ་བ། ཞབས་མཐིལ་
མཉམ་ཞིང་ལོང་བུ་མི་མངོན་པ། དབུ་སྐྲ་གནག་སྣུམ་ཉག་མ་རེ་རེ་ནས་སིལ་བུར་གྲོལ་བས་སྐུ་སྐེད་ཡན་ཆད་ཁེབས་པ་རྣམས་རིམ་བཞིན་གསལ་སྣང་བརྟན་པོ་མ་བྱུང་བར་དུ་སེམས་འཛིན། གཉིས་པ་ལ། སྤྱི་བོར་རུས་པའི་འཁོར་ལོ་
རྩིབས་སོ་གཉིས་པ་དཀར་པོ། ལྟེ་བར་རིགས་བདག་རྣམ་སྣང། རིགས་ལྔའི་དབུ་རྒྱན་དང་སྐྲ་འཆིང། མགུལ་རྒྱན་ཕྱག་ཞབས་ཀྱི་གདུ་བུ་སྐ་རགས་འོག་པགས་དོ་ཤལ། ཕྱག་མཚན་གྲི་གུག་ཐོད་ཁྲག་ཁ་ཊླཾ་ག་འཇིགས་དུས་ཀྱི་གདན་
མེ་རི་རྣམས་གོང་དུ་བཤད་པ་ལྟར་སོ་སོར་གསལ་སྣང་བརྟན་པར་སེམས་འཛིན། དེ་ལྟར་ལུས་དཀྱིལ་རྣམས་ལའང་སེམས་འཛིན་གཏོང། དེ་དག་གི་སྐབས་སུ་གསལ་ན་གསལ་ཏེ་འཕྲོ་བཅད། མི་གསལ་ན་མི་གསལ་ཏེ་འཕྲོ་
བཅད་པ་ནི་བསྒོམ་གྱི་དུག་གམ། རྣམ་རྟོག་གི་དུག་དབྱུང་བ་ཞེས་ཟེར། རེས་རྒྱན་ཅན། རེས་རྒྱན་མེད། རེས་རིགས་བདག་ནས་པད་གདན་པར། རེས་དེ་ལས་ལྡོག་པ། རེས་ཕྱིའི་མེ་རི་ནས་ནང་དུ་དེ་ལས་གོ་ལྡོག་རེས་ཕྱིའི་
རྣལ་འབྱོར་མ་ཡུངས་འབྲུ་ཙམ་གྱི་ནང་དུ་ལུས་དཀྱིལ་ཀྱི་ལྷ་ཚོགས་རི་ཙམ་བསྒོམ་པ། དཔེར་ན་ཁབ་མིག་ནང་ནས་རི་མཐོང་བ་ལྟར་བུར་བསྒོམ། རེས་ཕྱིའི་རྣལ་འབྱོར་མ་རི་ཙམ་གྱི་ནང་དུ། ལུས་དཀྱིལ་ཡུངས་འབྲུར་ཙམ་བསྒོམ་སྟེ་
[051A]༄༅། །དམིགས་པའི་རྩལ་སྣ་ཚོགས་སྦྱོང། རེས་རང་རྣལ་འབྱོར་མར་གསལ་བ་དང། ལུས་དཀྱིལ་གྱི་ལྷ་ཚོགས་བཅས་རྒྱ་ཆེ་བ་ཇེ་ཆེ་ཇེ་ཆེས་ནམ་མཁའི་ཁྱོན་གང་བར་བསམས་ལ་སེམས་འཛིན། རེས་འགའ་རང་རྣལ་
འབྱོར་མ་དང་ལུས་དཀྱིལ་བཅས་ཇེ་ཆུང་ཇེ་ཆུང་དུ་སོང་བར་བསམ་ལ། ཕྱིའི་རྣལ་འབྱོར་མ་མཐེབ་སོར་ཙམ་དང་ལུས་དཀྱིལ་རྣམས་སྤུས་བྲིས་པ་ལྟ་བུར་བསྒོམ་པ་སྟེ་ཕྲ་བ་ལ་སེམས་འཛིན། དེ་དག་ཐམས་ཅད་ཀྱང་རྒྱན་ཅན་
རྒྱན་མེད། ཕྱི་ནང་གི་ལྷ་སོ་སོར་དམིགས་ཏེ་གསོལ་འདེབས། སེམས་འཛིན་གང་གཏོང་ཀྱང་གནས་ཆ་བརྟན་པོ་ཡོངས་སུ་རེ་བས་རྒྱུན་ཐུང་ན་རྣམ་རྟོག་གཞན་གྱིས་བར་གཅོད་ཅིང། དེ་འདྲ་ཡང་ཡང་བྱུང་ཚེ་རྗེས་སུ་དམིགས་
པ་ནམ་གཏད་རེས་ཀྱིས་རྣམ་རྟོག་གི་བར་དུ་གཅོད་པའི་ལང་ཤོར་དུ་འགྲོ་ཞིང་གསལ་པོ་མ་བྱུང་ཀྱང་གསལ་ལ་རེས་ཡུན་བསྐྱང་ན། ཤེས་པ་འཐོམ་པོ་དེ་ཁར་རྒྱ་འབྱམས་སུ་འགྲོ་བས། མྱུར་དུ་རང་དབང་བའི་ཚུལ་
གྱིས་འཕྲོ་བཅད་དེ། དེ་ལ་ཆེད་དུ་མི་བསམ་པར་རང་སོ་འཛིན་ཞིང་མ་གཡེང་ཙམ་གྱིས་རང་བབས་སུ་ངལ་བསོ། ཡང་རྩེ་གཅིག་ཏུ་རིག་པ་བསྒྲིམས་ནས་རིག་པ་གསལ་བ་དང། སྔར་ལྟར་རང་བབས་སུ་གློད་ལ་བསྒོམ་
པ་རེས་འཇོག་ཏུ་གོམས་པར་བྱེད། གང་ལྟར་ཐོག་མར་ཡིད་དམིགས་རླུང་གསུམ་ཧྲིལ་གྱིས་བསྒྲིལ་ལ་དམིགས་པ་གཏད། བར་དུ་ཤེས་པ་ཁོངས་ལྷོད་ཀྱིས་ཅུང་ཟད་མཉམ་པར་བཞག་དེ་ལྟར་བྱས་པས་གསལ་ཆ་དང་

[051B] དམིགས་པ་ལ་བརྟན་པ་ཐོབ་པའི་རྟགས་ལ། སྣང་ཕྱོགས་ཀྱི་ངོ་བོ་ཉིད། སྟོང་ཕྱོགས་ཀྱི་ངོ་བོ་ཉིད། ཟུང་འཇུག་གི་ངོ་བོ་ཉིད་གསུམ་དུ་ཡོད་པ་ལས། དང་པོ་ནི། དཔེར་ན་སྤྱན་དབུས་
མ་ལྟ་བུར་སེམས་བཟུང་བས་ཇི་ལྟར་བསྒོམས་པའི་སྤྱན་དེ་ལྟ་བུ་རང་གི་དཔྲལ་བར་མིག་གིས་མཐོང་རྒྱུ་དང། ལག་པས་རེག་ཏུ་ཡོད་དམ་སྙམ་པ་ལྟ་བུ་དང། ཡང་ན་དཔྲལ་བ་ན་ལྷང་ལྷང་བ། ཟ་བ་སྤྲིད་པ་སོགས་འབྱུང། གཉིས་པ་ནི། བསྒོམ་
པའི་སྤྱན་མི་གསལ་ཀྱང་མཐར་ཀུན་རྟོག་རགས་པ་ཐམས་ཅད་ཆེད་དུ་བཀག་པ་མ་ཡིན་པར་རང་འགགས་སུ་སོང་ནས་རང་མེད་པ་ལྟ་བུར་སྣང་བ་སྟོང་ཆམ་མེར་གནས་པ་འབྱུང་སྟེ། དེ་ནི་སྟོང་ཉིད་རྟོགས་པའི་ལྟ་བར་མི་འགྲོ་ཡང། དེ་ལ་བརྟེན་ནས་
རིམ་བཞིན་བསྒོམ་པས་རྣམ་པར་མི་རྟོག་པའི་སྟོང་ཉིད་རྟོགས་པར་འགྱུར། གསུམ་པ་ནི། དམིགས་པ་འཛིན་པའི་ཚེ་གློ་བུར་དུ་སྨིག་རྒྱུ་དང་དུ་བ་ལྟ་བུ་དང་མེ་ཁྱེར་ལྟ་བུ་དང། ནམ་མཁའ་ནས་རེ་ཁྭ་ནག་པོ་ཐུར་དུ་བརྐྱངས་པ་ལྟ་བུ་
སྒྲ་གཅན་གྱི་ལུས་ཤིན་ཏུ་འཇིགས་པའི་ཕྱེད་སོགས་འོད་གསལ་གྱི་རྟགས་རྣམས་རིམ་བཞིན་འཆར་བར་འགྱུར་རོ། །སྨྲས་པ། ཐ་མལ་ཞེན་བྲལ་འབྲས་དུས་རྗེ་བཙུན་མ། །ཡིན་པར་ངེས་རྙེད་ང་རྒྱལ་སེམས་འཛིན་གྱིས། །
མཐར་ཕྱིན་སྣང་སྟོང་ཟུང་འཇུག་འོད་གསལ་གྱི། །ཉམས་སྣང་མ་ལུས་སྐལ་བཟང་དེང་འདིར་ཤར། །ཅེས་པ་བར་སྐབས་ཀྱི་ཚིགས་སུ་བཅད་པའོ། །ལྔ་པ་བཟླས་པ་ལ། ངག་བཟླས་དང། ཡིད་བཟླས་གཉིས་ལས་

[052A]༄༅། །དང་པོ་ནི། སྔགས་བཟླ་བའི་དགོས་པ། འཕྲེང་བའི་དེ་ཉིད་འཕྲེང་ཆོག་བཟླ་ཚུལ་དངོས་དང་བཞི། དང་པོ་ནི། གནད་དང་ལྡན་པས་གསང་སྔགས་ཟབ་མོའི་བཟླས་བརྗོད་བྱས་པའི་མཐུས་ལྷའི་ཐུགས་བརྒྱུད་
རང་དབང་མེད་པར་བསྐུལ་ནས་དངོས་གྲུབ་མྱུར་དུ་སྟེར་བར་བྱེད་པའོ། །གཉིས་པ་ནི། ལས་སོ་སོའི་འཕྲེང་བ་མི་འདྲ་བ་བཤད་པ་སོགས་མང་ཡང། སྐབས་འདིར་རྒྱུད་དང་བླ་མའི་དགོངས་དོན། མི་ཐོད་གསར་པའི་འཕྲེང་བ་གཞན་
གྱིས་ལོངས་མ་སྤྱད་པ། གྲངས་བརྒྱ་དང་བཅུ་གཅིག་བྱས་པས་གཞི་བསྙེན་འབུམ་ཕྲག་བཞིའི་ཁ་སྐོང་བཞི་ཁྲི་བཞི་སྟོང་བརྒྱ་ཕྲག་རེ་དགོས་པའི་བཞི་བརྒྱ་ཙམ་མ་གཏོགས་ཞར་ལ་འགྲོ་བའི་དགོས་པ་ཡོད། འཕྲེང་ཐག་གྲོང་པའི་
ཆོས་ཀྱིས་མ་གོས་པའི་བུ་མོས་བཀལ་བའི་རས་བལ་སོགས་ཀྱི་སྲད་བུ་དགུ་བསྒྲིལ་དུ་བྱས་པས་སྤྲུལ་སྐུ་དང་ཉེ་སྲས་བརྒྱད་མཚོན་པ། མདུད་འཛིན་དང་ཁ་འཇོག་ཀྱིས་ཆོས་སྐུ་དང་ལོངས་སྐུ་མཚོན་པ་འདུ་བྱ། གསུམ་པ་
ནི༑ འཕྲེང་བ་ལག་པ་གཡོན་པར་བཞག་ལ་གཡས་པས་འགབ། ཨ་མྲྀ་ཏས་བསངས། སྭ་བྷ་ཝ་ས་སྦྱངས། སྟོང་པའི་ངང་ལས་རང་གི་ལག་གཡོན་པཾ་ལས་པདྨ་དམར་པོ་འདབ་མ་ལྔ་པའི་ལྟེ་བར་ཨཱ་ལས་ཟླ་བའི་སྟེང་དུ་
ཨཱ་ཡིག་དཀར་པོའི་མཐར་ཨཱ་ལི་དཀར་པོའི་འཕྲེང་བ་གཡོན་བསྐོར་དང། ལག་པ་གཡས་པ་ཧཱུཾ་ལས་རྡོ་རྗེ་སྔོན་པོའི་ལྟེ་བར་མཱ་ལས་ཉི་མའི་དཀྱིལ་འཁོར་གྱི་སྟེང་དུ། ཧཱུཾ་ཡིག་དམར་པོའི་མཐར་ཀཱ་ལི་དམར་པོ་གཡོན་བསྐོར་

[052B] འཕྲེང་བའི་སྟེང་དུ་ཡུམ་དཀར་པོ། ཧཱུཾ་སྔོན་པོ། ཨཱ་དམར་པོ། ཨོཾ་དཀར་པོ་རྣམས་བརྩེགས་མར་གནས་པར་བསམ། སྐད་ཅིག་གིས་འཕྲེང་ཐག་ཧཱུཾ་ལས་རྡོ་རྗེ་སེམས་དཔའ་ཉེ་བའི་སྲས་བརྒྱད་དང། འཕྲེང་རྡོག་
རྣམས་ཨཱ་ལས་དགྲ་བཅོམ་པ། མདུད་འཛིན་འོག་མ་ཨོཾ་ལས་གཟུགས་ཀྱི་སྐུ། སྟེང་མ་ཆོས་ཀྱི་སྐུ་རྣམས་ཀྱི་ངོ་བོར་གྱུར་པར་བསམ་ལ། ཨོཾ་བཱ་དེ་པཱ་དེ་མཧཱ་ཛྙཱ་ནམ་སརྦ་བུདྡྷ་མ་ཡཾ་བྷ་ཁེ་ཏ་ཧཱུཾ་ཧཱུཾ་ཧཱུཾ་ཧོ་ཧོ་ཨྲྷ་ཁཾ་སཱཧཱ། ཞེས་བརྒྱ་རྩ་
བཟླས། རང་གི་ཐུགས་ཀའི་བ་ཡིག་ལས་འོད་ཟེར་འཕྲོས་པས་སངས་རྒྱས་ཐམས་ཅད་ཀྱི་གསུང་གི་བྱིན་རླབས་ཐམས་ཅད་ཨཱ་ལི་ཀཱ་ལིའི་རྣམ་པར་སྤྱན་དྲངས་ཏེ་འཕྲེང་བ་ལ་ཐིམ། ལག་པ་གཉིས་ཐབས་ཤེས་ཀྱི་རྣམ་པར་སྦྱོར་ཞིང་
བསྲུབས་པས་ཡི་གེ་རྣམས་ལས་ཀྱང་བདུད་རྩིའི་རྒྱུན་འབབ་པ་འཕྲེང་བར་ཐིམ་པར་མོས་ལ་སྔགས་ཀྱིས་ཧས་བཏབ། ཡང་ན་འཕྲེང་བ་ཡབ་ཀ་ལྟར་པདྨ་གར་དབང་དུ་བསྐྱེད་ལ་བྱིན་གྱིས་བརླབས། རྒྱུན་པར་ཨོཾ་གསུམ་མ་ལན་
གསུམ་མམ། ཨོཾ་རུ་ཙི་ར་མ་ཎི་པྲ་ཝརྟ་ཡེ་ཧཱུཾ་ཕཊ། ཞེས་ལན་བདུན་གྱིས་བྱིན་གྱིས་བརླབས། བགྲང་ཚུལ་ནི་ལྷ་དབང་དུ་བསྡུ་བའི་གནད་ཀྱིས། ལག་པ་གཡོན་པའི་གུང་མོའི་སྟེང་དུ་འཕྲེང་བ་བཞག་པ། མཐེ་བོང་ལྕགས་
ཀྱུའི་ཚུལ་གྱིས་དངོས་གྲུབ་མྱུར་དུ་འགུག་པའི་བསམ་པས་ལྟེ་བའི་ཐད་བགྲང་ལ། གཡས་མཉམ་གཞག་གི་འཕྲེང་བ་ལ་བརྟེན་པའི་རྣམ་པ་བྱའོ། །བཞི་པ་བཀོད་པའི་བཟླས་པ་སྤྲོ་བསྡུའི་བཟླས་པ་དང་གཉིས་ལས། དང་པོ་ལ་

[053A]༄༅། །རང་གི་སྙིང་ཁའི་ལུས་དཀྱིལ་གྱི་གཙོ་མོའི་ཐུགས་ཀར་ཆོས་འབྱུང་ཟླ་བ་བ་ཡིག་སྔགས་ཀྱི་འཕྲེང་བ་བཅས་ལེགས་པར་གསལ་བཏབ་ཅིང་ཡིག་འབྲུ་རྣམས་ལ་རིམ་པས་སེམས་གཏད་ནས་ཀློག་པའི་
ཚུལ་དུ་སྔགས་བཟླའོ། །གཉིས་པ་ལ། གཞན་དོན་ཡིད་བྱེད་དང། བདག་དོན་ཡིད་བྱེད་ཀྱི་དམིགས་པ་གཉིས། དང་པོ་ནི། ལུས་དཀྱིལ་གྱི་གཙོ་མོའི་ཐུགས་ཀའི་ས་བོན་སྔགས་འཕྲེང་ལས་འོད་ཟེར་དམར་པོ་དཔག་ཏུ་མེད་པ་
འཕྲོས། ལུས་དཀྱིལ་གྱི་གཙོ་མོའི་སྐུའི་ནང་ཐམས་ཅད་གསལ་བར་བྱས། ཕྱིར་འཕྲོས་ལུས་དཀྱིལ་གྱི་རྣལ་འབྱོར་མ་བཞི་དང་དཔའ་བོ་ཉེར་བཞི་རྣམས་ཀྱི་སྐུའི་ནང་ཐམས་ཅད་གསལ་བར་བྱས། ཕྱིར་འཕྲོས་རང་ཕྱིའི་རྣལ་
འབྱོར་མའི་སྐུའི་ནང་ཐམས་ཅད་འོད་ཀྱི་སྣང་བས་གསལ། རང་ལུས་ལས་ཀྱང་ཕྱིར་ཐོན་ཕྱོགས་བཅུར་འཕྲོས་ཤིང་རིགས་དྲུག་བར་དོ་དང་བཅས་པའི་སེམས་ཅན་ཐམས་ཅད་ལ་ཕོག་པས་དེ་རྣམས་ཀྱི་རྒྱུད་ཀྱི་སྒྲིབ་པ་
བག་ཆགས་དང་བཅས་པ་ཐམས་ཅད་གཏན་མེད་དུ་སྦྱངས་ཏེ། ཐམས་ཅད་རྡོ་རྗེ་རྣལ་འབྱོར་མའི་སྐུར་ལམ་གྱིས་གྱུར་པ་དེ་ཐམས་ཅད་ཀྱི་ཞལ་ནས་ཀྱང་བུང་བ་ཚང་ཞུགས་ཀྱི་ཚུལ་དུ་སྔགས་སྒྲ་དིར་རི་རི་སྒྲོགས་པར་བསམ་
ལ་སྔགས་བཟླའོ། །གཉིས་པ་ནི། ཡང་རང་གི་སྙིང་ཁའི་ལུས་དཀྱིལ་གཙོ་མོའི་ཐུགས་དཀའི་ས་བོན་སྔགས་འཕྲེང་དང་བཅས་པ་ལས་འོད་དམར་པོ་དཔག་མེད་བུན་ལོང་ངེ་བ་འཕྲོས། ལུས་ཀྱི་ནང་ཐམས་ཅད་གང། ཕྱིར་

[053B] ཕྱོགས་བཅུའི་རྒྱལ་བ་སྲས་དང་བཅས་པ་ཀུན་ཏུ་བཟང་པོའི་མཆོད་སྤྲིན་གྱིས་ལེགས་པར་མཆོད་ཅིང་མཉེས་པར་བྱས། དེ་རྣམས་ཀྱི་སྐུ་གསུང་
ཐུགས་ཀྱི་བྱིན་རླབས་མཁའ་སྤྱོད་ཀྱི་དངོས་གྲུབ་ཐམས་ཅད་འོད་དམར་པོའི་རྣམ་པར་ཚུར་བསྡུས། སྙིང་ཁའི་ལུས་དཀྱིལ་གཙོ་མོའི་ཐུགས་ཀའི་བ་ཡིག་ལ་ཐིམ་པས་རྒྱུད་བྱིན་གྱིས་བརླབས་པར་བསམ་ལ། བཟླས་བྱའི་སྔགས་ཀྱང་ཇོ་
བོ་ནཱ་རོ་ཏ་པའི་རྒྱ་གཞུང་དུ་མི་གསལ་བ་རྣམས། བརྒྱུད་ལྡན་དམ་པའི་མན་ངག་བཞིན་རྒྱལ་པོ་ཆེན་པོ་ཨིཎྟྲ་བཧོ་དྷཱིས་བཀྲལ་བའི་ཕག་མོ་ཞལ་གཉིས་མའི་གཞུང་ལས་ཁ་འགེང་མཛད་པའི་ཨོཾ་གསུམ་མ་ཉིད་བཟླ་ཞིང། བཟླ་ཚུལ་
ཀྱང༑ སྒྲ་ཧ་ཅང་ཆེ་ཆུང། ཧ་ཅང་མྱུར་བུ་ལ་སོགས་བཟླས་པའི་སྐྱོན་བརྒྱད་བྲལ་བར། ཡིད་གཞན་དུ་གཏན་ནས་མ་གཡེངས་པས་རང་གི་ཕྲག་གོང་དུ་ཐོས་ཙམ་དུ་དམ་བཅས་པའི་སྔགས་གྲངས་ཉུང་མཐར་བྱས་པ་བཟླ། ལས་དང་
པོ་པར་ལམ་གཞན་གང་ལས་ཀྱང་ངག་བཟླས་ཉིད་གཙོ་ཆེ་ཞིང། སེམས་གཞན་དུ་གཡེང་བའི་རྒྱ་འབྱམས་ཀྱི་ངང་ནས་གྲངས་ཇི་ལྟར་མང་པོ་སོང་ཡང་འབྲས་བུ་གཏན་ནས་མི་འབྱིན་ནོ། །གཉིས་པ། འགོག་བཟླས་སམ། ཡིད་
བཟླས་ནི། རྡོ་རྗེ་སྐྱིལ་ཀྲུང་བསམ་གཏན་གྱི་ལུས་གནད་དྲང་པོའི་ངང་ནས། ཐོག་མར་རླུང་རོ་དགུ་ཕྲུགས་སུ་བསལ། དེ་ནས་རྩ་གསུམ་གསལ་བཏབ་པ་མན་ངག་ལྟར་བྱས་ལ། མིག་གཡོན་དུ་ལྟ་སྟང་དང་བཅས་སྣ་བུག་

[054A]༄༅། །གཡོན་ནས་རླུང་ཐོག་མཐའ་གཉིས་དལ་ལ་བར་པ་ཤུགས་དྲག་པ་ཞིག་སངས་ཀྱིས་བུས་ལ། རང་རྒྱུད་ཀྱི་འདོད་ཆགས་ཀྱི་རྟོག་པ་ཐམས་ཅད་དམར་ལ་མོག་པའི་རྣམ་པར་རྐྱང་མའི་ལམ་ནས་རླུང་དང་འགྲོགས་
ནས་ཕྱིར་ཐོན་ཏེ། དང་པོར་འདོམ་གང་ཙམ་དེ་ནས་ཁང་པ་སོགས་ཀྱི་ཕྱི་རོལ་ཙམ། དེ་ནས་ཇེ་རིང་ཇེ་རིང་དུ་སྟོང་གསུམ་འཇིག་རྟེན་གྱི་ཁམས་མང་བརྒལ་ནས་སོང་སྟེ། མཐར་དུད་སྤྲིན་ལྟར་རང་ཡལ་དུ་སོང་བར་བསམ་ལ་རླུང་ཕྱི་
རོལ་དུ་རྒྱང་རིང་དུ་འཛིན། རླུང་རོ་རྫོགས་པར་ཐོན་པའི་རྟགས་སྙིང་ན་ཁམ་ཁམ་པ་འབྱུང། ཡང་གཡོན་ནས་དལ་བུས་ནང་དུ་རྡུབས་ལ་སྣ་བུག་གཡས་ནས་གང་ལྟར་ཕྱིར་འབུད་ཅིང་རོ་མའི་ལམ་ནས་ཞེ་སྡང་གི་རྟོག་པ་རྣམས་ནག་
ལ་མོག་པའི་རྣམ་པར་སྦྱངས་པའི་དམིགས་པ་གོང་ལྟར་དང། ཡང་སྣ་གཉིས་ནས་དལ་བུས་ནང་དུ་རྡུབས་ལ། སྣ་བུག་གཉིས་ཀ་ནས་གོང་ལྟར་ཕྱིར་འབུད་ལ། དབུ་མའི་ནང་ནས་གཏི་མུག་གི་རྟོག་པ་ཐམས་ཅད་དཀར་ལ་
མོག་པའི་རྣམ་པར་སྦྱངས་པའི་དམིགས་པ་གོང་ལྟར་བྱ། སླར་ཡང་དེ་འདྲ་ལན་གཉིས་བྱེད་པ་ནི་རླུང་རོ་དགུ་ཕྲུགས་སུ་གསལ་བ་ཡིན། དེ་ཡང་རླུང་བུམ་ཅན་མང་དུ་འཛིན་ན་རླུང་རོ་དགུ་ཕྲུགས་སུ་གསལ་ཞིང། ལན་གཅིག་
གཉིས་ལས་མི་འཛིན་ན་རླུང་རོ་ལན་གསུམ་བསལ་བས་ཆོག་དེ་ནས་དངོས་ལ་འོག་སྒོ་འབྱེད་འཛུམ་དང་བཅས། འོག་རླུང་སྙན་གསན་འབེབས་པའི་ཚུལ་གྱིས་གྱེན་དུ་ལྟེ་འོག་ཙམ་དུ་ཕྱེད་འཐེན་ཙམ་བྱས། སྟེང་རླུང་ས་ལེན་

[054B] ལུས་བྱིངས་དྲང་པོའི་ཐོག་ས་ནས་དངོས་པོ་ཞིག་ཡར་འདེགས་པ་ལྟ་བུར་མགོ་བོ་སྒུར་ཙམ་ཐོག་སྟེང་རླུང་སྣ་བུག་གཉིས་ནས་འཇམ་པོར་དལ་བུས་རྡུབས་ལ། རླུང་དེ་འདེད་བྱེད་ཀྱི་རྣམ་པར་མཆིལ་མ་སྒྲ་མེད་ཞིག་མིད་
སྒྲ་བཅས་སུ་མིད་པ་ཕོ་བའི་དྲོད་ལ་གནོད་པས་སྤངས། དམིགས་པ་སྟེང་རླུང་མཆིལ་མ་བཅས་པ་སྙིང་ཁར་སླེབས་པ་དང་མཉམ་དུ་ལུས་དཀྱིལ་ཆོས་འབྱུང་ཟླ་དཀྱིལ་རྣལ་འབྱོར་མ་རྣམས་དང་བཅས་པ་མར་ཕུལ་ཏེ་ལྟེ་བར་ཕབ། དེ་ཡང་
ཚས་འབྱུང་ཕྱི་མའི་རྩ་བ་ཕྲ་བ་གསང་གནས་སུ་ཐུག་ཅིང། གདེང་ཁ་ཆེ་བ་ལྟེ་བར་སླེབས་པར་བསམ་ཞིང། ལུས་ཚུག་བཅིངས་དྲགས་པ་མ་ཡིན་པར་རང་བབས་སུ་ལྷོད། དེ་མ་ཐག་ལྟེ་བའི་ལུས་དཀྱིལ་དེའི་རྣལ་འབྱོར་མ་བཞི་
དབུས་ཀྱི་གཙོ་མོར་འདུས་ཤིང། གཙོ་མོ་ཡང་སྐད་ཅིག་གིས་བ་ཡིག་ཏུ་གནས་གྱུར། མཐའ་སྐོར་གྱི་རྣལ་འབྱོར་མ་སོ་གཉིས་སྐད་ཅིག་གིས་ཨོཾ་གསུམ་མའི་སྔགས་འཕྲེང་དུ་གྱུར་པར་བསམ་ལ། སྟེང་རླུང་ལྟེ་འོག་
ཙམ་དུ་ཆིར་གྱིས་མནན་ཅིང་འོག་རླུང་རྫོགས་པར་འཐེན་ནས་སྲོག་ཐུར་བསྲེས་ལ་འཇམ་རླུང་བུམ་ཅན་བཟུང་བཞིན་དུ། རང་སེམས་བ་ཡི་ག་ལ་ཞུགས་པ་བཞིན། མཐའི་སྔགས་འཕྲེང་གཡོན་སྐོར་དུ་ཀློག་པའི་ཚུལ་དུ་
སོ་དང་མཆུ་མིང་གུལ་བར་ཡིད་ཀྱིས་བཟླས་པ་ལྔ་འམ་བདུན་ནམ་གསུམ་སོགས་གང་ནུས་བྱ། རླུང་འབྱོངས་པའི་ཚད་བུམ་ཅན་བཟུང་བཞིན་དུ་ཡིད་བཟླས་སུམ་ཅུ་ཙམ་ཐུབ་པ་ཡིན་གསུངས། དེ་ནས་རླུང་འཛིན་མི་ཐུབ་

[055A]༄༅། །པ་འདྲ་ན་བཙན་ཐབས་སུ་མི་བཟུང་བར་འོག་རླུང་འཐེན་ནེ་བའི་ངང་ནས། སྣ་སྒོའི་སྤུ་མི་འགུལ་བའི་ཚོད་ཀྱིས་དལ་བུས་རང་བགྲོས་སུ་ནར་གྱིས་བཏང། ཅུང་ཟད་ངལ་གསོས་ལ་ཡང་འཛིན་ཅིང་ཡིད་བཟླས་
བྱ༑ འདིས་མཚོན་རླུང་སྦྱོར་རིགས་ཀྱི་དམིགས་པ་མ་ཡེངས་པའི་བརྟན་པོ་མེད་པར་དྲན་རྟོག་སྣ་ཚོགས་སུ་འཕྲོར་འཇུག་པས་ཁམས་འདུས་སུ་གེགས་བསྐྱེད་པར་གསུངས། ཡིད་བཟླས་ཞེས་པ་འདི་མཚན་བཅས་ཀྱི་རྫོགས་རིམ་ཡིན་
པས་ན། འདི་ལ་བརྟེན་ནས་དུ་བ་ལ་སོགས་པའི་རྟགས་དང། འཕར་གཡོ་ཞེས་རྩ་མདུད་གྲོལ་བའི་རྟགས་ལུས་ལ་ཚུག་མི་ཐུབ་པའི་བདེ་དྲོད་སོགས་འབྱུང་བ་ཡིན་ནོ། །སྨྲས་པ། དངོས་གྲུབ་མྱུར་སྩོལ་ངག་དང་མཚན་བཅས་
ཀྱི༑ །ལྷོད་དང་སྤྲོ་བསྡུས་རང་དང་གཞན་གྱི་དོན། །རང་བཞིན་ལྷུན་གྲུབ་བཟླས་པའི་རྣལ་འབྱོར་ལ། །བརྟེན་ནས་སྒྲ་གྲགས་སྔགས་སུ་ཤར་ལ་སྤྲོ། །ཞེས་པ་ནི་བར་སྐབས་ཀྱི་ཚིགས་སུ་བཅད་པའོ། །དྲུག་པ་ཞར་བྱུང་རྫོགས་
རིམ་གཉིས་ལས། རྫོགས་རིམ་དང་པོ་ལའང་དངོས་དང་ཡན་ལག་གཉིས་ལས། དང་པོ་ནི། རླུང་བུམ་པ་ཅན་སྔར་ལྟར་བཟུང་ཐུབ་ན་དང། མ་ཐུབ་ཀྱང་འགལ་བ་མེད་ཅིང། རང་ལྷར་གསལ་བའི་ལྟེ་བའི་ཆོས་འབྱུང་གི་
མདུན་རྒྱབ་གཉིས་སྤངས་པའི་གྲ་བཞིར་དགའ་བ་འཁྱིལ་བ་དམར་པོ་མཐོང་བ་ཙམ་གྱིས་བདེ་བ་བསྐྱེད་ནུས་པ་ཞིག་གཡོན་སྐོར་དུ་ཤུགས་དྲག་ཏུ་འཁོར་བར་བསམ། དེས་བདེ་ཆེན་ལྷན་ཅིག་སྐྱེས་པའི་ཡེ་ཤེས་སྐྱེ་བར་བྱེད་

[055B] རྟོག་པ་རག་པ་འགགས་ནས་
སེམས་བྱིངས་པོར་སོང་ན་དགའ་འཁྱིལ་དེ་ཉིད་བ་ལ་བསྡུས་ཏེ་རིག་པ་ངར་ཕྱུང། བྷ་ག་པདྨ་ཁ་ཕྱེ་བ་ལྟ་བུའི་ནང་དུ་དགའ་འཁྱིལ་དམར་པོ་ནས་འབྲུ་ཙམ་མཚལ་གྱིས་བྲིས་པ་ལྟ་བུ་དྲོད་ཀྱི་རང་བཞིན་ཅན་གཡོན་དུ་ཤུགས་དྲག་
འཁོར་བར་བསྒོམ་པས་བདེ་བ་བསྐྱེད་པར་བྱེད། བདེ་བ་ཧ་ཅང་ཆེ་བའི་འཛག་གེགས་བྱུང་ན། དགའ་འཁྱིལ་དེ་ཉིད་བ་ལ་ཐིམ་པར་བསམ། དེ་ཡང་ཆོས་འབྱུང་ཟུར་གསུམ་པས་ཤེས་རབ་མའི་པདྨ་དང། སྟེང་གི་དགའ་འཁྱིལ་བཞི་དང་དེ་རེ་རེར་ཡང་
འཁྱིལ་ཆུང་བཞི་རེ་ཡོད་པས། ཀུན་ལྟ་བུའི་བྱང་ཆུབ་ཀྱི་སེམས་ལས་བྱུང་བའི་དགའ་བཞིའི་ཡེ་ཤེས་བཅུ་དྲུག་མཚོན་པར་བྱེད་དོ། །གཉིས་པ་ཞར་བྱུང་རྫོགས་རིམ་ནི། རླུང་བུམ་ཅན་འཛིན་པའམ་མ་བཟུང་ཀྱང་རུང་ལ། རང་རྣལ་
འབྱོར་མར་གསལ་བའི་སྐུ་སྣང་སྟོང་གཉིས་སུ་མེད་པ། དར་དམར་གྱི་གུར་ཕུབ་པ་ལྟ་བུའི་དམར་སང་ངེ་བའི་དབུས་དྲང་པོར། ཆོས་འབྱུང་ཟླ་བ་སྔགས་འཕྲེང་དང་བཅས་པའི་ངོ་བོ་ཙ་དབུ་མ་གྲོ་སོག་ཙམ་ཁ་དོག་
དམར་གསལ་ལམ་ཁྱད་ཆོས་བཞི་ལྡན་གང་རིགས་མར་སྣེ་གསང་གནས་སུ་སླེབས་ཤིང། ཡར་སྣེ་ཚངས་བུག་ན་སྦ་གུག་པ་ལྟར་མར་གུག་སྟེ་སྨིན་མཚམས་སུ་བུག་པ་ཧ་རེ་ཡོད་པར་བསམ། དབུ་མའི་མས་
[056A]༄༅། །སྣེར་དགའ་འཁྱིལ་མཚལ་ཅོག་ལ་མས་བྲིས་པ་ལྟ་བུའི་དམར་པོ་ནས་འབྲུ་ཙམ་ཞིག་གཡོན་སྐོར་དུ་དྲག་ཏུ་འཁོར་བ་ལ་དམིགས་པ་གཏད་པས། མཐར་དགའ་འཁྱིལ་དམར་པོ་དེ་གཡོན་སྐོར་དུ་
འཁོར་བཞིན་ཡར་དབུ་མའི་ནང་བརྒྱུད་དམར་ཁྱི་ལི་ལི་སྙིང་ཁའི་བར་དུ་བྱུང་ཞིང་འཁོར་བས་སྣང་བ་ཐམས་ཅད་བདེ་བའི་རང་བཞིན་དུ་ཆམ་ཆམ་སོང་བར་བསམ། ཡང་དབུ་མའི་ཡས་སྣེར་དགའ་འཁྱིལ་དཀར་པོ་ནས་འབྲུ་
ཙམ་ཟླ་ཞུན་གྱིས་བྲིས་པ་ལྟ་བུའི་དཀར་པོ་ཞིག་གཡོན་སྐོར་དུ་དྲག་པོར་འཁོར་བ་ལ་དམིགས་པ་གཏད་ཅིང། མཐར་དགའ་འཁྱིལ་དཀར་པོ་དེ་ཉིད་གཡོན་སྐོར་དུ་སྐྱ་ཆི་ལི་ལི་འཁོར་བཞིན། དབུ་མའི་ནང་བརྒྱུད་སྨིན་མཚམས་
ནས་གྱེན་དུ་སོང་ སྤྱི་གཙུག་ནས་མར་བབ་སྟེ་སྙིང་ཁའི་དགའ་འཁྱིལ་དམར་པོ་དེའི་སྟེང་དུ་རེག་ལ་མ་འབྱར་བར་གཡོན་སྐོར་དུ་འཁོར་བས། སྣང་བ་ཐམས་ཅད་སྟོང་ཉིད་ཀྱི་ངང་དུ་ལྷན་ལྷན་སོང་བར་བསམ། མཐར་
དགའ་འཁྱིལ་དཀར་དམར་དེ་གཉིས་སྙིང་ཁར་གཡོན་སྐོར་དུ་དྲག་པོར་འཁོར་བཞིན་པ་ལ་དམིགས་པ་གཏད་པས་ཁྲུགས་ཀྱིས་འདྲེས་ཏེ་དགའ་འཁྱིལ་དམར་སྐྱ་འོད་ཀྱི་རང་བཞིན་ཅན་གཅིག་ཏུ་གྱུར་པ་གཡོན་སྐོར་
དུ་ཧྲི་ལི་ལི་འཁོར་བཞིན་ཇེ་ཆུང་ཇེ་ཕྲར་གྱུར་ཏེ། དབུ་མའི་ནང་དེར་རང་ཡལ་ལ་སོང་བར་བསམ་ལ་བརྗོད་བྲལ་གྱི་ངང་དུ་བཞག་འདི་ལམ་གྱི་གནད་ཆེ་ཤོས་འདའ་ཁ་མའི་ཉམས་ལེན་ཡིན་པས་དམིགས་པ་གང་གསལ་

[056B] དེས་སྦྱངས་གཞི་རང་ཉིད་འཆི་བའི་གནས་སྐབས་སུ། ལྟེ་བར་མ་ལས་ཐོབ་པའི་ཁམས་དམར་པོ་ཡོད་པ་དེ་ཉིད་གནས་འཕྱུག་སྟེམས་ནས་ཡར་གྱེན་དུ་སོང་བ་ལས་བྱུང་བའི་མཆེད་པ་དམར་
ལམ་པ་དང། སྤྱི་གཙུག་ཏུ་ཕ་ལས་ཐོབ་པའི་ཁམས་དཀར་པོ་ཡོད་པ་དེ་ཉིད་གནས་འཕྱུག་སྟེ་མར་ཐུར་དུ་བབ་པ་ལས་བྱུང་བའི་སྣང་བ་དཀར་ལམ་པ་དང། དེ་གཉིས་སྙིང་ཁར་འདུས་པའི་བར་དུ་རྣམ་ཤེས་འཐུམ་པ་ལས་བྱུང་
བའི་ཉེར་ཐོབ་ནག་ལམ་པ་འཆར་བར་འགྱུར་བ་རྣམས། སྦྱོང་བྱེད་དགའ་འཁྱིལ་དཀར་དམར་ཡས་བབ་མས་བརྟན་མཐར་སྙིང་ཁར་འདྲེས་པ་དང། མཐར་སྟོང་ཉིད་ལ་མཉམ་པར་བཞག་པ་སོགས་ཀྱིས་སྦྱངས་པས། སྦྱངས་
འབྲས་གཞི་དུས་སུ་ཉེར་ཐོབ་ཀྱི་རྗེས་དེ་མ་ཐག་གཞི་ཡི་འོད་གསལ་འཆར་བའི་ཚེ་མའི་སྤང་དུ་བུ་རྒྱུགས་པ་ལྟར་འོད་གསལ་མ་བུ་འདྲེས་ནས། འཆི་བ་འོད་གསལ་ཆོས་ཀྱི་སྐུ་མངོན་དུ་འགྱུར་བའི་གནད་ཁྱད་པར་ཅན་ཡོད་དོ། །
སྨྲས་པ། རྫོགས་རིམ་དངོས་དང་ཡན་ལག་མདོར་བསྡུས་ཙམ། །ཁྱད་པར་ཞར་བྱུང་འདིར་འབད་ནམ་ཞིག་དུས། །འོད་གསལ་མ་སྤང་བུ་ནི་རྒྱུག་པ་ལྟར། །དགའ་སྤྲོའི་དཔལ་ཆ་ཆོས་སྐུ་དེ་ན་གདའ། །ཞེས་པ་བར་སྐབས་
ཀྱི་ཚིགས་སུ་བཅད་པའོ། །བདུན་པ་ཐུན་བསྡུ་བའི་རིམ་པ་ལ། བསམ་མི་ཁྱབ་ཀྱི་རྣལ་འབྱོར་ལ་ཐུན་མོང་བ་དང། ཐུན་མོང་མ་ཡིན་པ་གཉིས་ལས། འདིར་ཐུན་མོང་མ་ཡིན་པའི་བསམ་མི་ཁྱབ་ཀྱི་རིམ་པ་ནི། རང་རྡོ་རྗེ་

[057A]༄༅། །རྣལ་འབྱོར་མའི་སྐུ་ཤ་ཁྲག་རུས་གསུམ་སྤངས་པ་འཇའ་ཚོན་ལྟ་བུའི་ལུས་ཀྱི་ནང་དབུས་དྲང་པོར། རྩ་དབུ་མ་མདའ་སྙུག་ཙམ་ཆུ་ཤིང་གི་སྡོང་པོ་ལྟར་དྲང་བ། པདྨའི་འདབ་མ་ལྟར་སྲབ་པ། རྒྱ་སྐྱེགས་
ཀྱི་མེ་ཏོག་ལྟར་དམར་བ་ཏིལ་གྱི་མར་མེ་བཞིན་གསལ་བ་སྟེ་ཁྱད་ཆོས་བཞི་ལྡན། ཡར་སྣེ་ཚངས་བུག་ནས་མར་གུག་སྟེ་སྤྱན་དབུས་མའི་ཐད་དུ་ཟུག་པ་དང་མར་སྣེ་ལྟེ་འོག་སོར་བཞིར་ཆོས་འབྱུང་དམར་པོ་སོར་བཞི་པ་ཞིག་གསལ་བཏབ་
ནང་དུ་ཟུག་པ། དེའི་གཡས་སུ་རོ་མ་དམར་མོ་ཁྲག་གིས་གང་བའི་རྣམ་པ་ཚ་རེག་ཅན། གཡོན་དུ་རྐྱང་མ་དཀར་མོ་ཁུ་བས་གང་བ་གཤེར་བག་ཅན་ཕྲ་སྦོམ་གྲོ་སོག་འབྲིང་པ་ཙམ་རྩ་གསུམ་རེག་ལ་མ་འབྱར་བའི་ཚུལ་
གྱི་གསུམ་གཤིབ། རོ་རྐྱང་གི་ཡར་སྣ་ཚངས་བུག་ནས་མར་མདུན་དུ་གུག་སྟེ་སྣ་བུག་གཉིས་སུ་ཧ་རེ་ཟུག་པ། མས་སྣ་ལྟེ་འོག་ཆོས་འབྱུང་ནང་དུ་རྩ་གསུམ་སྦུབ་སྟོང་གཅིག་ཏུ་གྱུར་པ་སྟེ་རོ་རྐྱང་གཉིས་དབུ་མ་ལས་ཅུང་
རིང་བ་ཡར་གུག་སྟེ་དབུ་མའི་མར་སྣར་ཟུག་པ། རྩ་ནས་གསུམ་འཇོམ་པའི་མས་སྣར། ལྟེ་བའི་བཾ་ཡིག་དང་རང་སེམས་དབྱེར་མེད་ཀྱི་ངོ་བོ་རྣལ་འབྱོར་མ་རིལ་མ་ཙམ་མམ། གསལ་ཐེབ་ན་གང་ཆུང་ཆུང་དུ་བསྒོམ་
སྐུ་མདོག་ཕྱག་མཚན་རྒྱན་ཆ་གདན་དང་བཅས་པ་བདག་བསྐྱེད་ལྟར་གསལ་བཏབ། དེ་ཡང་འཕར་ལ་ཁད་འཕུར་ལ་ཁད་པ་ཞབས་གཉིས་དབུ་མའི་ནང་གི་རོ་རྐྱང་གི་མར་སྣེ་གཉིས་ལ་གཏད་པ་དེ་ལ་རང་སེམས་

[057B] རླུང་ཕྱིར་འགྲོ་བ་དང་བསྟུན་རྣལ་འབྱོར་མ་དེའི་ཐུགས་ཀའི་བཾ་ཡིག་ལས་ཆུ་ལས་ཆུ་བུར་རྡོལ་བ་ལྟར་རྣལ་འབྱོར་མ་རང་འདྲ་ཡུངས་འབྲུ་ཙམ་ཞིག་གློག་འཁྱུག་པ་ལྟར་ཆད་ནས་དབུ་གཙུག་
བརྒྱུད་དེ་ཐོན་ གཡས་རོ་མ་ནང་ནས་དམར་ཁྱུག་གེ་ཡར་སོང་གཟུང་རྟོག་དང་རོ་མའི་རྩ་ལམ་སྦྱངས་སྣ་བུག་གཡས་པའི་སྒོར་བྱུང་ རླུང་གི་ངོ་བོ་འཇའ་གུར་ཆུང་ངུའི་དབུས་
སུ་བཞུགས་ དེ་ལས་འོད་ཟེར་མང་པོ་ཉི་རྡུལ་འཚུབ་པ་ལྟར་སྤྲོས་པའི་སྣེ་མོར་རྣལ་འབྱོར་མ་དཔག་ཏུ་མེད་པ་བྱུང་བ་ཕྱོགས་བཅུར་གཤེགས་ ཕྱོགས་བཅུའི་སངས་རྒྱས་སྲས་
དང་བཅས་པ་ཐམས་ཅད་ལ་ཕྱི་ནང་གསང་བ་ཀུན་ཏུ་བཟང་པོའི་མཆོད་པའི་སྤྲིན་ཕུང་སྤྲུལ་པས་མཆོད་ཅིང་ཆོས་ཉན་ ཡང་མ་དག་པའི་ཞིང་ཐམས་ཅད་དུའང་གཤེགས་ཏེ་ སྣོད་
ཐམས་ཅད་ཆོས་འབྱུང་གི་གཞལ་ཡས་ཁང་དང་ བཅུད་ཐམས་ཅད་རྣལ་འབྱོར་མའི་སྐུར་ལམ་གྱིས་བསྒྱུར་ ཆོས་བཤད་ སྒྲིབ་པ་སྦྱངས་
པར་བྱས་ སླར་སྤྲུལ་པ་རྣམས་དང་སྣོད་བཅུད་ཐམས་ཅད་སྣ་སྒོའི་རྣལ་འབྱོར་མར་འདུས་ དེ་ཉིད་རླུང་ནང་དུ་འཇུག་པ་དང་བསྟུན་འོད་དམར་པོའི་རྣམ་

[058A]༄༅། །པར་ཞུ། སྣ་བུག་གཡོན་ནས་ཞུགས་རྐྱང་མའི་ལམ་བརྒྱུད་འཛིན་རྟོག་དང་རྩ་ལམ་སྦྱངས། ལྟེ་བའི་རྣལ་འབྱོར་མ་ལ་ཐིམ་པར་བསམ་ལ། རླུང་ཁ་སྦྱོར་ཅི་ཐུབ་བཟུང། སླར་
ཡང་གོང་ལྟར་སྤྲོ་བ་དང་བསྡུ་བ་སོགས་ལན་གཅིག་གསུམ་ལྔ་བདུན་ཉེར་གཅིག་སོགས་གང་རིགས་བྱས་ལ་རྩ་ལམ་སྦྱངས་པའི་མཐར། རྩ་གསུམ་མདོའི་རྣལ་འབྱོར་མ་དེ་ཉིད་མཁའ་སྤྱོད་དུ་གཤེགས་པར་རིངས་པས་
གར་སྟབས་ལིང་ལིང་བཞུགས་པའི་ཐུགས་ཀའི་བཾ་ཡིག་ལས་འོད་ཟེར་དམར་པོ་འཕྲོས་སྐུ་ལུས་ཀྱི་ནང་ཐམས་ཅད་འོད་དམར་པོས་ཁྲིག་གེ་མེར་གྱིས་གང། ཕྱིའི་རྣལ་འབྱོར་མའི་གདན་ཞབས་ལ་ཐེམ། ཞབས་སྐུའི་
རྫ་མར་ཐིམ། མཁའ་སྤྱོད་ནས་སྙན་པའི་གླུ་དབྱངས་རྔ་དྲིལ་སོགས་ཀྱིས་སྒྲ་འུར་ཆིལ་ཆིལ་བསྒྲགས་པས་རྐྱེན་བྱས་ཏེ། ལྟེ་བའི་རང་སེམས་རྣལ་འབྱོར་མ་དེ་ཉིད་མཁའ་སྤྱོད་དུ་རིངས་པར་ཆས་ཏེ་ལྟེ་བར་བྱོན་པས་
རོ་རྐྱང་གི་མས་སྣ་ཆ་ཡིག་ལྟར་གུག་པ་གཉིས་གྲུ་གུ་ཧྲིལ་བ་ལྟར་ཞབས་ལ་ཡར་ཐིམ་དབུ་མ་སྤྱི་གཙུག་ནས་མར་ཟུག་སྙིང་ཁར་བྱོན་པས་ཕྱིའི་རྣལ་འབྱོར་མའི་སྐུ་སྨད་ནང་གི་རྣལ་འབྱོར་མར་ཐིམ། དབུ་མ་སྤྱི་གཙུག་
ནས་མར་དང་རོ་རྐྱང་གཉིས་ཞབས་ལ་ཡར་ཐིམ་སྟེ་ཇེ་ཐུང་དུ་གྱུར། མགྲིན་པར་བྱོན་པས་ཕྱིའི་སྐུ་ཡི་བར་ཐམས་ཅད་ནང་གི་རྣལ་འབྱོར་མའི་སྐུར་ཐིམ། དབུ་མ་རོ་རྐྱང་གོང་ལྟར་ཐིམ་ཞིང་ཐུང་དུ་སོང། སྤྱི་བོར་བྱོན་པའི་

[058B] དེ་ནས་རྣལ་འབྱོར་མ་དེ་ཉིད་ཡེར་གྱིས་འཕགས་ཏེ་མཁའ་ལ་བྱ་འཕུར་བ་བཞིན་དུ་སྒྲ་འོད་རོལ་མོའི་བསུ་བ་དང་བཅས་ཏེ་མཁའ་སྤྱོད་དག་པའི་ཞིང་དུ་ཡུད་
ཀྱིས་གཤེགས་པར་བསམ་ལ། དེ་གའི་ངང་དེར་སེམས་གསལ་སྟོང་ཟུང་འཇུག་གི་ངང་ལས་བཅས་བཅོས་མེད་པ་ནམྑའ་ལྟ་བུར་མཉམ་པར་འཇོག་སླར་ཡང་འོད་གསལ་དེའི་ངང་ནས་ནམྑའ་ལས་སྤྲིན་ལྡང་བ་བཞིན་དུ་
རང་སེམས་རྡོ་རྗེ་རྣལ་འབྱོར་མའི་སྐུར་ལངས་ཏེ། བྱ་ཐུར་དུ་འཕུར་བ་ལྟར་སྔར་གྱི་གནས་སུ་བྱོན་པས་ཕྱིའི་ལུས་ཀྱང་སྔར་བཞིན་གྲུབ་པར་བསམ། རྩ་སོགས་གོང་ལྟར་གསལ་བཏབ་ལ། སྐྱར་སྐྱིན་བདུན་ནམ་ཉེར་གཅིག་
སོགས་སྦྱང་ངོ། །འདི་ནི་བསྐྱེད་རིམ་ལ་བརྟེན་ནས་མཁའ་སྤྱོད་བསྒྲུབ་པའི་ལམ་གྱི་ཉིང་ཁུ། ནང་གི་རྣལ་འབྱོར་མའམ། རྣལ་འབྱོར་མའི་འཕོ་ཆུང་ཞེས་ཟེར་ཞིང་ དཔལ་ལྡན་ས་སྐྱའི་སྔགས་འཆང་མང་པོ་ལུས་མ་སྤངས་
པར་མཁའ་སྤྱོད་དུ་གཤེགས་པའི་ཡིད་ཆེས་བྱིན་རླབས་ཀྱི་ཚན་ཁ་ཁྱད་པར་དུ་འཕགས་པ་ཉིད་དོ། །སྨྲས་པ། རྣལ་འབྱོར་བསྡུ་རིམ་སྤྱི་དང་ཁྱད་པར་དུ། །བསྐྱེད་རིམ་ལ་བརྟེན་མཁའ་སྤྱོད་བསྒྲུབ་ལམ་མཆོག་ལུས་མ་
སྤངས་པར་སྐལ་བཟང་ཉམས་མྱོང་བའི། །དོན་འདི་ཉམས་སུ་ལོངས་དང་སྐལ་ལྡན་རྣམས། །ཞེས་པ་བར་སྐབས་ཀྱི་ཚིགས་སུ་བཅད་པའོ། །དེ་ནས་ཐུན་མཚམས་ལྷའི་ང་རྒྱལ་གསལ་སྣང་དང་ལྡན་པའི་སྒོ་ནས་གོ་ཆའི་ལྷ་སྔར་

[059A]༄༅། །བཞིན་བཀོད་ཅིང། དེ་ནས་ལག་པ་གཡོན་པའི་མཐེབ་སྲིན་གྱིས་ཕྱོགས་གཡོན་སྐོར་དུ་སེ་གོལ་གཏོག་ཅིང། ཧཱུཾ་བཞི་པའི་སྔགས་བརྗོད། སུམྦྷ་ནིའི་སྔགས་མཚན་དང་པོ་ཁ་དོག་ནག་པོ་ལས་
ཤར་དང་སྟེང་དུ་ཁ་གདོང་མ་ནག་མོ་གཉིས། གྷྲཾ་ཧ་ནའི་སྔག་ཚན་དང་པོ་ལྗང་གུ་ལས་བྱང་དུ་འུག་གདོང་མ་ལྗང་གུ། གྷྲཾ་ཧ་ན་པ་ཡའི་སྔགས་ཚན་དང་པོ་དམར་པོ་ལས་ནུབ་དང་འོག་ཏུ་ཁྱི་གདོང་མ་དམར་མོ་གཉིས་
ཨ་ན་ཡའི་སྔགས་ཚན་དང་པོ་སེར་པོ་ལས་ལྷོར་ཕག་གདོང་མ་སེར་མོ་བསྐྱེད། ཡང་མཚམས་གཡས་བསྐོར་དུ་སེ་གོལ་གཏོག་ཅིང་ སུམྦྷའི་སྔགས་ཚན་དང་པོ་ཕྱེད་སྔོ་ཕྱེད་སེར་བ་ལ་ཤར་ལྷོར་གཤིན་རྗེ་བསྟན་
མ༑ གྷྲི་ཧ་ནའི་སྔགས་ཚན་གཉིས་པ་ཕྱེད་སེར་ཕྱེད་དམར་བ་ལ་ལྷོ་ནུབ་ཏུ་གཤིན་རྗེ་ཕོ་ཉ་མོ། གྷྲྀ་ཧ་ན་པ་ཡའི་སྔགས་ཚན་གཉིས་པ་ཕྱེད་དམར་ཕྱེད་ལྗང་བ་ལས་ནུབ་བྱང་དུ་གཤིན་རྗེ་མཆེ་བ་མ། ཨ་ན་ཡ་ཧོའི་སྔགས་
ཚན་གཉིས་པ་ཕྱེད་ལྗང་ཕྱེད་སྔོ་བ་ལས་བྱང་ཤར་དུ་གཤིན་རྗེ་འཇོམས་མ་རྣམས་བདེ་མཆོག་ལུ་ཨི་པའི་མངོན་རྟོགས་ལྟར་སྐུ་མདོག་ཕྱག་མཚན་གསལ་བཏབ་ལ་བར་གཅོད་བསྲུང་བའི་ལས་ལ་བརྩོན་བཞིན་
བཞུགས་པར་བསམ། དེ་དང་དུས་མཉམ་དུ་སྒོ་མཚམས་མ་དེ་རྣམས་ཀྱི་སྐུ་ལས་སྤྲོས་པའི་རྡོ་རྗེའི་རྭ་བ་དང་དྲྭ་བ་གུར་བླ་བྲེ། དེའི་ཕྱི་རོལ་དུ་མདའི་དྲྭ་བ། དེའི་ཕྱི་རོལ་དུ་ཡེ་ཤེས་ཀྱི་མེ་དཔུང་རབ་ཏུ་འབར་ཞིང་

[059B] གཉིས་པ་ཡན་ལག་སྤྱོད་ལམ་གྱི་
རྣལ་འབྱོར་ལ། དངོས་དང་རྗེས་འབྲེལ་གཉིས་ལས། དང་པོ་ནི། ཐུན་མཚམས་སུ་རང་རྣལ་འབྱོར་མ་རྒྱན་དང་ཕྱག་མཚན་སྤངས་པའི་འོད་ཀྱི་སྐུར་གསལ་བཏབ་སྟེ། རང་དང་གཟུགས་སུ་སྣང་བ་ཐམས་ཅད་རྣལ་འབྱོར་མར་བསམ་
པ་སྐུའི་དགའ་བ་སྟེ་ཆགས་སྡང་སྤངས། སྒྲ་གྲགས་པ་ཐམས་ཅད་ཨོཾ་གསུམ་མའི་གདངས་སུ་བསམ་པ་གསུང་གི་དགའ་བ་སྟེ་སྙན་མི་སྙན་སྤུ་རེས་མི་བྱེད། ཡིད་ཀྱི་དྲན་རྟོག་གང་ཤར་ཡང་རྡོ་རྗེ་རྣལ་འབྱོར་མའི་ཐུགས་བདེ་སྟོང་
དབྱེར་མེད་དུ་ངོ་ཤེས་པར་བྱས་ལམ་ཡེངས་པར་རང་ངོ་ལྟ་ཞིང་བརྐྱང་པ་ཐུགས་ཀྱི་དགའ་བ་སྟེ་དགག་སྒྲུབ་མི་བྱ། སྲོག་ཆགས་འཁྲིག་པ་མཐོང་ན་ལྷ་ཡབ་ཡུམ་དུ་མོས་པ་གསལ་བས་ཕྱི་མའི་མངལ་སྒོ་སྦྱོང་བ་སོགས་བྱ་
བྱེད་ཐམས་ཅད་ལམ་དུ་འཁྱེར་བ་ལ་བསླབ་ཅིང་ ཐུན་མཚམས་རྣམས་སུ་རྣམ་རྟོག་རྒྱ་འབྱམས་སུ་མ་ཤོར་བའི་དྲན་འཛིན་བརྟན་པོ་ཤིན་ཏུ་ནས་གལ་ཆེ་བར་གསུངས། དེ་ལྟར་བྱས་པས་སྡིག་སྒྲིབ་གསོག་པ་དང་དམ་ཚིག་
ཉམས་པའི་སྐབས་མི་ཡོང་ཞིང། ལམ་ལ་བོགས་འབྱིན་པ་སོགས་དགོས་པ་ཆེ་བར་ཡོད་དོ། །གཉིས་པ་རྗེས་སུ་འབྲེལ་བ་ལ། ཁ་ཟས་ཀྱི་རྣལ་འབྱོར། ཕྱི་རོལ་མཆོད་པ། གཏོར་མ། སྦྱིན་བསྲེག་ཚེས་བཅུའི་མཆོད་

[060A]༄༅། །པ་དང་ལྔ་ལས། དང་པོ་ཁ་ཟས་ཀྱི་རྣལ་འབྱོར་ལ་རྒྱས་འབྲིང་བསྡུས་གསུམ་ལས། རྒྱས་པར་ནི། ཁ་ཟས་སུ་མབྷ་ནིས་བསངས་སྦྱངས། སྔོན་དུ་འགྲོ་བས་བདུད་རྩི་ལྟར་བྱིན་གྱིས་བརླབ། ལྟེ་བའི་
གཏུམ་མོའི་མེ་འབར་བའི་ཁྲོད་དུ་འཇིག་རྟེན་པའི་མགྲོན་དང་སྙིང་ཁར་བླ་མ་རྡོ་རྗེ་རྣལ་འབྱོར་མ་བཞུགས་པར་བསམ་ལ། ལག་གཡས་དགང་གཟར་དང། གཡོན་བླུག་གཟར་དུ་མོས་ཤིང། ཁ་ཟས་བསྲེག་
རྫས་བདུད་རྩིར་མོས་ལ་ལྕེ་མེ་ལྷར་བསམ་པས། མཆོད་ཡུལ་འདས་མ་འདས་ཀྱི་ལྷ་རྣམས་མཆོད་ཅིང་སྙིགས་མ་ལྟེ་བའི་ཡེ་ཤེས་ཀྱི་མེས་བསྲེགས་པར་བསམ་ལ་ནང་གི་སྦྱིན་བསྲེག་གི་ཚུལ་དུ་རལ། འབྲིང་དུ་ཁ་
ཟས་རྣམས་ཨོཾ་ཨཱ་་ཧཱུཾ་ཧ་ཧོ་ཧྲཱི་ཧྲཱི་ཾ་ལམ་གསུམ་གྱིས་བདུད་རྩིར་བྱིན་གྱིས་བརླབ་ལ། སྙིང་ཁའི་བཾ་ཡིག་བླ་མའི་ངོ་བོར་བཞུགས་པ་ལ་མཆོད་པས་ཐུགས་མཉེས་ཤིང་གཟི་བརྗིད་ཕུན་ཚོགས་སུ་གྱུར་པར་བསམ། བསྡུས་
པ་ཁ་ཟས་ཀྱང་ལྷའི་ངོ་བོར་མོས་ལ་ལྷ་ལ་ལྷ་ཐིམ་པའི་ཚུལ་གྱིས་འཛིན་ཞེན་མེད་པར་ལོངས་སྤྱོད་དེ་ལྟར་བྱས་པས་བུ་ལོན་དུ་མི་འགྱུར། དཀོར་སྦྱང་ཚོགས་རླབས་པོ་ཆེ་རྫོགས་པ་སོགས་ཕན་ཡོན་ཤིན་ཏུ་ཆེ་བར་
འགྱུར་རོ། །གཉིས་པ་ཕྱིར་རོལ་མཆོད་པ་ལའང། རྒྱས་འབྲིང་བསྡུས་གསུམ་ལ། རྒྱས་པར་བདག་བསྐྱེད་སྔོན་དུ་འགྲོ་བས། མདུན་བསྐྱེད་སྐུ་གསུང་ཐུགས་ཀྱི་དཀྱིལ་འཁོར་ཕྱག་ལེན་ལྟར་བཤམས་ལ་སྒྲུབ་

[060B] མཆོད་གཏོར་དང་ཚོགས་ཀྱི་འཁོར་ལོས་མཉེས་པར་བྱ། འབྲིང་དུ་སིནྡྷུ་རའི་དཀྱིལ་འཁོར་རྐྱང་པ་ཙམ་མམ། ཡང་ན་ཙན་ལྡན་གྱི་མྞྜལ་ལམ་མེ་ལོང་ལ་ཆང་གིས་ཆོས་འབྱུང་བྲིས་ཏེ། དྲི་ཐིག་གམ། འབྲུ་
དམར་གྱི་ཚོམ་བུ་གང་རུང་བཀོད། རང་རྣལ་འབྱོར་མ་ཡན་ལག་བཞི་རྫོགས་སུ་བསྐྱེད་དེ། མཆོད་པ་འབུལ་ཞིང་ཡུམ་གྱི་རྐང་པ་བརྒྱད་པས་བསྟོད། གཏོར་མ་འབུལ་བ་སོགས་བྱ། བསྡུས་པར་ཡུམ་གྱི་ལག་མཆོད་བྱ་བ་སྟེ། ལག་
པ་གཡོན་པའི་མཐེབ་སྲིན་གྱིས་ཟས་ཀྱི་སྟེང་དུ་ཆོས་འབྱུང་འདྲི་བའི་སྟངས་ཀ་བྱས་ལ། ཆོས་འབྱུང་དཀར་པོ་དབུས་སུ་བཾ་ཡིག་དམར་པོས་མཚན་པ་གསལ་བཏབ། བཾ་ཡིག་ལས་བདུད་རྩི་བབ་པས་ཁ་ཟས་བྱིན་གྱིས་རླབས། གཡས་
པའི་མཐེབ་སྲིན་གྱིས་ཁ་ཟས་བླང་སྟེ་ལག་པ་གཡོན་པའི་མཐིལ་དང། མཐེའུ་ཆུང་ནས་མཐེ་བོད་བར་ཐིག་ལ་རེ་བཏབ་ལ། རྡོ་རྗེ་ཕག་མོའི་ངོ་བོ་ཨོཾ་བ་དམར་པོ། གཤིན་རྗེ་མའི་ངོ་བོ་ཧཾ་ཡོཾ་སྔོན་པོ། རྨོད་བྱེད་མའི་ངོ་བོ་ཧྲིཾ་མོཾ་
དཀར་པོ། བསྐྱོད་བྱེད་མའི་ངོ་བོ་ཧྲཱིཾ་ཧྲཱིཾ་སེར་པོ། སྐྲག་བྱེད་མའི་ངོ་བོ་ཧཱུཾ་ཧཱུཾ་ལྗང་གུ། ཙཎིཌ་ཀའི་ངོ་བོ་ཕཌ་ཕཌ་དུད་ཁ་རྣམས་ཀྱིས་མཚན་པར་གྱུར་པར་བསམ། ཐིག་ལེ་བཏབ་པའི་གནས་སོ་སོར་གཡས་པའི་འཐེབ་སྲིན་གྱིས་
བདུད་རྩི་གཏོར་ལ། གོང་སྔགས་སོ་སོར་འབྲུ་གསུམ་བཏགས་པས་མཆོད། ལྷ་རྣམས་མཉེས་པར་བསམ་ཞིང་འདོད་དོན་གསོལ། གནས་སོ་སོར་འོད་དུ་ཞུ་ནས་ཐིམ་པས་བྱིན་གྱིས་བརླབས་པར་མོས། ལག་པར་གོས་
[061A]༄༅། །པའི་ཟས་རྣམས་འཕུར་ལ་ལུས་ལ་བྱུག་ཅིང་ཟས་ལ་ཡང་བསྲེས་ཏེ་ལོངས་སྤྱོད། དེས་དམ་ཚིག་ཉམས་པའི་ཉེས་པ་སྦྱོང། ས་ལམ་གྱི་ཡོན་ཏན་འཕེལ་བར་བྱེད་དོ། །གསུམ་པ་གཏོར་མ་ལ། དཀུ་
བག་དང་འབྲེལ་བ་སྟེ། འབྲུ་བཟང་གི་ཕྱེ་ལ་ཤ་ཆང་ཉ་ཤ་སྒོག་བཙོང་བདུད་རྩི་རིལ་བུ་སོགས་བཏབ་པ་མར་གྱིས་སྦོལ་བའི་གཏོར་མ་རྟེན་གཏོར་བྱེད་ན་དབྱིབས་ཟླུམ་པོ་པདྨའི་སྙིང་པོ་ལྟ་བུ་ལ་མཐེབ་ཀྱུས་སྐེད་པ་ནོན་ཙམ་བསྐོར་
བ་དང། འཕྲལ་གཏོར་ལྟ་བུར་དབྱིབས་གོང་ལྟར་ལ་པད་འདབ་བཞི་པ་བྱེད་ཅིང། དཀར་རྩི་དམར་རྩི་གང་མོས་དང། ཤ་རྒྱན་ཆུང་ངུ་བཏགས་པ་དང། མ་འགྲིག་ཚེ་ཕྱེ་ཕུད་སོགས་གང་འབྱོར་གཙང་སྦྲ་དང་ལྡན་པས་
བཤམས། སུམྦྷ་ནིའི་བསང་སྦྱངས་སྔོན་དུ་འགྲོ་བས། ལག་པ་གཡོན་བསྟན་ལ་ཨོཾ་བརྗོད་པས་དངོས་འཛིན་ཐ་མལ་གྱི་སྣང་ཞེན་སྟོང་པར་སྦྱངས། གཡས་བསྟན་ལ་ཨཱ་བརྗོད་པས་ཐོད་པའི་སྣོད་སྟོང་གསུམ་
གྱི་ཁྱོན་དང་མཉམ་པར་བསམ། གཉིས་ཀ་བསྟན་ལ་ཧའུ་བརྗོད་པས་ཤ་ལྔ་བདུད་རྩི་ལྔའི་རྫས་ཀྱིས་བྱུར་བུར་གང་བར་བསམ། གདན་བཞི་ལས། ལག་པ་གཉིས་ནི་བཀན་བྱས་ལ། །སྲིན་ལག་གཉིས་ནི་ཕན་
ཚུན་དཀྲིས། །གུང་མོ་དང་ནི་མཐེབ་རྩེ་སྦྱར། །ཁྲོ་བོ་གཉིས་ཀྱིས་མནན་པར་བྱ། །ཞེས་པ་ལྟར། བྱ་ཁྱུང་གི་ཕྱག་རྒྱ་བཅས་ལ། ཧ་ཧོ་ཧཱི་བརྗོད་པས་བདུད་རྩིའི་རྒྱ་མཚོ་ཆེན་པོར་བསམ། དེ་ཡང་གཏོར་མ་སྔར་བྱིན་

[061B] སྔགས་བརྒྱ་རྩ་རེ་དང། གཞན་བདུན་ནམ་གསུམ་གྱི་བྱིན་གྱིས་རླབས། དེ་ནས། ཕཻཾ་བརྗོད་ཅིང་ངོ་མཚར་སྒྱུ་མའི་ཕྱག་རྒྱ་དང་བཅས་གཏོར་མགྲོན་རྣམས་ཆོ་ག་ལྟར་སྤྱན་དྲངས། དེ་རྣམས་ཀྱི་
ལྗགས་འོད་ཀྱི་སྦུ་གུ་བདུད་རྩིར་ཟུག་པས་གསོལ་བར་བསམ་ལ། པད་སྐོར་སྔོན་དུ་འགྲོ་བས་རྡོ་རྗེ་ཐལ་མོ་ཁ་ཕྱེ་ནས་སེ་གོལ་གཏོགས་པ་དང་བཅས་གཏོར་སྔགས་ལན་གྲངས་ཅི་རིགས་ཀྱིས་འབུལ། ཆུ་གཉིས་སྔོན་
དུ་འགྲོ་བའི་ཉེར་སྤྱོད་ཀྱིས་མཆོད་ཅིང་ནང་མཆོད་ཀྱང་འབུལ། ཌཱ་མ་རུ་དང་དྲིལ་བུའི་སྒྲ་དང་བཅས་ཏེ། རྒྱས་པར་ན། ཡུམ་གྱི་རྐང་པ་བརྒྱད་པའམ། བསྡུ་ན་དཔལ་ལྡན་རྡོ་རྗེ་སོགས་ཀྱི་བསྟོད་པས་ངེས་པར་བསྟོད། ཆོས་འདིའི་སྲུང་
མ་དུར་ཁྲོད་བདག་པོ་ཡབ་ཡུམ་ལ་གཏོར་མ་འབུལ་བ་ཞལ་ཤེས་སུ་ཡོད་ཅིང། མཁའ་འགྲོ་སྤྱི་གཏོར་དང། གཞི་བདག་གཏོར་མ་སོགས་ཀྱང་བཏང། མགྲོན་རྣམས་རྟེན་ལ་བརྟན་པར་བཞུགས་པའམ། རང་ལ་བསྡུ་བ་དང་
གཤགས་སུ་གསོལ་བ་སྐབས་ཐོག་དང་བསྟུན་ཏེ་བྱའོ། །བཞི་པ་སྦྱིན་བསྲེག་ལ་དངོས་དང་ཞར་བྱུང་གཉིས་ལས། དང་པོ་ནི། བེའུ་བུམ་དུ་བཞུགས་པའི་ཞྭ་ལུ་བརྗེ་སངས་རྒྱས་དཔལ་བཟང་གི་ཡིག་ཆ་སོགས་མང་ཡང། གསང་
ཆེན་སློབ་བཤད་པའི་གདམས་པ་འཛིན་པ་རྣམས་ཀྱི་ཐུན་མོང་མ་ཡིན་པའི་ཞལ་ཤེས་རྡོ་རྗེ་འཆང་དབང་ཕྱུག་རབ་བརྟན་གྱིས་མཛད་པའི་སྦྱིན་བསྲེག་དང། ཁྱབ་བདག་གནས་གསར་བ་ཆེན་པོ་དག་དབང་ཀུན་དགའ་ལེགས་

[062A]༄༅། །པའི་འབྱུང་གནས་ཀྱིས་ལྷན་ཐབས་དཀྱུས་འཇུག་གནང་བ་གང་རིགས་ལྟར་གཏོང་ཞིང། ཁྱད་པར་གྱི་རྫས་བ་གླང་རང་བཞིན་གྱིས་ཤི་བའི་ཤ་དང། སྡིག་པ་སྤྱངས་ཕྱིར་ཏིལ་ནག་པོ་རང་ལ་གྲངས་
གསོག་འབུལ་བ་སོགས་ཕྱག་ལེན་ལྟར་བྱ། དེས་བསྙེན་པ་སོགས་སྔགས་ཀྱི་ཆད་ལྷག་སྐོང་བ་དང། བར་ཆད་ཞི་ཞིང་དངོས་གྲུབ་མྱུར་དུ་སྟེར་བར་བྱེད་དོ། །ཞར་བྱུང་སྦྱིན་བསྲེག་དངོས་མ་གྲུབ་ཚེ། སྡིག་པ་
སྦྱངས་ཕྱིར་མར་མེའི་སྦྱིན་བསྲེག་ནི། བེའུ་བུམ་དུ་བཞུགས་པའི་རྗེ་སངས་རྒྱས་དཔལ་བཟང་གི་ཡིག་ཆའམ། ངག་དབང་བསྟན་འཛིན་ཕུན་ཚོགས་ཀྱི་ཟུར་དུ་མཛད་པ་གང་རིགས་ལྟར། མར་མེ་རྣལ་འབྱོར་མར་
མེ་ཡན་ལག་བཞི་རྫོགས་སུ་བསྐྱེད་ཅིང་ཏིལ་ཁོ་ན་ཕུལ་ཏེ། སྔགས་མཐར་མཁའ་སྤྱོད་འགྲུབ་པའི་སྤེལ་ཚིག་བཏགས་པ་སོགས་མན་ངག་ལྟར་བྱ་བ་ནི་མཁའ་སྤྱོད་བསྒྲུབས་པའི་ཐབས་རྨད་དུ་བྱུང་བ་ཞིག་གོ་
ལྔ་པ་ཚེས་བཅུའི་མཆོད་པ་ལ་རྒྱས་འབྲིང་བསྡུས་གསུམ་ལས། ཚོགས་གསོག་པར་འདོད་ན་ཡར་གྱི་ཚེས་བཅུ། སྡིག་སྒྲིབ་སྦྱངས་པར་འདོད་པས་མར་གྱི་ཚེས་བཅུ་སྟེ། ཚེས་བཅུ་དྲུག་ནས་གཅིག་ཞེས་བརྩིས་
པའི་བཅུ་ཉེར་ལྔ་ཡིན་པས། དུས་དེ་དག་གམ་གང་ལྟར་ལན་རེ་ངེས་པར་གཏོང། རྒྱས་པར་སྐུ་ཚོམ་བུ། གསུང་བདུད་རྩི། ཐུགས་མི་འཧུ་རའི་དཀྱིལ་འཁོར་རྣམས་མཆོད་པ་ལྔ། གཏོར་མ་གཉིས་སོགས་ལག་

[062B] བདག་བསྐྱེད་སྔོན་དུ་འགྲོ་བས། མདུན་བསྐྱེད་དཀྱིལ་འཁོར་བསྒྲུབ་ཅིང་མཆོད་བསྟོད་དབང་བཞི་ཞུ་བ་སོགས་བྱས་མཐར། ཚར་ལུགས་ཐུན་མོང་མ་ཡིན་པའི་ཕྱག་བཞེས་ལྟར་ཚོགས་ཀྱི་འཁོར་ལོའམ། དཔའ་
བོའི་སྟོན་མོ་རྒྱས་པར་འབུལ། འབྲིང་དུ་གྲོང་བའི་ཆོས་ཀྱི་མ་གོས་པའི་གཞོན་ནུ་མ་གཅིག་ལྔ། བཅུ་གསུམ། སུམ་ཅུ་སོ་བདུན་སོགས་ལྷ་གྲངས་དང་མཉམ་པ་གང་རུང་ཚེས་བཅུ་ཡིན་པར་དོགས་གནས་སུ་མི་འགྱུར་བར་བྱས་ཏེ་
དཔྲལ་བར་སིནྡྷུ་རའི་ཐིག་ལེ་བཏབ། ཀུ་ཤའི་སྟན་ལ་བཞག་པ་སོགས་ཡིག་ཆ་ལྟར་གྱི་སྒོ་ནས་ཤ་ཆང་གཙོ་བོར་གྱུར་པའི་བཟའ་བཏུང་གྱ་ནོམ་པས་ཚིམ་པར་བྱ་བ་ནི་རིགས་ལྡན་མའི་མཆོད་པ་དང། བསྡུས་པར། དེ་ཡང་མ་གྲུབ་ན་
དམ་བཅས་པའི་སྔགས་གསུམ་འགྱུར་དུ་བཟླ་ཞིང། འདིས་ཚེས་བཅུའི་གོ་མི་ཆོད་ཀྱང། ཆད་པའི་ཉེས་པ་ཙམ་སེལ་གསུངས། དེ་ལྟར་ཆོས་བཅུ་གཉིས་མ་ཆག་པར་བརྩོན་པས་ཚོགས་རྫོགས་བསོད་ནམས་ལོངས་སྤྱོད་སྤེལ་
མཁའ་སྤྱོད་ཀྱི་དངོས་གྲུབ་སྟེར་བར་བྱེད་པས་ནན་ཏན་ཆེན་པོས་བསྒྲུབ་པར་བྱའོ་གསུངས། དེ་ལྟར་གང་ཟག་རབ་འབྲིང་ཐ་མ་ཐམས་ཅད་ཀྱི་ཉམས་ལེན་དུ་གྱུར་པ་བསྐྱེད་པའི་རིམ་པ་རྣལ་འབྱོར་བཅུ་གཅིག་ཆ་ལག་དང་བཅས་པ་འདི་
ཉིད། མ་ནོར་བར་ཉམས་སུ་བླངས་པས་མཁའ་སྤྱོད་ཀྱི་དངོས་གྲུབ་དུས་རིང་པོ་མ་ཡིན་པར་མྱུར་དུ་ཐོབ་པར་འགྱུར་བ་སྟེ། འདི་ཉིད་ལ་བསྐྱེད་རིམ་ཕག་མོ་མཁའ་སྤྱོད་ཅེས་གསུངས་ཀྱང་དོན་གྱི་བསྐྱེད་རྫོགས་ཟུང་འཇུག་དབང་

[063A]༄༅། །བཞིའི་ལམ་ཐམས་ཅད་ཀྱི་ཉམས་ལེན་གྱི་གནད་ཐམས་ཅད་མ་ཚང་བ་མེད་པར་མངོན་རྟོགས་ཀྱི་དཀྱུས་གཅིག་ལ་ཚང་ཚུལ་གྱི་དབང་བཞི་ལུས་བསྒྲིགས་ནི། བླ་མ་འོད་དུ་ཞུ་ནས་རང་ལ་བསྟིམ་པའི་སྟོང་
ཉིད་ཀྱི་ངང་ལས་ལུས་རྩའི་དཀྱིལ་འཁོར་དག་པ། རང་ཉིད་སྔགས་ཀྱི་ལྷ་ཕྱིའི་རྣལ་འབྱོར་མའི་སྐུར་ཡན་ལག་བཞི་རྫོགས་ཀྱི་ཚོགས་བསྒྲུབ་ཅིང། སྙིང་གའི་ཟླ་དཀྱིལ་སྔགས་འཕྲེང་ས་བོན་རྣམས་རྣལ་འབྱོར་མ་དང་དཔའ་
བོ་དཔའ་མོའི་སྐུར་བསྐྱེད་པ་ཙམ་དུ་མ་ཟད། ཁ་ཊཾཝ་ ཡབ་ཡུམ་གཉིས་ཀའི་བསྐྱེད་རིམ་གྱི་ལུས་ཡོངས་སུ་རྫོགས་པ་ཉམས་སུ་བླང་བར་
འགྲོ་བས་བུམ་དབང་གི་ལམ། སྙིང་གའི་ཆོས་འབྱུང་ཕྱི་མའམ་འོག་མས་གསང་གནས་བདེ་སྐྱོང་གི་འཁོར་ལོ་ཨེ་ཡིག་གྲུ་གསུམ་གྱི་རྣམ་པར་ཡོད་པ་མཚོན་པ་དང། ཆོས་འབྱུང་སྟེང་མ་འམ་ནང་མས་ལྟེ་བ་སྤྲུལ་པའི་
འཁོར་ལོའི་རྩ་འདབ་ཀྱི་ལྟེ་བའི་རྩམ་དུད་དང་ཨ་ཐུང་ཟུར་གསུམ་གྱི་རྣམ་པར་ཡོད་པ་མཚོན་པ་དང། ཟླ་དཀྱིལ་གྱི་སྙིང་ག་ཆོས་ཀྱི་འཁོར་ལོ་ཟླུ་མ་པོར་ཡོད་པ་མཚོན་ཞིང། བ་ཡིག་གི་སྲོག་ཡ་ར་ལ་ཝའི་ཡི་གེ་བཞིས་
མགྲིན་པ་ལོངས་སྤྱོད་ཀྱི་འཁོར་ལོའི་རྩ་འདབ་བཅུ་དྲུག་གི་རྩ་བའི་བཞི་མཚོན། སྔགས་འཕྲེང་ཡིག་འབྲུ་སོ་གཉིས་ཀྱིས་སྤྱི་བོ་བདེ་ཆེན་འཁོར་ལོའི་རྩ་འདབ་སུམ་ཅུ་རྩ་གཉིས་མཚོན། བཾ་ཡིག་གིར་དའས་རྩ་དབུ་མ་

[063B] རྟེན་འཁོར་ལོ་ལྔ་གནད་དུ་བསྣུན་པའི་བསྒོམ་བྱའི་གནད། སྟེང་མཁའ་སྤྱོད་ཀྱི་འཁོར་ལོ་ལ་བརྟེན་ནས་སྟོང་པ་བསྒྲུབ་པ། འོག་གསང་གནས་ཀྱི་འཁོར་ལོ་ལ་བརྟེན་ནས་བདེ་བ་བསྒྲུབ་པ། བར་སྤྲུལ་པའི་འཁོར་ལོ་ལ་
བརྟེན་ནས་དྲོད་བསྒྲུབ་པ་གསུམ་ལས། འདིར་སྤྲུལ་པའི་འཁོར་ལོ་ལ་བརྟེན་ནས་བདེ་དྲོད་བསྒྲུབ་པས་གསང་དབང་གི་ལམ། ཆོས་འབྱུང་གི་གྲྭ་བཞིའི་དགའ་བ་འཁྱིལ་བ་བྱང་ཆུབ་ཀྱི་སེམས་ཀྱི་རང་བཞིན་ཅན་དུ་བསྒོམ་པ་དང། སྟེང་
འོག་གི་འཁོར་ལོ་ལ་བརྟེན་ནས་ལས་ཀྱི་ཕྱག་རྒྱས་བསྐྱེད་པའི་བདེ་སྟོང་ལྷན་ཅིག་སྐྱེས་པའི་ཡེ་ཤེས་སྐྱེ་བར་བྱེད་པས་ཤེས་རབ་ཡེ་ཤེས་རབ་ཡེ་ཤེས་ཀྱི་དབང་གི་ལམ། དབུ་མའི་ཡས་མས་ཀྱི་དགའ་འཁྱིལ་འདུ་འཕྲད་ཀྱི་མཐར། བདེ་སྟོང་ཟུང་
འཇུག་བརྗོད་བྲལ་གྱི་དང་དུ་འཛིན་པ་མ་ཞུགས་པར་ཧད་དེ་འཇོག་པ་དང། དེར་མ་ཟད་མགོ་མཇུག་པར་གསུམ་དུ་རང་བཞིན་མེད་པའི་ལྟ་བ་སྐྱོང་བ་ཐམས་ཅད་ནི། གནས་ལུགས་ཕྱག་རྒྱ་ཆེན་པོ་དབང་བཞི་པ་
ཚིག་དབང་རིན་པོ་ཆེའི་ལམ་གྱི་ངོ་བོ་སྟེ། བསྐྱེད་རིམ་ཁོ་ན་ལ་དབང་བཞི་ཀའི་ལམ་ཚང་བ་ཡིན་ཞིང། ལམ་འདིའི་གྲོལ་བ་ཐོབ་ལུགས་ཀྱང་དེ་ལྟར་བསྐྱེད་རིམ་རྣལ་འབྱོར་བཅུ་གཅིག་པོ་འདིའི་སྦྱང་གཞི་སྦྱོང་བྱེད་ཐམས་ཅད་
ལེགས་པར་ངོ་འཕྲོད་པར་བྱས་ནས། བླ་མ་དམ་པའི་མན་ངག་ལྟར་ཡེ་ཆག་པར་བཟླས་བསྒོམ་ལ་བརྩོན་ཞིང། གཞིའི་བསྙེན་པ་འབུམ་ཕྲག་བཞི་ཁ་སྐོང་བཞི་ཁྲི་བཞི་སྟོང་བཞི་བརྒྱ་ལེགས་པར་འགྲུབ་པར་བྱས་ཏེ་

[064A]༄༅། །ཡར་ངོ་དང་མར་ངོའི་ཆོས་བཅུ་གཉིས་ཀ་ཚོགས་གཏོར་ལ་བརྩོན་པར་བྱས་པ་ཙམ་གྱིས་ནམ་ཞིག་ན་རྗེ་བཙུན་རྡོ་རྗེ་རྣལ་འབྱོར་མ་ཐ་མལ་བུད་མེད་ཀྱི་རྣམ་པས་དངོས་སུ་བྱོན་ཏེ་ཞལ་བསྟན་ཅིང་
ངོ་ཤེས་ཤིང་གསོལ་བ་བཏབ་པས་རྣལ་འབྱོར་པའི་ལག་པའི་མཁྲིག་མ་ནས་བཟུང་སྟེ་རྣམ་སྨིན་གྱི་ལུས་འདི་མ་སྤངས་པར། མཁའ་སྤྱོད་རིག་པ་འཛིན་པའི་ཞིང་ངམ། མཁའ་སྤྱོད་ཆུང་ངུར་འཁྱེར་ཏེ། དེར་སླེབ་མ་ཐག་ཕུང་
པོ་རགས་པ་འདི་ཉིད་འཆི་མེད་ཀྱི་འཇའ་ལུས་སུ་གནས་འགྱུར་ཞིང། ལོངས་སྤྱོད་ཐམས་ཅད་ཀྱང་ནམ་མཁའ་ལས་འབད་མེད་དུ་འབྱུང་བ་དང། ཚེ་བསྐལ་པའི་བར་དུ་ཐུབ་ཅིང། ཕྱོགས་བཅུའི་སངས་རྒྱས་ཀྱི་ཞིང་
རྣམས་སུ་རྫུ་འཕྲུལ་གྱིས་བགྲོད་ནས་གང་འདོད་ཀྱི་ཆོས་ཉན་ནུས་པ་དང། དཔའ་བོ་རྣམས་ཀྱི་ལམ་སྒྲུབ་པའི་གྲོགས་པ་དང། མཁའ་འགྲོ་མ་རྣམས་ཀྱི་ཕྱག་རྒྱའི་ཉེ་རྒྱུ་མཛད་ནས་ལམ་གྱི་འཕྲོ་མཐུད་དེ། ཚེ་འདིར་བཅུ་
གསུམ་རྡོ་རྗེ་འཛིན་པའི་གོ་འཕང་མངོན་དུ་མཛད་པར་འགྱུར་བ་ནི། གང་ཟག་དབང་པ་རབ་ཀྱི་གྲོལ་ལུགས་ཡིན་ནོ། །གཉིས་པ་དེ་ལྟར་མ་གྲུབ་ཚེ་གང་ཟག་དབང་པོ་འབྲིང་སིན་དཧུ་ར་ཡི་སྒྲུབ་པའམ། ལངྐ་ལི་ཡི་སྒྲུབ་པ་
བྱ་སྟེ། དེ་ཡང་ཐོག་མར་ཨོཾ་གསུམ་མ་འབུམ་ཕྲག་བརྒྱ་འམ། འབྲུ་འབུམ་གསུམ་ཙམ་ཁ་སྐོང་བཅས་ལེགས་པར་བསྒྲུབས་ནས་ཤིན་ཏུ་དབེན་པའི་གནས་སུ་དཀྱིལ་འཁོར་གསུམ་དང་མཆོད་གཏོར་བཅས་

[064B] ཐུགས་དཀྱིལ་མེ་ལོང་སྟེང་དུ་རབ། ཛཱ་ལ་ནྡྷ་ར། འབྲིང་ཙཱ་རི་ཊ། ཐ་མ་ཏི་སེའི་པྲེ་ཏ་པུ་རི་ནས་བྱུང་བའི་སིནྡྷུ་ར་སྟེ་ལི་ཁྲིའི་ཆོས་འབྱུང། སྔགས་འཕྲེང། བཾ་ཡིག་དང་བཅས་པ་དགོས་ཀྱིས་ཚོམ་བུ་གོ་
ཆོད༑ བདག་བསྐྱེད་སྔོན་དུ་འགྲོ་བས། མདུན་བསྐྱེད་དཀྱིལ་འཁོར་ཡན་ལག་བཞི་རྫོགས་སུ་བསྒྲུབ་སྟེ་མཆོད་བསྟོད་བྱ་ཞིང་བདག་འཇུག་བླངས། མདུན་བསྐྱེད་སན་དཧུ་ར་ལ་དམིགས་ཏེ། སྤྲོ་བསྡུའི་དམིགས་པ་བཅས་
ཨོཾ་གསུམ་མ་བཞི་འབུམ་ཁ་སྐོང་དང་བཅས་ཐུན་བཞིར་བཅད་ནས་བསྒྲུབ་ཅིང། ཐུན་རེའི་མཐར་སིན་དཧུ་རའི་ཡེ་ཤེས་པ་གཤེགས། དམ་ཚིག་པ་སིན་དཧུ་རར་བསྟིམ་ལ། སིན་དཧུ་ར་བསྒྲུབ་ཟིན་རྣམས་པར་བུ་ལྟ་བུར་ཚག་
བྱ༑ འབྱོར་ན་ཐུར་རེར་སིན་དཧུ་རབ་རྗེ་ཞིང། མ་འབྱོར་ཀྱང་ཞག་རེར་སིནྡྷུ་ར་ངེས་པར་བརྗེ། དེ་ལྟར་བསྙེན་པ་གྲུབ་ནས། ལངྐ་ལི་ཡི་ཤིང་ཞེས་བལ་ཡུལ་ནས་འབྱུང་བའི་སོ་ཤིང་འདྲ་བ། སྦོམ་ཤོས་བྱིས་པའི་ལག་ངར་ཙམ་
ཡོང་གིན་ཡོད་པ་དེ་རྙེད་ན་དང། མ་རྙེད་ཚེ་བོད་དུ་སྐྱེས་པའི་སྨན་དྭོ་བར་གྲགས་པ་མེ་ཏོག་པན་ཞྭ་ལེབས་འཇོག་ལྟ་བུའི་སེར་པོ། འབྲས་བུ་རྡོག་ཆེ་བ་རྐང་སྦུབ་སྟོང་ཅན་ཞིག་ཡོང་བ་དེའི་ནང་ནས་དོ་རྒོད་པ་ཞེས་རྐང་མཛུབ་གང་
ཙམ་དང། ཕྲ་སྦོམ་མཐེབ་མཛུབ་ཀྱི་བར་དུ་ཚུད་ཙམ་ཞིག་ཡོང་བ། དེ་ཉིད་མཛུབ་གང་གི་རིང་ཐུང་ཙམ་གྱི་རྐང་ནང་གང་བརྡར་ལེགས་པར་བྱས། གུ་གུལ་གྱིས་བདུག་ཁ་ཞབས་སུ་ཤིང་སྲབ་མོར་དགའ་འཁྱིལ་གྱི་པར་

[065A]༄༅། །བརྐོས་པའི་ཁ་ཆོད་དམ་ཞིང་འགྲིགས་པ་བཟོས། ཕྱི་ནས་ཤོག་བུ་དུག་མེད་གཙང་མས་ལེགས་པར་བསྟུམས། རང་རྣལ་འབྱོར་མའི་ང་རྒྱལ་དང་ལྡན་པས། སྣོད་དེ་ལག་ཏུ་གཟུང་ལ། ཨོཾ་གསུམ་མ་
བརྒྱ་ཙམ་ཞིག་བཟླས་པའི་མཐར། སྔར་བསྒྲུབས་སིནྡྷུ་ར་རྣམས་ཅུང་ཟད་ཀྱང་མ་འཐོར་བར་དེར་བླུག་ཁ་དམ་པར་བཅད། དེ་ནས་ཡར་ངོའི་ཚེས་བཅུར་མཆོད་གཏོར་དང་བདག་འཇུག་རྒྱས་པར་བྱས། སྲོད་ཀྱི་དུས་སུ་གྲོགས་ཡབ་
འཁོར་ལོ་སྡོམ་པའི་བཞི་བསྙེན་མཐར་ཕྱིན་པ་ཞིག་གིས། རྣལ་འབྱོར་དབྱུག་པ་ཞེས་སྦའི་དབྱུག་པ་རིང་ཐུང་རང་སར་བསྔད་དེ་བསླང་བས་མགོ་དང་མཉམ་པའམ། ཐལ་མོ་གཉིས་སྙིང་གར་སྤྲད་པའི་གྲུ་མོ་ཕན་ཚུན་གྱི་རྩ་དང་མཉམ་པ་
ཞིག་ལག་ཏུ་བཟུང་ལ། སུམྦྷ་ནིའི་སྔགས་བར་མ་ཆད་པར་བཟླ་བ་ཞིག་དང་མཉམ་དུ། རང་གི་སིནྡྷུ་རའི་སྣོད་ཁྱེར་ཏེ་དུར་ཁྲོད་དུ་ཕྱིན་ལ། ཁྲུ་གང་ཙམ་གྱི་དོང་བྲུས་པའི་ནང་སིནྡྷུ་རའི་སྣོད་དེ་མི་གཞན་གྱིས་མ་ཤེས་
པར་བཅུག་ཁ་སས་མི་མངོན་པར་དབྱིབས་མི་ནོར་བའི་མཚན་མ་བཏབ། རང་དེའི་ཁར་ཁ་ནུབ་ཏུ་བལྟས་ནས་བསྡད་ལ་སྲོད་འཁོར་ཙམ་གྱི་བར་དུ་ལྷའི་རྣལ་འབྱོར་དང་མི་འབྲལ་བར་བཟླས་པ་བྱ། དེའི་རིང་གྲོགས་
དེས་ཀྱང་སྒྲུབ་པོའི་བྱང་ཤར་ངོས་སུ་གཉིད་མ་ལོག་པར་བསྡད་ལ། སུམྦྷ་ནི་བཟླ་ཞིང་ཕྱི་ནང་གི་བར་གཅོད་སྲུང། དེ་ནས་ཁྱིམ་དུ་ལོག་ཉིན་མོར་བདག་འཇུག་དང་ཕྱི་རོལ་མཆོད་པ་ཅི་འགྲུབ་བྱ། ནུབ་མོ་སྔར་ལྟར་དུར་

[065B] བཟླས་པ་ཇེ་མང་དང་སྡོད་ཡུན་ཇེ་རིང་བྱས་པའི། ཉི་ཤུ་གསུམ་གྱི་ནུབ་མཚན་ཕྱེད་བར་དང། ཉེར་བཞིའི་ནམ་གྱི་གསུམ་གཉིས། ཉེར་ལྔར་མཚན་ཐོག་ཐག་ཏུ་དུར་ཁྲོད་དེར་བཟླས་པ་བྱས་པས། གྲུབ་པའི་རྟགས་
འོག་ཏུ་སྦས་པའི་སིནྡྷུར་ལས་སྒྲ་འབྱིན་པ་དང་འོད་འཕྲོ་བ་སོགས་འབྱུང་ཞིང། མ་བྱུང་ཡང་རུང་ལ། ཉེར་དྲུག་གི་ནང་པར་ནམ་ལངས་མ་ཐག་དོང་ནང་གི་སིནྡྷུར་ཕྱུང་སྟེ་ཁྱིམ་དུ་ཁྱེར། དཀྱིལ་འཁོར་དབུས་སུ་བཞག་ནས་
བདག་འཇུག་དང་ཕྱི་རོལ་མཆོད་པ་རྒྱས་པར་བྱ། ཉི་མ་ཤར་བ་དང། གྲོགས་ནི་མི་དགོས། རང་ཉིད་གཅིག་པུར་ཀུ་སཱ་ལིའི་ཆོས་སུ་ཞུགས། སིནྡྷུ་རའི་སྣོད་ཁ་ཆོད་ཀྱི་དགའ་འཁྱིལ་པར་དཔྲལ་བར་བཏབ། འཕྲོས་
སླར་བསྟུམ་སྟེ་མཆན་ཁུང་གཡོན་དུ་མིས་མི་མཐོང་བར་རྣལ་འབྱོར་དབྱུག་པ་དེ་ཁྱེར་ལ། ཛཱ་ལ་ནྡྷ་ར་སོགས་ཡུལ་ཉེར་བཞི་དང། བལ་ཡུལ་སོགས་མཁའ་འགྲོ་འདུ་ཆེ་བ་དང། རྒྱ་ནག་སོགས་གྲོང་ཁྱེར་ཆེན་
པོ་དང། ལྷ་ས་ལྟ་བུར་ཡང་ཞིང་སྐྱེས་ཀྱི་མཁའ་འགྲོ་མ་འབྱུང་བར་གསུངས་པས། དེ་ལྟ་བུའི་ཡུལ་ཕྱོགས་མེད་དུ་འཁྱམས་ཤིང། འཕོང་ར་ལྟ་བུའི་བུད་མེད་མང་དུ་ཚོགས་པ་དང། ལྷག་ཏུ་སྐུད་པ་འཚོང་བའི་
སར་ཕྱིན་ཏེ་རང་ལྷའི་ང་རྒྱལ་བརྟན་པོས་བལྟས་ཏེ་མ་བསྡད་པར་ཕྱིན་པས། ཇེ་ཞིག་ན་རང་གི་དཔྲལ་བར་བཏབ་པའི་དགའ་འཁྱིལ་དེ་ཉིད་བུད་མེད་གང་གི་དཔྲལ་བར་མེ་ལོང་ལ་གཟུགས་བརྙན་ཤར་བ་ལྟར་འཕོས་པ་དེ་ནི་
[066A]༄༅། །རྣལ་འབྱོར་མ་ཐ་མལ་བུད་མེད་ཀྱི་ཚུལ་བསྟན་པ་ཙམ་ཡིན་པས། ཁུ་འཁྲིག་ཐེ་ཚོམ་མེད་པར་དེའི་གཡོན་ནས་སྐོར་ཏེ་ཞབས་སྤྱི་བོར་བླངས་ལ་ཕྱག་འཚལ་གསོལ་བ་གདབ་ཅིང་བསྙེན་བཀུར་
བས༑ དུས་དེ་ཉིད་དུ་མཁའ་སྤྱོད་རིག་པ་འཛིན་པའི་གྲོང་དུ་འཁྲིད་པའམ། གཞན་དུ་གནས་སྐབས་དེར་གང་འཚམ་གྱི་ཆོས་སྟོན་པ་དང། ཞི་སོགས་ཀྱི་ལས་དང་གྲུབ་པ་བརྒྱད་སོགས་དངོས་གྲུབ་ཅི་རིགས་པ་
སྩལ་ཞིང། ནམ་ཞིག་བར་དོའི་སྣང་བ་ཤར་མ་ཐག་རྗེས་སུ་འཛིན་པར་འགྱུར་བ་ནི། གང་ཟག་དབང་པོ་འབྲིང་བསྙེན་བསྒྲུབ་ལས་གསུམ་ལ་བརྟེན་ནས་གྲོལ་ཚུལ་ཡིན་ནོ། །གསུམ་པ་གང་ཟག་དབང་པོ་ཐ་མ་
དེ་ལྟར་མ་གྲོལ་ཀྱང། ད་དུད་སྒྱིད་ལུག་ཞུམ་པ་མི་བྱ་བར་ཉམས་སུ་བླངས་པས་ནམ་འཆི་བའི་ཚེ། ཤེར་དབང་གི་ལམ་མཚོན་པའི་རྫོགས་རིམ་གྱི་རྣལ་འབྱོར་དང། ནང་གི་མཁའ་སྤྱོད་བསྒྲུབ་པ་བསམ་མི་ཁྱབ་
ཐུན་མོང་མ་ཡིན་པའི་བསྡུ་རིམ་གཉིས་པོ་གང་རུང་རེ་རེས་ཀྱང་འཆི་བ་འོད་གསལ་ཆོས་ཀྱི་སྐུ་ལས་བར་དོར་ལྡང་བ་ན་རྡོ་རྗེ་རྣལ་འབྱོར་མའི་བཟླས་བསྒོམ་བྱེད་པའི་སྣང་བ་འབྱུང་ཞིང། དེ་ལ་བརྟེན་ནས་དུས་དེ་
ཉིད་དུ་རྡོ་རྗེ་རྣལ་འབྱོར་མ་མཁའ་སྤྱོད་ཀྱི་དཔའ་བོ་མཁའ་འགྲོའི་ཚོགས་དང་བཅས་པས་སྒྲུབ་པ་པོ་སེང་གེའི་ཁྲི་ལ་བཞག་འཇའ་འོད་ཀྱི་གུར་ཕུབ། མེ་ཏོག་གི་ཆར་འབེབས། རོལ་མོའི་སྒྲ་སྒྲོག་བཞིན་དུ་

[066B] །བཞི་པ་གང་ཟག་དབང་པོ་ཐ་ཤལ་ལས་ཀྱང་ཆེས་ཐ་ཤལ་དུ་གྱུར་པ། ལས་ཉོན་གྱི་སྒྲིབ་པ་ཤིན་ཏུ་ཆེ་ཞིང། བརྩོན་འགྲུས་ཆུང་བ་སོགས་ཀྱིས་
དེ་ལྟར་མ་གྲོལ་བ་སྲིད་ཚེ། སྐྱེ་བ་ཕྱི་མའམ་སྐྱེ་བ་བཅུ་དྲུག་ཚུན་ཆད་དུ་ངེས་པར་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པར་ངེས་པ་ནི། དབང་པོ་ཡང་མཐའ་སྨོན་ལམ་གྱི་གྲོལ་ཚུལ་ཡིན་ནོ། །སྨྲས་པ། རྗེས་
ཐོབ་ཁྱེར་སོ་གསུམ་ལྡན་སྤྱོད་ལམ་སོགས། །སོ་སོར་རྒྱས་འབྲིང་བསྡུས་རྣམས་མ་ནོར་གཅེས། །བཅུ་གཅིག་མཐར་ཕྱིན་ལམ་གྱི་བགྲོད་ལུགས་རྣམས། །ཇི་བཞིན་ཐོབ་ཕྱིར་འབད་བརྩོན་བསྐྱེད་ཅིག་གུ་ཞེས་པ་བར་
སྐབས་ཀྱི་ཚིགས་སུ་བཅད་པའོ།། །།དེ་དག་ལས་ཀྱང་ཆེས་མྱུར་བར་བྱེད་པའི་ཐབས་འདའ་ཁ་མའི་མན་ངག་ཟབ་མོ་ཉམས་སུ་བླང་བར་བྱ་སྟེ། ས་སྐྱའི་གདུང་རྒྱུད་རིམ་པར་ཞལ་ཤེས་སུ་བྱོན་པའི་མན་ངག་
ཀུན་ལ་མེད་པའི་ཟབ་ཆོས་འཕོ་བའི་གདམས་པ་ལ། འཕོ་བ་དངོས། འཆི་ལྟས་བརྟག་པ། ལས་ལ་སྦྱར་བ་གསུམ། དང་པོ་ལ། རྗེ་བཙུན་ཡབ་ཡུམ་ཞལ་སྦྱོར་ལ་བརྟེན་པའི་འཕོ་བ་དང། ཡུམ་རྐྱང་གི་
འཕོ་བ་གཉིས་ལས། དང་པོ་ནི། དབན་པའི་གནས་སུ་མཚམས་དམ་དུ་བཅད་ལ། ཞག་བདུན་ཙམ་དུ་སྦྱོང་ཞིང། དེ་ཡང་རང་ཉིད་བདག་བསྐྱེད་བཟླས་པ་གཏོར་འབུལ་བཅས་སྔོན་དུ་བཏང་ནས། ཐུན་མཚམས་

[067A]༄༅། །ཀྱིས་ལྷར་གསལ་བའི་སྐུ་ལུས་སྟོང་རའི་དབུས་སུ། རྩ་དབུ་མ་རག་དུང་མགོ་མཇུག་ལྡོག་པ་ལྟ་བུ། མས་སྣེ་ཕྲ་བ་ལྟེ་བའི་ཐད་དུ་སླེབ་པ་མཐིལ་ཉི་གདན་དམར་འཁྱིལ་ལེ་བས་སྨྱུག་ཚིག་
ལྟར་བཀག་ཅིང། ཡས་སྣེ་ཚངས་བུག་ཏུ་རྒྱ་མཐོང་ལྟར་ཧ་རེ་ཡོད་པ། དབུ་མའི་མས་སྣེའི་ནང་ཉི་གདན་སྟེང་དུ། རང་སེམས་དང་རླུང་བཾ་ཡིག་གསུམ་འདུས་ཀྱི་ངོ་བོ་རྣལ་འབྱོར་མ་དམར་མོ་རྒྱན་ཆ་ལུགས་
རྫོགས་ཤིང། གདན་དང་ཞབས་གནོན་མེད་པ་མཐེབ་སོར་ཙམ་ཞིག་གསལ་བཏབ། རང་གི་སྤྱི་བོའི་ཐད་ཀྱི་མདུན་གྱི་ནམ་མཁར་ཞལ་སྤྲོད་ཚུལ་དུ། སེངྒེ་ཆེན་པོ་བརྒྱད་ཀྱིས་བཏེགས་པའི་རིན་པོ་ཆེའི་ཁྲི་སྣ་ཚོགས་
པདྨ་ཉི་མ་འཇིགས་དུས་ཀྱི་སྟེང་དུ། རྩ་བའི་བླ་མ་དཔལ་ཧེ་རུ་ཀའི་རྣམ་པ་ཅན། སྐུ་མདོག་ཨིནྜ་ནི་ལ་ལྟར་སྔོ་བ་ཞལ་གཅིག་ཕྱག་གཉིས་རྡོར་དྲིལ་འཛིན་པས་ཡུམ་རྡོ་རྗེ་རྣལ་འབྱོར་མ་དམར་མོ་གྲི་ཐོད་འཛིན་པ་
དང་མཉམ་པར་སྦྱོར་བ། ཡབ་ཕྱག་རྒྱ་དྲུག་དང། ཡུམ་ལ་ཕྱག་རྒྱ་ལྔས་བརྒྱན་པའི་སྐུར་གསལ་བཏབ། ཁྲིའི་སྟེང་གི་མཐའ་བསྐོར་ཀུན་ཏུ་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྲུང་སྐྱབས་ཡུལ་
ཚོགས་ཐམས་ཅད་སྤྲིན་ཕུང་གཏིབས་པ་ལྟར་བཞུགས་ཤིང། འཇའ་འོད་ཀྱི་གུར་ཕུབ། མ་ཏོག་གི་ཆར་འབེབས། རོལ་མོའི་སྒྲ་སྒྲོགས་ཤིང་མཁའ་སྤྱོད་ཀྱི་ཞིང་དངོས་སུ་བསམ། ཚོགས་ཞིང་གཙོ་བོ་ཡབ་ཡུམ་

[067B] མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོས་མཚན་པར་བསམ། དེ་ལས་འོད་ཟེར་འཕྲོས་པས་རང་བཞིན་གྱི་གནས་ནས་བསྒོམ་པ་དང་འདྲ་བའི་ཡེ་ཤེས་པ་སྤྱན་དྲངས། གཉིས་མེད་དུ་ཐིམ་
པར་མོས། རང་ཉིད་རྣལ་འབྱོར་མར་གསལ་བའི་ཐུགས་ཀ་ནས། མཆོད་པའི་ལྷ་མོའི་ཚོགས་སྤྲོ་ཞིང། ཨོཾ་ཤྲི་ཙ་ཀྲ་སམྦྷ་ར་ས་པ་རི་འྭ་ ཨོཾ་སརྦ་
རྒྱ་བཅས་འབུལ་ཞིང་ནང་མཆོད་ཀྱིས་མཆོད། ཆོས་དབྱིངས་རྣམ་དག་ངང་ལས་མ་གཡོས་ཀྱང། །ཞེས་སོགས་ཅི་རིགས་པས་བསྟོད། དེ་ནས་ཆགས་ཞེན་ཡོད་ན་འཕོ་བ་མི་འགྲུབ་པ་བྱ་ནམ་མཁར་འཕུར་བའི་
རྐང་པ་རྡོ་ལ་བཏགས་པ་དང་འདྲ་བས། ཚེ་འདིའི་ཉེ་དུ་ལོངས་སྤྱོད་སོགས་འཁོར་བའི་ཕུན་ཚོགས་ལ་ཞེན་ཆགས་སྐྱེ་བའི་ཡུལ་གང་ཡིན་ཐམས་ཅད་བླ་མ་ཡབ་ཡུམ་ལ་འབུལ་ཞིང་འཁྲི་བ་རྦད་ཆོད་དུ་བཏང། དེ་ནས་
གདུང་ཤུགས་དྲག་པོས། དུས་གསུམ་སངས་རྒྱས་ཐམས་ཅད་ཀྱི་ངོ་བོ་དཔལ་ལྡན་བླ་མ་དམ་པ་རིན་པོ་ཆེ་ལ་གསོལ་བ་འདེབས་སོ། །བདག་འཛིན་བློ་ཡིས་ཐོངས་པར་བྱིན་གྱིས་རློབས། །དགོས་མེད་རྒྱུད་ལ་སྐྱེ་བར་
བྱིན་གྱིས་རློབས། །ལམ་མཆོག་འཕོ་བ་འབྱོངས་པར་བྱིན་གྱིས་རློབས། །འཆུག་མེད་མཁའ་སྤྱོད་བགྲོད་པར་བྱིན་གྱིས་རློབས། །ཞེས་གདངས་དབྱངས་སམ་ཤར་མ་གང་རིགས་ཀྱིས་གསོལ་འདེབས་གྲངས་ཅི་རིགས་

[068A]༄༅། །ཡིད་འཁུལ་ངེས་སུ་བརྗོད། འཕོ་བ་ལ་རླུང་བུམ་པ་ཅན་རང་གལ་ཆེ་ཞིང། བུམ་པ་ཅན་འབྱོངས་ན་མི་དགོས་ཀྱང། ལས་དང་པོ་བས་བུམ་པ་ཅན་དང་དམིགས་
པ་སྟབས་ཅིག་ཏུ་བློར་ཤར་དཀའ་བས། འོག་རླུང་འཐེན་ཙམ་བྱས་ལ། དམིགས་པ་འོག་རླུང་དེས་དབུ་མའི་མས་སྣེའི་ཉི་དཀྱིལ་ཕུལ། ནང་གི་རྣལ་འབྱོར་མ་ཉི་གདན་དང་བཅས་པ་ཡེར་གྱིས་བཏེག་པར་བསམ་ལ། ངག་
ཏུ་ཨི་ཧི་ཀ་ཞེས་པའི་གདངས་རིང་ཞིང་ཤུགས་དྲག་པོ་བརྗོད་དེ། དཔའ་བོ་མཁའ་འགྲོས་རོལ་མོའི་འུར་ཆེམ་བསྒྲག་པ་དང་ཆབས་ཅིག་རང་སེམས་རྣལ་འབྱོར་མ་སྐར་མདའ་འཕངས་པ་བཞིན་དུ་ཚངས་བུག་ནས་ཐོན་
མདུན་གྱི་ནམ་མཁའི་བླ་མ་ཧེ་རུ་ཀའི་ཐུགས་ཀར་བསྟིམ་ལ་བླ་མའི་ཐུགས་དང་རང་སེམས་དབྱེར་མེད་དུ་བསྲེས་ནས་བདེ་སྟོང་གི་ངང་དུ་ཆམས་ཀྱིས་བཞག་ཡང་ཀ་ཞེས་བརྗོད་ཅིང་བླ་མའི་ཐུགས་ལས་རང་
སེམས་རྣལ་འབྱོར་མ་ཟུར་དུ་དབྱེ་སྟེ། ཚངས་བུག་ནས་དབུ་མར་བརྒྱུད་མར་ཞུགས་སྔར་ལྟར་ཉི་གདན་ལ་འཁོད་པར་བསམ། ཚུལ་དེ་ལྟ་བུས་ཐུན་རེ་ལ་བརྒྱ་འམ་ཉེར་གཅིག་སོགས་ཅི་ནུས་ཀྱིས་སྦྱོང། དམིགས་
པས་དུབ་ན་བར་བར་དུ་གདངས་སྙན་པོའི་སྒོ་ནས་གསོལ་འདེབས་ཁ་ཤས་བྱ་བ་སྤེལ་མར་བྱེད། ཐུན་མཐར་ཚོགས་ཞིང་འཁོར་རྣམས་གཙོ་བོ་ཧེ་རུ་ཀ་ཡབ་ཡུམ་ལ་ཐིམ་ཞིང། ཡུམ་ཕག་མོ་དང་གདན་སེང་

[068B] བླ་མ་ཧེ་རུ་ཀ་ཇ་ཆུང་དུ་གྱུར་པ་རང་གི་ཚངས་བུག་ནས་མར་ཞུགས། སྐུའི་འོད་ཀྱིས་དབུ་མའི་ཡས་སྣེ་འུབ་ཀྱིས་འདུས་ཏེ་གསེར་གྱི་རྡོ་རྗེ་རྒྱ་གྲམ་མམ་དགའ་འཁྱིལ་གང་རུང་གིས་དམ་དུ་བཀག་
སྙིང་ཁར་བཞུགས་ཤིང་ལྟེ་བའི་རང་སེམས་རྣལ་འབྱོར་མ་དང། སྤྱན་གཟིགས་རེས་མཛད་པས་གཉིས་ཀའི་ཐུགས་རྒྱུད་རྗེས་ཆགས་བདེ་བ་ཆེན་པོས་མཉེས་ཏེ་འོད་ཀྱི་རྣམ་པར་ཞུ་ལ་ཁད་དུ་གྱུར་པའི་སྐུ་ལས་འཆི་མེད་བདུད་
རྩི་དཀར་དམར་གྱི་རྒྱུན་བབས་པས་རང་གི་ལུས་མེར་གྱིས་གང། འཆི་མེད་ཚེ་ཡི་དངོས་གྲུབ་ཐོབ་པར་བསམ། ལྟེ་བའི་རྣལ་འབྱོར་མ་སྙིང་གའི་ཧེ་རུ་ཀ་ལ་བསྟིམ་པའམ། ལྟེ་བར་འཇོག་པ་གང་བདེ་བྱ་དེས་འཕོ་རབ་ཚེ་
ཐུང་བའི་གེགས་སེལ་དུ་གསུངས། གཉིས་པ་རྗེ་བཙུན་ཡུམ་རྐྱང་གི་འཕོ་བ་ནི། ཚོགས་ཞིང་གཙོ་བོ་རྣལ་འབྱོར་མ་ལ་གཞན་གོང་ལྟར། རང་རྣལ་འབྱོར་མར་བསམ་ཞིང་སྟོང་ར་བསྒོམ། རྩ་དབུ་མ་ཡང་སྔར་ལྟར་
ལ་མས་སྣེ་ཟླ་དཀྱིལ་གྱིས་བཀག་པའི་མས་སྣེར་རང་སེམས་བཾ་ཡིག་གམ། ཐིག་ལེ་དམར་པོ་འཕར་ལ་ཁད་པ་འཕུར་ལ་ཁད་པར་བསམ། ཚོགས་ཞིང་ལ་ཡེ་ཤེས་པ་སྤྱན་དྲངས་ཤིང་བསྟིམ། མཆོད་བསྟོད་
ཞེན་ཆགས་སྤངས་པ། གསོལ་འདེབས་ཚིག་འཕྲད་བསྒྱུར་བ་ཙམ་ལས་གོང་ལྟར་བྱ། རླུང་རོ་བུས། འོག་རླུང་ཡར་འཐེན་པས། དབུ་མའི་མས་སྣེའི་ཟླ་དཀྱིལ་ཕུལ་ནས་རླུང་བུད་པ་དང་མཉམ་དུ། རང་སེམས་

[069A]༄༅། །བཾ་ཡིག་ཟླ་གདན་དང་བཅས་པ་ཚངས་བུག་ནས་རྒྱངས་དེར་ཐོན། སྤྱི་བོའི་བླ་མ་རྣལ་འབྱོར་མའི་ཐུགས་ཀར་ཐིམ་པར་བསམ་ཞིང་དར་ཅིག་ལྟ་ཐོག་ཏུ་བཞག་ཡང་སྣ་ནས་རླུང་རྔུབ་པ་དང་མཉམ་
དུ་བླ་མ་རྣལ་འབྱོར་མའི་ཐུགས་ལས་རང་སེམས་བཾ་ཡིག་གི་རྣམ་པར་བྱེ་བ། ཚངས་བུག་ནས་ཞུགས་དབུ་མ་བརྒྱུད་སྔར་གྱི་གནས་སུ་འཁོད་པར་བསམ་ལ་བུམ་ཅན་བཟུང། བུམ་ཅན་སྐབས་དམིགས་པ་
གཡེངས་ན་གེགས་བསྐྱེད་པས་གྲིམ་པར་བྱ་དགོས་གསུངས། གོང་ལྟར་འཕོ་བ་གཉིས་པོ་གང་ཡིན་ཀྱང། རེས་འགའ་རྣམ་ཤེས་སྤྱི་བོར་འཕོས་པ་དང་ལྷན་དུ་སྐེད་པ་གྱེད་ཙམ་བྱེད་པ་ནི། འཕོ་བའི་འཕྲུལ་
འཁོར་ཞེས་བྱ་ཞིང། མར་ཕབ་ནས་ལྟེ་བར་གནས་ཚེ་རླུང་ཁ་སྦྱོར་ཅི་ཐུབ་འཛིན། མི་ཐུབ་ན་རང་བབས་སུ་བཞག་རླུང་དང་སྦྱར་བའི་འཕོ་བ་ནི། ཐོག་མར་འབྱོངས་དཀའ་ཡང་ཕྱིས་བརྟན་པོ་འབྱུང་ལ། སྔགས་
དང་བསྟུན་པའི་འཕོ་བ་འབྱོང་སླ་ཡང་མི་བརྟན་པ་ཡིན། དེ་ལྟར་སྦྱང་སྦྱངས་པས་འབྱོང་རྟགས་སྤྱི་གཙུག་ཟབ་དང། འཁྲིག་པ་དང། སྐྲངས་པ་དང། རྣག་ཁྲག་ཆུ་སེར་རྡོལ་བ་སོགས་འབྱུང་ཞིང། ལྷག་པར་ཆུ་
སེར་རྡོལ་ན་མི་ཉམས་ཤིང་བརྟན་པ་ཡིན། ཕྱི་རྟགས་སུ་མཁའ་སྤྱོད་འགྲུབ་པའི་ལྟས། སྒྲུབ་ཁང་ལ་འཇའ་གུར་ཕུབ་པ། མེ་ཏོག་གི་ཆར་དང། དྲི་བཟང་པོའི་ངད་ལྡང་བསོགས་ཡིད་ཆེས་པའི་མཚན་མ་བྱུང་

[069B] སྲོད་ཐུན་གྱི་སྐབས་སུ་མི་བརྗེད་ཙམ་ལས་མི་བྱ་ཞིང། །རྟག་ཏུ་བསྒོམ་ན་ཚེ་ཐུང་ཞིང་ཐལ་བའི་སྐྱོན་ཡོད་གསུངས། གཉིས་པ་འཆི་བལྟས་བརྟག་པ་ནི། འཆི་ལྟས་མ་བརྟགས་པར་གྱ་ཚོམ་
དུ་འཕོས་ན། ལུས་ཀྱི་ལྷ་བསད་པའི་རྩ་ལྟུང་འབྱུང་བས་འདིར་མདོར་བསྡུས་ཙམ་དུ། ཉིན་གྲངས་དུ་མའི་བར་སྣ་བུག་གཡས་ནས་རླུང་བསྟུད་མར་རྒྱུ་བ། མིག་གི་ཡས་ལྕིབ་མཛུབ་མོས་མནན་པས་འོད་དམར་ཁྱིལ་ཁྱིལ་
མི་འབྱུང་བ། རྣ་བ་ལག་པ་གཉིས་ཀྱིས་མནན་པའི་ཚེ་འུར་སྒྲ་མི་འབྱུང་བ་རྣ་བའི་ཨུ་རྟ་ཆད་པ། སྔ་གྲོ་ཉི་མ་རྩེ་ཤར་ལ་ཉི་མར་རྒྱབ་བསྟན་ནས་སྡད་པས་མགོ་བོའི་གྲིབ་མ་ལ་རླང་འབྱུང་བ་དེ་ཉམས་པ། ལག་པ་གཡས་ཀྱི་ཁུ་
ཚུར་དཔྲལ་བར་གཏད། གྲུ་མོ་པུས་མོའི་སྟེང་ན་བཙུག་མཁྲིག་མའི་མཚམས་སུ་མིག་ཅེར་ཏེ་བལྟས་པས་རྦད་ཀྱིས་ཆད་པ་སོགས་ཉེ་བའི་འཆི་ལྟས་ཡིན་ཞིང། དེས་མཚོན་གསོ་སྤྱད་ཀྱི་གཞུང་དང། སློབ་དཔོན་དག་
དབང་གྲགས་པའི་འཆི་བསླུ་སོགས་ལས་རྒྱས་པར་བཤད་པའི་འཆི་ལྟས་ཀྱི་རིགས་རྣམས་ངེས་པར་བྱས་ནས། ད་དུང་འཆི་ལྟས་བྱུང་ཞེས་སྟབ་སྟོབ་ཏུ་མི་འཕོ་བར། ཚེ་སྒྲུབ། སྲོག་བསླུ། ཉེའུ་འདོན་པ་སོགས་འཆི་
བ་བསླུ་བའི་ཐབས་སྣ་ཚོགས་བྱ་ཞིང། དེ་དག་གང་གིས་ཀྱང་མི་བཟློག་པ་འདུག་ན། གསུམ་པ་ལས་ལ་སྦྱར་བ་ནི། ནོར་རྫས་ལོངས་སྤྱོད་ཐམས་ཅད་དགེ་ཕྱོགས་སུ་བཏང་ལ་གང་ལའང་ཆགས་ཞེན་མེད་པར་བྱ་

[070A]༄༅། །དེ་ནས། བླ་མ་དངོས་སུ་བཞུགས་ན་དབང་ཞུ། མ་བཞུགས་ན་བདག་འཇུག་བྱ་ཞིང་དབང་བླང་ལ་དམ་ཚིག་ཉམས་ཆགས་ཀྱི་ཉེས་པ་ཐམས་ཅད་བཤགས། འཕོ་བའི་དུས་ཀྱང་ཕྱི་དབུགས་ཆད་
ནས་ནང་དབུགས་མ་ཆད་པའི་བར་དེར་འཕོ་བར་བཤད་ཀྱང། གནད་དུ་འགྲོ་བ་དཀའ་བས་ངེས་པའི་འཆི་ལྟས་ཀྱིས་ཟིན་ཕྱིན་ནད་མ་བྱུང་གོང་ནས་འཕོ་ཞིང། གལ་ཏེ་ན་བའི་གནད་གཅོད་སོགས་ཀྱིས་དམིགས་པ་མི་གསལ་
བ་ན། གྲོགས་དམ་ཚིག་གཙང་བ་ཞིག་གིས་རྣ་ལམ་ནས་གསལ་གདེབ་ཏུ་གཞུག་ལ་རང་གིས་དམིགས་པ་བསྐྱར། འཕོ་དམིགས་སོགས་གཞན་སྦྱོང་སྐབས་ལྟར་ལ་རྣམ་ཤེས་ཡང་ཡང་དུ་ཡར་སྤོར་བ་
ལས་མར་མི་འབེབ། གསོལ་འདེབས་སྐབས་ལམ་མཆོག་འཕོ་བ་ཐེབས་པར་བྱིན་གྱིས་རློབས་ཞེས་བསྒྱུར་རོ། །དེ་ལྟར་བྱས་པས་འཆི་ཁ་དང་བར་དོའི་འཇིགས་སྐྲག་མྱོང་མི་དགོས་པར་མཁའ་སྤྱོད་རིག་པ་འཛིན་
པའི་ཞིང་དུ་ངེས་པར་སྐྱེས་ནས་དེར་ལམ་གྱི་ལྷག་མ་རྣམས་ཉམས་སུ་བླང་སྟེ་རྡོ་རྗེ་འཆང་གི་གོ་འཕང་ཚེ་དེ་ཉིད་ལ་ངེས་པར་ཐོབ་པར་འགྱུར་རོ། །འདིའི་མཁའ་སྤྱོད་རིག་འཛིན་གྱི་ཞིང་ནི། རིག་པ་འཛིན་པ་
རྣམས་ཀྱི་ལས་དང་སྨོན་ལམ་གྱི་མཐུ་ལས་གྲུབ་པ་ཡིན་པས་འདིར་ཡོང་ཞེས་ཚད་ཟུང་དུ་མེད་པ་ཞིག་གོ། སྨྲས་པ། རྒྱལ་ཀུན་མཁྱེན་བརྩེ་ནུས་གཟུགས་གཅིག་འདུས་དཔྱིད། །མཚན་དཔེ་ཟླ་བ་དག་པའི་སྣང་བརྙན་

[070B] ༑འགྲོ་ཁམས་རྫིང་བུར་འཆར་བའི་རྫུ་འཕྲུལ་ལ། །དཔལ་མོ་མཁའ་སྤྱོད་དགའ་མར་མཚན་དུ་སྙན། །གཡོ་མེད་ཏིང་འཛིན་གསེར་གྱི་ས་གཞི་ལས། །ལེགས་སྤྲུལ་མཁའ་སྤྱོད་རིག་འཛིན་དཔག་བསམ་རྩེར། །
གྲུབ་བརྒྱ་རོ་བདའི་འབྲས་ཁུར་གཡུར་ཟ་བ། །སྐལ་བཟང་རྣམ་སད་ཉེར་འཚོའི་དཔལ་དུ་སྨིན། །ལམ་ཟབ་མཆོག་འདིར་འབད་པས་བསྒྲུབས་དེའི་མཐུས། །ཡིད་འོང་དགའ་མ་བྱུ་རུའི་མདངས་འཛིན་མའི། །འཇམ་གཉེན་ཕྱག་
གིས་མཁྲིག་མ་ནས་བཟུང་སྟེ། །རིག་འཛིན་དགའ་མའི་གྲོང་དེར་འཁྲིད་པར་སྨོན། །ཞེས་པའང་བར་སྐབས་ཀྱི་ཚིགས་སུ་བཅད་པའོ།།    ༈    །།རྣམ་ཀུན་མཆོག་ལྡན་ཤེས་རབ་ཕ་རོལ་ཕྱིན། །བདེ་ཆེན་ཧེ་རུ་ཀ་
དཔལ་དགྱེས་སྐོང་སླད། །རྗེས་ཆགས་ཉམས་བརྒྱའི་དཔལ་འབར་ལྷ་མོའི་སྐུར། །ཡོངས་ཤར་བླ་མ་མཁའ་སྤྱོད་དབང་མོས་སྐྱོངས། །གསང་མཐའི་ལམ་གྱི་མཐར་ཐུག་སྙིང་པོའི་དོན། །རབ་ཟབ་རྡོ་རྗེའི་ལུས་ལ་གནད་བསྣུན་ནས།།
ཚེ་འདིར་ཟུང་འཇུག་རིགས་བརྒྱའི་ཁྱབ་བདག་གི་གོ་འཕང་མངོན་བྱེད་ལམ་འདི་བསྔགས་པའི་འོས། །རྣམ་མང་ཚིག་ཚོགས་ལོ་མའི་ཁུར་བུ་དག་སྟུག་པོར་འཁྲིགས་མིན་སྙིང་པོ་དོན་གྱི་འབྲས། །རབ་འདུད་བླ་མའི་
ཞལ་གདམས་འཆི་མེད་བཅུད། །སྦྱིན་འྡཾ་ཐར་འདོད་ཡོངས་ཀྱི་བླང་བྱའི་གནས། །གཉིས་པ་གྲོལ་བྱེད་རྫོགས་པའི་རིམ་པ་ནི། རྣལ་འབྱོར་གསང་མཐའི་ཐུན་མོང་མ་ཡིན་པའི་མན་ངག་ཟབ་མོ་རྫོགས་པའི་རིམ་
[071A]༄༅། །པ་འདིར་རྒྱས་པར་སློབ་དཔོན་ནག་པོ་སྤྱོད་པས་དཔལ་འཁོར་ལོ་སྡོམ་པའི་རྩ་བཤད་ཀྱིས་རྒྱུད་ཐམས་ཅད་ཀྱི་དོན་གྱི་བཅུད་ཕྱུང་སྟེ་བཀྲལ་བ། མཁའ་འགྲོ་བརྡའི་སྐད་དུ་ཨོ་ལ་པ་ཏི་སྟེ། བོད་སྐད་
དུ་རྫོགས་རིམ་རིམ་པ་བཞི་པར་གྲགས་པ་དང། འབྲིང་པོ་གྲུབ་ཆེན་རྡོ་རྗེ་དྲིལ་བུ་པས་རྗེ་བཙུན་རྣལ་འབྱོར་མ་ལས་དངོས་སུ་གསན་པའི་ཟབ་ཆོས་དྲིལ་བུ་རིམ་ལྔ་ཞེས་པ་དང། བསྡུས་པ་རྣལ་འབྱོར་
གྱི་དབང་ཕྱུག་ལོ་ཧཱི་པས། དཔལ་ཤ་ཝ་རི་པ་ལས་མནོས་པའི་རྫོགས་རིམ་བསྡུ་བ་གསུམ་པ་ཞེས་བྱ་བ་རྣམས་སུ་ཡོད་པ་ལས། དེ་དག་ཐམས་ཅད་གནད་དོན་འདུས་ཤིང་ཟབ་ཁྱད་ཆོས་འཕགས་སུ་གྱུར་པ་ནི་
འདིར་གང་བཤད་པར་བྱ་བའི་ཆོས་པཎ་ཆེན་ནཱ་རོ་ཏ་པས། རྗེ་བཙུན་རྡོ་རྗེ་རྣལ་འབྱོར་མ་ལས་དངོས་སུ་གསན་པའི་གདམས་པ། རྗེ་བཙུན་ཡུམ་གྱི་ཐུན་མོང་མ་ཡིན་པའི་རྩ་དབུ་མ་ཞེས་བྱ་བ་འདི་ཉིད་ཡིན་ཞིང། འདི་ཉིད་ཟབ་
པའི་རྒྱུ་མཚན་ཡང། ཇི་སྐད་དུ། ཆོས་ཀྱི་ཕུང་པོ་བརྒྱད་ཁྲི་དང། །བཞི་སྟོང་དག་གི་ཆོ་ག་ཡིན། །འདུས་ཀྱི་དེ་ཉིད་མི་ཤེས་པས། །དེ་དག་ཐམས་ཅད་འབྲས་མེད་གསུངས། །ཞེས་གསུངས་པ་ལྟར། རྒྱུ་ཕ་རོལ་ཏུ་ཕྱིན་
པའི་ཐག་པར་མ་ཟད། བྱ་སྤྱོད་རྣལ་འབྱོར་གྱི་རྒྱུད་རྣམས་སུ་གསུངས་པའི་ལམ་གྱི་རིམ་པ་དག་ལ་ཡང། རྟེན་སྦྱངས་གཞི་ལ་གནད་དུ་བསྣུན་པའི་ཐབས་མེད་པས། དུས་ཡུན་རིང་པོར་སྐལ་པ་གྲངས་

[071B] ཟུང་འཇུག་རྡོ་རྗེ་འཆང་གི་གོ་འཕང་ཚེ་འདི་ཉིད་ལ་སྟེར་མི་ནུས་ཤིང། འཁོར་ལོ་བཞི་ལ་གནད་དུ་བསྣུན་པའི་ཐབས་སྟོན་པའི་རྫོགས་རིམ་རྣམས་ཁྱད་པར་དུ་
འཕགས་མོད་ཀྱི། འཁོར་ལོ་བཞིའི་རྩ་བ་ཡང་དབུ་མ་གཅིག་པུ་ལ་འདུས་པས། དེར་རླུང་སེམས་མ་ཞུགས་ན། གཉིས་མེད་ཀྱི་ཡེ་ཤེས་མི་རྟོག་བཟུང་འཛིན་གྱི་མདུད་རྒྱ་མི་ཁྲོལ་བས་དམན་ཞིང། རྩ་དབུ་མ་གཅིག་
པུ་ཉིད་ལ་གནད་དུ་བསྣུན་པས། སྙིགས་དུས་ཀྱི་ཚེ་ཐུང་གཅིག་ཁོ་ནར་ཟུང་འཇུག་རྡོ་རྗེ་འཆང་གི་གོ་འཕང་སྟེར་བར་བྱེད་པས་ན་ཤིན་ཏུ་ཟབ་ཅིང་ཁྱད་པར་འཕགས་པའི་རྒྱུ་མཚན་ཏེ། དེ་ཡང་དཔེ་གསུམ་གྱིས་སྟོན་པ་ནི་
དང་པོ་བཤན་པ་སྲོག་གི་གནད་ལ་མཁས་པ་ནི། གླང་པོ་ཆེ་ལྟ་བུའི་སྲོག་ཆགས་ཆེན་པོ་ཞིག་གསོད་པར། གནད་མི་ཤེས་པ་དུ་མས་དེའི་རྐང་ལག་སོགས་ལ་མཚོན་ཆུང་དུ་མང་དུ་བསྣུན་ཀྱང་མྱུར་དུ་མི་འཆིལ། བཤན་
པ་སྲོག་གི་གནད་ལ་མཁས་པས། སྲོག་གི་རྩ་ལྟ་བུར་ཁབ་ལྟ་བུའི་མཚོན་ཕྲ་མོ་ཞིག་བཏབ་པས་དེ་མ་ཐག་འཆི་བར་བྱེད། དེ་བཞིན་དུ་སྦྱང་གཞི་གང་ན་གནས་པའི་གནད་མི་ཤེས་པར་ལམ་ལ་ཇི་ལྟར་འབད་ཀྱང་
བདེ་ཆེན་གྱི་ཡེ་ཤེས་མི་སྐྱེ་ཞིང། སྦྱང་གཞིའི་གནད་ཤེས་པའི་དམིགས་པ་ཆུ་དུས་ཀྱང་ལྷན་སྐྱེས་ཀྱི་ཡེ་ཤེས་མྱུར་དུ་བསྐྱེད་པར་བྱེད་དོ། །གཉིས་པ་ཤིང་མཁན་ཤིང་གི་གནད་ལ་མཁས་པ་ནི། རྒྱ་གར་ལྷོ་ཕྱོགས་ཌཱ་ཀི་

[072A]༄༅། །ནེ་ལེ་པ་ཏ་ཞེས། བོད་སྐད་དུ་མཁའ་འགྲོ་སྲུང་བ་ཞེས་པའི་ཡུལ་དུ། ཤིང་སྡོང་ཕྱོགས་རེ་རེ་ནས་བཅད་ཀྱང་ཕྱོགས་རེ་རེ་ནས་སྐྱེ་བ་ཞིག་ཡོད་པ་དེ་གནད་མི་ཤེས་པས་སྟ་གྲི་བརྒྱ་ཕྲག་མང་པོ་
བསྣུན་ཀྱང་གཅོད་མི་ནུས་པ་ལ། གནད་ཤེས་པ་ཞིག་གིས་ཤིང་ལ་ཆུ་རྒྱུ་བའི་གནད་ཆེ་ས་ཞིག་ཏུ་གཟེར་ལྟ་བུ་ཆུང་ངུ་ མི་རིང་བར་སྡོང་པོ་དེ་སྐམ་ནས་འགྱེལ་འགྲོ་
བ་བཞིན་དུ། གནད་མ་ཤེས་པའི་ལུང་རིགས་གཏན་ཚིགས་དུ་མས་ཁ་ཕྱིར་ལྟའི་དཔྱད་པ་མང་དུ་བྱས་ཀྱང་གཟུང་འཛིན་ཇེ་འཕེལ་ལས་རྣམ་རྟོག་གཅོད་མི་ནུས་ལ། གནད་དང་ལྡན་པའི་གདམས་པ་ཆུང་དུས་ཀྱང་གཉིས་
སྣང་ །གསུམ་པ་སྒྱུ་མ་མཁན་འཁྲུལ་འཁོར་གྱི་གནད་ལ་མཁས་པ་ནི། རྒྱ་གར་ནུབ་ཕྱོགས་སུ་རྒྱལ་པོ་ཙྫ་དེ་ཝཱ་འམ་བྷཱ་ལ་ཏ་ཞེས་བྱ་བའི་ཁང་པའི་སྒོར། ཤིང་གི་མི་རེང་རལ་གྲིའི་
འཁྲུལ་འཁོར་རྒྱུན་མི་ཆད་དུ་བསྐོར་བས་བསྲུང་ནས། གནད་མི་ཤེས་པ་རྣམས་ནང་དུ་ཞུགས་ཀྱང་ཤིང་གི་མིས་རལ་གྲིས་གསོད་པར་བྱེད་པ་ལ་འཁྲུལ་འཁོར་གྱི་གནད་ཤེས་པས། གསང་ཐག་གི་སྐུད་པ་ཕྲ་མོ་
གཅིག་གཅད་པ་ན། འཁྲུལ་འཁོར་དེ་ཐམས་ཅད་རང་སར་འགྱེལ་ནས་བདེ་བར་འགྲོ་བཏུབ་པ་བཞིན་དུ། གནད་མི་ཤེས་པས་རྩ་རླུང་སྦྱོང་བསོགས་འབད་རྩོལ་མང་པོ་བྱས་ཀྱང། རླུང་སེམས་དབུ་མར་འཇུག་མི་ནུས་

[072B] གནད་ཤེས་པས་མན་ངག་ཅུང་ཟད་ཙམ་གྱིས་ཀྱང། རླུང་སེམས་དབུ་མར་མྱུར་དུ་འཇུག་ནུས་པ་ཡིན་པས། དེ་ལྟ་བུའི་ཟབ་གནད་དང་ལྡན་པའི་ལམ་དེ་ཉམས་སུ་ལེན་པ་ལ་ཡང། རྫོགས་རིམ་ཐུན་མོང་བ་ཆོས་ཉིད་དངོས་
སུ་སྟོན་པ་དང། ཆོས་ཉིད་བརྒྱུད་ནས་སྟོན་པ་གཉིས་ལས་དང་པོ་ཆོས་ཉིད་དངོས་སུ་སྟོན་པ་ནི། དཔེར་ན་ཕྱིའི་རྒྱ་མཚོ་ཆེན་པོ་ལྟ་བར་འདོད་པའི་མི་ཞིག་གིས་རྒྱ་མཚོའི་གནས་ཚུལ་ནི་ཇི་ལྟ་བུ་ཞིག་ཡིན་ཞེས་དྲིས་པར། རྒྱ་མཚོའི་
རྒྱུས་ཡོད་པ་ཞིག་གིས། རྒྱ་མཚོ་ཆེན་པོ་ནི། གཏིང་ཟབ་པ། རྒྱ་ཤིན་ཏུ་ཆེ་བ། ཁ་དོག་སྔོ་བ། དམ་གནག་པ། ལྦུ་བ་དཀྲིགས་པ། བ་ཚྭའི་རོ་དང་ལྡན་པས་བཏུང་མི་རུང་བ། ཆུ་སྲིན་མང་པོ་ཉེ་བར་གནས་པ་ཞིག་གོ་ཞེས་
བཤད་པས་དྲི་བ་པོ་དེའི་རྒྱུད་ལ། རྒྱ་མཚོའི་ཚུལ་འོལ་སྤྱི་ཙམ་ཞིག་འཆར་བ་བཞིན། མདུན་དུ་མཎྜལ་ལ་སོགས་པའི་བརྡའ་ཐབས་ལ་བརྟེན་ནས་སེམས་ཀྱི་གནས་ལུགས་ངོ་སྤྲད་པས་དོན་སྤྱིའི་ཚུལ་ཙམ་རྒྱུད་ལ་སྐྱེ་བར་
འགྱུར་ཞིང། དོན་དངོས་སུ་རྟོགས་པར་ནི་མི་འགྱུར་ལ། སྔོན་གྱི་བག་ཆགས་སད་རྒྱུ་ཡོད་པ་དག་ལ་ནི་མ་ངེས་སོ། །གཉིས་པ་ཆོས་ཉིད་བརྒྱུད་ནས་སྟོན་པ་ནི། དཔེར་ན། རྒྱ་མཚོའི་གནས་ཚུལ་ཤེས་པར་འདོད་པའི་མི་
དེ་ལ༑ རྒྱ་མཚོའི་རྒྱུས་མངའ་བ་ཞིག་གིས། རྒྱ་མཚོའི་དོགས་ རྒྱ་མཚོའི་འགྲམ་དུ་སླེབས་ཏེ་མཚན་ཉིད་

[073A]༄༅། །དངོས་སུ་མཐོང་བ་བཞིན་དུ། བླ་མས་བསྐྱེད་རྫོགས་ཀྱི་ལམ་ལེགས་པར་བསྟན་པ་བཞིན་དུ་མ་འཁྲུལ་པར་ཉམས་སུ་བླངས་པས། མཚོན་བྱེད་དཔེའི་ཡེ་ཤེས་རྒྱུད་ལ་སྐྱེ་ཞིང། དེའི་རྒྱུན་གོམས་
པར་བྱས་པས་མཚོན་བྱ་དོན་གྱི་ཡེ་ཤེས་མངོན་སུམ་དུ་རྟོགས་པར་འགྱུར་བ་ཡིན་ལ། དེས་ན་སྐབས་འདིར་དེ་ལྟ་བུའི་ཆོས་ཉིད་བརྒྱུད་ནས་སྟོན་པའི་གདམས་ངག་དེ་ཉིད་འཆད་པར་བྱེད་པ་ལ། གཞི་ཆོས་ཅན་འཁོར་
བའི་གནད། ལམ་བསྒོམ་པའི་གནད། འབྲས་བུ་སངས་རྒྱས་ཀྱི་སའི་གནད་དང་གསུམ་ཡོད་པ་ལས། དང་པོ་ནི། སེམས་ཅན་རྣམས་འཆི་བའི་ཚེ། ལུས་ཀྱིས་ཁམས་ཆུ་ལ་ཐིམ། ཆུ་མེ་ལ་ཐིམ། མེ་རླུང་ལ་ཐིཾ་
རླུང་རྣམ་ཤེས་ལ་ཐིམ། རིམ་གྱིས་ལུགས་འབྱུང་གི་སྣང་བ་དཀར་ལམ་མཆེད་པ་དམར་ལམ། ཉེར་ཐོབ་ནག་ལམ་རྣམས་ཤར་བ་རིམ་གྱིས་འགགས་ཏེ། དུག་གསུམ་ལས་གྱུར་པའི་རང་བཞིན་བརྒྱད་
ཅུའི་རྟོག་པ་རྣམས་ཀྱང་འགགས་ནས། གཞིའི་འོད་གསལ་དེ་ཉིད་འཆར་ཀྱང། ལྷན་ཅིག་སྐྱེས་པའི་མ་རིག་པས་བསླད་དེ་ངོ་མ་ཤེས་པས་དེ་མ་ཐག་ཏུ་ལུགས་ལྡོག་གི་ཉེར་ཐོབ་ནག་ལམ། མཆེད་པ་དམར་
ལམ༑ སྣང་བ་དཀར་ལམ་རྣམས་རིམ་པས་ཤར་ཞིང། རང་བཞིན་བརྒྱད་ཅུའི་རྟོག་པ་རྣམས་ཀྱང་མངོན་དུ་གྱུར་ཏེ། དེ་ནས་བར་སྲིད་འཆར་བ་སྟེ་བར་དོའི་ལུས་གྲུབ་ཅིང། དེ་ཡང་དབང་པོ་ཀུན་ཚང་བ། འོད་ལུས་

[073B] ལུས་ལ་ཁམས་དཀར་དམར་མེད་པས་ཉི་ཟླའི་སྣང་བ་མེད་པའི་མུན་ནག་གནས་པ་རྩ་མེད་པས་གཡོ་བ་རླུང་ཁ་རྒྱལ་ཏེ། ཤིང་བ་ལ་རླུང་གིས་བསྐྱོད་པ་ལྟར་ཡལ་ཡོལ་ཆད་ཆོད་ཀྱིས་ཕྱོགས་
ཐམས་ཅད་དུ་དབང་མེད་དུ་འགྲོ་བ་སོགས་མ་ངེས་པའི་རྟགས་དྲུག་དང་ལྡན་ལ། གཤིན་རྗེའི་ཕོ་ཉའི་སྣང་བ་དང། ཁ་ཆར་རླུང་དང་མུན་ནག་གི་སྣང་བ་སོགས་འཁྲུལ་སྣང་སྡུག་བསྔལ་དྲག་པོ་དང་ལྡན་པ་ཞིག་ཏུ་འགྱུར་ཞིང་
ཚེ་ཚད་ཞག་བདུན་རེ་ལ་ཡང་རྟགས་ཐམས་ཅད་འཆར་བཞིན་དུ་ཤི་ཞིང། ཡང་བར་དོའི་ལུས་གྲུབ་སྟེ་བར་དོར་གནས་ཚད་ཀྱང་ཐུང་མཐའ་ངེས་མེད་ཀྱང། རིང་མཐའ་རྒྱལ་བ་ཡང་དགོན་པའི་བཞེད་པ་ལྟར་ལོའི་བར་སྡོད་
པའང་ཡོད་ལ། ཕལ་ཆེར་རིང་མཐའ་ཞག་ཞེ་དགུ་དང། ཐུང་མཐའ་བདུན་ཕྲག་བར་དུ་བར་དོར་འཁྱམས་ཤིང། དེ་ལྟ་བུའི་བར་དོའི་སེམས་ཅན་དེ་ཉིད་རྡོས་བཅས་ཀྱི་ལུས་མེད་པས་སྐྱོ་ནས་ལུས་འཚོལ་བའི་སྣང་བས་ཕྱོགས་
ཐམས་ཅད་དུ་སོང་བར། ཇི་ཞིག་ན་ལས་ཀྱི་དབང་གིས་སྐྱེ་བ་ཕྱི་མའི་ཕ་མ་དེ་གཉིས་ཉལ་པོ་བྱེད་པ་རྨི་ལམ་བཞིན་དུ་མཐོང་ཞིང། དེ་ཡང་ཕོར་སྐྱེ་ན་མ་ལ་ཆགས་ཤིང་ཕོ་ལ་སྡང་བ་དང། མོར་སྐྱེ་ན་ཕ་ལ་ཆགས་ཤིང་
མ་ལ་སྡང་བ་སྐྱེས་ཏེ། བར་དོའི་རྣམ་ཤེས་དེ་ཉིད་ཕའི་ཁ་ལས་བརྒྱུད། མའི་མངལ་དུ་ཆགས་སྡང་གིས་ཉིང་ ཕའི་ཁམས་དཀར་པོའི་དྭངས་མ་ཡུངས་འབྲུ་ཕྱེད་གསུམ་ཙམ་དང། མའི་ཁམས་

[074A]༄༅། །དམར་པོའི་དྭངས་མ་ཡུངས་འབྲུ་གསུམ་ཙམ་འདྲེས་པའི་དབུས་སུ་བར་དོའི་རྣམ་ཤེས་དེ་ཉིད་འཐུམ་པ་ན་བརྒྱལ་བའི་རྣམ་པ་ཅུང་ཟད་ཀྱི་མཐར། བདེ་སྟོང་གཉིས་མེད་ཀྱི་དང་དུ་གཉིས་སྣང་ནུབ་པའི་
འོད་གསལ་མངོན་སུམ་དུ་ཤར་ཏེ་ཞག་བདུན་དུ་གནས་ཤིང། ངོ་འཕྲོད་ན་སྐྱེ་བ་སྤྲུལ་སྐུར་སངས་རྒྱ་ཡང། བསྒོམ་སྟོབས་ཀྱི་ངོ་མ་འཕྲོད་པས་བརྒྱལ་བ་ལྟ་བུར་གྱུར་པའི་ཚེ་ཉེར་ཐོབ་ནག་ལམ་གྱི་སྣང་བ་ཤར་བར། སྔར་དུས་ཡུན་
རིང་མོའི་སྐབས་སུ་ངོ་ཤེས་པ་ཞིག་བར་སྐབས་མ་མཐོང་བ་དང་འཕྲད་པ་ན། འདི་ཡིན་གསལ་བར་ངོ་མི་ཤེས་པའི་ཡིད་བློང་བློང་པོར་འཆར་བ་བཞིན། འདི་ཞེས་ངོས་འཛིན་མི་ནུས་པའི་རྣམ་རྟོག་ཕྲ་མོ་ཡང་ཡང་སྐྱེས་པས་
འོད་གསལ་དེ་ལ་འཛིན་པ་ཕྲ་མོ་ཞིག་ཞུགས་པས་རང་གི་ལྟེ་བ་གྲུབ་རྒྱུའི་ཐད་ཁུ་ཁྲག་དེའི་དབུས་སུ་རྩ་དབུ་མ་རྟ་རྔ་བརྒྱར་གཤགས་པའི་ཚད་ཙམ་ཞིག་ཨ་ན་ཧ་ཏ་ཞེས་མི་ཤིགས་པའི་ཡི་གེའི་གཟུགས་སུ་གྲུབ། ཡང་
མཆེད་པ་དམར་ལམ་གྱི་སྣང་བ་ཤར་བས། སྣང་བ་ཐམས་ཅད་སྟོང་པ་ཅིར་ཡང་མ་གྲུབ་པ་ཞིག་ཡིན་པར་འདུག་སྙམ་དུ། སྟོང་སང་དེར་འཛིན་པ་ཞུགས་པས་དབུ་མ་དང། དེའི་གཡས་སུ་རོ་མ་དམར་མོ་རྟ་རྔ་བརྒྱར་གཤགས་
པའི་ཚད་ཙམ་ཞིག་གྲུབ། ཡང་སྣང་བ་དཀར་ལམ་གྱི་སྣང་བ་ཤར་བས་སྣང་བ་ཐམས་ཅད་འོད་གསལ་བར་འདུག་སྙམ་དུ་གསལ་བ་ལ་འཛིན་པ་ཞུགས་པས་དབུ་མ་དེའི་གཡོན་དུ་རྐྱང་མ་དཀར་མོ་རྟ་རྔ་བརྒྱར་གཤགས་

[074B] དེ་ནས་རྩ་འཁོར་ཐམས་ཅད་ལས་ལྟེ་བའི་རྩ་འཁོར་སྔོན་དུ་ཆགས་པ་ཡིན་ཏེ། ལྟེ་བའི་ཐད་ནས་དབུ་མ་ལས་ཕྱོགས་བཞིར་རྩ་འདབ་བཞི་ཆགས་བའི་དབུས་སུ་ནམ་མཁའི་རླུང་དང་ཁམས་ཀྱི་དྭངས་
མའི་རང་བཞིན་གྲི་གུག་གི་སོ་ལྟ་བུ། ཤར་གྱི་འདབ་མར་རླུང་གི་རླུང་དབྱུག་པ་ལྟ་བུ། ལྷོའི་འདབ་མར་མེའི་རླུང་ཚེག་དྲག་ལྟ་བུ། ནུབ་ཀྱི་འདབ་མར་སའི་རླུང་ཐོད་གུག་ལྟ་བུ། བྱང་གི་འདབ་མར་ཆུའི་རླུང་ཐིག་ལེ་ལྟ་བུ་རྣམས་
ཆགས། ལྟེ་བའི་རྩ་འདབ་བཞི་པོ་དེ་ནས་ཕྱོགས་མཚམས་བརྒྱད་དུ་རྩ་འདབ་བརྒྱད་གྱེས་པའི་མདུན་ནས་གཡོན་སྐོར་དུ། ཨ་ཀ་ཙ་ཊ་པ་ཏ་ཡ་ཤ་སྟེ་ཁམས་ཀྱི་དྭངས་མ་ཡིག་འབྲུ་བརྒྱད་པའི་རྣམ་པར་གནས་པ། དེ་རེ་རེ་ལས་འབྱུང་
བ་ལྔའི་རླུང་ཆ་མཉམ་རེ་རེ་རྒྱུ། འདི་དང་དུས་མཉམ་དུ་སྙིང་གའི་རྩ་འཁོར་ཡང་ཆགས། ལྟེ་བའི་རྩ་འདབ་བརྒྱད་པོ་དེའི་ཕྱི་རོལ་ཏུ་རྩ་འདབ་བཅུར་གྱེས་པའི་མདུན་ནས་བཟུང་སྟེ་གཡོན་སྐོར་དུ། རྩ་འདབ་དང་པོར་རྩ་བའི་ས་རླུང་སྟོབས་ཆེ་བ་གཅིག་
གཉིས་པར་ཡན་ལག་གིས་རླུང་སྟོབས་ཞན་པ་གཅིག་དེ་ཡི་མཚན་རྩ་འདབ་གཉིས་སུ་རྩ་བ་ཡན་ལག་གི་ཆུ་རླུང་སྟོབས་ཆེ་ཆུང་གཉིས། དེའི་མཚན་རྩ་འདབ་གཉིས་སུ་མེ་རླུང་དྲག་ཞན་གཉིས། དེའི་མཚན་
ཞན་གཉིས། དེའི་མཚན་ དེའི་ཕྱི་རོལ་ཏུ་རྩ་འདབ་བཅུ་གཉིས་སུ་གྱེས་པར། མདུན་ནས་བཟུང་སྟེ་རིམ་བཞིན། ཨ་ཨཱ། ཨི་ཨཱི། ཨུ་ཨཱུ། ཨེ་ཨཻ། ཨོ་ཨཽ་

[075A]༄༅། །ཨཾ་ཨཱ་སྟེ་དབྱངས་བཅུ་གཉིས་འཁོད་པའི་དབྱངས་ཐུང་དུ་དང་པོ་དྲུག་དང་ཨཱ་ལས་ཕོ་རླུང་དང། དབྱངས་རིང་པོ་དྲུག་དང་ཨཾ་ལས་མོ་རླུང་རྒྱུ་ཞིང། དེ་ཡང་ཕོ་རླུང་ཐམས་ཅད་རོ་མ་དང་མོ་
རླུང་ཐམས་ཅད་རྐྱང་མར་ཞུགས་ཏེ། རླུང་རྣམས་ཕན་ཚུན་དུ་ཐག་འཐག་པའི་སྣ་རིས་བཞིན་དུ་རྒྱུ། དེའི་ཕྱིར་རྩ་འདབ་སུམ་ཅུར་གྱེས་པ་ལ་མདུན་ནས་བརྩམས་ཏེ་མཐར་གནས་བཞི་སྤང་བའི། ཀ་ཁ་ག་གྷ་ང། ཙ་ཚ་ཛ་ཛྷ་ཉ་
ཊ་ཐ་ཌ་ཌྷ་ཎ། ཏ་ཐ་ཌ་ཌྷ་ན། པ་ཕ་བ་བྷ་མ། ཤ་ཧ་ས་ཧ་ཀྵ་ཞེས་པ་རྣམས་གནས་པའི་སྡེ་པ་དྲུག་གི་དང་པོ། ཀ་ཙ་ཊ་ཏ་པ་ཤ་རྣམས་ལས་ས་རླུང་རྒྱུ། ཁ་ཚ་ཋ་ཐ་ཕ་ཥ་རྣམས་ལས་ཆུ་རླུང་རྒྱུ། ག་ཛ་ཌ་ད་བ་ས་རྣམས་ལས་མེ་
རླུང༑ གྷ་ཛྷ་ཌྷ་དྷ་བྷ་ཧ་རྣམས་ལས་རླུང་གི་རླུང་རྒྱུ། ད་ཉ་ཎ་ན་མ་ཀྵ་རྣམས་ལས་ནམ་མཁའི་རླུང་རྒྱུ། དེ་ཡང་རྣམ་ཤེས་ཞོན་པ་པོའི་མི་ཞྭ་བོ་ལྟ་བུ་དང། རླུང་བ་ཞོན་པའི་རྟ་ལྟ་བུར་འགྱུར། དུག་གསུམ་གྱི་རྟོག་
པ་ཇེ་མང་དུ་འཕྲོས་པས་རོ་རྐྱང་དབུ་གསུམ་ལས་གྱེས་པའི་རྩ་ཕྲན་ཇི་སྙེད་པ་རྣམས་ཆགས་ཤིང། དེ་ཡང་རླུང་གི་བཞོན་པ་ཅན་གྱི་རྣམ་ཤེས་དེ། ལྟེ་བའི་རྩ་རྣམས་སུ་གནས་ཚེ་རྣམ་རྟོག་རགས་པ་ཡོད་ཀྱང་གསལ་
བར་མི་འཆར་ལ། སྙིང་གར་སླེབས་ཤིང་རྣམ་ཤེས་ཚོགས་དྲུག་རྒྱུ་བའི་རྩ་རྣམས་སུ་སླེབས་པའི་ཚེ་དོན་སྤྱིའི་ཚུལ་དུ་གསལ་བ་འཆར་ཞིང། མགྲིན་པའི་རྩ་འཁོར་དུ་སླེབས་ཏེ་མིང་ཚིག་གི་བརྗོད་པ་སྣ་ཚོགས་རྒྱུ་

[075B] འདི་དང་འདིའོ་ཞེས་ཐ་སྙད་སོ་སོར་འཆར་རོ། །དེ་ནས་རྩ་དེ་རྣམས་ཀྱི་བར་བར་དུ། ཆུ་རྒྱུས། རུས་པ། ཁྲག་ཤ། པགས་པ་སོགས་གྲུབ་ཅིང། རིམ་གྱིས། མེར་མེར་པོ་
ནུར་ནུར་པོ། གོར་གོར་པོ། ལྟར་ལྟར་པོ། མཁྲད་འགྱུ་བ་དང། ཉ་དང། རུས་སྦལ་སོགས་མངལ་གྱི་གནས་སྐབས་བཅུ་རིམ་གྱིས་རྫོགས་ནས། ལུས་རྫོགས་པར་གྲུབ་སྟེ། ཟླ་བ་དྒུའམ་བཅུ་ནས་ཕྱི་རོལ་དུ་བཙའ་བར་
འགྱུར་ཞིང། རྩ་དབུ་མའི་ནང་དང། དེ་ལས་གྱེས་པའི་རྩ་རྣམས་སུ་རྣམ་ཤེས་དང་རླུང་ཞུགས་ན་འོད་གསལ་འཆར་བ་ཡིན་ཀྱང། རོ་རྐྱང་གཉིས་ཀྱི་རྩ་འཁོར་སོ་སོའི་ཐད་ནས་དབུ་མ་ལ་བཅར་ཏེ་གནས་པས། དེར་རླུང་དང་
རྣམ་ཤེས་ཀྱི་རྒྱུ་བ་འགགས་ཏེ་རྒྱུ་སྟོང་སྐམ་པོ་ལྟར་བག་ལ་ཞ་བའི་ཚུལ་གྱིས་གནས་ཤིང། རོ་རྐྱང་གཉིས་དང། དེ་ལས་གྱེས་པའི་རྩ་འདབ་ཇི་སྙེད་པ་རྣམས་སུ་རླུང་སེམས་ཀྱི་འགྲོ་འོད་བྱས་པས། གཟུང་འཛིན་གཉིས་སྣང་
གི་རྟོག་པ་ཇི་སྙེད་ཅིག་འཆར་ཏེ་འཁོར་བར་འཁོར་བ་ཡིན་ནོ། །དེས་ན་རྩ་འདབ་གྲངས་མེད་པ་དེ་དག་ཐམས་ཅད། རྩ་དབུ་རྐྱང་རོ་གསུམ་དུ་འདུས་ཤིང། རོ་རྐྱང་གཉིས་ཀྱང་དབུ་མར་འདུ་བ་ཡིན་ཞིང། དེར་རླུང་སེམས་ཞུགས་ན་
འོད་གསལ་འཆར་བས། ནང་གི་ཕོ་ཉ་གསུམ་ལས། མཆོག་དབུ་མ་དང། འབྲིང་པོ་ཛ་ཨོ་ཝ་སོགས་ཡུལ་ཉེར་བཞིའི་རྩ་རྣམས་དང། ཐ་མ་དབུ་མ་ལས་གྱེས་པའི་བྱེ་བ་ཕྲག་ཕྱེད་བཞིའི་ནྲྩ་ཕྲན་རྣམས་ཡིན། དེ་དག་ལ་ཕོ་
[076A]༄༅། །ཉ་ཞེས་འདོགས་པའི་རྒྱུ་མཚན་ཡང་རྒྱལ་པོ་ལྟ་བུའི་བྱ་བ་མྱུར་དུ་སྒྲུབ་པར་བྱེད་པ་དེ་ལ་ཕོ་ཉའམ། བང་ཆེན་ནམ། བྱ་མ་རྟ་ཞེས་བརྗོད་པ་བཞིན། འདིར་ཡང་གཉིས་མེད་ལྷན་སྐྱེས་ཀྱི་ཡེ་ཤེས་
མྱུར་དུ་བསྐྱེད་པར་བྱེད་པས་ན་ཕོ་ཉ་ཞེས་བཏགས་ཤིང། མཆོག་འབྲིང་དམན་གསུམ་གྱི་རྒྱུ་མཚན་ཀྱང། བྱེ་བ་ཕྲག་ཕྱེད་བཞིའི་རྩ་ཕྲན་རྣམས་ལ་གནད་དུ་བསྣུན་པས་བདེ་ཆེན་གྱི་ཡེ་ཤེས་མྱུར་དུ་སྐྱེ་མི་ནུས་པས་ཕོ་ཉ་ཐ་
མ་དང། དེ་ལས་ཡུལ་ཉེར་བཞིའི་རྩ་རྣམས་མྱུར་བས་ཕོ་ཉ་འབྲིང་དང། དེ་ལས་ཀྱང་ཆེས་མཆོག་ཏུ་མྱུར་བ་ནི་དབུ་མ་ཡིན་པས་ཕོ་ཉ་མཆོག་ཅེས་བྱ་ཞིང་ཕྱི་ནང་གསང་བའི་རིགས་ལྡན་མ་གསུམ་ལས་དབུ་མ་
ལ་ནང་གི་རིགས་ལྡན་མ་ཞེས་བྱའོ། །དེས་སྦྱང་གཞི་རྩ་ཐམས་ཅད་ཀྱི་ནང་ནས་གཙོ་བོ་དབུ་མ་དང། འཁོར་ལོ་ལྔའི་ནང་ནས་གཙོ་བོར་ལྟེ་བའི་འཁོར་ལོ་ཉིད་ཡིན་ནོ། །གནད་འདི་དག་ཐོག་མར་ངེས་པར་བྱ་བ་ནི་སྨན་པས་
ནད་ངོས་འཛིན་པ་ལྟ་བུའོ། །གཉིས་པ་ལམ་བསྒོམ་པའི་གནད་ལ། སྤྱིར་འདིའི་རྫོགས་པའི་རིམ་པར། སྙིང་གའི་དབུས་ཀྱི་དཔྱིད་ཅེས་པའམ། བྷ་སནྟ་ཞེས་པ་ཡབ་ཧེ་རུ་ཀའི་ངོ་བོ་བདེ་ཆེན་ཡེ་ཤེས་ཧཱུཾ་ཆ་ལྔ་པའི་
རྣམ་པར་བཞུགས་ལ། དཔྱིད་ཅེས་བྱ་བའི་དོན་ཡང་འཇིག་རྟེན་ན། དགུན་གྲང་བ་དང། དབྱར་ཆར་སེར་སོགས་ཀྱི་སྡུག་བསྔལ་དང་བཅས་ཤིང། རྣམ་ཟླ་དཔྱིད་གྲང་དྲོ་སྙོམས་ཤིང་ལྗོན་ཤིང་མེ་ཏོག་སོགས་ཁ་འབུས་

[076B] ལུས་ཅན་རྣམས་བདེ་བ་རྒྱས་པའི་དུས་ཡིན་པ་ལྟར། འདི་ལའང་གང་ལ་གནད་དུ་བསྣུན་པས་བདེ་ཆེན་བསྐྱེད་པའི་དོན་གྱིས་བཏགས་ལ། ནམ་ཟླ་དཔྱིད་འབྱུང་བའང་ས་ཆུ་དྲོས་པ་ལ་རག་ལས་པ་བཞིན་
སྙིང་གའི་དཔྱིད་བསྐུལ་བར་བྱེད་པའང། ལྟེ་བ་ན་ཏི་ལ་ཀ་འམ། བཾ་ཡིག་ཅེས་པ་ཡུམ་རྣལ་འབྱོར་མའི་ངོ་བོ། ལྟེ་བའི་རྩ་མདུད་གྲུ་གསུམ་ཁམས་དམར་པོ་ཉིས་མ་དང། གསུམ་མ་དང། ཨ་ཐུང་སྐྱེར་ཆེར་མགོ་མཇུག་
བལྡོག་པའི་རྣམ་པར་བཞུགས་པ་དེ་ཉིད་ལ་གནད་དུ་བསྣུན་དགོས་པས། དེས་ན་རེ་ཞིག་འདིར་ནང་གི་ཧེ་རུ་ཀ་བསྐུལ་བ་བཏང་སྙོམས་སུ་བཞག་ནས། ནང་གི་ཕག་མོ་ལ་གནད་དུ་བསྣུན་པའི་ཐབས། རྩ་དབུ་མའི་རྣལ་
འབྱོར་འཆད་པ་ལ། ཆགས་ཅན་དབུ་མའི་ལམ་ལ་དགའ་བ་དང། ཆགས་བྲལ་རྣལ་འབྱོར་གྱི་ལམ་ལ་དགའ་བ་གཉིས་ལས། དང་པོ། ཆགས་ཅན་གྱིས་ལམ་པདྨ་ཅན་སོགས་ལས་ཀྱི་ཕྱག་རྒྱ་དང་མཉམ་པར་སྦྱོར་
ཏེ༑ རྩ་ཐིག་རླུང་གསུམ་ལ་གནད་དུ་བསྣུན་པའི་ཚུལ་ནི་རྗེ་བཙུན་གྲགས་པ་རྒྱལ་མཚན་གྱི་གསུང་ལས་འབྱུང་བ་ལྟར་ལ་འདིར་བཏང་སྙོམས་སུ་བཞག་གཉིས་པ་ཆགས་བྲལ་གྱི་རྣལ་འབྱོར་ལ་རླུང་སེམས་དབུ་མར་
བསྡུ་བའི་རྣལ་འབྱོར་དང། བསྡུས་ནས་བསྒོམ་པའི་རྣལ་འབྱོར་གཉིས། དང་པོ་ལ། རླུང་སྦྱངས་པ་དང། བསྡུ་བ་དངོས་གཉིས། དང་པོ་ལ་གནས་ཤིན་ཏུ་དབེན་པར་བསམ་གཏན་གྱི་སྟན་ལ་རྐང་པ་རྡོ་རྗེ་སྐྱིལ་ཀྲུང་

[077A]༄༅། །ལག་པ་གཉིས་མཉམ་གཞག་མཐེ་བོང་ལྟོ་སྦྱར་བ་ལྟེ་འོག་ཏུ་བཅར། སྒལ་ཚིགས་དྲང་པོར་བསྲང། ཨོལ་ཀོས་ཨོལ་མདུད་ནོན་པ་ཙམ་བཀུག་མིག་སྨིན་མཚམས་ཐད་ཀྱི་བར་སྣང་དུ་
ཧ་རེ་ལྟ་བའམ། སྣ་རྩེར་ཕབ། དཔུང་པ་རྒོད་གཤོག་ལྟར་བརྒྱང། སོ་དང་མཆུ་རང་བབས་སུ་བཞག་ཅིང་ལྕེ་རྩེ་ཡ་རྐན་ལ་སྦྱར་བ་སྟེ། ལུས་རྣམ་སྣང་གི་ཆོས་བདུན་ལྡན་དུ་བྱས་པས་ཕན་ཡོན་དཔག་མེད་འབྱིན་པ་
སྤྲེའུ་གཏམ་རྒྱུད་སོགས་གསུངས་སོ། །སྐྱབས་འགྲོ་ནས་ཞར་བྱུང་རྫོགས་རིམ་ཡིན་པར་རྒྱུན་གྱི་ཉམས་ལེན་ལྟར། ཡང་ན་བླ་མའི་རྣལ་འབྱོར་གྱི་བླ་མ་དང་རང་སེམས་འདྲེས་པའི་ངང་དེ་ག་ལས། རང་ཉིད་སྐད་
ཅིག་གིས་རྣལ་འབྱོར་མ་སྐུ་མདོག་ཕྱག་མཚན་རྒྱན་ཆ་ལུགས་སོགས་ཡོངས་སུ་རྫོགས་པར་ཁྲ་ལམ་གྱིས་གསལ་བཏབ། དེའི་སྐུ་ལུས་ཐམས་ཅད་འོད་ཀྱི་རང་བཞིན་དར་དམར་གྱི་གུར་ཕུབ་པའམ། ཕྲུ་མ་ཕུས་བཏབ་
པ་ལྟ་བུ་ཕྱི་གསལ་ནང་གསལ་སྙན་ཤོག་དང་ཕྱག་ཞབས་ཀྱི་སོར་རྩེ་ཚུན་ཆོད་སྟོང་སང་དེ་བའི་སྟོང་ར་བསྒོམ་པས་གེགས་མི་འབྱུང། དེ་ནས་རང་ལུས་ཀྱི་དབུས་དྲང་པོར་རྩ་རོ་རྐྱང་གཉིས་འདུས་པའི་ངོ་བོ་རྩ་དབུ་མ་སྦ་ལྕག་ཙམ། ཡར་སྣེ་སྤྱི་གཙུག་
ཏུ་ཀླད་རྒྱའི་ཐད་དུ་ཟུག་པ་ཟླ་དཀྱིལ་ཆུང་ངུས་ཁ་བཅད་པ། མར་སྣེ་ལྟེ་འོག་སོར་བཞི་ཙམ་དུ་ཟུག་པ། རྒྱ་སྐྱེགས་ཀྱི་ཁུ་བ་ལྟར་དམར་བ། ཏིལ་གྱི་མར་མེ་ལྟར་གསལ་བ། པདྨའི་འདབ་མ་ལྟར་སྲབ་པ། ཆུ་ཤིང་གི་སྡོང་

[077B] དབུ་མའི་མས་སྣེའི་ནང་དུ་ཟླ་བའི་དཀྱིལ་འཁོར་ཆུང་དུས་སྨྱག་ཚིགས་ལྟར་ཁ་ད་ཆེད་དུ་བཀག་པར་བསམ། དབུ་མའི་ཡར་སྣེ་ཀླད་རྒྱའི་
པོ་ཆུ་རླུང་གི་རང་བཞིན། གཡས་སུ་ས་རླུང་གི་རང་བཞིན་ཨོཾ་སེར་པོ། རྒྱབ་ཏུ་མེ་རླུང་གི་རང་བཞིན་ཛེཾ་དམར་པོ། གཡོན་དུ་རླུང་གི་རང་བཞིན་ཁཾ་ལྗང་གུ། མདུན་དུ་ནམ་མཁའི་རླུང་གི་རང་བཞིན་ཧཱུཾ་སྔོན་པོ་སྟེ་དཔའ་བོ་འབྲུ་ལྔ་
གསལ་བཏབ། རླུང་རོ་སྦྱངས་པ་ལ། ལག་གཡས་རྡོ་རྗེ་རྩེ་གསུམ་ཕྱག་རྒྱས་སྣ་བུག་གཡས་བཀག་ནས། རླུང་གཡོན་ནས་སངས་ལན་གསུམ་བུས་ལ་ཞེ་སྡང་གི་རྟོག་པ་རྣམས་དག་པར་མོས། དེ་ནས་ལག་གཡོན་
གྱི་ཕྱག་རྒྱས་སྣ་བུག་གཡོན་བཀག་སྟེ། རླུང་རོ་སངས་ཀྱིས་ལན་གསུམ་བུས་ལ་འདོད་ཆགས་ཀྱི་རྟོག་པ་དག་པར་མོས། དེ་ནས་སྣ་བུག་གཉིས་ཀ་ནས་ལན་གསུམ་བུས་ལ་གཏི་མུག་གི་རྟོག་པ་རྣམས་བྱང་བར་མོས་ཏེ་རླུང་རོ་
དགུ་ཕྲུགས་རྣམས་སུ་བསལ། དེ་ནས་དབུ་མའི་ཡས་སྣེའི་ཨོཾ་དཀར་པོ་ལས་འོད་ཟེར་དཀར་པོ་འཕྲོས། ཕྱོགས་བཅུའི་རྒྱལ་བ་རྣམས་ཀྱི་མེ་ལོང་ཡེ་ཤེས་ཀྱི་བྱིན་རླབས་ཐམས་ཅད་འོད་དཀར་པོའི་རྣམ་པར་ཚུར་བསྡུས་སྤྱི་བོའི་
ཨོཾ་དཀར་པོ་དེ་ལ་ཐིམ་པས་མེ་ལོང་ཡེ་ཤེས་དང་ཆུ་རླུང་གི་ངོ་བོ་ཐིག་ལེ་དཀར་པོ་སྲན་མའམ། ཡུངས་འབྲུའི་ཚད་ཙམ་དུ་གྱུར། དབུ་མའི་མས་སྣེའི་ཟླ་དཀྱིལ་ཆུང་ངུའི་དབུས་སུ་བབས་པར་བསམ་ལ། སྟེང་རླུང་ས་ལེན་མའི་

[078A]༄༅། །ཚུལ་དུ་སྣ་སྒོའི་སྤུ་མི་འགུལ་བར་རྡུབས་ལ་མཆིལ་མ་སྒྲ་མེད་ཞིག་ནང་དུ་བསྐྱུར་འོག་རླུང་ལས་དང་པོ་པས་ཆེར་མི་འཐེན་པར་གསུངས་པས། འོག་སྒོ་འཛུམ་ཙམ་བྱས་ལ། རླུང་ཁ་སྦྱོར་
བུམ་ཅན་བཟུང་ཞིང་དམིགས་པ་བསྐྱང། མི་ཐུབ་ན་དལ་བུས་རང་འགྲོས་སུ་བཏང། དེ་འདྲ་ཡང་ཡང་བྱ། ཡང་དབུ་མའི་ཡས་སྣེའི་གཡས་ཀྱི་ཨོཾ་སེར་པོ་ལས་འོད་ཟེར་སེར་པོ་སྤྲོས། རྒྱལ་བ་རྣམས་ཀྱི་མཉམ་ཉིད་ཡེ་
ཤེས་ཀྱི་བྱིན་རླབས་བསྡུས་ཨོཾ་ལ་ཐིམ་པ་ལས། མཉམ་ཉིད་ཡེ་ཤེས་དང་ས་རླུང་གི་ངོ་བོ་ཐིག་ལེ་སེར་པོར་གྱུར། མས་སྣེའི་ཟླ་དཀྱིལ་སྟེང་གཡས་སུ་བབས་པར་བསམ་ལ་གོང་ལྟར་བུམ་ཅན་བཟུང། ཡང་སྤྱི་བོའི་ཛེཾ་དམར་
པོ་ལས་འོད་ཟེར་དམར་པོ་འཕྲོས། རྒྱལ་བ་རྣམས་ཀྱི་སོར་རྟོགས་ཡེ་ཤེས་ཀྱི་བྱིན་རླབས་བསྡུས་ཛེཾ་ལ་ཐིམ་པ་ལས། སོར་རྟོགས་ཡེ་ཤེས་དང་མེ་རླུང་གི་ངོ་བོ་ཐིག་ལེ་དམར་པོར་གྱུར་ནས། མས་སྣེའི་ཟླ་དཀྱིལ་སྟེང་རྒྱབ་ཏུ་བབས་པར་
བསམ་ལ་བུམ་ཅན་བཟུང། ཡང་སྤྱི་བོའི་ཁཾ་ལྗང་གུ་ལས་འོད་ཟེར་ལྗང་གུ་འཕྲོས། རྒྱལ་བ་རྣམས་ཀྱི་བྱ་གྲུབ་ཡེ་ཤེས་ཀྱི་བྱིན་རླབས་བསྡུས་ཁཾ་ལ་ཐིམ་པ་ལས། བྱ་གྲུབ་ཡེ་ཤེས་དང་རླུང་གི་ངོ་བོའི་ཐིག་ལེ་ལྗང་གུར་
གྱུར༑ མས་སྣེའི་ཟླ་དཀྱིལ་སྟེང་གཡོན་དུ་བབས་པར་བསམ་ལ་བུམ་ཅན་བཟུང། ཡང་སྤྱི་བོའི་ཧཱུཾ་སྔོན་པོ་ལས་འོད་ཟེར་སྔོན་པོ་འཕྲོས། རྒྱལ་བ་རྣམས་ཀྱི་ཆོས་དབྱིངས་ཡེ་ཤེས་ཀྱི་བྱིན་རླབས་བསྡུས་ཧཱུཾ་ལ་ཐིམ་པ་ལས་

[078B] མས་སྣེའི་ཟླ་དཀྱིལ་སྟེང་མདུན་དུ་བབས་པར་བསམ་ལ་བུམ་ཅན་བཟུང། དེ་ནས་དབུ་མའི་མས་སྣེའི་ཟླ་དཀྱིལ་སྟེང་དུ། དབུས་སུ་ཐིག་ལེ་དེ་རྣམས་དཀར་པོ་
གཡས་སུ་སེར་པོ། གཡོན་དུ་ལྗང་གུ་རྒྱབ་ཏུ་དམར་པོ། མདུན་དུ་སྔོན་པོ་རྣམས་ལ་སེམས་བཟུང་ནས་རླུང་ཁ་སྦྱོར་ཅི་ཐུབ་ཐུབ་ཏུ་འཛིན། རྩ་ཐིག་རླུང་གསུམ་ཐིག་ལེ་དེ་རྣམས་ལ་ཚང་
ཚུལ་ལེགས་པར་བསམ། དེ་ལྟར་བསྒོམ་པས་རླུང་ལྔའི་ཁ་དོག་སོ་སོར་མཐོང་བ་སོགས་རྟགས་རྣམས་འཆར་བར་འགྱུར་རོ། །སྨྲས་པ། གསང་བའི་རྫོགས་རིམ་མཐར་ཐུག་དབུ་མའི་ཁྲིད། །དཔེ་གསུམ་དོན་གྱི་ཆོས་
ཉིད་བརྒྱུད་སྟོན་པར། །འཁོར་བའི་གནས་ཚུལ་ངེས་རྙེད་ཆགས་བྲལ་ལམ། །རླུང་སེམས་དབུ་མར་འདུ་ཚུལ་ཁྱད་པར་འཕགས། །ཞེས་པ་བར་སྐབས་ཀྱི་ཚིགས་སུ་བཅད་པའོ། །གཉིས་པ་སྔོན་འགྲོ་ཙཌན་ལི་བསྒོམ་པ་དང། དབུ་
མ་ཁ་དབྱེ་བ་གཉིས་ལས། དང་པོ་ནི། གཏུམ་མོ་བསྒོམ་ཚུལ་ཏེ། དེ་ཡང་ལུས་གནད་ཆོས་བདུན་ལྡན་གོང་ལྟར་བྱས་ལ། རང་ལྷར་གསལ་བའི་ལུས་ཀྱི་ནང་ཐམས་ཅད་སྟོང་ར་གསལ་གདབ་ཅིང། ལུས་ཀྱི་དབུས་དྲང་
པོར་རྩ་དབུ་མ་ཁྱད་ཆོས་བཞི་ལྡན་མདའ་སྨྱུག་འབྲིང་པོ་ཙམ། གཡས་སུ་རོ་མ་དམར་མོ། གཡོན་དུ་རྐྱང་མ་དཀར་མོ་གཉིས་གྲོ་སོག་ཙམ། གསུམ་གཤིབ་ཏུ་རེག་ལ་མ་འབྱར་བ་ཡ་ཡོ་ཁྱར་ཁྱོར་མེད་ཅིང་དྲང་ཐ་ལེ་

[079A]༄༅། །བ༑ དབུ་མའི་ཡས་སྣེ་ཚངས་བུག་ཏུ་ཟུག་ཅིང། མས་སྣེ་ལྟེ་འོག་སོར་བཞིའི་ཐད་དུ་སླེབས་པ། རོ་རྐྱང་གཉིས་ཀྱི་ཡས་སྣེ་ཚངས་བུག་ནས་མདུན་དུ་གུག་སྟེ་སྣ་བུག་གཉིས་སུ་ཧ་རེ་ཐུག་ཅིང་
མར་སྣེ་དབུ་མ་དང་རིང་ཐུང་མཉམ་ཞིང། ལྟེ་བའི་བུ་གའི་ཐད་ནས་བཟུང་རྩ་གསུམ་ཀ་སྦུབ་གཅིག་ཏུ་གྱུར་པ་ལྡི་རེ་བ། རྩ་གསུམ་ཀའང་འོད་ཀྱི་རང་བཞིན་ཕྱི་ནང་མི་སྒྲིབ་ཅིང་དྭང་སིང་ངེ་བ་གསལ་བཏབ། དེ་ནས་ལྟེ་བའི་
ཐད་རྩ་གསུམ་སྦུབ་སྟོང་གཅིག་ཏུ་གྱུར་པའི་ནང་དེར། ནང་གི་ཙཌན་ལི་འམ་གཏུམ་མོ་ཞེས་མ་ལས་ཐོབ་པའི་ཁམས་དམར་པོ་ཉིས་མ་དང་གསུམ་མ་དང། ལྟེ་བའི་ཨ་ཐུང་བཾ་ཡིག་གི་ངོ་བོར་གནས་པ་དེ་ཉིད། སྐབས་
འདིར་ཡི་གེ་དབུ་ཅན་གྱི་རཾ་ཡིག་དམར་ནག་སྲན་མའམ་རིལ་མ་ཆུང་ངུ་ཙམ་མེའི་རང་བཞིན་ཅན་ཐིག་ལེ་ནཱ་དཱ་ཤིན་ཏུ་ཕྲ་བ་གསུམ་འཁྱོག་འདར་ཞིང་གཡོ་བ་སྦུས་བྲིས་པ་ལྟ་བུ་དྲོད་ཚ་འུ་རེ་བ་གསལ་བཏབ། དེ་ནས་
རླུང་རོ་གསལ་བར་སྔར་ལྟར་ལག་པའི་ཕྱག་རྒྱའམ། མིག་ལྟ་སྟངས་ཀྱིས་བཅུན་ཏེ། ཐོག་མར་སྣ་བུག་གཡོན། དེ་ནས་གཡས། དེ་ནས་དབུས། ཡང་དེ་འདྲ་ཚར་གཉིས་ཏེ་དགུ་ཕྲུགས་སུ་སངས་ཀྱིས་འབུད་ཅིང་
དུག་གསུམ་ཞི་བའི་དམིགས་པ་སོགས་བྱེད་མི་དགོས། དེ་ནས་སྟེང་རླུང་ས་ལེན་མའི་ཚུལ་དུ་སྣ་སྒོའི་སྤུ་མི་འགུལ་བར་དལ་བུས་ནང་དུ་རྔུབས་ལ་མཆིལ་མ་སྒྲ་མེད་ཞིག་མིད་པ་དང་མཉམ་དུ་ལྟེ་བའི་ཐད་དུ་ལྡིག་

[079B] འོག་རླུང་འོག་སྒོ་འབྱེད་འཛུམ་ཙམ་བྱས་ཏེ་ཕྱེད་ཙམ་ཡར་དྲངས་པ་ཁ་སྦྱོར་དུ་བཟུང་ལ། དམིགས་པ་ནི། ལྟེ་བའི་རྩ་གསུམ་མདོའི་རཾ་མེ་ཡི་རང་བཞིན་ཅན། དེ་ཉིད་སྟེང་འོག་གི་རླུང་གཉིས་པོས་དྲག་ཏུ་བུས་པས། རྩེ་མོ་
མེ་ལྕེ་གསལ་ཞིང་དྭངས་ལ་ཚྭ་རེག་བཟོད་པར་དཀའ་བ་དམར་ཧུར་གྱིས་འབར་ཞིང། རཾ་དེ་ཡང་མེ་དམར་ནག་འབར་བར་གྱུར་པས། ལྟེ་བའི་རྩ་གསུམ་འདུས་ཀྱི་སྦུབ་སྟོང་དེ་དམར་དིང་དེ་དྲོད་ཚ་འུ་རེ་བ་ལ་སེམས་གཏད་ཅིང། གསལ་
ཐེབས་ན་འཛིན་མེད་དུ་ཆམ་མེར་བཞག་རྟོག་པ་འཕྲོན་རཾ་ཡིག་ཉིད་གསལ་འདེབས། དེ་ཡང་རྣམ་པ་མ་གསལ་ན་དྲོད་མི་སྐྱེ། བརྗོད་མེད་དུ་མ་བཞག་ན་མུ་སྟེགས་བྱེད་ཀྱི་གཏུམ་མོ་དང་ཁྱད་མེད་ཅེས་གསུངས་ཞིང། དང་
པོར་མེ་གསོ་བའི་དམིགས་པ་ལ་ནན་ཏན་བྱ། ཐོག་མ་ནས་མེ་ཆེར་འབར་བ་ལ་སེམས་བཟུང་ན་དམིགས་པ་འབྱམ་སྟེ་ཡོན་ཏན་བུལ་བར་གྱུར། དེ་ལྟ་བུའི་ངང་ནས་རླུང་ཟུག་སོགས་ཆེར་མ་སྐྱེས་བར་དུ་བཟུང། ད་དུང་ཨུ་
ཚུགས་ཀྱིས་བཟུང་ན་གེགས་ཀྱི་རྒྱུར་འགྲོ་བས། སྣ་སྒོའི་སྤུ་མི་འགུལ་བས་ཚོད་ཀྱིས་ཕྱིར་རང་འགྲོས་སུ་བཤད་ཀྱིས་བཏང། ཡང་གོང་ལྟར་ནང་དུ་རྔུབས་ལ་ཁ་སྦྱོར་དམིགས་པ་དང་བཅས་ཏེ་བཟུང། འོག་རླུང་འཐེན་ནེ་བ་མ་བྱས་
ན་རླུང་གི་ཡོན་ཏན་མི་སྐྱེ་བས་རྒྱུན་དུ་ཅུང་ཟད་རེ་འཐེན་ནེ་བྱའོ། །དེ་ལྟར་ཐུན་རེ་ལ་བུམ་ཅན་ཉེར་གཅིག་གམ་བརྒྱ་རྩ་སོགས་ཅི་ཐུབ་བཟུང་སྟེ་ཞག་བདུན་གྱི་བར་སོགས་སུ་བསྒོམ་པས། འབྱོངས་རྟགས་སུ་རབ་ཁང་པའི་ནང་ཚུན་

[080A]༄༅། །ཆད་དང། ཐ་མར་ཡང་ལྟེ་བ་མཆན་འོག་གཉིས། རྐང་པའི་སྒྱིད་ཆུའི་འོག་གཉིས་སོགས་ལུས་ཀྱི་ཁོལ་བུར་དྲོད་ཚ་ཆིལ་ཆིལ་འཕྱུར་བ་དང། ཁ་སྐམ་པ་སོགས་འབྱུང་ཞིང། དེ་ཡང་མི་བདེ་
བ་མེད་པར་དྲོད་འཕྱུར་ན་ཚད་དུ་ཁྱོལ་བ་ཡིན། ཚུ་ཟུག་སོགས་མི་བདེ་བ་སྐྱེས་ན། ལྟེ་བའི་རཾ་ཡིག་ཤིན་ཏུ་གསལ་ཞིང་ཕྲ་བ་ལ་སེམས་གཏད་ན་གེགས་སེལ་དུ་འགྲོ་ཞིང། འདི་ནི་གཏུམ་མོའི་མེ་ཁ་གསོ་བ་ཞེས་བྱ་བ་ལས་དང་པོ་བས་དབུ་མ་ཁ་དབྱེའི་དམིགས་པ་ལའང་མེ་དམིགས་འདི་རང་ཟབ་ཅིང། ཐིག་ལེ་ལ་དམིགས་པ་གཏད་དྲག་ན་འཛག་གེགས་ཡོད་ཅེས་གསུང་ངོ། །གཉིས་པ་དབུ་མ་ཁ་དབྱེ་བ་ལ། རྩ་གསུམ་སོགས་
གོང་ལྟར་གསལ་བཏབ་ཅིང། སྔར་ལྟར་རླུང་བུམ་ཅན་བཟུང་བས་ལྟེ་བའི་རཾ་མེར་འབར་བའི་བར་སྔར་ལྟར་ལ། རཾ་དེ་ཉིད་ལས་མེ་ལྕེ་ཚ་རྣོ་འམ་དར་བ་རིམ་གྱིས་ཆད་པ་དབུ་མ་ཕྲ་བའི་ནང་དུ་ཞུགས་མ་ཐུབ་པར་རོ་
རྐྱང་གཉིས་ཀྱི་ནང་དུ་ཡར་དམར་འུར་འུར་འབར། ལུས་ཀྱི་ནང་ཐམས་ཅད་ཉི་མ་དང་མེའི་དྲོད་ཀྱིས་གདུང་བ་ལྟར་ཚལ་མ་གྱིས་སོང་བས། ལུས་ཀྱི་རྩ་སྟོང་ཕྲག་བདུན་ཅུ་རྩ་གཉིས་དང། རྩ་ཕྲན་བ་སྤུའི་གྲངས་
མཉམ་བྱེ་བ་ཕྲག་ཕྱེད་བཞིའི་ནང་དུ་གནས་པའི་རྩ་ཁམས་ཀྱི་སྙིགས་མ་ཐམས་ཅད་རང་ཤུགས་ཀྱིས་སྐམ་ཞིང་བསྲེག་སྟེ་མི་དམིགས་པར་གྱུར། རྩ་དེ་དག་ཏུ་གནས་པའི་ཁམས་ཀྱི་དྭངས་མ་ཐམས་ཅད་དངུལ་ཆུ་ལྟར་

[080B] ལྟེ་བའི་རྩ་གསུམ་འདུས་ཀྱི་སྦུབ་སྟོང་མེར་གྱིས་གང་བར་བསམ་ལ་རླུང་བུམ་ཅན་བཟུང། དེ་ནས་འོག་རླུང་ཅུང་ཟད་འཐེན་པས། ལྟེ་བའི་སྦུབ་སྟོང་ནང་གི་ཁམས་དཀར་པོ་དེ་
རྣམས་དབུ་མའི་ནང་ནས་ཡར་སོང་སྟེ། སྤྱི་བོ་ནས་ལྟེ་འོག་སོར་བཞིའི་བར་གྱི་དབུ་མའི་ནང་ཐམས་ཅད་ཐིག་ལེའི་དྭངས་ཞུན་དངུལ་ཆུ་ཞུ་བ་ལྟ་བུས་བྲན་པས་བདེ་ཆེན་ཡེ་ཤེས་བསྐྱེད་ནུས་པས་ལྟེམ་གྱིས་གང་བར་མོས་ལ་བུམ་
ཅན་བཟུང་ཞིང། མཐར་རིག་པ་འཛིན་མེད་དུ་ཧད་དེར་འཇོག་དེ་ནི་རླུང་སེམས་དབུ་མར་བསྡུ་བའི་འཇུག་པ་སྟེ་སྔོན་འགྲོའི་རིམ་པའོ། །སྨྲས་པ། རྩ་གསུམ་ལྟེ་བར་ནང་གི་ཙནྜ་ལི། །ཚ་རེག་བཟོད་དཀའི་རཾ་ཡིག་དམིགས་གཏད་ཀྱི། །
འཛིན་མེད་ངང་ནས་ཡང་ཡང་བསྒོམ་འདི་དོ་མི་ཁ་གསོ་ཞེས་ཤིན་ཏུ་ཟབ་པའི་གནད། །ཅེས་པ་བར་སྐབས་ཀྱི་ཚིགས་སུ་བཅད་པའོ། །གཉིས་པ་དངོས་གཞི་རླུང་སེམས་དབུ་མར་བསྡུས་ཟིན་ནས་བསྒོམ་པའི་མན་ངག་ལ། རླུང་
ལུས་ལ་བཅུག་ནས་བདེ་བ་བསྒྲུབ་པ་དང། སེམས་ལ་བཅུག་ནས་སྟོང་པ་བསྒྲུབ་པ་གཉིས། དང་པོ་བདེ་བ་བསྒྲུབ་པ་ནི། དེ་ནས་རོ་རྐྱང་གཉིས་དབུ་མའི་ནང་གི་ཐིག་ལེ་རྣམས་དང་བཅས་པ་འཇའ་ཡལ་བ་ལྟར་རང་ཡལ་དུ་སོང་
དབུ་མ་རྐྱང་པར་གནས་པའི་ཡར་སྣེ་སྤྱི་གཙུག་ནས་མར་གུག་སྟེ་སྨིན་མཚམས་སུ་བུག་པ་ཧ་རེ་ཡོད་པའི་སྨིན་མཚམས་སུ་ཆོས་འབྱུང་དམར་པོ་གདེང་ཁ་ཆེ་བ་མདུན་ངོས་སུ་བསྟན་ཞིང། རྩ་བ་ཕྲ་བའི་ངོས་སུ་བུག་པ་ཡོད་པར་
[081A]༄༅། །དབུ་མའི་ཡས་སྣེ་ཁྲིག་གི་ཚུད་པར་བསམ། དབུ་མའི་མས་སྣེ་བྷ་ག་པདྨ་དམར་པོ་འདབ་མ་བརྒྱད་པའི་རྣམ་པ་ཅན་གྱི་ཟེའུ་འབྲུའི་དབུས་སུ་སོར་ཕྱེད་དོ་ཙམ་བུག་པ་ཧ་རེ་ཡོད་པ་དང། དེའི་
སྣེར་ཆོས་འབྱུང་དམར་པོ་གདེང་ཁ་ཆེ་བ་ཕྱིར་ཐུར་དུ་བསྟན་པའི་རྩ་བ་ཕྲ་བའི་ངོས་སུ་བུ་ག་ཡོད་པར་དབུ་མའི་མས་སྣེ་ཁྲིག་གེར་ཚུད་པར་བསམ། དེ་ནས་སྨིན་མཚམས་ཀྱི་ཆོས་འབྱུང་དེའི་གདེངས་ཀ་ཆེ་བའི་ནང་དུ་
ཐིག་ལེ་ཁ་དོག་དཀར་པོ་སྔོ་མདངས་ཅུང་ཆགས་པ་འོད་ཁ་དོག་སྣ་ལྔ་ཁྲ་ཕྲོམ་ཕྲོམ་བ་སྲན་ཆུང་ཙམ། སྐད་ཅིག་ཀྱང་སྡོད་མི་ཚུགས་པ་འདར་ཕྲི་ལེ་བ། བདེ་བའི་རང་བཞིན་ཅན་ཞིག་ལ་རླུང་སེམས་ཞུགས་པ་
ལྟར་བུམ་ཅན་དང་སྦྲགས་དམིགས་པ་བཟུང་ཞིང། སྨིན་མཚམས་སུ་བདེ་ལྷང་ལྷང་པ་དང། གྲང་ཤུམ་ཤུམ་པ་དང། ཚ་ཁྱུག་ཁྱུག་པ་དང། ན་ཀར་ཀར་བ། ཟ་བ། འཕྲིག་པ་སོགས་བདེ་གསལ་གྱི་རྟགས་བཅུ་
འཆར་བ་འབྱོངས་པའི་ཚད་ཡིན་ཞིང། དེ་དག་བྱུང་ཚེ། ཐིག་ལེ་དེ་ཉིད་དབུ་མ་ནས་ཞུགས་ཏེ་སྤྱི་གཙུག་གི་དབུ་མ་གུག་པ་དེར་རི་རྩེར་སྐར་མ་ཤར་བ་བཞིན་འོད་ཕྲི་ལི་ལི་སྡོད་པར་སེམས་བཟུང་བས་གོང་གི་རྟགས་རྣམས་བྱུང་
ན༑ ཡང་སྤྱི་བོའི་ཐིག་ལེ་དེ་ལས་བདེ་བའི་རང་བཞིན་ཅན་གྱི་ཁམས་དཀར་པོ་ཤེལ་དཀར་བཞུ་བའི་ཁུ་བ་ལྟ་བུ་སྦོམ་ཕྲ་དར་སྐུད་ཕྲ་མོ་ཙམ་ཞིག་སྐྱ་ནར་གྱིས་བབས་པའི་སྣེ་མོར་ཐིག་ལེ་མུ་ཏིག་གི་རྡོག་ལྟ་བུ་ཧྲི་ལེ་ཡོད་པ་
[081B]དབུ་མའི་ནང་ན་མར་བདེ་ཧྲི་ལི་ལི་འཕྱང་ནས། དབུ་མའི་ནང་མགྲིན་པའི་ཐད་དུ་སླེབས་པར་བསམ་ལ། ཐིག་ལེ་དེ་གཡོ་ཞིང་འཚེར་བར་སེམས་བཟུང་ཞིང་ཡས་བབ་ཀྱི་དགའ་བ་བསྐྱེད། རིམ་གྱིས་གོང་ལྷར་མར་
འཕྱང་སྟེ། སྙིང་གར་མཆོག་དགའ། ལྟེ་བར་ཁྱད་དགའ། གསང་གནས་ཀྱི་ཆོས་འབྱུང་ནང་དང། ཆོས་འབྱུང་གི་ཕྱིར་སོར་དོ་ དེ་
ལྟར་བསྒོམ་པས། བདེ་བ་ཆེ་དྲག་པ་དང། འཛག་གེགས་སོགས་བྱུང་ན་ཉམས་དང་བསྟུན་གིན་ཐིག་ལེ་ཕྱིར་ནར་བ་ཆོས་འབྱུང་གི་ནང་དུ་བསྡུ། དེ་ནས་རླུང་ཕྱིར་འཕོ་མེད་དུ་བཟུང་བའི་རྐྱེན་གྱིས་ཐིག་ལེ་དེ་ཉིད་
ཡར་ལྟེ་བར་རྒྱངས་ཀྱིས་སོང་བར་བསམ་ཞིང་མས་བརྟན་གྱི་དགའ་བ་བསྐྱེད། རིམ་གྱིས་གོང་ལྟར་སྙིང་གར་མཆོག་དགའ། མགྲིན་པར་ཁྱད་དགའ། སྤྱི་གཙུག་ཏུ་སྤྲོ་གཞིའི་ཐིག་ལེ་དེ་ཉིད་ལ་ཐིམ་པར་བསམ་ལ། ལྷན་
སྐྱེས་ཀྱི་དགའ་བ་བསྐྱེད། དེ་ལྟར་བྱས་པས་ལུས་ཀྱི་ཆ་ཐམས་ཅད་ལ་བདེ་བ་བསམ་གྱིས་མི་ཁྱབ་པ་བརྗོད་དུ་མེད་པ། ཟག་མེད་ཀྱི་བདེ་བ་ཡིན་ནམ་སྙམ་པ་ཞིག་གིས་ཁྱབ་པར་གྱུར་པའི་ཚེ། གྲང་བ་དང་ཆ་བའི་རེག་བྱ་སོགས་
ལ་བརྟགས་པས། གདུང་བ་མི་སྐྱེ་བར་བདེ་བ་འབའ་ཞིག་ཏུ་འཆར་ན་ཚད་དུ་འཁྱིལ་བའོ། །གོང་གི་དམིགས་པ་སྤྱི་བྱེ་བྲག་ཐམས་ཅད་དང། ཁྱད་པར་ཡས་བབ་མས་བརྟན་གྱི་དགའ་བཞིའི་དུས་སུ་བདེ་སྟོང་སྤྱར་ནས་

[082A]༄༅། །བསྒོམ་པ་གནད་ཤིན་ཏུ་ཆེའོ། །དེ་ལྟར་རླུང་ལུས་ལ་བཅུག་པའི་དམིགས་པས་ཁམས་ཀྱི་སྙིགས་མ་ཐམས་ཅད་དག་ནས་ཁམས་ཀྱི་དྭངས་མ་འབའ་ཞིག་གི་ལུས་ཐམས་ཅད་རྒྱས་པར་འགྱུར་བ་
ཡིན་ནོ། །སྨྲས་པ། དབུ་མར་བསྡུ་ཟིན་ལེགས་གོམས་སྒོམ་གྱི་གནད། །སྙིགས་ཐད་ཁམས་ཀྱི་དྭངས་མ་འཕེལ་སྟོབས་ཀྱིས། །ཡས་དང་མས་བརྟན་དགའ་བཞི་འགྲུབ་པ་ཡི། །བདེ་སྟོང་གཉིས་མེད་བསམ་བརྗོད་
ཡུལ་ལས་འདས། །ཞེས་པ་བར་སྐབས་ཀྱི་ཚིགས་སུ་བཅད་པའོ། །གཉིས་པ་རླུང་སེམས་ལ་བཅུག་ནས་སྟོང་པ་སྒྲུབ་པ་ནི། རང་ལྷར་གསལ་བའི་ལུས་སྟོང་རའི་དབུས་རྩ་དབུ་མ་ཡར་སྣེ་སྨིན་མཚམས་དང། མར་སྣེ་
གསང་གནས་སུ་ཐད་བཅད་ཀྱི་རྣམ་པ་བུ་ག་ཧ་རེ་ཡོད་པར་བསམ། སྨིན་མཚམས་ཀྱི་དབུ་མའི་ནང་དུ་ཐིག་ལེ་ཁ་དོག་ལྔ་ལྡན་ཁྲ་ཆེམས་པ། སྲན་ཆུང་ཙམ་བདེ་བའི་རང་བཞིན་ཅན་ཞིག་བསྒོམ། དེ་དབུ་མའི་ནང་ནས་
ཡར་སྒྲིལ་ཏེ་སྤྱི་གཙུག་དབུ་མའི་གུག་མཚམས་ནང་དེར། རི་མཐོན་པོའི་རྩེ་ལ་སྐར་ཆེན་ཤར་བ་ལྟར་འདར་ཕྲི་ལེ་ཡོད་པར་བསམ། དེ་ལ་དམིགས་པ་གཏད་པས། དེ་ལས་འོད་ཟེར་ཁ་དོག་ལྔ་ལྡན་འཇའ་ཚོན་ལྟ་བུ་
བུན་ལོང་གིས་འཕྲོས། དབུ་མའི་ནང་ཐམས་ཅད་གང། དེ་ལས་ཀྱང་ཕྱིར་འཕྲོས། ལུས་ཀྱི་ནང་ཐམས་ཅད་གང་བས་རང་ལུས་འཇའ་ཚོན་ཁ་དོག་ལྔ་ལྡན་དུ་བསྒྱུར། སླར་ཡང་འོད་ཁ་དོག་ལྔ་ལྡན་ལུས་ཀྱི་

[082B] གནས་ཁང། ཡུལ་ཕྱོགས། ས་ཕྱོགས། སྟོང་གསུམ་གྱི་འཇིག་རྟེན་ཁམས་ཀྱི་སྣོད་བཅུད་ཐམས་ཅད་རེག་པ་ཙམ་གྱིས་བདེ་བ་ཆེན་པོའི་རྣམ་རོལ་འཇའ་ཚོན་སྣ་ལྔའི་རང་བཞིན་དུ་བུན་ལོང་ལོང་ཁྲ་ཤིག་
ཤིག་པའི་རྣམ་པར་བསམ་ལ། བདེ་སྟོང་གཉིས་སུ་མེད་པའི་ཉམས་གསལ་སྟོང་འཛིན་པ་མེད་པ་རང་རིག་རང་ངོ་ཤེས་ཙམ་ལས་མཉམ་པར་བཞག་དེ་ནས་ཕྱི་རོལ་གྱི་འོད་དེ་དག་ཐམས་ཅད་ཚུར་འདུས། རང་ལུས་འཇའ་
ཚོན་དུ་གྱུར་པ་ལ་ཐིམ། དེ་ཡང་རིམ་གྱིས་ཚུར་འདུས་སྤྱི་གཙུག་གི་རྩ་བའི་ཐིག་ལེ་ལྔ་ལྡན་དེ་ལ་ཐིམ། དེ་ཉིད་ཀྱང་རང་ཡལ་དུ་སོང་བར་བསམ་ལ། བདེ་སྟོང་གཉིས་མེད་ཀྱི་ཉམས་གསལ་སྟོང་འཛིན་པ་མེད་པ་རང་
རིག་རང་ངོ་ཤེས་ཙམ་དུ་མཉམ་པར་བཞག་དེ་ལས་ལྡང་བ་ན། སྟོང་ཉིད་དེའི་ངང་ལས་རང་གི་སྨིན་མཚམས་ཀྱིས་ཚོད་ཐད་དུ་ཐིག་ལེ་ལྔ་ལྡན་དེ་ཉིད་ཐོལ་གྱིས་གསལ་བཏབ། དེ་ནས་རང་ལུས་ལྷ་སྐུ་དང། དབུ་མ་
བཅས་སྔར་ལྟར་གསལ་བཏབ་ལ། སྨིན་མཚམས་ཀྱི་ཐིག་ལེར་སེམས་བཟུང་བ། སྤྱི་བོར་སྤོ་བ། རང་དང་སྣོད་བཅུད་འཇའ་འོད་དུ་བསྒྱུར་བ། སྟོང་ཉིད་ལ་མཉམ་པར་འཇོག་པ་སོགས་སྔར་ལྟར་དམིགས་པ་བསྐྱར། དེ་ལྟར་
བསྒོམ་པས་རླུང་སེམས་ལ་བཅུག་པའི་དམིགས་པས། ལུས་ཀྱི་ཁམས་རྣམས་སྟོང་གཟུགས་འཇའ་ཚོན་གྱི་རྣམ་པར་བསྒྱུར་བར་བྱེད་པ་སྟེ་འབྱོངས་རྟགས། ལུས་ཐམས་ཅད་བདེ་བས་ཁྱབ་པ། ཡང་ཞིང་གྲིབ་
[083A]༄༅། །མ་སྲབ་པའམ་མི་འབྱུང་བ། ལག་པ་སོགས་ཉི་ཟེར་ལ་བལྟས་པས་ཕྱི་གསལ་ནང་གསལ་ལྟ་བུ་འབྱུང་བ། རྐང་རྗེས་ཆུང་དུ་འགྲོ་བ། འོད་ལྔ་ལྡན་དུ་མཐོང་བ། སྒྲུབ་ཁང་ལ་འཇའ་ཟུག་
པ་སོགས་འབྱོངས་རྟགས་བྱུང་ཚེ་དེ་བརྟན་པར་བྱ་བའི་ཕྱིར། ཀུན་འདར་གསང་སྤྱོད་ཅེས། ཐོག་མར་རླུང་གི་རེག་བྱ་ལྟ་བུ་སྔར་མི་བཟོད་པའི་གྲང་ངད་ཆེས་གཅིག་ཏུ་བསྡད་ལ། རང་ལུས་སྣོད་བཅུད་ཐམས་ཅད་འཇའ་ཚོན་དུ་
བུན་ནེ་བ་ལ་དམིགས་པ་གཏད་ནས་སྟོང་ཉིད་བསྒོམ་པས། སྔར་རླུང་གིས་གྲང་རེག་མི་བཟོད་པ་གཅིག་འཆར་བ་དེ་མི་འབྱུང་ཞིང། བདེ་ཆེན་དུ་ལྷང་ལྷང་འཆར་གྱིན་འདུག་ན། མེའི་འོད་དང། ཉི་མ་དང། ཆུ་སོགས་ལ་
སྔར་ལྟར་སྦྱངས་ཞིང་ལྟ། དེ་དག་གིས་མི་གནོད་ན། གྲོགས་ལྟར་བུར་དབྱུག་པས་དལ་བུས་བརྡུང་དུ་བཅུག་ལ་གོང་ལྟར་དམིགས་པ་གཏད་པས་བདེ་བའི་ངོ་བོར་འཆར་བ་འདུག་ན་དབྱུག་པས་ཆེར་བརྡུངས་ཏེ་སྦྱོངས། དེ་
ནས་གྲི་མཚོན་ལ་སོགས་པ་བརྒྱབ་ཀྱང་སྐྱོན་དུ་མི་འགྱུར་ཞིང་བདེ་ཆེན་འཆར་བ་ན། གསང་སྤྱོད་ཅེས་པ་དུར་ཁྲོད་དུ་ཕྱིན་ནས་ལྷ་འདྲེའི་ཆོ་འཕྲུལ་ལ་སྦྱངས། རིམ་གྱིས་ཡི་དམ་གྱི་ལྷ་དང་མཁའ་འགྲོས་ལུང་བསྟན་
པའི་པདྨ་ཅན་སོགས་ཕྱག་རྒྱར་སྤྲོས་བཅས་སྤྲོས་མེད་ཤིན་ཏུ་སྤྲོས་མེད་ཕྱོགས་ལས་རྣམ་རྒྱལ་ཏེ། སྤྱོད་མཆོག་རྣམ་བཞི་སྤྱད་པ་ལ་བརྟེན་ནས་ལུས་ཀྱི་དྭངས་མ་རྣམས་རྒྱས་ཏེ། གསེར་འགྱུར་གྱི་རྩིས་ལྕགས་ལ་ཟ་བ་ལྟར། ལུས་
[083B] སྙིགས་མའི་སྐྲ་དང་བ་སྤུ་སོ་དང་སེན་མོ་ཙམ་བཞག་སྟེ། འཇའ་ལུས་འོད་ཀྱི་སྐུ་གྲུབ་ནས་མྱུར་དུ་སྐུ་གསུམ་ཡན་ལག་བདུན་ལྡན་ཕྱག་རྒྱ་ཆེན་པོ་མཆོག་གི་དངོས་གྲུབ་རྗེ་
བཙུན་རྡོ་རྗེ་རྣལ་འབྱོར་མའི་གོ་འཕང་རིན་པོ་ཆེ་ཐོབ་པར་འགྱུར་རོ། །སྨྲས་པ། རླུང་སེམས་བཅུག་པའི་ཁམས་རྣམས་སྟོང་གཟུགས་འཇའ། །ཁ་དོག་ལྔ་ལྡན་གྱི་ནང་རྟགས་བརྟན་ཕྱིར། །སྤྱོད་མཆོག་རྣམ་བཞི་ལེགས་གྲུབ་
འོད་ཀྱི་སྐུ། །ཚེ་འདིར་སྐལ་བཟང་ཉམས་མྱོང་དོན་འདིར་བརྩོན། །ཞེས་པ་བར་སྐབས་ཀྱི་ཚིགས་སུ་བཅད་པའོ། །དེ་ནས། ཡབ་ཧེ་རུ་ཀཱ་དང། ཐུན་མོང་བའི་རྫོགས་རིམ་ཟབ་མོ་ལ། བློ་ལྡན་གང་དང་གང་རི་བློ་འཚམས་པ། །
དེ་དང་དེ་ཡི་རྗེས་འཛིན་བྱིན་རླབས་ཕྱིར། །ཤྲི་ཧེ་རུ་ཀ་དང་ཐུན་མོང་གི་རྫོགས་པའི་རིམ་པའི་གནད་རྣམས་འདིར་ལོངས་མཛོད། །དེ་ལ་ཡབ་དང་ཐུན་མོང་བའི་རྫོགས་རིམ་ཟབ་མོ་ལ། སྔོན་འགྲོ་དང། དངོས་གཞི་གཉིས་
དང་པོ་ལའང་ཐུན་མོང་དང་ཐུན་མོང་མ་ཡིན་པ་གཉིས་ལས། དང་པོ་ཐུན་མོང་བའི་སྔོན་འགྲོ་དང་པོ་བླ་མའི་རྣལ་འབྱོར་ནི། བདེ་བའི་སྟན་ལ་འཁོད་ནས། མདུན་དུ་བསྒྲུབ་པའི་མཎྜལ་ཚོམ་བུ་ལྔ་པ་ཞིག་བཤམས། དེར་
སྐྱབས་ཡུལ་གྱི་གནས་ཁང་སོགས་སྔར་བཤད་པ་ལྟར་བྱས་པའི་གཞལ་ཡས་ཁང་གི་དབུས་སུ། སེང་གེའི་ཁྲི་མཐོ་ཞིང་ཡངས་ལ་རྒྱ་ཆེ་བའི་དབུས་དང་ཕྱོགས་བཞིར་པདྨ་འདབ་མ་བཞི་པའི་གདན་རེ་རེ་གསལ་

[084A]༄༅། །བཏབ་ཅིང། གདན་དབུས་མར་བླ་མ་སངས་རྒྱས་རྡོ་རྗེ་ཆོས་སྐུ་མདོག་དམར་པོ་རྡོར་དྲིལ་ཐུགས་ཀར་འཛིན་པ་ལོངས་སྐུའི་ཆ་བྱད་ཅན། ཤར་གྱི་གདན་ཏེ་མདུན་དུ་འཁོར་ལོ་བདེ་མཆོག་སོགས་
ཡི་དམ། གཡས་སུ་ཤཱཀྱ་ཐུབ་པ་རྡོ་རྗེ་འཆང་སོགས་ལོངས་སྤྲུལ་གྱི་སངས་རྒྱས། གཡོན་དུ་བྱང་སེམས་ཉེ་བའི་སྲས་བརྒྱད་ཉན་ཐོས་རང་རྒྱལ་མཁའ་འགྲོ་ཆོས་སྲུང་སོགས་དགེ་འདུན། རྒྱབ་ཏུ་གསུང་རབ་གླེགས་
བམ་བརྩེགས་མའི་རྣམ་པ་གདོང་དར་ཁྲ་ཆེམ་མེ་བ་རང་སྒྲ་སྒྲོག་བཞིན་པའི་ཆོས་དཀོན་མཆོག་དེ་དག་གི་སྟེང་གི་ཆ་ལ་གྲུབ་པའི་དབང་ཕྱུག་རྡོ་རྗེ་དྲིལ་བུ་པ། ཌཱོམ་ཀི་པ། ཨྣྚ་ ཏེ་ལོ་པ། ནཱ་རོ་པ་སོགས་ནས་རྩ་
བའི་བླ་མའི་བར་གྱི་བླ་མ་ཐམས་ཅད་གཡས་བསྐོར་དུ་འཁྱིལ་ཞིང་བཞུགས་པ། དེ་ཐམས་ཅད་ཞལ་གཟིགས་ཕྱོགས་ཕྱི་ནང་གང་བདེ་བྱ་ཞིང། ཕྱི་ནང་གསང་བ་དེ་ཁོ་ན་ཉིད་ཀྱིས་མཆོད་པས་མཆོད་ཅིང། འདི་སྐབས་
མཆོད་ལྷ་སྤྲོ་བ་དང། ཚིག་དངོས་སུ་བརྗོད་མི་དགོས་གསུངས། གང་དྲིན་མ་དང། དཔལ་ལྡན་རྡོ་རྗེ་མཁའ་འགྲོ་སོགས་ཀྱིས་བསྟོད། དེ་ནས་ཐུན་མོང་མ་ཡིན་པའི་གསོལ་བ་འདེབས་པ་ནི། དུས་གསུམ་སངས་
རྒྱས་ཐམས་ཅད་ཀྱི་ངོ་བོར་གྱུར་པ་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་ཡི་དམ་དཀྱིལ་འཁོར་གྱི་ལྷ་ཚོགས་དཀོན་མཆོག་རིན་པོ་ཆེ་རྣམ་པ་གསུམ་མཁའ་འགྲོ་ཆོས་སྐྱོང་སྲུང་མར་བཅས་པ་ལ་

[084B] །བདག་གི་རྒྱུད་བྱིན་གྱིས་བརླབ་ཏུ་གསོལ། ལྷན་ཅིག་སྐྱེས་པའི་ཡེ་ཤེས་དང་རིམ་གཉིས་ཀྱི་རྟོགས་པ་ཁྱད་པར་ཅན་སྐྱེ་བར་བྱིན་གྱིས་བརླབ་ཏུ་གསོལ། དུས་མྱུར་བ་ཉིད་དུ་  ྾  ད་ལྟ་ཉིད་དུ་  ྾  འདུགས་འདི་ཉིད་དུ་
སྐྱེ་བར་བྱིན་གྱིས་བརླབ་ཏུ་གསོལ། ཞེས་སྐྱབས་འགྲོ་དང་གསོལ་འདེབས་ཅིག་སྒྲིལ་གྱི་ཚིག་འདི་ཉིད་ཆད་ལྷག་མེད་པ་དག་པར་ལན་གསུམ་བརྗོད་ལ་གསོལ་བ་བཏབ་པས། སྐྱབས་ཡུལ་རྣམས་ཀྱི་གནས་གསུམ་ལས་བདུད་
རྩི་འོད་ཟེར་དཀར་དམར་མཐིང་གསུམ་ཅིག་ཅར་དུ་བྱུང་བ། རང་གི་དཔྲལ་མགྲིན་སྙིང་གར་ལན་གསུམ་ཐིམ་ནས་སྒོ་གསུམ་བྱིན་གྱིས་བརླབས་པར་མོས། དེ་ནས་ཚོགས་ཞིང་གི་མཐའ་ཐམས་ཅད་ནང་པ་ནང་མར་འདུས་ཏེ་མཐར་
བླ་མ་སངས་རྒྱས་རྡོ་རྗེ་ཆོས་ལ་ཐིམ། བླ་མ་སྐྱབས་ཡུལ་ཀུན་འདུས་སུ་མོས་གུས་བྱས་པས། བླ་མ་དགྱེས་ཏེ་འོད་དམར་པོ་བྱིའུ་སྒོང་ཙམ་དུ་གྱུར་པ་རང་གི་སྨིན་མཚམས་ནས་ཐིམ་པར་བསམ། དེའི་རྐྱེན་གྱིས་རང་ཉིད་རྡོ་རྗེ་རྣལ་
འབྱོར་མ་རྨི་ལམ་སྒྱུ་མ་ལྟ་བུ་སྣང་ལ་རང་བཞིན་མེད་པའི་སྐུར་ཀྲོང་ངེར་བསྐྱེད་ལ་ལྟ་ཐོག་ཏུ་མཉམ་པར་བཞག་འདི་ཐུན་རེར་ཚར་དྲུག་གམ་བཞི་རེ་ངེས་པར་བྱེད་དགོས་གསུངས། སྔོན་འགྲོ་གཉིས་པ་རྡོར་སེམས་བསྒོམ་བཟླས་
གོང་དུ་བཤད་པ་ལྟར་ཐུན་རེར་ཚར་དྲུག་གམ་བཞི་རེ་བཏང་ཞིང། དམིགས་པ་དབང་བཞི་བླང་བའི་སྐོར་ཁོ་ན་ལྟར་བྱེད། གཉིས་པ་ཐུན་མོང་མ་ཡིན་པའི་སྔོན་འགྲོར་རྩ་ལམ་སྦྱངས་པ་དང་རླུང་སྦྱངས་པ་གཉིས། དང་པོ་རྩ་ལམ་

[085A]༄༅། །སྦྱངས་པ་ལ། ལྟེ་བའི་པད་མོར་ སླར་ཡང་སྐྱབས་ཡུལ་གོང་ལྟར་གསལ་བཏབ་ལ། ཡིད་སྤྲུལ་གྱི་ཕྱི་ནང་གསང་མཆོད་ཀྱིས་མཆོད། གསོལ་བ་གོང་
ལྟར་གདབ། སྐྱབས་ཡུལ་རྣམས་ཀྱི་གནས་གསུམ་ལས་བདུད་རྩི་དཀར་དམར་མཐིང་གསུམ་བབས་པ་རང་གི་གནས་གསུམ་དུ་ཐིམ་པས་སྒྲིབ་པ་སྦྱངས་བྱིན་གྱིས་བརླབས། ཚོགས་ཞིང་གི་འཁོར་རྣམས་བླ་མར་ཐིམ་ཞིང་
བླ་མ་སྐྱབས་གནས་ཀུན་འདུས་སུ་མོས་ལ། སུམྦྷ་ མཚམས་གཡས་བསྐོར་གྱིས་བསྲུང་ བླ་མ་འོད་དུ་ཞུ་རང་ལ་ཐིམ་པའི་རྐྱེན་གྱིས། རང་ཉིད་རྡོ་རྗེ་རྣལ་འབྱོར་མ་སྟོང་གསལ་འོད་ཀྱི་
རང་བཞིན་ཅན་དུ་ལམ་གྱིས་གྱུར་པའི། རང་ལུས་སྟོང་རའི་དབུས་སུ་རྩ་དབུ་མ་སྤ་ལྕགས་འབྲིང་པོ་ཙམ་མམ། མདའ་སྨྱུག་ཙམ་ཡས་སྣེ་ཚངས་བུག་དང། མས་སྣེ་ལྟེ་འོག་སོར་བཞིའི་ཐད་དུ་སླེབས་པ་ཟླ་དཀྱིལ་གྱིས་
བཀག་པ། དེའི་གཡས་སུ་རོ་མ་དང། གཡོན་དུ་རྐྱང་མ་གཉིས་པོ་མགྲིན་པ་མན་ཆད་དབུ་མ་དང་སྦུབས་སྟོང་གཅིག་ཏུ་འདྲེས་ཤིང། མགྲིན་པ་ཡན་སོ་སོར་གྱེས་པ་མགོ་བོའི་ནང་ནས་གུག་སྟེ་སྣ་བུག་གཉིས་སུ་ཧ་རེ་ཟུག་
པར་བསྒོམ། ལུས་གནད་ཆོས་བདུན་ལྡན་གོང་དུ་བཤད་པ་ལྟར་བྱ། རླུང་རོ་དགུ་ཕྲུགས་སུ་བསལ། རྩ་ལམ་སྦྱངས་དམིགས་པ་དངོས་ལ། དབུ་མའི་མས་སྣེའི་ཟླ་དཀྱིལ་སྟེང་དུ་ཏི་ལ་ཀ་འམ་ཐིག་ལེ་ལྔ་ཚོམ་དུ་

[085B] དབུས་སུ་ནམ་མཁའི་རླུང་གི་རང་བཞིན་གྱི་ཐིག་ལེ་སྔོན་པོ། འཁོར་ལོ་བཞིའི་ངོ་བོ་མདུན་ཏེ་ཤར་དུ་རླུང་རླུང་གི་རང་བཞིན་གྱི་ཐིག་ལེ་ལྗང་གུ། གཡས་ཏེ་ལྷོ་རུ་སའི་རླུང་གི་རང་བཞིན་གྱི་ཐིག་ལེ་སེར་པོ་རྒྱབ་
སྟེ་ནུབ་ཏུ་རླུང་མེའི་རླུང་གི་རང་བཞིན་གྱི་ཐིག་ལེ་དམར་པོ། གཡོན་ཏེ་བྱང་དུ་ཆུའི་རླུང་གི་རང་བཞིན་གྱི་ཐིག་ལེ་དཀར་པོ་རྣམས་རྩ་དབུ་མ་སྦ་ལྕག་ཙམ་བསྒོམ་ན། ཐིག་ལེ་རྣམས་སྲན་མ་ཙམ་དང། དབུ་མ་མདའ་སྨྱུག་ཙམ་བསྒོམ་
ན༑ ཐིག་ལེ་རྣམས་ཡུངས་འབྲུ་ཙམ་རེ་བསྒོམ་ཞིང། ཐིག་ལེ་རྣམས་གསལ་ཞིང་དྭངས་ལ་འཚེར་བའི་རྣམ་པ་ཅན་དུ་གསལ་ལེགས་པར་བཏབ། སླར་ཡང་རླུང་རོ་དགུ་ཕྲུགས་བྱེད། ལག་གཡས་ཀྱི་མཐེ་པོང་གིས་སྲིན་ལག་
རྩ་བ་མནན་ཅིང་ཁུ་ཚུར་བཅངས་པ་བརླའི་རྩར་བརྟེན། གཡོན་འཕྲེང་བ་བཟུང། ཐུན་ཆེན་གཅིག་ལ་ནང་གསེས་ཐུན་ཆུང་ལྔ་རེ་བྱས་པའི། དང་པོ་རླུང་སྣ་བུག་གཡོན་ནས་རྒྱུ་བ་དང་ཐུག་ན་གེགས་མི་བསྐྱེད་པས་ཐོག་མར་དེ་
དང་སྤྲད་ལ། རླུང་ཕྱིར་འགྲོ་ཆོ་དབུ་མའི་མས་སྣེ་ཟླ་དཀྱིལ་སྟེང་གི་ནམ་མཁའི་ཐིག་ལེ་སྔོན་པོ་དེ་ལས་ནམ་མཁའི་རླུང་སྤོས་རེང་གི་དུད་པ་ལྟར་སྔོ་ནར་ནར་དབུ་མ་བརྒྱུད་གྱེན་དུ་བྱུང། རླུང་གཡས་གཡོན་གང་ནས་རྒྱུ་བའི་རོ་རྐྱང་བརྒྱུད་སྣ་བུག་གཉིས་ཀ་ནས་མཉམ་དུ་རྒྱུ་ན་དབུ་མ་བརྒྱུད་སྨིན་མཚམས་ནས་སོང་བར་བསམ་ཞིང། མདུན་གྱི་བར་སྣང་སོར་བཅུ་གཉིས་ཀྱིས་ཚོད་ཙམ་དུ་སྔོ་ཁྱིལ་གྱིས་འཁྱིལ། དེ་མ་ཐག་རླུང་ནང་དུ་འཇུག་པ་དང་
[086A]༄༅། །བསྟུན་ཚུར་བྱུང། སྣ་གཡོན་ནམ་སྨིན་མཚམས་ནས་ཞུགས་དབུ་མ་བརྒྱུད། མས་སྣེའི་ཟླ་དཀྱིལ་དབུས་ཀྱི་ནམ་མཁའི་ཐིག་ལེར་ཐིམ་པར་བསམ། དེ་ལྟ་བུའི་ལག་གཡོན་པས་འཕྲེང་
བ་བརྩིས་ལ་རླུང་ཕྱིར་འབྱུང་པ། མདུན་དུ་གནས་པ། ནང་དུ་འཇུག་པ་གསུམ་རེ་ལ་གྲངས་གཅིག་ཏུ་བརྩིས་པ་ཚར་བཅུ་གཅིག་ཙམ་མམ། ཉེར་གཅིག་ཙམ་བྱས་ཏེ་རྩ་ལམ་སྦྱངས་ནས། གཉིས་པ་རླུང་སྦྱངས་པ་
ལ༑ རྗེས་མའི་འཇུག་ཐིག་ལེ་སྔོན་པོ་དེར་སེམས་གཏད་ལ། སྟེང་རླུང་ལྟེ་འོག་ཏུ་མནན། འོག་རླུང་ཅི་བདེར་བཞག་ལ་བུམ་ཅན་བཟུང་ཞིང། ལག་གཡས་པུས་མོར་དལ་པུས་བསྐོར་ལ་སེ་གོལ་གཏོགས་པའམ་
པུས་མོ་གཉིས་སུ་རེག་ཙམ་རེ་བྱས་ནས། པུས་གཡས་སྟེང་ཐད་དུ་སེ་གོལ་རེ་གདབ་ལ། རླུང་སྣ་བུག་ནས་སྤུ་མི་འགུལ་པའི་ཚོད་ཀྱིས་བཏང་ལ། ལག་གཡོན་པས་འཕྲེང་བ་རེ་འདྲེན། དེ་ལྟ་བུ་ཚར་གཅིག་བྱ་
མཐར་དགེ་བ་བསྔོ་ཞིང་ངལ་གསོ་བ་ནི། ཐུན་ཆུང་དང་པོའོ། །ཡང་གསོལ་གདབ་ཚར་གཅིག་དང། སྲུང་འཁོར་དྲན་ཙམ་བྱས་ལ། ཤར་གྱི་རླུང་གི་རླུང་གི་ཐིག་ལེ་ལྗང་གུ་ལ་དམིགས་ནས་རྩ་ལམ་སྦྱངས་པ་དང་
རླུང་སྦྱངས་པ་གོང་ལྟར་ལག་སྟབས་པུས་མོར་བསྐོར་བ་གཉིས་དང། སེ་གོལ་གཏོགས་ལ་བུམ་ཅན་བཟུང་བ་ནི་ཐུན་ཆུང་གཉིས་པའོ། །ཡང་གསོལ་གདབ་སྲུང་འཁོར་བཅས་ལྷོའི་ས་རླུང་གི་ཐིག་ལེ་སེར་པོ་ལ་

[086B] །ཡང་ནུབ་ཀྱི་མེ་རླུང་གི་ཐིག་ལེ་དམར་པོ་ལ་དམིགས་ལག་སྟབས་པུས་མོར་
ལན་བཞི་བསྐོར་ཞིང་བུམ་ཅན་གོང་ལྟར་བཟུང་བ་ནི་ཐུན་ཆུང་བཞི་པའོ། །ཡང་བྱང་གི་ཆུ་རླུང་གི་ཐིག་ལེ་དཀར་པོ་ལ་དམིགས་ནས་ལག་སྟབས་པུས་མོར་ལན་ལྔ་བསྐོར་ནས་བུམ་ཅན་བཟུང་བ་ནི་ཐུན་ཆུང་ལྔ་པའོ། །དེ་ལྟ་བུའི་ཐུན་
ཆུང་ལྔ་རེ་ལ་ཐུན་ཆེན་གཅིག་ཏུ་བརྩི་ཞིང། མཐར་དགེ་བ་བསྔོ་ཞིང་ཐུན་ལས་ལྡང་ཐུན་ཆུང་གི་བར་རྣམས་སུ་སྐོམ་འདྲ་བཏུང་དགོས་བྱུང་ན་འཐུང་ཆོག་ཅིང། བཟའ་བའི་རིགས་མི་ཟ། ཁམས་ངལ་ཞིང་དུབ་ན་ཁ་ཟས་
བཅུད་ཅན་བསྟེན། དེ་ལྟར་ཉིན་མོ་ཐུན་ཆེན་གསུམ་དང། མཚན་མོར་ཐུན་ཆེན་གསུམ་སྟེ་ཞག་རེ་ལ་ཐུན་ཆེན་དྲུག་རེ་བྱ། ཐུན་ཆེན་གཉིས་པར་ནམ་མཁའི་རླུང་གི་ཐིག་ལེ་ལ་ལག་པ་པུས་མོར་བསྐོར་བ་དྲུག་མཐར་སེ་
གོལ་གཏོགས་ཡུན་བུམ་ཅན་བཟུང། དེ་ནས་རིམ་འཕར་གྱིས། རླུང་རླུང་གི་ཐིག་ལེར་བསྐོར་བ་བདུན་གྱི་ཡུན། ས་རླུང་ཐིག་ལེར་བརྒྱད་ཡུན། མེ་རླུང་ཐིག་ལེར་དགུ་ཆུ་རླུང་ཐིག་ལེར་བཅུ་ཡི་རིང་བུམ་ཅན་བཟུང་བ་ནི་
ཐུན་ཆེན་གཉིས་པའོ། །ཐུན་ཆེན་གསུམ་པར། ནམ་མཁའི་རླུང་གི་ཐིག་ལེར་བསྐོར་བ་བཅུ་གཅིག་ཡུན། རིམ་གྱིས་རླུང་རླུང་ལ་བཅུ་གཉིས། ས་རླུང་ལ་བཅུ་གསུམ། མེ་རླུང་ལ་བཅུ་བཞི། ཆུ་རླུང་ལ་བཅོ་ལྔའི་

[087A]༄༅། །ཡུན་བུམ་ཅན་བཟུང་བ་ཐུན་ཆེན་གསུམ་པའོ། །ཐུན་ཆེན་བཞི་པར། ནམ་མཁའི་རླུང་ལ་བསྐོར་བ་བཅུ་དྲུག་རླུང་རླུང་ལ་བཅུ་བདུན། ས་རླུང་ལ་བཅོ་བརྒྱད། མེ་རླུང་ལ་བཅུ་དགུ། ཆུ་
རླུང་ལ་ཉི་ཤུའི་ །ཐུན་ཆེན་ལྔ་པར། ནམ་མཁའི་རླུང་ལ་བསྐོར་བ་ཉེར་གཅིག་རླུང་རླུང་ལ་ཉེར་གཉིས་ས་རླུང་ལ་ཉེར་གསུམ། མེ་རླུང་ལ་ཉེར་བཞི། ཆུ་རླུང་ལ་ཉེར་ལྔའི་
རིང་བུམ་ཅན་འཛིན་པ་ཐུན་ཆེན་ལྔ་པའོ། །ཐུན་ཆེན་དྲུག་པར། ནམ་མཁའི་རླུང་ལ་བསྐོར་བ་ཉེར་དྲུག་རླུང་རླུང་ལ་ཉེར་བདུན། ས་རླུང་ལ་ཉེར་བརྒྱད། མེ་རླུང་ལ་ཉེར་དགུ། ཆུ་རླུང་ལ་སུམ་ཅུའི་རིང་བུམ་ཅན་འཛིན་
པ་ནི་ཐུན་ཆེན་དྲུག་པ་སྟེ། ཉིན་ཞག་ཕྲུགས་གཅིག་གི་དབང་དུ་བྱས་པའི་ཐུན་ཆེན་དྲུག་རྫོགས་པ་སྟེ་ཉིན་དང་པོའོ། །ཉིན་གཉིས་པའི་ཐུན་ཆེན་དང་པོར། ནམ་མཁའི་རླུང་ལ་སོ་གཅིག་ནས་ཆུ་རླུང་ལ་སོ་ལྔའི་
བར༑ ཐུན་ཆེན་གཉིས་པའི་ནམ་མཁའི་རླུང་ལ་སོ་དྲུག་ནས་ཆུ་རླུང་ལ་བཞི་བཅུ་བར། ཐུན་ཆེན་གསུམ་པའི་མཁའ་རླུང་ལ་ཞེ་གཅིག་ནས་ཆུ་རླུང་ལ་ཞེ་ལྔའི་བར། ཐུན་ཆེན་བཞི་པའི་མཁའ་རླུང་ལ་ཞེ་དྲུག་ནས་ཆུ་
རླུང་ལ་ལྔ་བཅུའི་བར། ཐུན་ཆེན་ལྔ་པའི་མཁའ་རླུང་ལ་ང་གཅིག་ནས། ཆུ་རླུང་ལ་ང་ལྔ་བར་ཐུན་ཆེན་དྲུག་པའི་མཁའ་རླུང་ལ་ང་དྲུག་ནས། ཆུ་རླུང་ལ་དྲུག་ཅུ་བར་ཏེ་ཉིན་གཉིས་པའི་ཐུན་ཆེན་དྲུག་རྫོགས། དེས་

[087B] ཐུན་ཆེན་དྲུག་པའི་ཆུ་རླུང་ལ་དགུ་བཅུར་བྱ་བས་མཚོན། ཞག་བཅོ་ལྔའི་བར་དུ་ཉམས་སུ་བླངས་ནས། ཉིན་ཞག་བཅོ་ལྔ་པའི་ཐུན་ཆུང་ཐ་
མར༑ དབང་པོ་རབ་ཀྱི་ལྔ་བརྒྱ་དང་སུམ་ཅུའི་ཡུན་ཐུབ་པ་དང། འབྲིང་གི་ཉིན་དང་པོའི་ཐུན་ཆེན་དང་པོར་རླུང་ལྔ་སོ་སོར་སེ་གོལ་རེ་རེའི་ཡུན་ཐུན་གཉིས་པར་སེ་གོལ་གཉིས་རེའི་ཡུན་རིམ་སྤར་གྱིས། ཉིན་ཞག་བཅོ་ལྔ་
པའི་ཐུན་ཆུང་ཐ་མར་སེ་གོལ་དགུ་བཅུའི་ཡུན་ཐུབ་པ་དང། གང་ཟག་ཐམས། ཉིན་དང་པོའི་ཐུན་ཆེན་དྲུག་གར་སེ་གོལ་རེ་རེའི་ཡུན་ཚད་དང། ཉིན་གཉིས་པར་སེ་གོལ་གཉིས་རེ་རིམ་སྤར་གྱི། ཉིན་ཞག་བཅོ་ལྔ་པའི་
ཐུན་ཆུང་ཐ་མར་སེ་གོལ་གྲངས་བཅོ་ལྔའི་ཡུན་ཐུབ་པར་འགྱུར་ཞིང། གང་ལྟར་དང་པོར་བཤད་པ་ལྟར་སྦྱངས་ན། གང་ཟག་རབ་ཀྱིས་ཞག་གསུམ་དང། ཐ་མས་ཞག་བཅོ་ལྔར་མཐར་ཕྱིན་པར་འགྱུར་རོ། །འབྱོངས་རྟགས་སུ་
རླུང་ལྔའི་ཁ་དོག་སོ་སོར་མཐོང་བ་དང། རབ་ཡུལ་ཁམས། འབྲིང་ཁྱིམ་གང། ཐ་མས་ལུས་ལ་དྲོད་ཆེན་པོ་སྐྱེ་ཞིང། དེར་བརྟེན་བདེ་བའི་ཉམས་ཐ་མལ་བུད་མེད་དང་སྦྱོར་བའི་དཔེས་ཀྱང་མི་མཚོན་པ་འབྱུང་བར་
འགྱུར། འདི་ལྟ་བུའི་ཙྜན་ལིའི་བསྒོམ་ཐབས་ནི་ཁྱད་པར་དུ་འཕགས་པ་ཡིན་ནོ། །སྨྲས་པ། ལྟེ་བའི་པདྨ་རླུང་ལྔ་ཏི་ལ་ཀའི། །སྔོན་འགྲོ་རྣམ་གཉིས་འབད་རྗེས་ཐུན་ཆེ་ཆུང། །རྩེ་གཅིག་བསྒོམ་པའི་བུམ་ཅན་ཚང་

[088A]༄༅། །འཁྱིལ་བའི། །བདེ་ཉམས་གཞན་ལས་ཁྱད་འཕགས་ཙཎྜ་ །ཞེས་པ་བར་སྐབས་ཀྱི་ཚིགས་སུ་བཅད་པའོ། །གཉིས་པ་དངོས་གཞི་ལ། བདག་བྱིན་རླབས་ཀྱི་དམིགས་པ་དང། དབུ་
མ་ཁ་དབྱེ་བའི་དམིགས་པ་གཉིས། དང་པོ་ནི། སྔོན་འགྲོ་ཐུན་མོང་དང་ཐུན་མོང་མ་ཡིན་པ་གོང་ལྟར་ལ། རང་རྣལ་འབྱོར་མར་གསལ་བའི་ལུས་ཀྱི་སྟོང་པའི་དབུས་སུ། རྩ་དབུ་མ་རྟ་རྔ་བརྒྱར་གཤགས་པའི་ཚད་
ཙམ་ཁྱད་ཆོས་བཞི་ལྡན་ཡས་སྣེ་ཚངས་བུག་དང་མས་སྣེ་ལྟ་འོག་ཙམ་དུ་སླེབས་པ། གཡས་སུ་རོ་མ་དང། གཡོན་དུ་རྐྱང་མ་གཉིས། གྲོ་སོག་ཙམ། ལྟེ་བའི་ཐད་དུ་རྩ་གསུམ་སྦུབས་སྟོང་གཅིག་འདྲེས་དང། སྤྱི་བོའི་
ཐད་དུའང་རྩ་གསུམ་སྦུབས་སྟོང་གཅིག་འདྲེས། དེ་བྱིངས་སོ་སོར་གྱེས་པ་སྤྱི་བོ་ནས་དབུ་མ་ལྟར་མི་མངོན་ཅིང། རོ་རྐྱང་གཉིས་སྦ་ལྟར་གུག་སྟེ་སྣ་བུག་གཉིས་སུ་ཟུག་པར་བསྒོམ། དབུ་མའི་ཡས་སྣེའི་རྩ་གསུམ་
སྦུབ་སྟོང་གཅིག་ཏུ་གྱུར་པའི་ནང་དུ་ཧཾ་དཀར་པོ་མགོ་བོ་ཐུར་བསྟན་དང། དེའི་སྟེང་དུ་རླུང་དཀྱིལ་གཞུའི་དབྱིབས་ཅན་ལྗང་ནག་སྲན་མ་བཀས་པ་ལྟ་བུ་ཡོད་པ་དང། དབུ་མའི་མས་སྣེའི་རྩ་གསུམ་ཀུན་འདུས་སྦུབ་སྟོང་ནང་
དུ༑ ཨོཾ་དམར་པོ་མགོ་གྱེན་བསྟན་ཀླད་ཀོར་དབུ་མའི་ནང་དུ་ཚུད་པ། འོག་སྒོ་གཉིས་ཀྱི་བར་སུམ་མདོ་རུ་རླུང་དཀྱིལ་གཞུའི་དབྱིབས་ལྗང་ནག་གཡོ་ཞིང་རྩུབ་པ། རྐང་པ་གཉིས་ཀྱི་མཐིལ་དུ་ཛྷཻཾ་

[088B] རླུང་རོ་དགུ་ཕྲུགས་སུ་བསལ། རླུང་བུམ་པ་ཅན་བཟུང་ལ། རྐང་སོ་སོར་ཅུང་ཟད་བསྐུམ་ཙམ་བྱ་ཞིང། འོག་རླུང་ཅུང་ཟད་ཡར་འཐེན་པས། རྐང་འོག་གི་ཡི་གེ་གཉིས་ལས་
རླུང་གཡེས་དེ་ལས་ཀྱང་རླུང་ཆེར་གཡོས་པས་མས་སྣེའི་ཨཾ་ལ་ཕོག་དེ་ལས་མེ་དྲག་ཏུ་འབར། དབུ་མ་ཧ་ཅང་ཕྲ་བས་ནང་དུ་འཇུག་མ་ནུས་པར་རོ་རྐྱང་གཉིས་
ཀྱི་ནང་ནས་མེ་རྩེ་མོ་ཕྲ་ཞིང་རྣོ་བོ་རྩ་བ་སྦོམ་པ་གཟེག་ འོག་རླུང་དལ་བུས་འཐེན། སྟེང་རླུང་སྣ་བུག་གཉིས་ནས་རྡུབས་ཆུང་དྲག་པོ་གསུམ་བྱས་ཏེ་མནན་པས། ཡས་སྣེའི་ཧཾ་
སྟེང་གི་རླུང་དཀྱིལ་ལས་ཐུར་དུ་རླུང་གཡོས། རོ་རྐྱང་ནང་གི་མེ་ཡར་འབར་བ་དེ་གཉིས་རོ་རྐྱང་བརྒྱུད་ཐུར་དུ་བརྡབ་ཅིང་དེད་པའི་དམིགས་པ་བྱས་ལ་རླུང་ཁ་སྦྱོར་ཅི་ཐུབ་འཛིན། དེ་ལྟར་ཉམས་ལེན་ལ་བརྩོན་པས། ལྟེ་བ་དང་
མཆན་འོག་སོགས་སུ་དྲོད་ཚ་ཆིལ་སྐྱེ་བ་དང། རིམ་གྱིས་རླུང་ལུས་ལ་ཆུད་པའི་འཐུས། ལུས་ལ་གཏུམ་མོའི་ཡེ་ཤེས་ཀྱི་མེ་དྲོད་ཆེར་རྒྱས་པ་ལ་བརྟེན་ནས་བདེ་ཆེན་གྱི་ལུས་ཚོར་སྐྱེ་ཞིང། ལུས་ཤིང་བལ་ལྟར་
ཡོད་དུ་མི་ཚོར་བ་འབྱུང། ད་དུང་ཡུན་བསྲིང་སྟེ་བསྒོམ་པས། རླུང་སེམས་ལ་ཆུད་ནས། སེམས་ལ་འང་བདེ་སྟོང་གི་རྟོགས་པ་མཐར་ཐུག་དེ་འདི་ཡིན་ནམ་སྙམ་པ་སྐྱེ། དེ་ལས་རྟེན་ནས་མི་རྟོག་པའི་བདེ་བ་སྐྱེ་

[089A]༄༅། །དེ་ལ་གོམས་པས་མཚོན་བྱེད་དཔེའི་ཡེ་ཤེས་ལྟ་བུའི་ཉམས་སྐྱེ་ཞིང། དེ་ནས་དུ་བ། སྨིག་རྒྱུ། མེ་ཁྱེར། མར་མེ། འོད་ཕུང། ཉི་མ། ཟླ་བ། སྒྲ་གཅན་ཏེ་ལུས་སྟོད་ཡོད་ལ་སྨད་མེད་
པའི་ཟླ་བ་ནག་པོ་འཇིགས་སུ་རུང་བའི་རྣམ་པ། དེ་ནས་རེ་ཁ་ནག་པོ་སྟེ། ནམ་མཁའ་ནས་ཞགས་པ་ནག་པོ་མཐུར་དུ་བརྐྱང་པ་ལྟ་བུའི་འོད་གསལ་གྱི་རྟགས་རྣམས་འཆར་བར་འགྱུར་རོ། །སྨྲས་པ། དངོས་གཞི་བྱིན་
རླབས་ལུས་དབུས་རྩ་གསུམ་པོ། །གསང་ནང་ཡེ་ཤེས་མེ་འོད་ཆེར་རྒྱས་པའི། །མི་རྟོག་པ་ཡི་བདེ་ཉམས་ལ་བརྟེན་ནས། །དོན་གྱི་རྟགས་རྣམས་མ་ནོར་ནང་ནས་ཤར། །ཅེས་པ་བར་སྐབས་ཀྱི་ཚིགས་སུ་བཅད་པའོ། །
གཉིས་པ་དབུ་མ་ཁ་དབྱེ་བའི་དམིགས་པ་ནི། ཐ་མལ་འོད་ཀྱི་གཏུ་མ་མོ་ཞེས་སོགས་ཀྱི་དོན་རྩ་གསལ་འདེབས་པ་སོགས་ད་ལྟའི་དེ་བཞིན་ལ། དབུ་མའི་མས་སྣེ་རོ་རྐྱང་དང་སུམ་འདྲེས་ཀྱི་ལྟེ་བའི་སྦུབ་སྟོང་དེའི་
ཕྱིར་གདུགས་ཀྱི་རྩིབས་མ་ལྟར། རྩ་འདབ་བརྒྱད་གྱེས་ཤིང། དེའི་ཕྱིར་དེ་ལས་གྱེས་པའི་རྩ་འདབ་ལྔ་བཅུ་ང་དྲུག་བསྒོམ་ལ། རྩའི་མདོག་ཀྱང་མ་བསྒོམ་དུས་སེར་པོར་ཡོད་ཀྱང། བསྒོམ་དུས་དཀར་ལ་དམར་
བའི་མདངས་ཆགས་པར་བསྒོམ་དགོས་གསུངས། དེ་ལྟ་བུའི་རྩ་འདབ་ནང་མ་བརྒྱད་ལ། ཨ་ཀ་ཙ་ཊ་ཏ་པ་ཡ་ཤ་ཞེས་ཁམས་ཀྱི་སྙིགས་མའི་ངོ་བོའི་ཡིག་འབྲུ་བརྒྱད་པ་མགོ་གྱེན་བསྟན་འགྲེང་ཐབས་དང། ཕྱི་རོལ་

[089B] ཀ་ཁ་ག་གྷ་ང། ཙ་ཚ་ཛ་ཛྷ་ཉ། ཊ་ཊྷ་ཌ་ཌྷ་ཎ། ཏ་ཐ་དད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཧ་ས་ཧ་ཀྷ་སྟེ་གསལ་བྱེད་དམ་ཀ་ལི་སོ་བཞི། ཨྷྨ་ཐ་ནའི་ཡི་གེ་གཉིས་པ་དང་བཅས་ཡིག་འབྲུ་
སོ་བཞི། ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ། ཨོ་ཨཽ། ཨཾ་ཨཿ་ཨ་ཨི་ཨུ་ཨོ་ཨེ་ཨཾ། རྣམས་ཁམས་ཀྱི་དྭངས་མའི་ངོ་བོ་མགོ་གྱེན་བསྟན་རྩ་རྣམས་དཀར་སེར་དང། ཡིག་འབྲུ་ཐམས་ཅད་
དཀར་ལ་དམར་བའི་མདངས་ཅན་དུ་བསྒོམ། དབུ་མའི་ཡས་སྣེའི་སྦུབ་སྟོང་ནང་དུ་ཧ་ཡིག་དཀར་པོ་མགོ་ཐུར་བསྟན་གོང་ལྟར་གྱི་ཀླད་ཀོར་ནང་དུ་འོད་ཀྱི་གཏུམ་མོ་དང་སྤྱི་བོའི་ཁམས་དམར་པོའི་ངོ་བོ་ཀྷུཾ་དམར་པོ་མགོ་
ཐུར་བསྟན་དབུ་མའི་མས་སྣེའི་སྤུབ་སྟོང་གི་ཨོཾ་གྱི་ཀླད་ཀོར་ནང་དུ་ཐ་མལ་གྱི་གཏུམ་མོའམ། དཔེའི་གཏུམ་མོ་དང་ལྟེ་བའི་ཁམས་དམར་པོའི་ངོ་བོ་ཀྷུཾ་དམར་ནག་མགོ་གྱེན་བསྟན་ཞིག་བསྒོམ། དེ་ནས་རླུང་བུམ་ཅན་བཟུང་
ལ་རྐང་མཐིལ་གྱི་ཡི་གེ་ལས་མེ་འབར་བ་སོགས་གོང་ལྟར་ལ་མས་སྣེའི་ཨོཾ་ལས་མེ་འུར་གྱིས་འབར། ཁམས་ཀྱི་སྙིགས་མའི་ཡི་གེ་ཨ་ཀ་ཙ་ཊ་ཏ་པ་ཡ་ཤ་རྣམས་ལྷག་མེད་དུ་བསྲེག་ཨཾ་གྱི་ཀླད་ཀོར་ནང་གི་ཐ་
མ་ལ་གཏུམ་མོའི་ངོ་བོ་ཀྷུཾ་ལས་མེ་ཚ་རྣོ་ངར་རྩུབ་པ་སྟེ་ཁྱད་ཆོས་བཞི་ལྡན་གློག་གི་ཟེགས་མ་ལྟ་བུ་སྤྲོས། དབུ་མའི་ནང་གྱེན་དུ་འབར་ཞིང། ཡས་སྣེའི་ཧཾ་ཡིག་མགོ་ཐུར་བསྟན་དེར་ཕོག་དེའི་ཀླད་ཀོར་ནང་གི་འོད་ཀྱི་

[090A]༄༅། །གཏུམ་མོའི་ངོ་བོ་ཀྷུཾ་ཡིག་དེ་ལས་མེ་ཁྱད་ཆོས་བཞི་ལྡན་ཐུར་འབར་ཡས་མས་ཀྱི་གཏུམ་མོའི་མེ་གཉིས་དབུ་མའི་ནང་དུ་འབར་ཞིང་འཁྲུག་ལྟེ་པའི་རྩ་སྦུབ་རྣམས་སུའང་སོང་སྟེ་ཁམས་ཀྱི་
དྭངས་མའི་ངོ་བོར་དབྱངས་གསལ་རྣམས་ལས་མེ་དམར་འུར་འུར་འབར་བར་བསམ་པ་སྟེ། དམིགས་པ་འདི་ཉིད་རང་ལ་གནད་དུ་བསྣུན། དེ་ལྟར་བྱས་པ་སྤྱི་བོའི་ཁམས་དཀར་པོའི་ངོ་བོ་ཧཾ་ཡིག་དེ་ཉིད་མེས་གདུངས་པས་
བྱང་སེམས་འོ་མའི་རྒྱུན་དང་མཚུངས་པ་སྐྲ་ཤད་ལྟར་བབས་པས། དབུ་མའི་ནང་གི་མེ་འབར་བའི་རྩེ་མོ་རྣམས་ཅུང་ཟད་མཐུར་དུ་མནན་པས་སྙིང་ཁའི་ཐད་དུ་སོར་སྒྲ་དང་བཅས་པའི་འབར་འཛགས་ལ་སེམས་བཟུང་
ཞིང་བདེ་སྟོང་གི་ཡེ་ཤེས་བསྐྱེད་པར་མོས། མེ་དམིགས་འབར་འཛག་བུམ་ཅན་གང་བསྒོམ་ཀྱང་སྟོད་ཆར་རང་རང་གི་དམིགས་པ་དང། མཐར་འཛིན་མེད་དུ་འཇོག་དེ་རྣམས་ཆོས་ཉིད་བརྒྱུད་ནས་སྟོན་པ་ཡིན་ཞིང། ཆོས་
ཉིད་དངོས་སུ་སྟོན་པ་སྐྱེ་འགག་གནས་གསུམ་བྲལ་བ་གདོད་མའི་གཤིས་ཞེས་སོགས་ཀྱི་དོན་བྱིན་རླབས་ཀྱི་སྐབས་སུ་སྩལ་བ་ལྟར་རོ། །སྨྲས་པ། མཐར་ཐུག་ནང་གི་རིགས་ལྡན་ལྟེ་འཁོར་རྣམས། །གསལ་
ནང་རྩ་ཁམས་ཡི་གེའི་གཟུགས་གནས་པའི། །ཧཾ་ཡིག་བསྐུལ་ཕྱིར་ཁྱད་ཆོས་བཞི་འོད་ཀྱི། །འབར་འཛག་བདེ་སྟོང་འཛིན་མེད་ངང་ལ་བསྲིང། །ཞེས་པ་བར་སྐབས་ཀྱི་ཚིགས་སུ་བཅད་པའོ། །ད་ལྟ་བུའི་ཉམས་

[090B] ཐོ་རངས་ལྡང་པའི་རྣལ་འབྱོར་གཉིས་པོ་སྐབས་བསྟུན་གྱི་ལྡང་ལ་བདུད་རྩི་མྱང། ཀུན་སློང་བཅོས། སྐྱབས་འགྲོ། རྡོར་སེམས། བླ་མའི་རྣལ་འབྱོར་ཐུན་མོང་མ་ཡིན་
པའི་ཚོགས་ཞིང་གསལ་འདེབས། གང་དྲིན་སོགས་ཀྱི་ཕྱག་ཆགས་སྡང་རྨོངས་གསུམ་གྱི་ཡུལ་འབུལ་བ། ཕྱི་མཆོད། ནང་མཆོད། གསང་མཆོད། དེ་ཁོ་ན་ཉིད། ཀུ་སཱ་ལིའི་ཚོགས་གསོག་མཎྜལ་དང་དྲུག་གོ་
གསོལ་བཏབ་ནས། བརྒྱུད་པ་ཀུན་རྩ་བའི་བླ་མ་ལ་བསྟིམ། དབང་བཞི་བླངས། བླ་མ་རང་ལ་བསྟིམ། རང་གི་སྙིང་ཁར་ཨཻ་ལས། ཞེས་པ་ནས། ལུས་དཀྱིལ་གོ་ཆ་བགོས་པའི་བར་མངོན་རྟོགས་དཀྱུས་བཞིན་
མཛད་ནས། སྐབས་འདི་རང་རྒྱལ་ལ་སེམས་འཛིན་པ། རྣམ་པ་སྤྱི་ལ་སེམས་འཛིན་པ། བྱེ་བྲག་སྤྱན་དབུས་མ་ལ་སེམས་འཛིན་པ་ལ། ཤར་བསྒོམ་བྱས་ཏེ། ངག་བཟླས་ལ་འཇུག་ཡིད་བཟླས། ཞར་བྱུང་རྫོགས་རིམ་གཉིས་པ་བྱེད་
དེ་ནས་རྫོགས་རིམ་རྩ་དབུ་མ་ཡབ་ཡུམ་ཉིན་རེ་མོས་བྱེད་པའམ། ཡུམ་རྐྱང་གི་རཾ་ཡིག་མེ་སྦར་བ་ནས། འཇའ་ལུས་ཀྱི་བར་ཤར་བསྒོམ། བསམ་མི་ཁྱབ་ཐུན་མོང་མ་ཡིན་པ་བསྒོམ། ཐུན་མཚམས་ཀྱི་ལྷར་
ལངས་གཏོར་འབུལ་སྤྲེལ་ནས་མཛད་ན་འདིར་མཛད། ཞལ་བཟང་བལྟ་བའི་སྨོན་ལམ། ཤིས་བརྗོད་པར་གོ་རིམ་མ་འཆུག་པར་མཛད་དོ། །ཡང་རྣལ་འབྱོར་མའི་ཉམས་ལེན་འབྲིང་པོའི་ས་བཅད་ནི། སྐྱངས་འགྲོ་
[091A]༄༅། །སེམས་བསྐྱེད། རྡོར་སེམས་ཐོལ་བསྐྱེད་བསྒོམ། ཡིག་བརྒྱ་བདུན་བཟླ། བླ་མའི་རྣལ་འབྱོར་གཞུང་བཞིན་བསྡུས་པ་བྱེད། རང་གི་སྙིང་གར་ཨཻ་ལས་སོགས་ནས། ལུས་
དཀྱིལ་གོ་ཆ་བགོས་པའི་བར་བྱས། ང་རྒྱལ་ལ་སེམས་འཛིན། ངག་བཟླས། ཡིད་བཟླས། ཞར་བྱུང་རྫོགས་རིམ་དང་གང་མོས། རྩ་དབུ་མའི་བདེ་བསྒྲུབ་པ། འཇའ་ལུས་སྒྲུབ་པ་གཉིས་རེ་མོས་བྱས་
བསམ་མི་ཁྱབ་ཐུན་མོང་མ་ཡིན་པ་བསྒོམ་པ། མཇུག་གཏོར་སོགས་གོང་བཞིན་ནོ། །ཤིན་ཏུ་བསྡུས་པ་མངོན་རྟོགས་ནང་བཞིན། ངག་བཟླས། ཡིད་བཟླས། ཞར་བྱུང་རྫོགས་རིམ་བསྒོམ། བསམ་
མི་ཁྱབ་ཐུན་མོང་བས་ཐུན་བསྡུས། གཏོར་བསྔོ་དང་ཞལ་བཟང་བལྟ་བའི་སྨོན་ལམ་བྱས་ཏེ་ཆག་མེད་ཀྱི་རྣལ་འབྱོར་མཐའ་མ་འདི་ལ་བྱའོ། །ཡང་ཆག་མེད་བྱ་བའི་སྐབས་སྔ་དྲོ་ཐོ་རངས་སྐྱབས་སེམས་
རྡོར་སེམས། བླ་མའི་རྣལ་འབྱོར། ཀུ་སཱ་ལིའི་ཚོགས་གསོག་དབང་བཞི་བཅས་བླངས་ཏེ་བླ་མ་རང་ལ་བསྟིམ། དགེ་བ་འདི་ཡིས་མྱུར་དུ་བདག་བླ་མ་ཡི་དམ་འགྲུབ་གྱུར་ཅིག་སོགས་བརྗོད་ནས་
ཐུན་མཚམས་བྱས་ལ། དགོངས་ཐུན་ལ། སྐྱབས་སེམས་བླ་མའི་རྣལ་འབྱོར་གཞུང་བཞིན་ཤར་བསྒོམ་བྱེད། ངག་བཟླས་ཀྱི་གོང་སེམས་འཛིན། ཡིད་བཟླས། ཞར་བྱུང་རྫོགས་རིམ་གང་མོས་ཀྱི་

[091B] རྫོགས་རིམ་རྩ་དབུ་མ་ཡབ་དང་ཡུམ་ཉི་མ་རེ་མོས་བྱེད་དེ། ཡབ་ཀྱི་སྐབས་སྔོན་འགྲོ་རླུང་སྦྱངས་པ། ཐིག་ལེ་ལྔ་འཛོམ་ལ་རླུང་ཐེང་གཅིག་བདག་བྱིན་རླབས་ལ་རླུང་ཐེང་གཅིག་དབུ་མ་ཁ་དབྱེ། འཁོར་ལོ་
ཡིག་འབྲུ་བཅས་ལ་རླུང་ཐེང་གཅིག་སྟེ་རླུང་ཁ་སྦྱོར་ཚར་གསུམ་བུད། བསམ་མི་ཁྱབ་ཐུན་མོང་མིན་པ་བསྒོམ། ཐུན་གྲོལ་མཚམས་འདིར་གཏོར་མ་འབུལ་བ་ཤར་ན་ཕུལ། དེ་མིན་བཞག་ལ་ཁ་ཏོན་གཞན་བྱ་
གཏོར་མ་འབུལ་ཕྱོགས་སྡེབས། ཡི་དམ་གཞན་དང་མཉམ་དུ་བྱས་པས་འཐུས་ལགས། ཡང་སྐྱབས་སེམས་ནས་བཟླས་པའི་བར་སྔ་ཐུན་ལ་འཁྲིད་ཐོབ་ལྟར་རྒྱས་པར་བྱས། ཡིད་བཟླས་ཞར་བྱུང་བསྒོམ། བསམ་གྱི་
མི་ཁྱབ་ཐུན་མོང་བ་བྱས་ཐུན་གྲོལ། དགོངས་མོ་ལྟ་བུ་རང་ལྟར་གསལ་ལམ་གྱིས་བཏབ། སུམྦྷ་ནིའི་སྲུང་འཁོར་བསྒོམ། རྩ་དབུ་མ་ཆེ་ཆུང་གང་མོས་ཀྱི་དམིགས་པ། བསམ་མི་ཁྱབ་ཐུན་མོང་མ་ཡིན་པ། གཏོར་
བསྔོས་སོགས་བྱ་བའོ། །གཞན་ཡང་མཚམས་བཅད་ཀྱི་ཐུན་བཞི་སྐྱོང་སྐབས། ངག་བཟླས་གྲངས་འགྲོ་ཆེ་ཁྱད་ཀྱི་ཉམས་སུ་ལེན་པ་ལ། ཐོག་མར་ལྡང་བ་དང་མྱང་བའི་སྔོན་འགྲོ། ངག་བྱིན་རླབས་དང་
འགྱུར་སྔགས་སོགས་བྱ། དེ་ནས་སྐྱབས་འགྲོ་ཚར་བདུན། སེམས་བསྐྱེད་ཚར་གསུམ། ཐུན་མོང་མ་ཡིན་པའི་བླ་མའི་རྣལ་འབྱོར་བྱས་ལ། དབང་བཞི་ལེན་པའི་བར་ཚང་བ། བདག་ལྷར་བསྐྱེད་པ། ལུས་

[092A]༄༅། །དཀྱིལ་གསལ་འདེབས་པ། བཟླས་པའི་འགོར་ང་རྒྱལ་ལ་སེམས་འཛིན་ཅུང་ཟད་བྱས་རྗེས་ངག་བཟླས་ལ་གྲངས་གསོག་ཡིད་བཟླས་གསུམ། ཞར་བྱུང་རྫོགས་རིམ་གཉིས་པ་ཚར་
གཅིག་བསམ་མི་ཁྱབ་ཐུན་མོང་པས་ཐུན་གྲོལ། བར་འདིར་སྔ་དྲོའི་ཚ་བ་རྣམས་ལོངས་སྤྱད་དོ། །དེ་ནས། ཐུན་གཉིས་པ་ལ། སྐྱབས་འགྲོ་གསུམ་མམ་བདུན་གང་རིགས། སེམས་བསྐྱེད་གསུམ། ཐུན་མོང་བའི་བླ་མའི་
རྣལ་འབྱོར་ནས་བཟླས་པའི་བར་གོང་བཞིན་ལ། ཞར་བྱུང་རྫོགས་རིམ་མི་དགོས། བསམ་མི་ཁྱབ་སྔར་བཞིན་བྱས་ལ་ཐུན་གྲོལ་ནས་གུང་ཚིག་སོགས་བྱའོ། །ཐུན་གསུམ་པ་སྐྱབས་འགྲོ་ནས་བཟུང་བཟླས་པའི་བར་
གོང་ལྟར་ཉམས་སུ་བླངས་ལ། འདིར་ཞར་བྱུང་རྫོགས་རིམ་གྱི་དོད་རྩ་དབུ་མའི་དམིགས་པ་གསལ་འདེབས་རྒྱས་བསྡུས་གང་གྲུབ་རྗེས། བསམ་མི་ཁྱབ་ཐུན་མོང་མ་ཡིན་པ་བསྒོམ་རྗེས་ཐུན་གྲོལ་བའི་མཇུག་
གཏོར་འབུལ་གྱི་རིམ་པའང་མཛད། འདིར་དགོངས་མོའི་ཇ་ལ་སོགས་པ་ལོངས་སྤྱད། བཞི་པ་སྲོད་ཐུན་ལ། སྐྱབས་འགྲོ་དང་སེམས་བསྐྱེད་བཅས་ཚར་གསུམ་རེ་རྡོར་སེམས་ཡིག་བརྒྱ་ཉེར་གཅིག་བླ་མའི་
རྣལ་འབྱོར་ཐུན་མོང་བ་དཀྱུས་བཞིན་བྱས་རྗེས། ངག་བཟླས། ཡིད་བཟླས་གསུམ། བསམ་མི་ཁྱབ་ཐུན་མོང་བས་ཐུན་བསྡུས་པའི་མཇུག་ཏུ་ཞལ་བཟང་བལྟ་བའི་སྨོན་ལམ་དང་བཀྲ་ཤིས་མཛད་པའི་མཐར་

[092B] །ཡང་ན་ཐོར་ཐུན་ལ་གང་མཛད་པ་དེ་སྔ་ཐུན་ལ་མཛད། སྔ་ཐུན་ལ་མཛད་རྒྱུ་འདི་ཐོར་ཐུན་ལ་གནང་བ་སྐབས་སུ་གང་འོས་གནང་འཐུས། དགོངས་ཐུན་དང་སྲོད་ཐུན་གོང་བཤད་ལྟར་མཛད་དོ། །ཐུན་
མཚམས་རྣམས་སུའང། ལྷའི་ང་རྒྱལ་འཁྱེར་སོ་གསུམ་དང་ལྡན་པས། ཀུན་ཏུ་དོན་ཡོད་པའི་སྤྱོད་པ་སྤྱད་ཅིང། ནམ་གུང་ལ་ཉེ་བའི་ཚེ་ན། སེངྒེའི་ཉལ་སྟངས་དང་བཅས་པ་ཉལ་བའི་རྣལ་འབྱོར་གཉིས་པོ་གང་རུང་གིས་
ཉལ་ཞིང་སླར་ཡང་ལྡང་བའི་རྣལ་འབྱོར་གྱིས་ལྡང་ནས་རྒྱུན་གྱི་རྣལ་འབྱོར་ལ་འཇུག་པར་བྱའོ། །སྨྲས་པ། མཉམ་རྗེས་ཐ་མལ་མ་ཡིན་ཏིང་ངེ་འཛིན། །རྣལ་འབྱོར་ཆུ་བོ་དལ་འབབ་ཉམས་རྟོགས་ཀྱི། །ལྦུ་འཕྲེང་
རྒྱུན་མི་ཆད་ཀྱི་རོལ་རྩེད་ལ། །བདེ་སྟོང་གཉིས་མེད་སྦྱོར་བའི་འབྲས་བཟང་མཆིས། །ཅེས་པ་བར་སྐབས་ཀྱི་ཚིགས་སུ་བཅད་པའོ། །རྩ་བའི་ས་བཅད་གསུམ་པ་འབྲས་བུ་སངས་རྒྱས་ཀྱི་གནད་ཅེས་པའི་ལམ་དེས་
བགྲོད་པའི་མཐར་ཐུག་འབྲས་བུ་ཇི་ལྟར་ཐོབ་ཚུལ་ནི། དེ་ལྟར་བསྐྱེད་པའི་རིམ་པས་རྒྱུད་སྨིན་ཅིང་སྣོད་རུང་དུ་བྱས་ནས། ཟབ་ལམ་གྲོལ་བྱེད་རྫོགས་པའི་རིམ་པ་བླ་མའི་མན་ངག་འདི་ཉིད་ཁོ་ན་ལྟར་ཉམས་སུ་བླངས་
པས༑ ཐ་མལ་དྭངས་མ་འོད་ཀྱིས་གཏུམ་མོས་ཁམས་ཀྱི་སྙིགས་མ་ཐམས་ཅད་བསྲེག་ཅིང་སྦྱངས། དྭངས་མ་ཐམས་ཅད་ཡེ་ཤེས་ཀྱི་ཐིག་ལེའི་ངོ་བོར་བསྒྱུར་ཞིང་རྒྱས་པར་བྱས་པ། རྩ་སྟོང་ཕྲག་བདུན་ཅུ་རྩ་

[093A]༄༅། །གཉིས་པོ་ཐམས་ཅད་གང་དེ་ནས་རིམ་གྱིས་ལུས་ཐམས་ཅད་ལ་ཁྱབ་པས། ལྕགས་ལ་གསེར་འགྱུར་གྱི་རྩིས་རེག་པ་ན་སྐད་ཅིག་ལ་གསེར་གྱི་ངོ་བོར་བསྒྱུར་བ་བཞིན་དུ། ཐ་མལ་ཟག་
བཅས་མ་དག་པའི་ཕུང་པོ་འདི་ཉིད་ཟག་མེད་འཇའ་ལུས་སུ་བསྒྱུར། རླུང་སེམས་དབུ་མར་ཚུད་པ་ལ་བརྟེན་ནས། ལུས་ཀྱི་རྩ་གཞན་ཐམས་ཅད་རོ་རྐྱང་གཉིས་ལ་ཐིམ། དེ་ནས་རོ་མ་ཨེ་ཡིག་དང་རྐྱང་མ་བཾ་ཡིག་གི་
གཟུགས་སུ་ཤར་ཏེ་དབུ་མར་ཐིམ། རྩ་འཁོར་གཞན་ཐམས་ཅད་ལྟེ་བའི་རྩ་འཁོར་ལ་ཐིམ་པ་ནི་ལུས་རྩའི་འགྲོས་ཐིམ་པའོ། ། །།ལྟེ་བའི་རྩ་འཁོར་ནང་མའི་ཤར་གྱི་རྩ་ཁམས་དབྱུག་པའི་
རྣམ་ཅན་དེ་ཉིད་བཾ་གྱི་རྐང་པ་ལ་ཐིམ། དབུས་ཀྱི་གྲི་གུག་གི་སོ་ལྟ་བུ་དེ་ཉིད་བཾ་གྱི་ལྟེ་བ་ལ་ཐིམ། ནུབ་ཀྱི་ཐོད་གུག་ལྟ་པུ་དེ་ཉིད་བཾ་གྱི་མགོ་བོ་ལ་ཐིམ། ལྷོའི་ཚིག་དྲག་ལྟ་བུ་གཉིས་བཾ་གྱི་ཟླ་ཚེས་དང་བྱང་གི་
ཉ་མིག་ལྟ་བུ་བཾ་གྱི་ཐིག་ལེ་སྟེ། མདོར་ན་རྩ་འདབ་བཞི་ཡི་རྩ་ཁམས་ཐམས་ཅད་བཾ་ཡིག་གི་རྣམ་པར་ཐིམ། རྩ་འཁོར་ཕྱི་མའི་ཀ་ཁ་ག་གྷ་སོགས་གསལ་བྱེད་ཀྱི་སྔེ་པ་དྲུག་པོ་ཐིག་ལེ་དཀར་པོ་དྲུག་ཏུ་
གྱུར་ཅིང་དེ་དྲུག་ཀ་ཨེ་ཡིག་གི་གཡོན་གྱི་རྐང་པ་གཉིས། གཡས་ཀྱི་ལག་པ་གཉིས། མགོ་གཉིས་ཏེ་དྲུག་ཏུ་གྱུར་ནས་ཨེ་ཡིག་རྣམ་པར་ཐིམ། ཨ་ཨཱ་སོགས་དབྱངས་རིང་བཅུ་གཉིས། རྀ་རཱྀ་སོགས་རིང་

[093B] དེ་རྣམས་ནི་རྩ་ཡི་གེ་དང་ཁམས་བདུད་རྩིའི་འགྲོས་གཉིས་ཐིམ་པའོ། །དེ་དང་དུས་མཉམ་དུ་ནང་གི་རྩ་འདབ་བཞིར་རྒྱུ་བའི་རླུང་གི་འགྲོས་
ཀྱང་ཐིམ་པ་སྟེ། ནུབ་ཀྱི་རླུང་གི་རྒྱུ་བ་རགས་པ་ཐམས་ཅད་འགག་ནས། བྱང་གི་ཆུ་རླུང་ལ་ཐིམ། བྱང་གི་ཆུ་རླུང་ལྷོའི་མེ་རླུང་ལ་ཐིམ། ལྷོའི་མེ་རླུང་ཤར་གྱི་རླུང་གི་རླུང་ལ་ཐིམ། ཤར་གྱི་རླུང་གི་རླུང་དབུས་ཀྱི་ནམ་
མཁའི་རླུང་ལ་ཐིམ་པ་སྟེ། སྙིང་པོ་རླུང་གི་འགྲོས་ཐིམ་པའོ། །མཐར་དེ་ལྟ་བུའི་ཨེ་བཾ་གཉིས་པའོ། །དབུ་མར་ཐིམ་པས་ཉོན་མོངས་པ་དང་ཤེས་བྱའི་སྒྲིབ་པ་གཉིས་ཤིན་ཏུ་ཕྲ་བའི་བག་ཆགས་དང་བཅས་པ་གཏན་ནས་
སྤངས་ཏེ། རང་ལུས་འཕོ་མེད་སྟོང་གཟུགས་འཇའ་ལུས་རྡོ་རྗེའི་སྐུ་དང་རང་སེམས་རྣམ་པར་མི་རྟོག་བཞིན་དུ། ཇི་ལྟ་བ་དང་ཇི་སྙེད་པའི་ཆོས་ཐམས་ཅད་སྒྲིབ་པ་མེད་པར་མངོན་སུམ་དུ་ཅིག་ཅར་གཟིགས་པའི་
བདེ་སྟོང་ཟུང་འཇུག་འབྲས་བུའི་ཨེ་བཾ་སྟེ། ཁ་སྦྱོར་ཡན་ལག་བདུན་ལྡན་རྡོ་རྗེ་འཆང་གི་གོ་འཕང་མངོན་དུ་ཐོབ་པའོ། །སྨྲས་པ། རྒྱལ་རྣམས་གདུལ་བྱ་སོ་སོའི་མོས་ཁམས་དང་མ་ཐུན་ཆོས་ཀྱི་བདུད་རྩི་དཔག་མེད་
བཀའ་སྩལ་ཞིང། །རབ་མཆོག་ཕུལ་བྱུང་ཐེག་པ་མཆོག་གི་ཡང་རྩེ་གསང་སྔགས་རྡོ་རྗེ་ཐེག་རྒྱུད་སྡེ་བཞི་ཡིན་ནང་ཚན་རྣལ་འབྱོར་གསང་མཐའ་ལོ་ནག་དྲིལ་གསུམ་ཞེས། །ཟབ་དོན་སྙིང་དྲིལ་ནཱ་རོའི་མན་ངག་

[094A]༄༅། །ཚེ་གཅིག་སངས་རྒྱས་བསྒྲུབ་འདི་ཀོ་ཕ་མ་མཐིང་མཆེད་གཉིས་ནས་བརྒྱུད་དེ། །བསྟན་པའི་བདག་པོ་ས་སྐྱ་བའི། །གསེར་ཆོས་མཁའ་སྤྱོད་སྐོར་གསུམ་གྱི། །སྙིང་པོ་ནཱ་རོའི་
ཟབ་ཁྲིད་རྣམས། །བདག་ཆེན་རྗེ་ནས་ཀུན་སྤངས་པར། །ཇི་ལྟར་སྩལ་རྣམས་ཆོས་ཀྱི་རྗེ། །བློ་གསལ་རྒྱ་མཚོ་གསན་པ་ནས། །བཟུང་སྟེ་ཚར་ལུགས་ཐུན་མོང་ཡིན། །སྙན་རྒྱུད་བཞི་ལྡན་མཚན་གྲགས་ཤིང་ །
སྣོད་ལྡན་སློབ་མ་ཀུན་ཚང་གི་ལོ་ཟླ་ནས་བཟུང་གསོལ་བཏབ་པར། །རྒྱས་འབྲིང་བསྡུས་པའི་ཁྲིད་རིམ་རྣམས། །གང་ལ་གང་འཚམས་སྟོན་མཁས་ཀྱིས། །མ་ནོར་བླང་དོར་མཛད་པར་རིགས། །འདིར་ནི་
མན་ངག་ཇི་གསུངས་རྣམས། །མ་ཚང་མེད་པ་དཀྱུས་གཅིག་ཏུ། །རང་འདྲའི་དབང་བརྟུལ་འགའ་ཞིག་ལ། །ཕན་ཕྱིར་མཐར་ཆགས་བཀོད་པ་ལས། །ཞལ་བཞེས་ལ་སོགས་མ་ནོར་བ། །ལེགས་པར་
གཅེས་འཛིན་གནད་དུ་གསུངས། །བདག་ཀྱང་སྦྱངས་སྟོབས་ཡོན་ཏན་སོགས། །ཕྲ་བར་བརྟེན་ཅིང་མ་རིག་པའི། །ནོར་འཁྲུལ་ཅི་མཆིས་མཁའ་འགྲོའི་ཚོགས། །བཟོད་མཛོད་ལེགས་ཆ་དེ་ཀུན་རྣམས། །
མཁའ་སྤྱོད་ཆེན་པོའི་རྒྱུ་རུ་བསྔོ། །ཞེས་སྙིགས་དུས་ཀྱི་ཚེ་ཐུང་གཅིག་ལ་ཚེ་གཅིག་ལུས་གཅིག་ལ་འཚང་རྒྱ་བའི་གདམས་ངག་ཡོངས་སུ་རྫོགས་པ་རྗེ་བཙུན་རྡོ་རྗེ་རྣལ་འབྱོར་མའི་སྒོ་ནས་རིམ་གཉིས་ཀྱི་

[094B]
ཤ་སྟག་དང་རྡོ་རྗེ་འཆང་བློ་གསལ་ཞབས་ཀྱིས་འཁོན་རྡོ་རྗེ་རིན་ཆེན། དངུལ་ཆུ་དྷ་རྨ་བྷ་དྲ་སོགས་བླ་མ་ལྔ་ཙམ་ལས་གསན་མོད། གཙོ་བོར་གྱུར་པ་ནི་ས་ཆེན་ཀུན་བློའི་དངོས་སློབ་རྩེ་གདོང་དགེ་འདུན་བཀྲ་ཤིས་
དཔལ་འབྱོར་ཉིད་ཐུན་མོང་མིན་པའི་བརྒྱུད་པའི་གཙོ་བོར་མཛད་ཅིང་མན་ངག་འདི་དང་འདི་གསུངས། གཞན་གྱི་བཞེད་པ་ཅུང་མི་མཐུན་ཡང་ཚར་ལུགས་བཞེད་པ་འདིའོ་ཞེས་གསུང་གི་བདུད་རྩི་ཁྱད་པར་ཅན་
རྣམས་ལ་ཟིན་བྲིས་རིམ་པར་བགྱིས་མུའི་སྐབས། ཆབ་མདོ་ཞི་བཟང་རིན་པོ་ཆེ་དོན་གྲུབ་རྒྱལ་མཚན་དཔལ་བཟང་པོའི་ཞལ་སྔ་ནས་ཕྱག་དམ་སྤྱི་ཕེབས་དགོངས་དོན། ངེས་ནས་ཁྱབ་བདག་འཁོར་ལོའི་མགོན་
པོ་གང་གི་ཞབས་ནས་ནཱ་རོའི་ཁྲིད་བཀའ་ཟབ་མོ་ཡོངས་སུ་རྫོགས་པ་བཀའ་དྲིན་བསྐྱང་སྐབས། ཆོས་ཐུན་རེ་རེ་བཞིན་གྱིས་ཟིན་བྲིས་སྤྱན་ཞུ་དེ་ལྟར་བསྐྱང་ཡང་ད་དུང་ཐེ་ཚོམ་གྱི་གཞི་ཅུང་ཟད་ཡོད་པ་དང་བཅས། ཉིད་དེ་
ཁར་རྟག་པར་ཞབས་འཁོད་ཀྱི་རྗེའི་གསུང་གཙང་མ་གཞན་འདྲེས་མེད་པ་ཟིན་བྲིས་ཞིག་དང་འབྲེལ་བའི་བླ་མ་སྐལ་བཟང་འདི་པར་འཕྲོད་ངེས་ཡོད་པ་ཞེས་སྤྱི་ཕེབས་དང་གཞན་ཡང་དོན་གཉེར་ཅན་འགའ་ཞིག་

[095A]༄༅། །ནས་བསྐུལ་ཅིང། ཁྱད་པར་ཐར་རྩེ་མཁན་རིན་པོ་ཆེ་བྱམས་པ་ཀུན་དགའ་བསྟན་པའི་རྒྱལ་མཚན་དཔལ་བཟང་པོ་ནས་ཟིན་བྲིས་རྣམས་གཏན་འབེབས་འདྲི་ཐུབ་ན་ལེགས་ཚུལ་ཕེབས་དོན་ལྟར་ཕལ་ཆེར་
གྲུབ་ཅིང་མགོ་མཇུག་མ་ཚང་བ་རྣམས་གནམ་ལོའི་རྒྱལ་པོ་འགལ་བ་ཞེས་བ་ས་མོ་གླང་གི་ལོ་ས་གའི་ཟླ་བ་དཀར་ཕྱོགས་དཔའ་བོ་མཁའ་འགྲོ་འདུ་ཚེས་ཉིན་དགེ་བར་ལེགས་པར་སྒྲུབ་པ་འདི་ཕ་བླ་མ་རྗེ་བཙུན་རྡོ་རྗེ་ཆོས་དངོས་དང་
དབྱེར་མ་མཆིས་པ་རྗེ་བློ་གསལ་ཞབས་ཀྱི་ཆུང་ངུའི་དུས་ནས་སྤྱན་རས་ཀྱིས་བསྐྱངས་པ་སློབ་བུའི་ཐ་ཤལ་ཤཱཀྱའི་
བའོ།། །། འདི་ནི་ཆོ་ག་དགྱུས་གཅིག་ལ་བྲིས་པ་ཡིན་ཡང། རྒྱས་འབྲིང་བསྡུས་གསུམ་ཇི་ལྟར་བྱེད་ཀྱང་སྔོན་འགྲོ་ཐོས་བསམ་གྱི་སྒྲོ་འདོགས་གཅོད་ཚུལ་བཅད་དོན་ཉམས་སུ་ལེན་བྱའི་བསྐྱེད་རིམ་
སེམས་འཛིན་སོགས་འཁྲིད་གཏོང་ཚུལ་སྦྱངས་གཞི་སྦྱོང་བྱེད་དང་བཅས་པ་དཔེ་ལུང་ཀློག་པ་ལྟ་བུ་མ་ཡིན་པ། འཆད་པ་པོས་རང་གི་ཉམས་སུ་བསྟར། ཉན་པ་པོས་ཉན་བདེ་ཞིང་གོ་བདེ་བ་གསུམ་བཤད་དང། བསྐྱར་
བཤད་སོགས་རང་རྒྱུད་ལ་འདྲེས་ངེས་ཀྱི་ཕྱག་ལེན་འཐེབ་པར་བྱེད་པ་ནི་རང་གཞན་གྱི་དོན་བླ་མེད་སྒྲུབ་པའོ།། །།

[095B]   ༈    །དཔལ་ལྡན་ཡིད་འོང་སྨིན་ལེགས་གར་བསྒྱུར་མ། །གནས་གསུམ་སྒྱུ་མའི་སྤྲིན་དུ་རོལ་པ་ཡིས། །ཡེ་ཤེས་རྡོ་རྗེའི་དགའ་སྟོན་ཅིར་ཡང་
སྩོལ། །སྲིད་པའི་སྤྲོས་དང་ཞི་བའི་སྙོམས་འཇུག་གི་འཆིང་བས་འཐུམས་པའི་ཡིད་ཅན་བླ་མེད་སར། །འདྲེན་པའི་ཐབས་མཁས་བརྒྱ་ཡི་ཕུལ་གྱུར་པ། །གསང་མཐའི་རྒྱུད་ཀྱི་སྙིང་བཅུད་
འདི་ཁོ་ན། །ཚེ་གཅིག་ཉིད་དུ་སྤངས་དང་རྟོག་པའི་རྩལ། །མངོན་རྫོགས་དབྱིངས་ཀྱི་རྒྱལ་སར་འདྲེན་པའི་ལམ། །ཟབ་མོའི་གནད་ཀྱི་ཁྱད་པར་དུ་མ་ཡིས། །ཀུན་ནས་ཆེ་བའི་ཟབ་དོན་ཉིད་ཁུའི་
དཔྱིད། །དེ་ཕྱིར་རྗེ་བཙུན་ཐུབ་བསྟན་སྒྲོལ་དཀར་དང། །མཁའ་འགྲོ་པདྨ་བདེ་ཆེན་རྣམ་གཉིས་ནས། །ལམ་འདི་སྐལ་བཟང་སྙིང་གི་དགའ་སྟོན་དུ། །འབད་མེད་སྒྲུབ་པའི་ཆོ་ག་ཡང་
དག་བརྩམས། །འདི་ལས་ཇི་སྙེད་ཐོབ་པའི་རྣམ་དཀར་དགེས། །འཇམ་མགོན་རིང་ལུགས་བཤད་དང་སྒྲུབ་པའི་ཚུལ། །ཟབ་མོའི་ལམ་བཟང་འདི་དང་བཅས་པ་ཡང། །མཐའ་ཡས་
སྐྱེ་རྒུའི་སྙིང་ལ་མཛེས་གྱུར་ཅིག་ཁྱད་པར་རྒྱལ་དབང་ཕྱག་ན་པདྨོ་ཡི། །ཞབས་སེན་མི་བཤིག་སྲིད་མཐར་རབ་བརྟན་ཅིང། །ཐུགས་བཞེད་ཇི་བཞིན་རླབས་ཆེན་འཕྲིན་ལས་ཀྱི། །སྣང་

[096A]༄༅། །བྱུ་སྦར་ལྟོས་བཅས་ཚེ་དཔལ་ཆོས་འབྱོར་རྒྱས། །སྐྱེ་ཀུན་མཁའ་སྤྱོད་དགའ་ནས་རྗེས་བཟུངས་ནས། །ཕྱི་ནང་མཁའ་སྤྱོད་
ཆེན་པོའི་ཅེས་པ་འདི་ནི་རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་དབང་མོའི་རིམ་གཉིས་ཀྱི་ཁྲིད་ཞྭ་ལུ་རི་ཟུར་རིན་ཆེན་བློ་བཟང་མཁྱེན་རབ་
ཀྱིས་མཐར་ དྭགས་བཧྲུཾ་
དཀར། སྐལ་བཟང་པདྨ་བདེ་ཆེན་ཅན་ནས་ཆོས་སྦྱིན་འཛད་མེད་སྤེལ་ཕྱིར་པར་དུ་སྒྲུབ་གནང་མཛད་སྐབས་རྟེན་གསུང་དང་རབ་དཀར་ཨ་ཤེ་བཅས་ཇི་ལྟར་བསྐུལ་མ་མཛད་བཞིན་ཕ་བོང་ཁ་སྤྲུལ་བྱམས་པ་བསྟན་འཛིན་འཕྲིན་ལས་
རྒྱ་མཚོ་འབོད་པས་སྨོན་པ་མཆོག་ཏུ་དགེ་མཚམས་སྦྱར་བའོ།། །།འགྲོ་དོན་འཕེལ་།སྤར་འདི་ཆུ་བཟང་རི་ཁྲོད་དུ་བཞུགས།།



﻿༄༅། །རྗེ་བཙུན་རྡོ་རྗེ་རྣལ་འབྱོར་མའི་བསྐྱེད་རྫོགས་ཀྱི་ཟིན་བྲིས་མཁའ་སྤྱོད་བགྲོད་བའི་གསང་ལམ་སྙིང་གི་ཐིག་ལེ་ཞེས་
བྱ་བ་བཞུགས་སོ།།    ༈   །

[001A] །རྗེ་བཙུན་རྡོ་རྗེ་རྣལ་འབྱོར་མའི་བསྐྱེད་རྫོགས་ཉམས་འཁྲིད་ཀྱི་ཟིན་བྲིས་མཁའ་སྤྱོད་བགྲོད་པའི་གསང་ལམ་སྙིང་གི་ཐིག་ལེ་ཞེས་བྱ་བ། དཔལ་ལྡན་བླ་མ་དམ་པ་རྡོ་རྗེ་རྣལ་འབྱོར་མ་
དང་དབྱེར་མ་མཆིས་པའི་ཞབས་ལ་གུས་པ་ཆེན་པོས་ཕྱག་འཚལ་ལོ། །བརྩེ་བ་ཆེན་པོས་རྗེས་སུ་བཟུང་དུ་གསོལ། རྒྱལ་ཀུན་མཁྱེན་བརྩེ་ནུས་པའི་རང་གཟུགས་གང། །རྒྱལ་སྲས་ངུར་སྨྲིག་འཆང་བའི་ཟློས་
གར་གྱིས། །རྒྱལ་བསྟན་རྒྱས་མཛད་དྷརྨ་བྷ་དྲ་དང། །རྒྱལ་ཡུམ་མཁའ་སྤྱོད་དབང་མོར་གུས་ཕྱག་འཚལ། །ཇི་སྐད་དུ། རྗེ་བདག་ཉིད་ཆེན་པོས། འདིར་འཇུག་པ་ནི་སྐལ་བ་བཟང་ངོ་ཞེས། །ལེགས་པར་སོམས་
ལ་དགའ་བའི་བཞིན་གྱི་མདངས། །རབ་གསལ་འཛུམ་པའི་ཉམས་དང་ལྡན་པ་ཡིས། །རྣམ་གཡེང་སྣོད་ཀྱི་སྐྱོན་གསུམ་སྤོང་ལ་ཉོན། །ཅེས་གསུངས་པ་ལྟར། ཡིད་ཕྱི་རོལ་དུ་གཡེང་བར་བྱེད་པ་སྣོད་ལ་ཕུབ་པ་
ལྟ་བུའི་སྐྱོན་དང། ཀུན་སློང་ངན་པས་ཉན་པར་བྱེད་པ་སྣོད་དུག་ཅན་ལྟ་བུའི་སྐྱོན་དང། དེ་མ་ཐག་བརྗེད་དུ་འཇུག་པ་སྣོད་ཞབས་རྡོལ་ལྟ་བུའི་སྐྱོན་གསུམ་སྤངས་ཤིང་འདུ་ཤེས་དྲུག་བསྟེན་པ་སོགས་ཆོས་གསན་

[002A]༄༅། །པའི་ཀུན་སློང་ཀུན་སྤྱོད་སྤྱི་བྱེ་བྲག་རྣམས་མདོ་རྒྱུད་དམ་པའི་མན་ངག་ལས་ཇི་ལྟར་འབྱུང་བ་ལྟར་ལེགས་པར་གསལ་བཏབ་ནས་གསན་པར་ཞུ།    ༈   
མཁའ་སྤྱོད་མའི་བསྐྱེད་རྫོགས་ཀྱི་འཁྲིད་འཆད་པ་སྐབས་སུ་བབས་པ་ཡིན་པས།    ༈    གང་གིས་ཉམས་སུ་ལེན་པའི་རྟེན། གང་ཞིག་ཉམས་སུ་བླང་བའི་ཆོས། །ཇི་ལྟར་ཉམས་སུ་ལེན་པའི་
ཚུལ་ལོ། །དང་པོ་ལ་གཉིས། སྨིན་ལམ་འཇུག་རུང་གི་གང་ཟག་དང། གྲོལ་ལམ་བསྒོམ་རུང་གི་གང་ཟག་གོ་དང་པོ་ནི། ལམ་ཐུན་མོང་བས་རྒྱུད་སྦྱངས་ཤིང། རབ་བདེ་མཆོག་ལ་ནག་དྲིལ་གསུམ། འབྲིང་
ཀྱེ་རྡོར་བཀའ་བབས་བཞི། ཐ་མ་བླ་མེད་གང་རུང་གི་དཀྱིལ་འཁོར་དུ་ཞུགས་ནས་དབང་བཞི་ལེགས་པར་ཐོབ་ཅིང་ དབང་དུས་སུ་ཁས་བླངས་པའི་དམ་ཚིག་དང་སྡོམ་པ་མིག་འབྲས་ལྟར་སྲུང་བའོ། །    ༈   
པ་གྲོལ་ལམ་བསྒོམ་རུང་གི་གང་ཟག་ནི། དེ་ལྟ་བུའི་གང་ཟག་དེས་ཀྱང་རང་གི་ལུས་ངག་ཡིད་གསུམ་རྡོ་རྗེ་རྣལ་འབྱོར་མའི་སྐུ་གསུང་ཐུགས་སུ་གདོད་མ་ནས་གྲུབ་པ་དེ་ཕྱིའི་རྣལ་འབྱོར་མ་བསྟིམ་ཚུལ། ནང་གི་རྣལ་

[002B] གསང་བའི་རྣལ་འབྱོར་མ་གསལ་འདེབས་ཚུལ་གྱི་སྒོ་ནས་ངོ་སྤྲོད་པའི་ཕྱིར་ལུགས་འདིའི་སིདྷུ་རའི་དཀྱིལ་འཁོར་དུ་དབང་བཞི་བྱིན་རླབས་ཀྱི་ཚུལ་དུ་ཐོབ་ཅིང་ཆག་མེད་དུ་ཉམས་སུ་ལེན་པར་
འདོད་པའོ། །    ༈    ཡང་དག་པར་རྫོགས་པའི་སངས་རྒྱས་ཀྱིས་དམ་པའི་ཆོས་ཇི་སྙེད་ཅིག་གསུངས་པ་ཐམས་ཅད་ནི་ཐེག་པ་ཆེ་ཆུང་གཉིས་སུ་ངེས་ཤིང། དེ་གཉིས་ལས་
མཆོག་ཏུ་གྱུར་པ་ནི་ཐེག་པ་ཆེན་པོ་ཡིན་ལ། དེ་ལ་ཡང་རྒྱུ་ཕ་རོལ་དུ་ཕྱིན་པའི་ཐེག་པ་དང། འབྲས་བུ་གསང་སྔགས་རྡོ་རྗེ་ཐེག་པ་གཉིས་ལས་ཕྱི་མ་མཆོག་ཏུ་གྱུར་པ་ཡིན་ཅིང། དེ་ལ་ཡང་རྒྱུད་སྡེའི་རིམ་པ་བཞི་
ལས་ཆེས་མཆོག་ཏུ་གྱུར་པ་ནི་བླ་མེད་རྡོ་རྗེ་ཐེག་པ་དང། དེ་ལ་སྣང་ཕྱོགས་སྒྱུ་མའི་སྐུ་རྩལ་དུ་བཏོན་ནས་འཆད་པ་ཕ་རྒྱུད་དང། སྟོང་ཕྱོགས་ཤེས་རབ་འོད་གསལ་རྩལ་དུ་བཏོན་ནས་འཆད་བ་མ་རྒྱུད་གཉིས་ལ་མཆོག་
དམན་གྱི་ཁྱད་པར་མེད་ཀྱང། མ་རྒྱུད་ཐམས་ཅད་ཀྱི་ནང་ནས་རྒྱལ་མཚན་གྱི་ཏོག་ལྟར་མཆོག་ཏུ་གྱུར་པ་ནི་དཔལ་འཁོར་ལོ་བདེ་མཆོག་ཉིད་ཡིན་ཞིང། དེ་ལ་ཡང་ལུགས་མང་དུ་ཡོད་པའི་ནང་ནས་གཙོ་བོར་གྱུར་པ་
ནི་རྩ་རྒྱུད་ནག་པོའི་སྐོར། ཀུན་སྤྱོད་ལཱུ་ཨིའི་སྐོར། ཟབ་དོན་དྲིལ་བུའི་སྐོར་ཏེ་ལཱུ་ནག་དྲིལ་གསུམ་དུ་ཡོད་པ་ལས་དེ་དག་གི་སྙིང་པོ་ལྟ་བུ་ནི་ཡང་ཟབ་ནཱ་རོའི་སྐོར་འདི་ཉིད་ཡིན་ལ། དེ་ཡང་གདམས་པ་འདི་ཉིད་རྗེ་བཙུན་

[003A]༄༅། །རྡོ་རྗེ་རྣལ་འབྱོར་མས་གྲུབ་དབང་ཆེན་པོ་དཔལ་ནཱ་རོ་ཏ་བ་ལ་དངོས་སུ་གནང་ཞིང། གྲུབ་དབང་ནཱ་རོ་བ་ཆེན་པོ་ལ་འཕགས་ཡུལ་དུ་ཡོངས་སུ་གྲགས་པའི་སློབ་མའི་གཙོ་བོ་བཅུ་གཉིས་ཙམ་དང། བོད་
ཡུལ་ནས་དཀའ་བ་དུ་མ་སྤྱད་པའི་ཐུགས་སྲས་མར་པ་ལོ་ཙཱ་ལ་སོགས་པ་ཡོད་ཀྱང། གཞན་སུ་ལའང་མ་གནང་བར་བལ་པོ་ཕམ་མཐིང་བ་སྐུ་མཆེད་གཅེན་འཇིགས་མེད་གྲགས་པ་དང་གཅུང་ངག་དབང་གྲགས་པ་གཉིས་
ལ་སློབ་བཤད་དུ་གནང་བའི་ཟབ་ཆོས་ཀློག་སྐྱ་ཤེས་རབ་བརྩེགས་དང་མལ་ལོ་ཙཱ་བ་བློ་གྲོས་གྲགས་པ་བཅས་ལ་རིམ་པ་ལྟར་བརྒྱུད་ནས་རྗེ་བཙུན་ས་སྐྱ་བ་ཆེན་པོ་ལ་བཀའ་བབས་ཤིང། རྗེ་བཙུན་ས་སྐྱ་བ་ཆེན་པོ་ནི་དཀྱིལ་
འཁོར་རྒྱ་མཚོའི་མངའ་བདག་ཏུ་བཞུགས་པ་ལས་མཆོག་ཏུ་གྱུར་པ་ནི་ས་སྐྱའི་ལྕགས་རི་མི་འདའ་བའི་གསེར་ཆོས་བཅུ་གསུམ་མམ་ཀླུ་བའི་གསེར་ཆོས་བཅུ་བཞིར་གྲགས་པའི་ནང་ཚན་དམར་མོ་སྐོར་གསུམ་གྱི་གཙོ་མོ་
ལྟ་བུ་མཆོག་བསྒྲུབས་པས་ཐུན་མོང་ཞར་ལ་འགྲུབ་ཅིང་ལུས་འདི་མ་སྤངས་པར་དག་པ་མཁའ་སྤྱོད་དུ་བགྲོད་པར་བྱེད་པ་ཟབ་པ་ལས་ཀྱང་ཆེས་ཆེར་ཟབ་པ་སྙན་བརྒྱུད་ཚད་མ་བཞི་ལྡན་ཏེ་དབང་གི་ཆུ་བོ་མ་ནུབ་པ། བྱིན་རླབས་ཀྱི་
བརྒྱུད་པ་མ་ཉམས་པ། གདམ་ངག་གི་སརྒ་མ་ལོག་པ། མོས་གུས་ཀྱིས་བསམ་པ་ཚིམ་པ་སྟེ་སྙན་བརྒྱུད་བཞི་དང། བླ་མ། ལུང། བསྟན་ཆོས། ཉམས་མྱོང་ཚད་མ་བཞི་སྟེ་སྙན་བརྒྱུད་ཚད་མ་བཞི་དང་ལྡན་པ་ཡིན་

[003B] འདིའི་བོད་གཞུང་རྒྱལ་མཆོག་ལྔ་པའི་གསུང་བཞིན་དགེ་ཞལ་བོ་ཇོ་སོགས་སུའང་ཡིག་ཆ་ཐོར་བུ་བྱུང་ཞིང། གཙོ་ཆེ་བ་ངོར་རྫོང་གོང་གསུམ་དུ་དར་ཆ་ཆེ་ཡང་སྨིན་བྱེད་ཀྱི་དབང། གྲོལ་བྱེད་ཀྱི་ལ་ཁྲིད། རྒྱབ་རྟེན་གྱི་ལུང་ལ་སོགས་པའི་མན་ངག་ཆ་ཚང་བ་ནི་ཁའུ་
བྲག་རྫོང་བའི་ལུགས་འཛིན་ཚར་ཆེན་རྡོ་རྗེ་འཆང་གི་རྗེས་འབྲང་ཡིན་ཞིང། རྗེ་ཚར་ཆེན་གྱི་གསུང་ལ་ཆམས་ཅད་མཁྱེན་པ་མཁྱེན་བརྩེའི་དབང་ཕྱུག་གིས་ཅིན་བྲིས་མཛད་པའི་མཁའ་སྤྱོད་བགྲོད་པའི་ཉེ་ལམ་ལ་བསྒོམ་བྱའི་དོན་ལ་ཐོས་བསམ་གྱིས་སྒྲོ་འདོགས་
གཅོད་པ་དང། བཅད་དོན་ཉམས་སུ་ལེན་པ་སེམས་འཛིན་གྱི་བྱ་བ་གཉིས་འདྲེས་མ་ལྟ་བུར་བཞུགས་པ་རྗེས་འབྲངས་འགའ་ཞིག་གིས་སོ་སོར་མ་ཕྱེད་པའི་ཉེས་པ་བྱུང་བ་ལ་བརྟེན་ནས་རྒྱལ་མཆོག་ལྔ་པ་ཆེན་པོས་དེ་གཉིས་སོ་སོར་འབྱེད་པར་བྱེད་པའི་
བསྟན་བཅོས་མཐོང་གྲོལ་ལྡེ་མིག་མཛད་ལ། དེ་ལྟ་ནའང་དུས་ཕྱིས་ཡིག་ཆ་དེ་གཉིས་གཞིར་བཞག་པའི་སོ་སོར་དམིགས་ཕྱེད་པའི་མན་ངག་དང་ལྡན་པ་ནི་མདོག་སྟོད་གསང་སྔགས་མཁར་གྱི་ཕྱག་བཞེས་འདི་ཙམ་ལས་མ་མཆིས་སོ། །དེས་ན་སྐབས་
འདིར་ཡང་འཁྲིད་ཡིག་མཁའ་སྤྱོད་བགྲོད་པའི་ཉེ་ལམ་དང། མཐོང་གྲོལ་ལྡེ་མིག་གཉིས་ལ་གཞིར་བཟུང། རྗེས་ཆེན་གྱི་སྡོམ་ཚིག་ལ་སྒྲོ་འདོགས་གཅོད་པའི་ས་བཅད་དང། རྒྱལ་མཆོག་ལྔ་པ་ཆེན་པོའི་སྡོམ་ཚིག་ལ་བཅད་དོན་དང་རྫོགས་རིམ་གྱི་
ས་བཅད་བྱས། དེའི་བསྐྱེད་རིམ་ལ་བདེ་མཆོག་རྩ་རྒྱུད་ལེའུ་ང་གཅིག་པ་ལས་བཤད་པའི་དེ་ཉིད་བཅུ་བཞིའི་འཆིངས་ཀྱིས་བརྒྱན་ཏེ་བཤད་པར་བྱའོ་གསུངས།    ༈    ཕྱིའི་མཁའ་སྤྱོད་གཙོ་

[004A]༄༅། །བོར་སྒྲུབ་པ་བསྐྱེད་རིམ་གྱི་རྣལ་འབྱོར་དང། ནང་གི་མཁའ་སྤྱོད་གཙོ་བོར་སྒྲུབ་པ་རྫོགས་རིམ་གྱི་རྣལ་འབྱོར་རོ།།    ༈    བསྒོམ་བྱའི་དོན་ལ་ཐོས་བསམ་གྱིས་སྒྲོ་བདོགས་གཅོད་པ་དང། བཅད་དོན་ཉམས་སུ་ལེན་པ་
སེམས་འཛིན་གྱི་བྱ་བའོ། །དང་པོ་ནི། རྗེ་ས་ ཉལ་དང་ལྡང་དང་བདུད་རྩི་མྱང། །ཚད་མེད་བླ་མ་བདག་ལྷར་བསྐྱེད། །འགྲོ་བ་དག་པའི་རྣལ་འབྱོར་དང། །དཔའ་བོ་དཔའ་མོས་བྱིན་གྱིས་བརླབས། །ངག་བཟླས་ཡིད་བཟླས་གཉིས་གཅིག་ཡིན།།
བསམ་གྱིས་མི་ཁྱབ་རྣལ་འབྱོར་དང། །སྤྱོད་ལམ་གྱི་ནི་རྣལ་འབྱོར་ཏེ། །དེ་ལྟར་རྣལ་འབྱོར་བཅུ་གཅིག་གོ་ཞེས་གསུངས་པ་ལྟར་བཅུ་གཅིག་ལས། དང་པོ་ཉལ་བའི་རྣལ་འབྱོར་ནི། དེ་ཡང་རྣལ་འབྱོར་ཉམས་སུ་ལེན་པ་ལ་སྔོན་དུ་ལྡང་དགོས་ལ། དེའི་
ཡང་སྔོན་དུ་ཉལ་དགོས་པས་ན་འདིར་ཉལ་བའི་རྣལ་འབྱོར་ཐོག་མར་བྱུང་ངོ། །དེའི་ཚུལ་ལ་གང་ཟག་དབང་པོ་རྣོ་བ་སྟོང་ཉིད་ལ་མོས་པ་སྟེ་རྫོགས་རིམ་དོན་དུ་གཉེར་བའི་དབང་དུ་བྱས་ན་སྣོད་བཅུད་ཀྱི་སྣང་བ་ཐམས་ཅད་བསྡུས་ཏེ་བདེ་སྟོང་གི་ངང་ལ་ཉལ་བར་
གསུངས་ལ། དབང་པོ་དམན་པའམ་སྤྲོས་པ་ལ་དགའ་བ་སྟེ་བསྐྱེད་རིམ་དོན་དུ་གཉེར་བས་ལྷའི་རྣམ་པར་གསལ་བཞིན་དུ་ཉལ་བར་གསུངས་པས་ཕྱི་མ་ལྟར་བྱ་བ་ལ། ཐོག་མར་གནས་ཁང་ལ་ཐ་མལ་གྱི་སྣང་ཞེན་བཀག་ནས་ངོ་བོ་བདེ་སྟོང་གི་རང་བཞིན་ལ་
རྣམ་པ་ཆོས་འབྱུང་ཉིས་བརྩེགས་འོད་ཀྱི་རང་བཞིན་ཅན་གྱི་ནང་དུ་སེང་ཁྲིའི་སྟེང་དུ་སྣ་ཚོགས་པདྨ། དེའི་ལྟེ་བར་ཉི་མའི་གདན་ལ་རང་ཉིད་རྡོ་རྗེ་རྣལ་འབྱོར་མ་རྒྱན་དང་ཕྱག་མཚན་མེད་པར་མགོ་བོ་བྱང་དང་ཁ་ནུབ་ཏུ་བལྟ་བའམ་མོས་པའི་བྱང་གི་པད་འདབ་ཀྱི་

[004B] ནམ་གཉིད་དུ་སོང་གི་བར་དང། གཉིད་སད་རེས་ཀྱི་ཐ་མལ་གྱི་སྣང་ཞེན་དུ་མ་སོང་བར་ལྷ་དང་བླ་
མ་ཆོས་འབྱུང་སོགས་ལ་མོས་གུས་དང་དག་པའི་སྣང་ཞེན་ཡང་ཡང་དྲན་པར་བྱའོ། །    ༈    དེ་ནས་ནམ་གྱི་བཞི་ཆ་ལུས་པ་ལྟ་བུ་སྐྱ་རེངས་ཤར་བ་ནས་ལྡང་བར་བརྩམ་པ་ན་ན་མཁའ་ནས་མཁའ་སྤྱོད་ཀྱི་དཔའ་བོ་དང་མཁའ་འགྲོ་མ་
རྣམས་ཀྱིས་ཌཱ་མ་རུའི་སྒྲ་འཁྲོལ་བ་ཨོཾ་གསུམ་མའི་སྒྲར་ལྷང་ལྷང་སྒྲོག་པས་གཉིད་སད་པར་བསམ་ལ། ཉལ་ལུགས་སྔ་མ་ལྟར་ན་བདེ་སྟོང་དེའི་ངང་ནས་ཆུ་ལས་ཉ་ལྡང་བ་ལྟར་རང་ཉིད་རྡོ་རྗེ་རྣལ་འབྱོར་མའི་སྐུར་ལམ་གྱིས་ལྡང་ཞིང། ཕྱི་མ་ལྟར་ན་རང་དང་བླ་མ་
གནས་ཁང་སོགས་ལ་སྔར་བཞིན་དག་པའི་སྣང་ཞེན་བསྐྱེད་ལ་རྣག་ཉིད་རྡོ་རྗེ་རྣལ་འབྱོར་མ་རྒྱན་ཡོད་ལ་ཕྱག་མཚན་མེད་པའི་རྣམ་པར་ལྡང་བས་བླ་མ་ལ་མོས་བུས་དུང་དུང་བ་བྱས་པས་བླ་མ་དགྱེས་བཞིན་འོད་དམར་པོ་བྱིའུ་སྒོ་ང་ཙམ་དུ་གྱུར་པ་རང་གི་སྤྱི་བོ་
ནས་ཞུགས་ཏེ་སྙིང་གར་རང་སེམས་བཾ་ཡིག་ཏུ་གསལ་བ་ལ་ཐིམས་པས་བྱིན་གྱིས་བརླབས་ཏེ་སྔར་བས་གཟི་བྱིན་ཆེ་བར་གྱུར་པར་བསམ་མོ། །    ༈    དེ་ནས་ཐུན་ལ་འཇུག་པ་ན་ཐོག་མར་བདུད་རྩི་རིལ་བུའམ་
དེ་བཏབ་པའི་ནང་མཆོད་དམ། མེད་ན་བསམ་གཏན་གྱིས་ཀྱང་རུང་བས་ལག་གཡས་པས་ཀ་བ་ལ་བཟུང་ནས་ཨོཾ་ཨཱ་ཧཱུཾ་བརྗོད་བཞིན་དུ་གཡོན་པའི་མཐེབ་སྲིན་གྱིས་ཆོས་འབྱུང་རྩེ་མོ་རང་ལ་བསྟན་པ་གཡོན་སྐོར་གྱིས་བྲིས་པའི་དབུས་ནས་བདེ་སྟོང་

[005A]༄༅། །གཉིས་སུ་མེད་པའི་ཡེ་ཤེས་བདུད་རྩིའི་རྣམ་པར་ཤར་བའི་སྙིང་པོ་བླངས་ཏེ་ལྕེའི་སྟེང་དུ་མྱངས་པས་ལུས་ཐམས་ཅད་ཡེ་ཤེས་ཀྱི་བདུད་རྩིས་གང་སྡིག་སྒྲིབ་ཉེས་ལྟུང་ཐམས་ཅད་དག་ཁྱད་པར་སྙིང་གར་སངས་རྒྱས་ཐམས་ཅད་
ཀྱི་ངོ་བོ་རྡོ་རྗེ་རྣལ་འབྱོར་མའི་ཐུགས་དང་རང་སེམས་དབྱེར་མེད་པ་བཾ་ཡིག་གི་རྣམ་པར་གནས་པ་ལ་བདུད་རྩིའི་དྭངས་མ་ཐམས་ཅད་ཐིམ་པས་དེ་ཉིད་གཟི་འོད་དང་ལྡན་པར་གྱུར་ཏེ་བདེ་སྟོང་གཉིས་སུ་མེད་པའི་རྟོགས་པ་ཁྱད་པར་ཅན་སྐྱེས་པར་བསམ་ལ་ཅུང་ཟད་
མཉམ་པར་འཇོག་གོ་སྐབས་འདིར་རང་ལུས་ལྷར་གསལ་བསྐུའི་དགའ་བ། བདུད་རྩི་ལྕེ་ཐོག་ཏུ་མྱངས་པས་ལྕེའམ་མགྲིན་པ་གསུང་རྡོ་རྗེའི་གནས་དང་བྱེད་ལས་ཡིན་པས་གསུང་གི་དགའ་བ། བདུད་རྩིའི་དྲངས་མ་ཐམས་ཅད་སྙིང་གའི་བཾ་ཡིག་ལ་ཐིམས་པས་བདེ་
ཆེན་གྱི་ཡེ་ཤེས་སྐྱེས་པར་མོས་པ་ཐུགས་ཀྱི་དགའ་བ་དང། ཡང་ཉལ་ལུགས་སྔམ་ལྟར་ན་བདེ་སྟོང་གི་ངང་དུ་ཉལ་བ་ཐུགས་ཀྱི་དགའ་བ། ལྷའི་སྐུར་ལྡང་བ་སྐུའི་དགའ་བ། བདུད་རྩི་མྱང་བ་གསུང་གི་དགའ་བ་སྟེ་དགའ་བ་གསུམ་མམ། རྗེ་ཡབ་སྲེས་དེ་གསུམ་ལ་
སྐུ་གསུང་ཐུགས་ཀྱི་དག་བསྟེ་དག་ལ་གསུམ་གྱི་རྣལ་འབྱོར་ཞེས་གསུངས་ཏེ། དེ་རྣམས་ཀྱི་དགོས་པ་ནི་ཐམ་ལ་གྱི་ལུས་ངག་ཡིད་གསུམ་གྱི་བྱ་བ་རྣམས་དག་པར་བྱེད་པའོ། །ཞེས་གསུངས།    ༈    འདིར་ཚད་མེད་ཀྱི་ཁོངས་སུ་སྐྱབས་
འགྲོ་བསྡུ་བ་ནི་ཚད་མེད་དང་སེམས་བསྐྱེད་ངོ་བོ་གཅིག་ལ། སྐྱབས་འགྲོ་སྡོམ་པ་ཐམས་ཅད་ཀྱི་རྟེན་དུ་གྱུར་པས་སེམས་བསྐྱེད་ཀྱི་སྔོན་དུ་སྐྱབས་འགྲོ་དགོས་པའི་ཕྱིར་རོ། །དེས་ན་སྐྱབས་སུ་འགྲོ་བ་ལ་སྐྱབས་ཡུལ་གསལ་འདེབས་ཚུལ་རྒྱས་འབྲིང་བསྡུས་གསུམ་

[005B] སྒྲུབ་ཐབས་སུ་གསལ་བ་རྒྱས་པའི་ལུགས་ཡིན་པས་དེའི་ཚུལ་ནི། སྒྲུབ་ཁང་སོགས་ལ་ཐ་མལ་གྱི་སྣང་ཞེན་མེད་པར་བཻ་ཌཱུརྱའི་ས་གཞི་ལ་གསེར་གྱིས་མིག་མང་རིས་སུ་བྱས་པ་ན་ནན་ནེ་མ་བྱེད་ཅིང་བཏེག་ན་ཕར་བྱེད་པ། རེག་ན་བདེ་བ་བསྐྱེད་པ་སྟེ་དེ་ལྟ་བུའི་དག་
པའི་ཞིང་ཁམས་དངོས་ཀྱི་སྣང་ཞེན་བསྐྱེད་ལ། རང་གི་སྨིན་མཚམས་ཀྱི་ཐད་དྲངས་པའི་མདུན་གྱི་ནམ་ཁར་སེངེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲིད་གངས་ དེའི་ལྟེ་བར་ཉི་མའི་དཀྱིལ་འཁོར་
དེའི་སྟེང་དུ་འཇིགས་བྱེད་དང་དུས་མཚན་གྱི་གདན་ལ་ངོ་བོ་རང་གི་དྲིན་ཅན་རྩ་བའི་བླ་མ་ཡིན་པ་ལ་རྣམ་པ་བཅོམ་ལྡན་འདས་དཔལ་འཁོར་ལོ་སྡོམ་པ་སྐུ་མདོག་སྔོན་པོ་ཞལ་བཞི་ཕྱག་བཅུ་གཉིས་པ་ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་མ་དང་ལྷན་
ཅིག་མཉམ་པར་སྦྱོར་བའི་ཚུལ་གྱིས་བཞུགས་པ། དེའི་མཐའ་སྐོར་གི་སར་ཙམ་གྱི་སྟེང་དུ་བརྒྱུད་པའི་བླ་མ་རྣམས་ངོ་བོ་བླ་མ་དེ་དང་དེ་ཡིན་པ་ལ་རྣམ་པ་རྡོ་རྗེ་ཆོས་ཀྱི་རྣམ་པས་བསྐོར་བ། མདུན་གྱི་འདབ་མར་རྡོ་རྗེ་རྣལ་འབྱོར་མ་ལ་གསང་བདེ་འཇིགས་གསུམ་སོགས་
རྒྱུད་སྡེ་བཞིའི་ཡི་དམ་རྣམས་ཀྱིས་བསྐོར་བ། གཡས་ཀྱི་འདབ་མར་སྟོན་པ་ཤཱཀྱ་ཐུབ་པ་ལ་ལོངས་སྦྲུལ་གྱི་སངས་རྒྱས་རྣམས་ཀྱིས་བསྐོར་བ། རྒྱབ་ཀྱི་འདབ་མར་བདེ་མཆོག་རྩ་བཤད་ཀྱི་རྒྱུད་སོགས་ལུང་གི་ཆོས་དཀོན་མཆོག་བཻ་ཌཱུརྱའི་ཤོག་ཏུ་ལ་གསེར་གྱི་
ཡིག་འབྲུ་རང་སྒྲ་སྒྲོག་བཞིན་པ་བུ་ཏིའི་རྣམ་པ་ཅན། གཡོན་གྱི་འདབ་མར་རྗེ་བཙུན་འཇམ་དབྱངས་ལ་བྱང་སེམས་ཉན་རང་དཔའ་བོ་མཁའ་འགྲོས་བསྐོར་བ། པདྨའི་མཐར་བཀའ་སྡོད་ཀྱི་གཙོ་བོ་མགོན་པོ་ཕྱག་བཞི་པ་དང་དུར་ཁྲོད་བདག་པོ་སོགས་ཆོ་
[006A]༄༅། །སྐྱོང་སྲུང་མ་རྣམས་ཀྱིས་བསྐོར་བ་དང་བཅས་པའི་དགེ་འདུན་དཀོན་མཆོག་རྣམས་གསལ་བཏབ་ལ། མདུན་གྱི་ནམ་མཁར་ཞེས་པ་ནས། བཞུགས་པར་གྱུར། ཅེས་བའི་བར་བརྗོད། རང་གི་གཡས་སུ་ཚེ་འདིའི་ཕ། གཡོན་དུ་མ། མདུན་དུ་
མངོན་སུམ་དུ་གནོད་པའི་དགྲ། མི་མངོན་པར་གནོད་པའི་འདྲེ། གནོད་སེམས་མེད་ཀྱང་དེ་ལ་བརྟེན་ནས་བྱུར་སྣ་འདྲེན་པའི་བྱུར་ཏེ་དགྲ་འདྲེ་བྱུར་གསུམ། མཐའ་སྐོར་དུ་རིགས་དྲུག་གི་སེམས་ཅན་ཐམས་ཅད་སྨྲ་ཤེས་དོན་གོ་བ་མིའི་རྣམ་པ་ཅན་གྱིས་སྨུག་ཤིག་
གེ་གང་བར་བསམ་ལ་བདག་དང་འགྲོ་བ་ཞེས་པ་ནས། མཆིས་ཀྱི་བར་དུ། ཞེས་བརྗོད་ཅིང། རང་གཞན་སེམས་ཅན་ཐམས་ཅད་སྤྱིར་འཁོར་བ་དང་ཁྱད་པར་ངན་འགྲོའི་སྡུག་བསྔལ་ལ་ཤིན་ཏུ་འཇིགས་ཤིང་སྐྲག་པའི་བློ་དང། འཇིགས་པ་དེ་ལས་སྐྱོབ་པའི་
ནུས་པ་མདུན་ན་བཞུགས་པའི་སྐྱབས་ཡུལ་རྣམས་ལ་ཡོད་པར་ཡིད་ཆེས་པ་སྟེ་སྐྱབས་འགྲོའི་རྒྱུ་གཉིས་སམ། ཐེག་ཆེན་པ་ལྟར་ན་རང་ཉིད་སྡུག་བསྔལ་གྱིས་མནར་བ་མི་བཟོད་པའི་ངེས་འབྱུང་དང། སེམས་ཅན་སྡུག་བསྔལ་གྱིས་མནར་བ་མི་བཟོད་པའི་
སྙིང་རྗེ། བླ་མ་དཀོན་མཆོག་ལ་སྐྱོབ་པའི་ནུས་མཐུ་ཡོད་པར་ཡིད་ཆེས་པ་སྟེ་རྒྱུ་གསུམ་གསལ་འདེབས་བ་གལ་ཆེ་ལ། བླ་མས་དངོས་སུ་ལམ་སྟོན་ཅིང་སངས་རྒྱས་ཀྱིས་བརྒྱུད་ནས་སྟོན་པས་བླ་མ་དང་སངས་རྒྱས་ལ་སྐྱབས་སྟོན་པ། ཆོས་ལ་སྐྱབས་
དངོས་ཏེ་དེ་ཉིད་རང་གིས་ཉམས་སུ་ལེན་པའི་འདུན་པ་དང། དགེ་འདུན་ལ་ལམ་གྱི་གྲོགས་ཞུ་བའི་ཚུལ་དུ་སྐྱབས་སུ་འགྲོ་བར་བྱའོ། །དུས་འདི་ནས་ཏེ་དེ་རིང་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་ཏེ། བྱང་ཆུབ་ཐམས་ཅད་ཀྱི་མཆོག་

[006B] དེ་ལ་ གནས་ལའང་སྒྲུལ་སྐུའི་གནས་རྒྱ་གར་རྡོ་རྗེ་གདན་ལྟ་བུ་དང། ལོངས་སྐུའི་གནས་འོག་མིན་སྟུག་པོ་བཀོད་པ་སྟེ་གཉིས་སོ། །རྟོགས་པ་བྱང་ཆུབ་སྙིང་པོ་
ནི་ཐུགས་རྒྱུད་ལ་སྤངས་རྟོགས་ཀྱི་ཡོན་ཏན་མཐར་ཐུག་མངའ་བའི་ཡེ་ཤེས་ཆོས་སྐུའོ། །དེ་ཡང་སངས་རྒྱས་ནི་དུས་གསུམ་གྱི་ཤེས་བྱ་ཐམས་ཅད་མངོན་སུམ་དུ་གཟིགས་ཤིང་གདུལ་བྱ་གང་ལ་གང་འདུལ་གྱི་ཐབས་ལ་མཁས་པས་མཁྱེན་པ་ཡང་
མངའ་ལ། དེ་ལྟར་མཁྱེན་ཀྱང་བརྩེ་བ་མེད་ན་སྐྱབས་མི་མཛད་པ་ལ་སེམས་ཅན་ཐམས་ཅད་ལ་མ་བུ་གཅིག་པོ་ལ་བརྩེ་བ་ལྟ་བུའི་ཐུགས་རྗེ་ཆེན་པོ་མངའ་བས་ངེས་པར་སྐྱོབ་པར་མཛད། མཁྱེན་བརྩེ་གཉིས་དང་ལྡན་ཡང་ནུས་མཐུ་མེད་ན་སྨོན་པ་ཙམ་དུ་
ཟད་པ་ལ་སྐུ་གསུང་ཐུགས་ཀྱི་འོད་ཟེར་རེ་རེས་ཀྱང་སེམས་ཅན་དཔག་ཏུ་མེད་པ་སྨིན་གྲོལ་གྱི་ལམ་ལ་འགོད་པའི་ནུས་པ་མངའ་བ་སྟེ་མཁྱེན་བརྩེ་ནུས་གསུམ་དང་ལྡན་ལ། དེ་ལྟ་ན་ཡང་རང་གིས་བློ་མ་བཀལ་ན་རྟེན་འབྲེལ་མ་ཚོགས་བས་སྡུག་བསྔལ་ལས་མི་སྐྱོབ་
པ་ནི་དཔེར་ན་བྲག་ཕུག་ལྟ་བུ་ལ་ཆར་སོགས་ལས་སྐྱོབ་པའི་ནུས་པ་ཡོད་ཀྱང་རང་ཉིད་ཐེ་ཚོན་སོགས་ཀྱིས་དེར་ཞུགས་བློ་མེད་ན་ཁ་ནས་བྲག་ཕུག་ཅེས་ཇི་ཙམ་བོས་ཀྱང་སྐྱོབ་པ་ལ་མི་ཕན་པ་ལྟར། དཀོན་མཆོག་ལ་སྐྱོབ་པའི་ནུས་པ་ཡོད་ཀྱང་རང་ཐེ་ཚོམ་
གྱིས་བློ་མ་བཀལ་བར་ཁ་ནས་སྐྱབས་འགྲོ་ཇི་ཙམ་བརྗོད་ཀྱང་དོན་ཆུང་བས་དུས་འདི་ནས་སངས་རྒྱས་མ་ཐོབ་ཀྱི་བར་དུ་སྐྱིད་སྡུག་ཅི་བྱུང་ཡང་ཁྱེད་ཤེས་སྙམ་པའི་བླ་མ་དཀོན་མཆོག་ལ་བློ་ལིང་བསྐྱུར་གྱིས་སེམས་རྒྱ་ཡན་ལ་མ་སོང་བར་རང་གཞན་ཐམས་

[007A]༄༅། །ཅད་ཀྱིས་འདུན་པ་ཤུགས་དྲག་དང་བཅས་ཏེ་མགྲིན་གཅིག་གིས་བརྗོད་པར་བསམ་ལ། དཔལ་ལྡན་བླ་མ་དམ་པ་ཞེས་པ་ནས་སྐྱབས་སུ་མཆིའོ། །ཞེས་པའི་བར་གྱིས་སྐྱབས་འགྲོ་བྱའོ། །དེ་ནས་ཚད་མེད་ཀྱི་རྣལ་འབྱོར་དངོས་ནི། བདག་གིས་རྫོགས་
པའི་སངས་རྒྱས་ཞེས་པ་ནས། བླང་བར་བགྱིའོ། །ཞེས་པའི་བར་ཏེ་བདག་གིས་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱས་ལ་ཞེས་པས་བྱང་ཆུབ་དོན་གཉེར། སེམས་ཅན་ཐམས་ཅད་འཁོར་བའི་སྡུག་བསྔལ་ལས་བསྒྲལ་ནས་རྫོགས་པའི་བྱང་ཆུབ་ཀྱི་
བདེ་བ་ལ་དགོད་པར་བྱ། ཞེས་པ་གཞན་དོན་དོན་གཉེར་ཏེ་དོན་གཉེར་གཉིས་དང་ལྡན་པའི་སྨོན་སེམས་དང། དེའི་ཕྱིར་དུ་  ྾  །གཞུང་འདི་ལ་ཚད་མེད་བཞི་ཚང་ཚུལ་རྗེ་བདག་ཉིད་ཆེན་པོའི་དགོངས་པ་བཞིན་
བཤད་ན། སེམས་ཅན་ཐམས་ཅད་ཅེས་པས། རང་གིས་སེམས་ཅན་ལ་ཉེ་རིང་མེད་པར་དམིགས་ཡུལ་སེམས་ཅན་ཐམས་ཅད་ལ་ཁྱབ་པས་ན་བཏང་སྙོམས་ཚད་མེད་ཀྱི་ཕྱོགས་གཅིག་བསྟན་ལ། འཁོར་བའི་སྡུག་བསྔལ་ལས་བསྒྲལ་ནས་ཞེས་པས་སྙིང་
རྗེ་ཚད་མེད། རྫོགས་པའི་བྱང་ཆུབ་ཀྱི་བདེ་བ་ལ་དགོད་པར་བྱ། ཞེས་པས་བྱམས་པ་ཚད་མེད། སངས་རྒྱས་ཐོབ་པའི་བདེ་བ་ནི་ནམ་ཡང་མི་འགྱུར་བ་ཡིན་ལ། སེམས་ཅན་ཐམས་ཅད་དེ་ལ་གནས་ན་རང་ཉིད་ཚིམ་པ་ནི་དགའ་བ་ཚད་མེད། འདིས་བཏང་
སྙོམས་ཚད་མེད་ཀྱི་ཕྱོགས་གཅིག་ཀྱང་བསྟན་ཏེ་སེམས་ཅན་ཐམས་ཅད་ཀྱིས་སངས་རྒྱས་ཐོབ་ན་ཕན་ཚུན་ཆགས་སྡང་དང་བྲལ་བ་སྟེ། འཇིགས་བྱེད་ནས་སེམས་ཅན་ཐམས་ཅད་གཟུང་འཛིན་གྱི་རྣམ་རྟོག་གིས་མི་བསྐྱོད་པའི་བཏང་སྙོམས་ལ་གནས་པར་

[007B] །དེ་ནས་ཐལ་མོ་སྦྱར་ཏེ་བླ་མ་དང་དཀོན་མཆོག་རིན་པོ་ཆེ་ཞེས་སོགས་ཀྱིས་སྐྱབས་གསོལ་བརྗོད་ལ། སྐྱབས་ཡུལ་ཐམས་ཅད་ཀྱི་སྐུ་ལས་བདུད་རྩི་སྣ་ལྔ་འོད་ཟེར་དང་བཅས་པ་དཔག་ཏུ་མེད་པ་བྱུང་བ་རང་གཞན་སེམས་
ཅན་ཐམས་ཅད་ཀྱི་ལུས་སེམས་ལ་ཞུགས་པས་ཐོག་མེད་ནས་བསགས་པའི་ལས་ཉོན་སྡིག་སྒྲིབ་ཐམས་ཅད་མུན་ཁུང་དུ་ཉི་ཟེར་ཞུགས་པ་བཞིན་གར་སོང་ཆ་མེད་དུ་སྐད་ཅིག་ཉིད་ལ་དག་ནས་ལུས་ཟག་མེད་ལོངས་སྐུ་རྣལ་འབྱོར་མ་དང། སེམས་རྟོག་མེད་
ཆོས་སྐུར་གྱུར་ཏེ་སེམས་ཅན་རྣལ་འབྱོར་མར་གྱུར་པ་ཐམས་ཅད་བྱ་ཁྱུ་འུར་རྡོས་བདས་པ་བཞིན་འུར་དིང་གིས་རང་རང་གི་དག་ཞིང་ལ་འཕུར་བར་བསམ་མོ། །དེ་ནས་སྐྱབས་ཡུལ་རྣམས་བསྡུ་བའི་ཚེ་ཐོག་མར་དགེ་འདུན་དཀོན་མཆོག་རྣམས་འོད་ཟེར་དཀར་པོའི་
རྣམ་པར་རང་གི་སྤྱི་བོར་ཐིམ། ཆོས་དཀོན་མཆོག་རྣམས་འོད་ཟེར་དམར་པོའི་རྣམ་པར་རང་གི་མགྲིན་པར་ཐིམ། སངས་རྒྱས་དཀོན་མཆོག་རྣམས་འོད་ཟེར་སྔོན་པོའི་རྣམ་པར་རང་གི་སྙིང་གར་ཐིམ་པས་སྐུ་གསུང་ཐུགས་ཀྱི་བྱིན་རླབས་ཐོབ་པས་རང་སེམས་
བདེ་བའི་ངོ་བོར་སོང། བདེ་བས་སྟོང་བ་ངེས་པའི་བདེ་སྟོང་དབྱེར་མེད་ཀྱི་ངང་དུ་ཅུང་ཟད་མཉམ་པར་འཇོག་གོ་དེ་ལྟར་སྟོང་པས་ཆོས་སྐུ། བདེ་བས་ལོངས་སྐུ། སྣང་ཡུལ་རང་ཉིད་ལྷར་གསལ་བས་སྤྲུལ་སྐུ་འགྲུབ་པའི་རྒྱུར་འགྱུར་ཞིང། སྟོང་ཉིད་བསྒོམ་པས་
དོན་དམ་སེམས་བསྐྱེད་ཀྱང་ཚང་ངོ། །གཞན་ཡང་སྐྱབས་འགྲོའི་ཁོངས་སུ་ངེས་འབྱུང། སེམས་བསྐྱེད་ཀྱི་ཁོངས་སུ་བྱང་སེམས། སྟོང་ཉིད་བསྒོམ་པས་ཡང་དག་པའི་ལྟ་བ་སྟེ་ཐུན་མོང་བའི་ལམ་གྱི་གཙོ་བོ་རྣམ་གསུམ་ཡང་འདུའོ། །སྐྱབས་ཡུལ་བསྡུ་

[008A]༄༅། །བའི་ཚུལ་འདི་ལྟར་བྱེད་པའི་རྒྱུ་མཚན་ནི། སྐྱབས་ཡུལ་ཀུན་འདུས་ནོར་བུ་ལུགས་ལ་བླ་མའི་སྐུ་དགེ་འདུན། གསུང་ཆོས། ཐུགས་སངས་རྒྱས་དཀོན་མཆོག་ཡིན་པའི་ཕྱིར་དང། སྐུ་རྡོ་རྗེ་རྣམ་སྣང་སྐུ་མདོག་དཀར་པོ་དང། སྤྱི་བོ་སྐུ་རྡོ་རྗེའི་
གནས་ཡིན་པའི་ཕྱིར་དགེ་འདུན་འོད་དཀར་པོར་རང་གི་སྤྱི་བོར་བསྡུ་བ་དང། གསུང་རྡོ་རྗེ་འོད་དཔག་མེད་སྐུ་མདོག་དམར་པོ་དང། མགྲིན་པ་གསུང་རྡོ་རྗེའི་གནས་ཡིན་པའི་ཕྱིར་ཆོས་འོད་དམར་པོར་རང་གི་མགྲིན་པར་བསྡུ་བ་དང། ཐུགས་རྡོ་རྗེ་མི་བསྐྱོད་པ་
སྐུ་མདོག་སྔོན་པོ་དང། སྙིང་ག་ཐུགས་རྡོ་རྗེའི་གནས་ཡིན་པའི་ཕྱིར་སངས་རྒྱས་དཀོན་མཆོག་འོད་སྔོན་པོར་རང་གི་ཐུགས་ཀར་བསྡུ་བའོ། །    ༈   
མདུན་བསྐྱེད་མཆོད་བསྟོད་ཀྱི་ཆེ་བ་ཡིན་པས་བདག་བསྐྱེད་ལ་མཆོད་པ་མི་འབུལ་བར་བཞེད་ལ། རྗེ་བདག་ཉིད་ཆེན་པོ་ནི་ཐོབ་བྱ་འབྲས་དུས་ཀྱི་ཡོངས་དག་བཞི་དང་རྣམ་པ་མཐུན་པར་ལམ་དུས་སུ་སློབ་དགོས་ལ། དེའི་ཕྱིར་ལོངས་སྤྱོད་ཡོངས་སུ་དག་པ་དང་ཆ་
མཐུན་པར་མཆོད་པ་འབུལ་བ་ཡིན་པས། བདག་བསྐྱེད་ལ་མཆོད་པ་ངེས་པར་འབུལ་དགོས་པར་གསུངས། དེ་ཡང་མཆོད་པ་དངོས་སུ་བཤམ་ན་བྱིན་གྱིས་བརླབ་དགོས་ཤིང། དེའི་སྔོན་དུ་མཆོད་པ་བསང་བྱེད་ཀྱི་ནང་མཆོད་བྱིན་གྱིས་བརླབ་དགོས། དེ་དག་
བྱིན་གྱིས་རློབ་པ་ལ་ལྷའི་རྣལ་འབྱོར་དང་ལྡན་པ་དགོས་པས་སྐད་ཅིག་དཀྲོང་ །དེའི་ཚུལ་ནི། སྐྱབས་ཡུལ་ཐིམ་པའི་རྐྱེན་གྱིས་རང་ལུས་འོད་དམར་པོའི་རྣམ་པར་བསྡུས་ཏེ་སྟོང་ཡལ་དུ་སོང་བར་བསམ་ལ་སྣང་བ་སྟོང་སངས། མྱོང་ཡུལ་བདེ་

[008B] འཛིན་སྟངས་སྟོང་ཉིད། ཆོས་སྐུ་དངོས་ཀྱི་ང་རྒྱལ་དང་ལྡན་པས་འཆི་བ་ཆོས་སྐུ་མདོར་བསྡུས་བསྒོམ། དེ་ནས་རང་གི་གོ་སར་སྣ་ཚོགས་པདྨ་དང་ཉི་མའི་སྟེང་དུ་འོད་དམར་པོ་ཁྲུ་གང་ཙམ་བསམ་པ་ལ་ལོངས་སྐུའི་ང་རྒྱལ་བྱས་ལ་བར་དོ་ལོངས་སྐུ་མདོར་བསྡུས་
བསྒོམ། སླར་འོད་དེ་ཉིད་ཇེ་རགས་སུ་སོང་བའི་མཐར་རྡོ་རྗེ་རྣལ་འབྱོར་མའི་སྐུར་ལམ་གྱིས་གྱུར་བར་བསམ་ལ་སྐྱེ་བ་སྤྲུལ་སྐུ་མདོར་བསྡུས་བསྒོམ་མོ། །དེའི་ཐུགས་ཀར་ཆོས་འབྱུང་ཉིས་བརྩེགས་ཀྱི་ནང་དུ་ཟླ་བའི་དཀྱིལ་འཁོར་ཀྱི་དབུས་སུ་བ་ཡིག་དང་དེའི་
མཐའ་སྐོར་དུ་ཁཎྜ་རོ་ཧེའི་སྔགས་འཕྲེང་ཁ་དོག་དམར་པོས་བསྐོར་བར་བསམ་ལ་ནང་མཆོད་བྱིན་གྱིས་བརླབ་དགོས་ཏེ་དེ་ལ་བཞི། བསང་བ། སྦྱང་བ། བསྐྱེད་པ་བྱིན་གྱིས་བརླབ་པའོ། །དང་པོ་ནི། ཨོཾ་ཁཎྜ་རོ་ཧེ་ཧཱུཾ་ཧཱུཾ་ཕཊ་ཅེས་བརྗོད་ལ་རྣག་གི་ཐུགས་ཀའི་
བཾ་གྱི་ནཱ་ད་ལས་ལྷ་མོ་དུ་མ་སྐྱེས་མ་སྐུ་མདོག་དམར་མོ་ཞལ་གཅིག་ཕྱག་བཞི་མ་གཡས་གཉིས་གྲི་གུག་དང་ཌཱ་མ་རུ། གཡོན་གཉིས་ཐོད་པ་དང་ཁ་ཊྲཱཾ་ག་འཛིན་པ་སྤྲོས་པ་སྣ་བུག་གཡས་ནས་ཐོན་ཏེ་ནང་མཆེད་ལ་གནས་པའི་བགེགས་རྣམས་རྒྱ་མཚོའི་ཕ་མཐར་
བསྐྲད་པར་བསམ་ལ་ལྷ་མོ་རང་གི་སྣ་བུག་གཡོན་ནས་ཞུགས་ཏེ་སྤྲོ་གཞི་ལ་ཐིམ་པར་བསམ་མོ། །འོད་ཟེར་དང་མཆོད་ལྷ་སོགས་སྙིང་གའི་བཾ་གྱི་ནཱ་དེ་ལས་སྤྲོ་བསྡུ་བྱེད་པ་ནི་འཁོར་འདས་ཀྱི་ཆོས་ཐམས་ཅད་རང་སེམས་ལས་གྲུབ་པ་མཚོན་ཞིང། ཚུར་བསྡུས་པས་
རྫོགས་རིམ་ཟབ་མོའི་སྨིན་བྱེད་དུ་འགྱུར་རོ། །   ༈    སྭ་བྷཱ་ཝའི་སྔགས་བརྗོད་ལ་ནང་མཆོད་ལ་སོགས་པའི་ཆོས་ཐམས་ཅད་རང་བཞིན་མེད་པའི་ལྟ་བ་དྲན་པར་བྱས་ལ་ནང་མཆོད་ཐོད་པ་དང་བཅས་པ་སྟོང་ཡལ་དུ་སོང་བར་བསམ་མོ། །    ༈   

[009A]༄༅། །པ་བསྐྱེད་པ་ནི། སྟོང་པའི་ངང་ལས་ནང་མཆོད་ཀྱི་གོ་སར་ཡཾ་ཡིག་སྔོན་པོ་ཞིག་ཐོལ་གྱིས་བྱུང་བ་འོད་དུ་ཞུ་བ་ལས་རླུང་གི་དཀྱིལ་འཁོར་སྔོན་པོ་གཞུ་བཀང་བའི་དབྱིབས་ཅན་གཞུ་རྒྱུད་རང་ལ་བསྟན་པའི་མཆོག་མ་གཡས་གཡོན་དུ་ཕན་རྩེ་གསུམ་པའི་དབྱིབས་
ཅན་གྱི་བ་དན་རེ་རེས་མཚན་པ། དེའི་སྟེང་དུ་རཾ་ཡིག་དམར་པོ་ཞིག་བྱུང་བ་འོད་དུ་ཞུ་བ་ལས་མེའི་དཀྱིལ་འཁོར་དམར་པོ་ཟུར་གསུམ་པ་མེ་ལྕེ་འབར་བའི་རང་བཞིན་ཅན། དེའི་སྟེང་གི་བུར་རེར་རང་གི་མདུན་ནས་བརྩམས་ཏེ་གཡོན་སྐོར་གྱིས་ཟུང་དང་པོར་ཨཱ་ཡིག་དཀར་པོ་
ལས་མི་མགོ་དཀར་པོ། གཉིས་པར་ཨཱ་ཡིག་དམར་པོ་ལས་མི་མགོ་དམར་པོ། གསུམ་པར་ཨཱ་ཡི་སྔོན་པོ་ལས་མི་མགོ་སྔོན་པོ། གསུམ་གའི་ལྟག་པ་ནང་ལ་བསྟན་ཅིང་རློན་པ་སྟེ་གསར་བ་བཅད་མ་ཐག་པ་སྐྲ་རྦད་ལིང་གི་རྣམ་པ་ཅན་ནོ། །དེ་གསུམ་
གྱི་དབུས་ཀྱི་བར་སྣང་ལ་ཨཱ་ཡིག་དཀར་པོ་ཁ་རང་ལ་བསྟན་པ་དེ་ཡོངས་སུ་གྱུར་བ་ལས་ཐོད་པ་ཕྱི་དཀར་ལ་ནང་དམར་བ་ཡངས་ཤིང་རྒྱ་ཆེ་བའི་དབྲལ་པ་རང་ལ་བསྟན་པ། དེའི་ཤར་ཏེ་དཔྲལ་བ་ཕྱོགས་སུ་ཨོཾ་ཡིག་དཀར་པོ་ལས་དྲི་ཆེན་སེར་པོ་ཨོཾ་གྱིས་
མཚན་པ། བྱང་དུ་ཁཾ་ལྗང་ཁུ་ལས་ཀླད་པ་དཀར་པོ་ཁཾ་གིས་མཚན་པ། ནུབ་ཏུ་ཨོཾ་དམར་པོ་ལས་བྱང་སེམས་དཀར་པོ་ཨོཾ་གིས་མཚན་པ། ལྷོར་ཏྲཾ་སར་པོ་ལས་རཀྟ་དམར་པོ་ཏྲཾ་གིས་མཚན་བ། དབུས་སུ་ཧཱུཾ་སྔོན་པོ་ཁ་རང་ལ་བསྟན་པ་ལས་དྲི་ཆུ་མཐེང་བཾ་
ཧཱུཾ་གིས་མཚན་པ་སྟེ་ཕྱོགས་གཡོན་སྐོར་དང། ཤར་ལྷོར་ལཾ་དཀར་པོ་ལས་བ་ལང་གི་ཤ་ནག་པོ་ལཾ་གྱིས་མཚན་པ། ལྷོ་ནུབ་ཏུ་མ་སྔོན་པོ་ལས་ཁྱིའི་ཤ་དམར་པོ་མཾ་གྱིས་མཚན་པ། ནུབ་བྱང་དུ་པ་དམར་པོ་ལས་གླང་པོ་ཆེའི་ཤ་དཀར་པོ་བཾ་

[009B] བྱང་ཤར་དུ་ཏཾ་ལྗང་གུ་ལས་རྟའི་ཤ་ལྗང་གུ་ཏཾ་གྱིས་མཚན་པ། དབུས་སུ་བཾ་དམར་པོ་ཧཱུཾ་ལ་ཁ་བསྟན་པ་ལས་མིའི་ཤ་དམར་པོ་བཾ་གྱིས་མཚན་པ་སྟེ་མཚམས་གཡས་སྐོར་གྱིས་འཁོད་པ། བདུད་རྩི་རྣམས་མར་ཁུ་འཁྱིལ་བ་ལྟ་བུ་དང། ཤ་རྣམས་
ཁ་མཚད་ཙམ་གྱི་གསིལ་བུར་བཏུབ་ཅིང་ཕྱིའི་དབྱིབས་རང་རང་གི་གཟུགས་མ་ཞིག་པ། དབུས་ཀྱི་རྫས་ནི་དྲི་ཆུ་མར་ཁུ་ལྟ་བུའི་དཀྱིལ་དུ་མིའི་ཤ་གནས་པ་ལ་ཡི་གེ་གཉིས་ཞལ་སྤྲོད་དང། ཕྱོགས་མཚམས་ཀྱི་ཡི་གེ་རྣམས་ཁ་ནང་དུ་བསྟན་པ་ཐམས་ཅད་
ལས་རང་རང་མདོག་ཅན་གྱི་བདུད་རྩི་རྫས་སོ་སོ་ལ་འབེབ་བཞིན་པ། ཡི་གེའི་ཕྱེད་ཙམ་རྫས་ལ་ཐིམ་པའི་ཚུལ་གྱིས་མཚན་པའོ། །    ༈    སྐྱོན་སྦྱང་བ། ཡོན་ཏན་རྟོགས་པ། མང་པོར་སྦེལ་བའོ། །    ༈    དེ་ནས་རང་
གི། ཐུགས་ཀའི་བཾ་ཡིག་ལས་འོད་ཟེར་འཕྲོས་བས་རླུང་དཀྱིལ་གྱི་བ་དན་ལ་ཕོག་པས་བ་དན་བསྐྱོད་དེ་རླུང་གཡོས་མེ་དཀྱིལ་སྔར་བས་ཐོད་པའི་ནང་གི་རྫས་དང་ཡི་གེ་རྣམས་ཞུ་སྟེ་ཁ་དོག་དམར་སེར་གྱི་རྣམ་པར་ཁོལ་བས་རེག་བྱ་ཤིན་ཏུ་ཚ་བར་གྱུར་ཏེ་ཁ་དོག་
དྲི་རེ་ནུས་པའི་སྐྱོན་ཐམས་ཅད་སྦྱང་བར་བསམ་མོ། །    ༈    དེའི་སྟེང་གི་བར་སྣང་ལ་ཧཱུཾ་ཡག་དཀར་པོ་མགོ་ཐུར་དུ་བསྟན་པ་ཞིག་བྱུང། དེ་ཡོངས་སུ་གྱུར་བ་ལས་བདུད་རྩིའི་རང་བཞིན་གྱི་ཁ་ཊཱཾ་ག་དཀར་པོ་མཚན་ཉིད་དང་ལྡན་པ་མགོ་ཐུར་དུ་བསྟན་པ་
ཞིག་ཏུ་གྱུར་པ་ལ་རྫས་ཁོལ་བའི་རླངས་པ་ཕོག་པས་སྐད་ཅིག་གིས་ཞུ་བ་ཐོད་པར་ལྷུང་བས་རྫས་རྣམས་དངུལ་ཆུའི་མདོག་ལྟར་ཁ་དོག་དཀར་བོ་རེག་བྱ་བསིལ་བའི་རང་བཞིན་ཅན་དུ་གྱུར་བར་བསམ་མོ། །    ༈    དེའི་སྟེང་དུ་ཕྲེད་བསྒྲིགས་ལ་དབྱངས་

[010A]༄༅། །གསལ་གྱི་ཏི་གེ་གཉིས་སྦྲེལ་བའི་མགོར་ཨོཾ་དང་མཇུག་ཏུ་ཧཱུཾ་ཧཱུཾ་ཕགས་ཡོད་པའི་སྔགས་ཕྲེང་འོག་ནས་དཀར་དམར་མཐིང་གའི་མདོག་ཅན་གསུམ་བརྩིགས་ཅན་དུ་གནས་པ་རྣམས་འོག་རིམ་བཞིན་གཡས་གཡོན་རང་རང་མདོག་ཅན་གྱི་འོད་ཀྱི་རྣམ་
པར་བསྡུས་ཏེ་ཨོཾ་དཀར་པོ། ཨཱཾ་དམར་པོ། ཧཱུཾ་སྔོན་པོ་སྟེ་ཡི་གེ་གསུམ་དུ་གྱུར་བ་སྟེང་ནས་སྟེང་དུ་བརྩེགས་པ་ལས་རང་མདོག་ཅན་གྱི་འོད་ཟེར་དཔག་ཏུ་མེད་པ་ཕྱོགས་བཅུར་འཕྲོས་པས་རྒྱལ་བ་སྲས་བཅས་ཐམས་ཅད་ཀྱི་ཐུགས་ཀ་ནས་ཡེ་ཤེས་ཀྱི་བདུད་
རྩི་ཁ་དོག་དཀར་པོའི་རྣམ་པར་སྤྱན་དྲངས་ནས་ཡི་གེ་གསུམ་ལ་ཐིམས་པས་དེ་རྣམས་སྟེང་འོག་དང་མགོ་འཇུག་ལྡོག་ནས་རིམ་གྱིས་ཐོད་པར་ལྷུངས་ནས་ཞུ་བས་འཆི་མེད་ཚེ། ནད་མེད་སྨན། ཟག་མེད་ཡེ་ཤེས་ཀྱི་བདུད་རྩིར་གྱུར་ཏེ་ཇི་ཙམ་མ་ལོངས་སྤྱད་ཀྱང་ཟད་
པ་མེད་པའི་རྒྱ་མཚོ་ཆེན་པོར་གྱུར་བས་བསམ་མོ། །    ༈    ནང་མཆོད་ནས་མཐེབ་སྲིན་གྱིས་གཏོར་ཏེ་བསང་བ་དང་སྦྱང་བ་སྔར་བཞིན་ལ། བསྐྱེད་
ཅིང་བྱིན་གྱིས་བརླབ་པ་ནི། སྟོང་པའི་ངང་ལས་མཆོད་རྫས་སོ་སོའི་གོ་སར་ཀཾ་དཀར་པོ་རེ་རེ་བྱུང་བ་འོད་དུ་ཞུ་བ་ལས་ཐོད་པ་ཕྱི་དཀར་ལ་ནང་དམར་བ་ཡངས་ཤིང་རྒྱ་ཆེ་བ་རེ་རེའི་ནང་དུ་ཧཱུཾ་ཡིག་སྔོན་པོ་རེ་རེ་བྱུང་བ་འོད་དུ་ཞུ་བ་ལས་ངོ་བོ་བདེ་སྟོང་གི་ཡེ་ཤེས་
ཡིན་པ། རྣམ་པ་མཆོད་ཡོན་ལ་སོགས་པའི་མཆོད་རྫས་སོ་སོའི་རྣམ་པ། བྱེད་ལས་མཆོད་ཡུལ་གྱི་སྤྱན་ལ་སོགས་པའི་དབང་པོ་སོ་སོར་བདེ་སྟོང་གི་ཡེ་ཤེས་ཁྱད་པར་ཅན་སྟེར་ནུས་པར་བསམ་ལ་ཨརྒྷཾ་ལ་སོགས་པའི་སྔགས་ཕྱག་རྒྱ་དང་བཅས་པས་ཁྱད་

[010B] །ཀཾ་ལས་ཐོད་པར་བསྐྱེད་པ་ནི་ཐོད་པའི་སྐད་དོད་ཀ་པཱ་ལ་ཞེས་པའི་མིང་ཡིག་དང་པོ་ཐིག་ལེས་བརྒྱན་པ་ཡིན་པས་མིང་ཙམ་བརྡ་ཙམ་ལས་དོན་དམ་པར་མ་གྲུབ་པ་མཚོན་ནོ། །    ༈    །
ངག་འདོན་ཚེམ་བུ་དམར་ཁྲིད་དུ་གསལ་བ་རྗེ་ཏཱ་ར་ནཱ་ཐའི་དགོངས་པ་ལྟར་ཡིན་པས་རང་གི་སྤྱི་བོར་པདྨ་དཀར་པོའི་ལྟེ་བར་ཟླ་བའི་སྟེང་དུ་རྡོར་སེམས་ཡབ་ཡུམ་སྐད་ཅིག་གིས་བསྐྱེད་པའི་ཡབ་ཀྱིས་ཤེལ་དཀར་གྱི་རྡོར་དྲིལ་འཛིན་ཅིང་ཕྱག་རྒྱ་དྲུག་གིས་བརྒྱན་
པ་རྡོ་རྗེ་སྐྱིལ་ཀྲུང་དང། ཡུམ་གྱིས་གྲི་ཐོད་འཛིན་ཅིང་མཚོན་བྱ་བྱང་སེམས་མེད་པས་མཚོན་བྱེད་ཐལ་ཆེན་མ་དགོས་པས་ཕྱག་རྒྱ་ལྔས་བརྒྱན་པ་པདྨའི་སྐྱིལ་ཀྲུང་གིས་བཞུགས་པ། ཡབ་ཀྱི་ཐུགས་ཀར་ཟླ་གདན་ལ་ཧཱུཾ་ཡིག་དཀར་པོའི་མཐར་ཧེ་རུ་ཀའི་
ཡི་གེ་བརྒྱ་པས་བསྐོར་བ་ལ་དམིགས་ནས་རང་ལྷའི་ང་རྒྱལ་གློད་ལ་བཟླ་ཞིང་བཟླས་དམིགས་རྒྱས་པར་སྤྲོན་ཡས་འདེད། མས་འདེད། ཕུང་འདེད་སོགས་བྱ་ཚུལ་འཁྲིད་ཡིག་ལོགས་ཡོད་ལྟར་དང། མདོར་བསྡུ་ན་རང་གི་སྙིང་གར་ཧཱུཾ་ཡིག་དཀར་པོ་
བསམ་ལ་རང་གཞན་སེམས་ཅན་ཐམས་ཅད་ཀྱི་སྡིག་སྒྲིབ་ཐམས་ཅད་བསྡུས་ནས་ཧུཾ་
དེ་ཡང་གཉེན་པོ་སྟོབས་བཞི་ཚང་བ་གལ་ཆེ་ཞིང་དེ་རྣམས་ཀྱི་ནང་ནས་ཀྱང་ཕྱིན་ཆད་སྡོམ་སེམས་ནི་ཤིན་ཏུ་གསལ་ཆེ། དེ་ཡོང་མིན་སྔར་བྱ་ལས་འགྱོད་སེམས་ཡོད་མེད་རག་ལས། དེ་ལས་རྒྱུ་འབྲས་ལ་ཡིད་ཆེས་ཡོད་མེད་ལ་རག་ལས་
[011A]༄༅། །ཤིང། ཡོན་ཏན་གོང་དུ་འཕེལ་བ་ལ་སྡིག་སྒྲིབ་སྤྱི་དང། ཚེ་འདི་ལ་བསགས་པ་དང། སྡོམ་གསུམ་གྱི་བཅས་འགལ་དང། གསང་སྔགས་ཀྱི་དམ་ཚིག་ཉམས་པ་རྣམས་ཕྱི་མ་ཕྱི་མ་ཆེས་གེགས་ཆེ་བས་ན་རྒྱུ་འབྲས་ལ་ངེས་པ་
དྲངས་ནས་བཤགས་སྡོམ་ལ་འབད་པར་བྱའོ། །སྟོབས་བཞི་ཚང་བའི་སྒོ་ནས་འདུན་པ་དྲག་པོས་སྦྱངས་ན་མྱོང་ངེས་ཀྱི་ལས་ཀྱང་འདག་པར་གསུངས་ཤིང། ཉིན་རེར་ཡིག་བརྒྱ་ཉེར་གཅིག་རེ་ཆག་མེད་དུ་བཟླས་ན་སྡིག་པའི་འཕེལ་ཁ་ཆད་པ་དང། འབུམ་ཕྲག་བཟླས་
ན་རྩ་ལྟུང་ཡང་འདག་པ་དང། སྔོན་འགྲོའི་འཁྲིད་ཆེན་བཞི་ཚང་བ་ལ་སོགས་པའི་གནད་ཡོད་བས་གལ་ཆེ་ཞིང། གལ་ཏེ་མ་གྲུབ་ནའང་ཆོ་ག་ཆད་པའི་ཉེས་པ་མེད་དོ། །    ༈    མདུན་གྱི་ནམ་མཁར་ཞེས་པ་ནས། རང་སེམས་དབྱེར་མེད་
དུ་འདྲེས་པར་བསམ། ཞེས་པའི་བར་ཏེ། རྗེ་ཆོས་རྒྱན་གྱིས། སེམས་ཀྱི་ཆོས་ཉིད་མཐོང་བ་ཡང། །ཚོགས་བསགས་སྒྲིབ་སྦྱངས་ལ་ལྟོས་བས། །ཡིག་བརྒྱ་འབུམ་ཙམ་ལྟུང་བཤགས་ནི། །བརྒྱ་ཕྱག་གང་མང་སྔོན་བཏང་སྟེ། །དུས་གསུམ་སངས་རྒྱས་
ཐམས་ཅད་དང། །དབྱེར་མེད་རྩ་བའི་བླ་མ་ལ། །སྙིང་ནས་གསོལ་འདེབས་ཡང་ཡང་བྱ། །ཞེས་དང། བརྟག་གཉིས་ལས། གཞན་གྱིས་བརྗོད་མིན་ལྷན་ཅིག་སྐྱེས། །གང་དུ་ཡང་ནི་མི་རྙེད་དོ། །བླ་མའི་དུས་ཐབས་བསྟན་པ་དང། །རང་གི་བསོད་ནམས་ལས་
ཤེས་བྱ། །ཞེས་གསུངས་པ་ལྟར། རྫོགས་པའི་སངས་རྒྱས་ཀྱི་གོ་འཕང་ཐོབ་པ་ལ། རང་སེམས་ལྷན་ཅིག་སྐྱེས་པའི་ཡེ་ཤེས་རྟོགས་དགོས། དེ་རྟོགས་པ་ཡང་ཚོགས་གསོག་སྒྲིབ་སྦྱོང་དང། བླ་མའི་བྱིན་རླབས་དང་མོས་གུས་ལ་རག་ལས་ཏེ་

[011B] ཐེག་ཆེན་གྱི་ཡོན་ཏན་ཆེ་སྐྱེས་ཆུང་སྐྱེས་ཐམས་ཅད་བླ་མ་ལ་བརྟེན་ནས་སྐྱེ་བ་ལ། ཁྱེད་བོད་པ་རྣམས་བླ་མ་ལ་ཐ་མལ་གྱི་འདུ་ཤེས་ལས་མེད་པས་གན་སྐྱེ་གསུངས། ཚོགས་གསོག་སྒྲིབ་སྦྱོང་གི་ཞིང་ལ་བླ་མ་ལས་ལྷག་པ་མེད་དེ། སྤྱིར་བླ་མ་
དང་སང་རྒྱས་ལ་སྤངས་རྟོགས་ཀྱི་ཡོན་ཏན་ཁྱད་པར་མེད་ཀྱང། བཀའ་དྲིན་གྱི་ངོས་ནས་སངས་རྒྱས་ལས་ཀྱང་བླ་མ་ལྷག་པ་ཡིན་ཏེ། སངས་རྒྱས་ཀྱི་སྐུ་མཚན་དཔེ་གསལ་རྫོགས་ཀྱིས་སྤྲས་པ་དང། གསུང་དབྱངས་ཡན་ལག་དྲུག་ཅུ་དང་ལྡན་པ་དེ་ཉིད་རང་
ཉིད་ལས་དང་སྐལ་པ་དམན་བས་དངོས་སུ་མཐོང་ཐོས་སུ་མ་གྱུར་ལ། བླ་མ་དམ་བ་འདི་ནི་རང་ཅག་དང་ཚུལ་མཚུངས་པའི་མཛད་པ་བསྟན་ཏེ་སྐུ་དང་གསུང་དངོས་སུ་མཐོང་ཐོས་ཀྱི་ཡུལ་དུ་གྱུར་ཅིང། ཟབ་ཅིང་རྒྱ་ཆེ་བའི་གདམས་པ་རྣམས་ནི་སངས་རྒྱས་ཀྱིས་
ཇི་ལྟར་བསྟན་པ་ཇི་ལྟ་བ་བཞིན་བླ་མས་གནང་བས་སངས་རྒྱས་དངོས་སུ་མཇལ་ཡང་དེ་ཕན་ཆད་ལས་འགྲོ་རྒྱུ་མེད་ལ། དེའི་ཕྱིར་སངས་རྒྱས་ལས་ཀྱང་བླ་མ་བཀའ་དྲིན་ཆེ། བཀའ་དྲིན་ཆེ་བའི་དབང་གིས་ཞིང་མཆོག་ཏུ་འགྱུར་ཏེ་དཔེར་ན་ཚེ་འདི་ལ་ལྟོས་ནས་ཕ་
མ་བཀའ་དྲིན་ཤིན་ཏུ་ཆེ་བའི་དབང་གིས་འགྲོ་བ་གཞན་བསད་ན་སྲོག་གཅོད་ཀྱི་ལས་དང། ཕ་མ་བསད་ན་མཚམས་མེད་ཀྱི་ལས་སུ་འགྱུར་ཞིང། འགྲོ་བ་གཞན་ལ་ཕན་བཏགས་པ་ལས་ཕ་མ་ལ་ཕན་བཏགས་ན་བསོད་ནམས་ཆེས་མཆོག་ཏུ་འགྱུར་བའི་ཕྱིར་རོ། །
དེས་ན་རྒྱལ་བ་དབེན་ས་པས། མདོར་ན་ཉམས་རྟོགས་ཆེ་ཆུང་གང་སྐྱེས་ཀྱང། དད་པ་ཆེ་ཆུང་བསྒོམས་པའི་མཐུ་ཡིན་པས། །དངོས་གྲུབ་རྩ་བ་དྲིན་ཅན་བླ་མ་ཡི། །ཡོན་ཏན་བསམ་ཞིང་སྐྱོན་ནས་མི་བལྟ་བའི། །གདམས་པ་འདི་ཉིད་མཐིལ་དུ་འཛིན་པ་དང། །

[012A]༄༅། །དམ་བཅའ་འདི་འདྲ་གེགས་མེད་མཐར་ཕྱིན་ཤོག་ཅེས་གསུངས། རྒྱུ་མཚན་དེའི་ཕྱིར་ཕྱོར་བཅུའི་སངས་རྒྱས་ཐམས་ཅད་ལ་མཆོད་པ་ཕུལ་བ་ལས་བླ་མའི་བ་སྦུའི་ཁུང་གཅིག་མཆོད་པ་བསོད་ནམས་ཆེ་བར་གསུངས། བཤེས་གཉེན་བསྟེན་
ཅིང་མཆོད་ཚུལ་ཡང་ལཾ་མཐུན་མོང་བའི་སྐབས་ཀྱི་བསྟེན་ཚུལ་གྱིས་མི་ཆོག་པར་བླ་མ་ལྔ་བཅུ་པ་ལས་ཇི་སྐད་བཤད་པ་ལྟར་གྱི་བཤེས་གཉེན་དམ་པ་ཚུལ་བཞིན་དུ་བསྟེན་ནས་ལམ་རྣམས་རྒྱུད་ལ་སྐྱེ་བའི་གསོལ་འདེབས་དང། ཚོགས་གསོག་སྒྲིབ་སྦྱོང་ལ་འབད་
དགོས་པར་རྒྱུད་སྡེ་རྣམས་ལས་ཡང་ཡང་གསུངས་པ་ལ་ཡིད་ཆེས་ཀྱི་ངེས་པ་དྲངས་ནས་ཉམས་སུ་ལེན་དགོས་ལ། བླ་མ་ལ་སངས་རྒྱས་དངོས་ཀྱི་འདུ་ཤེས་བཅོས་མིན་ཡོད་ན་རྣམ་པ་སངས་རྒྱས་སུ་བསྒོམ་མ་བསྒོམ་ལ་ཁྱད་པར་མེད་ཀྱང། ལས་དང་པོ་བར་དེ་
ལྟ་བུ་འབྱུང་དཀའ་བའི་ཕྱིར། ངོ་བོ་རྩ་བའི་བླ་མར་མོས་པས་བྱིན་རླབས་མྱུར་ཞིང། རྣམ་པ་སངས་རྒྱས་སུ་བསྒོམ་པས་བྱིན་རླབས་ཆེ་བར་གསུངས། སངས་རྒྱས་གཞན་གྱི་རྣམ་པར་བསྒོམ་པ་ལས་རྡོ་རྗེ་ཆོས་ཀྱི་རྣམ་པར་བསྒོམ་ན་དེ་ཉིད་གསུང་རྡོ་རྗེའི་རང་བཞིན་ཡིན་
བས་བླ་མའི་གསུང་གིས་གདུལ་བྱའི་རྒྱུད་ལ་ཕན་འདོགས་སྟོབས་ཆེ་བའི་གནད་དོ། །དེ་ཡང་རང་གི་མདུན་གྱི་བར་སྣང་ལ་སེངྒེ་བརྒྱད་ཀྱིས་བཏེག་བའི་རིན་པོ་ཆེའི་ཁྲི་སྔར་ཇི་ལྟ་བ་བཞིན་གྱི་སྟེང་དུ་སྣ་ཚོགས་པད་ཉི་ཟླ་བའི་གདན་ལ་ངོ་བོ་རང་གི་རྩ་བའི་བླ་མ་
ཡིན་པ་ལ་རྣམ་པ་དཔའ་བོ་རྡོ་རྗེ་ཆོས། ཐུགས་སློབ་མ་ལ་རྗེས་སུ་ཆགས་པ་མཚོན་པའི་སྐུ་མདོག་དམར་ཞིང་ལང་ཚོ་དར་ལ་བབས་པ། སློབ་མའི་རྒྱུད་ལ་ལུང་རྟོགས་ཀྱི་ཡོན་ཏན་བསྐྱེད་པས་རྒྱས་པའི་ལས་དང་མཐུན་པའི་མཛེས་ཤིང་འཛུམ་པའི་ཉམས་ཅན་

[012B] ནང་དམར་བས་ཡུལ་ཅན་བདེ་བ་ཆེན་པོའི་ཡེ་ཤེས། དེ་གཉིས་གཅིག་ལ་ཚང་བས་བདེ་སྟོང་དབྱེར་མེད་ཀྱི་ཆོས་སྒྲ་སྒྲོག་པ་བླ་མའི་གསུང་དང་ཆོས་དཀོན་མཆོག་མཚོན་པའི་ཕྱག་གཡས་ཌཱ་མ་རུ་
འཁྲོལ་བ། བདེ་སྟོང་གཉིས་སུ་མེད་པའི་ཡེ་ཤེས་ལས་མི་གཡོ་ཞིང་སངས་རྒྱས་དཀོན་མཆོག་མཚོན་པའི་གཡོན་ཐོད་པ་བདུད་རྩིས་གང་བ་ཐུགས་ཀར་འཛིན་བ། དགེ་འདུན་དཀོན་མཆོག་མཚོན་པའི་གྲུ་མོ་གཡོན་ན་ཁ་ཊྭ་ག་བསྣམས་པ། ཞབས་རྡོ་རྗེའི་སྐྱིལ་ཀྲུང་གིས་
བཞུགས་པ། དབུ་རྒྱན་སྙན་རྒྱན་ལ་སོགས་པའི་རུས་པའི་རྒྱན་དྲུག་གིས་བརྒྱན་པ། སྐྱབས་གནས་དཀོན་མཆོག་གསུམ་པོ་ཐམས་ཅད་འདུས་པའི་བདག་ཉིད་དུ་གྱུར་པར་བསམ། སེང་ཁྲི་དེའི་མདུན་དུ་སེང་ཁྲི་དགུ་དང་ཕྱོགས་གཞན་ལ་བརྒྱད་རེ། དེ་རེ་རེའི་སྟེང་དུ་
པད་ཟླའི་གདན་ལ་མདུན་ནས་གཡོན་སྐོར་གྱིས་རྡོ་རྗེ་འཆང། རྡོ་རྗེ་རྣལ་འབྱོར་མ། དཔལ་ནཱ་རོ་པ་སོགས་བརྒྱུད་པའི་བླ་མ་ཐམས་ཅད་ཀྱི་ལམ་འདི་ཉམས་སུ་བཞེས་པས་གོ་འཕང་དེ་བརྙེས་པ་མཚོན་པའི་ཕྱིར་ངོ་བོ་བླ་མ་དེ་དང་དེ་ཡིན་པ་ལ་རྣམ་པ་རྡོ་རྗེ་
ཆོས་དང་ཆ་ལུགས་ཐམས་ཅད་མཚུངས་པའི་ཚུལ་གྱིས་ཞལ་རང་ལ་ཕྱོགས་ཏེ་བཞུགས་པ། རྩ་བརྒྱུད་ཀྱི་བླ་མ་དེ་ཐམས་ཅད་ཀྱི་སྤྱི་བོར་སྐུ་རྡོ་རྗེའི་ངོ་བོ་ཨོཾ་དཀར་པོ། མགྲིན་པར་གསུང་རྡོ་རྗེའི་ངོ་བོ་ཨཱ་དམར་པོ། ཐུགས་ཀར་ཐུགས་རྡོ་རྗེའི་ངོ་བོ་ཧཱུཾ་སྔོན་པོ་སྟེ་གནས་གསུམ་
དུ་རྡོ་རྗེ་གསུམ་གྱིས་མཚན་པའི་ཐུགས་ཀའི་ཧཱུཾ་ཡིག་ལས་འོད་ཟེར་དམར་པོ་ལྕགས་ཀྱུ་ལྟ་བུ་དཔག་ཏུ་མེད་པ་སྤྲོས་པས་ཕྱོགས་བཅུ་ན་བཞུགས་པའི་བླ་མ་ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་མ་ཐམས་ཅད་སྤྱན་དྲངས་ཏེ་རྩ་

[013A]༄༅། །བརྒྱུད་ཀྱི་བླ་མ་རེ་རེ་ལའང་དཀོན་མཆོག་གསུམ་ཆ་ཚང་བ་རེ་རེ་ཐིམ་པས་རེ་རེའང་སྐྱབས་གནས་ཐམས་ཅད་འདུས་པའི་ངོ་བོར་གྱུར་པར་བསམ་མོ། །དེ་ནས་རང་གི་ལུས་གྲངས་མེད་པར་སྤྲུལ་ལ་ལུས་ངག་ཡིད་གསུམ་གྱི་ཕྱག་
འཚལ་བར་བསམ་ལ། གང་གིས་དྲིན་གྱིས་ཞེས་སོགས་བྱ་སྟེ། བླ་མ་གང་གི་བཀའ་དྲིན་ལ་བརྟེན་ནས་ཞི་རྒྱས་དབང་དྲག་དང། གྲུབ་པ་བརྒྱད་ལ་སོགས་པའི་ཐུན་མོང་གི་དངོས་གྲུབ་རྣམས་ཐོབ་པར་མ་ཟད། བདེ་བ་ཆེན་པོའི་གནས་སམ་དབྱིངས་མཐར་ཐུག་སྐུ་
གསུམ་གྱི་གོ་འཕང་ཡང་དུས་བསྐལ་པ་གྲངས་མེད་གསུམ་ལ་སོགས་པར་མི་བལྟོས་པར་སྐད་ཅིག་མ་ལྟ་བུའི་སྙིགས་དུས་ཀྱི་ཚེ་ཐུང་གཅིག་ལ་ཐོབ་པས་ན་ཁྱོད་ནི་ཡིད་བཞིན་གྱི་ནོར་བུ་རིན་པོ་ཆེ་ལྟ་བུ་སྟེ། ནོར་བུ་དེ་རྒྱལ་མཚན་གྱི་རྩེར་བཀོད་ནས་
མཆོད་ཅིང་གསོལ་བ་བཏབ་ན་དགོས་འདོད་ཆར་བཞིན་དུ་འབེབས་པ་དང་མཚུངས་པའི་ཕྱིར་རོ། །དེའི་ཕྱིར་བདེ་སྟོང་གཉིས་སུ་མེད་པའི་ཡེ་ཤེས་བཞིན་ལག་གི་རྣམ་པར་ཤར་བ་ངེས་དོན་གྱི་རྡོ་རྗེ་མཚོན་པའི་ཕྱིར་དྲང་དོན་རྟགས་ཀྱི་རྡོ་རྗེ་འཛིན་པའམ་འཆང་
བས་ན་རྡོ་རྗེ་ཅན་ཏེ་དེ་དང་དབྱེར་མེད་པའི་ཞབས་ཀྱི་པདྨོ་ལ་བདག་གིས་སྤྱི་བོས་རེག་པའི་ཕྱག་འཚལ་བ་སྟེ་སྒོ་གསུམ་གུས་པས་འདུད་དོ། །ཞེས་སོ། །དེ་ནས་མཆོད་པ་འབུལ་བ་ལ་རང་གི་ཐུགས་ཀ་ནས་འོད་ཟེར་སྤྲོས་པའི་སྣེ་ལ་མཆོད་པའི་ལྷ་མོ་ཕྱག་ན་
མཆོད་རྫས་ཐོགས་བཞིན་པ་དཔག་ཏུ་མེད་པ་སྤྲོས་ཏེ་མཆོད་པ་ལ། མཆོད་ལྷའི་སྐུ་མདོག་ནི་མཆོད་ཡོན་མ། ཞབས་བསིལ་མ། མེ་ཏོག་མ་གསུམ་དཀར་མོ། བདུག་སྤོས་མ་དུད་ཁ། མར་མེ་མ་དམར་སེར། དྲི་ཆབ་མ་ལྗང་གུ་ཞལ་ཟས་མ་སྣ་ཚོགས་

[013B]རོལ་མོ་མར་གསལ་ཁ་མེད་ཀྱང་སྣ་ཚོགས་མདོག་བྱས་ན་ཡོང་བར་མངོན་གསུངས། ཐམས་ཅད་ཀྱང་ཞལ་གཅིག་ཕྱག་བཞི་མ། ཕྱག་དང་པོ་གཉིས་ཀྱིས་རྡོར་དྲིལ་དང་འོག་མ་གཉིས་ཀྱིས་རིན་པོ་ཆེ་ལས་གྲུབ་པའི་སྣོད་དུ་རང་རང་གི་མཆོད་རྫས་འཛིན་པའོ། །
ཨརྒྷ ་ལ་སོགས་པ་ནི་མཆོད་ཡོན་ལ་སོགས་པ་དང། པྲ་ཏཱིཙྪ། སོ་སོར་བཞེས། སཱཧཱ་ནི་གཞི་ཚུགས། ཨོཾ་ཨཱ་ཧཱུཾ་ནི་རྡོ་རྗེ་གསུམ་གྱི་ས་བོན་ཏེ་རྡོ་རྗེ་གསུམ་གྱི་རང་བཞིན་གྱི་མཆོད་ཡོན་ལ་སོགས་པ་དབང་པོ་སོ་སོར་བཞེས་ལ་ཐུགས་བདེ་སྟོང་གཉིས་སུ་མེད་
པའི་ཡེ་ཤེས་ལ་གཞི་ཚུགས། ཞེས་པའོ། །དེ་ནས་རིག་མ་དྲུག་གི་མཆོད་བ་འབུལ་བ་ལ། ཨོཾ་ཨཱ་བཛྲ་ཨཱ་དརཤེ་ཧཱུཾ། ཞེས་གཟུགས་རྡོ་རྗེ་མ་དཀར་མོ་མེ་ལོང་དམར་པོ་ངོས་གཉིས་པ་སྟོང་གསུམ་ཐམས་ཅད་གསལ་བ་འཛིན་པ། ཨཱ་དརཤེའི་གནས་སུ། བི་ནི་
ཞེས་སྒྲ་རྡོ་རྗེ་མ་སྔོན་མོ་པི་ཝཾ་འཛིན་པ། གནྡྷེ་ཞེས་དྲི་རྡོ་རྗེ་མ་སེར་མོ་དུང་ཆོས་འཛིན་པ། ར་སེ། ཞེས་རོ་རྡོ་རྗེ་མ་དམར་མོ་རིན་པོ་ཆེའི་སྣོད་སྦྲང་ཆང་གིས་གང་བ་འཛིན་པ། སྤརཤེ། ཞེས་རེག་བྱ་རྡོ་རྗེ་མ་ལྗང་གུ་པཉྩ་ལི་ཀའམ། ཁ་དོག་སྣ་ཚོགས་པའི་གོས་འཛིན་པ་
དྷརྨེ་ཞེས་ཆོས་རྡོ་རྗེ་མ་དཀར་མོ་རྣམ་ཐར་སྒོ་གསུམ་དང་ཆོས་སྐུ་འགྱུར་བ་མེད་པ་མཚོན་པའི་ཆོས་འབྱུང་གྲུ་གསུམ་མཐིང་ནག་འཛིན་པ། ཐམས་ཅད་ཀྱང་ཞལ་གཅིག་ཕྱག་བཞི་མ་གཡས་དང་པོས་རང་རང་གི་མཆོད་རྫས་དང། གཉིས་པས་ཌཱ་མ་རུ། གཡོན་དང་
བོས་བདུད་རྩིས་གང་བའི་ཐོད་པ་དང། གཉིས་པས་ཁ་ཊྲཱ ་ག་འཛིན་པ་སྤྲོ་བའོ། །ལས་དང་པོ་བས་མཆོད་ལྷ་ཕྱག་བཞི་མ་སྤྲོ་བ་བློས་མ་འཆུན་ན་ཕྱག་གཉིས་མ་སྤྲོས་པས་ཆོག་པར་གསུངས་ཤིང། མཆོད་ལྷ་རྣམས་སླར་རང་གི་སྙིང་གར་བསྡུ་བ་གལ་ཆེ་བའོ། །དེ་རྣམས་

[014A]༄༅། །ནི་ཕྱིའི་མཆོད་པ་སྟེ། ནང་གི་མཆོད་པ་ནི། འོག་ནས་འབྱུང་བའི་ནང་མཆོད་དང། སྔར་གྱི་མཆོད་ལྷ་གཟུགས་མཛེས་ཤིང་ཡིད་དུ་འོང་བ་ནང་གི་གཟུགས་དང། ངག་ནས་གླུ་དབྱངས་སྙན་པོ་སྒྲོག་པ་ནང་གི་སྒྲ་དང། ལུས་དང་
ཁ་ནས་དྲི་ཞིམ་བོ་འཐུལ་བ་ནང་གི་དྲི་དང། ལྕེ་དང་མ་མ་ཆུའི་རོ་བདའ་བ་ནང་གི་རོ་དང། པདྨའི་རེག་བྱའི་བདེ་བ་ནང་གི་རེག་བྱ་དང། ལྷ་མོ་རྣམས་དང་སྙོམས་པར་འཇུག་པའི་བདེ་བ་ནི་གསང་བའི་མཆོད་པ། བདེ་བའི་ངོ་བོར་སོང་བའི་ཐུགས་དེས་ཆོས་འབྱུང་
མཐིང་ནག་གཟིགས་པ་ལ་བརྟེན་ནས་ཆོས་ཐམས་ཅད་རང་བཞིན་མེད་པར་རྟོགས་ཏེ་བདེ་སྟོང་དབྱེར་མེད་ཐུགས་རྒྱུད་ལ་འཁྲུངས་པར་མོས་པ་ནི་དེ་ཁོ་ན་ཉིད་ཀྱི་མཆོད་པ་སྟེ། འདིའི་སྐབས་སུ་རང་ཉིད་གཟུགས་མཛེས་པ་སྒྲ་སྙན་པ་ལ་སོགས་པའི་ཡིད་
དུ་འོང་བ་ལ་ཆགས་ཤིང། དེ་ལས་ལྡོག་པའི་ཡིད་དུ་མི་འོང་བ་ལ་སྡང་བའི་ཆགས་སྡང་ཞི་བའི་གསོལ་འདེབས་ཀྱང་བྱའོ། །དེ་ནས་སླར་ཡང་རང་གི་ཐུགས་ཀ་ནས་རོ་རྡོ་རྗེ་མ་སྤྲོས་ཏེ་ནང་མཆོད་འབུལ་བ་ལ། ཨོཾ་ནི་སྔགས་ཀྱི་མགོ་འདྲེན། གུ་རུ་བླ་མ་
བཛྲ་རྡོ་རྗེ། དྷརྨ་ཆོས། ས་པ་རི་ཝཱ་ར་འཁོར་དང་བཅས་པ། ཨོཾ་ཨཱ་ཧཱུཾ་ནི་རྡོ་རྗེ་གསུམ་གྱི་ས་བོན་ཏེ། བླ་མ་རྡོ་རྗེ་ཆོས་འཁོར་དང་བཅས་པས་རྡོ་རྗེ་གསུམ་གྱི་རང་བཞིན་གྱི་བདུད་རྩི་གསོལ་བར་བསམ་ལ་དངོས་སུ་གཡོན་པའི་མཐེབ་སྲིན་གྱིས་ནང་
མཆོད་ཕུལ་ནས་མཆོད་ལྷ་སྙིང་གར་བསྡུའོ། །དེ་ནས་དཀོན་མཆོག་གསུམ་ལ་ཞེས་པ་ནས་སོ་སོར་བཤགས་ཞེས་པ་བཤགས་པའི་ཡན་ལག་འགྲོ་བའི་དགེ་ལ་ཞེས་སོགས་ཡི་རང་གི་ཡན་ལག་སངས་རྒྱས་བྱང་ཆུབ་ཅེས་སོགས་དོན་དམ་

[014B]སངས་རྒྱས་ཆོས་དང་ནས་སྐྱབས་སུ་མཆི། ཞེས་པའི་བར་སྐྱབས་འགྲོའི་ཡན་ལག་རང་གཞན་དོན་ནི་ནས། བསྐྱེད་པར་བགྱི་ཞེས་པའི་བར་སྨོན་སེམས་གཟུང་བའི་ཡན་ལག་བྱང་ཆུབ་མཆོག་གི་ནས། སྤྱད་པར་བགྱི་ཞེས་པའི་བར་
འཇུག་སྡོམ་གཟུང་བའི་ཡན་ལག་འགྲོ་ལ་ཕན་ཕྱིར། ཞེས་སོགས་བསྔོ་བའི་ཡན་ལག་སྟེ་བདུན་རྣམ་དག་བྱས་ལ་བྱང་སྡོམ་སྔར་ཡོད་གོང་འཕེལ་དུ་འགྱུར་བས་སྒྲུབ་པའི་མཆོད་པ་དབུལ་ལོ། །དེ་ནས་ཕྱིའི་ཕྱག་མཆོད་ལས་ནང་གི་རང་ལུས་ཚོགས་སུ་འབུལ་བ་
བསོད་ནམས་ཆེས་ཆེ་བས། ཀུ་སཱ་ལིའི་ཚོགས་གསོག་བྱེད་པ་ལ། དེ་ཡང་བདག་གིས་སྔོན་ལུས་གྲངས་མེད་བ་ཞིག་བླངས་ཀྱང་དོན་མེད་དུ་སོང་འདུག་བས། ད་ལན་དལ་འབྱོར་གྱི་རྟེན་བཟང་པོ་ལན་གཅིག་རྙེད་པའི་སྐབས་འདིར་ལུས་འདི་བླ་མ་དཀོན་མཆོག་ལ་ཚོགས་སུ་
ཕུལ་ནས་མར་གྱུར་སེམས་ཅན་རྣམས་བསྒྲལ་བའི་ཕྱིར་དུ་སངས་རྒྱས་ཀྱི་གོ་འཕང་ཐོབ་པར་བྱས་ལ་དོན་དང་ལྡན་པར་བྱའོ་སྙམ་པའི་འཕེན་བ་ཞིག་བཏང་ལ། སྙིང་གའི་རང་སེམས་བཾ་ཡིག་ཏུ་གསལ་བ་དེ་རྣལ་འབྱོར་མ་མཐེབ་སོར་ཙམ་དུ་གྱུར་པ་རྩ་དབུ་མའི་ལམ་
བརྒྱུད་སྤྱི་བོ་ནས་ཐོན་པ་ཚོགས་ཞིང་རྣམས་ཀྱི་མདུན་དུ་གནས་ནས་ཕྱིར་བལྟས་བས། རང་ལུས་ཐ་མལ་བའི་ཕུང་པོར་གྱུར་བ་དེ་ཤིང་སྡོང་བཅད་བ་ལྟར་ལིང་གིས་འགྱེལ་ཏེ་ཤིན་ཏུ་ཆེ་བ་འཚོ་ཞིང་སྣུམ་པ་གཟི་བརྗིད་དང་ལྡན་པར་བསམ། སླར་ཡང་རང་སེམས་རྣལ་
འབྱོར་མར་གསལ་བ་ཕུང་པོ་རྙིང་བའི་སར་ཕྱིན་ནས་རྒོད་པོ་ཤ་ལ་ལྡིང་བ་ལྟར་གཡོན་སྐོར་ལན་གསུམ་བྱས་ཏེ་གཡས་བའི་གྲི་གུག་གིས་ཐོད་པ་ལིང་གིས་བཀོགས་ཏེ་རླུང་དཀྱིལ་དང་མེ་དཀྱིལ་གྱི་སྟེང་དུ་མི་མགོའི་སྒྱིད་བུ་རི་རབ་ཙམ་གསུམ་གྱི་སྟེང་དུ་

[015A]༄༅། །དཔྲལ་བ་ཚོགས་ཞིང་ལ་བསྟེན་ནས་བསྐྱོན་པ་རྒྱ་སྟོང་གསུམ་དང་མཉམ་པར་གྱུར་པའི་ནང་དུ་ཕུང་པོ་རྙིང་པའི་རྐང་ལག་གཡོན་ནས་བརྩམ་སྟེ་དུམ་བུ་གསུམ་གསུམ་དུ་བཏང་ནས་ཐོད་པར་བླུག་པས་ཤ་ནི་རི་རབ་ཙམ། ཁྲག་ནི་རྒྱ་མཚོ་
ཙམ། རུས་པ་ནི་གྲམ་ཟང་ དེའི་སྟེང་དུ་ཨོཾ་ཧཱུཾ་གསུམ་སྟེང་འོག་ཏུ་བརྩེགས་ཏེ་གནས་པར་བསམ་ལ་འོག་གི་རླུང་གཡོས། མེ་སྦར། ཐོད་པའི་ཤ་ཁྲག་ཁོལ་བའི་རླངས་པ་ཡི་གེ་གསུམ་ལ་ཕོག་པས་འབྲུ་གསུམ་ལས་རང་རང་མདོག་ཅ་
གྱི་འོད་ཟེར་དཀར་དམར་མཐིང་གསུམ་སྤྲོས་པས་ཕྱོགས་བཅུའི་རྒྱལ་བ་སྲས་བཅས་ཀྱི་སྐུ་གསུང་ཐུགས་ཀྱི་བྱིན་རླབས་ནུས་མཐུ་ཐམས་ཅད་བདུད་རྩི་འོད་ཟེར་དཀར་དམར་མཐིང་གསུམ་གྱི་རྣམ་པར་སྤྱན་དྲངས་པའི་ཡི་གེ་གསུམ་ལ་ཐིམ་པས་མགོ་མཇུག་ལྡོག་
ནས་ཧཱུཾ་ཐོད་པར་ལྷུང་བས་སྐྱོན་སྦྱངས། ཨཱ་ཐིམས་པས་བདུད་རྩིར་གྱུར། ཨོཾ་ཐིམ་བས་མི་ཟད་པར་སྤེལ་བར་བསམ་ལ་འབྲུ་གསུམ་ལན་གསུམ་བརྗོད་ནས་བྱིན་གྱིས་བརླབས་པས་བདུད་རྩི་ཁ་དོག་དཀར་པོ་རེག་བྱ་བསིལ་བ་རོ་མངར་བ་ནུས་པ་ཤི་ནས་ཞག་བདུན་སོང་
བའི་རོའི་ཁར་བླུག་ཀྱང་གསོ་ནུས་པའི་རོ་ནུས་ཕུན་སུམ་ཚོགས་པར་བསམ། དེ་ནས་བླ་མ་རྣམས་ཀྱི་མདུན་དུ་སྟོན་པ་ཐུབ་པའི་དབང་པོ་ལ་ཡི་དམ་སངས་རྒྱས་བྱང་སེམས་སོགས་དཀོན་མཆོག་སྲི་ཞུའི་མགྲོན། གཡས་སུ་རྗེ་བཙུན་འཇམ་དབྱངས་ལ་མཁའ་འགྲོ་ཆོས་སྐྱོང་
མགོན་པོ་ཡོན་ཏན་གྱི་མགྲོན། གཡོན་དུ་སྤྱན་རས་གཟིགས་ལ་རིགས་དྲུག་སྙིང་རྗེའི་མགྲོན། རྒྱབ་ཏུ་དཔལ་ཕྱག་ན་རྡོ་རྗེ་ལ་གདོན་བགེགས་ལན་ཆགས་ཀྱི་མགྲོན་གྱིས་བསྐོར་བ་རྣམས་སྐད་ཅིག་གིས་གསལ་བཏབ་ལ་རང་གི་ཐུགས་ཀ་ནས་མཁའ་འགྲོ་མ་ཕྱག་ན་ཐོད་པ་

[015B] བླ་མ་རིན་པོ་ཆེ་བདག་གི་ལུས་ཚོགས་སུ་བཞེས་སུ་གསོལ། བདག་གི་སྡིག་སྒྲིབ་ཉེས་ལྟུང་ཐམས་ཅད་དག་ནས་ཚོགས་གཉིས་བདེ་བླག་ཏུ་རྫོགས་པར་བྱིན་གྱིས་བརླབ་ཏུ་གསོལ་ཞེས་
གསོལ་བ་བཏབ་ནས་འབྲུ་གསུམ་བཟླ་བཞིན་དུ་གཙོ་བོ་ལ་ལན་གསུམ་དང། མགྲོན་ཚན་རེར་ལན་རེ་བཅས་ཁྱོན་ལན་བདུན་ཙམ་བཟླས་ལ་དཀོན་མཆོག་སྲི་ཞུའི་མགྲོན་ལ་རྒྱལ་པོ་ལ་དཔྱ་ མགོན་པོ་ཡོན་ཏན་གྱི་མགྲོན་ལ་གྲོགས་པོ་
ལ་སྟོན་མོ་འགྱེད་པའི་ཚུལ། རིགས་དྲུག་སྙིང་རྗེའི་མགྲོན་ལ་ངན་སློང་ལ་སྦྱིན་པ་གཏོང་བའི་ཚུལ། གདོན་བགེགས་ལན་ཆགས་ཀྱི་མགྲོན་ལ་བུན་བདག་ལ་བུ་ལོན་འཇལ་བའི་ཚུལ་གྱིས་ཕུལ་བས་མར་མགྲོན་རྣམས་ཀྱང་རྣལ་འབྱོར་མར་གསལ་བའི་
མགྲོན་རྣམས་ཀྱི་ལྗགས་རྡོ་རྗེ་རྩེ་གསུམ་པར་གྱུར་བའི་དབུས་རྭ་ནས་འོད་ཟེར་དཀར་པོ་སྦུ་གུ་ཅན་གྱིས་དྲངས་ཏེ་གསོལ་བས་ཐུགས་རྒྱུད་ལ་ཟག་མེད་ཀྱི་བདེ་བ་སྐྱེས། བདེ་བས་སྟོང་པ་ཉིད་ངེས་པའི་བདེ་སྟོང་དབྱེར་མེད་ཀྱི་ཡེ་ཤེས་འཁྲུངས། སེམས་ཅན་
ཐམས་ཅད་ཀྱང་སྡིག་སྒྲིབ་དག་ཅིང་ཚོགས་རྫོགས་ནས་སྐད་ཅིག་གིས་ལུས་ལོངས་སྐུ་རྣལ་འབྱོར་མ་དང། སེམས་རྟོག་མེད་ཆོས་སྐུར་གྱུར་ནས་རང་རང་གི་དག་ཞིང་དུ་གཤེགས། རྩ་བརྒྱུད་ཀྱི་བླ་མ་མ་གཏོགས་པའི་ཡར་མགྲོན་རྣམས་རང་ལ་ཐིམ་པས་བྱིན་
གྱིས་བརླབས་པར་བསམ་ལ་མཆོད་ཡུལ་མཆོད་མཁན་མཆོད་རྫས་ཏེ་མཆོད་པའི་འཁོར་གསུམ་ཐམས་ཅད་མིང་རྐྱང་ཙམ་མ་གཏོགས་རང་བཞིན་གྱིས་གྲུབ་བརྡུལ་ཙམ་ཡང་མེད་པའི་བདེ་སྟོང་དབྱེར་མེད་ཀྱི་ངོ་བོར་མོས་ལ་ཐོད་པ་སོགས་མི་དམིགས་པར་བསམ་མོ་
[016A]༄༅། །དེ་ནས་ལུགས་འདིའི་མཎྜལ་ཚོམ་བུ་བདུན་མ་ཅི་འགྲུབ་འབུལ་ཞིང། སོ་བདུན་མ་སོགས་རྒྱས་པ་འབུལ་བར་སྦྲོན་དེའི་འཁྲིད་ཡིག་ལོགས་སུ་ཡོད་པ་ལས་ཤེས་པར་བྱ་ལ། རྒྱུན་དུ་འཇུག་པ་བདེ་བར་བྱེད་ན། བདེ་སྟོང་ལྷན་ཅིག་སྐྱེས་
པའི་ཡེ་ཤེས་ཀྱི་གཟུང་རྣམ་ཞེས་པ་ངོ་བོའི་ཁྱད་པར། ཕུང་ཁམས་སྐྱེ་མཆེད་ལས་བྱུང་བའི་ཞེས་པ་རྒྱུའི་ཁྱད་པར། རི་གླིང་རིན་ཆེན་གཏེར་བུམ་ཉི་ཟླར་བཅས་ཞེས་པ་རྣམ་པའི་ཁྱད་པར། སྐྱབས་མགོན་ཐུགས་རྗེའི་གཏེར་ལ་དབུལ་བར་བགྱི་ཞེས་པ་འབུལ་
ཡུལ་གྱི་ཁྱད་པར་དང། གོང་གི་བདེ་ཞེས་པས་གསང་བ། སྟོང་ཞེས་པས་དེ་ཁོ་ན་ཉིད། ཕུང་ཁམས་སྐྱེ་མཆེད་ཀྱིས་ནང། རི་གླིང་སོགས་ཀྱིས་ཕྱི་སྟེ་ཕྱི་ནང་གསང་བ་དེ་ཁོ་ན་ཉིད་ཀྱི་མཎྜལ་དང། ཚོམ་བུ་ཉེར་གསུམ་མ་ཚང་བ་འདི་ཉིད་ཕུལ་ཀྱང་ཆོག་གོ་
དེ་ལྟར་རྒྱས་བསྡུས་གང་རིགས་བུལ་ རྒྱལ་བ་རྒྱ་མཚོའི་རིགས་བདག་རྡོ་རྗེ་ཆོས། ཞེས་སོགས་ཀྱིས་བླ་བརྒྱུད་གསོལ་འདེབས་བྱ་སྟེ། མདུན་གྱི་དབུས་ན་བཞུགས་པའི་རྡོ་རྗེ་འཆང་སངས་རྒྱས་རྡོ་རྗེ་ཆོས་ཀྱི་རྣམ་བ་ཅན། དེ་ནས་གཡོན་རིམ་བཞིན་རྡོ་རྗེ་རྣལ་
འབྱོར་མ། དཔལ་ནཱ་རོ་ཏ་པ། ཕམ་ཐིང་པ་གཅེན་འཇིགས་མེད་གྲགས་པ། གཅུང་ངག་དབང་གྲགས་པ། ཀློག་སྐྱ་ལོ་ཙཱ་བ་ཤེས་རབ་བརྩེགས། མལ་ལོ་ཙཱ་བ་བློ་གྲོས་གྲགས། ས་ཆེན་ཀུན་དགའ་སྙིང་པོ། དེའི་སྲས་བསོད་ནམས་རྩེ་མོ། རྗེ་བཙུན་གྲགས་བ་རྒྱལ་
མཚན། ས་པཎ་ཀུན་དགའ་རྒྱལ་མཚན། འགྲོ་མགོན་ཆོས་རྒྱལ་འཕགས་པ་བློ་གྲོས་རྒྱལ་མཚན། ཞང་སྟོན་དཀོན་མཆོག་དཔལ། ན་བཟའ་བྲག་ཕུག་པ་བསོད་ནམས་དཔལ། དཔལ་ལྡན་བླ་མ་དམ་པ་བསོད་ནམས་རྒྱལ་མཚན། ཡར་ལུང་པ་སེངྒེ་

[016B] མཁན་ཆེན་བསོད་ནམས་རྒྱལ་མཆོག། འཇམ་དབྱངས་ནམ་མཁའ་རྒྱལ་མཚན། བདག་ཆེན་བློ་གྲོས་རྒྱལ་མཚན། རྡོ་རིང་བ་ཀུན་བཟང་ཆོས་ཀྱི་ཉི་མ། ཚར་ཆེན་རྡོ་རྗེ་འཆང་བློ་གསལ་རྒྱ་མཚོ། འཇམ་དབྱངས་མཁྱེན་བརྩེའི་དབང་
ཕྱུག། མཁན་ཆེན་བསླབ་གསུམ་རྒྱལ་མཚན། རྡོ་རྗེ་འཆང་དབང་ཕྱུག་རབ་བརྟན། བཀའ་འགྱུར་བ་མགོན་པོ་བསོད་ནམས་མཆོག་ལྡན། ཞ་ལུ་བ་རིན་ཆེན་བསོད་ནམས་མཆོག་གྲུབ། མཁྱེན་རབ་བྱམས་པ་ངག་དབང་ལྷུན་གྲུབ། རྨོང་དགོན་པ་ངག་དབང་ཀུན་
དགའ་ལྷུན་གྲུབ་རྒྱལ་མཚན། གནས་གསར་པ་ཀུན་དགའ་ལེགས་པའི་འབྱུང་གནས། ཁ་རག་པ་བློ་གསལ་ཕུན་ཚོགས། ལྕེ་བཙུན་བསྟན་འཛིན་འཕྲིན་ལས། བཀའ་འགྱུར་བ་ཆེན་པོ་དགའ་ལྡན་བསྟན་འཛིན། རྗེ་བཙུན་དམ་པ་དགའ་ལྡན་དར་རྒྱས་དཔལ་
བཟང་པོ་སྟེ་བླ་མ་རང་རང་གི་གསོལ་འདེབས་དང། རྩ་བའི་བླ་མའི་གསོལ་འདེབས་ཀྱི་ཚེ་དབུས་ཀྱི་གཙོ་བོ་ལ་དམིགས་ནས་བྱ་ཞིང་བདེ་ཆེན་ལྷན་ཅིག་སྐྱེས་བའི་ཡེ་ཤེས་མྱུར་དུ་རྒྱུད་ལ་སྐྱེ་བར་གསོལ་བ་གདབ་བོ། །དེ་ནས་ཏིང་ངེ་འཛིན་གྱི་དབང་བཞི་ལེན་པ་ལ་
སྐྱབས་གནས་ཀུན་འདུས་བླ་མ་ལ། ཞེས་སོགས་ཀྱིས་གསོལ་འདེབས་ལན་གསུམ་བྱ་སྟེ། འདི་ལ་དངོས་སུ་ལན་གསུམ་ག་རང་གིས་བརྗོད་དགོས་ཀྱང། བསྒོམ་དོན་ལ་ལན་དང་པོ་རང་གིས་རྩ་བའི་བླ་མ་ལ་ཞུས། ལན་གཉིས་པ་རྩ་བའི་བླ་མས་བརྒྱུད་པའི་བླ་མ་རྣམས་
ལ་དབང་བཞི་བསྐུར་ཆོག་མིན་གནང་བ་ཞུ་བའི་ཚུལ་གྱིས་གཡོན་སྐོར་དུ་གཟིགས་བཞིན་དུ་གསུང་བ་དང། གསུམ་པ་བརྒྱུད་པའི་བླ་མ་ཐམས་ཅད་ཀྱིས་བསྐུར་ཆོག་བར་གནང་བ་སྟེར་བའི་ཚུལ་གྱིས་གཙོ་བོ་ལ་སྤྱན་ཆེར་གྱིས་གཟིགས་བཞིན་དུ་གསུང་བས་བསྐུར་བར་

[017A]༄༅། །ཞལ་གྱིས་བཞེས་ཏེ་རྩ་བའི་བླ་མའི་སྤྱི་བོའི་ཨོཾ་ཡིག་ལས་བདུད་རྩི་དཀར་པོའི་རྒྱུན་བབས། རང་གི་སྤྱི་བོར་ཐིམས་བྱས་པའི་དབང་ཐོབ་པས་ལུས་ཀྱི་སྒྲིབ་པ་དག་ལམ་བསྐྱེད་རིམ་བསྒོམ་པ་ལ་དབང། འབྲས་བུ་སྤྲུལ་སྐུ་འགྲུབ་པའི་ནུས་པ་བཞག། མགྲིན་པའི་ཨཱ་ཡིག་ལས་བདུད་རྩི་
དམར་པོ་བྱུང་བ་རང་གི་མགྲིན་པར་ཐིམ། གསང་བའི་དབང་ཐོབ། ངག་གི་སྒྲིབ་པ་དག། ལམ་རྫོགས་རིམ་བསྒོམ་པ་ལ་དབང། འབྲས་བུ་ལོངས་སྐུ་འགྲུབ་པའི་ནུས་པ་བཞག། ཐུགས་ཀའི་ཧཱུཾ་ཡིག་ལས་བདུད་རྩི་སྔོན་པོ་བྱུང་བ་རང་གི་སྙིང་གར་ཐིམ། ཤེས་རབ་ཡེ་ཤེས་ཀྱི་དབང་ཐོབ་
ཡིད་ཀྱི་སྒྲིབ་པ་དག། ཕོ་ཉ་བསྟེན་པ་ལ་དབང། ཆོས་སྐུ་འགྲུབ་པའི་ནུས་པ་བཞག། གནས་གསུམ་ག་ལས་བདུད་རྩི་དཀར་དམར་མཐིང་གསུམ་ཅིག་ཅར་བྱུང་བ་རང་གི་གནས་གསུམ་དུ་ཅིག་ཅར་ཐིམས་པས་ཚིག་དབང་རིན་པོ་ཆེ་ཐོབ། སྒོ་གསུམ་གྱི་སྒྲིབ་པ་དག། ལམ་བསམ་མི་ཁྱབ་
བསྒོམ་པ་ལ་དབང། ངོ་བོ་ཉིད་སྐུ་འགྲུབ་པའི་ནུས་པ་བཞག་པར་བསམ་སྟེ། དེ་ཡན་ཆད་གཉིས་བྲལ་འཆད་དུས་ཞལ་ཤེས་གསུམ། ཞེས་པའི་དང་པོ་བླ་མ་བསྐྱེད་པའི་ཞལ་ཤེས་སོ། །ཞལ་ཤེས་གཉིས་པ་བླ་མ་བསྟིམ་པའི་ཞལ་ཤེས་ནི། དེ་ནས་དུས་གསུམ་སངས་རྒྱས་ཐམས་ཅད་
ཀྱི་ངོ་བོ་བླ་མ་རིན་པོ་ཆེ་ལ་གསོལ་བ་འདེབས་སོ། །ཞེས་སོགས་བརྗོད་པར་བྱ་སྟེ། བདག་གི་རྒྱུད་སྐད་ཅིག་སྔ་མ་མ་དག་པའི་ཤེས་པ་འདི་སྐད་ཅིག་ཕྱི་མ་དག་པའི་ཡེ་ཤེས་སུ་བསྒྱུར་བར་བྱིན་གྱིས་བརླབ་ཏུ་གསོལ་ཞེས་ཞེ་ཐག་པ་ནས་གསོལ་བ་ལན་གསུམ་བཏབ་བས་
 དེ་ནཱ་རོ་པ་ལ་ཐིམ་པ་སོགས་བླ་མ་སྔ་མ་སྔ་མས་ཕྱི་མ་ཕྱི་མ་བྱིན་གྱིས་རློབ་པའི་ཚུལ་གྱིས་ཐིམས་ནས་མཐར་དགའ་ལྡན་དར་རྒྱས་རྩ་བའི་བླ་མ་ལ་ཐིམ། རྩ་བའི་བླ་མ་ཡང་རང་ལ་ཐུགས་རྗེས་སུ་ཆགས་པས་སེང་ཁྲི་

[017B] སྤྱི་བོ་ནས་མར་ཐུགས་ཀའི་བར་འོད་དུ་ཞུ་ནས་འོད་དམར་པོ་གཟི་བྱིན་གྱིས་ནམ་མཁའ་གང་བ་ལྟ་བུར་གྱུར་བའི་མཐར་རང་གི་སྤྱི་བོ་ནས་ཞུགས་ཏེ་འོད་དེ་ཉིད་བཾ་ཡིག་ཏུ་གྱུར་པ་སྙིང་གའི་རང་སེམས་བཾ་ཡིག་གིས་རྣམ་པ་ཅན་དང་དབྱེར་མེད་རོ་གཅིག་ཏུ་གྱུར་པར་བསམ་ལས་
སྟོང་དབྱེར་མེད་ཀྱི་ངང་དུ་ཅི་ནུས་འཇོག་པར་བྱ་སྟེ་བདེ་བ་ཆེན་པོ་ནི་བླ་མ་ལོངས་སྤྱོད་རྫོགས་པའི་སྐུ། སྟོང་པ་ཉིད་ནི་བླ་མ་ཆོས་ཀྱི་སྐུ། སྣང་བ་སྣ་ཚོགས་འཆར་བ་ནི་བླ་མ་སྤྲུལ་བའི་སྐུ། དེ་ལྟ་བུའི་བདེ་སྟོང་དེ་ལ་སྒྲིབ་གཉིས་ཀྱི་བསླད་པ་མ་ཞུགས་པ་ནི་བླ་མ་ངོ་བོ་ཉིད་ཀྱི་སྐུ་སྟེ་བླ་མ་སྐུ་
བཞིའི་བདག་ཉིད་རང་སེམས་ལ་ཚང་བ་ཡིན་པས་དེ་ནི་ངེས་དོན་གྱི་བླ་མའི་རྣལ་འབྱོར་རོ། །ཞེས་གསུངས།    ༈   དྲུག་པ་བདག་ལྷར་བསྐྱེད་པའི་རྣལ་འབྱོར་ནི། བཾ་ཡིག་དེ་ཉིད་ཇེ་ཆེར་སོང་སྟེ་ཞེས་པ་ནས། ཡེ་ཤེས་ཀྱི་མེ་འབར་བའི་དབུས་ན་བཞུགས་པའོ། །ཞེས་པའི་བར་ཏེ། འདི་ལ་
གཉིས། བདག་གི་གཞི་སྦྱང་བ་དང། བདག་གི་གཞི་བསྒྱུར་བའོ། །དང་པོ་ལ་སྦྱང་གཞི་ངོས་བཟུང་བ་ནི། སྤྱིར་སྒྲུབ་ཐབས་ཀྱི་འགོ་ནས་སྦྱང་གཞི་སྦྱོང་བྱེད་ལ་ཆོས་མཐུན་སྦྱར་དུ་ཡོད་པས། ས་ལུགས་ལ་འགོའི་ཉལ་ལྡང་གི་རྣལ་འབྱོར་ནས་ར་སྤྲོད་པའི་ཕྱག་བཞེས་ཡོད་ཀྱང། རྗེ་རིན་པོ་
ཆེས་དེ་རྣམས་ཧ་ཅང་གལ་མི་ཆེ་བ་ལ་དགོངས་ནས་ར་སྤྲོད་ཚུལ་མ་གསུངས་ཤིང། སྐྱེ་འཆི་བར་དོ་གསུམ་ནི་ཤིན་ཏུ་གལ་ཆེ་བའི་ཕྱིར་གསལ་བར་གསུངས་སོ། །དེ་ལ་གང་སྦྱང་བའི་གཞི་ལ་འགའ་ཞིག་སྐྱེ་གནས་བཞི་ག་དང། འགྲོ་བ་གཞན་གྱི་སྐྱེ་འཆི་བར་དོ་གསུམ་སྦྱང་གཞིང་
བྱེད་བ་ཡོད་ཀྱང། རང་ལུགས་སྔགས་བླ་མེད་ཀྱི་གདུལ་བྱའི་གཙོ་བོ་ཚེ་གཅིག་ལ་སངས་རྒྱས་སྒྲུབ་པའི་རྟེན་འཛམ་བུ་གླིང་པའི་མི་མངལ་སྐྱེས་ཁམས་དྲུག་ལྡན་དབང་པོ་གཉིས་སྦྱོར་གྱི་བདེ་བ་ལམ་དུ་བྱེད་ནུས་པའི་དབང་རྣོན་ཞིག་དགོས་པ་ལས་དུད་འགྲོ་ལ་སོགས་པར་དབང་པོ་གཉིས་སྦྱོང་

[018A]༄༅། །གྱི་བདེ་བ་ཡོད་ཀྱང་དབང་པོ་རྟུལ་ཞིང་སྡུག་བསྔལ་གྱིས་མནར་བས་བདེ་བ་ལམ་དུ་བྱེད་མི་ནུས། ལྷའི་འགྲོ་བ་དབང་པོ་གསལ་ཡང་རླུང་ཉི་ཚེ་འདུས་བའི་བདེ་བ་ཙམ་ལས་ཁམས་དཀར་དམར་འདུ་འཕྲོད་ཀྱི་བདེ་བ་མེད། ལུས་འཕགས་གླིང་ལ་སོགས་པའི་མི་རྣམས་
ལོངས་སྤྱོད་ཀྱི་ས་པ་ཞེས་ ཚེ་རིང་ཐུང། ལུས་བཟང་ངན། བདེ་སྡུག་སོགས་ཕལ་ཆེར་འདྲ་མཉམ་ཡོད་པས་རང་རྒྱུ་མཚན་དུ་བྱས་པའི་ངེས་འབྱུང་དང་གཞན་རྒྱུ་མཚན་དུ་བྱས་པའི་སྙིང་རྗེ་སྐྱེ་དཀའ་ཞིང་དབང་པོ་རྟུལ། འཛམ་བུ་གླིང་པ་ནི་ལས་ཀྱི་
ས་བ་ཞེས་ལས་གསོག་སྟོབས་ཆེ་བས་ཚེ་སྟོད་ཀྱི་ལས་ཚེ་སྨད་ལ་སྨིན་སྨིན་ཅིང། ཚེ་རིང་ཐུང། ལུས་བཟང་ངན། བདེ་སྡུག་སོགས་ཀྱི་ཁྱད་པར་ཤིན་ཏུ་ཆེ་བས་ངེས་འབྱུང་དང་བྱང་སེམས་སྐྱེ་སླ། ས་ཆུ་མེ་རླུང་རྩ་དང་ཐིག་ལེ་སྟེ་ཁམས་དྲུག་དང་ལྡན་ཞིང། དབང་པོ་རྣོ་བས་ཁམས་དཀར་
དམར་འདུ་འཕྲོད་ཀྱི་བདེ་བ་ལམ་དུ་བྱེད་ནུས་པས་ཚེ་གཅིག་ལ་སངས་རྒྱས་ཀྱི་གོ་འཕང་སྒྲུབ་ནུས་སོ། །ཚེ་གཅིག་ལ་སངས་རྒྱ་ཞེས་པའི་དོན་ཡང་ལམ་མ་ཞུགས་ཀྱི་གང་ཟག་གིས་རྟེན་དེ་ལ་ཚོགས་ལམ་ནས་ཟུང་འཇུག་བར་གྱི་ལམ་རྣམས་ཉམས་སུ་བླངས་པས་
སངས་རྒྱས་ཐོབ་པའི་དོན་ནོ། །དེས་ན་འཛམ་བུ་གླིང་པའི་མི་མངལ་སྐྱེས་ཁམས་དྲུག་ལྡན་པ་སྒྲུབ་པ་པོ་རང་ཉིད་ཀྱི་སྐྱེ་འཆི་བར་དོ་གསུམ་སྦྱོང་བ་ཡིན་གྱི་སྐྱེ་གནས་གཞན་དང་གླིང་གཞན་དང་འགྲོ་བ་གཞན་གྱི་སྐྱེ་འཆི་བར་དོ་སྦྱང་གཞིར་བྱེད་པ་མིན་པའི་ཚུལ་རྗེ་རིན་པོ་ཆེས་རྣམ་
གཞག་རིམ་པའི་ཊཱིཀྐར་གསུངས་པ་ལྟར་རོ། །དེ་ཡང་སྔོན་དུ་བླ་མ་ལྷ་ཚོགས་ལ་ཕྱག་མཆོད་ལ་སོགས་པའི་བསོད་ནམས་ཀྱི་ཚོགས་གསོག་པ་ནི། དཔེར་ན་རང་ཉིད་ལྟ་བུ་ཕྱི་མ་རྒྱལ་པོའི་གོ་འཕང་ཐོབ་པར་འདོད་ནས་རྒྱལ་པོར་སྐྱེ་བའི་ལས་གསོག་པ་དང་ཆོས་མཐུན་

[018B] བཾ་ཡིག་ནམ་མཁར་འཇོག་པ་ནི་རྒྱལ་བོར་སྐྱེ་འགྱུར་གྱི་བར་དོ་གྲུབ་པ་དང་ཆོས་མཐུན། བཾ་ཡིག་ཟླ་བའི་དབུས་སུ་ཞུགས་པ་ནི་བར་དོ་བ་དེ་ཕ་མའི་ཁུ་ཁྲག་གི་དབུས་སུ་
ཉིད་མཚམས་སྦྱོར་བ་དང་ཆོས་མཐུན་ནོ། །བཾ་ཡིག་གིས་བར་དོ་མཚོན་པ་ནི་རྗེ་ལྕང་སྐྱ་རིན་པོ་ཆེས། དེ་ཡང་ཡིག་ཆ་སྔ་མ་རྣམས་སུ་མི་གསལ་ནའང། ས་སྐྱ་པ་རང་གི་མཁན་ཆེན་ངག་དབང་པ་དང་མཁྱེན་རབ་ཆོས་རྗེའི་འཁྲིད་ཡིག་སོགས་ལས་བར་སྲིད་ཀྱི་རྣམ་ཤེས་བཾ་
ཡིག་དང་སྦྱོར་བ་སྐུ་གསུམ་ལམ་ཁྱེར་གྱི་དམིགས་པ་གསལ་བར་བཤད་པ་རྒྱུད་ཀྱི་དགོངས་པ་ཡིན་པས་ཤིན་ཏུ་ལེགས་པར་གྲུབ་མཆོག་འཇམ་དཔལ་བདེ་བའི་རྡོ་རྗེའི་གསུང་རྒྱུན་ལས་བྱུང་བར་སྣང་སྟེ་དེ་ལྟར་ན་ཆོས་འབྱུང་སོགས་བསྒོམ་པའི་སྔོན་དུ་བཾ་ཡིག་ནམ་མཁར་བཞག་
ནས་འོག་ཏུ་ཟླ་བ་སྔགས་ཕྲེང་དང་བཅས་པ་གསལ་བཏབ་པའི་རྗེས་སུ་བཾ་ཡིག་མར་བབས་ནས་ཟླ་བའི་དབུས་སུ་ཞུགས་པ་ལས་ལྷར་བསྐྱེད་ན་བར་སྲིད་ཀྱི་རྣམ་ཤེས་ཕ་མའི་ཁུ་ཁྲག་གི་དབུས་སུ་ཞུགས་ནས་སྐྱེ་བ་ལེན་པ་དང་མཐུན་ཚབ་ཆེ་བས་དེ་ལྟར་བྱའོ། །ཞེས་བདག་གི་བླ་
མ་སྟག་ཕུ་བ་ཆེན་པོས་གསུང་ངོ། །ཞེས་གསུངས་པ་ལྟར་ཤིན་ཏུ་འཐད་དེ་མཁན་ཆེན་ངག་དབང་བའི་གསུང་ལས་བ་གྱིས་བར་སྲིད་མཚོན་པ་ཙམ་ལས་ནམ་མཁར་འཇོག་པ་མ་གསལ་ཡང། འཇུག་པ་སྒྲ་ལ་སོགས་པ་ནས་ཞེས་པའི་ཐད་ཀྱི་རྗེ་རིན་པོ་ཆེའི་སྦས་དོན་ཀུན་གསལ་
ལས་སྒྲའི་སྐད་དོད་ནཱ་ད་ཡིན་ཅིང་སོགས་ཁོངས་ནས་བར་སྲིད་མཚོན་བྱེད་ཀྱི་ཡི་གེ་ཐམས་ཅད་ལ་གོ་དགོས་གསུངས་པས་སྐབས་འདིར་བཾ་ཡིག་གིས་བར་སྲིད་མཚོན་ཞིང། འཆི་སྲིད་འགག་པ་དང་བར་སྲིད་གྲུབ་པ་གཉིས་སྲང་མདའི་མཐོ་དམའ་བཞིན་དུ་ཡོད་པར་

[019A]༄༅། །གསུངས་བས་ཆོས་སྐུ་ལས་ལངས་མ་ཐག་ཁོ་ནར་བར་སྲིད་མཚོན་བྱེད་ཀྱི་བཾ་ཡིག་ནམ་མཁར་བཞག་ནས་ཟླ་བ་སྔགས་འཕྲེང་སོགས་བསྒོམ་པའི་རྗེས་སུ་བཾ་ཡིག་དབུས་སུ་ཞུགས་པ་ནི་དཔལ་ནཱ་རོ་པ་ཆེན་པོའི་གཞུང་ཆུང་ལས་ཟླ་བའི་
སྟེང་དུ་སྔགས་འཕྲེང་བཀོད་པའི་རྗེས་སུ། དབུས་སུ་ནི་བཾ་ཡིག་གོ་ཞེས་གསུངས་ཀྱི་ཟླ་བའི་སྟེང་དུ་བཾ་གྱི་མཐར་སྔགས་འཕྲེང་དགོད་ཅེས་མ་གསུངས་པ་འདིས་ཀྱང་བསྟན་ཏོ། །བདེ་མཆོག་ལས་ནཱ་ད་ལ་དམར་མདངས་ཡོད་པ་དང། ཀྱཻ་རྡོར་ལས། བར་སྲིད་མཚོན་
པའི་ཡི་གེ་ཧོ་དམར་པོ་གཉིས་ཀྱི་བར་དུ་ཆུད་པ་བར་དོའི་ཤེས་པ་རང་གི་ཆགས་པས་བཅིངས་པ་མཚོན་བྱེད་དུ་བཤད་པ་ལྟར་བཾ་ཡིག་ཁ་དོག་དམར་པོས་བར་དོ་རང་གི་ཆགས་པས་བཅིངས་པ་མཚོན་ལ། དེ་ལྟར་ན་ནཱ་ད་གསུམ་ཀྱོག་དང། ཨོཾ་ཨཱ་ཧཱུཾ་གསུམ་གྱིས་
བར་དོའི་ལུས་ངག་ཡིད་གསུམ་མཚོན་པ་ལྟར། འདིའི་བཾ་ཡིག་ལ་བར་དོའི་ལུས་ངག་ཡིད་གསུམ་མཚོན་པའི་སྒྲུབ་བྱེད་ཨེ་ཡོད་སྙམ་ན། དེ་ཡང་ཡོད་དེ་འདི་ལ་ཨེ་ཝཾ་སྒྲ་སྒྲུབ་ལྟར་བཤད་ན་ངེས་པ་སྟེར་བས་འདི་ལྟར་དུས་འཁོར་རྩ་བརྒྱུད་ལས། ཐིག་ལེ་ཟླ་བ་
ཁུ་བ་སྐུ། །རྣམ་པར་གཅད་བྱ་རྡུལ་ཉི་གསུང། །ཐུགས་ནི་རྣམ་ཤེས་སྒྲ་གཅན་མ། །ཞེས་གསུངས་པས། ཐོག་མར་ཐིག་ལེ་བྲི། དེའི་གྲལ་གོང་དུ་རྣམ་བཅད་བྲི། དེ་གཉིས་ཀྱི་བར་དུ་ཨ་ཡིག་བྲི། དེ་གསུམ་གའི་གྲལ་གོང་དུ་ཨེ་སྒྲུབ་བྱེད་ཀྱི་ཨ་ཡིག་བྲིས་པས་ཨཿ་
ཨཾ་དེ་ནས་ཀ་ལཱ་པ་ལས་ཨ་ཡིག་དག་གི་བར་དུ་ཨུའོ། །ཞེས་པས་མ་གཉིས་ཀྱི་བར་དུ་ཆུད་པའི་རྣམ་བཅད་དེ་ཨུ་ཡིག་ཏུ་བསྒྱུར་བས་ཨ་ཨུས་ ཨུ་ཝའོ། །ཞེས་པས་ཨུ་ཡིག་དེ་ཝ་སྲོག་མེད་དུ་སོང་བས་ཨ་ཝ་ཨཾ་གསལ་བྱེད་དབྱངས་མེད་པ་ཕ་རོལ་གྱི་

[019B] ཝཾ་གྲུག་གོང་གི་ཨ་སྒྲུབ་གཞིའི་ཨ་དེ་ལ། རྩ་རྒྱུད་ལས་
མཁའ་ཁམས་ཨེ་ལ་རྣམ་པར་གནས། །ཞེས་པས། ནམ་མཁའ་ལ་ཉི་ཟླ་གནས་ཞེས་པ་ལྟ་བུའི་དོན་དུ་རྣམ་དབྱེ་བདུན་པ་གནས་གཞིའི་སྒྲ་འཇུག་པས་བདུན་པའི་གཅིག་ཚིག་དེ་ ང་ཁྱད་དོན་ཡིན་པས་ཕྱིས་ཏེ་ངའི་སྲོག་གི་ཨི་བཞག་པས་ཨ་ཨི་
ཨི་ཡིག་ལ་ཨེ་སྟེ་ཞེས་པས། ཕ་རོལ་གྱི་ཨི་མཐོང་བས་ཨ་དེ་ཨེར་གྱུར། ཕ་རོ་ལའང་དབྱིའོ་ཞེས་པས་ཕ་རོལ་གྱི་ཨི་ཡིག་བསུབས་བས་ཨེ་གྲུབ་བོ། །དེས་ན་གོང་གི་ཐིག་ལེ་ཟླ་བ་ཁུ་བ་སྐུ་ཞེས་པས། ཝའི་སྟེང་གི་ཐིག་ལེ་དེས་ཕྱི་ལ་ཟླ་བ། ནང་ལ་ཁུ་བ། གཞན་
ལ་སྐུ་མཚོན་ཞིང། སྐུ་དང་ལུས་དོན་གཅིག་པས་ཐིག་ལེས་བར་དོའི་ལུས་མཚོན། རྣམ་བར་བཅད་བྱ་རྡུལ་ཉི་གསུང་ཞེས་པས་རྣམ་བཅད་ལུས་འགྱུར་བའི་ཝ་སྲོག་མེད་དེས་ཕྱི་ལ་ཉི་མ། ནང་ལ་རྡུལ་ཏེ་ཁྲག། གཞན་ལ་གསུང་མཚོན་ཞིང་གསུང་དང་ངག་གཅིག་
པས་ཝས་བར་དོའི་ངག་མཚོན། ཐུགས་ནི་རྣམ་ཤེས་སྒྲ་གཅན་ཨ་ཞེས་པ། ཝའི་སྲོག་གི་ཨ་ཐུང་དེས་ཕྱི་ལ་སྒྲ་གཅན། ནང་ལ་རྣམ་ཤེས། གཞན་ལ་ཐུགས་མཚོན་ཞིང་ཐུགས་དང་སེམས་གཅིག་པས་ཝའི་སྲོག་གི་ཨས་བར་དོའི་སེམས་མཚོན་ལ་ཝཾ་དང་བཾ་གཉིས་
རྒྱ་ཡིག་ལ་གཟུགས་གཅིག་ཏུ་ཡོད་པས་ན་བཾ་ཡིག་གིས་བར་དོའི་ལུས་ངག་ཡིད་གསུམ་མཚོན་ནོ། །འོད་ཟེར་སྤྲོ་བསྡུ་བྱེད་པ་ནི་མངལ་ནང་དུ་མེར་མེར་པོ། ནུར་ནུར་པོ། རྟར་རྟར་པོ། གོར་གོར་པོ། འཕྲེང་འགྱུར་ལ་སོགས་པ་ལུས་ཀྱི་ཆ་རིམ་གྱིས་རྫོགས་པ་དང་ཆ་མཐུན་པ་སྟེ་

[020A]༄༅། །ཨེ་ཝཾ་གཟུགས་སྒྲུབ་ཀྱི་སྐབས་སུ་ཨ་ཐུང་ཡ་ར་ལ་ཝ་རྣམས་འདུས་པ་ལས་ཝཾ་ཡིག་གྲུབ་ཅིང། ཡར་ལ་ཝ་བཞི་འབྱུང་བ་བཞིའི་ས་བོན་ཡིན་པས་མངལ་ནང་དུ་སས་འཛིན། ཆུས་སྡུད། མེས་མ་རུལ་པར་སྨིན་པར་བྱེད། རླུང་གིས་
རྒྱས་པར་བྱེད་པ་དང་ཆོས་མཐུན་ནོ། །དེ་ལྟར་སྦྱང་གཞི་སྦྱོང་བྱེད་ར་འཕྲོད་པར་བྱས་ཏེ་ཉམས་སུ་ལེན་པ་ལ། སྙིང་གར་རང་སེམས་དང་བླ་མའི་ཐུགས་དབྱེར་མེད་པ་བཾ་ཡིག་གི་རྣམ་པར་གནས་བའི་བདེ་སྟོང་དེའི་ངང་ལས། བཾ་ཡིག་དེ་ཉིད་ཇེ་ཆེར་སོང་སྟེ་སྔགས་ཕྲེང་ཆོས་
འབྱུང་ལ་སོགས་པ་ནས་ནམ་མཁའི་མཐའ་དང་མཉམ་པའི་བར་གྱི་སྣོད་བཅུད་ཐམས་ཅད་ལ་ཁྱབ་པས་དེ་རྣམས་ཀྱི་ཉེས་སྐྱོན་ཐམས་ཅད་སྦྱངས་ཏེ་བདེ་སྟོང་གི་རང་བཞིན་ཅན་གྱི་བཾ་ཡིག་དེ་གའི་རྣམ་པར་གྱུར་པར་བློ་ཐག་བཅད། སླར་ཡང་བཾ་ཡིག་དེ་ཉིད་མཐའ་ནས་
རིམ་གྱིས་འོད་དུ་ཞུ་ནས་སྔར་གྱི་གོ་སར་ཤིན་ཏུ་ཕྲ་བའི་བཾ་ཡིག་ཏུ་གྱུར། དེ་ཉིད་འོག་ནས་རིམ་བཞིན་འོད་དུ་ཞུ་བའི་མཐར་ནཱད་ཡང་སྟོང་བར་གྱུར་པར་བསམ་ཞིང། དེ་ཐམས་ཅད་ཀྱང་བདེ་སྟོང་གི་རྩིས་ཟིན་པ་གལ་ཆེ་བས་དེའི་ང་རྒྱལ་བརྟན་པའི་ཕྱིར་ཤཱུ་ནཡ་
བརྗོད་པ་ལེགས་པར་གསུངས་སོ། །དེའི་སྔགས་དོན་ནི། ཨོཾ་སྔགས་ཀྱི་མགོ་འདྲེན། ཤཱུ་ནཡ་ ཛྙཱ་ན་ཡེ་ཤེས་ཏེ་ཡུལ་ཅན་བདེ་བ་ཆེན་པོ། བྫྲ་རྡོ་རྗེ་སྟེ་བདེ་སྟོང་གཉིས་རྡོ་རྗེ་ལྟར་དབྱེར་མི་ཕྱེད་པ། སྭ་བྷཱ་ཝ་རང་བཞིན། ཨཱཏྨ་ཀ་བདག་ཉིད། ཨི་ཧཾ་ངའོ་
ཞེས་པའོ། །སྐབས་འདིར་སྣང་ངོར་ནཱ་ད་ཚུན་ཆད་ཀྱི་སྣོད་བཅུད་ཐམས་ཅད་བསྡུས་པས་སྟོང་སང་ངེ་བ། མྱོང་ཡུལ་རང་བློ་བདེ་བ་ཆེན་པོས་ཁྱབ་པའི་བདེ་སང་ངེ་བ། འཛིན་སྟངས་ཆོས་ཐམས་ཅད་རང་བཞིན་གྱིས་གྲུབ་པ་རྡུལ་ཙམ་ཡང་མེད་པར་ངེས་པའི་སྟོང་ཉིད་ཀྱི་

[020B] ཚུལ་དེ་ལྟར་རྟོགས་མཁན་གྱི་བློ་ཡང་གཞི་ལམ་གཉིས་ལྟ་བུའི་རང་དགའ་བ་མ་ཡིན་པར་འབྲས་དུས་ཀྱི་ཡེ་ཤེས་ཆོས་སྐུ་དངོས་དེ་ངའོ་སྙམ་པའི་ང་རྒྱལ་ཏེ་གནད་བཞི་ལྡན་ཞིག་དགོས་པས་མོས་པ་ཡིད་བྱེད་ཚུན་ཆད་བསྐྱེད་ལ་ཡུན་མི་ཐུང་ཙམ་འཇོག་གོ། དེས་
ལམ་དུས་སུ་དཔེ་ངང་དོན་གྱི་འོད་གསལ་འཆར་བའི་སྨིན་བྱེད་དང། འབྲས་དུས་སུ་ཆོས་སྐུ་འགྲུབ་པའི་རྒྱུར་འགྱུར་ཞིང་གཞི་ལ་འཆི་བ་སྦྱོང་བས་ན་འཆི་བ་ཆོས་སྐུའི་ལམ་འཁྱེར་ཞེས་བྱ་ལ། གཞན་ཡང་སྟོང་ཉིད་བསྒོམས་བས་སྲུང་བའི་མཆོག་ཏུ་འགྱུར་བ་དང། ཡེ་ཤེས་ཀྱི་
ཚོགས་གསོག་པ་དང། སྟོང་ཉིད་མ་རྟོགས་པ་གསར་དུ་རྟོགས་པ་དང། རྟོགས་ཟིན་དྲན་ཅིང་གོང་འཕེལ་དུ་འགྱུར་བ་ལ་སོགས་པ་དགོས་པ་མང་དུ་ཡོད་པར་གསུངས། དེ་ནས་སེམས་ཅན་གྱི་དོན་དུ་ཆོས་ཀྱི་སྐུ་ལས་གཟུགས་ཀྱི་སྐུར་ལྡང་བར་བྱའོ་སྙམ་པའི་འཕེན་པ་སྔོན་
དུ་བཏང་ལ་རང་སེམས་ཆོས་སྐུར་མོས་པ་དེ་བཞོན་པའི་རླུང་གིས་ཉེར་ལེན་བྱས་ནས་ཤིན་ཏུ་ཕྲ་བའི་བཾ་ཡིག་གི་རྣམ་པར་ནམ་མཁར་གནས་པ་ལ་ལོངས་སྐུའི་ང་རྒྱལ་བྱ་ཞིང། བཾ་ཡིག་གིས་བར་དོའི་ལུས་མཚོན་པ་དང། གཞི་ལ་བར་དོ་སྦྱོང་བས་བར་དོ་ལོངས་སྐུའི་ལམ་
ཁྱེར་ཞེས་དང། ལམ་དུས་སུ་དག་མ་དག་གི་སྒྱུ་ལུས་དང། འབྲས་དུས་སུ་ལོངས་སྐུ་འགྲུབ་པའི་རྒྱུར་འགྱུར་རོ། །དེ་ནས་བཾ་ཡིག་གི་འོག་ཏུ་ཨེ་ཡིག་གཉིས་སྟེང་འོག་ཏུ་བརྩེགས་ཏེ་སྟེང་མ་ཁ་ཤར་དང་འོག་མ་ནུབ་ཏུ་བསྟན་པ། དེ་གཉིས་ཡོངས་སུ་གྱུར་པ་ལས་ཕ་མ་
གཉིས་མཚོན་པའི་ཆོས་འབྱུང་ཉིས་བརྩེགས་ཀྱི་འོག་མའམ་ཕྱི་མའི་ཟུར་གཅིག་ནུབ་སྟེ་རྒྱབ་ལ་བསྟན་ཅིང། སྟེང་མའི་ཟུར་གཅིག་ཤར་ཏེ་མདུན་ལ་བསྟན་པ། ཆོས་འབྱུང་གཉིས་སྟེང་འོག་དང་ཕྱི་ནང་ཕྲན་བུ་ཡོད་པ་ཕན་ཚུན་མི་སྒྲིབ་པའི་འོད་ཀྱི་རང་བཞིན་ཅན་
[021A]༄༅། །མདུན་རྒྱབ་གཉིས་སྤངས་པའི་གྲྭ་བཞིར་དགའ་འཁྱིལ་དམར་སྐྱ་གཡོན་སྐོར་དུ་འཁོར་བ་རེ་རེ་བསམ། ཆོས་འབྱུང་གི་དབུས་སུ་ཨ་ཡིག་དཀར་པོ་ལས་ཟླ་བའི་དཀྱིལ་འཁོར་ཉ་གང་བ་དཀར་ལ་དམར་བའི་མདངས་ཅན་གྱི་སྟེང་གི་མཐའ་
སྐོར་དུ་ཨོཾ་གསུམ་མའི་སྔགས་ཕྲེང་གཡོན་སྐོར་གྱིས་བསྐོར་བར་བསམ་པ་ནི་ཟླ་བའི་དཀར་ཆས་ཕའི་ཁུ་བ་དང་དམར་ཆ་སྔགས་ཕྲེང་དང་བཅས་པས་མའི་ཁྲག་མཚོན་པའོ། །ཨོཾ་གསུམ་མའི་སྔགས་ཕྲེང་འགོད་ལུགས་ལ་བཞེད་ཚུལ་མི་འདྲ་བ་འགའ་ཞིག་འདུག་
ནའང་ནཱ་རོ་པའི་གཞུང་ཆུང་ལས། ཨོཾ་སརྦ་བུདྡྷ་ཌཱ་ ཞེས་པའི་སྔགས་ཀྱི་ཕྲེང་བ་ཁ་དོག་དམར་པོ་འོད་ཟེར་ཁ་དོག་སྣ་ཚོགས་འཕྲོ་བ་ལུགས་ལས་ལྡོག་པར་བསམ་མོ། །དབུས་སུ་ནི་བཾ་ཡིག་གོ་ཞེས་གསུངས་
བདེ་མཆོག་རྩ་རྒྱུད་ལེའུ་ཞེ་བརྒྱད་པ་ལས། ཧཱ་སཱ་ ཞེས་དང། དེའི་སྦད་ སྔགས་སྟོན་པ་ན་ཧཱ་སཱ་ རྒྱུད་ལ་
རང་དགར་འཇུག་པ་དགག་པའི་ཕྱིར་ཡིན་ལ། གོ་རིམ་ལུགས་མཐུན་དུ་བཤད་ན། ཨོཾ་སརྦ་བུདྡྷ་ཌཱ་ཀི་ནའི་ ཞེས་པའོ། །ཞེས་གསུངས། ནཱ་རོ་པས་ལུགས་ལས་ལྡོག་པར་གསུངས་པའང་ལྡོག་ཚུལ་རྒྱུད་ལས་གསུངས་
པ་བཞིན་ཡིན་ལ། ནཱ་རོ་པའི་གཞུང་ལ་མཆན་བུ་བཀོད་པ་ལས་ལྡོག་པའི་དོན་གཡོན་སྐོར་ཡིན་པ་གསལ་ཞིང། མཆན་བུ་དེ་ས་ཆེན་ཀུན་སྙིང་གི་མཛད་པར་རྒྱལ་མཆོག་ལྔ་པའི་གསན་ཡིག་གངྒཱའི་ཆུ་རྒྱུན་དུ་གསལ་ལོ། །ཡོངས་འཛིན་བློ་བཟང་བསྟན་འཛིན་

[021B] གཞན་ཡང་གཡོན་སྐོར་དུ་འགོད་པ་ས་དགེའི་གཞུང་ཕལ་ཆེར་ལས་འབྱུང་ངོ། །འགོད་ཚུལ་ནི། ཨོཾ་གསུམ། དེ་ནས་ས། དེ་ནས་རྦ། དེ་ནས་བུ་
དེ་ནས་བུདྡྷ་སོགས་རིམ་པ་ལྟར་བཀོད་པས་ཧཱ་ཨོཾ་གྱི་འགྲམ་དུ་ཁྲིག་གེ་སླེབས་པ་ཡོང་བས་སྔགས་འཁོར་པར་མ་བཞིན་བྱ་ཞིང། དེ་ལ་སྲོག་ལྡན་སོ་གཉིས་ཡོད་པ་མཚན་བཟང་པོ་སོ་གཉིས་ཀྱི་ངོ་བོ་དང། དབྱངས་གསལ་སོ་སོར་འཕྲལ་ན་ཡི་གེ་བརྒྱད་
ཅུ་ཐམ་པ་ཡོད་པ་དཔེ་བྱད་བརྒྱད་ཅུའི་ངོ་བོ་ཡིན་ཚུལ་གྱི་སྔོན་མེད་པའི་ལེགས་བཤད་བདེ་མཆོག་དང་སྦྱར་ནས་རྒྱས་པར་གསུངས་སོ། །དེ་ནས་ལོངས་སྤྱོད་རྫོགས་པའི་སྐུ་སོ་སྐྱེས་མི་མཐོང་བས་རགས་པའི་སྤྲུལ་སྐུ་བཟུང་ལ་སེམས་ཅན་གྱི་དོན་བྱའོ་སྙམ་པའི་
འཕེན་པ་བཏང་ལ་རང་ནམ་མཁའི་བཾ་ཡིག་གིས་ཟླ་བ་ལ་སོགས་པ་མཐོང་བས་ཟླ་བའི་དབུས་སུ་ཞུགས། ཟླ་བ་བཾ་ཡིག་སྔགས་འཕྲེང་དང་བཅས་པ་ལས་འོད་ཟེར་དཔག་མེད་ཕྱོགས་བཅུར་འཕྲོས་པས་སྲིད་པ་འཁོར་བ་དང། ཞི་བ་མྱང་འདས་ཀྱི་སྣོད་བཅུད་ཐམས་ཅད་
ལ་ཕོག་པས་སྣོད་ཐམས་ཅད་བདེ་སྟོང་གི་རང་བཞིན་ཆོས་འབྱུང་དང། བཅུད་ཐམས་ཅད་རྡོ་རྗེ་རྣལ་འབྱོར་མའི་སྐུར་གྱུར་ནས་དེ་ཐམས་ཅད་ཚུར་འདུས་ཏེ་ཁམས་དཀར་དམར་དུ་ཞུ་སྟེ་བཾ་ཡིག་སྔགས་ཕྲེང་དང་བཅས་པ་ལ་ཐིམས་ནས་ཟླ་བ་ཆོས་འབྱུང་དང་བཅས་པ་
ཡོངས་སུ་གྱུར་པ་ལས་ཆོས་འབྱུང་ནས་མེ་རིའི་བར་གྱི་རྟེན་གྱི་དཀྱིལ་འཁོར་དང། བརྟེན་པའི་དཀྱིལ་འཁོར་རྡོ་རྗེ་རྣལ་འབྱོར་མའི་སྐུ་སྟེ་དེ་ཐམས་ཅད་སྐད་ཅིག་གིས་དུས་གཅིག་ཏུ་གྲུབ་པར་བསམ་མོ། །དེ་ནི་གཞི་ལ་སྐྱེ་བ་སྦྱོང་བས་ན་སྐྱེ་བ་སྤྲུལ་སྐུའི་ལམ་

[022A]༄༅། །འཁྱེར་ཞེས་དང་ལམ་དུས་སུ་དག་མ་དག་གི་རགས་ལུས་དང་འབྲས་དུས་སུ་སྤྲུལ་སྐུ་འགྲུབ་པའི་རྒྱུར་འགྱུར་རོ། །ཞེས་གསུངས། འདི་རྣམས་ལ་མངོན་བྱང་ལྔ་བསྐྱེད་དང་རྒྱུ་འབྲས་ཀྱི་རྡོ་རྗེ་འཛིན་མ་ཞེས་བྱ་སྟེ། ཟླ་བའི་དཀར་ཆ་མེ་ལོང་ཡེ་
ཤེས། དམར་ཆ་དང་སྔགས་འཕྲེང་མཉམ་ཉིད་ཡེ་ཤེས། བཾ་ཡིག་ཟླ་སྟེང་དུ་ཞུགས་པ་སོར་རྟོག་ཡེ་ཤེས། འོད་ཟེར་སྤྲོ་བསྡུ་བྱ་སྒྲུབ་ཡེ་ཤེས་ཏེ་དེ་བཞི་རྒྱུ་རྡོ་རྗེ་འཛིན་མ་དང་ཟླ་བ་བཾ་ཡིག་སྔགས་ཕྲེང་དང་བཅས་པ་ཡོངས་སུ་གྱུར་པ་ལས་རྟེན་བརྟེན་པ་རྫོགས་
པ་ཆོས་དབྱིངས་ཡེ་ཤེས་ལས་བྱང་ཆུབ་པ་འབྲས་བུ་རྡོ་རྗེ་འཛིན་མ་སྟེ། ཞེས་དྲི་ལན་དུ་སྩལ་བ་ཇི་ལྟ་བ་བཞིན་བཀོད་པའོ། །དེ་ལྟར་དུས་གཅིག་ཏུ་བསྐྱེད་ནས་རིམ་གྱིས་གསལ་འདེབས་པ་ལ་འོག་གཞི་སྣ་ཚོགས་རྡོ་རྗེ་རྒྱ་ཁྱོན་ཤིན་ཏུ་ཆེ་བའི་རྡོ་རྗེའི་ས་གཞི། དེའི་
སྟེང་དུ་ལོགས་ཐམས་ཅད་རྡོ་རྗེའི་རྭ་བ། དེའི་སྟེང་དུ་རྡོ་རྗེའི་གུར་སོག་གུར་གྱི་སྟོད་ལྟ་བུའི་སྟེང་དུ་རྡོ་རྗེ་རྫོགས་པའི་ཏོག་གིས་མཚན་པ། གུར་དང་རྭ་བའི་བར་དུ་རྡོ་རྗེའི་བླ་རེ་སྟེ་དེ་རྣམས་ཁ་དོག་སྔོན་པོ། རྡོ་རྗེ་ཆེ་བའི་ཁོང་སེང་ཐམས་ཅད་རྡོ་རྗེ་ཆུང་བས་བཀག་སྟེ་
མདོར་ན་རླུང་སིལ་བུ་ཙམ་ཡང་མི་ཐར་བ་བལྟས་ན་རྡོ་རྗེའི་དབྱིབས་རྣམས་གསལ་ཞིང་རེག་ན་མེ་ལོང་ལྟར་འཇམ་པ། བསྐལ་པ་འཇིག་དུས་ཀྱི་འབྱུང་བས་ཀྱང་ཞིག་པར་མི་ནུས་པའི་ཤིན་ཏུ་སྲ་ཞིང་བརྟན་པ། བྱང་ཤར་དབང་ལྡན་ནས་བརྩམས་ཏེ་དཀར་
སེར་དམར་ལྗང་སྔོ་བའི་ཁ་དོག་སྣ་ལྔ་པའི་མེ་དཔུང་གཡོན་སྐོར་དུ་འཁྱིལ་ཞིང་འབར་བ། མེ་ལྕེ་དཔག་ཚད་དུ་མའི་བར་དུ་འཕྲོ་ཞིང་དེ་དག་གི་གསེབ་ནས་རྡོ་རྗེ་རྩེ་ལྔ་པའི་མདེའུ་ཅན་གྱི་རྡོ་རྗེའི་མདའ་མེ་འབར་བ་སྟེང་འོག་དང་ཤར་ནུབ་ལ་སོགས་པའི་ཕྱོགས་མཚམས་

[022B]དཀར་ཕྱོགས་བ་རྣམས་ལ་འཇའ་འོད་དང་མེ་ཏོག་ལྟར་སྣང་བ། སྲུང་འཁོར་གྱི་ནང་གི་ཤར་དུ་གཏུམ་དྲག་བྱང་དུ་ཚང་ཚིང་འཁྲིགས་པ། ནུབ་ཏུ་རྡོ་རྗེ་འབར་བ། ལྷོར་ཀེང་རུས་
ཅན། བྱང་ཤར་དུ་དྲག་ཏུ་དགོད་པ། ཤར་ལྷོར་བཀྲ་ཤིས་ཚལ། ལྷོ་ནུབ་ཏུ་མུན་པ་དྲག་པོ། ནུབ་བྱང་དུ་ཀི་ལི་ཀི་ལིའི་སྒྲ་སྒྲོག་པ་སྟེ་དུར་ཁྲོད་བརྒྱད་དོ། །དེ་ལ་དུར་ཁྲོད་ཀྱི་སྐད་དོད་ཤ་མ་ཤ་ན་ཞེས་པ་ལ་ཡི་གེ་དབྲི་བ་སྣན་གྱི་བཤད་པ་བྱས་ན་རོས་བྱ་བ་བྱེད་པའི་གནས་ཞེས་འབྱུང་
སྟེ་རོ་མགོ་མེད་ཀྱིས་འགྲོ་བ། བགགས་ཏེ་ཤིང་ལ་དབྱངས་པས་འགྲང་བ། ས་ལ་འགྱེལ་བས་ཉལ་བ། གསལ་ཤིང་ལ་བསྐྱོན་པས་འདུག་པའི་བྱ་བ་བྱེད་པས་སོ། །གཞན་ཡང་དུར་ཁྲོད་དེ་རྣམས་སུ་ཤྲའི་ ཤིང་གི་རྩ་བར་གནས་པའི་བརྒྱ་བྱིན་ལ་
སོགས་པའི་ཕྱོགས་སྐྱོང་བརྒྱད་དང་རྩེ་མོར་གླང་པོ་ཆེའི་གདོང་པ་ཅན་ལ་སོགས་པའི་ཞིང་སྐྱོང་བརྒྱད། ཐུགས་རྗེའི་ཆུ་བརྒྱད། ཆུ་དེ་རྣམས་ལ་གནས་པའི་ནོར་རྒྱས་ལ་སོགས་པའི་ཀླུ་བརྒྱད། སྟེང་གི་ནམ་མཁར་སྒྲོགས་པ་ལ་སོགས་པའི་སྤྲིན་བརྒྱད། གངས་ཅན་དཀར་
པོ་ལ་སོགས་པའི་རི་བརྒྱད། རིའི་རྩེ་མོར་མཆོད་རྟེན་བརྒྱད། ཡེ་ཤེས་ཀྱི་མེ་བརྒྱད་ལ་སོགས་པའོ། །མཚན་དོན་ལམ་ཐུན་མོང་བའི་དབང་དུ་བྱས་ན། དུར་ཁྲོད་ཀྱིས་ངེས་འབྱུང་རྡོ་རས་བྱང་སེམས། མེ་རིས་ཡང་དག་པའི་ལྟ་བ་བཅས་ལམ་གྱི་གཙོ་བོ་རྣམ་གསུམ་
སྟེ། འདིའི་སྒྲུབ་པ་པོ་ལམ་ཐུན་མོང་བས་རྒྱུད་སྤྱངས་ པདྨའི་ལྟེ་བ་ཟླུམ་པོས་ཡབ་ཀྱི་རྡོ་རྗེ། ཆོས་འབྱུང་ཕྱི་མས་ཕྱག་རྒྱའི་པདྨ། ཆོས་འབྱུང་ནང་མས་དེ་གཉིས་མཉམ་པར་སྦྱར་པའི་བདེ་བས་རྣམ་ཐར་སྒོ་གསུམ་གྱི་སྟོང་ཉིད་རྟོགས་པ། དེ་

[023A]༄༅། །ལྟ་བུའི་ཆོས་འབྱུང་ཟླུམ་བོ་དང་བཅས་པའི་དབུས་སུ་བརྟེན་པའི་དཀྱིར་འཁོར་བསྒོམས་པས་ལམ་དང་འབྲས་བུའི་ཡོན་ཏན་ཐམས་ཅད་བདེ་སྟོང་གི་རྣམ་རོལ་ཡིན་པ། ཆོས་འབྱུང་གི་རྩེ་མོ་ཕྲ་བ་ཐུར་དུ་ཟུག་པ་ནི་ལས་དང་པོ་བར་བདེ་སྟོང་གི་རྟོགས་
པ་ཕྲ་མོ་སྐྱེས་པ་དང་གདེངས་ཀ་ཆེ་བ་གྱེན་དུ་ཕྱོགས་པས་བདེ་སྟོང་དེ་ཇེ་རྒྱས་སུ་སོང་བ། གྲྭ་བཞིའི་དགའ་འཁྱིལ་གྱི་ཐབས་བདེ་བ། མདུན་རྒྱབ་ཀྱི་ཆོས་འབྱུང་གིས་གང་ཟག་དང་ཆོས་ཀྱི་བདག་མེད་དེ་ཤེས་རབ་སྟོང་པ་ཉིད། དེ་ཡང་ཆོས་འབྱུང་གཉིས་ལ་
ངོས་བཅུ་གཉིས་ཡོད་པ་ཕྱི་ལ་སྦྱར་ན་ཉི་ཁྱིམ་བཅུ་གཉིས། ནང་ལ་བུད་མེད་ལོ་བཅུ་གཉིས་མར་ཁམས་འབབ་པ། གཞན་ལ་དགའ་བཞི་སོ་སོར་ཆུང་འབྲིང་ཆེན་པོ་བསྡོམས་པའི་བཅུ་གཉིས་ཡོད་པ་མཚོན། གྲྭ་བཞིའི་དགའ་འཁྱིལ་བཞི་ལ་འཁྱིལ་ཆུང་
བཅུ་དྲུག་ཡོད་པ་ཕྱི་ལ་ཟླ་བའི་དཀར་ཆ་འཕེལ་བའི་ཆ་བཅོ་ལྔ་དང་གང་བའི་ཆ་གཅིག་སྟེ་ཆ་བཅུ་དྲུག་ནང་ལ་སྐྱེས་པ་ཕོ་བཅུ་དྲུག་པར་ཁམས་འབབ་པ། གཞན་ལ་དགའ་བའི་དགའ་བ་ལ་སོགས་པ་བསྡོམས་པས་བཅུ་དྲུག་ཡོད་པ་མཚོན་ནོ། །ཆོས་འབྱུང་
གི་ནང་དུ། ཕྱོགས་བཞི་དམར་ལ་མེ་རླུང་སེར། །བདེན་བྲལ་  ཞེས་པའི་སྣ་ཚོགས་པདྨས་དེ་ཉིད་འདམ་ལས་སྐྱེ་ཀྱང་འདམ་གྱིས་མ་གོས་པ་ལྟར། རྣལ་འབྱོར་མ་འཁོར་བའི་སྐྱོན་གྱིས་མ་གོས་
པ། པདྨའི་ ཞབས་གཡོན་བསྐུམས་པའི་མཐའ་ལས་རང་མཐོ་ལྔའི་བར་དུ་སྙིང་རྗེའི་

[023B]
སེལ་ཞིང་ནུ་མ་མནན་པས་འདོད་ཆགས་འཇོམ་པ། ཞབས་གཡོན་བསྐུམས་པས་འཇིགས་བྱེད་ནག་པོ་སྟེ་ལྷ་དབང་ཕྱུག་གདོང་གཅིག་པ་ལག་གཡས་ཌཱ་མ་རུ་དང་གཡོན་རལ་གྲི་འཛིན་པ་ཁ་སྦུབ་ཏུ་འགྱེལ་བའི་མགོ་བོ་རྒྱབ་ཏུ་བལྟབ་ནས་སྙིང་གའི་ཐད་
དུ་དཔྲལ་བ་ནས་མནན་པས་ཤེས་རབ་ཆེན་པོའི་སྟོང་པས་འཁོར་བའི་ཡོད་མཐའ་སེལ་ཞིང་དཔྲལ་བ་གཏི་མུག་སྐྱེ་བའི་གནས་དང་སྙིང་ག་ཞེ་སྡང་སྐྱེ་བའི་གནས་གཉིས་མནན་པ་ཞེ་སྡང་དང་གཏི་མུག་འཇོམ་པ། སེམས་ཅན་ཐམས་ཅད་ལ་རྗེས་སུ་
ཆགས་པའི་སྐུ་མདོག་དམར་མོ། ཆོས་ཐམས་ཅད་སྟོང་པ་ཉིད་དུ་རོ་གཅིག་པའི་ཞལ་གཅིག་དོན་དམ་འོད་གསལ་གྱི་ཐུགས་དང་ཀུན་རྫོབ་དག་པ་སྒྱུ་མའི་སྐུ་སྟེ་བདེན་པ་གཉིས་མཚོན་པའི་ཕྱག་གཉིས། དུས་གསུམ་གྱི་ཤེས་བྱ་མཁྱེན་པའི་སྦྱན་གསུཾ་
ཕྱི་ནང་གི་མཁའ་སྤྱོད་བརྙེས་པས་དག་པ་མཁའ་སྤྱོད་དུ་གཟིགས་པ། སེམས་ཅན་རྣམས་ཀྱི་ཉོན་མོངས་པ་ཐམས་ཅད་གཅོད་པས་ཕྱག་གཡས་གནམ་ལྕེགས་ལས་གྲུབ་པའི་གྲི་གུག་གསེར་གྱི་རྡོ་རྗེ་རྩེ་ལྔ་པ་ཕྱེད་པའི་ཡུ་བ་ཅན་ཐུར་དུ་བརྐྱངས་ནས་འཛིན་པ་
ཐུགས་བདེ་བ་ཆེན་པོས་རྒྱུན་དུ་གང་བས་གཡོན་ཐོད་པ་སྟེང་ཕྱོགས་ཅུང་ཟད་ཡོ་བའི་ཚུལ་གྱིས་བཟུང་བའི་ནང་ནས་འདུད་རྩིའི་རང་བཞིན་གྱི་ཁྲག་རྒྱུན་ཆད་མེད་པར་ཞལ་དུ་གསོལ་བ། རང་ཉིད་ཤེས་རབ་མའི་རང་བཞིན་ཡིན་པས་ཞལ་གཡོན་ཕྱོགས་སུ་གྱེན་དུ་ཕྱོགས་

[024A]༄༅། །པའོ། །ཕྲག་པ་གཡོན་པར་ཁ་ཊའ ་ དེ་ཡང་ཁ་ཊའ ་ག་ཞེས་པ་བོད་སྐད་དུ་བསྒྱུར་ན་ཡན་ལག་དྲུག་པ་ཞེས་བྱ་བར་འགྱུར། དེ་ཡང་
ལུས་གཅིག་ལ་ཡན་ལག་དྲུག་ཡོད་པ་ལྟ་བུ་སྟེ། འདིའི་ཡུ་བ་ལུས་ལྟ་བུ་དང་བུམ་པ། སྣ་ཚོགས་རྡོ་རྗེ། མི་མགོ་སྐཾ་རད་ སྟེང་དུ་རྡོ་རྗེ་རྩེ་ལྔ་པ་སྟེ་དྲུག་ནི་ཡན་ལག་ལྟ་བུའོ། །དེས་ན་འདི་ལ་བཤད་སྲོལ་མང་དུ་ཡོད་པ་ལས་
ས་ལུགས་ནས་འབྱུང་བ་ལྟར་ན། ཡུ་བ་དཀར་པོ་བརྒྱད་ཞོགས་ཅན་གྱི་དུར་ཁྲོད་བརྒྱད། ཡུ་བ་རང་ཉིད་ཇེ་ཕྲར་སོང་བའི་མར་རྩེ་རྡོ་རྗེ་རྩེ་གཅིག་པའི་དབྱིབས་ཅན་གྱིས་སྲུང་འཁོར་མེ་རི་དང་བཅས་པ། བུམ་པས་གཞལ་ཡས་ཁང་དེའི་སྟེང་གི་སྣ་ཚོགས་
རྗེས་དམ་ཚིག་གི་འཁོར་ལོའི་སྒོ་མཚམས་མ་བརྒྱད། དེའི་སྟེང་གི་མགོ་རློན་ནག་པོས་ཐུགས་འཁོར་གྱི་དཔའ་བོ་བརྒྱད་དང་དཔའ་མོ་བརྒྱད། དེའི་སྟེང་གི་རད་པོའམ་རྙིང་པ་དམར་པོས་གསུང་འཁོར་གྱི་དཔའ་བོ་དཔའ་མོ་བཅུ་དྲུག་དེའི་སྟེང་གི་སྐམ་པོ་དཀར་
པོས་སྐུ་འཁོར་གྱི་དཔའ་བོ་དཔའ་མོ་བཅུ་དྲུག་དེའི་སྟེང་གི་རྡོ་རྗེ་ནག་པོ་རྩེ་ལྔ་པའི་ཕྱོགས་རྭ་སྟེང་མེ་བཞིས་བདེ་ཚན་གྱི་འཁོར་ལོའི་ཡུམ་བཞི་དང་འོག་མ་བཞིས་པ་བཞི། དབུས་རྭ་སྟེང་མས་ཡབ། འོག་མས་ཡུམ་སྟེ། མདོར་ན་བདེ་མཆོག་ལྷ་རེ་གཉིས་པའི་རྟེན་
བརྟེན་པའི་དཀྱིལ་འཁོར་ཐམས་ཅད་ཁ་ཊའ ་ དེ་ཐམས་ཅད་ཀྱང་གཙོ་བོའི་ཡེ་ཤེས་ཀྱི་ཆ་ལས་གྲུབ་པ་ཡིན་པའི་ཕྱིར་གཙོ་བོ་ལ་འདུས་པས་ན་ཡབ་མཚོན་ཞིང་སྦས་པའི་ཚུལ་གྱིས་འཛིན་ཅིང་ཐབས་ཤེས་སྦྱོར་བ་མཚོན་ནོ། །གཞན་ཡང་བུམ་པའི་འོག་

[024B]དྲིལ་ཆུང་དང་འཕན་རྩེ་གསུམ་པ་འཕྱང་བའི་ཁ་ཊཱཾ་ ཌཱ་མ་རུ་དང་དྲལ་བུས་གསུང་གི་གསང་བ། འཕན་གྱིས་ཐུགས་ཀྱི་གསང་བ་བསམ་གྱིས་མི་ཁྱབ་པ་མཚོན་ནོ། །ཞེས་གསུངས། ཀུན་འཛིན་ནམ། བདག་འཛིན་གྱི་མདུད་
པ་གྲོལ་བས་དབུ་སྐྲ་འཇམ་ཞིང་མཐུག་ལ་སྟང་ཟིལ་ལྟར་ནག་པ་མ་འཛིངས་པ་སིལ་བུར་བྱུར་པས་སྐུ་སྟོད་ཁེབས་པ། ཡས་བབས་མས་བརྟན་གྱི་དགའ་བ་བཅུ་དྲུག་མཚོན་པའི་ལོ་བཅུ་དྲུག་ལོན་པའི་ན་ཚོད་དང་མཚུངས་པའི་ལང་ཚོ་དར་ལ་བབས་པ། འདོད་ཆགས་
ཡོད་པ་ལྟར་སྣང་བས་གཞན་གྱི་འདོད་ཆགས་ལམ་དུ་བྱེད་པའི་ཕྱིར་ནུ་འབུར་རྒྱས་ཤིང་མཁྲང་ རོ་སྨད་རྒྱས་ཤིང་འདོམ་སྟུག་པ་དམར་སེང་དེ་བ་ནས་ཁྲག་གི་རྒྱུན་འཛག་པས་གཞན་ལ་བདེ་བ་བསྐྱེད་པ། ཡེ་ཤེས་ལྔའི་བདག་ཉིད་ཡིན་པའི་ཕྱིར་ཕྱག་
རྒྱ་ལྔས་བརྒྱན་པ་སྟེ་སྤྱི་བོར་རུས་པའི་འཁོར་ལོ་རྩིབས་བརྒྱད་པ་དཀར་པོའི་ལྟེ་བར་རིན་པོ་ཆེ་དམར་པོ་ཆ་བརྒྱད་པ། དེའི་སྟེང་དུ་རྡོ་རྗེ་སྔོན་པོ་རྩེ་ལྔ་པ་རྫོགས་པས་མཚན་པ། འཁོར་ལོའི་མཐར་རྡོ་རྗེ་ནག་པོ་བརྒྱད་རེའི་ཕྲེང་བ་གཉིས་ཀྱི་བར་ནས་ཐོན་པའི་ཐོད་
སྐམ་ལྔའི་རྩེར་ནམ་སྣང་དབུས་སུ་ཡོད་པའི་རྒྱལ་བ་རིགས་ལྔའི་སྐུ་མཐའ་པ་ཊས་ ཐོད་སྐམ་གྱི་ཁ་འགུག་ནས་ཁ་འགུག་གི་བར་ལ་རུས་པའི་དྲ་བ་དང་ཁའི་བདུས་ནས་དྲ་ཕྱེད་གསུམ་རེ་འཆང་བའི་དབུས་མ་རྩེ་སོར་གསུམ་མམ་ཡེ་ཤེས་
ཀྱི་སྤྱན་ལ་མ་རེག་ཙམ་དང། གཡས་གཡོན་གྱི་ སྙན་གཉིས་ལ་དབུས་སུ་རྡོ་རྗེ་རྩེ་གསུམ་པས་མཚན་པའི་རུས་པའི་འཁོར་ལོ་རྩིབས་བརྒྱད་པ་ལས་དྲ་བ་གསུམ་དང། དྲ་ཕྱེད་དབུས་ལ་གསུམ་

[025A]༄༅། །དང་གཡས་གཡོན་ལ་རེ་རེ་འཕྱང་བའི་སྙན་རྒྱན། མགུལ་བར་དབུས་དང་གཡས་གཡོན་ལ་རྡོ་རྗེ་རྩེ་གསུམ་པའི་གཞུང་གསུམ་ལས་རུས་ཕྲེང་བརྒྱད་བསྣོལ་མར་བཏང་བ་ལས་ད་བ་དྲ་ཕྱེད་འཆང་བའི་མགུལ་རྒྱན། རྡོ་རྗེ་རྩེ་གསུམ་པའི་གཞུང་
གསུམ་ལ་རུས་འཕྲེང་ལྔ་བསྣོལ་མར་བཏང་བ་ལས་དྲ་བ་དྲ་ཕྱེད་འཕྱང་བའི་གདུ་དབུས་དཔུང་བ་དང། ཞབས་ཀྱི་བོལ་གོང་དང། ཕྱག་གི་མཁྲིག་མ་རྣམས་སུ་བརྒྱན་པ་སྔ་མ་སྔ་མ་ལས་ཕྱི་མ་ཕྱི་མ་གཡས་གཡོན་དུ་ཐུང་བའི་གདུ་བུ། རྒྱབ་མདུན་གྱི་སྙིང་གའི་ཐད་
དུ་རྡོ་རྗེ་རྩེ་གསུམ་པས་མཚན་པའི་འཁོར་ལོ་རྩིབས་བརྒྱད་པ་ཕྱི་དབྱིབས་གྲུབ་བཞི་པའི་ཟུར་བཞི་ལས་ཐོན་པའི་རུས་ཕྲེང་ཉིས་གཤིབས་སམ་གསུམ་གཤིབས་ཕྲག་གོང་གཉིས་ནས་མཆན་ཁུང་གཉིས་སུ་བསྣོལ་མར་བཏང་བའི་ཚངས་སྐུད་དོ། འདི་ལ་
མཆོད་ཕྱིད་ཐོགས་དང། སེ་རལ་ཁ་ཞེས་ཀྱང་བྱ་སྟེ་དེ་རྣམས་ལ་ཕྱག་རྒྱ་ལྔ་ཞེས་སོ། །ཕྱིས་ཐུ་བཀྭན་གྱིས། སྦྱིན་སོགས་ཐབས་ཀྱི་ཕ་རོལ་ཕྱིན་པ་ལྔ། །རུས་པའི་རྒྱུན་ལྔར་ཤར་བས་ཤེར་ཕྱིན་གྱི། །བདག་ཉིད་སྐུ་ལ་མིག་གི་བདུད་རྩིར་སྤུད། །ཅེས་སོགས་རྒྱ་ཆེར་དྲངས་
ནས་ཡུམ་ལ་རྒྱན་འདི་མི་བྱེད་པ་བཞེད་དོ། །རྡོ་རྗེ་གསུམ་པའི་གཞུང་ལྔ་ལ་རུས་འཕྲེང་བཅུ་དྲུག་བསྣོལ་མར་བཏང་བའི་སྨད་ནས་དྲ་བ་ལྔ་འཕྱང་བའི་དབུས་མ་གསུམ་ནས་དྲ་ཕྱེད་གསུམ་རེ་དང་མཐའ་གཉིས་ནས་དྲ་ཕྱེད་གཉིས་རེ་འཕྱང་རེ་འཕྱང་བའི་གཡས་གཡོན་
གྱི་དྲ་ཕྱེད་གསུམ་གསུམ་གྱིས་བྱིན་པ་དང། མཐའ་མའི་གཉིས་གཉིས་ཀྱིས་བུས་མོ་ནོན་ཙམ་གྱི་སྐ་རགས་སམ་འོག་པག་ཤེས་རབ་ཀྱི་ངོ་བོའི་ཨིའ་

[025B] འོག་པག་དང་ཐོད་ཕྲེང་ཉེ་བའི་ཕྱག་རྒྱར་བཤད་ཅིང་འདི་གཉིས་དང་ཐོད་སྐམ་གསུམ་ཕྱག་རྒྱ་ལྔའི་གྲས་མིན་ནོ། །རུས་རྒྱན་ལྷའི་དག་པ་དང་སྦྱོར་ན་སྤྱི་བོའི་འཁོར་ལོ་
ནས། གདུ་བུའི་བར་རིམ་པ་བཞིན་མི་བསྐྱོད་པ། འོད་དཔག་མེད། རིན་འབྱུང། རྣམ་སྣང་བཅས་དང། སྐ་རགས་ཀྱིས་དོན་གྲུབ་དག་པའོ། །ཡང་རུས་རྒྱན་ཕར་ཕྱིན་དྲུག་དང་སྦྱོར་ཚུལ་རྗེ་རིན་པོ་ཆེའི་བཞེས་སྲོལ། མགུལ་རྒྱན། གདུ་བུ། སྙན་རྒྱན། སྤྱི་བོའི་ནོར་བུ་
མཆོད་ཕྱིར་ཐོགས། འོད་པག་རྣམས་རིམ་པ་ལྟར་སྦྱིན་སོགས་དྲུག་དང་སྦྱོར། འདི་ལས་ཆེན་དང་བུ་སྟོན་གྱི་བཞེད་པ་མི་འདྲ་བ་ཡང་གསུངས། ནང་གི་གཏུམ་མོའི་མེ་མཚོན་པའི་ཡེ་ཤེས་ཀྱི་མེ་དཔུང་ཚ་ཞིང་གཟི་འོད་རབ་ཏུ་འབར་བའི་དབུས་ན་བཞུགས་པའོ། །ཞེས་
གསུངས། དེ་ནས་དབང་བསྐུར་རྒྱས་གདབ་མི་བྱེད་ན་ཡེ་ཤེས་ཀྱི་མེ་འབར་བའི་དབུས་ན་བཞུགས་པ་རྣམ་སྣང་ཏེ་ཧེ་རུ་ཀ་ཡུམ་དང་བཅས་པས་དབུ་བརྒྱན་པའོ། །ཞེས་རིགས་བདག་རང་ཆས་སུ་བསྒོམ་པར་བྱ་སྟེ། དཔེར་ན་རྒྱལ་པོའི་བུ་སྐྱེས་ཙམ་ཉིད་ནས་རྒྱལ་པོར་ངེས་པ་
དང་རྣམ་པ་མཚུངས་ལ། ཇི་ལྟར་བསྒོམ་པའི་ཚུལ་ནི། སྤྱི་བོའི་འཁོར་ལོའི་རིན་པོ་ཆེ་ཆ་བརྒྱད་པའི་ནང་དུ་པད་ཟླའི་གདན་ལ་རྣམ་སྣང་ཧེ་རུ་ཀ་སྐུ་མདོག་དཀར་པོ་ཞལ་གཅིག་ཕྱག་གཉིས་གཡས་འཁོར་ལོ་དང་གཡོན་དྲིལ་བུ་འཛིན་པ་ཕྱག་རྒྱ་དྲུག་གིས་བརྒྱན་ཅིང་རྡོ་རྗེའི་
སྐྱིལ་ཀྲུང་དང་ཡུམ་ཕྱག་རྒྱ་ལྔས་བརྒྱན་པདྨའི་སྐྱིལ་ཀྲུང་གིས་བཞུགས་པར་བསམ། དེ་ལྟར་རང་གི་བློས་བཅོས་ནས་མོས་ངོ་ཙམ་དུ་བསྒོམ་པ་མ་ཡིན་པར་སངས་རྒྱས་ཐམས་ཅད་ཀྱི་ཡེ་ཤེས་གཅིག་ཏུ་བསྡུས་པའི་ངོ་བོ་འབྲས་དུས་ཀྱི་རྡོ་རྗེ་རྣལ་འབྱོར་མ་སྐྱོན་
[026A]༄༅། །ཀུན་ཟད་ཡོན་ཏན་ཀུན་ལྡན་དེ་ངའོ་སྙམ་དུ་ང་རྒྱལ་ཤུགས་ཅན་བསྐྱེད་ཅིང་གསལ་སྣང་བཏོན་ལ་སྤྱི་བོའི་རིགས་བདག་བླ་མ་ཀུན་འདུས། རང་ཉིད་ལྷར་གསལ་བ་ཡི་དམ་ཀུན་འདུས། སྙིང་གར་སྔགས་ཕྲེང་བཀོད་པ་གཟུངས་སྔགས་ཀུན་
འདུས་ཏེ་ཀུན་འདུས་གསུམ་དུ་བལྟ་བར་བྱ་སྟེ་སརྦ་བུདྡྷ་ཌཱ་ཀི་ནཱི་ཞེས་པའི་དོན་སངས་རྒྱས་ཐམས་ཅད་ཀྱི་མཁའ་འགྲོ་མ་ཞེས་པ། སངས་རྒྱས་ཐམས་ཅད་བསྐྱེད་པའི་ཡུམ་མམ་བདེ་བ་བསྐྱེད་པའི་ཡུམ་དུ་གོ་བར་མི་བྱ་བར། སངས་རྒྱས་ཐམས་ཅད་ཀྱི་ཐུགས་
བདེ་སྟོང་གཉིས་སུ་མེད་པའི་ཡེ་ཤེས་གཅིག་ཏུ་བསྡུས་པའི་མཁའ་འགྲོ་མ་ཞེས་བྱ་སྟེ་དེ་རྣམས་བདག་གི་གཞི་བསྒྱུར་བའོ། །   ༈   བདུན་པ་འགྲོ་བ་དག་བའི་རྣལ་འབྱོར་ནི། རང་གི་སྙིང་གར་ཆོས་འབྱུང་དམར་པོ། ཞེས་པ་ནས། དེ་ཐམས་ཅད་རྡོ་རྗེ་རྣལ་འབྱོར་
མའི་སྐུར་གྱུར་ཅེས་པའི་བར་ཏེ། རང་གི་སྙིང་གར་ཆོས་འབྱུང་དམར་པོ་ཉིས་བརྩེགས་ཀྱི་ནང་དུ་ཟླ་བའི་དཀྱིལ་འཁོར་ལ་གནས་པའི་བཾ་ཡིག་སྔགས་ཕྲེང་དང་བཅས་པ་ལས་འོད་ཟེར་དཀར་དམར་མཐིང་གསུམ་འཕྲོས་བས་དཀར་པོའི་སྣེར་སྐུ་འཁོར། དམར་
པོའི་སྣེར་གསུང་འཁོར། སྔོན་པོའི་སྣེར་ཐུགས་འཁོར་གྱི་ལྷ་ཚོགས་དཔག་མེད་སྤྲོ་བའམ་བློས་མ་འཆུན་ན་འོད་ཟེར་དམར་པོའམ་སྣ་ལྔ་དཔག་ཏུ་མེད་པ་བ་སྤུའི་བུ་ག་ནས་ཐོན་ཏེ་འཇིག་རྟེན་ཁམས་ཀྱི་སྣོད་བཅུད་ཐམས་ཅད་ལ་ཕོག་པས་སྣོད་ཀྱི་སེག་མ་དང་གྱོ་
མོ་ལ་སོགས་པ་དང་བཅུད་ཀྱི་སྡིག་སྒྲིབ་བག་ཆགས་ལ་སོགས་པའི་ཉེས་སྐྱོན་ཐམས་ཅད་སྐད་ཅིག་ཉིད་ལ་དག་པར་བསམ་པ་ནི་གཞན་གྱི་གཞི་སྦྱང་བའོ། །དེ་ནས་སྣོད་ཀྱི་འཇིག་རྟེན་ཐམས་ཅད་བདེ་སྟོང་གི་རང་བཞིན་ཆོས་འབྱུང་དང། བཅུད་ཀྱི་སེམས་ཅན་

[026B] རང་གི་སྣང་ཞེན་གྱི་དྲི་མ་སྦྱོང་ཞིང་ཚོགས་རྫོགས་པ་ལ་ཕར་ཕྱིན་ཐེག་པའི་གཏོང་ལེན་ལས་ཆེས་ཁྱད་པར་འཕགས་ཤིང། དཀྱིལ་འཁོར་
གཞན་དུ་དཀྱིལ་འཁོར་རྒྱལ་མཆོག་གི་ཏིང་ངེ་འཛིན་དང་རྣམ་པ་མཐུན་ནོ། །   ༈   སྐབས་འདིར་ལུས་དཀྱིལ་བསྒོམ་པར་འདོད་ན། དེའི་ཚུལ་ལ་འདི་སྐོར་གྱི་ཡིག་ཆ་མང་པོར་བཾ་ཡིག་སྔགས་ཕྲེང་དང་བཅས་པ་ལྷར་བསྐྱེད་པ་རྩམ་ལས་རྒྱུ་མཚན་གང་ཡང་མ་
གསལ་ལ། དེ་ལྟ་བུ་ལུས་དཀྱིལ་དུ་མི་འགྱུར་ཏེ་ལུས་ལ་ལྷ་བསྐྱེད་པ་རྩམ་ཞིག་ལུས་དཀྱིལ་དུ་འགྱུར་ན་འཇིགས་བྱེད་ལྟ་བུ་ལ་མིག་གཉིས་སུ་ཀཾཥི་ལས་རྡོ་རྗེ་མིག་བསྐྱེད་པ་སོགས་ཀྱང་ལུས་དཀྱིལ་དུ་འགྱུར་ཞིང་ཕྱི་དཀྱིལ་ལས་ཟབ་པའི་ཁྱད་ཆོས་གང་ཡང་
མེད་པའི་ཕྱིར་རོ། །དེ་ནས་གང་ལས་བསྒྲུབ་པའི་གཞི་ནི་དཔེར་ན་རས་བྲིས་སམ་རྡུལ་ཚོན་གྱི་དཀྱིལ་འཁོར་དངོས་སུ་བཞེངས་ལ་དེ་ཉིད་སྟོང་པར་སྦྱནད་ཏེ་སྒྲུབ་པ་རས་བྲིས་སམ་རྡུལ་ཚོན་གྱི་དཀྱིལ་འཁོར་བསྒྲུབ་པར་འགྱུར་བ་ལྟར་འདིར་ཡང་སྒྲུབ་གཞི་
རང་གི་ལུས་སྔར་གྲུབ་ཟིན་གྱི་སྟེང་ནས་ལུས་ཀྱི་ཆ་ཤས་ལས་ལྷར་བསྐྱེད་པ་ཞིག་དགོས་སོ། །ཡང་གཞུང་ཁ་ཅིག་ཏུ་བཾ་གྱི་སྲོག་ཏུ་ཡ་ར་ལ་ཝ་བཞི་ཡོད་པ་ཕྲལ་ནས་གརྩོ་འཁོར་ལྔ་བསྐྱེད་པ་དང། བཾ་ཡིག་ལས་གརྩོ་མོ་བསྐྱེད་བར་འདོད་པ་སོགས་ཡོད་
ཀྱང། གསལ་བྱེད་ཀྱི་སྲོག་ཏུ་དབྱངས་ཞུགས་པ་ལས་དབྱངས་ཀྱི་སྲོག་ཏུ་གསལ་བྱེད་ཞུགས་བ་སྒྲ་པའི་ལུགས་མ་ཡིན་ཞིང། བཾ་ཡིག་ལས་གཙོ་མོ་རྐྱང་བ་བསྐྱེད་པའི་གནས་མེད་པའི་ཕྱིར་རོ། །དེས་ན་འདི་ལ་ཨེ་ཝཾ་གཟུགས་སྒྲུབ་ལྟར་བཤད་ན་ངེས་ཤེས་སྟེར་

[027A]༄༅། །བས་འདི་ལྟར། འཇམ་དཔལ་མཚན་བརྗོད་ལས། སྟོང་པ་ཆེན་པོ་ཡི་གེ་ལྔ། ཞེས་སྟོང་ཆེན་ཡི་གེ་ལྔ་ནི། ཨ་ཨི་ཨུ་རྀ་ལྀ་ལྔ་པོ་འདི་ཡིན་ལ། དེ་ལ་ཀ་ལཱ་པ་ལས། ཨི་ཡའོ། །ཨུ་ཝའོ། །རྀ་རའོ། །ཞེས་པས་རིམ་པ་ལྟར་ཨི་ཨུ་རྀ་ལྀ་བཞི་
ཡ་ཝ་ར་ལ་བཞིར་ལུས་འགྱུར་ཞིང། དེ་རྣམས་ཀྱི་དབུས་སུ་ཨ་ཐུང་གྲི་གུག་གི་རྣམ་པ་ཅན་འཇོག་པ་སོགས་དཔེ་ཆུང་ཟུར་གསལ་ལྟར་བསྒྲིགས་པས་ཨ་ཐུང་སྲོག་ཏུ་ཞུགས་པའི་ཝ་རྟུའི་ཝཾ་ཡིག་གྲུབ་ཅིང། ཝཾ་ཡིག་དེ་ཕྲལ་ན་ཨ་ཐུང་ཡ་ར་ལ་ཝ་ལྔར་འགྱུར་རོ། །
དེའི་ཕྱིར་ཨ་ཐུང་ལས་གཙོ་མོ་དང་ཡ་ར་ལ་ཝ་བཞི་ལས་རིམ་པ་ལྟར་ལྗང་དམར་སེར་དཀར་བའི་རྣལ་འབྱོར་མ་བཞི་བསྐྱེད་པ་ཡིན་ནོ། །དེ་ཡང་རང་གི་ལྟེ་བར་མ་ལས་ཐོབ་པའི་ཁམས་དམར་པོ་ཏིལ་ཀ་ཞེས་པ་ཡུངས་ཀར་སྦོམ་པོའི་འབྲུ་ཚད་རྩམ་དང། སྙིང་གར་ཕ་
ལས་ཐོབ་པའི་ཁམས་དཀར་པོ་དཔྱིད་ཅེས་པ་ཡུངས་ཀར་སྦོམ་པོའི་འབྲུ་ཚད་རྩམ་ཞིག་ཡོད་པས་ལྟེ་བའི་ཏིལ་ཀ་ཡར་དྲངས་ཏེ་སྙིང་གའི་ཟླ་དཀྱིལ་གྱི་དབུས་སུ་བཾ་ཡིག་ཡོད་པ་ལ་ཁམས་དཀར་དམར་གཉིས་དང། ཤར་གྱི་རྩ་གསུམ་སྐོར་མ། ལྷོའི་འདོད་
མ༑ ནུབ་ཀྱི་ཁྱིམ་མ། བྱང་གི་གཏུམ་མོ་སྟེ་སྙིང་གའི་རྩ་འདབ་བཞི་དབུ་མ་དང་ལྔའི་རྩ་ཁམས་ལས་རང་འདྲ་གཉིས་བ་རེ་ཆད་ནས་ཐིམ་པའི་རྗེས་སུ་བཾ་ཡིག་དེ་ཆ་ལྔར་གྱུར་ཏེ་དབུས་སུ་ཨ་ཐུང་དམར་པོ། དེའི་གཡོན་དུ་ཡ་ལྗང་གུ་རྒྱབ་ཏུ་ར་དམར་པོ། གཡས་
སུ་ལ་སེར་པོ། མདུན་དུ་ཝ་དཀར་པོ་རྣམས་སུ་གྱུར། སྐྲ་མཚམས་བུ་ལླི་ར་མ་ལ་ཡ། སྤྱི་གཙུག་ཛཱ་ལནྡྷ་ར། རྣ་བ་གཡས་ཨོ་ཌི་ཡ་ན། ལྟག་པ་ཨ་རྦུ་ཏ། རྣ་བ་གཡོན་གཽ་དཱ་བ་རི། སྨིན་མཚམས་ར་མེ་ཤྭ་རི། མིག་གཉིས་དེ་ཝི་ཀོ་ཊི། ཕྲག་པ་གཉིས་མ་ལ་པ་

[027B] ནུ་མ་གཉིས་ཨོ་ཊེ། ལྟེ་བ་ཏྲི་ཤ་ཀུ་ནི། སྣ་རྩེ་ཀོ་ས་ལ། ཁ་ཀ་ལིངྐ། མགྲིན་པ་ལཾ་པ་ཀ། སྙིང་ཀ་ཉི་ཙ་ར། འབྲས་བུ་གཉིས་ཧི་མ་ལ་ཡ། མཚན་མ་པྲེ་ཏ་པུ་རི། ཤངས་ལམ་གྲི་ཧ་དེ་བ་ཏ། བརླ་གཉིས་སཽ་རཱ་ཥ། བྱིན་པ་གཉིས་སུ་
ཝ་ར་བི་ཕ། སོར་མོ་བཅུ་དྲུག་ན་ག་ར། བོལ་གོང་གཉིས་སིན་བཧུ་ར། མཐེ་བོང་བཞི་མ་རུ། བུས་མོ་གཉིས་ཀུ་ལུ་ཏཱ་སྟེ་གནས་ཉེར་བཞི་དང། ཁ། ལྟེ་བ། རྟགས། བཤང་ལམ། མཛོད་སྤུ། རྣ་བ་གཉིས། མིག་གཉིས། སྣ་གཉིས་ཏེ་དབང་པོའི་སྒོ་བརྒྱད་རྣམས་
ཀྱི་རྩ་དང་དེའི་ནང་གི་ཁམས་རྣམས་ལས་རང་འདྲ་རེ་མཆེད་ནས། ཨོཾ་གསུམ་མའི་ཡི་གེ་སོ་གཉིས་ཁ་དོག་དམར་པོ་གོང་གི་ཡི་གེ་ལྔའི་མཐའ་སྐོར་དུ་འཁོད་པ་ལ་ཐིམ། སླར་ཡི་གེ་དེ་རྣམས་ཡོངས་སུ་གྱུར་པ་ལས་རྩའི་ངོ་བོ་རྣལ་འབྱོར་མ་དང་ཁམས་ཀྱི་ངོ་བོ་
དཔའ་བོ་མཚོན་པའི་ཁ་ཊྲཱཾ་ག་དང་བཅས་པའི་གརྟོ་འཁོར་ཐམས་ཅད་ཀྱི་སྐུ་མདོག་དང་རྒྱན་ལ་སོགས་པ་སྒྲུབ་ཐབས་ཇི་ལྟ་བ་བཞིན་གསལ་བཏབ་ལ་གོང་གི་གནས་དེ་རྣམས་ཕྱིའི་ཡུལ་ཉེར་བཞི་ལ་སོགས་པ་དང་ལྷ་དེ་རྣམས་ཀྱང་ཕྱིའི་གནས་དེ་
རྣམས་སུ་བཞུགས་པའི་རྣལ་འབྱོར་མ་དངོས་ཀྱི་འདུ་ཤེས་བསྐྱེད་པ་ནི་གནད་དམ་པ་དང། རང་གི་ལུས་ཀྱི་ཆ་ལས་གྲུབ་པ་ཡིན་པས་ང་རྒྱལ་ཡང་བྱའོ། །དེ་ལྟར་བསྒོམས་པས་ཕྱིའི་ཡུལ་ཉེར་བཞི་སོགས་ན་བཞུགས་པའི་དཔའ་བོ་དང་རྣལ་འབྱོར་མ་
སོགས་ཕྱིའི་ཕོ་ཉར་བ་འབྲིང་ཐ་གསུམ་འདུ་ཞིང་རྗེས་སུ་བཟུང་ནས་རྩ་རླུང་ཐིག་ལེ་རྣམས་ལས་རུང་དུ་བྱིན་གྱིས་བརླབས་པས་འཆི་རིམ་ཇི་ལྟ་བ་བཞིན་རླུང་སེམས་དབུ་མར་འདུས་ཏེ་འོད་གསལ་ལྷན་ཅིག་སྐྱེས་བའི་ཡེ་ཤེས་མངོན་དུ་འགྱུར་བས་ན་ཕྱི་དཀྱིལ་

[028A]༄༅། །ལས་ཁྱད་པར་དུ་འཕགས་པའི་ཟབ་གནད་དོ། །དེ་ལ་ཡང་དབང་པོའི་སྒོ་བརྒྱད་ཀྱི་རྩ་ཁམས་ནང་གི་ཕོ་ཉ་ཐ། ཡུལ་ཉེར་བཞིའི་རྩ་ཁམས་འབྲིང། སྙིང་གའི་རྩ་འདབ་བཞི་དབུ་མ་དང་བཅས་པ་ཕོ་ཉ་རབ་ཡིན་ཞིང། བདེ་མཆོག་ལ་
གནས་སོ་སོའི་ཕྱི་སྣེར་ལྷ་བསྒོམ་པ་ཡོད་ཀྱང། རྩའི་ནང་སྣེ་སྙིང་གར་ཟུག་པས་འདིར་ནང་སྣེར་བསྒོམ་པ་ནི་ཆེས་མཆོག་ཏུ་ཟབ་པ་ཡིན་ནོ། །བརྒྱད་པ་དཔའ་བོ་དཔའ་མོས་བྱིན་གྱིས་བརླབ་པའི་རྣལ་འབྱོར་ནི། དེ་ནས་ལག་པའི་མཐེ་བོང་གཉིས་ལྟོ་སྦྱར་ནས་
ཐུར་དུ་བསྟན། མཇུབ་མོ་གཉིས་ཕན་ཚུན་དུ་འཁྱུད། གུང་མོ་གཉིས་རྩེ་སྤྲད། ལྷག་མ་རྣམས་གྱེན་དུ་སྒྲེང་བ་མེ་འབར་བའི་ཕྱག་རྒྱ་སྨིན་མཚམས་སུ་དང་པོར་གཡོན། དེ་ནས་གཡས་སུ་བསྐོར། མིག་གཉིས་གཡོན་ལ་འོག་ཏུ་ཕྱོགས་ནས་སླར་གྱེན་དུ་བལྟས། རྐང་པ་
སྐྱིལ་ཀྲུང་བཤིག་ནས་གཡས་བརྐྱངས་པའི་མཐེ་བོང་གཡོན་པས་མནན་པའམ། དེ་ལྟར་མོས་ལ་ངག་ཏུ་ཕཻཾ། ཞེས་ཕ་དང་ཨེ་དང་མ་གསུམ་གྱི་གདངས་ཐོན་པར་བྱ་སྟེ་དེའི་དོན་ཁོས་ཤིག་སྟེ། སྔགས་དང་ཕྱག་རྒྱ་ཏིང་ངེ་འཛིན་འདི་རྣམས་ཀྱི་མཐུས་ཕྱི་རོལ་གྱི་
རྣལ་འབྱོར་མ་ཐམས་ཅད་འབྱོན་གྱི། གལ་ཏེ་མི་འབྱོན་ན་དམ་ཚིག་ཉམས་པས་མགོ་བོ་ཁོས་པ་སྟེགས་ །དེའི་ཚེ་ལུས་དཀྱིལ་གཙོ་འཁོར་ཐམས་ཅད་དམ་བློས་མ་འཆུན་ན་གརྩོ་མོའི་ཐུགས་ཀར་ཆོས་འབྱུང་བཾ་ཡིག་ལ་སོགས་པ་སྔར་ཇི་ལྟ་བ་བཞིན་
གསལ་བཏབ་པའི་བཾ་གྱི་ནཱ་ད་ལས་འོད་ཟེར་དམར་པོ་རྩེ་མོ་ལྕགས་ཀྱུའི་དབྱིབས་ཅན་དཔག་མེད་འཕྲོས་པ་སྨིན་མཚམས་ནས་ཐོན་པ་ཕྱོགས་བཅུར་སོང་བས་ཕྱོགས་བཅུའི་ཞིང་རབ་འབྱམས་ན་བཞུགས་པའི་དེ་བཞིན་གཤེགས་པ་ཐམས་ཅད་དང། ཁྱད་པར་

[028B] ཡུལ་ཉེར་བཞི་སོགས་ན་བཞུགས་པའི་ཞིང་སྐྱེས། སེམས་ཅན་ཐམས་ཅད་རྣལ་འབྱོར་མར་གྱུར་པ་སྔགས་སྐྱེས་ཏེ་མདོར་ན་བླ་མ་ཡི་དམ་སངས་རྒྱས་བྱང་སེམས་དཔའ་བོ་དཔའ་མོ། མཁའ་འགྲོ་ཆོས་སྲུང་
ལ་སོགས་པ་ཐམས་ཅད་རྡོ་རྗེ་རྣལ་འབྱོར་མའི་རྟེན་བརྟེན་པའི་དཀྱིལ་འཁོར་དཔག་ཏུ་མེད་པའི་རྣམ་པར་སྟེང་འོག་ཕྱོགས་མཚམས་ཐམས་ཅད་ནས་བྱོན་པ་རྣམས་རང་གི་ཉེ་ལོགས་སུ་གཅིག་ལ་གཅིག་ཐིམ་གྱི་མཐར་བསྒོམས་པ་དང་འདྲ་བའི་དཀྱིལ་འཁོར་
གཅིག་ཏུ་གྱུར་ནས་ཛཿ་ཧཱུཾ་བཾ་ཧོཿ་ཞེས་བསྒོ་བ་བཞིའི་སྔགས་དང་ཕྱག་རྒྱ་སྤྱི་ལྟར་བྱ་སྟེ། ཛཿ་བརྗོད་པས་གཙོ་མོ་ནས་མེ་རིའི་བར་དམ་ཚིག་པ་སོ་སོའི་སྟེང་དུ་མི་ཐོག་ཏུ་མི་བརྩེགས་པ་ལྟར་དགུག་ཧཱུཾ་བརྗོད་པས་དམ་ཚིག་པ་སོ་སོ་ལ་གཞུག་པཾ་བརྗོད་
པས་དམ་ཡེ་དབྱེར་མེད་དུ་གྱུར་ནས་བཅིངས། ཧོཿ་བརྗོད་པས་དམ་ཚིག་པ་སོ་སོ་ལ་དགྱེས་བཞིན་དུ་བཞུགས་པར་བསམ། དེ་ནས་སྙིང་པོའི་ཕྱག་རྒྱ་སྦྱིན་པ་ཞེས་བྱ་བ་ལག་པ་གཡས་གཡོན་ཐབས་ཤེས་ཀྱི་རང་བཞིན་དུ་མོས་ལ་པདྨ་ཁ་བྱེ་བ་ལྟར་གྱིས་སྙིང་
གའི་གཡོན་དང། གཡས་དང་དབུས་གསུམ་དུ་པད་ཀོར་བྱས་པའི་མཐར་སྡུད་པའི་ཚེ་ཐབས་ཤེས་དབྱེར་མེད་མཚོན་པའི་འཁྱུད་རྒྱ་བྱེད་བཞིན་དུ་ཨོཾ་ཡོ་ག་སོགས་ཀྱི་སྔགས་བརྗོད་བར་བྱ་སྟེ། ཨོཾ་ནི་སྔགས་ཀྱི་མགོ་འདྲེན། ཡོ་ག་རྣལ་འབྱོར་ཏེ་ཐབས་
ཤེས་དབྱེར་མེད་དུ་སྦྱོར་བ། ཤུདྷན་ག་ །དྷ་རྨཱ་ཆོས། ཡོ་ག་ཤུདྷ་སྔར་བཞིན། ཨ་ཧཾ་ངའོ། །ཞེས་པའོ། །ཞེས་གསུངས། འདི་ལ་ཕོ་ཉ་གསུམ་བསྲེ་བ་ཞེས་བྱ་སྟེ། བུད་མེད་ལམ་ཐུན་མོང་བས་རྒྱུད་སྦྱངས་ནས་བསྐྱེད་རིམ་གྱི་རྟོགས་པ་སྣེ་ཟིན་རྒྱུད་ལ་སྐྱེས་

[029A]༄༅། །པ་སྔགས་སྐྱེས་ཀྱི་རྣལ་འབྱོར་མ་མཚན་ཉིད་པ་ཡིན་ཡང་རང་གི་བློས་རང་གཞན་ཐམས་ཅད་རྣལ་འབྱོར་མར་བསྒོམ་པ་རྗེས་མཐུན་པ་ཡིན་པས་ཕྱིའི་ཕོ་ཉ་ཐ། ཞིང་སྐྱེས་ཀྱི་རྣལ་འབྱོར་མ་འབྲིང། ལྷན་སྐྱེས་ཀྱི་རྣལ་འབྱོར་མ་རབ་སྟེ་
དེ་གསུམ་འདིར་གཅིག་ཏུ་བསྲེ་བ་ལ་ཕྱིའི་ཕོ་ཉ་གསུམ་བསྲེ་བ། དབང་པོའི་སྒོ་བརྒྱད་ཀྱི་རྩ་ཁམས་ཐ། ཡུལ་ཉེར་བཞིའི་རྩ་ཁམས་འབྲིང། སྙིང་གའི་རྩ་འདབ་བཞི་དབུ་མ་དང་བཅས་པའི་རྩ་ཁམས་རབ་སྟེ། དེ་རྣམས་ནང་གི་ཕོ་ཉ་དམན་འབྲིང་མཆོག་གསུམ་
དང། ད་ལྟ་རང་ཉིད་ལྷན་སྐྱེས་ཀྱི་བདེ་སྟོང་མོས་པ་ཡིད་བྱེད་ཀྱི་བསྒོམ་པ་ཐ། འདིའི་རྒྱུན་བསྲིངས་པས་ལམ་དུས་སུ་སྟོང་ཉིད་དོན་སྤྱིའི་ཚུལ་དུ་རྟོགས་པ་འབྲིང་དང། འབྲས་དུས་ཀྱི་སྟོང་ཉིད་མངོན་སུམ་དུ་རྟོགས་པ་རབ་སྟེ་དེ་གསུམ་གསང་བའི་ཕོ་ཉ་
དམན་འབྲིང་མཆོག་གསུམ་ཡིན་པས་དེ་རྣམས་བསྲེ་བ་ལ་ཕྱི་དང་ནང་དང་གསང་བའི་ཕོ་ཉ་གསུམ་བསྲེ་ཞེས་གསུངས་ཏེ་མདོར་ན་འཁོར་འདས་ཀྱིས་བསྡུས་པའི་ཆོས་ཐམས་ཅད་རང་ཉིད་ཁོ་ན་ལ་འདུས་པས་ན་ཐམས་ཅད་རྣལ་འབྱོར་ཞེས་ཀྱང་
བྱའོ། །དེ་ནས་གོ་ཆ་བཅིང་བ་ལ། གང་ལ་དགོད་པའི་གཞི་ནི་རང་ལ་གདོན་བགེགས་ཀྱི་གནོད་པ་བསྲུང་བའི་ཕྱིར་གོ་ཆ་འགོད་པ་ཡིན་པས་ཕྱིའི་རྣལ་འབྱོར་མ་ཡིན་ལ། འགོད་པའི་གོ་རམ་དཔའ་བོ་དཔའ་མོས་བྱིན་གྱིས་བརླབ་པའི་རྣལ་འབྱོར་གྱི་གོང་དུ་
བྱེད་པ་དང་འདིར་བྱེད་པའི་ལུགས་མི་འདྲ་བ་ཡོད་ཀྱང། དམ་ཡེ་གཉིས་པོ་ནམ་ཡང་མི་འབྲལ་བ་ཤིང་གཉིས་གཟེར་གྱིས་བསྡམས་པའི་དཔེ་དང་མཚུངས་པས་ནང་གི་ཡེ་ཤེས་པ་དང། ཕྱིའི་གདོན་བགེགས་ཕྱི་ནང་གང་དུའང་མི་གཏོང་བའི་ཕྱི་

[029B] །དེ་ཡང་གྲུབ་ཆེན་ལྭ་བ་བའི་མན་ངག་བཞིན་ཡི་གེ་རྣམས་ལས་རང་མདོག་ཅན་བྱི་འོད་ཟེར་འཕྲོས་པས་ལུས་ཐམས་ཅད་ཁྱབ་པར་བསམ་སྟེ། ལྟེ་བའི་ཡི་གེ་ལས་གསང་གནས་ཀྱི་བར་འོད་ཟེར་དམར་པོ་དང། སྙིང་གའི་ཡི་གེ་ལས་འོད་ཟེར་
སྔོན་པོ་ལྟེ་བའི་བར་དང། མགྲིན་པའི་ལས་དཀར་པོ་སྙིང་གའི་བར་ཁྱབ་པ་སོགས་དང། དཔུང་མགོའི་ལས་མཁྲིག་མའི་བར་དང། མཁྲིག་མའི་ལས་དེ་མན་ཆད་ཁྱབ་པ་སོགས་འགྲེའོ། །དེ་ཡང་ལུས་ཀྱི་གནས་སོ་སོའི་ནང་དུ་སྙིང་གའི་བཟླས་བྱའི་
སྔགས་འཁོར་ལྟར་འགོད་པའང་མིན་ལ། ཕྱི་ངོས་སུ་མེ་ལོང་བཏགས་པ་ལྟར་འགོད་པའང་མ་ཡིན་ནོ། །དེས་ན་ཤ་པགས་ཀྱི་མཚམས་སུ་ཟླ་དཀྱིལ་གྱི་ངོས་ལ་དོན་དམ་པའི་ལྷ་བདེ་སྟོང་དབྱེར་མེད་ཀྱི་ཡེ་ཤེས་ཡི་གེའི་རྣམ་པར་ཤར་བ་མེ་ལོང་ནང་
གི་གཟུགས་བརྙན་ལྟར་ཨོཾ་བཾ་ལྟ་བུ་ཕྲེད་བསྒྲིགས་ཁ་ཕྱིར་བལྟས་སུ་འགོད་ཅིང། ཁའི་ནི་ལྕེའི་རྩ་བ་དང་དཔྲལ་བའི་ནི་སྐྲ་མཚམས་དང། ཡན་ལག་གི་ནི་དཔུང་མགོ་དང་མཁྲིག་མ་དང། རྐང་པའི་དཔྱི་དང་བོལ་ཏེ་ཚིགས་ཆེན་བརྒྱད་ལ་ངོ་བོ་རྡོ་རྗེ་ཕག་
མོ་ལ་སོགས་པའི་ལྷ་དེ་དང་དེར་མོས་ནས་འགོད་དོ། །དེ་ནས་དབང་བསྐུར་རྒྱས་གདབ་བྱེད་པ་ལ་ཕྱག་རྒྱ་སོགས་སྔར་བཞིན་བྱས་ལ། ཐུགས་ཀའི་བཾ་ཡིག་ལས་འོད་ཟེར་སྔར་ལྟར་སྤྲོས་ཏེ་ཕྱོགས་བཅུའི་རྒྱལ་བ་སྲས་བཅས་ཐམས་ཅད་དཔལ་འཁོར་ལོ་སྡོམ་
པའི་དཀྱིལ་འཁོར་གྱི་རྣམ་པ་དཔག་ཏུ་མེད་པ་སྤྱན་དྲངས་ནས་མཐར་དཀྱིལ་འཁོར་གཅིག་གི་བར་སྔར་བཞིན་ཐིམས་ནས་དེ་ཉིད་མདུན་གྱི་ནམ་མཁར་བཞུགས་པ་ལ། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་དུ་གསོལ། ཞེས་གསོལ་

[030A]༄༅། །བ་བཏབ་པས། དམ་ཚིག་གི་འཁོར་ལོའི་སྒོ་མཚམས་མ་བརྒྱད་ཀྱིས་རང་ཉིད་ལ་དབང་བསྐུར་བ་དང། ལམ་ཉམས་སུ་ལེན་བ་ལ་བར་དུ་གཅོད་པའི་གདོན་བགེགས་ཐམས་ཅད་རྒྱ་མཚོའི་ཕ་མཐའ་རྩམ་དུ་བསྐྲད་ནས་ལྡང་བ་མེད་པར་བྱས་
སྐུ་གསུང་ཐུགས་ཀྱི་དཔའ་བོ་ཉེར་བཞིས་དབང་ཆོག་གི་སྐབས་བཞིན། ཧེ་རུ་ཀ་དཔལ་འབར་བའི་སྐུ་མངའ་བ། །ཧ་ཧའི་གད་རྒྱངས་ས་གསུམ་གཡོ་བར་བྱེད། །ཧཱུཾ་ཧཱུཾ་ཕ་ཕ་བདུད་ཀྱི་ཀླད་འགེམས་པ། །བདེ་མཆོག་འཁོར་ལོའི་བཀྲ་ཤིས་དེང་འདིར་སྩོལ། །ཅེས་དང་
ཨེ་བཾ་མཉམ་པར་སྦྱོར་བ་ཞེས་སོགས་ཀྱི་ཤེས་པ་བརྗོད། དཔའ་མོ་ཉེར་བཞིས་སྟོང་ཉིད་བརྗོད་བྱར་སྟོན་པའི་རྡོ་རྗེའི་གླུ་ལེན་པ་སྟེ། སྟོང་ཉིད་ལ་རྡོ་རྗེ་ཞེས་བརྗོད་པའི་རྒྱུ་མཚན། རྡོ་རྗེ་ཕ་ལམ་ནི་དངོས་པོ་གང་གིས་ཀྱང་བསྲེག་བཅད་ལ་སོགས་པའི་གཞོམ་
གཞིག་མི་ནུས་པ་ལྟར། སྟོང་ཉིད་ཀྱང་དེ་ལྟར་ཡིན་པའི་ཕྱིར་རྡོ་རྗེ་ཞེས་གསུངས་ཏེ་སྲ་ཞིང་སྙིང་པོ་ཁོངས་སྟོང་མེད། །བསྲེག་དུ་མེད་ཅིང་བཅད་དུ་མེད། །གཞིག་ཏུ་མེད་ཅིང་གཞོམ་མེད་ཕྱིར། །སྟོང་ཉིད་རྡོ་རྗེར་བརྗོད་པར་བྱ། །ཞེས་རྒྱུད་རྡོ་རྗེ་རྩེ་མོ་ལས་གསུངས་སོ།།
མཚམས་བཞིའི་ཐོད་པ་བདུད་རྩིས་གང་བས་མཚོན་པའི་གཟུགས་རྡོ་རྗེ་མེ་ལ་སོགས་པའི་ལྷ་མོ་རྣམས་ཀྱིས་རང་ཉིད་ལ་མཆོད་པར་བྱེད། གརྩོ་བོ་ཧེ་རུ་ཀས་དབང་བསྐུར་བའི་དགོངས་པ་མརྫད། བདེ་ཆེན་གྱི་འཁོར་ལོའི་ཤར་གྱི་མཁའ་འགྲོ་མ་ལ་སོགས་པའི་
ཕྱོགས་ཀྱི་ཡུམ་བཞི་དང། གརྩོ་བོའི་ཡུམ་པད་མོ་དང་བཅས་པ་ལྔས་རིན་པོ་ཆེའི་བུམ་བ་བདུད་རྩི་ལྔས་གང་བ་བཟུང་སྟེ་རང་གི་སྤྱི་བོ་ནས་ཆུ་རུབ་ཀྱི་ཚུལ་དུ། ཇི་ལྟར་བལྟམས་པ་ཞེས་སོགས་གསུངས་བཞིན་དུ་དབང་བསྐུར་བར་བསམ་ཏེ་ཇི་ལྟར་སྔོན་དེ་བཞིན་གཤེགས་

[030B] མཐུན་མོང་མ་ཡིན་པའི་སྣང་ངོར་ཕྱོགས་བཅུའི་དེ་བཞིན་གཤེགས་པ་རྣམས་བྱོན་ཏེ་བདེ་སྟོང་གཉིས་སུ་མེད་པའི་ཡེ་ཤེས་
བུམ་ཆུའི་རྣམ་པར་ཤར་བས་ཁྲུས་གསོལ་བ་ལྟར་དེ་ཉིད་དཔེར་བྱས་ཏེ། དབང་གི་ལྷ་བདག་གིས་ཀྱང་དག་པ་ཡེ་ཤེས་ཀྱི་བདུད་རྩིའི་ཆུས་སྒྲུབ་པ་པོ་རྡོ་རྗེ་རྣལ་འབྱོར་མའི་སྐུར་གྱུར་མ་ཐག་པ་ཁྱོད་ལ་མངོན་པར་དབང་བསྐུར་བ་སྟེ་ཁྲུས་བགྱིའོ། །ཞེས་དང། སྔགས་དོན་
ལ་དེ་བཞིན་གཤེགས་པ་ཐམས་ཅད་ཀྱིས་མངོན་པར་དབང་བསྐུར་བ་དམ་ཚིག་དཔལ་གྱི་ཆེད་དུ་གཞི་ཚུགས། ཞེས་པ་སྟེ་དེ་ལྟར་གསུང་པར་བསམ་ལ་རང་ཉིད་རྣལ་འབྱོར་མའི་ང་རྒྱལ་ཅུང་ཟད་གློད་ནས་དབང་གི་ཆུ་རྒྱུན་གྱིས་ལུས་ཐམས་ཅད་གང། ལུས་ངག་
ཡིད་གསུམ་གྱི་སྡིག་སྒྲིབ་བག་ཆགས་དང་བཅས་པ་ཐམས་ཅད་གར་སོང་ཆ་མེད་དུ་དག་བདེ་སྟོང་གཉིས་སུ་མེད་པའི་ཡེ་ཤེས་རང་རྒྱུད་ལ་སྐྱེས། ཆུས་ལུས་གང་བའི་ལྷག་མ་སྤྱི་གརྩུག་ནས་བརྒྱངས་ཀྱིས་ལུད་པ་ཡོངས་སུ་གྱུར་བ་ལས་འཁོར་ལོའི་ནོར་བུའི་
དབུས་སུ་རིགས་བདག་སྔར་བཤད་པ་ཇི་ལྟ་བ་བཞིན་གྱིས་ལུས་དཀྱིལ་གརྩོ་འཁོར་དང་བཅས་བའི་དབུ་རྒྱན་ཅིང་དབང་ལྷ་རྣམས་རང་ལ་ཐིམ་པར་བསམ་མོ། །འདི་ལ་རིགས་བདག་རྣམ་སྣང་བྱེད་པ་དེའི་རིགས་ཡིན་བར་སྟོན་བ་མ་ཡིན་ལ། ཡུམ་སྟོང་ཕྱོགས་
ཤེས་རབ་ཆོས་སྐུའི་ངོ་བོ་ལ། སྣང་ཕྱོགས་ཐབས་གཟུགས་ཕུང་རྣམ་པར་དག་པ་རྣམ་སྣང་གཟུགས་སྐུས་རྒྱས་བཏབ་བའོ། །དེ་ནས་བདག་བསྐྱེད་ཀྱི་མཆོད་པ་དངོས་སུ་བཤམས་ཤིང་སྔར་བྱིན་གྱིས་མ་བརླབས་ནས་སྐབས་འདིར་བྱིན་རླབ་གོང་དུ་བཤད་པ་ལྟར་
[031A]༄༅། །བྱས་ལ། ལུས་དཀྱིལ་གྱི་གཙོ་མོའི་ཐུགས་ཀ་ནས་མཆོད་ལྷ་སྔར་བཞིན་སྤྲོས་ལ་ཆུ་གཉིས་ནས་རིག་མ་བཅུ་དྲུག་གིས་མཆོད་པའི་བར་འབུལ་བ་ནི་ཕྱི་བུམ་དབང་དང་འབྲེལ་བའི་མཆོད་པའོ། །རོ་རྡོ་རྗེ་མ་སྤྲོས་ཏེ་ནང་མཆོད་འབུལ་བ་ནི་
ནང་གསང་དབང་དང་འབྲེལ་བའོ། །དེ་ནས་ཕྱག་མཚན་གྱི་ཁ་ཊཱཾ་ག་སྐད་ཅིག་གིས་དཔལ་འཁོར་ལོ་སྡོམ་པ་སྐུ་མདོག་སྔོན་པོ་ཞལ་གཅིག་ཕྱག་གཉིས་པ་རྡོ་རྗེ་དང་དྲིལ་བུ་འཛིན་ཅིང་ཕྱག་རྒྱ་དྲུག་གིས་བརྒྱན་པ། རལ་པའི་ཐོར་ཚུགས་ཅན་དུ་གྱུར་ནས་རང་དང་
སྙོམས་པར་ཞུགས་པས་རང་སེམས་ལྷན་སྐྱེས་ཀྱི་བདེ་བས་གང་བར་བསམ་པ་ནི་གསང་བ་ཤེར་དབང་དང་འབྲེལ་བའི་མཆོད་པའོ། །ལྷན་སྐྱེས་ཀྱི་བདེ་བས་ཆོས་ཐམས་ཅད་རང་བཞིན་མེད་པའི་ཡུལ་སྟོང་པ་ཉིད་ངེས་པ་ནི་དེ་ཁོ་ན་ཉིད་ཚིག་དབང་
དང་འབྲེལ་བའི་མཆོད་པ་སྟེ། ངག་འདོན་དུ་བདེ་སྟོང་ཞེས་པའི་ཚིག་ནུས་ཀྱིས་རིམ་པ་ལྟར་གསུམ་པ་དང་བཞི་པ་བསྟན་གསུངས། དེ་བཞིན་དུ་ལུས་དཀྱིལ་གཙོ་འཁོར་ཐམས་ཅད་ཀྱི་ཁ་ཊཱཾ་ག་འཁོར་ལོ་སྡོམ་པར་གྱུར་ནས་རང་རང་དང་སྙོམས་པར་འཇུག་པས་
ལྷན་སྐྱེས་ཀྱི་བདེ་སྟོང་འཁྲུངས་པས་མཉེས་པར་བསམ་ལ་སླར་འཁོར་ལོ་སྡོམ་པ་རྣམས་རང་རང་གི་ཁ་ཊཱཾ་གར་གྱུར་ནས་སྔར་བཞིན་གནས་པར་བསམ་མོ། །དེ་ནས་གཙོ་མོའི་ཐུགས་ཀ་ནས་བསྟོད་པའི་ལྷ་མོ་དཔག་ཏུ་མེད་པ་སྤྲོས་པས་རང་གི་ཞབས་ལ་ཐལ་མོ་
སྦྱར་ནས་འཇུས་ཏེ། ཨོཾ་ན་མོ་སོགས་ནང་བརྒྱད་ཀྱི་སྔགས་རྣམས་བརྗོད་ཅིང་བསྟོད་པས་རང་རྒྱུད་ལ་བདེ་སྟོང་གི་ཡེ་ཤེས་སྐྱེས་ཤིང་སླར་ལྷ་མོ་རྣམས་རང་གི་སྙིང་གར་ཐིམ་པར་བསམ་སྟེ། བདེ་མཆོག་ལ་སྔགས་ཀྱིས་བསྟོད་པ་གལ་ཆེ་བར་གསུངས་ཤིང་

[031B] སྔགས་དོན་སྐབས་གང་ཡིན་གྱི་བོད་སྐད་རྐང་བརྒྱད་ཀྱི་བསྟོད་པ་ལྟར་ཡིན་ལ། བོད་སྐད་ཀྱི་དོན་ནི་རྒྱ་ཆེན་པོར་འགྱུར་བས་མ་སྤྲོས་སོ། །ཞེས་གསུངས།    ༈   
བཟླས་ཀྱི་རྣལ་འབྱོར་ལ་གཉིས་ལས། དང་པོ་ངག་བཟླས་ནི། འདིའི་བཟླས་འཕྲེང་རབ་མི་རུས་ལས་གྲུབ་པའི་མ་འབྱོར་ན་བོ་དི་ཙེ་ལས་ཐམས་ཅད་ལ་རུང་བར་གསུངས་ལ། གྲངས་ནི་བརྒྱ་དང་བཅུ་གཅིག་ཙམ་བྱས་ན་ལེགས་ཤིང་སྤྲོས་དང་བསྡུས་པའི་དབང་གིས་བྱིན་
རླབས་མི་བྱེད་པར་བཞེད། རྨོན་ཆེན་གྱིས་སྔགས་བཟླས་པའི་ཕུས་འདེབས་པར་གསུངས་པ་ལྟར་འདོད་ན། ཨོཾ་པ་དེ་པ་དེ། མཧཱ་ཛྙཱ་ནཾ་སརྦ་བུདྡྷ་མཧཱ་བྷ་ཝེ་ཧཱུཾ་ཧཱུཾ་ཧཱུཾ། ཧོ་ཧོ་ཧོ་ཨཱུ་ཁ་སཱ་ཧཱ། ཞེས་གསུམ་མམ་བདུན་ལ་སོགས་པ་བཟླས་ཏེ་ཕྲེང་བ་ལ་ཁ་རླངས་བཏབ་
བདེ་མཆོག་ལ་གཡོན་པའི་ཀུན་སྤྱོད་གལ་ཆེ་བ་དང། བསྙེན་པའི་སྐབས་ལྷ་དབང་དུ་བསྡུ་བ་ཡིན་ཅིང། དབང་ལ་སྲིན་ལག་ལ་ཕྲེང་བ་འགེལ་བར་བཤད་པས། ལག་གཡོན་པའི་མཐེ་བོང་དང་སྲིན་ལག་གིས་འདྲེན། འཁོར་རྣམས་ཀྱི་ཐུགས་ཀར་སྔགས་ཕྲེང་
འགོད་མི་དགོས་ཀྱང། གཙོ་འཁོར་ཐམས་ཅད་ཀྱིས་བཟླ་བར་མོས་ན་དེ་སྙེད་ཀྱི་འགྱུར་འབྱུང་བར་གསུངས་པས་དེ་བཞིན་དུ་བྱ་ལ། རྒྱུན་དུ་དམ་བཅའ་ཇི་ཡོད་ཀྱི་གྲངས་ལ་ཉུང་མཐའ་བྱ་ཞིང། མཁའ་སྤྱོད་བསྒྲུབ་པ་ལ་ངག་བཟླས་གཙོ་བོ་ཡིན་པས་དམ་བཅའི་
གྲངས་ལ་མ་ལྟོས་པར་ཅི་ནུས་བཟླའོ། །བསྙེན་པའི་གྲངས་ལས་བསྙེན་འབུམ་ཕྲག་གཅིག་ནས་བཞིའི་བར་དང། སིནྡྷུ་རའི་སྒྲུབ་པ་བྱེད་ན་འབྲུ་འབུམ་ཚར་གསུམ་ལ་སོགས་པ་བྱ་བར་གསུངས་སོ། །བཟླས་དམིགས་ནི་རང་གི་ཐུགས་ཀར་ཞེས་པ་ནས་རྒྱུད་བྱིན་

[032A]༄༅། །གྱིས་བརླབས་པར་གྱུར་ཅེས་པའི་བར་ཏེ་ལུས་དཀྱིལ་གྱི་གཙོ་མོའི་ཐུགས་ཀར་ཆོས་འབྱུང་དམར་པོ་གྲུ་གསུམ་ཉིས་བརྩེགས་དགའ་འཁྱིལ་དང་བཅས་པའི་དབུས་སུ་ཟླ་གདན་ལ་བཾ་ཡིག་དམར་པོ། དེའི་མདུན་ནས་བརྩམ་
སྟེ་གཡོན་སྐོར་གྱིས་ཨོཾ་གསུམ་མའི་སྔགས་ཕྲེང་བྱུ་རུའི་ཕྲེང་བ་ལྟ་བུ་འབྲུ་རེ་རེ་ནས་ཤིན་ཏུ་གསལ་ཞིང་འོད་ཟེར་དམར་པོ་འཕྲོ་བའི་དབུས་སུ་ཡི་གེ་རྣམས་དམར་ཏིང་ངེ་གནས་ཏེ་འོད་ཀྱི་གོང་བུ་ལྟ་བུར་བསམ་པ་ནི་གོང་བུའི་བཟླས་པ་སྟེ། ཡི་གེ་འབར་
བ་ལ་སེམས་བཟུང་ན་དངོས་གྲུབ་མྱུར་བར་གྲུབ་ཆེན་ལཱ་ལི་ཏས་གསུངས་སོ། །བཾ་ཡིག་སྔགས་ཕྲེང་དང་བཅས་པ་ལས་འོད་ཟེར་དམར་པོ་དཔག་ཏུ་མེད་པ་འཕྲོས་པས་རང་གི་ལུས་གང་བས་ཐོག་མེད་ནས་བསགས་པའི་སྡིག་སྒྲིབ་ཉེས་ལྟུང་ཐམས་ཅད་དག་
འོད་ཟེར་ཕྱིར་འཕྲོས་པས་འཁོར་བའི་སྣོད་བཅུད་ཐམས་ཅད་ལ་རེག་པ་ཙམ་གྱིས་སྣོད་ཀྱི་ཉེས་སྐྱོན་ཐམས་ཅད་སྐད་ཅིག་ལ་དག་ནས་རྡོ་རྗེ་རྣལ་འབྱོར་མའི་ཡེ་ཤེས་རང་སྣང་ལས་གྲུབ་པའི་ཆོས་འབྱུང་དང། བཅུད་ཀྱི་སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས་
ཏེ་ལུས་ལོངས་སྐུ་རྣལ་འབྱོར་མ་དང། སེམས་རྟོག་མེད་ཆོས་སྐུར་གྱུར་པར་བསམ། ཡང་འོད་ཟེར་གྱི་སྣོ་ལ་རྡོ་རྗེ་རྣལ་འབྱོར་མའི་སྐུ་སྤྲོས་ཏེ་ཁ་ཊཱཾ་ག་ཡབ་ཏུ་གྱུར་ནས་སེམས་ཅན་རེ་རེའི་སྤྱི་བོར་ཡབ་ཡུམ་ཟུང་རེ་བཞུགས་ཏེ་སྙོམས་འཇུག་གི་བདུད་རྩིའི་
རྒྱུན་གྱིས་སྡིག་སྒྲིབ་སྦྱངས་ནས་རྣལ་འབྱོར་མར་གྱུར་པ་ལ་སྤྱི་བོའི་ཡབ་ཡུམ་ཐིམ་པར་བསམ། ཡང་འོད་ཟེར་སྔར་བཞིན་སྤྲོས་པའི་སྣ་ལ་ཆུ་གཉིས། ཉེར་སྤྱོད། རོལ་མོ། འདོད་ཡོན། བཀྲ་ཤིས་རྟགས་བརྒྱད་དང་རྫས་བརྒྱད་ལ་སོགས་པའི་

[032B] དེ་རྣམས་ཐོགས་པའི་ལྷ་མོ་དཔག་ཏུ་མེད་པ་སྤྲོས་ཏེ་ཕྱོགས་བཅུའི་རྒྱལ་བ་སྲས་བཅས་ཐམས་ཅད་ལ་མཆོས་ཅིང་སྙོམས་པར་ཞུགས་པས་ཐུགས་རྒྱུད་ལ་ཟག་མེད་ཀྱི་བདེ་སྟོང་འཁྲུངས། དེ་རྣམས་ཀྱི་སྐུ་གསུང་ཐུགས་ཀྱི་བྱིན་
རླབས། ཕོ་ཉ་གསུམ་གྱི་ནུས་མཐུ། དག་པ་མཁའ་སྤྱོད་ཀྱི་དཔའ་པོ་མཁའ་འགྲོ། ནམ་མཁའ་མཛོད་ཀྱི་འབྱོར་བ་ལ་སོགས་པའི་ཞིང་དེའི་ཡོན་ཏན་དང་བཅས་པ་རྣམས་འོད་ཟེར་དམར་པོའི་རྣམ་པར་སྤྱན་དྲངས་པ་དང་ལྷན་ཅིག་སྔར་སྤྲོས་པའི་མཆོད་ལྷ་ལ་
སོགས་པ་རྣམས་ཀྱང་སྙིང་གའི་བཾ་ཡིག་སྔགས་ཕྲེང་དང་བཅས་པ་ལ་ཐིམ་པས་རྒྱུད་བྱིན་གྱིས་བརླབས་པར་བསམ། ཡང་སྔར་བཞིན་ཕྱོགས་བཅུའི་རྒྱལ་བ་སྲས་བཅས་ལ་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་ཕུལ། དེ་རྣམས་ཀྱི་སྐུའི་བྱིན་རླབས་ཐམས་ཅན་
རྡོ་རྗེ་རྣལ་འབྱོར་མའི་སྐུ་ཆེ་བ་རི་རབ་ཙམ། བར་པ་མི་ཚད་ཙམ། ཆུང་བ་རྡུལ་ཕྲན་ཙམ་དང། ཨོཾ་ཡིག་དཀར་པོ་དང། འོད་ཟེར་དཀར་པོའི་རྣམ་པར་སྤྱན་དྲངས། གསུང་གི་བྱིན་རླབས་ཐམས་ཅད་ཨོཾ་གསུམ་མའི་སྔགས་འཕྲེང་དང། དབྱངས་གསལ་དང་
ཨཱ་ཡིག་དམར་པོ་དང། འོད་ཟེར་དམར་པོའི་རྣམ་པ་དང། ཐུགས་ཀྱི་བྱིན་རླབས་ཐམས་ཅད་གྲི་ཐོད་དང། ཁ་ཊཱཾ་ག་དང། ཧཱུཾ་ཡིག་སྔོན་པོ་དང་འོད་ཟེར་སྔོན་པོ་སོགས་ཀྱི་རྣམ་པར་སྤྱན་དྲངས་ཏེ་རང་ལ་ཐིམས་པས་སྐུ་གསུང་ཐུགས་ཀྱི་བྱིན་རླབས་ཐོབ་པར་བྶཾ་
བ་ནི་དམ་ཚིག་གི་བཟླས་པའོ། །གཞན་ཡང་སྔགས་ཀྱི་སྒྲ་དང། ལྷའི་ང་རྒྱལ་དང་གསལ་སྣང་དང། བློ་ལྷན་སྐྱེས་ཀྱི་བདེ་སྟོང་གི་ངོ་བོར་མོས་པ་རྣམས་ལ་སེམས་འཛིན་པ་སོགས་མདོར་ན་སེམས་དམིགས་པ་ལས་གཞན་དུ་མི་གཡེང་བ་གལ་ཤིན་ཏུ་

[033A]༄༅། །ཆེ་སྟེ། གཞན་དུ་མི་འགྲོའི་སེམས་ཀྱིས་ནི། །དེ་ལྟའི་ཚུལ་དུ་བཟླས་པ་བྱ། །ཡུལ་གཞན་བློ་ནི་འགྲོ་བ་ཡིས། །བསྐལ་པར་བཟླས་ཀྱང་འབྲས་མི་འབྱིན། །ཞེས་གསུངས་པ་ལྟར་སེམས་རྒྱ་ཡན་ལ་བཏང་ན་ཡུན་རིང་པོར་འབད་
ཀྱང་དོན་ཆུང་ཞིང། བཟླས་བྱའི་སྔགས་ཀྱང་དཔུང་བཟང་གིས་ཞུས་པའི་རྒྱུད་ལས། བཟླས་བརྗོད་བྱེད་ཚེ་མི་མྱུར་མི་དལ་ཞིང། །སྒྲ་ཆེར་མ་ཡིན་ཧ་ཅང་ཆུང་བས་མིན། །སྨྲ་བཞིན་མ་ཡིན་གཞན་དུ་གཡེངས་བཞིན་མིན། །གུག་བསྐྱེད་ཀླད་གོར་ཚེག་རྣམས་
ཉམས་པས་མིན། །ཞེས་གསུངས་པ་ལྟར། ཧ་ཅང་མྱུར་བས་ཚིག་མི་གསལ་བ་དང། ཧ་ཅང་དལ་བས་འབྲུ་རེ་རེ་ནས་འདོན་པ་དང། སྒྲ་ཧ་ཅང་ཆེས་པས་གཞན་གྱིས་ཐོས་པ་དང། ཧ་ཅང་ཆུང་བས་རང་གིའང་མི་ཐོས་པ་དང། ཚིག་གཞན་སྨྲ་བས་
བར་ཆོད་པ་དང། སེམས་གཞན་དུ་གཡེང་བ་དང། འགྲེང་བུ་ལ་སོགས་པའི་གུག་བསྐྱེད་དང། ཀླད་ཀོར་ཏེ་ང་རོ་དང་ཚེག་དྲག་སྟེ་རྣམ་བཅད་དང། རིང་པོ་ཐུང་ངུ་དང་ཐུང་ངུ་རིང་པོར་འདོན་པ་སོགས་སྒྲ་ཉམས་པའི་སྐྱོན་དང་བྲལ་བར་བཟླའོ། །སྔགས་དོན་ནི་
སྔགས་འདི་ལ་ཨོཾ་དང་ཧཱུཾ་དང་ཕཊ་གསུམ་འབྱུང་བའི་རྒྱུ་མཚན། རྗེ་བྱམས་པ་ཆོས་ལེགས་ཀྱིས་ཆོས་ཡོངས་སྤྲུལ་གསུམ་གྱི་སྐུ་གསུང་ཐུགས་སུ་གསུངས། བསྐྱེད་རིམ་མུན་སེལ་སྒྲོན་མེར། རྩ་སྔགས། སྙིང་པོ། ཉེ་སྙིང་གསུམ་ཚང་བའི་དོན་
དུ་གསུངས། སྒྲུབ་ཐབས་རིན་འབྱུང་གི་ཕག་མོ་དབུ་བཅད་མའི་སྐབས་སུ། ཨོཾ་སྲྦ་བུདྡྷཌཱ་ཀི་ནཱི་ཡེ་ཧཱུཾ་ཕཊ་སཱ་ཧཱ། སངས་རྒྱས་མཁའ་འགྲོ་མ་དང། ཨོཾ་བྫྲ་ཝྲྞ་ནཱི་ཡེ་ཧཱུཾ་ཕཊ། རྡོ་རྗེ་རབ་བསྔགས་མ་དང། ཨོཾ་བྫྲ་བཻ་རོ་ཙ་ནཱི་ཡེ་ཧཱུཾ་ཕཊ། རྡོ་རྗེ་རྣམ་

[033B] སྔགས་འདི་གསུམ་བསྡོམས་ན་ཨོཾ་གསུམ་མ་འབྱུང། སྔགས་དང་པོའི་དོན་སངས་རྒྱས་ཐམས་ཅད་ཀྱི་ཐུགས་བདེ་བ་ཆེན་པོའི་ཡེ་ཤེས་ཆོས་ཉིད་ཀྱི་ནམ་མཁའ་ལ་འགྲོ་བས་ན་སངས་རྒྱས་ཐམས་ཅད་ཀྱི་མཁའ་འགྲོ་
མ་སྟེ་ཆོས་སྐུ་འམ་ཐུཌ་རྡོ་རྗེ་མ། སྔགས་གཉིས་པའི་ཝྲྞ་ཞེས་པ་རབ་བསྔགས། རིགས། མདོག་ཡི་གེ་བརྡུང་བ། དཀྲོལ་བ། ཚིགས་བཅད། ཁ༑ རྗོད་བྱེད་སོགས་དོན་མང་པོ་ལ་འཇུག་པས་བདེ་སྟོང་གཉིས་སུ་མེད་པའི་ཡེ་ཤེས་ཀྱི་རྡོ་རྗེ་གདུལ་
བྱལ་ཆོས་ཀྱི་དོན་རྗོད་པར་བྱེད་པའི་སྒྲའི་རྣམ་པར་ཤར་བས་ན་རྡོ་རྗེ་རྗོད་བྱེད་མ་སྟེ་ལོངས་སྐུའམ་གསུང་རྡོ་རྗེ་མ། སྔགས་གསུམ་པའི་དོན་བདེ་སྟོང་གཉིས་སུ་མེད་པའི་ཡེ་ཤེས་ཀྱི་རྡོ་རྗེ་གཟུགས་སྐུའི་རྣམ་པ་ཅན་དུ་གདུལ་བྱ་ལ་སྣང་བར་མཛད་པས་ན་
རྡོ་རྗེ་རྣམ་པར་སྣང་མཛད་མ་སྟེ་སྤྲུལ་སྐུའམ་སྐུ་རྡོ་རྗེ་མ་ཡིན་པས། མདོར་ན་སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་རྡོ་རྗེ་གསུམ་དབྱེར་མི་ཕྱེད་པའི་རྗེ་བཙུན་རྡོ་རྗེ་རྣལ་འབྱོར་མའི་རྩ་སྔགས་སྙིང་པོ། ཉེ་སྙིང་གསུམ་གའི་གོ་ཆོད་པ་ཞིག་གོ་འདི་ཡང་དྲི་ལན་
དུ་ཇི་ལྟར་སྩལ་བ་ལྟར་བཀོད་པ་ལཌ།    ༈    ངག་འདོན་དུ་ཡིད་བཟླས་ཟིན་པའི་རྗེས་སུ་ཞར་བྱུང་རྫོགས་རིམ་དང་པོ་བསྒོམ་པར་བཤད་པ་ས་ལུགས་ཀྱི་གཞུང་གཞིར་བཞག་གི་མཐོང་གྲོལ་ལྡེ་མིག་དང་བསྟུན་ནས་འཁྲིད་བདེ་བ་ལ་བསམ་ཞིང་
རྗེ་ལྕང་སྐྱ་རིན་པོ་ཆེས་ངག་བཟླས་ཀྱི་མཇུག་ཏུ་དམིགས་རྟེན་ལྟེ་གསང་གང་རིགས་སུ་ཕབ་ནས་གྲྭ་བཞིའི་དགའ་འཁྱིལ་དང་དབུས་ཀྱི་བཾ་ཡིག་ལ་སེམས་བཟུང་བའི་རྗེས་སུ་ཡིད་བཟླས་བྱ་བར་གསུངས་པ་ནི་དམིགས་རྟེན་ཕྱི་རིམ་ནས་ནང་དུ་བསྡུ་བཞིན་དུ་སེམས་བཟུང་ན་རླུང་

[034A]༄༅། །སེམས་འཇུག་པ་གཅིག་པའི་གནད་ཀྱིས་རླུང་དབུ་མར་འདུ་ཚབས་ཆེ་བར་གསུངས་པ་དང་མཐུན་པས་ལེགས་སོ། །རྐང་པ་རྡོ་རྗེའི་སྐྱིལ་ཀྲུང་ངམ། སེམས་དཔའི་སྐྱིལ་ཀྲུང་བྱས། མིག་གཉིས་སྣ་རྩེར་ཕབ། ལུས་དྲང་པོར་བསྲངས། ལག་
པ་གཉིས་མཉམ་པར་གཞག་མགྲིན་པ་ཅུང་ཟད་དགུག་སོ་དང་མཆུ་བཅོས་མེད་རང་བབས་སུ་བཞག་ལྕེ་རྩེ་རྐན་ལ་ཅུང་ཟད་སྦྱར། སྣ་གཡས་གཡོན་ནས་རླུང་ལན་གསུམ་རེ་དང། སླར་གཉིས་ཀ་ནས་ལན་གསུམ་དལ་བུ་དལ་བུས་འབུད་པས་རླུང་རོ་དགུ་ཕྲུགས་སུ་
བསལ་བ་བཅས་ཀྱི་ལུས་གནད་བཅས་ཏེ། དབང་པོ་རྟུལ་པོས་ཉམས་སུ་ལེན་པའི་ཚུལ་ནི། ངག་བཟླས་ཟིན་པའི་རྗེས་སུ། ལུས་དཀྱིལ་འཁོར་བཅས་ལམ་གྱིས་བསྡུ་བའམ། ཆོས་འབྱུང་ནས་བཟུངས་གཙོ་བོའི་ཐུགས་ཀའི་བར་རིམ་གྱིས་བསྡུས་ལ་ལུས་
ནང་གི་དབུས་དྲང་པོར་རྩ་དབུ་མ་མདའ་སྙུག་ཙམ་མར་སྣ་གསང་གནས་ཀྱི་བྷ་ག་དང་ཁ་དེ་ཆད། ཡར་སྣ་སྤྱི་བོ་ནས་གུག་སྟེ་སྨིན་མྪམྶུ་ཟུག་པའི་བུ་ག་ཧར་རེ་ཡོད་པ་ཁ་དོག་དམར་གསལ་ལམ། ཡང་ན་དམར་ལ་སྣུམ་པ་རྒྱ་སྐྱེགས་ཀྱི་ཁུ་བ་ལྟ་བུ། གསལ་
ལ་དབུས་པ་ཏིལ་མར་གྱི་མར་མེ་ལྟ་བུ། འཇམ་ལ་མཉེན་པ་པདྨའི་འདབ་མ་ལྟ་བུ། དྲངས་ལ་འདྲོངས་པ་ཆུ་ཤིང་གི་སྡོང་པོ་ལྟ་བུ་སྟེ་ཁྱད་ཆོས་བཞི་ལྡན་དུ་གསལ་བཏབ་པའི་སྙིང་གའི་དབུ་མའི་ནང་དུ་ཆོས་འབྱུང་ཟླ་བ་བཾ་ཡིག་སྔགས་ཕྲེང་བཅས་བསམ་ལ་
འོག་རླུང་སྙན་གསན་འབེབས་པའི་ཚུལ་དུ་ཅུང་ཟད་ཐེན་པའི་རྗེས་སུ་སྣ་གཉིས་ནས་རླུང་རྡུབ་སྟེ་མཆིལ་མ་སྒྲ་མེད་མིད་པ་དང་མཉམ་དུ་སྙིང་གའི་སྔགས་འཁོར་མནན་ནས་ལྟེ་བར་ཕབ་ལ། འོག་སྒོ་རྩུམ་པ་དང་ལྟོ་བ་སྒལ་ཚིགས་ལ་སྦྱར་ཏེ་འོག་རླུང་རྫོགས་པར་ཐེན་པའི་

[034B] ཁྱད་པར་དབུས་ཀྱི་བཾ་ཡིག་གི་ནཱ་ལས་མེ་འབར་ལ་ཁད་པ་ལ་རང་སེམས་ཞུགས་པ་
བཞིན་དུ་བྱས་ཏེ་མི་བདེ་བ་མི་བསྐྱེད་ཙམ་དུ་བཟུང་ལ་སླར་སྣ་ནས་དལ་བུས་བཏང་བར་བྱའོ། །དེ་ནས་ཡིད་བཟླས་བྱ་བ་ལ་སླར་ཡང་རླུང་བཟུང་ལ་རང་སེམས་བཾ་ཡིག་གིས་སྔགས་འཕྲེང་ཀློག་པའི་ཚུལ་དུ་ལན་གསུམ་མམ་ལྔའམ་བདུན་ལ་སོགས་པ་བཟླ་ཞིང་དེའི་
བར་ལ་རླུང་མི་ཐུབ་ན་མི་བདེ་བ་སྐྱེ་ཚད་པ་ན་སྔར་ལྟར་བཏང་ལ་ངལ་བསོ་བཞིན་དུ་ལྕེ་དང་མཆུ་མི་འགུལ་བར་བཟླའོ། །དེ་ནས་དམིགས་རྟེན་སྙིང་གར་དྲངས་ལ་སྔགས་འཁོར་བཏང་སྙོམས་སུ་བཞག་སྟེ། དབུ་མའི་མར་སྣེར་དགའ་འཁྱིལ་དམར་པོ་ཤིན་ཏུ་དམར་
བ་མཚལ་ལྕོག་ལ་མས་བྲིས་པ་ལྟ་བུ་ནས་འབྲུ་ཙམ་དང། ཡར་སྣེར་དགའ་འཁྱིལ་དཀར་པོ་ཤིན་ཏུ་དཀར་བ་ཟླ་བ་བཞུན་མས་བྲིས་པ་ལྟ་བུ་གཡོན་སྐོར་དུ་འཁོར་བར་བསམ་ལ་མར་སྣེའི་དགའ་འཁྱིལ་དམར་པོ་དབུ་མའི་ནང་ན་ཡར་བདེ་ཁྲིལ་ལི་ལི་བྱུང་སྟེ་
ལུས་སེམས་ཐམས་ཅད་བདེ་ལྷང་ལྷང་སོང་བར་བསམ་ལ་སྙིང་གར་འཁོར་བཞིན་དུ་གནས། ཡར་སྣེའི་དགའ་འཁྱིལ་དཀར་པོ་དབུ་མ་བརྒྱུད་དེ་ཡར་སོང་སྤྱི་བོའི་གུག་མཚམས་ནས་མར་བབས་པས་སྣང་བ་ཐམས་ཅད་སྟོང་ཆམ་ཆམ་སོང་བར་བསམ་ལ་དགའ་འཁྱིལ་
དམར་པོའི་སྟེང་དུ་བབས་ནས་རེག་ལ་མ་འབྱར་བའི་ཚུལ་དུ་འཁོར་ཞིང། སླར་ཁྲུག་གིས་འདྲེས་ཏེ་དགའ་འཁྱིལ་དམར་སྐྱ་གཅིག་ཏུ་སོང་བ་གཡོན་སྐོར་དུ་དྲག་ཏུ་འཁོར་ཞིང་ཇེ་ཆུང་ཇེ་ཆུང་གིས་མཐར་སྟོང་ཡུལ་དུ་སོང་བར་བསམ་ལ་བདེ་སྟོང་དབྱེར་མེད་ཀྱི་ངང་དུ་ཅི་

[035A]༄༅། །ནུས་འཇོག་གོ་དེ་ནས་ལུས་དཀྱིལ་དང་བཅས་པ་སྔར་བཞིན་ལམ་གྱིས་བསམ་ལ་བསམ་མི་ཁྱབ་བྱ་ལ། བློ་རྣོ་བས་ནི་ལུས་དཀྱིལ་དང་སྦྲུགས་ནས་བྱ་སྟེ་དེ་ལྟར་ན་རང་རྣལ་འབྱོར་མར་གསལ་བའི་ལུས་ནང་དུ་རྩ་དབུ་མ་སྔར་བཞིན་གྱི་ནང་དུ་ལུས་
དཀྱིལ་རྟེན་བརྟེན་པ་བསྒོམ་པ་ལྟ་བར་ཕབ་ནས་ཡིད་བཟླས་སོགས་བྱ་ཞིང་ལུས་དཀྱིལ་གྱི་གཙོ་མོའི་ལུས་ནང་གི་དབུས་དྲང་པོར་ཡང་དབུ་མ་དང་སྔགས་འཁོར་ཇི་ལྟ་བ་བཞིན་བྱའོ། །ལུས་དཀྱིལ་བསྒོམ་པའི་དུས་སུ་ལུས་དཀྱིལ་གྱི་གཙོ་མོའི་ལྟེ་གསང་དུའང་སྔགས་
འཁོར་འབེབས་དགོས་སམ་མི་དགོས་སྙམ་ན། འདིའི་ཡིད་བཟླས་སོགས་ཀྱི་སྐབས་སུ་སྙིང་གར་མི་འཇོག་པ་ནི། དེའི་ཚེ་བུམ་པ་ཅན་གྱི་རླུང་སྦྱོར་བྱེད་དགོས་པས་ལས་དང་པོ་བས་ཐོག་མར་སྙིང་གའི་བུམ་པ་ཅན་བཟུང་ན་རྩ་རླུང་གི་གེགས་ཆེ་བ་ལ་དགོངས་ལ། ལྟེ་གསང་དུ་འབེབ་
པ་ནི་མི་རྟོག་པ་དང། བདེ་བ་བསྐྱེད་པའི་ཆེད་དུ་གསུངས་པས། ལུས་དཀྱིལ་གྱི་གཙོ་མོའི་ཐུགས་ཀ་དང་ལྟེ་གསང་གི་དཀྱིལ་དྲང་ཐད་དུ་འགྲིག་ན་དེས་དགོས་པ་འགྲུབ་པས་དབབ་མི་དགོས་སོ། །ཞེས་པ་འདི་ཡང་དྲི་ལན་དུ་ཇི་ལྟར་སྩལ་བ་ལྟར་བཀོད་པའོ། །དེ་ལྟ་བུའི་བསྐྱེད་
རིམ་ཕག་མོ་མཁའ་སྤྱོད་འདི་བདེ་མཆོག་རྩ་རྒྱུད་ལེའུ་ང་གཅིག་པ་ནས་བཤད་པའི་དེ་ཉིད་བཅུ་བཞིའི་ཚངས་དང་སྦྱོར་ཚུལ་ནི་རྩ་རྒྱུད་ལས། གོས་དང་ཕྱག་རྒྱ་ལྔ་ལ་སོགས། །ཤེས་རབ་ཡན་ལག་ཕུར་བུ་གུར། །ཨཱ་ལི་ཀཱ་ལི་ཞེས་བརྗོད་ནས། །རྒྱུ་སོགས་སྟོང་པ་སྔོན་
འགྲོ་བ། །འཇུག་པ་སྒྲ་ལ་སོགས་པ་ནས། །ཇི་སྲིད་བསྡུས་པའི་སྦྱོར་ལྡན་པ། །བདུད་རྩི་ཚིམས་བྱེད་མྱ་ངན་འདས། །ལག་པའི་མཆོད་པ་དབང་བསྐུར་བ། །གོ་ཆ་ཆེན་པོས་ཡང་དག་བསྲུང། །སྔགས་རྣམས་ཀུན་གྱིས་མཆོད་པར་བྱ། །ཞེས་གསུངས་སོ། །དེ་ལ་དང་པོ་གོས་དང་ཕྱག་

[035B] གོས་ཀྱི་སྐད་དོད་ཝ་ས་ན་ཞེས་པ་གནས་ལའང་འཇུག་པས་སྒྲུབ་པའི་གནས་ཆོས་མཐུན་གྱི་འཚོ་བ་རྙེད་སླ་བ་ལ་སོགས་པ་མཚན་ཉིད་ཚང་བ་དང། ལྷའི་གནས་གཞལ་ཡས་ཁང་ཡིན་པས་སྐབས་འདིར་ཆོས་འབྱུང་ངོ། །རྣལ་འབྱོར་བསྒོམ་པའི་
སྔོན་དུ་རུས་རྒྱན་ལ་སོགས་པའི་ཆས་འཇུག་བྱེད་དགོས་པས་ན་ཕྱག་རྒྱ་ལྔ་ལ་སོགས་ཞེས་པ་སྟེ་དེས་སྒྲུབ་པ་པའོ་རྡོར་དྲིལ་ལ་སོགས་པའི་ཡོ་བྱད་རྣམས་ཚང་དགོས་པའང་བསྟན་ཏོ། །གཉིས་པ་ཤེས་རབ་ཡན་ལག་གི་དེ་ཉིད་ནི། རིན་པོ་ཆེ་ལྟ་བུའི་གང་ཟག་གིས་བསྐྱེད་རིམ་གྱི་
སྐབས་ནས་གྲོགས་ཕྱག་རྒྱ་མ་བཞི་ལ་སོགས་པ་དང་ལྷན་ཅིག་ཏུ་ཉམས་སུ་ལེན་ཅིང་རྣལ་འབྱོར་བ་ལ་ཕྱག་རྒྱ་མའི་ཡན་ལག་གིས་འཁྱུད་པ་ལ་བཤད་ལ། ངེས་དོན་གྱི་ཕྱག་རྒྱ་ནི་བདེ་སྟོང་གཉིས་སུ་མེད་པའི་ཡེ་ཤེས་ཏེ་སྐྱབས་སེམས་ནས་བརྩམས་ཏེ་བདེ་སྟོང་གི་རྩིས་ཟིན་པ་ཞིག་
དགོས་ལ། སྐབས་འདིར་རང་རྣལ་འབྱོར་མར་གསལ་བ་ཤེས་རབ་མ་དངོས་དང། དེའི་ཡན་ལག་ཡབ་མཚོན་པའི་ཁ་ཊཱཾ་གལ་དང་བྱའོ། །གསུམ་པ་ཕུར་བུ་དང་གུར་གྱི་དེ་ཉིད་ནི་སྲུང་འཁོར་བསྒོམ་པ་སྟེ་སྐབས་འདིར་སྲུང་འཁོར་བསྡུས་པའི་ལུགས་ཡིན་ལ་སྐྱབས་སེམས་དང་
བླ་མའི་རྣལ་འབྱོར་སོགས་སྦྱོར་བ་ཚོགས་གསོག་གི་སྐོར་རྣམས་ཀྱང་སྲུང་འཁྲོ་གྱི་ཁོངས་སུ་བསྡུའོ། །བཞི་པ་ཨཱ་ལིའི་དེ་ཉིད་ནི་དབྱངས་ཡིག་གི་ངོ་བོའི་ཟླ་བ་བསྐྱེད་པའོ། །ལྔ་པ་ཀཱ་ལིའི་དེ་ཉིད་ནི་གསལ་བྱེད་ཀྱི་ངོ་བོ་ཨེ་ཡིག་ལས་བསྐྱེད་པའི་ཆོས་འབྱུར་དང་སྔགས་ཕྲེང་ཟླ་བའི་
དམར་ཆ་དང་བཅས་པའོ། །དྲུག་པ་རྒྱུ་སོགས་སྟོང་བའི་དེ་ཉིད་ནི་ཨཱ་ལི་ཀཱ་ལིའི་དེ་ཉིད་སོགས་ཀྱིས་སྔོན་དུ་ཆོས་རྣམས་ཀྱི་ངོ་བོ་སྟོང་པ་ཉིད། རྒྱུ་བདེ་ངར་གྲུབ་པ་མེད་པས་མཚན་མ་མེད་པ་འབྲས་བུ་ཐོབ་བྱ་སྨོན་པའི་ཡུལ་མེད་པས་སྨོན་པ་མེད་པ་སྟེ་རྣམ་ཐར་སྒོ་གསུམ་གྱི་ངོ་བོ་འཆི་
[036A]༄༅། །བ་ཆོས་སྐུ་བསྒོམ་པའོ། །བདུན་པ་འཇུག་པ་སྒྲ་ལ་སོགས་པའི་དེ་ཉིད་ནི། སྒྲའི་སྐད་དོད་ནཱ་ །བརྒྱད་པ་ཇི་སྲིད་བསྡུས་པའི་སྦྱོར་
བ་དང་ལྡན་པའི་དེ་ཉིད་ནི། གོང་གི་ནས་ཞེས་པ་དང་འདིར་ཇི་སྲིད་ཅེས་པའི་ནུས་པས་སྔར་བཾ་ཡིག་ཟླ་བའི་དབུས་སུ་ཞུགས་ཟིན་པ་དེ་ནས་རང་གཞན་འཁོར་འདས་ཀྱི་སྣོད་བཅུད་ཐམས་ཅད་རྡོ་རྗེ་རྣལ་འབྱོར་མའི་རང་བཞིན་དུ་བྱས་ནས་རང་ལ་བསྡུས་ཏེ་ཐབས་ཤེས་དབྱེར་མེད་ཀྱི་རྣལ་འབྱོར་
དུ་བྱས་པའི་བར་བསྟན། དགུ་པ་བདུད་རྩི་ཚིམ་བྱེད་ཀྱི་དེ་ཉིད་ནི། འདིས་དངོས་བསྟན་ནང་མཆོད་དང། ཤུགས་བསྟན་ཕྱི་མཆོད་ལ་སོགས་པ་དང་གཏོར་མ་འབུལ་བ་དང། འགོའི་བདུད་རྩི་མྱང་བའང་བསྟན། བཅུ་པ་མྱང་འདས་ཀྱི་དེ་ཉིད་ནི། སྣོད་བཅུད་ཀྱི་སྣང་བ་བསྡུས་ནས་
འཆི་བ་དང་ཆོས་མཚུངས་པའི་ཐུན་མོང་དང་ཐུན་མོང་མ་ཡིན་པའི་བསམ་མི་ཁྱབ་བསྟན། བཅུ་གཅིག་པ་ལག་པའི་མཆོད་པའི་དེ་ཉིད་ནི། ཐུན་མཚམས་སུ་ལག་མཆོད་བྱེད་པ་དངོས་བསྟན་དང། ཁས་བླངས་པའི་དམ་སྡོམ་སྤྱི་དང་ཁྱད་པར་སྔགས་ཀྱི་ཐུན་མོང་མིན་པའི་དམ་ཚིག་
རྣམས་དང། གཡོན་པའི་ཀུན་སྤྱོད་བཅས་བསྟན་ཅིང། སྤྱོད་ལམ་དང་ཉལ་ལྡང་གི་རྣལ་འབྱོར་རྣམས་ཀྱང་བསྡུའོ། །བཅུ་གཉིས་པ་དབང་བསྐུར་བའི་དེ་ཉིད་ནི། སྨིན་ལམ་དུ་འཇུག་རུང་གི་དབང་བཞི་དང། གྲོལ་ལམ་བསྒོམ་རུང་གི་བྱིན་རླབས་དང། སྒྲུབ་ཐབས་ཀྱི་དབང་བསྐུར་རྒྱས་
འདེབས་དང་ལྷ་ལ་རབ་གནས་ཀྱི་ཕྱིར་དབང་བསྐུར་བ་སོགས་བསྟན། བཅུ་གསུམ་པ་གོ་ཆས་སྲུང་བའི་དེ་ཉིད་ནི། ལྟེ་བ་ལ་སོགས་པའི་གནས་རྣམས་སུ་གོ་ཆ་འགོད་ཅིང། ཐུན་མཚམས་ཀྱི་སྔོན་དུ་སུམྦྷ་

[036B] ངག་བཟླས་ཡིད་བཟླས་གཉིས་དང། རྐང་བརྒྱད་ཀྱི་བསྟོད་པའང་བསྡུའོ། །དེ་ལྟར་དེ་ཉིད་བཅུ་བཞིའི་ཁོངས་སུ་བསྐྱེད་རིམ་རྣལ་འབྱོར་བཅུ་གཅིག་ལྷག་དང་བཅས་པ་འདུ་ཞིང། སྒྲུབ་ཐབས་བསྡུས་པ་ལ་རྣལ་འབྱོར་བཅུ་གཅིག་ཚང་
ཡང་དེ་ཉིད་བཅུ་བཞི་མི་ཚང་ལ། རྒྱས་པ་ལ་དེ་ཉིད་བཅུ་བྮིའང་ཚང་བས་ཆོ་གའི་ཆ་ལག་ཐམས་ཅད་རྗེས་འབྲང་གིས་རང་བཟོ་མ་ཡིན་པར་རྡོ་རྗེ་འཆང་གིས་རྒྱུད་ལས་གསུངས་པ་ལ་ངེས་ཤེས་རྙེད་པ་ནི་རྒྱུད་དོན་གདམས་པར་ཤར་བ་ཞེས་དང། དེ་ཉིད་བཅུ་བཞི་ཚང་བའི་ལམ་
ཉམས་སུ་ལེན་པའི་སྒྲུབ་པ་པོ་ནི་ཚེ་སྟོད་མཚམས་མེད་ཀྱི་ལས་བསགས་ཀྱང་ཚེ་དེ་ལ་ཟུང་འཇུག་གི་གོ་འཕང་ཐོབ་ཅིང། གལ་ཏེ་སེམས་གཡེང་བ་ལ་སོགས་པའི་དབང་གིས་མ་འགྲུབ་ནའང། དཔའ་བོ་དང་མཁའ་འགྲོའི་ཚོགས་ཀྱིས་དག་པ་མཁའ་སྤྱོད་དུ་འཁྲིད་པར་འགྱུར་རོ། །    ༈   
པ་བསམ་མི་ཁྱབ་ཀྱི་རྣལ་འབྱོར་ནི། དེ་ལྟར་ཡིད་བཟླས་དང་ཞར་བྱུང་རྫོགས་རིམ་སོང་བའི་རྗེས་སུ་ལུས་དཀྱིལ་གྱི་གཙོ་མོའི་ཐུགས་ཀའི་བཾ་ཡིག་ལས་འོད་ཟེར་དམར་པོ་དཔག་ཏུ་མེད་པ་ཕྱོགས་བཅུར་སྤྲོས་པ་ཁམས་གསུམ་གྱི་སྣོད་བཅུད་ཐམས་ཅད་ལ་ཁྱབ་པས་གཟུགས་
མེད་ཁམས་ལ་གནས་གཞན་ལོགས་པ་ཡོད་པའི་ལུགས་ལྟར་ན་གཟུགས་མེད་སྐྱེ་མཆེད་སུ་བཞི་ཡོད་ཟེར་སྔོན་པོའི་རྣམ་པར་གྱུར་པ་མཐའ་ གཟུགས་ཁམས་གནས་རིས་བཅུ་བདུན་འོད་ཟེར་
འབར་[*DMAR PO'I]རྣམ་བས་མགྲིན་པ་ནས་ལྟེ་བའི་བར་ལ་ཐིམ། གཞན་འགྲུལ་[*'PHRUL]དབང་བྱེད་ནས་དམྱལ་བའི་བར་གྱི་འདོད་ཁམས་དང་ཆབ་ཅིག་མེ་རི་ནས་གདན་གྱི་བར་རྟེན་གྱི་དཀྱིལ་འཁོར་དང་བཅས་པ་འོད་ཟེར་དཀར་པོའི་རྣམ་པས་ལྟེ་བ་མན་ཆད་ཀྱི་སྨད་ཀྱི་ཆ་ལ་ཐིམ། རང་ཡང་

[037A]༄༅། །ཆོས་འབྱུང། ཟླ་བ། ལུས་དཀྱིལ་གྱི་འཁོར་སོ་གཉིས། ལྷ་མོ་བཞི། གཙོ་མོ། དེ་ཡང་ཐུགས་ཀའི་ཆོས་འབྱུང། ཟླ་བ། སྔགས་འཕྲེང། བཾ་ཡིག། བཾ་དེའི་མགོ་བོ། དེ་ཟླ་ཚེས། དེ་ཐིག་ལེ། དེ་ནཱ་ དེ་ཡང་ཇེ་ཕྲ་ཇེ་ཕྲར་སོང་བའི་མཐར་མི་དམིགས་པར་སྟོང་
པར་བསམ་ལ་བདེ་སྟོང་ལ་མཉམ་པར་བཞག་གོ་    ༈    འདི་ལ་སྤྱོད་ལམ་དངོས་དང་ཡན་ལག་གི་རྣལ་འབྱོར་གཉིས་ལས། དང་པོ་ནི། དེ་ནས་བདེ་སྟོང་དེའི་ངང་ལས་ནམ་མཁའ་སྤྲིན་མེད་ལ་སྤྲིན་ལངས་པ་ལྟར་རང་རྣལ་འབྱོར་མ་རྒྱན་ཡོད་ལ་
གདན་དང་ཕྱག་མཚན་མེད་པའི་རྣམ་པར་སྐད་ཅིག་གིས་ལྡང་ནས་བསྲུང་འཁོར་བསྒོམ་པར་བྱ་སྟེ། རང་གི་གནས་སོ་སོར་ཟླ་གདན་ལ་ལྷའི་ངོ་བོ་ཡི་གེ་བསྒོམ་པ་ནི་བདག་བསྲུང་བ་ཡིན་ལ། ཞལ་བཞི་བའི་སྔགས་དང། ཤར་ནས་ཕྱོགས་གཡོན་སྐོར་དང། མེ་ནས་མཚམས་
གཡས་བསྐོར་གྱིས་སེ་གོལ་གཏོགས་པའི་ཕྱག་རྒྱས་ཚམ་ངམ་སྔགས་ཀྱིས་བསྲུང་བ་ནི་གནས་སྲུང་བའོ། །སྔགས་དོན་ནི། ཨོཾ་ སུམྦྷ་ ནི་སུམྦྷ་ །ཧཱུཾ་ གྲིཧྞ་
གཉིས་ནི་བགེགས་འབྲོས་པ་རྣམས་ཟུངས་ཤིག་གྲིཧྞ་ །ཨཱ་ན་ཡ་ནི་ཁུག་ཅིག་ཧོ་
བྷ་ བྫྲ་ །ཧཱུཾ་ཕཊ་ །སྔགས་ཀྱི་སྒྲ་འབྲུག་སྟོང་དུས་

[037B] རང་གི་ཞལ་ནས་འོད་ཟེར་དམར་པོ་བསྐལ་པའི་མེ་ལྟ་བུ་དཔག་ཏུ་མེད་པ་འཕྲོས་པ་བདེ་སྟོང་གཉིས་སུ་མེད་པའི་ཡེ་ཤེས་མེའི་རྣམ་པར་མོས་པ་ནི་དོན་དམ་པའི་སྲུང་འཁོར་ཏེ་
དེས་ སེམས་ཅན་ཐམས་ཅད་ཀྱང་གདོན་བགེགས་ཀྱི་གནོད་པ་དེ་རྣམས་དང་བྲལ་བར་བསམ་མོ། །དེ་ནས་ཐུན་དགྲོལ་བ་ནས་ཕྱི་མའི་བར་ལ་སྒོ་གསུམ་རབ་དགར་མི་བཏང་བར་དགེ་སྦྱོར་འདི་དང་འདི་བྱའོ་སྙམ་
དུ་འཕེན་པ་བཏང་ལ་དྲན་པ་དང་ཤེས་བཞིན་ནང་ བཅུད་ཀྱི་སེམས་ཅན་ཐམས་ཅད་རྣལ་འབྱོར་མ་སྣང་སྟོང་
དབྱེར་མེད་དུ་མོས་པ་སྐུའི་དགའ་བ། བསྟོད་དབྱངས་དང་རྒྱོབ་གསོད་ལ་སོགས་པའི་སྒྲ་སྙེན་མི་སྙན་ཅི་བྱུང་ཡང་ཆགས་སྡང་བཀག་ནས་ཨོཾ་ ཡིད་ལ་རྟོག་པ་བཟང་ངན་ཅི་ཤར་ཡང་རྡོ་རྗེ་རྣལ་འབྱོར་མའི་ཐུགས་བདེ་སྟོང་གཉིས་
སུ་མེད་པའི་ཡེ་ཤེས་སུ་མོས་པ་ནི་ཐུགས་ཀྱི་དགའ་བ་སྟེ་དགའ་བ་གསུམ་གྱི་རྣལ་འབྱོར་བསྐྱེང་བར་བྱ་ཞིང། གཞན་ཡང་བླ་མ་དང་སངས་རྒྱས་བྱང་སེམས་ཀྱི་སྐུ་བརྙན་གང་མཐོང་ཡང་རྡོ་རྗེ་རྣལ་འབྱོར་བར་མོས་ལ་རྐང་བརྒྱད་ཀྱིས་བསྟོད་བར་བྱའོ། །ཁྲུས་ཀྱི་རྣལ་འབྱོར་ནི་བླ་
མེད་ལ་གལ་ཧ་ཅང་མི་ཆེ་བས་མ་བྱས་ཀྱང་རུང་ལ། བྱེད་པར་འདོད་ན་དབང་བསྐུར་རྒྱས་འདེབས་ཀྱི་སྐབས་སུ་བཤད་པ་ལྟར་བྱ། མདོར་ན་སྣང་གྲག་རིག་གསུམ་ཐམས་ཅད་བདེ་སྟོང་དབྱེར་མེད་ཀྱི་རྣམ་རོལ་ཏུབ་ལྟ་བ་ནི་ལམ་ཐུན་མོང་བར་དབང་པོའི་སྒོ་སྡོམ་

[038A]༄༅། །པས། ཐུན་མཚམས་བག་མེད་དུ་བཏང་ན་བོགས་ཤིན་ཏུ་ཆུང་བས་ཐུན་དངོས་ཀྱི་ཐུན་མཚམས་ལ་བོགས་འདོན་ཞིང། ཐུན་མཚམས་ཀྱིས་ཐུན་དངོས་ལ་བོགས་འདོན་ནོ། །དེས་ན་ལུས་ཀྱི་བསྐུ་ ངག་
སུ་མོས་པས་ནི་རྣལ་འབྱོར་པ་རྟོགས་པ་དམའ་བས་ལུང་མ་བསྟན་གྱི་བྱ་བ་ཐམས་ཅད་དགེ་བར་བསྒྱུར་ནུས་ཤིང། རྟོགས་པ་མཐོ་བས་ནི་གཞན་གྱིས་ཉེས་པར་འཛིན་པའི་གསོད་རྐུ་ལོག་གཡེམ་སོགས་སྤྱིད་ཀྱང་ཐམས་ཅད་དགེ་སྦྱོར་དུ་བསྒྱུར་ནུས་པ་ཡིན་ཏེ། ཀུན་རིག་ཏུ། ཁྱོད་
ཀྱིས་སྲོག་ཆགས་གསད་པར་བྱ། །མ་བྱིན་པར་ཡང་བླང་བར་བྱ། །ཞེས་སོགས་དང། ཐམས་ཅད་བྱས་ཤིང་ཀུན་བཟོས་ཀྱང། །འགྲུབ་འགྱུར་ཉེས་པར་མི་འགྱུར་ན། །སྙིང་རྗེ་ལྡན་པས་སྨོས་ཅི་དགོས། །ཞེས་གསུངས་པས་སོ། །དེ་ལྟར་དྲན་ཤེས་དང་ལྡན་པས་ཐུན་མཚམས་ཀྱི་བྱ་
བ་མཐའ་དག་བག་དང་ལྡན་པར་བྱས་ལ་ཐུན་ཕྱི་མ་ལ་འཇུག་པའི་འགོར་སྔར་འཕེན་པ་བཏང་བ་ལྟར་བྱུང་མ་བྱུང་དང། རང་རྒྱུད་ལ་ཉེས་པས་གོས་མ་གོས་བརྟགས་ལ་ཚུལ་བཞིན་དུ་བྱུང་ན་དགའ་བ་བསྒོམ་ཞིང། མ་བྱུང་ན་བཤགས་བསྡམས་སོགས་ལ་འབད་པར་བྱའོ། །ཞེས་གསུངས་
   ༈    ཁ་ཟས་ཀྱི་རྣལ་འབྱོར། ཕྱི་རོལ་མཆོད་པའམ་ཚོགས་ཀྱི་རྣལ་འབྱོར། སྦྱིན་སྲེག་གི་རྣལ་འབྱོར། ཚེས་བཅུའི་མཆོད་པའི་རྣལ་འབྱོར། གཏོར་མའི་རྣལ་འབྱོར་རོ། །    ༈    ཁ་ཟས་རྣམས་བསྲེག་རྫས་
གྱིས་བརླབས་ཏེ་ཁ་ཧོཾ་ ལག་པ་གཉིས་དགང་བླུགས་དང། སྙིང་གར་བླ་མ་ཡི་དམ་གྱི་ངོ་བོ་བཾ་ཡིག་གམ། ལུས་དཀྱིལ་གྱི་ལྷ་ཚོགས་ལ་ཕུལ་བས་བདེ་སྟོང་འཁྲུངས་པས་མཉེས་པར་བསམ་ལ་ནང་གི་སྦྱིན་སྲེག་གི་ཚུལ་དུ་ལོངས་སྤྱོད་ཅིང། དེ་ཙམ་མ་ལྕོགས་ན་རང་ཉིད་ལྟར་གསལ་

[038B] ཁ་ཟས་བདུད་རྩིར་མོས་ནས་ལོངས་སྤྱོད་པ་དང། གཞན་ལ་ཁ་ཟས་སོགས་དངོས་པོ་སྟེར་ནའང་རང་གཞན་གཉིས་ཀ་ལྷར་གསལ་ནས་དངོས་པོ་བདུད་རྩིར་མོས་ཏེ་ཕུལ་ན་ཕན་ཡོན་རླབས་ཆེ་ཞིང་འཇུག་པ་བདེ་བས་དེ་ལྟར་ཉམས་སུ་ལེན་ཅིང། ཐུན་མཚམས་ཀྱི་བྱ་བ་རྣམས་ཉམས་ལེན་གྱི་རྩིས་
མ་ཟིན་ན་ཚེ་ཕལ་ཆེར་དོན་མེད་དུ་འདའ་བས་ནན་ཏན་བྱའོ་གསུངས།    ༈   གཉིས་པ་ཕྱི་རོལ་མཆོད་པའམ་ཚོགས་ཀྱི་རྣལ་འབྱོར་ནི། གཞུང་དུ་རྗེ་སངས་རྒྱས་དཔལ་བཟང་གིས་མཛད་པའི་བདག་འཇུག་བཞིན་ཉམས་སུ་ལེན་པར་གསུངས་ལ། ཡིག་ཆ་དེར་ཚོགས་འཁོར་བྱེད་དགོས་ཟུར་ཙམ་
ལས་བྱེད་ཚུལ་མ་བཤད་པས་གཙོ་བོ་ནི་བདག་འཇུག་ལེན་པ་ཡིན་ལ། ཕྱི་རོལ་མཆོད་པ་ནི་བདེ་མཆོག་གི་སྐབས་སུ་ལག་མཆོད་དང། གྲུ་གསུམ་མཆོད་པ་བྱ་བར་གསུངས་ཤིང། ཚོགས་ཀྱི་རྣལ་འབྱོར་བླ་མའི་ཕྱག་བཞེས་ཡིག་ཆ་ལོགས་སུ་ཡོད་པ་ལྟར་བྱའོ། །གསུམ་པ་སྦྱིན་སྲེག་གི་
རྣལ་འབྱོར་ནི། བཟླས་པའི་བཅུ་ཆའི་སྦྱིན་སྲེག་བྱ་བར་གསུངས་པ་ནི་ལྷ་དབང་དུ་སྡུད་པའི་སྐབས་ཡིན་པར་རྗེ་རིན་པོ་ཆེས་གསུངས་པས། དེའི་ཚོ་མངར་གསུམ་གཙོ་བོར་གྱུར་བའི་བཅུ་ཆའི་སྦྱིན་སྲེག་བྱ་སྟེ་དཔེར་ན་བཟླས་པ་འབུམ་ཕྲག་བཞི་བཟླས་ན་སྦྱིན་སྲེག་ཁྲི་ཕྲག་བཞི་བྱ་དགོས་
ལ། བཟླས་པའི་ཁ་སྐོང་གི་སྦྱིན་སྲེག་ནི་ཏིལ་གཙོ་བོར་གྱུར་པའི་ཞི་བའི་སྦྱིན་སྲེག་སྟེ་གྲངས་ཇི་ལྟར་རིགས་པ་ལས་ངེས་བཟུང་མི་དགོས་སོ། །བསྡུས་པ་བྱེད་ན་རས་དམར་པོའི་གདུང་རྐང་ལ་ཞུན་མར་བྱུགས་ནས་བྱ་བ་སྟེ་གཞུང་གཞན་དུ་གསལ་ལོ། །ཞེས་གསུངས།    ༈   བཞི་པ་ཚེས་
བཅུའི་མཆོད་པའི་རྣལ་འབྱོར་ནི། འདི་ལ་རྒྱས་བསྡུས་ཀྱི་རིམ་པ་མང་དུ་ཡོད་པ་ལས། རྒྱས་པར་བྱེད་ན་དཀྱིལ་འཁོར་བྲི་གཞི་གྲུ་བཞི་བའི་སྟེང་དུ་ཐོག་མར་མཐོ་གང་ཟླུམ་པོར་བསྐོར། དེའི་ཕྱིར་སོར་ཕྱེད་བསྣན་པའི་ཟླུམ་བསྐོར་སྔོན་པོ། །དེ་དག་གི་ནང་དུ་ཆོས་འབྱུང་གྲུ་གསུམ་ཉིས་བརྩེགས་

[039A]༄༅། །ནང་དམར་ཞིང་རེ་ཁ་དཀར་པོ། ཆོས་འབྱུང་གི་ནང་དུ་ཟླ་དཀྱིལ་དཀར་པོ་དང། གྲྭ་ ཕྱིའི་གྲུ་ཆད་ཟླ་གམ་ལྗང་གུ་རྣམས་རབ་རྡུལ་ཚོན་དང། དེ་མིན་སྔོན་ཚུད་ནས་ཆུ་ཚོན་གྱིས་བྲིས་ཀྱང་རུང། ཟླ་དཀྱིལ་གྱི་དབུས་སུ་རྣལ་འབྱོར་མའི་
སྐུ་བྱིན་རླབས་ཅན་མ། དེ་མཚོན་པའི་ཚོན་སྦུངས་དམར་པོ་བྱ་སྟེ་སྐུ་ཚོམ་བུའི་དཀྱིལ་འཁོར་ཞེས་བྱའོ། །དེའི་སྟེང་དུ་མྙྫི་ དར་དམར་པོས་ཁ་བཅད་པ་སོགས་ཕྱག་བཞེས་བཞིན་བྱ་སྟེ་གསུང་བདུད་རྩིའི་
དཀྱིལ་འཁོར་རོ། །དེའི་སྟེང་དུ་མེ་ལོང་ངམ། མ་འབྱོར་ན་ཤིང་དང་རྫ་ལ་སོགས་པའི་ཁར་སིནྡྷུ་ དེ་ཙམ་མ་ལྕོགས་ན་ཙན་དན་དམར་པོའི་ཕྱེ་མ་དང་ཆང་
བསྲེས་པས་ཆོས་འབྱུང་ཉིས་བརྩེགས་བྲིས་པའི་ཁར་ཚོམ་བུ་ཙམ་བྱས་པའི་སྟེང་དུ་ཐུགས་སིནྡྷུ་ དཀྱིལ་འཁོར་གྱི་
མདུན་ནམ་ཤར་དུ་མཆོད་ཡོན། བྱང་ཤར་དུ་ཞབས་བསིལ། བྱང་དུ་མེ་ཏོག་ནུབ་བྱང་དུ་བདུག་སྤོས། ནུབ་ཏུ་མར་མེ། ལྷོ་ནུབ་ཏུ་དྲི་ཆབ། ལྷོར་ཞལ་ཟས། ཤར་ལྷོར་མཚམས་འཛིན་གྱི་མེ་ཏོག་གཞན་ཡང་མཆོད་པའི་བྱེ་བྲག་ཅི་འབྱོར་པ་ཇི་ལྟར་རིགས་པར་བཤམ་མོ། །
མདུན་དུ་གཏོར་མ་འོག་ནས་འབྱུང་བ་ལྟར་དང། ཚོགས་གཏོར། དེའི་གཡས་སུ་བ་ལ་ གཡོན་དུ་མ་ད་ན་སྟེ་ཆང། གཞན་ཡང་ཚོགས་རྫས་ཅི་འབྱོར་དང། རང་གི་ཉེ་ལོགས་སུ་བུམ་པ་མགུལ་ཆིང་དམར་པོ་ཅན་གྱི་གསུམ་གཉིས་ཙམ་ཆུས་བཀང་བ་ལ་བླ་མེད་ཀྱི་

[039B]
འདས་མ་འདས་ཀྱི་མགྲོན་གྱིས་བསྐོར་བ་གཏོར་མའི་སྐབས་བཞིན་སྤྱན་དྲངས་ནས་རྣལ་འབྱོར་མ་མདུན་བསྐྱེད་ལ་ཐིམ། དེའི་སྟེང་གི་བར་སྣང་ངམ་རིགས་བདག་གི་ཐུགས་ཀར་རྩ་བརྒྱུད་ཀྱི་བླ་མ། རྣལ་འབྱོར་མའི་མཐའ་སྐོར་དུ་འཁོར་བཞི། དེའི་མཐར་འཁོར་སོ་གཉིས། དེའི་
མཐར་རྒྱུད་སྡེ་བཞིའི་ཡི་དམ་སངས་རྒྱས། བྱང་སེམས། ཉན་རང་རྣམས་དང། མདུན་གྱི་ཆོས་འབྱུང་སྟོང་པར་དཔའ་བོ་མཁའ་འགྲོ་དང། རྒྱབ་ཀྱི་སྟོང་པར་ཆོས་སྐྱོང་སྲུང་མ། དུར་ཁྲོད་ཀྱི་མཐར་སེམས་ཅན་ཐམས་ཅད་རྣལ་འབྱོར་མའི་རྣམ་པས་འཁོད་པར་བསམ་ལ་
མཆོད་བསྟོད་དབང་ཆོག་གཏོར་འབུལ་ཚོགས་འཁོར་གཏང་རག་གི་མཆོད་བསྟོད་བཟོད་གསོལ་སོགས་བྱ་ལ། ལོང་མེད་པ་སོགས་ཀྱི་ཚེ་བསྡུས་ཙམ་བྱ་བར་འདོད་ན་བདག་བསྐྱེད་རྒྱས་བསྡུས་གང་རིགས་དང་མདུན་བསྐྱེད་བསྒྲུབས་ཏེ་མཆོད་བསྟོད་ཀྱི་མཇུག་ཏུ་གཏོར་མ་ཕུལ་ལ་
མཇུག་ཆོག་བྱས་ཀྱང་རུང་ལ། ཡང་གོང་གི་ཡོ་བྱད་མེད་པའམ་རང་ཉིད་ལམ་དུ་ཞུགས་བཞིན་པའི་སྐབས་ལྟ་བུར་བྱེད་དགོས་བྱུང་ན་ཐམས་ཅད་ཡིད་ཀྱིས་སྦྲུལ་བས་ཀྱང་ཆོག་གོ་གལ་ཏེ་བྲེལ་གཡེང་སོགས་ཀྱིས་ཤིན་ཏུ་བསྡུས་པ་བྱེད་དགོས་བྱུང་ན། ཨོཾ་
མ་རྒྱུན་བཟླས་དམ་བཅའ་ཇི་ཡོད་གསུམ་འགྱུར་བཟླས་པས་ཚེས་བཅུའི་མཆོད་པར་འགྱུར་ཏེ། སྔགས་རྣམས་ཀུན་གྱིས་མཆོད་པར་བྱ་ཞེས་གསུངས་པའི་ཕྱིར། གཞན་ཡང་གྲོད་པའི་ཆོས་ཀྱིས་མ་གོས་པའི་གཞོན་ནུ་མ་གསུམ་ལ་སོགས་པ་ཆོ་གས་རྣལ་འབྱོར་མར་བསྐྱེད་

[040A]༄༅། །ལ་ཁ་ཟས་ཀྱིས་ཚིམས་པར་བྱས་པས་ཆོས་བཅུའི་མཆོད་པར་འགྱུར་བ་སོགས་བཞེད་ཚུལ་མི་འདྲ་བ་ཡོད་དོ། །ཚོགས་གསོག་པར་འདོད་ན་ཡར་ངོ་དང། སྒྲིབ་པ་སྦྱོང་བར་འདོད་ན་མར་ངོའི་ཚེས་བཅུ་བྱ་བར་གསུངས་པས་གང་རུང་
གཅིག་གིས་ཆོག་པ་འདྲ་ཞིག་འདུག་ནའང། ཚེས་བཅུ་རྣམ་གཉིས་མ་ཆག་པར་དགོས་གལ་ཆེ་བས་བརྩོན་པར་བྱའོ། །ལྔ་པ་གཏོང་མའི་རྣལ་འབྱོར་ནི། འདི་ལ་གཏོར་མ་གཅིག་ནས་བཅུ་གཅིག་བར་རྒྱས་བསྡུས་བཞེད་ཚུལ་མི་འདྲ་བ་མང་དུ་སྣང་
ནའང། རྗེ་རིན་པོ་ཆེས་འདས་མ་འདས་ཀྱི་གཏོར་མགྲོན་གཉིས་སུ་འདུ་པར་གསུངས་པ་ལྟར་ཡིན་ལ། སྒྲུབ་ཐབས་སུ་བཀོད་པ་འཇུག་པ་བདེ་བའི་ཕྱིར་གཅིག་བཤམས་ནས་བྱིན་རླབས་ནན་ཏན་བྱས་ནས་འདས་མ་འདས་ཀྱི་མགྲོན་ཐམས་ཅད་ལ་
འབུལ་བ་ཡིན་གསུངས། གཏོར་མའི་རྒྱུ་ནི་ཟན་དང་ཤ་ཆང་གཙོ་བོ་ཡིན་ལ། གཞན་ཡང་བཞུན་མར། བདུད་རྩི་རིལ་བུ། སྒོག་བཙོང། འཁུར་བ། སྨན་སྣ་ལ་སོགས་པའང་བསྲེའོ། །ཇི་ལྟར་བཤམས་པ་ནི། པཎ་
དཔལ་བཟང་པོས་གཏོར་མའི་དབྱིབས་འདི་ལྟར་བྱ་ ཡང་ན་ཞི་བ་ལ་དཀར་པོ་ཟླུམ་པོ། རྒྱས་བ་ལ་སེར་པོ་གྲུ་བཞི། དབང་ལ་དམར་པོ་ཟླ་གམ། དྲག་པོ་
ལ་ནག་པོ་གྲུ་གསུམ་བྱས་ན་ལས་དང་མཐུན་ཞེས་གསུངས། འདི་ཁའི་ཕྱག་བཞེས་ནི་ཟླུམ་གཏོར་པད་འདབ་བཞིས་བསྐོར་བ། ཁ་དོག་དཀར་དམར་གང་རིགས་དཀར་དམར་གྱི་རྒྱན་ལྡན་དུ་བྱེད་དོ། །ཇི་ལྟར་འབུལ་བའི་ཚུལ་ནི་སྤྱིར་གཏོར་མ་རྒྱུན་དུ་

[040B] ཁྱད་པར་ཆོས་བཅུ་དང་བསྙེན་དུས་སུ་འབུལ་བ་གལ་ཆེ་བས་གཏོར་མགྲོན་ལ་འབུལ་རྒྱུའི་ཕྱི་ནང་གི་མཆོད་པ་སྡང་ གཏོར་མ་བྱིན་རླབས་རྒྱས་པར་ནང་མཆོད་ལྟར་དང་བསྡུ་ན་ཚོགས་མཆོད་དུ་གསལ་
བ་ལྟར་བྱ་སྟེ་དེའི་ཕྱག་རྒྱ་ནི་ལག་གཡས་རྡོ་རྗེ་ཁུ་ཚུར་བྱས་པའི་སྟེང་དུ་གཡོན་པའི་མཁྲིག་མ་བཞག་ནས་ལག་མཐིལ་བསྟན། སླར་གཡས་གཡོན་ལྡོག་དེ་ནས་གཉིས་ཀའི་མཐིལ་མཉམ་དུ་བསྟན་པའི་མཐར་བྱ་ཁྱུང་གི་ཕྱག་རྒྱ་ནང་ལྟ་སྔགས་
དང་བཅས་པ་ལན་གསུམ་བརྗོད་ལ། རིམ་པ་ལྟར་བསངས་སྦྱངས། བསྐྱེད་ཅིང་བྱིན་རླབས་རྣམས་ནང་མཆོད་ལྟར་སྐད་ཅིག་གིས་བྱའོ། །འབུལ་བའི་ཡུལ་ནི་སྒྲུབ་མཆོད་དང་འབྲེལ་ན་སྔར་བཤད་པའི་མདུན་བསྐྱེད་ལ་ཕུལ་བས་ཐུས་པས་གསར་དུ་སྤྱན་
འདྲེན་མི་དགོས་ཤིང། དེ་ལྟར་མིན་ན་རང་གི་མདུན་དུ་སྲུང་འཁོར་དུར་ཁྲོད་ཆོས་འབྱུང་གི་ནང་དུ་ཟླ་དཀྱིལ་དང་བཅས་པ་གསལ་བཏབ་སྟེ་སྒྲུབ་ཐབས་སུ་གསལ་པ་ལྟར་སྤྱན་དྲངས་ཏེ། ཟླ་བའི་དབུས་སུ་རྡོ་རྗེ་རྣལ་འབྱོར་མ་བཞུགས་པའི་མཐར་
འཁོར་བཞི་དང་སོ་གཉིས་སོགས་སྔར་བཤད་པ་ལྟར་བཞུགས་པར་བསམ་ལ་མགྲོན་ཐམས་ཅད་ཀྱི་ལྗགས་ལ་རྡོ་རྗེ་དཀར་པོ་རྩེ་གསུམ་པའི་དབུས་རྭ་
ཏུ་མེད་པ་སྤྲོས་པས་གཏོར་སྣོད་ནས་བདུད་རྩི་བཅུས་ཏེ་ཕུལ་བར་བསམ་ལ་རྡོ་རྗེ་ཐལ་མོ་ཁ་ཕྱེ་བའི་ཕྱག་རྒྱ་དང་བཅས་ཏེ་ཨོཾ་ འབུལ་སྔགས་ལན་དང་པོའི་ཚེ་བླ་མ་ཡི་དམ་སངས་རྒྱས་
[041A]༄༅། །བྱང་སེམས་ཉན་རང་རྣམས་དང། གཉིས་པའི་ཚེ་མདུན་རྒྱབ་ཀྱི་མཁའ་འགྲོ་ཆོས་སྲུང་དང། གསུམ་པའི་ཚེ་ཕྱིའི་མཐའ་སྐོར་གྱི་མགྲོན་རྣམས་ལ་དབུལ་ལོ། །འབུལ་སྔགས་དས་ཡར་མགྲོན་མར་མགྲོན་ཐམས་ཅད་ལ་
འབུལ་བདེ་ཞིང་ཨ་ཀཱ་རོའི་སྔགས་དོན་འབྱུང་གཞིའི་གཏོར་འཁྲིད་དུ་བཤད་པ་ལས་ཤེས་པར་བྱ་གསུངས། དེ་ནས་ཕྱི་ནང་གི་མཆོད་བསྟོད་དང་འདོད་དོན་ལ་གསོལ་བ་གདབ། གཙོ་འཁོར་ཐམས་ཅད་ཀྱི་རིགས་བདག་གི་ཐུགས་ཀར་ཟླ་གང་ན་ལ་ཧཱུཾ་
ཡིག་གི་མཐར་ཡིག་བརྒྱས་བསྐོར་བ་ལས་བདུད་རྩིའི་རྒྱུན་བབས་རང་གི་མཆོད་གཏོར་སོགས་ལ་མི་གཙང་བའི་ཉམས་གྲིབ་ཕོག་པ་ཐམས་ཅད་དག་པར་བསམ་ལ་གཡས་རྡོ་རྗེ་སྙིང་གར་བཟུང་ཞིང་གཡོན་དྲིལ་བུ་གསིལ་བའི་སྒྲས་སྟོང་པ་ཉིད་ཀྱི་སྒྲ་བསགས་
པས་སྡིག་པའི་འཁོར་གསུམ་མི་དམིགས་པའི་རྒྱས་འདེབས་བཞིན་པར་ཡིག་བརྒྱ་བཟླས། མ་འབྱོར་བ་དང་ཞེས་སོགས་ཀྱིས་བཟོད་གསོལ་དང། ཨོཾ་ཁྱེད་ཀྱིས་སོགས་ཀྱིས་མགྲོན་རྣམས་རང་གནས་སུ་གཤེགས་པར་བསམ་ལ་གཡོན་པའི་མཐེབ་
སྲིན་གྱིས་སེ་གོལ་ལན་གསུམ་གཏོག་པས་བརྡ་བྱས་ལ་མདུན་བསྐྱེད་དང་འབྲེལ་བའི་ཚེ་འདས་ལྷའི་ཡེ་ཤེས་པ་དང་འཇིག་རྟེན་པ་རྣམས་རང་གནས་སུ་གཤེགས་ཤིང་དམ་ཚིག་པ་རྣམས་རང་ལ་བསྡུས་ཏེ་ལས་ཀྱི་རྗེས་མི་མངོན་པར་བྱས་ལ་བསྔོ་
སྨོན་ །ཞེས་གསུངས། ད་ནི་དབང་བཞི་ལམ་གྱི་ལུས་སུ་བསྒྲིགས་པ་ཞེས་བྱ་བ་སྟོན་པར་བྱ་སྟེ། རང་ཉིད་ཡན་ལག་བཞི་རྫོགས་སུ་བསྐྱེད་པའི་བསྐྱེད་རིམ་སྔགས་ཀྱི་འཁོར་ལོ་བྱ་བ་ཆོས་འབྱུང་ཕྱི་མས་སྲུང་འཁོར། ནང་མས་དུར་ཁྲོད་

[041B] །སྔགས་ཕྲེང་ཡ་ར་ལ་ཝ་དང་བཅས་པས་དཔའ་མོ་མཚོན་བས་བུམ་དབང་གི་ལམ། སྙིང་གའི་ཆོས་འབྱུང་ཕྱི་མས་གསང་གནས་ཀྱི་རྩ་འདབ་སོ་གཉིས། ནང་མས་ལྟེ་བའི་རྩ་འདབ་རེ་བཞི། ཟླ་བས་སྙིང་གའི་རྩ་འདབ་བརྒྱད། དགའ་འཁྱིལ་བཞིས་
མགྲིན་པའི་རྩ་འདབ་བཅུ་དྲུག་སྔགས་ཕྲེང་གིས་སྤྱི་བོའི་རྩ་འདབ་སོ་གཉིས་མཚོན་ཞིང། དེ་ཐམས་ཅད་སྙིང་གར་བསྒོམས་པས་ནི་རྩ་འཁོར་བཞི་གར་གནད་དུ་བསྣུན་པའི་གོ་ཆོད་དོ། །འོ་ན་རྩ་འཁོར་ལྔ་བཤད་པས་གནད་དུ་བསྣུན་པ་བཞི་ཡོད་པའི་རྒྱུ་
མཚན་གང་སྙམ་ན། ལུས་རྩའི་དཀྱིལ་འཁོར། རྩ་ཡི་གེའི་དཀྱིལ་འཁོར། ཁམས་བདུད་རྩིའི་དཀྱིལ་འཁོར། སྙིང་པོ་རླུང་གི་དཀྱིལ་འཁོར་ཏེ་དེ་བཞིར་གནད་དུ་བསྣུན་པའོ། །དེ་རྣམས་མཚོན་བྱེད་ནི་རིམ་པ་ལྟར། ཆོས་འབྱུང་གཉིས། བཾ་ཡིག་སྔགས་ཕྲེང་དང་
བཅས་པ། ཟླ་བ། རླུང་ཁ་སྦྱར་དུ་འཛིན་པ་སྟེ། དེ་རྣམས་གསང་དབང་གི་ལམ་མོ། །སྟེང་མཁའ་སྤྱོད་ཀྱི་འཁོར་ལོ་དགའ་འཁྱིལ་དཀར་པོ་ལ་བརྟེན་ནས་སྟོང་པ་སྒྲུབ་པ། འོག་རླུང་གི་དཀྱིལ་འཁོར་དགའ་འཁྱིལ་དམར་པོ་ལ་བརྟེན་ནས་བདེ་བ་སྒྲུབ་པ། བར་སྔགས་
ཀྱི་འཁོར་ལོ་སྙིང་གའི་ཆོས་འབྱུང་ཡི་གེ་སོགས་ལ་བརྟེན་ནས་བདེ་དྲོད་སྒྲུབ་པ་སྟེ་དགའ་འཁྱིལ་གཉིས་སྙིང་གར་འདུས་ནས་སྟོང་ཡལ་དུ་སོང་བའི་བདེ་སྟོང་དབྱེར་མེད་ནི་ཤེས་རབ་ཡེ་ཤེས་ཀྱི་དབང་གི་ལམ་མོ། །བདེ་སྟོང་དེ་ཡང་རང་ལུས་རྡོ་
རྗེ་རྣལ་འབྱོར་མའི་རྣམ་པར་བསྒོམ་པ་སྐུ་དག་པ་སྒྱུ་མའི་སྐུ་དང། སེམས་བདེ་སྟོང་དབྱེར་མེད་དུ་མོས་པ་ཐུགས་དག་པ་དོན་དམ་འོད་གསལ་ཏེ་སྐུ་ཐུགས་ཟུང་དུ་འཇུག་པ་ནི་དབང་བཞི་བའི་ལམ་སྟེ་འདི་ལ་དཔའ་བར་འགྲོ་བའི་ཏིང་ངེ་འཛིན་དང་བསམ་མི་ཁྱབ་ཅེས་

[042A]༄༅། །ཀྱང་བརྗོད་དོ། །དེ་ལྟར་བསྐྱེད་རིམ་རྣལ་འབྱོར་བཅུ་གཅིག་འདིས་ནི་རྒྱལ་མཆོག་ལྔ་པས། དབང་པོ་རབ་འབྲིང་ལུས་འདིས་མཁའ་སྤྱོད་བགྲོད། ཐ་མ་བར་དོར་དཔའ་བོ་མཁའ་འགྲོས་བསུ། །ཆེས་མྱུར་འདའ་ཁའི་ལམ་གྱིས་སྐད་ཅིག་འཕོ། །
ཡང་ཐ་སྐྱེ་བ་བརྒྱུད་ནས་དངོས་གྲུབ་ཐོབ། །ཅེས་གསུངས་པ་ལྟར་གང་ཟག་རབ་བཟླས་བསྒོམ་གྱིས་གྲོལ་བ། འབྲིང་སིན་དཧུ་རའི་སྒྲུབ་པས་གྲོལ་བ། ཐ་མ་བར་དོར་དཔའ་བོ་དང་མཁའ་འགྲོས་བསུ་བ། ཆེས་མྱུར་བར་དོའི་འཁྲུལ་སྣང་སོགས་མྱོང་མི་དགོས་པའི་ཕྱིར་འཆི་
ཁར་འཕོ་བས་གྲོལ་བ། ཡང་ཐ་སྐྱེ་བ་བརྒྱུད་ནས་མཁའ་སྤྱོད་འགྲུབ་པ་སོགས་གསུངས་པས་དབང་པོ་རབ་འབྲིང་ཐ་གསུམ་ཐམས་ཅད་ཀྱིས་ཉམས་སུ་ལེན་པ་གལ་ཆེ་ལ། དེ་ཡང། བྱང་ཆུབ་སེམས་ནི་མ་སྐྱེས་དང། །ཐེ་ཚོམ་ལྡན་པ་ཉིད་དང་ནི། །བཀའ་བཞིན་དུ་ནི་མི་
སྤྱོད་པ། །དད་པ་མེད་ཉིད་འགྲུབ་མི་འགྱུར། །ཞེས་ལཾ་ཐུན་མོང་བས་རྒྱུད་སྦྱངས་ཏེ་བྱང་ཆུབ་ཀྱི་སེམས་ཀྱིས་རྩིས་མ་ཟིན་པ་དང། ལམ་ཉམས་སུ་ལེན་པའི་ཚུལ་ལ་ཐེ་ཚོམ་གྱི་སྒྲོ་འདོགས་མཆོད་པ་དང། བཀའ་བཞིན་དུ་མི་སྤྱོད་པ་སྟེ་དམ་ཚིག་དང་སྡོམ་པ་ཚུལ་བཞིན་
དུ་མི་སྲུང་བ་དང། ལྷ་དང་བླ་མ་གདམས་ངག་སོགས་ལ་དད་པ་མ་ཐོབ་པ་རྣམས་དངོས་གྲུབ་འགྲུབ་པའི་གེགས་སུ་གསུངས་ལ། སློབ་དཔོན་ཞི་བའི་ཡེ་ཤེས་ཀྱིས་ཀྱང་དངོས་གྲུབ་འགྲུབ་པའི་རྒྱུ་བཞི་ནི། དད་པས་མི་ལྡོག་པ། ཤེས་རབ་ཀྱིས་ཐེ་ཚོམ་མི་ཟ་བ། ཏིང་ངེ་འཛིན་
རྩེ་གཅིག་པ། ཤིན་ཏུ་གསང་བ་རྣམས་སོ། །ཞེས་བཤད་པས། ནོར་བུ་རིན་པོ་ཆེ་མ་གསང་ན་དགྲ་སྡང་བ་ལྟར་གསང་སྔགས་ཟབ་མོའི་ཉམས་ལེན་རྣམས་ཀྱང་མ་གསང་ན་དངོས་གྲུབ་ཀྱི་གེགས་བྱེད་ཅིང། ཁྱད་པར་སྙན་བརྒྱུད་ཀྱི་གདམས་ངག་ཟབ་མོ་རྣམས་ཤིན་ཏུ་

[042B] རྡོ་རྗེ་ཕག་མོའི་བསྐྱེད་རིམ་འདི་ཉིད་མཁའ་སྤྱོད་བསྒྲུབ་
པ་ལ་མཆོག་ཡིན་ཞིང། འདིའི་ཡིད་བཟླས་ནི་རྫོགས་རིམ་སྤྲོས་བཅས་ཀྱི་ཆ་དང། ཞར་བྱུང་རྫོགས་རིམ་གཉིས་ཀྱང་ཡོད་པས་བསྐྱེད་རྫོགས་ཟུང་འབྲེལ་གྱི་ཉམས་ལེན་ཡིན་པས་བསྐྱེད་རིམ་གཞན་ལས་ཁྱད་པར་འཕགས་སོ། ཞེས་གསུངས་སོ། དེ་ལྟ་བུའི་ལམ་སྦྱང་
གཞི་སྦྱོང་བྱེད་ངོ་འཕྲོད་པ་སོགས་ལ་མཁས་པར་བྱས་ཏེ་མ་ཆག་པར་ཉམས་སུ་བླངས། གཞི་བསྙེན་འབུམ་ཕྲག་བཞི་ཁ་སྐོང་གི་སྦྱིན་སྲེག་དང་བཅས་པ་སོང་ཞིང་ཡར་ངོ་མར་ངོའི་ཚེས་བཅུ་མ་ཆག་པ་དང་ཚོགས་ཀྱི་འཁོར་ལོ་ལ་བརྩོན་པར་བྱས་པས་དུས་རེ་ཞིག་ན་
ལུས་འདི་མ་སྤངས་པར་རྡོ་རྗེ་རྣལ་འབྱོར་མས་མཁའ་སྤྱོད་དུ་འཁྲིད་པར་འགྱུར་ལ། དེ་ཡང་རྨི་ལམ་མམ་དངོས་སུ་ཡི་དམ་གྱི་ལྷ་གཞན་དང་བུད་མེད་ཐ་མལ་པའི་རྣམ་པས་དུས་དང་གནས་འདི་དང་འདིར་རྡོ་རྗེ་རྣལ་འབྱོར་མ་དང་མཇལ་བར་འགྱུར་རོ། །ཞེས་ལུང་
སྟོན་པའམ་མི་སྟོན་པར་བུད་མེད་ཐ་མལ་པའི་རྣམ་པར་སྤྲུལ་པ་དང་མཇལ་བའང་ཡོད་པས་ངོ་ཤེས་པར་བྱ་སྟེ། བུད་མེད་དུ་སྤྲུལ་བའི་རྟགས་ནི་གཞན་ལས་ཤ་མདོག་དམར་བ། སྐྲ་དང་མིག་དང་སྨ་ར་སྨིན་མད་མར་སེར་ཅན། དཔྲལ་བར་ཤའི་དགའ་འཁྱིལ་རིས་ཏེ་རྟགས་
དེ་རྣམས་ཡོད་ན་ཐེ་ཚོམ་མི་བྱ་བར་གཡོན་ནས་ལན་གསུམ་བསྐོར་ནས། ཁྱོད་མ་བདག་ནི་བུ་ཡིན་ཏེ། །དེང་ནས་བྱང་ཆུབ་འབྱུང་བར་དུ། །བྱང་ཆུབ་ཡན་ལག་ནུ་མ་ལས། །བྱུང་བའི་རང་གི་འོ་མས་སྐྱོངས། །ཞེས་དང། ཡང་ན་རྗེ་བཙུན་རྡོ་རྗེ་རྣལ་འབྱོར་མས་ཞེས་སོགས་གཏོར་

[043A]༄༅། །འབུལ་སྐབས་ཀྱི་འདོད་གསོལ་གྱིས་སྙིང་ཐག་པ་ནས་གསོལ་བ་གདབ་པར་བྱ་སྟེ་དེས་ལག་པའི་མཁྲིག་མ་ནས་བཟུང་སྟེ་མཁའ་སྤྱོད་དུ་འཁྲིད་པར་འགྱུར་ལ། ཞིང་དེར་ནི་སླེབས་ཙམ་ཉིད་ནས་གྲུབ་པས་བཅུད་ལེན་གྲུབ་པ་བཞིན་དུ་རང་ལོ་
བརྒྱད་ཅུ་ལོན་པའི་རྒན་པོའང་བཅུ་དྲུག་ལོན་པའི་ན་ཚོད་དུ་འགྱུར། ཚེ་ཉི་ཟླ་དང་མཉམ། ནམ་མཁའ་མཛོད་ལ་མངའ་བརྙེས་ཏེ་ཡོ་བྱད་ཐམས་ཅད་ནམ་མཁའ་ལས་འབབ། རྡོ་རྗེ་རྣལ་འབྱོར་མས་དངོས་སུ་འདིའི་ལམ་སྟོན་ཅིང། གཞན་ཡང་སྤྲུལ་སྐུའི་སངས་རྒྱས་ཀྱི་ཞིང་
དུ་ཕྱིན་ཏེ་སངས་རྒྱས་ལས་ཆོས་ཞུ་བ་དང། ལམ་ལྷག་མ་ཉམས་སུ་བླངས་ཏེ་རྟེན་དེ་ལ་བཅུ་གསུམ་རྡོ་རྗེ་འཛིན་པའི་ས་ཐོབ་པར་ངེས་ཏེ་དེ་ནི་གང་ཟག་དབང་པོ་རབ་བཟླས་བསྒོམ་གྱིས་གྲོལ་བ་སྟེ་ཚར་ཆེན་གྱིས། དེ་ལྟར་ཕྱོགས་དང་ཟླ་བའི་རྣལ་འབྱོར་གྱིས། །ཞེས་པ་
ནས། མངོན་སུམ་རིག་འཛིན་གྲོང་དུ་འཁྲིད་པར་ཤོག་ཅེས་གསུངས་སོ། །ཞེས་གསུངས། དེ་ལྟར་མ་གྱུར་ན་སིན་དཧུ་རའི་བསྒྲུབ་པ་བྱ་སྟེ་འདི་ལ་གསུམ། བསྙེན་པ་དང། བསྒྲུབ་པ་དང། ལས་ལ་སྦྱར་བའོ། །དང་པོ་ནི། ཨོཾ་གསུམ་མའི་འབྲུ་འབུམ་ཚར་གཉིས་གསུམ་
གསོག་པར་གསུངས་པས་ཚར་གསུམ་བྱེད་ན་འབུམ་ཕྲག་དགུ་བཅུ་གོ་དྲུག་དགོས་ལ། བསྙེན་པ་བྱ་ཚུལ་ནི་སྔར་བཤད་པ་ལྟར་རོ། །གཉིས་བསྒྲུབ་པ་ལ་དཀྱིལ་འཁོར་གསུམ་གྱི་ཡོ་བྱད་སྔར་བཤད་པ་བཞིན་ལ་སིན་དཧུ་རའི་དཀྱིལ་འཁོར་ནི་མེ་ལོང་སོགས་
ལ་སིན་དཧུ་ར་བཀྲམས་ནས་གསེར་གྱི་སྐུ་བུས་ཡི་གེ་བྲི་དགོས་ལ། མཆོད་པ་ཡང་རང་ཉིད་ཚེ་འདི་བློས་གཏོང་བ་ཡིན་པས་འཕྲལ་གྱི་ཉེར་མཁོ་མ་གཏོགས་དངོས་པོ་མཐའ་དག་མཆོད་པའི་རྒྱུར་བསྒྱུར་ཏེ་ཅི་འབྱོར་བ་ཤམས་ལ་བུམ་སྒྲུབ་དང་དབང་བཞག་

[043B] བཟླས་པའི་ཚེ་མདུན་བསྐྱེད་ཀྱི་ཐུགས་ཀར་ཆོས་འབྱུང་ནས་བཾ་ཡིག་བར་བདག་བསྐྱེད་ལྟར་བསྒོམས་ནས་དེ་ལས་འོད་ཟེར་སྤྲོ་བསྡུ་སྔར་ལྟར་བྱས་ཏེ་འབུམ་ཕྲག་བཞི་བཟླ་ཞིང། ཐུན་རེར་མདུན་བསྐྱེད་ཀྱི་ཡེ་ཤེས་པ་
གཤེགས། དམ་ཚིག་པ་རང་ལ་བསྡུས་ཏེ་འབྱོར་ན་སིན་དཧུ་ར་ཐུན་རེ་རེ་ནས་བརྗེ་ཞིང་དེ་མིན་ཐུན་ཐ་མར་ངེས་པར་བརྗེས་ཏེ་སྙིང་པ་རྣམས་མ་གྱར་བར་བར་བུ་ལྟ་བུར་བླུག་སྟེ་དཀྱིལ་འཁོར་གྱི་འོག་ཏུ་བཞག་བཞི་འབུམ་སོང་བ་ན་བདེ་མཆོག་རྩ་བརྒྱུད་ནས་ཀྱང་ཟུར་
ཆ་གསུངས་པས་བལ་ཡུལ་རྒྱ་གར་སོགས་ནས་ཐོན་པའི་ལངྒ་ལི་ཡའི་ཤིང་འབྱོར་ན་རབ་ཡིན་ལ། མ་འབྱོར་ན་དོ་རྒོད་པས་བྱ་བར་བཤད་ལ། དེ་ནི་སྨན་གཞུང་དུ་དོ་བ་ཞེས་ཀྱང་འབྱུང་བ་མེ་ཏོག་ཞྭ་མོ་པཎ་ཐུང་འདྲ་བ་ཅན་བོད་འདིར་ཐོར་བུ་འབྱུང་བ་དེ་ཡིན་པར་མངོན་
ཏེ་ཕག་གཟུགས་ཆེ་བ་ལ་ཕག་རྒོད་ཟེར་བ་ལྟར་དོ་བའི་སྡོང་བོ་ཆེན་པོ་ལ་དོ་རྒོད་བཞིས་གྲགས་སམ་གསུངས། དེ་ལྟ་བུའི་ཤིང་སྦུབས་ཅན་བཙལ་ལ་ཚེས་བྕུའམ་བརྒྱད་གང་རིགས་ལ་གཅོད་ཅིང་དེའི་ཚེ་མ་བཅད་གོང་དུ་ཤར་ལ་བསྟན་པ་དེར་མི་ནོར་
བའི་མཚན་མ་བྱས་ལ་སྲིད་དུ་མཛུབ་གང་ངམ་སོར་དྲུག་ཙམ་ཡོད་པ་བཅད་ནས་བྱི་དོར་བྱས། བསངས་དང་གུ་གུལ་གྱིས་བདུགས། བདུད་རྩི་རིལ་བུ་བཏབ་བའི་ནང་མཆོད་ཀྱིས་བྱུགས་ལ་ལག་པར་བཟུངས་ནས་ཨོཾ་གསུམ་མ་བརྒྱ་རྩ་བཟླས་ལ་དེའི་ནང་
དུ་སྔར་བསགས་པའི་སིན་དཧུ་ར་རྣམས་ཡེ་མ་གྱར་བ་བླུག་དགའ་འཁྱིལ་གྱི་བར་ཡོད་པའི་ཤིང་གིས་བཤམ་བཀག་རྩེ་མོ་ཕྱོགས་ཀྱི་ཁ་ཡང་ལེགས་པར་བཅད་དེས་རླངས་སོགས་ཀྱི་སྐྱོན་མི་འབྱུང་བར་བྱས། དར་དམར་པོས་དྲིལ། གྲོགས་འཁོར་ལོ་སྡོམ་

[044A]༄༅། །པའི་གཞི་བསྙེན་སོང་བ་ཞིག་བཙལ་ལ་སྦའི་དབྱུག་པ་སྲིད་དུ་འདོམ་ཕྱེད་ཡོད་པ་ཞིག་གྲོགས་ལ་གཏད། ཡར་ངོའི་ཚེས་བཅུའི་ཉིན་བར་དཀྱིལ་འཁོར་སྔར་ལྟར་བཞེངས་ཏེ་སིན་དཧུ་རའི་དཀྱིལ་འཁོར་གྱི་དབུས་སུ་སྔར་གྱི་ཤིང་དེ་
རྩ་རྩེ་མ་ནོར་ཞིང་བཅད་གོང་ཤར་ལ་བསྟན་པ་དེ་མདུན་ལ་ཕྱོགས་པར་བཞག་ནས་བསྒྲུབ་མཆོད་བདག་འཇུག་རྣམས་རྒྱས་པར་བྱས། ས་སྲོས་ནས་གྲོགས་དང་ལྷན་ཅིག་དུར་ཁྲོད་དུ་ཕྱིན་ནས་དེར་ཆོས་འབྱུང་གྲུ་གསུམ་གྱི་ཟུར་གཅིག་ནུབ་ཏུ་བསྟན་པ་ཁྲུ་
གང་ཙམ་བྲུས་བའི་ནང་དུ་སིན་དཧུ་རའི་ཤིང་བཅུག་གཡའ་བག་སོགས་ཀྱིས་ཁ་བཅད། མིས་མི་ཤེས་ཤིང་རང་གིས་མི་ནོར་བའི་རྟགས་བྱས་པའི་སྟེང་དུ་རང་ཁ་ནུབ་ཏུ་ཕྱོགས་ཏེ་རང་དང་འོག་གི་སིན་དཧུ་ར་དབྱེར་མེད་དུ་བྱས་ཏེ་བདག་བསྐྱེད་བཞིན་བསྒྲུབས་
ནས་ཨོཾ་གསུམ་མ་བཟླ། གྲོགས་ཀྱིས་སྦ་དབྱུག་ཐོགས་ཏེ་བདེ་མཆོག་གི་བདག་བསྐྱེད་སྔོན་དུ་འགྲོ་བས་བར་ཆད་བསྲུང་བའི་ཕྱིར་དུ་སུམ་བྷ་ནི་དང་ཨོཾ་ཧྲའི་ འདི་དག་གི་སྐབས་སུ་བསམ་མི་ཁྱབ་ཐུན་མོང་མ་ཡིན་པ་ལ་འབད་ཅིང་
སྲོད་འཁོར་ཙམ་ལ་གྲོལ་ནས་ཁྱིམ་དུ་ལོག་ལ་ཉིན་ལྟར་བདག་མདུན་ཆོགས་གཏོར་སོགས་ཀྱི་མཆོད་པར་བྱ། དེ་ནས་ནུབ་རཾ་བཞིན་དུར་ཁྲོད་དུ་ཕྱིན་ལ་ཚེས་བཅོ་ལྔའི་བར་སྲོད་འཁོར་ཙམ་དང། ཉི་ཤུའི་བར་ལ་ནམ་གྱི་གསུམ་ཆ་ཙམ་དང། དེ་ནས་
ཉེར་བཞིའི་བར་ལ་ནམ་གྱི་གསུམ་གཉིས་ཙམ་དང། ཉེར་ལྔའི་ནུབ་མོ་མཚན་ཐོག་ཐག་བཟླས། 

[044B] གསུམ་པ་ལས་ལ་སྦྱར་བ་ནི། དེ་ནས་ཀུ་སཱ་ལིའི་ཆས་སུ་གཞུག་པར་བཤད་པ་དུས་རྒྱུན་བར་གྱི་ཆས་ཀྱིས་ཆོག་པར་མངོན་ལ། སིན་དཧུ་རའི་ཞབས་ཀྱི་དགའ་འཁྱིལ་གྱི་བར་རང་གི་དཔྲལ་བར་བཏབ་ལ་མེ་ལོང་ཁྱེར་ཏེ་པར་ཧ་ཅང་གསལ་ན་
ཅུང་ཟད་མི་མངོན་པར་བྱས། སིན་དཧུ་ར་གཞན་གྱིས་མི་མཐོང་བར་མཆན་ཁུང་གཡོན་དུ་འཆང། གྲོགས་མེད་པར་སྦའི་དབྱུག་པ་ཐོགས་ཏེ་རྩ་རི་གངས་རི་ལ་སོགས་པའི་གནས་དང། ཚོང་དུས་ཆེ་ས་དང། སྐུད་འཚོང་མའི་ཁྲོམ་ལ་སོགས་པ་བུད་མེད་མང་སར་
ཕྱིན་ཏེ་རང་རྣལ་འབྱོར་མའི་ང་རྒྱལ་གྱིས་ཡེ་ཤེས་ཀྱི་སྤྱན་གྱིས་གཟིར་ནས་བལྟས་པས་བུད་མེད་རྒྱལ་པོའི་བཙུན་མོ་ལྟ་བུའམ་སྤྲང་མོ་དང། མཛེ་མོ་སོགས་ཇི་ལྟར་སྣང་ཡང་རང་གི་དཔྲལ་བའི་དགའ་འཁྱིལ་གྱི་རི་མོ་བུད་མེད་ཀྱི་དཔྲལ་བར་འཕོས་པར་
འབྱུང་བས། དེ་ལྟ་བུ་འདུག་ན་མེ་ལོང་ལ་བལྟས་ཏེ་རང་གི་དགའ་འཁྱིལ་སྔར་ལས་མི་གསལ་དུ་སོང་འདུག་ན་ཐེ་ཚོམ་མེད་པར་གཡོན་སྐོར་དང་གསོལ་འདེབས་བྱ་སྟེ་དེས་རྣལ་འབྱོར་མ་ཡིན་པ་ཁས་མི་ལེན་པ་ལ་སོགས་པ་འབྱུང་ཡང། སྙིང་ནས་
གསོལ་བ་བཏབ་པས་སྔར་ལྟར་མཁའ་སྤྱོད་དུ་འཁྲིད་པར་འགྱུར་པས་དེ་ལྟ་བུ་དང་མ་འཕྲད་ཀྱི་བར་དུ་འཁྱམས་པར་བྱ་སྟེ་ནང་རེ་བཞིན་བཟླས་སྒོམ་ལ་བརྩོན་ཞིང། ཚེས་བཅུའི་མཆོད་པ་ལ་སོགས་པའི་ཡོ་བྱད་མེད་ཀྱང་སྔར་གྱི་སིན་དཧུ་ར་མདུན་དུ་བཞག་
ནས་བསམ་གཏན་གྱི་སྒྲུབ་མཆོད་བྱ་ལ། དེ་ལྟ་བུའི་ཚུལ་གྱིས་མཁའ་སྤྱོད་འགྲུབ་པ་ནི་དབང་པོ་འབྲིང་ཞེས་བྱ་སྟེ། སིན་དཧུ་ར་ལངྒ་ལི་ཡའི་སྡོང་བུར་བཅས། ཞེས་པ་ནས། མཁའ་སྤྱོད་འཁྲིད་པར་ཤོག་ཅེས་གསུངས་སོ། །ཞེས་གསུངས། དེ་ལྟར་

[045A]༄༅། །འབད་ཀྱང་མ་འགྲུབ་ན་ཚེ་འདིར་ལུས་མ་སྤངས་པར་མཁའ་སྤྱོད་དུ་འགྲོ་བའི་ནུས་པ་མེད་པས་དབང་པོ་ཐ་མ་ཞེས་བྱ་སྟེ། ད་དུང་ལེ་ལོ་མི་བྱ་བར་ཉམས་ལེན་ཆག་མེད་དུ་བྱས་ནས་བློ་སྙིང་བྲང་གསུམ་གཏད་ན་ཉེན་ཆེ་དུས་སུ་སྐྱོབ་པ་
དཀོན་མཆོག་གསུམ་ཡིན་པས་མ་འོངས་པ་ན་བར་དོར་དཔའ་བོ་མཁའ་འགྲོ་རྣམས་བྱོན་ཏེ་རང་ཉིད་སེང་གེའི་ཁྲི་ལ་བཞག་གདུགས་དང་རྒྱལ་མཚན་ལ་སོགས་པ་དང་རོལ་མོའི་བྱེ་བྲག་སྣ་ཚོགས་དང་བཅས་ཏེ་བསུ་མ་མཛད་པ་བདེ་མཆོག་རྩ་རྒྱུད་ལས་གསུངས་
ལ༑ འོན་ཀྱང་བར་དོའི་འཇིགས་སྐྲག་སོགས་མྱོང་མི་དགོས་པའི་ཕྱིར་མྱུར་ལམ་འཕོ་བའི་རྣལ་འབྱོར་ཉམས་སུ་བླང་བར་བྱའོ། །དེ་ལ་ཡབ་བཀའ་དང། ཡུམ་བཀའ་དང། ལྷན་སྐྱེས་ཀྱི་འཕོ་བ་གསུམ་གང་མོས་གཅིག་ལ་ཞག་བདུན་ལ་སོགས་པ་མཁའ་སྤྱོད་
འགྲུབ་པའི་ལྟས་མ་བྱུང་གི་བར་དུ་སྦྱངས། དེ་ནས་མ་བརྗེད་ཙམ་བྱའོ། །ལས་ལ་སྦྱོར་བའི་དུས་ནི་རྡོ་རྗེ་གདན་བཞིའི་རྒྱུད་ལས། དུས་ལ་བབས་ནས་འཕོ་བྱ་ཡི། །དུས་མིན་ལྷ་རྣམས་གསོད་བྱེད་པའོ། །ཞེས་དུས་ལ་མ་བབས་པར་འཕོ་ན་ལྷ་བསད་པའི་ཉེས་
པ་དང། ཕུང་པོ་སངས་རྒྱས་ལྔ་བདག་ཉིད། །དེ་ལ་བརྙས་བྱེད་བརྒྱད་པ་ཡིན། །ཞེས་སྔགས་ཀྱི་རྩ་ལྟུང་འབྱུང་བས་དེའི་འབྲས་བུ་དམྱལ་བར་སྐྱེ་བ་སོགས་ཉེས་དམིགས་ཤིན་ཏུ་ལྕིའོ། །དེའི་ཕྱིར་འཆི་ལྟས་བརྟག་དགོས་པས། རླུང་ལོག་པ་དང། ལུས་སེམས་ཀྱི་
སྣང་ཚུལ་འགྱུར་བ་དང། རྨི་ལྟས་ངན་པ་དང། མཁའ་འགྲོའི་སྒྲ་ཡལ་བཞེས་རྣ་བ་གཉིས་བཀག་པ་ན་འུར་སྒྲ་མེད་པ་དང། ཉི་མ་རྩེ་ཤར་ལ་མགོ་བོའི་གྲིབ་མ་ལ་བལྟས་པས་མགོ་བོའི་རླངས་པ་མེད་པ་དང། མིག་གི་ཡས་རྫིབ་མནན་པས་འོད་དམར་ཁོར་ཁོར་མེད་པ་སོགས་

[045B] ཚེ་དང། བསོད་ནམས་དང། ལས་ཉམས་པ་གསོ་བའི་ཐབས་རིམ་པ་ལྟར་ཚེ་དབང་ཚེ་སྒྲུབ། དགེ་འདུན་ལ་བསྙེན་བཀུར་དང་མཆོད་སྦྱིན། གསོད་དེས་ཀྱི་སྲོག་བླུ་ དེས་ཀྱང་མ་བཟློག་
ན་དུས་ལ་བབས་པ་ཡིན་པས་ནད་ལ་སོགས་པའི་གནད་གཅོད་ཀྱིས་མ་ཐེབས་པའི་གོང་དུ་འཕོ་བར་གསུངས་ཀྱང་ནུས་པ་མ་ཐོབ་པས་རླུང་སྟོབས་ཀྱིས་ལུས་སེམས་འཕྲལ་བ་ཤིན་ཏུ་དཀའ་ཞིང་འཆི་བའི་ཚེ་རང་གཞན་གྱི་དམིགས་སྟོབས་དང། ལས་རླུང་རང་ཤུགས་
ཀྱིས་འདུ་བ་སོགས་ཀྱི་རྟེན་འབྲེལ་ཚོགས་པའི་མཐུས་འཕོ་ནུས་སོ། །དེ་ཡང་འཆི་བའི་ཚེ་རྣམ་ཤེས་བཤད་ལམ། ཆུ་ལམ། ཁ༑ སྣ༑ རྣ་བ། མིག་ལྟེ་བ༑ མཛོད་སྤུ་ ཚངས་པའི་ཕུ་ དུད་འགྲོ་ཡི་དྭགས། གནོད་སྦྱིན། གྲུབ་པའི་
ལྷ། མི། འདོད་ཁམས་ཀྱི་ལྷ། གཟུགས་ཁམས། གཟུགས་མེད་ཁམས་ཀྱི་ལྷ་རྣམས་སུ་སྐྱེ་བར་གསུངས་ལ། སྒོ་བརྒྱད་བཀག་ནས་སྒོ་གཅིག་དབྱེ། གསུངས་པ་ལྟར། ཚངས་ཕུག་མ་གཏོགས་པའི་སྒོ་བརྒྱད་བཀག་ནས་འཕོ་བ་དང་འབྲེལ་བས་ཚངས་བུག་ནས་འཕོས་ན་སྔགས་སྒྲུབ་པའི་
རྟེན་མཁའ་སྤྱོད་དུ་སྐྱེ་ངེས་པར་གསུངས་ཏེ། ཉིན་རེ་བྲམ་ཟེ་གསོད་པ་དང། །མཚམས་མེད་ལྔ་ནི་བྱེད་པ་དང། །ཞེས་སོགས་གསུངས་པ་ལྟར་མི་དགེ་བའི་ལས་གསོག་ཚབས་ཤིན་ཏུ་ཆེ་བའང་འཕོ་བས་སྔགས་སྒྲུབ་པའི་རྟེན་ཁྱད་པར་ཅན་ཐོབ་པར་བཤད་པས་ཉམས་
ལེན་གྱི་གནད་ལ་མཁས་ཤིང། འཕོ་བའི་དུས་ཟིན་ན་ཕན་ཡོན་ཤིན་ཏུ་ཆེའོ། །སྒོ་བརྒྱད་དགག་ཚུལ་ལ་བཞེད་ཚུལ་མི་འདྲ་བ་ཡོད་ཀྱང། ཡོངས་འཛིན་པཎྜི་ཏ་ཆེན་པོའི་དགོངས་པ་ལྟར་ལུས་ནང་གི་དབུས་དྲངས་པོར་རྩ་དབུ་མ་ལྟེ་འོག་ནས་ཚངས་བུག་ལ་ཟུག་པའི་
[046A]༄༅། །ཡར་སྣེ་མ་གཏོགས་བུ་ག་གཏན་མེད་པ་བྱས་ན་སྒོ་གཞན་རྣམས་བཀག་པ་དང་འདྲ་ཞིང་ལས་དང་པོ་པས་ཉམས་སུ་བླང་བདེ་བས་དེ་ལྟར་བྱའོ། །གཉིས་པ་བཅད་དོན་ཉམས་སུ་ལེན་པ་སེམས་འཛིན་གྱི་བྱ་བ་ནི་ལོགས་སུ་
བཀོད་པ་ལྟར་རོ། །གཉིས་པ་ནང་གི་མཁའ་སྤྱོད་གཙོ་བོར་སྒྲུབ་པ་རྫོགས་རིམ་གྱི་རྣལ་འབྱོར་ནི། དེ་ལྟ་བུའི་ཉམས་ལེན་གྱི་རིམ་པ་འདི་ནི་མདོ་སྔགས་གཞན་ལས་ཁྱད་པར་དུ་འཕགས་པ་སྟེ། བདེ་མཆོག་རྩ་རྒྱུད་ལས། ཇི་སྲིད་མདོ་བྱ་སྤྱོད་པ་དང། །རྣལ་འབྱོར་གསང་
མཐའི་དབྱེ་བ་ཉིད། །ཅེས་གསུངས་པའི་དོན་ལ་བཞེད་ཚུལ་མི་འདྲ་བ་ཡོད་ཀྱང། མདོ་ཞེས་པས་ཕར་ཕྱིན་ཐེག་པ། བྱ་ཞེས་པས་སྔགས་ཀྱི་བྱ་རྒྱུད། སྤྱོད་ཅེས་པས་སྤྱོད་རྒྱུད། རྣལ་འབྱོར་ཞེས་པས་རྣལ་འབྱོར་རྒྱུད། གསང་མཐའ་ཞེས་པས་གསང་སྔགས་ཀྱི་མཐར་
ཐུག་བླ་མེད་དང། དབྱེ་བ་ཉིད་ཅེས་པས་གོང་གི་མདོ་རྒྱུད་དེ་རྣམས་སུ་དབྱེ། ཞེས་པའི་དོན་དུ་རྗེ་རིན་པོ་ཆེ་བཞེད་ཅིང། བླ་མེད་ལའང་ཕ་རྒྱུད་མ་རྒྱུད་གཉིས་སུ་ཡོད་པ་ལས་མ་རྒྱུད་ཐམས་ཅད་ཀྱི་མཆོག་ནི་འཁོར་ལོ་བདེ་མཆོག་ཡིན་ལ། དེའི་ནང་ནས་ཀྱང་
རྣལ་འབྱོར་མ་འདི་ནི་སྤྲོས་པ་ཆུང་ཞིང་བསྐྱེད་རྫོགས་ཀྱི་ཆ་ལག་ཐམས་ཅད་ཚང་པས་བདེ་མཆོག་གི་སྙིང་པོ་ལྟ་བུ་ཡིན་ཞིང། ལས་དང་པོ་པས་ཉམས་སུ་ལེན་བདེ་བས་མཆོག་ཏུ་གྱུར་པའོ། །དེ་ལ་ཡང་བསྐྱེད་རྫོགས་ཀྱི་ཆ་གཉིས་སུ་ཡོད་པ་ལས་ཕྱིའི་མཁའ་སྤྱོད་
གཙོ་བོར་སྒྲུབ་ན་བསྐྱེད་རིམ་ཉམས་སུ་ལེན་ཚུལ་སྔར་བཤད་པ་ལྟར་གྱིས་ཆོག་ལ། ནང་གི་མཁའ་སྤྱོད་གཙོ་བོར་སྒྲུབ་ན་བསྐྱེད་རིམ་ལ་གོམས་པ་མཐར་ཕྱིན་པའི་རྗེས་སུ་རྫོགས་རིམ་ལ་སློབ་དགོས་ཤིང། དེའི་ཚུལ་ནི། མཐོང་གྲོལ་ལས། རྫོགས་པའི་རིམ་

[046B] ཞེས་གཞི་ཆོས་ཅན་འཁོར་བའི་གནད། ལམ་བསྒོམ་པའི་གནད། འབྲས་བུ་སངས་རྒྱས་ཀྱི་སའི་གནད་དོ། །ལམ་བསྒོམ་པའི་གནད་ལ་ཆོས་ཉིད་དངོས་སུ་སྟོན་པ་དང། བརྒྱུད་ནས་སྟོན་པ་གཉིས་ཀྱི་ཁྱད་པར་ཆོས་ཉིད་དངོས་སུ་སྟོན་པ་
ནི། དཔེར་ན་རྒྱ་མཚོ་བལྟ་བར་འདོད་པ་ཞིག་ལ་དེ་རྒྱུས་ཡོད་པ་ཞིག་གིས་རྒྱ་མཚོ་ནི་ཁ་དོག་དང། དབྱིབས་དང། ལྦུ་བ་དང། རྦ་རླབས་སོགས་འདི་དང་འདི་ལྟར་འདུག་གོ་ཞེས་བཤད་པ་ན། ཉན་པ་པོས་དེའི་ཟེར་ལུགས་ལ་བརྟགས་ན་འདི་འདྲ་ཞིག་ཡོད་པ་འདྲ་
སྙམ་དུ་སྒྲ་ཅིའམ་ཚིག་ཅིའི་ཚུལ་དུ་རྟོགས་ཀྱང་རྒྱ་མཚོ་དངོས་སུ་མཐོང་མྱོང་བ་ལ་འཆར་བ་ལྟ་བུའི་དོན་སྤྱི་མི་རྟོགས་སོ། །ཆོས་ཉིད་བརྒྱུད་ནས་སྟོན་པ་ནི། དཔེར་ན་རྒྱ་མཚོ་བལྟ་བར་འདོད་པ་ལ་རྒྱ་མཚོའི་ཁ་དོག་ལ་སོགས་པ་མི་བརྗོད་པར་འདི་ནས་རྒྱ་མཚོའི་བར་
གྱི་ལམ་ཡིག་ལྟ་བུ་བསྟན་ནས་འདི་ནས་འདིར་སླེབས་ཚུལ་སོགས་ལམ་གྱི་སྤྱོད་ལམ་རྣམས་ལེགས་པར་བསྟན་ལ། དེས་ཀྱང་ཇི་ལྟར་བསྒོ་བ་བཞིན་ཕྱིན་པས་རྒྱ་མཚོ་དངོས་སུ་མཐོང་ནས་སྒྲོ་འདོགས་ཐམས་ཅད་ཆོད་པ་ལྟར། འདིར་ཡང་ཉམས་སུ་ལེན་ཚུལ་
རྣམས་གོ་རིམ་མ་འཁྲུལ་བར་བསྟན་ཅིང། དེ་བཞིན་དུ་ཉམས་སུ་བླངས་པས་མཚོན་བྱེད་དཔེའི་ཡེ་ཤེས་དོན་སྤྱིའི་ཚུལ་དུ་རྟོགས་ལ། དེའི་རྒྱུན་བསྐྱངས་པས་མཚོན་བྱ་དོན་གྱི་ཡེ་ཤེས་མངོན་སུམ་དུ་རྟོགས་ནས་བདེ་ཆེན་ལྷན་ཅིག་སྐྱེས་པའི་ཡེ་
ཤེས་མངོན་དུ་འགྱུར་ཏེ། སྒམ་པོ་པས་ཏིང་ངེ་འཛིན་བཟང་པོ་ཡོད་ཚུལ་ཞུས་པ་ལ་རྗེ་མི་ལས་ངའི་གཏུམ་མོ་ཨ་ཐུང་འདི་བསྒོམ་དང། ད་གཟོད་སེམས་ཀྱི་ངོ་བོ་མཐོང་གི་ཞེས་གསུངས་སོ། །དེའི་ཕྱིར་ཆོས་ཉིད་དངོས་སུ་སྟོན་པ་ལས་བརྒྱུད་ནས་

[047A]༄༅། །སྟོན་པ་ཟབ་པ་ཡིན་ནོ། །དེས་ན་ཆོས་ཉིད་དངོས་སུ་སྟོན་པ་རེ་ཞིག་བཞག་ནས་རྒྱུད་ནས་སྟོན་པ་འཆད་པ་ལ། འདི་ལ་དཔེ་གསུམ་སྟེ། བཤན་པ་སྲོག་གི་གནད་ལ་མཁས་པ། ཤིང་མཁན་ཤིང་གི་གནད་ལ་མཁས་པ། སྒྱུ་མ་མཁན་འཁྲུལ་
འཁོར་གྱི་གནད་ལ་མཁས་པའོ། །དང་པོ་ནི། སྲོག་གི་གནད་ལ་མི་མཁས་པ་དུ་མས་སྲོག་ཆགས་ཞིག་གསོད་པར་འདོད་ནས་དེའི་ཡན་ལག་གཅོད་པ་སོགས་ལུས་དུམ་བུར་བཏང་ཡང་དེ་མྱུར་དུ་འཆི་བར་མི་འགྱུར་ལ། བཤན་པ་སྲོག་གི་གནད་ལ་
མཁས་པས། གནད་དེར་སྙུང་བུ་ལྟ་བུ་ཅུང་ཟད་བསྣུན་པས་མྱུར་དུ་འཆི་བར་འགྱུར་རོ། །གཉིས་པ་ནི། རྒྱ་གར་ལྷོ་ཕྱོགས་ཌཱ་ཀི་ནི་བ་ཏ་ཞེས་བྱ་བ་ན་ཤིང་སྡོང་པོ་ཆེན་པོའི་རིགས་གཅིག་གཅོད་པ་ན་དེའི་གནད་མི་ཤེས་པ་དུ་མས་སྟ་གྲི་ཐོགས་ཏེ་ཕྱོགས་རེ་ནས་གཅོད་པ་
ན་ཕྱོགས་རེ་ནས་རྒྱས་ཏེ་གཅོད་མི་ནུས་ལ། ཤིང་མཁན་དེའི་གནད་ལ་མཁས་པ་གཅིག་གིས་ཆུ་རྒྱུ་བའི་གནད་དུ་ལྕགས་གཟེར་བཏབ་སྟེ་བཞག་པས་མི་རིང་བར་སྡོང་པོ་རང་ཉིད་འགྱེལ་བར་གསུངས། གསུམ་བ་ནི། རྒྱལ་པོ་བཧོ་ཛ་དེ་ཝ་བྱ་བའི་ཁྱིམ་གྱི་སྒོ་བཞིར་ཤིང་གི་
མི་ཧྲེང་རལ་གྲིའི་འཁོར་ལོ་རྒྱུན་མི་ཆད་པར་བསྐོར་བས་སྲུང་བ་ན། ཁྱིམ་དུ་འཇུག་འདོད་པ་འཁྲུལ་འཁོར་གྱི་གནད་མི་ཤེས་པ་དུ་མས་ཐབས་ཅི་བྱས་ཀྱང་འཇུག་མི་ནུས་ལ། དེའི་གནད་ཤེས་པ་གཅིག་གིས་སྐུད་པ་ཕྲ་མོ་གཅིག་བཅད་པས་འཁྲུལ་འཁོར་
ཐམས་ཅད་བཞིག་སྟེ་བདེ་བླག་ཏུ་འཇུག་ནུས་པར་གསུངས། དེ་བཞིན་དུ་རྣལ་འབྱོར་བ་ལམ་གྱི་གནད་ལ་མི་མཁས་པས་ཁ་ ལམ་

[047B] །དེ་ལྟར་དཔེ་གསུམ་གྱིས་དོན་གཅིག་འཇལ་བ་ལྟར་རྣལ་འབྱོར་པ་ལམ་
གྱི་གནད་ལ་མཁས་པ་ཞིག་ངེས་པར་བྱ་དགོས་ལ། དེ་ལ་གཞིའི་གནས་ཚུལ་ཤེས་དགོས་པས་ན་གང་གི་ས་བཅད་དང་པོ་གཞི་ཆོས་ཅན་འཁོར་བའི་གནད་ལ་གཉིས། ལུས་ཀྱི་གནས་ཚུལ་དང། སེམས་ཀྱི་གནས་ཚུལ་ལོ། །དང་པོ་ལ་གསུམ། རགས་པ་
ཕྲ་བ། ཤིན་ཏུ་ཕྲ་བའོ། །དང་པོ་ནི་བཤད་མ་དགོས། གཉིས་པ་ཕྲ་བ་ནི། གནས་བ་རྩ། གཡོ་བ་རླུང། བཀོད་པ་བྱང་ཆུབ་ཀྱི་སེམས་ཏེ། དེ་ཡང་ཕ་མའི་ཁུ་ཁྲག་གི་དབུས་སུ་རྣམ་ཤེས་ཉིང་མཚམས་སྦྱར་ནས་ལུས་གྲུབ་པའི་ཚེ། ཐོག་མར་ཐིག་ལེའི་དབུས་སུ་རྩ་
དབུ་མ་ཆགས། དེ་ལས་རོ་རྐྱང་གཉིས་གྱིས། རྩ་དེ་གསུམ་ལས་ཤར་གྱི་སུམ་སྐོར་མ། ལྷོའི་འདོད་མ། ནུབ་ཀྱི་ཁྱིམ་མ། བྱང་གི་གཏུམ་མེ་སྟེ་རྩ་འདབ་བཞི་ཆགས། དེ་རེ་རེ་གཉིས་གཉིས་སུ་གྱིས་པ་ལ་སྙིང་གའི་རྩ་འདབ་བརྒྱད་ཅེས་གྲགས། དེ་རེ་རེ་ལས་རྡུལ་
མུན་སྙིང་སྟོབས་ཀྱི་རྩ་གསུམ་གསུམ་དུ་གྱེས་པས་གནས་ཉེར་བཞིའི་རྩ་དང། དེ་རེ་རེ་ལས་སྐུ་གསུང་ཐུགས་ཀྱི་རྩ་གསུམ་གསུམ་དུ་གྱེས་པས་བདུན་ཅུ་དོན་གཉིས། དེ་རེ་རེ་ལས་སྟོང་ཕྲག་རེ་གྱིས་པ་ལས་སྟོང་ཕྲག་དོན་གཉིས། དེ་ལས་རྩ་ཕྲན་བྱེ་བ་ཕྲག་ཕྱེད་
བཞི་གྱེས་སོ། །དབུ་མ་ལ་རོ་རྐྱང་གིས་མདུད་མཚམས་སུ་རྩ་འཁོར་རེ་རེ་སྟེ། སྤྱི་བོར་རྩ་འདབ་སོ་གཉིས། མགྲིན་པར་བཅུ་དྲུག་སྙིང་གར་བརྒྱད། ལྟེ་བར་རེ་བཞི་སྟེ་འཁོར་ལོ་བཞི་མ་དང། གསང་གནས་སུ་སོ་གཉིས། ནོར་བུའི་རྩེར་རྩ་འདབ་བརྒྱད་དེ་འཁོར་

[048A]༄༅། །ལོ་དྲུག་མའོ། །སྙིང་གར་ཁམས་དཀར་དམར་གྱི་དབུས་སུ་རླུང་སེམས་འཐུམས་ནས་རྩ་མདུད་ཀྱིས་བསྡམས་ཏེ་གནས་པ་ལས་ཁམས་དཀར་པོ་ཡར་འཕེལ་ཏེ་གཙོ་ཆེ་བ་སྤྱི་བོར་གནས་ཤིང་ལུས་ཀྱི་ཁུ་རུས་རྐང་གསུམ་གྲུབ་
ཁམས་དམར་པོ་མར་འཕེལ་ནས་གཙོ་ཆེ་བ་ལྟེ་བར་གནས་ཤིང་ཤ་ཁྲག་པགས་གསུམ་གྲུབ་སྟེ་རིམ་བཞིན་ལུས་རྫོགས་པར་འགྱུར་ལ། རྩ་རྣམས་དཔའ་མོ་དང། རྩ་ནང་གི་ཁམས་རྣམས་དཔའ་བོའི་ངོ་བོར་གནས་ཤིང། གསང་གནས་སུ་ཐུར་སེལ་
ས་ཁམས། ལྟེ་བར་མཉམ་གནས་རླུང་ཁམས། སྙིང་གར་སྲོག་འཛིན་ཆུ་ཁམས། མགྲིན་པར་གྱེན་རྒྱུ་མེ་ཁམས། བ་སྤུ་ཐམས་ཅད་ལ་ཁྱབ་བྱེད་ནམ་མཁའི་ཁམས་ཀྱི་རླུང་གནས་པ་ལས་རླུང་སེམས་དབུ་མར་བསྡུ་བའི་ཐབས་ལ་ལྟེ་བའི་རྩ་འཁོར་ལ་གནས་དུ་
བསྣུན་བ་མཆོག་ཏུས་ལུགས་བཞེད་ལ། དགེ་ལུགས་ནི་སྙིང་གའི་རྩ་འཁོར་མཆོག་ཏུ་བཞེད་ཅིང། རླུང་གཞན་རྣམས་བསྒོམ་སྟོབས་ཀྱིས་དབུ་མར་འདུ་ནུས་ཀྱང། ཁྱབ་བྱེད་ཀྱི་རླུང་ནི་དེ་ཁོ་ནས་འདུ་མི་ནུས་པས་ཕྱིའི་རྐྱེན་ལས་རྒྱ་ལའང་ལྟོས་དགོས་
སོ། །གསུམ་པ་ལུས་ཤིན་ཏུ་ཕྲ་བ་ནི་སྤྱིར་སྟོང་པ་བཞིན་དང། ཁྱད་པར་ཐམས་ཅད་སྟོང་པ་འོད་གསལ་གྱི་བཞོན་པར་གྱུར་པའི་རླུང་ངོ། །གཉིས་པ་སེམས་ཀྱི་གནས་ཚུལ་ལ་གསུམ་ལས། སྒོ་ལྔའི་དབང་ཤེས་རགས་པ་དང། རང་བཞིན་བརྒྱད་ཅུའི་ཀུན་
རྟོག་ཕྲ་བ་དང། ཐམས་ཅད་སྟོང་པ་འོད་གསལ་གྱི་ངོ་བོར་གྱུར་བའི་སེམས་ནི་ཤིན་ཏུ་ཕྲ་བ་སྟེ། རླུང་སེམས་ཤིན་ཏུ་ཕྲ་བ་དེ་གཉིས་ངོ་བོ་གཅིག་ལ་ལྡོག་པ་ཐ་དད་དུ་བཞེད་ཅིང། དེ་གཉིས་ཐོག་མེད་ནས་སངས་རྒྱས་མ་ཐོབ་ཀྱི་བར་དུའང་མི་འབྲལ་ཞིང་

[048B] གཉུག་མའམ། མི་ཤིགས་པའི་ཐིག་ལེ་ཞེས་ཀྱང་བྱའོ། དེ་ཡང་རང་ཉིད་ལྟ་བུ་འཆི་བ་འོད་གསལ་མངོན་དུ་གྱུར་པ་ན། རྣམ་རྟོག་རགས་པ་ཐིམ་པའི་རྗེས་སུ། སྣང་བའི་རང་བཞིན་གྱི་ཀུན་རྟོག་སོ་གསུམ། །
མཆེད་པའི་རང་བཞིན་བཞི་བཅུ། ཉེར་ཐོབ་ཀྱི་རང་བཞིན་བདུན་ཏེ་རང་བཞིན་བརྒྱད་ཅུའི་ཀུན་རྟོག་རྣམས་ཐིམ་ནས་སྣང་བ་དཀར་ལམ། མཆེད་པ་དམར་ལམ། ཉེར་ཐོབ་ནག་ལམ་རྣམས་རིམ་གྱིས་འབྱུང་ཞིང། ཉེར་ཐོབ་ཀྱི་སྨད་ལ་དྲན་མེད་དུ་
བརྒྱལ་བར་གསུངས་པས་བརྒྱལ་ཡུན་ཇི་ཙམ་རིང་བ་དེ་ཙམ་གྱིས་འོག་གི་འོད་གསལ་བརྟན་པར་འགྱུར་བས་སྐྱོན་མིན་ལ། བརྒྱལ་བ་སངས་ནས་ཉེར་ཐོབ་འོད་གསལ་དུ་ཐིམ་པ་ན་འཆི་བ་མངོན་དུ་འགྱུར་ཞིང་དེ་ལ་མའི་འོད་གསལ་ཞེས་དང། ད་ལྟ་
མོས་པ་ཡིད་བྱེད་ཚུན་གྱིས་བསྒོམ་པ་ནི་བུའི་འོད་གསལ་ཏེ་དེ་ལ་གོམས་པ་མཐར་ཕྱིན་པའི་མཐུས་མའི་འོད་གསལ་ངོ་ཤེས་ཏེ་འོད་གསལ་མ་བུ་འཕྲོད་པ་ཞེས་དང། དེ་ལ་རྩེ་གཅིག་ཏུ་ཡུན་རིང་པོར་འཇོག་ནུས་པ་ལ་ཞལ་འདོན་བྱུང་བ་ཞེས་གྲགས་ལ། འོད་
གསལ་དེ་ལས་ལྡང་བ་ན་བར་དོ་འགྲུབ་པའི་དོད་ལ་སྒྱུ་ལུས་སུ་ལྡང་ཡང། ཐ་མལ་པར་ལྷན་སྐྱེས་མ་རིག་པས་བསྒྲིབས་ནས་ངོ་མ་ཤེས་པས་འཆི་སྲིད་འགག་བ་དང་མཉམ་དུ་ཤིན་ཏུ་ཕྲ་བའི་སེམས་ཀྱིས་ལྷན་ཅིག་བྱེད་རྐྱེན་དང། དེའི་བཞོན་པའི་རླུང་
གིས་ཉེར་ལེན་བྱས་ཏེ་བར་དོ་འགྲུབ་བོ། །བར་དོ་བ་དེ་ཤ་རུས་རྡོས་བཅས་ཀྱིས་སྟོང་ཞིང། རྩ་མེད་པས་རླུང་རང་ཁ་རྒྱལ་ནས་སེམས་ལ་རང་དབང་མི་ཐོབ། ཁམས་མེད་པས་ཉི་ཟླའི་སྣང་བ་མི་འཆར། ཚོར་བ་དང། འདུ་ཤེས་དང། འདུ་བྱེད་དང། རྣམ་ཤེས་

[049A]༄༅། །བཞི་ཚོགས་པའི་མིང་གཞི་འཁྱམས་བོ་བྱ་སྤུ་རླུང་གིས་བསྐྱོད་པ་བཞིན་ཕྱོགས་ཀུན་ཏུ་ཡུད་ཡུད་འཁྱམས་པ་འཁྲུལ་སྣང་སྣ་ཚོགས་པས་གཟུང་ཞིང་ལས་དབང་གིས་སྐྱེ་བ་གང་དུ་ལེན་པའི་ཕ་མ་གཉིས་ཉལ་པོ་བྱེད་པ་མཐོང་སྟེ་
ཕོར་སྐྱེ་ན་ཕ་ལ་སྡང་ཞིང་མ་ལ་ཆགས་པ་དང། མོར་སྐྱེ་ན་དེ་ལས་ལྡོག་པའི་ཆགས་སྡང་དྲག་པོ་སྐྱེས་ཏེ་སླར་ཡང་བར་དོ་བ་དེ་འཆི་བ་མངོན་དུ་གྱུར་ནས་སྐྱེ་སྲིད་འགྲུབ་བོ། །ཞེས་གསུངས། དེ་ལྟར་ལུས་ལ་རྩ་ཕྲན་ཇི་སྙེད་ཡོད་པ་ཐམས་ཅད་ཀྱི་ནང་
ནས་མཆོག་ཏུ་གྱུར་པ་ནི་དབུ་མ་ཉིད་ཡིན་ཏེ། བདེ་མཆོག་རྩ་རྒྱུད་ལས། ཕོ་ཉ་ལྷན་གཅིག་སྐྱེས་གྲུབ་པ། །མཆོག་དང་འབྲིང་དང་ཐ་མ་སྟེ། །ཞེས་ཕྱི་ནང་གསང་གསུམ་སོ་སོར་ཕོ་ཉ་མཆོག་འབྲིང་ཐ་མ་གསུམ་རེ་ཡོད་པར་གསུངས་པ་ལས། ནང་གི་
ཕོ་ཉའཾ་རིགས་ལྡན་མ་གསུམ་ནི་དབུ་མ་རབ། སྙིང་གའི་རྩ་འདབ་བཞི་འབྲིང། གནས་ཉེར་བཞི་དང་དབང་པོའི་སྒོ་བརྒྱད་ཀྱི་རྩ་ཐ་མ་ཡིན་ལ། ཕོ་ཉ་ཞེས་པའི་དོན་འདོད་དོན་མྱུར་དུ་སྒྲུབ་པའི་ཕོ་ཉ་ཞེས་གསུངས་ཏེ། དཔེར་ན་འཇིག་རྟེན་ན་རང་གི་དོན་སྒྲུབ་པར་བྱེད་
པའི་མི་དེ་ལ་ཕོ་ཉ་འམ། བང་ཆེན་ནམ། བྱ་མ་རྟ་ཞེས་བརྗོད་པ་ལྟར། འདིར་ཡང་གང་ལ་གནད་དུ་བསྣུན་ན་ལྷན་སྐྱེས་ཀྱི་བདེ་ཆེན་མྱུར་དུ་བསྐྱེད་པའི་ཕྱིར་ཕོ་ཉ་ཞེས་གསུངས་ལ། ཕོ་ཉ་གསུམ་གྱི་ནང་ནས་དབུ་མ་རབ་ཡིན་པ་ནི། ལྷན་སྐྱེས་ཀྱི་བདེ་ཆེན་སྐྱེ་བ་
ལ་རླུང་སེམས་དབུ་མར་འདུ་བ་སྔོན་དུ་འགྲོ་དགོས་ཤིང། དེ་ནི་རྩ་གཞན་དང་གཞན་ལ་ཡུན་རིང་དུ་གནད་དུ་བསྣུན་པ་ལས་དབུ་མ་ལ་ཅུང་ཟད་ཙམ་བསྣུན་པ་ཆེས་མྱུང་བསོ། །དེའི་ཕྱིར་བདེ་མཆོག་རྩ་རྒྱུད་ལས། དབུགས་འབྱིན་བར་མ་མཆོག་དག་དང། །དྲི་

[049B] །རྣལ་འབྱོར་དུས་ཀྱི་ཁྱད་པར་གྱིས། །རིགས་ལྡན་རྟག་ཏུ་མཆོད་པར་བྱ། །ཞེས་གསུངས་པ་ལྟར་རྣལ་འབྱོར་པས་ཕྱི་ནང་གསང་གསུམ་གྱི་ཕོ་ཉའམ་རིགས་ལྡན་མ་རྣམས་མཆོད་པར་བྱ་སྟེ། འདིའི་དོན་བསྐྱེད་རྫོགས་སོ་སོར་
སྦྱོར་ཚུལ་མི་འདྲ་བ་ཡོད་པ་ལས། སྐབས་འདིར་རྫོགས་རིམ་ཆགས་བྲལ་རྣལ་འབྱོར་གྱི་ལམ་ལ་སྦྱར་ན་མཆོད་པར་བྱ། ཞེས་བཤད་གཞིར་དྲངས། གང་གིས་ན་རྣལ་འབྱོར་གྱིས་ཏེ་བསྐྱེད་རིམ་རྒྱས་བསྡུས་སྔོན་དུ་སོང་ནས་ལྷའི་རྣལ་འབྱོར་གྱིས་སོ། །
གང་ལ་ན་རིགས་ལྡན་མ་རྩ་དབུ་མ་ལའོ། །གང་གི་ཚེ་ན་དུས་ཏེ་སྔ་དྲོ་ལ་སོགས་པའི་དུས་དྲུག་ཏུའོ། །དབུགས་འབྱིན་ནི་རོ་རྐྱང་གཉིས་ཀྱི་རླུང་འབྱིན་པའོ། །བར་མ་ནི་འབྱིན་པ་དེ་རོ་རྐྱང་གི་བར་ན་ཡོད་པའི་དབུ་མ་ལ་ཐིམ་པའོ། །མཆོག་ནི་དེ་ལ་རྩ་འཁོར་
དུ་མ་ཡོད་པ་ལས་ལྟེ་བའི་རྩ་འཁོར་ལ་གནད་དུ་བསྣུན་ན་བདེ་ཆེན་འདྲེན་པ་ལ་མཆོག་གོ་དྲི་ནི་སི་ཧ་ལ་སྟེ་རཀྟ་ཡིན་པས་ལྟེ་བའི་ཁམས་དམར་པོའོ། །ཀྱང་གི་སྒྲས་ཁམས་དམར་པོ་དེར་མ་ཟད་སྤྱི་བོའི་བྱང་སེམས་སྟོན་པས་ཁམས་དཀར་
དམར་གྱི་འདུ་འཕྲོད་ལ་བརྟེན་ནས་ལྷན་སྐྱེས་ཀྱི་བདེ་སྟོང་གིས་རིགས་ལྡན་མ་རྩ་དབུ་མ་མཆོད་པར་བྱའོ། །ཞེས་སོ། །དེ་ཡང་ལྟེ་བའི་རྩ་འཁོར་ལ་གནད་དུ་བསྣུན་པ་བདེ་ཆེན་འདྲེན་པ་ལ་མཆོག་ཡིན་པའི་རྒྱུ་མཚན་ནི། སྙིང་གའི་རྩ་འཁོར་གྱི་དབུས་སུ་
ཕ་ལས་ཐོབ་པའི་ཁམས་དཀར་པོ་གཙོ་ཆེ་བ་ཡུངས་ཀར་སྦོམ་པོའི་ཚིད་ཙམ་རྗེ་བཙུན་ཡབ་ཀྱི་ངོ་བོ་བ་སནྟ་སྟེ་བོད་སྨད་དུ་དཔྱིད་ཅེས་པ་ཧཱུཾ་ཆ་ལྔ་པའི་རྣམ་པ་སྟེ། ཨཱུ་དང། ཧའི་ལུས་དང། ཧའི་མགོ་བོ་དང། ཟླ་ཚེས། ཐིག་ལེ་ནཱ་ད་དང་བཅས་པ་རྣམས་

[050A]༄༅། །རིམ་པ་ལྟར། དོན་གྲུབ། སྣང་མཐའ། རིན་འབྱུང། རྣམ་སྣང། མི་བསྐྱོད་པའི་ངོ་བོར་བཞུགས་པའོ། །དཔྱིད་ཅེས་པ་ནི་འཇིག་རྟེན་ན་དཔྱིད་ཀྱི་དུས་སུ་བྲང་དྲོ་སྙོམས་པ་དང་རྩི་ཤིང་མེ་ཏོག་སོགས་རྒྱས་ཤིང་སེམས་ཅན་
རྣམས་ཀྱང་ཆགས་པ་ཤས་ཆེ་བས་བདེ་བའི་རྣམ་པར་སྤྱོད་བ་ལྟར། འདིར་ཡང་བདེ་བའི་རྟེན་ཀུནྡ་ལྟ་བུའི་བྱང་སེམས་ཀྱིས་བདེ་ཆེན་གྱི་ཡེ་ཤེས་བསྐྱེད་པའི་ཕྱིར་དཔྱིད་ཅེས་གསུངས་སོ། །ལྟེ་བར་རྩ་མདུད་གྲུ་གསུམ་གྱི་དབུས་སུ་མ་ལས་ཐོབ་པའི་ཁཾས་
དམར་པོ་གཙོ་ཆེ་བ་ཡུམ་གྱི་ངོ་བོ་ཏི་ལ་ཀ་ཞེས་པ་སྐབས་འདིར་བཾ་ཡིག་གི་རྣམ་པར་བཞུགས་ལ། དེས་ན་ནམ་དུས་དཔྱིད་ཀ་འབྱུང་བ་ནི་ས་ཆུ་དྲོས་པ་ལ་རག་ལས་པ་ལྟར། འདིར་ཡང་སྙིང་གའི་ཡབ་དཔྱིད་བསྐུལ་བའང་ལྟེ་བའི་ཡུམ་ཏི་
ལ་ཀ་ལ་རག་ལས་པས་ན་ཐོག་མར་ལྟེ་བའི་རྩ་འཁོར་ལ་གནད་དུ་བསྣུན་པར་བྱའོ། །ཞེས་གསུངས། དེ་ལྟར་ལམ་གྱི་གནད་ལ་མཁས་པར་བྱས་ཏེ་ཉམས་སུ་ལེན་པ་ལ། ཕྱི་མར་ཆགས་ཅན་ཆགས་བྲལ་རྣམ་པ་གཉིས། ཞེས་ཕྱི་མ་ཆོས་ཉིད་
བརྒྱུད་ནས་སྟོན་པ་ལ་ཆགས་ཅན་ཕོ་ཉའི་ལམ་དང་ཆགས་བྲལ་རྣལ་འབྱོར་གྱི་ལམ་གཉིས། དང་པོ་ན་རེ་ཞིག་བཞག་ནས། གཉིས་པ་ལ། ཆགས་བྲལ་རླུང་སེམས་དབུ་མར་བསྡུ་བསྒོམ་ཟུང། ཞེས་རླུང་སེམས་དབུ་མར་བསྡུ་བ་དང། བསྡུས་
ནས་བསྒོམ་པའི་ཚུལ་གཉིས་སོ། །དང་པོ་ནི། སྐྱབས་འགྲོ་ནས་ཡིད་བཟླས་ཀྱི་བར་བཏང་ནས་ཞར་བྱུང་རྫོགས་རིམ་བཞག་ཀྱང་ཆོག་ལ། དེ་ནས་ལུས་གནད་བཅས་ཏེ་ལུས་དཀྱིལ་སོགས་ཀྱི་རྣམ་པ་མི་བྱ་བར་ལུས་ནང་ཐམས་ཅད་དམར་

[050B] དེའི་གྱས་སུ་རོ་མ་དམར་པོ་དང་གྱོན་དུ་
རྐྱང་མ་དཀར་པོ་གཉིས་གྲོ་སོག་ཙམ་རེག་ལམ་འབྱར་བའི་ཚུལ་དུ་གནས་པའི་མར་སྣེ་དབུ་མའི་ནང་དུ་ཆུད་ཅིང། ཡར་སྣེ་སྣ་བུག་གཉིས་སུ་ཟུག་པ་དྭངས་ཤིང་གསལ་བ། ལྟེ་བའི་བུ་གའི་ཐད་དུ་རྩ་གསུམ་སྦུབས་གཅིག་ཏུ་འདེས་པའི་ནང་དུ་རཾ་ཡིག་
དམར་ནག་ཟླ་ཚེས་ནའད་དང་བཅས་པ་རིལ་མ་ཙམ་བསྒོམ། དེ་ནས་དངོས་སུ་སྣ་གཡས་གཡོན་གང་ནས་རླུང་རྒྱུ་ཡང་སྣ་མི་དགག་པར་ཐོག་མར་སྣ་བུག་གཡོན་ལ་མིག་དང་སེམས་གཏད་ནས་རླུང་དལ་བུས་ལན་གཅིག་འདུད། དེ་བཞིན་དུ་གཡས་
དང་སྣ་གཉིས་ཀ་ལ་དམིགས་ནས་ལན་རེ་འབུད། སླར་ཡང་གཡོན་ནས་གཉིས་ཀའི་བར་ལན་གཉིས་རེ་སྟེ་རླུང་རོ་དགུ་ཕྲུགས་སུ་བསལ་བར་བྱའོ། །དེ་ནས་འོག་རླུང་སྙན་གསན་འབེབས་པ་ལྟར་ཅུང་ཟད་ཐེན་པའི་རྗེས་སུ་སྟེང་རླུང་དལ་བུས་རྡུབ་
ནས་མཆིལ་མ་སྒྲ་མེད་མིད་པ་དང་མཉམ་དུ་དབུ་མའི་ནང་གི་ལྟེ་བར་མནན། ལྟོ་བ་སྒལ་ཚིགས་ལ་སྦྱར་ནས་འོག་སྒོ་ཚུམ་ཙམ་བྱས་ལ་འོག་རླུང་རྫོགས་པར་ཐེན་ལ། རང་སེམས་རཾ་
བས་ཤིན་ཏུ་དམར་ཞིང་མེ་འོད་ཕྲ་མོ་ཅུང་ཟད་འབར་བས་ལྟེ་བའི་རྩ་སྦུབས་དམར་སེང་སེང་སོང་བར་བསམ་ལ་མི་བདེ་བ་མི་མངོན་ཙམ་དུ་བཟུང་ཞིང་སླར་ཁ་ནས་ཡེ་མ་ཤོར་བར་དལ་བུ་དལ་བུས་བཏང། སླར་ཡང་སྔར་བཞིན་ལན་བདུན་ཙམ་བཟུང། དེ་ནས་
[051A]༄༅། །རཾ་ཡིག་ཆེར་འབར་བས་རྩ་ཕྲན་ཐམས་ཅད་ལ་ཁྱབ་པས་ཁམས་སྙིགས་མ་རྣམས་དང་སྡིག་སྒྲིབ་ལྷན་ཅིག་ཏུ་ཆཾ་ཆཾ་སྐམ་ཞིང་བསྲེགས་པར་བསམ་ལ་ལན་བདུན་ཙམ་བཟུང། ཡང་སྔར་བཞིན་བསྐྱངས་པས་སྟོད་ཀྱི་ཁམས་
དྭངས་མ་ཐམས་ཅད་ཞུ་བ་རྩ་གསུམ་བརྒྱུད་ནས་དབུ་མར་ཐིམ། སྨད་ཀྱི་ཁམས་དྭངས་མ་རྣམས་ཀྱང་རྩ་གསུམ་ལ་ཐིམ་ཞིང་རོ་རྐྱང་གི་མར་སྣེ་དབུ་མར་བཅུག་པ་ལས་རྩ་གཉིས་ཀྱི་ཁམས་ཐམས་ཅད་དབུ་མར་དྲངས་ཏེ་ལུས་ཀྱི་ཁམས་དྭངས་མ་
ཐམས་ཅད་འདུས་ནས་དབུ་མ་ཁམས་དཀར་པོ་དངུལ་ཆུའི་མདོག་ཅན་གྱིས་མེར་གྱིས་གང་བས་བདེ་བ་ཆེན་པོ་སྐྱེས། དེས་ཡུལ་སྟོང་པ་ཉིད་ངེས་པའི་བདེ་སྟོང་ལ་འཇོག་བཞིན་དུ་ལན་བདུན་ལ་སོགས་པ་བཟུང། འདི་དག་གི་སྐབས་སུ་གྲང་བ་ཤས་ཆེན་
འོག་རླུང་སྔོན་ལ་འཐེན་པ་དང། ཁྲག་རླུང་ཤས་ཆེན་སྟེང་རླུང་སྔོན་ལ་གནོན་དགོས་པའི་གནད་ཤེས་པར་བྱའོ། །དེ་ལྟར་ཉམས་སུ་བླངས་པས་ཐོག་མར་དྲོད་རྒྱ་ཆེ་བ་དང། དེ་ཡང་མྱུར་དུ་སྐྱེ་བ་དང། ཤ་ལྤགས་ཀྱི་མཚམས་ནས་སྐྱེ་བ་ལྟ་བུ་བྱུང་ན་གདད་
དུ་མ་སོང་བ་ཡིན་ལ། ལྟེ་བའི་དཀྱིལ་ནས་དྲོད་ཁབ་རྩེ་ལྟ་བུ་རྒྱ་ཆུང་ཞིང་སྐྱེ་དཀའ་དཀའ་ལྟར་བྱུང་ན་གནད་དུ་སོང་བ་ཡིན་ནོ། །དེ་ནས་ཐུན་གྲོལ་བ་ན་ལུས་དཀྱིལ་སོགས་ལམ་གྱིས་བསལ་བཏབ་ལ་བསམ་མི་ཁྱབ་བྱས་ཏེ་ཐུན་མཚམས་ལ་འཇུག་གོ་ཞེས་
གསུངས།    ༈    བསྒོམ་པར་བདེ་བ་དང་ནི་སྟོང་པ་སྒྲུབ། ཅེས་རླུང་ལུས་ལ་གནས་པས་བདེ་བ་སྒྲུབ་པ་དང། རླུང་སེམས་ལ་གནས་པས་སྟོང་པའམ་འཇའ་ལུས་སྒྲུབ་པའི་ཚུལ་གཉིས་སོ། །དང་པོར་

[051B] རླུང་དབུ་མར་བསྡུ་བ་ཡན་ཆད་སྔར་བཞིན་ལ། དེ་ནས་རོ་རྐྱང་གཉིས་དང་དབུ་མའི་ནང་གི་ཁམས་རཾ་ཡིག་དང་བཅས་པ་འཇའ་ཡལ་བ་ལྟར་བསམ་ལ། དབུ་མའི་ཡར་སྣེ་སྤྱི་བོ་ནས་གུག་སྟེ་སྨིན་མཚམས་སུ་ཟུག་ཅིང། མར་སྣེ་བྷ་གར་ཟུག་
པ་པདྨ་འདབ་མ་གསུམ་པའི་དབྱིབས་ཅན་སྡུག་སྡུག་པའི་ཟེའུ་འྦྲུའམ་ལྟེ་བ་དཀར་པོ། ཡར་སྣེ་མར་སྣེ་གཉིས་ཀར་ཆོས་འབྱུང་དམར་པོ་གྲུ་གསུམ་པ་ཁ་ཕྱིར་བསྟན་གྱི་རྩ་བ་ཕྲ་བ་དབུ་མའི་ནང་དུ་ཟུག་པ་ལ་བུ་ག་ཐལ་ལེ་ཡོད་པ། ཟུར་
གཉིས་འོག་དང། ཟུར་གཅིག་སྟེང་དུ་ཕྱོགས་པ། ཡར་སྣེའི་ཆོས་འབྱུང་གི་ནང་དུ་ཐིག་ལེ་དབུས་དཀར། མདུན་ནམ་ཤར་སྔོ། ལྷོ་སེར། ནུབ་དམར། བྱང་ངམ་གཡོན་ལྗང་གུ་སྟེ་ཁ་དོག་ལྔ་ལྡན་དབྱིབས་ཟླུམ་པོ་རང་རང་གི་ཁ་དོག་དང་མཚུངས་
པའི་འོད་ཟེར་འཕྲོ་བར་བསམ་ལ་རླུང་རོ་བསལ་ནས་ཐིག་ལེ་དེ་ལ་རང་སེམས་ཞུགས་པ་ལྟར་བྱས་ཏེ་སྨིན་མཚམས་བདེ་ལྷང་ལྷང་བྱུང་བ་སོགས་རྟགས་མ་བྱུང་གི་བར་རམ། བྱུང་བར་མོས་ལ་རེ་ཞིག་བསྒོམ། དེ་ནས་ཐིག་ལེ་དེ་ཉིད་བདེ་འཁྲིལ་གྱིས་དབུ་
མའི་ནང་ནས་ཡར་སོང། སྤྱི་བོའི་དབུ་མ་གུག་མཚམས་སུ་སྔོན་པོ་མདུན་ལ་ཕྱོགས་ཏེ་སྔར་ལྟར་བསྒོམ། དེར་ཡང་རྟགས་སྔར་བཞིན་བྱུང་བའམ་མོས་ལ་ཐིག་ལེ་དེ་ཁར་གནས་བཞིན་དུ་དབུས་ཀྱི་དཀར་པོ་ལས་བྱང་སེམས་དཀར་པོ་ཤིན་ཏུ་ཕྲ་བ་
ཞིག་དར་སྐུད་བརྐྱངས་པ་ལྟར་ན་རར་བྱུང་བ་མགྲིན་པར་སླེབས་པ་ན་ཡས་བབས་ཀྱི་དགའ་བ་སྐྱེས་པར་མོས་ལ་ཅུང་ཟད་བཞག་དེ་བཞིན་དུ་སྙིང་ག་དང་ལྟེ་བ་དང། གསང་གནས་སུ་སླེབས་པ་ན་མཆོག་དགའ་དང། ཁྱད་དགའ་དང་ལྷན་སྐྱེས་

[052A]༄༅། །ཀྱི་དགའ་བ་སྐྱེས་པར་བསམ་ལ་གནས་སོ་སོར་ཅུང་ཟད་རེ་བཞག་དེ་ནས་ལྷན་སྐྱེས་དེ་ཇེ་རྒྱས་སུ་སོང་བར་མོས་ལ་བྷ་གའི་ཆོས་འབྱུང་དུ་སླེབས་ནས་ཆོས་འབྱུང་ལས་སོར་བྱེད་གསུམ་ཙམ་ཕྱིར་ཐོན་ནས་མྱུག་མྱུག་
བྱེད་པར་བསམ་ཞིང། འདི་དག་གི་སྐབས་སུ་རླུང་འཛིན་མིན་གང་བདེ་བྱ་ལ། ཁམས་འཛག་པའི་ཉེན་བྱུང་ན་གསང་གནས་སུ་རླུང་མི་འཛིན་ཅིང། སོར་གང་དང་ཕྱེད་དོ་ལ་སོགས་པ་རང་གི་ཉམས་དང་བསྟུན་ནས་ནང་དུ་བསྐུམས་ལ་བདེ་སྟོང་གི་ངང་དུ་ཅི་
ནུས་འཇོག་གོ་སླར་ཡང་དལ་བུས་རིམ་གྱིས་ཡར་བསྡུས་ཏེ་ལྟེ་བ་དང། སྙིང་ག་དང། མགྲིན་པ་དང། སྤྱི་བོའི་ཐིག་ལེ་ལ་ཐིམ་པའི་བར་གནས་སོ་སོར་ཅུང་ཟད་རེ་འཇོག་བཞིན་དུ་མས་བརྟན་གྱི་དགའ་བ་དང། མཆོག་དགའ་ལ་སོགས་པའི་ལུགས་ལྡོག་
གི་དགའ་བཞི་འདྲེན་བཞིན་དུ་བྱའོ། །འདི་དག་གི་སྐབས་སུ་རྣལ་འབྱོར་པ་རྟོགས་པ་ཤིན་ཏུ་མཐོ་བས་དགའ་བཞི་རེ་རེ་ལའང་དགའ་བའི་དགའ་བ་ལ་སོགས་པའི་ཆ་ཕྲ་མོ་རྣམས་ཀྱང་སྤུ་རིས་འབྱེད་ནུས་པར་གསུངས་སོ། །དེ་ལྟར་ལུགས་འབྱུང་ལུགས་
ལྡོག་གི་དགའ་བཞི་འདྲེན་བཞིན་དུ་བསྐྱངས་པའི་མཐར་ཐུན་གྲོལ་བ་ན་སྤྱི་བོའི་ཐིག་ལེ་སྙིང་གར་ཕབ་ནས་ཐུན་བསྡུ་ཚུལ་སྔར་བཞིན་བྱའོ་ཞེས་གསུངས།།    ༈    ཐིག་ལེ་ཁ་
དོག་ལྔ་ལྡན་སྤྱི་བོར་བསྒོམས་པས་བདེ་ལྷང་བ་བྱུང་བའི་བར་སྔར་བཞིན་ལ། དེ་ནས་ཐིག་ལེ་དེ་ལས་འོད་ཟེར་སྣ་ལྔ་འཇའ་འོད་ལྟ་བུ་བུན་གྱིས་འཕྲོས་པས་རྩ་དང། མགོ་བོ་དང། ལུས་ཀྱི་སྟོད་སྨད་སོགས་ལ་རིམ་གྱིས་ཕོག་པས་རེག་པ་ཙམ་གྱིས་

[052B] སླར་ཡང་ཕྱིར་འཕྲོས་ཏེ་རྒྱ་ཇེ་ཆེར་སོང་ནས་གནས་ཁང་དང། ཡུལ་ཁམས་དང། རྒྱལ་ཁམས་དང། འཛམ་བུའི་གླིང་དང། གླིང་བཞི་དང། སྟོང་གསུམ་པའི་འཇིག་རྟེན་ལ་སོགས་པ་མདོར་ན་ནམ་
མཁའི་མཐའ་དང་མཉམ་པའི་སྣོད་བཅུད་ཐམས་ཅད་ལ་ཁྱབ་པས་དེ་ཐམས་ཅད་བདེ་སྟོང་གི་ངོ་བོའི་འཇའ་འོད་འབའ་ཞིག་ཏུ་བསམ་ལ་ལྷན་སྐྱེས་ཀྱི་བདེ་སྟོང་དེའི་ངང་ལ་ཅི་ནུས་འཇོག་གོ་དེ་ནས་མེ་ལོང་ལ་ཧ་བཅང་བལྟར་མཐའ་ནས་རིམ་གྱིས་བསྡུས་
ཏེ་གནས་ཁང་རང་ལུས་དང་བཅད་པའང་སྤྱི་བོའི་ཐིག་ལེ་ལ་ཐིམ་ཞིང། ཐིག་ལེ་དེ་ཡང་སྟོང་ཡལ་དུ་གཏོང་བའམ། དེའི་གནས་འཕྱུགས་དོགས་བྱུང་ན་ཡུངས་འབྲུ་ཙམ་ལ་སེམས་བཟུང་ནས་བདེ་སྟོང་གི་ངང་དུ་བཞག་སླར་ཡང་རྩ་དང་ཐིག་
ལེ་དང་ལྷའི་རྣམ་པ་སོགས་ལམ་གྱིས་གྲུབ་པར་བསམ་ལ་ཡང་སྔར་བཞིན་སྤྲོ་བསྡུ་ལ་བསླབ་པར་བྱའོ། །ནུས་པ་ཐོན་པའི་རྣལ་འབྱོར་པས་དེ་ལྟར་གཅིག་བསྒྲིལ་དུ་ཉམས་སུ་བླངས་པས་ལུས་ཡང་པ་དང། སྒྲུབ་ཁང་ལ་འཇའ་ཟུག་པ་སོགས་ཀྱི་རྟགས་
བྱུང་བ་ན། རླུང་ངར་གྱི་རེག་བྱ་སྔར་ཕན་མི་བཟོད་པ། ཚ་བའི་དུས་སུ་མེ་དང་ཉི་མ་ལ་སྡོད་པ་དང། དགུན་དུས་ཆུའི་རེག་བྱ་མི་བཟོད་པའི་སར་བསྡད་ནས་སྣང་སྲིད་ཐམས་ཅད་སྔར་བཞིན་བསྒོམས་པས་རེག་བྱ་མི་བཟོད་ན་སྒྲུབ་ཁང་དུ་ལོག་ལ་བསྒོམ་
ཞིང། བཟོད་ན་དེ་ཉིད་ཇེ་རྒྱས་སུ་བཏང་ལ་གྲོགས་ཀྱིས་དབྱུག་པས་བསྣུན་པ་སོགས་བྱས་ཀྱང་མི་ཚོར་བར་བདེ་སྟོང་ལ་འཇོག་ནུས་པ་ནི་འབྱོངས་པའི་ཚད་དོ། །ཞེས་གསུངས། ད་ནི་སྔར་བཤད་པའི་གང་ཟག་ཐ་མ་དེས་འཕོ་བའི་རྣལ་འབྱོར་ཉམས་སུ་ལེན་

[053A]༄༅། །ཚུལ་འཆད་པར་བྱ་སྟེ། འདི་ལ་གཉིས། འཕོ་བ་སྦྱོང་བ་དང། ལས་ལ་སྦྱར་བའོ། །དང་པོ་ལ་གཉིས། ཡབ་ཡུམ་ལྷན་སྐྱེས་ལ་བརྟེན་པ་དང། ཡུམ་རྐྱང་ལ་བརྟེན་པའོ། །དང་པོ་ནི། སྐྱབས་འགྲོ་ནས་སྲུང་བའི་བར་སྔར་བཞིན་བཏང་ནས་
ཚངས་བུག་གི་ཐད་དྲངས་པའི་ཁྲུ་གང་ཚམ་གྱི་མདུན་དུ་སེང་ཁྲི་བད་ཟླ་ཉི་མ་འཇིགས་དུས་ཀྱི་གདན་ལ་བླ་མ་ཧེ་རུ་ཀ་སྐུ་མདོག་སྔོན་པོ་ཞལ་གཅིག་ཕྱག་གཉིས་རྡོར་དྲིལ་འཛིན་པས་ཡུམ་གྱི་མཚན་འོག་ནས་འཁྱུད་ཅིང། ཞབས་གཡས་བརྐྱངས་ཤིང་
གཡོན་བསྐུམས་པ། སྟག་ལྤགས་ཀྱི་ཤམ་ཐབས་དང་ཕྱག་རྒྱ་དྲུག་གིས་བརྒྱན་པ། དེའི་བདན་ཡུམ་རྡོ་རྗེ་ཕག་མོ་སྣར་ཇི་ལྟ་བ་བཞིན་ལ་ཁ་ ཕྱག་གཡོན་ཐོང་ཁྲག་འཛིན་པས་ཡབ་ཀྱི་མགུལ་ནས་འཁྱུད་ཅིང། གཡས་གྲི་གུག་ནམ་མཁར་
འཕྱར་བ། ཞབས་གཉིས་ཡས་ཀྱི་བརླའི་སྟེང་ནས་འཁྲིལ་བ། དེའི་མཐར་བདེ་ཆེན་ཕྱིར་མ་མོས་བཞི་ །དམ་ཚིག་གི་འཁོར་ལོའི་སྒོ་མཚམས་མ་བརྒྱད་བཅས་ཀྱིས་བསྐོར་ནས་བཞུགས་པ་སྣང་ལ་རང་བཞིན་མེད་
པའི་གཙོ་འཁོར་ཐམས་ཅད་ཀྱི་གནས་གསུམ་རྡོ་རྗེ་གསུམ་གྱིས་མཚན་པ། ཡབ་ཀྱི་ཐུགས་ཀའི་ཧཱུཾ་ལས་འོད་ཟེར་འཕྲོས། ཕྱོགས་བཅུའི་སངས་རྒྱས་ཐམས་ཅད་སྤྱན་དྲངས་ནས་དེ་རྣམས་ལ་ཐིམ་ཞིང། འཇའ་འོད་ཀྱི་དབུས་ན་བཞུགས་པ་དག་
པ་མཁའ་སྤྱོད་དངོས་སུ་མོས། སྒོ་མཚམས་མ་བརྒྱད་ཀྱིས་རང་མཁའ་སྤྱོད་དུ་འཕོ་བ་ལ་གེགས་བྱེད་ཀྱི་བགེགས་བསྐྲད། དཔའ་བོ་རྣམས་ཀྱིས་ཤིས་པ་བརྗོད། དཔའ་མོ་རྣམས་ཀྱིས་རྡོ་རྗེའི་གླུ་དབྱངས་ལེན། བདེ་ཆེན་གྱི་ལྷ་མོ་བཞིས་ཉེར་སྤྱོད་

[053B] གདུགས་དང་རྒྱལ་མཚན་ལ་སོགས་པས་རང་ལ་མཆོད་པར་བྱེད། རང་གི་ཐུགས་ཀ་ནས་སྤྲོས་པའི་མཆོད་པའི་ལྷ་མོ་རྣམས་ཀྱིས་ལྷ་ཚོགས་རྣམས་ལ་མཆོད་པར་བསམ་ལ་ཨྒྲཧཾ་སོགས་ཀྱིས་ཕྱི་མཆོད་དང། ཨོཾ་གུ་རུ་ཙ་ཀྲ་ས་མགྷ་ར་ས་པ་རི་ཝཱ་ར་
ཨོཾ་ཨཱ་ཧཱུཾ་གིས་ནང་མཆོད་ཕུལ། ལྷག་པའི་ལྷ་མཆོག་བླ་མ་ཧེ་རུ་ཀ། ཀུན་ལ་མ་ལྟར་བརྩེ་བའི་རྗེ་བཙུན་མ། །དཔའ་བོ་དཔའ་མོའི་དབང་ཕྱུག་ཐམས་ཅད་ཀྱི། །ཞབས་ཀྱི་པདྨོར་གུས་པས་ཕྱག་འཚལ་ལོ། །ཞེས་ཡབ་དང། ཡུམ་དང། འཁོར་རྣམས་ལ་
རིམ་པ་ལྟར་བསྟོད་པའོ། །སྐབས་འདིར་མཎྜལ་འབུལ་མིན་གང་མོས་བྱ། ལུས་གནད་བཅས། རླུང་རོ་བསལ། སྟོང་ར་བསྒོམ། དེ་ནས་རང་གི་ལུས་དྲངས་པོར་རྩ་དབུ་མ་ཁྱད་ཆོས་གསུམ་ལྡན་སྦ་ལྕག་འབྲིང་པོ་ཙམ་མར་སྣེ་ལྟེ་འོག་སོར་བཞི་ཙམ་
ནས་ཇེ་སྦོམ་དུ་སོང་བའི་ཡར་སྣེ་ཚངས་བུག་ལ་ཐུག་པའི་བུ་ག་ཐལ་ལེ་ཡོད་པ། ལྟེ་བའི་དབུ་མའི་ནང་དུ་ཉི་མའི་དཀྱིལ་འཁོར་དམར་འཁྱིལ་ལེ་བས་དབུ་མ་བཀག་པའི་ཚུལ་ཅན། དེའི་སྟེང་དུ་རང་སེམས་རྡོ་རྗེ་རྣལ་འབྱོར་མ་མཚོན་གང་ཙམ་རྒྱན་ཆ་
ལུགས་སྔར་ཇི་ལྟ་བ་བཞིན་ལ་འཇིགས་དུས་ཀྱི་གདན་མེད་པ། སྤྱན་གསུམ་ནམ་མཁའ་ལ་ཧྲིག་གེ་གཟིགས་ཤིང་ཡར་འབྱོན་པ་ལ་ཕྱོགས་པས་གར་སྟབས་ལིང་ངེ་པར་བསྒོམ་ལ་སྟེང་འོག་གི་རླུང་བཟུང་བས་རྗེ་བཙུན་མ་ལ་སིབ་ཀྱིས་ཐིམ་པར་བསམ་ལ་
རླུང་ཁ་སྦྱར་ལན་གསུམ་ཙམ་བཟུང། དེ་ནས་ལྟེ་བའི་རྗེ་བཙུན་མས་བརྗོད་པར་བསམ་ལ། དུས་གསུམ་སངས་རྒྱས་ཐམས་ཅད་ཀྱི་ངོ་བོ་བླ་མ་རིན་པོ་ཆེ་ལ་གསོལ་བ་འདེབས་སོ། །བདག་འཛིན་བློ་ཡིས་ཐོངས་བར་བྱིན་གྱིས་རློབས། །དགོས་མེད་རྒྱུད་

[054A]༄༅། །ལ་སྐྱེ་བར་བྱིན་གྱིས་རློབས། །ལམ་མཆོག་འཕོ་བ་འབྱོངས་པར་བྱིན་གྱིས་རློབས། །འཕྱུག་མེད་མཁའ་སྤྱོད་བགྲོད་པར་བྱིན་གྱིས་རློབས། །ཞེས་བདག་འཛིན་བློས་མ་ཐོང་ན་བྱ་ནམ་མཁའ་ལ་འཕུར་བ་ན་རྐང་པ་རྡོལ་བཏགས་པ་དང་
འདྲ་བས་གལ་ཆེའོ། །དེ་ལྟར་གདུང་ཤུགས་དྲག་པོས་གསོལ་འདེབས་ལན་གསུམ་གྱི་མཐར་འོག་རླུང་དྲག་ཏུ་ཐེན་ལ་དབུ་མར་ཞུགས་པས་ལྟེ་བའི་རྣལ་འབྱོར་མ་བདེ་ཁྲིལ་གྱིས་སྐར་མདའ་འཕངས་པ་ལྟར་སོང་བ་ཚངས་བུག་ནས་ཐོན། མདུན་གྱི་གཙོ་
ཡུམ་གྱི་སོག་ཕྲག་ནས་ཡབ་ཀྱི་ཐུགས་ཀའི་ཧཱུཾ་ལ་ཐིམ་པས་བདེ་སྟོང་གི་ངང་ལ་ཅུང་ཟད་བཞག་སླར་སྟེང་རླུང་རྔུབ་པ་དང་མཉམ་དུ་ཐུགས་ཀ་ནས་ཐོན་པ་དལ་བུས་ཚངས་བུག་ནས་དབུ་མར་ཞུགས་ཏེ་ལྟེ་བའི་ཉི་གདན་ལ་བཞུགས་པར་བསམ་ནས་རླུང་
ཁ་སྦྱོར་འཛིན། སླར་ཡང་སྔར་བཞིན་འཕོ་བ་སོགས་ཐུན་རེར་ལན་བདུན་ནམ་ཉེར་གཅིག་སོགས་བྱའོ། །དེ་ནས་འཁོར་རྣམས་མཐའ་ནས་རིམ་བཞིན་བསྡུས་ཏེ་སེང་ཁྲི་དང་བཅས་པ་གཙོ་བོ་ཡབ་ཡུམ་ལ་ཐིམ། དེ་གཉིས་ཀྱང་རྒྱ་སྲན་ཙམ་དུ་གྱུར་པ་ཚངས་
 ཡབ་ཀྱི་ཐུགས་ཀར་ཉིད་ཀྱིལ་ཡུངས་འབྲུ་ཕྱེད་བཤགས་ཙམ་གྱི་སྟེང་དུ་བདེ་ཆེན་གྱི་ངོ་བོའི་ཧཱུཾ་ཡིག་ལས་བདུད་རྩི་དཀར་པོ་
འཛག་ལ་ཁད་པར་བསམ། འོད་དམར་པོ་དང་བཅས་པའི་རྡོ་རྗེ་རྒྱ་གྲམ་གྱིས་ཚངས་བུག་ལེགས་པར་བཀག་པས་ཆུ་རླུང་སིལ་བུ་ཡང་མི་ཐར་ཞིང། བསྐལ་བའི་མེ་རླུང་སོགས་ཀྱིས་ཀྱང་གཞོམ་པར་མི་ནུས་པ་སྲ་ཞིང་འཐས་པར་བསྒོམ་མོ། །དེ་ནས་ཡབ་ཀྱི་

[054B] དེས་ཀྱང་ཡར་གཟིགས་ཤིང་བྱོན་ནས་ཡུམ་ལ་ཐིམ་ཞིང་སྙོམས་པར་བཞུགས་པའི་བདེ་སྟོང་གིས་མཉེས་པར་བསམ། སྐབས་འདིར་དབེན་ས་སྙན་བརྒྱུད་ཀྱི་གདམས་བ་ཚེ་སྒྲུབ་ཀྱི་མཆོག་སྲོག་འཛིན་གྱི་རླུང་ལ་རྡོར་
བཟླས་བྱ་ཚུལ་ཡང་སྩལ།    ༈    དེ་ལྟར་ཉམས་སུ་ལེན་པ་ལ་འཕོ་བ་གཅིག་གིས་ཆོག་ཀྱང་ཡུམ་རྐྱང་གི་འཕོ་བ་བྱ་བར་འདོད་ན། སྤྱོད་ལམ་གྱི་ལྷར་ལྡང་བའི་བར་བཏང་ནས། ལུས་གནད། རླུང་རོ། སྟོང་ར་རྣམས་བསྒོམ་ལ་
དབུ་མ་དམར་པོ་མདའ་སྙུག་ཙམ་ལྟེ་འོག་ནས་ཇེ་སྦོམ་དུ་སོང་བའི་ཡར་སྣེ་སྦ་ལྕག་ཙམ་ཚངས་བུག་ལ་ཟུག་པ་བུ་ག་ཐལ་ལེ་ཡོད་པ་མར་སྣེ་སྦྲུལ་མཇུག་ལྟར་བུ་ག་མེད་པའི་ནང་དུ་ཆོས་འབྱུང་ཁ་གྱེན་དུ་ཕྱོགས་པའི་ནང་དུ་རང་སེམས་པཾ་ཡིག་སྲན་མ་ཙམ་
དང། རང་གི་ཕྲག་པ་གཉིས་སུ་བླ་མ་རྣལ་འབྱོར་མའི་ཞབས་གཡས་གཡོན་བཞག་ཚངས་བུག་དང་བླ་མའི་བྷ་ག་གཉིས་ཁ་ད་ཆད་དུ་ཡོད་པ། བླ་མའི་མཐའ་སྐོར་དུ་འཇའ་འོད་ཀྱི་གུར་ཕུབ་པའི་ནང་དུ་དཔའ་བོ་དང་མཁའ་འགྲོའི་ཚོགས་སྤྲིན་འཁྲིགས་པ་
བཞིན་བཞུགས་པ་ལ་དག་པ་མཁའ་སྤྱོད་དངོས་ཀྱི་འདུན་པ་ཤུགས་དྲག་ཡང་ཡང་བྱ། དཔའ་བོའི་འགའ་ཞིག་གིས་བགེགས་བསྐྲད་ཅིང་ཤིས་པ་བརྗོད། དཔའ་མོ་འགས་རྡོ་རྗེའི་གླུ་ལེན་པ་དང་རང་ལ་མཆོད་པ་རྣམས་སྔར་བཞིན་བསམ། བླ་མའི་ཐུགས་ཀ་ནས་
འོད་ཟེར་འབྲོས་པས་ཕྱོགས་བཅུའི་རྒྱལ་བ་སྲས་བཅས་སྤྱན་དྲངས་ནས་ཐིམ་པར་བསམ་ལ། ཨོཾ་བཛྲ་ཡོ་གི་ནཱི་སོགས་ཀྱིས་ཕྱི་མཆོད་དང། ཨོཾ་གསུམ་མ་ལ་འབྲུ་གསུམ་བཏགས་པས་ནང་མཆོད་ཕུལ། དཔལ་ལྡན་རྡོ་རྗེ་མཁའ་འགྲོ་མ། །ཞེས་སོགས་ཀྱིས་
[000]

[055A]༄༅། །བསྟོད། དེ་ནས་དུས་གསུམ་སངས་རྒྱས་ཐམས་ཅད་ཀྱི་ངོ་བོ། ཞེས་པ་ནས། མཁའ་སྤྱོད་བགྲོད་པར་བྱིན་གྱིས་རློབས། །ཞེས་པའི་པར་གསོལ་འདེབས་ཤུགས་དྲག་ལན་གསུམ་གྱི་མཐར། བླ་མའི་ཐུགས་གའི་བཾ་ཡིག་ལས་འོད་
ཟེར་དམར་པོ་ལྕགས་ཀྱུ་ལྟ་བུ་བྱུང་བ་རང་སེམས་བཾ་ཡིག་ལ་བཏབ། འོག་རླུང་དང་སྦྲགས་ནས་བའི་ཞེས་བརྗོད་པ་དང་མཉམ་དུ་མགྲིན་པའི་བར་ན་རར་སོང། དེ་ནས་ཧི་ཀུ་བརྗོད་པས་བླ་མའི་ཐུགས་ཀའི་བཾ་ཡིག་ལ་ཐིམ། མཁའ་སྤྱོད་དངོས་སུ་སླེབས་ནས་བླ་
མའི་ཐུགས་དང་རང་སེམས་འདྲེས་པར་བསམ་ལ་བདེ་སྟོང་གི་ངང་དུ་ཅུང་ཟད་འཇོག་སླར་ཀ་ཞེས་བརྗོད་པ་དང་མཉམ་དུ་རང་སེམས་ལྟེ་བར་ཕབ་ནས་ཡང་སྔར་བཞིན་ཐུན་རེར་ལན་ཉེར་གཅིག་ལ་སོགས་པ་སྦྱངས་ཏེ་ཐུན་གྲོལ་བ་ན་དམིགས་རྟེན་
སྙིང་གར་དྲངས་ཏེ་བླ་མ་འཁོར་བཅས་འོད་དུ་ཞུ་སྟེ་སྙིང་གའི་བཾ་ཡིག་ལ་ཐིམ་པས་དབུ་མ་ཚོའི་བདུད་རླིས་གང། ཚངས་བུག་སྔར་བཞིན་ལེགས་པར་བཀག་ནས་བསྔོ་སྨོན་སོགས་བྱའོ། །དེ་ལྟར་སྦྱངས་པས་འབྱོངས་རྟགས་བྱུང་བ་ན་དེ་ནས་མ་བརྗེད་
ཙམ་ལས་མི་བྱ་སྟེ་འཕོ་རབ་ཚེ་ཐུང་ཞེས་སོ། །    ༈    སྔར་བཤད་པ་ལྟར་འཆི་ལྟས་མ་བཟློག་ན་དངོས་པོ་ཐམས་ཅད་མཆོད་སྦྱིན་དུ་བཏང་སྟེ་གང་ལའང་ཆགས་ཞེན་མེད་པར་བྱས་ལ། དངོས་གཞིའི་ཉམས་ལེན་སྔར་ཇི་ལྟ་བ་བཞིན་
ལ་ གནད་གཅོད་ཀྱིས་གདུང་བ་སོགས་ཀྱི་ཚེ་གྲོགས་དམ་ཚིག་

[055B] དེ་ནས་བླ་མའི་ཐུགས་དང་རང་སེམས་འདྲེས་པ་བྱ་ནམ་མཁའ་ལ་འཕུར་བ་ལྟར་ནམ་མཁའི་དབྱིངས་སུ་སོང་བས་མཁའ་སྤྱོད་དུ་སླེབས་པར་བསམ་མོ། །ཞེས་གསུངས།    ༈   
ཤེས་གསུམ་པ་བསམ་མི་ཁྱབ་ཐུན་མོང་མ་ཡིན་པའི་ཞལ་ཤེས་ནི། དེ་ཡང་ནང་གི་མཁའ་སྤྱོད་དམ་མཁའ་སྤྱོད་ཆེན་པོ་ཟུང་འཇུག་གི་གོ་འཕང་དོན་དུ་གཉེར་ན་བསྐྱེད་རིམ་ཕྲ་རགས་མཐར་ཕྱིན་ནས་རྫོགས་རིམ་ལ་བསླབ་ཅིང་བསམ་མི་ཁྱབ་
སྔར་བཞིན་བྱ་བ་ཡིན་ལ། ཕྱིའི་དག་པ་མཁའ་སྤྱོད་དོན་དུ་གཉེར་ན་བླ་མའི་གཞན་རྣམས་ལ་བསྐྱེད་རིམ་རགས་པ་མཐར་ཕྱིན་ནས་ལས་ལ་སྦྱར་ན་ཐུན་མོང་གི་དངོས་གྲུབ་འགྲུབ་པར་གསུངས་ཤིང། འདིར་ནི་དབང་པོ་རབ་ལ་རགས་པ་མཐར་མ་
ཕྱིན་ཀྱང་གཞི་བསྙེན་ཁ་སྐོང་གི་སྦྱིན་སྲེག་དང་བཅས་པ་སོང། དམ་སྡོམ་ཚུལ་བཞིན་དུ་བསྲུངས་ནས་ལས་ལ་སྦྱར་ན་མཁའ་སྤྱོད་འགྲུབ་པར་གསུངས་པའི་ལས་སྦྱོར་དངོས་ནི་འདི་ཡིན། དེ་ཡང་རྗེ་བཙུན་ཡབ་ལ་བརྟེན་ནས་མཁའ་སྤྱོད་སྒྲུབ་
བ། ཡུམ་ལ་བརྟེན་ནས་མཁའ་སྤྱོད་སྒྲུབ་པ། སྐྱེ་བ་བདུན་པའི་ཤ་ལ་བརྟེན་ནས་མཁའ་སྤྱོད་སྒྲུབ་པ་སོགས་ཡོད་པ་ལས་འདི་ཡུམ་ལ་བརྟེན་ནས་བསྒྲུབ་པ་ཡིན། དེའི་ཚུལ་ནི་ཐུན་མཇུག་གམ། བདག་བསྐྱེད་བཟླས་པ་ཞར་བྱུང་རྫོགས་རིམ་
དང་བཅས་པ་ལམ་ཙམ་སོང་ནས་སམ། བསྡུ་ན་སྐད་ཅིག་འགྲོང་བསྐྱེད་བྱས་ལ། ལུས་གནད་འཆའ་མིན་གང་བདེ་བྱ། རླུང་རོ་བསལ་མི་དགོས། སྟོང་ར་ཡུད་ཙམ་བསྒོམ། རང་གི་ལུས་ནང་གི་དབུས་དྲངས་པོར་རྩ་དབུ་མ་པདྨའི་སྣལ་
[056A]༄༅། །མའམ་སྟོང་སྐུད་ལྟ་བུ་ཤིན་ཏུ་ཕྲག་ཆུ་ཤིང་གི་སྡོང་པོ་ལྟར་འདྲོངས་པ། རྒྱ་སྐྱེགས་ཀྱི་ཁུ་བ་ལྟར་དམར་ཞིང་སྣུམ་པ། ཏིལ་མར་གྱི་མར་མེ་ལྟར་གསལ་ཞིང་དྭངས་བ་སྟེ་ཁྱད་ཆོས་གསུམ་ལྡན་མར་སྣེ་ལྟེ་བའི་བུ་གའི་ཐད་ནས་ཡར་
སྣེ་སྤྱི་བོར་ཟུག་གདེའི་གཡས་སུ་རོ་མ་དམར་པོ། གཡོན་དུ་རྐྱང་མ་དཀར་པོ་གཉིས་ཀྱི་མར་སྣེ་དབུ་མ་ལས་སོར་གང་ཙམ་གྱིས་རིང་བ། ཡར་སྣེ་སྣ་བུག་སོ་སོར་ཟུག་པ་གཉིས་ཀ་གྲོ་སོག་ཙམ་བསམ། རང་གི་རླུང་སེམས་ཁམས་དམར་པོ་དེ་རྣལ་འབྱོར་
མ་རྒྱ་སྲན་ཙམ་རྒྱན་ཆ་ལུགས་ཐམས་ཅད་སྔར་བཞིན་ལ་གདན་མེད་པ། ལྟེ་བའི་རྩ་གསུམ་འཛོམས་པའི་དབུས་སུ་དབུ་གཙུག་དབུ་མ་ལ་བརྟེན་ཅིང་ཞབས་གཉིས་རོ་རྐྱང་ལས་ཅུང་ཟད་ཐུང་བའི་ཚུལ་གྱིས་བཞུགས་པ་ལ་རང་སེམས་ཞུགས་
པ་བཞིན་བྱས་ལ་ང་རྒྱལ་དང་གསལ་སྣང་བྱའོ། །དེ་ནས་རྩ་ལམ་སྦྱོང་བ་ནི། ལྟེ་བའི་རྣལ་འབྱོར་མའི་ཐུགས་ཀ་ནས་རང་འདྲ་ནས་འབྲུ་ཙམ་ཞིག་མཆེད་ནས་དབུགས་ཕྱིར་འབྱུང་བ་དང་མཉམ་དུ་རོ་མའི་ནང་བརྒྱུད་སྣ་གཡས་ནས་འཐོན་ཏེ་སྣ་
རྩེར་བཞུགས། དེ་ལས་རང་འདྲ་དཔག་ཏུ་མེད་པ་ཉི་ཟེར་གྱི་རྡུལ་ལྟ་བུ་འཕྲོས་ནས་འཁོར་འདས་ཀྱི་སྣོད་བཅུད་ཐམས་ཅད་ལ་ཁྱབ་པས་འཁོར་བའི་སྣོད་བཅུད་ཀྱི་ཉེས་སྐྱོན་ཐམས་ཅད་སྐད་ཅིག་ལ་སྦྱངས་ནས་སྣོད་ཐམས་ཅད་དག་པའི་
ཆོས་འབྱུང་དང། བཅུད་ཐམས་ཅད་རྡོ་རྗེ་རྣལ་འབྱོར་མའི་སྐུར་གྱུར། འདས་པའི་སངས་རྒྱས་ཐམས་ཅད་ལ་མཆོད་པ་ཕུལ་བས་དགྱེས་ཤིང་རྣལ་འབྱོར་མའི་རྟེན་བརྟེན་བའི་རྣམ་པར་གྱུར་པར་བསམ། དེ་ནས་སྔར་བསྒོམས་པའི་སྲུང་

[056B] དེ་རྣམས་ཀྱང་སྤྲོས་པའི་ལྷ་དང་ལྷན་ཅིག་སྣ་རྩེའི་རྣལ་འབྱོར་མ་ལ་ཐིམ། དེ་ཉིད་རླུང་ནང་དུ་རྡུབ་པ་དང་མཉམ་དུ་སྣ་གཡོན་ནས་རྐྱང་མ་བརྒྱུད་དེ་ལྟེ་བའི་རྣལ་
འབྱོར་མ་ལ་ཐིམ་པར་བསམ་ལ་རླུང་བཟུང། ཡང་སྔར་ལྟར་སྤྲོ་བསྡུ་ལན་གསུམ་ཙམ་བྱའོ། །དེ་ནས་ལྟེ་བའི་རྣལ་འབྱོར་མ་ལས་འོད་ཟེར་འཕྲོས་བ་ཕྱིའི་རྣལ་འབྱོར་མ་ལ་ཕོག་པས་འོད་དམར་པོའི་རྣམ་པར་གྱུར་པའི་དབུས་ན་རྩ་གསུམ་རྣལ་འབྱོར་
མ་དང་བཅས་པ་གསལ་ཞིང་དྭངས་བ། ཕྱིའི་ལུས་ཀྱི་རྐང་ལག་རྣམས་རིམ་བཞིན་རྫ་མ་ལ་ཐིམ་ཞིང། རྣལ་འབྱོར་མ་མཁའ་སྤྱོད་དུ་འབྱོན་པར་ཆས་ནས་ཡང་ཙམ་ཡར་ཙམ་བྱོན་པས་རྩ་དབུ་མ་དབུ་གཙུག་དང། རོ་རྐྱང་གཉིས་ཡར་གུག་སྟེ་ཞབས་
མཐིལ་ནས་ཐིམ་པར་བསམ་ལ་སྙིང་གར་བྱོན་པ་ན་དེ་མན་ཆད་ཀྱི་ཕྱིའི་ལུས་དབྱིབས་ཀྱང་རྣལ་འབྱོར་མར་ཐིམ། དེ་བཞིན་དུ་མགྲིན་པ་དང་སྤྱི་བོར་སླེབ་པ་ན་རྩ་དང་ལུས་ཀྱི་མགོ་བོ་ཡང་སྔར་བཞིན་ཐིམ་པའི་མཐར་མཁའ་སྤྱོད་དུ་འགྲོ་བའི་འདུན་བ་
ཤུགས་དྲག་པོས་ནམ་མཁའ་དབྱིངས་སུ་སྐར་མདའ་འཕངས་པ་ལྟར་ཤིན་ཏུ་མཐོན་པོར་སོང་ནས་དག་པ་མཁའ་སྤྱོད་དུ་སླེབས་བྱུང་སྙམ་པ་བྱས་ལ་སྐུ་དེ་ཇེ་ཆུང་ཇེ་ཆུང་དུ་གྱུར་པའི་མཐར་མི་དམིགས་པར་བསམ་ལ་བདེ་སྟོང་གཉིས་སུ་མེད་པའི་ངང་ལ་
ཅི་ནུས་འཇོག་གོ་སླར་དེ་ཉིད་དུ་རང་ཉིད་ཕྱི་ནང་གི་རྣལ་འབྱོར་མ་ཆོས་འབྱུང་དང་བཅས་པ་སྔར་ཇི་ལྟ་བ་བཞིན་དུ་ལམ་གྱིས་གྱུར་པར་བསམ་ལ་ཡང་ལྟེ་བའི་རྣལ་འབྱོར་མ་ལས་རང་འདྲ་མི་ཆེད་པས་སྣ་རྩེ་ནས་སྤྲོ་བསྡུ་སོགས་སྔར་བཞིན་ཐུན་རེར་

[057A]༄༅། །ལན་བདུན་ལ་སོགས་པ་བྱ་ཞིང། ཐུན་གྲོལ་བ་ན་བདེ་སྟོང་དེའི་ངང་ལས་སྤྱོད་ལམ་གྱི་ལྷར་ལྡང་བའི་གནས་སོ་སོར་ཡི་གེ་འགོད་པ་སོགས་བྱའོ། །ཚར་ཆེན་གྱིས་ནང་གི་ཕག་མོས་གཟུང་འཛིན་འཁྲི་ཤིང་བཅོམས། ཞེས་སོགས་གསུངས་
པ་ཉམས་ལེན་གཞན་གྱི་སྨོན་ལམ་དུ་སྦྱར་བ་ཡོད་ཀྱང། འདིའི་སྨོན་ལམ་དུ་འབྲེལ་ཆེ་བར་མངོན་ཏེ། ནང་གི་ཕག་མོ་ནི་ལྟེ་བའི་རྣལ་འབྱོར་མ་དང། གཟུང་འཛིན་གྱི་རླུང་རྒྱུ་བའི་རོ་རྐྱང་གཉིས་རྣལ་འབྱོར་མར་ཐིམ་པས་གཟུང་འཛིན་རྣམ་རྟོག་གི་འཁྲི་ཤིང་བཅོམས་ནས་
ནང་གི་ཕོ་ཉ་མཆོག་དྷཱུ་ཏཱི་དབུ་མའི་ལམ་ལ་གར་སྟབས་དང་བཅས་ཏེ་སྤྱི་བོ་ཚངས་བའི་བུ་གནས་སྤྲིན་ལམ་ནམ་མཁའི་དབྱིངས་སུ་ཐོན་ཅིང། ཁྲག་འཐུང་ནི་ཧེ་རུ་ཀ་སྟེ་ཐབས་བདེ་བ་ཆེན་པོའི་དཔའ་བོ་དེ་ལ་རང་ཉིད་ཤེས་རབ་སྟོང་པ་ཉིད་འཁྱུད་པ་སྟེ་བདེ་སྟོང་
གཉིས་སུ་མེད་པའི་ཡེ་ཤེས་ལ་རྩེ་གཅིག་ཏུ་འཇོག་པའི་རྩེ་དགའ་ལ་དུས་རྟག་ཏུ་རོལ་བར་ཤོག་ཅིག་ཅེས་སྨོན་པའོ། །དེ་ལྟ་བུའི་ཚུལ་གྱིས་བསྐྱེད་རིམ་ངག་བཟླས་དང་བཅས་པ་ལ་ཆིག་སྒྲིལ་དུ་འབད་ན་དུས་རེ་ཞིག་ན་རྡོ་རྗེ་རྣལ་འབྱོར་མ་བུད་མེད་ཐ་
མལ་པའི་རྣམ་པར་བྱོན་པ་ལ་སོགས་པས་སྔར་བཤད་པ་བཞིན་ལག་པའི་མཁྲིག་མ་ནས་བཟུང་སྟེ་མཁའ་སྤྱོད་དུ་འཁྲིད་པར་འགྱུར་རོ། །དེ་ལྟར་མ་གྱུར་ནའང་རྒྱུན་དུ་འདིའི་ཉམས་ལེན་ལ་བརྩོན་པར་བྱས་ཏེ་འཆི་ཁར་འདི་ཉམས་སུ་བླངས་བས་འཕོ་བའི་
མཆོག་ཏུ་འགྱུར་ཞིང། རྒྱུན་དུ་ཉམས་སུ་བླངས་པས་འཕོ་བ་གཞན་ལྟར་ཚེ་ཐུང་བར་ཡང་མི་འགྱུར་ཏེ་འདི་ཉིད་ལུས་སེམས་མི་འབྲལ་ཞིང་ཉེར་བསྡུ་ཡིན་པའི་ཕྱིར་རོ། །འདི་ལ་ངོར་ལུགས་པ་རྣལ་འབྱོར་མའི་འཕོ་ཆུང་དང། རྫོང་ཆུང་བ་རྣམས་ནང་གི་

[057B] ཁའུ་བྲག་རྫོང་བའི་རིང་ལུགས་པར་བསམ་མི་ཁྱབ་ཐུན་མོང་མ་ཡིན་པར་གྲགས་སོ།།    ༈    གསུམ་པ་འབྲས་བུ་ཡན་ལག་བདུན་ལྡན་འཐོབ། ཅེས་གསུངས་ཏེ། གོང་དུ་
བཤད་པའི་དབྱུག་པས་བསྣུན་པ་སོགས་བྱས་ཀྱང་མི་མངོན་པར་བདེ་སྟོང་འབའ་ཞིག་ཏུ་འཆར་བས་ན། དེ་ནས་སྤྱོད་པ་བྱ་སྟེ། སྤྱོད་པ་ཞེས་པ་ལྟ་སྒོམ་སྤྱོད་གསུམ་གྱི་ནང་མཚན་ནི་སྤྱོད་པ་ཡིན་ལ། འདིར་ནི་ཟབ་མོ་ལ་ལྷག་པར་མོས་པ་ལ་ཆགས་ཅན་གྱི་སྤྱོད་པ་
སྟོན་ཅིང། སྤྱོད་པ་བྱེད་པའི་དུས་ནི་ནུས་པ་ཅུང་ཟད་ཐོབ་ནས་བྱ་བ་ཡིན་པས་དེ་ལ་དྲོད་ཅེས་ཀྱང་འབྱུང་སྟེ། དྲོད་ཀྱི་དོན་མཐུ་འམ་ནུས་པ་རྙེད་པ་ལ་འཇུག་པས་ཡོན་ཏན་ལ་མཐུ་འམ་ནུས་པ་རྙེད་པ་ན་པོགས་ལྷག་པར་འབྱིན་པའི་ཕྱིར་སྤྱོད་པ་ལ་འཇུག་པའོ། །
དེ་ལ་གསང་སྤྱོད་དང། མངོན་དོད་ཀྱི་སྤྱོད་པ་གཉིས་ལས། དང་པོ་ནི། མཚན་མོ་གཞན་གྱིས་མཚོར་བར་དུར་ཁྲོད་ལ་སོགས་པ་གནས་འཇིགས་སུ་རུང་བར་ཕྱིན་ཏེ་སྤྱོད་པ་བྱས་པས་ལྷ་འདྲེ་ལ་སོགས་པའི་ཚར་ལྷོང་འབྱུང་མིན་བརྟགས་ལ་འབྱུང་ཞིང་
བཟོད་ན་ཇེ་རྒྱས་སུ་བཏང། མི་བཟོད་ན་རང་གི་གནས་སུ་བྱའོ། །གཉིས་པ་མངོན་དོད་ཀྱི་སྤྱོད་པ་ནི། སྐྱེ་བོ་གཞན་གྱི་མངོན་སུམ་དུ་བྱ་བར་གསུངས་ཏེ་དེ་ལ་སྨྱོན་པའི་བརྟུལ་ཞུགས་དང། ཀུན་ཏུ་བཟང་པོའི་སྤྱོད་པ་དང། ཕྱོགས་ལས་རྣམ་རྒྱལ་གྱི་སྤྱོད་
པ་ཞེས་ས་ལུགས་བཞེད་ལ། རྗེ་ཡབ་སྲས་ནི་སྤྲོས་བཅས་དང། སྤྲོས་མེད་དང། ཤིན་ཏུ་སྤྲོས་མེད་ཀྱི་སྤྱོད་པ་གསུམ་དུ་བཞེད་དོ། །དེ་གསུམ་ཡང་དབང་པོ་རྣོ་རྟུལ་དང། འབྱོར་པ་བཟང་ངན་གྱིས་མི་དབྱེ་བར་མོས་བློ་དང་བསྟུན་ནས་བྱེད་པའོ། །ས་

[058A]༄༅། །ལུགས་སྤྱོད་པ་དང་ཕྱག་རྒྱའི་ཉེ་རྒྱུ་གཉིས་སོ་སོར་བཞེད་ཀྱང། ཕྱག་རྒྱའི་ཉེ་རྒྱུའི་མཚམས་སྦྱོར་བ་ཡང་སྤྱོད་པ་ཡིན་ཏེ། རིག་མའི་འདོད་ཡོན་ལ་གཙོ་བོར་ལོངས་སྤྱོད་པ་ཡིན་པས་དེ་གཉིས་གཅིག་ཏུ་བྱས་ལ། ཉེ་རྒྱུའི་དོན་འཚད་རྒྱ་བ་ལ་ཉེ་
བའི་རྒྱུ་བྱེད་པའི་དོན་ཏེ་སློབ་པའི་ཟུང་འཇུག་གི་སྐབས་སུ་ཡིན་པས་དེ་ནས་སྐུ་གསུམ་ཡན་ལག་བདུན་ལྡན་ཐོབ་པར་གསུངས་ཏེ། སྐུ་གསུམ་ནི་གོ་སླ་ཞིང། ཁ་སྦྱོར་ཡན་ལག་བདུན་ལྡན་ནི་འདིའི་མདུན་བསྐྱེད་བསྟོད་པའི་ཚིག་ལ་གསལ་བ་ལྟར། ལོངས་སྤྱོད་རྫོགས། ཁ་སྦྱོར་
ཆེན་པོ། བདེ་བ་ཆེན་པོ། རང་བཞིན་མེད་པ། སྙིང་རྗེ་ཆེན་པོ། རྒྱུན་ཆད་མེད་པ། འགོག་པ་མེད་པའི་ཡན་ལག་སྟེ། དེ་ལྟ་བུའི་གོ་འཕང་ནི་འབྲས་བུ་ཐོབ་བྱ་ཡིན། ད་ལྟ་ལམ་དུས་སུ་ནི་དེ་དང་རྣམ་པ་མཐུན་པར་བསྒོམ་པའོ། །བསམ་མི་ཁྱབ་བྱ་མཇུག་སྡུང་ཚར་ཆོས་
སྟོན། ཞེས་པའི་བསམ་མི་ཁྱབ་ནི་ཐུན་མོང་མིན་པ་གོང་དུ་བཤད་པ་ལྟར་ཡིན་ལ། མཇུག་སྡུད་ཚར་ཆོས་སྟོན། ཞེས་པའི་དོན་འཁྲིད་ཚར་བའི་རྗེས་སུ་ཚར་ཆོས་ཀྱི་ཉམས་ལེན་སྟོན་པ་སྟེ། དུས་རྒྱུན་དུ་རྡོར་སེམས་བསྒོམ་བཟླས་ལྷའི་རྣལ་འབྱོར་གཞན་
གྱི་སྐབས་སུ་སོང་ཟིན་ན་འདིར་མི་དགོས་ཤིང། སྐྱབས་སེམས་བླ་མའི་རྣལ་འབྱོར་རྣམས་ནི་གཞན་གྱི་སྐབས་སུ་སོང་ཟིན་ཀྱང་བྱས་པ་ལེགས། ཉིན་ཞག་རེར་ཉལ་ལྡང་གི་རྣལ་འབྱོར་གཉིས་ལན་རེས་ཆོག་བདུད་རྩི་མྱང་བའི་རྣལ་འབྱོར་མན་ཆད་དེ་
ཉིད་བཅུ་བཞི་ཚང་བའི་རྒྱས་པའམ། རྣལ་འབྱོར་བཅུ་གཅིག་ཚང་བའི་བསྡུས་པ་གང་རིགས་ཐུན་བཞི་ལ་སོགས་པ་བྱ་སྟེ། ཡིད་བཟླས་ཀྱི་བར་སོང་ནས་ཞར་བྱུང་རྫོགས་རིམ་གཉིས་དང་བསམ་མི་ཁྱབ་གཉིས་གང་རིགས་བྱེད། སྐབས་སུ་ཞར་བྱུང་

[058B] བདེ་བ་དང་སྟོང་པ་སྒྲུབ་པ་རྣམས་མ་བརྗེད་ཙམ་རེ་ཉམས་སུ་བླངས། དུས་གནས་ཐམས་ཅད་དུ་ཁས་བླངས་པའི་དམ་ཚིག་དང་སྡོམ་པ་བསྲུང་བ་གཞིར་བཞག། དལ་འབྱོར་རྙེད་དཀའ། འཆི་བ་མི་རྟག་པ། ལས་རྒྱུ་འབྲས་
སོགས་བསྒོམས་ནས་ཚེ་འདིའི་སྣང་ཤས་ལྡོག་པའི་ཐབས་ལ་འབད་ཅིང། དེའི་སྟེང་དུ་འཁོར་བའི་ཉེས་དམིགས། བྱང་ཆུབ་ཀྱི་སེམས་ལ་སོགས་པ་ཡང་དང་ཡང་དུ་བསྒོམ། བསྐྱེད་རིམ་ངག་བཟླས་དང་བཅས་པ་ད་ལྟ་ཉམས་སུ་ལེན་ནུས་པ་རྣམས་དངོས་སུ་ལེན་
ཅིང། མི་ནུས་པ་རྣམས་ཀྱང་ཚེ་མཇུག་གམ་སྐྱེ་བ་ཕྱི་མ་ལ་སོགས་པར་ཉམས་སུ་ལེན་ནུས་པའི་སྨོན་ལམ་གྱི་ཡུལ་དུ་བྱས་ཏེ། འགལ་རྐྱེན་སྡིག་སྒྲིབ་སྦྱོང་བ་དང། མཐུན་རྐྱེན་ཚོགས་གསོག་པ་རྣམས་སྒོ་སྣ་ཚོགས་ནས་འབད། ལམ་རྣམས་རྒྱུད་ལ་སྐྱེ་བའི་བླ་མ་
ཡི་དམ་ལ་གསོལ་བ་འདེབས་པ་དང། ཉེར་ལེན་གྱི་རྒྱུ་དམིགས་རྣམ་སྐྱོང་བ་ལ་འབད་པ་སོགས་ཆ་ཚང་བའི་ལམ་ཉམས་སུ་བླངས་ཏེ་དལ་བའི་རྟེན་ལ་སྙིང་པོ་ལོན་བ་ཞིག་ཅི་ནས་ཀྱང་བྱའོ། །ཞེས་གསུངས་སོ། །སྔོན་ཚེ་བསོད་ནམས་མཐའ་ཡས་རིན་ཆེན་གྱིས། །ཉེར་བསྒྲུབས་
མཆོག་མཐུན་འདོད་དགུའི་ཆར་འབེབས་པའི། །གདམས་པའི་ཡང་སྙིང་ཡིད་བཞིན་དབང་གི་རྒྱལ། །རྙེད་པ་འདི་འདྲ་རྨི་ལམ་མིན་ནམ་ཅི། །བདག་ནི་ཐོས་ཉུང་བློ་མིག་ཆེས་ཐུང་ཡང། །བདག་ཉིད་ཧ་ཅང་ཁེངས་དྲེགས་གོམས་པའི་མཐུས། །བདག་ཉིད་ཆེན་པོའི་དྲི་
བྲལ་གསུང་རྒྱུན་ལ། །བདག་གིས་འཁྲུལ་ཞིང་ནོངས་གང་སྙིང་ནས་འཆགས། །འདིར་འབད་དགེ་བས་དེང་ནས་བྱང་ཆུབ་བར། །བཤེས་གཉེན་དམ་པས་འབྲལ་མེད་རྗེས་འཛིན་ཅིང། །སྐུ་གསུང་ཐུགས་ཀྱི་རྣམ་ཐར་ལེགས་བཟུང་སྟེ། །ཚུལ་བཞིན་སྒྲུབ་པའི་མཆོད་པས་

[059A]༄༅། །མཉེས་བྱེད་ཤོག་ཅེས་དུས་གསུམ་རྒྱལ་བའི་སྤྱི་གཟུགས་གྲུབ་དབང་ཐམས་ཅད་མཁྱེན་པ་རྗེ་བཙུན་དྷ་རྨ་བྷ་དྲ་དཔལ་བཟང་པོའི་ཞལ་སྔ་ནས་ནཱ་རོ་མཁའ་སྤྱོད་མའི་བསྐྱེད་རྫོགས་ཀྱི་འཁྲིད་ཐུན་བཞིར་ཉམས་སུ་ལེན་བཞིན་དུ་སྩལ་བའི་
སྐབས། རྗེ་བཙུན་དམ་པའི་གསུང་བཤད་རྣམས་བརྗེད་པར་ཕངས་ཏེ་བཀའ་འབངས་ཀྱི་ཆར་གཏོགས་རྗེ་དྲུང་ཚེ་རིང་མིང་ཅན་གྱིས་བརྗེད་བྱང་ཟིན་བྲིས་སུ་བགྱིས་པར་རང་བཟོའི་འཁྲུལ་བསླད་ཅི་མཆིས་བླ་མ་མཁའ་འགྲོའི་ཚོགས་ལ་བཟོད་པར་གསོལ་ལོ།། །།
སླར་ཡང་ས་མོ་གླང་གི་ལོ་ཟབ་ཁྲིད་སྩལ་སྐབས་རྗེ་བླ་མ་མཆོག་གི་སྤྱན་ལམ་དུ་ཕབ་ཅིང། དོན་སྐྱོན་བཟོ་བཅོས་དགོས་གྲས་རྗེ་ཉིད་ཀྱི་ཞབས་དྲུང་དུ་བགྱིས་པའོ།།    ༈   
རྒྱུ་ཡིན་པས་ཁྱོད་ནས་ཞུས་དག་དང། གསར་སྣོན་བཅས་གྱིས་ཤིག་ཅེས་སྤྱི་བོའི་མཛེས་རྒྱན་དུ་ཕེབས་པ་ལྟར། དབོན་རིགས་དབྱངས་ཅན་གྲུབ་པའི་རྡོ་རྗེར་འབོད་པས་ཚིག་དོན་ལ་ཞུས་དག་གང་ཞིབ་དང། གསར་སྣོན་ཕྲན་བུ་བཅས་བགྱིས་པ་ལགས་སོ།། ཤུ་བྷ་མསྟུ་སརྦ་ཛ་ག་ཏཾ།། །།
རྣལ་འབྱོར་མ་རྒྱུད་བྱེ་བ་བཅུ་དྲུག་ཆ། །སྙན་བརྒྱུད་ཚད་མ་བཞི་ལྡན་དཀྱིལ་འཁོར་དུ། །རྫོགས་པའི་ཟབ་དོན་བདུད་རྩིའི་བ་གཾ་འདི། །ལེགས་བཤད་འོད་དཀར་འཕྲོ་བ་ཀུན་གྱི་ཏོག་ཟབ་གསང་སྙིང་པོར་ཆགས་པའི་གསེར་སྒོང་མངལ། །ཉམས་མྱོང་ཚད་མའི་དྲོད་

[059B] །རྒྱུད་དང་འཕགས་བོད་གྲུབ་གཞུང་སྙན་བརྒྱུད་གནད། །འཛུམ་ཞལ་བཞི་ལྡན་ཁྱད་ཆོས་འདི་མཐོང་ཚེ། །བློ་གྲོས་འཁྲི་ཤིང་ཉག་མ་ཕྲ་རྣམས་ཀྱང། །ཚེས་གསལ་གདམས་པའི་ལྗོན་དབང་འདིར་འཁྲིལ་ནས། །བསམ་སྒོམ་མེ་ཏོག་ཟུང་འཇུག་
འབྲས་བུ་འབྱུང། །དུད་ལ་རེ་ན་དཔྱོད་ལྡན་སྨོས་ཅི་དགོས། །དེ་ཕྱིར་དོན་གཉེར་ཡིད་ཀྱི་ཡོལ་གོ་ཀུན། །སྨིན་གྲོལ་ལམ་བཟང་བཅུད་ཀྱིས་འཕྱུར་བའི་སླད། །དགའ་ལྡན་བཤད་སྒྲ་བ་ནས་རྒྱུ་སྦྱར་ཏེ། །པར་དུ་བསྐྱབས་པའི་དག་མཚན་རྒྱ་མཚོའི་མཐུས། །ཐུབ་བསྟན་
སྙིང་པོ་སྨན་གྱི་ལྡན་ཤིང་མཆོག་རྩ་བསྟན་བཤད་སྒྲུབ་མེ་ཏོག་འབྲས་བུར་བཅས། །ཁྱོན་ཡངས་ལུས་ཅན་ཕན་དང་བདེ་བ་ཡི། །སྲོག་འཚོའི་བདུད་རྩིར་། མངྒ་ལཾ།།    ༈    །
མཛད་པའི་ཁྱད་པར་སྔོན་གྱི་ཆོས་རྒྱལ་ཚེ། །ཡོན་ཏན་ཁྱད་པར་སུས་ཀྱང་བསྒྲུན་མེད་པ།། ། ཤུ་བྷཾ་



﻿   ༈   
རྣལ་འབྱོར་མའི་བཟླས་པའི་དམིགས་པ་མདོར་བསྡུ་ན། སྒྲུབ་ཐབས་སུ་བཤད་པ་ཉིད་ཡང་ཡང་བསྐྱར་བས་ཆོག་ཅིང། ཅུང་ཟད་སྤྲོ་ན། རང་གི་སྙིང་གའི་བཾ་ཡིག་ཨོཾ་གསུམ་མའི་སྔགས་འཕྲང་དང་བཅས་

[069B] རྗེ་བཙུན་རྡོ་རྗེ་རྣལ་འབྱོར་མ་དཔག་ཏུ་མེད་པ་སྤྲོས་ཏེ། སེམས་ཅན་ཐམས་ཅད་ཀྱི་སྤྱི་བོར་འཁོད་པའི་སྐུ་ལས་བདུད་རྩི་སྣ་ལྔའི་རྒྱུན་བབས་པས། ནད་གདོན་
སྡིག་སྒྲིབ་བག་ཆགས་དང་བཅས་པ་སྦྱངས་ཏེ་རྗེ་བཙུན་རྡོ་རྗེ་རྣལ་འབྱོར་མའི་གོ་འཕང་ལ་བཀོད། ཡང་འོད་ཟེར་འཕྲོས་པ་སྣོད་ཀྱི་འཇིག་རྟེན་ཐམས་ཅད་ལ་ཕོག་པས་ཉེས་སྐྱོན་ཐམས་ཅད་སྦྱངས་ཏེ་ཆོས་འབྱུང་
དམར་པོ་གྲུ་གསུམ་ཉིས་བརྩེགས་ཀྱི་རྣམ་པ་ཅན་གྱི་གཞལ་ཡས་ཁང་དུ་བསྒྱུར། ཡང་འོད་ཟེར་འཕྲོས་པའི་སྣེར་མཆོད་པའི་ལྷ་མོ་ཆུ་གཉིས་ཉེར་སྤྱོད་རོལ་མོ་འདོད་ཡོན་ལ་སོགས་པའི་མཆོད་རྫས་སྣ་
ཚོགས་པ་ཐོགས་པ་རྣམས་ཀྱིས། ཕྱོགས་བཅུའི་ཞིང་ན་བཞུགས་པའི་རྒྱལ་བ་སྲས་བཅས་རྣམས་ལ་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་ཕུལ། མཆོད་ཡུལ་རྣམས་ཀྱི་མཚན་དཔེས་བརྒྱན་པའི་སྐུའི་
བྱིན་རླབས་ཐམས་ཅད་རྗེ་བཙུན་རྡོ་རྗེ་རྣལ་འབྱོར་མའི་རྣམ་པར་བསྡུས་ཏེ་རང་གི་སྤྱི་བོ་དང། དབྱངས་ཀྱི་ཡན་ལག་དྲུག་ཅུ་རྩ་བཞི་དང་ལྡན་པའི་གསུང་གི་བྱིན་རླབས་ཐམས་ཅད་ཨོཾ་གསུམ་མའི་ཡིག་འབྲུའི་
རྣམ་པར་བསྡུས་ཏེ་རང་གི་མགྲིན་པ་དང། མཁྱེན་བརྩེ་ནུས་གསུམ་དང་ལྡན་པའི་ཐུགས་ཀྱི་བྱིན་རླབས་ཐམས་ཅད་གྲི་གུག་དང་ཐོད་ཁྲག་གི་རྣམ་པར་བསྡུས་ཏེ་རང་གི་སྙིང་གར་ཐིམས་པས། རང་ཉིད་ཕྱོགས་

[070A]༄༅། །བཅུའི་བླ་མ་རྒྱལ་བ་སྲས་བཅས་ཐམས་ཅད་ཀྱི་སྐུ་གསུང་ཐུགས་ཀྱི་རྡོ་རྗེ་གསུམ་དབྱེར་མི་ཕྱེད་པའི་རང་བཞིན་ཅན་གྱི་རྗེ་བཙུན་རྡོ་རྗེ་རྣལ་འབྱོར་མར་དངོས་སུ་གྱུར་པར་བསམ་མོ།།



﻿༄༅། །དཔལ་ནཱ་རོ་མཁའ་སྤྱོད་དབང་མོའི་ལམ་རིམ་པ་གཉིས་ཀྱི་ཟབ་ཁྲིད་ཇི་ལྟར་ནོས་པའི་ཟིན་བྲིས་ཤིན་ཏུ་གསང་བ་གནས་གསུམ་མཁའ་འགྲོའི་སྙིང་བཅུད་
ཅེས་བྱ་བ་བཞུགས་སོ། །ལྷ་མཆོག་འདི་ཉིད་ཀྱི་དབང་དང་ཁྲིད་མ་ཐོབ་པར་རང་དགར་ཉམས་མཚར་ལྟད་མོའི་ཚུལ་དུ་སྟོན་པ་དང་བལྟ་བ་བྱར་མི་རུང་ངོ། །

[001A] །དཔལ་ནཱ་རོ་མཁའ་སྤྱོད་དབང་མོའི་ལམ་རིམ་པ་གཉིས་ཀྱི་ཟབ་ཁྲིད་ཇི་ལྟར་ནོས་པའི་ཟིན་བྲིས་ཤིན་ཏུ་གསང་བ་གནས་གསུམ་མཁའ་འགྲོའི་སྙིང་བཅུད་ཅེས་བྱ་བ། ཁྱབ་བདག་བླ་མ་རྡོ་རྗེ་
བཙུན་མོའི་ཞབས་ལ་གུས་པས་ཕྱག་འཚལ་ལོ། །བརྩེ་བ་ཆེན་པོས་རྗེས་སུ་བཟུང་སྟེ་གདམས་པ་འདི་ཉིད་ཡི་གེར་འབྲིར་རུང་བའི་གནང་བསྩལ་བ་དང། མཁའ་མཉམ་འགྲོ་བའི་དོན་དུ་ཕྱི་ནང་མཁའ་སྤྱོད་ཀྱི་དངོས་གྲུབ་
གེགས་མེད་བདེ་བླག་ཏུ་སྩོལ་བར་མཛད་དུ་གསོལ། སྒྲིབ་བྲལ་ཆོས་དབྱིངས་བདེ་བ་ཆེན་པོ་ཉིད། །རྗེས་ཆགས་སྙིང་རྗེས་འཁོར་ལོའི་མགོན་པོ་རུ། །མངོན་བཞེངས་བླ་མ་མཆོག་དང་རྣལ་འབྱོར་མ། །དབྱེར་མེད་སྐྱབས་
ཀྱི་དམ་པར་མགོས་ཕྱག་འཚལ། །གང་དེའི་ཞལ་གྱི་བུམ་བཟང་རྒྱལ་ཀུན་གྱི། །གསུང་གསང་བདུད་རྩིའི་མཛོད་ལས་ལེགས་ཐོན་པ། །བཅོམ་ལྡན་རྡོ་རྗེ་བཙུན་མོའི་རིམ་གཉིས་གནད། །ཟབ་གསང་མཁའ་འགྲོའི་སྙིང་བཅུད་

[002A] །འདི་ན་བྲི། །ལམ་འདིའི་སྒྲུབ་པོས་ཆེ་བརྗོད་ཙམ་མིན་པར། །དོན་གཉིས་སྒྲུབ་བྱེད་མྱུར་ལམ་མཐར་ཐུག་འདིར། །མཁའ་སྤྱོད་སྒྲུབ་པའི་སྔོན་བྱོན་རྣམ་ཐར་བཞིན། །བརྩོན་པས་སྒྲུབ་འབྲས་
མངོན་དུ་འགྱུར་བྱིན་རློབས། །དེ་ཡང། རབ་འབྱམས་དཀྱིལ་འཁོར་རྒྱ་མཚོའི་སྤྲོ་བསྡུའི་བྱེད་པོ་བཀའ་དྲིན་མཉམ་མེད་ཁྱབ་བདག་རྡོ་རྗེ་འཆང་ཕ་བོང་ཁ་པ་བདེ་ཆེན་སྙིང་པོ་དཔལ་བཟང་པོའི་ཞལ་སྔ་ནས་ཀྱིས། རྗེ་བཙུན་
བཅོམ་ལྡན་འདས་མ་ནཱ་རོ་མཁའ་སྤྱོད་ཅེས་ཡོངས་སུ་གྲགས་པའི་རིམ་གཉིས་ཀྱི་ཟབ་གསང་རྨད་དུ་བྱུང་བ་མཁའ་འགྲོའི་སྙིང་ཁྲག་ལྟ་བུའི་ཉམས་ཁྲིད་ཟབ་མོ་བླ་མ་བརྒྱུད་པའི་ཕྱག་བཞེས་མ་ཉམས་པར་ཐུགས་ཐོག་
ནས་དགྱེས་བཞིན་དུ་སྩལ་བའི་ཟིན་བྲིས་ཆེ་ལོང་ཙམ་འགོད་པ་ལ། ཐོག་མར་བདུད་ཟློག་དང་འགྲེལ་གཏོར་སོགས་དམ་པའི་ཕྱག་ལེན་ལྟར་གནང། གསུང་བཤད་དངོས་གཞི་ལ་འདི་སྐད་ཅེས་སྩལ་ཏེ། རྒྱལ་

[002B] དལ་འབྱོར་འདི་ནི་ཤིན་ཏུ་རྙེད་པར་དཀའ། །ཞེས་སོགས་ལས་བརྩམས་ཏེ། རང་ཅག་རྣམས་ཆོས་ལྡན་གྱི་ལུས་ཐོབ། མི་ཁོམ་བརྒྱད་དང་བྲལ། འབྱོར་བཅུ་ཚང། འདི་ལྟ་བུ་རྙེད་པ་ད་རེས་ཙམ་ཡིན་
ད་རེས་རྙེད་དཀའི་རྟེན་དང་སངས་རྒྱས་ཀྱི་བསྟན་པ་མདོ་སྔགས་ཟུང་འབྲེལ་དང་མཇལ། ཐམས་ཅད་མཁྱེན་པ་སྒྲུབ་པའི་སྐབས་ལན་ཅིག་ཙམ་རྙེད་པ་འདིར་སྙིང་པོ་མ་བླངས་ན་ནོར་བུ་འབུམ་ཕྲག་མང་པོ་ཆུད་ཟོས་སུ་བཏང་བ་ལས་ཀྱང་
ཆོས་ཕངས་ཏེ། ཐོག་མེད་ནས་འདི་ལྟ་བུ་མ་བྱུང་ཞིང། ཕྱིན་ཆད་ཀྱང་འདི་འདྲ་འབྱུང་བར་དཀའ། དེས་ན་ད་རེས་གཏན་གྱི་འདུན་མ་སྒྲུབ་པའི་དུས་ཡིན་པས་སྙིང་པོ་ཁྱད་པར་ཅན་ལེན་རན། གཞན་དུ་ན་བཙོན་པ་བཙོན་ཁང་ལས་
ཐར་ཀྱང་བསྐྱར་དུ་དེར་འཛུལ་བ་ལྟར་ཡིན་པས་དེ་ལྟར་མ་སོང་བ་དགོས། ཡིད་བཞིན་གྱི་ནོར་བུ་འབུམ་ཕྲག་རྙེད་ཀྱང་ཚེ་འདིར་ཕྲན་བུ་ལས་ཕན་གནོད་མེད་ཀྱང། རྟེན་འདིས་ཉིན་གཅིག་ལའང་ཡར་སངས་རྒྱས་པ་ཞིག་དང་
དེ་ཙམ་མ་བྱུང་ཡང། བསགས་སྦྱང་དང། བག་ཆགས་འཇོག་པ་ཚུན་བྱར་ཡོད། ཉིན་གཅིག་ལེགས་པོ་མ་བྱུང་ནའང་ངན་སོང་གསུམ་ཀར་སྐྱེ་བ་འབུམ་ཕྲག་མང་པོར་འཕེན་པའི་ལས་གསོག་པས། ད་རེས་འདི་ལེགས་
ཉེས་ཐམས་ཅད་ཀྱི་རྩ་བ། འདུན་མ་གཏན་ལེགས་དང་གཏན་ཉེས་ཀྱི་ས་མཚམས་ཡིན་པས་ད་རེས་སྙིང་པོ་ལེན་པ་མ་བྱུང་ན་དེ་ལས་ཕངས་ཚབས་ཆེ་བ་མེད། ནོར་ལོངས་སྤྱོད་སོགས་དཔལ་འབྱོར་ཇི་ལྟར་འཛོམས་ཀྱང་

[003A]༄༅། །མདོ་ལྗོན་ཤིང་ལས། རྒྱལ་པོ་རྒྱལ་གཞིས་བཞག་ནས་འགྲོ། །སྤྲང་པོ་བེར་ཀ་བཞག་ནས་འགྲོ། །ཞེས་པ་ལྟར་འཆི་བའི་དུས་སུ་རང་གཅིག་པུ་མར་གྱི་དཀྱིལ་ནས་སྤུ་བཏོན་པ་ལྟར་འགྲོ། སྤྲང་པོའི་དབྱུག་པ་
དང་ཐང་ཁུག་ཚུན་དང། གྲྭ་པ་གྲྭ་རྐྱང་ཡིན་ཡང་དངུལ་ཁ་གང་སྐར་མ་ཚུན་ཆད། དེར་མ་ཟད་གཉེན་བཤེས་སོགས་དང། ཐ་ན་གཅེས་པར་བསྐྱངས་པའི་ལུས་འདི་ཡང་རྗེས་སུ་མི་འབྲང་བ། པཎ་ཆེན་ཆོས་རྒྱན་གྱིས། སེར་
སྣས་བསགས་པའི་ནོར་རྫས་ཤུལ་དུ་ལུས། །ཞེས་དང། བརྩེ་ཞིང་གདུང་བའི་གཉེན་དང་གཏན་འབྲལ་བྱས། །ཞེས་དང། གཅེས་པར་བསྐྱངས་པའི་ལུས་ཀྱིས་དགོས་དུས་བསླུས། །སོགས་གསུངས་པ་ལྟར་རང་འཆི་བ་ན་
དེ་ཐམས་ཅད་ཀྱིས་རང་བློས་བཏང། རང་བར་དོ་དང་ཕྱི་མར་སྐྱོ་ཆད་ལིང་དེར་འགྲོ་དགོས། སང་དང་འཇིག་རྟེན་ཕྱི་མ་གཉིས། །སྔོན་དུ་གང་འོང་གཏོལ་མེད་པས། །སང་གི་ཚིས་ལ་མི་འབད་པར། །ཕྱི་མའི་དོན་ལ་འབད་པར་རིགས་
ཞེས་པ་ལྟར་སང་ཕོད་ད་ཆོད་ཙམ་ན་རང་མི་ཡུལ་འདིར་བསྡད་ཡོད་མེད་མ་ངེས་ཤིང། དུད་འགྲོ་སོགས་སུ་སྐྱེས་ཚར་ཡོད་མེད་ཀྱང་མ་ངེས། དུད་འགྲོ་སོགས་སུ་སྐྱེས་ན་དགེ་བ་སྣ་གཅིག་མི་ཤེས། མི་དགེ་བ་ཉོན་མོངས་
དུག་གསུམ་ཤུགས་དྲག་རང་ཆས་སུ་ཡོད། ངན་སོང་བརྒྱུད་མར་འཁོར་འཁོར་ནས་ཡར་ཐར་བའི་དུས་མེད་པ་ལྟ་བུ་ཡིན། གལ་ཏེ་ཡར་གཅིག་ཐར་ཀྱང་དེ་དུས་སངས་རྒྱས་ཀྱི་བསྟན་པ་སོགས་མི་གནས། ཡང་ཁ་ཅིག་

[003B] ནམ་ཞིག་འཆི་ཡང་ཕར་ཙམ་མི་འཆི། ངན་སོང་རང་དུའང་མི་འགྲོ་ཙམ་འོང་སྙམ་ན། དེ་ཡང་མ་ངེས་ཏེ། རང་དང་ཚེ་ཕྱི་མའི་བར་ན་ཆོད་པ་དབུགས་འདི་ཙམ། རང་ཆོའི་བྱེད་སྤྱོད་ལ་དཔགས་ན་ཕྱི་མར་ངན་སོང་རང་དུ་འགྲོ་བར་ཐག་ཆོད་ཀྱང། ད་དུང་
མི་ལུས་ཐོབ་པར་འདོད་པ་ནི་རང་གིས་རང་ལ་མགོ་བསྐོར་བཏང་བ་ཡིན་ཏེ། དཔེར་ན་དཔྱིད་ཀྱི་ཞིང་སར་དུག་གི་ས་བོན་བཏབ་སྟེ་སྟོན་ཀར་འབྲུ་ལེན་པར་འདོད་པ་དང་འདྲ། དེར་མ་ཟད་སངས་རྒྱས་ཀྱི་གསུང་ལ་བརྟེན་ནས་རྗེས་དཔག་ཚད་མས་གཞལ་ན་ངེད་
ཚོའི་སྐྱེ་བ་ཕྱི་མ་ཕན་ཆད་ཀྱི་མཐའ་མི་བཟང། ངན་སོང་དུ་མི་འགྲོ་བའི་ཐབས་དགེ་སྡིག་གི་བླང་དོར་ད་ལྟ་མ་བྱུང་ན་ཕྱི་མར་དུད་འགྲོ་སོགས་སུ་སྐྱེས་ཟིན་ཚེ་དེ་སྐབས་ཀྱི་སྡུག་བསྔལ་རང་ཐོག་ཏུ་བབས་པ་ན་གཞན་ལ་རོགས་བཅོལ་ས་སོགས་གཏན་ནས་མེད་
དེ་ཡང་ལས་འབྲས་ཕྲ་ཞིང་ཟབ་པས་ཡིན། དེ་ལྟར་ན་ད་རེས་རང་དབང་རང་ལ་ཡོད་སྐབས་འདིར་མ་མཐའ་ང་ཕྱི་མར་ངན་སོང་གི་སྐྱེ་སྒོ་གཅོད་ཐུབ་པ་ཞིག་ངེས་པར་བྱེད་དགོས། དེ་ལ་ངན་སོང་གི་འཇིགས་པ་ལས་སྐྱོབ་པའི་སྐྱབས་འཚོལ། ངན་སོང་གི་སྡུག་
བསྔལ་ལས་ཐར་བའི་ཐབས་ལ་འབད་དགོས། དེ་ལྟར་འབད་ཀྱང་འཁོར་བ་འདི་ལས་མ་ཐར་ན་གནས་སྐབས་ངན་སོང་ནས་ལན་རེ་ལན་གཉིས་ཙམ་ཐར་ཀྱང་མཐའ་མེ་བཙན་བར་མཐོ་སྲིད་རྩེར་སྐྱེས་ཀྱང་དམའ་དམྱལ་བའི་ཟངས་ཁ་ན་ཡོད་པ་དང་འདྲ་བར་
གསུངས་པས་ན་སྡུག་བསྔལ་ལས་གཏན་ནས་བྲལ་བ་ལ་འཁོར་བ་ལས་ཐར་དགོས། འཁོར་བ་ལས་ཐར་ཐབས་ཀྱི་གཙོ་བོ་ལམ་ལྷག་པའི་བསླབ་པ་གསུམ་ལ་འབད་དེ་སྡུག་ཀུན་རྩ་བ་དང་བཅས་པ་དྲུངས་ཕྱུང་ན་རང་ཉིད་འཁོར་བ་ལས་ཐར་ཙམ་འབྱུང་

[004A]༄༅། །ཡང༑ རང་གི་སྐྱེ་བ་ལ་གྲངས་མེད་པས་ན་སེམས་ཅན་ཐམས་ཅད་ཀྱིས་མ་མ་བྱས་པ་གཅིག་ཀྱང་མེད་པར། ཨ་མ་བྱས་པར་མཉམ། དྲིན་གྱིས་བསྐྱངས་པའང་མཉམ། དེ་ཐམས་ཅད་འཁོར་བའི་སྡུག་བསྔལ་གྱིས་ཉམ་
ཐག་པའང་མཉམ་ན། ཚེ་འདིའི་མ་མེ་དོང་དུ་ལྷུང་བར་མཐོང་ན་རང་གྱི་ནར་སྡོད་པ་འོས་མིན་པ་ལྟར་སེམས་ཅན་ཐམས་ཅད་ཀྱང་སྡུག་བསྔལ་གྱིས་ཉམ་ཐག་པ་ལ་དེ་རྣམས་སྡུག་བསྔལ་ལས་བསྒྲལ། བདེ་བ་ལ་འགོད་རྒྱུའི་ཁུར་རང་གི་ཐོག་ཏུ་འབབ་པས་
ན༑ སེམས་ཅན་ཐམས་ཅད་བདེ་བ་དང་ལྡན། སྡུག་བསྔལ་དང་བྲལ། ཐར་པ་བླ་ན་མེད་པ་སངས་རྒྱས་ཀྱི་གོ་འཕང་དུ་དགོད་སྙམ་པ་དགོས། དེ་ནི་ལྷག་བསམ་ཡིན། དེ་ལྟར་བསམས་ཀྱང་ད་ལྟ་རང་ལ་དེ་ལྟ་བུའི་ནུས་པ་མི་འདུག་འོ་ན་དེ་འདྲའི་
ནུས་པ་སུ་ལ་ཡོད་ན་སངས་རྒྱས་ཉག་གཅིག་ལ་ཡོད། རང་གིས་ཀྱང་སངས་རྒྱས་ཐོབ་ན་དེ་ལྟ་བུའི་ནུས་པ་འབྱུང་བས་ན། བདག་གིས་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱ་སྙམ་དུ་སྐྱེས་བུ་གསུམ་གྱི་ལམ་ལ་བློ་སྦྱངས་པས་ཀུན་སློང་
བཅོས། ལྷག་པར་ཆོས་འདི་ལྟ་བུ་གསན་པ་ལ་ནི་ཀུན་སློང་ཡང་དེ་ཙམ་གྱིས་མི་ཆོག་པར། སེམས་ཅན་ཐམས་ཅད་མྱུར་བ་མྱུར་བར་སྡུག་བསྔལ་ལས་སྒྲོལ་བ་ལ་རང་ཉིད་མྱུར་བ་མྱུར་བར་སངས་རྒྱས་ཐོབ་པར་བྱེད་སྙམ་པའི་སྔགས་ཀྱི་ཀུན་སློང་ཁྱད་
པར་བ་ཞིག་གིས་གསན་དགོས་ཚུལ། གསན་བྱའི་ཆོས་ནི། ནཱ་རོ་མཁའ་སྤྱོད་ཀྱི་རིམ་གཉིས་ཀྱི་ཟབ་ཁྲིད་མདོར་བསྡུས་ཙམ་འབུལ་བ་ཡིན། དེ་ལ་བསྟན་པ་སྤྱིའི་རྣམ་གཞག་མདོར་བསྡུ་ན། སྤྱིར་སངས་རྒྱས་ཀྱི་བསྟན་པ་ནི་སངས་རྒྱས་འཇིག་

[004B] འགྲོ་བ་རྣམས་འཁོར་བ་དང་ངན་སོང་ལས་གྲོལ་ཏེ་ཐར་པ་དང་ཐམས་ཅད་མཁྱེན་པའི་གོ་འཕང་ཐོབ་པར་བྱེད་པ་ནི་སངས་རྒྱས་འཇིག་རྟེན་དུ་བྱོན་ནས་གདུལ་བྱ་ལ་ཆོས་བསྟན་པ་འདི་ཁོ་ན་ལས་བྱུང། གཞན་ལྷ་མི་དང་དྲང་སྲོང་སེར་སྐྱ་
སོགས་ཀྱིས་ཀྱང་དེ་ལྟར་མི་ནུས། དེ་ཡང་བདག་ཅག་གི་སྟོན་པ་མཉམ་མེད་འཀྱའི་རྒྱལ་པོ་དེ་ཉིད་ཀྱིས་འགྲོ་བ་རྣམས་ཀྱི་དོན་དུ་དང་པོ་ཐུགས་བསྐྱེད། བར་དུ་ཚོགས་བསགས། མཐར་འོག་མིན་དུ་མངོན་པར་རྫོགས་པར་སངས་རྒྱས་ནས་འཛམ་གླིང་འདིར་
མཛད་པ་བཅུ་གཉིས་ཀྱི་རྣམ་པར་རོལ་ཏེ་གདུལ་བྱ་རྣམས་ཐར་པ་དང་ཐམས་ཅད་མཁྱེན་པ་ཐོབ་ཕྱིར་ཆོས་འཁོར་བསྐོར་ནས་ཆོས་གསུངས་པ་ནི་ཐར་འདོད་རྣམས་ཀྱི་འཇུག་དོགས་ཉག་གཅིག་ཡིན་ཏེ། སྤེལ་བསྟོང་ལས་ཕྱོགས་གླང་གིས། གཏིང་མཐའ་མེད་
པའི་འཁོར་བ་ནི། །རྒྱ་མཚོའི་ནང་ན་རྣམ་པར་གནས། །འདོད་ཆགས་ལ་སོགས་མི་བཟད་པའི། །ཆུ་སྲིན་གྱིས་ནི་ལུས་ཟོས་པས། །དེ་རིང་གང་ལ་སྐྱབས་སུ་མཆི། །ཞེས་དྲི་བའི་ཚུལ་དུ་མཛད་པ་ལ། དཔལ་ལྡན་དཔའ་བོས་ལན་དུ། གང་ལ་ཉེས་པ་ཐམས་ཅད་
ནི༑ ༑གཏན་ནས་ཡོང་ཡེ་མི་མངའ་ཞིང། །གང་ཞིག་ལ་ནི་ཡོན་ཏན་ཀུན། །རྣམ་པ་ཐམས་ཅད་གནས་གྱུར་པ། །གལ་ཏེ་སེམས་ཤིག་ཡོད་ན་ནི། །དེ་ཉིད་ལ་ནི་སྐྱབས་འགྲོ་ཞིང། །དེ་བསྟོད་དེ་ནི་བཀུར་བ་དང། །དེ་ཡི་བསྟན་ལ་གནས་པའི་རིགས། །ཞེས་
བསྔགས་པ་ཇི་ལྟར་མཛད་པ་བཞིན་དུ་སྐྱོན་ཀུན་ཟད་ཡོན་ཏན་ཀུན་ལྡན་གྱི་ཚད་མའི་སྐྱེས་བུ་སྟོན་པ་སངས་རྒྱས་དང། དེས་བསྟན་པའི་བླང་དོར་གྱི་གནས་ནི་འཁྲུལ་པ་མེད་པའི་ལམ་བཟང་པོ་ཡིན། དེའི་ཕྱིར་བློ་གྲོས་དང་ལྡན་པ་ཚོས་ནི་སངས་རྒྱས་ཀྱི་

[005A]༄༅། །བསྟན་པ་འདི་ཁོ་ན་ལ་འཇུག་དགོས། ལུགས་གཞན་ནི་གང་དུ་ཞུགས་ཀྱང་མི་སླུ་བ་མེད། སྟོན་པས་ཆོས་ཕུང་བརྒྱད་ཁྲི་བཞི་སྟོང་གསུངས་པ་ཐམས་ཅད་ཚུར་བསྡུ་ན་ཐེག་པ་ཆེ་ཆུང་གི་སྡེ་སྣོད་གཉིས་སུ་འདུ། དེ་
ཡང་གདུལ་བྱ་ཐེག་ཆེན་གྱི་སྣོད་མིན་ལ་ཐེག་དམན་གྱི་ཆོས་གསུངས། རྒྱ་ཆེ་བ་ལ་མོས་པ་རྣམས་ལས་དང་ཕ་རོལ་ཏུ་ཕྱིན་པའི་ཐེག་པ་དང། ཟབ་མོ་ལ་ལྷག་པར་མོས་པ་རྣམས་ལ་གསང་སྔགས་ཀྱི་ཐེག་པ་གསུངས། སྡེ་སྣོད་ཀྱི་མཆོག་
ཐེག་ཆེན་དང། དེའི་ནང་ནས་མཆོག་ཏུ་གྱུར་པ་སྔགས་ཀྱི་ཐེག་པ་ཡིན། འདིའི་རྣམ་གཞག་རྒྱས་པར་སྔགས་རིམ་ཆེན་མོར་གསུངས་པ་སོགས་ལས་ཤེས་དགོས། སྔགས་ལ་ཁ་སྦྱོར་གྱི་རྒྱུད་ལས། རྒེད་དང་བལྟ་དང་ལག་བཅངས་དང། །
གཉིས་གཉིས་འཁྱུད་དང་རྣམ་པ་བཞི། །སྲིན་བུའི་ཚུལ་གྱིས་རྒྱུད་བཞིར་གནས། །ཞེས་པ་ལྟར་བྱ་རྒྱུད། སྤྱོད་རྒྱུད། རྣལ་འབྱོར་རྒྱུད། རྣལ་འབྱོར་བླ་ན་མེད་པའི་རྒྱུད་དེ་རྒྱུད་སྡེ་བཞི་ལས། སྔ་མ་གསུམ་གྱི་ལམ་ལ་བརྟེན་ནས་ཚེ་གཅིག་ལ་
སངས་རྒྱས་ཐོབ་པ་ཡོད་ཀྱང། སྙིགས་དུས་ཀྱི་ཚེ་ཐུང་གཅིག་ལ་སངས་རྒྱས་ཐོབ་པ་མེད། རྣལ་འབྱོར་བླ་མེད་ཀྱི་ལམ་ལ་བརྟེན་ན་མཆོག་གི་གོ་འཕང་སྙིགས་དུས་ཀྱི་ཚེ་ཐུང་གཅིག་ལ་འཐོབ་པར་ནུས་ཕྱིར་མཆོག་ཏུ་གྱུར་པ་བླ་མེད་ཀྱི་རྒྱུད་ཡིན། དེ་
ལ་ཕ་མའི་རྒྱུད་གཉིས་ཡོད་པ་ལ་མཐོ་དམན་མེད་ཀྱང། སྣང་ཕྱོགས་ཐབས་སྒྱུ་ལུས་རྩ་ལ་དུ་བཏོན་པ་ཕ་རྒྱུད་དང། སྟོང་ཕྱོགས་ཤེས་རབ་འོད་གསལ་རྩལ་དུ་བཏོན་པ་མ་རྒྱུད་ཡིན། རྣལ་འབྱོར་མ་རྒྱུད་ལ་དུང་ཕྱུར་ཕྲག་གཅིག་དང། བྱེ་བ་ཕྲག་

[005B] མ་རྒྱུད་འདི་ཚིག་ཉུང་ལ་དོན་རྒྱ་ཆེ་བར་མ་ཟད་ཕ་རྒྱུད་ཀྱི་ཟབ་གནད་ཐམས་ཅད་ཚང། གཞན་ཕྱོགས་པ་ཁ་ཅིག་གིས། ཇི་སྲིད་མདོ་བྱ་སྤྱོད་པ་དང། །
རྣལ་འབྱོར་གསང་མཐའི་དབྱེ་བ་ཡིས། །ཞེས་པའི་གསང་མཐའ་བདེ་མཆོག་གི་རྒྱུད་ལ་བྱས་ནས་རྒྱུད་སྡེ་ལྔར་བཤད་མོད། རང་ལུགས་ལ་རྒྱུད་སྡེ་བཞིར་འདུ་བ་ལས་ལྔ་པར་འཇོག་པའི་ལུགས་མི་འཐད་ཚུལ་རྗེའི་དགོངས་པ་དངུལ་ཆུའི་ཁྲིད་ཡིག་ཏུ་གསལ་
བ་ལྟར་གསུངས། བདེ་མཆོག་ལ་ཡབ་བཀའ་ཡུམ་བཀའ་གཉིས་ཡོད་པ་ལས་འདིར་ཡུམ་བཀའ་ཡིན། ད་ལམ་འདིའི་རིམ་གཉིས་ཀྱི་ཁྲིད་མདོར་བསྡུས་ཙམ་འབུལ་བ་སྐབས་སུ་བབས་པ་ཡིན་པས། འདི་ལས་བཅད་བཞི། གདམས་པ་འདི་ཉིད་གང་ལས་
བྱུང་བའི་རྒྱུད་ཀྱི་ཁུངས་བཤད་པ་དང། ཁུངས་དེ་ལྡན་གྱི་གདམས་པའི་ཕན་ཡོན་བཤད་པ། ཕན་ཡོན་དེ་ལྡན་གྱི་གདམས་བ་ཉམས་སུ་བླངས་པས་དམ་པ་རྣམས་ཀྱིས་དངོས་གྲུབ་བརྙེས་པའི་ཚུལ། གདམས་པ་དངོས་ཉམས་སུ་ལེན་པའི་རིམ་པའོ། །
དང་པོ་ནི། སྤྱིར་མཁའ་སྤྱོད་སྐོར་གསུམ་ལ་སོགས་པར་འདིའི་ཆོས་སྐོར་རྣམས་མང་དུ་གསུངས་ཤིང། ལྷག་པར་སྟོན་པ་ཐུགས་རྗེ་ཅན་གྱིས་དཔལ་འཁོར་ལོ་སྡོམ་པ་ཞལ་བཞི་ཕྱག་བཅུ་གཉིས་པའི་རྣམ་པར་སྤྲུལ་ཏེ་སྔོན་རི་རབ་ཀྱི་རྩེར་བདེ་མཆོག་གི་རྒྱུད་
གསུངས། འདི་ལ་རྩ་བཤད་ཀྱི་རྒྱུད་མཐའ་ཡས་པ་ཞིག་དང་རྩ་རྒྱུད་ལའང་རྒྱས་འབྲིང་བསྡུས་གསུམ་དུ་ཡོད་པ་ལས། བསྡུས་པ་ཉུང་ངུའི་རྒྱུད་ལེའུ་ང་གཅིག་པ་དང། བཤད་རྒྱུད་རྡོ་རྗེ་མཁའ་འགྲོ། བདེ་མཆོག་སྡོམ་འབྱུང། རྣལ་འབྱོར་མ་ཀུན་

[006A]༄༅། །སྤྱོད༑ མངོན་བརྗོད་བླ་མ། ཐུན་མོང་གི་བཤད་རྒྱུད་ཁ་སྦྱོར་སོགས་བོད་དུ་འགྱུར། ཧེ་རུ་ཀཿ་མངོན་འབྱུང། རྣལ་འབྱོར་མ་བཞི་ཞལ་སྦྱོར་བའི་རྒྱུད། མཁའ་འགྲོ་རྒྱ་མཚོ་རྣམས་ཕྱོགས་མཐུན་གྱི་རྒྱུད་དུ་བྱེད་དགོས། ཉུང་ངུའི་
རྒྱུད་ཀྱི་ལེའུ་ཞེ་བདུན་པ་དང་ཞེ་བརྒྱད་པར། དེ་ནས་གཞན་ཡང་བཤད་པར་བྱ། །ནས༑ ཐབས་བཟང་པོ་ནི་བསྟན་པ་ཡིན། །ཞེས་སོགས་ཀྱིས་རྗེ་བཙུན་མ་འདིའི་ལམ་གྱི་རིམ་པ་དང་རིག་སྔགས་རྣམས་གསལ་བར་བསྟན། སྐབས་འདིར་ནཱ་རོ་བའི་རྣམ་
ཐར་རྒྱས་པར་གསུང་སྲོལ་ཡོད་ཅེས་ཐུའུ་བཀྭན་གསུང་མཁའ་སྤྱོད་མའི་སྤྱི་དོན་གསང་ཆེན་སྒོ་བརྒྱ་འབྱེད་པའི་ལྡེ་མིག་ལྟར་རྒྱ་ཆེར་སྩལ་ཏེ། མདོར་ན་རྒྱ་བོད་གཉིས་ན་མཚན་ཉི་ཟླ་ལྟར་གྲགས་པ་གྲུབ་མཆོག་ནཱ་རོ་ཏ་པ་ལ་རྡོ་རྗེ་རྣལ་འབྱོར་མས་ཞལ་དངོས་
སུ་བསྟན་ནས་རྗེ་བཙུན་མ་ཉིད་ཀྱི་ལམ་གྱི་རིམ་པ་རྣམས་རྩ་རྒྱུད་ཀྱི་དགོངས་དོན་ལྟར་བཀྲལ་ནས་བསྟན་པའི་གདམས་པ་དངོས་སུ་གསན། ནཱ་རོའི་གཞུང་ཆུང་མཛད་དེ་རྗེ་བཙུན་མའི་བསྐྱེད་རིམ་ཕག་མོ་མཁའ་སྤྱོད། རྫོགས་རིམ་རྩ་དབུ་མ། ཡན་ལག་
ལ་པྲ་སེ་ན་དབབ་པ། སྨན་ཆེན་མོའི་བཅུད་ལེན། གནོད་སྦྱིན་མོ་དབང་དུ་བྱ་ཐབས་བཅས་ཀྱི་མན་ངག་མང་པོ་གསལ་བར་མཛད། ནཱ་རོ་པ་ལ་འཕགས་ཡུལ་དུ་གཉིས་སྐྱེས་དང། མཆོག་གཉིས་སོགས་གྲགས་ཅན་གྱི་སློབ་མའི་གཙོ་བོ་པཎྜི་ཏ་བཅུ་
གཉིས་ཙམ་དང། བོད་ཡུལ་གྱི་ལྷོ་བྲག་མར་པ་སོགས་དཀའ་བ་དུ་མ་སྤྱད་པ་དང། རང་དང་རྟོགས་པ་མཉམ་པ་ལྟ་བུའི་སློབ་མ་མང་པོ་ཡོད་ཀྱང་འདིའི་གདམས་པ་རྣམས་གཞན་སུ་ལའང་མ་གནང་བར་བལ་པོ་ཕམ་མཐིང་པ་སྐུ་མཆེད་གསུམ་

[006B] གཅུང་ངག་དབང་གྲགས་པ་གཉིས་ཁོ་ན་ལ་གནང། དེ་ནས་བརྒྱུད་དེ་ས་ཆེན་ཀུན་དགའ་སྙིང་པོ་ལ་བཀའ་བབས་ཤིང། དཔལ་ལྡན་ས་སྐྱ་པས་ལྕགས་རི་མི་འདའ་བའི་གསེར་ཆོས་སུ་མཛད། དགེ་ཞལ་བོ་ཇོ་སོགས་
སུ་འདིའི་ཡིག་ཆ་ཐོར་བུ་མང་ཙམ་དང། གཙོ་ཆེ་བ་ངོར་རྫོད་གོང་གསུམ་དུ་དར་ཁྱབ་ཆེ་བ་བྱུང་ཡང། དབང་ཁྲིད་ལུང་བཅས་མན་ངག་ཆ་ཚང་བ་ནི་ཚར་ཆེན་ལ་མངའ་ཚུལ། ཞལ་ནི་ས་སྐྱའི་ཞལ་ངོ་ནང་བརྒྱུད་དེ་བདག་ཆེན་ཡབ་སྲས་ལ་བྱེད་གསུངས་
དགེ་ལྡན་ཕྱོགས་ལ་འཇམ་དབྱངས་བདེ་བའི་རྡོ་རྗེ་ནས་སྟག་ཕུ་བསྟན་པའི་རྒྱལ་མཚན། ལྕང་སྐྱ་རོལ་རྡོར། ཐུའུ་བཀྭན་དྷརྨ་བཛྲ་སོགས་སུ་བརྒྱུད་པ་གཅིག་བྱུང། དུས་ཕྱིས་བཀའ་འགྱུར་བ་དགའ་ལྡན་རྣམ་གཉིས་ཀྱི་དྲུང་ནས་མཁས་མཆོག་དངུལ་ཆུ་
བས་གསན་ཏེ་འཆང་རྩོང་རྩོམ་གསུམ་གྱི་སྒོ་ནས་དར་རྒྱས་སུ་མཛད་པས་དེང་སང་བོང་འདིར་གྲགས་ཆེ་བ་དངུལ་ཆུ་ནས་བརྒྱུད་པ་དེ་ཡིན། དངུལ་ཆུ་བར་མཚན་ལམ་དུ་དཔེ་ཆ་ཕུལ་ཚུལ། བདག་གིས་རྗེ་དངུལ་ཆུ་བ་བློ་བཟང་འཇིགས་མེད་དབང་པོ་དཔལ་བཟང་
པོའི་ཞལ་སྔ་ནས་འདིའི་སྐོར་ཆ་ཚང་པ་དང། གཞན་ཡང་ཏྲེ་བོ་ཁང་གསར་སྐྱབས་མགོན་བློ་བཟང་ཚུལ་ཁྲིམས་བསྟན་པའི་རྒྱལ་མཚན་དཔལ་བཟང་པོ་ལས་ཀྱང་ཐོབ་ཅིང། ཞྭ་ལུ་རིན་ཆེན་བསོད་ནམས་མཆོག་གྲུབ་ནས་བརྒྱུད་པ་ཡང་རྙིང་མའི་བླ་ཆེན་
འོད་གསལ་ཐེག་མཆོག་རྡོ་རྗེ་དང། ས་སྐྱའི་ཆོས་བརྒྱུད་མན་ངག་འཛིན་པ་ཞིག་བཅས་ནས་དབང་ལུང་ཁྲིད་མན་ངག་དང་བཅས་པ་ལེགས་པར་ཐོབ། ཁོ་བོས་མན་ངག་འདི་སྐོར་ས་དགེའི་བླ་མ་གཉིས་ཀྱི་ན་བཟའ་གཉིས་མཉམ་དུ་བསྲེས་ཏེ་བཙེམས་

[007A]༄༅། །ན་ལེགས་བོ་འོང་ཞེས་པའི་མཚན་མ་གསལ་བར་བྱུང་བ་སོགས་ལ་བརྟེན་ནས་ལམ་འདིའི་ས་དགེའི་ཟབ་གནད་མང་པོ་བསྡུས་པ་སྒྲུབ་ཐབས་བདེ་ཆེན་ཉེ་ལམ་སོགས་གསར་དུ་བརྩམས་ཏེ་མན་ངག་རྣམས་ཆ་ཚང་བ་བཀོད་པ་
ཡིན་གསུངས། གཉིས་པ་ནི། སྤྱིར་ཐེག་པ་གཞན་དང་རྒྱུད་གཞན་ལས་ཀྱང་བླ་མེད་ཀྱི་ལམ་ལ་བརྟེན་ན་འཚང་རྒྱ་བར་མྱུར་བ་ནི། ལྷན་སྐྱེས་ཀྱི་བདེ་བས་སྟོང་ཉིད་བསྒོམས་པ་ལས་བྱུང་བ་ཡིན་ལ། ལྷན་སྐྱེས་ཀྱི་བདེ་ཆེན་འདྲེན་ཐབས་ཁྱད་པར་ཅན་
ཡོད་པས་རྗེ་བླ་མས་ཀྱང། ཚུལ་འདི་དག་ལེགས་པར་ཤེས་ན། ཞེས་སོགས་ཀྱི་བསྔགས་བརྗོད་གནང་ཚུལ། ཡི་དམ་གྱི་ལྷ་གཞན་རྣམས་དུས་སྙིགས་མར་བྱིན་རླབས་བུལ་དུ་འགྲོ་ཡང། བདེ་མཆོག་ཡབ་ཡུམ་ནི་སྙིགས་མའི་དུས་སུ་བྱིན་རླབས་ཇེ་
མྱུར་དུ་འགྲོ། དེ་ཡང་འཇིག་རྟེན་གསུམ་གྱི་བདག་པོ་ནི་དགའ་རབ་དབང་ཕྱུག་སྟེ། འདི་འདོད་ཁམས་ཀྱི་མཐོ་ཤོས་གཞན་འཕྲུལ་དབང་བྱེད་དུ་གནས་ནས་ཐར་པར་བགྲོད་པའི་སྐྱེ་བོ་ཐམས་ཅད་ལམ་དུ་མི་གཏོང། སངས་རྒྱས་ལའང་བདུད་དམག་
བྱེ་བ་དུད་ཕྱུར་གྱི་དམག་བྱུང་བ་དགའ་རབ་དབང་ཕྱུག་སྟེ་དབང་ཕྱུག་ཆེན་པོས་བྱས། དབང་ཕྱུག་ལ་ཞི་རྒྱས་དབང་དྲག་གི་རྣམ་འགྱུར་བཞི་ཡོད་པ་ལས་རྩོད་ལྡན་གྱི་ཐོག་མར་དྲག་པོ་འཇིགས་བྱེད་དང་དེའི་ཆུད་མ་དུས་མཚན་མ་གཉིས་རི་རབ་ཀྱི་རྩེར་གནས་
ནམ་མཁའ། བར་སྣང། ས་འོག་རྣམས་ནས་འཁོར་གདུག་པ་ཅན་ཐོད་པའི་དུམ་བུ་ལ་སོགས་པའི་མིང་ཅན་གྱི་ལྷ་དང། དྲི་ཟ༑ གནོད་སྦྱིན། སྲིན་པོ། ཀླུ༑ ལྷ་མ་ཡིན་བཞི་བཞི་སོགས་བྱུང་ནས་སྐུ་གསུང་ཐུགས་ཀྱི་གནས་ཉེར་བཞི་སོགས་བདག་ཏུ་

[007B] དབང་ཕྱུག་གི་ལུས་ཀྱི་རྟེན་རེ་མཆོད་པའི་རྟེན་དུ་བྱས་ནས་སེམས་ཅན་ལ་འཚེ་ཞིང་མི་དགེ་བའི་ལས་ལ་སྦྱོར། འཛམ་བུའི་གླིང་པ་ཐམས་ཅད་ལ་དབང་བསྒྱུར་ཏེ་མ་རུངས་པར་བྱས་པ་ན། རིགས་ལྔ་ཡུམ་བཞིས་དབང་ཕྱུག་འདུལ་བའི་ཕྱིར་གསོལ་བ་
བཏབ་པས་སྟོན་པ་རྡོ་རྗེ་འཆང་ཧེ་རུ་ཀཿའི་སྐུར་བཞེངས། དབང་ཕྱུག་དཔོན་འཁོར་དྲུག་ཅུ་རྩ་གཉིས་རེ་རེའི་གཉེན་པོར་སྤྲུལ་པ་རེ་སྤྲུལ་ཏེ་དཔའ་བོ་དཔའ་མོ་གྲངས་མེད་པས་དབང་ཕྱུག་འཁོར་བཅས་བཏུལ་ཞིང། འདུལ་བྱེད་ལ་ཐོད་པའི་དུམ་བུ་དང། ཁྭ་
གདོང་མ་སོགས་གདུལ་བྱའི་མིང་གིས་བཏགས་ནས་བཞུགས། རི་རབ་ཀྱི་རྩེར་དབང་ཕྱུག་གི་ཕོ་བྲང་སྟེང་དུ་འཁོར་ལོ་སྡོམ་པའི་དཀྱིལ་འཁོར་སྤྲུལ་པའི་བཀོད་པ་མ་བསྡུས་པར་ཞལ་འཛམ་གླིང་དུ་ཕྱོགས་པར་ད་ལྟའང་བཞུགས་པས་ཕྱི་ནང་གི་རྟེན་འབྲེལ་
གྱི་གནད་ཀྱིས་དུས་ཇི་ཙམ་སྙིགས་པའི་ཚོད་དུ་བྱིན་རླབས་ཀྱི་འཇུག་པ་མྱུར་ཞིང་རྒྱ་ཇེ་ཆེར་འགྲོ། སྔར་རྒྱ་གར་དུ་གྲུབ་ཆེན་ནག་པོ་པས་ཕྱི་རོལ་པའི་རྒྱལ་པོའི་མངའ་འབངས་མི་ཞིག་ལ་བདེ་མཆོག་གི་གདམས་པ་གནང། ཁོས་ལྐོག་ཏུ་བདེ་མཆོག་གི་
སྐུ་ཐང་བྲིས་པ་གསང་ཞིང་སྦས་ཀྱང་སྐབས་ཤིག་ཏུ་རྒྱལ་པོས་ཚོར་ནས། དབང་ཕྱུག་གིས་བདེ་མཆོག་བརྫིས་པ་ཞིག་ཀྱང་བྲིས། སྐུ་ཐང་གཉིས་མཉམ་པོར་བཤམས་ཏེ་བརྟགས་པ་ན་ཞག་བདུན་ནས་བདེ་མཆོག་གི་སྐུ་ཐང་སྔར་ལས་གཟི་བྱིན་རྒྱས་ཤིང་
ཅིག་ཤོས་ནི་དབང་ཕྱུག་བདེ་མཆོག་གི་ཞབས་འོག་ཏུ་མནན་པ་ཞིག་ཏུ་གྱུར་པའི་རྟགས་བྱུང་བ་ན་ཕྱི་རོལ་བའི་རྒྱལ་པོ་ཡང་ཡིད་ཆེས་ཏེ་ཆོས་བསྒྱུར། དེ་ལྟའི་ཡི་དམ་འདི་སྙིགས་དུས་སུ་བྱིན་རླབས་ཆེ་རུ་འགྲོ་བའི་རྒྱུ་མཚན། གདུལ་བྱ་དབང་ཕྱུག་སྙིགས་དུས་

[008A]༄༅། །སུ་མཐུ་སྟོབས་ཇེ་ཆེར་སོང་བས་འགྲོ་རྣམས་ཆགས་སོགས་ཉོན་མོངས་པ་ཇེ་རགས་སུ་འགྲོ་བ་ན་འདུལ་བྱེད་ཀྱི་ལྷ་འཁོར་ལོ་བདེ་མཆོག་ཡབ་ཡུམ་ཡང་བྱིན་རླབས་ཇེ་ཆེ་ཇེ་མྱུར་དུ་འགྲོ་བ་ཁྱད་ཆོས་གཅིག་ཡུལ་ཉེར་བཞིར་ཡང་
འདུལ་བྱེད་ཀྱི་ལྷ་དཔའ་བོ་དཔའ་མོ་གྲངས་མེད་བཞུགས་པ་རང་ཅག་དང་གནས་གཅིག་པས་འགྲུབ་ཐག་ཉེ་ཞིང། དེ་དག་གིས་བདེ་མཆོག་ཡབ་ཡུམ་གྱི་རྣལ་འབྱོར་པ་རྗེས་སུ་བཟུང་སྟེ་རྩ་ཁམས་བྱིན་གྱིས་བརླབ་པ་ཁྱད་ཆོས་གཉིས་པ། བཅོམ་
ལྡན་འདས་ཀྱིས་ཡི་དམ་སོ་སོའི་རྒྱུད་གསུངས་དུས་སྤྲུལ་པའི་དཀྱིལ་འཁོར་རྣམས་སྐབས་སོ་སོར་བསྡུས་ཟིན་ཀྱང། བདེ་མཆོག་གི་དཀྱིལ་འཁོར་སྤྲུལ་བ་རི་རབ་ཀྱི་རྩེ་མོར་ཞལ་འཛམ་བུའི་གླིང་བར་ཚུར་གཟིགས་ཏེ་ད་ལྟའང་བཞུགས་པས་བྱིན་
རླབས་མྱུར་བ་སྟེ་ཁྱད་ཆོས་གསུམ་དང་ལྡན་པ་ཡིན། དེས་ན་བདེ་མཆོག་ཡབ་ཡུམ་གཉིས་ནི་སྙིགས་དུས་འགྲུབ་ཐག་ཉེ་ཞིང། བྱིན་རླབས་ཀྱི་ཚན་ཁ་ཡི་དམ་གྱི་ལྷ་གཞན་དང་གཞན་ལས་ཁྱད་པར་དུ་འཕགས། ཡབ་བཀའ་བདེ་མཆོག་ལ་
རྩ་བཤད་སྦྱར་ནས་བཤད་པའི་གྲུབ་ཆེན་གྱི་ལུགས་མི་འདྲ་བ་མང་ཡང་གཙོ་ཆེ་ཞིང་དར་ཁྱབ་ཆེ་བ་ནི་ཀུན་སྤྱོད་ལཱུ་ཨིའི་སྐོར། རྩ་རྒྱུད་ནག་པོའི་སྐོར། ཟབ་དོན་དྲིལ་བུའི་སྐོར་ཏེ་ལཱུ་ནག་དྲིལ་གསུམ་གྱིས་བཀྲལ་བ་རྣམས་ཡིན། དྲིལ་བུའི་སྐོར་
ནི༑ གྲུབ་ཆེན་དྲིལ་བུ་པའི་ལུགས་ཀྱི་བདེ་མཆོག་ལུས་དཀྱིལ་དང་བཅས་པ་སྟེ་སྔ་མ་གཉིས་ལས་འདི་ཟ་བ། དེ་ཐམས་ཅད་ཀྱི་ཡང་སྙིང། བདེ་མཆོག་རྩ་བཤད་ཀྱི་རྒྱུད་སྡེའི་སྙིང་པོའི་བཅུད་ཕྱུང་བ་ལྟ་བུ་ནི་ཡུམ་བཀའ་ཡིན་ཞིང། དེ་ལའང་

[008B] མཻ་ཏྲི་མཁའ་སྤྱོད། ནཱ་རོ་མཁའ་སྤྱོད་གསུམ། དེ་དག་གི་ཟབ་དོན་མཐར་ཐུག་སྙིང་པོར་དྲིལ་བ། ས་སྐྱའི་གསེར་ཆོས་བཅུ་གསུམ་མམ་ཀླུ་བའི་གསེར་ཆོས་བཅུ་བཞིར་ཡང་གྲགས་པའི་
ནང་ཚན་དམར་མོ་སྐོར་གསུམ་གྱི་གཙོ་བོ་ལྟ་བུ། མཆོག་སྒྲུབ་པས་ཐུན་མོང་ཞར་ལ་འགྲུབ་ཅིང། སྐལ་ལྡན་གྱི་སྐྱེས་བུ་ལུས་མ་སྤངས་པར་མཁའ་སྤྱོད་དུ་བགྲོད་པར་བྱེད་པའི་གདམས་པ་ཟབ་མོ། ཡང་ཟབ་ནཱ་རོའི་སྐོར་ཞེས་ཡོངས་སུ་གྲགས་པ་ནི་ཡུམ་བཀའ་ནཱ་རོ་མཁའ་སྤྱོད་མ་འདི་ཡིན། དེ་ཡང་ལྔ་པ་ཆེན་པོས། དབང་པོ་རབ་འབྲིང་ལུས་འདིས་མཁའ་སྤྱོད་བགྲོད། །ཐ་མ་བར་དོར་དཔའ་བོ་མཁའ་འགྲོས་བསུ།ཡང་མཐའ་སྐྱེ་བ་བརྒྱུད་ནས་དངོས་གྲུབ་འཐོབ། །ཅེས་གསུངས་པ་ལྟར། སྤྱིར་གསང་
སྔགས་ཀྱི་ལམ་ལས་རབ་ཚེ་འདིར་རྫོགས་རིམ་ལ་བརྟེན་ནས་ལམ་གྱི་མཐར་ཐུག་དོན་གྱི་འོད་གསལ་མངོན་དུ་བྱེད་པ་ཡིན་ཡང། ལམ་འདིར་ནི་བསྐྱེད་རིམ་དང་བསྒོམ་བཟླས་ཙམ་ལ་བརྟེན་ནས་ཕྱི་ནང་གི་མཁའ་སྤྱོད་དུ་བགྲོད། འདིའི་དབང་པོ་རབ་འབྲིང་
ནི་ཤེས་རབ་ཆེ་ཆུང་ལ་མི་བྱེད་པར། བསོད་ནམས་ཆེ་ཆུང་ལ་བྱ་གསུངས། དབང་པོ་རབ་ལས་རུང་གི་བསྙེན་པ་བཞི་འབུམ་ཁ་སྐོང་ཞི་སྦྱིན་བཅས་ཀྱི་ཐོག་ཡར་མར་གྱི་ཚེས་བཅུ་ལ་བརྩོན་ཅིང་རྒྱུན་འདོན་མ་ཆགས་པས་དང། འབྲིང་གིས་དེ་ལྟར་ཉམས་
སུ་བླངས་ཀྱང་རྟགས་སོགས་མ་བྱུང་ན་གཞི་བསྙེན་འབུམ་བརྒྱ་ཁ་སྐོང་བསྙེན་སྒྲུབ་སྦྲགས་མ། ལངྒ་ལི་ཡའི་ཤིང་ལ་བརྟེན་ནས་སྒྲུབ་པ་ལས་སྦྱོར་བཅས་བྱས་པས་མཁའ་སྤྱོད་དུ་བགྲོད། རབ་འབྲིང་གཉིས་ཀ་ཚེ་འདིར་མཁའ་སྤྱོད་དུ་འགྲོ། དབང་པོ་ཐ་

[009A]༄༅། །མས་དེ་ལྟར་བསྒྲུབས་པས་ཚེ་འདིར་མ་འགྲུབ་ཀྱང་བར་དོར་འདིའི་བཟླས་སྒོམ་བྱེད་པའི་སྣང་བ་སོགས་བྱུང་སྟེ་དཔའ་བོ་མཁའ་འགྲོའི་བསུ་བ་དང་བཅས་མཁའ་སྤྱོད་དུ་བགྲོད། དབང་པོ་ཤིན་ཏུ་མ་མཐའ་ཡིན་ཡང་སྐྱེ་བ་བརྒྱུད་ནས་ཆོས་འདི་སྟོན་པའི་བླ་མ་དང་མཇལ་ཞིང། ལམ་འདིར་ཐོས་བསམ་སྒོམ་གསུམ་བྱས་ཏེ་མཁའ་སྤྱོད་ཀྱི་དངོས་གྲུབ་ངེས་པར་འཐོབ་པ་འོང་གསུངས། གསུམ་པ་ནི། ལམ་འདི་ལ་བརྟེན་ནས་སྐུ་ལུས་མ་སྤངས་པར་དག་པ་མཁའ་སྤྱོད་དུ་གཤེགས་
པ་རང་ཅག་གིས་རྣམ་ཐར་དངོས་སུ་མཐོང་བ་དང་མ་མཐོང་བ་གྲངས་ལས་འདས། འཕགས་ཡུལ་དུ་གྲུབ་ཆེན་ལཱུ་ཨི་པ་དང། སློབ་དཔོན་རྡོ་རྗེ་དྲིལ་བུ་བ། གྲུབ་ཆེན་ཛཱ་ལནྡྷ་ར་པ། རྒྱལ་པོ་དཱ་རི་ཀ་པ། བློན་པོ་ཌེཾ་གི་པ། སློབ་དཔོན་ཨ་བྷྱཱ་ཀ་ར། དགེ་
ཚུལ་ཚེམ་བུ་བ། ཕམ་མཐིང་པ་མཆེད་གཉིས་སོགས་ཀྱང་བདེ་མཆོག་ཡབ་ཡུམ་གྱི་ལམ་གྱིས་སྐུ་ལུས་མ་སྤངས་པར་མཁའ་སྤྱོད་དུ་ཕེབས་པ་དང། རྗེས་སུ་བཟུང་བ་མང། བོང་ནས་ཀྱང་མལ་གྱོ་ལོ་ཙཱ་བ་སྐུ་ལ་རུས་པའི་རྒྱན་དྲུག་གསོལ། རྡོར་དྲིལ་
ཕྱག་ཏུ་བཞེས་ཏེ་ད་མཁའ་སྤྱོད་དུ་འགྲོ་ཞེས་དངོས་སུ་ཕེབས། བུ་རངས་ལོ་ཆུང། སྔགས་འཆང་གཟུངས་ཀྱི་དཔལ་བ་སོགས་ཀྱང་སྐུ་ལུས་མ་སྤངས་པར་མཁའ་སྤྱོད་དུ་གཤེགས། ན་བཟའ་བྲག་ཕུག་པའི་སྒྲུབ་
ཁང་ཕུག་པ་དེའི་ནང་གཅིག་པུ་ནས་ཀྱང་སློབ་མ་བདུན་མཁའ་སྤྱོད་དུ་ཕེབས། གོས་དམར་པོ། ཞྭ་སེར་པོ་གྱོན་པ་ཞིག་ཏུ་སྤྲུལ་ནས་རྗེའི་ཞབས་

[009B] སྦས་དོན་ཀུན་གསལ་བཀའ་རྩོམ་མཛད་ཟིན་ནས་བཟུང་ཐུགས་དགྱེས་པ་འདྲ་སྟེ་རྗེ་བཙུན་མ་ལྷ་རང་གི་རྣམ་བས་ཡང་ཡང་ཕེབས་པ་གསང་རྣམ་ལས་གསུངས་ཚུལ། ལྕང་སྐྱ་རོལ་རྡོར་
སྟག་ཕུ་བསྟན་པའི་རྒྱལ་མཚན། ཐུའུ་བཀྭན་དྷརྨཱ་བཛྲ་སོགས་ཀྱང་ཡི་དམ་འདིས་རྗེས་སུ་བཟུང། རྟོགས་པའི་གོ་འཕང་མཐོན་པོར་གཤེགས། རོལ་རྡོར་གྱི་སློབ་མ་དཔོན་མོ་གཟུངས་སྐྱིད་སོགས་ལ་ཞལ་བསྟན་རྗེས་སུ་བཟུང་ཚུལ་དང། པཎ་ཆེན་དཔལ་
ཡེའི་དུས་གཞིས་ཀ་རྩེའི་བལ་པོ་ལམ་འདི་ཉམས་སུ་ལེན་པ་ཞིག་གི་མགོར་སིནྡྷཱུ་ར་བབས། དེས་པཎ་ཆེན་རིན་པོ་ཆེར་ད་ནངས་ངའི་མགོར་སིནྡྷཱུ་རའི་ཆར་བབས་པ་བྱུང་བས་ད་མཁའ་སྤྱོད་དུ་འགྲོ་རན་ཞེས་ཞུས་ཏེ་སྐྲའི་གསེབ་ཏུ་སིནྡྷཱུ་ར་ཆགས་པ་གཟིགས་སུ་
ཕུལ༑ ཉིན་གཅིག་བལ་པོ་དེ་གར་སོང་ཆ་མེད་དུ་གྱུར་ཏེ་མཁའ་སྤྱོད་དུ་ཕེབས་ཚུལ། གོང་དུ་ཞུས་པ་ལྟར་མཁའ་སྤྱོད་འགྲུབ་པའི་ཐབས་ཀྱི་གཙོ་བོ་བདེ་མཆོག་ཡབ་ཡུམ། དེའི་ནང་ནས་ཡུམ་བཀའ། དེའི་ནང་ནས་ནཱ་རོ་མཁའ་སྤྱོད་མཆོག་ཡིན། མཁའ་
སྤྱོད་སྒྲུབ་པའི་ཡི་དམ་ལ་འདི་དང་འདྲ་བ་མེད་ཚུལ། ལྷ་གཞན་ལ་ནི་བསྒོམ་རྒྱུ། ཏིང་ངེ་འཛིན། བཟླས་དམིགས་སོགས་ཆ་ཐམས་ཅད་ནས་ལེགས་པོ་མ་བྱུང་ན་ཇི་བཞིན་མི་འགྲུབ་ཀྱང། འདི་ལ་ནི་དད་པས་བཟླས་བསྒོམ་དང་བཀླགས་པ་ཙམ་གྱིས་
འགྲུབ་སྟེ། རྩ་རྒྱུད་ལེའུ་ཞེ་བརྒྱད་པ་ལས། དེ་ནས་གཞན་ཡང་བཤད་པར་བྱ། །མཁའ་འགྲོ་ཀུན་གྱི་དགེ་བ་གང། །ཞེས་པ་ནས། སྔགས་འདི་བཀླགས་པས་འགྲུབ་པ་སྟེ། །ལས་རྣམས་ཀུན་བྱེད་དགེ་བ་ཡིན། །ཞེས་གསུངས་པ་ལྟར་ཡིན། དེས་ན་

[010A]༄༅། །དེང་སང་གི་དུས་ལྟ་བུར་གཞན་ཅི་ཡང་མི་ཤེས་པས་ཀྱང་འདི་བཟླས་པ་དང་དད་པ་ཁོ་ནས་དངོས་གྲུབ་འགྲུབ། བཀླགས་པས་འགྲུབ་པར་གསུངས་པ་འདི་ཙམ་ལས་མེད། སྒྲུབ་ཐབས་བདེ་ཆེན་ཉེ་ལམ་དང། འབྲིང་པོ་སོགས་སྒྲུབ་
ཐབས་མ་བསྡུས་ཙམ་ཞིག་དང། དམ་བཅའི་སྔགས་ཀྱི་སྟེང་ལྷག་པོ་གང་འགྲུབ་དང། ལས་རུང་གི་བསྙེན་པ་ཁ་སྐོང་གི་སྤྱིན་སྲེག་དང་བཅས་པ། ཡར་མར་གྱི་ཚེས་བཅུ་སོགས་ལ་བརྩོན་པས་ངེས་པར་མཁའ་སྤྱོད་དུ་བགྲོད་པར་ཐེ་ཚོམ་མེད། འདིའི་མཚན་
ལའང་མཁའ་སྤྱོད་མ་དང། ཞལ་ཡང་མཁའ་སྤྱོད་དུ་གཟིགས་ཏེ་སྒྲུབ་པ་པོ་ལ་མཁའ་སྤྱོད་དུ་འགྲོ་ཞེས་པའི་ཚུལ་དུ་བཞུགས་པ་སོགས་བཅས་གདམས་པའི་ཆེ་བ་མདོ་ཙམ་ཟིན་ནས། ཉན་བཤད་ཀྱི་སྐོར་གཞན་བྱང་ཆུབ་ལམ་རིམ་ལས་བྱུང་བ་ལྟར་དང་
སྣོད་ཀྱི་སྐྱོན་གསུམ་སྤང་ཞིང། འདུ་ཤེས་དྲུག་བསྟེན་པའི་སྟེང། གནས་ཁང་དང་ཆོས་གྲོགས་ལ་དག་པའི་སྣང་བ་བསྒོམ་པ། ཆོས་སྟོན་པའི་བླ་མ་ལ་རྒྱུད་ཀྱི་སྟོན་པ་རྡོ་རྗེ་འཆང་དུ་མོས་པ་བཅས་དགོས། འདིར་གསང་ཆེན་སློབ་བཤད་པའི་ཕྱག་བཞེས་
ལ་གདམས་པ་འདི་ལ་སྒྲོ་འདོགས་གཅོད་པ་དང། སེམས་འཛིན་ཟུང་འབྲེལ་དུ་གཏོང་ཚུལ་དང་ཐུན་མོང་དུ་གཏོང་ཚུལ་གསུམ་ཡོད། ཁྲིད་ལ་བཤད་ཁྲིད། དམར་ཁྲིད། ཉམས་ཁྲིད། མྱོང་ཁྲིད་སོགས་ལས། ཕྱི་མ་གསུམ་ལ་ཁྲིད་ཚར་གསུམ་
དང༑ སང་ཉིན་བསྐྱར་བཤད་བཅས་བཞི་བཤད་བྱད་པ་ས་དགེའི་ཕྱག་བཞེས་ཡིན། ས་ལུགས་ལ་ཁྲིད་ཚར་གསུམ་པོ་རྒྱས་བསྡུས་མེད་པར་གནང་སྟེ་སློབ་མས་རྒྱུགས་སྤྲོད་པའི་སྲོལ་ཡོད། ད་ལམ་མྱོང་ཁྲིད་ཀྱི་ཚུལ་དུ་བླ་མས་ཐུགས་ཐོག་

[010B] སློབ་མས་ཀྱང་ཁྲིད་གང་སོང་བ་རྣམས་ལ་རབ་ཐུན་བཞི། དམའ་མཐའ་ཐུན་གཅིག་གི་རིང་ཁྲིད་དམིགས་བསྐྱང་དགོས། ཁྲིད་ཀྱི་སྐབས་རྟེན་དགྲམ། ཤེར་སྙིང་སོགས། རྡོར་སེམས་བསྒོམ་བཟླས། ཡིག་བརྒྱ། སྐད་ཅིག་
དཀྲོང་བསྐྱེད། མཆོད་གཏོར་བྱིན་རླབས། མགྲོན་སྤྱན་དྲངས་ཏེ་ཡི་དམ་ལ་གཏོར་མ་འབུལ་བ། མཁའ་འགྲོ་སྤྱི་གཏོར། ཆོས་སྐྱོང་གུར་ཞལ་དང། དུར་བདག་ལ་གཏོར་མ་འབུལ་བ་སོགས་འགྲེལ་གཏོར་དང། བརྒྱུད་འདེབས། མཎྜལ་འབུལ་བ་བཅས་
ཕྱག་བཞེས་ལྟར་བྱ་དགོས། ཇི་ལྟར་ཉམས་སུ་ལེན་པའི་ཚུལ་གྱིས་བཅད་ཚུགས་ཉིན་ནས་བཟུང་བསྐྱེད་རྫོགས་གཉི་གའི་སྐབས་གང་ཁེལ་གྱི་ཉིན་འགར་བཤད་པ་དངོས་གཞིའི་དབུར་རྩ་ཚིག་གི། ཉལ་དང་ལྡང་དང། གོས་དང་ཕྱག་རྒྱ། བདུད་རྩི་ཚིམ་བྱེད། སྔོན་
འགྲོ་དངོས་གཞི་རྗེས་གསུམ། རྫོགས་པའི་རིམ་པ་གཞི་ལམ། ཞེས་པའི་ཚིགས་བཅད་རྣམས་བརྩི་བཞག་བླ་མས་ལན་གསུམ་གནང། སློབ་མ་ཚོས་ཡར་ལན་གཅིག་བསྐྱོར་བ་བཅས་ཀྱང་དགོས་པ་ཕྱག་བཞེས་ཡིན་གསུངས། བཞི་པ་ལ་གསུམ། གང་
གིས་ཉམས་སུ་ལེན་པའི་རྟེན། གང་ཞིག་ཉམས་སུ་བླང་བྱའི་ཆོས། ཇི་ལྟར་ཉམས་སུ་ལེན་པའི་ཚུལ་ལོ། །དང་པོ་རྟེན་གྱི་གང་ཟག་ལ་གཉིས་ལས། དང་པོ་སྨིན་ལམ་འཇུག་རུང་གི་གང་ཟག་ནི། འདི་ཉིད་ཀྱི་སྨོན་ལམ་ལས། མར་གྱུར་འགྲོ་ལ་བརྩེ་བའི་
གཞན་དབང་གིས། །སོགས་ལྟར་ལམ་ཐུན་མོང་བས་རྒྱུད་ལེགས་པར་སྦྱངས་ཏེ་རབ་ལམ་གཙོ་གསུམ་ལ་རྩོལ་མེད་ཀྱི་མྱོང་བ་ཐོན་པ། འབྲིང་རྩོལ་བཅས་ཀྱི་མྱོང་བ་ཐོན་པ། དམའ་མྠའང་དེ་གསུམ་ལ་གོ་བ་ཆགས་ནས་ཉམས་འོག་ཏུ་ཚུད་པ་ཞིག་ངེས་

[011A]༄༅། །པར་དགོས་ཤིང། བླ་མེད་ཀྱི་དཀྱིལ་འཁོར་དུ་སྨིན་བྱེད་རྒྱུའི་དབང་བཞི་སྔོན་ཆད་ཐོབ་མ་མྱོང་བ་ཞིག་ལ་བྱེད། དེ་ཡིན་ཏེ། སྨིན་ལམ་ནི་དབང་གིས་རྒྱུད་སྨིན་པ་དང། དེ་ལ་འཇུག་ཏུ་རུང་བ་ནི་ཐུན་མོང་ལམ་གྱིས་རྒྱུད་སྦྱངས་པ་
ཡིན་པའི་ཕྱིར། གཉིས་པ་གྲོལ་ལམ་བསྒོམ་རུང་གི་གང་ཟག་ནི། མཚན་ལྡན་རྡོ་རྗེ་འཛིན་པའི་བཀའ་དྲིན་ལས། །སོགས་ལྟར་ལམ་ཐུན་མོང་བས་རྒྱུད་སྦྱངས་པའི་འོག་ཏུ་རྡོ་རྗེ་སློབ་དཔོན་མཚན་ཉིད་དང་ལྡན་པའི་དྲུང་ནས་བླ་མེད་ཀྱི་རྒྱུད་སྡེ་ཆེན་པོའི་
དབང་བཞི་རྣམ་པར་དག་པ་སྐུ་བཞིའི་ས་བོན་ཐེབས་ངེས་སུ་ཐོབ་པ་ཞིག་དགོས། ས་ལུགས་ལ་བདེ་མཆོག་ལཱུ་ནག་དྲིལ་གསུམ་དང་ཀྱེ་རྡོར་བཀའ་བབས་བཞི་ལྟ་བུའི་དབང་ཆེན་ཐོབ་དགོས་པར་གསུངས་པ་ནི་ཕྱག་བཞེས་ཅུང་ཟད་བཀའ་དམ་དྲགས་པ་
ཡིན༑ དགེ་ལྡན་པའི་ཕྱག་སྲོལ་ལ་བཀའ་ཅུང་ཟད་ཡང་བའི་དབང་དུ་མཛད་པས་རབ་བདེ་མཆོག་འབྲིང་མ་རྒྱུད་གང་རུང། ཐ་མའང་གསང་འཇིགས་ལྟ་བུ་བླ་མེད་ཀྱི་དཀྱིལ་འཁོར་ཆེན་པོ་གང་ཡང་རུང་བ་ཞིག་གི་དབང་བསྐུར་བ་ལེགས་པར་ཐོབ་པ་ཞིག་
བྱུང་ན་དེས་ཆོག་དེ་འདྲ་ཞིག་ངེས་ཅན་དུ་མ་བྱུང་ན་གྲོལ་ལམ་བསྒོམ་རུང་དུ་མི་འགྲོ་སྟེ། གྲོལ་ལམ་བསྒོམ་རུང་ལ་ཕག་མོའི་བྱིན་རླབས་ཙམ་གྱིས་གོ་མི་ཆོད་པར། བསྐྱེད་རིམ་ལ་བུམ་དབང་དང། རྫོགས་རིམ་ལ་དབང་གོང་མ་གསུམ་གྱིས་སྣོད་རུང་
དུ་བསྒྲུབ་དགོས་པས། ཐོག་མར་སྨིན་བྱེད་རྒྱུའི་དབང་བཞི་མ་ཐོབ་པར་བྱིན་རླབས་དང་རྗེས་གནང་སོགས་ཀྱི་སྣོད་དུ་མི་རུང་བའི་ཕྱིར། དེས་ན་དབང་མ་ཐོབ་པའི་ཁྲོམ་ཚོགས་མང་པོ་ལ་རྗེས་གནང་ཆ་ཚང་བྱེད་པ་ཡང་མ་སྨིན་གསང་སྒྲོག་གི་ལྟུང་བ་འབྱུང་

[011B] བླ་མེད་ཀྱི་དཀྱིལ་འཁོར་ཆེན་པོ་ཞིག་གི་དབང་ཆེན་ཐོབ་པ་ནས་སྔགས་སྤྱིའི་ལམ་ཉམས་སུ་ལེན་པ་ལ་ཞུགས་ཆོག་ཀྱང། མཁའ་སྤྱོད་མ་འདི་ཉིད་ཀྱི་བསྐྱེད་རྫོགས་ལ་ཉན་བཤད་བསྒོམ་བཟླས་སོགས་བྱེད་དུ་མི་རུང་བས་བླ་མེད་ཀྱི་དབང་ཆེན་
ཐོབ་པའི་རྗེས་སུ་ངེས་པར་རྗེ་བཙུན་མ་འདི་ཉིད་ཀྱི་སིནྡྷཱུ་རའི་དཀྱིལ་འཁོར་དུ་ཞུགས་ཏེ། ནང་གི་རྣལ་འབྱོར་མ་བསྐྱེད། ཕྱིའི་རྣལ་འབྱོར་མ་དབབ། གསང་བའི་རྣལ་འབྱོར་མ་ངོ་སྤྲད་པ་སྟེ་ཕྱི་ནང་གསང་བའི་རྡོ་རྗེ་བཙུན་མོ་ངོ་འཕྲོད་ངེས་ཀྱི་དབང་བཞི་བྱིན་
རླབས་ལེགས་པར་ཐོབ་པ། དེ་ངག་གི་སྐབས་སུ་ཁས་བླངས་པའི་དམ་སྡོམ་ཚུལ་བཞིན་དུ་བསྲུང་ཞིང། བསྐྱེད་རིམ་རྣལ་འབྱོར་བཅུ་གཅིག་དང། རྫོགས་རིམ་རྩ་དབུ་མ། ཐུན་མོང་མ་ཡིན་པའི་མན་ངག་ཞལ་ཤེས་དང་བཅས་པ་གསང་ཆེན་སློབ་བཤད་
པའི་ཕྱག་བཞེས་ཇི་ལྟ་བ་བཞིན་གྱི་ཁྲིད་རྒྱུན་ལེགས་པར་ཐོབ་པ་ཞིག་དང། ལྷག་པར་དངོས་གྲུབ་འགྲུབ་པའི་རྒྱུ་བཞི་སྟེ། དད་པས་ཕྱིར་མི་ལྡོག་པ། ཤེས་རབ་ཀྱིས་ཐེ་ཚོམ་མི་ཟ་བ། ཡིད་རྩེ་གཅིག་པ། ཤིན་ཏུ་གསང་བ་བཅས་བཞི་པོ་དང་ལྡན་པ་
དགོས། ཡིད་རྩེ་གཅིག་པ་ནི་ཡི་དམ་གཅིག་ལ་ཆིག་དྲིལ་བྱེད་པའི་དོན་ཡིན་གསུངས། ས་ལུགས་ལ་ལམ་ཐུན་མོང་བས་རྒྱུད་སྦྱངས་ཏེ་བླ་མེད་ཀྱི་རྒྱུད་སྡེ་ཆེན་པོའི་དབང་བཞི་ཐོབ་པ་སྨིན་ལམ་འཇུག་རུང་དང། རྗེ་བཙུན་མའི་བྱིན་རླབས་ཐོབ་པ་གྲོལ་
ལམ་བསྒོམ་རུང་དུ་གསུངས་ཀྱང། དབང་བཞི་ཐོབ་པ་ནི་སྨིན་ལམ་དུ་འཇུག་ཟིན་པས་ན་འཇུག་རུང་དུ་མི་འགྲོ་བའི་ཕྱིར་དེ་ལྟར་བཞག་པ་མི་འཐད་པར་སྟག་ཕུ་བསྟན་པའི་རྒྱལ་མཚན་སོགས་རང་ཕྱོགས་ཀྱི་མཁས་གྲུབ་ཚད་ལྡན་མང་པོས་གསུངས་པས་

[012A]༄༅། །འདིར་རང་ལུགས་གོང་དུ་བཤད་པ་ལྟར་སྨིན་ལམ་འཇུག་རུང་དབང་བཞི་མ་ཐོབ་བ་ཉིད་ལ་འཇོག་དགོས། སྤྱིར་འཇམ་མགོན་སྙན་བརྒྱུད་ཀྱི་བསྟན་པའི་གནད་རྣམས་ལ་གསེར་སྦྱངས་བཙོམ་ལྟ་བུའི་དག་ཐེར་ལེགས་པར་མཛད་
ཟིན་པ་ཡིན་ཞིང། སྨིན་ལམ་འཇུག་རུང་འཇོག་ལུགས་ཀྱི་དག་ཐེར་མཛད་པ་ཡང་སྟག་ཕུའི་ཁྲིད་ཡིག་བཻ་ཌཱུར་ཞུན་མའི་ཐེམ་སྐས་དང། དངུལ་ཆུ་དབྱངས་ཅན་གསུང་སྨོན་འགྲེལ་ལྷའི་རྔ་དབྱངས་སུ་གསལ་བས་དེ་དག་ལའང་བལྟ་ཞིང། སྤྱིར་ཡང་
རྟེན་གྱི་མཚན་ཉིད་གསུངས་པ་རྣམས་རང་ལ་ཚང་ངམ་མ་ཚང་ལེགས་པར་བརྟགས་ཏེ་འཇུག་དགོས་ཚུལ་སོགས་གསུངས། གཉིས་པ་གང་ཞིག་ཉམས་སུ་བླང་བྱའི་ཆོས་ནི། སྤྱིར་འདིའི་རིམ་གཉིས་ཀྱི་གདམས་ངག་བསྒོམ་པའི་སྔོན་དུ་ཕྱིན་རླབས་དགོས་
བྱིན་རླབས་ཀྱི་སྔོན་དུ་དབང་ཆེན་དགོས། དབང་ཆེན་ཡང་བླ་མེད་ཀྱི་རྒྱུད་སྡེའི་དབང་ཆེན་དང། དེ་ཡང་བདེ་མཆོག་གི་དབང་ཆེན་ཐོབ་པ་སྔོན་དུ་འགྲོ་བ་བཅས་གོ་རིམ་བཞིན་དུ་བསྟེན་དགོས། དེ་ཡང་ཉམས་སུ་བླང་བྱའི་རྗེ་བཙུན་མའི་ཆོས་སྒོར་
སྙན་བརྒྱུད་ཚད་མ་བཞི་ལྡན་ཞིག་དགོས་པས། སྙན་བརྒྱུད་བཞིའི་དང་པོ་དབང་གི་ཆུ་བོ་མ་ནུབ་པ་ནི། བླ་མེད་ཀྱི་རྒྱུད་སྡེ་ཆེན་པོའི་དཀྱིལ་འཁོར་དུ་དབང་བཞི་རྣམ་པར་དག་པ་ཐོབ་ཅིང། ལྷག་པར་འདི་ཉིད་ཀྱི་དབང་བཞི་བྱིན་རླབས་མཚན་ཉིད་ཚང་བ་
ཐོབ་པ་ནས་བཟུང། དབང་བཞི་བྱིན་རླབས་ཀྱི་ཞལ་ཤེས་ཐུན་མོང་མ་ཡིན་པའམ། ཐུན་མོང་བ་གང་རུང་འཆག་མེད་དུ་ཉམས་སུ་བླངས་པའོ། །གཉིས་པ་བྱིན་རླབས་ཀྱི་བརྒྱུད་པ་མ་ཉམས་པ་ནི། ཉམས་སུ་བླང་བྱའི་ཆོས་ལ་ཐེ་ཚོམ་གྱི་སྒྲོ་འདོགས་

[012B] བར་དུ་ཚུལ་འཆལ་དང། དམ་ཉམས་དང། འདྲེས་ཁྱེར་གྱི་སླད་པ་མ་ཞུགས་པར་ཆུ་བོའི་རྒྱུན་ལྟར་ཉམས་སུ་ལེན་པ་ཡིན། གསུམ་པ་གདམས་ངག་གི་སརྒ་མ་ལོག་པ་ནི། སརྒ་ཞེས་པ་ལེའུ་ས་བཅད་ཡིན་པས་གདམས་ངག་སྤྱི་ཁོག་གི་གོ་
རིམ་མ་འཁྲུགས་པར་ཐོག་མར་ལམ་ཐུན་མོང་བས་རྒྱུད་སྦྱངས། དེ་ནས་དབང་བཞིས་རྒྱུད་སྨིན་པ། བྱིན་རླབས་ཀྱིས་སྣོད་རུང་དུ་བྱས་པ། རིམ་གཉིས་བསྒོམ་པ་རྣམས་གོ་རིམ་ལྟར་མ་འཁྲུགས་པའི་དོན་ནོ། །བཞི་པ་མོས་གུས་ཀྱི་བསམ་པ་ཚིམ་པ་ནི་
བླ་མ་དང་གདམས་ངག་ལ་ཡིད་ཆེས་ཀྱི་མོས་གུས་བརྟན་པོ་དང་ལྡན་དགོས་པའི་དོན་ཏེ། དང་པོ་གཉིས་སྔོན་འགྲོ་དང། གསུམ་པ་ལམ་དངོས། བཞི་པ་ནི་ལམ་དེ་བསྒོམ་ཚུལ་ཡིན། ཚད་མ་བཞི་ནི། བླ་མ༑ ལུང༑ བསྟན་བཅོས་སམ་གདམས་
ངག་ཉམས་མྱོང་ཚད་མ་སྟེ་བཞི། དེའང་མདོ་སྔགས་ཀྱི་ལམ་ཐམས་ཅད་ཀྱི་རྩ་བ་མཚན་ཉིད་ཚང་བ་དང་ལྡན་པའི་བཞེས་གཉེན་ལ་རག་ལས་པས་བླ་མ་ཚད་མ་ནི་སངས་རྒྱས་རྡོ་རྗེ་ཆོས་ནས་རྩ་བའི་བླ་མའི་བར་དང། དེས་བསྟན་ཅིང་ཉམས་སུ་
བླངས་པའི་བསྟན་བཅོས་ཚད་མ་ནི་ནཱ་རོ་པས་མཛད་པའི་གཞུང་ཆུང་དང། ལུང་ནི་ཁུངས་ཏེ། བསྟན་བཅོས་དེའང་རང་དགར་མཛད་པ་མ་ཡིན་པར་བདེ་མཆོག་རྩ་རྒྱུད་ཀྱི་ཁུངས་དང་བཅས་པ་དང། དེ་ཡང་རྩ་རྒྱུད་ལེའུ་ང་གཅིག་པའི་དང་པོས་རྒྱུད་དོན་
མདོར་བསྟན། གཉིས་པ་ནས་ལྔ་བཅུ་པའི་བར་གྱིས་རྒྱས་པར་བཤད། ང་གཅིག་པས་མདོར་བསྟན་རྒྱས་བཤད་ཀྱི་དོན་གཅིག་ཏུ་བསྡུས་ཤིང་དེ་ཉིད་བཅུ་བཞིའི་ཆིངས་རྣམས་བསྟན་པས། པཎ་ཆེན་ནཱ་རོ་པས་ཀྱང་དེ་དག་ཁུངས་སུ་མཛད་དེ་ཡི་དམ་རྡོ་རྗེ་

[013A]༄༅། །རྣལ་འབྱོར་མ་དངོས་ཀྱི་མན་ངག་ལ་བརྟེན་ནས་སྲོལ་ཕྱེས། དེ་དག་ཀྱང་ཚིག་གི་བརྒྱུད་པ་ཙམ་མིན་པར་རང་ཉིད་ཀྱིས་ས་ལམ་གྱི་རྟོགས་པ་ཇི་ལྟར་ཉམས་སུ་མྱོང་བ་བཞིན་བསྟན་པས་བསྟན་པ་གཞན་ལས་ཁྱད་པར་དུ་འཕགས་ཤིང་
དེར་མ་ཟད་རྗེ་བླ་མས། རྒྱ་གར་གྲུབ་ཆེན་རྣམས་ཀྱིས་ཀྱང་རྒྱུད་དོན་དེ་ཉིད་བཅུ་བཞིའི་ཆིངས་དང་སྦྱར་བའི་སྟེང་ནས་བཀྲལ་བས་རྒྱུད་ཀྱི་མན་ངག་རྙེད་སླ་བར་གསུངས་ཤིང། བདེ་མཆོག་གི་རྒྱུད་དོན་མཐའ་དག་དེ་ཉིད་བཅུ་བཞིར་འདུ་ལ། ལམ་འདིར་ཡང་དེ་
ཉིད་བཅུ་བཞིའི་ཆིངས་དང་སྦྱར་ནས་གསུངས་ཡོད་པས་ན། ཡབ་བཀའ་བདེ་མཆོག་གི་ལམ་གྱི་གནད་རྣམས་ཀྱང་འདི་ལ་ཚང་བས་མན་ངག་འདུ་ཆེ་བའི་ཁྱད་ཆོས། རྟེན་གཞལ་ཡས་ཁང་ཆོས་འབྱུང་དང། བརྟེན་པ་ལྷ་ཞལ་གཅིག་ཕྱག་གཉིས་ཙམ་
ལས་བསྒོམ་མི་དགོས་ལ། དེང་དུས་རྣམ་གཡེང་དང་ལེ་ལོའི་དབང་དུ་སོང་བ་དག་གིས་ཀྱང་ཉམས་སུ་ལོན་ནུས་པའི་ཚིག་ཚོགས་ཉུང་ལ་དོན་རྒྱ་ཆེ་བྱིན་རླབས་མྱུར་བ་འདི་ལྟ་བུ་གཞན་ལ་མེད་པས་ལག་ཏུ་བླང་བདེ་བའི་ཁྱད་ཆོས། འགྲོ་བ་ཆགས་པས་མྱོས་
ཤིང༑ དེ་ལ་ཞེན་པ་རྣམས་འདུལ་བའི་སླད་དུ་རྣལ་འབྱོར་མ་མི་མོའི་རྣམ་པས་བུད་མེད་ཀྱི་ཁྲོད་དུ་བྱོན་ཏེ་རྒྱུད་བྱིན་གྱིས་རློབ་པ་སོགས་ཀྱིས་དངོས་གྲུབ་ལྷག་པར་མྱུར་བའི་ཁྱད་ཆོས་ཏེ་ཁྱད་ཆོས་གསུམ་དང། གཞན་ཡང་ལམ་འདིར་གཞན་ལ་མེད་པ་བསམ་
མི་ཁྱབ་ཐུན་མིན་དང། བསྐྱེད་རིམ་སྐབས་ནས་ཀྱང་རྫོགས་རིམ་བསྒོམ་དུ་ཡོད་པ། ཡབ་བཀར་ལུས་དཀྱིལ་རྩའི་ཕྱི་སྣེར་དང། ཡུམ་བཀར་ནང་སྣར་བསྒོམ་པ་ཡོད་མེད་ཀྱི་ཁྱད་པར། ཡང་ཡབ་ཡུམ་གཉི་གར་སྐྱེ་བདུན་གྱི་ཤ་ལ་བརྟེན་པ་སོགས་ཀྱིས་

[013B] ལུས་མ་སྤངས་པར་མཁའ་སྤྱོད་དུ་བགྲོད་ཐབས་ཀྱི་གཙོ་བོ་ནི་ཡུམ་བཀའ་འདི་ཉིད་ཡིན་པར་མཚན་གྱི་སྟེང་ནས་ཀྱང་ཤེས་ཚུལ་སོགས་ཕན་ཡོན་རྒྱས་པར་སྩལ། འདིའི་བསྐྱེད་རྫོགས་ས་ལུགས་ལ་ལྷད་ཞུགས་པ་རྣམས་
བསལ་ཏེ་སྙན་བརྒྱུད་ཚད་མ་བཞི་ལྡན་གྱི་སྟེང་དུ་རྒྱུད་དོན་གདམས་པར་ཤར་བ་དགེ་ལྡན་སྙན་བརྒྱུད་ཀྱི་མན་ངག་བསྣན་ཏེ་འཁྲིད་པས་ས་ལུགས་ལས་ཀྱང་དགེ་ལུགས་ཀྱི་མཁའ་སྤྱོད་སྐོར་འདི་ལེགས་ཚུལ། དེ་ཡང་བསྐྱེད་རིམ་གྱི་ས་བཅད། ཉལ་དང་ལྡང་
དང་སོགས་ལྟར་དང། རྫོགས་རིམ་གྱི་ས་བཅད་སྔོན་འགྲོ་དངོས་གཞི་རྗེས་གསུམ་དང་པོ་ལ། །སོགས་ལྟར་འཁྲིད་པ་ཡིན་གསུངས། གསུམ་པ་ཇི་ལྟར་ཉམས་སུ་ལེན་པའི་ཚུལ་ལ་གཉིས། ཕྱིའི་མཁའ་སྤྱོད་གཙོ་བོར་སྒྲུབ་པ་བསྐྱེད་རིམ་གྱི་རྣལ་
འབྱོར་དང། ནང་གི་མཁའ་སྤྱོད་གཙོ་བོར་སྒྲུབ་པ་རྫོགས་རིམ་གྱི་རྣལ་འབྱོར་རོ། །དང་པོ་ཕྱིའི་མཁའ་སྤྱོད་དུ་བགྲོད་པ་ལ་ནི་བསྐྱེད་རིམ་ཙམ་གྱིས་ཆོག་དེ་ཡང་ས་ལུགས་ལྟར་ན། བསྒོམ་བྱའི་དོན་ལ་ཐོས་བསམ་གྱིས་སྒྲོ་འདོགས་གཅོད་པ་དང། བཅད་དོན་
སེམས་འཛིན་གྱི་རིམ་པ་གཉིས། དང་པོ་ལ་རྗེས་ཆེན་གྱིས། ཉལ་དང་ལྡང་དང་བདུད་རྩི་མྱང། །ཚད་མེད་བླ་མ་བདག་ལྷར་བསྐྱེད། །འགྲོ་བ་དག་པའི་རྣལ་འབྱོར་དང། །དཔའ་བོ་དཔའ་མོས་བྱིན་གྱིས་བརླབས། །ངག་བཟླས་ཡིད་བཟླས་གཉིས་གཅིག་
ཡིན༑ ༑བསམ་གྱིས་མི་ཁྱབ་རྣལ་འབྱོར་དང། །སྤྱོད་ལམ་གྱི་ནི་རྣལ་འབྱོར་ཏེ། །དེ་ལྟར་རྣལ་འབྱོར་བཅུ་གཅིག་གོ། །ཞེས་སྡོམས་ཚིག་ཏུ་མཛད་པ་ལྟར་བསྐྱེད་རིམ་རྣལ་འབྱོར་བཅུ་གཅིག་ཡོད་པ་ལས། དང་པོ་ཉལ་བའི་རྣལ་འབྱོར་ནི། ས་ཆེན་གོང་

[014A]༄༅། །མ་རྣམ་ལྔ་ནས་བཟུང་སྟེ་ས་ལུགས་ཀྱི་བཤད་སྲོལ་ལྟར་ཕྱིས་ཀྱི་ཁྲིད་ཡིག་མཛད་མཁན་ཕལ་ཆེ་བ་དག་གིས། རྣལ་འབྱོར་ཉམས་སུ་ལེན་པ་ལ་ལྡང་དགོས། ལྡང་བ་ལ་སྔོན་དུ་ཉལ་དགོས་པས་ཉལ་བའི་རྣལ་འབྱོར་སྔོན་ལ་བྱུང་
བར་གསུངས་པ་ནི་རྒྱུད་ཀྱི་དགོངས་པར་མ་སོང་ཞིང། མན་ངག་གི་གནད་དམ་ཟབ་ཁྱད་ལེགས་པར་མཐུན་པ་ཡིན། འདིར་དགེ་ལྡན་སྙན་བརྒྱུད་ཀྱི་བཀའ་སྲོལ་རྒྱུད་ཀྱི་དགོངས་པ་ལྟར་བཤད་ན། ཉལ་བའི་རྣལ་འབྱོར་ཐོག་མར་འབྱུང་བ་འདི་གནད་ཤིན་
ཏུ་ཆེ་སྟེ། གྲུབ་ཆེན་ལཱུ་ཨི་པས། ཉིན་མོ་བཅོམ་ལྡན་རྡོ་རྗེ་ཅན། །རྣལ་འབྱོར་མ་ནི་མཚན་མོར་བཤད། །ཅེས་གསུངས་པ་ལྟར་དུས་ཀྱི་དབང་དུ་མཛད་པ་རེད། དེ་ཡང་ཡུམ་བཀའ་རྣལ་འབྱོར་མ་འདི་ཐབས་ཤེས་ཀྱི་རྒྱུད་གཉིས་ལ་ཤེས་རབ་ཀྱི་རྒྱུད་
དང༑ ཕ་རྒྱུད་མ་རྒྱུད་གཉིས་ལས་མ་རྒྱུད། སྣང་སྟོང་གཉིས་ལས་སྟོང་ཕྱོགས་ཡིན་ཞིང། མ་རྒྱུད་ཀྱི་འཆད་བྱའི་གཙོ་བོ་ཡང་སྟོང་ཕྱོགས་ཤེས་རབ་ཀྱི་ཆ་འོད་གསལ་བསྒྲུབ་ཚུལ་ཡིན་ལ། སྣང་སྟོང་དང། ཐབས་ཤེས། སྒྱུ་འོད། ལྷ་ཡབ་ཡུམ་
རྣམས་ཉིན་མཚན་གྱི་དུས་དང་སྦྱོར་ན། ཉིན་མོ་ནི་སྣང་སྟོང་གཉིས་སུ་ཕྱེ་བའི་ནང་ནས་སྣང་ཕྱོགས་དང། ཐབས་ཤེས་གཉིས་ཀྱི་ནང་ནས་ཐབས། སྒྱུ་འོད་གཉིས་ཀྱི་ནང་ནས་སྒྱུ་ལུས། ལྷ་ཡབ་ཡུམ་གཉིས་ཀྱི་ནང་ནས་ཡབ་བཀའི་དུས། མཚན་
མོ་ནི་སྣང་སྟོང་གཉིས་ཀྱི་ནང་ནས་སྟོང་ཕྱོགས། ཐབས་ཤེས་གཉིས་ལས་ཤེས་རབ། སྒྱུ་འོད་གཉིས་ལས་འོད་གསལ། ལྷ་ཡབ་ཡུམ་གཉིས་ལས་ཡུམ་བཀའི་དུས་ཡིན་པས་འདིར་དེ་གཙོ་བོར་མཛད་ནས་སྔོན་ལ་གསུངས་པས་ལམ་འདིའི་རྟོགས་

[014B] དཔེར་ན་འཇིག་རྟེན་ན་ལས་ཀའི་འགོ་བརྩམ་ཚེ་ཚེས་གྲངས་བལྟ་བ་དང། ཟླ་བ་དང་པོའི་ཚེས་གཅིག་ལ་ལོ་སར་གྱི་རྟེན་འབྲེལ་བྱེད་པ། ཚེ་སྒྲུབ་ཀྱི་འགོ་སྔ་དྲོར་བརྩམས་པ་ཚུན་ཆད་རྟེན་འབྲེལ་གྱི་གནད་དུ་བྱ་དགོས་པ་ལྟར་
འདིར་ཡང་དུས་ཀྱི་རྟེན་འབྲེལ་གྱི་གནད་ཆེ་ཞིང། དེར་མ་ཟད་རྡོ་རྗེ་མཁའ་འགྲོ་ལས། ཡུལ་འདི་རྣམས་ཀྱི་བུ་མོ་གང། །སྒྲུབ་པ་པོ་ལ་དངོས་གྲུབ་སྟེར། །རྟག་ཏུ་མཚན་མོ་འཕྱན་པ་དང། །རྟག་ཏུ་མཚན་མོ་འདུ་བར་བྱེད། །མཁའ་སྤྱོད་ཤིན་ཏུ་རྙེད་དཀའ་བའི། །
དངོས་གྲུབ་ཆེན་པོ་སྟེར་བར་འགྱུར། །ཞེས་གསུངས་པ་ལྟར་ཕྱི་རོལ་གྱི་མཁའ་འགྲོ་མ་ཐམས་ཅད་ལྷག་པར་རྒྱུ་ཞིང་འདུ་བའི་དུས་ཀྱང་མཚན་མོ་ཡིན་པས་ཡུལ་ཉེར་བཞིའི་མཁའ་འགྲོ་མ་རྣམས་རྒྱུ་བ་དང་འཕྱན་པའི་དུས་དེར་ཉམས་ལེན་གྱི་འགོ་བརྩམས་ན་དེ་
དག་གིས་རྗེས་སུ་གཟུང་བ་དང། བྱི་གྱིས་བརླབ་པ། རྟོགས་པ་མྱུར་དུ་སྐྱེ་བ། མཁའ་སྤྱོད་ཀྱི་དངོས་གྲུབ་འགྲུབ་སླ་བ་སོགས་ཀྱི་རྟེན་འབྲེལ་དང་དགོས་པ་ཁྱད་པར་ཅན་ཡོད་ཅིང། མཚན་མོའི་ཆ་བར་པ་རྣལ་འབྱོར་བ་ཉལ་བའི་དུས་དང་ཁེལ་བས་ན་མཚན་
མོའི་ཉམས་ལེན་ཉལ་བའི་རྣལ་འབྱོར་འདི་སྔོན་དུ་བྱུང་བ་ཡིན། དེ་ལ་སྤྲོས་བཅས་བསྐྱེད་རིམ་གྱི་ངང་དུ་ཉལ་བ་དང། སྤྲོས་མེད་རྫོགས་རིམ་གྱི་ངང་དུ་ཉལ་ལུགས་གཉིས་ལས། དང་པོ་ནི་སྤྲོས་བཅས་དབང་པོ་དམན་པའི་ཉལ་ཚུལ་ཡིན། དེ་ཡང་གང་
ཟག་དབང་པོ་དམན་པའམ་སྤྲོས་པ་ལ་དགའ་བ་སྟེ་བསྐྱེད་རིམ་དོན་དུ་གཉེར་བ་དག་གིས་ནི། ཐ་མལ་གྱི་སྣང་ཞེན་བཀག་སྟེ་སྣང་ལ་རང་བཞིན་མེད་པར་བདེ་སྟོང་གི་རྣམ་རོལ་དུ་ཤར་བའི་གནས་ཁང་ཆོས་འབྱུང་གྲུ་གསུམ་ཉིས་བརྩེགས་ཀྱི་ནང་དུ་སེང་ཁྲི་

[015A]༄༅། །དེའི་སྟེང་དུ་པདྨ་འདབ་བྮིའམ་སྣ་ཚོགས་པདྨ་འདབ་བརྒྱད་ཀྱི་ལྟེ་བར་ཉི་གདན་དམར་ཁྱིལ་ལེ་བ། དེ་ཡང་ལུས་ལ་བདེ་དྲོད་ཆེ་བ་དང་གཉིད་འཐུག་པར་འདོད་ན་ཉི་དཀྱིལ་དྲོད་ཆིལ་ལེ་བ་དང། དྲན་ཤེས་གསལ་ཞིང་གཉིད་བསྲབ་
པར་འདོད་ན་གནས་དང་ཉི་དཀྱིལ་འོད་འཚེར་བཞིན་པ་བསམ། འདི་ལམ་རིམ་དུ་སྣང་བའི་འདུ་ཤེས་བསྐྱེད་པར་གསུངས་པ་དང་དོན་འདྲ། ཉི་གདན་དེའི་སྟེང་དུ་རང་རྣལ་འབྱོར་མ་རྒྱན་དང་ཕྱག་མཚན་མེད་པ་ཞིག་ཏུ་གསལ་ནས་མགོ་བོ་བྱང་དང། ཁ་ནུབ་
ཏུ་བལྟ་བའམ་བལྟ་བར་མོས་པས། སྔས་གཏད་ཕྱོགས་ཀྱི་བྱང་གི་པད་འདབ་སྟེང་ཉི་ཟླའི་གདན་ལ་དྲིན་ཅན་རྩ་བའི་བླ་མ་དེ་ཉིད་སངས་རྒྱས་རྡོ་རྗེ་ཆོས་སམ། དཔའ་བོ་རྡོ་རྗེ་ཆོས་གང་རིགས་ཀྱི་རྣམ་པ་ཅན་དུ་བཞུགས་པ་ལ་མོས་གུས་ཤུགས་དྲག་
བཅས་བླ་མའི་སྐུ་པང་དུ་རང་གི་མགོ་བཞག་སྟེ་ཉལ་བར་བསམ་པ་དོ་ནུབ་ནས་བྱ་དགོས་པས། གཞོགས་གཡས་པས་ལ་ཕབ། ཁ་ནུབ་ཏུ་ཕྱོགས་བར་ཉལ་ནས་གནས་ཁང་ཆོས་འབྱུང་སོགས་སྔར་ལྟར་དུ་མོས་ཏེ་ལྷའི་ང་རྒྱལ་དང་གསལ་སྣང་སོགས་
དག་པའི་སྣང་བ་བར་མ་ཆད་པར་གཉིད་དུ་འགྲོ་བ་བྱ་ཞིང། གཉིད་ནམས་ད་རེས་ཀྱིས་སྔར་གྱི་གསལ་སྣང་དང་མོས་གུས་དང་མ་བྲལ་བ་བྱ་དགོས་གསུངས། གཉིས་པ་སྤྲོས་མེད་དབང་རྣོན་རྫོགས་རིམ་གྱི་ངང་དུ་ཉལ་བ་ནི། དབང་པོ་རབ་སྟོང་ཉིད་
ངེས་པའམ། སྟོང་ཉིད་ལ་མོས་ཤིང། སྤྲོས་བ་ལ་མི་དགའ་བར་རྫོགས་རིམ་དོན་དུ་གཉེར་བ་རྣམས་ཀྱིས་ནི། སྣོད་བཅུད་འོད་དུ་ཞུ་སྟེ་རང་ལ་བསྡུ། རང་སྙིང་གའི་བཾ་དང། དེ་ཡང་རིམ་གྱིས་ནཱ་དའི་བར། ནཱ་ད་ཡང་འོད་གསལ་དུ་བསྡུས་པའི་

[015B] འདི་བསམ་མི་ཁྱབ་ཐུན་མོང་བ་ལྟར་ཡིན། ཉལ་བའི་རྣལ་འབྱོར་ཉམས་སུ་བླངས་བའི་དགོས་པ་ཡང་གཉིད་དང་འོད་གསལ་བསྲེ་བའི་དགེ་རྩ་སྨིན་བྱེད་དུ་འགྲོ་ཞིང། ཆོས་སྐུ་འགྲུབ་པའི་རྒྱུར་བྱེད་པ་ཡིན་
གསུངས། གཉིས་པ་ལྡང་བའི་རྣལ་འབྱོར་ནི། ཉལ་ལུགས་གཉིས་ཡོད་པ་བཞིན་ལྡང་ལུགས་ཀྱང་གཉིས་ཏེ། ཉལ་ལུགས་དང་པོ་ལྟར་ན་གཉིད་ནམ་སད་རེས་བཞིན་དང། སང་གཉིད་སད་མ་ཐག་ནས་རང་དགར་ཐོད་ཐོད་དུ་མི་ལྡན་བར་སྔར་གྱི་གསལ་
སྣང་དྲན་བཞིན་པའི་ངང་ལས། ནམ་མཁའ་ནས་གནས་གསུམ་གྱི་དཔའ་བོ་དང་མཁའ་འགྲོ་མ་རྣམས་ཀྱི་ཞལ་ནས་ཨོཾ་གསུམ་མའི་སྔགས་གསུང་བ་དང། ཌཱ་མ་རུའི་སྒྲ་ཨོཾ་གསུམ་མ་དང་ཡི་གེ་བདུན་པའི་གདངས་སུ་གྲགས་པ་དང། སྟོང་ཉིད་བརྗོད་བྱར་སྟོན་
པའི་རྡོ་རྗེས་གླུས་བསྐུལ་ནས་སད་པར་བསམས་ཏེ་རང་དང་བླ་མ། གདན། གནས་ཁང་སོགས་ལ་དག་པའི་སྣང་ཞེན་བསྐྱེད་པ་སྔར་ལྟར་ལ། ལྡང་བའི་སྐབས་ས་ལུགས་ལྟར་རང་ཉིད་རྣལ་འབྱོར་མ་རྒྱན་ཡོང་ལ་ཕྱག་མཚན་མེད་པའི་རྣམ་མ་ལྡང་
སྔས་མགོའི་བླ་མ་ལ་མོས་གུས་དུང་དུང་བ་བྱས་ཏེ་ཕྱག་གསུམ་བཙལ་བས་བླ་མ་དགྱེས་བཞིན་འོད་དམར་པོ་བྱེའུ་སྒོ་ང་ཙམ་དུ་ཞུ་བ་རང་གི་སྤྱི་བོ་ནས་ཞུགས། སྙིང་གར་རང་སེམས་བཾ་ཡིག་ཏུ་གསལ་བ་ལ་ཐིམས་པས་རྒྱུད་བྱིན་གྱིས་བརླབས་ཏེ་བཾ་ཡིག་
སྔར་བས་གཟི་བྱིན་ཆེ་བར་གྱུར་པར་བསམ། ཉལ་ལུགས་ཕྱི་མ་ལྟར་ན། ནམ་མཁའ་སྟོང་པ་ལས་སྤྲིན་རྡོལ་བའམ། ཆུ་དྭངས་པ་ལས་ཉེའུ་ཆུང་འཕར་བ་བཞིན་དུ་བདེ་ཆེན་འོད་གསལ་སྟོང་པ་ཉིད་ཀྱི་ངང་ལས་རང་ཉིད་རྣལ་འབྱོར་མའི་སྐུར་ལམ་གྱིས་

[016A]༄༅། །ལྡང་སྟེ། གནས་སོགས་ཀྱི་བཀོད་པའི་ཁྱད་པར་ཕུན་སུམ་ཚོགས་པར་མོས། ལྡང་ལུགས་གཉིས་གང་བྱས་ཀྱང། སྤྱིར་ཚེ་འདི་དང། དེའི་ནང་ནས་ལོ་འདི། ཟླ་བ་འདི། ཁྱད་པར་དེ་རིང་གི་ཉི་མ་འདི་ཆུད་ཟོས་སུ་མི་
གཏོང་བར་བླ་མ་རྗེ་བཙུན་མའི་ལམ་བསྐྱེད་རྫོགས་ཀྱི་རིམ་པ་ཉམས་སུ་བླངས་ཏེ་དལ་འབྱོར་གྱི་རྟེན་ལ་སྙིང་པོ་ཁྱད་པར་ཅན་ལོན་པ་ཞིག་ངེས་པར་བྱེད་སྙམ་དུ་འཕེན་པ་ཤུགས་དྲག་བཏང་ཞིང། ཉིན་བར་ཐམས་ཅད་དུ་སྔར་འཕེན་པ་བཏང་བ་འདི་ཡང་
ཡང་དྲན་པ་གལ་ཆེ། གོས་ལ་སོགས་པ་འབྲུ་གསུམ་གྱིས་བྱིན་གྱིས་བརླབས་ཏེ་རུས་པའི་རྒྱན་དྲུག་སོགས་སུ་མོས་ནས། སྲབ་འཇམ་ཡང་བ་ལྷ་ཡི་གོས། །སོགས་བརྗོད་བཞིན་རང་རྣལ་འབྱོར་མར་གསལ་བ་ལ་ཕུལ་བའི་བསམ་པས་ཚུལ་བཞིན་
བགོས་ན་དཀོར་དང་བུ་ལོན་དུ་མི་འགྱུར་བའི་ཁར། ལྷ་ལ་ཕུལ་བའི་ཕན་ཡོན་འཐོབ་པ་འོང། ལྡང་བའི་རྣལ་འབྱོར་བྱེད་པའི་དགོས་པ་རྨི་ལམ་ལོངས་སྐུ་དང། སད་པ་སྤྲུལ་སྐུར་བསྲེ་བ་ལ་ཕན་ཞིང། ལམ་གྱི་ལོངས་སྐུ་འགྲུབ་པའི་རྒྱུར་འགྲོ་
བར་གསུངས། གསུམ་པ་བདུད་རྩི་མྱང་བའི་རྣལ་འབྱོར་ནི། ནང་མཆོད་ཀྱི་བདུད་རྩི་ལྕེ་ཐོག་ཏུ་མྱང་བ་སྟེ། བླ་མེད་ལ་ཁྲུས་ངེས་པར་བྱེད་མི་དགོས་པར་དེའི་དོད་ལྟ་བུ་བདུད་རྩི་མྱང་བ་འདི་ཡིན། དེ་ལ་བདུད་རྩི་རིལ་བུ་དགོས་ཀྱང། རྙིང་ལུགས་
ཀྱི་རྩ་བརྒྱད་སྟོང་སྦྱར་ཞེས་པ་ཤ་ལྔ་བདུད་རྩི་ལྔ་སོགས་དངོས་སུ་འདྲེས་པའི་བདུད་རྩི་ཆོས་སྨན་བསྲེ་མི་རུང་ཞིང། འདི་དང་དགེ་ལྡན་པའི་བདུད་རྩི་རིལ་བུ་ལ་ཁྱད་པར་ཆེ་སྟེ། དགེ་ལུགས་ལ་ཤ་དང་བདུད་རྩིར་ཨ་རུ་ར་སོགས་ཀྱིས་དོད་ཐུབ་

[016B] སྔ་མས་དངོས་སུ་བསྲེས་པས་རང་གི་རྟོགས་པས་མ་འཆུན་ན་ཉེས་པ་རླབས་ཆེན་འབྱུང་བའི་ཉེན་ཡོད། རྣལ་འབྱོར་མ་འདི་ས་ལུགས་དང་འབྲེལ་ཆེ་བས་ས་ལུགས་ཀྱི་བདུད་རྩི་རིལ་བུ་རྙེད་ན་ངེས་པར་རུང་ལ། དེ་མིན་རང་ལུགས་པཎ་ཆེན་རིན་
པོ་ཆེ་ནས་བརྒྱུད་པ་བཟང་བར་གསུངས་པས་པཎ་ཆེན་ཆོས་རྒྱན་སོགས་ཀྱིས་སྒྲུབ་ཆོག་མཛད་པའི་བཀྲ་ཤིས་ལྷུན་པོའི་བདུད་རྩི་རིལ་བུ་མེ་འབར་བཀའ་རྒྱ་མ་ཞེས་ཡོད་པ་རྙེད་ན་དེ་ལྟ་བུ་རང་ལུགས་དམ་པ་ཚད་ལྡན་གྱི་ཕྱག་ནས་བྱུང་བའི་བདུད་རྩི་རིལ་བུ་
དངོས་སམ། དེའི་ཕབ་རྒྱུན་ངེས་པར་བསྲེས་པའི་སེལ་མེད་ཀྱི་བདུད་རྩི་རིལ་བུ་མཐེབ་སྲིན་གྱིས་བཟུང་ནས་ཞོགས་པའམ། ཐུན་རེ་རེ་བཞིན་གྱི་ཐོག་མར་རབ་རྡོག་གསུམ། དེ་མིན་རེ་རེ་མྱང། དམའ་མྠའང་ཀ་པཱ་ལའམ་ཐོད་འདྲ་སོགས་ཀྱི་སྣོད་
གཙང་མར་ཇ་ཐང་ལྟ་བུར་བདུད་རྩི་རིལ་བུ་བཏབ་ནས་བྱིན་གྱིས་བརླབས་པའི་ནང་མཆོད་ལག་གཡས་ཀྱིས་བཟུང་བའི་ནང་ངམ། བདུད་རྩི་རིལ་བུ་ཚད་ལྡན་མ་རྙེད་ན། བསྒྲུབས་པའི་ནང་མཆོད་ལས་ལག་གཡོན་པའི་མཐེབ་སྲིན་གྱིས་བླངས་ཏེ་འབྲུ་
གསུམ་བརྗོད་པ་དང་སྦྲགས་ལག་གཡས་པའི་མཐིལ་དུ་ཨོཾ་རང་གི་མདུན་ཚུར་ངོས་དང། ཨཱ་གཡས། ཧཱུཾ་གཡོན་དུ་གནས་པར་བསམས་ཏེ་རྩེ་མོ་རང་ལ་བསྟན་པའི་ཆོས་འབྱུང་གཡོན་སྐོར་དུ་བྲིས་པའི་དབུས་ནས་བདེ་སྟོང་གཉིས་སུ་མེད་པའི་ཡེ་
ཤེས་བདུད་རྩིའི་རྣམ་པར་ཤར་བའི་སྙིང་པོ་བླང་བར་མོས་ནས་རང་ལྷར་གསལ་བའི་ལྕེར་མྱང་བ་བཾ་ཡིག་ལ་ཐིམ་པས་སྙིགས་མ་བསྲེགས། དྭངས་མས་ཚིམས་ནས་ལུས་ཐམས་ཅད་བདེ་བ་ཆེན་པོའི་ཡེ་ཤེས་ཀྱི་བདུད་རྩིས་གང་ཞིང། སྡིག་སྒྲིབ་

[017A]༄༅། །ཉེས་ལྟུང་ཐམས་ཅད་དག་པར་མོས་ཤིང། ནང་མཆོད་ཀྱི་སྒྲུབ་གཞི་སོགས་མེད་ན་ལག་གཡས་པའི་མཐིལ་དུ་དེ་ལྟར་བྲིས་པའི་དབུས་ནས་བདུད་རྩིའི་སྙིང་པོ་བླངས་ཏེ་མྱང་བར་བསམ་དགོས། དེ་ལྟར་ཉིན་རེ་བཞིན་ཆག་
མེད་བགྱིས་ན། བར་ཆད་ཞི་བ། ཚེ་རིང་བ། ནད་མེད་པ། རྒས་པ་སྲ་བ། སྐྲ་དཀར་དང་གཉེར་མ་མི་འབྱུང་བ་སོགས་རྒྱུད་ནས་གསུངས་པའི་ཕན་ཡོན་རྣམས་འབྱུང། འདི་ས་ལུགས་ལ་འདི་ཉིད་ཀྱི་སྨོན་ལམ་ལས། ཉལ་ལྡང་བདུད་རྩི་མྱང་བའི་རྣལ་
འབྱོར་གྱིས། །ཞེས་སོགས་ལྟར་དགའ་བ་གསུམ་གྱི་རྣལ་འབྱོར་དུ་གསུངས་ཤིང། འདི་ལ་ངོས་འཛིན་མི་འདྲ་བ་གཉིས་ལས། རང་ལུས་ལྷ་སྐུར་བསྒོམ་པ་སྐུའི་དགའ་བ། བདུད་རྩི་མགྲིན་པའི་ལམ་ནས་མྱངས་པ་ལྕེའམ་མགྲིན་པ་གསུང་རྡོ་རྗེའི་
གནས་དང་བྱེད་ལས་ཡིན་པས་གསུང་གི་དགའ་བ། བདུད་རྩིའི་དྭངས་མ་རྣམས་སངས་རྒྱས་ཐམས་ཅད་དང་རྣལ་འབྱོར་མའི་ཐུགས་རང་སེམས་དང་གཉིས་སུ་མེད་པའི་སྙིང་གའི་བཾ་ཡིག་ལ་ཐིམ་པས་བཾ་ཡིག་གཟི་བྱིན་ལྷག་པར་འབར་ཞིང་བདེ་
སྟོང་གི་ཡེ་ཤེས་ཁྱད་པར་ཅན་སྐྱེས་པར་མོས་པ་ཐུགས་ཀྱི་དགའ་བ་སྟེ་སྐུ་གསུང་ཐུགས་ཀྱི་དགའ་བ་གསུམ་དང། ཡང་སྤྲོས་མེད་ཀྱི་ཉལ་ལུགས་ལྟར་ན། བདེ་སྟོང་གི་ངང་དུ་ཉལ་བ་ཐུགས། ལྷའི་སྐུར་ལྡང་བ་སྐུ། བདུད་རྩི་མྱང་བས་ཁ་དག་པར་
བྱེད་པ་གསུང་གི་དགའ་བ་སྟེ་དགའ་བ་གསུམ། འདི་དགེ་ལྡན་པའི་བཀའ་སྲོལ་ལ་ཡབ་བཀའ་བདེ་མཆོག་གི་དག་པ་གསུམ་གྱི་དོད་ཡིན། དེ་ཡང་ཡུམ་བཀའ་ལ་ཡབ་བཀའི་གནད་རྣམས་ཚང་ཞིང། དགོས་པ་ལུས་ངག་ཡིད་གསུམ་གྱི་ཐ་མལ་

[017B] རང་ལུས་ལྷ་སྐུར་བསྒོམ་པ་ལུས་དང། བདུད་རྩི་མགྲིན་པར་མྱང་བ་ངག་སྟོང་ཉིད་བསྒོམ་པ་ཡིད་དག་པར་བྱེད་པ་སྟེ། འདི་ལ་དག་པ་གསུམ་གྱི་རྣལ་འབྱོར་དུ་བྱ་བར་གསུངས་ཤིང། འཇིགས་བྱེད་ལ་
སོགས་པའི་མངོན་རྟོགས་གཞན་དུ་བདུད་རྩི་རིལ་བུས་ཁ་དག་པར་བྱས་ལ་ཞེས་པའང་འདི་དང་དོན་གཅིག་ཡིན་གསུངས། བཞི་པ་ཚད་མེད་ཀྱི་རྣལ་འབྱོར་ནི། དམ་ཚིག་གི་རྫས་རྣམས་ཚོགས་པར་བྱ་ཞིང། སྟན་གྱི་འོག་ཏུ་ས་དཀར་གྱི་གཡུང་དྲུང་
ཆོས་སྐོར་དུ་བྲི་བ་སོགས་སྤྱི་ལྟར་བྱས་པའི་སྟན་ལ་འཁོད་ནས་སྐྱབས་སེམས་སོགས་བྱ་དགོས། དེ་ཡང་ཚད་མེད་བཞི་དང། སྐྱབས་འགྲོ། རྡོར་སེམས་བསྒོམ་བཟླས་རྣམས་ཚད་མེད་ཀྱི་རྣལ་འབྱོར་འདིའི་ཁོངས་སུ་འདུ། རང་ལུགས་ལ་ལམ་རིམ་གྱི་
ཁྲིད་སྔོན་དུ་སོང་ཟིན་པའི་དབང་དུ་མཛད་པས་འདིའི་སྔོན་འགྲོར་ཡང་ཁྲིད་ཕྲན་མང་པོ་མི་དགོས། འདིར་སྒྲུབ་ཐབས་བསྒོམ་པའི་སྔོན་འགྲོ་ལ་སྐྱབས་འགྲོ་འབྱུང་བ་ནི། ལམ་ལོག་པ་མུ་སྟེགས་པ་ལས་ཁྱད་པར་དུ་བྱེད་པ་སྐྱབས་འགྲོའི་ཁྲིད་དུ་གསུངས་པས་
འདི་ཕྱི་ནང་གི་ཁྱད་པར་སྐྱབས་འགྲོས་འབྱེད་པའི་ལུགས་ཡིན། ནང་པའི་ཁྱད་ཆོས་ཐུན་མོང་མ་ཡིན་པ་སྐྱབས་འགྲོ། སེམས་བསྐྱེད། ལྟ་བ་གསུམ་གྱིས་འདོན་དགོས། རང་རེས་ཆོས་ཉམས་ལེན་གྱི་འགོ་ཚུགས་མི་ཚུགས་མི་རྟག་པའི་རྟོགས་པ་རྒྱུད་
ལ་སྐྱེས་མ་སྐྱེས་ལ་རག་ལས། དེ་ནས་གཙོ་བོ་ནི་ངེས་འབྱུང་གི་བསམ་པ་ཤུགས་དྲག་པོ་ཞིག་དང། བྱང་ཆུབ་ཀྱི་སེམས་བཅོས་མ་མ་ཡིན་པ་ཞིག་དང། བདག་མེད་པའི་ལྟ་བ་རྣམ་པར་དག་པ་ཞིག་སྟེ་དེ་གསུམ་ལ་བློ་སྦྱང་དགོས། ལམ་གྱི་གཙོ་བོ་རྣམ་

[018A]༄༅། །གསུམ་འདི་མེད་ན་གསང་སྔགས་སོགས་ཟབ་ཆོས་ཇི་འདྲ་ཞིག་བྱས་ཀྱང་ཐར་པ་དང་ཐམས་ཅད་མཁྱེན་པ་འཐོབ་མི་ནུས། འཇམ་མགོན་ཙོང་ཁ་པ་ཆེན་པོས་རྗེ་བཙུན་རེད་མདའ་བར་ཕུལ་བའི་ཆབ་ཤོག་ལས། སྤྱིར་ཆོས་ཀྱི་
རྣམ་གྲངས་མང་ཡང་ཐར་བའི་རྒྱུར་འགྲོ་བ་ནི་ངེས་འབྱུང་བྱང་ཆུབ་ཀྱི་སེམས་ལྟ་བ་རྣམ་དག་གོ། །ད་ལྟ་འདི་གསུམ་ལ་མྱོང་བ་ཐོན་པ་ལྟ་ཞོག་གོ་བ་རྣམ་དག་ཡོད་པ་ཡང་དཀོན། དེ་ལ་དང་པོ་གཉིས་ཀྱི་གོ་བས་ཐར་པའི་ས་བོན་
འཇོག་མི་ནུས། ཕྱི་མ་སྟོབས་ཆེ་བས་འཇོག་ནུས། ཞེས་དང། འཁོར་བའི་ཉེས་དམིགས་དང་ཐར་པའི་ཕན་ཡོན་མཐོང་བའི་དྲན་ཤེས་ན་རེ་བསྟེན་ནས་སྣང་ཤས་ལ་བློ་འགྲོར་མི་སྟེར་བར་སྲིད་པའི་མཚང་བཅར་ཞིང། ཐར་བའི་ཕན་ཡོན་
ལ་སེམས་འཛིན་པའི་དམིགས་རྣམ་གོམས་ནས་ངེས་འབྱུང་ལ་མྱོང་བ་མ་བཏོན་པར་སྦྱིན་པ། ཚུལ་ཁྲིམས། བཟོད་པ། བརྩོན་འགྲུས། བསམ་གཏན་གྱི་དགེ་རྩ་གང་གོམས་ཀྱང་ཐར་བའི་རྒྱུར་གཏན་ནས་མི་འགྲོ་བས་ཐར་འདོད་ཀྱིས་ཐོག་མར་གདམས་ངག་
གང་ཟབ་ཟེར་བ་གཞན་ཐམས་ཅད་བཞག་ནས་ངེས་འབྱུང་ལ་རྟོག་བསྒོམ་བྱ་དགོས། ཐེག་ཆེན་སྒྲུབ་པ་པོས་རང་དོན་ཡིད་བྱེད་ཀྱི་སྐྱོན་དང། གཞན་དོན་གྱི་ཕན་ཡོན་ལ་དྲན་ཤེས་ཐུན་རེ་བསྟེན་ནས་སེམས་བསྐྱེད་ལ་མྱོང་བ་འདོན་པའི་དམིགས་རྣམ་ནས་
གོམས་པར་མ་བྱས་ན་གཞན་གང་བྱས་ཀྱང་ལམ་དུ་མི་འགྱུར་ཏེ། གཞན་དུ་ན་དགེ་རྩ་རྣམས་རང་དོན་ཡིད་བྱེད་ཀྱིས་དབང་བྱས་ནས་དམན་པའི་བྱང་ཆུབ་ཀྱི་རྒྱུ་འབའ་ཞིག་ཏུ་འགྱུར་བའི་ཕྱིར་ཏེ། དཔེར་ན་ངེས་འབྱུང་ལ་དྲན་ཤེས་བསྟེན་པའི་དམིགས་

[018B] །དེས་ན་སྔགས་ལ་སོགས་པའི་གདམས་ངག་གང་ཟ་བ་ཟེར་བ་རྣམས་བཞག་ནས་ཐོག་མར་ངེས་འབྱུང་དང་བྱང་སེམས་ལ་མྱོང་བ་ཐོན་པ་རེ་ངེས་
པར་བྱ་དགོས། དེ་སྐྱེས་པ་དང་དེ་ནས་དགེ་བ་ཐམས་ཅད་ཐར་པ་དང་ཐམས་ཅད་མཁྱེན་པའི་རྒྱུར་དབང་མེད་དུ་འགྲོ་བས། དེས་ན་འདི་ལ་སྒོམ་རིན་མི་ཆོག་པར་བྱེད་པ་ནི་ལམ་གྱི་གནད་གཏན་ནས་མ་ཤེས་པ་ཡིན་གསུང། ཞེས་གསུངས་པ་ལྟར་ངེ་
འབྱུང་བྱང་སེམས་སོགས་རྒྱུད་ལ་སྐྱེས་ན་བྱས་ཚང་སངས་རྒྱས་འཐོབ་པའི་རྒྱུར་འགྲོ། སྐྱབས་འགྲོ་རྣམ་དག་རྒྱུད་ལ་ཡོད་ན་ནང་པ་སངས་རྒྱས་པའི་གྲས་སུ་ཚུད། བསྟན་པའི་སྒོར་ཚུད་པ་ཞིག་འོང། སྐྱབས་འགྲོའི་རྣམ་གཞག་འདི་ཧ་ཅང་རྒྱ་ཆེ་བས་ཚིག་ཉུང་
དུས་རྟོགས་པར་མི་ནུས་པས་ཞིབ་བར་ལམ་རིམ་སོགས་ལས་ཤེས་དགོས། འདིར་མདོར་བསྡུས་ཙམ་ཞུ་ན། སྐྱབས་འགྲོ་རྣམ་དག་ནི། རང་ཉིད་འཁོར་བ་དང་ངན་སོང་གི་འཇིགས་པ་མཐའ་དག་ལས་སྐྱོབ་ནུས་པ་སུ་འདུག་བརྟགས་པ་ན། ནང་པ་སངས་རྒྱས་
པའི་སངས་རྒྱས། ཆོས༑ དགེ་འདུན་གསུམ་པོ་ཁོ་ན་མ་གཏོགས་གཞན་སུས་ཀྱང་སྐྱོབ་པར་མི་ནུས་པར་ཤེས་པའི་ཡིད་ཆེས་ཀྱི་དད་པ་ལ་བྱ། ནང་པ་སངས་རྒྱས་པ་ལས་ལོགས་སུ་གྱུར་པའི་སྟོན་པ་དང་བསྟན་པ་གང་གིས་ཀྱང་གདུལ་བྱ་ལམ་ལོག་པ་ལས་
སྐྱོབ་མི་ནུས་ཏེ། སངས་རྒྱས་ཀྱི་བསྟན་པ་ནི་ལམ་དང། གཞན་གྱི་བསྟན་པ་ནི་ལམ་མ་ཡིན་པ་དང། སངས་རྒྱས་ཀྱི་བསྟན་པ་ནི་འཁོར་བ་ལས་ལྡོག་བྱེད་དང། གཞན་གྱི་བསྟན་པ་ནི་འཁོར་བར་འཇུག་བྱེད་ཡིན་པ་སོགས་ལྷ་ལས་ཕུལ་བྱུང་གི་བསྟོད་

[019A]༄༅། །པ་ལས་གསུངས་པ་ལམ་རིམ་ཆེན་མོ་ལས་འབྱུང་བ་ལྟར་ཡིན་པས་སྐྱབས་ཡུལ་གྱི་ངོ་བོ་ངོས་འཛིན་སོགས་ཤེས་པ་ཤིན་ཏུ་གལ་ཆེ། དེས་ན་ནང་པ་སངས་རྒྱས་པའི་སངས་རྒྱས་ནི་སྐྱབས་སྟོན་པ་པོ་སྨན་པ་མཁས་པ་དང་
འདྲ༑ དེས་བསྟན་པའི་ཆོས་ནི་སྐྱབས་དངོས་སྨན་དང་འདྲ། དགེ་འདུན་ནི་སྐྱབས་དེ་སྒྲུབ་པའི་གྲོགས་ནད་གཡོག་དང་འདྲ། རང་ཉིད་ནི་ཆགས་སོགས་ཉོན་མོངས་པའི་ནད་ཀྱིས་ཟིན་པའི་ནད་པ་དང་འདྲ་བས། ནད་པ་ནད་ལས་ཐར་པ་ལ་སྨན་པ་དང་
སྨན་དང། ནད་གཡོག་གསུམ་ག་བསྟེན་དགོས་པ་བཞིན་དུ་རང་ཉིད་འཁོར་བ་དང་ངན་སོང་གི་འཇིགས་པ་མཐའ་དག་ལས་ཐར་བ་ལ་འཁོར་བ་དང་ངན་སོང་གི་སྡུག་བསྔལ་ལ་ཡིད་འཇིགས་པ་དང། དེ་ལས་སྐྱོབ་པའི་ནུས་པ་དཀོན་མཆོག་ལ་ཡོད་
པར་ཡིད་ཆེས་ཏེ་དཀོན་མཆོག་ལ་བློ་ལིངས་ཀྱིས་འགེལ་བའི་སྒོ་ནས་སྙིང་ཐག་པ་ནས་སྐྱབས་འགྲོ་བྱེད་དགོས། སྐྱབས་འགྲོའི་རྒྱུ་ཡང་འཇིགས་པ་དང་དད་པ་འདི་གཉིས་ཡིན། དེ་ལྟ་བུའི་རྒྱུ་གཉིས་མ་ཚང་ན་ཁ་ནས་སྐྱབས་སུ་མཆིའོ་ཞེས་ཚིག་
འབུམ་ཕྲག་མང་པོ་བགྲངས་ཀྱང་སྐྱབས་འགྲོ་རྣམ་དག་རྒྱུད་ལ་མི་སྐྱེ། དེ་མ་སྐྱེས་ན་བཀའ་གདམས་པོ་ཏོ་བས། གནས་བརྟན་ཞལ་མར་གཟིགས་ཅིག་འདུག་པ་ལ་ད་དུང་ནང་པ་སངས་རྒྱས་པའི་གྲལ་དུ་མ་ཚུད་གསུངས་པ་དེ་འདྲ་ཞིག་ལས་འོང་ས་
མེད༑ སྐྱབས་འགྲོ་རྣམ་དག་ཅེས་པའང་ཁ་ཙམ་གྱི་གྲངས་གསོག་ལ་མི་བྱེད་པར་སེམས་ཀྱིས་བསམ་བློ་བཏང་ནས་སྐྱབས་སུ་སོང་བ་ཞིག་ལ་བྱེད་དགོས། སྔར་དྭགས་པོ་དགེ་སློང་ཨ་ཐར་ཟེར་བ་སོགས་མི་བཞིས་སྐྱབས་འགྲོ་འབུམ་ཐེར་གསོག་སྐབས་

[019B] གཞན་གསུམ་གྱིས་གྲངས་ཀ་དགའ་རབ་ཟིན་ཏེ་ཨ་ཐར་བསྒུག་ཚོད་མ་བྱུང་བར་ཉིན་གཅིག་མི་རེ་རེས་གྲངས་ཇི་ཙམ་ཟིན་པ་བརྩི་ཁུལ་བྱས་ཏེ། དགེ་སློང་ལགས་ནས་ཇི་འདྲ་ཚར་
འདུག་དྲིས་པས། ཨ་ཐར་ནས། ཁྱོད་ཚོས་སྐྱབས་འགྲོ་གྲངས་ཀ་གསོག་པ་ཡིན་ནམ། ཞེས་ཡིད་མ་རངས་པའི་གཏམ་བཤད་དེ་གྲངས་ཀ་བརྩིར་མ་ཉན་པ། ཁོང་གི་དེ་སྐྱབས་འགྲོ་གནད་སྨིན་བསགས་པའི་རྟགས་རེད། སྐྱབས་འགྲོ་རྣམ་དག་རྒྱུད་
ལ་ལྡན་པས་གྲངས་གསོག་པར་འདོད་ཀྱང་སྐྱབས་ཡུལ་གསལ་གདབ་དགོས། སྐྱབས་ཡུལ་ལ་རྒྱས་འབྲིང་བསྡུས་གསུམ་ལས། བསྡུས་པ་ནི་ཀུན་འདུས་ནོར་བུའི་ལུགས་ཏེ་བླ་མའི་སྐུ་དགེ་འདུན། གསུང་དམ་ཆོས། ཐུགས་སངས་རྒྱས་སུ་མོས་ཏེ་
བླ་མ་གཅིག་པུ། འདི་ལ་གཞན་དུ་དཔའ་བོ་རྡོ་རྗེ་ཆོས་ཀྱི་རྣམ་པ་ཅན་གསུངས་པ་ཡོད་ཀྱང། ས་ལུགས་ལྟར་སངས་རྒྱས་རྡོ་རྗེ་ཆོས་ཀྱི་རྣམ་པར་གསལ་བཏབ་པས་ཆོག་བླ་མའི་གདན་ཟླ་ཉི་སོགས་ཁྲིད་ཡིག་གསུམ་ག་མི་མཐུན་ཚུལ། འབྲིང་ནི་ཆོས་
འབྱུང་གི་ནང་དུ་བདེ་མཆོག་ལྷ་དྲུག་ཅུ་རྩ་གཉིས་ཀྱི་རྟེན་བརྟེན་པའི་དཀྱིལ་འཁོར་གསལ་བཏབ་པའི་གཙོ་བོ་ཡབ་ཡུམ་སངས་རྒྱས། འཁོར་རྣམས་དགེ་འདུན། དེ་དག་གི་ཐུགས་རྒྱུད་ཀྱི་སྤངས་རྟོགས་ཀྱི་ཡོན་ཏན་རྣམས་ཆོས་དཀོན་མཆོག་ཡིན་
རྒྱས་པ་ནི། རང་ཉིད་གནས་པའི་ས་ཕྱོགས་ཡངས་ཤིང་རྒྱ་ཆེ་བ་བཻ་ཌཱུརྱའི་ས་གཞིར་གསེར་གྱི་མིག་མང་རིས་སུ་བྲིས་པ། རེག་ན་བདེ་བ་བསྐྱེད་ཅིང་མནན་ན་ནེ་མ་ལ། བཏེག་ན་འཕར་བ་སོགས་དག་པའི་ཞིང་གི་ཡོན་ཏན་དང་ལྡན་པ། རང་གི་

[020A]༄༅། །མདུན་ངོས་མཐོ་དམའ་སྨིན་མཚམས་ཀྱི་ཐད་ཙམ་གྱི་ནམ་མཁའི་གནས་སུ་རིན་པོ་ཆེའི་ཁྲི་མཐོ་ཞིང་ཡངས་པ་སེངྒེ་བརྒྱད་ཀྱིས་བཏེག་པའི་སྟེང་དུ་སྣ་ཚོགས་པདྨ་འདབ་མ་བཞི་བརྒྱ་ཁྱོན་ཤིན་ཏུ་ཆེ་བ། དེའི་ལྟེ་བར་དངུལ་ཆུའི་
ཁྲིང་ཡིག་ལྟར་གྱི་བདེ་མཆོག་ཡབ་ཡུམ་མ་བཀོད་པར། དབུས་སུ་ཟླ་ཉིའི་གདན་གྱི་སྟེང་དུ་རྩ་བའི་བླ་མ་སངས་རྒྱས་རྡོ་རྗེ་ཆོས་ཀྱི་རྣམ་པ་ཅན་སྐུ་མདོག་དམར་པོ་ཞལ་གཅིག་ཕྱག་གཉིས་རྡོར་དྲིལ་ཐུགས་ཀར་བསྣོལ་ནས་འཛིན་པ་དར་དང་རུས་པ་
དང་རིན་པོ་ཆེའི་རྒྱན་ཅན། ཞབས་རྡོ་རྗེའི་སྐྱིལ་ཀྲུང་གིས་བཞུགས་པར་གསལ་བདབ།  འདི་སྒྲུབ་ཐབས་སོགས་དང་མི་མཐུན་ཀྱང་ཟིན་ཐོར་གཞི་མེད་ཀྱི་ནོར་བ་ཆེ་བ་འོད་དོན་མེད་ཅིང་རང་བཟོ་ཡང་མེད་པས་མན་ངག་གི་གནད་ཇི་ཡིན་དཔྱད་མཛོད།  དེའི་མཐའ་སྐོར་པདྨའི་གེ་སར་སེར་ཁྱུག་གེ་བའི་
སྟེང་དུ་མདུན་ནས་བརྩམས་ཏེ་གཡོན་སྐོར་དུ་བརྒྱུད་པའི་བླ་མ་རྣམས་ཀྱིས་བསྐོར་བ། དེའི་ཕྱིར་རོལ་ཏུ་མདུན་གྱི་འདབ་མ་ལ་དབུས་སུ་རྡོ་རྗེ་རྣལ་འབྱོར་མ་ལ་གསང་བདེ་འཇིགས་གསུམ་སོགས་ཡི་དམ་རྒྱུད་སྡེ་བཞིའི་དཀྱིལ་འཁོར་གྱི་ལྷ་ཚོགས་ཀྱིས་
བསྐོར་བ། གཡས་ཀྱི་འདབ་མར་སྟོན་པ་ཐུབ་པའི་དབང་པོ་ལ་ལོངས་སྐུ་དང་མཆོག་གི་སྤྲུལ་སྐུའི་སངས་རྒྱས་རྣམས་ཀྱིས་བསྐོར་བ། གཡོན་དུ་རྗེ་བཙུན་འཇམ་དབྱངས་ལ་ཐེག་པ་གསུམ་གྱི་དགེ་འདུན་བྱང་སེམས་ཉན་རང་དཔའ་བོ་མཁའ་འགྲོའི་
ཚོགས་ཀྱིས་བསྐོར་བ། །རྒྱབ་ཀྱི་འདབ་མར་སྐྱབས་ཡུལ་རྣམས་ཀྱི་ཐུགས་རྒྱུད་ལ་མངའ་བའི་འགོག་ལམ་གྱིས་བསྡུས་པའི་རྟོགས་པའི་ཆོས་རྣམས་ལུང་གི་ཆོས་དཀོན་མཆོག་པོ་ཏིའི་རྣམ་པར་ཤར་བ་འཁོར་ལོ་སྡོམ་པའི་རྩ་བཤད་ཀྱི་རྒྱུད་སོགས་བྲག་རི་

[020B] པདྨའི་མཐར་དུར་བདག་གིས་གཙོས་པའི་བཀའ་སྡོད་རྣམས་ཀྱིས་བསྐོར་བ་བསམ། རྒྱས་པ་འདི་དམིགས་པ་འཆར་
བདེ་ཞིང། སྒྲུབ་ཐབས་འདིའི་ཆོ་གའི་གཞུང་དུ་གསལ་བའང་རྒྱས་པའི་ལུགས་ཡིན། རང་གི་གཡས་སུ་ཚེ་འདིའི་ཕ། གཡོན་དུ་མ། མདུན་དུ་དགྲ་སོགས་རིགས་དྲུག་གི་སེམས་ཅན་རྣམས་ངོ་བོ་འགྲོ་བ་རང་རང་གི་སྡུག་བསྔལ་མྱོང་བཞིན་པ་ལ་རྣམ་པ་
མིའི་ཚུལ་དུ་སའི་དྲེག་པ་བཞིན་འཁོད་པར་མོས། དེ་ཐམས་ཅད་ཀྱང་རང་གི་ཨ་མ་ཡིན་ཚུལ་བསམ། རང་སྲིད་ཞིའི་སྡུག་བསྔལ་ལ་འཇིགས་ཤིང་སྐྲག་པའི་ངེས་འབྱུང་དང། གཞན་སྲིད་ཞིའི་སྡུག་བསྔལ་གྱིས་མནར་བ་ལ་མི་བཟོད་པའི་སྙིང་
རྗེ་དང། རང་གཞན་སྲིད་ཞིའི་འཇིགས་པ་ལས་སྐྱོབ་པའི་སྐྱབས་བསླུ་བ་མེད་པ་དཀོན་མཆོག་གསུམ་ཡིན་པར་ཡིད་ཆེས་པའི་ཐེག་ཆེན་ཐུན་མོང་མིན་པའི་སྐྱབས་འགྲོའི་རྒྱུ་གསུམ་གསལ་བཏབ་སྟེ། རང་གཞན་ལ་སྐྱབས་ཡུལ་འདི་རྣམས་ཡོད་
པས་ན་འཁོར་བ་དང་ངན་སོང་གི་འཇིགས་པ་མཐའ་དག་ལས་སྐྱོབ་ངེས་པས་ད་རེས་སྐྱབས་སུ་འགྲོ་བར་བྱའོ་སྙམ་པའི་སྒོ་ནས་སྐྱབས་འགྲོ་བྱ། དེ་ཡང་སྐྱབས་འགྲོ་རྣམ་དག་ཅིག་རང་གིས་མ་བྱས་ན། དཔེར་ན་མི་ཞིག་ཉི་མས་གདུངས་བའམ་
ཆར་དྲག་པོ་བབས་པའི་དཀྱིལ་དུ་རང་དགར་བསྡད་པས། བྲག་ཕུག་ཅེས་བརྒྱ་སྟོང་བོས་ཀྱང་ཚ་གདུང་ལས་མི་སྐྱོབ་ཅིང། ཆར་མི་ཁེབས་ལ། ཁ་ནས་བྲག་ཕུག་ཅེས་མ་བརྗོད་ཀྱང་རང་ཕུག་པའི་ནང་དུ་ཕར་ཞུགས་ན་གདུང་བ་དེ་དག་ལས་ངེས་པར་སྐྱོབ་

[021A]༄༅། །ནུས་པ་བཞིན་སྐྱབས་འགྲོ་ཁ་ནས་གྲངས་ཀ་མ་བསགས་ཀྱང་དཀོན་མཆོག་ལ་བློ་ལིངས་འགེལ་བྱུང་ན་སྐྱབས་འགྲོ་རྣམ་དག་ཡིན་པས་འཇིགས་པ་ལས་སྐྱོབ་པར་ངེས། ཐུགས་རྗེའི་ལྕགས་ཀྱུ་ངང་དང་པའི་ཨ་ལོང་
གཉིས་ཀ་འཛོམ་དགོས་པ་འཇིག་རྟེན་ཐ་མལ་པའི་ཁ་ངག་ལའང་ཡོད་པ་དོན་ལ་གནས། དེ་ལྟར་སྐྱབས་འགྲོའི་རྒྱུ་གསལ་བཏབ་ནས་སྐྱབས་སུ་འགྲོ་བར་མོས་ཏེ། བདག་དང་འགྲོ་བ་ཞེས་སོགས་ཀྱི་སྒོ་ནས་བྱང་ཆུབ་སྙིང་པོའི་མཐའ་
ཅན་གྱི་སྐྱབས་འགྲོ་བྱ་ཞིང། གྲངས་ཀ་བསགས་ཀྱང་ཆོག་འདི་སྐབས་རང་གིས་བྱང་དྲངས་ཏེ་སེམས་ཅན་ཐམས་ཅད་ཀྱིས་འདོན་པར་མོས་ན་དེ་དག་མ་འོངས་པ་ན་རང་གི་གདུལ་བྱར་འགྱུར་པའི་དགོས་པའང་ཡོད་གསུངས། ལམ་
དམན་པ་ཉན་རང་ལས་ཁྱད་པར་དུ་བྱེད་པ་སེམས་བསྐྱེད་ཀྱི་ཁྲིད་ལ། སེམས་བསྐྱེད་འདི་གལ་ཤིན་ཏུ་ཆེ་བ། ལམ་རིམ་ཆེན་མོ་ལས། ཆོས་ཐེག་པ་ཆེན་པོའི་ཆོས་ཡིན་པས་མི་ཆོག་གང་ཟག་ཐེག་པ་ཆེན་པོ་བར་འགྲོ་དགོས་གསུངས་པ་
ལྟར་བྱང་ཆུབ་ཀྱི་སེམས་ཀྱི་རྩིས་ཟིན་ན་བྱེད་རྒྱུ་ཐེག་དམན་གྱི་ཆོས་ཡིན་ཡང་ཐེག་པ་ཆེན་པོར་འགྲོ། སེམས་བསྐྱེད་ཚུལ་ཡང་ཚིག་མདོར་བསྡུས་ཙམ་གྱིས་རྟོགས་མི་ནུས་པས་བྱང་ཆུབ་ལམ་རིམ་ལས་ཤེས་པར་བྱ། ཐེག་པ་ཆེན་པོའི་ལམ་ལ་
འཇུག་པར་འདོད་ན་རྒྱུ་འབྲས་མན་ངག་བདུན་གྱི་སྒོ་ནས་བྱང་ཆུབ་ཀྱི་སེམས་ལ་བློ་རིམ་གྱིས་སྦྱང་དགོས། སེམས་འདི་ངོ་མ་ཞིག་རྒྱུད་ལ་སྐྱེས་ན་སྨོས་ཅི། འདི་ལ་བག་ཆགས་ཙམ་འཇོག་ཐུབ་པ་བྱུང་ཡང་ཡོན་ཏན་གཞན་ཇི་འདྲ་ཡོད་པ་

[021B] དེ་ཡང་སེམས་ཅན་རྣམས་ཀྱིས་ཐོག་མེད་ནས་རང་གི་མ་ལན་གྲངས་མང་པོ་བྱས་ཤིང། དྲིན་ཆེན་པོའི་སྒོ་ནས་ཡང་ཡང་བསྐྱངས་ཚུལ། རང་ཉིད་སྡུག་བསྔལ་གྱིས་མནར་བ་བཞིན་དུ་སེམས་ཅན་རྣམས་ཀྱང་སྡུག་བསྔལ་མི་འདོད་
བཞིན་དུ་སྡུག་བསྔལ་དུ་མས་མནར་ཚུལ་དང། དེ་ལས་ཐར་བའི་ཐབས་ད་ལྟ་རང་ཉིད་ཀྱིས་བསྒྲུབ་པ་བྱར་ཡོད་པས་སེམས་ཅན་ཐམས་ཅད་བདེ་བ་ཐམས་ཅད་དང་ལྡན། སྡུག་བསྔལ་ཐམས་ཅད་ལས་ཐར་བ་ཞིག་ང་རང་གཅིག་པུས་བྱེད་དགོས་
པ་འདུག་འོན་ཀྱང་ད་ལྟ་རང་ཡང་འཁོར་བའི་སྡུག་བསྔལ་གྱིས་མནར་བཞིན་པ་འདི་འདྲས་སེམས་ཅན་གྱི་དོན་བྱེད་མི་ནུས་པ་འདུག་བས་ཤ་གཟུག་རང་ཟའི་ཚུལ་གྱིས་སྔོན་དུ་བདག་གིས་སངས་རྒྱས་ཀྱི་གོ་འཕང་དུས་མྱུར་བ་ཉིད་དུ་ཐོབ་པ་ཞིག་ཅི་
ནས་ཀྱང་བྱའོ། །དེའི་ཕྱིར་བདག་གིས་རྗེ་བཙུན་རྡོ་རྗེ་རྣལ་འབྱོར་མའི་ལམ་ཉམས་སུ་ལེན་སྙམ་པའི་ལྷག་བསམ་དང་བཅས་ཏེ། བདག་གིས་རྫོགས་པའི་སངས་རྒྱས་ཀྱི། ཞེས་སོགས་འདོན། རང་ཉིད་སྔར་བྱང་སེམས་ལ་མྱོང་བ་ཐོན་པ་ཞིག་ཡིན་ན་
ནི་ཚིག་འདི་ཙམ་གྱིས་ཀྱང་བྱང་སེམས་བཅོས་མ་མ་ཡིན་པ་ལ་ཁྱུར་གྱིས་འགྲོ་བ་འོང་ཞིང། ལམ་རིམ་ལ་གོ་བ་ལེགས་པོ་ཡོད་ན་འདིའི་ནང་དུ་སྐྱབས་འགྲོའི་རྒྱུ་ཡང་ཚང། སྨོན་འཇུག་གཉིས་ཀ་ཚང་སྟེ། ཐོབ་པར་བྱས་ལ། ཞེས་པ་ཡན་
སྨོན་སེམས་ཏེ། དེ་ཡང། བདག་གིས་རྫོགས་པའི་སོགས་བྱང་ཆུབ་དོན་གཉེར་དང། སེམས་ཅན་ཐམས་ཅད་ཅེས་སོགས་གཞན་དོན་དོན་གཉེར་ཏེ་འདུན་པ་གཉིས་དང་ལྡན་པའི་སྨོན་པ་སེམས་བསྐྱེད་དང། སེམས་ཅན་ཐམས་ཅད། ནས་

[022A]༄༅། །བགྱིའོ་ཡན་འཇུག་སྔོ་མ་ཡིན། འདི་ལ་ཚད་མེད་བཞི་ཡང་ཚང་སྟེ། སེམས་ཅན་ཐམས་ཅད་ཅེས་བས་བཏང་སྙོམས་ཚད་མེད། འཁོར་བའི་སྡུག་བསྔལ་གྱི་རྒྱ་མཚོ་ལས་བསྒྲལ་ནས་ཞེས་པས་སྡུག་བསྔལ་དང་བྲལ་
འདོད་ཀྱི་སྙིང་རྗེ་ཚད་མེད། རྫོགས་པའི་བྱང་ཆུབ་ཀྱི་བདེ་བ་ལ་འགོད་པར་བྱ་ཞེས་བས་བདེ་བ་དང་ལྡན་འདོད་ཀྱི་བྱམས་པ་ཚད་མེད། སེམས་ཅན་ཐམས་ཅད་སངས་རྒྱས་ཀྱི་གོ་འཕང་ཐོབ་ན་རང་གི་འདོང་དོན་མཐར་ཐུག་གྲུབ་པས་དགའ་བ་ཚད་མེད་ཡིན་
ཚད་མེད་བཞི་བསྒོམ་པ་སྤྱི་ལྟར་བཏོན་ཀྱང་ཆོག་ཡང་སྐྱབས་སེམས་ལ་ངེས་འབྱུང་བྱང་སེམས་གཉིས་ཀྱང་ཚང་སྟེ། ངེས་འབྱུང་སྐྱབས་འགྲོའི་ཁོངས་དང། བྱང་ཆུབ་ཀྱི་སེམས་ནི་སེམས་བསྐྱེད་ཀྱི་ཁོངས་སུ་འདུ་གསུངས། དེ་ནས་ཐལ་མོ་
སྦྱར་ཏེ། བླ་མ་དང་དཀོན་མཆོག་རིན་པོ་ཆེ་ཞེས་སོགས་ཀྱིས་སྐྱབས་གསོལ་བྱེད་པ་གསང་ཆེན་སློབ་བཤད་པ་དག་གི་ཐུན་མོང་མ་ཡིན་པའི་ཕྱག་སྲོལ་ཡིན་པས་ལྔ་པ་ཆེན་པོས་ལམ་རིམ་འཇམ་དཔལ་ཞལ་ལུང་ལའང་སྦྱར་བར་མཛད། སྐྱབས་གསོལ་
བརྗོད་པས་སྐྱབས་ཡུལ་རྣམས་ཀྱི་སྐུ་ལས་བདུད་རྩི་འོད་ཟེར་དང་བཅས་པའི་རྒྱུན་བབས་པས་སེམས་ཅན་ཐམས་ཅད་ཀྱི་སྡིག་སྒྲིབ་ལས་ཉོན་ཐམས་ཅད་དག་ནས་ལུས་ཟག་མེད་ལོངས་སྐུ་རྣལ་འབྱོར་མ་དང། སེམས་རྟོག་མེད་ཆོས་སྐུར་གྱུར་ཏེ་
སེམས་ཅན་རྣམས་རྣལ་འབྱོར་མར་གྱུར་པ་བྱ་བརྒྱ་འུར་རྡོས་བདས་པ་བཞིན་རང་རང་གི་དག་ཞིང་དུ་འཕུར་བར་བསམ། དེ་ལྟར་སྐྱབས་འགྲོ་བྱས་པའི་མཇུག་ཏུ་སྐྱབས་ཡུལ་བསྡུས་པ་ལྟར་ན། དགེ་འདུན་རྣམས་བླ་མའི་སྐུའི་ཚུལ་དུ་བཟུང་བ་འོད་ཟེར་

[022B] དམ་ཆོས་རྣམས་བླ་མའི་གསུང་གི་རྣམ་པར་བསྟན་པ་འོད་དམར་པོའི་རྣམ་པས་མགྲིན་པའི་ཨཱ་ལ་ཐིམ། སངས་རྒྱས་རྣམས་བླ་མའི་ཐུགས་ཀྱི་ཚུལ་དུ་བཟུང་བ་འོད་སྔོན་པོའི་རྣམ་པས་སྙིང་གའི་ཧཱུཾ་ལ་
ཐིམ་པར་བསམ་ན་སྐུ་གསུང་ཐུགས་ཀྱི་བྱིན་རླབས་འཇུག་པའི་ཁྱད་ཆེ། སྐྱབས་ཡུལ་བསྡུ་སྟངས་འདི་ལྟར་བྱེད་པ་ལ་ཀུན་འདུས་ནོར་བུའི་ལུགས་ཀྱི་ཟབ་གནད་རྣམས་ཤེས་པའི་གནད་ཀྱང་ཡོད། རྒྱས་འབྲིང་གཉིས་ཀ་ལ་མདུན་གྱི་སྐྱབས་ཡུལ་
རྣམས་སངས་རྒྱས་འོད་ཟེར་སྔོན་པོ་དང། ཆོས་འོད་ཟེར་དམར་པོ། དགེ་འདུན་འོད་ཟེར་དཀར་པོའི་རྣམ་པས་རིམ་བཞིན་སྙིང་ག་དང། མ་གྲིན་པ། སྤྱི་བོ་བཅས་རྡོ་རྗེ་གསུམ་གྱི་གནས་རང་རང་གི་ཁ་དོག་དང་མཐུན་པར་སོ་སོར་ཐིམ་པས་སྒོ་
གསུམ་བྱིན་གྱིས་བརླབ་པར་བསམ་དགོས་གསུངས། སེམས་འཛིན་གཏོང་ཚུལ་གྱི་ས་བཅད་དངོས་གཞི་བསྐྱེད་རིམ་གྱི་མཇུག་ཏུ་ཡོད་ཀྱང། ཐོས་བསམ་གྱིས་སྒྲོ་འདོགས་གཅོད་པ་ནི་བསྒོམ་དོན་ཉན་པ་དང། སེམས་འཛིན་གྱི་བྱ་བ་ནི་ཉན་པའི་དོན་རྣམས་
རང་གི་ཤག་ཏུ་བསྒོམ་པ་ཡིན་ཞིང། བཀའ་འཁྲིད་སྐབས་བླ་མས་ཉིན་རེ་བཞིན་བསྒོམ་བྱའི་དོན་ལ་ཐོས་བསམ་གྱིས་སྒྲོ་འདོགས་གཅོད་པར་བསྐྱར་བཤད་ལན་གསུམ་རེ་དང། ཉིན་རྗེས་མར་ལན་གཅིག་བཅས་ཚར་བཞི་རེ་གནང་བའི་ཕྱག་བཞེས་
ཡོད་ལ། སློབ་མས་ཀྱང་ཁྲིད་ཞུས་ཉིན་ནས་ཁྲིད་ཀྱི་སྐབས་བཤད་པ་གང་སོང་བ་རྣམས་ལ་རབ་ཐུན་བྮིའམ། འབྲིང་གཉིས། མ་མཐར་ཐུན་གཅིག་གི་རིང་ཁྲིད་དམིགས་སྐྱོང་བ་ངེས་པར་དགོས། དེ་ལ་བདུད་རྩི་མྱང་བ་ཟིན་ནས་མདུན་གྱི་ནམ་མཁར་

[023A]༄༅། །སྐྱབས་ཡུལ་གསལ་བཏབ་ལ། སྐྱབས་འགྲོའི་སྐབས་འདིར་དེའི་རྒྱུ་གཉིས་ཚང་བའི་སྒོ་ནས་སྐྱབས་འགྲོ་གང་འགྲུབ་འདོན། གཞན་རྣམས་ལ་སེམས་འཛིན་གྱིས་སྐྱབས་སེམས་བྱེད་པ་ལ་ནན་ཏན་དུ་འབད་དགོས་ཚུལ་
སོགས་སེམས་འཛིན་སྐོར་མདོར་བསྡུས་གསུངས། ས་ལུགས་ལ་རྩ་ཚིག་ལྟར་ལམ་རིམ་སྔོན་དུ་མ་སོང་བའི་དབང་གིས་འདིར་ལམ་ཐུན་མོང་བ་འཆད་པ་ནི་ཐུན་མོང་ལམ་སྦྱང་ཡིན། དེ་ནས་སྐྱབས་སེམས་ཟིན་ནས་བསགས་སྦྱང་བྱེད་པ་ལ་
བླ་མའི་རྣལ་འབྱོར་བསྒོམ་སྟེ་མཆོད་པ་འབུལ་དགོས། དེ་ལ་དང་པོར་བྱིན་གྱིས་བརླབ་དགོས། དེ་ཡངས་ལུགས་ལ་བདག་ལྷར་མ་བསྐྱེད་གོང་མཆོད་པ་བྱིན་རླབས་མཛད་ཀྱང། རང་ཡི་དམ་དུ་མ་བསྐྱེད་པར་ཐ་མལ་གྱི་ངང་ནས་མཆོད་པ་བྱིན་
རློབ་པར་མི་ནུས་ཤིང། མཆོད་པ་འབུལ་སྐབས་ཐུགས་ཀ་ནས་ལས་ལྷ་སྤྲོ་བ་སོགས་ཀྱང་མི་ནུས་པས། རང་ལུགས་ལ་རྗེའི་དགོངས་པ་ལྟར་སྔོན་དུ་རང་ཉིད་ལྷར་བསྐྱེད་དེ་ལྷའི་རྣལ་འབྱོར་དང་ལྡན་པ་ཞིག་དགོས་པས། ཆོ་གའི་འགོར་སྐད་ཅིག་
ཀྲོང་བསྐྱེད་བྱེད་པ་ཤིན་ཏུ་གནད་ཆེ་བས་བཀའ་སོགས་ལ་མེད་པའི་རྗེའི་བསྟན་པའི་ཁྱད་ཆོས་གཅིག་ཡིན། སྐད་ཅིག་ཀྲོང་བསྐྱེད་བྱེད་ཚུལ་ནི། གསང་བདེ་སོགས་གཞན་ལ་ཀྲོང་བསྐྱེད་བྱས་ཏེ་ལྷ་ཞལ་གསུམ་ཕྱག་དྲུག་སོགས་ཀྱི་རྣལ་འབྱོར་
མདོར་བསྡུས་དགོས་ཀྱང་འདིར་ལྷ་ཞལ་གཅིག་ཕྱག་གཉིས་ཡིན་པས་བསྐྱེད་བདེ། དེ་ལ་བསྐྱེད་རིམ་ནི་རྫོགས་རིམ་ཡོངས་རྫོགས་སྐྱེ་བའི་རྒྱུད་སྨིན་བྱེད་ཁྱད་པར་ཅན་དུ་འགྲོ་བ་དགོས་པས་སྐུ་གསུམ་ལམ་འཁྱེར་གྱི་གནད་ཚང་བ་ཞིག་ངེས་པར་

[023B] དེས་ན་རང་ལུགས་རྗེའི་དགོངས་པ་ལྟར་སྐད་ཅིག་ཀྲོང་བསྐྱེད་ཙམ་ལ་ཡང་བསྐྱེད་རིམ་གྱི་ལམ་གྱི་ཁོག་འབུབ་བྱེད་སྐུ་གསུམ་ལམ་འཁྱེར་གྱི་གནད་མདོར་བསྡུས་ཤིག་མ་ཚང་ན། གཞན་བསྐྱེད་རིམ་རྒྱས་པ་ཇི་འདྲ་ཞིག་བསྒོམས་ཀྱང་རྫོགས་
རིམ་གྱི་རྟོགས་པ་རྒྱུད་ལ་སྐྱེ་བའི་སྨིན་བྱེད་དུ་མི་འགྲོ་ལ། བསྐྱེད་རིམ་མཚན་ཉིད་ཚང་བར་ཡང་མི་འགྱུར་བས་འོག་ནས་འཆད་འགྱུར་ལྟར་སྐུ་གསུམ་ལམ་འཁྱེར་ཁྱད་པར་བཞི་ལྡན་ཞིག་བསྒོམ་པ་གལ་ཆེ། དེས་ན་འདིར་སྐུ་གསུམ་ལམ་འཁྱེར་
གྱི་གནད་ཚང་བའི་སྒོ་ནས་སྐད་ཅིག་ཀྲོང་བསྐྱེད་བྱེད་པ་ལ། སྐྱབས་ཡུལ་རྣམས་ཐུགས་དགྱེས་བཞིན་རང་ལ་ཐིམ་པའི་རྐྱེན་གྱིས་སྣང་ངོར་སྣོད་བཅུད་རང་ལུས་སྙིང་གའི་བ་ཡིག་ནཱ་ད་བཅས་རིམ་གྱིས་བསྡུས་ཏེ་སྟོང་པར་སྦྱངས་པའི་སྣང་བ་སྟོང་སང་
ངེས་ངོར་ཆོས་ཐམས་ཅད་རང་བཞིན་གྱིས་གྲུབ་བརྡུལ་ཙམ་ཡང་མེད་བའི་ལྟ་བ་གང་ཤེས་བསྒོམ་པ་ཡུལ་སྟོང་བ་ཉིད་དང། དེ་ལྟའི་སྟོང་ཉིད་ངེས་པའི་བློ་དེ་ཡང་རང་དགའ་བ་མིན་པར་རང་སེམས་ཡུལ་ཅན་བདེ་བ་ཆེན་པོའི་ངོ་བོར་བསྐྱེད་ལ། དེ་ལྟར་
བདེ་སྟོང་གཉིས་སུ་མེད་པའི་ཡེ་ཤེས་ལ་གདགས་གཞིར་བྱས་ནས་བླ་མའི་ཐུགས་དང་རང་སེམས་གཉིས་དབྱེར་མེད་དུ་འདྲེས་ཏེ་རང་སེམས་ཆོས་སྐུའི་ངོ་བོར་སོང་བའི་འབྲས་དུས་ཀྱི་བདེ་ཆེན་ཆོས་ཀྱི་སྐུ་དེ་ངའོ་སྙམ་པའི་ང་རྒྱལ་བྱ་བ་སྟེ་ཁྱད་ཆོས་
བཞི་ལྡན་གྱི་འཆི་བ་ཆོས་སྐུའི་ལམ་འཁྱེར་མདོ་ཙམ་དང། སྟོང་པ་དེའི་ངང་ནས་གཟུགས་སྐུར་ལྡང་བའི་འཕེན་པ་ལམ་ཙམ་བཏང་ནས་རང་གི་གོ་སར་སྣ་ཚོགས་པད་ཉིའི་སྟེང་དུ་རང་ཉིད་འོད་དམར་པོ་ཁྲུ་གང་ཙམ་དུ་གྱུར་པར་བསམས་ནས་དེ་

[024A]༄༅། །ལ་འབྲས་དུས་ཀྱི་ལོངས་སྐུ་དངོས་སོ་སྙམ་དུ་ང་རྒྱལ་བཟུང་བ་བར་དོ་ལོངས་སྐུའི་ལམ་འཁྱེར་དང། དེ་ལས་རགས་པའི་སྤྲུལ་སྐུར་ལྡང་སྙམ་པའི་འཕེན་པ་བཏང་སྟེ། འོད་དེ་ཇེ་རགས་སུ་སོང་ནས་མི་ཚད་ལས་ཆེ་
ཙམ་གྱི་རྗེ་བཙུན་མ་རྒྱན་ཆ་ལུགས་ཡོངས་སུ་རྫོགས་པའི་སྐུར་ལམ་གྱིས་བཞེངས་པ་ལ་འབྲས་དུས་ཀྱི་སྤྲུལ་སྐུ་དངོས་དེ་ངའོ་སྙམ་དུ་ང་རྒྱལ་བཞག་པའི་སྐྱེ་བ་སྤྲུལ་སྐུའི་ལམ་འཁྱེར་མདོར་བསྡུས་བསྒོམས་ཏེ་སྐད་ཅིག་ཀྲོང་བསྐྱེད་བྱེད། དེ་ནས་མཆོད་
པ་འབུལ་བ་ལ་མཆོད་པ་བྱིན་གྱིས་བརླབ་དགོས། དེ་བརླབ་པ་ལ་དེའི་སྔོན་དུ་མཆོད་པ་བསང་བྱེད་ཀྱི་ནང་མཆོད་བྱིན་རླབས་བྱ་དགོས། དེ་ལ་ལྷ་ཡབ་ཡུམ་དང་ཆོ་ག་རྒྱས་བསྡུས་ཀྱི་ཁྱད་ཙམ་མ་གཏོགས་ཡབ་བཀའ་ཡུམ་བཀའ་གཉིས་ཁོག་གཅིག་པས་
འདིར་ནང་མཆོད་བྱིན་རླབས་ཀྱང་བདེ་མཆོག་གི་སྐབས་དང་འདྲ་ཞིང། ནང་སྐྱེས་བུའི་རྒྱུད་ཀྱིས་བསྡུས་པའི་རྫས་བདུད་རྩི་ལྔ་སོགས་ལ་སྒྲུབ་གཞི་བྱས་ནས་ཕུལ་བས་ན་ནང་མཆོད་ཅེས་ཟེར། ནང་མཆོད་ལ་སྒྲུབ་གཞི་ངེས་པར་དགོས་པ་གྲུབ་
མཐའ་གཞན་ཕྱོགས་པ་ཕལ་ཆེར་གྱིས་ཆང་དང་ཨ་རག་ལ་བྱེད་ཀྱང་རང་ལུགས་རྗེའི་བཀའ་སྲོལ་འདིར་འདུལ་བའི་བཅས་ཁྲིམས་ལ་དགོངས་ཏེ་སྒྲུབ་གཞི་ཆང་རག་མིན་བར་ཇ་ཁུ་ལ་མཛད་པས་དེ་ལྟར་བྱ་དགོས། ཡར་མར་གྱི་ཚེས་བཅུའི་ཚོགས་
སྟོན་སོགས་ཀྱི་སྐབས་དམ་ཚིག་གི་རྫས་སུ་ཆང་ངེས་པར་དགོས། དེ་མིན་ཆང་མི་དགོས་པ་བྱས་ན་བཟང། བདུད་རྩི་རིལ་བུ་ངེས་པར་འདེབས། སྣོད་ཐོད་པའམ་ཐོད་འདྲ་སོགས་དང། བྱ་བཏང་ལྟ་བུས་མ་འབྱོར་ན། ཏིང་དམ་རང་གི་ཕོར་བ་

[024B] སྒྲུབ་གཞི་མ་འཛོམས་ཀྱང་མོས་པ་ནན་ཏན་བྱ་དགོས། བྱིན་གྱིས་བརླབ་པ་དངོས་ལ་ནང་མཆོད་བསང་བ། སྦྱང་བ། བསྐྱེད་བ། བྱིན་གྱིས་བརླབ་པ་བཞི་ལས། དང་པོ་
ནི༑ བགེགས་མ་བསངས་པར་ཕུལ་ན་སྤྲུབ་པ་པོར་བགེགས་ཀྱི་བར་ཆད་འབྱུང་བས་དེ་སེལ་བའི་ཕྱིར་དུ་བགེགས་བསང་བ་འདི་གལ་ཆེ། བསང་བའི་སྐབས་བསང་བྱེད་ས་ལུགས་ལ་ཧཱུཾ་བཞི་པའི་སྔགས་ཀྱིས་བསང་ཡང་རང་ལུགས་འཇུག་པ་བདེ་ཕྱིར་
བདེ་མཆོག་ལྟར་ཁཎྜ་རོ་ཧིའི་སྔགས་ཀྱིས་མཛད། དེ་ཡང་རང་གི་སྙིང་ཁར་ཆོས་འབྱུང་ཉིས་བརྩེགས་ནང་ཟླ་དཀྱིལ་དབུས་སུ་བ་ཡིག་དང་མཐའ་སྐོར་དུ་ཁཎྜ་རོ་ཧིའི་སྔགས་ཕྲེང་དམར་པོས་བསྐོར་བའི་བ་ཡིག་གི་ནཱ་ད་ལས་ཁཎྜ་རོ་ཧེའམ་དུ་མ་སྐྱེས་
མ་ཕྱག་གཡས་གཉིས་གྲི་གུག་དང་ཌཱ་མ་རུ། གཡོན་གཉིས་ཐོད་པ་དང་ཁ་ཊཱ ་ག་འཛིན་པ་དཔག་མེད་སྤྲོས་ཏེ་ནང་མཆོད་ཀྱི་སྒྲུབ་གཞི་ལ་གནས་པའི་བགེགས་རྣམས་བསྐྲད་སོང་སྙམ་པའི་མོས་པ་དང་བཅས་ཁཎྜ་རོ་ཧིའི་སྔགས་བརྗོད་དེ་ནང་མཆོད་
ཀྱི་ཁེ་པས་བསལ། ནང་མཆོད་བྱིན་རླབས་དང་པོ་འདིའི་སྐབས་བརྡ་མཚོན་ཙམ་དུ་ཁ་ཆོད་ཕྱེ་བ་ཙམ་ལས་འཐོར་བ་མི་དགོས། ཡང༑ བསང་བའི་སྐབས་དུ་མ་སྐྱེས་མ་གཅིག་སྤྲོས་ཏེ་དཔེར་ན་བྱ་ཁྲ་གཅིག་གིས་བྱེའུ་ཁྱུ་ཆེན་པོ་འདེད་པ་ལྟར་སྐྲོད་
པར་མོས་པའམ། ཡང་ན། སྟེང་འོག་ཕྱོགས་མཚམས་རྣམས་སུ་བཅུ་སྤྲོས་ཏེ་བགེགས་རྣམས་ཕྱོགས་བཅུར་བསྐྲད་པར་བསམ་ཀྱང་ཆོག་བསང་བ་ཟིན་ནས་དུ་མ་སྐྱེས་མ་རང་གི་སྙིང་གའི་པ་ལ་བསྟིམ་པ་ངེས་པར་དགོས། །སྦྱང་བ་ནི། ནང་

[025A]༄༅། །མཆོད་ཀྱི་སྒྲུབ་གཞི་སྟོང་སྦྱང་བྱེད་པ་ཡིན། དེའང་རང་དགར་སྟོང་པ་ཡིན་སྙམ་པས་མི་ཆོག་པར་དེའི་དགག་བྱ་རང་བཞིན་དེ་སྦྱོང་དགོས་ཤིང། དེ་ལ་སྦྱང་བྱ་མ་དག་པ་ཐ་མལ་གྱི་སྣང་ཞེན་དང། བདེན་གྲུབ་ཏུ་སྣང་བའི་
སྣང་ཞེན་གཉིས་ཡོད་པས་དེ་གཉིས་ཀ་སྦྱང། སྦྱོང་ཚུལ་ནི་ཨོཾ་སྭ་བྷཱ་ཝ་སོགས་ཏེ། ཨོཾ་ནི། མཆོག་དང། ནོར༑ དཔལ། གཡང་སྟེ་བཞི་སྟེར་བ་དང། སྐལ་བ་བཟང་པོ་ཅན་དུ་བྱེད་པ་སོགས་དོན་དུ་མ་ལ་འཇུག་ཅིང། སྔགས་ཀྱི་མགོ་བོ་འདྲེན་
བྱེད་དུ་གསུངས་བའང་ཡོད། སྭ་བྷཱ་ཝ་སོགས་ཀྱི་སྔགས་དོན་བསྒྱུར་ཚུལ་གཉིས་ཏེ། རང་བཞིན་གྱིས་དག་པའི་ཆོས་ཐམས་ཅད་རང་བཞིན་གྱིས་དག་པ་དེ་དའོ་ཞེས་པ་དང། ཡང་ན། སྭ་བྷཱ་ཝ་ལན་གཉིས་འབྱུང་བས་ཆོས་དང་གང་ཟག་གི་རང་
བཞིན་རྣམ་པར་དག་པའི་བདག་ཉིད་ཡིན་པར་ཡང་བསྟན། དོན་དུ་རང་བཞིན་ཙམ་བཀག་པའི་སྟོང་སང་མེད་དགག་ལ་རང་སེམས་བདེ་སྟོང་དབྱེར་མེད་ཆོས་ཀྱི་སྐུ་དེ་ངའོ་སྙམ་དུ་ང་རྒྱལ་བཟུང་བ་ཡིན། འདིའི་སྐབས་ང་རྒྱལ་འཇོག་ལུགས་སྣང་ངོར་ནང་
མཆོད་ཀྱི་སྒྲུབ་གཞི་སྣོད་དང་བཅས་པ་སྟོང་པར་སྦྱངས། ངེས་ངོར་ཆོས་ཐམས་ཅད་རང་བཞིན་མེད་པའི་སྟོང་ཉིད་ཀྱི་ལྟ་བ་དྲན་པར་བྱས་ནས་རང་བཞིན་གྱིས་གྲུབ་པས་སྟོང་པའི་ཡུལ་སྟོང་སང་དེ་དང། ཡུལ་སྟོང་པ་ཉིད་རྟོགས་པའི་བློ་ཡུལ་ཅན་
བདེ་བ་ཆེན་པོ་གཉིས་ལ་ང་རྒྱལ་བཞག་པ་ཡིན། སྣང་ངོར་སྟོང་སང་བསྒོམ་པ་ཙམ་གྱིས་ཐ་མལ་གྱི་སྣང་ཞེན་སྦྱོང་ནུས་ཀྱང་བདེན་ཞེན་སྦྱོང་མི་ནུས། སྒྲུབ་གཞི་ནང་མཆོད་སོགས་ཆོས་ཐམས་ཅད་ངེས་དོར་རང་བཞིན་གྱིས་གྲུབ་པ་རྡུལ་ཙམ་ཡང་

[025B] དེ་ལྟར་ངེས་མཁན་གྱི་སེམས་དེ་ཡང་བདེ་བའི་ངོ་བོར་བསྐྱེད་ན་གཉིས་སྣང་ནུབ་ཚབས་ཤིན་ཏུ་ཆེ་བས་འདི་ཕར་ཕྱིན་ཐེག་པ་ལ་མེད་པའི་གསང་སྔགས་ཀྱི་ཟབ་གནད་བླ་ན་མེད་པ་ཡིན། ལྟ་
བ་འདི་སྔགས་ཀྱི་སྐབས་ལྷག་པར་གོམས་འདྲིས་ཆེ་བ་ཞིག་དགོས། སྔགས་ལ་སྣང་ཕྱོགས་དམིགས་པ་དང། སྟོང་ཕྱོགས་ལྟ་བ་གཉིས་ཟུང་འབྲེལ་དུ་འགྲོ་དགོས་པས་ལྷག་པར་ལྟ་བ་འདི་ལམ་རིམ་སོགས་མདོ་ཕྱོགས་ནས་ཤེས་པར་བྱས་ཏེ་སྦྱང་
དགོས། ལམ་གཙོ་གསུམ་གྱི་མིང་ཡང་རྗེ་བཙུན་འཇམ་པའི་དབྱངས་ཀྱིས་གནང་བ་ཡིན། སྣང་ངོར་སྟོང་སང་ཙམ་དྲན་པ་སླ་ཡང། དེས་ངོའི་རང་བཞིན་མེད་ལུགས་ངེས་དཀའ་ཞིང། དེ་ངེས་པ་ལ་རང་བཞིན་མེད་པའི་མེད་རྒྱུའི་བདག་གམ་
རང་བཞིན་ངོས་ཟིན་དགོས་པས་དགག་བྱ་ངོས་འཛིན་ལེགས་པར་ཤེས་དགོས། ལྟ་བ་སོགས་མེད་པར་ལྷ་བསྒོམ་པ་བོན་དང་མུ་སྟེགས་སོགས་དང་ཁྱད་མ་ཞུགས་པ་ཡིན། སྟོང་ཉིད་ལ་དོན་འགྱུར་གྱི་ཐེ་ཚོམ་ཞུགས་པ་ཙམ་གྱིས་ཀྱང་སྲིད་པ་
ཧྲུལ་པོར་བྱེད་པར་གསུངས་པས་ཤིན་ཏུ་གནད་ཆེ། སྟོང་ཉིད་དང་བྱང་སེམས་གཉིས་ནི་བྱ་ནམ་མཁར་འཕུར་བྱེད་ཀྱི་གཤོག་པ་གཉིས་ལྟར་ཡིན་པས་ཚོགས་གཉིས་ཀྱང་འདི་གཉིས་ཀྱི་རྗེས་སུ་འགྲོ་སྟེ། འབྲས་བུ་སངས་རྒྱས་ཀྱི་སྐུ་གཉིས་ཐོབ་པ་ལ་
རྒྱུ་ཚོགས་གཉིས་གསོག་པ་དགོས་ཤིང། དེ་ཡང་བྱང་སེམས་ཀྱིས་བསོད་ནམས་ཀྱི་ཚོགས་དང། སྟོང་ཉིད་ཀྱི་ལྟ་བའི་སྒོ་ནས་ཡེ་ཤེས་ཀྱི་ཚོགས་ཏེ་དེ་གཉིས་ཟུང་འབྲེལ་དུ་མ་བསགས་ན་འཚང་རྒྱ་བར་མི་ནུས། མདོ་ལས། ཐབས་ཀྱིས་མ་ཟིན་

[026A]༄༅། །པའི་ཤེས་རབ་ནི་འཆིང་བའོ། །ཐབས་ཀྱིས་ཟིན་པའི་ཤེས་རབ་ནི་ཐར་པའོ། །ཞེས་དང། ཀླུ་སྒྲུབ་ཀྱིས། དགེ་བ་འདི་ཡིས་སྐྱེ་བོ་ཀུན། །བསོད་ནམས་ཡེ་ཤེས་ཚོགས་བསགས་ཤིང། །བསོད་ནམས་ཡེ་ཤེས་ལས་བྱུང་བའི། །
དམ་པ་སྐུ་གཉིས། ཞེས་དང། དཔལ་ལྡན་ཟླ་བས། ཀུན་རྫོབ་དེ་ཉིད་གཤོག་ཡངས་དཀར་པོ་རྒྱས་གྱུར་པ། །སོགས་ནས། རྒྱལ་བའི་ཡོན་ཏན་རྒྱ་མཚོའི་ཕ་རོལ་མཆོག་ཏུ་འགྲོ། །ཞེས་གསུངས་པའི་ཀུན་རྫོབ་ནི་ཐབས་བྱང་ཆུབ་ཀྱི་སེམས་དང། དེ་
ཉིད་ཅེས་པ་ཤེས་རབ་སྟོང་པ་ཉིད་དེ། སྔགས་ཀྱི་ཉམས་ལེན་ཀྱང་ཐབས་ཤེས་འདི་གཉིས་ཡ་མ་བྲལ་བའི་ངང་ནས་བྱེད་པ་དགོས། །བྱང་སེམས་མེད་ན་ཐེག་ཆེན་ཚོགས་ལམ་ལའང་ཞུགས་མི་ཐུབ་ཅིང། སྟོང་ཉིད་ཀྱི་ལྟ་བ་མེད་ན་ཐེག་ཆེན་སྦྱོར་ལམ་དྲོད་
ཡན་ལ་བགྲོད་པར་མི་ནུས་པས་གསང་སྔགས་ཀྱི་ཟབ་ཁྱད་དང་མྱུར་ཁྱད་ཀྱང་བྱང་ཆུབ་ཀྱི་སེམས་དང་ཡང་དག་པའི་ལྟ་བ་གཉིས་ཀྱིས་འདོན་དགོས། རྗེ་ངག་དབང་བྱམས་པས་དབང་ཚེན་སྐབས་ཀྱང་ལམ་རིམ་མང་དུ་གསུངས་པར་ལྕང་སྐྱ་རོལ་རྡོར་གྱིས་སྔགས་
ཀྱི་ཟབ་མྱུར་གྱི་ཁྱད་ལམ་རིམ་གྱིས་འདོན་དགོས་པས་དེ་ཤིན་ཏུ་གནད་ཆེ་ཞེས་བསྔགས་བརྗོད་མཛད་པ་ལྟར་ལམ་རིམ་ནས་གསུངས་པའི་ལྟ་བ་དང་བྱང་སེམས་ལ་ནན་ཏན་དགོས། ནང་མཆོད་སྐབས་ཀྱང་དེས་ངོར་རང་བཞིན་མེད་པའི་ལྟ་བ་མ་རྙེད་ན་
རང་དགར་སྟོང་པར་བསམས་པས་ཆད་ལྟར་འགྲོ། ལྟ་བ་ཇི་བཞིན་མ་ཤེས་ན་དེའི་དོད་དུ་རང་བཞིན་གྱིས་མེད་པའི་སྟོང་པ་ཡིན་སྙམ་ན་རེ་ཞིག་དེས་ཆོག་ཅིང། ཆད་ལྟ་འགོག་པའི་གནད་ཀྱང་ཡོད། སྣང་བ་སྟོང་སང་གིས་ཐ་མལ་གྱི་སྣང་ཞེན་དང་

[026B] གསུམ་པ་བསྐྱེད་པ་ནི། སྟོང་པའི་ངང་ལས་ནང་མཆོད་ཀྱི་སྒྲུབ་གཞི་འོག་མ་རླུང་དཀྱིལ་གྱི་གོ་སར། བདེ་སྟོང་གི་ཡེ་ཤེས་ལས་གྲུབ་པའི་ཡི་གེ་ཡ་ཉལ་སྟབས་ཁ་རང་ལ་བསྟན་པ་ལས་རླུང་
དཀྱིལ་ཟླ་གམ་གཞུ་བཀང་བའི་དབྱིབས་ལྟ་བུ་བཅད་ཁའམ་གཞུ་རྒྱུད་རང་ལ་བསྟན་པ། ཟུར་གཡས་གཡོན་གཉིས་སུ་སྣེ་མོར་སྲོག་ཆགས་གསུམ་གྱི་མཚན་མས་མཛེས་པའི་རྒྱལ་མཚན་དར་ལྕེ་གསུམ་པས་མཚན་པ། དེ་སྟེང་ར་དམར་པོ་ཉལ་སྟབས་མགོ་རང་
ལ་བསྟན་པ་ཡོངས་སུ་གྱུར་པ་ལས་མེད་ཀྱིལ་འབར་བཞིན་བ་གྲུ་གསུམ་དམར་པོ་ཟུར་གཅིག་རང་ལ་བསྟན་པ་གཞུ་རྒྱུད་ཡོད་སའི་བཅད་ཁ་དང་ཁ་ད་ཆད་པ། ཟུར་གཉིས་ཕྱིར་བསྟན་པ་རླུང་དཀྱིལ་གྱི་ཟླུམ་སྐོར་དང་ཁ་ད་ཆད་པ། མེ་དཀྱིལ་གྱི་ཟུར་གསུམ་དུ་གཡོན་
སྐོར་གྱིས་བདེ་མཆོག་སྐབས་འབྲུ་གསུམ་ལས་བསྐྱེད་པ་ཡིན་ཡང། འདིར་དེ་དང་མི་འདྲ་བར་ཨཱ་དཀར་དམར་དང། རང་ངོས་སུ་མཐིང་ག་བཅས་བསམས་པ་ཡོངས་སུ་གྱུར་པ་ལས་མི་མགོ་རློན་པ་བཅད་མ་ཐག་པ་སྐྲ་རྦེད་ལིང་གི་རྣམ་པ་ཅན་ལྟག་སྤྲད་ཀྱི་སྒྱེད་བུ་
གསུམ་གྱིས་སྣང་མཆེད་ཐོབ་གསུམ་མཚོན་པ། སྒྱེད་བུ་ནི་ཐབ་རྡོའི་མེད་སྟེ་གཙང་སྐད་ཡིན་གསུངས། དེའི་བར་སྣང་དུ་ཨཱ་ཡིག་དཀར་པོ་ལས་ཐོད་པ་དཀར་པོ་དུམ་བུ་གཅིག་པ་ཡངས་ཤིང་རྒྱ་ཆེ་བ། དེའི་ནང་དུ་ནང་མཆོད་ཀྱི་རྫས་བཅུ་བསྐྱེད་ཚུལ་ཕ་རྒྱུད་ལ་
གཡས་སྐོར་དུ་ཡོད་བ་ནི་སྣང་ཕྱོགས་དང། ཐབས་ཀྱི་ཕྱོགས་དང། གཡས་གཙོ་བོར་བྱས་ཤིང། མ་རྒྱུད་ལ་གཡོན་སྐོར་དུ་བྱེད་པ་ནི་སྟོང་ཕྱོགས། ཤེས་རབ་ཀྱི་ཕྱོགས། གཡོན་པའི་ཀུན་སྤྱོད་རྣམས་གཙོ་ཆེ་བར་མཛད། ཕ་རྒྱུད་ལ་ཤ་ལྔ་ཕྱོགས་དང་

[027A]༄༅། །བདུད་རྩི་ལྔ་མཚམས་སུ་བསྐྱེད་པ་ཡིན་ཡང། མ་རྒྱུད་ལ་དེ་ལས་ལྡོག་སྟེ་གཡོན་སྐོར་གྱིས་མེ་ལོང་ཡེ་ཤེས་ཀྱི་ངོ་བོ་རྣམ་སྣང་གིས་བོན་ཨོཾ་དཀར་པོ་ཤར་ཐོད་པའི་དབྲལ་བ་རང་ལ་བསྟན་པའི་ཕྱོགས་སུ་ཡོད་པ་ལས་དྲི་ཆེན་སེར་
པོ་ཨོཾ་གྱིས་མཚན་པ། ཕྱོགས་ཀྱང་རྟོག་པས་བཏགས་པ་ཙམ་ལས་བདེན་པར་མེད་པས། འདིར་རང་ངོས་ཕྱོགས་སུ་ཤར་བརྩིས་པ་ཡིན། དེ་བཞིན་ཐོད་བའི་རྣ་ལྟག་གཡོན་ཕྱོགས་བྱང་དུ་བྱ་གྲུབ་ཡེ་ཤེས་ཀྱི་ངོ་བོ་དོན་ཡོང་གྲུབ་པའི་ས་བོན་ཁ་ལྗང་
གུ་ལས་ཤ་ཆེན་དཀར་པོ་ཁ་གིས་མཚན་པ། ནུབ་ལྟག་པའི་ཕྱོགས་སུ་སོར་རྟོག་ཡེ་ཤེས་ཀྱི་ངོ་བོ་སྣང་མཐའི་ས་པོན་ཨཾ་དམར་པོ་ལས་བྱང་སེམས་དཀར་པོ་ཨཾ་གིས་མཚན་བ། ལྷོ་རྣ་ལྟག་གཡས་པའི་ཕྱོགས་སུ་མཉམ་ཉིད་ཡེ་ཤེས་ཀྱི་ངོ་བོ་རིན་
འབྱུང་གི་ས་བོན་ཏྲ་སེར་པོ་ལས་རཀྟའི་བྱང་སེམས་དམར་པོ་ཏྲ་གྱིས་མཚན་པ། དབུས་སུ་ཆོས་དབྱིངས་ཡེ་ཤེས་ཀྱི་ངོ་བོ་མི་བསྐྱོད་བའི་ས་བོན་ཧཱུཾ་སྔོན་པོ་ལས་དྲི་ཆུ་སྔོན་པོ་ཧཱུཾ་གིས་མཚན་པ་སྟེ་ངོ་བོ་རྒྱལ་བ་རིགས་ལྔའི་ཡེ་ཤེས་ལྔ་ལ་རྣམ་པར་བདུད་
རྩི་ལྔ་བསྐྱེད། ཡང་བདུད་རྩི་ལྔའི་མཚན་བྱེད་ཀྱི་ཡི་གེ་རྣམས་བདུད་རྩི་ལྔ་རང་རང་གི་མདོག་མཚུངས་བྱས་ཀྱང་ཆོག་གསུངས། མཚམས་སུ་གཡས་སྐོར་གྱིས་ཤར་ལྷོར་སྤྱན་མའི་ངོ་བོ་ལ་དཀར་པོ་ལས་བ་ལང་གི་ཤ་ནག་པོ་ལ་གྱིས། ལྷོ་ནུབ་
ཏུ་མཱ་མ་ཀཱིའི་ངོ་བོ་མ་སྔོན་པོ་ལས་ཁྱིའི་ཤ་དམར་པོ་མ་གྱིས། ནུབ་བྱང་དུ་གོས་དཀར་མོའི་ངོ་བོ་པ་དམར་པོ་ལས་གླང་པོ་ཆེའི་ཤ་དཀར་པོ་པ་གྱིས། བྱང་ཤར་དུ་སྒྲོལ་མའི་ངོ་བོ་ཏཱ ་ལྗང་གུ་ལས་རྟའི་ཤ་ལྗང་གུ་ཏཱ ་གྱིས། དབུས་སུ་ཕག་མོའི་ངོ་བོ་

[027B] དབུས་ཀྱི་མིའི་ཤ་དབུས་ཀྱི་བདུད་རྩིའི་ནང་དུ་ནུབ་ནས་གནས་པ་ལྟར་ཡི་གེ་གཉིས་ཁ་སྤྲོད་བྱེད། ཡི་གེ་གཞན་རྣམས་ཀྱང་ཕྱེད་ནུབ་ལ་ཁ་ནང་བསྟན། ཤ་ཆེན་ནི་འདིའི་སྐབས་ཀླད་པ་དང་
འཇིགས་བྱེད་སྐབས་རྐང་མར་ཡིན། ཤ་རྣམས་པ་མ་རིལ་བྱས་པ་དང། སིལ་བུར་གཏུབ་ཅིང་ཕྱི་དབྱིབས་རང་གཟུགས་མ་ཞིག་པ་སྟེ་གསུང་ཚུལ་གཉིས་ཡོད་ཀྱང། དོན་དུ་དུམ་བུར་གཏུབས་ལ་བུབ་ཚད་ལྤགས་པས་གཏུམས་ཏེ་གཟུགས་དབྱིབས་སོ་
སོར་གནས་པ། རྒྱ་ཁོག་ལྟར་སྡེ་ཚན་སོ་སོ་ཕྱིའི་གཟུགས་དབྱིབས་མ་ཉམས་པར་བསམ་དགོས། ཤ་ལྔ་པོ་འཇིགས་བྱེད་ལ་དབུས་ཀྱི་དེ་མ་གཏོགས་གཞན་བཞི་པོ་ཁ་ནང་བལྟ་གཞོགས་གཡས་ས་ལ་ཕབ་པར་གསུངས་ཀྱང། འདིར་ཐམས་ཅད་
གན་རྐྱལ་ལ་དབུས་ཀྱི་མིའི་ཤ་མགོ་ནུབ་བསྟན། མདོག་སེར་པོ་ལྟ་བུ། ཤ་གཞན་བཞི་མགོ་ཕྱིར་བསྟན། མཚན་བྱེད་ཀྱི་ཡི་གེས་སྙིང་གར་མཚན་བ་ཞིག་ཏུ་བསམ་ཞིང། ཡི་གེ་རྣམས་རྫས་ཀྱི་ནང་དུ་ཕྱེད་ནུབ་དང། འགྱེལ་བ་ལྟ་བུ་གཉིས་ལས་
ཕྱི་མ་ཡིན། རྫས་དེ་རྣམས་ངོ་བོ་བདེ་སྟོང་གི་ཡེ་ཤེས་ཡིན་པར་རྟོགས་ན་ཐ་མལ་གྱི་སྣང་ཞེན་བཟློག་སླ། གཞན་མ་རྣམས་ལ་མཚན་བྱེད་དང་སྐྱེད་བྱེད་ཀྱི་ཡི་གེ་མི་འདྲ་བ་ཡོད་ཀྱང། རྣལ་འབྱོར་མ་འདིར་དེ་གཉིས་གཅིག་གིས་བྱེད་པས་མཚན་བྱེད་
ཀྱང་སྐྱེད་བྱེད་ཀྱི་ཡི་གེ་རྣམས་ཀྱིས་མཚན་པ། དེའི་དགོས་པ་ནི་རྫོགས་རིམ་གྱི་རྟོགས་པ་སྐྱེ་ཚུལ་གྱི་གོ་རིམ་ལྟར་མཛད། ཡི་གེ་རྣམས་ཤ་ལྔ་སོགས་བྱིན་གྱིས་རློབ་ཕྱིར་བདུད་རྩི་འབེབས་བཞིན་པ། རྫོགས་རིམ་སྐབས་ནང་མཆོད་བྱིན་རླབས་

[028A]༄༅། །འདི་དང་མཐུན་པའི་རྟོགས་པ་སྐྱེ་བ་འོད་གསུངས། བཞི་པ་བྱིན་གྱིས་བརླབ་པ་ལ་མ་དག་པ་སྦྱང། བདུད་རྩིར་རྟོགས། མང་པོར་སྦར་བ་གསུམ་ལས། འོག་གི་རླུང་གཡོས་པས་མེ་སྦར་ཏེ་ཡི་གེ་རྣམས་དང་ཤ་ལྔ་སོགས་རྫས་
རྣམས་ཞུ་ཞིང་ཁོལ་བས་ཁ་དོག་སོགས་ཀྱི་སྐྱོན་སྦྱངས་ཏེ། རེག་བྱ་ཚ་ལ་རོ་ཁ་བ། ནུས་པ་ལུས་ཀྱི་རྐང་ཚུན་ཞུ་ནུས་པ། ཁ་དོག་དམར་སེར་རྒྱ་ཇ་ལེགས་པའི་མདོག་གམ། ཉི་མ་འཆར་ཀའི་ཐུན་མཚམས་ཀྱི་མདོག་ལྟ་བུར་གྱུར་པ་ནི་ཁ་དོག་དྲི་ནུས་ཀྱི་
སྐྱོན་སྦྱང་བ། འདི་སྐབས་སྐྱོན་སྦྱངས་པ་ལས་བདུད་རྩིར་བསྒྱུར་མ་ཟིན་ལ། དེའི་སྟེང་གི་བར་སྣང་ནས་ཧེ་རུ་ཀའི་ངོ་བོ་ཧཱུཾ་དཀར་པོ་ཡོངས་སུ་གྱུར་པ་ལས་ཀུན་ད་ལྟ་བུའི་བྱང་སེམས་ཀྱི་རང་བཞིན་གྱི་ཁ་ཊཱ ་ག་དཀར་པོ་མར་གྱིས་བཅོས་པ་ལྟ་བུ་ཞུ་ལ་ཁད་
འདྲ་བ་མགོ་མཇུག་ལྡོག་སྟེ་བདུད་རྩིའི་དབུས་སུ་ལྷུང་བ་གཡོན་སྐོར་ལན་གསུམ་གྱི་མཐར་ལྟེམ་གྱིས་ཞུ་བས་རྫས་རྣམས་ན་བ་མེད་པ་སྨན། འཆི་བ་མེད་པ་ཚེ། ཟག་པ་མེད་པ་ཡེ་ཤེས་ཀྱི་བདུད་རྩིར་གྱུར་ནས་བཅུད་དེ་དག་མདོག་དཀར་བ། རོ་
མངར་བ། རེག་བྱ་བསིལ་བ། ནུས་པ་ཤི་ནས་ཞག་བདུན་ལོན་པའི་རོའི་ཁར་སོང་ཡང་གསོ་ནུས་པ་ལྟ་བུར་གྱུར་པ་ནི་ཡོན་ཏན་རྟོགས་པ། དེའི་སྟེང་དུ་དབྱངས་གསལ་དཀར་པོ་འོག་དམར་པོ་བར། སྔོན་པོ་སྟེང་དུ་བསྐྱེད་པ་སྟེ་ཕྲེང་གསུམ། དབྱངས་
གསལ་དཀར་པོ་ཐམས་ཅད་ཨོཾ་དཀར་པོ་དང། དམར་པོ་རྣམས་ཨཱ་དམར་པོ། སྔོན་པོ་རྣམས་ཧཱུཾ་སྔོན་པོར་གྱུར་པ་རྡོ་རྗེ་གསུམ་གྱི་ངོ་བོར་གནས་པ་ལས་འོད་འཕྲོས་པས་སངས་རྒྱས་ཀྱི་ཞིང་ཐམས་ཅད་ནས་ཡེ་ཤེས་ཀྱི་བདུད་རྩི་བཀུག་ནས་ཨོཾ་

[028B] དེ་གསུམ་བདུད་རྩི་དམ་ཚིག་པ་ལ་བསྟིམ་པ་ནི་མང་པོར་སྦར་ཞིང་སྤེལ་བསྟེ། འདིའི་སྐབས་དབྱངས་གསལ་ཕྲེང་སུམ་བརྩེགས་བྱེད་མི་བྱེད་ལུགས་གཉིས་དང། འབྲུ་གསུམ་ལྷུང་སྐབས་མགོ་མཇུག་ལྡོག་མི་ལྡོག་ལུགས་གཉིས་ཡོད་
ཚུལ་ནང་མཆོད་ཀྱི་རྟོགས་པའི་སྐབས་བདུད་རྩི་དམ་ཚིག་པ་བསྐྱེད་པ་དང། སྤེལ་བའི་སྐབས་བདུད་རྩི་ཡེ་ཤེས་པ་བསྟིམ་པ་ཡིན་གསུངས། མང་པོར་སྤེལ་ཞེས་པ་འཕེལ་ཏེ་ཕྱིར་ལུད་འགྲོ་བ་ལྟ་བུ་མིན་བར་སྤྱད་ཀྱང་མི་ཟད་པའི་དོན་ཡིན་པས་ཇི་
ཙམ་ལོངས་སྤྱད་ཀྱང་ཟད་པ་མེད་པའི་བདུད་རྩིར་གྱུར་བར་མོས་ལ། ཡེ་ཤེས་ཀྱི་བདུད་རྩི་བཀུག་པ་རྣམས་བརྟན་པར་བྱ་བའི་ཕྱིར་དུ་ཨོཾ་ཨཱ་ཧཱུཾ་ལན་གསུམ་བརྗོད་པ་ཡིན། མཆོད་པ་དང། ཚོགས་འཁོར། གསེར་སྐྱེམས་སོགས་ཐམས་ཅད་ལ་བྱིན་
རླབས་འདི་བཞིན་བྱ་དགོས། རྒྱས་པར་ན་གྲུབ་རྒྱལ་ལུགས་ཀྱི་ཚེ་ཡ་རབ་འགུགས་པ། ཉམས་པ་གསོ་བ་སོགས་ཚེ་འགུགས་བསྟིམ་གྱི་དམིགས་པ་ཐམས་ཅད་ནང་མཆོད་བྱིན་རླབས་འདི་ལ་སྦྱར་ཆོག་པ་བླ་མའི་གསུང་རྒྱུན་ཡིན། རྡོ་རྗེ་འཆང་གིས་
རྒྱུད་ནས་གསུངས་པའི་བཅུད་ལེན་ཀྱང་འདི་ཉིད་ཡིན་ཞིང། བདུད་རྩི་རིལ་བུ་སྒྲུབ་བྱེད་ཀྱང། འབྲུ་གསུམ་གྱི་བཟླས་གྲངས་གསོག་པ་ལས་གཞན་དམིགས་པ་དང་ཆོ་ག་ནང་མཆོད་བྱིན་རླབས་འདི་ལས་ལོགས་སུ་མང་པས་འདིའི་རྣམ་གཞག་ལ་ལེགས་
པར་བྱང་པ་བྱེད་བ་གནད་ཆེ། གསང་བདེ་འཇིགས་གསུམ་གྱི་ནང་མཆོད་བྱིན་རླབས་སོགས་ཀྱང་མི་འདྲ་སྟེ། ནང་མཆོད་བྱིན་རླབས་ཙམ་ལ་འང་གཞི་ལམ་འབྲས་གསུམ་ལ་རང་རང་གི་ལམ་གྱི་འགྲོས་དང་མཐུན་པ་དགོས། ནང་མཆོད་ཀྱི་རླུང་མེ་

[029A]༄༅། །སོགས་ཀྱང་རླུང་གིས་ཐུར་སེལ་གྱི་རླུང་མཚོན། རླུང་གཡོས་ནས་མེ་སྦར་བས་ནི་ཐུར་སེལ་གྱི་རླུང་གསར་པ་སྐྱེས་ནས་གཏུམ་མོའི་མེ་སྦར་བ་མཚོན། མི་མགོ་དཀར་དམར་མཐིང་གསུམ་གྱིས་སྣང་མཆེད་ཐོབ་གསུམ་
མཚོན། དེ་དག་གི་སྟེང་གི་ཐོད་བས་སྣང་མཆེད་ཐོབ་གསུམ་དག་ནས་དཔེ་དོན་གྱི་འོད་གསལ་དུ་འཇུག་པ་མཚོན། ཐོད་པ་ཕྱི་དཀར་ལ་ནང་དམར་བས་བདེ་སྟོང་སྦྱར་བ་མཚོན། རྫས་བཅུས་སྒྲུབ་པ་པོའི་ཕུང་ཁམས་སྐྱེ་མཆེད་སྦྱངས་ནས་དཔེ་དོན་གྱི་
འོད་གསལ་དུ་ཞུགས་པ་མཚོན། ཉི་མ་འཆར་ཀའི་མདོག་ལྟར་དམར་སེར་དང་རེག་བྱ་ཚ་བར་གྱུར་པས་ཕུང་ཁམས་སྐྱེ་མཆེད་དཔེ་དོན་གྱི་འོད་གསལ་དུ་བཅུག་ནས་སྦྱངས་པ་མཚོན། ཁ་ཊཱ ་ག་ལྷུང་ནས་རྫས་དངུལ་ཆུའི་མདོག་ཅན་དུ་གྱུར་པ་སོགས་ནི་
དཔེ་དོན་གྱི་འོད་གསལ་ལས་དག་མ་ངག་གི་སྒྱ་ལུས་སུ་ལྡང་བར་མཚོན་པ་སོགས་ཏེ་ནང་མཆོད་ཀྱི་ངེས་དོན་མདོ་ཙམ་ཡིན་གསུངས། མཆོད་པ་བྱིན་རླབས་ལ། མཆོད་མགོ་རང་གི་གཡོན་ནས་བརྩམས་པའི་ཆུ་གཉིས་ཉེར་སྦྱོང་སོགས་ཀྱི་མཆོད་པ་
རྣམས་བྱིན་གྱིས་བརླབ་པའི་སྐབས་ནང་མཆོད་ནས་འཐོར་དགོས། དེ་ཡང་ས་ལུགས་ལ་ནང་མཆོད་ལག་གཡས་ཀྱི་མཐེབ་སྲིན་གྱི་བར་དུ་རྡོ་རྗེ་རྩེ་ལྔ་པ་བཟུང་བའི་རྡོ་རྗེའི་རྩེ་མོས་འཐོར་ཞིང། རྡོ་རྗེ་རྩེ་ལྔ་པས་འཐོར་བས་བདེ་བ་ཆེན་པེའི་ཡེ་ཤེས་ལྔ་མཚོན་
པར་བཤད་པའང་ཡོད་ཀྱང། དགེ་ལུགས་ཀྱི་ཕྱག་བཞེས་སུ་དེ་ལྟར་མི་དགོས་པར་རྡོར་དྲིལ་དང་བཅས་ཏེ་ལག་གཡོན་པའི་མཐེབ་སྲིན་གྱིས་འཐོར་བར་མཛད། དེ་གཉིས་ཀ་བདེ་མཆོག་རྩ་རྒྱུད་ལས། སྦོམ་བོ་མཐའ་ལྟག་རྩེ་སྦྱར་བས། །རྣལ་འབྱོར་

[029B] །ཅེས་པའི་དགོངས་པར་འགྲོ་སྟེ། སྦོམ་པོ་ནི་མཐེ་པོང་དང། ཐ་མའི་ལྟག་མ་སྲིན་མཛུབ་ལ་བྱེད་ཅིང། དེ་ཡང་མཐེ་བོང་ཡབ་དང། སྲིན་ལག་ཡུམ་སྟེ་དེ་གཉིས་སྦྱར་ཏེ་སྙོམས་འཇུག་མཛད་བའི་བར་ནས་བདུད་རྩིའི་སྙིང་པོ་བླང་བར་
བསམས་ལ་ནང་མཆོད་འཐོར་བ་ཡིན་གསུངས། དེ་ནས་བསང་སྦྱང་སྔར་ལྟར་ལ། མཆོད་པའི་སྒྲུབ་གཞི་སྣོད་བཅས་སྟོང་པར་སྦྱངས། སྒྲུབ་གཞི་རྒྱབ་ལྟ་བུར་ཡོད་ཀྱང་བསད་སྦྱང་སྐབས་སྒྲུབ་གཞི་ཡོད་ས་དེར་དམིགས། བསྐྱེད་པ་ན་རང་གི་མདུན་དུ་
བསྐྱེད་དགོས། མ་རྒྱུད་ལ་ཀ་ལས་ཐོད་པའི་སྣོད་བསྐྱེད་པ་ནི། ཐོད་པའི་མིང་ལ་ས་སྐྲྀ་ཏའི་སྐད་དུ་ཀ་པཱ་ལ་ཟེར་ཞིང། དེའི་མིང་ཡིག་དང་པོར་ཐིག་ལེས་བརྒྱན་པས་ཀ་དུ་བྱས་པ་སྟེ། མིང་ཡིག་དང་པོས་མིང་ཙམ་བརྡ་ཙམ། རྟོག་པས་ཕར་བཏགས་ཙམ་
གྱི་སྣང་བ་རྟེན་འབྱུང་དང། ཐིག་ལེས་ནི་རང་བཞིན་གྱིས་མ་གྲུབ་པའི་སྟོང་པ་མཚོན་པ་རྩིས་ཀྱི་སྐབས་སྟོང་པའི་གནས་སུ་ཐིག་ཅེས་ཐིག་ལེ་བྲི་བ་དང་འདྲ། མིང་ཡིག་དང་པོར་ཐིག་ལེས་བརྒྱན་པས་སྟོང་དང་རྟེན་འབྱུང་ངམ། སྣང་སྟོང་ཟུང་དུ་འཇུག་པ་མཚོན་
ཏེ༑ སྟོང་དང་རྟེན་འབྱུང་གཅིག་ལས་གཅིག་འཆར་ཞིང། །སོགས་ལྟར་སྟོང་དང་རྟེན་འབྱུང་གཅིག་གྲོགས་སུ་གཅིག་འགྲོ་ཚུལ་བསྟན། ཡང་ན་མིང་ཡིག་དང་པོས་བདེ་ཆེན། ཐིག་ལེས་སྟོང་ཉིད། དེ་གཉིས་གཅིག་ཏུ་ཚོགས་པས་མཆོད་རྫས་རྣམས་བདེ་
སྟོང་གི་རྣམ་རོལ་དུ་ཤར་བ་མཚོན། དེ་ལྟར་སྟོང་པའི་ངང་ལས་ཀ་དཀར་པོ་བརྒྱད་ལས་ཐོད་པ་བརྒྱད་དུ་གྱུར་པའི་ནང་དུ་བདེ་སྟོང་གི་ཡེ་ཤེས་ཀྱི་ངོ་བོ་ཧཱུཾ་བརྒྱད་ཡོངས་སུ་གྱུར་པ་ལས་མཆོད་ཡོན་སོགས་སུ་མོས། མཆོད་པ་རྣམས་རྒྱ་གར་གྱི་ཡུལ་ན་རྒྱལ་པོ་

[030A]༄༅། །མགྲོན་དུ་གདན་འདྲེན་པ་ལ་དཔེར་མཛད་ནས་གསུངས། རོལ་མོའང་ཐོད་པའི་སྣོད་དུ་བཞག་མཆོད་པ་ཡང་ངོ་བོའི་ཁྱད་པར་བདེ་སྟོང་གི་ཡེ་ཤེས་ཡིན་པ། དེ་ཡང། མཆོད་རྫས་རྣམས་རང་བཞིན་སྟོང་ཉིད་ཅེས་པས་བདེ་སྟོང་
གཉིས་ཀྱི་ནང་ནས་སྐབས་འདིར་ཤེས་རབ་སྟོང་ཉིད་གཙོ་ཆེ་བར་སྟོན། རྣམ་པའི་ཁྱད་པར་བཟོ་བཀོད་ཕུན་སུམ་ཚོགས་པ། བྱེད་ལས་ཀྱི་ཁྱད་པར་འབུལ་ཡུལ་གྱི་དབང་པོ་སོ་སོར་ཟག་མེད་ཀྱི་བདེ་ཆེན་བསྐྱེད་ནུས་པར་བསམས་ལ། འབྲུ་གསུམ་ནི་སྐབས་
ཐམས་ཅད་དུ་བྱིན་གྱིས་རློབ་བྱེད་ཡིན་པས་འདིར་ཡང་ཨརྒྷ ་སོགས་འབྲུ་གསུམ་གྱི་བར་དུ་བཅུག་བས་བྱིན་གྱིས་བརླབས་ཏེ་མཆོད་པ་ཡིན། བླ་མེད་ལ་ཨརྒྷ ་གྱི་ཕྱག་རྒྱ་ལག་གཉིས་ཐལ་མོ་ཁ་ཕྱེ་སྟེ་གྱེན་དུ་བཟོད་པ་ཐོད་པའི་སྣོད་ལྟ་བུའམ། ཡང་ན་
ཐལ་མོ་ཁ་ཕྱེ་ནས་མཆོད་ཡོན་གྱི་སྣོད་བཟུང་སྟེ་ཕུལ་པས་ལྷ་རྣམས་ཀྱི་ཕྱག་བཀྲུས་བར་བསམ་ཞིང། བཱདྱ ་སྐབས་ལག་གཡོན་ཁུ་ཚུར་བཅིངས་པ་ཁ་གྱེན་དུ་བསྟན་པའི་སྟེང་ནས་གཡས་པའི་ཁུ་ཚུར་གྱི་མཛུབ་མོ་ནས་རིམ་གྱིས་དཀྲོལ་བའི་ཕྱག་
རྒྱས་ཞབས་བཀྲུ་བའི་ཚུལ། པུཥྦེ་ལ་རྡོ་རྗེའི་ཁུ་ཚུར་གཉིས་ཁ་གྱེན་དུ་བསྟན་ཏེ་མེ་ཏོག་འཐོར་བར་མོས། དྷཱུ་པེའི་སྐབས་རྡོ་རྗེའི་ཁུ་ཚུར་གཉིས་ཁ་ཐུར་དུ་བསྟན་ཏེ་སྤོས་གཏུལ་བའི་ཚུལ་དང། དའི་པེའི་སྐབས་རྡོ་རྗེའི་ཁུ་ཚུར་གཉིས་ཁ་གྱེན་དུ་
བསྟན་ན་མཐེ་བོང་གཤིབས་པ་མར་མེའི་སྡོང་བུ་བསྒྲེང་བའི་ཚུལ་དང། གནྡྷེའི་སྐབས་བླ་མེད་ལ་ལག་གཉིས་ཀ་རྡོ་རྗེའི་ཁུ་ཚུར་གྱི་རྒྱབ་རང་ལ་བསྟན་ཏེ་བརྐྱངས་པའི་ཐལ་མོས་དྲི་བྱུག་པའི་ཚུལ་དང། ནཻ་ཝིདྱཱའི་སྐབས་རྡོ་རྗེའི་ཁུ་ཚུར་གཉིས་ཁ་

[030B] ཤཔྟ་ལ་ཌཱ་དྲི་ལ་སོགས་རོལ་མོའི་བྱེ་བྲག་རྣམས་དབུལ། རྗེའི་དགོངས་པ་ལྟར་ཨརྒྷ ་སོགས་ལའང་བཛྲ་སྦྱར་ན་ལེགས། བདེ་སྟོང་གི་ཡེ་ཤེས་བསྐུལ་ཕྱིར་དྲིལ་བུ་སྙིང་གའི་ཐད་དང། ལྟེ་བའི་གཏུམ་མོའི་མཁའ་
འགྲོ་མ་བསྐུལ་ཕྱིར་ཌཱ་མ་རུ་ལྟེ་བའི་ཐད་ནས་འཁྲོལ་དགོས་གསུངས། སྡིག་སྒྲིབ་འདག་པར་བྱེད་པ་རྡོར་སེམས་བསྒོམ་བཟླས་ནི། སྤྱིར་བསྐྱེད་རིམ་བསྒོམ་པ་ལ་སྐུ་གསུམ་ལམ་འཁྱེར་གྱི་སྒོ་ནས་རང་ཡི་དམ་དེ་དང་དེའི་སྐྱེ་བ་བླངས་པ་ལྟར་བྱས། དེ་ལ་བརྟེན་
ནས་བསྐྱེད་རྫོགས་ཀྱི་རྟོགས་བཟབ་མོ་སྐྱེས་ཏེ་ཡི་དམ་དེ་དང་དེའི་ངོ་བོར་འཚང་རྒྱ་དགོས་པས། འདིར་ཡང་དེ་ལྟ་བུའི་སྒོ་ནས་རྗེ་བཙུན་མའི་སྐུ་གསུམ་གྱི་གོ་འཕང་མངོན་དུ་བྱེད་དགོས། དེ་མངོན་དུ་བྱེད་པ་ལ་ཕྱག་ཆེན་རྩ་བར། སེམས་ཀྱི་ཆོས་ཉིད་མཐོང་
བ་ཡང། །ཚོགས་གསོག་སྒྲིབ་སྦྱོང་ལ་ལྟོས་པས། །ཞེས་པ་ལྟར་འགལ་རྐྱེན་སྡིག་སྒྲིབ་སྦྱོང་པ་དང། མཐུན་རྐྱེན་ཚོགས་བསགས་པ་གཉིས་མེད་ཐབས་མེད་པས་འདིར་རྡོར་སེམས་བསྒོམ་བཟླས་ལ་བརྟེན་གནས་སྡིག་སྒྲིབ་མདག་ཐབས་བྱེད་པ་ཡིན། རྟོགས་པ་
དང་རྟགས་མཚན་བཟང་བ་ཚུན་ཀྱང་སྡིག་སྒྲིབ་སྦྱངས་པ་ལས་བྱུང་བས་རྟོགས་པ་ཁྱད་པར་ཅན་སྐྱེ་བ་ལ་སྡིག་ལྟུང་སྦྱང་དགོས། གཞན་དུ་ཞིང་བ་ཚྭ་ཅན་དང། ཚྭ་སྒོ་ཅན་ལ་ལོ་ཏོག་མི་སྐྱེ་བ་ལྟར་བསྐྱེད་རྫོགས་སོགས་བསྒོམ་ལོ་བྱས་ཀྱང་སྐྱེར་མི་བཏུབ་ཅིང་
འོག་ནས་འབྱུང་བའི་ས་ལམ་གྱི་རྟོགས་པ་མྱུར་དུ་རྒྱུད་ལ་སྐྱེ་བ་ལ་འཇམ་དབྱངས་ཀྱིས་རྗེ་ལ་གསུངས་བ་ལྟར་སྒོམ་རྐྱང་བས་མི་འོང་བར་བསགས་སྦྱང་དང་དམིགས་པ་སྐྱོང་བ་སུམ་དྲིལ་དུ་བྱེད་དགོས། རྟོགས་པ་སྐྱེ་བ་རྒྱུད་སྨིན་པ་ལ་ལྟོས་པ། དཔེར་ན་

[031A]༄༅། །རྣག་སྨིན་པ་བརྟོལ་རུང་ལྟར་དང། ཤིང་ཐོག་སྨིན་པ་ལོངས་སྤྱོད་རུང་ལྟར་སྐྱོན་ཡོན་དེ་ལྟར་འོང། བསགས་སྦྱང་བྱེད་པ་ལ་བླ་མའི་རྣལ་འབྱོར་དང། རྡོར་སེམས་བསྒོམ་བཟླས་ལས་ལྷག་པ་མེད་པས་བསྐྱེད་རིམ་
བསྒོམ་པའི་སྔོན་འགྲོའི་ཚོགས་ཞིང་ཐམས་ཅད་དུ་རྡོར་སེམས་བསྒོམ་བཟླས་དང་བླ་མའི་རྣལ་འབྱོར་འབྱུང་བ་དེའི་གནད་ཀྱིས་ཡིན། དེས་ན་རྡོར་སེམས་བསྒོམ་བཟླས་ལ། རྡོར་སེམས་གདན་བཅས་རང་གི་སྤྱི་གཙུག་ལ་མ་རེག་པར་བསྒོམ་དགོས་
པས་སྤྱི་བོ་ནས་མཐོ་གང་ཙམ་དུ་འཕགས་པའི་ནམ་མཁར་པཾ་ལས་པདྨ་དཀར་པོ། འདི་པདྨ་འདབ་མ་འབུམ་ལྡན་དུ་བྱ་དགོས་པ་གསུང་རྒྱུན་མན་ངག་ཡིན། དེའི་སྟེང་དུ་ཨ་ལས་ཟླ་དཀྱིལ་དཀར་པོར་རང་དང་ཞལ་བལྟ་ཕྱོགས་མཐུན་པར་སངས་
རྒྱས་ཐམས་ཅད་ཀྱི་ཐུགས་དང་གཉིས་སུ་མེད་པའི་ཧཱུཾ་ལས་རྡོ་རྗེ་དཀར་པོ་ལྟེ་བའི་སྒོ་ངའི་ནང་དུ་ཧཱུཾ་གིས་མཚན་པ་ལས་ངོ་བོ་སངས་རྒྱས་ཐམས་ཅད་འདུས་པའི་བདག་ཉིད་དྲིན་ཅན་རྩ་བའི་བླ་མ་ཡིན་པ་ལ་རྣམ་པ་རྡོར་སེམས་ཡུམ་བཅས། བདེ་
འཇིགས་སོགས་ལྟར་ཡུམ་སྙེམས་མ་དཀར་མོ། ཡབ་རྡོ་རྗེའི་སྐྱིལ་ཀྲུང་དང་ཡུམ་པདྨའི་སྐྱིལ་ཀྲུང། ཡབ་ལ་སྤྱི་བོར་རུས་པའི་འཁོར་ལོ་དང། མགུལ་རྒྱན། སྙན་རྒྱན། གདུ་བུ་སོགས་ཕྱག་རྒྱ་དྲུག་གིས་བརྒྱན་པ། སྐུ་ལ་རུས་པའི་རྒྱན་
དྲུག་བཞེས་པ་ལའང་ནང་གི་མཚོན་དོན་ཟབ་མོ་རེ་ཡོད་ཅིང། ཡུམ་ལ་མཚོན་བྱ་ཀུནྡ་ལྟ་བུའི་བྱང་སེམས་མེད་པས་མཚོན་བྱེད་ཐལ་ཆེན་གྱི་བྱུགས་པ་མི་དགོས་པ་ལས་གཞན་ཕྱག་རྒྱ་ལྔ་ཡབ་ལྟར་དང། གཉིས་ཀ་ལ་རིན་པོ་ཆེའི་རྒྱན་ཐམས་ཅད་

[031B] འདིར་མ་རྒྱུད་གཙོ་བོ་ཡིན་པས་དཔུའི་རྩེ་ཕྲན་རིགས་ལྔ་རྣམས་ཐོད་སྐམ་བྱ་དགོས། རྡོར་སེམས་ཀྱི་ཐུགས་ཀར་ཤེལ་གྱི་མཎྜལ་ཁ་སྦུབ་བ་ལྟ་བུའི་སྟེང་དུ་ཧཱུཾ་ཡིག་ལངས་སྟབས་ལ། ཡིག་བརྒྱའི་སྔགས་གཡོན་སྐོར་འབུར་དོད་གྱེན་འགྲེང་
རང་སྒྲ་སྒྲོག་ཅིང། འོད་ཟེར་འཕྲོ་བཞིན་པ། སྤྱི་བོའི་རྡོར་སེམས་ཆེ་ཆུང་མཐོ་གང་ཙམ་བནས་མི་ཚད་ཙམ་གྱི་བར་གང་བདེ་བྱ་ཆོག་དམིགས་པ་གསལ་བའི་ཕྱིར་རྡོར་སེམས་ཤེལ། ཟླ་གདན་དུང། སྔགས་ཕྲེང་དངུལ་གྱི་མདོག་ལྟར་ཁ་དོག་མ་འདྲེས་པར་
བསམ་ན་འཆར་བ་དེ། རྡོར་སེམས་ཀྱི་པད་ཟླའི་གདན་སོགས་ཐམས་ཅད་དཀར་པོ་བྱེད་བ་ཞི་བའི་ལས་དང་མཐུན་ཞིང། དེ་ཡང་འདིར་སྡིག་སྒྲིབ་ཞི་ཞིང་འདག་ཐབས་གཙོ་བོར་བྱེད་པའི་རྟེན་འབྲེལ་གྱི་གནད་ཡོད་པས་ཡིན། འདི་ལ་དམ་ཚིགས་བསྐྱེད་པ་ཙམ་
ལས་ཡེ་ཤེས་པ་དགུག་གཞུག་བཅིང་མཉེས་དང་དབང་བསྐུར་རྒྱས་བཏབ་སོགས་མེད་པ་ཆོ་ག་བསྡུས་པའི་དབང་གིས་ཡིན། བཤགས་པ་བྱེད་པའི་སྐབས་སུ་ཁ་ཅིག་གིས། ང་ལ་བཤགས་པ་བྱེད་དགོས་བའི་སྡིག་པ་དེ་ཙམ་མེད་སྙམ་བ་འོང་སྟེ། དེ་ཞིབ་ཏུ་
མ་བརྟོགས་པའི་སྐྱོན་ཡིན། སྤྱིར་རང་ཅག་ལ་ཐོག་མེད་ནས་བསགས་པའི་སྡིག་བ་རང་རྒྱུད་ལ་ཡོད་བཞིན་པ་སྣ་རེ་རེ་ནས་འཁོར་སྒྱུར་གྱི་བང་མཛོད་ལྟར་ཡོད། དེའི་སྟེང་དུ་རང་རེ་མི་དགེ་བ་ལ་གོམས་ཤུགས་ཆེ་བའི་དབང་གིས་ལུས་ངག་ཡིད་གསུམ་གྱིས་
འགུལ་བསྐྱོད་ཅིག་མ་བཏང་ན་མ་གཏོགས། བཏང་ཕྱིན་ཆད་ཕལ་ཆེར་སྡིག་པ་ཁོ་ན་ལས་མེད། ད་ལྟ་ཡང་ཉི་མ་རེ་རེ་བཞིན་དུ་སྒོ་གསུམ་གནས་སྡོམ་གསུམ་ཁས་བླངས་པའི་བཅས་པ་དང་འགལ་བའི་ཉེས་ལྟུང་ཆར་བཞིན་བབས། སོ་ཐར་ལ་དགེ་སློང་ཡིན་

[032A]༄༅། །ན་ལྟུང་བ་སྡེ་ལྔ་དང། དགེ་ཚུལ་ལ་བླང་འདས་སོ་དྲུག་དང་འགལ་བའི་ཉེས་ལྟུང་དངོས་གཞི་བཅབས་ཉེས་བསྡོམས་བས་ཉེས་ལྟུང་གྲངས་མེད་ལྟ་བུ་དང། དེ་ལས་བྱང་སེམས་ཀྱི་རྩ་ལྟུང་དང་ཉེས་བྱས། དེ་ལས་སྔགས་ཀྱི་
རྩ་ལྟུང་སྦོ་པོ་སོགས་ཀྱི་ཉེས་པ་རྣམས་སྔ་མ་སྔ་མ་ལས་ཕྱི་མ་ཕྱི་མ་འབྱུང་ཉེ་ལ་ཆེས་ལྕི་བ་ཆར་བཞིན་དུ་འབབ་པས་ལས་འབྲས་དང་བསྡུར་ན་ཉིན་གཅིག་གི་སྡིག་ལྟུང་ཡང་ངན་སོང་གསུམ་དུ་སྐྱེ་བ་འབུམ་ཕྲག་རེ་བླངས་ཀྱང་རྫོགས་མཐའ་མེད་པ་
ལྟར་བསགས་བཞིན་པ་ཡིན། ངན་སོང་དུ་འཕེན་བྱེད་ཀྱི་སྡིག་པ་ཟེར་དུས་མི་བསད་པ་ལྟ་བུའི་སྐད་གྲགས་ཡོད་བ་ཞིག་ལ་མི་ལྟོས་པར་བཀའ་གདམས་གོང་མས། ཁ་ནས་རྩེ་རྒོད་ཤར་ཤར་དང། མཆུ་འགུལ་ཙམ་བྱས་པས་ཀྱང་ངན་སོང་དུ་ཐིབས་
ཀྱིས་ནོན་པ་ཡོད་གསུངས་ཚུལ། སྡིག་པ་ཇི་ཙམ་ཆེ་ཡང་བཤགས་པ་བྱས་པས་འདག་ནུས་པ། སོར་ཕྲེང་གིས་མི་དགུ་བརྒྱ་དང་གོ་དགུ་བསད་པ། མ་སྐྱེས་དགྲས་རང་གི་ཡབ་གཟུགས་ཅན་སྙིང་པོ་རྒྱུན་ཞུགས་ཀྱི་འབྲས་བུ་ཐོབ་པ་བསད་པས་མཚམས་
མེད་དང་ཉེ་པའི་མཚམས་མེད་ཀྱི་ལས་གཉིས་བསགས་ཀྱང་བཤགས་པ་བྱས་པས་དག་པ་ལྟ་བུ་སྟེ། དགའ་བོ་སོར་ཕྲེང་མཐོང་ལྡན་བདེ་བྱེད་བཞིན། །ཞེས་སོགས་ལྟར་ཡིན། རང་རེས་བཤགས་པ་བྱེད་མི་འདོད་པ་སྡིག་པའི་ཉེས་དམིགས་མ་དྲན་
བའི་སྐྱོན་ཡིན། དེ་མི་དྲན་པ་སྐྱེས་བུ་ཆུང་ངུའི་སྐབས་ཀྱི་ལས་འབྲས་ལ་ངེས་ཤེས་མ་རྙེད་པའི་སྐྱོན་ཡིན། ལས་འབྲས་ལ་ངེས་ཤེས་རྙེད་ན་སྡིག་པ་ཕྲའུ་རེ་ལའང་བང་དུ་དུག་སྤྲུལ་ལྷུང་བ་ལྟ་བུའི་འཇིགས་པ་འོང། ཇོ་བོ་རྗེས་ལམ་ཁར་ཉེས་པ་

[032B] དེས་ན། མྒོའམ་གོས་ལ་གློ་བུར་མེ་ཤོར་ན། །དེ་དག་ཕྱིར་བཟློག་བགྱི་པ་བཏང་ནས་ཀྱང། །ཡང་སྲིད་མེད་པར་བགྱི་སླད་འབད་འཚལ་ཏེ། །དེ་བས་ཆེས་མཆོག་དགོས་པ་གཞན་མ་མཆིས། །གསུངས་
པ་ལྟར་འབད་དགོས། སྲོག་གཅོད་ཀྱི་སྡིག་པ་གཅིག་བྱུང་ནས་བཤགས་པ་མ་བྱས་ན་ཉིན་རེ་བཞིན་ཉིས་འགྱུར་གྱིས་འཕེལ་ཏེ། ཤིག་གཅིག་བསད་པ་ལྟ་བུའི་སྡིག་པ་ཆུང་དུ་རེ་ཡང་ཉིན་བཅུ་སོང་བ་ན་ཤིག་ལྔ་བརྒྱ་དང་བཅུ་གཉིས་བསད་པའི་སྡིག་པ་འཕེལ་
ཏེ་འགྲོ། དེར་མ་ཟད་སྡིག་པ་རེ་རེ་ལའང་རྣམ་སྨིན་དང། མྱོང་བ་དང་བྱེད་པ་རྒྱུ་མཐུན། བདག་འབྲས་ཏེ་འབྲས་བུ་བཞི་བཞི་འབྱུང། བཤགས་པ་སྟོབས་ཆེན་ཞིག་བྱུང་ན་མནར་མེད་ལྟ་བུའི་རྣམ་སྨིན་མྱོང་ངེས་ཀྱི་ལས་ཀྱང་རྩ་བ་ནས་འདག་པ་ཐེག་ཆེན་པའི་
ལུགས་ཡིན། བཤགས་པ་འབྲིང་ཞིག་བྱས་ན་སྡིག་པ་རྩ་བ་ནས་འདག་མི་ཐུབ་ཀྱང་སྡིག་པ་ཆེས་སྟོབས་ཆེན་པོ་ཡང་ཆུང་དུ་འགྲོ་བ་ཕྱི་མར་ངན་སོང་མྱོང་རྒྱུའི་ལས་ཚེ་འདིར་ན་ཚ་ཕྲན་བུ་ཙམ་གྱིས་གོ་ཆོས་དེ་བྱང་འགྲོ་བ་ལྟ་བུ་ཡོད། རང་ཚོའི་ཡིད་ཀྱི་སྡིག་པ་
འདི་ཤིན་ཏུ་ཐུ་སྟེ། མཚམས་ཀྱི་སྐབས་ཐུན་ལ་བསྡད་པ་དང། ཚོགས་འཚོགས་པའི་གྲལ་ཚུན་ཆོད་དུ་ཁ་ནས་ཕྱོགས་བཅུ་དུས་གསུམ་གྱི་སོགས་དང། མ་སེམས་ཅན་ཐམས་ཅད་སོགས་སྙན་པ་རེ་འོང་ཡང། སེམས་ཀྱི་གཏིང་དེ་ནས་གཞན་ཐབས་
གང་གིས་ཕམ་པར་བྱེད་དང། རང་ལ་ཁེ་ཞིག་ཇི་འདྲ་བྱས་ཏེ་འཐོབ་ཐུབ་ན་སྙམ་པ་ལྟ་བུ་རེ་ཁོ་ནར་ཤོར་འགྲོ། ཉིན་རེར་བཤགས་པ་ཐ་མ་ཞིག་བྱས་ཀྱང་དེའི་ཉིན་གྱི་སྡིག་ལྟུང་གི་འཕེལ་ཁ་འཆད་འགྲོ་བས་བཤགས་པ་བྱེད་པ་གནད་ཆེ། བཤགས་

[033A]༄༅། །པ་སྟོབས་ཆེན་འོང་བ་ལ་གཉེན་པོ་སྟོབས་བཞི་ཚང་དགོས། འདིས་མྱོང་ངེས་ཀྱི་ལས་ཀྱང་འདག་ནུས་པ། དེ་འོང་མི་འོང་ད་གིན་ཞུས་པ་ལྟར་ལས་འབྲས་ལ་ངེས་བ་རྙེད་མ་རྙེད་ཀྱི་རྗེས་སུ་འགྲོ་ལྡོག་བྱེད་གསུངས། སྟོབས་
བཞི་ནི། ཐུགས་ཀའི་ཧཱུཾ་ལ་སངས་རྒྱས་ཐམས་ཅད་ཀྱི་བྱིན་རླབས་བསྡུས་པ་རྟེན་གྱི་སྟོབས་སུ་གསུངས་པ་སོགས་ཡོད་ཀྱང། རང་ལུགས་འདིར་སྐྱབས་སེམས་བྱེད་པ་རྟེན་གྱི་སྟོབས། ཉེས་པ་བྱས་པ་ལ་དུག་ཁོང་དུ་སོང་བ་ལྟ་བུའི་འགྱོད་པ་དྲག་པོ་བྱེད་
པ་རྣམ་བར་སུན་འབྱིན་པའི་སྟོབས། སྡིག་པ་འདག་ཕྱིར་དགེ་བ་གང་བྱས་གཉེན་པོ་ཀུན་ཏུ་སྤྱོད་པའི་སྟོབས་སུ་གསུངས་པ་ལས། སྐབས་འདིར་རྡོར་སེམས་བསྒོམ་བཟླས་ཀྱི་སྒོ་ནས་ཡིག་བརྒྱ་བཟླ་བ་གཉེན་པོ་ཀུན་སྤྱོད་ཀྱི་སྟོབས། དེ་ལ་བསླབ་བཏུས་ནས་
དྲུག་གསུངས་པའི་ནང་ནས་ཡིག་བརྒྱ་བཟླ་བ་འདི་གསོལ་འདེབས་ལ་བརྟེན་པའི་གྲས་སུ་བྱེད། སླན་ཆད་སྲོག་ལ་བབས་ཀྱང་སྡིག་པའི་ལས་མི་བྱེད་པའི་སྡོམ་སེམས་བསྟེན་པ་ཉེས་བ་ལས་སླར་ལྡོག་པའི་སྟོབས་ཡིན། བཤགས་པ་བྱེད་སྐབས་
འགྱོད་སེམས་དང་སྡོམ་སེམས་སོགས་བསམ་སྦྱོར་ཤུགས་དྲག་པོས་བཤགས་པ་བྱས་ན་སྡིག་པ་འདག་སྟོབས་ཆེ་ཞིང། བསམ་སྦྱོར་སོགས་འབྲིང་ཙམ་ལས་མ་བྱུང་ན་སྡིག་པའང་འབྲིང་ཙམ་ལས་མི་འདག་དེས་ན་སྡིག་པ་བསགས་པ་ལ་
འགྱོད་སྡོམ་ཤུགས་དྲག་དང། རྡོར་སེམས་ལ་ཡིག་བརྒྱའི་སྒོ་ནས་སྡིག་པ་བྱང་བའི་གསོལ་འདེབས་དང། བདུད་རྩི་འབེབ་སྦྱང་རྣམས་བྱ་ཞིང། དེ་ཡང་ལྷའི་ང་རྒྱལ་གློད། གསལ་སྣང་མ་གློད་པར་འགྱོད་སྡོམ་ཤུགས་དྲག་པོས་སྔར་བྱས་ཀྱི་

[033B] ཧེ་རུ་ཀཿའི་ཡིག་བརྒྱའི་སྔགས་དོན་ཀྱང་མཚན་ནས་བོས་ཏེ་གསོལ་བ་བཏབ་བ་ལྟ་བུར་ཡོད། དེ་ཡང་སྤྱིར་བཏང་གི་རྡོ་རྗེ་སེམས་དཔའི་ཡིག་བརྒྱ་
ལ༑ རྒྱུད་རྡོ་རྗེ་རྩེ་མོར། ཨོཾ་ནི་ཅི་ཞིག་ཡིན་པར་བཤད། །མཆོག་དང་ནོར་སྟེར་དཔལ་དང་གཡང། །སྐལ་བཟང་རྣམ་པ་དང་ལྡན་ཞིང། །དམ་བཅའ་བ་དང་བཀྲ་ཤིས་དོན། །ནོར་བུ་འཛིན་པའི་སྙིང་པོ་ཡིན། །ཅེས་པ་ལྟར་ཨོཾ་ནི་བཀྲ་ཤིས་པ་སོགས་ཀྱི་ཆེད་
དང༑ ནོར་བུ་འཛིན་པའི་སྙིང་པོ་དང་སྐུ་རྡོ་རྗེའི་ས་བོན་ཡིན་ཞིང། སྐུ་གསུང་ཐུགས་གསུམ་དབྱེར་མི་ཕྱེད་བའང་མཚོན་པ་དང། བཛྲ་སཏ་ནི་རྡོ་རྗེ་སེམས་དཔའ། ས་མ་ཡ་དམ་ཚིག་མ་ནུ་པ་ལ་ཡ་རྗེས་སུ་སྐྱོངས། བཛྲ་སཏ་ཏྭེ་ནོ་པ་ཏིཥྛ་རྡོ་རྗེ་སེམས་
དཔའ་ཉིང་ཉེ་བར་བཞུགས་ཤིག་དྲྀ་ཌྷོ་ནི་བརྟན་པ། མེ་ནི་བདག་བྷ་བ་ནི་དངོས་པོའམ་རང་བཞིན་དུ་མཛོད་ཅེས་པ་སྟེ། བདག་ལ་བརྟན་པའི་དངོས་པོར་མཛོད། སུ་ཏོ་ཥྱོ་མེ་བྷ་བ་ནི་བདག་ལ་ཤིན་ཏུ་དགྱེས་པའི་དངོས་པོར་མཛོད། སུ་པོ་ཥྱོ་མེ་བྷ་བ་ནི་
བདག་ལ་ཤིན་ཏུ་རྒྱས་བའི་དངོས་བོར་མཛོད། ཨ་ནུ་རཀྟོ་མེ་བྷ་བ་ནི་བདག་ལ་རྗེས་སུ་ཆགས་པའི་དངོས་པོར་མཛོད། སརྦ་སིདྡྷི་མམེ་བྲ་ཡཙྪ་དངོས་གྲུབ་ཐམས་ཅད་བདག་ལ་རབ་ཏུ་སྩོལ་ཅིག་སརྦ་ཀརྨ་སུ་ཙ་མེ་བདག་ལ་ལས་ཐམས་ཅད་སྩལ་དུ་གསོལ་
ཙིཏྟཾ་ཤྲཱི་ཡཾ་ཀུ་རུ་སེམས་ཀྱི་དཔལ་དུ་མཛོད་ཅིག་ཧཱུཾ་ཐུགས་རྡོ་རྗེའི་ས་བོན། ཡང་ཤྲེ་ཡཿ་ཀུ་རུ་ཧཱུཾ་ལྟར་ན། དགེ་ལེགས་སུ་མཛོད། ཧ་བཞི་ཧོཿ་དང་ལྔས་ཡེ་ཤེས་ལྔ་མཚོན་བ། བྷ་ག་ཝ་ན་སརྦ་ཏ་ཐཱ་ག་ཏ་བཅོམ་ལྡན་འདས་དེ་བཞིན་གཤེགས་པ་

[034A]༄༅། །ཐམས་ཅད་ཀྱི། བཛྲ་རྡོ་རྗེ། །མཱ་མེ་བདག་མུཉྩ་མ་འདོར་ཞིག་བཛྲི་བྷ་བ་རྡོ་རྗེ་ཅན་གྱི་རང་བཞིན། མ་ཧཱ་ཆེན་པོ། ས་མ་ཡ་དམ་ཚིག་སཏ་སེམས་དཔའ་སྟེ། དམ་ཚིག་སེམས་དཔའ་ཆེན་པོ། ཨཱ་གསུང་རྡོ་རྗེའི་ས་བོན་ཆོས་
ཐམས་ཅད་སྐྱེ་བ་མེད་པ་དང། ཧཱུཾ་གིས་བདེ་བ་ཆེན་པོའི་ཡེ་ཤེས་མཚོན་པ། །ཕཊ་ཀྱིས་གདུག་པ་ཅན་དང་སྡུག་བསྔལ་སོགས་མི་མཐུན་ཕྱོགས་འཇོམས་ཤིང། བདེ་སྟོང་དབྱེར་མི་ཕྱེད་པའི་ཡེ་ཤེས་འགུགས་པར་བྱེད་ཅིང་ངན་འགྲོའི་འགྲོ་བ་གནས་ལས་
འཕོ་བར་བྱེད་པ་སྟེ། ད་དུང་སྔགས་དོན་འདི་དང་ཆུང་མི་འདྲ་བ་ཡང་ཡོད་པས་ཞིབ་བར་རྡོར་སེམས་བསྒོམ་བཟླས་ཀྱི་ཁྲིད་ཡིག་རྒྱས་པ་རྣམས་ལས་ཤེས་དགོས། བདེ་མཆོག་ཡབ་ཡུམ་གྱི་སྐབས་འདིར་བཛྲ་སཏའི་ཚབ་ཏུ་བཛྲ་ཧེ་རུ་ཀ་ཞེས་པ་འཇུག་དགོས་
པས༑ བཛྲ་སྔར་ལྟར་ལ། ཧེ་རུ་ཀ་ནི་ཁྲག་འཐུང་ཞེས་འགྱུར་ཞིང། ཧེ་རུ་ཀོ་བྷ་བ། ཞེས་པ་ཁྲག་འཐུང་ཉིད་དུ་མཛོད། ཅེས་པ་ལས་གཞན་འདྲ་གསུངས། ས་ལུགས་ལ་ཡིག་བརྒྱའི་དབུར། ཤྲཱི་བཛྲ་ཧེ་རུ་ཀ་ཞེས་སྦྱོར་ཀྱང་རང་ལུགས་ལ་ཤྲཱི་མ་སྦྱར་ན་
ཆོག་འདིའི་སྒོ་ནས་བཤགས་པ་བྱེད་སྐབས་ལྷའི་གསལ་སྣང་ཙམ་བརྟན་པ་ལ་སྐྱོན་མེད་དེ། སྔར་སེར་རྩེར་དགེ་བཤེས་ཐོགས་མེད་ལ་འཇོག་རི་ངག་དབང་བསྟན་འཛིན་གྱིས་རྡོ་རྗེ་འཇིགས་བྱེད་ལ་སྡིག་པ་མེད་ཚུལ་ཞུས་པར། འཇིགས་བྱེད་ལ་སྡིག་པ་
མེད་ཀྱང་ཁྱོད་རང་ལ་ཡོད་འགྲོ་གསུངས་པ་ལྟར་ཡིན། ཡིག་བརྒྱ་བཟླ་སྐབས་ཀྱི་དམིགས་པ་ས་ལུགས་ལ་ནད་ཐམས་ཅད་རླུང་སྔོ་དམར་སོགས་དང། གདོན་ཐམས་ཅད་སྦལ་ལྕོང་སྡིག་སྤྲུལ་ལ་སོགས་པའི་རྣམ་པ། སྡིག་སྒྲིབ་ཐམས་ཅད་རྣག་ཁྲག་དང་

[034B] བུམ་གསང་ཤེར་ཚིག་གི་དབང་བཞིའི་དམིགས་པ་སྟེ་དམིགས་སྐོར་བདུན་དུ་གསུངས་ཀྱང། སྐབས་འདིར་གཙོ་བོ་ནི་སྡིག་སྒྲིབ་སྦྱངས་བར་བསམས་པ་ཉིད་ཡིན་ཞིང། ལས་
དང་པོ་བས་ཡས་འདེད། མས་འདེད། ཕུང་འདེད་རྣམས་བྱེད་པ་གཙོ་ཆེ་བས། ཡིག་བརྒྱ་བཟླ་བའི་སྒོ་ནས་རྡོར་སེམས་ལ་གསོལ་བ་དྲག་ཏུ་བཏབ་པས་ཡབ་ཡུམ་གྱི་ཐུགས་ཀའི་ཧཱུཾ་དང་སྔགས་ཕྲེང་ལས་བདུད་རྩི་དཀར་པོའི་རྒྱུན་བབས་པ་སྦྱོར་མཚམས་ནས་བདེ་གདན་
སོགས་ལ་ཐལ་བྱུང་དུ་ཕུག་སྟེ་རང་གི་སྤྱི་བོ་ནས་ཞུགས། ནང་གདོན་སྡིག་སྒྲིབ་ཐམས་ཅད་དུད་ཁུ་དང་སོལ་ཁུའི་རྣམ་པར་འོག་སྒོ་གཉིས་ནས་ཐོན་ཏེ་བདུད་རྩིའི་རྒྱུན་གྱིས་ལུས་གང་བར་བསམས་པ་ཡས་འདེད་དང། བདུད་རྩིའི་རྒྱུན་གྱིས་ལུས་གང། སྡིག་
སྒྲིབ་རྣམས་ཤེལ་བུམ་ནང་གི་སྦུན་པ་ཆུས་འདེགས་པ་ལྟར་རང་གི་ཁ་སྣ་སོགས་ནས་ཕྱིར་ཐོན་པར་བསམས་པ་མས་འདེད་ཡིན། ཡས་འདེད་མས་འདེད་ཀྱིས་དགའ་བཞི་ལུགས་འབྱུང་ལུགས་ལྡོག་འདྲེན་པའི་རྫོགས་རིམ་གྱི་སྨིན་བྱེད་དུའང་འགྲོ། ནད་
གདོན་སྡིག་སྒྲིབ་དུད་ཁུ་སོགས་ཀྱི་རྣམ་པར་ཐོན་པ་རྣམས་ས་གས་ནས་ས་འོག་ཏུ་འཆི་བདག་གཤིན་རྗེ་ཁ་ལག་སྦར་མོ་གསུམ་གདངས་ཏེ་རང་གི་ཚེ་སྲོག་ལ་རྡམས་པའི་ཚུལ་གྱིས་ཡོད་པ་དེའི་ཁར་སོང་བས་དེ་ཉིད་ཚིམ་ཞིང། དེའི་འཁོར་གདོན་བགེགས་རྣམས་
ཀྱང་ཚིམ་ནས་ནམ་ཡང་ལྡང་བ་མེད་པར་གྱུར་བར་བསམས་ན་འཆི་བླུའི་མཆོག་ཏུ་འགྱུར། དགའ་ལྷའི་སྐབས་སོགས་སུང་འང་དམིགས་པ་འདི་སྦྱར་ཆོག་ཡང་བདུད་རྩིའི་རྒྱུན་གྱིས་སྡིག་སྒྲིབ་རྣམས་སྙིང་གར་ནག་ཕུང་དེར་ཡོད་པ་དེ་ཉི་འོད་ཀྱིས་མུན་པ་དེད་བ་ལྟར་གར་

[035A]༄༅། །སོང་ཆ་མེད་དུ་གྱུར་པར་བསམས་པ་ཕུང་འདེད་རེད། ས་ལུགས་པས་འདི་ལ་བར་འདེད་ཅེས་འདོགས། བདུད་རྩི་འབེབ་སྦྱང་ རྫོགས་རིམ་སྐབས་ཡིན་ན་ནད་གདོན་སོགས་ཕྱིར་ཐོན་
པའི་དམིགས་པས་རླུང་དྷཱུ་ཏཱི་ར་འདུ་བ་ལ་གནོད་པས་མུན་ཁུང་དུ་ཉི་འོད་ཞུགས་པ་ལྟར་སྡིག་སྒྲིབ་རྣམས་གར་སོད་ཆ་མེད་དུ་གྱུར་བར་མོས་ན་ལེགས། དེ་ལྟར་བྱས་པས་སྡིག་སྒྲིབ་རྣམས་དག་ནས་རང་ལུས་ཤེལ་གོང་གཡའ་དག་པ་ལྟར་གྱུར་པར་བསམ་
དེ་ལྟར་ནན་ཏན་དུ་འབད་ན། ཤ་རུས་རྡོས་བཅས་ཀྱི་ལུས་བཀྲུ་བ་ལས། སྣང་ལ་རང་བཞིན་མེད་པའི་ལུས་བཀྲུ་བ་སླ་ཚུལ་ཤེལ་བུམ་ཆུས་འཁྲུ་བའི་དབེ་བཅས་གསུངས། མཇུག་ཏུ། རྡོ་རྗེ་སེམས་དཔའི་ཞལ་ནས་སྡིག་སྒྲིབ་དང་དམ་ཚིག་ཉམས་ཆག་
ཐམས་ཅད་བྱང་ཞིང་དག་གོ་ཞེས་གསུངས་ནས་རང་ལ་ཐིམ་པས་གསང་གསུམ་སྒོ་གསུམ་དབྱེར་མེད་དུ་གྱུར་པར་བསམས་ཏེ། སྡིག་པའི་འཁོར་གསུམ་མི་དམིགས་པའི་རྒྱས་བཏབ་ན། སྟོང་ཉིད་ཟབ་མོ་ལ་བརྟེན་པ་ཞེས་སྡིག་སྒྲིབ་ཉེས་ལྟུང་འདག་པ་
ལ་སྟོབས་ཆེ། བཤགས་པ་བྱས་ན་སྡིག་པ་མི་འདག་པ་མི་སྲིད་པར་མི་དགེ་བ་ལས་དགེ་བ་ཁྱད་པར་བཅུའི་སྒོ་ནས་སྟོབས་ཆེ་ཚུལ་རྣམ་བཤད་རིགས་པ་ལས་གསུངས་པ་ལྟར་ཡིན་ཚུལ། དེས་ན་རང་གིས་ཀྱང་སྡིག་ལྟུང་རྣམས་ལྷག་མེད་དུ་དག་
སོང་སྙམ་པའི་མོས་པ་ནན་ཏན་བྱ་བ་གནད་ཆེ། དེ་ལྟར་ཡང་ཡང་འབད་པས་རྨི་ལམ་དུ་ཁྲུས་བྱེད་པ་དང། གོས་དཀར་པོ་དང་གསར་བ་གྱོན་པ། ལུས་ལས་རྣག་དང་འབུ་སྲིན་སོགས་མི་གཙང་མི་སྡུག་པའི་རྣམ་པ་ཕྱིར་ཐོན་པ། ནམ་མཁའ་ལ་

[035B] ལྔ་པ་བླ་མའི་རྣལ་འབྱོར་ནི། འདི་བསྒོམ་དགོས་པའི་རྒྱུ་མཚན་ཡང་རྒྱུད་བརྟག་གཉིས་ལས། གཞན་གྱིས་བརྗོད་མིན་ལྷན་ཅིག་སྐྱེས། །གང་དུ་ཡང་ནི་མི་རྙེད་དོ། །བླ་མའི་དུས་
ཐབས་བསྟན་པ་དང། །རང་གི་བསོད་ནམས་ལས་ཤེས་བྱ། །ཤེས་དང། འབྲོམ་གྱིས་ཇོ་བོ་ལ། ངེད་བོད་འདིར་སྒོམ་སྒྲུབ་བྱེད་བ་མང་པོ་ཡོད་པ་ལ། ཡོན་ཏན་ཁྱད་པར་ཅན་བརྙེས་པ་མི་བདོག་ཞུས་པར། ཇོ་བོས། ཐེག་པ་ཆེན་པོའི་ཡོན་ཏན་ཆེ་སྐྱེས་ཆུང་
སྐྱེས་ཐམས་ཅད་བླ་མ་ལ་བརྟེན་ནས་སྐྱེ་བ་ལ། ཁྱེད་བོད་བླ་མ་ལ་ཐ་མལ་པའི་འདུ་ཤེས་ལས་མེད། ག་ན་སྐྱེ་གསུངས་པ་དང། ཕྱག་ཆེན་རྩ་བ་ལས། སེམས་ཀྱི་ཆོས་ཉིད་མཐོང་བ་ཡང། །ཚོགས་བསགས་སྒྲིབ་སྦྱངས་ལ་ལྟོས་པས། །ཡིག་བརྒྱ་འབུམ་
ཙམ་ལྟུང་བཤགས་ནི། །བརྒྱ་ཕྱག་གང་མང་སྔོན་བཏང་སྟེ། །དུས་གསུམ་སངས་རྒྱས་ཐམས་ཅད་དང། །དབྱེར་མེད་རྩ་བའི་བླ་མ་ལ། །སྙིང་ནས་གསོལ་འདེབས་ཡང་ཡང་བྱ། །ཞེས་པ་ལྟར་སེམས་ཀྱི་ཆོས་ཉིད་རང་སེམས་ལྷན་ཅིག་སྐྱེས་པ་མངོན་སུམ་དུ་
མཐོང་སྟེ་འཚང་རྒྱ་བ་ལ། ཚོགས་གསོག་སྒྲིབ་སྦྱོང་གི་ཞིང་མཆོག་ཏུ་གྱུར་པ་བླ་མ་ལ་སངས་རྒྱས་དངོས་སུ་བལྟ་བའི་མོས་གུས་ཀྱི་སྒོ་ནས་བསགས་སྦྱང་རླབས་བོ་ཆེར་ཤུགས་དྲག་ལ་རྒྱུན་རིང་བར་འབད་དགོས་པའི་གནད་ཀྱིས་ཡིན། སངས་རྒྱས་
ལས་བླ་མ་བཀའ་དྲིན་ཆེ་ལུགས་ལ་བསམས་ཀྱང་ཞིང་གི་མཆོག་ཡིན་པར་ཤེས་ནུས་ཚུལ། རང་ཅག་ལམ་གྱི་རྟོགས་པ་རྒྱུད་ལ་སྐྱེ་བ་ལ་བླ་མའི་རྣལ་འབྱོར་ལ་བརྟེན་ནས་བླ་མའི་བྱིན་རླབས་འཇུག་པ་དགོས། དེ་འཇུག་མི་འཇུག་དད་གུས་ཡོད་

[036A]༄༅། །མེད་ལ་རག་ལས་པས་བླ་མ་སངས་རྒྱས་དངོས་སུ་མཐོང་བའི་དད་པ་སྦྱང་དགོས་ཏེ། དབེན་ས་བས། མདོར་ན་ཉམས་རྟོགས་ཆེ་ཆུང་གང་སྐྱེས་ཀྱང། །དད་པ་ཆེ་ཆུང་བསྒོམས་པའི་མཐུ་ཡིན་པས། །དངོས་གྲུབ་རྩ་བ་དྲིན་ཅན་བླ་
མ་ཡི༑ ༑ཡོན་ཏན་བསམ་ཞིང་སྐྱོན་ནས་མི་བལྟ་བའི། །གདམས་པ་འདི་ཉིད་མཐིལ་དུ་འཛིན་པར་ཤོག་དམ་བཅའ་འདི་འདྲ་གེགས་མེད་མཐར་ཕྱིན་ཤོག་ཅེས་གསུངས། བླ་མ་ལ་སངས་རྒྱས་དངོས་སུ་མ་བལྟས་ན་ལེགས་སྐར་གྱིས་སངས་རྒྱས་
ལ་མཐོང་བ་ལྟར་སྐྱོན་འབའ་ཞིག་ལས་མི་མཐོང་བས་རང་ལ་ཡོན་ཏན་འབྱུང་བའི་སྐབས་མེད། དེས་ན་རིགས་པ་ཡང་དག་གི་སྒོ་ནས་བླ་མ་སངས་རྒྱས་སུ་བསྒྲུབ་དགོས། དེ་སྒྲུབ་བྱེད་ལམ་རིམ་གྱི་ཁྲིད་ལས་བྱུང་བ་ལྟར་ཡང་ཡང་བསམས་ཏེ་མྱོང་བ་
འདོན་པ་གལ་ཆེ། མདོར་བསྡུ་ན། སངས་རྒྱས་ཐམས་ཅད་ཆོས་དབྱིངས་སུ་རོ་གཅིག་པའི་ཡེ་ཤེས་དེ་གདུལ་བྱའི་ཁམས་དང་བསམ་པ་དང་མཐུན་པར་བདུད་དང་སྲིན་པོ་བྱ་རི་དྭགས་ཚུན་ཆད་གང་ལ་གང་འཚམས་ཀྱི་སྤྲུལ་པ་སྣ་ཚོགས་བསྟན་ནས་
དོན་མཛད། གྲུབ་ཆེན་ནག་པོ་སྤྱོད་པ་དང། དགེ་ཚུལ་ཚེམ་བུ་པས་རྡོ་རྗེ་ཕག་མོ་མཛེ་མོར་མཐོར། གངྒཱའི་གླིང་ནས་རྗེ་བཙུན་ཀུ་སཱ་ལི། །ཞེས་སོགས་ལྟར་དགེ་ཚུལ་ཚེམ་བུ་བ་མཁའ་སྤྱོད་དུ་ཁྲིད་ཚུལ། ལམ་རིམ་བདུད་རྩིའི་སྙིང་པོ་ལས། ལས་ངན་
སྒྲིབ་གཡོགས་འདི་དང་མ་བྲལ་རིང། །སངས་རྒྱས་མ་ལུས་མངོན་སུམ་མདུན་བྱོན་ཡང། །ད་ལྟའི་སྣང་བ་འདི་ཉིད་མ་གཏོགས་པ། །མཚན་དཔེས་བརྒྱན་པའི་སྐུ་མཆོག་མཐོང་སྐལ་མེད། །ཅེས་གསུངས་པ་ལྟར་སངས་རྒྱས་ཀྱིས་རང་ལས་ལྷག་པར་

[036B] རང་ལས་དམན་པར་སྤྲུལ་ན་རང་ཡིད་མི་ཆེས་པས་ད་ལྟ་རང་ཉིད་འདུལ་ཕྱིར་རང་དང་མཉམ་པར་སྤྲུལ་ཏེ་དགེ་བའི་བཤེས་གཉེན་གྱི་རྣམ་པར་བསྟན་པ་ཡིན། སངས་རྒྱས་ལ་མཛད་རྒྱུ་སེམས་ཅན་གྱི་དོན་ལས་མེད། མཛད་པའི་
གཙོ་བོ་ཡང་ཆོས་གསུང་བ་ཁོ་ན་ཡིན་པས་རང་ཅག་སངས་རྒྱས་དངོས་མཇལ་སྐལ་མེད་པ་རྣམས་ལ་རང་དང་ཁ་མཉམ་ལག་མཉམ་གྱི་རྣམ་པར་བསྟན་ནས་ཆོས་གསུངས་པ་འདིས་ཀྱང་སངས་རྒྱས་ཡིན་པར་ཤེས་ནུས། རང་ལ་སངས་རྒྱས་ཐམས་ཅད་
ཀྱི་འཕྲིན་ལས་བླ་མ་ལ་བརྟེན་ནས་འཇུག་དགོས་པས་བླ་མ་ནི་སངས་རྒྱས་ཐམས་ཅད་ཀྱི་སྤྲུལ་པ་ཡིན། སངས་རྒྱས་ཐམས་ཅད་ཀྱི་འཕྲིན་ལས་ཀྱི་བྱེད་པ་པོ་ཡིན། བླ་མ་སངས་རྒྱས་ཡིན་ན་དེ་ལྟར་མཐོང་དགོས་པ་ལ་སངས་རྒྱས་སུ་མི་མཐོང་བས་སོ་
སྙམ་ན། མཁྲིས་ནད་ཅན་དང་རླུང་ནད་ཅན་ལྟ་བུ་འཕྲལ་གྱི་འཁྲུལ་རྒྱུས་བསླད་པ་ཙམ་ལའང་དུང་དཀར་སེར་སྣང་དང། གངས་རི་སྔོར་སྣང་སོགས་ཕྱིན་ཅི་ལོག་ཏུ་འཁྲུལ་ན། རང་ཅག་སོ་སྐྱེ་ཕུགས་ཀྱི་འཁྲུལ་རྒྱུ་མ་རིག་པས་བསླད་པའི་སྣང་ངོར་
བླ་མ་སངས་རྒྱས་དངོས་སུ་མཇལ་བ་མི་སྲིད་ལ། འཇིག་རྟེན་ན་ལྷ་འདྲེ་ཀླུ་བཙན་སོགས་ཡོད་ཀྱང་རང་གིས་དེ་དང་དེ་དངོས་སུ་མི་མཐོང་བ་བཞིན་དུ་བླ་མ་སངས་རྒྱས་དངོས་ཡིན་ཀྱང་རང་གིས་སངས་རྒྱས་སུ་མཐོང་མི་ཐུབ་པས། རང་གིས་བླ་མ་སངས་
རྒྱས་སུ་མི་སྣང་བ་ཙམ་གྱིས་སངས་རྒྱས་མིན་པར་མི་འགྱུར། རང་གི་ལས་སྒྲིབ་དག་སྟེ་ཆོས་རྒྱུན་ཀྱི་ཏིང་ངེ་འཛིན་ཐོབ་ན་མཆོག་གི་སྤྲུལ་སྐུ་དང། ས་དང་པོ་ཐོབ་ན་ལོངས་སྐུར་མཇལ་བ་འོང་གསུངས། ད་ལྟར་རང་རེས་བླ་མ་མིའི་གཟུགས་ཅན་དུ་

[037A]༄༅། །མཐོང་བ་ཡང་དགའ་རབ་ཡིན་ཏེ། སྤྱན་སྔ་བློ་རྒྱན་གྱིས། རང་རེའི་ལས་ངན་སྒྲིབ་པའི་ཆེ་ཚོད་ལ། །བླ་མ་མི་རུ་མཐོང་བའང་དགའ་ཚད་ཡིན། ཁྱི་དང་བོང་བུར་མ་མཐོང་བསོད་ནམས་ཆེ། །མོས་གུས་སྙིང་ནས་བསྐྱེད་ཅིག་
ཤཱཀྱའི་སྲས། །ཞེས་གསུངས། དེས་ན་བླ་མ་ནི་སངས་རྒྱས་དངོས་རང་ཉིད་འདུལ་བའི་ཕྱིར་དུ་ཐ་མལ་པའི་རྣམ་པར་བྱོན་ལ། སངས་རྒྱས་གཅིག་གིས་མཛད་པ་མཛད་ན་སངས་རྒྱས་ཐམས་ཅད་ཀྱིས་མཛད་པ་མཛད་པ་ཆོས་ཉིད་ཡིན། སངས་རྒྱས་གཅིག་
གི་སྤྲུལ་པ་ཡིན་ན་སངས་རྒྱས་ཐམས་ཅད་ཀྱི་སྤྲུལ་པ་ཡིན་དགོས་ཏེ། དཔེར་ན་མཐའི་རྒྱ་མཚོ་ཆེན་པོ་ལྟ་བུ་འཇིག་རྟེན་གྱི་ཆུ་སྣ་ཐམས་ཅད་འདུས་པ་ཞིག་ནས་ཆུ་ཐིགས་པ་གཅིག་བླང་ན་དེ་ལ་འཇིག་རྟེན་གྱི་ཆུ་སྣ་འདི་མ་འདུས་བྱ་བ་མེད་པ་བཞིན་དུ་སངས་རྒྱས་
ཐམས་ཅད་ཆོས་ཀྱི་དབྱིངས་སུ་རོ་གཅིག་པའི་ཕྱིར་ཐམས་ཅད་ངོ་བོ་གཅིག་ཡིན། དེར་མ་ཟད་སེམས་ཅན་རེ་རེའི་ངོས་ལའང་སངས་རྒྱས་ཆ་ཚང་བ་རེས་སེམས་ཅན་རང་རང་གི་ལས་སྒྲིབ་དག་ན་མཇལ་ཆོག་ཆོག་ཏུ་གཟིགས་ནས་ཡོད་པར་གསུངས་
དེ་ལྟར་རང་གི་བླ་མ་སུ་དང་སུ་ལའང་སངས་རྒྱས་དངོས་ཀྱི་འདུ་ཤེས་དང། ཡི་དམ་དང་སངས་རྒྱས་གང་དང་གང་མཇལ་ཡང་བླ་མ་ལས་ལོགས་སུ་མེད་པའི་འདུ་ཤེས་ལྷང་གིས་སྐྱེ་བ་དང། བླ་མ་ལས་གཞན་པའི་སངས་རྒྱས་དང། སངས་རྒྱས་
ལས་གཞན་པའི་བླ་མ་མེད་པ་དང། བླ་མ་དང་སངས་རྒྱས་གཉིས་ངོ་བོ་དབྱེར་མེད་འདྲེས་འགྲོ་བ་ལྟར་མཐོང་བ་ཞིག་བྱུང་ན་བཤེས་གཉེན་བསྟེན་ཚུལ་གྱི་རྟོགས་པ་སྐྱེས་པ་ཡིན། བླ་མའི་རྣལ་འབྱོར་ཞེས་པའང་ངོ་བོ་རང་གི་རྩ་བའི་བླ་མ་ཡིན་པ་ལ་

[037B] བླ་མ་དང་མ་འདྲེས་པར་མདུན་དུ་ལྷ་བསྒོམས་པ་སྐད་བྱེད་པ་བླ་མའི་རྣལ་འབྱོར་གྱི་གོ་དོན་གནད་དུ་མ་སོང་བ་ཡིན་ཏེ། ལམ་རིམ་ཆེན་མོ་ལས། དེ་ལྟར་ན་བླ་མའི་རྣལ་
འབྱོར་ཞེས་ཡོངས་སུ་གྲགས་པའི་གདམས་པ་ཡང་སྔར་བཤད་པ་ལྟར་གོ་དགོས་ཀྱི། དམིགས་པ་ཐུན་རེ་ཙམ་ལ་སྦྱངས་པས་ནི་གར་ཡང་མི་ཕྱིན་ལ། ཞེས་གསུངས། དེས་ན་བླ་མ་ལ་ཐ་མལ་པའི་འདུ་ཤེས་ལས་མེད་ན་མདུན་གྱི་ནམ་མཁར་བསྒོམ་
ཁུལ་བྱས་ཀྱང་བླ་མའི་རྣལ་འབྱོར་གནད་དུ་མ་སོང་བས་བྱིན་རླབས་འཇུག་ཐབས་མེད། སོ་ཐར་སྐབས་བླ་མ་ལ་སངས་རྒྱས་ཀྱི་འདུ་ཤེས་བསྐྱེད། བྱང་སེམས་སྐབས་བླ་མར་སངས་རྒྱས་དང་འདྲ་བར་བལྟ། སྔགས་སྐབས་སངས་རྒྱས་དངོས་སུ་བལྟ་
དགོས་པར་གསུངས་པས། བསྟེན་ཚུལ་ཡང་ཕར་ཐེག་གི་ངེས་མི་ཆོག་པར་སྔགས་འདིར་བླ་མ་བསྟེན་ཚུལ་ལྔ་བཅུ་པ་ནས་བཤད་པ་ལྟར་དགོས་ཚུལ། བླ་མ་སངས་རྒྱས་དངོས་སུ་བལྟས་ནས་མདུན་གྱི་ནམ་མཁར་བསྒོམ་པ་ནི་ཚོགས་གསོག་པའི་
ཞིང་མཆོག་ཏུ་གྱུར་པ་ཡིན། དེ་ལ་དགོངས་ནས་ས་པཎ་གྱིས། བསྐལ་པ་སྟོང་དུ་ཕ་རོལ་ཕྱིན་པའི་ཚུལ། །མགོ་དང་རྐང་ལག་བདོག་པ་གཏོང་བའི་ཚོགས། །བླ་མའི་ལམ་འདིས་སྐད་ཅིག་གཅིག་ལ་སྡུད། །རིམ་གྲོ་བྱོས་ལ་དགའ་བ་སྒོམས་ཤིག་ཨང། །
ཞེས་དང། དཔལ་མགོན་ཀླུ་སྒྲུབ་ཀྱིས། མཆོད་པ་ཐམས་ཅད་རྣམ་སྤངས་ནས། །བླ་མ་ལ་མཆོད་ཡང་དག་བརྩམས། །དེ་མཉེས་པས་ནི་ཀུན་མཁྱེན་པའི། །ཡེ་ཤེས་མཆོག་ཞི་ཐོབ་པར་འགྱུར། །ཅེས་གསུངས། དེའི་ཕྱིར་ཚོགས་ཀྱི་ཞིང་འགྲན་ཟླ་མེད་

[038A]༄༅། །པ་བླ་མ་ཡིན་པས་ཚོགས་གསོག་པ་བླ་མའི་རྣལ་འབྱོར་གྱི་སྒོ་ནས་བྱེད་ཅིང། སྒྲིབ་པ་སྦྱང་བ་རྡོར་སེམས་བསྒོམ་བཟླས་ཀྱི་ཁོངས་སུ་འདུ་གསུངས། ཚོགས་ཞིང་ལ། འདིའི་ཁྱད་ཆོས་གཉིས་བྲལ་འཆད་དུས་ཀྱི་ཞལ་ཤེས་
གསུམ་ལས། དང་པོ་བླ་མ་བསྐྱེད་པའི་ཞལ་ཤེས་ནི། ལྕང་སྐྱ་དང་ཐུའུ་བཀྭན་གྱི་གསུང་རྒྱུན་ལྟར། བླ་མ་དཔའ་བོ་རྡོ་རྗེ་ཆོས་སུ་བསྐྱེད་པ་ཕྱི། སངས་རྒྱས་རྡོ་རྗེ་ཆོས་སུ་བསྐྱེད་པ་ནང། དེ་ཡུམ་བཅས་སུ་བསྐྱེད་པ་གསང་སྒྲུབ། ས་ལུགས་
ལ་བླ་རྣལ་ཐུན་མོང་བ་མ་གཏོགས་ཐུན་མོང་མིན་པ་སྙན་བརྒྱུད་ཁོ་ནར་མཛད་པས་དངུལ་ཆུའི་སྒྲུབ་ཐབས་སུ་ཐུན་མོང་བ་མཛད། དེའང་བླ་མ་དཔའ་བོ་རྡོ་རྗེ་ཆོས་སུ་བསྐྱེད་པ་ཐུན་མོང་བ། སངས་རྒྱས་རྡོ་རྗེ་ཆོས་སུ་བསྐྱེད་པ་ཐུན་མོང་མ་ཡིན་པ་ཡིན། དེ་
གཉིས་ངོ་བོ་གཅིག་ཅིང། བླ་མ་ལ་སངས་རྒྱས་དངོས་ཀྱི་འདུ་ཤེས་ཡོད་ན་རྣམ་པ་སངས་རྒྱས་སུ་བསྒོམ་མ་བསྒོམས་ལ་ཁྱད་མེད་ཀྱང། སྐུའི་རྣམ་འགྱུར་གྱི་ཁྱད་པར་ལ་རྟེན་འབྲེལ་གྱི་གནད་ཡོད་པས། ཁོ་བོས་ཉེ་ལམ་འདིར་ཐུན་མོང་མིན་པའི་ལུགས་
ལྟར་བཀོད་པ་གྲུབ་མཆོག་འཇམ་དབྱངས་བདེ་རྡོར་དང་སྟག་ཕུ་བསྟན་པའི་རྒྱལ་མཚན་སོགས་ཀྱི་དགོངས་པ་ཡིན། དེ་ཡང་བླ་མར་མོས་པས་བྱིན་རླབས་མྱུར་ཞིང་སངས་རྒྱས་སུ་མོས་པས་བྱིན་རླབས་ཆེ། སངས་རྒྱས་གཞན་གྱི་རྣམ་པར་བསྒོམ་པ་
ལས་རྡོ་རྗེ་ཆོས་ཀྱི་རྣམ་པར་བསྒོམ་ན། དེ་ཉིད་གསུང་རྡོ་རྗེའི་རང་བཞིན་ཡིན་པས་གདུལ་བྱ་ལ་གསུང་གི་འཕྲིན་ལས་འཇུག་སླ་བའི་དགོས་པ་ཆེ། དེས་ན་རང་གི་མདུན་གྱི་ནམ་མཁར་ཞྭ་ཁྲིད་ལྟར་ཡེ་ཤེས་རང་སྣང་ལས་གྲུབ་པའི་ཐར་པ་ཆེན་

[038B] མཐོ་ཞིང་ཡངས་ལ་རྒྱ་ཆེ་ལྟ་ན་སྡུག་པ། དྲྭ་བ་དྲྭ་ཕྱེད་སོགས་རིན་པོ་ཆེའི་རྒྱན་དུ་མས་མཛེས་ཤིང། གསེར་གྱི་རྒྱ་ཕིབས་ལ་ནོར་བུའི་ཏོག་གིས་སྤྲས་པ། དེའི་དབུས་སུ་སེངྒེ་བརྒྱད་ཀྱིས་བཏེག་
པའི་རིན་པོ་ཆེའི་ཁྲིར་སྣ་ཚོགས་པད་ཟླ་ཉི་མའི་གདན་ལ་ངོ་བོ་སྐྱབས་གནས་ཀུན་འདུས་ཀྱི་བདག་ཉིད་རང་གི་རྩ་བའི་བླ་མ་ཡིན་པ་ལ་རྣམ་པ་སངས་རྒྱས་རྡོ་རྗེ་ཆོས་ཀྱི་རྣམ་པ་ཅན། རུས་རྒྱན་འཐོལ་དང། སྐུ་མདོག་དམར་པོར་བྱེད་པ་ལས་གཞན་རིན་པོ་ཆེའི་རྒྱན་
སོགས་ཀྱང་རྡོ་རྗེ་འཆང་དང་འདྲ་བ། སྐུ་མདོག་དམར་པོར་བྱེད་པའང་སློབ་མ་ལ་ཐུགས་རྗེས་སུ་ཆགས་པའི་ཉམས་ཅན། རྗེས་ཆགས་ནི། འགྲོ་ལ་ཆགས་པས་ཀུན་ཆགས་མཛད། །ཅེས་པ་ལྟར་སློབ་མ་ལ་ཐུགས་བརྩེ་བ་སྙིང་རྗེ་ཆེན་པོས་དུས་ནམ་
དུའང་བཏང་མི་བྲ་བ་ལྟ་བུའི་རྗེས་སུ་ཆགས་པ་སྟེ་དེ་ལྟར་རམ། ཡང་ན་གདུལ་བྱའི་རྒྱུད་ལ་འཕྲིན་ལས་འཇུག་ཐབས་ཀྱི་གཙོ་བོ་ནི་ཆོས་གསུངས་པ་ཡིན་པས་བླ་མའི་གསུང་གི་འཕྲིན་ལས་སློབ་མའི་རྒྱུད་ལ་འཇུག་པའི་ཕྱིར་གསུང་རྡོ་རྗེའི་ངོ་བོ་སངས་རྒྱས་
རྡོ་རྗེ་ཆོས་ཏེ་འོད་དཔག་མེད་ཀྱི་སྐུ་མདོག་ལྟ་བུ། རྒྱས་པའི་ལས་འགྲུབ་ཅིང་ཐུགས་ཉེ་བའི་རྣམ་པས་ཞལ་འཛུམ་ཞིང་སྒེག་པ། འདི་ལ་ལྷའི་རྔ་དབྱངས་སུ་དངུལ་ཆུ་བས་དཔའ་བོ་རྡོ་རྗེ་ཆོས་སུ་གནང་བའི་དགོངས་པ་ངག་དབང་ཉི་ཟླ་བཟང་པོ་དང་བྱམས་པ་
ཆོས་ལེགས་གསུང་པ་ལྟར་ཡབ་ཡུམ་ཐུན་མོང་གི་རྩ་དབུ་མ་ཆེ་བའི་སྐབས་བླ་མ་སངས་རྒྱས་རྡོ་རྗེ་ཆོས་དང། ཡུམ་གྱི་ཐུན་མིན་རྩ་དབུ་མ་ཆུང་བའི་སྐབས་དཔའ་བོ་རྡོ་རྗེ་ཆོས་སུ་བསྒོམ་དགོས་པའི་དབང་དུ་མཛད་པ་ལས། དེ་གཉིས་ལ་སྤངས་རྟོགས་

[039A]༄༅། །མཆོག་དམན་མེད་པས་འདིར་དཔའ་བོ་རྡོ་རྗེ་ཆོས་ཀྱི་རྣམ་པར་བསྒོམ་ན་ལེགས་པར་གསུངས་ཀྱང། རང་ལུགས་ཞྭ་ལུ། སྟག་ཕུ། ཐུའུ་བཀྭན་བཅས་ཀྱི་དགོངས་པ་ལྟར་སངས་རྒྱས་རྡོ་རྗེ་ཆོས་སུ་བསྒོམ་པ་ཉིད་ཡིན་གསུངས་
ཞྭ་ལུའི་ཁྲིད་དུ། བླ་མ་བརྒྱུད་པའི་བྱིན་རླབས་འཇུག་པ་དང་ཆོས་རྒྱུན་མི་ནུབ་པའི་རྟེན་འབྲེལ་དུ་བླ་བརྒྱུད་མཐོ་བ་རྩེགས། རྟོགས་པ་སྐྱེ་སླ་ཕྱིར་ཀུན་འདུས་ནོར་བུའི་ལུགས། འཁོར་དང་ལོངས་སྤྱོད་རྒྱས་ཕྱིར་ཁྲོམ་ཚོགས་བཅས་གསུམ་དུ་གསུངས་པ་
ལས༑ འདིར་ཕྱི་མ་ལྟར་བྱེད་པ་ཡིན་པས་རྩ་བའི་བླ་མ་དེའི་མཐའ་སྐོར་དུ་མདུན་ནས་བརྩམས་ཏེ་བརྒྱུད་པའི་བླ་མ་དང་པོ་སངས་རྒྱས་རྡོ་རྗེ་འཆང་དང། རྣལ་འབྱོར་མ་ནས་བཟུང་གཡོན་སྐོར་གྱིས་བརྒྱུད་པའི་བླ་མ་ཁང་གསར་སྐྱབས་མགོན་དང། རྗེ་དངུལ་
ཆུ་བ་འཇིགས་མེད་དབང་པོ་བསྣན་པས་སུམ་ཅུ་རྩ་དྲུག་ལྟ་བུ་གང་ཡོད་ཀྱི་སེང་ཁྲི་ཆུང་ངུ་ཕྱོགས་བཞི་ཀར་དགུ་རེ་ཙམ་འགོད། དེ་དག་གི་ཁར་པདྨ་ཉི་ཟླ་དང་བཅས་པའི་གདན་གྱི་སྟེང་དུ་འདིར་རྡོ་རྗེ་འཆང་ནི་སངས་རྒྱས་རྡོ་རྗེ་ཆོས་སུ་བྱེད་ཅིང། རྣལ་འབྱོར་མ་
སྤྱི་ལྟར་ལ། བརྒྱུད་པའི་བླ་མ་གཞན་ནཱ་རོ་པ་ནས་བཟུངས་ཏེ་རང་གི་བླ་མའི་བླ་མ་བར་ཐམས་ཅད་ངོ་བོ་བླ་མ་དེ་དང་དེ་ཡིན་པ་ལ་རྣམ་པ་དཔའ་བོ་རྡོ་རྗེ་ཆོས་ཀྱི་རྣམ་པ་ཅན། གཞན་ཐམས་ཅད་ཞལ་རང་ལ་ཚུར་གཟིགས་བྱས་ན་རྟེན་འབྲེལ་གྱི་གནད་ཆེ་
ཞིང༑ གཡས་གཡོན་གྱི་བླ་མ་རྣམས་ཞལ་རྩ་བའི་བླ་མ་ལ་གཟིགས་པ། དབུས་ཀྱི་སེང་ཁྲིས་རང་དང་སྐུ་རྒྱབ་ཀྱི་བླ་མའི་བར་སོགས་གཅིག་གིས་གཅིག་ལ་མི་སྒྲིབ་སྟེ། འོད་ཀྱི་རང་བཞིན་ཅན་ཡིན་པས་སོ། །དེ་ལྟར་དབུས་ཀྱི་སེང་ཁྲིའི་

[039B] དངོས་བརྒྱུད་ཀྱི་
བླ་མ་ཐམས་ཅད་ཀྱི་གནས་གསུམ་དུ་ཡི་གེ་གསུམ་གྱིས་མཚན་པའི་རང་རང་གི་ཐུག་ཀའི་ཧཱུཾ་ཡིག་ལས་འོད་ཟེར་དམར་པོ་ལྕགས་ཀྱུ་ལྟ་བུ་དཔག་མེད་སྤྲོས། ཕྱོགས་བཅུའི་སངས་རྒྱས་རེ་རེའི་ཐུགས་ཀ་ནས་ཀྱང་བླ་མ་ཡི་དམ་སངས་རྒྱས་བྱང་སེམས་
དཔའ་བོ་མཁའ་འགྲོ་ཆོས་སྲུང་དང་བཅས་པའི་ཚོགས་ཞིང་ཆ་ཚང་རེ་སངས་རྒྱས་རྡོ་རྗེ་ཆོས་དང་དཔའ་བོ་རྡོ་རྗེ་ཆོས་ཀྱི་རྣམ་པར་སྤྱན་དྲངས་ཏེ་མདུན་གྱི་ཚོགས་ཞིང་སོ་སོར་ཆ་ཚང་རེ་ཐིམ་པས་རེ་རེའང་སྐྱབས་གནས་ཀུན་འདུས་ཀྱི་ངོ་བོར་གྱུར་པར་མོས་
དེས་ཞལ་ཤེས་དང་པོ་སོང། དེ་ནས་དེ་དང་འབྲེལ་བར་བསོད་ནམས་ཀྱི་ཚོགས་གསོག་རྒྱས་པར་བྱེད་དགོས་པས་ཕྱག་བྱ་བ་ལ། འདིའི་གང་གི་དྲིན་གྱིས་སོགས་དང། བླ་མཆོད་ཀྱི་གང་གི་ཐུགས་རྗེའི་སོགས་དོན་འདྲ་སྟེ། བླ་མ་གང་གིས་ཆོས་གསུངས་
པའི་དྲིན་ལས་བདེ་བ་ཆེན་པོའི་གནས་ཏེ་སངས་རྒྱས་ཀྱི་གོ་འཕང་དེ་ཡང་དུས་སྐད་ཅིག་གིས་ཏེ་ལྷ་ཚེ་རིང་བ་དང། དམྱལ་བ་པའི་ཚེ་ཚད་ལྟ་བུའམ། འཁོར་བའི་སྔ་ཕྱིའི་མཐའ་ལ་ལྟོས་ན་བྱ་རྫོགས་ཀྱི་ཐུང་མཐའི་སྐད་ཅིག་མའི་ཡུན་ཙམ་གྱི་སྙིགས་དུས་
ཀྱི་ཚེ་ཐུང་གཅིག་ལ་ཐོབ་པར་མཛད་པས་ན་བླ་མ་ནི་རིན་པོ་ཆེ་དང་འདྲ་ཞེས་ཏེ། འདི་དཔེ་ལས་དཔེ་ཅན་ཆེས་ལྷག་པ་ཡིན་ཡང་འཇིག་རྟེན་ན་དཔེ་དེ་ལས་བཟང་བ་བཞག་ཏུ་མེད་པས་རིན་པོ་ཆེ་ལ་དཔེར་མཛད་ནས། བདེ་སྟོང་གཉིས་སུ་མེད་པའི་ཡེ་

[040A]༄༅། །ཤེས་བཞིན་ལག་གི་རྣམ་པ་ཅན་དུ་ཤར་ཞིང། ངེས་དོན་གྱི་རྡོ་རྗེ་མཚོན་པའི་ཕྱིར་དྲང་དོན་རྟགས་ཀྱི་རྡོ་རྗེ་འཆང་བའམ་འཛིན་པས་ན་རྡོ་རྗེ་ཅན་ཏེ་རྡོ་རྗེ་འཆང་དང་དབྱེར་མེད་པའི་ཞབས་ཀྱི་པདྨོ་ལ་འདུད་པ་སྟེ་ཕྱག་འཚལ་
ལོ་ཞེས་པའོ། །འདི་སྐབས་རང་གི་ལུས་བརྒྱ་སྟོང་སོགས་སུ་མོས་ནས་ཚིག་དོན་དྲན་བཞིན་པས་ཕྱག་བྱ། མཆོད་པའི་སྐབས་རང་གི་སྙིང་གནས་མཆོད་ལྷ་ནམ་མཁའི་ཁམས་གང་བ་སྤྲོས་པའི། མཆོད་ཡོན་ཞབས་བསིལ་མེ་ཏོག་མ་གསུམ་
དཀར་པོ། བདུག་པ་མ་དུད་ཀ་མར་མེ་མ་དམར་སེར། བྱུགས་པ་མ་ལྗང་གུ། ཞལ་ཟས་མ་དང་རོལ་མོ་མ་ནི་སྣ་ཚོགས་མདོག་ཅན་ཏེ་ཀུན་རིག་གི་བྱང་ཕྱོགས་པའི་ལྷ་ལྟར་ཡིན། འདིར་མཆོད་པ་དངོས་སུ་བཤམས་པ་ཡོད་མེད་ཇི་ལྟར་ཡང་
བློས་གང་ལྕོགས་སྤྲུལ་ཏེ་འབུལ་དགོས། མཆོད་སྔགས་ཀྱི་དོན་ཨརྒྷཾ་སོགས་མཆོད་པ་སོ་སོའི་མིང་དང། པྲ་ཏཱི་ཙྪ་ནི་སོར་སོར་བཞེས། སཱ་ཧཱ་ནི་གཞི་ཚུགས། ཨོཾ་ཨཱ་ཧཱུཾ་ནི་རྡོ་རྗེ་གསུམ་གྱི་ས་བོན་ཏེ། རྡོ་རྗེ་གསུམ་གྱི་རང་བཞིན་གྱི་མཆོད་
ཡོན་ལ་སོགས་པ་སོ་སོར་བཞེས་ལ་ཐུགས་བདེ་སྟོང་གཉིས་སུ་མེད་པའི་ཡེ་ཤེས་ལ་གཞེ་ཚུགས་ཞེས་པ་ཡིན། གཟུགས་རྡོ་རྗེ་མ་དཀར། དེ་བཞིན་སྒྲ་སྔོ། དྲི་སེར། རོ་དམར། རེག་ལྗང། ཆོས་དབྱིངས་རྡོ་རྗེ་མ་དཀར་མོ་སྟེ་འདིར་རིག་མ་
དྲུག་དང། རྒྱས་པར་ན། མ་རྒྱུད་བདེ་མཆོག་གི་ཐུན་མོང་མ་ཡིན་པའི་རིག་མ་བཅུ་དྲུག་གིས་མཆོད། རྒྱས་པ་འདིར་རིག་མ་དྲུག་ཀྱང་འདུ་བས་དེ་དག་གི་ཕྱག་རྒྱ་ནི། བཛྲ་ཝི་ནིའི་སྐབས་ལག་གཉིས་རྡོ་རྗེ་ཁུ་ཚུར་གྱིས་པི་ཝཾ་བརྡུང་བའི་

[040B] བཛྲ་ཝཾ་ཤེ་ལ། གླིང་བུ་བསྒྱུར་བའི་ཚུལ་དང། མྲྀ་ཏཾ་གི་ལ། སྲིན་མཛུབ་གུང་གསུམ་བསྒྲེང་བའི་སོར་མོས་མཆན་ཁུང་གི་ཐད་དུ་རྡམྲྀ་ཏཾ་གི་བརྡུང་བའི་ཚུལ་དང། མུར་ཛེ་ལ། མཛུབ་མོ་དང་གུང་མོ་བསྒྲེངས་པས་འོག་ཏུ་རྫ་རྔ་ཆེན་པོ་
བརྡུང་བའི་ཚུལ་ཧ་སྱེའི་སྐབས། རྡོ་རྗེ་ཁུ་ཚུར་གཉིས་ཁ་ཕྱིར་བསྟན་ཏེ་ཁ་འགྲམ་གཉིས་སུ་བཞག་པ་བཞངས་པའི་ཚུལ་དང། ལ་སྱེའི་སྐབས། རྡོ་རྗེ་ཁུ་ཚུར་གཉིས་དཀུར་བཞག་སྟེ་བསྙེམས་པའི་ཚུལ་དང། གི་རྟིའི་སྐབས་རྡོ་རྗེ་ཁུ་ཚུར་གཉིས་
ཀྱིས་སྙིང་གའི་ཐད་དུ་ཏིང་ཤགས་འཁྲོལ་བའི་ཚུལ་དང། ནྲྀ་ཏེའི་སྐབས་རྡོ་རྗེའི་ཁུ་ཚུར་དཀྲོལ་ཏེ་དབྲལ་བའི་དབྱིངས་སུ་གར་བསྐོར་བའི་ཚུལ་དང། པུཥྤེ་སོགས་བཞི་སྔར་ལྟར་ལ། རཱུ་བའི་སྐབས། གཡོན་རྡོ་རྗེ་ཁུ་ཚུར་ཁ་ནང་དུ་བསྟན་པའི་
སྟེང་དུ། གཡས་པའི་སོར་མོ་བཞི་གཤིབས་ཏེ་བསྒྲེངས་ལ་ལག་མཐིལ་ཕྱིར་བསྟན་ཏེ་བཞག་པ་མེ་ལོང་གི་ཕྱག་རྒྱ་དང། རེ་སའི་སྐབས་རྡོ་རྗེ་ཐལ་མོ་ཁ་གྱེན་དུ་ཕྱེ་བ་རོའི་ཕྱག་རྒྱ་དང། པརཤའི་སྐབས། རྡོ་རྗེ་ཁུ་ཚུར་གཉིས་ཀྱིས་གོས་
འབུལ་བའི་ཚུལ་དང། །དྷརྨཱ་དྷཱ་ཏུའི་སྐབས། རྡོ་རྗེ་བསྡམས་པ་ལས་མཐེ་བོང་དང་མཛུབ་བོ་གཉིས་བརྐྱང་སྟེད་ཀྱེད། མཐེའུ་ཆུང་གཉིས་རྩེ་སྤྲད་ལ་བརྐྱངས་པ་ཆོས་འབྱུང་གི་ཕྱག་རྒྱ་བཅས་བྱ། མཆོད་ལྷ་ཚང་མ་ཕྱག་བྮིའམ་གཉིས་གང་
བྱས་ཀྱང་རྒྱས་བསྡུས་ཙམ་ལས་ཁྱད་མེད་པས། རྒྱས་པར་ན་དང་པོ་གཉིས་རྡོར་དྲིལ། ལྷག་མ་གཉིས་ཀྱིས་རིན་པོ་ཆེའི་སྣོད་དུ་རེ་རེ་ནས་མཆོད་ཡོན་སོགས་རིམ་བཞིན་ཆུ་གཉིས་ཉེར་སྤྱོད་རོལ་མོ་བཅས་དང། སྟོང་གསུམ་ཐམས་ཅད་གསལ་བར་

[041A]༄༅། །འཆར་ནུས་པའི་མེ་ལོང་དམར་པོ་ངོས་གཉིས་པ་སོགས་ཕྱིའི་འདོད་ཡོན་ལྔ་དང། གཟུགས་མཛེས་པ་སོགས་ནང་གི་གཟུགས། ངག་ནས་གླུ་ལེན་པ་ནང་གི་སྒྲ། ལུས་དང་ཁ་ནས་དྲི་ཞིམ་པོ་འཐུལ་བ་ནང་གི་དྲི་
ལྕེ་དང་མ་མཆུའི་རོ་བདའ་བ་ནང་གི་རོ། པདྨའི་རེག་བྱ་འཇམ་པ་སོགས་ནང་གི་རེག་བྱ་སྟེ་ནང་གི་འདོད་ཡོན་ལྔ་བཅས་སོ་སོའི་མཆོད་རྫས་མཆོད་ཡོན་ཞལ་སོགས་དང། འདོད་ཡོན་ལྔ་སྤྱན་དང་སྙན་སོགས་སོ་སོར་ཕུལ་བས་ཚོགས་ཞིང་རྣམས་
ལ་དང་པོར་དབང་ཤེས་ཀྱི་འཁོར་དུ་གྱུར་པའི་ཚོར་བ་བདེ་བ་སྐྱེས། དེས་བདག་རྐྱེན་བྱས་ནས་ཡིད་ཤེས་ལ་ཚོར་བ་བདེ་བ་སྐྱེ་བ་སོགས་ཐུགས་རྒྱུད་ལ་ལྷན་སྐྱེས་ཀྱི་བདེ་བ་ཆེན་པོའི་ཡེ་ཤེས་སྐྱེས་བ་དང། ཆོས་དབྱིངས་རྡོ་རྗེ་མས་རྣམ་ཐར་སྒོ་གསུམ་
དང༑ ཆོས་སྐུ་འགྱུར་བ་མེད་པ་མཚོན་པའི་ཆོས་འབྱུང་གྲུ་གསུམ་མཐིང་ནག་ཕུལ་བ་སྤྱན་གྱིས་གཟིགས་པ་ཙམ་གྱིས་ཆོས་ཐམས་ཅད་རང་བཞིན་གྱིས་མེད་པར་རྟོགས་པའི་བདེ་སྟོང་དབྱེར་མེད་ཀྱི་ཡེ་ཤེས་ཁྱད་པར་ཅན་ཐུགས་རྒྱུད་ལ་འཁྲུངས་
པས་མཉེས་བར་བསམས་པ་ནི་ཕྱི་བུམ་དབང་དང་འབྲེལ་པའི་མཆོད་པ། ཨོཾ་གུ་རུ་བཛྲ་དྷརྨ་སོགས་ཀྱིས་ནང་མཆོད་འབུལ་བ་ནང་གསང་དབང་དང་འབྲེལ་བའི་མཆོད་པ། སྔགས་དོན་གུ་རུ་ནི་བླ་མ། བཛྲ་རྡོ་རྗེ། དྷརྨ་ཆོས། ས་པ་རི་ཝཱ་ར་
འཁོར་དང་བཅས་པ། ཞེས་པའོ། །རང་གི་སྙིང་ག་ནས་པདྨ་ཅན་སོགས་རིག་མ་དཔག་མེད་སྤྲོས་ཏེ་ཕུལ་བར་མོས་ལ། ཡིད་འོང་ལང་ཚོའི་སོགས་བརྗོད། མཆོད་པའི་ལྷ་མོ་རྣམས་སྒྱུ་རྩལ་དྲུག་ཅུ་རྩ་བཞི་ལ་སོགས་པའི་ཡོན་ཏན་མ་ཚང་

[041B] ཞིང་སྐྱེས་དང་སྔགས་སྐྱེས་ལ་གསུང་ཚུལ་མེད་ཡང། བསྐྱེད་རིམ་ཐོབ་ལ་རྫོགས་རིམ་མ་ཐོབ་པ་ཞིང་སྐྱེས། རྫོགས་རིམ་ཐོབ་ལ་ཟུང་འཇུག་མ་ཐོབ་ལ་སྔགས་སྐྱེས། སློབ་མི་སློབ་ཀྱི་ཟུང་འཇུག་ལ་གནས་པ་ལྷན་སྐྱེས་ཀྱི་ཕོ་ཉ་
སྟེ༑ དེ་ལྟ་བུའི་རིག་མ་ཕུལ་བ་དེ་དག་རྣལ་འབྱོར་མར་གྱུར་པ་དད་སྙོམས་པར་ཞུགས་པས་ཟག་མེད་ཀྱི་བདེ་བ་ཐུགས་རྒྱུད་ལ་འཁྲུངས་པར་བསམས་པ་གསང་བ་ཤེར་དབང་དང་འབྲེལ་བའི་མཆོད་པ་དང། སྒྲིབ་བྲལ་ལྷན་སྐྱེས་སོགས་དེ་ཁོ་ན་ཉིད་
ཚིག་དབང་དང་འབྲེལ་བའི་མཆོད་པ་སྟེ་འདིར་བླ་མཆོད་ཀྱི་ཚིགས་བཅད་བརྗོད་པ་འཇམ་མགོན་སྙན་བརྒྱུད་ཀྱི་མན་ངག་གི་དབང་ཚིག་ཏུ་ཡོད་པ་ལྟར་བཀོད་པ་ཡིན། ད་དུང་འདིའི་སྟེང་དུ་བླ་མཆོད་ཀྱི། སྐྱབས་མགོན་རྗེ་བཙུན་བླ་མ་འཁོར་བཅས་
ལ༑ ༑ཞེས་སོགས་ནས། ནམ་མཁའ་ཇི་སྲིད་འབངས་སུ་གཟུང་དུ་གསོལ། །ཞེས་ལུས་བྲན་དུ་འབུལ་བའི་བར་བྱ་ཐུབ་ཀྱང་མཆོག་ཏུ་འགྱུར་གསུངས། སྔགས་ལུགས་ཀྱི་ཐུན་མོང་མ་ཡིན་པའི་བྱང་ཆུབ་ཀྱི་སེམས་ནི་བདེ་སྟོང་གི་
ཡེ་ཤེས་ཡིན་པས་འདིར་མཆོད་པ་ཐམས་ཅད་ཀྱིས་མཆོད་ཡུལ་གྱི་ཐུགས་རྒྱུད་ལ་བདེ་སྟོང་གི་ཡེ་ཤེས་ཁྱད་པར་ཅན་བསྐྱེད་པར་བསམ་དགོས། ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་ཞེས་པ་མཆོད་པའི་རྫས་ཀྱི་སྒོ་ནས་ཕྱེ་བ་ལས་མཆོད་པ་ཐམས་
ཅད་ཀྱིས་ཚོགས་ཞིང་གི་ཐུགས་རྒྱུད་ལ་མཆོད་པའི་ངོ་བོ་བདེ་སྟོང་གི་ཡེ་ཤེས་བསྐྱེད་པ་ཆོས་པར་མཚུངས་ཤིང། ཕྱི་མ་ཆོད་ཀུན་གྱིས་ཀྱང་བདེ་སྟོང་སྐྱེད་པས་ན། མཁས་གྲུབ་སངས་རྒྱས་ཡེ་ཤེས་ཀྱིས་ཀྱང། མཆོད་པ་ཐམས་ཅད་ལ་དེ་ཁོ་ན་ཉིད་ཀྱི་

[042A]༄༅། །མཆོད་པ་ཡོད་དེ། མཆོད་པ་དེ་དང་དེ་ལས་ཐུགས་རྒྱུད་ལ་བདེ་སྟོང་འཁྲུངས་པའི་ཕྱིར། ཞེས་གསུངས། ཚོགས་ཞིང་རྣམས་ཀྱིས་ཆོས་ཀྱི་སྐུ་བརྙེས་ཏེ་བདེ་སྟོང་གི་ཡེ་ཤེས་སྔར་ནས་ཐུགས་རྒྱུད་ལ་འཁྲུངས་ཟིན་པས་སྔར་མེད་
པ་ཞིག་གསར་དུ་སྐྱེ་རྒྱུ་མེད་ཀྱང། དེ་ལྟར་སྐྱེས་པར་བསམས་ན་བདེ་སྟོང་གི་ཡེ་ཤེས་རང་རྒྱུད་ལ་སྐྱེ་བའི་རྟེན་འབྲེལ་གྱི་གནད་ཡོད། དེ་ནས་མཆོད་པ་ཐམས་ཅད་ཀྱི་མཆོག་སྒྲུབ་པའི་མཆོད་པ་འབུལ་བ་ནི། དཀོན་མཆོག་གསུམ་ལ་བདག་སྐྱབས་
མཆི༑ ༑ཞེས་སོགས་ཏེ། རང་སྲིད་ཞིའི་འཇིགས་པས་མནར་བ་ལ་མི་བཟོད་པའི་ངེས་འབྱུང། གཞན་དེ་ལྟར་མནར་བ་ལ་མི་བཟོད་པའི་སྙིང་རྗེ། འཇིགས་བདེ་ལས་སྐྱོབ་པའི་སྐྱབས་བསླུ་བ་མེད་པ་མདུན་གྱི་ཚོགས་ཞིང་རྣམས་ཡིན་སྙམ་པའི་ཡིད་
ཆེས་ཀྱིས་བློ་ལིངས་འགེལ་བྱེད་པ་ཐེག་ཆེན་ཐུན་མོང་མིན་པའི་སྐྱབས་འགྲོ་བྱ། དེ་ཡང་དུས་བྱང་ཆུབ་སྙིང་པོའི་བར་དང། དགོས་བའང་རང་གཞན་སྲིད་ཞིའི་འཇིགས་པ་ལས་གྲོལ་འདོད་སྙིང་ཐག་པ་ནས་བསྐྱེད། འདི་དག་ཚང་བའི་སྒོ་ནས་སྐྱབས་
སུ་འགྲོ་ཚུལ་རྒྱུ་སྐྱབས་དང། སྐྱབས་ཡུལ་དེ་དག་གི་ཐུགས་རྒྱུད་ལ་མངའ་བའི་སྤངས་རྟོགས་ཀྱི་ཡོན་ཏན་རྣམས་མ་འོངས་པ་ན་རང་རྒྱུད་ལ་འབྱུང་འགྱུར་གྱི་ཐོབ་བྱར་ཡིད་ཆེས་པ་འབྲས་མིང་རྒྱུ་ལ་བཏགས་པའི་འབྲས་སྐྱབས་ཡིན། སྡིག་པ་
ཐམས་ཅད་སོ་སོར་བཤགས། །ཞེས་པའི་སྐབས། ས་ལམ་གྱི་ཡོན་ཏན་སྐྱེ་བ་ལ་གེགས་ཆེ་ཤོས་ནི་སྡིག་སྒྲིབ་ཉེས་ལྟུང་ཡིན་པས། སྔར་བྱས་ཀྱི་ཉེས་པ་ལ་དུག་ཁོང་དུ་སོང་བ་ལྟ་བུའི་འགྱོད་སེམས་དང། ཕྱིན་ཆད་སྲོག་ལ་བབས་ཀྱང་

[042B] འགྲོ་བའི་དགེ་ལ་རྗེས་ཡི་རང། །ཞེས་པ་ནི། དཔེར་ན་རྒྱལ་པོ་གདན་འདྲེན་པ་ལ་སྟོབས་འབྱོར་ཆེན་པོ་ཞིག་མེད་པར་མོ་རང་མ་ལྟ་བུའི་ཁྱིམ་དུ་
གདན་འདྲེན་མི་ནུས་པ་ལྟར་བྱང་ཆུབ་མཆོག་ཏུ་སེམས་བསྐྱེད་པ་ལའང་བསོད་ནམས་ཀྱི་བསགས་རྒྱབ་ཤིན་ཏུ་ཆེ་བ་ཞིག་མེད་པར་བསྐྱེད་མི་ནུས་པས་སྔོན་དུ་བསོད་ནམས་རྒྱ་ཆེན་པོ་གསོག་པ་གལ་ཆེ། དེ་ཡང་ལས་དང་པོ་བས་ལུས་ངག་གི་སྒོ་ནས་དགེ་བ་
བྱས་པས་བསོད་ནམས་དེ་ཙམ་གསོག་མི་ཐུབ་པས་སངས་རྒྱས་འཕགས་པ་ནས་སོ་སྐྱེ་ཡན་ཆོད་ཀྱི་གཞན་གྱི་དགེ་བ་ལ་རྗེས་སུ་ཡི་རང་བྱས་ན་བསོད་ནམས་ཤིན་ཏུ་རྒྱ་ཆེན་པོ་འཐོབ་པ་འོང་བས་འདིར་ཡི་རང་བྱེད་པ་སྟེ། མདོར་ན་ཐེག་ཆེན་ཐུན་མོང་མིན་
པའི་སྐྱབས་འགྲོ་རྣམ་དག་བྱེད་པ། འགལ་རྐྱེན་སྒྲིབ་བ་སྦྱོང་བ། མཐུན་རྐྱེན་ཚོགས་བསགས་པ་རྣམས་སྔོན་དུ་བཏང་ནས་བྱང་ཆུབ་མཆོག་ཏུ་སེམས་བསྐྱེད་པ་ཉིད་གཙོ་བོ་ཡིན་པས། སངས་རྒྱས་བྱང་ཆུབ་ཡིད་ཀྱིས་གཟུང། །ཞེས་བས་སེམས་བསྐྱེད་
མདོར་བསྟན་དང། ཡང་བསྐྱར། སངས་རྒྱས་ཆོས་དང་ཚོགས་མཆོག་ལ། །སོགས་རྐང་པ་གཉིས་ཀྱིས་བྱང་ཆུབ་སྙིང་པོའི་མཐའ་ཅན་གྱི་སྐྱབས་འགྲོ་སྔོན་དུ་བཏང་ནས། རང་གཞན་དོན་ནི་སོགས་རྐང་པ་གཉིས་ཀྱིས་སྨོན་སེམས་བཟུང་བ་དང། བྱང་ཆུབ་
མཆོག་གི་སོགས་ཚིག་རྐང་གསུམ་གྱིས་འཇུག་སེམས། འགྲོ་ལ་ཕན་ཕྱིར་སོགས་བསྔོ་སྨོན། འདི་དག་སྔགས་ལུགས་ཀྱི་བདུན་རྣམ་དག་ཅེས་བ་དེ་ཡིན། འདི་ལ་འགའ་རེས་ལོངས་སྐུའི་ཡན་ལག་བདུན་པ་དང། མདོ་ལུགས་ཀྱི་ཡན་ལག་བདུན་

[043A]༄༅། །པ་ནི་སྤྲུལ་སྐུའི་ཡིན་ཟེར་ཏེ། ལོངས་སྐུས་ཆོས་རྟག་ཏུ་གསུང་ཞིང། མྱ་ངན་ལས་འདའ་ཚུལ་མི་སྟོན་ཕྱིར་ན་ཆོས་འཁོར་བསྐོར་བར་བསྐུལ་བ་དང། མི་འདའ་བའི་གསོལ་འདེབས་མ་བགྲངས་པས་ཡིན་འདུག་པས་
དེ་ལྟར་བྱས་ཀྱང་འབྲེལ་ནི་ཆེ། དེ་ལྟ་བུའི་བདུན་རྣམ་དག་བྱེད་པ་ནི་སྒྲུབ་པའི་མཆོད་པ་ཡིན་གསུངས། ཀུ་སཱ་ལིའི་ཚོགས་གསོག་སྐབས། ཀུ་སཱ་ལི་ཞེས་པ་དགེ་བ་ཅན་ལ་འཇུག་པས་ནང་གི་ཡོན་ཏན་སྤས་ནས་མཁས་ཉམས་གྲུབ་ཉམས་གང་ཡང་
མེད་པར་ཕྱིའི་ཀུན་སྤྱོད་ཕལ་པ་ལྟར་སྟོན་ཅིང། མངོན་མཚན་ཆུང་ངུའི་ཐོག་ནས་དགེ་སྦྱོར་ཁོ་ནར་འབད་པ་ལ་ནང་གི་ཡོན་ཏན་གི་སྒོ་ནས་བཏགས་པ་དང། ཡང༑ ཀུ་སུ་ལུ་ནི་འདུ་ཤེས་གསུམ་པའམ། མ་བཅོས་ལྷུག་པའི་དོན་ཏེ། སྤྲོས་
མེད་དང་བཅོས་མེད་ཀྱི་ངང་ནས་ནང་གི་ཉམས་ལེན་བཟང་བ་ཞིག་ལ་བྱེད་པས། འྡིའང་ནང་གི་ཡོན་ཏན་ལ་མ་བལྟོས་བར་ཕྱིའི་སྤྱོད་ལམ་ལ་བལྟོས་ནས་བཏགས་པ་ཡིན་པས་སྔ་མ་དང་འདི་གཉིས་ཀའི་འབབ་སོ་གཅིག་ཏུ་འོང། དོན་དུ་འདིས་
ཕྱི་ཚུལ་མཁས་པ་དང་གྲུབ་པ། ཕྱག་མཆོད་བྱེད་པ་སོགས་གང་ཡང་མི་སྟོན་པར་ཡར་མར་གྱི་མགྲོན་ལ་སྦྱིན་གཏོང་མི་མངོན་པའི་ཚུལ་གྱིས་ཚོགས་རླབས་པོ་ཆེ་གསོག་པ་ཞིག་ཡིན། དེ་ཡང་ཕྱིའི་མཆོད་པ་ཅི་ཙམ་ཕུལ་བ་ལས་རང་ལུས་
ཚོགས་སུ་ཕུལ་ན་བསོད་ནམས་གསོག་ཚབས་ཆེ་བས། བདག་གིས་སྔོན་ཐོག་མེད་ནས་ལུས་གྲངས་མེད་པ་བླངས་ཏེ་དོར་ཀྱང་དོན་མེད་དུ་སོང་འདུག་པས། ད་རེས་ལུས་འདི་བླ་མ་དཀོན་མཆོག་ལ་ཚོགས་སུ་ཕུལ་ནས་དལ་འབྱོར་དོན་ཡོད་པར་བྱའོ་སྙམ་པའི་

[043B] རང་སེམས་བ་ཡིག་ཏུ་གསལ་བ་དེ་རྣལ་འབྱོར་མ་མཐེབ་སོར་ཙམ་ཞིག་ཏུ་གྱུར་པ་དེ་ཉིད་རྩ་དབུ་མའི་ལམ་བརྒྱུད་སྤྱི་བོ་ནས་ནམ་མཁར་ཆད། འདིར་བླ་མ་དང་ཞལ་སྦྱོར་མཛད་གསུངས་པ་རང་སེམས་རྣལ་འབྱོར་མ་སྤྱི་བོ་ནས་རྒྱངས་
ཀྱིས་ཐོན་ཏེ་བླ་མའི་མདུན་ཐད་དུ་སྐད་ཅིག་གིས་སླེབས་པ་ཙམ་ལས། འཁྱུད་དེ་སྙོམས་འཇུག་མཛད་པ་མིན། བླ་མའི་མདུན་དུ་སླེབས་པ་དང་ཕྱིར་བལྟས་པས་རང་ལུས་ཕུང་པོ་རྙིང་པ་ལིངས་ཏེ་འགྱེལ་བ། ཤིན་ཏུ་ཆེ་ཞིང་ཚོ་ལ་སྨུམ་པ་བཀྲག་མདངས་
གཟི་བརྗིད་ཅན་དུ་མཐོང་བར་བསམ། རང་སེམས་མཁའ་སྤྱོད་དབང་མོ་མཐེབ་སོར་ཙམ། །ཞེས་སོགས་ཚིགས་བཅད་དུ་བརྗོད་པ་འཇུག་པ་བདེ་བ་དང། བྱིན་རླབས་ཀྱི་ཚན་ཁ་ཆེ་བ་བཅས་ཐུའུ་བཀྭན་གསུང་སོར་བཞག་བྱས་པ་ཡིན། དམིགས་པ་ལེགས་
པོ་བྱུང་ན་ཚིགས་བཅད་མ་བཏོན་ཀྱང་ཆོག་སོ་ཐར་གྱི་སྡོམ་པ་རྣམ་པར་རིག་བྱེད་མ་ཡིན་པའི་གཟུགས་ཡིན་པས་ཀུ་སཱ་ལིའི་ཚོགས་གསོག་འདི་དང་གཅོད་གཏོང་བ་གཉིས་ཀྱི་བེམ་རིག་དབྱེ་སྐབས་རྣམ་སྨིན་གྱི་ལུས་ཕུང་པོ་རྙིང་པ་འགྱེལ་བ་དགེ་སློང་
སོགས་རབ་བྱུང་གི་ལུས་བཏང་དུ་མི་རུང་བས། དགེ་ལྡན་སྙན་བརྒྱུད་ཀྱི་མན་ངག་ལ་རང་ཉིད་རབ་ཏུ་མ་བྱུང་གོང་གི་ལུས་ཀྱི་རྣམ་པ་ཁྱིམ་པའི་རྟེན་ཅན་མགོ་ཟིང་དེ་བ་ཞིག་ཏུ་ཡོད་བར་བསམ་དགོས་པ་གནད་ཆེ། བེམ་རིག་དབྱེ་ཚུལ་ཡོངས་གྲགས་
མིན་པའི་སྙན་བརྒྱུད་ཐུན་མོང་མ་ཡིན་པ་ཞིག་ཀྱང་ཡོད། ཀུ་སཱ་ལིའི་ཚོགས་གསོག་འདི་གཅོད་ཀྱི་དཀར་འགྱེད་དང་འདྲ། དགེ་ལྡན་པའི་གཅོད་སྙེན་བརྒྱུད་དུ་བཞུགས་པ་ལས་མངོན་མཚན་ཆེ་བ་མི་མཛད་བས་གཞན་ཚོས་དགེ་ལྡན་པ་ལ་གཅོད་

[044A]༄༅། །མེད་པར་འཛིན་ཀྱང། དེ་ཡོད་པར་མ་ཟད། དགེ་ལྡན་པའི་གཅོད་གསུང་མཁན་ཡང་འཇམ་དཔལ་དབྱངས་ཡིན་ཏེ། དེའི་རྩ་ཚིག་འཇམ་དབྱངས་ཆོས་སྐོར་བྲིས་མའི་ནང་དུ་ཡོད། འདི་ཨ་མདོར་སྤར་ཡོད་
ཀྱང་ཁ་བྱད་དུ་འཇམ་དབྱངས་ཆོས་སྐོར་བྲིས་མར་གྲགས་པ་ཞེས་ཡོད། དགེ་ལྡན་པའི་གཅོད་ཀྱི་མཚན་ལའང་གདན་ཐོག་གཅིག་མ་ཞེས་གྲགས་པ་ཐར་འདོད་དེད་དཔོན་དང་དོན་གཅིག་དེ་ཡང་ཚར་ཚད་ལྷོང་ཚད་སོགས་སྟན་ཐོག་གཅིག་ཏུ་
གཅོད་པ་ལ་ཟེར། མདོ་སྡུད་པ་ལས། གངྒཱའི་ཀླུང་མཉམ་ཞིང་ན་སེམས་ཅན་ཇི་སྙེད་པ། །དེ་ཀུན་ཡོངས་སུ་བརྟག་པ་བཟུང་སྟེ་བདུད་གྱུར་ལ། །བ་སྤུ་ཉག་རེ་ལས་ཀྱང་དེ་སྙེད་སྤྲུལ་བྱས་ཀྱང། །དེ་དག་གིས་ཀྱང་མཁས་ལ་བར་ཆད་བྱ་མི་
ནུས༑ ༑ཞེས་གསུངས་པ་གཅོད་ཀྱི་ཁུངས་ཡིན། ཤེར་མདོ་ན་འདི་འདྲ་མང་བས་མ་གཅིག་གིས་ཀྱང་གྲ་པ་མངོན་ཤེས་ཀྱི་མཆོད་གནས་མཛད་དེ་ཡུམ་སྒྲོགས་ནས་བཞུགས་པའི་སྐབས་བདུད་བཞི་བཅོམ་པའི་གནད་འདི་ལྟ་བུ་གཟིགས་ནས་
གཅོད་ཀྱི་མན་ངག་སྲོལ་ཕྱེས་ཚུལ། དགའ་ལྡན་སྙན་བརྒྱུད་ལ་ཤིན་ཏུ་གསང་ཞིང་སྦས་པས་གཅོད་ཌཱ་མ་སོར་བརྒྱད་པ་ལྷུང་བཟེད་ནང་དུ་ཆུད་པ་ཞིག་ལས་ཆེན་པོ་མཛད་སྲོལ་མེད། གཅོད་གཏོང་བའི་དུས་མཚམས་ཀྱང་སྐྱེས་བུ་ཆུང་
འབྲིང་གི་ལམ་བསྒོམ་པ་སྔོན་དུ་སོང་ནས། བྱང་ཆུབ་ཀྱི་སེམས་གཉིས་ལ་མྱོང་བ་འདོན་སྐབས་གཏོང་ལེན་ལ་བོགས་ལྷག་པར་འབྱིན་ཐབས་དང། ལྟ་བའི་དགག་བྱ་ངོས་གཟུང་བའི་ཕྱིར་གཅོད་གཏོད་བ་སྟེ་དུས་གཉིས་ཡིན། དེང་

[044B] སྐྱབས་འགྲོ་ཙམ་ཡང་ཇི་བཞིན་མེད་པ་ལ་ཌཱ་མ་རུ་རྡ་ཆུང་ཙམ་འཁྱེར་ཏེ་གཅོད་དང་གཅོད་ཟེར་ནས་གཅོད་ཁོ་ན་གཏོང་ལོ་བྱེད་པ་ནི་དགོས་པ་གཞན་ཞིག་གི་དབང་དུ་སོང་བ་རེད་
གསུངས༑ དེ་ནས་རང་བྱུང་མི་མགོའི་སྒྱེད་པུ་རི་བོ་ཙམ་གསུམ་གྱི་རྩ་ར་རང་སེམས་རྣལ་འབྱོར་མ་མར་བབས་པས་བམ་རོའི་ཐོད་པའི་དཔྲལ་མཚམས་སུ་གྲི་གུག་གིས་རེག་ཙམ་གྱིས་ཐོད་པ་ལིངས་ཏེ་བཀོག་ནས་སྒྱེད་པུར་བཀལ་བ་ཡངས་ཤིང་རྒྱ་ཆེ་བའི་
ནང་བམ་རོའི་ལྷག་མ་རྣམས་གཏུབས་ཏེ་སྤུངས་པ་ཤ་རུས་རི་བོ་ཙམ་དང། ཁྲག་རྒྱ་མཚོ་ཙམ་དུ་གྱུར་པ་ལ་རྣལ་འབྱོར་མས་སྤྱན་གྱིས་གཟིགས་ཙམ་གྱིས་ཨོཾ་ཨཱ་ཧཱུཾ་རིམ་བཞིན་བདུད་རྩིར་ཐིམ་པས་སྦྱངས་རྟོགས་སྦར་གསུམ་སོགས་བྱེད། འབྲུག་གསུམ་
དང་ཧ་ཧོཿ་ཧྲཱི་བརྗོད་སྐབས་ཚིག་མང་ཉུང་གི་ཁྱད་ཙམ་ལས། བསྒོམ་དོན་ལ་བསང་སྦྱང་སོགས་ཚད་མ་ནང་མཆོད་བྱིན་རླབས་ལྟར་བྱ། དེ་ནས་བླ་མའི་རྣལ་འབྱོར་གྱི་བླ་མ་རྣམས་ཀྱི་མདུན་དུ་སྟོན་པ་ཐུབ་པའི་དབང་པོ་ལ་འགྲོ་བ་ཀུན་གྱིས་སྲི་ཞུ་བྱ་བའི་
འོས་སུ་གྱུར་པ་དཀོན་མཆོག་སྲི་ཞུའི་མགྲོན་རྒྱུད་སྡེ་བཞིའི་ཡི་དམ། ལོངས་སྤྲུལ་གྱི་སངས་རྒྱས། དེ་དག་གིས་གསུངས་པའི་ལུང་རྟོགས་ཀྱི་ཆོས་པོ་ཏིའི་རྣམ་པ་ཅན། དེ་ཉམས་སུ་ལེན་པའི་དགེ་འདུན་བྱང་སེམས་ཉན་རང་རྣམས་ཀྱིས་བསྐོར་པ་
གཡས་སུ་རྗེ་བཙུན་འཇམ་དབྱངས་ལ་བསྟན་འགྲོའི་འགལ་རྐྱེན་སེལ་ཞིང་མཐུན་རྐྱེན་སྒྲུབ་པ་ལ་མགོན་སྐྱོབ་མཛད་ནུས་པའི་མགོན་པོ་ཡོན་ཏན་གྱི་མགྲོན་གནས་གསུམ་གྱི་དཔའ་བོ་མཁའ་འགྲོ་ཆོས་སྲུང་ཡོངས་གྲགས་རྣམས་

[045A]༄༅། །དང༑ གཙང་རིས་ཀྱི་མགོན་པོ་བདུན་ཅུ་རྩ་ལྔ་ལ་སོགས་པ། དྲང་སྲོང་མཆོག་བརྒྱད་སོགས་ལྷ་མིའི་དྲང་སྲོང་བདེན་ཚིག་གྲུབ་པ། ཛམྦྷ་ལ་དང་ནོར་རྒྱུན་མ་སོགས་གནོད་སྦྱིན་ནོར་ལྷའི་ཚོགས། གཞན་ཡང་རྣལ་
འབྱོར་བ་རང་ཉིད་ལ་འགོ་བའི་ལྷ་ལྔ་དང། རང་དང་ལྷན་ཅིག་ཏུ་འགྲོགས་ཤིང་སྲུང་སྐྱོབ་བྱེད་པའི་མོ་ལྷ་མོ་སྨན་སོགས་འགྲོགས་པའི་ལྷ་དང། རང་རང་གིས་བསྟེན་པའི་ཆོས་སྲུང་ལྟ་བུ་སྲུང་བའི་ལྷ། རང་གི་ཡུལ་ལྷ་དང་དགྲ་ལྷ་ལྟ་བུ་འཚོ་ཞིང་
སྐྱོབ་པའི་ལྷ་རྣམས་ཀྱིས་བསྐོར་བ། གཡོན་དུ་སྤྱན་རས་གཟིགས་ལ། སྙིང་རྗེ་བྱ་སའི་ཡུལ་དུ་གྱུར་བའི་རིགས་དྲུག་གི་སྙིང་རྗེའི་མགྲོན་སའི་ལྷ་མོ་བརྟན་མ་སོགས་སྟོང་གསུམ་གྱི་ཡུལ་ལྷ་གཞི་བདག་དང། གནོད་སྦྱིན་རྟ་བདག་བརྒྱད་སོགས་
གནོད་སྦྱིན་གྱི་སྡེ་དཔོན་ཆེན་པོ་རྣམས་འཕྲོག་མ་བུ་དང་བཅས་པ་དང། ལོ་ཟླ་ཞག་དུས་སྤར་སྨེའི་ས་བདག་སོགས་མདོར་ན་སྔ་ཕྱིའི་མགྲོན་རྣམས་སུ་མ་ཐེ་བའི་རིགས་དྲུག་གིས་བསྡུས་པའི་སེམས་ཅན་རྣམས་དང། ཁྱད་པར་ལན་ཆགས་སྲིད་
པ་བར་དོ་དྲི་ཟའི་ཚོགས་གྲངས་མེད་པས་བསྐོར་བ། སྤྱན་རས་གཟིགས་སྙིང་རྗེའི་མགྲོན་མ་ཡིན་ཀྱང་དེ་དག་གི་མགོན་སྐྱབས་སུ་བཞུགས་པ་ཡིན། འདིའི་མགྲོན་ཚན་དང་པོ་གསུམ་དངུལ་ཆུའི་ཟིན་བྲིས་ལྟར་ཡིན་ཞིང། བཞི་པ་གདོན་བགེགས་
ལན་ཆགས་ཀྱི་མགྲོན་མདུན་གྱི་འོག་ཏུ་བསྐྱེད་དགོས་པས། དཀོན་མཆོག་སྲི་ཞུའི་མགྲོན་གྱི་འོག་ཏུ་གསང་བདག་ཕྱག་ན་རྡོ་རྗེའི་མཐའ་སྐོར་དུ། རང་གིས་ཕར་མགུ་བར་བྱས་ཀྱང་ཚུར་གནོད་པ་བྱེད་པའི་བགེགས་རིགས་སྟོང་ཕྲག་བརྒྱད་ཅུ་དང། མགུ་

[045B] རང་གིས་སྔར་གཞན་ལ་གནོད་པ་བྱས་པའི་ལེ་ལན་ལུས་རྟེན་འདི་ལ་འདེད་མཁན་གྱི་ནད་རིགས་བཞི་བརྒྱ་རྩ་བཞིའི་བདག་པོ་སོགས་མི་མིན་
འབྱུང་པོ་མཐའ་ཡས་པས་བསྐོར་བར་མོས། ཕྱག་རྡོར་གདོན་བགེགས་ལན་ཆགས་ཀྱི་མགྲོན་གྱི་གྲས་མིན་ཡང་དེ་དག་གི་གོང་གནོན་གྱི་ཚུལ་དུ་བཞུགས་པ་ཡིན་གསུངས། མགྲོན་ཚན་བཞི་པོ་འདི་ལྟར་བསྐྱེད་པ་སྐབས་འདི་དང། བསུར། གཏོར་མ་
བརྒྱ་རྩ་སོགས་ཐམས་ཅད་ལ་འདྲ། བདུད་རྩི་འབུལ་སྐབས་དངོས་སུ་ནང་མཆོད་འཐོར་བ་དང། བསྒོམ་དོན་ལ་རང་རྣལ་འབྱོར་མར་གསལ་བ་ཐོད་བའི་རྩར་སྦྱིན་བདག་གི་ཚུལ་དུ་ཡོད་པའི་ཐུགས་ཀ་ནས་ལྷ་མོ་རེ་རྡོ་རྗེ་མ་ཐོད་པ་ཐོགས་པ་བདུན་
སྟར་སྒྲིགས་ཀྱི་རྣམ་པར་སྤྲོས་པས། ངོ་བོ་རང་གི་ཤ་ཁྲག་ཡིན་ཡང་རྣམ་པ་བདུད་རྩིར་གྱུར་པའི་ཐོད་པ་ཆེན་པོའི་བདུད་རྩི་ནས་བཅུས་ཏེ་ཕུལ་ནས་ལྷ་མོ་སྙིང་གར་བསྡུ་བའམ། ཡང་ན། ལྷ་མོ་གཅིག་སྤྲོས་པས་བདུད་རྩི་དབུལ་ཞིང། ཕུལ་ཟིན་པ་
ན་ཚུར་བསྟིམ། ཡང་གཅིག་སྤྲོ་བ་སོགས་ལན་བདུན་བྱེད་པ་གང་ཡང་རུང་བས་བླ་མར་ལན་བདུན་དབུལ་བ་རང་ཁ་སྦྱོར་ཡན་ལག་བདུན་ཐོབ་པར་མཚོན་པར་འཇམ་དབྱངས་བདེ་རྡོར་དང་སྟག་ཕུ་བསྟན་པའི་རྒྱལ་མཚན་གྱིས་གསུངས་ཚུལ་དང་
ཡང་དངུལ་ཆུའི་ཁྲིད་ལྟར་མགྲོན་བསྐྱེད་ཚུལ་དང། འབུལ་སྐབས་གཙོ་བོར་གསུམ་དང། གཞན་མགྲོན་ཚན་རེར་ལན་རེ་བཅས་བདུན་དུ་བྱེད་པའི་ལུགས་ཀྱང་གསུངས། མགྲོན་གཞན་རྣམས་ལ་ལྷ་མོ་ཐོད་པ་ཐོགས་བ་དཔག་མེད་ལག་བདེ་བའི་ཚུལ་དུ་

[046A]༄༅། །སྤྲོས་ཏེ། སྔོན་རང་ལུས་དཀོར་སོགས་ཀྱིས་ཚུར་གསོས། ད་རེས་ཕར་མཆོད་སྦྱིན་ཚོགས་གསོག་གིས་དོན་ཆེན་པོ་བྱ་སྙམ་དུ། དཀོན་མཆོག་སྲི་ཞུའི་མགྲོན་ལ་རྒྱལ་པོ་ལ་དབྱ་ཁྲལ་འབུལ་བའི་ཚུལ་དང། མགོན་པོ་ཡོན་
ཏན་གྱི་མགྲོན་ལ་གྲོགས་པོ་ལ་སྟོན་མོ་འགྱེད་པའི་ཚུལ། རིགས་དྲུག་སྙིང་རྗེའི་མགྲོན་ལ་ངན་སློང་ལ་སྦྱིན་པ་གཏོང་བའི་ཚུལ། གདོན་བགེགས་ལན་ཆགས་ཀྱི་མགྲོན་ལ་བུན་བདག་ལ་བུ་ལོན་སྤྲོད་པའི་ཚུལ་དུ་ཕུལ་བས་ཡར་མགྲོན་རྣམས་བདེ་
ཆེན་གྱིས་མཉེས་ཤིང། རྩ་བརྒྱུད་ཀྱི་བླ་མ་རྣམས་མ་གཏོགས་པའི་ཡར་མགྲོན་རང་ལ་ཐིམ། མར་མགྲོན་རྣམས་སངས་རྒྱས་ཏེ་མཁའ་སྤྱོད་ཀྱི་ཞིང་དུ་གཤེགས་པར་བསམ། སྒྲུབ་ཐབས་གཞུང་གི་ཚིག་རྣམས་མགྲོན་བཞི་དང་གསལ་བར་མི་
མཐུན་ཡང་ཐུའུ་བཀྭན་གསུང་སོར་བཞག་ཡིན། མཐར་མཆོད་པའི་འཁོར་གསུམ་མི་དམིགས་པའི་རྒྱས་འདེབས་བྱེད་པ་གནད་ཆེ། ངེད་ཀྱིས་སྒྲུབ་ཐབས་འདིར་བཀོད་པའི་བླ་མའི་རྣལ་འབྱོར་དང། ཀུ་སཱ་ལིའི་ཚོགས་གསོག་འོག་ནས་འབྱུང་
བའི་ལུས་དཀྱིལ་རྣམས་དངུལ་ཆུའི་གཞུང་དང་མི་འགྲིགས་ཀྱང། འཁྲིད་ཡིག་བཻ་ཌཱུར་ཞུན་མའི་ཐེམ་སྐས་དང་ཐུའུ་བཀྭན་རིན་པོ་ཆེའི་དགོངས་པ་ཡིན་པས་སྐྱོན་མེད་པའི་སྟེང་དུ་ལེགས་ཆ་གཞན་ལས་ཆེ་བ་ཡོད་གསུངས། ཚོགས་གསོག་པ་
མཎྜལ་གྱི་ཁྲིད་ལ། མཎྜལ་འབུལ་བ་རྒྱུ་དབྱིབས་སོགས་ལམ་རིམ་གྱི་ཁྲིད་ལས་བྱུང་བ་ལྟར་དང། ཆེ་ཆུང་རང་གི་ཁ་ཕོར་ལས་མ་ཆུང་བ། དེ་འང་འབྲལ་སྤངས་ལྟར་ཁྱེར་ཏེ་འབུལ་དགོས། ཚོམ་བུ་ཉེར་གསུམ་མརྗེ་ཙོང་ཁ་པ་ཆེན་པོའི་ཕྱག་བཞེས་

[046B] གླིང་ཕྲན་ཞེས་པ་ཆེ་ཆུང་གླིང་གི་སུམ་ཆ་ལ་དབྱིབས་གླིང་སོ་སོ་དང་མཐུན། བདེ་སྟོང་ལྷན་ཅིག་སྐྱེས་པའི་ཡེ་ཤེས་ཀྱི། །ཞེས་སོགས་ཀྱི་རི་གླིང་རིན་ཆེན་གཏེར་བུམ་ཉི་ཟླ་བཅས་སུ་ཚོམ་བུ་
ཉེར་གསུམ་མ་དངོས་ཟིན་ལ་ཚང་ཞིང། གཞན་ཡང་འདི་ལ། ངོ་བོ། རྒྱུ༑ རྣམ་པ། འབུལ་ཡུལ་གྱི་ཁྱད་པར་བཞི་དང། ཕྱི་ནང་གསང་བའི་མཎྜལ་ཀྱང་ཚང་སྟེ། གླིང་བཞི་རི་རབ་སོགས་འབུལ་བ་ཕྱི། རང་ལུས་ཤ་ཁྲག་ཕུང་ཁམས་སྐྱེ་མཆེད་
སོགས་རི་གླིང་གི་རྣམ་པར་འབུལ་བ་ནང། རང་རྒྱུད་ཀྱི་བདེ་བ་ཆེན་པོའི་ཡེ་ཤེས་རི་གླིང་གི་རྣམ་པར་འབུལ་བ་གསང་བ། སྟོང་པ་རྟེན་འབྱུང་དུ་ངེས་པའི་སྟོང་ཉིད་རི་གླིང་སོགས་ཀྱི་རྣམ་པར་ཤར་ཏེ་འབུལ་བ་དེ་ཁོ་ན་ཉིད་ཀྱི་མཎྜལ་ཡིན། དཔལ་ལྡན་
ས་སྐྱ་པའི་མན་ངག་ལྟར། བདག་གི་ཆགས་སྡང་རྨོངས་གསུམ་ཞེས་སོགས་བརྗོད་དེ། ཆགས་སོགས་སྐྱེ་བའི་ཡུལ་རྣམས་མཎྜལ་གྱི་རི་རབ་ཀྱི་སྟེང་དུ་བཀོད་ནས་ཕུལ་བས་རང་གི་ཆགས་སོགས་ཞི་བ་ལ་ཁྱད་ཆེ་བ་གསང་ཆེན་སློབ་བཤད་བའི་ཕྱག་
སྲོལ་ཐུན་མོང་མིན་པ་བྱིན་རླབས་ཀྱི་ཚན་ཁ་ཅན་ཡིན། ལམ་རིམ་གྱི་མཎྜལ་སྐབས་ཀྱང་ཆགས་སོགས་ཤུགས་དྲག་སྐྱེ་བའི་ཡུལ་རྣམས་དམིགས་པ་གསལ་བར་བྱས་ཏེ་ཕུལ་ན་ཆགས་སོགས་ཞི་བའི་གནད་ཡོད་པས་འདི་ཁྲི་ཆེན་བསྟན་པ་རབ་
རྒྱས་ཀྱིས་ལམ་རིམ་ལའང་སྦྱར་བར་མཛད། ཚིགས་བཅད་འདི་དག་གི་སྐབས་རྟ་གཏོང་ན་འོག་གི་མཐའ་ཡས་རྒྱལ་བའི་ཞེས་སོགས་ཀྱི་རྟ་དེ་གཏོང་དགོས་ཤིང། དེའི་རྟ་རྡོ་རྗེ་འཆང་ཉིད་ཀྱི་ས་འོལ་ཁ་ཆོས་ལུང་ནས་རྙེད་པ་ཡིན་ཚུལ། འདི་ཡན་

[047A]༄༅། །ཚོགས་བསགས་ཚུལ་ཡིན་གསུངས། དེ་ནས་བྱིན་རླབས་འཇུག་པ་གསོལ་འདེབས་ལ་རག་ལས་པས། གདངས་སྙན་པོས། རྒྱལ་བ་རྒྱ་མཚོའི་རིགས་བདག་ཅེས་སོགས་བླ་བརྒྱུད་གསོལ་འདེབས་འདོན། འདིའི་སྐབས་བླ་མ་སོ་
སོའི་གསོལ་འདེབས་ཐོན་རིམ་གྱིས་བླ་མ་རང་རང་ལ་དམིགས་ཤིང། མཇུག་ཏུ་རྩ་བའི་བླ་མའི་གསོལ་འདེབས་ཀྱི་ཚེ་དབུས་ཀྱི་གཙོ་བོ་ལ་དམིགས་ནས་བྱ་གསུངས། གཉིས་པ་དབང་བླང་བའི་ཞལ་ཤེས་ནི། སྐྱབས་གནས་ཀུན་འདུས་སོགས་དབང་
བཞི་བསྐུར་བའི་གསོལ་འདེབས་ལན་གསུམ་རང་གིས་འདོན་སྐབས། བསྒོམ་དོན་ལ་ལན་དང་པོའི་ཚེ་རང་ཉིད་ཀྱིས་རྩ་བའི་བླ་མ་ལ་དབང་ཞུ་བའི་གསོལ་བ་གདབ། གཉིས་པའི་ཚེ་རྩ་བའི་བླ་མས་བརྒྱུད་པའི་བླ་མ་རྣམས་ལ་གཡོན་སྐོར་དུ་སྤྱན་འཁོར་རོ་རོ་
སྤྱན་འགྲོས་ཀྱིས་གཟིགས་བཞིན་དུ་དབང་བསྐུར་ཆོག་པའི་གནང་བ་ཞུ། གསུམ་པའི་ཚེ་བརྒྱུད་པའི་བླ་མ་ཐམས་ཅད་ཀྱིས་དགྱེས་བཞིན་དུ་རྩ་བའི་བླ་མར་སྤྱན་ཆེར་གྱིས་གཟིགས་ཏེ་དབང་བསྐུར་བར་མཛོད་ཅིག་ཅེས་གསོལ་འདེབས་གསུངས་ཏེ་གནང་བ་
ཕུལ་བ་ལྟར་ཞལ་གྱིས་བཞེས་པར་མོས། དཔལ་ལྡན་ས་སྐྱ་པ་རྣམས་ཀྱིས་དབང་བཞིའི་མན་ངག་ཤོག་དྲིལ་དུ་མཛད། ཞལ་ཤེས་ཀྱི་དབང་བཞི་ལེན་ཚུལ་བཀའ་རྒྱ་ཅན་ནི་ས་ལུགས་ལ་མ་གྲགས་པའི་དགེ་ལྡན་སྙན་བརྒྱུད་ཀྱི་ཐུན་མོང་མ་ཡིན་པ་
ཡིན་པས་དེ་ལྟར་ལེན་ཚུལ་རྒྱས་པ་ཞིག་ཁོ་བོས་བདེ་མཆོག་ལ་སྦྱར་ཏེ་བརྩམས་པ་ལྟར་བྱ་ཆོག་གསུངས། བསྡུ་ན། བླ་མའི་དཔྲལ་བའི་ཨོཾ་ལས་འོད་ཟེར་དཀར་པོ་འཕྲོས་པའི་སྣེ་ལ་ཨོཾ་ཡིག་དཀར་པོའི་ཕྲེང་བ་རང་སྒྲ་སྒྲོགས་བཞིན་པ་བདུད་རྩི་དཀར་པོའི་

[047B] བདུད་རྩིའི་རྡུལ་ཕྲ་རབ་ཚུན་ཆད་ཨོཾ་དུ་གྱུར་བ་རང་གི་དཔྲལ་བར་ཐིམ། ལུས་ཀྱི་སྡིག་སྒྲིབ་དག་བུམ་དབང་ཐོབ། བླ་མའི་སྐུའི་བྱིན་རླབས་ལུས་ལ་ཞུགས། ལམ་བསྐྱེད་རིམ་བསྒོམ་པ་ལ་དབང་བར་བྱས། འབྲས་བུ་སྤྲུལ་སྐུ་
འགྲུབ་པའི་ནུས་པ་བཞག་དེ་བཞིན་དུ་མགྲིན་པའི་ཨཱ་ལས་འོད་དང། ཨཱ་ཕྲེང། བདུད་རྩི་དམར་པོ་རང་གི་མགྲིན་པར། ངག་སྒྲིབ། གསང་དབང། གསུང་བྱིན། རྫོགས་རིམ། ལོངས་སྐུ། ཡང་ཐུགས་ཀའི་ཧཱུཾ་ལས་འོད་སོགས་དམར་པོ་རང་གི་སྙིང་
གར༑ ཡིད་སྒྲིབ། ཤེར་དབང། ཕོ་ཉ་བསྟེན་པ། ཆོས་སྐུ། ཡང་གནས་གསུམ་ཀ་ལས་འོད་དང། འབྲུ་གསུམ་ཕྲེང་སྒྲིག་བདུད་རྩི་བཅས་དཀར་དམར་མཐིང་གསུམ་ཅིག་ཅར་བྱུང་བ་རང་གི་གནས་གསུམ་དུ་ཅིག་ཅར་ཐིམ། སྒོ་གསུམ་གྱི་སྡིག་
སྒྲིབ༑ ཚིག་དབང། གསང་གསུམ་གྱི་བྱིན་རླབས། བསམ་མི་ཁྱབ། ངོ་བོ་ཉིད་སྐུ་འགྲུབ་པའི་ནུས་པ་བཞག་པར་མོས་པའི་བར་རིམ་བཞིན་སྦྱོར། དེ་ལྟར་ཡི་གེ་གསུམ་ཕྲེང་སྒྲིག་བྱེད་པ་སོགས་ཞྭ་ལུའི་ཁྲིད་ཡིག་ལྟར་བྱེད་ཅིང། གཞན་ཕལ་
ཆེར་དངུལ་ཆུའི་ཟིན་བྲིས་ནང་བཞིན་ཆོག་ཚུལ། སྒྲུབ་ཐབས་སུ་བཀོད་པ་འདི་དབང་བཞི་ཐུན་མོང་བ་ལེན་ཚུལ་བསྡུས་པ་ལ་དམིགས་པ་འཆར་བ་དེ་ཕྱིར་ཚིག་ཅུང་ཟད་རྒྱས་སུ་བཏང་བ་ཡིན། བླ་མའི་དྲུང་དུ་འདི་གའི་སིནྡྷཱུ་རའི་དབང་བཞི་བྱིན་རླབས་
ནོས་བ་ནས་བཟུང་འདིའི་གཞུང་དུ་གསལ་བའི་དབང་བཞི་ལེན་ཚུལ་བསྡུས་པ་ཐུན་མོང་བའམ། ཞལ་ཤེས་དབང་བཞི་རྒྱས་པ་ལེན་ཚུལ་ཐུན་མོང་མ་ཡིན་པ་གང་རུང་ཞིག་ཆག་མེད་ཉམས་སུ་ལེན་ནུས་ན་གོང་དུ་ཞུས་པ་ལྟར་དབང་གི་ཆུ་བོ་མ་ནུབ་པ་ཞེས་

[048A]༄༅། །བྱིན་རླབས་ཀྱི་རྒྱུན་མི་ཉམས་པའི་གནད་ཆེ་བ་ཡོད་གསུངས། གསུམ་པ་བླ་མ་བསྟིམ་པའི་ཞལ་ཤེས་ལ། དུས་གསུམ་སངས་རྒྱས་ཞེས་སོགས་ཀྱིས་གསོལ་བ་བཏབ་པས་གཞལ་ཡས་ཁང་དང་བརྒྱུད་པའི་བླ་མ་རྣམས་ཀྱི་
སེང་ཁྲི་རྣམས་ཀྱང་བསྡུ། བླ་བརྒྱུད་རྣམས་སངས་རྒྱས་རྡོ་རྗེ་ཆོས་རང་གི་སློབ་མ་རྣལ་འབྱོར་མ་ལ་ཐིམ་པ་སོགས་བླ་མ་སྔ་མ་སྔ་མ་རྣམས་རང་རང་གི་སློབ་མ་ཕྱི་མ་ཕྱི་མ་རྣམས་ལ་བྱིན་གྱིས་རློབ་པའི་ཚུལ་དུ་རིམ་བཞིན་ཐིམ་མཐར། དབྱངས་ཅན་གྲུབ་
པའི་རྡོ་རྗེ་རང་གི་སློབ་མ་དངུལ་ཆུ་བློ་བཟང་འཇིགས་མེད་དབང་པོ་དང། ཏྲེ་བོ་ཁང་གསར་སྐྱབས་མགོན་གཉིས་ལ་ཐིམ། དེ་གཉིས་རྩ་བའི་བླ་མ་ལ་ཐིམ། རྩ་བའི་བླ་མ་ཡང་སྙིང་དུ་གཅེས་པའི་བུ་གཅིག་པུའི་མས་བུ་ལ་བརྩེ་གདུང་ཇི་ལྟར་ཡོད་པ་ལས་
ཀྱང་བརྒྱ་འགྱུར་སྟོང་འགྱུར་གྱིས་འགྲན་དུ་མེད་པ་ལྟ་བུའི་རང་ལ་ཐུགས་ཤིན་དུ་མཉེས་ཤིང་རྗེས་སུ་ཆགས་པས་རང་ལ་མར་ཐིམ་ལ་ཁང་དང། རང་ཡང་བླ་མའི་བཀའ་དྲིན་དྲན་ཅིང་དད་གུས་གདུང་ཤུགས་རྩེ་གཅིག་ཏུ་འབར་བ་བཟོད་གླགས་
མེད་པར་བླ་མ་ལས་ལོངས་སུ་འབྱེད་མི་ཐུབ་པ་ལྟ་བུས་ཡར་ཐིམ་ལ་ཁད་དུ་གྱུར། མཐར་བླ་མ་རང་ལ་ཐུགས་ཤིན་ཏུ་ཆགས་པའི་རྐྱེན་གྱིས་སེང་ཁྲི་ནས་ཡར་འོད་དུ་ཞུ། སྤྱི་བོ་ནས་མར་འོད་དུ་ཞུ་སྟེ་འོད་དམར་པོ་བྱེའུ་སྒོ་ང་ཙམ་ཞིག་ཏུ་གྱུར་
པ་རང་གི་སྤྱི་གཙུག་ནས་ཞུགས། སྙིང་གའི་རང་སེམས་བཾ་

[048B] འདི་ནེ་ངེས་དོན་གྱི་བླ་མའི་རྣལ་འབྱོར་ཀྱང་ཡིན་ཞིང། ལམ་འདི་ལྟ་བུར་ནན་དུ་འབད་ན་བླ་མཆོད་ཀྱི། བདག་ཉིད་བླ་མ་ལྷར་གྱུར་ནས། །སོགས་ལྟར་ཐུགས་ཡིད་གཅིག་འདྲེས་དང་
རང་ཉིད་བླ་མའི་གོ་འཕང་འཐོབ་པའང་རིང་པོར་མི་ཐོགས་པར་ངེས་པར་འོང་བ་ཡིན་གསུངས། དྲུག་པ་བདག་ལྷར་བསྐྱེད་པའི་རྣལ་འབྱོར་ནི། བཾ་ཡིག་དེ་ཉིད་ཇེ་ཆེར་སོང་སྟེ་ཞེས་སོགས་ཏེ། འདི་ལ་བདག་གི་གཞི་སྦྱར་བ་དང། བདག་གི་གཞི་བསྒྱུར་བ་གཉིས་
ཡོད༑ དེ་ཡང་གཞིའི་སྐྱེ་ཤི་བར་དོ་གསུམ་སྦྱངས་ནས་འབྲས་དུས་ཀྱི་རྒྱལ་བའི་སྐུ་གསུམ་འཐོབ་པ་ལ་གཞིའི་སྐྱེ་ཤི་བར་དོ་གསུམ་སྦྱོང་བྱེད་ཀྱི་ལམ་རྫོགས་རིམ་སྐབས་ཀྱི་མ་བཏགས་མ་བཅོས་པའི་ལམ་དུས་ཀྱི་སྐུ་གསུམ་ཐོབ་པ་སྔོན་དུ་འགྲོ་དགོས་
དེ་ལྟ་བུའི་རྫོགས་རིམ་སྐབས་ཀྱི་སྐུ་གསུམ་ཐོབ་པ་ལ་བསྐྱེད་རིམ་གྱི་སྐབས་སུ་མོས་པ་ཡིད་བྱེད་ཚུན་ཆད་ཀྱིས་བཏགས་ཤིང་བཅོས་མ་ཙམ་གྱི་སྐུ་གསུམ་ལམ་འཁྱེར་སྔོན་དུ་འགྲོ་དགོས། སྐུ་གསུམ་ལམ་འཁྱེར་གྱི་གནད་མ་ཚང་ན་ང་རྒྱལ་དང་གསལ་
སྣང་བསྒོམ་པ་སོགས་ཇི་ཙམ་རྒྱས་ཀྱང་རྒྱུད་སྡེ་འོག་མའི་ལྷའི་རྣལ་འབྱོར་ལྟར་བསྐྱེད་རིམ་དུ་མི་འགྲོ་ལ། ཆོ་ག་རྒྱས་བསྡུས་ཇི་ལྟར་ཡང་སྐུ་གསུམ་ལམ་འཁྱེར་གྱི་གནད་ཚང་ན་བསྐྱེད་རིམ་མཚན་ཉིད་པར་འགྲོ་བས་བསྐྱེད་རིམ་དངོས་གཞི་ལ་དེ་
གསུམ་ཚང་བ་དགོས། དེ་ལ་འཆི་བ། བར་དོ། སྐྱེ་བ་གསུམ་ལམ་དུ་འཁྱེར་དགོས། ས་ལྕགས་ལ་ཉལ་ལྡང་ནས་ངོ་སྤྲོད་ཀྱང་དེ་ལ་དགོས་པ་ཆེ་བ་མེད། ཕར་ཕྱིན་ཐེག་པའི་སྐབས་རང་ཅག་འཁོར་བར་འཁོར་བའི་རྒྱུ་བདག་འཛིན་མ་རིག་པ་ལ་ཐུག་པ་

[049A]༄༅། །ལྟར་གསང་སྔགས་ཀྱི་སྐབས་སུ་འཁོར་བར་འཁོར་བའི་རྒྱུ་སྐྱེ་ཤི་བར་དོ་གསུམ་ལ་ཐུག་སྟེ། རང་རེ་དེ་གསུམ་ལ་སྐོར་བ་བསྐོར་ནས་འཁོར་བར་འཁྱམས་པས་སྔགས་ཀྱི་སྐབས་འདིར་སྦྱང་གཞི་སྐྱེ་ཤི་བར་དོ་གསུམ་ལ་
བྱེད༑ དེ་ཡང་རྣལ་འབྱོར་བ་རང་ཉིད་ལ་མ་འོངས་པ་ན་འབྱུང་འགྱུར་འཛམ་གླིང་གི་མིར་སྐྱེ་བའི་དབང་གི་སྐྱེ་ཤི་བར་དོ་གསུམ་ཡིན་ཏེ། གླིང་གཞན་དང་སྐྱེ་གནས་གཞན་དང་འགྲོ་བ་གཞན་གྱིས་དབང་པོ་རྟུལ་བ་ལ་སོགས་པའི་རྐྱེན་གྱི་བདེ་བ་ལམ་
དུ་བྱེད་མི་ནུས་ལ། འཛམ་བུའི་གླིང་པ་དར་གུད་ལ་སོགས་པའི་རྐྱེན་གྱིས་ངེས་འབྱུང་སོགས་རྟོགས་པ་སྐྱེ་སླ་བ་དང། འཛམ་བུའི་གླིང་བའི་མི་མངལ་སྐྱེས་ཁམས་དྲུག་ལྡན་པ་བླ་མེད་ཀྱི་གདུལ་བྱའི་གཙོ་བོ་ཡིན་པས་དེ་ཉིད་གཞིར་བཞག་
བྱེད་དགོས། རང་དེ་ལྟར་སྐྱེ་མི་ཐུབ་སྙམ་ན། སྐྱོན་མེད་དེ། འབྲས་བུ་སངས་རྒྱས་ཀྱི་སའི་ཡོན་ཏན་ཐམས་ཅད་འབྲས་བུ་ལམ་བྱེད་ཀྱི་ཚུལ་དུ་བསྒོམ་པ་གསང་སྔགས་ཀྱི་ཟབ་ཁྱད་ཡིན་ཚུལ་དང། འབྲས་དུས་སུ་མཆོག་སྤྲུལ་གྱིས་འཛམ་གླིང་
གི་ལུས་བཟུང་དགོས་པའི་གནད་ཀྱིས་ཀྱང་འཛམ་བུའི་གླིང་པའི་ལུས་རྟེན་དགོས་ཚུལ་སོགས་གསུངས། སྦྱོང་བྱེད་བརྒྱུད་ནས་བསྐྱེད་རིམ་གྱི་སྐུ་གསུམ་ལམ་འཁྱེར་ནི་ཕལ་པའམ་བཅོས་མ་དང། སྦྱོང་བྱེད་ཀྱི་ལམ་ངོ་མ་རྫོགས་རིམ་སྐབས་
འབྱུང་བས་དངོས་སུ་རྫོགས་རིམ་གྱི་འོད་གསལ། སྒྱུ་ལུས། སྤྲུལ་སྐུའི་བསྲེ་བ་རྣམས་ནི་གཙོ་བོའམ་མ་བཅོས་པ་ཡིན་པས་འཆི་བ་སྦྱོང་བྱེད་ཀྱི་ལམ་ངོ་མ་རྫོགས་རིམ་གྱི་སེམས་དབེན་དཔེའི་འོད་གསལ་མཐར་ཐུག་བར་དོ་སྦྱོང་

[049B] སྐྱེ་བ་སྦྱོང་བྱེད་ངོ་མ་རྫོགས་རིམ་སྐབས་སྒྱུ་ལུས་པ་དེས་ཕུང་པོ་རྙིང་པར་ཞུགས་ཏེ་རགས་པའི་སྤྲུལ་སྐུ་བཟུང་བ་དེ་ཡིན། དེས་ན་བསྐྱེད་རིམ་སྐབས་ཕལ་པ་དང། རྫོགས་རིམ་སྐབས་ངོ་མ་
འབྱུང། སྦྱངས་འབྲས་ནི་འབྲས་དུས་ཀྱི་ཆོས་ལོངས་སྤྲུལ་གསུམ་ཡིན། བསྐྱེད་རྫོགས་གཉིས་ཀའི་སྦྱང་གཞི་སྐྱེ་ཤི་བར་དོ་གསུམ་ཡིན་པ་འདྲ་ནའང། །སྦྱོང་ལུགས་མི་འདྲ་སྟེ། གྲོལ་བྱེད་ལ་རྫོགས་རིམ་སྐབས་ཀྱི་སྐུ་གསུམ་ལམ་འཁྱེར་
དང༑ སྨིན་བྱེད་ལ་བསྐྱེད་རིམ་སྐབས་ཀྱི་སྐུ་གསུམ་ལས་འཁྱེར་ཡིན། འོ་ན་སེམས་དབེན་དཔེའི་འོད་གསལ་མཐར་ཐུག་གིས་འཆི་བ་སྦྱོང་ཚུལ་ཇི་ལྟར་ཡིན་ཞེ་ན། འདི་ཡན་ཆོད་མོས་པ་ཡིད་བྱེད་ཀྱིས་བསྒོམ་པ་ཡིན་ལ། འདིའི་སྐབས་
སུ་རྟགས་རྣམས་འཆི་རིམ་ཇི་ལྟ་བ་བཞིན་བྱུང་སྟེ་རླུང་ཐམས་ཅད་དབུ་མར་དངོས་སུ་ཐིམ་ནས་འོད་གསལ་འཆར་ཞིང། དེ་ཡང་སྔར་གོམས་པའི་སྟོབས་ཀྱིས་འོད་གསལ་དེ་ལམ་གྱི་འོད་གསལ་དུ་བསྒྱུར་ནས་འཆི་བ་འོད་གསལ་དང་དཔེའི་འོད་
གསལ་གཉིས་བསྲེས་པའི་འོད་གསལ་དེ་ལ་སྤྱོད་པའི་དོང་ཐུབ་བྱས་ཏེ། འོད་གསལ་དེའི་རླུང་སེམས་ཙམ་ལས་སྒྱུ་མའི་སྐུར་དངོས་སུ་ལྡང་ནུས་པ་འོང། དེས་འཆི་བ་སྦྱངས་ཟིན་པས་བར་དོ་མྱོང་བ་མེད་ཅིང། སླར་སྐྱེ་བ་ལེན་མི་དགོས། སེམས་
དབེན་དཔེའི་འོད་གསལ་མཐར་ཐུག་ཐོབ་ན་རྟེན་དེ་ལ་འཚང་རྒྱ་བས་ཁྱབ་ཟེར་བའི་གནད་ཀྱང་དེས་ཡིན། དེ་ལ་བར་དོ་མི་འབྱུང་བ་ནི། རྣལ་འབྱོར་བ་དེས་འོད་གསལ་དེ་ལས་ལངས་མ་ཐག་བར་དོའི་དོད་ལ་མ་དག་པའི་སྒྱུ་ལུས་སུ་ལྡང་བས་

[050A]༄༅། །ཡིན༑ དཔེར་ན། རྫ་བུམ་གྱི་རྒྱུ་འཇིམ་པ་རྡོག་པོ་གཅིག་ལ་རྫ་བུམ་མ་བཟོས་པར་ལྷ་སྐུ་བཞེངས་པ་དང་འདྲ་སྟེ། རྫ་བུམ་གྱི་རྒྱུ་འཇིམ་པ་དང་མཚུངས་པ་འཁོར་བ་སྒྲུབ་བྱེད་ཀྱི་ཐ་མལ་པའི་གཞིའི་སྐྱེ་ཤི་བར་དོ་གསུམ་
པོ༑ རྫ་བུམ་མ་བཟོས་པ་དང་འདྲ་བར་སྐྱེ་ཤི་བར་དོ་རང་དགར་མ་བཏང་བར། འཇིམ་པས་ལྷ་སྐུ་བཟོས་པ་དང་འདྲ་བར་སྐུ་གསུམ་ལམ་འཁྱེར་གྱིས་འབྲས་བུ་སྐུ་གསུམ་དུ་བསྒྱུར་བ་ནི་སྦྱོང་ཚུལ་དངོས་ཡིན། སྦྱང་གཞི་སྦྱོང་བ་ལ་རྣམ་པ་
མཐུན་པས་སྦྱོང་བ་དང། མི་མཐུན་པས་སྦྱོང་བ་གཉིས་ལས། འདིར་དང་པོ་སྟེ། བར་དོ་བས་མ་དག་པའི་སྐྱེ་བ་ལེན་པ་དང་ཆོས་མཚུངས་པར་སྒྱུར་ལུས་པ་དེས་ཕུང་པོ་རྙིང་པར་འཇུག་པ་སོགས་གཞི་ལམ་འབྲས་གསུམ་ཐམས་
ཅད་དུ་རྣམ་པ་ཤིན་ཏུ་མཐུན། དེ་ཡང་ཕར་ཕྱིན་ཐེག་པའི་སྐབས་སུ་སྦྱང་གཞི་སྤྱོད་བྱེད་རྣམ་པ་མི་མཐུན་པར་བདག་འཛིན་དང་འཛིན་སྟངས་དངོས་འགལ་དུ་གྱུར་པའི་ལམ་བདག་མེད་རྟོགས་པའི་ཤེས་རབ་ཀྱིས་བདེན་འཛིན་སྦྱོང་བ་
ལྟ་བུ་མ་ཡིན་པར། གསང་སྔགས་ཀྱི་སྐབས་འདིར་སྦྱང་གཞི་སྤྱོད་བྱེད་སྦྱངས་འབྲས་རྣམས་མཐུན་ཏེ། །སྦྱང་གཞི་གཞི་དུས་ཀྱི་འཆི་བ། སྤྱོད་བྱེད་ལམ་དུས་ཀྱི་རྫོགས་རིམ་པའི་འོད་གསལ། སྦྱངས་འབྲས་འབྲས་དུས་ཀྱི་ཆོས་སྐུ་རྣམས་མཐུན་
ཞིང༑ སྦྱང་གཞི་བར་དོ། སྤྱོད་བྱེད་སྒྱུ་ལུས། སྦྱངས་འབྲས་ལོངས་སྐུ་རྣམས་མཐུན་ལ། སྦྱང་གཞི་སྐྱེ་བ། སྦྱོང་བྱེད་སློབ་པའི་ཟུང་འཇུག་སྦྱངས་འབྲས་སྤྲུལ་སྐུ་རྣམས་རྣམ་པ་མཐུན་པ་ཡོད། དེས་ན་གཞི་དུས་ཀྱི་འཆི་བ་

[050B] ལམ་དུས་ཀྱི་འོད་གསལ་གྱི་རྒྱུད་སྨིན་བྱེད་དུ་བྱེད་ལ། འབྲས་དུས་ཀྱི་སངས་རྒྱས་ཀྱི་ཆོས་སྐུ་འགྲུབ་པར་བྱེད་པའི་བཏགས་པའི་རྣལ་འབྱོར་ནི་འཆི་བ་ཆོས་སྐུའི་ལམ་འཁྱེར་དང། གཞི་དུས་ཀྱི་བར་དོ་སྦྱོང་ཞིང་ལམ་དུས་ཀྱི་སྒྱུ་
ལུས་ཀྱི་རྒྱུད་སྨིན་པར་བྱེད་ལ། འབྲས་དུས་ཀྱི་སངས་རྒྱས་ཀྱི་ལོངས་སྐུ་འགྲུབ་པར་བྱེད་པ་བར་དོ་ལོངས་སྐུའི་ལམ་འཁྱེར། གཞི་དུས་ཀྱི་སྐྱེ་བ་སྦྱོང་ཞིང་ལམ་དུས་ཀྱི་ཟུང་འཇུག་གི་རྒྱུད་སྨིན་བར་བྱེད་ལ། འབྲས་དུས་ཀྱི་སངས་རྒྱས་
ཀྱི་སྤྲུལ་སྐུ་འགྲུབ་བྱེད་སྐྱེ་བ་སྤྲུལ་སྐུའི་ལམ་འཁྱེར་ཡིན། །རྣལ་འབྱོར་མ་འདིའི་སྐབས་ཟབ་པའི་སྦྱང་གཞི་དང། རྒྱ་ཆེ་བའི་སྦྱང་གཞི་གཉིས་གཙོ་བོར་མ་མཛད་པར་མཐར་ཐུག་གི་སྦྱང་གཞི་མ་ཡི་འོད་གསལ་ལམ། གཞིའི་འོད་གསལ་
ཉིད་གཙོ་བོར་མཛད། དེ་ནི་ཤིན་ཏུ་ཕྲ་བའི་གཉུག་སེམས་མངོན་དུ་གྱུར་བའི་སྐབས་ཀྱི་སྟོང་ཉིད་མངོན་སུམ་དུ་རྟོགས་པ་ལྟ་བུ་ཡུལ་སྣང་ཅན་ཞིག་འཆར་བ་འབྱུང་ཡང་སྟོང་ཉིད་མངོན་སུམ་དུ་རྟོགས་པ་ནི་མིན་ཏེ། འདི་སྦྱང་གཞི་ཡིན་
སྦྱང་གཞི་དེ་སྤྱོད་ཚུལ་འདི་ཉིད་ཀྱི་སྨོན་ལམ་ལས། ཡིད་འོང་རྒྱལ་ཡུམ་ཕྱི་ཡི་རྣལ་འབྱོར་མ། །སོགས་ལྟར་འདིའི་བྱིན་རླབས་སྐབས་ཀྱི་ཕྱི་ནང་གསང་བའི་ཕོ་ཉ་གསུམ་བསྲེས་ཀྱི་མན་ངག་ལ་བརྟེན་ནས་བསྐྱེད་རྫོགས་སྐབས་དེའི་
རྒྱུན་བསྐྱངས་པ་ལས་འབྱུང་ཚུལ། འཆི་བ་འོད་གསལ་དེར་ཕལ་ཆེར་ལ་ཞག་བདུན་དུ་གནས་པར་གསུངས་ཤིང། ཡང་གཡང་དུ་ལྷུང་བ་སོགས་གློ་བུར་དུ་ཤི་བ་དང་སྡིག་ཅན་ལྟ་བུར་ཡུན་ཐུང་ངུ་ལས་མི་འོང་བ་སོགས་སྣ་

[051A]༄༅། །ཚོགས་དང། སྐྱེས་བུ་དམ་པས་ནི་འདི་ལམ་གྱི་འོད་གསལ་དུ་བསྒྱུར་ནས་ཡུན་རིང་དུ་གནས་པ་ཡང་ཡོད། སྤྱིར་མ་རྒྱུད་སྐབས་སྟོང་ཕྱོགས་ཤེས་རབ་ཀྱི་ལམ་རྩལ་དུ་བཏོན་ནས་འཆད་ཅིང། སྒྱུ་ལུས་རྩལ་
དུ་བཏོན་ནས་མི་འཆད་པའི་གནད་སྦྱང་གཞི་རླུང་གི་ལྡོག་ཆ་ནས་མི་འཆད་པར། །སེམས་ཀྱི་ལྡོག་ཆ་ནས་རྒྱས་པར་འཆད་པ་ཤིན་ཏུ་ཕྲ་བའི་གཉུག་སེམས་ལ་རྩལ་འདོན་བྱས་པ་ཡིན་གསུངས། དེ་ལྟར་སྦྱང་གཞི་སོགས་ངོས་ཟིན་པར་བྱས་
ཏེ༑ བསྒོམ་དོན་ལ་སྔར་བླ་མ་རང་ལ་ཐིམ་སྐབས་རང་གི་སྙིང་གའི་བ་ལ་ཐིམ་པས་རང་ཉིད་བ་དུ་གྱུར། དེ་ཡང་དཔེར་ན་ཆུ་དང་ཕྲད་པའི་ལན་ཚྭ་ཆུར་ཞུ་བའམ། ཁ་བ་ཡོད་པའི་དཀྱིལ་དུ་ཆུ་རྒྱུགས་ན་ཆུ་གར་འགྲོའི་སར་ཁ་བ་ཞུ་སྟེ་ཁ་བ་ཆུའི་
རང་བཞིན་དུ་འགྲོ་བ་ལྟར་བ་ཡིག་དེ་ཉིད་ཇེ་ཆེར་སོང་སྟེ་གནས་ཁང་བ་དུ་གྱུར། དེ་ལས་ཆེར་སོང་སྟེ་ལུང་པ། དེ་ལས་ཀྱང་ཆེར་སོང་སྟེ་རིམ་བཞིན་ཡུལ་ཁམས་དང། རྒྱལ་ཁམས། འཛམ་གླིང། སྟོང་གསུམ་རྣམས་བ་དུ་གྱུར་
དེ་ལས་ཀྱང་ཆེར་སོང་སྟེ་ནམ་མཁའི་མཐའ་དང་མཉམ་པས་མཁའ་ཁྱབ་ཀྱི་སྣོད་བཅུད་ཐམས་ཅད་བ་ཡིག་ཆེན་པོ་གཅིག་ཏུ་གྱུར་པར་བསམ། ས་ལུགས་ལ་རྒྱ་མཚོའི་ཆུ་རླབས་མཐར་ཡལ་ནས་ཞི་འགྲོ་བ་ལྟར་བ་ཡིག་ཆེར་སོང་ནས་སྟོང་
ཡལ་དུ་བཏང། དེའི་དང་ནས་འཆི་བ་ཆོས་སྐུའི་ལམ་འཁྱེར་བསྒོམ་པར་གསུངས་པ། དེ་ལྟར་བྱས་ན་སྟོང་ཉིད་བསྒོམ་སྐབས་ཁྱད་མེད་ཀྱང། རྫོགས་རིམ་པའི་ཉམས་ལེན་གྱི་གཙོ་བོ་ནི་ནང་རྡོ་རྗེའི་ལུས་ལ་གནད་དུ་བསྣུན་ནས་རླུང་དབུ་མར་

[051B] བ་ཡིག་རྒྱ་མཚོའི་རླབས་ལྟར་ཕར་ཡལ་བར་དམིགས་ནས་ཚུར་མ་བསྡུས་ན་རླུང་སེམས་འཇུག་པ་གཅིག་ཕྱིར་རྫོགས་རིམ་སྐབས་རླུང་དབུ་མར་འདུ་བ་ལ་གནོད་ཅིང་རྫོགས་རིམ་གྱི་རྒྱུད་སྨིན་བྱེད་དུ་མི་འགྲོ། དེས་ན་བསྐྱེད་རིམ་
བསྒོམ་པ་རྫོགས་རིམ་ཟབ་མོའི་རྒྱུད་སྨིན་བྱེད་དུ་འགྲོ་བ་ཞིག་དགོས་པས་མཆོད་ལྷ་སྤྲོ་བ་ཚུན་ཆད་སླར་སྙིང་གར་བསྡུ་བ་སོགས་རྫོགས་རིམ་གྱི་རྒྱུད་སྨིན་བྱེད་དུ་འགྲོ་ཐབས་ཁོ་ན་བྱེད་པ་ཡིན་པས། ས་ལུགས་ལ་མེད་པར་དགེ་ལྡན་སྙན་
བརྒྱུད་ཀྱི་མན་ངག་ལ། བ་ཆེན་པོ་དེ་ཉིད་སྟོང་ཡལ་དུ་མི་གཏོང་བར་རེ་ཞིག་ནས་ཡང་མཐའ་ནས་ནང་དུ་ཚུབ་རིམ་གྱིས་ཇེ་ཆུང་ཇེ་ཆུང་དུ་བསྡུས་ནས་རང་གི་སྙིང་གའི་ཐད་དུ་བ་ཡིག་ཤིན་ཏུ་ཕྲ་བ་ཞིག་ཏུ་གྱུར་པ་ལ་དམིགས་ཏེ་དེ་ཡང་མཐར་
ནཱ་དའི་བར་བསྡུ། ནཱ་ད་ཡང་མི་དམིགས་པར་སྟོང་བར་སྦྱངས་ཏེ་བདེ་སྟོང་ཆོས་ཀྱི་སྐུ་ལ་མཉམ་པར་བཞག་དགོས་པས། བ་ཆེན་པོ་ཇེ་ཆུང་དུ་སོང་བའི་མཐར་བ་ཡིག་གི་ཁོག་བ་མགོ་བོ་ལ་ཐིམ་པ་ན་ས་ཆུ་ལ་ཐིམ་པ་དང་ཆོས་མཚུངས་ཤིང་
དེའི་རྟགས་སྨིག་རྒྱུ་ལྟ་བུའི་ཉམས་འཆར་བའི་མོས་པ་དང། དེ་བཞིན་དུ་མགོ་བོ་ཟླ་ཚེས་ལ་ཐིམ་པ་ན་ཆུ་མེ་ལ་ཐིམ་རྟགས་དུ་བ་ལྟ་བུ། ཟླ་ཚེས་ཐིག་ལེ་ལ་ཐིམ་ཚེ་མེ་རླུང་ལ་ཐིམ་རྟགས་སྲིན་བུ་མེ་འཁྱེར་ལྟ་བུ། ཐིག་ལེ་ནཱ་ད་ལ་
ཐིམ་ཚེ་རླུང་རྣམ་ཤེས་ལ་ཐིམ་རྟགས་མར་མེ་ཏ་ལ་ལ་འབར་བ་ལྟ་བུ། འཆི་བའི་དུས་སུ་སྐབས་འདིར་ཕྱི་དབུགས་རགས་པ་ཆད། ནང་དབུགས་ཆུང་ངུ་ཞིག་བསྡད་ཡོད་པས་ཉམས་ལེན་གྱི་ལག་རྗེས་བསམ་བློ་གཏོང་རྒྱུ་དང། ཐུགས་

[052A]༄༅། །དམ་གསལ་འདེབས་ཟེར་བ་རྣམས་འདི་དུས་དགོས་གསུངས། ནཱ་ད་ལ་འཁྱོག་གསུམ་ཡོད་པ་མས་ནས་ཡར་བརྩིས་པའི་འཁྱོག་དང་པོའི་དུས་སུ་རྣམ་ཤེས་སྣང་བ་ལ་ཐིམ་རྟགས་སྣང་བ་དཀར་ལམ་པ། འདིའི་སྐབས་
སོགས་ནས་རང་བཞིན་བརྒྱད་ཅུའི་ཀུན་རྟོག་རྣམས་རིམ་བཞིན་འགག་འགྲོ་བས་འདི་སྐབས་སྣང་བའི་རང་བཞིན་གྱི་ཀུན་རྟོག་སོ་གསུམ་འགག་འཁྱོག་དང་པོ་གཉིས་པ་ལ་ཐིམ་པ་ན་སྣང་བ་མཆེད་པ་ལ་ཐིམ་རྟགས་མཆེད་པ་དམར་ལམ་པ་
འདི་སྐབས་མཆེད་པའི་རང་བཞིན་ཀུན་རྟོག་བཞི་བཅུ་འགག་འཁྱོག་གཉིས་པ་གསུམ་པ་ལ་ཐིམ་པ་ན་མཆེད་པ་ཉེར་ཐོབ་ལ་ཐིམ་རྟགས་ཉེར་ཐོབ་ནག་ལམ་པ། འདི་སྐབས་ཉེར་ཐོབ་ཀྱི་རང་བཞིན་ཀུན་རྟོག་བདུན་འགག་འཁྱོག་གསུམ་
པ་སྟོང་པ་ཉིད་དུ་ཐིམ་པ་ན་ཉེར་ཐོབ་འོད་གསལ་དུ་ཐིམ། དེའི་ཚེ་རང་བཞིན་བརྒྱད་ཅུའི་ཀུན་རྟོག་དབྱིངས་སུ་དག་པའི་གཞིའི་འོད་གསལ་ཆོས་སྐུ་སྟོན་གནམ་གཡའ་དག་པ་ལྟ་བུའི་སྣང་བ་འཆར་བར་མོས་ལ་བདེ་སྟོང་སྦྱར། འདི་ལ་བ་
ཡིག་ཆུང་ངུ་འགྲོ་སྐབས་ས་ཆུ་ལ་ཐིམ་པ་དང་སྦྱར་བ་དང། ད་ལྟ་བཤད་ཟིན་པ་ལྟར་བ་གྱི་ཁོག་པ་མགོ་བོ་ལ་ཐིམ་པ་ན་ས་ཆུ་ལ་ཐིམ་པ་དང་སྦྱར་ཚུལ་སོགས་འོག་མ་རྣམས་ལའང་གོ་རིམ་དེ་ལྟར་བྱེད་པའི་བསྡུ་རིམ་ལུགས་གཉིས་
ཡོད་ཀྱང་དོན་ལ་འགལ་བ་མེད། དེས་ན་འདི་ལ་གསུམ་ལས། དང་པོ་འཆི་བ་ཆོས་སྐུའི་ལམ་འཁྱེར་བསྒོམ་པ་དངོས་ལ། དེ་ལྟར་སྣང་ངོར་བ་ཡིག་ནཱ་ད་ཚུན་གྱི་སྣོད་བཅུད་ཀྱི་སྣང་བ་འོད་གསལ་དུ་བསྡུས་པའི་སྣང་བ་སྟོང་སང་

[052B] དེ་ཡང་ང་ལ་སོགས་པའི་ཆོས་ཐམས་ཅད་རང་བཞིན་གྱིས་མ་གྲུབ་པའམ། བདག་མེད་པར་བསྒོམ་པ་ལ་མེད་རྒྱུའི་བདག་དེ་ངེས་པར་བྱ་
དགོས་པས། རང་རེར་ཆོས་དང་གང་ཟག་གང་སྣང་བ་ཐམས་ཅད་དེ་དང་དེ་ཞེས་ཁོ་རང་གི་ངོས་ནས་ཚུར་གྲུབ་པ་ལྟ་བུ་ཚུགས་ཐུབ་ལིང་ངེ་བ་ཞིག་རང་ཤུགས་ཀྱིས་ཤར་འོང་བ་དེ་དགག་བྱ་ཡིན། དེ་གཟུགས་ཕུང་སོགས་གང་དུ་འདུག་བརྟགས་ན་
ངའི་གཟུགས་ཀྱི་ཕུང་པོ་སོགས་ཟེར་བའི་སྐབས་ལྟ་བུའི་ང་རང་བཞིན་གྱིས་ཡོད་པ་ཞིག་གཏན་ནས་རྙེད་དུ་མེད། དེ་བཞིན་དུ་ཆོས་ཐམས་ཅད་རང་རང་གི་ངོས་ནས་གྲུབ་པ་རྡུལ་ཙམ་ཡང་མེད་པར་ངེས་པའི་ངེས་ཤེས་བསྐྱེད། སྣང་བ་སྟོང་
སང་དང་ངེས་ངོར་རང་བཞིན་མེད་པ་ཕར་ཐེག་ཐམས་ཅད་ལ་ཡོད་ཀྱང་བློ་བདེ་ཆེན་གྱི་ངོ་བོར་བསྐྱེད་པ་མེད་པས། གསང་སྔགས་ལ་དེའི་སྟེང་དུ་སྟོང་ཉིད་ངེས་མཁན་ཡུལ་ཅན་གྱི་བློ་གཉུག་སེམས་བདེ་ཆེན་གྱི་ངོ་བོར་བསྐྱེད་པའི་མྱོང་ཡུལ་
བདེ་བ་ཆེན་པོ་ཞེས། བདེ་བ་ཆེན་པོའི་ཡེ་ཤེས་ཀྱིས་སྟོང་ཉིད་ངེས་པར་བྱེད་པ་ཡིན། དེ་གསུམ་བྱུང་ན་སྔགས་ཀྱི་བདེ་སྟོང་སྦྱར་བ་ཚང་ཞིང་མྱོང་ཡུལ་བདེ་བ་ནི་རྒྱུད་སྡེ་འོག་མ་ལའང་ཡོད་པས་འདིར་ཆོས་སྐུའི་ལམ་འཁྱེར་དུ་འགྲོ་བ་ལ་དེའི་
སྟེང་དུ་ཆོས་སྐུའི་ང་རྒྱལ་འཇོག་པ་དགོས། དེ་བྱུང་ན་ཆོས་སྐུའི་ལམ་འཁྱེར་གྱི་གནད་ཚང་བ་ཡིན། བླ་རྣལ་མཇུག་རང་སེམས་བླ་མའི་ཐུགས་བདེ་སྟོང་གཉིས་མེད་ཀྱི་ཡེ་ཤེས་སུ་གྱུར་བར་བསམ་ཚུལ་ལེགས་པ་བྱུང་ཡོད་ན། འཆི་བ་

[053A]༄༅། །ཆོས་སྐུའི་ལམ་འཁྱེར་གྱི་སྐབས་སུ་ཡང་མྱོད་ཡུལ་བདེ་བ་དེ་གས་ཆོག་ཅིང། མྱོང་ཡུལ་བདེ་བ་ཞེས་བ་ཡུལ་ལ་སྦྱར་རྒྱུ་མིན་པར་ཡུལ་ཅན་ལ་སྦྱར་རྒྱུ་ཡིན་གསུངས། དེ་ལྟར་བདེ་སྟོང་སྦྱོར་རྒྱུའི་བདེ་བ་ནི་སེམས་
དབེན་དཔེའི་འོད་གསལ་ཐོབ་ནས་གཉུག་སེམས་མངོན་དུ་གྱུར་བའི་སྐབས་བྱང་སེམས་དབུ་མའི་ནང་དུ་ཞུ་བའི་བདེ་བ་དངོས་སུ་ཡོད་ལ། ད་ལྟ་ལས་དང་པོ་བ་ལ་དེ་འདྲའི་བདེ་བ་དངོས་སུ་མེད་ཀྱང་ཐ་མལ་པའི་དབང་པོ་གཉིས་སྦྱོར་གྱི་བདེ་
བའི་ཉམས་ལྟ་བུ་ཅི་ཐོ་ན་བྱས་ཏེ་གཙོ་སེམས་རགས་པ་མོས་པ་ཡིད་བྱེད་ཀྱིས་བདེ་བའི་ངོ་བོར་བསྐྱེད་ལ། དེའི་རྩི་མ་ཡལ་བའི་ཐོག་ཆོས་ཐམས་ཅད་རང་བཞིན་གྱིས་མ་གྲུབ་པའི་དོན་བསམས་ནས་ཡུལ་སྟོང་པ་ཉིད་དང་ཡུལ་ཅན་བདེ་བ་
ཆེན་པོ་གཉིས་གཉིས་སུ་མེད་པའི་ཡེ་ཤེས་ལ་གདགས་གཞིར་བྱས་ཏེ། དེ་ལྟར་རྟོགས་མཁན་གྱི་བློ་དེ་ཡང་གཞི་ལམ་གཉིས་ཀྱི་སྐབས་ལྟ་བུ་རང་དགའ་བ་མིན་པར། དེ་འདྲའི་བདེ་སྟོང་གི་ཡེ་ཤེས་དེ་འབྲས་དུས་ཀྱི་རྗེ་བཙུན་རྡོ་རྗེ་
རྣལ་འབྱོར་མའི་ཐུགས་ཡེ་ཤེས་ཆོས་ཀྱི་སྐུ་དངོས་དེ་ཡིན་སྙམ་དུ་མོས་ལ། དེ་ལ་ང་རྒྱལ་བཞག་པ་སྟེ་འཆི་བ་ཆོས་སྐུའི་ལམ་འཁྱེར་ཁྱད་ཆོས་བཞི་ལྡན་དུ་བསྒོམ། དེ་ལྟར་བྱུང་ན་ཆོས་སྐུའི་ལམ་འཁྱེར་གྱི་གནད་ཚང་ཞིང་
རྫོགས་རིམ་གྱི་རྒྱུད་སྨིན་བྱེད་དུ་འགྱུར། གསང་སྔགས་འབྲས་བུ་ལམ་བྱེད་ཡིན་པས་གཞི་ལམ་གྱི་བསམ་པ་མི་བྱ་བར་མ་འོངས་པ་ན་འབྲས་དུས་ཀྱི་ཆོས་སྐུ་འཐོབ་རྒྱུ་དེ་ཚུར་དྲངས་ནས་ད་ལྟ་ཆོས་སྐུ་དངོས་སུ་ཐོབ་སོང་སྙམ་པ་དགོས་

[053B] དེའི་ནང་ནས་ཀྱང་བར་དོའི་ལམ་འཁྱེར་མི་གསལ་བ་སོགས་དངུལ་ཆུའི་ཁྲིད་ཡིག་ལྟར་སྩལ། ཤཱུ་ནྱ་ཏཱའི་སྔགས་བརྗོད་པའི་སྐབས་དགག་བྱ་རང་བཞིན་གྱིས་མེད་པའི་སྟོང་ཉིད་བསྒོམ། སྔགས་
དོན་ཨོཾ་སྔར་བཞིན། ཤཱུ་ནྱ་ཏཱ་ན་སྟོང་པ་ཉིད། ཛྙཱ་ན་ཡེ་ཤེས། བཛྲ་རྡོ་རྗེ་སྟེ་དབྱེར་མི་ཕྱེད་པ། སྭ་བྷཱ་ཝ་རང་བཞིན། ཨཏྨ་ཀོ་བདག་ཉིད། ཨ་ཧང་ནི་ངའོ་སྟེ་འདིའི་སྔགས་དོན་ལ་གོང་གི་ཁྱད་ཆོས་བཞི་ཀ་ཚང་ཚུལ། ཆོས་སྐུ་ལམ་འཁྱེར་
བསྒོམ་པའི་དགོས་པ་སྲུང་བའི་མཆོག་ཏུ་འགྱུར་བ་སོགས་བཞི་ཡོད་ཚུལ་བདེ་ཟིན་ལྟར་གསུངས། གཉིས་པ་བར་དོ་ལོངས་སྐུའི་ལམ་འཁྱེར་ནི། དེ་ལྟར་སྣང་བ་ཐམས་ཅད་བསྡུས་པའི། ཞེས་སོགས་ཀྱི་སྐབས་བར་སྲིད་མཚོན་པའི་བ་ཡིག་ནམ་
མཁར་བཞག་པ་ཡིན་ལ། དེ་ཡང་བདག་ཉིད་བདེ་ཆེན་ཆོས་ཀྱི་སྐུ་ལ་གནས་ན་སངས་རྒྱས་ནང་ཕན་ཚུན་གྱིས་གཟིགས་པ་མ་གཏོགས་བྱང་སེམས་ས་བཅུ་པ་བས་ཀྱང་མི་མཇལ་བས་ན་སེམས་ཅན་གྱི་དོན་མི་འབྱུང། དེས་ན་ད་ནི་སེམས་ཅན་གྱི་དོན་
དུ་ས་ཐོབ་པའི་བྱང་ཆུབ་སེམས་དཔའ་ལའང་སྣང་དུ་རུང་བའི་ཆོས་སྐུ་ལས་ལོངས་སྐུར་ལྡང་སྙམ་པའི་འཕེན་པ་བཏང་སྟེ། བདེ་ཆེན་ཆོས་ཀྱི་སྐུ་དེའི་ངང་ལས་ལོངས་སྐུའི་ངོ་བོ་བ་ཡིག་དམར་པོ་ཤིན་ཏུ་ཕྲ་བ་ཞིག་གསལ་བཏབ་ལ་ངེས་པ་སྟོང་ཉིད་
ལ་དྲངས་པའི་གཟུང་རྣམ་ལྷར་ཤར་བ་ལྟར་གཟུང་རྣམ་བ་ཡིག་ཏུ་ཤར་བ་དེ་ལ་འབྲས་དུས་ཀྱི་ལོངས་སྐུ་དངོས་སོ་སྙམ་དུ་ང་རྒྱལ་འཇོག་དེ་ཡང་བ་ཡིག་ལ་ལོངས་སྐུའི་ང་རྒྱལ་བྱ་བ་ལས་གསལ་སྣང་འདོན་མི་དགོས། འདིའི་ལོངས་

[054A]༄༅། །སྐུ་ནི་མཚན་དཔེ་སོགས་རྣམ་པ་འདྲ་བས་དེར་བཞག་པ་མིན་པར། ཕྲ་བའི་ལུས་ཀྱི་སྒོ་ནས་བྱེད་དེ། འཆི་བ་འོད་གསལ་ཕྲ་བ་ལས་བཞེངས་པས་ཡིན། ཤིན་ཏུ་ཕྲ་བའི་རླུང་སེམས་ནི། གཞི་དུས་ཀྱི་བར་
དོ་དང། ལམ་དུས་དང་འབྲས་དུས་ཀྱི་ལོངས་སྐུའི་གདགས་གཞིའོ། །འཆི་བ་དང་བར་དོའི་ལམ་འཁྱེར་སྐབས་ཐོག་མར་སྦྱང་གཞི་སྦྱོང་བྱེད་ངོ་འཕྲོད་པར་བྱེད་པ་མ་གཏོགས་དངོས་བསྒོམ་ཚེ་འབྲས་དུས་ཀྱི་ཆོས་སྐུ་དང་ལོངས་སྐུ་ཐོབ་སོང་
སྙམ་དུ་ང་རྒྱལ་བྱེད་པ་ལས། གཞིའི་འཆི་བ་དང་བར་དོ་སྦྱོང་བྱེད་ཡིན་སྙམ་སྟེ་བསྒོམ་མི་རུང། ལམ་གྱི་སྐབས་སྐྱེ་ཤི་བར་དོ་གསུམ་ལ་རྣལ་འབྱོར་བས་སངས་རྒྱས་ཀྱི་སྐུ་གསུམ་དེ་དང་ཆ་མཐུན་པ་ཙམ་ལ་སྐུ་གསུམ་གྱི་ཐ་སྙད་
བྱེད་ཀྱང་སྐུ་གསུམ་དངོས་གནས་པ་ནི་མིན་གསུངས། གཞི་དུས་ཀྱི་བར་དོ་བ་ནི་ཚེ་ཚད་ཇི་ལྟར་རིང་ཡང་ཞག་བདུན་མ་གཏོགས་མི་ཐུབ། དེང་སང་ཁ་ཅིག་གིས། འགའ་ཞིག་ཤི་ནས་སྐྱེ་བ་ལེན་ས་མ་བྱུང་བར། བར་དོའི་གནས་
སྐབས་རང་ན་བསྡད་ཡོད་པ་དང། དེ་ཡང་སྐྱེ་བ་སྔ་མའི་ལུས་ཀྱི་ཆ་བྱད་དུ་ལོ་ཟླ་མང་པོ་ཞིག་ཏུ་སྡོད་པར་མཐོང་ཐོས་ཀྱི་སྐད་བྱེད། མཛོད་ལས། སྔོན་དུས་སྲི་འབྱུང་ཤ་ཚུགས་ཅན། །ཞེས་གསུངས་པའི་དགོངས་དོན་མ་རྙེད་པར་
ཁ་ཅིག་གིས་སྔོན་དུས་ཀྱི་སྲིད་པ་ཞེས་པ་བར་དོའི་སྔོན་མ་སྐྱེ་བ་སྔ་མ་དེར་ངོས་བཟུང་ནས་དེའི་ལུས་ཅན་ཡིན་པར་སྨྲ་བ་དང། ཡང་ཁ་ཅིག་གཞུང་འགའ་ཤས་ནས་ཕྱི་མའི་ལུས་དབྱིབས་ཅན་དུ་བཤད་པའང་མཐོང་

[054B] ཞག་ཕྱེད་དང་བཞི་ཚེ་ཕྱི་མའི་ལུས་སུ་ཡོད་པར་བར་དོ་ཐོས་གྲོལ་སོགས་ནས་བཤད་ཀྱང། དེ་དག་ནི་གཞུང་ཆེན་མོའི་དགོངས་དོན་ལ་རྒྱུས་མེད་པའི་གཏམ་ཅོལ་འབའ་
ཞིག་ལས་མ་འདས་པར་ལམ་རིམ་ཆེ་ན་མོ་ལས་གསུངས་བ་ལྟར་ཡིན། སྔོན་དུས་སྲིད་འབྱུང་ཞེས་པའི་སྔོན་དུས་ནི་སྐད་དོད་པུརྭ་ཞེས་པ་མདུན་ནམ་སྡུན་ལ་འཇུག་ཅིང། བར་དོ་བ་དེ་སྐྱེ་བ་སྔོན་མ་ལ་ཚུར་ལོག་ཡོང་ན་ལེགས་
ཏེ་དེ་ལྟར་མིན་པར་སྐྱེ་བ་སྔོན་མ་ནས་ཚེ་འཕོས་ཏེ་ཕྱི་མར་ཁ་ཕར་བལྟས་ཏེ་འགྲོ་མཁན་ཡིན་པས་ན་བར་དོ་ནི་སྐྱེ་བ་སྔོན་མའི་མདུན་དང། ཚེ་ཕྱི་མ་ནི་བར་དོའི་མདུན་དུ་གོ་དགོས་པས་བར་དོ་བ་ནི་ཕྱི་མའི་ལུས་དབྱིབས་ཅན་དུ་ཡོད་
པར་མ་ཟད། བར་དོ་བ་དེ་རིགས་མཐུན་དང་ལྷ་མིག་དག་བསམ་གཏོགས་གཞན་གྱིས་མི་མཐོང། ཚེ་ཚད་ཀྱང་གོང་དུ་བཤད་པ་ལྟར་ཞག་བདུན་ནས་སྐྱེ་བ་གཞན་དུ་འཕོ་བ་མ་གཏོགས་དེ་གའི་མུར་ཡུན་རིང་སྡོད་པ་
མི་སྲིད། ཡན་བར་དོ་ནས་ཚེ་འཕོས་ཏེ་ཉེ་འབྲེལ་དང་འཇིག་རྟེན་པ་བསླུ་བར་བྱེད་པའི་གདོན་དང་ཡི་དྭགས་སོགས་ནི་ཡོད། སྔོན་ཤཱ་ཀྱ་དགའ་བྱེད་ཤི་བའི་ཚེ་མུ་སྟེགས་པ་རྣམས་ཀྱིས་དགུག་སྦྱང་བྱས་པས་དགའ་བྱེད་
དངོས་སུ་འོངས་པ་ན་ནང་བའི་དགེ་བསྙེན་རྣམས་ཧ་ལས་ཏེ་བཅོམ་ལྡན་འདས་ལ་ཞུས་པས། བཅོམ་ལྡན་འདས་ཀྱིས་དེ་དངོས་གནས་མིན་པས་ངོ་མཚར་མི་ཆེ་གསུང། འོ་ན་གང་ཡིན་ཞུས་པར། གནོད་སྦྱིན་གཏོགས་

[055A]༄༅། །འདོད་དང། དྲི་ཟ་ཁྱབ་བྱེད་སོགས་ཀྱིས་དེར་བརྫུས་ནས་འོངས་པར་གསུངས་པ་སོགས་དང། བོན་པོས་གཤིན་ཆོག་དང་ཕུང་པོར་དགུག་སྦྱང་བྱས་བ་སོགས་ལ་རྗེ་བཙུན་མིད་ལས་གསུངས་ཚུལ་ཡང་མིང་ལའི་
རྣམ་མགུར་ལྟར་གསུངས། བ་ཡིག་གིས་བར་དོའི་ལུས་ངག་ཡིད་གསུམ་མཚོན་ཚུལ་ཨེ་ཝ་སྒྲ་སྒྲུབ་ཀྱི་སྒོ་ནས་བསམས་ན་ངེས་པ་རྙེད་སླ་བར་གསུངས་པས། དུས་འཁོར་རྩ་རྒྱུད་ལས། ཐིག་ལེ་ཟླ་བ་ཁུ་བ་སྐུ། །རྣམ་པར་གཅད་བྱ་རྡུལ་ཉི་
གསུང། །ཐུགས་ནི་རྣམ་ཤེས་སྒྲ་གཅན་ཨ། །ཞེས་པ་ལྟར། ཐོག་མར་རྣམ་བཅད་དང། དེ་ནས་ཨ་དང་ཐིག་ལེ་རྣམས་བཞག་ཀ་ལཱ་པ་ལས། ཨ་ཡིག་དག་གི་བར་དུ་ཨུའོ་ས་རྣམ་བཅད་ཨུ་ཨའི་ཡི་གེར་བསྒྱུར། ཨུ་ཝ་གསལ་བྱེད་དབྱངས་ཀྱིས་
དམན་པ་ཕ་རོལ་ཏུ་ཉེ་བར་སྦྱར་བར་བྱའོ་ས། ཨ་སྲོག་ཝ་ར་དྲངས་པ་ཝ་སྲོག་ལྡན་དུ་གྱུར། ཐིག་ལེ་སྟེ་ཀླད་ཀོར་ང་རོར། འཇིག་རྟེན་པའི་ཉེ་བར་སྤྱོད་པ་ལས་འཛིན་པ་གྲུབ་བོ་ཞེས་པས་བསྒྲུབས་བས་ཝ་གྲུབ། འོ་ན་དངུལ་ཁྲིད་དུ་ཨེ་སྒྲུབ་པ་ཅི་ཞེ་ན། གོང་
གི་རྣམ་བཅད་ལུས་བསྒྱུར་བའི་ཨ་དེ་ལུས་པས་ཞར་ལ་སྒྲུབ་པ་ཡིན་གྱི། ངོ་མ་ཝ་སྒྲུབ་པས་ཆོག་གསུངས། དེ་དག་གི་མཚོན་དོན་ནི། ཐིག་ལེས་ཕྱི་ལ་སྦྱར་ན་ཟླ་བ། ནང་ལ་བྱང་སེམས་དཀར་པོ། གཞན་ལ་སྐུ་མཚོན། རྣམ་བཅད་ཀྱིས་ཕྱི་ལ་ཉི་མ་
ནང་ལ་བྱང་སེམས་དམར་པོ། གཞན་ལ་གསུང། ཨས་ཕྱི་ལ་སྒྲ་གཅན། ནང་ལ་སེམས་ཕྲ་མོ། གཞན་ལ་ཐུགས་མཚོན། མདོར་ན་བ་ཡིག་ནི་གཞི་ལམ་འབྲས་གསུམ་གྱི་གནས་སྐབས་ཀྱི་སྒྲུབ་གཞི་ཤིན་ཏུ་ཕྲ་བའི་རླུང་སེམས་དང་མཐུན་

[055B] ལམ་འབྲས་ཀྱི་ལོངས་སྐུའི་ཐུགས་རྒྱུད་བདེ་ཆེན་གྱིས་བཅིངས་པ་དང་ཆོས་མཐུན། བ་གྱི་ཐིག་ལེས་སྐུ་དང། བས་གསུང་དང། བ་དེ་སྲོག་ལྡན་ཡིན་པས་སྲོག་ལ་ཨ་ཞུགས་
བས་ཨས་ཐུགས་མཚོན། དེ་གསུམ་གཞི་ལ་སྦྱར་ན་བར་དོ་བའི་ལུས་ངག་ཡིད་གསུམ། ལམ་ལ་སྦྱར་ན་སྒྱུ་ལུས་པའི་སྐུ་གསུང་ཐུགས་གསུམ། འབྲས་བུ་ལ་སྦྱར་ན་སངས་རྒྱས་ཀྱི་སྐུ་གསུང་ཐུགས་གསུམ་མཚོན་ཞིང། བ་གྱི་ནཱ་དའི་འཁྱོག་
གསུམ་ཡང་དེ་ལྟར་མཚོན་པ་སོགས་ཞྭ་ལུའི་ཁྲིད་དུའང་གསལ། བདེ་མཆོག་གི་སྐབས་ཀྱང་ནཱ་དའི་འཁྱོག་གསུམ་གྱིས་གཞི་ལ་སྦྱར་ན་བར་དོའི་ལུས་ངག་ཡིད་གསུམ། ལམ་ལ་སྐྱེ་ཤི་བར་དོ་གསུམ། འབྲས་བུ་ལ་ཆོས་ལོངས་སྤྲུལ་
གསུམ་མཚོན་པ་ཡིན་གསུངས། གསུམ་བསྐྱེ་བ་སྤྲུལ་སྐུའི་ལམ་འཁྱེར་ནི། བ་ལ་སེམས་འཛིན་བཞིན་པའི་ངང་ནས་ཨེ་ཡིག་གཉིས་བསྐྱེད། ཨེ་སྟེང་མའི་འགྲེང་སོ་ཕར་ནུབ་ངོས་དང། འོག་མའི་འགྲེང་སོ་ཚུར་ཤར་ངོས་ཏེ་རང་གི་མདུན་དུ་བསྟན་
པས༑ གཡས་གཡོན་ནས་བལྟས་ན་ཨེ་སྟེང་འོག་གཉིས་སྤར་ཡིག་ལྟ་བུ་འབྱུང། ཨེ་སྟེང་མ་ལས་ཆོས་འབྱུང་ཟུར་གཉིས་རྒྱབ་དང། ཟུར་གཅིག་མདུན། ཨེ་འོག་མ་ལས་ཆོས་འབྱུང་ཟུར་གཉིས་མདུན་དང། ཟུར་གཅིག་རྒྱབ་ཏུ་བསྟན་པའི་ཆོས་འབྱུང་
བསྣོལ་མ། ཆོས་འབྱུང་སྟེང་འོག་གཉིས་མཐོ་དམའ་ནས་འབྲུ་གང་གི་ཚེད་ཙམ་ཡོད་པ། ཨ་ལས་ཟླ་བའི་སྟེང་དུ་བ་ཡིག་དང། ཨོཾ་གསུམ་མ་གྱེན་འགྲེང་རང་སྒྲ་སྒྲོགས་བཞིན་པ་ལ་བདག་གིས་ལོངས་སྐུ་ལ་གནས་ན་བྱང་འཕགས་མ་གཏོགས་

[056A]༄༅། །པའི་གདུལ་བྱ་ཐམས་ཅད་ཀྱི་དོན་བྱ་བར་མི་ནུས་པས། སོ་སྐྱེ་ཐ་མལ་པ་ལའང་སྣང་དུ་རུང་བའི་རགས་པའི་སྤྲུལ་སྐུར་ལྡང་སྙམ་པའི་འཕེན་པ་བཏང་ནས། རང་ནམ་མཁའི་བཾ་ཡིག་གིས་ཟླ་བ་སོགས་མཐོང་བ་ན། ཟླ་དཀྱིལ་
དཀར་ལ་དམར་བའི་མདངས་ཅན་སངས་རྒྱས་ཡབ་ཡུམ་གྱི་བྱང་སེམས་དཀར་དམར་དུ་མོས་ལ་ནམ་མཁའི་བཾ་ཡིག་ཟླ་བ་དཀར་དམར་གྱི་དབུས་སུ་ཞུགས། ཟླ་བ་བཾ་ཡིག་སྔགས་འཕྲེང་རྣམས་ལས་འོད་ཟེར་དཀར་དམར་མཐིང་གསུམ་ཕྱོགས་
བཅུར་འཕྲོས་པས་སྣོད་ཆོས་འབྱུང་དང། བཅུད་རྣལ་འབྱོར་མར་གྱུར། དེ་ལྟར་འོད་ཟེར་སྤྲོ་བ་སྐུ་གསུང་ཐུགས་ཀྱི་དཔའ་བོ་མཚོན། སྣོད་བཅུད་ཐམས་ཅད་རྡོ་རྗེ་རྣལ་འབྱོར་མའི་རང་བཞིན་དུ་བྱས་པས་ཡབ་བཀའི་མན་ངག་བརྟན་གཡོ་སྣོད་
བཅུད་ཤེས་བྱའི་འཁོར་ལོ་མཐའ་དག་ལྷན་སྐྱེས་ཀྱི་བདེ་བ་ཆེན་པོའི་ངོ་བོར་སྡོམ་ལུགས་སོགས་ཀྱང་འདིར་ཚང་ཚུལ། དེ་ལྟར་སྣོད་བཅུད་རྣལ་འབྱོར་མར་གྱུར་པ་སྔགས་ཕྲེང་ལ་ཐིམ་པ་ལས། ཆོས་འབྱུང། ཟླ་བ༑ སྔགས་འཕྲེང་བཾ་དང་བཅས་
པ་དེ་ཐམས་ཅད་བསྡུས་ནས་ལུགས་སུ་བླུགས་པ་ལྟར་འོད་ཀྱི་གོང་བུ་གཅིག་ཏུ་གྱུར། དེ་ཡོངས་སུ་གྱུར་པ་ལས་རྟེན་དང་བརྟེན་པ་ཡོངས་སུ་རྫོགས་པའི་རྣལ་འབྱོར་མར་སྐད་ཅིག་ཉིད་ལ་དུས་གཅིག་ཏུ་གྲུབ་པར་བསམ་སྟེ། འདི་ལ་མངོན་བྱང་ལྔ་
བསྐྱེད་ཀྱི་སྐྱེ་བ་སྤྲུལ་སྐུའི་ལམ་འཁྱེར་ཟེར། མངོན་བྱང་ལྔ་བསྐྱེད་སྦྱར་ལུགས་ཟླ་བ་ལས་བྱང་ཆུབ་པ་སོགས་མི་མཛད་པར་ཡེ་ཤེས་ལྔ་ལས་བྱང་ཆུབ་པ་སྦྱོར་ཚུལ་བདེ་མཆོག་ལུས་དཀྱིལ་གྱི་བདག་བསྐྱེད་ལྟར་དགོས། དེ་ལ་ཟླ་བའི་ཁ་དོག་དཀར་

[056B] དེ་བཞིན་དུ་ཨོཾ་གསུམ་མའི་ཡིག་འབྲུ་དམར་བས་མཉམ་ཉིད། བཾ་ཡིག་ཞུགས་པ་སོར་རྟོག་འོད་ཟེར་སྤྲོ་བསྡུ་བྱ་གྲུབ། ཆོས་འབྱུང་ཟླ་བ་བཾ་ཡིག་སྔགས་འཕྲེང་དང་བཅས་པ་ཡོངས་སུ་གྱུར་པ་ལས་རྟེན་དང་བརྟེན་
པ་སྐད་ཅིག་ལ་རྫོགས་པ་ཆོས་དབྱིངས་ཏེ་མངོན་བྱང་ལྔ་བསྐྱེད་སོགས་ཡབ་བཀའི་མན་ངག་གི་གནད་ཐམས་ཅད་ཀྱང་འདིར་ཚང། ཆོས་འབྱུང་ཕྱི་མས་གནས་ཁང་མཚོན་པ་སོགས་ལ་གཞི་ལམ་འབྲས་གསུམ་གའི་ཆོས་མཐུན་སྦྱོར་ཚུལ་ཐེམ་སྐས་
ལྟར༑ ཡང་གཞི་ལ་སྦྱར་ན་ཆོས་འབྱུང་ཉིས་བརྩེགས་ནི་ཕ་མ་གཉིས་དང། ཟླ་དཀྱིལ་དང་ཨོཾ་གསུམ་མས་བྱང་སེམས་དཀར་དམར་གཉིས། བཾ་ཡིག་དེར་ཞུགས་པ་ནི་བར་དོ་བ་དེ་ཕ་མའི་མངལ་དུ་ཁུ་ཁྲག་སྟེང་སེམས་ཞུགས་པ། འོད་ཟེར་སྤྲོ་བསྡུ་བྱེད་པ་
ནི་མངལ་གྱི་གནས་སྐབས་མེར་མེར་པོ་སོགས་དང། སྐུ་ཡོངས་སུ་རྫོགས་པ་ནི་མའི་མངལ་ནས་ཕྱིར་བཙས་པ་སོགས་མཚོན། ལམ་ལ་སྦྱར་ན་བཾ་ཡིག་དེ་སྒྱུར་ལུས་རྙིང་པ་མཚོན། དེ་ཟླ་བར་ཞུགས་པ་ནི་སྒྱུ་ལུས་ཀྱི་ཕུང་པོ་རྙིང་པ་གསར་པ་ལ་ཞུགས་པ་
མཚོན། འབྲས་དུས་ལ་སྦྱར་ན་ལོངས་སྐུའི་བཾ་ཡིག་དེ་ཟླ་བར་ཞུགས་ཚེ་ལོངས་སྐུས་སྤྲུལ་སྐུའི་སྐྱེ་བ་ལེན་པར་མཚོན། ས་ལུགས་ལ་བཾ་ཡིག་སྔོན་དུ་བཀོད་པའི་རྗེས་སུ་ཨོཾ་གསུམ་མའི་སྔགས་འཕྲེང་འགོད་པ་ནི་མན་ངག་གནད་དུ་མ་སོང་བ་ཡིན་ཞིང། དགའ་ལྡན་
སྙན་བརྒྱུད་ལུགས་ལྟར་བཾ་ཡིག་རྗེས་སུ་ཞུགས་པ་ལ་ཟབ་པའི་གནས་ཁྱད་པར་ཅན་ཡོད། དེ་ལྟར་བཾ་ཡིག་བར་དོའི་མཚོན་དོན་ནམ་མཁར་བཞག་པའི་རང་ལུགས་ལྟར་མ་བྱས་པར། སྟོང་པའི་ངང་ལས་གསར་དུ་བསྐྱེད་པ་ནི་གཞི་ལམ་འབྲས་གསུམ་

[057A]༄༅། །ལ་སྦྱར་ན་མི་མཐུན་པར་མ་ཟད། བཾ་ཡིག་ནམ་མཁར་བཞག་པ་ནཱ་རོའི་གཞུང་ཆུང་དུ། དབུས་སུ་ནི་བཾ་ཡིག་གོ། །ཞེས་པའི་དགོངས་པ་ཡིན་པས་སྔ་མ་ནི་གཞུང་ཆུང་དང་འགལ་ཞིང། རྩ་རྒྱུད་ལས། འཇུག་བསྒྲ་ལ་སོགས་པ་
ནས༑ ༑ཞེས་གསུངས་པའི་སོགས་ཁོངས་ནས་བསྟན་པའི་དགོངས་པ་དང་ཡང་མི་མཐུན་གསུངས། བདེ་མཆོག་སྐབས་ཀྱི་མཚན་དཔེའི་ངོ་བོ་དབྱངས་གསལ་སོགས་ཀྱང་ཨོཾ་གསུམ་པའི་སྔགས་ཕྲེང་གིས་དོད་ཐུབ་སྟེ། ཨོཾ་གསུམ་མར་ཡི་གེ་སྲོག་ལྡན་
སོ་གཉིས་ཡོད་པས་མཚན་སོ་གཉིས། སྲོག་ལྡན་སྲོག་མེད་ཁ་ཕྲལ་བའི་ཡི་གེ་བརྒྱད་ཅུས་དཔེ་བྱད་བརྒྱད་ཅུ་མཚོན། ཨོཾ་གསུམ་མའི་སྔགས་འཕྲེང་འགོད་ཚུལ་ས་ལུགས་ལ་རྦས་དྡྷ་བུ་སོགས་ཡིག་འབྲུ་ཉིས་ལྡབ་གོ་ལྡོག་པ་གཡོན་སྐོར་དུ་མཛད་ཀྱང་
དེ་ལྟར་བྱས་ན་རྩ་རྒྱུད་དང། འདིའི་སྔགས་བཏུ། ནཱ་རོ་པའི་གཞུང་ཆུང། ས་ཆེན་ཀུན་དགའ་སྙིང་པོའི་མཚན་སོགས་ཀྱི་ལུང་དང་འགལ་ཞིང། རིགས་པ་དང་ཡང་འགལ་བས་ན་དགེ་ལུགས་ལ་དེ་ལྟར་མི་བྱེད་པར་ཨོཾ་གསུམ་མའི་སྔགས་འཕྲེང་
གཡོན་སྐོར་སྤྱི་འགྲོ་ལྟར་ལ། སྔགས་རྣམས་སརྦ་བུདྡྷ་ཞེས་སོགས་མཐར་ཆགས་སུ་འོང་བ་དགོས། དེ་ཡང་ནཱ་རོའི་གཞུང་ཆུང་ལས། ཞེས་པའི་སྔགས་ཕྲེང་ལུགས་ལས་བཟློག་པ་བསམ་མོ། །ཞེས་དང། ལུགས་ལས་ལྡོག་ཚུལ་ཡང་དེའི་མཚན་
ཀུན་སྙིང་གིས་མཛད་པ་ལས། གཡོན་སྐོར་དུ་ཞེས་འབྱུང་ཞིང། རྩ་རྒྱུད་དང་རྗེའི་རྒྱུད་འགྲེལ་གཉིས་ཀར་སྔགས་ལུགས་ལྡོག་སྤྱི་འགྲོ་ལྟར་འབྱུང་བ་དང། གཞན་ཡང་རྒྱལ་པོ་ཨིནྡྲ་བྷཱུ་ཏིའི་ཕག་མོ་ཞལ་གཉིས་མའི་སྒྲུབ་ཐབས་དང། སྔགས་བཏུའི་

[057B] གཡོན་སྐོར་བྱེད་ཚུལ་ས་ལུགས་ལྟར་གྱི་ཉིས་ལྡབ་ལོག་པ་དེ་འདྲར་གཏན་ནས་མི་འབབ་ལ། ལྔ་པ་ཆེན་པོའི་དགོངས་པ་དང་ཡང་མི་མཐུན་པས། འདི་དག་རྒྱུད་དང་པཎ་གྲུབ་ཚད་ལྡན་མང་
པོའི་གཞུང་མན་ངག་དང་བཅས་པའི་དགོངས་པ་དང་བསྟུན་དགོས། དེ་ཡང་མདོ་ལས། དགེ་སློང་དག་གམ་མཁས་རྣམས་ཀྱིས། །བསྲེགས་བཅད་བརྡར་བའི་གསེར་བཞིན་དུ། །ལེགས་པར་བརྟགས་ལ་ང་ཡི་བཀའ། །བླང་བར་བྱ་ཡི་གུས་ཕྱིར་མིན། །
ཞེས་གསུངས་པ་ལྟར་གང་ཟག་ལ་མི་རྟོན་ཆོས་ལ་རྟོན་བཞིག་དགོས་པས་དངུལ་ཆུ་བའི་གསུང་ཟིན་དང་དབྱངས་ཅན་གྲུབ་རྡོར་གྱི་གསུང་སྨོན་འགྲེལ་ལྷའི་རྔ་དབྱངས་སོགས་སུ་ལུང་རིགས་ཀྱི་ལམ་ལས་དྲངས་པའི་དགག་གཞག་རྒྱས་པར་གསུངས་ཡོད་པས་དེ་དག་ལ་ཡིད་རྟོན་བྱེད་དགོས། འོན་ཀྱང་ཇོ་བོ་ནཱ་རོ་ཏ་པ་ནས་བཟུང་ས་ཆེན་གོང་རིམ་བརྒྱུད་པ་དང་བཅས་པ་ནས་ད་ལྟའི་བར་བརྒྱུད་ཐག་ཧ་ཅང་རིང་བའི་སྟབས་ཀྱིས་གདམས་ངག་ལ་འཁྱོར་ཞུགས་པ་དག་ཐེར་མ་ཐོན་པ་ལས་དེ་ལྟར་གསུངས་མཁན་རྣམས་མཁས་
ཞིང་གྲུབ་པ་བརྙེས་པ་ཤ་སྟག་ཡིན་པས་གང་ཟག་ལ་སྨོད་དུ་མི་རུང་བ། དཔེར་ན་ཇོ་ནང་པའི་བརྒྱུད་འཛིན་ཆེན་པོ་རྣམས་ཀྱང་ལྟ་བ་ལ་སྐྱོན་ཞུགས་པ་ལྟ་བུ་ཡིན་གསུངས། དེ་ནས་རིམ་གྱིས་གསལ་འདེབས་པ་ནི། འདིར་རྟེན་བརྟེན་པ་རྣམས་ཕྱི་ནས་ཚུར་
རིམ་བཞིན་དག་པ་དང་སྦྱོར་གིན་སྦྱོར་གིན་བསམ་དགོས། སྲུང་འཁོར་བསྒོམ་པ་ལ་རྡོ་རྗེའི་ས་གཞི་རྭ་བ་སོགས་འཇིགས་བྱེད་ལྟར་བྱ་ཆོག་རྡོ་རྗེའི་རྭ་བའི་མཐོ་དམའ་རྡོ་རྗེ་ཉལ་སྟབས་སྟེང་རྡོ་རྗེ་གྱེན་འགྲེང། དེའི་སྟེང་དུ་རྡོ་རྗེ་ཉལ་སྟབས་ཏེ་རྡོ་རྗེ་གསུམ་ལས་

[058A]༄༅། །མེད་ཀྱང་དཔངས་སྲིད་རྩེ་ནས་མནར་མེད་བར་དུ་སླེབས་པ། རྒྱར་རྡོ་རྗེ་ཉལ་སྟབས་ཕྲེང་སྒྲིག་གྲངས་དྲུག་ཅུ་རེ་བཞི་དང། ལངས་པ་ཕྲེང་སྒྲིག་རྡོ་རྗེ་རེ་བཞི། རྡོ་རྗེའི་རྭ་རེ་རེའང་རི་རྒྱུད་ཀྱི་སུ་ལ་ལྟ་བུ་ཤིན་ཏུ་ཆེན་པོ་ལ་
རྡོ་རྗེའི་བར་སེང་ཐམས་ཅད་རྡོ་རྗེ་ཆུང་ངུ་དུ་མས་བར་མཚམས་མེད་པར་གཏམས་པས་ཕར་བལྟ་བའི་ཚེ་རྡོ་རྗེ་རྣམས་ཧྲམ་མེར་གནས་པ་ལ། རེག་ན་ངོས་མཉམ་པ། བདེ་མཆོག་ལ་རྡོ་རྗེའི་རྭ་གུར་གྲུ་བཞི་ཡིན་ཡང། འདིའི་རྭ་གུར་ཟླུམ་པོར་གསུངས། འོག་གི་རྡོ་རྗེའི་ཟླུམ་སྐོར་གྱི་གྲངས་དང། སྟེང་གི་ཟླུམ་སྐོར་གྲངས་མང་ཉུང་འདྲ། རྡོ་རྗེའི་ས་གཞི་རྭ་གུར་ཚང་མ་འདབ་འབྱར་བའི་དུམ་བུ་གཅིག་པ་དགོས། དུམ་བུ་གཅིག་པ་འདི་གསུང་རྒྱུན་གཅིག་ལ་སྒོ་ང་ལྟར་སྲུབ་
མེད་པ་ཕུ་ཚོགས་པ་ལྟ་བུ། གསུང་རྒྱུན་གཅིག་ལ་རྡོ་རྗེའི་རྭ་གུར་ས་གཞི་ཚང་མ་མིང་སོ་སོར་བཏགས་པ་མ་གཏོགས་ཐམས་ཅད་གཅིག་ཏུ་གྱུར་ནས་དེ་ལས་རྡུལ་ཕྲ་མོ་ཞིག་འཁྱེར་དགོས་ནའང་སྲུང་འཁོར་ཡོངས་རྫོགས་མ་འཁྱེར་ན། ལྷུ་ཕྲལ་ནས་
ལོགས་སུ་འཁྱེར་དུ་མེད་པའི་སྲ་མཁྲེགས་དུམ་བུ་གཅིག་པ་སྟེ་གསུང་རྒྱུན་གཉིས་ཡོད་ཀྱང་འབབ་སོ་གཅིག་ཡིན། བདེ་གསང་འཇིགས་གསུམ་ལ་དུར་ཁྲོད་རྭ་བའི་ཕྱི་རོལ་དུ་ཡོད་ཀྱང། འདིར་དུར་ཁྲོད་བརྒྱད་རྡོ་རྭའི་ནང་དུ་དགོས། དུར་ཁྲོད་
ཀྱི་ཤིང་རྣམས་ནི་དེར་དུར་ཁྲོད་ཡོད་པའི་རྟགས་མཚན་ལྟ་བུར་ཡང་གསུངས། ཡེ་ཤེས་ཀྱི་མེ་བརྒྱད་ནི་རིའི་རྩ་བར་ཡོད། གྲུབ་ཐོབ་དང་འོལ་བ་ཕོ་མོ་སོགས་དང། དུར་ཁྲོད་བརྒྱད་རེ་རེ་ལའང་ཤིང་དང་ཕྱོགས་སྐྱོང་སོགས་ཁྱད་ཆོས་བརྒྱད་བརྒྱད་

[058B] སྲུང་འཁོར་མ་བསྒོམས་ན་བར་ཆད་ཀྱིས་ཚུགས་སླ་སྟེ། གོ་མཚོན་སོགས་མེད་པའི་མི་ཞིག་ཐང་དཀྱིལ་དུ་སྡོད་པ་ལྟར་དང། སྲུང་འཁོར་བསྒོམ་པ་ནི་མཁར་རྫོང་བཙན་པོའི་ནང་དུ་སྡོད་པ་དང་འདྲ་
མཚན་མོ་གཉིད་ལོག་སྐབས་ཤེས་པ་རགས་པ་ཕལ་ཆེར་བསྡུས་ཟིན་པས་གེགས་འཇུག་སླ་བས་ཉལ་ཁར་སྲུང་འཁོར་བགོམ་བ་གལ་ཆེ། དེའི་ཕྱི་རོལ་མེ་རི་སྣ་ལྔ་བསྐལ་མེ་ལྟ་བུ་གཡོན་སྐོར་དཔག་ཚད་ཙམ་དུ་འཐུམས་ཏེ་འབར་བ། མེ་ལྷའི་རིགས་ཀྱི་
གདོན་བགེགས་མེ་ལ་མི་འཇིགས་པ་དག་གི་གཉེན་པོར་རྡོ་རྭ་དང་མེ་རིའི་བར་དང་མེའི་དཀྱིལ་ཐམས་ཅད་དུའང་རྡོ་རྗེ་རྩེ་ལྔ་བའི་མདེའུ་ཅན་གྱི་མདའ་སྟེང་འོག་ཕྱོགས་མཚམས་ཀུན་ཏུ་བསྣོལ་མར་རྒྱུགས་པ། དེ་ཡང་དུར་ཁྲོད་ཀྱིས་ངེས་འབྱུང་དང་ལྟ་བ། མེ་
རིས་བྱང་སེམས་མཚོན་ཞིང། སྲུང་འཁོར་གཅིག་པུས་ཀྱང་ངེས་འབྱུང་བྱང་སེམས་ཡང་དག་པའི་ལྟ་བ་གསུམ་ག་མཚོན་པ་སྟེ། མདོར་ན་འདིའི་སྒྲུབ་པ་པོ་ལམ་ཐུན་མོང་བས་རྒྱུད་སྦྱངས་པ་ཞིག་དགོས་པར་མཚོན། དེའི་ནང་དུ་ཆོས་འབྱུ་བ་ཉིས་བརྩེགས་ཕྱི་
དཀར་ལ་ནང་དམར་བརྒྱ་ཁྱོན་ཤིན་ཏུ་ཆེ་བ། ཕྱི་དཀར་བས་སྟོང་ཉིད། ནང་དམར་བས་བདེ་བ་ཆེན་པོ། ཉིས་བརྩེགས་ཀྱིས་བདེ་སྟོང་དབྱེར་མེད་དུ་སྦྱར་བའམ། ཡང་ན། ཆོས་འབྱུང་གཅིག་ལ་དཀར་དམར་གཉིས་ཀ་ཚང་བས་ཀྱང་བདེ་སྟོང་དབྱེར་མེད་མཚོན་
པ་དང། གྲུ་གསུམ་གྱིས་རྣམ་ཐར་སྒོ་གསུམ་མཚོན། ཆོས་འབྱུང་ནི་གསང་བདེ་འཇིགས་གསུམ་ཐམས་ཅད་ལ་ཡོད་ཅིང། དེ་ཡང་དཀྱིལ་འཁོར་གྱི་ཕྱི་རོལ་དུ་ཡོད་པ་ཆོས་འབྱུང་བདེ་སྟོང་གི་རང་བཞིན་ཡིན་པས་རྟེན་བརྟེན་པ་རྣམས་དེ་ལས་བྱུང་བར་མཚོན་

[059A]༄༅། །སྐབས་འདིའི་ཆོས་འབྱུང་ཉིས་བརྩེགས་ཀྱི་གཡས་གཡོན་གྱི་གྲྭ་བཞིར་དགའ་འཁྱིལ་འཁྱིལ་ཆུང་གཡས་སྐོར་ལ་དགའ་འཁྱིལ་ཁོ་རང་གཡོན་སྐོར་དུ་འཁོར་བཞིན་པ་གཡུན་དྲུང་ཟུར་མེད་པ་ལྟ་བུ་ལ། འཁོར་ཚེ་གཡོན་
སྐོར་དུ་འཁོར་ཀྱང་གཡུང་ལག་རི་མོ་གཡས་སྐོར་དུ་ཡོད། དེ་ལྟའི་དགའ་འཁྱིལ་གྱིས་ཐབས་བདེ་ཆེན་དང། ཆོས་འབྱུང་གི་མདུན་རྒྱབ་ཏུ་དགའ་འཁྱིལ་མེད་པའི་སྟོང་པ་གཉིས་ཀྱིས་ཆོས་དང་གང་ཟག་གི་བདག་མེད་གཉིས་ཏེ་ཤེས་རབ་སྟོང་ཉིད་
མཚོན། རྩེ་མོ་ཕྲ་བ་ཐུར་དུ་ཟུག་པ་ནི་ལས་དང་པོ་བར་བདེ་སྟོང་གི་ཡེ་ཤེས་རྟོགས་པ་ཕྲ་མོ་སྐྱེས་པ། སྟོད་ཡངས་ཤིང་རྒྱ་ཆེ་བ་ནི་བདེ་སྟོང་གི་ཡེ་ཤེས་དེ་རྒྱས་ནས་ཡོན་ཏན་གོང་ནས་གོང་དུ་འཕེལ་འགྲོ་བ་མཚོན། ཆོས་འབྱུང་གཉིས་ལ་ངོས་བཅུ་གཉིས་
ཡོད་པས་ཕྱི་ལ་སྦྱར་ན་ཉི་མའི་ཁྱིམ་བཅུ་གཉིས། ནང་ལ་བུད་མེད་ལོ་བཅུ་གཉིས་མར་བྱང་སེམས་དམར་པོ་བབས་པ། གཞན་ལ་དགའ་བ་བཞིར་ཆེ་འབྲིང་ཆུང་གསུམ་ཕྱེ་བའི་བཅུ་གཉིས་ཡོད་པ་མཚོན། དགའ་འཁྱིལ་བཞིའི་འཁྱིལ་ཆུང་བཅུ་དྲུག་གིས་ཕྱི་
ལ་ཟླ་བའི་དཀར་ཆ་འཕེལ་བའི་ཆ་བཅོ་ལྔ། གང་བའི་ཆ་གཅིག་སྟེ་བཅུ་དྲུག་ནང་ལ་སྐྱེས་པ་ལོ་བཅུ་དྲུག་པར་བྱང་སེམས་དཀར་པོ་བབས་པ། གཞན་ལ་དགའ་འཁྱིལ་རེར་དགའ་བའི་དགའ་བ་སོགས་ཕྱེ་བའི་བཅུ་དྲུག་ཡོད་པ་མཚོན། ཆོས་འབྱུང་ནང་གི་
སྐྱེད་པ་ཡན་ཙམ་དུ་བཞུགས་གདན་སྣ་ཚོགས་པདྨ་འདབ་མ་བརྒྱད་པ། པདྨས་ནི་པདྨོ་འདམ་ལས་སྐྱེས་ཀྱང་འདམ་གྱི་དྲི་མས་མ་གོས་པ་ལྟར་རྣལ་འབྱོར་མ་འཁོར་བར་གནས་ཀྱང་འཁོར་བའི་སྐྱོན་གྱིས་མ་གོས་པ་མཚོན། དེའི་སྟེང་ཉི་གདན་གྱིས་ཉི་མས་

[059B] ཡང་བདེ་སྟོང་གཉིས་སུ་མེད་པའི་བྱང་ཆུབ་ཀྱི་སེམས་ཀྱིས་རྒྱུད་སྨིན་པར་ཡང་མཚོན། ཡིག་ཆ་འགར་ཞབས་གནོན་ཡབ་བཀའ་ལྟར་འཇིགས་བྱེད་གཡས་དང། དེ་ཡང་ལག་པ་བཞི་པ། དུས་མཚན་
མ་གཡོན་དུ་མཛད་ཀྱང། རང་ལུགས་ལ་འདིར་ཡུམ་བཀའ་གཙོ་ཆེ་བའི་གནད་ཀྱིས་དེ་ལས་གོ་ལྡོག་སྟེ་དུས་མཚན་མ་གཡས་དང། འཇིགས་བྱེད་གཡོན་དུ་མནན་པས་ཕྱི་ལྟར་ན་འཇིག་རྟེན་ཁམས་ཀྱི་དྲེགས་པ་ཕོ་རྒྱུད་མོ་རྒྱུད་ཐམས་ཅད་ཀྱི་གཙོ་བོ་
མནན་པས་སྲིད་པ་གསུམ་ལས་རྒྱལ་བ་མཚོན། ནང་ལྟར་ན་དུས་མཚན་མ་ནུ་མའི་སྟེང་ནས་མནན་པས་ནུ་མ་འདོད་ཆགས་སྐྱེ་བའི་གནས་ཡིན་པ་དང། འཇིགས་བྱེད་མགོ་བོ་རྒྱབ་ཏུ་བལྟབ་ནས་སྙིང་ག་ཞེ་སྡང་སྐྱེ་བའི་གནས་ཀྱི་ཐད་དུ་དཕྲལ་བ་གཏི་མུག་
སྐྱེ་བའི་གནས་ནས་མནན་པས་རྣལ་འབྱོར་མ་རང་ཉིད་དུག་གསུམ་ལས་རྒྱལ་ཞིང། གདུལ་བྱའི་རྒྱུད་ཀྱི་དུག་གསུམ་འཇོམས་པ་དང། གསང་བ་ལྟར་ན་སྣང་མཆེད་ཐོབ་གསུམ་གྱི་གཉིས་སྣང་ཕྲ་མོ་ལས་རྒྱལ་བའི་དཔའ་རྟགས་སོགས་མཚོན་པ་ཡིན། བདེ་
མཆོག་གི་ཞབས་གནོད་དུ་དབང་ཕྱུག་ལག་པ་བཞི་པ་ཅན། འདིར་གདོང་གཅིག་དང་ལག་པ་གཉིས་ཏེ། ལག་པ་བཞི་ནས་ཐལ་མོ་སྦྱར་བ་ལས་གཞན་གཉིས་མེད་པ་བཻ་ཌཱུར་ཞུན་མའི་ཐེམ་སྐས་ལྟར་ཡིན། ཏཱ་ར་ནཱ་ཐས་གནོན་མཁན་ལས་ཞབས་གནོན་ལག་
པ་མང་བ་མི་རུང་བ་ཡང་གསུངས། ཡང་མགོ་བོ་ཕྲག་དོག་སྐྱེ་བའི་གནས་སོགས་གསུང་ཚུལ་འདྲ་མིན། འཁྲིད་ཡིག་གཞན་དུ་མགོ་བོ་གཏི་མུག་སྐྱེ་བའི་གནས་མནན་པར་གསུངས་པའང་སྨན་གྱི་རྒྱུད་ལས་གཏི་མུག་ཀླད་པ་ལ་བརྟེན་ནས་སྟོད་དུ་གནས་

[060A]༄༅། །པར་བཤད་པ་དང་བསྟུན་ན་ཆོག་ཙམ་ཡིན། །སངས་རྒྱས་ཐམས་ཅད་ཀྱི་ཐུགས་རྒྱུད་ཀྱི་བདེ་ཆེན་ཡེ་ཤེས་ལྷར་ཤར་ཞིང་སློབ་མ་ལ་རྗེས་སུ་ཆགས་པ་དང། གཏུམ་མོའི་བདེ་དྲོད་ལྷག་པར་འབར་ཞིང་ནང་གི་གཏུམ་མོ་
ལྷར་བཞེངས་པར་མཚོན་པའི་སྐུ་མདོག་དམར་པོ། འགྲོ་རྣམས་བདེན་སྟོང་མཉམ་པ་ཉིད་དུ་གཟིགས་པའི་ཡེ་ཤེས་ཀྱི་སྣང་བ་འབར་བས་སྒྲིབ་གཉིས་བག་ཆགས་བཅས་བཅོམ་པའམ་བསྲེགས་པར་མཚོན་ཕྱིར་སྐུ་ལས་དུས་མཐའི་མེ་ལྟ་བུའི་འོད་
ཟེར་དམར་པོ་འཕྲོ་ཞིང་ཉི་མ་འབུམ་གྱི་གཟི་བརྗིད་དང་ལྡན་པ། ཆོས་ཅན་ཀུན་རྫོབ་ཀྱི་སྣང་བར་རྟེན་འབྱུང་སྣ་ཚོགས་བཀྲ་ཡང། ཆོས་ཉིད་དོན་དམ་པའི་དང་དུ་ཆོས་ཐམས་ཅད་དུ་མ་རོ་གཅིག་ཏུ་གཟིགས་པར་མཚོན་པའི་ཞལ་གཅིག་བདེན་གཉིས་
ཟུང་དུ་འཇུག་པའི་ཕྱག་གཉིས། དུས་གསུམ་ས་ལེར་གཟིགས་པའི་སྤྱན་གསུམ། དེ་ཡང་ཧ་ཅང་གདངས་པ་དང་ཧ་ཅང་ཟུམ་པ་མ་ཡིན་པའི་ཞི་མ་ཁྲོ་པ། ཡེ་ཤེས་ཀྱི་སྤྱན་དབུས་མ་ལྷ་ཡབ་རྣམས་ལ་སྤྱན་གཡས་པ་དང། ཡུམ་རྣམས་ལ་སྤྱན་
གཡོན་པ་གྱེན་དུ་བསླང་བ་ཡིན། སྤྱན་ནམ་མཁར་གཟིགས་པས་རྗེ་བཙུན་མ་རང་ཉིད་ཕྱི་ནང་གི་མཁའ་སྤྱོད་ལ་མངའ་བརྙེས་པ་དང། དེ་ཡང་མཁའ་སྤྱོད་དུ་གཟིགས་པས་རང་གི་སྒྲུབ་པ་པོ་མཁའ་སྤྱོད་དུ་མྱུར་དུ་འཁྲིད་པའི་བརྡ་སྟེ། དཔེར་ན་འབྲས་
སྤུངས་མདའ་ནས་འབྲས་སྤུངས་སུ་འྒྲོའམ་ཞེས་འདྲི་ཚེ་འབྲས་སྤུངས་ལ་ཡང་བལྟ་བ་བཞིན་དང། དབུ་འགྱིང་ཉམས་ཀྱིས་ཞལ་དཀྱིལ་ལམ་ཙམ་རང་ལ་བསྟན་ཅིང། སྤྱན་གྱིས་ཡར་གཟིགས་པ་ལྟ་བུ་དགོས་ཚུལ། །ཞལ་གཡོན་དུ་ཕྱོགས་པས་

[060B] ཐབས་ཤེས་གཉིས་ནས་གཡོན་པ་ཤེས་རབ་སྟོང་ཕྱོགས་ལ་རྩལ་དུ་བཏོན་ཏེ་དེ་ལ་དུས་རྟག་ཏུ་མཉམ་པར་བཞག་པ་མཚོན། ཞལ་གྱི་མཆུ་སྒྲོས་བིམྤ་ལྟར་དམར་པ། བིམྤ་ནི་རྒྱ་གར་སྐད་དེ། བསྒྱུར་
ན་གཟུགས་བརྙན་ཅན། ཞེས་པར་འགྱུར། འདི་རྒྱ་གར་ནས་འབྱུང་ཞིང། །ཕལ་སྐད་ལ་ཀནྡྷུ་ར་ཟེར་བའི་ཤིང་ཐོག་དམར་པོ་ཤིན་ཏུ་མདོག་ལེགས་གསལ་དྭངས་ཕྱི་རོལ་གྱི་གཟུགས་བརྙན་ཀྱང་འཆར་བཟོད་པ་ལྟ་བུ་ཞིག་ཡིན་གསུངས། ཞལ་མཆེ་
བའི་མྱུ་གུ་ཅུང་ཟད་ངོམ་པ་ལྷ་ཞི་དྲག་གི་ཞལ་ལྟ་བུ་མ་ཡིན་པར་རང་ཅག་ངོ་ཤེས་པའི་མི་དང་ཕྲད་ན་ཧེ་ཟེར་བ་ལྟ་བུ་དགོས། ཞལ་ནས་ཁྲག་འཛག་པ་འགྲོ་ཀུན་སྙིང་རྗེ་ཆེན་པོས་ཡོངས་སུ་མི་གཏོང་པ་དང། །ནུ་འབུར་རབ་ཏུ་རྒྱས་པས་རྗེ་བཙུན་མ་
རང་ཉིད་འདོད་ཆགས་རྒྱས་བའི་ཚུལ་དང། སྒྲུབ་པ་པོའི་རྒྱུད་ཀྱི་འདོད་ཆགས་སྤོང་བ་མཚོན། བྷ་ག་ནས་ཁྲག་རྒྱུན་འཛག་པ་གཏུམ་མོའི་རྩ་སད་བར་མཚོན། སེམས་ཅན་ཐམས་ཅད་ཀྱི་ཉོན་མོངས་གཅོད་པར་མཚོན་ཕྱིར་ཕྱག་གཡས་པའི་སྡིགས་མཛུབ་
གྱིས་གནམ་ལྕགས་འབར་བའི་གྲི་གུག་གསེར་གྱི་རྡོ་རྗེ་རྩེ་ལྔ་པ་ཕྱེད་པས་ཡུ་བ་ཅན་ཐུར་དུ་བརྐྱངས་པ་སོ་ཕྱིར་བསྟན་ཏེ་འཛིན་པས་རྩ་རྒྱུད་ལས། ལྷ་དང་ལྷ་མིན་མིར་བཅས་ལ། །ཕྱོགས་ཀུན་ཏུ་ནི་སྡིགས་མཛུབ་བྱེད། །ཅེས་པ་ལྟར་ཕྱོགས་ཐམས་ཅད་དུ་སྡིགས་པར་
མཛད་བཞིན་པ། ཞ་ཁྲིད་དུ་ཟངས་ཀྱི་གྲི་གུག་གསུངས་ཀྱང། རང་ལུགས་ལ་དུས་མཚན་མའི་གྲི་གུག་ཟངས་དང། རྣལ་འབྱོར་མའི་གྲི་གུག་གནམ་ལྕགས་ལས་གྲུབ་པ་བྱ་དགོས། ཆོ་གར་དངོས་སུ་མི་གསལ་ཡང་ཁྲག་ལ་དགྱེས་ཤིང་ཁྲག་འཛག་པ་

[061A]༄༅། །ཞེས་པ་ལྟར་ཁྲག་ལ་དགྱེས་པ་ནི། ཀ་བཱ་ལ་ནི་ཨནྟྲས་བཀང། །ཞེས་སོགས་ལྟར་ཨནྟྲ་ནི་རྒྱུ་མ་ཡིན་པས། ཕྱག་གཡོན་པས་ཐུགས་རྒྱུད་བདེ་བ་ཆེན་པོས་རྟག་ཏུ་གང་བའི་ཐོད་པ་སྟེང་ཕྱོགས་སུ་ཅུང་ཟད་ཡོ་བའི་ཚུལ་
གྱིས༑ ཐོད་པའི་ནང་སྒྱུ་ལུས་མཚོན་པའི་རྒྱུ་མ་དང། འོད་གསལ་མཚོན་པའི་ཁྲག་གིས་བཀང་བ་སྟེང་ཕྱོགས་སུ་བཟུང་བའི་ནང་ནས་བདུད་རྩིའི་རང་བཞིན་གྱི་ཁྲག་རྒྱུན་ཆད་མེད་པར་གསོལ་བ་སྟེ། འདིས་འོད་གསལ་ལ་མངའ་བརྙེས་པ་དང་
ཡང་ཟུང་འཇུག་དང་ཐབས་ཤེས་ཀྱང་མཚོན། ཁ་ཊྲཱ ་ག་ལ་གཉིས་ལས། སློབ་དཔོན་པདྨས་བསྣམས་བརྩེ་གསུམ་གྱིས་མཚན་པ་ནི་བརྒྱུད་ཀྱི་ཡིན་པས་སྦ་མི་དགོས་ཀྱང། འདིའི་སྐབས་ཀྱི་རྩེ་མོར་རྡོ་རྗེས་མཚན་པའི་ཁ་ཊཱ ་ག་ནི་མ་རྒྱུད་ཀྱི་ཡིན་པས་རྒྱ་གར་གྱི་
པཎ་གྲུབ་ཚོས་ཀྱང་ཤིན་ཏུ་གསང་ཞིང་སྦེད་པར་མཛད། ཁ་ཊཱ ་ག་ཞེས་པ་རྒྱ་གར་སྐད་དེ་བོད་སྐད་ལ་ཡན་ལག་དྲུག་པ་ཟེར། དེ་ནི་ཡུ་བ་ལུས་ལྟ་བུ་གཅིག་ལ་བུམ་པ། སྣ་ཚོགས་རྡོ་རྗེ། མི་མགོ་གསུམ། ཡར་སྣེའི་རྡོ་རྗེ་རྩེ་ལྔ་པ་བཅས་ཡན་ལག་ལྟ་བུ་དྲུག་ཚང་བས་
ཡིན༑ ཞྭ་ལུའི་ཁྲིད་དུ་ཁ་ཊཱ ་གའི་སྣ་ཚོགས་རྡོ་རྗེ་བུམ་པའི་འོག་དང། རྣལ་འབྱོར་རོལ་པའི་དགའ་སྟོན་དུ་སྣ་ཚོགས་རྡོ་རྗེ་བུམ་པའི་སྟེང་དུ་ཡོད་པར་གསུངས་པ་ཕྱི་མའི་ལུགས་ལྟར་བ་གྱིས་ན་ལེགས། འདིར་མ་རྒྱུད་ཀྱི་ཁ་ཊཱ ་ག་ཡུ་བ་བརྒྱད་གཞོགས། བུམ་
པ༑ རྡོ་རྗེ་རྒྱ་གྲམ། མི་མགོ་རློན་པ་སྔོ། རད་པོ་སྟེ་རྙིད་པ་དམར། སྐམ་པོ་དཀར། དེ་སྟེང་རྡོ་རྗེ་རྩེ་ལྔ་པ་ཡོངས་རྫོགས་རྣམས་བརྩེགས་པ། མར་སྣེར་རྡོ་རྗེ་རྩེ་གཅིག་པ་སྦོམ་ཙམ་ཞིག་བཅས་ཡོད་པའི་རྡོ་རྗེ་རྩེ་ལྔ་པའི་སྟེང་རྭས་ཧེ་རུ་ཀཿ་འོག་རྭས་

[061B] ཕྱོགས་རྭ་བཞིས་སྙིང་པོའི་རྣལ་འབྱོར་མ་བཞི། ཐོད་པ་སྐམ་པོས་སྐུ་འཁོར། རྙིད་པས་གསུང་འཁོར། རློན་པས་ཐུགས་འཁོར་ཏེ་འཁོར་ལོ་གསུམ། སྣ་ཚོགས་རྡོ་རྗེས་སྒོ་མཚམས་མ་བརྒྱད། བུམ་པས་གཞལ་ཡས་ཁང། ཡུ་བའི་རྡོ་
རྗེས་སྲུང་འཁོར་ཏེ་ཁ་ཊཱ ་གས་བདེ་མཆོག་གི་ལྷ་དྲུག་ཅུ་རྩ་གཉིས་ཀྱི་རྟེན་དང་བརྟེན་པའི་དཀྱིལ་འཁོར་ཡོངས་རྫོགས་མཚོན་པ་དང། ཡང་ཁ་ཊཱ ་གས་སྐུ། དེའི་བུམ་པའི་མཚམས་ནས་མར་ཌཱ་དྲིལ་དང་འཕན་ལྕེ་གསུམ་པ་འཕྱང་བའི་ཌཱ་དྲིལ་གྱིས་གསུང། འཕན་
གྱིས་ཐུགས་ཀྱི་གསང་བ་མཚོན་པ། ཁ་ཊཱ ་གར་དྲིལ་བུ་ཡོད་པ་རྣལ་འབྱོར་མའི་འདིར་མ་གཏོགས་མེད། དབུ་སྐྲ་ནག་པོ་སིལ་བུར་འཕྱང་བས་བདག་འཛིན་གྱི་མདུད་པ་གྲོལ་བར་མཚོན། དབུ་སྐྲ་སྟང་ཟིལ་དང་བུང་བ་ལྟར་གནག་ཅེས་པའི་སྟང་ཟིལ་ནི་དངུལ་རྡོ་
བཅག་པ་ལྟར་དང། བུང་བ་ནི་རྒྱ་ནག་ནས་ཐོན་པའི་རྡོ་གནག་ལ་སྣུམ་པ་ཞིག་ཡིན་གསུངས། འདི་ཉིད་ཀྱི་སྨོན་ལམ་དུ། ལི་ཁྲིའི་སྐྲ་གྲོལ་དམར་སེར་མིག་གཡོ་མས། །ཞེས་གསུངས་པ་ནི་མི་ཡུལ་དུ་སྤྲུལ་པ་སྟོན་དུས་དབུ་སྐྲ་ལི་ཁྲིའི་མདོག་ཅན་དུ་ཡོད་པར་གསུངས་
པ་དང་སྦྱར་བ་ཡིན། སྐུ་ལ་དབུ་རྒྱན་དང། སྙན་རྒྱན། མགུལ་རྒྱན། སེ་རལ་ཁའམ་མཆོད་ཕྱིར་ཐོགས། ཕྱག་ཞབས་ཀྱི་གདུ་བུ་སྟེ་ཡེ་ཤེས་ལྔའི་བདག་ཉིད་ཀྱི་ཕྱག་རྒྱ་ལྔས་བརྒྱན་པ། འདི་དག་གི་གསུང་བཤད་དངུལ་ཆུའི་ཁྲིད་ཡིག་ལྟར་ལས། སྤྱི་བོར་རུས་
པའི་འཁོར་ལོ་རྩིབས་བརྒྱད་པའི་ལྟེ་བར་ནོར་བུ་ཆ་དགུ་པ། རྡོ་རྗེ་རྩེ་ལྔ་བས་མཚན་པ། དེ་ལ་དབུ་རྒྱན་ཟེར། ནོར་བུ་དེ་ཁོང་སྟོང་ལ་དེའི་ནང་དུ་རིགས་བདག་བཞུགས་པ། ཚངས་སྐུད་ལ། འཁོར་ལོ་རྩི་བས་བརྒྱད་པ་ཕྱི་དབྱིབས་གྲུ་བཞི་བའི་ཟུར་བཞི་ལས་ཐོན་པའི་

[062A]༄༅། །ཞེས་པའི་ཟུར་བཞི་ནི། འཁོར་ལོའི་ཕྱོགས་བཞིར་ནོར་བུ་བཞི་ཡོད་པས། ཟུར་བཞི་ཐོན་པ་ལྟ་བུ། ཚངས་སྐུད་ཅེས་པའི་ཚངས་བ་ནི་དྲང་པོ་དང། བྲམ་ཟེས་མཆོད་པ་བྱ་བའི་ཕྱིར་ཐོགས་དགོས་བས་མཆོད་ཕྱིར་ཐོགས་
ཚངས་སྐུད། མཆོད་ཕྱིར་ཐོགས། སེ་རལ་ཁ་རྣམས་དོན་གཅིག་ཕྱག་རྒྱ་ལྔ་དང་འོག་པག་གིས་གོ་ཆའི་ལྷ་དྲུག་མཚོན་པ་ནི། མགུལ་རྒྱན་གྱིས་ཁའི་སྒོ། ནོར་བུས་སྤྱི་བོ། སྙན་རྒྱན་གྱིས་དཔྲལ་བ། གདུ་བུས་ཡན་ལག་ཐམས་ཅད། ཚངས་སྐུད་ཀྱིས་སྙིང་ག་
འོག་པག་གིས་ལྟེ་བ། གཞན་ཡང་ཕྱག་རྒྱ་ལྔས་སྦྱིན་སོགས་ལྔ་དང། རྣལ་འབྱོར་མ་རང་ཉིད་ཤེས་རབ་མ་ཡིན་པས་ཤེར་ཕྱིན་མཚོན་པར། སྦྱིན་སོགས་ཐབས་ཀྱི་ཕ་རོལ་ཕྱིན་པ་ལྔ། །རུས་པའི་རྒྱན་ལྔར་ཤར་བས་ཤེར་ཕྱིན་གྱི། །བདག་ཉིད་སྐུ་ལ་མིག་
གི་བདུད་རྩིར་སྤུང། །ཅེས་ཐུའུ་བཀྭན་གྱི་གསུང་དྲངས་ཏེ། འདི་ཡོད་སའི་བསྟོད་པ་དངོས་གྲུབ་མྱུར་དུ་འགུགས་པའི་ལྕགས་ཀྱུ་ཞེས་པར་ཡང་རྣལ་འབྱོར་མའི་རྟེན་བརྟེན་པའི་དག་པ་དང། མཚོན་དོན་ཤིན་ཏུ་ལེགས་པ་མང་པོ་གསུངས་
ཚུལ༑ རུས་རྒྱན་ཕྱིན་དྲུག་དང་སྦྱོར་པའང་རྗེ་རིན་པོ་ཆེའི་དགོངས་པ་ཡིན་ཚུལ་དངུལ་ཁྲིད་ལྟར་གསུངས། ཡོངས་གྲགས་ཀྱི་དབུ་རྒྱན་མི་མགོ་སྐམ་པོ་ཡིན། ཚར་ཆེན་རིན་པོ་ཆེའི་ཐུགས་དམ་རྟེན་རྣལ་འབྱོར་མའི་སྐུ་བརྙན་འགར་མི་མགོ་རློན་
པའི་དབུ་རྒྱན་ཡོད་པ་ཚར་ཆེན་རང་ལ་ཐུན་མོང་མིན་པའི་གཟིགས་སྣང་འདྲ་བྱུང་བ་ཡིན་ནམ་སྙམ་གསུངས། མི་མགོའི་དོ་ཤལ་ལྷ་ཡབ་ལ་མགོ་འཕྲེང་རློན་པ་དང། ཡུམ་ལ་མགོ་འཕྲེང་སྐམ་པོར་བྱེད་པ་ཡུམ་རྣམས་གཏུམ་མོའི་མེའི་བདེ་དྲོད་

[062B] ལྷ་ཞི་བ་ལ་འོད་ཀོར་དང་དྲག་པོར་མེ་ཕུང་ཡོད་པའང་ནང་གི་གཏུམ་མོ་འབར་པའི་ཕྱི་རྟགས་སུ་ཤར་བ་དང། ཡང་མ་རིག་པའི་མུན་པ་སེལ་བའང་མཚོན་པ་སྟེ་འདི་ཉིད་ལའང་དེ་
ལྟར་ཡོད་པར་མཚོན་ཕྱིར་ཡེ་ཤེས་ཀྱི་མེ་འབར་བའི་དབུས་ན་བཞུགས་པ་སོགས་མཚོན་དོན་རྒྱ་ཆེ་བ་ད་དུང་ཞ་ལུའི་ཁྲིད་དང། ཐེམ་སྐས། དངུལ་ཆུའི་ཁྲིད་སོགས་ལས་ཤེས་དགོས་ཚུལ། རྣལ་འབྱོར་མ་འདིར་ཆོ་ག་མདོར་བསྡུས་ཏེ་གསུངས་པ་ལས་
གཞན་སྒྲུབ་ཐབས་བསྒོམ་ཚུལ་རྒྱས་པར་བྱས་ན་བདེ་མཆོག་གི་སྒྲུབ་ཐབས་དང་གནད་གཅིག་ཏུ་འབབ་པ་ཡོད། དབང་བསྐུར་རྒྱས་གདབ་མི་བྱེད་ན་མཚམས་འདིར་རིགས་བདག་རང་ཆས་སུ་བསྒོམ་པ་ཡིན་ཡང། འདིར་དབང་བསྐུར་རྒྱས་གདབ་
བྱེད་པའི་ལུགས་ལྟར་འོག་ཏུ་འབྱུང་གསུང། བདུན་པ་འགྲོ་བ་དག་བའི་རྣལ་འབྱོར་རམ། གཞན་གྱི་གཞི་སྦྱང་སྒྱུར་བྱེད་པ་ནི། རང་རྣལ་འབྱོར་མར་གསལ་བའི་སྙིང་གར་ཆོས་འབྱུང་ཉིས་བ་རྩེགས་ཟླ་དཀྱིལ་སྟེང། རང་གི་ཤིན་ཏུ་ཕྲ་བའི་རླུང་
སེམས་ཀྱི་ངོ་བོ་བ་ཡིག་ལ་སྔགས་འཕྲེང་གིས་བསྐོར་བ་ལས་འོད་ཟེར་དཀར་དམར་སྔོ་སེར་ལྗང་གུའི་ཚོགས་འཕྲོས་པའི་སྣེར་སྐུ་གསུང་ཐུགས་བདེ་ཆེན་དམ་ཚིག་འཁོར་ལོ་བཅས་དང། ཡང་རྣལ་འབྱོར་མ་རང་ཉིད་ཀྱང་སྤྲོས། ཡང་ན་དངུལ་ཁྲིད་ལྟར་
འོད་དཀར་དམར་མཐིང་གསུམ་གྱི་སྣེར་སྐུ་གསུང་ཐུགས་འཁོར་རམ། མ་ལྕོགས་ན་འོད་དམར་པོའམ་སྣ་ལྔ་སྤྲོས་པས། སྣོད་ཀྱི་སྐྱོན་གྱོ་མོ་དང། ངམ་གྲོག་གསེག་མ་སོགས་མ་དག་པ་རྣམས་དང། བཅུད་ཀྱི་སེམས་ཅན་རྣམས་ཀྱི་སྡིག་

[063A]༄༅། །སྒྲིབ་ཉེས་སྐྱོན་ཐམས་ཅད་སྐད་ཅིག་དེ་ཉིད་ལ་སྦྱང། སྣོད་ཐམས་ཅད་ཆོས་འབྱུང་དང། བཅུད་ཀྱི་སེམས་ཅན་རིགས་དྲུག་ཐམས་ཅད་ཀྱི་ལུས་ཟག་མེད་འཇའ་ལུས་དང། སེམས་རྟོག་མེད་ཆོས་སྐུར་གྱུར་པར་
མོས༑ རྒྱས་པར་ན་འོད་ཟེར་གྱི་སྣེར་བདེ་མཆོག་ཡབ་ཡུམ་སེམས་ཅན་གྱི་གྲངས་དང་མཉམ་པར་སྤྲོས་ཏེ་སེམས་ཅན་རེ་རེའི་མགོར་སྙོམས་འཇུག་མཛད་པས་སྒྲིབ་གཉིས་སྦྱངས་ཏེ་སངས་རྒྱས་པར་བསམ། འགྲོ་བ་དག་པ་འདི་མཛད་པ་དག་པ་དང་ཡང་
མཐུན། འདིའི་ཚེའང་ཆོས་འབྱུང་གི་མཐར་དགའ་འཁྱིལ་ཡོད་གསུངས། འདི་གསང་འདུས་སོགས་བླ་མེད་གཞན་གྱི་སྐབས་འོད་ཟེར་སྤྲོ་བསྡུས་སངས་རྒྱས་མཆོད་ཅིང་སེམས་ཅན་གྱི་དོན་བྱེད་པ་ལྟ་བུའི་དཀྱིལ་འཁོར་རྒྱལ་མཆོག་དང་
འདྲ་བས་ཕར་ཕྱིན་ཐེག་པར་བསྐལ་ཆེན་གྲངས་མེད་གསུམ་གྱི་ཚོགས་བསགས་པ་དང། ཞིང་སྦྱོང་བ། གཏོང་ལེན་བསྒོམ་པ་སོགས་ཀྱི་གོ་ཆོད་པར་མ་ཟད། ད་དུང་འདི་བརྒྱ་འགྱུར་སྟོང་འགྱུར་གྱིས་ཚོགས་རྫོགས་ཚབས་ཆེ། འཁོར་
བསྒྱུར་རྩིབས་ཀྱི་མུ་ཁྱུད་ཀྱི་སྨོན་ལམ་གྱི་དབང་གིས་བདེ་བ་ཅན་གྱི་ཞིང་བསྒྲུབས་པ་སོགས་ལྟར་ཕར་ཕྱིན་ཐེག་པར་ཡང་དེ་ལྟར་ཡོད་ན། གསང་སྔགས་ཀྱི་སྐབས་དེ་བས་ཆེས་མྱུར་ལ་ཟབ་པ་འབྱུང་སྟེ། སྔགས་ཀྱི་ཀུན་སློང་ཁྱད་པར་བའི་རྩིས་
ཟིན་པའི་སྒོ་ནས་འདི་ལྟར་བསྒོམ་ན་བསྐལ་ཆེན་གྲངས་མེད་མང་པོའི་ཚོགས་སྐད་ཅིག་སྐད་ཅིག་ལ་རྫོགས་པ་འོང་ལ། འདི་ལྟ་བུའི་རྣལ་འབྱོར་བསྒོམས་པས་མ་འོངས་པར་སེམས་ཅན་དེ་དག་རང་གི་གདུལ་བྱར་གྱུར་ནས་དཀའ་ཚེགས་མེད་

[063B] བརྒྱད་པ་དཔའ་བོ་དཔའ་མོས་བྱིན་གྱིས་བརླབ་པའི་རྣལ་འབྱོར་ལ་གསུམ། ལུས་དཀྱིལ་བཀོད་པ། ཡེ་ཤེས་པ་བཅུག་སྟེ་ཕོ་ཉ་གསུམ་བསྲེ་བ། གོ་ཆ་བགོ་བའོ། དང་པོ་ནི་
ལུས་དཀྱིལ་བསྒོམ་པ་འདི་དཔལ་ལྡན་ས་སྐྱ་པས་སྙན་བརྒྱུད་ཁོ་ན་ཟུར་དུ་མཛད་ཀྱང། དེད་ཀྱིས་སྒྲུབ་ཐབས་ནག་འགྲོས་སུ་བཀོད་པ་འདི་འཇམ་དབྱངས་བདེ་རྡོར་གྱི་གསུང་རྒྱུན་སྟག་ཕུའི་ཐེམ་སྐས་ལས་གསུངས་པ་ལྟར་ཏེ། འདོན་ཆ་ཐུའུ་བཀྭན་གྱི་གསུང་
ལྟར་ཡིན། ལུས་དཀྱིལ་ཞེས་པ་ལུས་ལ་ལྷ་བཀོད་པ་ཙམ་གྱིས་ལུས་དཀྱིལ་དུ་མི་འགྲོ། དེ་སོང་ན་འཇིགས་བྱེད་སྐབས་མིག་ཏུ་རྡོ་རྗེ་མིག་བསྐྱེད་པ་སོགས་སྐྱེ་མཆེད་ཀྱི་ལྷ་དང། སེམས་དཔའ་སུམ་བརྩེགས་སོགས་ཀྱང་ལུས་དཀྱིལ་དུ་འགྱུར་བའི་
སྐྱོན་ཡོད། འོ་ན་ལུས་དཀྱིལ་དེ་ཇི་འདྲ་ཞིག་ཡིན་སྙམ་ན། དཔེར་ན་སྒྲུབ་གཞིའི་རྒྱུ་རས་ལ་བྲིས་པའི་དཀྱིལ་འཁོར་ལ་རས་བྲིས་ཀྱི་དཀྱིལ་འཁོར་དང། རྡུལ་ཚོན་གྱིས་བཞེངས་པ་ལ་རྡུལ་ཚོན་གྱི་དཀྱིལ་འཁོར་ཟེར་བ་དང། དངུལ་ལས་བསྐྲུན་
པའི་སྐུ་ལ་དངུལ་སྐུ་དང། གསེར་ལས་བསྐྲུན་པའི་སྐུ་ལ་གསེར་སྐུ་ཟེར་བ་ལྟར་སྒྲུབ་གཞི་རང་གི་ལུས་ཀྱི་ཆ་ཤས་ལས་གྲུབ་པའམ། ལུས་ཀྱི་ཆ་ཤས་ལ་བརྟེན་ནས་བསྐྱེད་པའི་དཀྱིལ་འཁོར་ལ་ལུས་དཀྱིལ་ཞེས་བྱ། དེ་ཡང་རྡོ་རྗེ་དྲིལ་བུ་པས་
བཅོས་མ་གཉིས་ཀྱི་ངོ་བོ་གང། །དེ་ནི་གདུལ་བྱའི་དབང་ལས་འདོད། །མཁས་པའི་བསྒྲུབ་བྱ་དེ་མིན་ཏེ། །ཡང་དག་དོན་མཐོང་གྲོལ་ཕྱིར་རོ། །ཞེས་པ་ལྟར་ལུས་དཀྱིལ་བསྒོམ་པ་འདི་ཟབ་གནད་ཆེ་སྟེ། སྤྱིར་ཕྱི་རྡུལ་ཚོན་གྱི་དཀྱིལ་འཁོར་ལས་

[064A]༄༅། །ལུས་དཀྱིལ་ཟབ། ལུས་དཀྱིལ་ཡང་གསང་འདུས་དང། ཕག་མོ་གཞན་གྱི་སྐབས་ལྟ་བུར་ཕུང་སོགས་རགས་པ་ལྷར་བསྒོམས་པའི་ལུས་དཀྱིལ་ལས་འདིར་ཕྲ་བ་རྩ་ཁམས་ལྷར་བསྒོམས་པའི་ལུས་དཀྱིལ་ཟབ། དེ་ཡང་
བདེ་མཆོག་དྲིལ་བུ་ལུས་དཀྱིལ་དང་གསང་འདུས་གཉིས་ལ་ལུས་དཀྱིལ་ཡོད་ཀྱང། དེར་རྩའི་ཕྱི་སྣེར་བསྒོམ་པ་ཡིན་ཞིང། ཡུལ་ཉེར་བཞི་ལ་སོགས་པའི་རྩ་རྣམས་ཀྱི་ཕྱི་སྣེ་སྐྲ་མཚམས་སོགས་གནས་སོ་སོར་ཟུག་པའི་ནང་སྣེ་ཐམས་ཅད་སྙིང་གར་
འདུས་ཡོད་པས་སྔ་མ་གཉིས་སུ་རྩའི་ཕྱི་སྣེར་བསྒོམས་པ་བས་རྣལ་འབྱོར་མའི་སྐབས་འདིར་རྩའི་ནང་སྣེ་འདུས་མདོ་སྙིང་གར་བསྒོམ་པ་ཤིན་ཏུ་ཟབ་ལ་འཇུག་པ་བདེ་ཞིང། རླུང་དབུ་མར་འདུ་སླ་བ་དང། བྱིན་རླབས་ཀྱང་ཤིན་ཏུ་ཆེ་ཞིང་མྱུར་བས་
འདི་ཡབ་བཀའ་ལ་མེད་པའི་ཡུམ་བཀའི་ཟབ་ཁྱད་ཡིན། སྐུ་གསུང་ཐུགས་ཀྱི་ལྷ་ཉེར་བཞིའི་སྒྲུབ་གཞི་ནི་ཡུལ་ཉེར་བཞིའི་རྩ་ཁམས་ཉེར་བཞི་སྟེ། སྙིང་གའི་བྱང་སེམས་དཀར་ཆ་གཙོ་བོར་འབབ་པའི་རྩ་བརྒྱད་ལས་སྐུ་འཁོར། དམར་ཆ་གཙོ་
བོར་འབབ་པའི་རྩ་བརྒྱད་ལས་གསུང་འཁོར། རླུང་གཙོ་བོར་འབབ་པའི་རྩ་བརྒྱད་ལས་ཐུགས་འཁོར་གྱི་དཔའ་མོ་བརྒྱད་དེ་ཉེར་བཞི་བསྐྱེད། རྩ་ཞོ་སྣོད་ལྟ་བུ་དང། བྱང་སེམས་ཞོ་ལྟ་བུར་ཡོད་ཀྱང་དེ་གཉིས་ངོ་བོ་དབྱེར་མེད་དུ་བསྐྱེད། མིག་སོགས་
དབང་པོའི་སྒོ་བརྒྱད་ཀྱི་རྩ་བརྒྱད་ཁམས་དང་བཅས་པ་ལས་སྒོ་མཚམས་མ་བརྒྱད་བསྐྱེད། སྙིང་པོའི་རྣལ་འབྱོར་མ་བཞི་བསྐྱེད་ཚུལ་ལ་ལུགས་གཉིས་ལས། སྒྲུབ་ཐབས་བདེ་ཆེན་ཉེ་ལམ་དུ་བཀོད་པ་འདི་ལ་གཞན་དང་མི་འདྲ་བའི་ཟབ་གནད་ཡོད་དེ་

[064B] སྙིང་གར་གཞི་དུས་སུ་ཕ་ལས་ཐོབ་པའི་བྱང་སེམས་དཀར་པོ་ཡབ་ཀྱི་སྒྲུབ་གཞི་སྟེ་དཔྱིད་ཀྱང་ཟེར། ལྟེ་བར་གཞི་དུས་སུ་མ་ལས་ཐོབ་པའི་
བྱང་སེམས་དམར་པོ་ཡུམ་གྱི་སྒྲུབ་གཞི་སྟེ་ཐིག་ལེ་ཏི་ལ་ཀ་ཡང་ཟེར་བ་དེ་གཉིས་ངོ་བོ་དབྱེར་མེད་ལས་གཙོ་མོ་བསྐྱེད། དཔྱིད་ཐིག་ལ་འབྱུང་བཞིའི་རྡུལ་བཞི་ཡོད་པ་ལས་སྙིང་པོའི་རྣལ་འབྱོར་མ་བཞི་བསྐྱེད་པ་ཡིན། དེ་ཡང་བསྐྱེད་ལུགས་སྙིང་གའི་བ་ལ་
དཔྱིད་ཐིག་ཐིམ་པ་ལས་བ་དེ་ཞིག་ནས་དབུས་སུ་ཨ་ཡིག་ཐུང་ངུ། ཕྱོགས་བཞིར་ཡ་ར་ལ་ཝ་བཞིར་གྱུར། འདི་ལ་གཞན་དུ་བ་ཡིག་གི་སྲོག་གི་ཡ་ར་ལ་ཝ་བཞི་ཕྲལ་བར་བཤད་པ་སྒྲ་མ་མཁྱེན་པ་ལས་བྱུང་ཞིང། མཁས་མཆོག་དངུལ་ཆུ་བས་ཨེ་ཝ་གཟུགས་
སྒྲུབ་ལྟར་བཤད་ན་ངེས་ཤེས་སྟེར་བར་གསུངས་པ་མན་ངག་ཁྱད་པར་ཅན་ཡིན། དེས་ན་བ་ཡིག་གཟུགས་སྒྲུབ་ལས་ངེས་དགོས་པས། མཚན་བརྗོད་ལས། སྟོང་པ་ཆེན་པོ་ཡི་གེ་ལྔ། །ཞེས་པ་ལྟར་ཨ་ཨི་ཨུ་རྀ་ལྀ་ལྔར་གནས་པ་ལས་ཕན་ཚུན་
མཚམས་སྦྱར་སྐབས་ཨུ་ཝའོ། །ཞེས་པས་ཨུ་ཝ་རུ་བསྒྱུར། དེ་བཞིན་དུ་ཨི་ཡ། རྀ་ར༑ ལྀ་ལ་རུ་བསྒྱུར་བས་ཨ་ཐུང་ཡ་ར་ལ་ཝ་བཞིར་གནས་པ་བ་ཡིག་ཏུ་བསྒྱུར་བ་སྟེ། ཨ་ཐུང་གྲི་གུག་གི་སོ་ལྟ་བུ། བྱང་དུ་ཡ་དབྱུག་པ་ལྟ་བུ། ཤར་དུ་ཝ་ཐིག་
ལེའི་རྣམ་པ། ལྷོར་ལ་ཟླ་ཚེས་ཀྱི་རྣམ་པ། ནུབ་ཏུ་ར་ཐོང་གཤོལ་གྱི་རྣམ་པ་ཅན། དེ་རྣམས་འདུས་པ་ལས་རྒྱ་ཡིག་གི་བ་གཟུགས་གྲུབ་པ་ཡིན། དེ་ཡང་བ་ཡིག་སྔགས་ཕྲེང་མ་བསྡུས་བར་དེ་རྣམས་ཀྱིས་ཉེར་ལེན་དང། སྙིང་གའི་འདོད་མ་ལ་

[065A]༄༅། །སོགས་པའི་ཕྱོགས་ཀྱི་རྩ་ཁམས་བཞི་ལས་རང་འདྲ་གཉིས་པ་རེ་ཆད་དེ་ངོ་བོ་དཔྱིད་ཐིག་གི་འབྱུང་བཞི་ཡིན་པ་ལ་རྣམ་པ་ཡ་ར་ལ་ཝ་ར་གསལ་བའི་ཡི་གེ་བཞི་ལ་ཐིམ་པས་ལྷན་ཅིག་བྱེད་རྐྱེན་བྱས་ཏེ་ཡི་གེ་བཞི་ཡོངས་
སུ་གྱུར་པ་ལས་སྙིང་པོའི་རྣལ་འབྱོར་མ་བཞི་བསྐྱེད། དེ་བཞིན་དུ་དཔྱིད་ཐིག་ཟུང་འཇུག་དེ་ལས་རང་འདྲ་གཉིས་པ་ཞིག་ཆད་དེ་དབུས་ཀྱི་བ་ཡིག་གི་ཟླ་ཕྱེད་ཐིག་ལེ་ནཱ་ད་དང་བཅས་པར་ཐིམ་པ་ལས་གཙོ་མོ་བསྐྱེད། ཨོཾ་ནས་ཙ་ནཱི་ཡེ་བར་ཨོཾ་གསུམ་
མའི་ཡིག་འབྲུ་ཉེར་བཞི་ལ། སྙིང་གའི་རྩ་འདབ་བརྒྱད་ལ་སྐུ་གསུང་ཐུགས་ཀྱི་དབྱེ་བས་རང་གི་ཡུལ་གནས་ཉེར་བཞིའི་རྩ་ཁམས་ཉེར་བཞི་ལས་ཆ་ཤས་རེ་ཆད་དེ་ཐིམ་པ་ཡོངས་སུ་གྱུར་པ་ལས་འཁོར་ལོ་གསུམ་གྱི་དཔའ་མོ་ཉེར་བཞི་བསྐྱེད་
ཧཱུཾ་ནས་ཧཱ་བར་ཡི་གེ་བརྒྱད་ལ་སྒྲུབ་གཞི་རང་གི་དབང་པོའི་སྒོ་བརྒྱད་ཀྱི་རྩ་ཁམས་ལས་རིགས་འདྲ་གཉིས་པ་རེ་ཆད་དེ་ཐིམ་པ་ཡོངས་སུ་གྱུར་པ་ལས་ཁྭ་གདོང་མ་སོགས་སྒོ་མཚམས་མ་བརྒྱད་བསྐྱེད་པའམ། རྩ་ཁམས་རྣམས་ནང་རིམ་གྱིས་ཐིམ་པས་
ལྷན་ཅིག་བྱེད་རྐྱེན་བྱས་ཏེ་ལྷ་སོ་བདུན་དུ་བསྐྱེད་པ་དང། ཡང་ན། ཡི་གེ་མི་བསྐྱེད་པར་བ་ཡིག་སྔགས་ཕྲེང་རྣམས་མི་དམིགས་པར་བསམས་ཏེ་དང་པོར་རྩ་སོ་བདུན་པོ་འཇག་མ་སོར་གང་ཙམ་རེར་ཁམས་ཀྱིས་གང་བ་བསྐྱེད་ནས་དེ་རྣམས་ཞུ་
བ་ལས་ཨ་ཐུང་ཡ་ར་ལ་ཝ་ལྔ་དང་ཨོཾ་གསུམ་མ་བཅས་ཀྱི་ཡི་གེ་རྣམས་སུ་འགྱུར་ཏེ་དེ་དག་ལྷར་བསྐྱེད་ཚུལ་ཡང་ཡོད། རྩ་ཁམས་ལ་སོགས་པའི་རིགས་འདྲ་དེ་དག་ཀྱང་སྤྱི་བོ་ལ་སོགས་པའི་གནས་ཀྱི་རྒྱང་རིང་པོ་ནས་ཆད་དེ་ཐིམ་པ་ལྟ་བུ་མི་

[065B] དེ་དག་གི་ནུས་པ་དང་གྱེས་གཞི་སྙིང་གར་ཡོད་པས་སྙིང་གའི་རྩ་ཁམས་ལས་རང་འདྲ་རེ་ཆད་པའི་མོས་པ་བྱས་ན་ཆོག་རྩ་ཁམས་རིགས་འདྲ་གཉིས་པ་རེ་ཐིམ་ཟིན་པའི་ཡི་གེ་རྣམས་རྩ་ཁམས་དེ་དང་དེའི་ངོ་བོར་མོས་པ་ལས་ལྷ་བསྐྱེད་
འདིར་བསྐྱེད་བྱའི་ལྷ་ནི། བདེ་མཆོག་གི་དཀྱིལ་འཁོར་གྱི་ལྷ་དྲུག་ཅུ་རེ་གཉིས་ལས་ཡབ་དཔའ་བོ་ཉེར་བཞི་དང་གཙོ་བོ་མ་ཐེ་བའི་ཡུམ་རྐྱང་སོ་བདུན་ཏེ། གཙོ་བོའི་ཡུམ་དང། བདེ་ཆེན་འཁོར་ལོའི་ཡུམ་བཞི། སྐུ་གསུང་ཐུགས་འཁོར་གྱི་དཔའ་
མོ་ཉེར་བཞི། སྒོ་མཚམས་མ་བརྒྱད་བཅས་ཡིན། ལུས་དཀྱིལ་གྱི་ལྷ་ཚོགས་ཐམས་ཅད་སྙིང་གའི་ཟླ་གདན་གྱི་སྟེང་དུ་བཞུགས། ཉི་དཀྱིལ་གཅིག་དང། འཇིགས་དུས་ཀྱི་གདན་སོ་སོར་ཡོད། སྙིང་པོའི་རྣལ་འབྱོར་མ་བཞི་ནི། སྙིང་གའི་གདན་
གྱི་དབུས་སུ་ཨ་ཐུང་དམར་པོ་ལས་རྣལ་འབྱོར་མ་གཙོ་མོ་བསྐྱེད་པའི་གཡོན་སྐོར་གྱིས་གཡོན་ནམ་བྱང་དུ་ཡ་ལྗང་གུ་ལས་རྣལ་འབྱོར་མ་ལྗང་གུ། རྒྱབ་བམ་ནུབ་ཏུ་ར་དམར་པོ་ལས་རྣལ་འབྱོར་མ་དམར་མོ། གཡས་སམ་ལྷོར་ལ་སེར་པོ་ལས་རྣལ་
འབྱོར་མ་སེར་མོ། མདུན་ནམ་ཤར་དུ་ཝ་དཀར་པོ་ལས་རྣལ་འབྱོར་མ་དཀར་མོ། གཞན་སོ་གཉིས་པོ་རྣམས་སྐུ་མདོག་རྒྱན་ཆ་ལུགས་ཕྱག་མཚན་སོགས་ཕྱིའི་རྣམ་པ་རྣལ་འབྱོར་མ་གཙོ་མོ་ལྟ་བུ་དམར་པོ་ཤ་སྟག་ལ། ངོ་བོ་རབ་གཏུམ་མ་ནས་བརྩོན་
འགྲུས་ཆེན་མོའི་བར་གྱི་ཐུགས་གསུང་སྐུ་འཁོར་གྱི་དཔའ་མོ་ཉེར་བཞི་དང། ཁྭ་གདོང་མ་སོགས་སྒོ་མཚམས་མ་བརྒྱད་བཅས་ཡིན། ལཱ་མ་སོགས་སྙིང་པོའི་རྣལ་འབྱོར་མ་བཞི་ནི། སྤྱན་མ་སོགས་འབྱུང་རྦ་བཞིའི་ལྷ་མོ་བཞི་དང། འཁོར་ལོའི་

[066A]༄༅། །གོ་ཆ་ལོ་གྱོན། སྔོ་བསངས་ལྷ་མོ་དབྱངས་ཅན་སོགས་ཡིན་ཚུལ། འདིར་ལྷ་ཕལ་ཆེར་ཡུམ་གཙོ་མོ་རྣལ་འབྱོར་མའི་རྣམ་པར་གསལ་བ་ནི་རྩའི་ངོ་བོ་དང། ཡབ་མཚོན་པའི་ཕྱག་མཚན་ཁ་ཊཱ ་ག་ནི་ཁམས་
ཀྱི་ངོ་བོ་ཡིན། ལཱ་མ་དང་དུ་མ་སྐྱེས་མ་སོགས་ཀྱི་མཚན་མི་འདྲ་བ་འདོགས་ལུགས་ཀྱང། སྔར་འཇིག་རྟེན་ཁམས་ཀྱི་བདག་པོ་འཇིགས་བྱེད་ཆེན་པོ་ཆུང་མ་དང་བཅས་པ་བདེ་མཆོག་ཡབ་ཡུམ་གྱིས་བཏུལ་བའི་ཚེ་དེ་དག་སོ་སོའི་གནས་
ལག་ཆ། མིང་སོགས་ཕྲོགས་ཏེ་རང་རང་གིས་བདག་ཏུ་བཟུང་ནས་བདེ་མཆོག་གི་དཀྱིལ་འཁོར་དུ་དབང་བསྐུར་བའི་སྐབས་གདུལ་བྱ་སོ་སོའི་མིང་རྣམས་གསང་མཚན་དུ་བྱིན་གྱིས་བརླབས། འདིའི་འཁོར་གཞན་རྣམས་ཀྱི་མཚན་ཡང་
དེ་ལྟར་ཡིན། ལུས་དཀྱིལ་གྱི་ལྷ་སོ་བདུན་རྣམས་བྱང་ཕྱོགས་སོ་བདུན་གྱི་ངོ་བོ་ཡིན་ཡང། བྱང་སོའི་རྣམ་པ་ཕར་ཐེག་ལྟར་ལས་འདིར་ལོགས་སུ་མི་འདྲ་བ་མེད་གསུངས། ལུས་དཀྱིལ་བསྒོམ་སྐབས་བློའི་ཕྱོགས་གཅིག་ནས་རྣལ་འབྱོར་མ་སོ་བདུན་
པོ་རྣམས་སྒྲུབ་གཞི་རང་གི་ལུས་ཀྱི་ཆ་ཤས་རྩ་ཁམས་རྣམས་ལས་གྲུབ་པས་རྩ་ཁམས་དེ་དང་དེ་དངོས་ཡིན་སྙམ་པ་དགོས། དེ་མེད་ན་ལུས་དཀྱིལ་དུ་མི་འགྲོ། ཡང་སྐབས་སྐབས་སུ་རྣལ་འབྱོར་མ་དེ་དག་ཀྱང་འོག་མིན་ན་བཞུགས་པའི་རྣལ་འབྱོར་མ་
དང་བདེ་ཆེན་འཁོར་ལོའི་ཡུམ་བཞི། ཕྱིའི་ཡུལ་ཉེར་བཞི་དང་དུར་ཁྲོད་བརྒྱད་སོགས་ན་ད་ལྟ་དངོས་སུ་བཞུགས་པའི་དཔའ་བོ་མཁའ་འགྲོ་དང་གཉིས་སུ་མེད་པའི་རྣལ་འབྱོར་མ་དེ་དང་དེ་དངོས་ཡིན་སྙམ་པ་སྟེ་བསམ་བློ་གཉིས་དགོས། དེ་གཉིས་ཀ་

[066B] དང་པོས་ལུས་ཀྱི་རྩ་ཁམས་རྣམས་བྱིན་གྱིས་བརླབས་ཏེ་རླུང་འདུ་བར་མྱུར་བ་དང། ཕྱི་མས་ཕྱིའི་ཡུལ་ཉེར་བཞིའི་དཔའ་བོ་དང་རྣལ་འབྱོར་མ་སོགས་ཕྱིའི་ཕོ་ཉར་བ་འབྲིང་ཐ་གསུམ་ཡིད་ལྟར་མྱུར་བའི་རྫུ་འཕྲུལ་གྱིས་དངོས་སུ་བྱོན་ཏེ་རང་གི་
ལུས་ཀྱི་རྩ་ཁམས་སོ་སོར་བཞུགས་ནས་རྗེས་སུ་བཟུང་བ། ལམ་གྱི་གྲོགས་མཛད་པ། རྒྱུད་བྱིན་གྱིས་རློབ་པ། དེ་དག་དང་འདུ་བ་རྙེད་དེ་རྩ་རླུང་ཐིག་ལེ་རྣམས་ཀྱང་བྱིན་གྱིས་བརླབས་ནས་འཆི་རིམ་ཇི་ལྟ་བ་བཞིན་རླུང་དབུ་མར་འདུ་བས་ལྷན་སྐྱེས་ཀྱི་བདེ་ཆེན་
བཙན་ཐབས་སུ་སྟེར་བ་སོགས་ཀྱི་དགོས་པ་ཡོད་པར་རྩ་རྒྱུད་ལས། ཛ་ལནྡྷ་ར་བུ་ལིར་སོགས། །ཡུལ་འདི་དག་གི་བུ་མོ་གང། །དཔའ་བོ་གཉིས་མེད་རྣལ་འབྱོར་མ། །དེ་ཀུན་འདོད་པའི་གཟུགས་ཅན་ཏེ། །ཡིད་ཀྱི་ཤུགས་ཀྱིས་འཇུག་པ་ཡིན། །ཞེས་
གསུངས་པ་ལྟར་དང། སྐབས་སྐབས་སུ་རང་གི་གནས་ཀྱང་འོག་མིན་དང་ཡུལ་ཉེར་བཞི་སོགས་དངོས་ཡིན་སྙམ་པ་དང། ཁ་ཊཱ ་གའི་མཚོན་དོན་རྣམས་ཤེས་པར་བྱས་ནས་དེ་ཉིད་ལ་ཧེ་རུ་ཀའི་རྟེན་དང་བརྟེན་པའི་དཀྱིལ་འཁོར་གྱི་གནད་རྣམས་ཀྱང་ཚང་
བར་མོས་པ་གལ་ཆེ། འཁོར་རྣམས་ལའང་ཞབས་གནོན་ཡོད། འདིའི་སྒྲུབ་ཐབས་སུ་ཟླ་གདན་འདུག་ཀྱང་འདི་ཉི་གདན་བྱས་ན་ཆོག་བཞུགས་གདན་དུ་པདྨ་མེད། ཡང་ཟླ་གདན་ཉི་གདན་དུ་གྱུར་པའི་དབང་དུ་བྱས་ཀྱང་རྗེས་སུ་བསམ་མི་ཁྱབ་ཀྱི་ཉེར་
བསྡུའི་ཚེ་ཐམས་ཅད་ཟླ་བར་ཐིམ་པར་གསུངས་པ་དང་མི་འགྲིགས་པས། དེ་བས་ཉི་གདན་རེ་བསྐྱེད་ན་ལེགས། དེ་ལྟར་བསྒོམས་པའི་ལྷ་རྣམས་ཀྱང་འདུས་པ་ལས། ཁོང་སྟོང་ཁྱོད་ཀྱི་སྐུ་ལ་མེད། །ཤ་དང་རུས་པ་ཁྲག་ཀྱང་མེད། །ནམ་མཁའ་ལ་

[067A]༄༅། །ནི་འཇའ་ཚོན་བཞིན། །ཁྱོད་ཀྱི་སྐུ་ནི་སྟོན་པར་མཛད། །ཅེས་པ་ལྟར་སྐུ་ཁོང་སྟོང་མ་ཡིན་པར་འོད་དམར་བོས་ཁེངས་པ། དེ་ཡང་སྲ་ཞིང་མཁྲེགས་པ་གསལ་འདེབས་དགོས་པར་གསུངས། གཉིས་པ་ཡེ་ཤེས་
པ་བཅུག་སྟེ་ཕོ་ཉ་གསུམ་བསྲེ་བ་ལ། འདི་ཆོག་དངོས་དཔའ་བོ་དཔའ་མོས་བྱིན་གྱིས་བརླབ་པ་ཞེས་བདེ་ཡིན། འདིའི་སྐབས་སུ་ཕཻཾ་ཞེས་བརྗོད་པའི་ཚེ་འབར་བའི་ཕྱག་རྒྱ་བྱ་དགོས། འདི་ལས་ལུགས་སུ་ངོ་མཚར་སྒྱུ་མའི་ཕྱག་རྒྱ་ཞེས་གསུངས་པ་
སྤྱིར་ཛྭ་ལ་ཞེས་པ་སྒྱུ་མ་དང། འབར་བསོགས་མང་པོ་ཞིག་ལ་འཇུག་ཀྱང། འདིའི་ཕྱག་རྒྱ་ལ་ལག་གཉིས་ཀྱི་མཐེ་བོང་གཉིས་ལྟོ་སྦྱར། མཛུབ་མོ་གཉིས་ཕན་ཚུན་འཁྱུད། གུང་མོ་སོགས་མཛུབ་མོ་ལྷག་མ་རྣམས་སྒྲེད་བ་མེ་འབར་བ་ལྟར་ཡོད་
པས་ན། རྗེ་རིན་པོ་ཆེས་འབར་བ་ལ་བསྒྱུར་ན་ལེགས་པར་གསུངས་པ་ལྟར་རང་ལུགས་ལ་འདིར་འབར་བའི་ཕྱག་རྒྱ་ཞེས་བྱ། དེ་ལྟར་ལུས་ཀྱིས་ལག་པས་ཕྱག་རྒྱ་དེ་དང། རྐང་པ་སྐྱིལ་ཀྲུང་བཤིགས་ལ་བུས་མོ་གཉིས་ཙོག་ཙམ་བྱས་ཏེ་གཡས་
པའི་མཐེ་བོང་གཡོན་པའི་མཐེ་པོས་མནན་པའི་རྐང་སྟབས་དང། མིག་ཀྱང་འོག་ཏུ་ཅུང་ཟད་ཕྱོགས་པས་རིམ་བཞིན་གཡོན་ཕྱོགས་ནས་ནམ་མཁར་གྱེན་དུ་བལྟ་བ་དང་བཅས་ཕྱག་རྒྱ་དེ་ཉིད་བུས་མོ་གཡོན་པའི་ཐད་ནས་རིམ་བཞིན་དཔྲལ་བའི་
དབྱིངས་སུ་གཡོན་སྐོར་གསུམ། གཡས་སྐོར་གསུམ། ཡང་གཡོན་སྐོར་གསུམ་བཅས་བྱ། ངག་ནས་ཕཻཾ་ཞེས་སྟབས་བདེན་སྐད་གསང་མཐོན་པོ་བྱ་རོག་སྐྲོད་ནུས་པའི་ཚོད་ཙམ་དུ་བརྗོད་ཅིང། ཡིད་ཀྱིས་བདེ་སྟོང་གི་དང་ནས་འོག་ཏུ་འཆད་

[067B] ཕེཾ་ནི་ཁོས་ཤིག་ཅེས་པ་སྟེ། གནས་གསུམ་གྱི་དཔའ་བོ་དཔའ་མོ་རྣམས་མྱུར་དུ་སྤྱོད་ཅིག་སྔགས་དང་ཕྱག་རྒྱ་ཏིང་ངེ་འཛིན་འདི་ལྟ་བུས་སྤྱན་དྲངས་ཚེ་མ་བྱོན་ན་དམ་ཚིག་ཉམས་པས་མགོ་བོ་ཁོས་ཤིག་ཅེས་
མནའ་བསྒག་པའི་ཚོད་ལྟ་བུ་ཡིན་པས་སྤྱན་འདྲེན་གྱི་ནང་ནས་ཟབ་ཤོས་འདི་ཡིན། སྐབས་འདིར་སྤྱན་འདྲེན་རྒྱུའི་དཔའ་བོ་དཔའ་མོ་ཞེས་པ་ནི་གཞན་དུ་ཡོད་པའི་ལོགས་ལོགས་པ་ཞིག་མིན་པར་སངས་རྒྱས་ཡབ་ཐམས་ཅད་ལ་དཔའ་བོ་དང་
ཡུམ་ཐམས་ཅད་ལ་དཔའ་མོ་ཟེར་བས་འདིའི་དཔའ་བོ་དཔའ་མོ་གཉིས་སུ་མ་འདུས་པའི་ཡེ་ཤེས་པ་མེད། ཕོ་ཉ་ནི་གོང་དུ་ཞུས་པ་བཞིན་བང་ཆེན་བཏང་སྟེ་འདོད་དོན་མྱུར་དུ་འགུགས་པར་བྱེད་པ་ལ་ཕོ་ཉ་ཟེར་བ་ལྟར་འདི་ཡང་རྔ་དབྱངས་ལས་གསུངས་
པ་བཞིན་རང་ལམ་མྱུར་དུ་བགྲོད་པར་བྱེད་པས་ན་ཕོ་ཉ་ཞེས་བྱ། དེ་ཡང་ཡེ་ཤེས་པ་སྤྱན་འདྲེན་པའི་ཚེ། ལུས་དཀྱིལ་བསྒོམ་ཡོད་ན་དེའི་གཙོ་མོ་དང། དེ་མེད་ན་ཕྱིའི་རྣལ་འབྱོར་མའི་ཐུགས་ཀའི་བ་ཡིག་གི་ནཱ་ད་ལས་འོད་དམར་པོ་རྩེ་མོ་
ལྕགས་ཀྱུའི་དབྱིབས་ཅན་ལྟ་བུ་འཕྲོས་པ་ལུས་ཀྱི་དབུས་དྲང་ཐད་ནས་སོང་སྟེ་ལུས་དཀྱིལ་གྱི་གཙོ་མོའམ། གཞིའི་རྣལ་འབྱོར་མའི་སྨིན་མཚམས་ནས་ཐོན། ཕྱོགས་ཐམས་ཅད་དུ་སོང་བས། བུད་མེད་བསྐྱེད་རིམ་གྱི་རྟོགས་པའི་སྣེ་ཟིན་པ་ཡན་
སྔགས་སྐྱེས་དངོས་དང། འགྲོ་བ་དག་པའི་རྣལ་འབྱོར་སྐབས་རང་གཞན་ཐམས་ཅད་རྣལ་འབྱོར་མར་བསམ་པ་རྗེས་མཐུན་པ་སྟེ། དེ་གཉིས་ཀ་ཕྱིའི་ཕོ་ཉ་ཐ། ཡུལ་ཉེར་བཞིའི་དཔའ་མོ་རྣམས་ཞིང་སྐྱེས་ཏེ་ཕོ་ཉ་འབྲིང། འོག་མིན་ན་

[068A]༄༅། །བཞུགས་པའི་ལྷན་སྐྱེས་ཀྱི་རྣལ་འབྱོར་མ་ཕོ་ཉ་ར་བ་སྟེ་ཕྱིའི་ཕོ་ཉ་གསུམ་དང། གཞན་ཡང་ཕྱོགས་བཅུའི་བླ་མ་ཡི་དམ་སངས་རྒྱས་བྱང་སེམས་དཔའ་བོ་དཔའ་མོ་མཁའ་འགྲོ་ཆོས་སྐྱོང་ཐམས་ཅད་
རྗེ་བཙུན་རྡོ་རྗེ་རྣལ་འབྱོར་མའི་རྟེན་དང་བརྟེན་པར་བཅས་པའི་རྣམ་པར་ཕྱོགས་མཚམས་ཐམས་ཅད་ནས་ནམ་མཁའི་ཁམས་གང་བར་སྤྱན་དྲངས། རང་གི་ཉེ་ལོགས་སུ་བྱོན་པ་ན། དེ་ཐམས་ཅད་གཅིག་ལ་གཅིག་ཐིམ་གྱིས་བསྒོམས་པ་དང་འདྲ་བའི་
རྡོ་རྗེ་རྣལ་འབྱོར་མའི་རྟེན་བརྟེན་པའི་དཀྱིལ་འཁོར་གཅིག་ཏུ་གྱུར་པ་རྣམས། ནང་གི་ཕོ་ཉ་དབང་པོའི་སྒོ་བརྒྱད་ཀྱི་རྩ་ཁམས་ཐ། ཡུལ་ཉེར་བཞིའི་རྩ་ཁམས་འབྲིང། སྙིང་གའི་རྩ་འདབ་བཞི་དབུ་མ་དང་བཅས་པ་མཆོག་སྟེ་གསུམ་ལ་བསྟིམ་ནས་
ལས་རུང་དུ་བྱིན་གྱིས་བརླབས་པས། གསང་བའི་ཕོ་ཉ་ལྷན་སྐྱེས་ཀྱི་བདེ་སྟོང་མོས་པ་ཡིད་བྱེད་ཀྱིས་བསྒོམ་པ་ཐ། སྟོང་ཉིད་དོན་སྤྱིའི་ཚུལ་གྱིས་རྟོགས་པ་འབྲིང། སྟོང་ཉིད་མངོན་སུམ་དུ་རྟོགས་པ་མཆོག་སྟེ་དེ་གསུམ་རིམ་གྱིས་རྒྱུད་ལ་སྐྱེད་པར་བྱེད་
པས་ན་ཕོ་ཉ་གསུམ་བསྲེས་ཞེས་བྱ། དེ་ལ་ཕྱི་ཡི་རྣལ་འབྱོར་མ་རྣམས་དམ་ཚིག་པའི་གཙོ་མོའི་སྟེང་ཡེ་ཤེས་པའི་གཙོ་མོ་དང། དམ་ཚིག་པའི་མེ་རིའི་སྟེང་དུ་ཡེ་ཤེས་པའི་མེ་རི་སོགས་དགུག་གཞུག་བཅིངས་མཉེས་བྱ་དགོས་པས། ཛཿ་ཞེས་བརྗོད་
པའི་སྐབས་ཡེ་ཤེས་པ་སྤྱན་དྲངས་ཏེ་དམ་ཚིག་པ་སོ་སོའི་སྟེང་དུ་ཐོ་བརྩེགས་པ་ལྟར་བཞུགས། ཧཱུཾ་གི་སྐབས་ཡེ་ཤེས་པ་དམ་ཚིག་པ་ལ་ཐིམ་ཀྱང་མ་འདྲེས་པ་སྣོད་ཆུས་བཀང་བའི་ནང་དུ་འོ་མའི་ཐིགས་པ་བླུགས་ན་རེ་ཞིག་མ་འདྲེས་པར་གནས་པ་

[068B] བ་ཞེས་པའི་སྐབས་དམ་ཡེ་འདྲེས་པ་ལ་གསུང་རྒྱུན་གཉིས་ཏེ། དམ་ཡེ་དབྱེར་མེད་དུ་འདྲེས་པ་འོ་ཆུ་དཀྲུགས་ཏེ་འདྲེས་པ་ལྟ་བུ་དང། ཡང་ཡེ་ཤེས་པའི་རྡུལ་ཕྲ་རབ་ཚུན་ཆད་དམ་ཚིག་པའི་རྡུལ་ཕྲ་རབ་ཚུན་དང་འདྲེས་ནས་དབྱེར་མེད་དུ་གྱུར་
པ༑ དེ་ཡང་ལྷ་དམ་ཚིག་པར་ཡེ་ཤེས་པ་ཐིམ་པ་ཙམ་དུ་མ་ཟད། ཆོས་འབྱུང། རྡོ་རྭ༑ དུར་ཁྲོད་སོགས་ཀྱི་དམ་ཚིག་པར་དངར་ཆོས་འབྱུང་སོགས་རང་འདྲའི་ཡེ་ཤེས་པ་ཆ་ཚང་ཐིམ་པ་དགོས། ཧོཿ་ཞེས་པའི་སྐབས་དགྱེས་བཞིན་གཅིག་ཏུ་གྱུར་པ་ཡིན་
དེ་ནས་ཨོཾ་ཡོ་ག་ཤུདྡྷཱ་སོགས་བརྗོད། སྔགས་ངོ་ན་དངུལ་ཁྲིད་ལྟར་ཨོཾ་ནི་སྔགས་ཀྱི་མགོ་འདྲེན། ཡོ་ག་རྣལ་འབྱོར་ཏེ་ཐབས་ཤེས་དབྱེར་མེད་དུ་སྦྱོར་བ། ཤུདྡྷཱ་དག་པ། སརྦ་ཐམས་ཅད། དྷརྨཱ་ཆོས། ཡོ་ག་ཤུདྡྷཱ་སྔར་ལྟར། ཨ་ཧ་ནི་ངའོ་ཞེས་
པ་སྟེ༑ དོན་དུ་ཕྱོགས་བཅུའི་ཞིང་རབ་འབྱམས་ཀྱི་སངས་རྒྱས་བྱང་སེམས་དཔའ་བོ་དཔའ་མོ་ཐམས་ཅད་ཀྱི་སྐུ་གསུང་ཐུགས་གཅིག་ཏུ་བསྡུས་པའི་བདག་ཉིད་དེ་ངའོ་ཞེས་བཤད་ཚུལ་གཅིག་དང། ཡང་ན། ཆོས་ཉིད་དང་ཆོས་ཅན་རོ་གཅིག་པས་ཆོས་
ཐམས་ཅད་ཀྱི་སྟེང་གི་གནས་ལུགས་རང་བཞིན་གྱིས་མ་གྲུབ་པའི་སྟོང་པ་དང། བདེ་བ་ཆེན་པོའི་ཡེ་ཤེས་གཉིས་ངོ་བོ་དབྱེར་མེད་དུ་སོང་བའི་དཔའ་བོ་དཔའ་མོའི་བདག་ཉིད་དེ་ངའོ་སྙམ་དུ་བསམ་པ་གསུངས་ཚུལ་གཅིག་སྟེ། མདོར་ན་ཆོས་ཐམས་ཅད་ཐབས་
ཤེས་ཀྱི་བདག་ཉིད་དུ་དག་ལ། བདག་ཀྱང་ཐབས་ཤེས་ཀྱི་བདག་ཉིད་དུ་དག་གོ་སྙམ་པའམ། ཆོས་ཐམས་ཅད་ལྷན་སྐྱེས་ཀྱི་བདེ་བའི་ཡུལ་དུ་དག་པའམ་བསྡོམས་པས་ན། ཆོས་ཐམས་ཅད་རྣམ་པར་དག་པའི་བདག་ཉིད་དེ་ངའོ་སྙམ་པའི་ང་རྒྱལ་བསྐྱེད་

[069A]༄༅། །ཅིང༑ འདི་འཁོར་ལོ་སྡོམ་པའི་མཚན་དོན་དང་སྦྱར་ཏེ་བཤད་ནའང་དོན་གཅིག་ཏུ་འབབ་སྟེ། ཤེས་བྱའི་འཁོར་ལོ་ཐམས་ཅད་ལྷན་སྐྱེས་བདེ་ཆེན་གྱི་ངོ་བོར་གཅིག་ཏུ་བསྡོམས་པའི་བདག་ཉིད་དེ་ངའོ་སྙམ་དུ་ང་རྒྱལ་
བྱེད་པ་ཡིན། དེ་ལྟ་བུའི་རྣལ་འབྱོར་གནད་སྨིན་བྱུང་ན་བླ་མ་ཐམས་ཅད་ཀྱི་བླ་མའི་རྣལ་འབྱོར། ཡི་དམ་ཐམས་ཅད་ཀྱི་བདག་བསྐྱེད་བསྒོམ་པ། ཆོས་སྐྱོང་ཐམས་ཅད་ཀྱི་བསྐང་གསོ་བཏང་བ། དགེ་འདུན་ཐམས་ཅད་ལ་བསྙེན་བཀུར་མཆོད་པ་ཕུལ་བ་
སོགས་ཀྱི་གོ་ཆོད་པ་ལྟ་བུ། རྒྱུད་སྡེ་གཞན་གྱི་དཀྱིལ་འཁོར་རྒྱལ་མཆོག་གི་དོད་ཐུབ། འདིའི་སྔགས་བརྗོད་སྐབས་ས་ལུགས་ལ་རྣམ་ལྔ་འདོད་བསྐོར་ཞེས་ལག་བས་པད་ཀོར་སྙིང་གའི་ཐད་ཀྱི་དབུས་དང། ནུ་མ་གཡོན་པའི་ཐད། ཡང་དབུས་
དེ་ནས་གཡས། དེ་ནས་ཡང་དབུས་སུ་སྟེ་པད་ཀོར་ལྔ་བྱས་པའི་མཐར་འཁྱུད་རྒྱ་བྱེད་པའམ། ཡང་ན་གཡོན་དུ་གཅིག་གཡས་སུ་གཅིག་དབུས་སུ་གཅིག་སྟེ་པད་ཀོར་གསུམ་བྱས་ནའང་ཆོག་པར་རྗེ་ཙོང་ཁ་པའི་བཞེད་པ་ཡིན། ཕྱི་མ་
འདི་ལ་སྙིང་པོའི་ཕྱག་རྒྱ་སྦྱིན་པ་ཞེས་གསུང། ཕྱག་བཞེས་སུ་ཡབ་བཀར་རྣམ་ལྔ་འདོད་ཕྱག་དང། ཡུམ་བཀར་སྙིང་པོའི་ཕྱག་རྒྱ་མཛད་གསུངས། གསུམ་པ་གོ་ཆ་བགོ་བ་ལ། གོ་ཆ་ཞེས་པ་དཔེར་ན། དམག་ལ་འགྲོ་སྐབས་ཕ་རོལ་གྱི་མཚོན་
སོགས་ཀྱིས་མི་ཚུགས་པའི་ཕྱིར་རང་གིས་ཁྲབ་རྨོག་སོགས་གྱོན་དགོས་པ་བཞིན་རང་རྣལ་འབྱོར་མར་བསྐྱེད་དེ། ཡེ་ཤེས་པ་བསྟིམ་ཞིང་བཞུགས་པ་ལ་ཕྱི་རོལ་གྱི་བར་ཆད་ཕྲ་མོ་ཙམ་གྱིས་ཀྱང་མི་ཚུགས་པའི་ཆེད་དུ་གོ་ཆ་བགོ་བ་ཡིན། དེ་ལ་

[069B] ལྟ་བ་སོགས་གནས་གཞན་དུ་ཟླ་གདན་མེ་ལོང་ཟུར་གྱེན་བསླང་ལྟ་བུ་དང། སྤྱི་གཙུག་ཏུ་མེ་ལོང་གདན་ཐབས་ཁ་གྱེན་བསྟན་ལྟ་བུ་ལ་ཡི་གེ་རྣམས་གྱེན་འགྲེང་མེ་ལོང་ནང་གི་གཟུགས་བརྙན་ལྟར་ཤར་བ་ལྷ་སོ་སོ་དང་ལུས་
ཀྱི་དབང་པོའི་རྡུལ་ཕྲ་རབ་སོ་སོའི་ངོ་བོར་མོས་པ་ལ་ལྟེ་བའི་ཡི་གེ་ལས་གསང་གནས་བར་འོད་དམར་པོས་བཅིངས་པ་སོགས་སྔགས་རང་རང་གི་མདོག་ཅན་གྱི་འོད་ཟེར་ཤ་ལྤགས་མཚམས་སུ་སོ་སོར་འཕྲོས། འོད་ཟེར་གྱི་སྣེ་ཕན་ཚུན་འཁྱུད་པས་
འོད་ཟེར་གྱིས་མ་དཀྲིས་པའི་བར་སྟོང་ཅུང་ཟད་ཙམ་ཡང་མེད་པར་འོད་ཟེར་གྱི་གོ་ཆས་ལུས་ཀུན་ཁྱབ་པར་བསམ། ཁར་དགོད་བྱའི་ལྷ་མགྲིན་པའི་ཨོལ་མདུད་ཀྱི་ཤ་ལྤགས་བར་དུ་འགོད། ཡི་གེ་གཉིས་གཉིས་ཡོད་པ་ནི་ཡབ་ཡུམ་སྟེ། གཡས་
ཡབ་དང་གཡོན་ཡུམ་ཡིན། ཡན་ལག་ཐམས་ཅད་ཅེས་པ་ཚིགས་ཆེན་བརྒྱད་དེ། དཔུང་མགོ་གཉིས། ལག་པའི་མཁྲིག་མ་གཉིས། རྐང་པའི་སྤྱི་མགོ་གཉིས། རྐང་པའི་བོལ་གོང་གཉིས་ཏེ་བརྒྱད་ཡིན། གོ་ཆ་བགོ་སྐབས་གོ་ཆའི་ལྷ་ལ་
གཤིན་རྗེ་མ་སོགས་མཚན་མི་འདྲ་བ་བཏགས་པ་ལས། དོན་ལ་གོ་ཆའི་དཔའ་བོའམ་ལྷ་ཡབ་དྲུག་ནི། ངོ་བོ་རྣམ་སྣང། རིན་འབྱུང། འོད་དཔག་མེད། དོན་གྲུབ། མི་བསྐྱོད་པ། རྡོ་རྗེ་འཆང་སྟེ་དྲུག་དཔའ་མོ་དྲུག་ནི་དེ་དྲུག་གི་ཡུམ་དྲུག་སྟེ། སྤྱན་
མ༑ མཱ་མ་ཀཱི། གོས་དཀར་མོ། སྒྲོལ་མ། རྡོ་རྗེ་ཕག་མོ། རྡོ་རྗེ་དབྱིངས་ཀྱི་དབང་ཕྱུག་མ་བཅས་ཡིན། དཔྲལ་བའི་ལྷའི་མཚན་སྐྱོད་བྱེད་དང་སྐྱོང་བྱེད་གཉིས་མི་མཐུན་པ་འབྱུང་བ་གང་ཡིན་སྒྲ་གཞུང་ལ་བརྟག་དགོས་གསུངས། དབང་བསྐུར་རྒྱས་

[070A]༄༅། །གདབ་བྱེད་ན་ཞེས་པ་གདམ་ང་ཅན་གྱི་ཚིག་འདིར་ཕྱག་བཞེས་ལྟར་དབང་བསྐུར་རྒྱས་གདབ་བྱེད་པ་ལ། སྔར་བཞིན་ཐུགས་ཀའི་བ་ལས་འོད་དམར་པོ་སྤྲོས་པས་རྒྱལ་བ་སྲས་བཅས་རྣམས་མདུན་གྱི་ནམ་
མཁར་འཁོར་ལོ་སྡོམ་པའི་རྟེན་བརྟེན་པ་དཔག་ཏུ་མེད་པའི་རྣམ་པར་སྤྱན་དྲངས་པ་མཐར་སྔར་ལྟར་དཀྱིལ་འཁོར་གཅིག་ཏུ་གྱུར་པ་ལ་དབང་བསྐུར་བར་གསོལ་བ་བཏབ་པས་དངུལ་ཁྲིད་ལྟར་དམ་ཚིག་འཁོར་ལོའི་སྒོ་མཚམས་མ་བརྒྱད་ཀྱིས་བགེགས་
བསྐྲད། སྐུ་གསུང་ཐུགས་ཀྱི་དཔའ་བོ་ཉེར་བཞིས། ཧེ་རུ་ཀ་དཔལ་འབར་བའི་སྐུ་མངའ་བ། །ཞེས་སོགས་ཀྱི་ཤིས་པ་བརྗོད། དཔའ་མོ་ཉེར་བཞིས་སྟོང་ཉིད་བརྗོད་བྱར་སྟོན་པའི་རྡོ་རྗེའི་གླུ་ལེན། རྡོ་རྗེའི་གྲུ་ཞེས་པ་དཔེར་ན་རྡོ་རྗེ་ཕ་ལམ་ནི་
དངོས་པོ་གཞན་གང་གིས་ཀྱང་བསྲེག་བཅད་ལ་སོགས་པའི་གཞོམ་གཞིག་མི་ནུས་པ་ལྟར། སྟོང་ཉིད་ཀྱང་དེ་ལྟར་ཡིན་པའི་ཕྱིར་ན་རྡོ་རྗེའི་གླུ་ཞེས་བྱ། བདེ་མཆོག་ཡབ་ཡུམ་སྐབས་གཟུགས་རྡོ་རྗེ་མ་སོགས་དངོས་སུ་མི་གསལ་ཡང། བདེ་
ཆེན་འཁོར་ལོའི་མཚམས་བཞིའི་ཐོད་བུམ་གྱི་རྣམ་པར་ཡོད་པའི་གཟུགས་རྡོ་རྗེ་མ་སོགས་ཀྱིས་རང་ཉིད་ལ་མཆོད་པར་བྱེད་པ་སོགས་དངུལ་ཆུའི་ཟིན་བྲིས་ལྟར་ལ། སྒོ་མཚམས་མ་དང། གཟུགས་རྡོ་རྗེ་མ་སོགས་བརྒྱ་ཕྲག་མང་པོ་སྤྲོས་ཏེ་རང་
རང་གི་བྱ་བ་མཛད་པར་མོས་དགོས་གསུངས། གཙོ་བོས་དབང་བསྐུར་བའི་དགོངས་པ་གཏད་པ་ཙམ་མ་གཏོགས་དངོས་སུ་དབང་མི་བསྐུར་བར། དངོས་སུ་དབང་བསྐུར་མཁན་གྱི་དབང་ལྷ་ཟུར་དུ་སྤྱན་འདྲེན་པ་ཡིན། ཇི་ལྟར་བལྟམས་

[070B] ལྷ་རྣམས་ཀྱིས་ནི་ཞེས་པ་རྒྱལ་བུ་གཞོན་ནུ་དོན་གྲུབ་སྐུ་བལྟམས་མ་ཐག་ཐུན་མོང་བ་ལྟར་ན། ལྷ་ཚངས་པ་དང་བརྒྱ་བྱིན་སོགས་ཀྱིས་ཁྲུས་གསོལ་བ་ལྟར་ལྷའི་ཆུས་དབང་བསྐུར་བའི་ཐ་སྙད་བྱས་པ་དང། ཐུན་
མོང་མ་ཡིན་པར་ཕྱོགས་བཅུའི་དེ་བཞིན་གཤེགས་པ་རྣམས་ཀྱིས་ཁྲུས་གསོལ་བསན་འདིར་དེ་བཞིན་གཤེགས་ཀུན་ཞེས་བྱུང། ལྷ་ཡི་ཆུ་ནི་ཞེས་པའང་ཐུན་མོང་བར་ལྷའི་ཆུ་བོ་གངྒཱ་སོགས་དང། འདིར་བླ་མེད་ཐུན་མོང་མིན་པ་ལྟར་ན། དོན་དམ་པའི་
ལྷའམ་ངེས་དོན་གྱི་ལྷ་ནི་བདེ་སྟོང་གི་ཡེ་ཤེས་ཡིན་པས། ཟས་གཙང་སྲས་སྐུ་བལྟམས་པའི་ཚེ་ཕྱོགས་བཅུའི་སངས་རྒྱས་ཐམས་ཅད་ཀྱིས་འོད་ཟེར་ཆེན་པོའི་དབང་བསྐུར་ཞིང། བདེ་སྟོང་གཉིས་སུ་མེད་པའི་ཡེ་ཤེས་བུམ་ཆུའི་རྣམ་པར་ཤར་ནས་ཁྲུས་
གསོལ་བ་ལྟར་བདེ་སྟོང་གི་ཡེ་ཤེས་ཀྱི་ལྷའི་ཆུས་དེ་རིང་དབང་བསྐུར་རོ་ཞེས་གསུང་ཞིང་དབང་བསྐུར་བར་བསམ། རྒྱས་གང་བ་སྐབས། སྤྱིར་དབང་བསྐུར་རྒྱས་གདབ་ལ་དབང་བསྐུར་ནས་རྒྱས་གསར་དུ་གདབ་པ་དང། དབང་བསྐུར་རྒྱས་གདབ་མེད་པར་རིགས་
བདག་རང་ཆས་སུ་བསྐྱེད་པའི་ལུགས་གཉིས། དེ་ལའང་རིགས་ལ་རིགས་ཅན་གྱི་རྒྱས་གདབ་པ་དང། རིགས་ཅན་ལ་རིགས་ཀྱི་རྒྱས་གདབ་པ་སོགས་ཡོད། ལྷ་གཞན་གྱི་སྐབས་རིགས་བདག་གིས་རྒྱས་འདེབས་པ་རང་ཉིད་ལྷ་གང་གི་རིགས་ཡིན་པ་སྟོན་པའི་
ཆེད་དུ་མཛད་ཀྱང། འདིར་རྣལ་འབྱོར་མ་མི་བསྐྱོད་པའི་རིགས་ཡིན་པ་ལ་དེའི་རྒྱས་མ་བཏབ་པར། རྣམ་སྣང་ཧེ་རུ་ཀཿ་ཡུམ་བཅས་ཀྱི་རྒྱས་འདེབས་པ་ནི། རྣལ་འབྱོར་མ་རང་ཉིད་སྟོང་ཉིད་ཤེས་རབ་གཙོ་ཆེ་བས། དེ་ལ་ཐབས་ཀྱི་གཙོ་བོ་གཟུགས་ཕུང་

[071A]༄༅། །རྣམ་དག་ལྷར་ཤར་བའི་རིགས་བདག་རྣམ་སྣང་གི་རྒྱས་གདབ་པ་སྟེ། འདི་ལ་ཤེས་རབ་ལ་ཐབས་ཀྱི་རྒྱས་འདེབས་པ་ཞེས་བྱ་ཞིང། རྣམ་སྣང་ནི་དཀར་པོ་ཡིན་པས་བྱང་སེམས་དཀར་པོ་སྤྱི་བོར་བཅིངས་པའམ་
བརྟན་ཆེད་ཀྱང་མཚོན། དེ་ཡང་སྤྱི་བོར་རིན་པོ་ཆེ་ཆ་དགུ་པའི་ཏོག་གི་ནང་དུ་བད་ཟླར་རྣམ་སྣང་ཧེ་རུ་ཀ་དཀར་པོ་ཞལ་གཅིག་ཕྱག་གཉིས། ཕྱག་གཡས་འཁོར་ལོ་ཐུགས་ཀར་འཛིན་ཅིང། གཡོན་དེས་ཡུ་བ་བྱས་པའི་དྲིལ་བུ་དཀུར་བརྟེན། ཕྱག་རྒྱ་
དྲུག་གིས་བརྒྱན་པ། དབུའི་གཡོན་དུ་ཟླ་ཕྱེད་དང། གཙུག་ཏོར་གྱི་རྩེར་རྡོ་རྗེ་རྩེ་ལྔ་པ་ཕྱེད་པའི་ཏོག་གིས་མཛེས་པ། ཡབ་རྡོ་རྗེའི་སྐྱིལ་ཀྲུང་གིས་བཞུགས་པ་ལ། རང་འདྲའི་ཡུམ་ཕྱག་རྒྱ་ལྔས་བརྒྱན་ཅིང་པདྨའི་སྐྱིལ་ཀྲུང་གིས་འཁྱུད་པས་
དབུ་བརྒྱན་པར་བསམ་དགོས། ནོར་བུ་ཆ་དགུ་པ་ནི་བརྒྱད་གཞོགས་འདྲ་བ་ལ་ཟུར་དགུ་ཡོད་པ་གྱེན་འགྲེང་ཐལ་མོ་ཁོང་སྟོང་དུ་སྦྱར་བ་ལྟ་བུ་ཞིག་གོ། །རིགས་བདག་རང་ཆས་སུ་བསྐྱེད་པ་དང། དབང་བསྐུར་ནས་རྒྱས་གསར་དུ་གདབ་པ་གཉིས་རྒྱས་
བསྡུས་ཙམ་ལས་ཟབ་མི་ཟབ་ཀྱི་ཁྱད་མེད་ཅིང། སྔ་མ་ནི་རྒྱལ་པོ་ལ་བུ་གཅིག་ལས་མེད་ན་དེ་སྐྱེས་མ་ཐག་ནས་རྒྱལ་པོར་ངེས་པ་ལྟ་བུ་དང། ཕྱི་མ་ནི་རྒྱལ་པོའི་བུ་མང་པོའི་ནང་ནས་གཅིག་རྒྱལ་པོར་ནམ་བསྐོས་པ་ན་དེ་རྒྱལ་པོར་ངེས་ཤིང། དེ་ལྟར་
མ་བསྐོས་བར་དུ་རྒྱལ་པོ་མ་ངེས་པ་དང་མཚུངས་པས་འདིར་དབང་བསྐུར་རྒྱས་གདབ་བགྱིས་ཏེ་རིགས་བདག་གི་རྒྱས་བཏབ་པ་ཡིན། རང་ཉིད་རྣལ་འབྱོར་མར་བསྐྱེད་སྐབས་ཞལ་མཁའ་སྤྱོད་དུ་གཟིགས་པ་ཡང་ནང་གི་མཁའ་སྤྱོད་བདེ་སྟོང་ལ་

[071B] མཆོད་པ་ནི། ས་ལུགས་ལ་བདག་བསྐྱེད་ཏིང་ངེ་འཛིན་གྱི་ཆེ་བ་དང། མདུན་བསྐྱེད་མཆོད་བསྟོད་ཀྱི་ཆེ་བ་ཞེས་མདུན་བསྐྱེད་ལ་ཚོགས་གསོག་པའི་ཕྱིར་དུ་མཆོད་པ་འབུལ་བ་ལས། བདག་བསྐྱེད་སྐབས་རང་གིས་རང་ལ་
མཆོད་པ་འབུལ་བ་མི་དགོས་པར་གསུངས་ཀྱང། འཇམ་མགོན་ཙོང་ཁ་པའི་བཀའ་སྲོལ་ལ་བསྐྱེད་རིམ་གྱི་སྐབས་འདིར་གསང་སྔགས་འབྲས་བུ་ལམ་བྱེད་ཅེས་འབྲས་བུ་སངས་རྒྱས་ཀྱི་སའི་ཡོངས་དག་བཞི་དང་རྣམ་པ་མཐུན་པའི་ལམ་བསྒོམ་པ་དགོས་
ཡོངས་དག་བཞི་ནི། གནས་ཡོངས་སུ་དག་པ་གཞལ་ཡས་ཁང་བསྐྱེད་པ། ལུས་ཡོངས་སུ་དག་པ་རང་ཉིད་རྣལ་འབྱོར་མར་བསྒོམ་པ། མཛད་པ་ཡོངས་སུ་དག་པ་འོད་ཟེར་སྤྲོ་བསྡུ་བྱེད་པ་ལྟ་བུ་འགྲོ་བ་དག་པའི་རྣལ་འབྱོར་གྱི་སྐབས་དང་བཟླས་པའི་
སྐབས་སུའང་མང་དུ་འབྱུང་བ་སོགས་དང། ལོངས་སྤྱོད་ཡོངས་དག་དང་མཐུན་པ་མཆོད་པ་འབུལ་བ་ཡིན། དེས་ན་བདག་བསྐྱེད་ལ་མཆོད་པ་མ་ཕུལ་ན་ཡོངས་དག་བཞི་དང་རྣམ་པ་མཐུན་པའི་ལམ་བསྒོམ་པ་མ་ཚང་བའི་སྐྱོན་ཡོད་པས། ཕར་ཕྱིན་
ཐེག་པར་མེད་པའི་གསང་སྔགས་ཀྱི་ཁྱད་ཆོས་ཐུན་མོང་མ་ཡིན་པ། འཐོབ་བྱ་འབྲས་དུས་ཀྱི་ཡོངས་དག་བཞི་དང་རྣམ་པ་མཐུན་པའི་རྒྱུ་ལམ་དུ་བྱེད་པ་ལམ་དུས་སུ་སློབ་དགོས་པས་ན། འདིར་རང་ལུགས་ལ་ལོངས་སྤྱོད་ཡོངས་སུ་དག་པ་དང་མཐུན་
པར་བདག་བསྐྱེད་ཀྱི་ལྷ་ལ་མཆོད་པ་འབུལ་བ་ངེས་པར་དགོས་ཤིང། གཏོར་མ་འབུལ་བ་ནི་དངོས་གྲུབ་ཞུ་བའི་ཕྱིར་ཡིན་པས་བདག་བསྐྱེད་ཀྱི་ལྷ་ལ་འབུལ་མི་དགོས། མཆོད་པའི་གོ་རིམ་འདི་རྒྱལ་པོ་གདན་འདྲེན་པ་དང་སྦྱར་ནས་མཛད་པས་མཆོད་

[072A]༄༅། །ཡོན་ནི་ལམ་རྒྱུད་བསུ་ཆང་གི་ཚོད་དང། ཞབས་བསིལ་ནི་ཕེབས་ཚར་ནས་ཞབས་བཀྲུ་བ་ལྟ་བུ་ཡིན། བདག་བསྐྱེད་ཀྱི་མཆོད་པ་ཆོས་འབྱུང་གི་འགྲམ་དུ་ཡོད་པར་མོས་ཏེ་གོང་ལྟར་བྱིན་གྱིས་བརླབ། མཆོད་པའི་སྐོར་རྒྱས་པ་བླ་
མཆོད་བཞིན་དང། རང་གི་ཐུགས་ཀ་ནས་སོགས་ཀྱིས་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་འབུལ་ཚུལ་དངུལ་ཁྲིད་ལྟར་གསུངས། གསང་མཆོད་སྐབས་རྟགས་མ་བསྒྱུར་ན། རང་ཉིད་རྡོ་རྗེ་རྣལ་འབྱོར་མ་དང་ཞེས་སོགས་འདོན་ཅིང། ཁ་ཊཱ ་ག་ཡབ་ཏུ་གྱུར་
ཏེ་དེ་དང་སྙོམས་འཇུག་བྱེད་པ་དང། རྟགས་བསྒྱུར་ན། རང་ཉིད་རྣལ་འབྱོར་མར་གསལ་བའི། །ཞེས་པ་ནས། མཉེས་པར་གྱུར་ཅེས་པའི་བར་ཡིག་ཆུང་དང་བཅས་པ་ཐམས་ཅད་བཏོན་ཏེ། རང་རྣལ་འབྱོར་མར་གསལ་བ་ཡབ་ལ་བསྒྱུར་ནས་དེའི་
པང་ན་ཡུམ་རྣལ་འབྱོར་མ་གསལ་བཏབ་སྟེ་དགའ་བཞི་འདྲེན་པ་ཡིན། དེ་ལྟར་གསང་མཆོད་འབུལ་ཚུལ་ལུགས་གཉིས་ལས། སྐྱེས་པས་བདག་བསྐྱེད་གཏོང་སྐབས་རྟགས་བསྒྱུར་བ་དང། བུད་མེད་ཀྱིས་རྟགས་མ་བསྒྱུར་བའི་ལུགས་ལྟར་
བགྱིས་ན་ལེགས་གསུངས། རྟགས་བསྒྱུར་ཚུལ་འདི་ཀྱེ་རྡོར་གྱི་རྒྱུད་ནས་གསུངས་པའི་མན་ངག་ཡིན། དེ་ཡང་བུད་མེད་ཀྱི་གཟུགས་སྤོང་ཚུལ་དམིགས་པ་བསྒྱུར་ནས་སྤོང་བ་ཡིན་གྱི། རྟེན་བསྒྱུར་བ་མ་ཡིན་ལ། དེ་ཡང་ཞལ་གཅིག་ཕྱག་གཉིས་
པ་དང། སྐུ་མདོག་ནག་པ་དང། གྲི་ཐོད་འཛིན་པ་སྤོང་བ་མ་ཡིན་གྱི། ལྷ་མོར་འཇོག་པའི་རྟགས་ཐུན་མོང་མ་ཡིན་པ་ནུ་མ་རྒྱས་པ་དང། བྷ་གའི་རྣམ་པ་བསྒྱུར་བའོ། །བསྒྱུར་ཚུལ་ནི། ནུ་མའི་རྣམ་པ་བློ་ངོར་སྤངས་པ་ལས་བའོ་ལ་སྟེ་རྡོ་རྗེར་འགྱུར་

[072B] རྡོ་རྗེ་དེ་ཉིད་སྔར་ཀ་ཀོ་ལ་བྷ་ག་བསྒོམས་པའི་འགྲམ་གཉིས་ཀྱི་དབུས་སུ་ཡང་དག་པར་གནས་པར་བསྒོམ་ཞིང་བྷ་གའི་འགྲམ་གཉིས་ཀྱི་དམིགས་པ་བསྒྱུར་ནས་དྲིལ་བུ་སྟེ་འབྲས་བུ་ཉིད་དུ་འགྱུར་ལ། བྷ་གའི་ཟེའུ་འབྲུའི་དམིགས་པ་བསྒྱུར་
ནས་དེ་ཉིད་ཀྱི་གོ་སར་རྡོ་རྗེ་ཅན་དུ་འགྱུར་ཞིང། དེའི་ལྷག་མའི་ལུས་བདག་ཉིད་ཆེན་པོ་ཉིད་དགའ་ཆེན་ཧེ་རུ་ཀའི་གཟུགས་སུ་བསྒོམ་པར་བྱ་སྟེ། དེ་ཡང་གཞན་ཕྱག་གཉིས་པའི་ཧེ་རུ་ཀ་དང་འདྲ་བ་ལ་ཕྱག་མཚན་གྲི་ཐོད་ཅན་དུ་བྱའོ། །ཞེས་དང་
ཡང་ན་ནུ་མ་རྒྱས་པ་དང་པདྨ་སྤངས་པ་མ་གཏོགས་པ་བདག་མེད་མའི་བསྒོམ་པ་འབའ་ཞིག་གིས་བྱའོ། །ཞེས་བྷཱ་ཝས་བཤད་ལ། བདག་མེད་མའི་རྣམ་པ་ཅན་གྱིས་བྱ་དགོས་པ་སྔར་བདག་མེད་མའི་རྣལ་འབྱོར་གྱིས་འགྲུབ་པར་གསུངས་པས་
ཤེས་ཤིང། འོན་ཀྱང་ལྷ་ཕོའི་རྣམ་པ་ཅན་དུ་བསྒོམས་པ་ལ་ཧེ་རུ་ཀ་ཞེས་ཐ་སྙད་བྱས་པའོ། །བྷཱ་ཝའི་འགྲེལ་པར་སྐྱེས་བུར་འགྱུར་གྱི་དོད་ལ་འགྲུབ་པར་འགྱུར། ཞེས་འབྱུང་བ་ལེགས་ཏེ། ཕོའི་རྣམ་པར་བསྒྱུར་བ་ནི་སྐྱེས་བུ་ཉིད་ཀྱིས་
བསྟན་ཟིན་པའི་ཕྱིར་རོ། །ཞེས་མཁས་གྲུབ་རྗེའི་བརྟག་གཉིས་ཕྱི་མའི་ལེའུ་གཉིས་པའི་རྣམ་བཤད་ལས་གསུངས་པ་ལྟར་འདིར་སྦྱོར་ཤེས་པ་དགོས་ཚུལ། ཆོ་གར་རྟགས་བསྒྱུར་བ་དང་མི་བསྒྱུར་བ་གཉིས་བྱུང་བ་ནི་དགའ་བཞི་འདྲེན་ལུགས་ཀྱི་
གནད་ཀྱིས་ཡིན། སླར་རྣལ་འབྱོར་མར་བསྒྱུར་དགོས་གསུངས། དེ་ནས་ང་རྒྱལ་དང་གསལ་སྣང་བརྟན་པོས་ལུས་ལ་ལྷའི་འདུ་ཤེས་དང། མཁའ་གསང་བྱིན་གྱིས་བརླབ་པ་ངག་ལ་སྔགས་ཀྱི་འདུ་ཤེས། ཐབས་འདི་ལྟ་བུ་ལ་བརྟེན་ནས་ཟག་མེད་ཀྱི་བདེ་བ་

[073A]༄༅། །མངོན་དུ་བྱའོ་སྙམ་པ་ཡིད་ལ་ཆོས་ཀྱི་འདུ་ཤེས་ཏེ་འདུ་ཤེས་གསུམ་དང་ལྡན་པའི་སྒོ་ནས་སྙོམས་པར་འཇུག་ཚུལ། དེ་ནས་རྐང་བརྒྱད་ཀྱི་བསྟོད་པ་བྱ་དགོས་ཤིང། དེ་ལ་སྔགས་དོན་རྣམས་ཤེས་པར་བྱེད་པ་གལ་
ཆེ་བས་དེའི་སྔགས་དོན་ནི་རྐང་བརྒྱད་བོད་སྐད་དུ་ཡོད་པ། བཅོམ་ལྡན་འདས་མ་ཞེས་སོགས་ཡིན། དེ་ཡང་ཀྱི་རྡོ་རྗེའི་རྒྱུད་ལས། སངས་རྒྱས་འདི་ལ་བྷ་ག་མངའ། །བཅོམ་ལྡན་འདས་ཞེས་བརྗོད་པར་བྱ། །བྷ་ག་རྣམ་པ་དྲུག་ཏུ་བརྗོད། །
དབང་ཕྱུག་ལ་སོགས་ཡོན་ཏན་ཀུན། །ཡང་ན་ཉོན་མོངས་ལ་སོགས་བདུད། །འཇོམས་ཕྱིར་བཅོམ་ལྡན་འདས་ཞེས་བྱ། །ཞེས་དང། ཉོན་མོངས་ལ་སོགས་བདུད་བཅོམ་ཕྱིར། །འཇོམས་པའི་བཅོམ་ལྡན་འདས་ཞེས་བྱ། །ཤེས་རབ་ཀྱིས་བཅོམ་
ཉོན་མོངས་ཏེ། །དེ་ཕྱིར་བཅོམ་ལྡན་ཤེས་རབ་བརྗོད། །ཅེས་དང། འཇམ་མགོན་ཙོང་ཁ་པ་ཆེན་པོས་འདོད་འཇོ་ལས། དབང་ཕྱུག་ཕུན་ཚོགས་ནི་སྒྲིབ་གཉིས་བག་ཆགས་དང་བཅས་པ་སྤངས་ཤིང་གཞན་དབང་དུ་མ་གྱུར་པའོ། །གཟུགས་བཟང་ནི་གོང་ན་
མེད་པའི་མཚན་དཔེའོ། །གྲགས་པ་ནི་ཕྱོགས་དུས་ཀུན་ཏུ་སྙན་པས་ཁྱབ་པའོ། །དཔལ་ནི་འཇིག་རྟེན་ལས་འདས་པའི་ཕུན་ཚོགས་འདོད་པ་ཐམས་ཅད་ཀྱིས་བརྟན་པར་བྱས་པའོ། །ཡེ་ཤེས་ནི་ཤེས་བྱ་ཐམས་ཅད་ལ་ཆགས་ཐོགས་མེད་པར་འཇུག་
པའོ༑ ༑བརྩོན་འགྲུས་ནི་ལྷུན་གྱིས་གྲུབ་པ་དང་རྒྱུན་མི་ཆད་པར་གསུང་གིས་འདོམས་པའོ། །ཞེས་གསུངས་པ་ལྟར་བཅོམ་ལྡན་ནི་བཞི་བཅོམ་དྲུག་ལྡན་ཏེ། ཉོན་མོངས། ཕུང་པོ། ལྷའི་བུ། འཆི་བདག་གི་བདུད་བཞི་བཅོམ་ཞིང། བཅོམ་ལྡན་གྱི་སྐད་

[073B] ཝཱ་ན་ནི་ལྡན་པའི་དོན་ཏེ། དབང་ཕྱུག་ཕུན་ཚོགས་ནས་བརྩོན་འགྲུས་ཕུན་ཚོགས་ཀྱི་བར་གྱི་སྐལ་བ་དྲུག་དང་ལྡན་པ་དང། རྗེ་བླ་མའི་གསུང་ལས། སྲིད་ཞིའི་མཐའ་ལ་མི་གནས་སྲིད་ཞིའི་
མགོན། །རྒྱལ་བ་རྡོ་རྗེ་འཆང། ཞེས་གསུངས་པ་ལྟར་སྲིད་ཞི་གཉིས་ཀྱི་མཐའ་ལ་མི་གནས་པས་འདས་མ། སྲིད་པ་འཁོར་ལོ་ཆ་དགུ་པའི་དབུས་སུ་ཉོན་མོངས་དུག་གསུམ་མཚོན་པའི་བྱ་ཕག་སྦྲུལ་གསུམ་བྲི་བ་ལྟར་ཕག་ནི་གཏི་མུག་ཏུ་མཚོན་ལ་
དེ་ལྟའི་གཏི་མུག་དེ་རྡོ་རྗེ་དང་ཆོས་མཚུངས་པའི་བདེ་སྟོང་གཉིས་སུ་མེད་པའི་ཡེ་ཤེས་ཀྱིས་འཇོམས་པར་མཛད་པའི་ལྷ་མོ་དང། མཐོང་སྤང་ཉོན་མོངས་པ་སྤངས་པའི་འཕགས་མ། འཁོར་བའི་རྩ་བ་བདག་འཛིན་མ་རིག་པའི་དངོས་གཉེན་མཐར་ཐུག་
ནི་རིག་པ་ཡེ་ཤེས་ཏེ་བདག་མེད་རྟོགས་པའི་ཤེས་རབ་ཡིན་ཞིང། དེས་ལམ་དང་འབྲས་བུའི་ཤེར་ཕྱིན་མངོན་དུ་བྱས་པའི་འབྲས་བུ་མཐར་ཐུག་ཤེར་ཕྱིན་མ་འདིར་བཞིན་ལག་གི་རྣམ་པ་ཅན་དུ་ཤར་བས་ན་རིག་མའི་དབང་ཕྱུག་སྟེ། དེ་ཉིད་འདོད་ཁམས་
གཟུགས་ཁམས། གཟུགས་མེད་ཀྱི་ཁམས་གསུམ་གྱི་ཉོན་མོངས་ཐམས་ཅད་ལས་རྒྱལ་བས་ཁམས་གསུམ་གྱིས་མི་ཐུབ་ཅེས་པ་དང། ཕྱི་ལྟར་ན་མི་མིན་འབྱུང་པོ་ཐམས་ཅད་ཀྱི་འཇིགས་པའམ་ཉེར་འཚེ་མཐའ་དག་ཕྱག་གཡས་པའི་གྲི་གུག་གིས་འཇོམས་
པར་མཛད་པ་དང། ནང་ལྟར་ན་མཐར་འཛིན་རྣམ་པར་རྟོག་པའི་དྲ་བའམ་ཉོན་མོངས་ཐམས་ཅད། རྡོ་རྗེ་ཆེན་པོ་སྟེ་ཤེས་རབ་ཀྱི་མཚོན་རྣོན་པོ་གྲི་གུག་ལྟ་བུས་གཅོད་པར་མཛད་པ། རྡོ་རྗེ་གདན་བཞུགས་ཞེས་པའི་རྡོ་རྗེ་ནི་ཡབ་ཀྱི་རྟགས་ཀྱི་རྡོ་རྗེ་དང། གདན་

[074A]༄༅། །ཞེས་པ་ནི་ཡུམ་གྱི་པདྨ་སྟེ། རྟགས་ཀྱི་རྡོ་རྗེ་དེ་ཉིད་གང་དུ་རོལ་བའི་གནས་ལྟ་བུ་ཡིན་པས་གདན་དུ་གསུངས་པ་དང། རྗེ་བཙུན་མ་རང་ཉིད་ཀྱིས་སྐྱེ་བོ་ཕ་རོལ་པོ་སུ་ལའང་སྤྱན་གྱིས་གཟིགས་པ་མཐའ་དག་དབང་དུ་བྱེད་
པས་ན་གཞན་གྱིས་མི་ཐུབ་ཅེས་པ་དང། གཏུམ་མོ་ཁྲོ་མོའི་སོགས་ནི། གཏུམ་མོའི་མེ་ཆེས་ཆེར་འབར་བ་ཁྲོ་མོའི་གཟུགས་ལྟ་བུ་དེས། ཚངས་པ་ཞེས་པ་སྤྱི་བོའི་ཀུནྡ་ལྟ་བུའི་བྱང་སེམས་ཏེ་དེ་ཉིད་གདུངས་ཤིང་བཞུས་ཏེ་སྐེམས་ལ། ཕྱོགས་
བཅུའི་བདེ་བ་ཆེན་པོའི་ཡེ་ཤེས་ཀྱང་དྷཱུ་ཏཱིར་བཀུག་སྟེ་བསྟིམ་པས་གང་བར་མཛད་པ། དགའ་རབ་དབང་ཕྱུག་སོགས་ནག་པོ་སྡེ་དང་བཅས་པ་ཕྱིའི་བདུད། ཆགས་སོགས་ནས་སྣང་མཆེད་ཐོབ་གསུམ་གྱི་གཉིས་སྣང་ཕྲ་མོ་མན་ཆད་ནང་གི་བདུད་
བྱང་ཆུབ་སྒྲུབ་ལ་མི་དགའ་ཞིང་བར་དུ་གཅོད་པའི་ནག་ཕྱོགས་མི་དང་མི་མིན་འབྱུང་པོ་ཐམས་ཅད་གསང་བའི་བདུད་དེ། དེ་ལྟ་བུའི་བདུད་ཐམས་ཅད་སྐྲག་ཅིང་སྐེམ་པ་སྟེ་མགོ་བོ་འགས་པར་བྱེད་ཅིང། དེའི་མཐུས་སྒྲིབ་གཉིས་བག་ཆགས་དང་
བཅས་པ་ཐམས་ཅད་ལས་རྒྱལ་བ་དང། ལུས་ལ་བར་མ་ཆད་པ་ལྟ་བུར་གཉིད་དང་ལྕི་འཐིབས་སོགས་ཀྱིས་ནོན་པའི་རྨུགས་པ་དང། ངག་སྨྲ་བརྗོད་མི་ནུས་པའི་རེངས་པ། སེམས་མི་གསལ་ཞིང་ནག་ཐོམ་མེ་བ་ཅི་དྲན་འདི་དྲན་མེད་པ་ལྟར་
གྱུར་པ་རྨོངས་པར་བྱེད་པ་སྟེ་རང་ཉིད་ལག་དུག་པ་ཅན་གྱིས་བར་དུ་གཅོད་པར་བརྩམས་པ་དེ་ལྟ་བུའི་ཕྱོགས་ཀུན་ལས་རྒྱལ་བ། རྡོ་རྗེ་ཕག་མོ་ནི་སྔར་ལྟར་དང། སྦྱོར་ཆེན་ནི་རྣལ་འབྱོར་མ་ཆེན་མོ་ཞེས་པའོ། །བཤེས་གཉེན་བསྟེན་ཚུལ་ནས་མི་སློབ་པའི་ཟུང་

[074B] རང་ཉིད་ལམ་དེ་དག་ལ་མངའ་དབང་འབྱོར་བས་ན་འདོད་དབང་མ། སྐད་དོད་ཎ་མ་རབ་ཏུ་འདུད་པ་ལའོ། །ཞེས་པ་གུས་པ་དང། ཕྱག་དང། ཉེ་བར་བསྙེན་པ་སོགས་
མང་པོ་ཞིག་ལ་འཇུག་པ་ལས། འདིར་འདུད་ཅེས་པ་ཕྱག་འཚལ་བའི་དོན་དུ་བྱེད། རྐང་བརྒྱད་ཀྱི་བསྟོད་པ་འདི་བཏོན་པའི་ཕན་ཡོན་ཡབ་ཀྱི་རྐང་བརྒྱད་བསྟོད་པའི་ཕན་ཡོན་མཐའ་ཡས་པར་རྩ་རྒྱུད་སོགས་ལས་གསུངས་པ་ལྟར་ཡུམ་གྱི་རྐང་བརྒྱད་
ལའང་ཡོད་པར་མཚུངས་ཤིང། རྐང་བརྒྱད་ཀྱི་བསྟོད་པའི་ཕན་ཡོན་རྩ་རྒྱུད་ལས་གསུངས་པའི་དོན་རྗེ་བླ་མ་དང། ཐུ་འུ་བཀྭན། དངུལ་ཆུ་བའི་གསུང་རྒྱུན་སོགས་ལས་བྱུང་བ་བཞིན་ཡིན། དེ་ཡང་མདོར་བསྡུ་ན་རྩ་རྒྱུད་ལེའུ་སོ་བརྒྱད་པ་ལས། སློབ་
དཔོན་དཔའ་བོ་མཐོང་གྱུར་ན། །སྒྲུབ་པ་པོས་ནི་སྔགས་འདི་དག་མཐོང་ཞིང་མཐོང་ཞིང་ཀུན་ཏུ་དགའ། །དཔའ་བོའི་རྩ་བའི་གསང་སྔགས་མཆོག་ལན་བདུན་དུ་ནི་བརྗོད་པར་བྱ། །རབ་སྔགས་ཧཱུཾ་ལ་སོགས་པས་ཕྱེ། །ཞེས་རང་གི་རྩ་བའི་
བླ་མ་རྡོ་རྗེ་སློབ་དཔོན་དང། དཀོན་མཆོག་གསུམ་གྱི་སྐུ་གསུང་ཐུགས་རྟེན་གྱི་རིགས་མཇལ་བ་དང། གནས་ཁྱད་པར་ཅན་དུ་འགྲོ་དུས་བདེ་མཆོག་གི་རྐང་བརྒྱད་ཀྱི་བསྟོད་པ་ལན་བདུན་ནམ། གསུམ་མམ། གཅིག་ཚུན་ཆད་ཀྱིས་བསྟོད་
ནས་ཕྱག་བྱ་དགོས་པ་དང། དེར་མ་ཟད་རང་ཉིད་ཧེ་རུ་ཀ་དཔའ་བོ་དང་མཁའ་འགྲོ་ཐམས་ཅད་འདུས་པའི་བདག་ཉིད་དུ་མོས་ཏེ་རྐང་བརྒྱད་ཀྱི་བསྟོད་པ་འབུལ། ཕྱི་རོལ་གྱི་ནམ་མཁའ། ས་གཞི། རི་བྲག་རྩི་ཤིང། ནགས་ཚལ། མེ་ཆུ་རླུང་གསུམ་

[075A]༄༅། །ཁང་ཁྱིམ། སྦྲ་གུར་སོགས་སྣོད་དང། བཅུད་ཀྱི་འགྲོ་བ་རིགས་དྲུག་མཐོང་ཐོས་དྲན་རེག་གི་སྣང་སྲིད་ཐམས་ཅད་ཧེ་རུ་ཀ་དངོས་ཡིན་སྙམ་དུ་མོས་ཏེ་རྐང་བརྒྱད་ཀྱི་བསྟོད་པས་བསྟོད་དགོས་པར་གསུངས། དེ་ལྟར་བསྟོད་ན་
ཕྱོགས་བཅུ་དུས་གསུམ་གྱི་སངས་རྒྱས་ཐམས་ཅད་ལ་མཆོད་བསྟོད་བགྱིས་པའི་ཕན་ཡོན་རླབས་པོ་ཆེ་བདེ་བླག་ཏུ་ཐོབ་པ་དང། རྟག་ཏུ་དཔའ་བོ་ཆེན་པོ་དཔལ་ཧེ་རུ་ཀ་དང་ལྷན་ཅིག་ཏུ་བདེ་བ་ཆེན་པོའི་རོལ་གར་རྒྱུན་མི་ཆད་པར་རྩེ་བའི་སྐལ་བ་དང་
ལྡན་པར་འགྱུར་བ་དང། རྐང་བརྒྱད་ཀྱི་བསྟོད་པ་སུས་བཏོན་ཀྱང། དེའི་རྒྱུད་ལ་བཅོམ་ལྡན་འདས་དཔལ་ཧེ་རུ་ཀ་རྡོ་རྗེ་ཕག་མོ་དང་བཅས་པ། མཁའ་འགྲོ་མ། ལཱ་མ༑ དུ་མ་སྐྱེས་མ། གཟུགས་ཅན་མ་ལ་སོགས་པ་སྙིང་པོའི་རྣལ་འབྱོར་མ་
བཅུ་གཉིས་དང། ཁཎྜ་ཀ་པཱ་ལ་དང། རབ་གཏུམ་མ་ལ་སོགས་ཏེ་འཁོར་ལོ་གསུམ་གྱི་དཔའ་བོ་དང་དཔའ་མོ་ཉི་ཤུ་རྩ་བཞི་ཕོ་ཉ་བསམ་གྱིས་མི་ཁྱབ་པ་དང་བཅས་པ་མངོན་སུམ་དུ་བཞུགས་ནས་བྱིན་གྱིས་བརླབ་ཅིང། དགྱེས་ཤིང་བརྩེ་བར་
མཛད་པ་དང། རྐང་བརྒྱད་ཀྱི་བསྟོད་པ་འདོན་མཁན་དེ་དང་དུས་ཐོག་མཉམ་པོར་སྐྱེས་པའི་འགྲོ་བ་རྣལ་འབྱོར་པ་དེ་དང་མཐོང་ཐོས་དྲན་རེག་གི་འབྲེལ་པ་ཐོགས་པ་རྣམས་ཀྱང་བསོད་ནམས་རྒྱ་ཆེན་པོ་ངེས་པར་ཐོབ་པར་གསུངས་ཏེ། གོང་གི་རྐང་བརྒྱད་
བསྟོད་པས་བསྟོད་ཚུལ་གསུངས་པའི་རྗེས་སུ། དེ་ནས་འབད་དེ་ཕྱག་བྱས་ན། །སངས་རྒྱས་ལ་སོགས་ཐམས་ཅད་མཆོད། །རྟག་པ་ཉིད་དུ་དཔའ་ཆེན་དང། །རོལ་བར་ལྡན་པར་ཐེ་ཚོམ་མེད། །དེ་ཡི་ཐུགས་ཀར་གནས་ཕག་མོ། །ང་དང་དཔའ་བོ་རྣལ་

[075B] །ཕོ་ཉ་རྣམས་དང་ལྷན་ཅིག་བཅས། །དེ་དང་གང་ཞིག་ལས་སྐྱེས་པའི། །སྲོག་ཆགས་བསོད་ནམས་མཐོང་བ་ཡིན། །ཞེས་གསུངས། དེ་ལྟ་རང་རེ་རྣམས་ཧེ་རུ་ཀ་ཡབ་ཡུམ་སོགས་དཔའ་བོ་མཁའ་འགྲོ་རྣམས་དང་དངོས་སུ་མཇལ་བའི་
སྐལ་བ་ནི་མེད། བསྒྲུབ་ན་འགྲུབ་བམ་མི་འགྲུབ་སྙམ་པ་དང། སྤྱན་དྲངས་ན་འབྱོན་ནམ་མི་འབྱོན་སྙམ་དུ་ཐེ་ཚོམ་བྱེད་མོད། རྡོ་རྗེ་འཆང་གིས་རྐང་བརྒྱད་ཀྱི་བསྟོད་པ་བཏོན་ན་དེ་དང་ལྷན་ཅིག་ཏུ་ཧེ་རུ་ཀ་ཡབ་ཡུམ་རྟག་ཏུ་བཞུགས་པ་དང། དེའི་རྒྱུད་
ལ་བཞུགས་ནས་བྱིན་གྱིས་རློབ་པར་གསུངས་ན་རང་རེས་མ་མཐོང་བ་མ་གཏོགས་འབྱོན་མི་འབྱོན་དང། བཞུགས་མི་བཞུགས་ཀྱི་ཐེ་ཚོམ་གཏན་ནས་མེད་པས། རྡོ་རྗེ་འཆང་གིས་གསུངས་པའི་རྒྱུད་ཚིག་འདི་དག་ལ་ངེས་པ་བརྟན་པོ་རྙེད་པར་བྱས་ནས་རྒྱུད་འདི་
ནས་འདི་ལྟར་གསུངས་ཡོད་སྙམ་དུ་དྲན་པའི་སྒོ་ནས། རྐང་བརྒྱད་ཀྱི་བསྟོད་པ་འདོན་དུས། ད་ངའི་རྒྱུད་ལ་དཔའ་བོ་མཁའ་འགྲོ་ཐམས་ཅད་མངོན་སུམ་དུ་ཕེབས་ནས་བཞུགས་ཡོད་སྙམ་དུ་དགའ་སྤྲོ་ཆེར་བསྐྱེད། རང་གིས་ཐོག་མེད་ནས་བསགས་
པའི་སྡིག་སྒྲིབ་དང་དམ་ཚིག་ཉམས་ཆག་ཐམས་ཅད་བཤགས་པ་འབུལ། འདི་ཕྱིའི་འདོད་དོན་གསོལ་བ་འདེབས་རྒྱུ་གང་ཡོད་སྙིང་ཐག་པ་ནས་བཏབ་སྟེ་ཞལ་གྱིས་བཞེས་པར་བསམ་ན་གནས་སྐོར་ལ་སོགས་པའི་ས་ཕྱོགས་ཐག་རིང་དུ་དཀའ་ཚེགས་ཆེན་
པོས་འགྲོ་བ་དང། སྐུ་གསུང་ཐུགས་རྟེན་མང་པོར་བརྒྱ་མཆོད་སྟོང་མཆོད་ལ་སོགས་པའི་མཆོད་པ་འབུལ་བ་དང། རིམ་གྲོ་རྐྱེན་སེལ་དུ་བསྐང་གསོ་གཏོང་བ་དང། ཡུལ་གྱི་ལྷ་ཀླུ་གསོལ་བ་སོགས་དཀའ་ཚེགས་ཆེན་པོའི་རིམ་གྲོ་རྟེན་འབྲེལ་བྱེད་པ་

[076A]༄༅། །དང་མི་འདྲ་བར་བྱ་སླ་ལ་ཚེགས་ཆུང་བའི་སྒོ་ནས་ཚོགས་གསོག་སྒྲིབ་སྦྱོང་རྐྱེན་སེལ་རླབས་པོ་ཆེ་ཐམས་ཅད་སྐད་ཅིག་ཏུ་འགྲུབ་པའི་འཕྲུལ་གསང་ཤིན་ཏུ་ཆེ་བ་ཡིན་པས། འདི་ཕྱིར་བར་དོ་གསུམ་གྱི་དོན་གང་བསྒྲུབ་
ཀྱང་ཤིན་ཏུ་གཅེས་པས་ཤི་གསོན་གང་གི་དོན་བསྒྲུབ་ཀྱང་འདི་ཉིད་ལ་འབད་དགོས། ཕྱོགས་བཅུའི་སངས་རྒྱས་ཐམས་ཅད་དགོངས་པ་གཅིག་ཏུ་བཞུགས་པས་རང་གི་རྒྱུད་ལ་ཧེ་རུ་ཀ་ཡབ་ཡུམ་བཞུགས་པ་བཞིན་དུ། གསང་འདུས། འཇིགས་བྱེད་
དུས་འཁོར། ཀྱཻ་རྡོ་རྗེ་སོགས་ཡི་དམ་ཞི་ཁྲོ་རབ་འབྱམས་ཐམས་ཅད་སྙིང་གར་བཞུགས་ནས་བྱིན་གྱིས་རློབ་བ་ཡིན་ལ། མགོན་ཆོས་ལྷ་མོ་སོགས་ཀྱིས་མཚོན་པའི་རྡོ་རྗེའི་སྲུང་མ་རྣམས་ཀྱང་སྙིང་གར་བཞུགས་ནས་བྱིན་གྱིས་བརླབ་ངེས་
པར་རྒྱུད་ཀྱི་རྡོ་རྗེའི་ཚིག་མི་སླུ་བས་གསུངས་པས། བླ་མ་ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་མ་གང་དང་གང་རང་གི་སྙིང་གར་གདན་དྲངས་ནས་གསོལ་བ་འདེབས་པར་འདོད་ཀྱང། རྐང་བརྒྱད་ཀྱི་བསྟོད་པ་འདི་ལ་
འབད་རྩོལ་ཆེན་པོས་བསླབ་པར་བྱེད། གཞན་ཡང་རྐང་བརྒྱད་ཀྱི་བསྟོད་པ་འདོན་པའི་རྣལ་འབྱོར་པ་དེ་ཆུ་བོ། རྒྱ་མཚོ། རྫིང་བུ་ལ་སོགས་པ་ཆུའི་ནང་དུ་གནས་པའམ། རི་བོའི་རྩེ་དང། ལམ་གྱི་བཞི་མདོ་དང། ཁང་སྟོང་དང། ལམ་སྲང་
དང༑ ཁྱིམ་ལ་སོགས་པ་ཕྱོགས་གང་དུ་གནས་ཀྱང་མཁའ་འགྲོ་མ་ཐམས་ཅད་ཤིན་ཏུ་ཆགས་ཤིང་དགྱེས་པའི་སྒོ་ནས་དེ་ལ་གཟིགས་ཤིང་འགལ་རྐྱེན་སེལ་བ་དང། མཐུན་རྐྱེན་སྒྲུབ་པའི་གྲོགས་ངེས་པར་མཛད་པ་ཡིན་ཏེ། གོང་གི་འཕྲོ་ལས་

[076B] །རི་བོ་དང་ནི་བཞི་མདོ་དང། །ལྟེང་ཀ་དང་ནི་ཁྲོན་བ་མཚེའུ། །ཁང་སྟོང་དང་ནི་ལམ་སྲང་དག་ཐམས་ཅད་དུ་ནི་མཁའ་འགྲོ་མ། །ཀུན་ཏུ་ཞེན་པར་བལྟ་ལ་གནས། །ཞེས་དང། ལེའུ་ཞེ་གསུམ་པ་ལས། ལམ་གྱི་བཞི་
མྡོའམ་ཁྱིམ་དག་གམ། །དཔའ་བོའི་གནས་དང་རི་བོར་ནི། །དམ་ཚིག་གནས་ལ་མཁའ་འགྲོ་མ། །རིང་པོ་ནས་ཀྱང་གཟིགས་པར་འགྱུར། །ཞེས་ཕྱོགས་བཅུའི་ཞིང་ཁམས་མུ་མེད་པ་ན་བཞུགས་པའི་མཁའ་འགྲོ་མ་རྣམས་ཀྱིས་ཐག་རིང་པོ་
ནས་ཀྱང་གཡེལ་བ་མེད་པར་གཟིགས་ཤིང་བྱིན་གྱིས་རློབ་པར་གསུངས་པས། རྒྱལ་བ་རྡོ་རྗེ་འཆང་ལ་ཚད་མར་འཛིན་པ་ཀུན་གྱིས་རྐང་བརྒྱད་ཀྱི་བསྟོད་པ་འདི་ལ་ཉམས་ལེན་གྱི་སྙིང་པོར་བྱེད་དགོས་པར་གསུངས། འདིའི་བསྟོད་པའི་སྐབས་དངོས་སུ་རང་
གིས་བསྟོད་ཀྱང་བསྒོམ་དོན་ལ་རང་གི་སྙིང་གནས་བསྟོད་པའི་ལྷ་མོ་སྒྲོས་པས་ཞབས་ལ་ཐལ་མོ་སྦྱར་ནས་འཇུས་ཏེ་བསྟོད་པར་མོས། རྐང་བརྒྱད་ཀྱི་བསྟོད་པ་འདིས་མཆོད་བསྟོད་གཉིས་ཀའི་གོ་ཆོད། ས་ལུགས་ལ་མཆོད་བསྟོད་ཟིན་ནས་བཟླས་བ་བྱེད་པ་ལས་
སྐབས་འདིར་སེམས་འཛིན་གྱི་ས་བཅད་མེད་ཀྱང། དགེ་ལྡན་སྙན་ནས་བླངས་ཏེ་མཚམས་འདིར་བསྐྱེད་རིམ་ཕྲ་རགས་བསྒོམ་སྟེ་ཆེད་ནས་བླངས་ཏེ་མཚམས་འདིར་བསྐྱེད་རིམ་ཕྲ་རགས་བསྒོམ་སྟེ་ཆེད་གཉེར་གྱིས་ང་རྒྱལ་དང་གསལ་སྣང་སྒྲུབ་དགོས། དེ་མ་
བྱུང་ན་བསྐྱེད་རིམ་དངོས་གཞི་ཆད་འགྲོ་བས་བདག་བསྐྱེད་བསྒོམས་པའི་དགོས་བསྟོར་བ་ཡིན། སྒྲུབ་ཐབས་འདོན་དུས་ཚིག་དོན་སྔ་མ་སྔ་མ་མ་བརྗེད་པའི་སྟེང་དུ་ཕྱི་མ་ཕྱི་མ་བསྣོན་གྱིན་ཚིག་བཤར་དུ་མ་སོང་བར་བསྒོམས་དོན་རྣམས་ཡིད་ལ་ངེས་པར་བྱེད། ཞྭ་ལུའི་

[077A]༄༅། །ཁྲིད་དུ་གསལ་སྣང་འདོན་པའི་སྔོན་དུ་ང་རྒྱལ་འཛིན་པ་ཡོད་ཀྱང། འདིར་སེམས་འཛིན་སྔོན་དུ་བཤད་ན་རང་ལུགས་དང་མཐུན་པས་བདེ་གསུངས། འདིའི་མཚམས་སུ་གསལ་སྣང་ཆེད་གཉེར་གྱིས་སྒྲུབ་པ་ལ། དབང་པོ་
རབ་ཀྱིས་གཙོ་བོ་ནས་མེ་རིའི་བར་ལྟ་བུ་རྣམ་པ་སྤྱི་ལ་སེམས་འཛིན་པ་སྟོབས་ཆེ་ཞིང། དེ་ལྟར་མ་ནུས་ན་རང་གི་སྤྱི་གཙུག་ནས་མར་པད་གདན་གྱི་བར་དང། པད་གདན་ནས་སྤྱི་བོའི་བར་ཡར་དཔྱད་སྒོམ་བྱེད། དེ་ཡང་མ་ནུས་ན་དང་པོར་རང་ཉིད་རྣལ་
འབྱོར་མ་དམར་ཧྲེང་ངེ་བ་ལྟ་བུ་ཞིག་བསྒོམས་ནས་དེ་ལ་གསལ་སྣང་བྱུང་ན་དམིགས་རྟེན་རྙེད་པ་ཡིན་པས་དེས་ཆོག་ཤེས་བྱས་ནས་ཆོས་འབྱུང་སོགས་བསྣོན་གྱིན་རིམ་གྱིས་བསྒོམ། ལྷ་བཟོ་བས་འཇིམ་སྐུ་བཞེངས་པའི་དཔེ་གསུངས་ནས་དེ་བཞིན་དུ་རིམ་
གྱིས་རྟེན་དང་བརྟེན་པའི་དཀྱིལ་འཁོར་ལ་གསལ་སྣང་འདོན་པ་ཡིན། དེ་ལྟར་མ་ནུས་ན་རྣམ་པ་བྱེ་བྲག་པ་ལ་སེམས་འཛིན་ཚུལ་ས་ལུགས་ཀྱི་ཕྱག་བཞེས་ཞྭ་ལུའི་ཁྲིད་དུ་གསལ་བ་ལྟར་རྒྱན་མེད་དང་རྒྱན་བཅས་གཉིས་ལས། རྒྱན་མེད་ལ་སེམས་འཛིན་ན་
སྤྱན་ནས་རིམ་གྱིས་གསལ་སྣང་འདོན་དགོས་པས་ཐོག་མར་སྤྱན་དབུས་མ་ལ་སེམས་འཛིན་དགོས། དེ་ཡང་ལྷ་ཡབ་ཡིན་ན་སྤྱན་གཡས་བ་གྱེན་བསླང། ཡུམ་ཡིན་ན་གཡོན་པ་གྱེན་བསླང་ཡིན། ཁྲིད་ཞག་མང་པོའི་རིང་བསྐྱང་ན་རྣམ་པ་བྱེ་བྲག་པའི་ཁྱད་
ཆོས་རྣམས་ལ་སེམས་འཛིན་ཞིབ་ཏུ་བྱ། གང་ལྟར་ཡང་ཏིང་ངེ་འཛིན་རྣམ་དག་ཅིག་འོང་བ་ལ། མདོ་རྒྱུད་ཁུངས་མ་ནས་བྱུང་བའི་མན་ངག་ལམ་རིམ་གྱི་ཞི་གནས་སྐབས་སུ་བཤད་པའི་ཉེས་པ་ལྔ་སྤོང་ཚུལ། འདུ་བྱེད་བརྒྱད་བསྟེན་ཚུལ། སྟོབས་

[077B] ཡིད་བྱེད་བཞི་ཡོད་ཚུལ། བྱིང་རྒོད་སྤོང་བའི་ཐབས། དྲན་ཤེས་ཀྱིས་སྐྱོང་ཚུལ་སོགས་ལ་མཁས་པར་བྱས་ནས་བསྐྱད་ན། ཟླ་བ་དྲུག་གིས་ཞི་གནས་འགྲུབ་པ་དང། ལོ་གཅིག་གིས་བསྐྱེད་རིམ་རགས་པ་ལ་བརྟན་པ་ཐོབ་པ་
འོང་བར་གསུངས། ཞི་གནས་བསྒྲུབ་པ་ལ་གཙོ་བོར་དྲན་པས་སྐྱོང་ཚུལ་ལ་མཁས་པ་གལ་ཆེ། ཤེས་བཞིན་གྱིས་བྱིང་རྒོད་འོང་མི་འོང་ལྟ་རྟོག་བྱེད་པ་ལས་བྱིང་རྒོད་ཀྱི་གཉེན་པོ་མིན། གནས་ཆ་བྱུང་རེས་ཀྱིས་བྱིང་བའི་ཟོན་བྱས་ནས་གསལ་ཆའི་ངར་འདོན་
གསལ་ཆ་བྱུང་རེས་ཀྱིས་གོང་བའི་ཟོན་བྱས་ནས་གནས་ཆ་འཚོལ་དགོས་ཀྱང། དང་པོར་གསལ་སྣང་དང་གནས་ཆ་གཉིས་སོ་སོ་ནས་བསྒྲུབ། དེ་ཡང་དཔྱད་སྒོམ་ལ་བརྟེན་ནས་གསལ་ཆ་དང། འཇོག་སྒོམ་ལ་བརྟེན་ནས་གནས་ཆ་བསྒྲུབ་པ་ཡིན། གསལ་ཆའི་ངར་
ཡོད་པ་དང་གནས་ཆ་བརྟན་པོ་རྩེ་གཅིག་པ་གཉིས་ཚོགས་ཤིག་དགོས། གསལ་ཆ་གནས་ཆ་གཉིས་ཀ་ཡོད་ཀྱང་གསལ་ཆའི་ངར་མེད་ན་བྱིང་བ་ཕྲ་མོ་སྐྱེས་བ་ཡིན་པས་སྐྱོན་ཆེ། རྒོད་བཤེས་སླ་ཞིང་བྱིད་བ་ཤེས་དཀའ་བས་དེས་ན་རྒོད་པར་མ་ཤོར་ཙམ་དུ་གང་གྲིམས་
གྲིམས་ཀྱིས་སྐྱོང་བ་གནད་ཡིན་གསུངས། རྗེ་རིན་པོ་ཆེས། བསྒོམ་འདོད་ཀྱིན་འཕྲོལ་བ་ཅད་ཀྱིན་བྱས་ཏེ་བསྒོམས་ན་སྔ་མ་རེས་ཀྱང་འཇུག་སྙིང་འདོད། ཅེས་གསུངས་པ་དང། ས་ལུགས་ཀྱི་མན་ངག་ལ། གསལ་ན་གསལ་ཏེ་འཕྲོ་གཅད། མི་གསལ་ན་མི་
གསལ་ཏེ་འཕྲོ་གཅང་པ་བསམ་གཏན་གྱི་དུག་དབྱུང་དུ་གསུངས་པ་གཉིས་མན་ངག་མཆོག་ཡིན། ལས་དང་པོ་པས་དང་པོར་དམིགས་རྟེན་ལ་བཞག་ཙམ་བཞག་ཙམ་བྱས་ནས་ཉིན་རེར་ཐུན་བཅོ་བརྒྱད་ཙམ་བྱ་བར་གསུངས། དེ་ཡང་ཐུན་ཚུགས་གྲོལ་གྲངས་

[078A]༄༅། །དེ་ལྟར་མི་དགོས་པར་དམིགས་པ་གསལ་སྐབས་དྲན་ཤེས་དང་ལྡན་པས་ཐུན་བསྐྱང། སྐབས་རེར་འདིའི་སྐོར་གྱི་དཔེ་ཆ་བལྟ་བ་སོགས་བྱས་ཏེ་ཐུན་གཅིག་གི་ཁོངས་སུ་དམིགས་པ་གསལ་བའི་སྐྱོང་ཚུལ་ལེགས་པ་
ཐུན་ཆུད་བཅོ་བརྒྱད་ཙམ་བཅད་ཆོག་པའི་དོན་ཡིན། དཔེར་ན་གསེར་ལ་བསྲེག་བཅད་བརྡར་གསུམ་བྱས་ན་དབུས་དག་ཏུ་དག་ཏུ་འགྲོ་བ་ལྟར་ལམ་རིམ་གྱི་བཤེས་གཉེན་བསྟེན་ཚུལ་དང། དལ་འབྱོར་རྙེད་དཀའ། མི་རྟག་ལས་འབྲས། ངེས་འབྱུང་
བྱང་ཆུབ་ཀྱི་སེམས་བསྒོམ་པ་སོགས་ཀྱིས་བྱིང་རྒོད་སྤོང་བ་ལའང་ཕན་པས་ཁྱད་ཤིན་ཏུ་ཆེ་ཚུལ། དཔྱད་སྒོམ་གྱི་གསལ་ཆ་བྱུང་བ་ན་འཇོག་སྒོམ་རེ་ཡང་བྱ། དེ་ལྟར་བསྐྱངས་པས་མཚམས་ཤིག་ན་དམིགས་རྟེན་ལ་རང་ཤུགས་ཀྱིས་གནས་པ་ཞིག་འོང་
བས་དེ་བྱུང་བའི་མཚམས་ནས་རིམ་གྱིས་ཐུན་ཡུན་རིང་དུ་བཏང་ནས་བསྒོམས་པས། རྟེན་དང་བརྟེན་པའི་དཀྱིལ་འཁོར་ལ་ཉིན་ཞག་གཅིག་གི་དྲུག་ཆ་འཁྱོངས་པ་བྱུང་ན་བསྐྱེད་རིམ་རགས་པ་ལ་བརྟན་པ་ཐོབ་པ་ཡིན། དེ་ནས་ཡང་རིམ་བཞིན་གོམས་
པར་བྱས་པ་ལས། ཕྲ་བ་ལུས་དཀྱིལ་གྱི་ལྷ་རྣམས་ཀྱང་སྤྱན་དཀར་ནག་ཚུན་ཆད་ཀྱང་མ་འདྲེས་པར་བསྒོམ་པ་ལ་གསལ་ཆའི་ངར་ཡོད་པ་དང་གནས་ཆ་རྩེ་གཅིག་པ་གཉིས་ཀྱིས་ཉིན་ཞག་གཅིག་གི་དྲུག་ཆ་འཁྱོངས་པ་བྱུང་ན་བསྐྱེད་རིམ་ཕྲ་མོ་ལ་བརྟན་པ་
ཐོབ་པ་ཡིན། དེ་ཡང་དང་པོར་སྔར་ཞུས་པ་ལྟར་གསལ་སྣང་དང་གནས་ཆ་གཉིས་སོ་སོར་སྒྲུབ་དགོས། བདེ་གསང་སྐབས་ནས་བྱུང་བ་ལྟར་དཔྱད་སྒོམ་ལ་བརྟེན་ནས་གསལ་ཆའི་ངར་ཡོད་པ་དང། འཇོག་སྒོམ་ལ་བརྟེན་ནས་གནས་ཆ་བརྟན་པོ་

[078B] དེ་ལྟར་གསལ་སྣང་སྒྲུབ་པ་ནི་ཐ་མལ་གྱི་སྣང་བའི་གཉེན་པོ་དང། ང་རྒྱལ་སྒྲུབ་པ་ནི་ཐ་མལ་གྱི་ཞེན་པའི་གཉེན་པོ་ཡིན་པས་ང་རྒྱལ་ལའང་སློབ་དགོས། དེ་ཡང་ང་
རྒྱལ་བཟུང་བ་ལང་རྒྱལ་འཇོག་པའི་གཞི་ནི། སྔར་རང་ལུས་ཐ་མལ་པ་འདི་སྟོང་སྦྱངས་བྱས་ནས་བསྐྱེད་པའི་རྗེ་བཙུན་རྡོ་རྗེ་རྣལ་འབྱོར་མ་དེ་ཡིན། འདི་ལ་ཁ་ཅིག་གིས། དེ་ལྟར་བསྐྱེད་པའི་སྐུ་དེ་གཞན་གྱི་ཡིན་པས་དེ་ལ་ང་རྒྱལ་བྱེད་པ་མི་རིགས་སྙམ་ན་
སྐྱོན་མེད་ད། དཔེར་ན་ད་ལྟའི་རང་གི་ལུས་འདི་ཡང་སྐྱེ་བ་སྔ་མ་ནས་རང་གིས་ཁྱེར་ཏེ་འོངས་པ་མིན་པར་ཕ་མའི་ཁུ་ཁྲག་ལས་གྲུབ་བས་གཞན་གྱི་ཡིན་ཡང་ངའི་ལུས་སོ་སྙམ་དུ་འཛིན་པ་དང། དགོན་པའི་དགེ་སྐོས་སོགས་ཀྱང་དང་པོ་ནས་དེར་མ་གྲུབ་པ་ལ་
གདགས་གཞི་འདོགས་བྱེད་ཀྱི་རྐྱེན་ཚོགས་ཏེ་མིང་བརྡས་ཕར་བཏགས་པན་དགེ་སྐོས་སོགས་བསྙོན་མེད་དུ་གྲུབ་པ་ལྟར་ཡིན། འདི་ལ་གདགས་གཞི་སྦོ་བའི་གནད་ཡོད་དེ། ད་ལྟའི་ཤ་རུས་གདོས་བཅས་ཀྱི་ལུས་དང། ཕུང་སོགས་ཚོགས་པ་འདི་ལྟ་བུ་ལ་རྗེ་
བཙུན་མ་དངོས་སོ་སྙམ་པ་མི་བྱེད་པར། སྔར་ཤཱུ་ནཡ་ཏཱའི་སྔགས་དོན་ལྟར་ཆོས་སྐུའི་ལམ་འཁྱེར་གྱི་སྐབས་ཐ་མལ་གྱི་སྣང་ཞེན་དང་བདེན་ཞེན་མཐའ་དག་སྟོང་པར་སྦྱངས་པ་ནས་བཟུངས་རིམ་གྱིས་སྐུ་གསུམ་ལམ་འཁྱེར་དང། མངོན་བྱང་ལྔ་བསྐྱེད་ཀྱི་སྒོ་ནས་
འབྲས་བུ་རྡོ་རྗེ་འཛིན་པ་སྤྲུལ་སྐུ་རྣལ་འབྱོར་མར་བསྐྱེད་པ་དེའི་གཟུགས་སོགས་ཕུང་པོ་ལྔ་ཚོགས་པའི་གདགས་གཞི་ལ་བཏགས་པའི་ང་དེ་ལ་འབྲས་དུས་ཀྱི་རྣལ་འབྱོར་མ་དངོས་སོ་སྙམ་དུ་ང་རྒྱལ་འཇོག་པ་དགོས། བསྐྱེད་རིམ་བསྒོམ་ཚེ་ཡི་དམ་གྱི་ང་རྒྱལ་

[079A]༄༅། །བརྟན་པོ་འགྲུབ་མི་འགྲུབ་ཐོག་མའི་སྟོང་སྦྱངས་ལེགས་ཉེས་ལ་རག་ལས། དེ་མ་ལེགས་ན་ཐ་མལ་སྣང་ཞེན་གྱི་ཁ་ཡ་མི་ཆོད་བར་ཀློང་རྡོལ་བླ་མས་གསུངས་ཚུལ། ལྟ་བའི་སྐབས་ཀྱི་རྟོག་པས་ཕར་བཏགས་ཀྱི་ང་དེ་ལེགས་
པར་ཤེས་ན་ངར་འཛིན་གྱི་ང་དང་མི་འདྲ་བའི་ཡི་དམ་ལ་ང་རྒྱལ་འཛིན་པར་ཡང་ཕན་ཆེ། དེ་ལྟར་གསལ་སྣང་དང་ང་རྒྱལ་ལ་བསླབ། དེ་ཡང་གོང་དུ་སོང་བ་ལྟར་ཁྱད་ཆོས་བཞི་དང་ལྡན་པའི་སྒོ་ནས་ཡུན་རིང་དུ་བསྒོམ་དགོས། འདིའི་སྐོར་ཕལ་ཆེར་
འཇིགས་བྱེད་བསྐྱེད་རིམ་ལྟར་ཡིན། ཞྭ་ལུའི་ཁྲིད་ཡིག་ཏུ་གསུངས་པ་ལྟར་ལུས་དཀྱིལ་གྱི་སེམས་འཛིན་སྐབས་སུ། སྐབས་སྐབས་རང་རྣལ་འབྱོར་མ་ལུས་དཀྱིལ་དང་བཅས་བ་ཇེ་ཆུང་ཇེ་ཆུང་དུ་སོང་ནས་མཐར་ཕྱིའི་རྣལ་འབྱོར་མ་མཐེབ་སོར་
ཙམ་དང། ལུས་དཀྱིལ་རྣམས་སྤུའི་རྩེ་མོས་བྲིས་པ་ལྟར་ཤིན་ཏུ་ཕྲ་བ་བསམ། སྐབས་སྐབས་སུ་ཕྱིའི་རྣལ་འབྱོར་མ་དང་ལུས་དཀྱིལ་བཅས་ཇེ་ཆེ་ཇེ་ཆེར་སོང་སྟེ་ནམ་མཁའི་ཁམས་གང་བ་ཙམ་དུ་བསམ། ཡང་སྐབས་སྐབས་ལ། རང་ཉིད་ཕྱིའི་
རྣལ་འབྱོར་མར་གསལ་བ་རི་རབ་ཙམ་ལ། ལུས་དཀྱིལ་གྱི་ལྷ་རྣམས་ཡུངས་ཀར་གྱི་འབྲུ་ཚད་ཙམ་དང། སྐབས་སྐབས་སུ་རང་རྣལ་འབྱོར་མ་ཡུངས་འབྲུ་ཙམ་ལ། ལུས་དཀྱིལ་གྱི་ལྷ་རི་རབ་ཙམ་དུ་བསྒོམས་ལ་དམིགས་པའི་རྩལ་སྦྱོང། སེམས་
འཛིན་གྱི་སྐབས་དང་པོར་ཡེ་ཤེས་ཀྱི་སྤྱན་བསྒོམས་པས་དམིགས་པ་གནད་དུ་ཁེལ་བའི་རྟགས་ཞྭ་ལུའི་ཁྲིད་དུ་ཡོད་པ་ལས་ཤེས་དགོས་པར་གསུངས་པ་ནི། དེ་ཉིད་ལས། དམིགས་པ་ལ་བརྟན་པ་ཐོབ་པའི་རྟགས་ལ། སྣང་ཕྱོགས་ཀྱི་ངོ་བོ་ཉིད་

[079B] ཟུང་འཇུག་གི་ངོ་བོ་ཉིད་གསུམ་དུ་ཡོད་པ་ལས། དང་པོ་ནི། དཔེར་ན་སྤྱན་དབུས་མ་ལྟ་བུར་སེམས་བཟུང་བས་ཇི་ལྟར་བསྒོམས་པའི་སྤྱན་དེ་ལྟ་བུ་རང་གི་དཔྲལ་བར་མིག་གིས་མཐོང་རྒྱུ་དང། ལག་པས་རེག་ཏུ་ཡོད་དམ་
སྙམ་པ་ལྟ་བུ་དང། ཡང་ན། དཔྲལ་བ་ན་ལྷང་ལྷང་བ། ཟ་བ༑ སྦྲིད་པ་སོགས་འབྱུང། གཉིས་པ་ནི། བསྒོམས་པའི་སྤྱན་མི་གསལ་ཀྱང་མཐར་ཀུན་རྟོག་རགས་པ་ཐམས་ཅད་ཆེད་དུ་བཀག་པ་མ་ཡིན་བར་རང་འགགས་སུ་སོང་ནས་རང་མེད་པ་ལྟ་བུར་སྣང་བསྟོང་
ཆམ་མེར་གནས་པ་འབྱུང་སྟེ། དེ་ནི་སྟོང་ཉིད་རྟོགས་པའི་ལྟ་བར་མི་འགྲོ་ཡང། དེ་ལ་བརྟེན་ནས་རིམ་བཞིན་བསྒོམས་བས་རྣམ་པར་མི་རྟོག་པའི་སྟོང་ཉིད་རྟོགས་པར་འགྱུར། གསུམ་པ་ནི། དམིགས་པ་འཛིན་པའི་ཚེ་གློ་བུར་དུ་སྨིག་རྒྱུ་དང་དུ་བ་ལྟ་བུ་དང་མེ་
ཁྱེར་ལྟ་བུ་དང། ནམ་མཁའ་ནས་རེ་ཁཱ་ནག་པོ་བརྐྱངས་པ་ལྟ་བུ། སྒྲ་གཅན་གྱི་ལུས་ཤིན་ཏུ་འཇིགས་པའི་ཕྱེད་སོགས་འོད་གསལ་གྱི་རྟགས་རྣམས་རིམ་བཞིན་འཆར་བར་འགྱུར་ཞེས་གསུངས་ཤིང། དེ་ལྟར་བསྒོམས་ནས་ཐང་ཆད་ན་བཟླས་པ་ལ་འཇུག་པ་ཡིན་
གསུངས། དགུ་པ་བཟླས་བ་བྱ་བ་ལ། བཟླས་པའི་དགོས་པ་ནི། ཡི་དམ་གྱི་ལྷ་ཉེ་བར་བྱེད་པ་དང། སྡིག་པ་ཟད་པ་དང། ངག་ནུས་པ་དང་ལྡན་པ། ལས་འགྲུབ་པ། གསུང་རྡོ་རྗེ་འགྲུབ་པའི་ནུས་པ་འཇོག་པ། རྡོར་བཟླས་ཀྱི་སྨིན་བྱེད་དུ་འགྱུར་བ། སྔགས་
བཟླས་པས་ལྷའི་ཐུགས་རྒྱུད་བསྐུལ་ཏེ་དངོས་གྲུབ་མྱུར་དུ་སྩོལ་བ་སོགས་ཀྱི་ཆེད་དུ་ཡིན་དེས་ན་བསྙེན་བ་ཞེས་པའང་ཉེ་བའི་དོན་དུ་བྱ་དགོས་པས། སྔོན་བླ་མ་ཞིག་གིས་བརྒྱད་སྟོང་བའི་ལུང་གནང་ཡང། བརྒྱད་སྟོང་ཅི་ཡིན་ཞུས་པས་མ་ཤེས་

[080A]༄༅། །གསུངས་པ་ལྟར། བསྙེན་པ་འབུམ་མང་པོ་སོང་ཟེར་ནས་བསྙེན་པའི་དོན་ཅི་འདྲ་ཡིན་མི་ཤེས་པ་དེ་འདྲ་མི་བྱ་གསུངས། དེ་ལྟར་བཟླས་པ་བྱེད་པ་ལ་ངག་བཟླས་དང་ཡིད་བཟླས་གཉིས་ལ། །ངག་བཟླས་སྐབས་བཟླས་
ཕྲེང་ལ། རྒྱུད་ལས། དུང་ཆེན་ཕྲེང་བ་བླངས་ནས་ནི། །ཞེས་པའི་དུང་ཆེན་ནི་མི་རུས་དང། དུད་ཆེན་ཕྲེང་བ་ནི་མི་ཐོད་ཀྱི་ཕྲེང་བ་ཡིན། ཕྲེང་བའི་རྒྱུ་ལ་མང་དུ་གསུངས་པ་ལས། ཀྱཻ་རྡོར། བདེ་འཇིགས། རྣལ་འབྱོར་མ་རྣམས་ལ་ཐོད་ཕྲེང་མཆོག་ཏུ་
བསྔགས། དེ་ཡང་ཐོད་བ་གཅིག་ནས་མང་པོ་བཟོས་པ་མ་ཡིན་པར་ཐོད་པ་གཅིག་ནས་ཕྲེང་རྡོག་གཅིག་ལེན། དེ་འདྲ་མང་དུ་བསགས་པའི་ཕོ་ཐོད་ལྔ་བཅུའི་ཕྲེང་རྡོག་ལྔ་བཅུ་དང། མོ་ཐོད་ལྔ་བཅུའི་ཕྲེང་རྡོག་ལྔ་བཅུ་བྱས་པ་གཉིས་གཉིས་སྤེལ་ཏེ་
བརྒྱུས་པ་ཡིན་པས། སྔར་གྱི་དམ་པ་འགས་ཀྱང་དེ་ལྟར་མཛད་པ་ཡོད། ཐོད་པྲེང་མ་རྙེད་ན། ཞི་རྒྱས་དབང་དང་མངོན་སྤྱོད་ལ། །བོ་དེ་ཙེས་ནི་ལས་ཀུན་བྱེད། །ཅེས་བོ་དེ་ཙེའི་ཕྲེང་བས་ལས་བཞི་ཀ་ལ་རུང་བར་གསུངས། ཕྲེང་ཐག་ནི་གཞོན་ནུ་མ་
མ་ཉམས་པས་བཀལ་བའི་བལ་སྐུད་དགུ་སྒྲིལ་དགོས། དེ་ཡང་བསྙེན་པ་སོགས་ལ་ཕྲེང་སྐུད་ནང་བསྒྲིམ། མཐུ་གཏོང་བ་ལ་ཕྱི་བསྒྲིམ་དགོས་པར་གསུངས་ཡོད། ཕྲེང་བ་གསར་པ་དང། བསྙེན་པའི་ཐོག་མའི་བཟླས་ཕྲེང་ལྟ་བུ་ལ་བྱིན་རླབས་རྒྱས་
བར་བྱས་ན་ལེགས་པས་དེ་བྱ་ཚུལ་ཞྭ་ལུའི་ཁྲིད་ཡིག་ལས་གསུངས་པ་ཁོ་བོས་འདི་གའི་བསྙེན་ཡིག་ཏུ་བྲིས་པ་ལྟར་དང། བསྡུ་ན་ཨོཾ་གསུམ་མ་ལན་བདུན་ཙམ་བརྗོད་དེ་ཕྲེང་བར་ཕུ་བཏབ་ནས་ལག་པའི་བར་བསྲུབ་སྟེ་བྱིན་བརླབས་པས་ཀྱང་ཆོག་

[080B] ཕྲེང་བ་གཞན་གྱིས་མི་མཐོང་བར་སྦ་ཞིང། ཕྲེང་བ་ལ་རྒྱན་མང་པོ་མི་གདགས། བལ་པོ་ཁ་ཏོན་བྱེད་པ་ཚོས་ཀྱང་ཕྲེང་བ་ལ་རས་སོགས་ཀྱིས་ཤུབས་བཟོས་ཏེ་སྦ་སྲོལ་ཡོད་པ་དེ་འདྲ་བྱུང་ན་ལེགས་
དེ་བཞིན་སྔགས་ཀྱི་དམ་རྫས་གཞན་རྣམས་ཀྱང་སྦ་དགོས། སྤྱིར་ཡང་སྔགས་འདི་ཤིན་ཏུ་གསང་དགོས་པ་འཇམ་བཞད་ལ་རྒྱལ་པོ་ཞིག་གིས་ཆོས་འབྲེལ་ཞུས་པར་འཇམ་བཞད་ཀྱིས་ཞབས་འབྲིང་པ་ཐམས་ཅད་ཕྱིར་བསྐྲད་དེ་ཤིན་ཏུ་གསང་བའི་ཚུལ་དུ། བཛྲ་
པཱ་ཎིའི་ལུང་གནང་བས་དེ་ལ་གཞན་པས་འགྲུབ་སླ་ཞིང་ཕན་ཆེ་བ་བྱུང་ཚུལ། ཕྲེང་བ་བགྲང་ལུགས་ཞི་རྒྱས་དབང་དྲག་ལ་རིམ་བཞིན་མཛུབ་མོ། གུང་མོ། སྲིན་ལག་མཐེའུ་ཆུང་ལ་བཀལ་ཏེ་འདྲེན་ཚུལ་གསུངས་བ་ལས། འདིར་བསྙེན་པ་ནི་ལྷ་དབང་དུ་
འགུགས་བྱེད་གཙོ་ཆེ་བས་སྲིན་མཛུབ་ལ་བཀལ་ནས་འདྲེན་དགོས་ཤིང། དེ་ཡང་མ་རྒྱུད་ལ་ལག་པ་གཡོན་པའི་སྲིན་མཛུབ་དང་མཐེ་བོང་སྦྲེལ་ཏེ་བཟླ་དགོས་པས་དེ་ཡུན་རིང་མ་ཐུབ་ན་དང་པོར་དེ་ལྟར་བྱས་ཏེ་མང་ཙམ་དང། དེ་ནས་མཛུབ་མོ་སོགས་བཞི་
ཀ་སྦྱར་བའི་སྟེང་ནས་བགྲང་ན་སྲིན་ལག་དེར་ཐེབས་མཐེ་བོང་དང་སྲིན་ལག་གིས་བགྲང་བའི་གོ་ཆོད། བཟླས་བྱའི་སྔགས་ཨོཾ་གསུམ་མ་ནི། བདེ་མཆོག་རྩ་རྒྱུད་ལེའུ་ཞེ་བརྒྱད་པ་ལས་བྱུང་བའི་ཉེ་སྙིང་ཨོཾ་སརྦ་བུདྡྷ་སོགས་དང། ལེའུ་ལྔ་བཅུ་པ་ལས་བྱུང་བའི་
སྙིང་པོ་ཨོཾ་བཛྲ་བཻ་རོ་སོགས་ཀྱི་སྔགས་དེ་གཉིས་གཅིག་ཏུ་དྲིལ་བ་ཡིན། འོ་ན་རྩ་རྒྱུད་དང། ནཱ་རོའི་གཞུང་ཆུང་དུ་ཨོཾ་གསུམ་མ་འདི་དངོས་སུ་མེད་པ་ཅི་ཡིན་ཞེ་ན། དེ་ནི་བླ་མའི་མན་ངག་ཞལ་ཤེས་ལ་ལྟོས་དགོས་པའི་ཕྱིར་ཟབ་གནད་ཀྱི་འབྱིན་འཇུག་སྦས་

[081A]༄༅། །པ་ཡིན། དེ་ལྟར་ཡིན་ན་མ་སྦས་པར་གསལ་བར་བྱས་པ་གང་དུ་ཡོད་སྙམ་ན། དེ་ནི་རྒྱལ་པོ་ཨིནྡྲ་བྷཱུ་ཏིའི་ཕག་མོ་ཞལ་གཉིས་མའི་སྔགས་བཏུ་ལས་བྱུང་ཞིང། ཕག་མོ་གཞན་གྱི་ལམ་ལ་མ་ཚད་པ་ཐམས་ཅད་
འདི་ཉིད་ནས་ཁ་བསྐང་དགོས་པར་བླ་མ་གོང་མ་རྣམས་གསུང་གསུངས། ཨོཾ་གསུམ་མ་འདི་ལ་སྙིང་པོ་དང་ཉེ་སྙིང་ལས་རྩ་སྔགས་མེད། འོན་ཀྱང་འདིས་དེ་གསུམ་གའི་གོ་ཆོད། སྒྲུབ་ཐབས་རིན་འབྱུང་གི་ཕག་མོ་དབུ་བཅད་མའི་སྐབས་སུ་
ཨོཾ་སརྦ་བུདྡྷ་ཌཱ་ཀི་ནཱི་ཡེ་ཧཱུཾ་ཕཊ་སཱ་ཧཱ། ཞེས་པ་སངས་རྒྱས་མཁའ་འགྲོ་མའི་སྔགས་དང། ཨོཾ་བཛྲ་ཝརྞ་ནཱི་ཡེ་ཧཱུཾ་ཕཊ། ཅེས་པ་རྡོ་རྗེ་རབ་བསྔགས་མའི་སྔགས་དང། ཨོཾ་བཛྲ་བཻ་རོ་ཙ་ནཱི་ཡེ་ཧཱུཾ་ཕཊ། ཅེས་པ་རྡོ་རྗེ་རྣམ་པར་སྣང་མཛད་མའི་སྔགས་
སུ་བཤད་ཅིང། དེ་ཡང་དང་པོ་གཙོ་བོ་དང། གཞན་གཉིས་འཁོར་སྔགས་སུ་གསུངས། སྔགས་དེ་གསུམ་བསྡོམས་པ་ནི་ཨོཾ་གསུམ་མ་ཡིན། སྔགས་གསུམ་གྱི་དོན་ལ་དངུལ་ཆུའི་གསུང་ཟིན་མཁའ་སྤྱོད་བསྐྱེད་རྫོགས་ལས། སྔགས་དང་
པོའི་དོན་སངས་རྒྱས་ཐམས་ཅད་ཀྱི་ཐུགས་བདེ་བ་ཆེན་པོའི་ཡེ་ཤེས་ཆོས་ཉིད་ཀྱི་ནམ་མཁའ་ལ་འགྲོ་བས་ན་སངས་རྒྱས་ཐམས་ཅད་ཀྱི་མཁའ་འགྲོ་མ་སྟེ་ཆོས་སྐུའམ་ཐུགས་རྡོ་རྗེ་མ། སྔགས་གཉིས་པའི་དོན་ཝརྞ་ཞེས་པ་རབ་བསྔགས། རིགས་
མདོག་ཁ་ངོག་བརྡུང་བ། དཀྲུལ་བ། ཚིགས་བཅད། ཁ༑ རྗོད་བྱེད་སོགས་དོན་མང་པོ་ལ་འཇུག་པས། བདེ་སྟོང་གཉིས་སུ་མེད་པའི་ཡེ་ཤེས་ཀྱི་རྡོ་རྗེ་གདུལ་བྱ་ལ་ཆོས་ཀྱི་དོན་རྗོད་པར་བྱེད་པའི་སྒྲའི་རྣམ་པར་ཤར་བས་ན་རྡོ་རྗེ་རྗོད་བྱེད་མ་

[081B] སྔགས་གསུམ་པའི་དོན་བདེ་སྟོང་གཉིས་སུ་མེད་པའི་ཡེ་ཤེས་ཀྱི་རྡོ་རྗེ་གཟུགས་སྐུའི་རྣམ་པ་ཅན་དུ་གདུལ་བྱ་ལ་སྣང་བར་མཛད་པས་ན་རྡོ་རྗེ་རྣམ་པར་སྣང་མཛད་མ་སྟེ་སྤྲུལ་སྐུའམ་སྐུ་རྡོ་རྗེ་མ་ཡིན་པས། མདོར་
ན་སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་རྡོ་རྗེ་གསུམ་དབྱེར་མི་ཕྱེད་པའི་རྗེ་བཙུན་རྡོ་རྗེ་རྣལ་འབྱོར་མའི་རྩ་སྔགས། སྙིང་པོ། ཉེ་སྙིང་གསུམ་གའི་གོ་ཆོད་པ་ཞིག་གོ། །ཞེས་གསུངས། འདིའི་ཁུངས་ཨོཾ་གསུམ་མའི་སྔགས་དོན་འཇམ་མགོན་ཙོང་ཁ་པས་བདེ་
མཆོག་སྒྲུབ་ཐབས་འདོད་འཇོ་ལས། བཛྲ་བཻ་རོ་ཙ་ནཱི་ཡེ་ནི་རྡོ་རྗེ་རྣམ་པར་སྣང་མཛད་མའོ། །སརྦ་བུདྡྷ་ཌཱ་ཀི་ནཱི་ཡེ་ནི་སངས་རྒྱས་ཐམས་ཅད་ཀྱི་མཁའ་འགྲོ་མའོ། །བཛྲ་ཝརྞྞ་ནཱི་ཡེ་ནི་རྡོ་རྗེ་རབ་བསྔགས་མའོ། །ཞེས་དང། བསྐྱེད་རིམ་མུན་སེལ་སྒྲོན་མེ་ལས། །ཨོཾ་
གསུམ་མ་འདི་ཉིད་བླ་མ་གོང་མ་གོང་མའི་སྙན་བརྒྱུད་ཀྱི་སྒོ་ནས་རྩ་སྔགས། སྙིང་པོ། ཉེ་སྙིད་རྣམས་གཅིག་ཏུ་བསྡོམས་པས་ན། འགོར་ཨོཾ་གསུམ་དང། མཇུག་ཏུ་ཧཱུཾ་དང་ཕཊ་གསུམ་གསུམ་སྦྱར་བ། ཡིག་འབྲུ་སུམ་ཅུ་སོ་གཉིས་ཡོད་པས་ཆེས་ཟབ་པ་ཡིན། ཞེས་
དང༑ རྗེ་བྱམས་པ་ཆོས་ལེགས་ཀྱི་བསྐྱེད་རིམ་དུ། སྔགས་དོན་ནི། ཨོཾ་ཨོཾ་ཨོཾ་སྐུ་གསུང་ཐུགས། སརྦ་བུདྡྷ་ཌཱ་ཀི་ནཱི་ཡེ་སངས་རྒྱས་མཁའ་འགྲོ་ཐམས་ཅད་དང། བཛྲ་ཝརྞྞ་ནཱི་ཡེ་རྡོ་རྗེའི་རིགས་ཅན་ནམ་མདོག་ཅན། བཛྲ་བཻ་རོ་ཙནཱི་ཡེ་རྡོ་རྗེ་རྣམ་པར་སྣང་མཛད་
ཧཱུཾ་ཧཱུཾ་ཧཱུཾ་སྐུ་གསུང་ཐུགས། ཕཊ་ཕཊ་ཕཊ་སྐུ་གསུང་ཐུགས། སཱ་ཧཱ་གཞི་ཚུགས། སྐུ་གསུང་ཐུགས་གོང་འོག་གསུམ་གྱི་དང་པོ་ཆོས་སྐུ། གཉིས་པ་ལོངས་སྐུ། གསུམ་པ་སྤྲུལ་སྐུའི་སྐུ་གསུང་ཐུགས་སོ། །ཞེས་གསུངས། དེས་ན་ཨོཾ་གསུམ་མའི་ཨོཾ་ཧཱུཾ་ཕཊ་གསུམ་

[082A]༄༅། །གསུམ་གྱིས་དུས་གསུམ་སངས་རྒྱས་ཐམས་ཅད་ཀྱི་ཆོས་ལོངས་སྤྲུལ་གསུམ་དང། སྐུ་གསུམ་ཐུགས་གསུམ་སོགས་མཚོན། སརྦ་བུདྡྷ་ཌཱ་ཀི་ནཱི་ཡེ་ནི་སངས་རྒྱས་ཐམས་ཅད་ཀྱི་མཁའ་འགྲོ་མ་སྟེ། ཌཱ་ཀི་ཞེས་པ་མཁའ་འགྲོ་ལ་འཇུག་པ་ཌི་
འགྲོ་བ་ལའོ། །ཞེས་པའི་བྱིངས་བཞག་སྟེ་བསྒྲུབ་ཚུལ། དེ་ཡང་སངས་རྒྱས་ཐམས་ཅད་ཀྱི་ཡུམ་ཡིན་ཞེས་པའི་དོན་མིན་པར། དངུལ་ཆུའི་བསྐྱེད་ཁྲིད་ལྟར་དུས་གསུམ་སངས་རྒྱས་ཐམས་ཅད་ཀྱི་ཐུགས་བདེ་བ་ཆེན་པོའི་ཡེ་ཤེས་ཆོས་སྐུ་དེ་ཉིད་ཆོས་ཉིད་སྟོང་པ་
ཉིད་ཀྱི་ནམ་མཁའ་ལ་འགྲོ་བ་སྟེ་ཐུགས་ཀྱི་ཡོན་ཏན་དང། མཁའ་འགྲོ་མ་ཞེས་པའི་དོན་ཡང་དེ་ལྟར་ཡིན་གསུངས། བཛྲ་ཝརྞྞ་ནཱི་ཡེ་ནི་རྡོ་རྗེ་རབ་བསྔགས་མའམ་རྗོད་བྱེད་མ་སྟེ། སངས་རྒྱས་ཐམས་ཅད་ཀྱི་གསུང་བདེ་སྟོང་དབྱེར་མེད་བརྗོད་བྱར་བྱེད་པས་ན་གསང་སྔགས་
ཀྱི་ཆོས་འཁོར་རྗོད་པར་བྱེད་མའམ། རབ་ཏུ་བསྔགས་མ་སྟེ་གསུང་གི་ཡོན་ཏན། བཛྲ་བཻ་རོ་ཙ་ནཱི་ཡེ་ནི་རྡོ་རྗེ་རྣམ་པར་སྣང་མཛད་མ་ཞེས་སངས་རྒྱས་ཐམས་ཅད་ཀྱི་སྐུའི་ངོ་བོ་སྣང་སྟོང་དབྱེར་མེད་པའི་གཟུགས་སྐུ་སེམས་ཅན་ལ་རྣམ་པར་སྣང་བར་མཛད་མ་སྟེ་སྐུའི་
ཡོན་ཏན་གཙོ་བོར་མཛད་པས་ན། གོ་རིམ་བཞིན་དུ་ཆོས་སྐུ་ལོངས་སྐུ་སྤྲུལ་སྐུ་གསུམ་གཙོ་བོར་མཛད་ཅིང། སྔགས་དེ་དག་གི་མིང་ཅན་རྣལ་འབྱོར་མ་གསུམ་གྱི་རྩ་སྔགས་སྙིང་པོ་ཉེ་སྙིད་རྣམས་འདིར་མན་དག་གིས་བསྡུས་པ་ཡིན་པས། ཨོཾ་གསུམ་མ་འདིས་
མཁའ་སྤྱོད་མའི་རྩ་སྔགས་དང་སྙིང་པོ་ཉེ་སྙིད་གསུམ་གའི་གོ་ཆད་ཅིང། འདི་བཏོན་ན་སྒྲོལ་མ། དབྱངས་ཅན། ལོ་གྱོན། འོད་ཟེར་ཅན། གདུགས་དཀར། སོར་འབྲང་སོགས་མཁའ་འགྲོ་མ་ཐམས་ཅད་ཀྱི་རིགས་སྔགས་བཏོན་པའི་གོ་ཆོད་ལ། དེ་དག་

[082B] དེ་ལྟར་འབྱུང་བའི་རྒྱུ་མཚན་ཡང་ཐུའུ་བཀྭན་རིན་པོ་ཆེ་སོགས་དམ་པ་སྔ་མ་རྣམས་ཀྱིས་གསུངས་བ་ལྟར་བསྒྲུབ་བྱའི་ཡུལ་དུ་གྱུར་པའི་མཁའ་འགྲོ་མ་གྲངས་མེད་རྣམས་བསྡུ་ན་ཡུལ་ཉེར་བཞི་དུར་ཁྲོད་བརྒྱད་གླིང་བཞི་རི་རབ་
བཅས་སོ་བདུན་དུ་བཞུགས་པའི་དཔའ་བོ་དང་རྣལ་འབྱོར་མ་རྣམས་སུ་འདུ་ཞིང། དེ་ཀུན་ཀྱང་གཙོ་མོ་རྡོ་རྗེ་རྣལ་འབྱོར་མར་འདུ། བཾ་ཡིག་དང་ཨོཾ་གསུམ་མས་ལྷ་དེ་རྣམས་མཚོན་ཏེ། བཾ་ཡི་ག་ཞིག་པ་ན་ཨ་ཐུང་ཡ་ར་ལ་ཝ་ལྔར་འགྱུར་ལ། ཨ་ཐུང་
གིས་རྣལ་འབྱོར་མ། ཡས་ལཱ་མ། རས་དུམ་སྐྱེས་མ། ལས་གཟུགས་ཅན་མ། ཝས་མཁའ་འགྲོ་མ་སྟེ་བདེ་ཆེན་འཁོར་ལོའི་ཡུམ་ལྔ། ཨོཾ་དང་པོས་རབ་གཏུམ་མ། གཉིས་པས་གཏུམ་མིག་མ། གསུམ་པས་འོད་ལྡན་མ། སས་སྣ་ཆེན་མ། རྦས་
དཔའ་བོའི་བློ་ཆེན་མ། བུས་ཁརྭ་རི། དཧས་ལངྐའི་དབང་ཕྱུག་མ། ཌཱས་ཤིང་གྲིབ་མ་སྟེ་ཐུགས་འཁོར་གྱི་དཔའ་མོ་བརྒྱད། དེ་བཞིན་དུ་ཀིས་ས་སྦྲུང་མ། ནཱིས་འཇིགས་བྱེད་ཆེན་མོ། ཡེས་རླུང་ཤུགས་མ། བས་ཆང་འཐུང་མ། ཛྲ་ཡིས་སྔོ་སངས་ལྷ་མོ་
ཝས་རབ་བཟང་མ། རྞྞས་རྟ་རྣ་མ། ནཱིས་བྱ་གདོང་མ་སྟེ་གསུང་གི་བརྒྱད། ཡེས་འཁོར་ལོའི་ཤུགས་ཅན་མ། བས་དུམ་སྐྱེས་མ། ཛྲ་ཡིས་ཆད་ཚོང་མ། བཻས་འཁོར་ལོའི་གོ་ཆ་མ། རོས་ཤིན་ཏུ་དཔའ་མོ། ཙས་སྟོབས་ཆེན་མ། ནཱིས་འཁོར་ལོས་
སྒྱུར་མ། ཡེས་བརྩོན་འགྲུས་ཆེན་མོ་སྟེ་སྐུའི་བརྒྱད། ཧཱུཾ་དང་པོས་ཁྲ་གདོང་མ། གཉིས་པས་འུག་གདོང་མ། གསུམ་པས་ཁྱི་གདོང་མ། ཕཊ་དང་པོས་ཕག་གདོང་མ། གཉིས་པས་གཤིན་རྗེ་བརྟན་མ། གསུམ་པས་གཤིན་རྗེ་ཕོ་ཉ་མོ། སཱ་ཡིས་གཤིན་རྗེ་

[083A]༄༅། །མཆེ་བ་མ། ཧཱས་གཤིན་རྗེ་འཇོམས་མ་སྟེ་སྒོ་མཚམས་མ་བརྒྱད་མཚོན། གཙོ་བོ་ཧེ་རུ་ཀ་དང་ཐུགས་གསུང་སྐུའི་དཔའ་བོ་ཉེར་བཞི་ནི་ཟླ་དཀྱིལ་གྱིས་མཚོན་པས་ན་འཁོར་ལོ་སྡོམ་པ་ལྷ་དྲུག་ཅི་རྩ་གཉིས་པོ་
ཐམས་ཅད་ཀྱང་འདིར་འདུ་སྟེ། རྩ་རྒྱུད་ལས། གལ་ཏེ་དངོས་གྲུབ་མཆོག་འདོད་ན། །སྔགས་དང་ལྷ་ལ་ཐ་དད་མེད། །ཅེས་གསུངས་སོ། །དེའི་ཕྱིར་གསང་སྔགས་ཨོཾ་གསུམ་མ་བཟླས་པས་གོང་གི་ལྷ་ཐམས་ཅད་འགྲུབ་པར་འགྱུར་ལ། སྔོན་གྱི་ལས་
འཕྲོ་ཡོད་པས་ནི་བསྙེན་སོགས་ལ་མ་ལྟོས་པར་འདི་བཟླས་པ་ཙམ་གྱིས་ལས་ཐམས་ཅད་འགྲུབ་སྟེ། རྗེ་ཚར་ཆེན་གྱིས། ཧེ་རུ་ཀ་དཔལ་རྒྱུད་ཀྱི་རྒྱལ་པོ་ལས། །རྡོ་རྗེ་བཙུན་མོའི་ཉེ་བའི་སྙིང་པོ་མཆོག་བཀླགས་པས་འགྲུབ་ཅེས་གསུངས་པའི་བདེན་
པས་སྐྱོངས། །ཞེས་དང། རྩ་རྒྱུད་ལེའུ་ཞེ་བརྒྱད་པར། སྔགས་འདི་བཀླགས་པས་འགྲུབ་པ་སྟེ། །ལས་རྣམས་ཀུན་བྱེད་དགེ་བ་ཡིན། །ཞེས་གསུངས། བདེ་མཆོག་གི་དབང་བསྐུར་བ་ལེགས་པར་ཐོབ་པའི་གང་ཟག་དེ། རྒྱུད་སྡེ་བཞིའི་དབང་གཞན་མ་ཐོབ་
ཀྱང་ཐོབ་པ་དང་འདྲ་བའི་ནུས་པ་དང་ལྡན་ཞིང་ལྷ་ཞི་ཁྲོ་ཀུན་གྱི་སྒྲུབ་པོར་འགྱུར་བས་གཞན་རྣམས་ཟིལ་གྱིས་གནོན་པས་ན་དམ་པའམ་མཆོག་ཏུ་གསུངས་ཏེ། རྩ་རྒྱུད་ལས། རྒྱུད་འདི་རུ་ནི་དབང་བསྐུར་བ། །ཐམས་ཅད་ཀྱི་ནི་སྒྲུབ་པོར་གསུངས། །རྒོད་
དང་ལྟ་དང་ལག་བཅངས་དང། །གཉིས་གཉིས་འཁྱུད་པ་ལ་སོགས་ལ། །དབང་བསྐུར་བར་ནི་འགྱུར་བ་ཡིན། །རྒྱུད་རྣམས་ཀུན་གྱི་དམ་པ་ཡིན། །འདི་ནི་ལྷ་མི་ཟིལ་གནོན་འགྲོ། །ཞེས་པ་དང། ཡང༑ རྩ་རྒྱུད་ལས། རྣལ་འབྱོར་རབ་མཆོག་

[083B] །གཞན་དག་སྙིང་པོ་མེ་རྩྭ་མཚུངས། །ཞེས་བདེ་མཆོག་ཡབ་ཡུམ་གྱི་གསང་སྔགས་ཀྱི་དྲུང་དུ། རྒྱུད་སྡེ་གཞན་ནས་གསུངས་པའི་གསང་སྔགས་ནི་མེའི་དྲུང་དུ་རྩྭ་དང་འདྲ་བར་ནུས་སྟོབས་ཆུང་བར་གསུངས་པ་དང། ཡང་དེ་ཉིད་ལས་
དེ་ཉིད་བསྡུས་པའམ་བདེ་མཆོག་གམ། །གསང་བ་འམ་རྡོ་རྗེ་འཇིགས་བྱེད་ལས། །དཀྱིལ་འཁོར་རྣམས་ཀྱི་རྒྱལ་པོ་འདི། །མ་བྱུང་འབྱུང་བར་མི་འགྱུར་རོ། །བཤད་དང་མ་བཤད་གང་ཅི་འང་རུང། །དེ་ཀུན་དཔལ་ལྡན་ཁྲག་འཐུང་གནས། །ཞེས་དེ་
ཉིད་བསྡུས་པ། སྒྱུ་མ་བདེ་མཆོག་གསང་འདུས། འཇིགས་བྱེད་སོགས་ཀྱི་རྒྱུད་སྔར་གསུངས་པ་དང། སླད་ནས་གསུང་བར་འགྱུར་བ་ཀུན་ལས་ཀྱང་འདི་ལས་ལྷག་པའི་བཤད་པ་སྔར་ཡང་མ་བྱུང། ད་དུང་མི་འབྱུང་ཞིང། རྒྱུད་སྡེ་གཞན་ནས་
བཤད་པའི་མཆོག་ཐུན་གྱི་དངོས་གྲུབ་ཀུན་འདིར་གནས་པ་སྟེ་འཐོབ་པར་གསུངས། ཡང་རྩ་རྒྱུད་ལས། རིག་པའི་རྒྱལ་པོའི་གསང་སྔགས་ཏེ། །བྱ་བ་ཐམས་ཅད་འགྲུབ་པ་པོ། །འདི་ལས་ཤིན་ཏུ་མཆོག་གྱུར་པ། །འཇིག་རྟེན་གསུམ་ན་ཡོད་མིན་ཏེ། །ཧེ་རུ་
ཀ་དཔལ་སྔགས་ཤེས་ན། །མེ་སྟེ་གཞན་དག་སོག་མ་མཚུངས། །ཞེས་དཔལ་ཧེ་རུ་ཀ་ཡབ་ཡུམ་གྱི་ངེས་དོན་གྱི་གསང་སྔགས་ལས་ལྷག་པའི་གསང་སྔགས་ནི་ས་གསུམ་ན་མེད་པས་དེའི་དྲུང་དུ་གཞན་གྱི་སྔགས་ནི་མེའི་དྲུང་དུ་སོག་མ་ལྟར་ནུས་སྟོབས་ཆུང་
བར་གསུངས། ལེའུ་ཞེ་བདུན་པར་སངས་རྒྱས་མཁའ་འགྲོ་མའི་སྔགས་འདིའི་ཕན་ཡོན་གསུངས་པ་ལས། མཁའ་འགྲོ་ཀུན་གྱི་སྙིང་པོ་སྟེ། །འདི་ནི་དྲན་བཙམ་གྱིས་ཀྱང། །དངོས་གྲུབ་ཐམས་ཅད་སྐྱེད་བྱེད་ཡིན། །ཞེས་དང། ལེའུ་ཞེ་བརྒྱད་པ་ལས་

[084A]༄༅། །མཁའ་འགྲོ་ཀུན་གྱི་དགེ་བ་གང། །སྙིང་པོ་རྣལ་འབྱོར་མ་ཀུན་གྱིས། །འདོད་དོན་ཐམས་ཅད་སྒྲུབ་བྱེད་པའོ། །ཞེས་རྡོ་རྗེ་ཕག་མོ་སོགས་རྣལ་འབྱོར་མ་ཀུན་གྱིས་སྒྲུབ་པ་པོའི་དོན་ཐམས་ཅད་སྒྲུབ་པར་བྱེད་པའི་སྔགས་
མཁའ་འགྲོ་ཀུན་འདུས་ཀྱི་སྙིང་པོ་འདི་ཡིན་པར་གསུངས་ཤིང། ཡང་ལེའུ་དེ་ཉིད་ལས། ས་འོག་ཡང་ན་མཐོ་རིས་སམ། །དེ་བཞིན་མི་ཡུལ་དག་ཏུ་ཡང། །འཇིག་རྟེན་གསུམ་ན་ཡོད་པ་ཡི། །ལས་ནི་གང་དག་ཡོད་པ་རྣམས། །སྔགས་ཀྱིས་དེ་དག་
ཐམས་ཅད་འགྲུབ། །དངོས་གྲུབ་ཀུན་བྱེད་དགེ་བ་ཡིན། །དངོས་གྲུབ་ཐམས་ཅད་རབ་སྩོལ་བ། །འདི་ལས་ཤིན་ཏུ་མཆོག་གྱུར་མེད། །གང་ཕྱིར་འདི་ནི་བླ་མེད་དེ། །ཐབས་བཟང་པོ་ནི་བསྟན་པ་ཡིན། །མཁའ་འགྲོ་མ་ནི་ཀུན་གྱི་གནས། །མདོར་བཤད་རྒྱས་
པར་མ་ཡིན་ནོ། །ཞེས་འཇིག་རྟེན་གསུམ་གྱི་དངོས་གྲུབ་ཇི་སྙེད་ཀུན་ཀྱང་རྒྱུད་འདི་ནས་གསུངས་པའི་སངས་རྒྱས་མཁའ་འགྲོ་མའི་སྔགས་ཀྱིས་བདེ་བླག་ཏུ་འགྲུབ་པའི་ཕྱིར་བླ་ན་མེད་པ་སྟེ་གསང་སྔགས་ཐམས་ཅད་ཀྱི་ནང་ནས་འགྲན་ཟླ་མེད་པར་གསུངས་
པས་ན། ཚེ་དང་ནོར་སྒྲུབ་པར་འདོད་པ། འགོ་ནད་ཡམས་རིམས་སོགས་ལུས་ཀྱི་ན་ཚ་དང། སེམས་ཀྱི་སྡུག་བསྔལ་ཞི་བ། སད་སེར་མུ་གེ་སོགས་ཞི་བ། ཆར་འབེབས་གཅོད་སོགས་སྒྲུབ་པ། གཟའ་ཀླུ་རྒྱལ་པོ་ལ་སོགས་པའི་སྡེ་བརྒྱད་གདུག་པ་ཅན་
གྱི་གནོད་པ་སེལ་བ། མི་ནོར་འགུགས་པ་སོགས་དབང་སྡུད་ཀྱི་རིགས་དང། གསད་བསྐྲད་དབྱེ་རྨོངས་སོགས་ལས་རབ་འབྱམས་གང་བསྒྲུབ་པར་འདོད་ཀྱང་སྔགས་འདི་ཉིད་ལ་འབད་པས་མཆོག་ཏུ་འགྱུར་ཞིང། གཙོ་བོར་རིམ་གཉིས་བསྒོམས་པས་ཚེ་

[084B] ཚེ་འདིར་རྐྱེན་དབང་གིས་རྟོགས་པ་མཆོག་མ་ཐོབ་ནའང། རྩ་རྒྱུད་ལས། རྣལ་འབྱོར་བ་རྣམས་འཕོ་ཚེ་དཔལ། །ཁྲག་འཐུང་སོགས་དཔའ་རྣལ་འབྱོར་མ། །མེ་ཏོག་སྣ་
ཚོགས་ལག་ན་ཐོགས། །རྒྱལ་མཚན་བདན་སྣ་ཚོགས་དང། །རོལ་མོའི་སྒྲ་ནི་སྣ་ཚོགས་དང། །གླུ་ཡི་མཆོད་པ་སྣ་ཚོགས་ཀྱིས། །མཁའ་སྤྱོད་གནས་སུ་འཁྲིད་པར་བྱེད། །འཆི་བ་ཞེས་འདི་རྣམ་རྟོག་ཡིན། །དེ་འདྲའི་དཔལ་ཆེན་རྣལ་འབྱོར་བ། །ས་སྟེང་
ན་ནི་རྙེད་པར་དཀའ། །ཞེས་དང། ལག་པ་གཡོན་པས་བཟུང་ནས་ནི། །རང་གི་གནས་སུ་ཁྱེར་ནས་སུ། །ཁའ་འགྲོ་མ་ནི་དེ་དག་དང། །རྟག་ཏུ་མངོན་པར་རྩེ་བྱེད་དེ། །བདེ་བ་ཅན་གྱི་གནས་འགྲོར་འགྱུར། །ཧེ་རུ་ཀ་དཔལ་གུས་འདོད་པས། །མཁའ་ལ་འགྲོ་བའི་གནས་
སུ་ཁྱེར། །སྒྲུབ་པ་པོ་ནི་སྔགས་ལུས་ཅན། །འཁོར་བར་འཆི་དང་རྒ་བ་མེད། །ཅེས་སྙིགས་མ་ལྔ་ཇི་ཙམ་བདོ་བ་ཙམ་གྱིས་བྱིན་རླབས་ཀྱི་ཚ་ན་ཁ་ཇེ་ཆེ་ཇེ་མྱུར་དུ་འགྲོ་བ་ཡི་དམ་བདེ་མཆོག་ཡབ་ཡུམ་འདི་ཁོ་ན་མ་གཏོགས་མེད་ཕྱིར་ཡི་དམ་འདི་ལྟ་བུ་ལ་བརྟེན་དུ་ཡོད་པ་ནི་ས་སྟེང་
ན་ཆེས་ཤིན་ཏུ་དཀོན་ཞིང། ལམ་འདི་ཉམས་སུ་ལེན་པ་པོ་རྣམས་འཆི་བའི་ཚེ་ཧེ་རུ་ཀ་ཡབ་ཡུམ་སོགས་དཔའ་བོད་པའ་མོ་ལག་ན་མེ་ཏོག་དང་སིལ་སྙན་གདུགས་རྒྱལ་མཚན་ལ་སོགས་པ་ཐོགས་པས་ཡིད་དུ་འོང་བའི་གླུའི་མཆོད་པས་བསུས་ཏེ་མཁའ་
སྤྱོད་ཀྱི་གནས་སུ་འཁྲིད་པར་འགྱུར་བས་ན། འཆི་བ་ཞེས་མིང་གིས་བཏགས་པ་ཙམ་ལས་གནད་གཅོད་ཀྱི་སྡུག་བསྔལ་སོགས་ཅུང་ཟད་ཀྱང་མྱོང་མི་དགོས་པར་བུ་ཕའི་ཁྱིམ་དུ་འགྲོ་བ་ལྟར་དགའ་སྤྲོའི་གདེང་དང་ལྡན་པ་ཞིག་འོང་བར་གསུངས། གཞན་

[085A]༄༅། །ཡང་རྩ་རྒྱུད་ལས། མི་མཆོག་གང་ཞིག་ཀུན་སྤྱོད་པ། །སྡིག་པ་ཐམས་ཅད་རྣམ་དག་བདག་དེ་བཞིན་གཤེགས་པའི་ས་ཐོབ་ཅིང། །སྐྱེ་དང་སྐྱེ་བར་བདེ་གཤེགས་ཀྱི། །རིགས་སྐྱེ་རྒྱལ་པོ་ཆོས་ལྡན་འགྱུར། །ཇི་ལྟར་སྔོན་བསགས་
སྡིག་པ་ཡི། །མཚན་ཉིད་ཐམས་ཅད་དམན་པ་སྟེ། །གང་ཞིག་འདི་ནི་རྟག་བསྒོམ་པ། །ས་ལ་འདོད་པ་ཀུན་དབང་ཕྱུག་དཔེར་ན་མར་གྱིས་གང་བའི་སྣོད། །མེ་ཡི་དབུས་སུ་བཞག་ན་ནི། །མར་གསར་སྟེང་དུ་ཞུ་འགྱུར་ཞིང། །སྣོད་ཀྱི་དྲི་མ་འཇིག་པར་
འགྱུར། །དེ་བཞིན་ཤྲཱི་ཧེ་རུ་ཀ་ཡི། །མཚན་གྱིས་སྡིག་པ་འཇིག་པར་འགྱུར། །བསམ་གཏན་བསམ་པ་ཙ་གྱིས་སམ། །ཀློག་ཅིང་ཁ་ཏོན་བྲིས་བ་ཡིས། །མཐོ་རིས་ལོངས་སྤྱོད་ཐོབ་འགྱུར་བའམ། །ཡང་ན་འཁོར་ལོའི་བསྒྱུར་བ་ཐོབ། །ཅེས་
གནས་སྐབས་སུ་ལས་ཀྱི་སྒྲིབ་པ་ཀུན་འདག་པ་དང། ལམ་འདི་ལ་བསམ་གཏན་བྱས་པ་ཙམ་དང། གླེགས་བམ་བཀླག་པ་དང། ཁ་ཏོན་དུ་བྱས་པ་དང་རྒྱུད་ཀྱི་གླེགས་བམ་བྲིས་པས་ཀྱང་མཐོ་རིས་ཀྱི་དཔལ་སྤྱི་དང། ཁྱད་པར་བ་འཁོར་ལོས་
སྒྱུར་རྒྱལ་འཐོབ་པར་འགྱུར་བར་གསུངས་ལ། རྟེན་འདིའི་འོག་ཏུ་ཡང་མཁའ་སྤྱོད་ཀྱི་ཞིང་དུ་རིག་པ་འཛིན་པའམ། ཆོས་འདི་སྤྱོད་པའི་ཆོས་ལྡན་གྱི་རྒྱལ་པོ་དང། ཐེག་པ་མཆོག་གི་རིགས་སུ་སྐྱེ་བར་འགྱུར་བ་སོགས་ཕན་ཡོན་མཐའ་ཡས་ཤིང་
དེས་ན་ལམ་འདི་ལྟ་བུ་ཉམས་སུ་མི་ལེན་པར་རྣལ་འབྱོར་གཞན་ལ་བརྟེན་པ་ནི་མར་འདོད་ནས་ཆུ་བསྲུབས་པ་དང་འདྲ་བར་ངལ་བ་དོན་མེད་དུ་འགྱུར་བར་གསུངས་ཏེ། རྩ་རྒྱུད་ལས། དཔེར་ན་ལ་ལ་མར་འདོད་པས། །འབད་པས་ཆུ་ནི་བསྲུབས་གྱུར་

[085B] ༑མར་གསར་འབྱུང་བར་མི་འགྱུར་གྱིས། །ལུས་ཉོན་མོངས་པ་ཁོ་ནར་ཟད། །འཛིན་ཅིང་མཆོད་པ་བྱེད་པ་ནི། །འཚོ་བའི་ཐབས་ཀྱི་རྒྱུར་གྱུར་བའི། །རྣལ་འབྱོར་གཞན་ལ་བརྟེན་པ་ནི། །གཞན་དུ་དེ་བཞི་དོན་མེད་འགྱུར། །ཅེས་སོ། །གལ་ཏེ་འཇིག་
རྟེན་ན་རིགས་དང་སྤྱོད་ལམ་ངན་པ་ལྟར་སྣང་ན་ཡང། ལམ་འདིར་ཉམས་ལེན་བྱེད་པའི་རྣལ་འབྱོར་བའམ། རྣལ་འབྱོར་མ་དེ་གང་ན་ཡོད་པའི་ས་དེར། དཔལ་འཁོར་ལོ་སྡོམ་པ་ཡབ་ཡུམ་དཔའ་བོ་རྣལ་འབྱོར་མའི་ཚོགས་དང་བཅས་པ་མངོན་
སུམ་དུ་བཞུགས་ནས་ཡུལ་དེའི་སྣོད་བཅུད་ཐམས་ཅད་བྱིན་གྱིས་བརླབ་པར། རྩ་རྒྱུད་ལས། རྣལ་འབྱོར་ཆེ་མཆོག་དཔའ་བོ་ནི། །ཡུལ་ཕྱོགས་གང་ན་གནས་གྱུར་པ། །རིགས་ངན་ཀླ་ཀློ་ཡིན་ན་ཡང། །ཡུལ་དེ་ཡོངས་སུ་བརྟགས་པ་དེ། །
སེམས་ཅན་ཡོངས་སུ་བཟུང་བའི་རྒྱུར། །དེ་རུ་ང་ནི་རྟག་པར་གནས། །ཞེས་གསུངས། མདོར་ན་བདེ་མཆོག་གི་རྒྱུད་དོན་གྱི་མན་ངག་ཉིང་ཁུ་འདི་ལ་ཉམས་ལེན་བགྱིས་པའི་བསོད་ནམས་དང་ཕན་ཡོན་ནི་བསམ་ལས་འདས་ཏེ། རྩ་རྒྱུད་ལས་
སྒྲུབ་པོའི་ཡོན་ཏན་རྒྱ་ཆེན་པོ། །སྟོང་ཕྲག་གཅིག་པའི་ཞལ་མིན་པར། །ཁ་གཅིག་གིས་ནི་བརྗོད་མི་ནུས། །སྟོང་ཕྲག་བརྒྱ་ཡི་གདོང་གྱུར་མིན། །ཞེས་དང། ཡི་དམ་འདིའི་རྣལ་འབྱོར་ལ་བརྩོན་པ་དེའི་ཞལ་མཇལ་བ་དང། གསུང་ཐོས་པ། ཕྱག་
ཞབས་ཀྱི་དབང་ཐོབ་པ་སོགས་མཐོང་ཐོས་དྲན་རེག་རྣམས་ཀྱང་སྡིག་པ་ཀུན་ལས་གོལ་བར་འགྱུར་བར་རྩ་རྒྱུད་ལས། མཐོང་བ་དང་ནི་རེག་པ་དང། །ཐོས་པ་དང་ནི་དྲན་པ་ཡིས། །སྡིག་པ་ཀུན་ལས་གྲོལ་འགྱུར་བ། །དེ་ལྟ་ཉིད་དུ་ཐེ་ཚོམ་མེད་

[086A]༄༅། །ཅེས་སོགས་ཕན་ཡོན་དང་བསྔགས་བརྗོད་མཐའ་ཡས་པར་གསུངས་བའི་ཡིད་མ་ཁྱད་པར་ཅན་འདི་ལྟ་བུའི་བཟླས་སྒོམ་ལ་རྩེ་གཅིག་ཏུ་བརྩོན་པ་ནི་དལ་འབྱོར་གྱི་རྟེན་ལ་སྙིང་པོ་ལེན་པའི་ཐབས་ཟབ་ཕུལ་དུ་གྱུར་པ་ཡིན་
གསུངས། བཟླས་དམིགས་བྱེད་ཚུལ་ངེད་ཀྱིས་ཀྱང་འདིའི་བསྙེན་ཆེན་གྱི་ཡི་གེར་བཀོད་ཡོད་ཅིང་དེ་ལྟར་བྱ་ཐུབ་ན། ལུས་དཀྱིལ་གྱི་གཙོ་མོའི་ཐུགས་ཀར་ཆོས་འབྱུང་ཟླ་བར་བཾ་ཡིག་དང་སྔགས་ཕྲེང་བཀོད་ནས་བཟླ། དེ་ཙམ་མ་ཐུབ་ན་གཙོ་མོ་
དང་སྙིང་པོའི་རྣལ་འབྱོར་མ་བཞི་བཅས་ཨ་ཐུང་དང་ཡ་ར་ལ་ཝའི་བཾ་ཡིག་ཏུ་གྱུར། རྣལ་འབྱོར་མ་སོ་གཉིས་ཨོཾ་གསུམ་མར་བསྒྱུར་ཏེ། ཕྱིའི་རྣལ་འབྱོར་མའི་ཐུགས་ཀར་ཆོས་འབྱུང་ཟླ་བ་བཾ་ཡིག་སྔགས་ཕྲེང་བཅས་བཀོད་ནས་བཟླ། ས་ལུགས་
ལ༑ གོང་བུའི་བཟླས་པ་ལ་བཀོད་པའི་བཟླས་པ་དང། དམ་ཚིག་གི་བཟླས་པ་ལ་སྤྲོ་བསྡུའི་བཟླས་པ། ཡིད་བཟླས་ལ་འགོག་པའི་བཟླས་པ་ཟེར། འགོག་བཟླས་ཞེས་པའི་རྒྱུ་མཚན་ནི་སྲོག་རྩོལ་བསྡམས་ནས་རླུང་བཀག་པས་ན་དེ་ལྟར་
གསུངས་པ་རེད། རྔ་དབྱངས་ན་དབང་གི་དུས་སུ་ཁས་བླངས་པའི་དམ་ཚིག་བསྲུང་ཐབས་དང། རང་གཞན་གྱི་དོན་གཉིས་བྱེད་པ་སངས་རྒྱས་སྤྱིའི་དམ་ཚིག་ཡིན་པར་གསུངས་ཚུལ། ངག་བཟླས་འདི་ལས་ལུགས་པས་སྤྲོ་བསྡུའི་བཟླས་
པ་དང། བཀོད་པའི་བཟླས་པ་གཉིས་སུ་མཛད་ཅིང། དང་པོ་ལ་བདག་དོན་དོན་བྱེད་དང། གཞན་དོན་དོན་བྱེད་ཀྱི་དམིགས་པ་གཉིས་སུ་གསུངས་པ་རིམ་བཞིན་སངས་རྒྱས་ལ་མཆོད་པ་འབུལ་བ་དང། སེམས་ཅན་རྣལ་འབྱོར་མའི་གོ་འཕང་

[086B] དང་པོ་བདག་དོན་དོན་བྱེད་ཀྱི་དམིགས་པ་ནི། ལུས་དཀྱིལ་གྱི་གཙོ་མོའི་ཐུགས་ཀའི་བཾ་ཡིག་སྔགས་ཕྲེང་དང་བཅས་པ་ལས་འོད་ཟེར་དམར་པོ་དཔག་མེད་འཕྲོས་པས་ལུས་ཐམས་ཅད་གང། འོད་ཟེར་ཕྱིར་
འཕྲོས་པའི་སྣེ་ལ་མཆོད་ལྷ་སྤྲོས་ནས་ཕྱོགས་བཅུའི་སངས་རྒྱས་ཐམས་ཅད་ལ་མཆོད་པ་ཕུལ་ཏེ། དེ་དག་གི་གསང་གསུམ་གྱི་བྱིན་རླབས་དང་མཁའ་སྤྱོད་ཀྱི་དངོས་གྲུབ་ཐམས་ཅད་སྐུ་དང་བཾ་ཡིག་ཕྱག་མཚན་གྱི་རྣམ་པར་སྤྱན་དྲངས་པ་འོད་ཟེར་དེ་ལས་
ཚུར་དྲངས་ནས་ཐིམ་པས་བྱིན་རླབས་ཞུགས་སོང་སྙམ་པ་དང། འཁོར་ལོ་ལྔ་དང་གསུམ་གྱི་ལྷ་སྤྲོ་ཚུལ། གཉིས་པ་གཞན་དོན་དོན་བྱེད་ཀྱི་དམིགས་པ་ནི། གོང་ལྟར་འོད་ཟེར་འཕྲོས་པས་ལུས་དཀྱིལ་གྱི་གཙོ་མོ་ནས་བཟུང་ཕྱིའི་རྣལ་འབྱོར་མའི་
སྐུ་ལུས་ཀྱི་ནང་བར་ཕྱི་མ་ཕྱི་མ་རིམ་བཞིན་གསལ་བར་བྱས། དེ་ལས་ཀྱང་ཕྱིར་འཕྲོས་ཏེ་རིགས་དུག་བར་དོ་བཅས་ཀྱི་སེམས་ཅན་ཐམས་ཅད་ལ་ཕོག་པས་དེ་དག་གི་རྒྱུད་ཀྱི་སྒྲིབ་གཉིས་བག་ཆགས་བཅས་པ་སོགས་སྣོད་བཅུད་ཀྱི་ཉེས་སྐྱོན་སྦྱངས་
ཏེ་སྣོད་རྣམས་ཆོས་འབྱུང་དང། བཅུད་ཀྱི་སེམས་ཅན་རྣམས་རྣལ་འབྱོར་མའི་སྐུར་གྱུར། རྣལ་འབྱོར་མ་ཐམས་ཅད་ཀྱི་ཞལ་ནས་ཨོཾ་གསུམ་མའི་སྒྲ་དར་དིར་དུ་སྒྲོག་པར་བསམ་པའམ། ཡང་ན་འོད་ཟེར་འཕྲོས་པའི་སྣེ་ལ་རྣལ་འབྱོར་མ་རེ་བསྐྱེད་
ནས་སེམས་ཅན་ཐམས་ཅད་ཀྱི་མགོ་ཐོག་ཏུ་རྣལ་འབྱོར་མ་རེ་བཞུགས་པའི་སྐུ་ལས་བདུད་རྩི་བབས་པས་དེ་དག་གི་རྒྱུད་ཀྱི་སྡིག་སྒྲིབ་སྦྱངས་ནས་རྣལ་འབྱོར་མའི་གོ་འཕང་ལ་བཀོད་པར་བསམ། ཡང་ན། འོད་སྣེར་རྣལ་འབྱོར་མའི་སྐུ་སྤྲོས་ཏེ་

[087A]༄༅། །ཁ་ཊཱཾ་ག་ཡབ་ཏུ་གྱུར་ནས་དང། འོད་སྣེར་ཉེར་སྤྱོད་འདོད་ཡོན་བཀྲ་ཤིས་རྟགས་རྫས་སམ། དེའི་མཆོད་ལྷ་སྤྲོ། ཕྱི་ནང་གསང་བ་དེ་ཁོ་ན་ཉིད་ཀྱིས་མཆོད་དེ་སྐུ་གསུང་ཐུགས་ཀྱི་བྱིན་རླབས་འཐོབ་པར་མོས་ཏེ་སྔགས་
བཟླ༑ སྔགས་ཕྲེང་རྣམས་ལུས་དཀྱིལ་བསྒོམ་ཡོད་ན་སྔར་ལྟར་དེའི་གཙོ་མོ་དང། མེད་ན་ཕྱིའི་རྣལ་འབྱོར་མའི་སྙིང་གར་འགོད། བཟླས་པའི་སྐབས་ལུས་དཀྱིལ་གྱི་གཙོ་མོའི་ཐུགས་ཀར་སྔགས་ཕྲེང་འགོད་པ་དམིགས་པ་འཆར་མི་བདེ་
བ་བྱུང་ན། ལུས་དཀྱིལ་གྱི་ལྷ་རྣམས་སྔགས་ཕྲེང་དུ་བསྒྱུར་ནའང་རུང་ཞིང། བཟླས་པ་ཟིན་ནས་སླར་ལུས་དཀྱིལ་དུ་ཚུར་བསྒྱུར་བ་དགོས་གསུངས། གཉིས་པ་བཀོད་པའི་བཟླས་པ་ནི། ལུས་དཀྱིལ་གྱི་གཙོ་མོའི་ཐུགས་ཀའི་ཟླ་གདན་
ས་བོན་སྔགས་ཕྲེང་དང་བཅས་པ་གསལ་ལེགས་པར་བཏབ་སྟེ། སྔགས་ཕྲེང་གི་ཡི་གེ་རྣམས་ལ་རིམ་བཞིན་སེམས་གཏད་ཅིང་སྔགས་ཕྲེང་ཀློག་པའི་ཚུལ་དུ་བྱས་ཏེ་སྔགས་བཟླ་བའོ། །སྔགས་བཟླ་ཞེས་པ་ལྷ་འབོད་པ་ཡིན། ལས་རུང་བསྡུས་པ་ལ་
འབུམ་གཅིག་རྒྱས་པར་འབུམ་བཞི། ལས་རུང་དུ་འགྲོ་བ་ལ་ཁ་སྐོང་ཞི་སྦྱིན་བཅས་ངེས་པར་འགྲོ་དགོས། དེའི་སྦྱིན་སྲེག་ཀྱང་འབུལ་བ་པོ་རང་ཉིད་ཀྱིས་བྱས་པ་ཞིག་ངེས་པར་དགོས་པ་ལས། རང་ཆོག་གྲ་བའི་གྲས་སུ་ཡོད་པ་ལྟ་བུས་གོ་མི་
ཆོད༑ བསྙེན་ཆེན་བསྡུས་པར་འབྲུ་འབུམ། རྒྱས་པ་ལ་འབུམ་བརྒྱ་བཟླ། འདིའི་བསྐྱེད་རིམ་རྣམས་སུ་མི་གསལ་ཡང། ལུས་དཀྱིལ་གྱི་ལྷ་རེ་རེ་བཞིན་ངོས་འཛིན་བྱེད་ཀྱིན་བཟླས་ན་ལུས་དཀྱིལ་རྣམས་ཀྱང་གསལ་སྣང་འཆར་བ་སོགས་

[087B] ཐུན་གྱི་སྐབས་སེམས་གཡེངས་ཏེ་སྔགས་གཞན་དང་ནོར་ནས་བཟླས་པ་དང། གླལ་བ། སྤྲིད་པ། གཉིད། ངག་ཤོར་བ་སོགས་ལ་ཕྲེང་སྐོར་གཅིག་གི་དེ་ཡན་དུ་ཇི་སོང་བཟླས་པའི་གྲངས་སུ་མི་བརྩི་བར་སླང་ཕྲེང་བའི་འགོ་ནས་ལེན་
དགོས་པར་གསུངས་ཀྱང། དེ་ལྟར་བྱས་ན་བསྙེན་གྲངས་ཟིན་དུས་མེད་བལྟ་བུ་འབྱུང་བས། ཕྱག་ལེན་ཅུང་ཟད་གུ་ཡངས་པའི་དབང་དུ་མཛད་དེ་ཀློང་རྡོལ་བླ་མའི་གསང་སྔགས་མིང་གི་རྣམ་གྲབས་སོགས་ནས་གསུངས་པ་བདག་གིས་རྗེ་བཙུན་མ་འདིའི་
བསྙེན་ཡིག་ཏུ་བྲིས་པ་ལྟར་གླལ་བ་ལ་གསུམ། ངག་ཤོར་བ་དང་གློ་ལུ་བ་ལ་ལྔ་རེ། འོག་རླུང་ལ་བདུན། མཆིལ་སྣབས་དང་ལུད་པ་དོར་བ། སྦྲིད་པ་རྣམས་ལ་བཅུ་རེ། གཉིད་ལ་བཅོ་ལྔ་བཅས་ཕྱིར་འཐེན་ཏེ་བཟླས་གྲངས་སུ་མི་བརྩི། གཞན་ཡང་བསྙེན་
པའི་སྐབས་ཀྱི་གནད་མང་པོ་འདིའི་བསྙེན་ཡིག་ཟུར་དུ་གསལ་བ་ལས་ཤེས་དགོས་ཚུལ། རང་རེས་སྔགས་ཀློག་ཚུལ་ཇི་ལྟ་བ་བཞིན་འདོན་ཤེས་པ་དཀའ་ཡང། སྤྱིར་དཀར་ཆོས་ཀུན་གྱི་རྩ་བ་དང་བ་དང། ལྷག་པར་དུ་གསང་སྔགས་མོས་པས་འགྲུབ་བྱ་བ་
ཡིན་པས་དད་པ་གལ་ཆེ་བ་ཨ་རིག་དགེ་བཤེས་ཆེན་མོས་ལྐུགས་པས་ཟས་སློང་བའི་དཔེ་བཅས་གསུངས་ཚུལ་དང། རྒྱ་གར་དུ་རྒན་མོ་ཞིག་གིས་ལྷ་མོ་ཙུནྡའི་སྔགས་ཀྱིས་རྡོ་བཙོས་ཏེ་ཟོས་པའི་ལོ་རྒྱུས་ལྟར་ཡིན་ཚུལ། དེའི་ནང་ནས་ཀྱང་ཨོཾ་གསུམ་མའི་རིག་སྔགས་
འདི་ནི་སྔགས་གཞན་བཟླ་བ་ལས་ཕན་ཡོན་ཆེ། དེ་ཡང་མཁའ་སྤྱོད་སྒྲུབ་ཐབས་ཀྱི་གཙོ་བོ་གཅིག་ངག་བཟླས་ཡིན་ཞིང། བཟླས་དམིགས་སོགས་ཆེར་མ་ཤེས་ཀྱང་སེམས་རྒྱ་ཡན་དུ་མི་བཏང་བར་བླ་མ་ཡི་དམ་ལ་ཁྱེད་ཤེས་ཀྱི་བློ་ལིངས་བསྐྱུར་བྱས་ཏེ་

[088A]༄༅། །ཆོས་འདི་ལ་ཡིད་ཆེས་ཀྱི་དད་པ་བརྟན་པོས་གསོལ་འདེབས་ཤུགས་དྲག་བཅས་བཟླས་ན་འདི་སྔགས་གཞན་དང་མི་འདྲ་བར་བཀླགས་པས་འགྲུབ་བའི་རིག་སྔགས་ཡིན་པས་ངེས་པར་འགྲུབ། བཀླགས་པས་འགྲུབ་ཅེས་པ་ལུས་
སེམས་ཀྱིས་གང་བྱུང་རྒྱ་ཡན་བག་མེད་བྱ་ཆོག་གསུང་བ་མིན་པར། འདི་གསང་སྔགས་ཀྱི་མཐར་ཐུག་ཡིན་པས་ཐུན་མོང་ལམ་སྦྱངས་ལེགས་པར་སྔོན་སོང་དང། སྔགས་ཀྱི་དབང་ཆེན་སྐབས་ཁས་བླངས་པའི་བྱང་སྔགས་སོགས་ཀྱི་དམ་སྡོམ་སྤྱི་བྱེ་བྲག་
མཐའ་དག་སྲོག་བསྔོས་བྱས་ཏེ་ཚུལ་བཞིན་བསྲུང་བའི་ཐོག་བསྙེན་པའི་ཡན་ལག་རྣམས་ལེགས་པར་ཚང་བའི་སྒོ་ནས་ཐུན་བཞིའི་རྣལ་འབྱོར་ལ་ཇི་བཞིན་འབད་པ་གཞིར་བཅས་ཡིན་པས། དཔུང་བཟང་གི་རྒྱུད་ལས་གསུངས་པ་ལྟར་བཟླས་བརྗོད་ཀྱི་སྐྱོན་
བརྒྱད་དང་བྲལ་བ་དགོས་ཚུལ། དེ་ལྟར་གང་ཤེས་པའི་ཚོད་ཀྱིས་སྔགས་རྣམས་དག་པར་བཟླ་དགོས། དེ་ནས་ཡིད་བཟླས་དང། རྫོགས་རིམ་བསྒོམ་པ་ལ། ས་ལུགས་བསྐྱེད་རིམ་གྱི་ཡིག་ཆར་ཡིད་བཟླས་ཐོག་མར་བྱས་ནས་ཞར་བྱུང་རྫོགས་རིམ་གཉིས་
དཀྱུས་གཅིག་ཏུ་བསྒོམ་པར་གསུངས་ཀྱང། ལྕང་སྐྱ་རོལ་རྡོར་གྱི་དགོངས་པར། ཞར་བྱུང་རྫོགས་རིམ་དང་པོ་ལས་ཡིད་བཟླས་དམིགས་རྟེན་ཕྲ་བའི་གནད་ཀྱིས་ཞར་བྱུང་རྫོགས་རིམ་དང་པོ་བསྒོམས་ནས་ཡིད་བཟླས་བྱ་བ་རྫོགས་རིམ་གྱི་རྒྱུད་སྨིན་
བྱེད་མཆོག་ཏུ་འགྱུར་ཚུལ་གསུངས་པ་བདག་ཉིད་ཆེན་པོས་ཐུགས་ཉམས་སུ་བཞེས་ནས་རྒྱུད་དོན་གདམས་ངག་ཏུ་ཤར་བའི་གསུང་ཡིན་པས་དངུལ་ཆུ་ཡབ་སྲས་ཀྱིས་ཀྱང་དེ་བཞིན་མཛད་ལ། དེ་ཡང་རྫོགས་རིམ་དང་པོའི་སྐབས་ཆོས་འབྱུང་གི་གྲྭ་

[088B] ཡིད་བཟླས་སྐབས་སྔགས་འཁོར་ལས་འཁྱིལ་ཆུང་ལ་སེམས་གཏད་མི་དགོས་པའི་གནད་ཀྱིས་ཡིན། དེས་ན་འདིར་ཞར་བྱུང་རྫོགས་རིམ་དང་པོ་སྔོན་དུ་བཏང། དེ་ནས་ཡིད་བཟླས། དེ་ནས་རྫོགས་རིམ་
གཉིས་པ་བསྒོམ་སྟེ་ཡིད་བཟླས་རྫོགས་རིམ་གཉིས་ཀྱི་བར་དུ་མཛད་པ་ཕྱག་བཞེས་མན་ངག་སྟེ། ཞར་བྱུང་རྫོགས་རིམ་གྱི་རྗེས་སུ་ཡིད་བཟླས་བྱེད་ན་རླུང་དབུ་མར་འདུ་ཚབས་ཆེ་ཞིང། རྫོགས་རིམ་གྱི་སྔོན་དུ་བྱེད་ན་རླུང་ཕྱིར་འགྲོ་བས་རླུང་དབུ་མར་འདུ་
བ་ལ་གནོད་པས་ཡིན། དེའི་ཚུལ་ནི་ངག་བཟླས་ཟིན་ནས་ཞར་བྱུང་རྫོགས་རིམ་དང་པོའི་འགོར་ལུས་གནད་ཆོས་བདུན་ལྡན་དུ་བྱས་ལ། རླུང་རོ་དགུ་ཕྲུགས་སུ་བསལ་ཚུལ་ནཱ་རོའི་ཆོས་དྲུག་གི་སྐབས་ལྟར་གྱི་རྒྱས་པར་མི་དགོས་པར་ཚེ་སྒྲུབ་གྱི་སྐབས་
བཞིན་རླུང་སྣ་བུག་གཡོན་ནས་རྡུབ་གཡས་ནས་འབུད། གཡས་ནས་རྡུབ་གཡོན་ནས་འབུད། གཉིས་ཀ་ནས་རྡུབ་གཉིས་ཀ་ནས་འབུད་པ་བཅས་ལན་གསུམ་གྱིས་འཐུས། དེ་ལ་མ་གོམས་གོང་དངོས་སུ་ལག་པ་གཡས་པའི་མཛུབ་མོས་
སྣ་བུག་གཡས་བཀག་སྟེ་རླུང་སྣ་བུག་གཡོན་པ་ནས་རྡུབ། གཡོན་བཀག་སྟེ་གཡས་པ་ནས་བཏང་བ་ལན་གསུམ། ཡང་དེ་ལས་ལྡོག་པ་ལན་གསུམ། དེ་ནས་ལག་གཉིས་མཉམ་གཞག་བྱས་ཏེ་སྣ་བུག་གཡས་གཡོན་གཉིས་ཀ་ནས་རྡུབ་ཅིང་
གཉིས་ཀ་ནས་འབུད་པ་ལ་ན་གསུམ་བཅས་དགུ་ཕྲུགས་སུ་བྱ། རྫོགས་རིམ་དང་པོ་འདིའི་སྐབས་ས་ལུགས་ལ་ཁྲིད་ཡིག་ཏུ་གསུངས་པ་ལྟར་དང་པོར་འོག་རླུང་སྙན་གསན་འབེབ་པའི་ཚུལ་དུ་ཅུང་ཟད་འཐེན། དེ་ནས་སྟེང་རླུང་མནན། དེ་ནས་འོག་

[089A]༄༅། །རླུང་རྫོགས་པར་རྡུབ་སྟེ་སྟེང་འོག་གི་རླུང་འཐེན་ཐེབས་གསུམ་བྱས་ཏེ་ཁ་སྦྱོར་བྱ་བར་གསུངས་ཤིང། རླུང་གསུམ་པོ་དེས་བུམ་པའི་ཁ་ཞབས་ལྟོ་བ་གསུམ་མཚོན་པར་གསུངས་ཀྱང། རྗེ་རིན་པོ་ཆེའི་དགོངས་པ་ལྟར་ན། འོག་རླུང་སྙན་
གསན་འབེབ་པ་སོགས་མི་དགོས་པར་ཐོག་མ་ནས་སྟེང་རླུང་དལ་བུས་མནན། འོག་རླུང་དལ་བུས་རྡུབ་སྟེ་ཁ་སྦྱོར་བྱ། བུམ་ཅན་བཟུང་སྐབས་ལག་གཡས་པས་པུས་མོ་གཡས་གཡོན་གཉིས་དང། སྤྱི་བོར་དལ་ཙམ་གྱིས་རེག་ནས་སྙིང་གའི་ཐད་དུ་སེ་གོལ་རེ་
གཏོག་པ་བཅས་ལ་གྲངས་གཅིག་ཏུ་བརྩིས་ཏེ་གཡོན་པས་ཕྲེང་རྡོག་རེ་བཏང་ནས་ལན་གསུམ། ལྔ༑ བདུན་སོགས་བྱ། དེའང་རྒྱུན་དུ་བཟུང་ཐེབས་གཅིག་གིས་ཆོག་འདི་ལ་སློབ་སྐབས་བལྡབ་བསྐྱར་ཏེ་ཡང་ཡང་བྱ། དང་པོའི་དུས་སུ་ལན་གསུམ་སོགས་
ཉུང་ས་ནས་རིམ་གྱིས་མང་དུ་བཏང་སྟེ་སྦྱོང། རྫོགས་རིམ་དང་པོ་དང་ཡིད་བཟླས་གཉི་གའི་སྐབས་བུམ་ཅན་བཙན་གཟུང་མི་བྱ་བར་རླུང་བཟུང་བ་དང་གཏོང་བ་སྣ་བུག་གི་སྤུ་མི་འགུལ་བའི་ཚོད་ཙམ་གྱི་དལ་བུས་བྱ་དགོས་གསུངས། ཡང་ན། བུམ་ཅན་
གྱི་རླུང་སྦྱོར་མི་བྱེད་པར་སྟེང་འོག་གི་རླུང་ཐམས་ཅད་ཡས་མས་ནས་འདུས་ཏེ་སྙིང་གའི་དམིགས་རྟེན་སྔགས་འཁོར་ལ་སིབ་ཀྱིས་ཐིམ་པར་བསམ་ན་འཇུག་པ་བདེ་བ། རྩ་བགེགས་རླུང་བགེགས་མི་འབྱུང་བ་སོགས་དགོས་པ་ཆེ་ཞིང་མན་ངག་ཟབ་མོ་
ཡིན༑ རྒྱུད་ཀྱི་དགོངས་པའང་བུམ་ཅན་ཡིད་ཀྱི་དམིགས་པས་བཟུང་བ་འདི་ཉིད་ཡིན་ཏེ། སཾ་བཧུ་ཊི་ལས། སྟེང་དང་འོག་ཏུ་འགྲོ་བའི་རླུང། །ཡིད་ཀྱིས་ཁ་སྦྱོར་དུ་བྱ་སྟེ། །ཞེས་གསུངས། ཡིད་བཟླས་འདི་མང་པོ་མ་བྱུང་ཡང་སྤུས་དག་པོ་བྱས་ཏེ་རླུང་

[089B]ལུས་དཀྱིལ་བསྡུས་ན་སྙིང་པོའི་རྣལ་འབྱོར་མ་བཞི་གཙོ་མོ་ལ་ཐིམ། དེ་བཾ་ཡིག་ལ་ཐིམ། རྣལ་འབྱོར་མ་སོ་གཉིས་ཨོཾ་གསུམ་མའི་ཡིག་འབྲུ་སོ་གཉིས་ལ་ཐིམ། སྟོང་ར་བསྒོམ། དབུ་མ་ཁྱད་ཆོས་བཞི་ལྡན་གྱི་སྙིང་གའི་ཐད་
དུ་ཆོས་འབྱུང་སོགས་བསམ་སྟེ། ལྟེ་བར་ཕབ་ལ་རླུང་ཁ་སྦྱར་བཟུང་བ་སོགས་དངུལ་ཁྲིད་ལས་བྱུང་བ་ལྟར་དང། ལུས་དཀྱིལ་མ་བསྡུས་པར་བཞག་ན། ལྟེ་བར་ཕབ་དགོས་ལ། དེའི་ཚེ་རང་གི་ལྟེ་བ་དང་ལུས་དཀྱིལ་གྱི་གཙོ་མོའི་ཐུགས་ཀ་ཐད་སོར་ཁེལ་
ན་ཆོག་པས་ལུས་དཀྱིལ་གྱི་གཙོ་མོའི་ལྟེ་བར་ཕབ་མི་དགོས། ལུས་དཀྱིལ་བློས་མ་འཆུན་ན་སྟོང་ཡལ་དུ་བཏང་བའམ། བཏང་སྙོམས་སུ་བཞག་ཀྱང་ཆོག་གསུངས། རྫོགས་རིམ་གཉིས་པའི་སྐབས་ཡིད་བཟླས་ཟིན་པ་དང་ལྟེ་བའི་དམིགས་རྟེན་ཆོས་འབྱུང་ཟླ་
དཀྱིལ་བཾ་ཡིག་སྔགས་ཕྲེང་དང་བཅས་པ་སྙིང་གར་དྲངས་ནས་སྡུད་རིམ་བྱས་ཏེ་སྟོང་ཡལ་དུ་སོང་བར་བསམས་ནས་བདེ་སྟོང་ལ་མཉམ་པར་བཞག་དེ་ནས་ཞར་བྱུང་རྫོགས་རིམ་གཉིས་པས་སྟེང་མཁའ་སྤྱོད་ཀྱི་དགའ་འཁྱིལ་དཀར་པོ་ལ་བརྟེན་ནས་བདེ་བ་
སྒྲུབ༑ འོག་ས་སྤྱོད་ཀྱི་དགའ་འཁྱིལ་དམར་པོ་ལ་བརྟེན་ནས་སྟོང་པ་སྒྲུབ། འདིའི་སྐབས་སྔགས་འཁོར་བཏང་སྙོམས་སུ་བཞག་ཅེས་པ་ཕྱི་ནས་རིམ་བཞིན་ནང་མ་ལ་ཐིམ་པས་ནཱ་ད་ཡང་མི་དམིགས་པར་སྟོང་པར་གྱུར་པར་བསམ་དགོས། ཞྭ་ཁྲིང་དུ་ཞར་
བྱུང་རྫོགས་རིམ་གཉིས་པས་སྣང་མཆེད་ཐོབ་གསུམ་འོད་གསལ་དང་བཅས་པ་སྤྱོད་བྱེད་དགའ་འཁྱིལ་དཀར་དམར་ཡས་བབས་མས་བརྟན་མཐར་སྙིང་གར་འདྲེས་པ་དང། མཐར་སྟོང་ཉིད་ལ་མཉམ་པར་བཞག་པས་སྦྱངས་པ་སོགས་དགོས་པ་

[090A]༄༅། །ཆེ་གསུངས། བླ་མེད་ཀྱི་ཡི་དམ་གཞན་གྱི་སྐབས་བསྐྱེད་རིམ་ཐོབ་ནས་རྫོགས་རིམ་བསྒོམ་པ་ཡིན་ཡང། བདེ་མཆོག་ཡབ་ཡུམ་གཉིས་ལ་བསྐྱེད་རིམ་ལའང་རྫོགས་རིམ་རེ་སྦྱར་ཡོད་པ་གཞན་ལ་མེད་པའི་ཁྱད་ཆོས་ཡིན། བདེ་
མཆོག་རྩ་རྒྱུད་ལས། གོས་དང་ཕྱག་རྒྱ་ལྔ་ལ་སོགས། །ཤེས་རབ་ཡན་ལག་ཕུར་བུ་གུར། །ཨཱ་ལི་ཀཱ་ལི་ཞེས་བརྗོད་ནས། །རྒྱུ་སོགས་སྟོང་པ་སྔོན་འགྲོ་བ། །འཇུག་པ་སྒྲ་ལ་སོགས་པ་ནས། །ཇི་སྲིད་བསྡུས་པའི་སྦྱོར་ལྡན་པ། །ཞེས་སོགས་དེ་ཉིད་བཅུ་
བཞིའི་ཆིངས་གསུངས་པའི་ཁོངས་ནས་བདེ་མཆོག་ཡབ་ཡུམ་གྱི་སྒྲུབ་ཐབས་བསྟན་པ་རྗེ་ཡབ་སྲས་དང་ལྕང་སྐྱ་རོལ་རྡོར་སོགས་ཀྱིས་རྒྱུད་དོན་གདམས་པར་ཤར་ནས་མན་ངག་ཇི་ལྟར་མཛད་པ་ལྟར་དངུལ་ཆུ་ཡབ་སྲས་སོགས་ཀྱིས་རྣལ་འབྱོར་མའི་
བསྐྱེད་རིམ་འདིར་ཡང་དེ་ཉིད་བཅུ་བཞིའི་ཆིངས་དང་སྦྱར་བ་མཛད་པ་ལྟར་དགོས། རྣལ་འབྱོར་བཅུ་གཅིག་ལ་དེ་ཉིད་བཅུ་བཞི་མི་འདུ་ཡང། དེ་ཉིད་བཅུ་བཞིའི་ནང་དུ་རྣལ་འབྱོར་བཅུ་གཅིག་པོ་ཐམས་ཅད་ཚང། དེ་ཉིད་བཅུ་བཞི་འདི་བསྐྱེད་རིམ་
ལ་སྦྱར་བ། རྫོགས་རིམ་ལ་སྦྱར་བ། དབང་བཞི་དང་སྦྱར་བ། རྩ་ལྟུང་བཅུ་གཅིག་དང་སྦྱར་བ་བཞི་ཡོད། དེ་ཉིད་བཅུ་བཞི་ནི། གོང་དུ་དྲངས་པའི་རྩ་རྒྱུད་ཀྱི་ལུང་ལྟར། གོས་དད་ཕྱག་རྒྱ་ལྔ་ལ་སོགས་པའི་དེ་ཉིད། ཤེས་རབ་ཡན་ལག་གི་དེ་ཉིད་
ཕུར་བུ་དང་གུར་གྱི་དེ་ཉིད། ཨཱ་ལིའི་དེ་ཉིད། ཀཱ་ལིའི་དེ་ཉིད། རྒྱུ་སོགས་སྟོང་པ་སྔོན་དུ་འགྲོ་བའི་དེ་ཉིད། འཇུག་པ་སྒྲ་ལ་སོགས་པའི་དེ་ཉིད། བསྡུས་པའི་སྦྱོར་བ་དང་ལྡན་པའི་དེ་ཉིད། བདུད་རྩི་ཚིམ་བྱེད་ཀྱི་དེ་ཉིད། མྱ་ངན་ལས་འདས་

[090B] ལག་མཆོད་ཀྱི་དེ་ཉིད། དབང་བསྐུར་བའི་དེ་ཉིད། གོ་ཆ་ཆེན་པོས་བསྲུང་བའི་དེ་ཉིད། སྔགས་མཆོད་ཀྱི་དེ་ཉིད་བཅས་ཡིན་ཚུལ་དང། འདི་རྣམས་རྣལ་འབྱོར་མའི་བདག་བསྐྱེད་དང་སྦྱོར་ཚུལ་དངུལ་ཆུའི་ཟིན་བྲིས་ལྟར་སྩལ་ཞིང། ཐུའུ་བཀྭན་
རིན་པོ་ཆེའི་གསུང་མཁའ་སྤྱོད་མའི་སྤྱི་དོན་དུའང་ཡོད་གསུངས། དེ་ཉིད་བཅུ་བཞི་ཚང་བའི་ཡི་དམ་གྱི་སྒྲུབ་ཐབས་ལ་རྒྱུན་དུ་འབད་ན། སྒྲུབ་པ་པོ་དེ་ཚེ་སྟོད་ལ་མཚམས་མེད་ལྔ་བྱས་པའི་སྡིག་པོ་ཆེ་ཞིག་ཡིན་ཡང་ཚེ་སྨད་ལ་གྲུབ་པའི་གོ་འཕང་འཐོབ་པ་
དང༑ གལ་ཏེ་གཡེང་བས་མ་གྲུབ་ན། བར་དོ་དང་ཕྱི་མར་ཡི་དམ་གྱི་ལྷས་རྗེས་སུ་འཛིན་ཅིང། དཔའ་བོ་མཁའ་འགྲོའི་ཚོགས་ཀྱིས་དག་པ་མཁའ་སྤྱོད་དུ་འཁྲིད་པར་འགྱུར་བ་སོགས་རྩ་རྒྱུད་ནས་བསྔགས་བརྗོད་རྒྱ་ཆེར་མཛད་ཚུལ། རྣལ་འབྱོར་
མའི་སྒྲུབ་ཐབས་རྒྱས་འབྲིང་གཉིས་ལ་རྣལ་འབྱོར་བཅུ་གཅིག་དང། དེ་ཉིད་བཅུ་བཞི་གཉིས་ཀ་ཚང་ལ། སྒྲུབ་ཐབས་བསྡུས་པ་ཤོག་གཅིག་མ་ལ་རྣལ་འབྱོར་བཅུ་གཅིག་མ་གཏོགས་དེ་ཉིད་བཅུ་བཞི་མི་ཚང་བས་ངེས་པར་སྒྲུབ་ཐབས་རྒྱས་ཙམ་ཞིག་
བཏོན་ཐུབ་ན་ལེགས། རྗེ་ལྕང་སྐྱ་རིན་པོ་ཆེས་དེ་ཉིད་བཅུ་བཞི་རྫོགས་རིམ་ལ་སྦྱོར་ཚུལ་ཡོད་པར་གསུངས་པ་ལ་ཟིན་བྲིས་འགོད་རྒྱུ་མ་བྱུང་བ་ཕངས་ཞེས་དངུལ་ཆུ་བ་གསུང་གསུངས། བཅུ་པ་བསམ་གྱིས་མི་ཁྱབ་པའི་རྣལ་འབྱོར་ལ། བསམ་མི་ཁྱབ་ཐུན་
མོང་བ་དང་ཐུན་མོང་མ་ཡིན་པ་གཉིས་ལས། དང་པོ་ནི། ཞར་བྱུང་རྫོགས་རིམ་གྱི་རྗེས་སུ་བཾ་ཡིག་སྔགས་ཕྲེང་བཅས་གསལ་བཏབ་ནས་སྡུད་རིམ་བྱེད་ལུགས་དངུལ་ཆུའི་ཟིན་བྲིས་ལྟར་དང། ལུས་དཀྱིལ་བསྒོམ་མ་བསྒོམས་ཀྱི་ཁྱད་པར་ཕྱེ་ནས་སྡུད་

[091A]༄༅། །རིམ་བྱེད་ཚུལ་སྒྲུབ་ཐབས་གཞུང་དུ་གསལ་བ་ལྟར་ལ། འདོད་ཁམས་ཐིམ་པའི་སྐབས་ཕྱིའི་དུར་ཁྲོད་མེ་རི་སོགས་ཀྱང་རང་ལ་ཐིམ་པར་མོས་དགོས། སྔར་ལུས་དཀྱིལ་བསྒོམས་ཡོད་ན་སྐབས་འདིར་བཀྲ་ལམ་གྱིས་གསལ་
བཏབ་ནས་བསྡུ་རིམ་བྱ། ལུས་དཀྱིལ་གྱི་གཙོ་མོ་རང་ཡང་སྟོད་སྨད་ནས་འོད་དུ་ཞུ་ནས་ཞེས་འདོན་ན་བདེ། དེ་མིན་གཞན་འདྲ། ཆོས་སྐུའི་ཁྱད་ཆོས་བཞི་ལས། ནཱ་ད་ཚུན་ཆད་བསྡུས་པའི་སྣང་བ་སྟོན་སང། ངེས་ངོར་རང་བཞིན་གྱིས་མ་གྲུབ་པ་
ཡུལ་ཅན་བདེ་བ་ཆེན་པོ་གསུམ་ཚང་བ་དགོས། ཆོས་སྐུའི་ང་རྒྱལ་འཇོག་པ་མི་དགོས། གཉིས་པ་ནི། དག་པ་མཁའ་སྤྱོད་དུ་བགྲོད་པའི་མན་ངག་ཐུན་མིན་བསམ་མི་ཁྱབ་ཀྱི་རིམ་པ་སྟེ། འདི་བླ་མ་མཉེས་པའི་ཞལ་ལས་ཤེས་དགོས་པས་ཁྲིད་ལས་
བྱུང་བ་ལྟར་བྱ། ལུས་དཀྱིལ་བསྒོམས་ཏེ་བསྡུ་རིམ་བྱས་ཡོད་ཀྱང་བསམ་མི་ཁྱབ་འདིའི་སྐབས་སླར་གསལ་འདེབས་པ་དགོས་གསུངས། བཅུ་གཅིག་པ་སྤྱོད་ལམ་གྱི་རྣལ་འབྱོར་ནི། གོང་གི་སྡུད་རི་མ་མཇུག་གི་བདེ་སྟོང་དེའི་ངང་ལས་སྤྱོད་ལམ་གྱི་
རྣལ་འབྱོར་མ་ས་ལུགས་ལ་རྒྱན་ཡོད་ལ་ཕྱག་མཚན་མེད་པའི་ལྷར་བཞེངས་པར་གསུངས་ཀྱང། དགེ་ལུགས་ལ་ཕྱག་མཚན་རྒྱན་དང་བཅས་པའི་སྐུར་བཞེངས། དེ་ཡང་ཐབས་ལ་སྣང་ཞེན་ལྡོག་པའི་དབང་དུ་མཛད་པས་ཕྱག་མཚན་གྱིས་མི་གནོད་
ཚུལ༑ འདིར་སྟོང་པའི་ངང་ལས་ལྷར་ཡང་ཡང་བཞེངས་པ་ནི་སྒྱུ་ལུས་འགྲུབ་པའི་རྒྱུད་སྨིན་བྱེད་དང། སྟོང་པར་ཡང་ཡང་སྦྱངས་པ་ནི་འོད་གསལ་འགྲུབ་པའི་རྒྱུད་སྨིན་བྱེད་དུ་འགྲོ། ལྷ་གཅིག་གི་བདག་བསྐྱེད་བཏང་སྟེ་ཉེར་བསྡུ་མ་བྱས་

[091B] བར་དུ་བདག་བསྐྱེད་གཞན་མི་བཏོན་ཐབས་མེད་བྱུང་ཚེ་དེ་ལ་འཇུག་ཁར། ངང་ཉིད་ལྷར་གསལ་མི་དམིགས་པ། །སྤྲོས་མེད་སྟོང་པའི་ངང་ལ་ཡལ། །སླར་ཡང་ཞལ་གཅིག་
ཕྱག་གཉིས་པ། །ཆུ་ལས་ཉ་ལྡང་ལྟ་བུར་གསལ། །སྤྱི་བོར་ཨོཾ་དང་མགྲིན་པར་ཨཱ་ཐུགས་ཀར་ཧཱུཾ་གིས་མཚན་པར་གྱུར། །ཅེས་བྱས་ཏེ་འཇུག་དེ་ཟིན་ནས་བདག་བསྐྱེད་སྔ་མའི་མཚམས་ནས་འདོན་རན་པན། རང་ཉིད་ལྷར་གསལ་སོགས་རྐང་པ་སྔ་མ་གཉིས་
འདྲ་བ་ལ། སླར་ཡང་ཞལ་ཕྱག་ཡོངས་རྫོགས་པ། །ཆུ་ལས་ཉ་ལྡང་སོགས་ནས། མཚན་པར་གྱུར། །ཅེས་བརྗོད་ཅིང་བསམ་ན་སྔ་མའི་ཉེས་པ་ཁེགས་གསུངས། གོ་ཆའི་ལྷ་བཀོད་ནས་ཚམས་རྔམས་ཀྱི་སྲུང་བའི་སུམྦྷ་ནི་སོགས་བདེ་མཆོག་སྐབས་ཞལ་
བཞི་ནས་གསུང་བ་ཡིན་ཡང། འདིར་རྣལ་འབྱོར་མའི་ཞལ་གཅིག་པུ་དེ་ལས་སུམྦྷ་ནིའི་སྔགས་འབྲུག་སྟོང་དུས་གཅིག་ཏུ་ལྡིར་བ་བཞིན་སྒྲོག་པ། དེ་ཡང་ཕྱོགས་བཞི་མཚམས་བརྒྱད་སྟེང་འོག་སོགས་ཐམས་ཅད་ནས་བདེ་སྟོང་གི་ཡེ་ཤེས་ཀྱི་འོད་ཟེར་
མེའི་རང་བཞིན་གྱི་སྔགས་མེ་སྟག་འཕྲོ་བ་དང་བཅས་པའི་འོད་ཟེར་གྱིས་གུར་ཕུབ་པ་ལྟར་བསྲུང་བར་བསམ་པ་ནི་སྲུང་འཁོར་རེད། རྒྱུད་སྡེ་གཞན་ལ་བིདྱྲཱ་ཛཱ་ཞེས་པ་རིག་པའི་རྒྱལ་པོ་སྟེ། བདུད་འདུལ་བྱེད་ཀྱི་འབོད་ཡུལ་ཁྲོ་བོ་རིག་པའི་རྒྱལ་པོ་འབོད་པ་
དང༑ རྣལ་འབྱོར་མའི་སྐབས་འདིར་བཛྲ་ཞེས་འབོད་པ། བཛྲ་ནི་བདེ་སྟོང་དབྱེར་མི་ཕྱེད་པ་ལ་བྱེད་པས་འདིར་བདུད་འདུལ་བྱེད་ཀྱི་འབོད་ཡུལ་ངེས་དོན་གྱི་ཁྲོ་བོ་བདེ་སྟོང་གཉིས་སུ་མེད་པའི་ཡེ་ཤེས་དེ་ཉིད་དྲང་དོན་བཞིན་ལག་གི་རྣམ་པར་ཤར་བ་ཁྲོ་མོ་དུམ་

[092A]༄༅། །སྐྱེས་མ་འབོད་པ་ཡིན། འདི་སྐབས་སྔགས་ཚན་བཞི་ལན་གཉིས་བརྗོད་དགོས་པས་ལག་གཡོན་པས་སྡིགས་མཛུབ་ཀྱི་ཕྱག་རྒྱའི་མཐེབ་མཛུབ་གཉིས་ཀྱིས་སེ་གོལ་གཏོག་པ་དང་བཅས་སྔགས་ཚན་དང་པོ་བཞི་གཡོན་སྐོར་
གྱི་སྔགས་དང་པོ་བརྗོད་པའི་ཚེ་མདུན་ནམ་ཤར་དང་སྟེང་དུ་ཁྭ་གདོང་མ་ནག་མོ་གཉིས། གཉིས་པའི་ཚེ་གཡོན་ནམ་བྱང་དུ་འུག་གདོང་མ། གསུམ་པའི་ཚེ་རྒྱབ་བམ་ནུབ་དང་འོག་ཏུ་དུམ་སྐྱེས་མ་དང་ཁྱི་གདོང་མ་གཉིས། བཞི་པའི་ཚེ་གཡས་སམ་ལྷོར་
གཟུགས་ཅན་མ་དང་ཕག་གདོང་མ་བཅས་དང། ཡང་སྔགས་ཚན་གཉིས་པའི་སྐབས་མེ་ནས་བརྩམས་ཏེ་གཤིན་རྗེ་བརྟན་མ་སོགས་ཕྱེད་གཟུགས་མ་རྣམས་ཡབ་བཀའ་ལྟར་གཡས་སྐོར་གྱིས་མཚམས་རྣམས་སུ་སེ་གོལ་རེ་རེ་སྟེ་ཁྱོན་སེ་གོལ་བཅུ་
གཏོག་འདི་དག་འཇིགས་བྱེད་སོགས་ཀྱི་སྐབས་ཁྲོ་བཅུ་འགོད་པའི་དོད་ཡིན། འདིའི་སྐབས་ཀྱི་སྲུང་འཁོར་བསྒོམ་པའང་རྡོ་རྗེའི་རྭ་གུར་སོགས་གྲུབ་ཚུལ་སྔར་ལྟར་ཡིན། རྒྱུན་དུའང་འབྲས་དུས་ཀྱི་རྣལ་འབྱོར་མའི་ང་རྒྱལ་དང་མ་བྲལ་བའི་ཐོག་གང་སྣང་
སྟོང་པ། སྟོང་བ་བདེ་བ། བདེ་བ་ལྷ་སྐུར་འཆར་བར་མོས་ན། ཐེག་ཆེན་བློ་སྦྱོང་ལས། སྟོང་ཉིད་སྲུང་བ་བླ་ན་མེད། །ཅེས་གསུངས་པ་ལྟར་དོན་དམ་པའི་སྲུང་བ་བླ་ན་མེད་པ་སྟེ། སྲུང་འཁོར་གྱི་མཆོག་དང། སྔགས་ལུགས་ཀྱི་དབང་པོའི་སྒོ་བསྡམས་
པའི་མཆོག་ཀྱང་ཡིན། དེ་ལྟར་མ་ནུས་ན། དཔེར་ན་ཐུན་ལ་མི་རྟག་པ་བསྒོམས་ན་ཐུན་མཚམས་སུ་ཡང་མི་རྟག་པ་ཡང་ཡང་དྲན་དགོས་པ་བཞིན་ཕྱི་རོལ་དུ་གཟུགས་ཀྱི་སྣང་བ་གང་ཤར་ཐམས་ཅད་རྗེ་བཙུན་རྡོ་རྗེ་རྣལ་འབྱོར་མའི་ལྷ་སྐུ་ཆེ་ཆུང་སྣ་ཚོགས་

[092B] སྒྲ་རྣ་ལམ་དུ་གྲག་པ་ཐམས་ཅད་ཨོཾ་གསུམ་མའི་སྔགས་ཀྱི་གདངས་སུ་མོས་པ་དང། ཡང་ན། སྒྲ་སོགས་ཐོས་ཚེ་ལྷ་
ཕོའི་ང་རྒྱལ་ལ་གནས་ན་སྒྲ་རྡོ་རྗེ་མ་དང་ལྷན་ཅིག་མཉམ་སྦྱོར་མཛད་པར་མོས་པ་དང། མོ་ཡིན་ན་རིགས་ལྔ་དང་སྦྱོར་ཚུལ། བསྒོམ་བྱའི་ལྷ་དང་སྒོམ་པ་པོའི་གང་ཟག་ལ་སོགས་པ་ཕྱི་ནང་གི་ཆོས་ཐམས་ཅད་རང་གི་སེམས་ཀྱིས་བཏགས་པ་ཙམ་མ་
གཏོགས་རང་ངོས་ནས་ཚུགས་ཐུབ་ཏུ་གྲུབ་པ་རྡུལ་ཙམ་ཡང་མེད་པར་ངེས་པའི་སྟོང་ཉིད་ཀྱི་ལྟ་བ་དང། སེམས་ཅན་ཐམས་ཅད་སྡུག་བསྔལ་དང་བྲལ་བར་འདོད་པའི་སྙིང་རྗེ་ཆེན་པོ་ཟུང་དུ་འབྲེལ་བའི་སྟོང་ཉིད་སྙིང་རྗེའི་སྙིང་པོ་ཅན་བསྒོམ་པ་སྟེ་སྣང་བ་
སྐུའི་ཁྱེར་སོ། གྲག་སྟོང་གསུང་གི་ཁྱེར་སོ། དྲན་རྟོག་ཐུགས་ཀྱི་ཁྱེར་སོ་གསུམ་བསྒོམ་པ་ལ་ནན་ཏན་དུ་བསླབ་དགོས། སྟོང་ཉིད་ལས་ལྡང་ནས་ཀྱང་ཐུན་མཚམས་ཀྱི་སྐབས་གཞན་དང། ལྷག་པར་དགོང་མོ་གཉིད་ལོག་པའི་སྐབས་ལྟ་བུར་འདུ་
ཤེས་རགས་པ་རྣམས་བསྡུས་ཟིན་པའི་དབང་གིས་གདོན་བགེགས་ཀྱི་བར་ཆད་འཇུག་སླབས་ཉལ་ཁ་སོགས་སུ་གོ་ཆ་དང་ཚམས་རྔ་མས་ཀྱི་སྲུང་བ་ནན་ཏན་དང། ཐུན་མོང་བའི་སྲུང་འཁོར་བསྒོམ་པ་གལ་ཆེ། དེ་ཡང་འཇིགས་བྱེད་ཀྱི་ཁྲོ་བཅུའི་སྲུང་འཁོར་
ཤིན་ཏུ་ཟབ་པས་དམིགས་པ་གསལ་པོས་བསྒོམ་པ་གནད་ཆེ་བས་སྔ་མ་དེའི་ཕྱི་རོལ་དུ་འདི་གསལ་གདབ་ཀྱང་ཆོག་གསུངས། ཐུན་མཚམས་སུའང་སྒོ་གསུམ་གྱི་བྱ་བར་རྟོག་དཔྱོད་ཀྱིས་ཉམས་ལེན་དང་མི་འབྲལ་བའི་འཕེན་པ་བཟང་པོ་བཏང། གང་སྣང་

[093A]༄༅། །རྣལ་འབྱོར་མར་བལྟ་བ་ངོ་བོ་ལས་རྣམ་པ་གསལ་མི་དགོས། འཁྱེར་སོ་གསུམ་གྱི་རྣལ་འབྱོར་ལ་གནས་ན་མ་མཐར་སྒོ་གསུམ་གྱི་ཀུན་སྤྱོད་ལུང་མ་བསྟན་རྣམས་ཀྱང་དགེ་བར་བསྒྱུར་ནུས་ཏེ། ཤྲཱི་ཧེ་རུ་ཀཿའི་གོ་འཕང་གནས། །
ཡན་ལག་གིས་ནི་བསྐྱོད་པ་དང། །ཚིག་གི་རབ་འབྱམས་ཇི་སྙེད་པ། དེ་སྙེད་ཕྱག་རྒྱ་གསང་སྔགས་ཡིན། །ཞེས་པ་ལྟར་ལུང་མ་བསྟན་གྱི་ལས་ལུས་ཀྱི་འགུལ་བསྐྱོད་བྱས་ཚང་ཕྱག་རྒྱ་སོགས་དང། ངག་སྨྲས་ཚད་སྔགས་སུ་འགྱུར་བས་སོ། །སྔགས་རིམ་
ཆེན་མོར་འཁྱེར་སོ་གསུམ་གྱི་རྣལ་འབྱོར་སོགས་ཐུན་མཚམས་ཀྱི་རྣམ་གཞག་དང། བསྐྱེད་རྫོགས་ཀྱི་ཟབ་གནད་གཞན་དུ་མེད་པའང་མང་པོ་གསུངས་ཡོད་པས་བློ་ཁ་མཐོ་བ་ཚོས་ངེས་པར་མཇལ་ནས་ཉམས་ལེན་དུ་སྦྱར་དགོས། ཐུན་གྱི་སྐབས་གཟབ་
གཟབ་བྱས་ཏེ་མང་ཙམ་བསྐྱལ་བ་དེ་ཐུན་མཚམས་སུ་དྲན་ཤེས་བག་མེད་ཀྱིས་གང་བྱུང་བྱུང་བྱས་ནས་མར་བསྐྱལ་ན། རང་རེར་ཐུན་ལས་ཐུན་མཚམས་མང་ཕྱིར་རྐང་རྗེས་ལག་བསུབ་ཟེར་བ་ལྟར་ས་ཆོད་གང་ཡང་མི་འོང་བས། ཐུན་མཚམས་སུ་
དྲན་ཤེས་བག་ཡོད་བསྟེན་ཏེ་ཐུན་དངོས་གཞིའི་ཉམས་ལེན་ལ་ཕན་ཐབས་གཙོ་བོར་བྱེད་པ་གལ་ཆེ་གསུངས། གཉིས་པ་ཡན་ལག་གི་རྣལ་འབྱོར་ལ་དྲུག་ལས། དང་པོ་ཁ་ཟས་ཀྱི་རྣལ་འབྱོར་ནི། འདི་ལ་རྒྱས་འབྲིང་བསྡུས་གསུམ་ཡོད། སྔགས་ཀྱི་
སྐབས་འདིར་ཁ་ཟས་རྣམས་ནང་མཆོད་ལྟར་བྱིན་གྱིས་བརླབ་པའམ། ཨོཾ་ཨཱ་ཧཱུཾ་ཧ་ཧོཿ་ཧྲཱི་ལྟ་བུ་དང། མ་མཐའ་འབྲུ་གསུམ་གྱིས་བྱིན་མ་བརླབས་པར་ལོངས་སྤྱོད་ན་བཟའ་བཏུང་ཁམ་རེ་དང་ཧུ་བ་རེ་ལ་སྔགས་ཀྱི་སྦོམ་པོ་རེ་འབྱུང་ཚུལ་དང། ཚུལ་

[093B] ལྕགས་གོང་མེ་ལྕེ་འབར་བ་དག་ཅེས་སོགས་ལྟར་འགྱུར་བ་དང། དགེ་སློང་ཚུལ་ཁྲིམས་ལྡན་པས་དཀོར་དང་བུ་ལོན་གྱི་ཚུལ། བྱང་སེམས་ཚོས་སེམས་ཅན་ཐམས་ཅད་ཀྱི་དོན་བྱེད་པས་གཡོག་པོས་སྦྱིན་བདག་གི་ཟས་ཟ་བ་
དང་མཐུན་ཕྱིར་བུ་ལོན་དུ་མི་འགྱུར་བ། སྔགས་ལ་སྦྱིན་སྲེག་དང་ཚོགས་འཁོར་གྱི་ཚུལ་དུ་སྤྱོད་པས་ད་དུང་ཕན་ཡོན་ཆེས་པར་གསུངས། ཟས་ཀྱི་རྣལ་འབྱོར་དང་སྦྱིན་སྲེག་སྐབས་འབུལ་ཡུལ་པར་གསུངས། ཟས་ཀྱི་རྣལ་འབྱོར་དང་སྦྱིན་སྲེག་སྐབས་འབུལ་
ཡུལ་ལུས་དཀྱིལ་གྱི་ལྷ་ཚོགས་སྐད་ཅིག་གིས་གསལ་བཏབ་པ་ལ་ཕུལ་བར་བསམས་ཏེ་ལོངས་སྤྱོད་ཚུལ་དངུལ་ཆུའི་ཟིན་བྲིས་ལྟར་རམ། ཡང་དྭགས་པོ་བླ་མ་རིན་པོ་ཆེའི་ཕྱག་བཞེས་ལྟར། ཧ་ཧོཿ་ཧྲཱི་ཁ་དོག་དྲི་རོ་ནུས་པའི་སྐྱོན་བཅོམ་ཞིང་བདུད་རྩིར་གྱུར་
ཨོཾ་ཨཱ་ཧཱུཾ་ལན་གསུམ། རྒྱ་ཆེར་སྤེལ་ཞིང་བྱིན་གྱིས་བརླབ་པར་གྱུར། ཕྱོགས་བཅུའི་སངས་རྒྱས་ཐམས་ཅད་བླ་མ་འཁོར་ལོ་སྡོམ་པའི་ལྷ་ཚོགས་ཀྱི་རྣམ་པར་སྤྱན་དྲངས། རང་གི་ལུས་ལ་བཞུགས་པར་གྱུར། ཨོཾ༑ རྡོ་རྗེ་གསུམ་དབྱེར་མེད་པའི་བདག་
རང་ཉིད་བླ་མ་ལྷར་གསལ་བས། །ཨཱ་ཟག་མེད་ཡེ་ཤེས་བདུད་རྩི་ཆེ། །ཧཱུཾ༑ བྱང་ཆུབ་སེམས་ལས་གཡོ་མེད་པར། །ལུས་གནས་ལྷ་རྣམས་ཚིམ་ཕྱིར་རོལ། །ཨ་ཧོ་མ་ཧཱ་སུ་ཁ། ཞེས་བརྗོད་ཅིང་དོན་བསམས་ལ་བཟའ་བཏུང་ཚོགས་འཁོར་གྱི་ཚུལ་དུ་
ལོངས་སྤྱད་ན། རྗེ་མིད་ལས། ད་རེས་འགའ་ཟ་ཞིང་ཟ་ཞིང་བསྒོམ། །སོགས་དང། གླིང་རས་པས། སྒྱུ་མ་ལུས་ཀྱི་ལྷ་ཁང་ན། །སོགས་གསུངས་པ་ལྟར་གྱི་ཕན་ཡོན་འཐོབ་ཚུལ། གཉིས་པ་ཕྱི་རོལ་མཆོད་པའམ་ཚོགས་མཆོད་བྱ་ཚུལ་ལ་

[094A]༄༅། །རྒྱུད་སྡེ་འོག་མར་ཀ་ར་བུ་རམ་སོགས་སྦྱར་བའི་གཏོར་མ་ཙཱ་རུའི་བཟའ་བ་ཞེས་པ་བཤམས་ནས་བྱིན་གྱིས་བརླབས་ཏེ། ཞལ་ཟས་རོ་བརྒྱ་ལྡན་པའི་ཡིད་འཕྲོག་པ། །ཞེས་སོགས་བརྗོད་དེ་ཕུལ་བ་ཙམ་ལས་མེད། ཕྱི་རོལ་
མཆོད་པ་རྒྱས་འབྲིང་བསྡུས་གསུམ་བྱ་ཚུལ་ཞྭ་ལུའི་འཁྲིད་ཡིག་ཏུ་གསལ་ཚུལ། ཚོགས་འཁོར་བྱེད་པ་འདི་དམ་ཚིག་ཉམས་ཆག་སྐོང་བའི་མཆོག་དང། བར་ཆད་ཞི་བའི་ཐབས་ཀྱི་གཙོ་བོ་ཡང་ཡིན། འདི་གནད་སྨིན་མ་བྱུང་ན་ཤིན་ཏུ་ཉེན་ཆེ་བས་
རྗེ་ཡབ་སྲས་ཀྱིས་ཚོགས་ཀྱི་ཡིག་ཆ་དངོས་སུ་མ་མཛད་པ། དེར་མ་ཟད་རང་རྒྱུད་ལ་རྫོགས་རིམ་གྱི་རྟོགས་པ་སྐྱེ་བ་སོགས་ཀྱི་དགོས་པ་ཁྱད་པར་ཅན་དང་ལྡན་པ་བླ་མེད་ཐུན་མོང་མ་ཡིན་པའི་ཁྱད་ཆོས་ཡིན། ཚེས་བཅུ་གཏོང་མ་ཐུབ་ཚེ་གཞོན་ནུ་མ་སྐྱེ་
པ་དང་མ་ཕྲང་པ་བདུན་རྣལ་འབྱོར་མར་མོས་པ་ལ་བཟའ་བཏུང་སྟེར་ན་ཚེས་བཅུའི་དོད་ཐུབ་པར་གསུངས་ཀྱང། འགྲུབ་སྐབས་ཚེས་བཅུ་མདོར་བསྡུས་ཙམ་རེ་མ་ཆག་པ་བྱུང་ན་ལེགས། དངུལ་ཆུས་གཞོན་ནུ་མ་གསུམ་གསུངས་ཀྱང་བདུན་ཡིན་གསུངས་
ཡང་དམ་བཅའི་སྔགས་ཉིས་འགྱུར་དུ་བཟླས་པས་ཚེས་བཅུ་ཆད་པའི་ཉེས་པ་ཁེགས་པ་སོགས་ཀྱི་གསུང་ཚུལ་འདྲ་མིན་ཡོད། ཚོགས་ཀྱི་དོན་ཚོགས་གཏོར་རྐྱང་པ་ལ་གོ་རྒྱུ་མིན་པར་རྣལ་འབྱོར་ཕོ་མོ་འདུས་པའམ་ཚོགས་པའི་སྟོན་མོ་ཡིན་པས་ན་ཚོགས་
ཞེས་བྱ། དེ་ཡང་པཎྜི་ཏ་རཏྣ་རཀཤི་ཏས། གང་ཞིག་འདི་རྣམས་ཐམས་ཅད་ལ། །དཔའ་བོ་རྐྱང་པའི་བྱ་བ་ནི། །དཔའ་བོའི་སྟོན་མོ་ཞེས་སུ་བརྗོད། །ཚོགས་ཀྱི་དབང་ཕྱུག་དེ་ལྟ་མིན། །དེ་བཞིན་དཔའ་མོ་རྐྱང་པ་ལ། །དཔའ་མོའི་དབང་ཕྱུག་སྟོན་

[094B] །དེ་ལྟར་འཁོར་ལོའི་དབང་ཕྱུག་ལ། །ཤེས་རབ་ཐབས་དང་བཅས་པ་ཉིད། །ཅེས་པ་ལྟར་རྣལ་འབྱོར་བ་ཕེ་རྐྱང་པ་ཚོགས་ན་དཔའ་བོའི་སྟོན་མོ། མོ་ཤ་སྟག་ཚོགས་ན་དཔའ་མོའི་སྟོན་མོ། དེ་གཉིས་ཀ་ཚོགས་པ་ལ་ཚོགས་
ཀྱི་འཁོར་ལོ་ཟེར། ཚོགས་ཀྱི་སློབ་དཔོན་དང་ལས་ཀྱི་རྡོ་རྗེ་ཇི་འདྲ་བ་ཞིག་དགོས་པའང། རྒྱུད་སྡོམ་འབྱུང་དང། སློབ་དཔོན་ཨ་བྷྱཱ་ཀ་ར། ཌོཾ་བྷ་ ཚོགས་རྫས་ཀྱང་དགོས་པ་བདེ་སྟོང་འཕེལ་བའི་ཕྱིར་དུ་ལོངས་སྤྱད་པ་དགོས། རྣལ་འབྱོར་
ཞེས་པའང་ལམ་རྣལ་མ་ལ་དབང་འབྱོར་བས་ན་རྣལ་འབྱོར་ཞེས་བྱ་བས་རྣལ་འབྱོར་པ་བྱེད་ཆོག་ཆོག་གི་ལས་སླ་མོ་མེད་གསུངས། བདག་བསྐྱེད་རྐྱང་པའི་སྐབས་ཚོགས་འབུལ་ན་འོག་མིན་མའི་གོང་དང། བདག་འཇུག་སྐབས་འོག་ཏུ་བྱེད་པའི་ཁྱད་པར་
ཡོད༑ ཚོགས་འཁོར་ནི་གསང་སྔགས་ཀྱི་དངོས་གྲུབ་སྤྱི་དང། མཁའ་སྤྱོད་འགྲུབ་པའི་རྒྱུའི་གཙོ་བོ་ཡིན་པས་རབ་ལ་ཉིན་སྟར་གྱིས་འབུལ་བ་དང། དེ་མ་བྱུང་ཡང་བདེ་མཆོག་རྩ་རྒྱུད་ལས། མར་གྱི་ངོ་ཡི་ཚེས་བཅུ་དང། །ཟླ་བ་ཡར་ངོར་གང་གྱུར་ལ། །
མྱུར་དུ་འབད་པས་མཆོད་བྱ་སྟེ། །ཞེས་གསུངས་པ་ལྟར་ཟླ་བ་རེ་རེ་བཞིན་གྱི་ཡར་ངོ་མར་མོའི་ཚེས་བཅུ་དང། དམའ་མྠའང་ལོ་རེ་ལ་ཚེས་བཅུའི་མཆེད་པ་རེ་རེ་མ་ཆག་པ་གལ་ཆེ། དེ་དག་ཅི་ནུས་ནུས་ལ་མ་འབད་ན་སྔགས་པ་ཡིན་ཚེ་དམ་ཚིག་ཉམས་འགྲོ་
བར་གསུངས་ཏེ། སློབ་དཔོན་ཨ་བྷྱཱ་ཀ་རས། སྔགས་པས་ཁྱད་པར་མཚན་མོའི་དུས། །ཞག་རེ་དང་ནི་ཇི་སྙེད་པར། །ཟླ་རེ་དང་ནི་ལོ་རེ་ལ། །འཁོར་ལོ་ལས་འདས་ཉམས་པར་འགྱུར། །ཞེས་སོ། །ཚེས་བཅུ་གཏོང་བའི་དུས་མཚན་མོ་བྱུང་ན་ལེགས་པར་རྩ་

[095A]༄༅། །རྒྱུད་ལས་ཀྱང། བཟའ་དང་བཅའ་བ་རྒྱ་ཆེ་བ། །རྟག་ཏུ་མཚན་མོ་ཉིད་དུ་བྱ། །ཞེས་པ་དང། མཚན་མོ་བརྟུལ་ཞུགས་ཅན་གཏོར་མ། །སྐྲ་གྲོལ་གཅེར་བུར་གྱུར་པས་སྦྱིན། །ཞེས་གསུངས། དེ་ལྟར་མཚན་མོར་བསྔགས་པའི་དགོས་
པའང་སྔར་དྲངས་པའི། རྟག་ཏུ་མཚན་མོ་འཕྱན་པ་དང། །རྟག་ཏུ་མཚན་མོ་འདུ་བར་བྱེད། །ཅེས་སོགས་ལྟར་ཡིན་ཚུལ། མཁས་གྲུབ་རྗེ་ལ་ཧེ་རུ་ཀའི་གསུང་བྱོན་ཏེ། ཡར་ངོ་མར་ངོའི་ཚེས་བཅུ་བཟང་པོ་བྱུང་ན་དག་པ་མཁའ་སྤྱོད་དུ་བགྲོད་པ་ལ་དཀའ་ཚེགས་མེད་
པར་གསུངས་པ་མཁས་གྲུབ་ཀྱི་རྣམ་ཐར་དུ་ཡོད། རྭ་སྒྲེང་ཁྲི་ཆེན་གྱིས་ཉིན་རེ་བཞིན་ཚོགས་འཁོར་མཛད་པའང་མ་རྒྱུད་ཀྱི་དམ་ཚིག་ཉམས་བཞེས་གནང་བ་རེད། བྱ་བཏང་རི་ཁྱོད་པ་ཤིན་ཏུ་འཁོས་དམན་ལྟ་བུས་ཟླ་རེ་བཞིན་གྱི་ཡར་མར་གྱི་ཚེས་བཅུ་ཐམས་ཅད་
ཅང་མི་འགྲུབ་པ་བྱུང་ན། ཀུན་སྤྱོད་ལས། དགུན་ཟླ་འབྲིང་པེ་ལ་སོགས་པའི། །ཚེས་བཅུ་ལ་ནི་དེ་རབ་མཆོད། །གསུངས་པ་ལྟར་རྒྱལ་གྱི་ཟླ་བ་ལ་བདེ་མཆོག་ཡབ་ཡུམ་གྱི་དུས་ཆེན་ཡིན་པས་དེ་སྐབས་ཀྱི་ཚེས་བཅུའི་མཆོད་པ་མ་ཆག་པ་ངེས་པར་དགོས་
རྒྱལ་ཟླ་ནི་ཧོར་ཟླ་བཅུ་གཉིས་པའི་ཡར་མར་གྱི་ཚེས་བཅུ་ལ་གསུངས་པ་ཡོད་ཀྱང་རང་ལུགས་ཟླ་བ་བཅུ་གཅིག་པའི་ཚེས་བཅུ་དྲུག་ནས་བཅུ་གཉིས་པའི་ཚེས་བཅོ་ལྔ་བར་ལ་བྱེད་ཅིང། དེ་ཡང་འདིར་མ་རྒྱུད་གཙོ་ཆེ་ཕྱིར་མར་ངོ་སྔོན་འགྲོའི་དབང་དུ་བྱ་དགོས་
པས་བཅུ་གཅིག་པའི་ཚེས་ཉེར་ལྔ་ལ་ཡུམ་དང། བཅུ་གཉིས་པའི་ཚེས་བཅུ་ལ་ཡབ་ཀྱི་དུས་ཆེན་ཡིན། གྲྭ་རྐྱང་ལྟ་བུས་རྒྱུན་དུ་ཚེས་བཅུའི་སྐབས་ཚོགས་ཀྱི་ཡོ་བྱད་གཞན་མང་པོ་མ་འགྲིགས་ཀྱང། བཱ་ལ་དང་མ་དཱ་ན་ཙམ་བྱུང་ན་ཚོགས་འཁོར་བྱ་

[095B] དེ་གཉིས་ཚོགས་རྫས་ལ་མེད་ཐབས་མེད་པ་ཡིན་ཏེ། རྒྱུད་སྡོམ་འབྱུང་ལས། གཏོར་མ་མྱོས་བྱེད་མེད་པར་ལས། །མྱུར་དུ་འགྲུབ་པར་མི་འགྱུར་རོ། །ཞེས་དང། བདེ་མཆོག་རྩ་རྒྱུད་ལས། རྡོ་རྗེ་ལྷ་མོ་མྱོས་བྱེད་ཤ་རྣམས་ཀྱིས། །སྐྱེ་བོ་གུས་པས་དེ་རྣམས་
མཆོད་བྱས་ན། །ཧེ་རུ་ཀ་དབབ་མངོན་དགར་གྱུར་བ་ཡི། །གང་ཕྱིར་དེ་རྣམས་ལག་ན་མཆོག་གི་གནས། །མ་གུ་བའི་སེམས་ཀྱིས་མཆོག་ནི་སྩོལ་བར་འགྱུར། །ཅེས་གསུངས། རྒྱས་པར་འགྲུབ་སྐབས་ཚོགས་གཏོར་ཡང་བཞེངས་ཐུབ་ན་ལེགས། དེ་མ་གྲུབ་
ཀྱང་ཚོགས་འཁོར་ཆད་བའི་སྐྱོན་དུ་མི་འགྱུར་ཏེ། རྒྱ་གར་གྱི་གྲུབ་ཆེན་ཚོས་ཀྱང་སྐྱེ་བ་བདུན་པའི་མི་རོ་སོགས་ཤ་ཆང་ལ་མཛད་པ་ལས། ཚོགས་གཏོར་བཤམ་སྲོལ་མེད། ཡང་ཚོགས་གཏོར་རྒྱས་པར་འགྲུབ་ན། ཚོགས་གཏོར་གྱི་དབྱིབས་དཔའ་བོའི་
སྙིང་ངམ། དཔའ་མོའི་ནུ་མ་ལྟ་བུར་སྨུག་རྩིས་ཁ་བསྒྱུར་བ། དཀར་རྒྱན་ལ་མར་གྱི་ཁྲ་ཚག་བྱ་ཆོག་རྩེ་རྒྱན་རྡོ་རྗེ་རྩེ་ལྔ་པ་དང་དྲྭ་བ་དྲྭ་ཕྱེད་བྱེད་པ་སོགས་ནི་རྙིང་མའི་ལུགས་ཡིན་པས་མི་རུང། རྩེ་མོར་ཟླ་ཉི་ནཱ་ད་ངེས་པར་དགོས་པ་སོགས་རང་གི་
བླ་མའི་ཕྱག་བཞེས་ལྟར་བྱ། དེའི་གཡས་སུ་ཤ་དང་གཡོན་དུ་ཆད་བཅས་བཤམ། སྙིང་པོ་རྒྱན་སོགས་ལས། བརྡ་སྐད་ཀྱིས་ནི་མངོན་བརྗོད་དོ། །ཞེས་དང། མ་ད་ན་ཆང་བ་ལ་ཤ། །ཞེས་སོགས་གསུངས་པ་ལྟར། ཤ་ལ་བཱ་ལ་དང་ཆང་ལ་མ་ངཱ་
ན་ཞེས་བརྗོད་པ་དང། གཞན་དེར་འོངས་པ་ལ་འོངས་སམ་ཞེས་འདྲི་ན། བྲོ་ཏང་ག་ཞེས་པ་དང། ཅིག་ཤོས་ཀྱིས་ལེགས་པར་འོངས་སོ། །ཞེས་ལན་འདེབས་པ་ལ། པྲ་ཏི་པྲོ་ཏང་ག་ཞེས་བརྗོད་པ་ལྟ་བུ་སཾ་སྒྲྀ་ཏའི་སྐད་ཀྱི་བརྡ་དང་བརྡ་ལན་བྱེད་

[096A]༄༅། །པ་ལས་ཐ་མལ་གྱི་མིང་ནས་བརྗོད་པ་དང། ཚོགས་རྫས་ས་རྗེན་བལ་བཞག་བ་སོགས་བྱས་ན་སྔགས་ཀྱི་སྦོམ་པོའི་ལྟུང་བ་མང་པོ་འབྱུང། ཚོགས་པ་མང་པོའི་དབུས་སུ་ཚོགས་གཏོར་འབོར་ཆེ་བ་བཤམ་དགོས་ན་ཚོགས་
བྱིངས་རྣམས་ས་ཕག་གི་དབྱིབས་སུ་བྱས་ཏེ་བརྩེགས་ཀྱང་ཆོག་དངུལ་ཁྲིད་ལས་དམིགས་བསལ་ཅན་གསུངས་པ་གཏོར་ཟོད་ལ་གོ་དགོས་པས་དེ་འདྲ་འགའ་རེ་ལམ་གཏོགས་ཉིན་མོར་གཏོར་མ་ལ་དཔལ་འབར་འཛུགས་མི་དགོས། མཚན་མོ་ཡིན་ན་
གྲིབ་གནོན་གྱི་གདོན་བསྲུང་བའི་ཕྱིར་ཚོགས་ལྷ་གསོགས་ལ་སྤོས་མེ་ལྟ་བུ་འཛུགས་པར་གསུངས་ཡོད། རྩ་བརྒྱུད་ཀྱི་བླ་མ་སྤྱན་འདྲེན་ཚུལ་སོགས་དངུལ་ཆུའི་འཁྲིད་ཡིག་ལྟར་ཡིན། བཾ་གྱི་ནཱ་ད་ལས་མེ་འབར་ནས་བཟའ་བ་བསྲེག་པ་ནི་ནང་གི་སྦྱིན་སྲེག་
དང༑ སླར་ལུས་དཀྱིལ་གསལ་བཏབ་ནས་དེར་ཚོགས་འབུལ་བ་ནང་གི་ཚོགས། དངུལ་ཁྲིད་ཀྱི། བདེ་སྐྱོང་སྟོང་གསུམ་ལྟར་ཡངས་སོགས་ནི་འཇུག་པ་བདེ་བའི་ཆེད་དུ་མཛད། ངེད་ཀྱི་སྒྲུབ་དཀྱིལ་དུ། ཏིང་འཛིན་སྔགས་དང་ཞེས་སོགས་ནི་གདངས་རྒྱུན་
ཡང་དབེན་ས་སྙན་བརྒྱུད་ཐུན་མོང་མ་ཡིན་པ་ཡོད་པ་དང་བཅས་དེའི་གནད་ཀྱིས་བླ་མཆོད་ཀྱི་ཚོགས་ཀྱི་ཆོ་ག་སོར་བཞག་བྱས་ཏེ་བཀོད་པ་ཡིན། དཀྱིལ་ཆོག་སྐབས་སྤྱན་འདྲེན་གཉིས་བྱུང་བ་ན། སྔ་མ་དམ་ཚིག་པ་ལ་ཡེ་ཤེས་པ་བསྟིམ་པ་དང། ཕྱི་མ་
སྤྱན་འདྲེན་པའི་དབང་དུ་བྱས། དེ་ཡང་སྟེང་གི་ནམ་མཁར་རྩ་བརྒྱུད་ཀྱི་བླ་མ། ཆོས་འབྱུང་དབུས་རྣལ་འབྱོར་མ། དེའི་མཐར་འཁོར་བཞི། དེའི་མཐར་འཁོར་སོ་གཉིས། དེའི་མཐར་རྒྱུད་སྡེ་བཞིའི་ཡི་དམ་སངས་རྒྱས་བྱང་སེམས་ཉན་རང་བཅས་དང་

[096B] ཟུར་རྒྱབ་མའི་ནང་དུ་ཆོས་སྲུང་རྣམས་དང། ཟུར་མདུན་མའི་ནང་དུ་འདས་མ་འདས་ཀྱི་དཔའ་བོ་མཁའ་འགྲོ། དུར་ཁྲོད་ཀྱི་མཐར་སེམས་ཅན་ཐམས་ཅད་རྣལ་འབྱོར་མའི་རྣམ་པར་འཁོད་པར་མོས། ཚོགས་མགྲོན་གསལ་འདེབས་
ལུགས་འདི་ཚོགས་དང་ཚེས་བཅུ་གཉིས་ཀ་ལ་འདྲ་གསུངས། མར་གྱུར་རིགས་དྲུག་ལ་ཚོགས་འབུལ་སྐབས་དེ་རྣམས་རྣལ་འབྱོར་མའི་སྐུར་བསྐྱེད་པ་ལ་འབུལ། རྐང་བརྒྱད་ཀྱི་བསྟོད་པའི་སྐབས། སྐད་ཀྱི་གདངས་དང་བཅས་ལག་གཡོན་ནང་དང། གཡས་
པ་ཕྱིར་བྱས་ཏེ་དྲིལ་བུ་གཡས་དང། ཌཱ་མ་རུ་གཡོན་ཕྱོགས་སུ་འཁྱུད་རྒྱ་བཅས་ཚིག་ཐ་མ་གསུམ་ལ་ཚིག་རྐང་རེ་རེ་བཞིན་འཁྲོལ། འདི་ལའང་བདེ་སྟོང་སྦྱོར་བའི་མཚོན་དོན་ཡོད། འདིས་ལུགས་སོགས་ལ་མེད་པའི་རྗེ་བླ་མའི་ཕྱག་བཞེས་ཏེ། ཙོང་ཁ་བརྒྱད་
ཅུའི་སྐུ་ཐང་གྲས་ཀྱི་གཙོ་བོ་ཞིག་ལའང་ཡོད། རྐང་པ་རྒྱད་ཀྱི་རྐང་པ་རེ་རེའི་མཐད་ཌཱ་དྲིལ་ལན་གཉིས་རེ་ལས་མཛད་སྲོལ་མེད་ཀྱང། བདག་གི་སྐྱབས་མཆོག་དྭགས་པོ་བླ་མ་རིན་པོ་ཆེའི་ཕྱག་བཞེས་ལྟར་ཧཱུཾ་ཧཱུཾ་བཌ་
མཆོད་ཕྲེང་ཏིང་འཛིན་པིར་ལེགས་མ་དང་ཕྱིད་གླུ་གཉིས་རྗེ་རིན་པོ་ཆེས་དགའ་ལྡན་ཡངས་པ་ཅན་དུ་མཁའ་འགྲོ་མས་གླུ་བླངས་པ་གསན་ནས་ཐུགས་ལ་བཟུང་སྟེ་འགོད་གནང་མཛད་པས་བྱིན་རླབས་ཀྱི་ཚན་ཁ་མཆོག་ཏུ་ཆེ། འདི་བཞག་ན་ཕངས་པར་བསམས་
ཏེ་ལྷ་མཉེས་པའི་ཆེད་དུ་འདིའི་དཀྱིལ་ཆོག་ཏུའང་བཀོད་པ་ཡིན་གསུངས། ཌོམ་བཧི་བས། དེ་ནས་ལྷག་དང་ཕུད་བསྲེས་ཏེ། །འབྱུང་པོ་ཀུན་གྱི་གཏོར་མ་ནི། །རྣལ་འབྱོར་ཕུན་སུམ་ཚོགས་པས་བཏང། །ཞེས་གསུངས་པ་ལྟར་ཚོགས་ལྷག་གི་སྐབས་གཙང་ལྷག་དང་སྨེ་

[097A]༄༅། །ལྷག་ཅེས་པའི་གཙང་ལྷག་ལ། ལོངས་མ་སྤྱད་པའི་ཚོགས་གཏེར་ཞིག་རྩེ་མོ་ཡར་བཅད་པའི་གཙང་མའི་ལྷག་མ་སྣོད་ཅིག་ཏུ་བསགས་པ་དང། དེ་དང་ཆབས་ཅིག་ཏུ་སྨེ་ལྷག་སྟེ་ལོངས་སྤྱད་ཟིན་པའི་ཚོགས་ལྷག་སྤྱི་ལྟར་བསྡུ་
འབར་བའི་ཕྱག་རྒྱའི་བར་ནས་ནང་མཆོད་ཀྱི་ཁ་ཁྲུ་གདབ་པ་ནི་བདེ་མཆོག་ཡབ་ཡུམ་གཉིས་ཀྱི་སྐབས་ལས་གཞན་དུ་མི་དགོས་གསུངས། གསུམ་པ་སྦྱིན་སྲེག་ནི། ཨ་ལག་འཇིགས་མེད་བསམ་གཏན་གྱིས་ཟ་བྱེད་མཁའ་འགྲོའི་སྦྱིན་སྲེག་འཇིགས་བྱེད་
ལ་སྦྱོར་མཛད་པ་དང། འདིར་མར་མེའི་སྦྱིན་སྲེག་གསུངས་འདུག་བ་ལྟར་མར་མེའི་སྦྱིན་སྲེག་ཇི་ལྟ་བ་རང་གརྩོམ་བགྱིས་པའང་ཡོད། འོན་ཀྱང་བསྙེན་པའི་ཁ་སྐོང་གི་སྦྱིན་སྲེག་ལ་ཡོངས་གྲགས་ཀྱི་ཞི་བའི་སྦྱིན་སྲེག་མ་གཏོགས་མར་མེའི་སྦྱིན་སྲེག་ལྟ་
བུས་གོ་མི་ཆོད་གསུངས། བཞི་པ་ཚེས་བཅུའི་མཆོད་པ་ནི། ཚེས་བཅུའི་སྐབས་བཅའ་གཞི་རྒྱས་འབྲིང་བསྡུས་གསུམ་ལས། རབ་སྐུ་གསུང་ཐུགས་ཀྱི་དཀྱིལ་འཁོར་གསུམ་ག་དགོས་པས་དཀྱིལ་འཁོར་གྱི་དབུས་སུ་འཇོག་རྒྱུའི་སིནྡྷཱུ་རའི་ཕུང་པོ་ནི་སྐུ་ཚོམ་བུའི་
དཀྱིལ་འཁོར་ཞེས་རྣལ་འབྱོར་མའི་སྐུ་སྐྱེད་བྱེད་ཡིན་པས་ངེས་པར་སིནྡྷཱུ་ར་དགོས། སིནྡྷཱུ་ར་ལ་བོད་སྐད་དུ་ལི་ཁྲི་ཟེར། ས་ལུགས་ལ་སྐུ་འཇོག་པ་ནི་མན་ངག་ལ་འཁྱོར་ཞུགས་པ་རེད། དེ་སྟེང་གསུང་བདུད་རྩིའི་དཀྱིལ་འཁོར་ནི་ཐོད་པའི་ནང་དུ་སྦྲད་ཆང་
བླུགས་ཏེ་འཇོག་དགོས། དེ་སྟེང་ཐུགས་དཀྱིལ་ལ་སིནྡྷཱུ་རའི་དཀྱིལ་འཁོར་བཤམ། སིནྡྷཱུ་ར་རབ་འཁྲུལ་མེད་རྒྱ་གར་ཛཱ་ལནྡྷ་ར་ནས་བྱུང་བ་དང། འབྲིང་ཙཱ་རི། མ་མཐའ་བྲེ་ཏ་བུ་རི་ནས་བྱུང་བ་དགོས། ཤིན་ཏུ་བྲེལ་བ་བྱུང་སྐབས་དཀྱིལ་འཁོར་སྒྲུབ་

[097B]དེ་ལས་ཀྱང་བསྡུ་ན་མེ་ལོང་ལ་ཆང་གིས་ཆོས་འབྱུང་བྲིས་པའི་དབུས་སུ་ལི་ཁྲིའི་ཚོན་སྤུངས་བཀོད་
པས་འཐུས། སིན་དཀྱིལ་སོགས་ལ་དབང་བསྐུར་དུས་མ་གཏོགས་ཡོལ་བ་མི་དགོས་ཤིང། རང་གིས་བདག་འཇུག་ལེན་སྐབས་སྟེང་དུ་དར་དམར་པོའི་གདུགས་ཙམ་ཕུབ་ཀྱང་ཆོག་དཀྱིལ་འཁོར་བསྐོར་མཆོད་མདུན་བསྐྱེད་ལ་གཡོན་སྐོར་བྱེད་དགོས་པས་
ཤར་མདུན་ཐད་ནས་འགོ་བརྩམས་ཏེ་ཤར་དུ་མཆོད་ཡོན། བྱང་ཤར་དུ་ཞབས་བསིལ་སོགས་ཆུ་གཉིས་ཉེར་སྤྱོད་རྣམས་ཕྱོགས་མཚམས་སུ་རེ་རེ་བཀོད་དེ་ཤར་ལྷོར་མཚམས་འཛིན་མེ་ཏོག་འཇོག་པ་བཅས་ཕྱག་བཞེས་འཁྲུལ་མེད་ཡིན་པས་ངེས་
པར་དགོས། །མདུན་དུ་མདུན་བསྐྱེད་མཆོད་པ་ཆུ་བཞི་དང་བཅས་ཚར་གཅིག་བཤམ། ཆོག་ཡང་རྒྱས་པར་ན་བདག་མདུན་བུམ་གསུམ་སོགས་བཏོན། ལས་རུང་མ་སོང་ཡང་དཀྱིལ་འཁོར་སྒྲུབ་མཆོད་རྒྱས་པ་བསྟོད་པ་ཡན་བྱས་ཏེ། བདག་འཇུག་བཞག་
མཇུག་ཆོག་སོགས་བྱ་ཆོག་འབྲིང་བུམ་པ་དང་མདུན་བསྐྱེད་ཀྱི་ཆོ་ག་བཞག་ཐ་མ་ཚོགས་གཅིག་པུས་འཐུས་གསུངས། ལྔ་པ་གཏོར་མའི་རྣལ་འབྱོར་ལ། སྔོ་མ་འབྱུང་ལས། གཏོར་མ་མྱོས་བྱེད་སོགས་དང། རྩ་རྒྱུད་ཀྱི། རྡོ་རྗེ་ལྷ་མོ་སོགས་སྔགས་
ཚོགས་ཀྱི་སྐབས་བཤད་པ་རྣམས་གཏོར་མ་འབུལ་དགོས་པའི་ཁུངས་ཡིན། གཏོར་མའི་རྒྱུ་ནི། རྒྱུད་ལས། དཀུ་བག་མྱོས་བྱེད་ཆང་དང་ནི། །སོགས་ལྟར་བདུད་རྩི་རིལ་བུ་དང། ཆང་ག་རམ། ཤ༑ འབྲས་མར་ཁུ་སོགས་དགོས་ཀྱང་རུལ་སུངས་ཀྱི་རྒྱུ་མང་པོ་མི་བསྲེ་

[098A]༄༅། །ཤ་དང་སྒོག་བཙོང་སོགས་ཟུར་དུ་འཇོག་གཞན་ཕྱོགས་འགའ་རེས་དཀུ་བག་རླན་ཅན་ཡིན་པར་མགོ་ནས་སྐུ་འབག་ཅེས་ཙཀཱི་བཙུགས་པ་དོན་དུ་མ་སོང། གཏོར་མ་ལ་སྒྲོ་བཏགས་གསུངས་པ་ལ་རྡོ་བཏགས་པའི་ལོ་རྒྱུས་སོགས་ལྟར་གོ་ལུགས་ཉེས་
པ་ཡིན། གཏོར་མ་ལ་དངུལ་ཆུ་བས་གཅིག་ནས་བཅུ་གཅིག་བར་མཛད་པ་སོགས་སྤྱིར་རྒྱས་བསྡུས་ཅི་རིགས་ཡོད་ཀྱང། འདིར་བདེ་འཇིགས་སོགས་དང་མཐུན་པའི་དམར་གཏོར་ཟླུམ་པོ་ཕྱོགས་བཞིར་པད་འདབ་བཞི་བཏགས་པ་དབུས་སུ་གཙོ་མོ་ལ་གཅིག་
གཡས་སུ་འཇིག་རྟེན་གྱི་མཁའ་འགྲོམ་ལ་དེ་མཚུངས་གཅིག་གཡོན་དུ་བཀའ་སྲུང་དུར་ཁྲོད་བདག་པོར་དམར་གཏོར་སྟོད་ཤ་གཟུགས་མ་རྩེ་མོ་ཅན་ལ། སྨད་ཟླུམ་པོར་ཆད་བུ་མགོ་གྱེན་འགྲེང་བདུན་གྱིས་བསྐོར་བ་བཅས་གསུམ་ག་ཕྱག་བཞེས་
དཔེའུ་རིས་ལྟར་གྱི་པད་འདབ་རྒྱན་གྲངས་ཆ་འགྲིགས་པའི་ཆེད་དུ་བྱས་པ་དང། གསུམ་ག་ལ་བྲང་རྒྱན་ལྔ་ཚོམས་ས་ལུགས་ལྟར་དང། རྩེ་རྒྱན་བྱ་མ་ཆུ་མ་རྩེ་མོ་ཅན། གསུམ་གའི་རྩེ་ཕྲན་ལ་ཟླ་ཉི་ནཱ་ད་རེ་དགོས། དངུལ་ཆུའི་ཁྲིད་གཞུང་དུ་འདས་
མ་འདས་ཀྱི་གཏོར་མ་གཉིས་ལས་མ་གསུངས་པ་བསྡུས་པའི་ལུགས་ཡིན། འོག་མིན་མའི་གཏོར་མ་ཆོས་སྐྱོང་སྤྱི་གཏོར་དམར་ཟླུམ་སྐེད་པ་ནས་བཅད་ཁམ་གྱེན་དུ་བསྟན་པ་བཞིས་དཀྲིས་པ་ལ་གཡས་གཡོན་དུ་ཤ་རྒྱན་བཙུགས་བཟུར་དུ་བཤམས་
ནས་གཏོང་དགོས། འདི་ཁྲིད་ཀྱི་ཚེ་ཉིན་སྟར་གསར་པ་བཤམས་ཏེ་འབྲེལ་གཏོར་གྱི་འོག་མིན་མའི་དུས་སུ་འབུལ། མཚམས་ཀྱི་སྐབས་འོག་མིན་མའི་གཏོར་མ་འདི་ཉིན་རེ་བཞིན་གསར་བརྗེ་མི་དགོས་པར་གཏོར་སྒམ་དུ་བཤམས་པས་ཆོག་ཁྲིད་

[098B] རང་གི་རྒྱུན་གཏན་ཡི་དམ་གྱི་གཏོར་མ་སྒྲུབ་ཁང་དུ་
བཞག་ནས་རང་ཉིད་ཕྱོགས་གཞན་དུ་འགྲོ་དགོས་པ་བྱུང་ན། དེའི་སྐབས་སུ་གཏོར་མ་གསར་པ་བཤམ་པ་མ་འགྲུབ་ཀྱང་སྒྲུབ་ཁང་གི་གཏོར་མ་དེ་ལ་དམིགས་པ་བྱར་རུང་ཞིང། དེ་ཡང་གཏོར་མའི་སྒྲུབ་གཞི་ཡོད་སའི་གཏོར་ཁང་གནས་འདི་ལྟ་བུར་བྱས་
ཤིང༑ རྗེས་སུ་གཏོར་མ་འབུལ་བའི་ཚེ་རང་ཉིད། ལ་ཕར་རྒྱབ་ལྟ་བུར་སླེབ་ན། བསང་སྦྱང་སྐབས་དམིགས་ས་རང་གིས་བཅོས་པའི་སྒྲུབ་གཞིའི་གཏོར་མ་ཡོད་ས་དེར་དམིགས་ཏེ། བསྐྱེད་པ་ནི་རང་གང་དུ་གནས་ཀྱང་གསར་དུ་བསྐྱེད་དགོས་པས་
རང་གི་མདུན་དུ་བསྐྱེད་པ་ཡིན། བདག་བསྐྱེད་མཆོད་པ་གཡོན་ནས་འགོ་བརྩམས་པ་གཡོན་པའི་ཀུན་སྤྱོད་གཙོ་ཆེ་བའི་དབང་དུ་མཛད་པ། མདུན་བསྐྱེད་ཀྱི་མཆོད་པ་གཡས་ནས་འགོ་བརྩམས་པ་སྟེ་བདག་མདུན་གཉིས་ལ་མཆོད་པ་ཚར་གཉིས་ཀྱིས་
ཆོག་བྱིན་གྱིས་བརླབ་ཚུལ་ཨོཾ་ཨཱ་ཧཱུཾ་གསུམ་དང། ཧ། ཧོཿ། ཧྲཱི་སྟེ་བཞི་པོ་དེའི་དང་པོའི་སྐབས་བགེགས་བསང། གཉིས་པས་སྟོང་པར་སྦྱངས། གསུམ་པས་བསྐྱེད། བཞི་པས་བྱིན་གྱིས་བརླབ་པའམ། ཡང་ན་ཨོཾ་ཞེས་ལག་གཡོན་པའི་མཐིལ་
བསྟན་སྐབས་བསང་བ། ཨཱ་ཞེས་ལག་མཐིལ་གཡས་བསྟན་སྐབས་སྦྱང་བ། ཧཱུཾ་ཞེས་ལག་མཐིལ་གཉིས་ཀ་བསྟན་སྐབས་བསྐྱེད་པ། བྱ་ཁྱུང་གི་ཕྱག་རྒྱའི་སྐབས་སྦྱང་རྟོགས་སྦར་གསུམ་བྱས་པར་བསམ། གཏོར་མ་བྱིན་རླབས་ཀྱི་སྐབས་

[099A]༄༅། །འདི་དང། ཚོགས་གཏོར་སོགས་བྱིན་རློབ་པའི་ཚེ་བདུད་རྩིར་གྱུར་བ་ཆུ་ལྟ་བུ་སླ་མོ་ཞིག་ལས་གར་བོ་མེད་ཀྱང། ཨོཾ་ཨཱ་ཧཱུཾ་བརྗོད་དེ་བྱིན་གྱིས་བརླབས་ཟིན་ནས་ངོ་བོ་བདུད་རྩི་ཡིན་པ་ལ་རྣམ་པ་གཏོར་མའི་དབྱིབས་སུ་ཚུར་
གཟུགས་སྒྱུར་བྱེད་པ་བླ་མའི་མན་ངག་ཁྱད་པར་ཅན་ཡིན། གཏོར་མགྲོན་སྔར་ཚེས་བཅུའི་སྐབས་བཤད་པ་ལྟར་དང། ལྗགས་བྱིན་རླབས་སྐབས་ལྗགས་ཀྱི་རྩེ་རྡོ་རྗེ་རྩེ་གཅིག་པའི་དབྱིབས་ཅན་སོག་མའི་སྦུ་གུ་ལྟ་བུ་ཡོད་པ་ནས་གཏོར་མའི་བཅུད་
སོག་སྦུག་ནས་ཆུ་རྡུབ་བ་ལྟར་དྲངས་ཏེ་གསོལ་བར་བསམ། འབུལ་སྔགས་དང་པོས་བླ་མ་ཡི་དམ་སངས་རྒྱས་བྱང་སེམས་ཉན་རང་བཅས་དང། གཉིས་བས་མདུན་རྒྱབ་ཀྱི་མཁའ་འགྲོ་ཆོས་སྲུང། གསུམ་བས་མཐའ་སྐོར་གྱི་མགྲོན་རྣམས་ལ་འབུལ་
དགོས་གསུངས། དྲུག་པ་གཡོན་པའི་ཀུན་སྤྱོད་ནི། བདེ་མཆོག་རྩ་རྒྱུད་ལས། ཁམས་གསུམ་རྒྱུ་དང་མི་རྒྱུ་དང། །འགྲོ་ཀུན་གཡོན་ནས་འབྱུང་བ་ཡིན། །ཞེས་དག་མ་དག་གི་བརྟན་གཡོའི་སྣོད་བཅུད་ཐམས་ཅད་གཡོན་ནས་འབྱུང་བར་གསུངས་པའི་ཕྱིར་
གཡོན་པའི་ཀུན་སྤྱོད་བྱས་པ་ཡིན་པས་དེའི་གནད་ཤེས་དགོས། དེ་ཡང་མངོན་བརྗོད་ལས། གཡོན་པའི་སྤྱོད་པ་ཤེས་རབ་སྟེ། །གཡས་པ་དེ་བཞིན་ཐབས་ཡིན་ནོ། །ཞེས་གསུངས་པ་ལྟར། གཡས་གཡོན་གཉིས་ནི་ཐབས་ཤེས་གཉིས་དང་སྣང་སྟོང་
གཉིས་མཚོན་བྱེད་ཡིན་པས་ཤེས་བྱ་ཐམས་ཅད་གཡོན་གྱིས་མཚོན་པའི་སྟོང་པ་ཉིད་ལས་བྱུང་བས་ན་གཡོན་ནས་བྱུང་བར་གསུངས་ཤིང། སྟོང་པ་ལས་རྟེན་འབྱུང་བྱུང་བ་དང། བདེ་སྟོང་གི་ཡེ་ཤེས་ལས་སངས་རྒྱས་ཚུལ་གཉིས་ཡོད། འདིའི་

[099B] ཆོས་ཐམས་ཅད་རང་བཞིན་གྱིས་མ་གྲུབ་བའམ་རང་བཞིན་གྱིས་སྟོང་ན་རྟེན་འབྱུང་རྟོག་བཏགས་ཙམ་གྱི་རྒྱུ་འབྲས་བྱ་བྱེད་ཐམས་ཅད་འཐད་
པ་ཡིན་ཏེ། ཤེས་རབ་སྙིང་པོ་ལས། གཟུགས་སྟོང་པའོ། །སྟོང་པ་ཉིད་གཟུགས་སོ། །ཞེས་དང། རྩ་ཤེ་ལས། གང་ལ་སྟོང་པ་ཉིད་རུང་བ། །དེ་ལ་ཐམས་ཅད་རུང་བར་འགྱུར། །གང་ལ་སྟོང་ཉིད་མི་རུང་བ། །དེ་ལ་ཐམས་ཅད་མི་རུང་འགྱུར། །ཅེས་དང་
འཇུག་པ་ལས་ཀྱང། ཇི་ལྟར་དེར་ནི་གཟུགས་བརྙན་སོགས་སྟོང་ལས། །ཤེས་པ་དེ་ཡི་རྣམ་པ་སྐྱེ་འགྱུར་ལྟར། །དེ་བཞིན་དངོས་པོ་ཐམས་ཅད་སྟོང་ན་ཡང། །སྟོང་ཉིད་དག་ལས་རབ་ཏུ་སྐྱེ་བར་འགྱུར། །ཅེས་གསུངས། དེས་ན་བརྟན་གཡོ་ཐམས་ཅད་ཤེས་
རབ་སྟོང་པ་ཉིད་ལས་བྱུང་བར་མཚོན་ཕྱིར་རྩ་རྒྱུད་ལས། རྐང་པ་གཡོན་པ་སྔོན་དུ་འདོར། །ལག་པ་གཡོན་པ་ཡོངས་སུ་སྒྱུར། །གཡོན་གྱི་སྤྱོད་བས་རབ་མཆོད་བྱེད། །གཡོན་པས་འཁྱུད་པ་ཙམ་དང་ནི། །གཡོན་པ་ཡིས་ནི་མཆོད་ཅིང་ཟ། །ཞེས་གསུངས་
པ་ལྟར་རྐང་ལག་སོགས་ཀྱི་འགྲོ་བསྐྱོད་ཚུན་གཡོན་པས་འགོ་བརྩམས་ཏེ་གཡོན་པའི་ཀུན་སྤྱོད་བྱེད་པ་ཡིན། རྗེ་ཙོང་ཁ་བའི་སྐུ་འགའ་རེར་ན་བཟའ་སྐུ་འགག་གི་གོང་པ་འཐུ་ཟློག་མཛད་པ་དང། སྒྲུབ་ཁང་རི་ཁྲོད་དུ་ལྷོ་བྲག་མར་པའི་ཕྱག་རྗེས་ཡོད་པ་
ཕྱག་གཡོན་པའི་རྗེས་ཡིན་པ་སོགས་ཀྱང་གཡོན་པའི་ཀུན་སྤྱོད་གནང་པ་ཡིན། དེ་ལ་ཆོས་འབྱུང་མཆོད་པ། གྲུ་གསུམ་མཆོད་པ། ལག་མཆོད་དེ་རྒྱས་འབྲིང་བསྡུས་གསུམ་ཡོད་པ་གསུམ་ག་བདེ་མཆོག་དང་སྦྱར་བ་ཡོད་ཚུལ། གཡོན་པའི་ཀུན་སྤྱོད་

[100A]༄༅། །ཀྱི་གཙོ་བོ་ནི། ལག་པ་གཡོན་པ་ལྷར་བསྐྱེད་པའི་སྒོ་ནས་ལག་མཆོད་བྱེད་པ་སྟེ། འདི་ཡང་མཁའ་སྤྱོད་སྒྲུབ་བྱེད་གལ་ཆེ་བ་གཅིག་ཡིན། འདི་རྣལ་འབྱོར་མ་ལ་སྦྱར་བ་འདི་ཐོག་ནས་འབུལ་ན། དེ་ལ་རང་ཉིད་རྣལ་འབྱོར་མར་
བསྐྱེད། ཁ་ཟས་རྣམས་ལག་པ་གཡས་སྟེང་དང་གཡོན་འོག་ཏུ་བྱས་པའི་གཡོན་པའི་མཐིལ་དུ་བཞག་པར་མོས་ཏེ་ལག་པ་དང་བཟའ་བཏུང་བྱིན་གྱིས་བརླབ། ཁ་ཟས་བྱིན་རླབས་དང། ལག་པ་བྱིན་རླབས་ནི་ལག་མཆོད་མ་བྱས་ཀྱང་ངེས་པར་བྱ་
དགོས། ལག་མཆོད་ཀྱི། ཨོཾ་བཾ་དམར་པོ་ཞེས་པའི་སྐབས་ནང་མཆོད་ཀྱིས་གཡོན་པའི་མཐིལ་དུ་ཐིག་ལེ་བྱ་བ་སོགས་གཞན་རྣམས་ལ་འགྲེ། བསྒོམ་དོན་ལ་ལག་པའི་ཤའི་ནང་སོ་སོར་རྣལ་འབྱོར་མའི་དཀྱིལ་འཁོར་བསྐྱེད་དགོས་པས་ལག་
གཡས་པའི་སྲིན་མཛུབ་གུང་གསུམ་གྱིས་ནང་མཆོད་བླངས་ཏེ་གཡོན་པའི་མཐེབ་ཆེན་ནས་བཟུང་གཡོན་སྐོར་ལན་གསུམ་གྱིས་ནང་མཆོད་བྱུགས་པས་ལྷར་བསྐྱེད། ཁུ་བའི་རྫས་རྣམས་གོ་ཆའི་ལྷར་འབྲུ་གསུམ་དང། རྐང་བརྒྱད་ཀྱིས་མཐེབ་མཛུབ་
ནས་རིམ་པར་འབུལ། ཡང་རྐང་བརྒྱད་ཚར་གཅིག་གིས་ནང་གི་རྣལ་འབྱོར་མར་འབུལ། བཟའ་བ་ཡང་དེ་ལྟར་སྦར་བཞིན་ཕུལ་ཏེ་ཚར་རེས་ཀྱིས་ལག་མཐིལ་དུ་བཞག་གཡས་པའི་མཐེབ་སྲིན་གྱིས་གོ་ཆ་དང་རྣལ་འབྱོར་མར་ནང་མཆོད་འབུལ་
མཆོད་པ་དང། ཡུམ་གྱི་རྐང་བརྒྱད་ཀྱི་བསྟོད་པ། ཡིག་བརྒྱ། བཟོད་གསོལ་བཅས་བྱ། རྫས་བསྡུས་ནས་ལག་པར་འགོས་པ་རྣམས་ལུས་ལ་བྱུག་བད་ཀོར་དང་བཅས་ལག་པ་སྤྱི་བོར་བཞག་སྟེ་ལག་པའི་ལྷ་རང་ལ་བསྟིམ་པ་སོགས་བྱ། ལག་

[100B] ཁ་ཟས་བདུད་རྩིར་བྱིན་བརླབས་པ། རྣལ་འབྱོར་མའི་ལྷ་ཚོགས་རང་ལུས་ལ་སྤྱན་དྲངས་ཏེ་བཞུགས་བའམ། ལུས་དཀྱིལ་གསལ་བཏབ་པ་ལ་ཕུལ་བས་ཐུགས་
ཟག་མེད་ཀྱི་བདེ་བས་ཚིམ་པར་མོས་པ་སོགས་ཟས་ཀྱི་རྣལ་འབྱོར་བྱ་ཚུལ་ངེད་ཀྱིས་ཡུམ་བཀའི་ལག་མཆོད་དང། ཟས་མཆོད་ཟུར་དུ་བྲིས་པ་སོགས་ལྟར་ཚུལ་བཞིན་སྤྱད་ན་རང་གཞན་གྱི་ཚོགས་གཉིས་བདེ་བླག་ཏུ་རྫོགས་པའི་ཐབས་མཁས་ཀྱི་འཕྲུལ་
ཆེན་པོ་ཡིན་ཏེ། གྲུབ་ཆེན་གླིང་རས་པས། སྒྱུ་མ་ལུས་ཀྱི་ལྷ་ཁང་ན། །རྩ་ཁམས་དཔའ་བོ་དང་དཔའ་མོ་བཞུགས། །ཚོགས་གསོག་ངོ་མཚར་ཅན་ཅིག་དེ་ན་གདའ། །བླ་མ་ཚོགས་འཁོར་ཞིག་འབུལ་ན་དེ་རུ་ཕུལ། །ཞེས་གསུངས། ལུས་འབྱུང་
བཞི་འདུས་པའི་རི་བོ་ན། །སེམས་གཉུག་མའི་བྲག་ཕུག་བདེ་བ་ཅན། །སྒྲུབ་གནས་ངོ་མཚར་ཅན་ཅིག་དེ་ན་གདའ། །བླ་མ་སྒྲུབ་པ་ཞིག་མཛད་ན་དེ་རུ་མཛོད། །ཅེས་གསུངས་པ་ལྟར་མཚམས་སྡོད་པ་དང། སྒྲུབ་པ་བརྒྱག་ཟེར་བ་ལུས་ཀྱི་སྒྲུབ་ཁང་དུ་སེམས་
ཀྱི་སྒྲུབ་པ་པོ་དྲན་ཤེས་ཀྱི་ཐུགས་དམ་ལས་མི་འདའ་བར། གཉེན་པོའི་མཚམས་ཐོ་བཙུགས་ཏེ་ཉོན་མོངས་པའི་མཚམས་བཅད་ནས་སྡོད་པ་ཞིག་དགོས་ཀྱི། དེ་ལྟ་མིན་པར་ལུས་མཚམས་ཁང་དུ་བཅུག་མཚམས་ཐོ་གངས་རི་ལྟར་བརྩེགས་
ངས་མཚམས་དམ་པོར་བཅད་ཡོད་པས་མི་སུ་གཅིག་དང་མི་འཕྲད། མ་ཡོངས་ཤིག་ས་མཱ་ཡ་རཀྵ་ཞེས་ཡི་གེ་ཚུན་ཆད་གླན་ཀྱང། ཀུན་སློང་འཇིག་རྟེན་ཆོས་བརྒྱད་དང། ཉོན་མོངས་དུག་གསུམ། ང་རྒྱལ་ཕྲག་དོག་གཡོ་སྒྱུ་སོགས་ལ་ཐུགས་དམ་

[101A]༄༅། །གྱི་མཐིལ་དུ་བྱས་ཏེ། ངེད་ལ་མི་དགའ་མཁན་འདི་ཤི་ན་ང་རེ་སྐྱིད་སྙམ་པ་ལྟ་བུ་དང། ལུང་པའི་མདའ་མ་གིའི་ཁྱིམ་པ་གཞིས་བདག་འདི་ལ་རྐྱེན་ཆ་གཅིག་བྱུང་ན་ཨང། ང་ལ་མོ་ཕྱ་བརྟག་པ་དང་རིམ་གྲོའི་ཆོས་ཡོན་སོགས་ཀྱི་རྙེད་
བཀུར་ཡོང་སྙམ་པ་ཚུན་ཆད་མི་དྲན་དགུ་དྲན་ཏེ་སེམས་ཀྱིས་རྒྱལ་ཁམས་བསྐོར་ན། དེ་འདྲས་ངན་སོང་གི་སྒོ་འབྱེད་པ་ལས་མཚམས་ཀྱི་གོ་མི་ཆོད་གསུངས། དབང་བཞི་ལམ་བསྒྲིགས་ནས། དངུལ་ཆུའི་ཁྲིད་ཡིག་ཏུ་གསུངས་པ་ནི་ས་ལུགས་ཡིན། དགེ་
ལྡན་པའི་བཀའ་སྲོལ་ལ་བུམ་དབང་གིས་བསྐྱེད་རིམ་དང། གསང་དབང་གིས་དབེན་གསུམ་དང་སྒྱུ་ལུས། ཤེར་དབང་གིས་འོད་གསལ། ཚིག་དབང་གིས་ཟུང་འཇུག་འགྲུབ་པའི་སྨིན་བྱེད་དུ་བྱེད་པར་འཇོག་ཚུལ། ཕན་ཡོན་གྱི་སྐབས་གོང་དུ་ཞུས་པ། དབང་
པོ་རབ་འབྲིང་ལུས་འདིས་མཁའ་སྤྱོད་བགྲོད། །ཅེས་སོགས་ལྟར་དབང་པོ་སྟེ་སྐལ་པ་རབ་བསྐྱེད་རིམ་གྱི་སྟེང་ནས་དམ་བཅའི་སྔགས་དང། ཡར་མར་གྱི་ཚེས་བཅུ་ལ་བརྩོན་པས་མཁའ་སྤྱོད་དུ་བགྲོད་ཐུབ། དེ་ལྟས་མི་འགྲུབ་པ་ནི་དབང་པོ་འབྲིང་ཡིན་
པས་སིནྡྷཱུ་རའི་སྒྲུབ་པ་ལ་བརྟེན་དགོས། དེ་ལ་བསྙེན་སྒྲུབ་ལས་གསུམ་ལས། བསྙེན་པའི་སྐབས་སྲུང་འཁོར་གྱི་ནང་དུ་མཚམས་འོག་འཇུག་དགོས་ཇི་ཡོད་ཆུད་པའི་མོས་པ་བྱ། དེའང་མཚམས་འོག་ཏུ་མང་ཙམ་བཞག་སྟེ་དངོས་གཞིར་མི་འཕྲད་
ཀ་མེད་མ་གཏོགས་མཚམས་ཁང་དུ་མི་འཇུག་ན་མཚམས་མི་རལ་བ་ལ་ཕན། ད་དུང་ནན་ཏན་བྱེད་ན་མཚམས་འོག་ཏུ་འཇོག་དགོས་རྣམས་ཀྱི་མིང་བྲི་བའམ། ཡང་ན་རྡེའུ་རེ་ལ་མིང་རེ་བྲིས་ཏེ་དེ་དང་དེ་ཡིན་བསམ། དེ་ཐོག་མིང་མི་གསལ་བའི་རྡེའུ་

[101B] རྗེས་སུ་གལ་ཆེ་རེ་ཟུང་དང་འཕྲད་དགོས་བྱུང་ཡང་སྐྱོན་མེད། མཚམས་གཡོག་
པ་ན་བ་དང་འཆི་བ་སོགས་བྱུང་ན་སླར་གསར་བ་བཞག་ཆོག་པའི་གནད་ཀྱང་ཡོད། བྱ་བྲལ་བ་ལྟ་བུ་མཚམས་གཡོག་མེད་པ་ཡིན་ན་མཚམས་རྡོ་སྒོ་སྟེང་དུ་འཇོག་སྲུང་འཁོར་རྒྱ་ཆེ་ཙམ་བསྒོམས་ན་མཚམས་ཐོའི་ཕྱི་སྲུང་འཁོར་གྱི་མཚམས་བར་འགོ་ཆོག་
པར་ཚེ་གླིང་ཡོངས་འཛིན་རིན་པོ་ཆེའི་མན་ངག་ཡིན། རང་གི་བླ་མ་ཞལ་བཞུགས་ཡོད་མེད་གང་ཡིན་ཡང་མཚམས་འོག་ཏུ་འཇོག་ཕ་མ་ཡང་ངེས་པར་འཇོག་དགོས། གྲངས་རྫོགས་ལྡན་སྐབས་འབུམ་གཅིག་ལྟ་བུ་ཡིན་ན། རྩོད་ལྡན་གྱི་དུས་སུ་བཞི་
འགྱུར་དུ་འདོན་དགོས། གྲངས་བསྙེན་འབུམ་ཕྲག་བརྒྱ་བཟླ། ཐུན་བཞི་བྱེད་ན་བདུད་རྩི་མྱང་བ་ནས་སྤྱོད་ལམ་གྱི་ལྷར་གསལ་བའི་བར་བཏོན། བསྙེན་པ་ནི་སྟན་ཐོག་གཅིག་ཏུ་ངེས་པར་འགྲོ་དགོས། ཐུན་རེ་བཞིན་ཉེར་བསྡུ་དང་ཚོགས་འཁོར་བྱ། རབ་ལ་སིནྡྷཱུ་
རའི་དཀྱིལ་འཁོར་བྱེད། བསྙེན་སྒྲུབ་སྦྲགས་མ་མདུན་བསྐྱེད་ཀྱིས་བྱ། བསྙེན་པ་ཟིན་བ་ན་མེ་ལྷའི་བསྙེན་པ་བྱེད་པ་དགེ་ལྡན་པའི་ཕྱག་སྲོལ་ཡིན། བསྙེན་པ་ཟིན་ནས་སྒྲུབ་པ་མ་བྱས་གོང་ལ་རང་མི་ལྕོགས་པ་བྱུང་ན་བར་སྟོང་བྱས་ནས་མཚམས་བཞག་ཆོག་
བསྙེན་སྒྲུབ་ཟིན་རྗེས་བཅུ་ཆའི་སྦྱིན་སྲེག་བྱ། སིནྡྷཱུ་རའི་སྒྲུབ་པ་བྱེད་པའི་ཚེ་རང་སྡོད་ཕྱོགས་ཁ་ནུབ་ཏུ་བསྟན་པ་དབང་གི་ལས་འགྲུབ་ཆེད་དང། གསང་བའི་མཁའ་འགྲོ་མ་རྣམས་བཞུགས་པའི་གནས་ཨཽ་ཌཱི་ཡ་ན་དང་རྒྱ་གར་སོགས་ཕལ་ཆེར་ནུབ་ཕྱོགས་

[102A]༄༅། །སུ་ཡོད་པས་དེར་ཁ་བལྟས་ཏེ་བསྒྲུབ་ན་མྱུར་དུ་བྱིན་གྱིས་རློབ་པའི་རྟེན་འབྲེལ་གྱི་གནད་ཁྱད་པར་ཅན་ཡོད། འདི་ཙམ་ལའང་རྟོག་གེའི་རིགས་པ་དང། རྟོགས་པ་མཐོ་ཉམས་སོགས་ཀྱིས་མི་བརྩི་བ་མི་རུང་སྟེ། དཔེར་ན། ཡར་ངོ་ལ་
ཟླ་བའི་དཀར་ཆ་ཡར་འཕེལ་བ་ལྟར་ཚོགས་གཉིས་གོང་འཕེལ་དུ་འགྱུར་བ་དང། མར་ངོ་ལ་དཀར་ཆ་མར་འགྲིབ་པ་ལྟར་མི་མཐུན་ཕྱོགས་འགྲིབ་པའི་རྟེན་འབྲེལ་གྱི་གནད་དང་སྦྱར་ཏེ་ཚེས་བཅུའི་མཆོད་པའང་ཚོགས་གསོག་གཙོ་བོར་བྱེད་ན་ཡར་ངོའི་ཚེས་
བཅུ་དང་སྒྲིབ་སྦྱོང་གཙོ་བོར་བྱེད་ན་མར་ངོའི་ཚེས་བཅུ་ལ་བྱ་དགོས་པ་མཁའ་སྤྱོད་ཁྲིད་ཡིག་བཻ་ཌཱུར་ཞུན་མའི་ཐེམ་སྐས་ན་གསུང་བ་སོགས་དེ་འདྲ་གཞན་ཡང་མང་དུ་ཡོད། ལངྒ་ལི་ཡའི་ཤིང་མ་རྙེད་ན་ཚབ་ཏུ་དོ་རྒོད་པ་ཞེས་པ་རྩེ་མོར་པཎ་ཞྭ་ལེབ་འཇོག་ལྟ་
བུའི་མེ་ཏོག་སེར་པོ་ཡོད་པ་དེས་རུང་བར་གསུངས་ཤིང། དངུལ་ཆུ་དབྱངས་ཅན་གྱིས་ལྷའི་རྔ་དབྱངས་སུ། ལྕུམ་གྱིས་ཀྱང་རུང་བར་གསུངས། དོ་རྒོད་པ་དང་པོར་རྙེད་སྐབས་ཤར་གང་ལ་བསྟན་པ་དེར་ཤར་རྟགས་མ་ནོར་བ་བརྒྱབ་ནས་གཅོད། སིནྡྷཱུ་
ར་ཆ་བརྒྱད་དུ་བགོས་ཏེ་ཆ་གཅིག་ལ་སྔགས་སྟོང་དུ་བཟླས་ནས་ལངྒ་ལི་ཡི་ནང་དུ་བླུགས། བསྒྲུབ་སྐབས་ཤར་རྟགས་དེ་མདུན་དུ་བསྟན། ཤར་རྟགས་མེད་ན་བསྙལ་ནས་བཞག་ལངྒ་ལི་ཡའི་སྒྲུབ་པ་བྱེད་སྐབས་སྡུད་རིམ་གྱི་དམིགས་པའི་གཙོ་
བོ་བསམ་མི་ཁྱབ་ཐུན་མོང་མིན་པ་དེ་ཡིན། འདི་བཀའ་རྒྱ་ཤིན་ཏུ་དམ་པ་གཅིག་བརྒྱུད་མ་གཏོགས་དེ་ལས་མང་བ་ལ་ཁྲིད་མི་ཐོབ། བདག་གི་བླ་མ་རིན་པོ་ཆེས་ཞུ་མི་བདུན་ཙམ་ལ་གནང་བ་བཀའ་དྲིན་ཤིན་ཏུ་ཆེ་གསུངས། འདི་ལ་བརྟེན་ནས་རྣལ་

[102B] ཁྲི་ཆེན་བསྟན་པ་རབ་རྒྱས་གྱིས་བསྙེན་པ་འབུམ་བཞི་བཏང་སྟེ་ལྷ་ས་བསམ་འགྲུབ་ཕོ་བྲང་གི་གཟིམ་ཆུང་སྒེའུ་ཁུང་ནས་ལྷ་སའི་ཁྲོམ་དུ་གཟིགས་
པས་དཔྲལ་བའི་དགའ་འཁྱིལ་བུད་མེད་གཅིག་ལ་འཕོས་ཚུལ། ཚར་ཆེན་བཀྲས་ལྷུན་དུ་ཞབས་བསྐོར་ཕེབས་ཚེ་བུད་མེད་འཇིགས་སུ་རུང་བ་ཞིག་དང་ཕྲད་པ། ཁོང་པས་ཁྲོ་བོའི་ང་རྒྱལ་གྱིས་བགེགས་སྐྲོད་མཛད་དེ་དེད་པ་ན་གར་སོང་ཆ་མེད་དུ་སོང་རྗེས་
ཁང་པའི་སྟེང་ཞིག་ནས་སྔར་གྱི་བུད་མེད་དེ་འདྲའི་རྣམ་པ་ལྟ་བུ་ཞིག་ལུས་ཕྱེད་ཙམ་ཐོན་ཏེ། ད་ལྟ་རྟེན་འབྲེལ་འཕྱུགས་ཚུལ་དང། རྗེས་སུ་འཕན་ཡུལ་སྟོང་རྩེ་ནས་རྗེས་སུ་འཛིན་གསུངས་ནས་རང་ཡལ་དུ་སོང་ཚུལ། དངུལ་ཆུ་བའི་སློབ་མ་ཀུན་སྤངས་
ཞིག་གི་དཔྲལ་བའི་དགའ་འཁྱིལ་བུད་མེད་གཅིག་ལ་འཕོས་ཚུལ། ཡང་དེས་ལྷ་སར་ཕྱག་གསོག་ནས་ཡོད་སྐབས་བུད་མེད་རྒྱན་གོས་བཟང་པོ་ཅན་ཞིག་གིས་ཞོ་ཞོ་སྣོད་གང་གནང། ཚོགས་འཁོར་གཏོང་བར་བོས་པ་བཞིན་ཕྱིན་པའི་སྐབས། དེའི་
སྡོད་གནས་ལྷ་སའི་རགས་རྒྱབ་ཀྱི་ཁང་ཆུང་ཞིག་ཏུ་ཡོད། རྗེས་སུ་བུད་མེད་དེས་དངུལ་ཀོང་ཞིག་ཏུ་ཇོ་བོར་མཆོད་མེ་འབུལ་རྒྱུ་བསྐུར་ཏེ། དངུལ་ཀོང་ལེན་མཁན་མ་བྱུང་བས་ཕར་སྤྲོད་པར་སོང་བ་ན། སྔར་གྱི་ཁང་ཆུང་དེའང་ཡལ་ནས་མེད་པ་སོགས་བྱུང་བ་
རྣལ་འབྱོར་མའི་སྤྲུལ་པས་རྗེས་སུ་བཟུང་བ་ཡིན་ཚུལ་སོགས་གསུངས། ཕྱིའི་མཁའ་སྤྱོད་གཙོ་བོར་བསྒྲུབ་ན་འདིའི་བསྐྱེད་རིམ་ལ་སྦྱངས་ཏེ་མྱོང་བ་ཐོན་པར་བྱེད་དགོས་པ་ལས། ཚེ་འདིར་རྫོགས་རིམ་ལ་སློབ་མི་དགོས། ཕྱི་མར་མཁའ་སྤྱོད་ཀྱི་རྟེན་ལ་རྫོགས་

[103A]༄༅། །རིམ་གྱི་ལམ་ཉམས་སུ་ལོན་ནུས་པ་བྱ། མཁའ་སྤྱོད་དངོས་ནི་སངས་རྒྱས་ཀྱི་ཞིང་ཤིན་ཏུ་མཐོ་མོ་ཞིག་ཏུ་ཡོད་ཅིང། འཛམ་གླིང་གི་ཡུལ་ཉེར་བཞི་རེ་རེའི་སྟེང་དུའང་མཁའ་སྤྱོད་ཆུང་དུ་རེ་ཡོད་གསུངས། འཕོ་བ་ནི་
འཆི་ལྟས་བྱུང་མ་ཐག་ནས་འཕོ་བ་བྱེད་དུ་མི་རུང་བས་འཆི་ལྟས་བྱུང་ན་འཆི་བ་བླུ་བའི་ཐབས་གང་ཟབ་ལ་འབད་དགོས། འཆི་བླུ་བྱས་ཀྱང་མི་བཟློག་པ་བྱུང་ན། ཟླ་བ་དྲུག་གི་གོང་རོལ་ནས་འཕོ་བ་བྱ་ཆོག་འཆི་ལྷས་བརྟག་ཚུལ་མི་འདྲ་བ་མང་
ཡང༑ ངེས་པ་ཅན་ནི་ཚེ་གཟུགས་བརྟག་པ་དང། རླུང་ལྟས་བརྟག་པ་གཉིས་ཡིན། འཆི་ལྟས་བརྟག་ཐབས་དབྱངས་འཆར་ལས་གསུངས་པས་ནི་ལོ་བཅུ་བཞི་ཚུན་ཤེས། སྡོམ་འབྱུང་གི་དེས་ལོ་གསུམ་ཚུན་ཆོད་ཤེས། ཚེ་གཟུགས་བརྟགས་ན་
ཚེས་བཅོ་ལྔའི་མཚན་མོའི་ཟླ་འོད་དུ་གཟན་སོགས་མེད་པར་རྐང་ལག་བགྲད་དེ་རང་གི་ལུས་ཀྱི་གྲིབ་མའི་སྙིང་གའི་ཐད་དུ་ཇ་ཡུན་ཙམ་གྱི་རིང་བལྟ་ཞིང། དེ་རྗེས་ནམ་མཁར་བལྟས་ན་གཟུགས་ཆ་ཚང་སྐྱ་ཧང་ངེ་བ་འོང། འདི་ཉི་འོད་ལ་བརྟག་ཀྱང་
རུང༑ དེའི་ཚེ་མགོ་མ་ཚང་ན་རང་འཆི། ཡན་ལག་གཞན་མཚང་ན་བུ་དང་ཉེ་འབྲེལ་སོགས་འཆི་བར་གསུངས། དེ་ལྟའི་འཆི་ལྟས་བཟློག་མེད་བྱུང་ན་ཚེ་སྒྲུབ་བྱ། དེ་ཡང་རྣམ་རྒྱལ་མ་ལ་སྟོང་མཆོད་དང། སྒྲོལ་དཀར་ལ་དུ་རྦའི་སྦྱིན་སྲེག་ཚེ་
དཔག་མེད་ལ་རླུང་སྦྱོར་གཙོ། དེ་དག་ལས་རླུང་སྦྱོར་གྱི་སྒོ་ནས་ཚེ་སྒྲུབ་པ་མཆོག་ཡིན་ཞིང། དེ་ཡང་ཚེ་ནི་རླུང་ཡིན་ལ། དེ་སྤེལ་བ་ལ་རླུང་བཟུང་བ་མཆོག་ཡིན་ཚུལ་རླུང་སྟེང་དུ་རླུང་བསྣན་པས་འཕེལ་བ་ཡིན། བུམ་ཅན་དང། ཞག་བདུན་མའི་

[103B] དབེ་ནས་ལུགས་རྡོར་བཟླས་ཀྱི་སྒོ་ནས་བྱ་ཚུལ་ཐུན་མོང་མིན་པ་སྟེ། འདི་ཁོ་བོས་བདེ་མཆོག་ཚེ་ལྷ་དཀར་པོ་དང་སྦྱར་བའང་ཡོད་གསུངས། དེ་ནས་འཕོ་བ་སྦྱང་བའི་ཚུལ་ལ། འདོན་ཆར་རླུང་སྦྱོར་མེད་ཀྱང་དམིགས་རྟེན་
གྱི་ཐད་དུ་རླུང་བུམ་ཅན་འཛིན། རླུང་གིས་དམིགས་རྟེན་ཡར་འདྲེན་པའི་སྒྲ་ཨི་ཧི་ཞེས་པའི་གདངས་དང་བཅས་ཏེ་ཡུམ་གྱི་སོག་ཕྲག་གི་ཐད་ནས་ཡབ་ཀྱི་ཐུགས་ཀའི་མཁའ་སྤྱོད་དུ་མོས་པ་དེར་ཐིམ། སླར་ཡང་ཀ་ཞེས་ལྟེ་བར་མར་ཕབ། དམིགས་པ་དེ་
ལན་བདུན་སོང་བ་དང་ངལ་བསོ་བའི་ཕྱིར་དུ་གསོལ་འདེབས་རེ་འདོན། ཡང་ལན་བདུན་སོང་བ་དང་གསོལ་འདེབས་རེ་འདོན། དེ་ལྟར་དམིགས་པ་ཉེར་གཅིག་ལ་གསོལ་འདེབས་ཚར་གསུམ་མམ། ཡང་ན། དམིགས་པ་ཉེར་གཅིག་རེའི་མཚམས་སུ་
གསོལ་འདེབས་རེ་སྦྲགས་རེ་ཚར་གསུམ་བྱ། དེ་ལས་ལྷག་པ་བྱ་མི་དགོས། འཕོ་བ་ལ་སྟོང་ར་སྦྱང་བ་གལ་ཆེ། དམིགས་རྟེན་ཡབ་ལ་ལྟེ་བར་ཡུམ་རྒྱ་གར་སྲན་མ་བོད་ཀྱི་སྲན་མ་ནག་རིལ་ལས་ཆུང་ཙམ་ལ་རང་སེམས་ཞུགས་པ་བཞིན་བྱེད་པ་རང་དེ་
ཡིན་པར་མོས། རྗེ་ཙོང་ཁ་པས་འཕོ་ཁྲིད་གསེར་གྱི་སྒོ་འབྱེད་དུ་གསུངས་པ་ལྟར་སྤྱི་གཙུག་གསེར་གྱི་སྒོ་ནས་འཕོ་དགོས་ཤིང། སྒོ་བརྒྱད་བཀག་ཚུལ་གསུངས་པ་སྒོ་དེ་དང་དེར་ཡི་གེ་བཀོད་དེ་རླུང་རངས་པར་བྱེད་པ་ཡིན། རྩ་དབུ་མ་སྟོད་སྦོམ་ལ་
སྨད་ཕྲ་བ་རག་དུང་མགོ་མཇུག་ལྡོག་པ་ལྟ་བུ་དབུ་མའི་མར་སྣེ་ཕྲ་བ་སྙུག་ཚིག་བཀག་པ་ལྟ་བུ་ལྟེ་བའི་ཐད་དུ་ཟུག་པ། དམིགས་རྟེན་ཡུམ་ལ་ཐིག་ལེ། འཕོ་བ་སྦྱངས་བའི་མཇུག་ཏུ་སྤྱི་བོའི་རྣལ་འབྱོར་མའམ། ཧེ་རུ་ཀ་ཡབ་ཡུམ་རྩ་དབུ་མ་བརྒྱུད་དེ་

[104A]༄༅། །སྙིང་གར་ཞུགས་པ་ལ་ལྟེ་བའི་དམིགས་རྟེན་རྣལ་འབྱོར་མའམ། ཐིག་ལེ་ཐིམ་པའི་རྐྱེན་གྱིས་ཐུགས་རྒྱུད་ལ་བདེ་བ་ཆེན་པོའི་ཡེ་ཤེས་སྐྱེས། དེའི་རྐྱེན་གྱིས་སྐུ་ལུས་ལས་བདུད་རྩིའི་རྒྱུན་བབས་པས་དབུ་མ་གང་བར་
བསམས་ལ་ཨོཾ་གསུམ་མ་དང་ཚེ་གཟུངས་བཟླ། ཚངས་ཕུག་རྡོ་རྗེ་རྒྱ་གྲམ་གྱིས་བཀག་འཕོ་བ་ལ་སྡིག་ཅན་བཙན་ཐབས་སུ་འཚང་རྒྱ་བའི་མན་ངག་ཅེས་ཟེར་བའང་ལས་འབྲས་ཆུད་ཟོས་པ་མིན་པར། སྡིག་པ་ཚབས་ཆེན་བསགས་པའི་མི་
ལའང་དགེ་བ་ཅུང་ཟད་མེད་པ་མི་སྲིད་ཅིང། ཤི་མཁན་གང་ཟག་གཅིག་གི་རྒྱུད་ལ་ལས་དགེ་སྡིག་འདྲེས་མ་མང་པོ་ཡོད་ན་སྟོབས་གང་ཆེ། དེ་མཉམ་ན། འཆི་ཁའི་སེམས་ཀྱིས་དགེ་མི་དགེར་གསོས་འདེབས་ལུགས་ལ་རག་ལས་པས། ཕྱི་
མར་གང་དུ་འགྲོ་འཆི་ཁའི་སེམས་དགེ་སྡིག་གཉིས་གང་རུང་ལ་སྲེད་ལེན་གྱི་གསོས་བཏབ་ལུགས་ལ་རག་ལས་པས། སྡིག་ཅན་ཡིན་ཡང་འཕོ་བའི་མན་ངག་ལ་བརྟེན་ན། དེའི་འཆི་སེམས་དགེ་བའི་ལས་ལ་གསོས་བཏབ་སྟེ་ལུས་རྟེན་
བཟང་པོ་ཞིག་ལ་འཕོས་ནས་རྟེན་དེར་སྔར་གྱི་སྡིག་པ་རྣམས་སྦྱང། དགེ་བསྒྲུབ་པས་བརྒྱུད་ཇེ་བཟང་དུ་སོང་སྟེ་འཚང་རྒྱ་བ་ལ་བྱ། འདིའི་བཤད་པ་ད་དུང་འོག་ཏུ་འཕོ་ཁྲིད་དངོས་གཞིའི་སྐབས་ཀྱང་འབྱུང་གསུངས། གཉིས་པ་བཅད་དོན་ཉམས་སུ་ལེན་པ་སེམས་འཛིན་
གྱི་རིམ་པ་ནི། ཉིན་རེར་ཁྲིད་གང་ཐོབ་ལན་བྮིའམ་མ་མཐའ་ལན་རེ་ངེས་པར་སམས་འཛིན་བྱ་དགོས་ཚུལ་སོགས་གོང་དུ་བཤད་པ་ལྟར་ལ། རྡོར་སེམས་བསྒོམ་བཟླས་སྐབས་ཡིག་བརྒྱ་གང་མང། བླ་མའི་རྣལ་འབྱོར་སྐབས་མཎྜལ་གང་མང། བཟླས་

[104B] བཟླས་པའི་གོང་བསྐྱེད་རིམ་དངོས་གཞིའི་སྐབས་སུའང་སྔར་ལྟར་ནན་ཏན་བྱ་དགོས་ཚུལ་སོགས་གསུངས། གཉིས་པ་ནང་གི་མཁའ་སྤྱོད་གཙོ་བོར་སྒྲུབ་པ་རྫོགས་རིམ་རྩ་དབུ་མ་ལ་བསླབ་པ་ལ། འདིར་
ཕྱིའི་མཁའ་སྤྱོད་ནི། དག་པ་མཁའ་སྤྱོད་ཀྱི་ཞིང་དང། ནང་གི་མཁའ་སྤྱོད་ནི། གཉུག་སེམས་བདེ་བ་ཆེན་པོའི་ངོ་བོར་སོང་བའི་བློ་དེས་རང་བཞིན་གྱིས་མེད་པའི་སྟོང་ཉིད་མངོན་སུམ་དུ་རྟོགས་པའི་དོན་གྱི་འོད་གསལ་ཡིན་ལ། བསྐྱེད་རིམ་ལ་བརྟེན་ནས་
ཕྱིའི་མཁའ་སྤྱོད་བསྒྲུབ་སྟེ་མཁའ་སྤྱོད་ཀྱི་རྟེན་དེ་ལ་དོན་གྱི་འོད་གསལ་མངོན་དུ་བྱེད། རྫོགས་རིམ་གྱིས་ནི་ཚེ་འདིར་ལུས་ལ་གནད་དུ་བསྣུན་ནས་དོན་གྱི་འོད་གསལ་འཐོབ་པར་བྱེད་པ་ཡིན། ཁྲི་ཆེན་བསྟན་པ་རབ་རྒྱས་ཀྱིས་ནང་གི་མཁའ་སྤྱོད་ནི་སྟོང་པ་
ཉིད་ལ་མཁའ་དང། དེ་ལ་སྤྱོད་པ་ནི་བདེ་བ་ཆེན་པོའི་ཡེ་ཤེས་ཏེ་བདེ་སྟོང་དབྱེར་མེད་ཟུང་དུ་འཇུག་པའི་ཡེ་ཤེས་ནི་ནང་གི་མཁའ་སྤྱོད་དམ། དོན་དམ་པའི་མཁའ་སྤྱོད་ཡིན་ཞིང། དེ་ལྟ་བུའི་ཡེ་ཤེས་རྒྱུད་ལ་ལྡན་པའི་རྣལ་འབྱོར་པ་དེ་ནི་བདེ་བ་
ཅན་ནམ། དགའ་ལྡན་ནམ། ལྷ་ས༑ སེ་འབྲས་སོགས་གང་དུ་གནས་ཀྱང། དེ་ཉིད་གནས་པའི་གནས་དེ་ཐམས་ཅད་ཕྱིའི་མཁའ་སྤྱོད་ཡིན་པས། མཁའ་སྤྱོད་ཅེས་པའི་ཞིང་ངེས་པ་ཅན་ཞིག་ལོགས་སུ་འདོད་མི་དགོས་གསུངས། སྤྱིར་དེ་ལྟར་
ཡིན་ཡང་སྒྲ་ཇི་བཞིན་པར་བཟུང་དུ་རུང་བའི་མདོ་རྒྱུད་མང་པོ་ནས་སངས་རྒྱས་ཀྱི་ཞིང་ཁམས་བྱེ་བྲག་པ་མང་པོ་ཞིག་གསུངས་པས། མཁའ་སྤྱོད་ཀྱི་ཞིང་བྱེ་བྲག་པའང་གསུངས་པ་ལྟར་ངེས་པར་ཡོད་དགོས། དེས་ན། བསྐྱེད་རིམ་གྱིས་ཕྱིའི་མཁའ་སྤྱོད་

[105A]༄༅། །གྲུབ་སྟེ་ཞིང་དེར་སྐྱེས་ཚེ། བླ་མ་ཧེ་རུ་ཀཿ་ཡབ་ཡུམ་གྱིས་དངོས་སུ་དབང་བསྐུར། ཁྲིད་མན་ངག་སོགས་གནང་ནས་རྟེན་དེ་ལ་དོན་གྱི་འོད་གསལ་འཐོབ་སྟེ། དག་པ་མཁའ་སྤྱོད་ཀྱི་ལུས་རྟེན་ཡིན་ན་རྟེན་དེར་འཚང་རྒྱ་བས་
ཁྱབ༑ ཚེ་འདི་ལ་དོན་གྱི་འོད་གསལ་འཐོབ་པར་འདོད་ན། ཕྱིའི་མཁའ་སྤྱོད་སྒྲུབ་བྱེད་བསྐྱེད་རིམ་བསྒོམ་དགོས་པར་མ་ཟད། རྫོགས་རིམ་ཡང་ངེས་པར་བསྒོམ་དགོས། ནང་རྡོ་རྗེའི་ལུས་ལ་གནད་དུ་བསྣུན་ཏེ་བསྒྲུབ་ན་རྫོགས་རིམ་གྱི་རྟོགས་པ་
མྱུར་དུ་རྒྱུད་ལ་སྐྱེ་ཡི། དེ་མིན་ཞི་གནས་བསྒོམ་པ། སེམས་ངོ་བསྐྱང་པ། རྫོགས་རིམ་དང་མ་འབྲེལ་བའི་བསྐྱེད་རིམ་བསྒོམ་པ། སྔགས་བཟླ་བ་སོགས་ཁ་ཕྱིར་བལྟས་ཀྱི་ཐོས་བསམ་སྒོམ་པ་གང་བྱས་ཀྱང་བདེ་སྟོང་ངམ་རྫོགས་རིམ་གྱི་རྟོགས་པ་
རྒྱུད་ལ་མི་སྐྱེ། རྡོ་རྗེའི་ལུས་ལ་གནད་དུ་བསྣུན་པ་ལ་གཞིའི་དངོས་པོའི་གནས་ཚུལ་སོགས་ལ་མཁས་དགོས། རྒྱུད་སྡེ་གཞན་དུ་ལུས་སེམས་ཀྱི་གནས་ཚུལ་གཉིས་ཀྱི་སྟེང་དུ་ལུས་སེམས་ཐུན་མོང་བའི་དངོས་པོའི་གནས་ཚུལ་དང་གསུམ་གསུངས་
བ་ལྟར་འདིར་ཡང་སྦྱར་ནས་གསུངས་ཡོད། དེ་ལ༑ རྫོགས་པའི་རིམ་པ་གཞི་ལམ་འབྲས་བུ་གསུམ། །ཞེས་པའི་ས་བཅད་ལྟར་རྫོགས་རིམ་བསྒོམ་ཚུལ་ལ་གསུམ། གཞི་དངོས་པོའི་གནས་ཚུལ་ལམ་གཞི་ཆོས་ཅན་འཁོར་བའི་གནད། ལམ་བགྲོང་
བའི་རིམ་པ། འབྲས་བུ་མངོན་དུ་བྱེད་ཚུལ་ལོ། །དང་པོ་ལ་གསུམ། ལུས་ཀྱི་དངོས་པོའི་གནས་ཚུལ། སེམས་ཀྱི་དངོས་པོའི་གནས་ཚུལ། ལུས་སེམས་ཐུན་མོང་བའི་དངོས་པོའི་གནས་ཚུལ་ལོ། །དང་པོ་ལ། ལུས་རགས་པ། ཕྲ་བ༑ ཤིན་ཏུ་ཕྲ་

[105B] དང་པོ་ནི་ད་ལྟའི་གཟུགས་ཕུང་རགས་པ་འདི་ཡིན། གཉིས་པ་ལུས་ཕྲ་བ་ལ། གནས་པ་རྩ། གཡོ་བ་རླུང། བཀོད་པ་བྱང་ཆུབ་ཀྱི་སེམས་དང་གསུམ་ལས། དང་པོ་ནི། ལུས་ཀྱི་རྩ་སྟོང་ཕྲག་བདུན་ཅུ་རྩ་གཉིས་དང། དེའི་གྱེས་གཞི་ཡུལ་
ཉེར་བཞིའི་རྩ་བའི། དེའི་གྱེས་གཞི་སྙིང་གའི་རྩ་བརྒྱད། དེའི་གྱེས་གཞི་དབུ་མ། གཞན་ཡང་རྩ་གསུམ་འཁོར་ལོ་དྲུག་དང་བཅས་པ་རྣམས་ཡིན། གཉིས་པ་གཡོ་བ་རླུང་ནི། རྩ་བའི་རླུང་ལྔ་དང། ཡན་ལག་གི་རླུང་ལྔ་སོགས་སོ། །གསུམ་པ་བཀོད་པ་
བྱང་ཆུབ་ཀྱི་སེམས་ནི། སྤྱི་བོར་ཕ་ལས་ཐོབ་པའི་ཁམས་དཀར་པོ་དང་ལྟེ་བར་མ་ལས་ཐོབ་པའི་ཁམས་དམར་པོ། སྙིང་གར་བྱང་སེམས་མི་ཤིགས་པའི་ཐིག་ལེ་ཁམས་དཀར་དམར་གའུ་ཁ་སྦྱོར་གྱི་དབུས་ཀྱི་རླུང་སེམས་མི་ཤིགས་པའི་ཐིག་ལེ་དང་བཅས་
པའོ༑ ༑གསུམ་པ་ལུས་ཤིན་ཏུ་ཕྲ་བ་ནི། སྣང་མཆེད་ཐོབ་གསུམ་གྱི་བཞོན་པའི་རླུང་དང། ཁྱད་པར་འོད་གསལ་གྱི་བཞོན་པའི་རླུང་ངོ། །གཉིས་པ་སེམས་ཀྱི་དངོས་པོའི་གནས་ཚུལ་ལའང་རགས་པ། ཕྲ་བ༑ ཤིན་ཏུ་ཕྲ་བ་གསུམ་ལས། དང་པོ་ནི། སྒོ་
ལྔའི་དབང་ཤེས་སོགས་དང། གཉིས་པ་ནི། སྣང་མཆེད་ཐོབ་གསུམ་གྱི་སྐབས་ཀྱི་རང་བཞིན་བརྒྱད་ཅུའི་ཀུན་རྟོག་དང། གསུམ་པ་ནི། སྟོང་པ་བཞི་པ་འོད་གསལ་གྱི་ངོ་བོར་གྱུར་པའི་སེམས་སོ། །གསུམ་པ་ལུས་སེམས་ཐུན་མོང་བའི་དངོས་པོའི་གནས་
ཚུལ་ནི། སྲོག་འཛིན་ཤིན་ཏུ་ཕྲ་བའི་རླུང་དང་འོད་གསལ་གྱི་སེམས་གཉིས། རིག་པའི་ཆ་ནས་སེམས་དང། གཡོ་བའི་ཆ་ནས་རླུང་ཞེས་ལྡོག་པ་ཐ་དད་དུ་བཏགས་པ་ཙམ་མ་གཏོགས་ངོ་བོ་དབྱེར་མེད་ཆུ་དང་ཆུའི་གཉེར་མ་ལྟར་དུ་གནས་པའི་ཤིན་ཏུ་ཕྲ་བའི་

[106A]༄༅། །གཉུག་མའི་རླུང་སེམས་མི་ཤིགས་པའི་ཐིག་ལེ་འཁོར་འདས་ཐམས་ཅད་ཀྱི་རྩ་བའམ་རྒྱུར་གྱུར་པ་ཞིག་སྟེ། རྩ་ནི་ཁང་པ། ཐིག་ལེ་ནི་ཅ་ག་རླུང་ནི་བདག་པོ་ལྟ་བུ་ཡིན་ལ། དེ་ལྟར་ལུས་ཀྱི་རྩ་ཇི་སྙེད་ཀུན་གྱི་མཆོག་ནི་དབུ་མ་
ཡིན་ཞིང། དེ་ལའང་བདེ་མཆོག་རྩ་རྒྱུད་ལས། ཕོ་ཉ་ལྷན་ཅིག་སྐྱེས་གྲུབ་པ། །མཆོག་དང་འབྲིང་དང་ཐ་མ་སྟེ། །ཞེས་ཕོ་ཉ་མཆོག་འབྲིང་ཐ་མ་གསུམ་དུ་གསུངས་པ་སོགས་ཕྱི་ནང་གསང་བའི་ཕོ་ཉ་རབ་འབྲིང་ཐ་གསུམ་ལས། ཕྱིའི་ཕོ་ཉ་རབ་ནི། འོག་མིན་
ན་བཞུགས་པའི་ལྷན་སྐྱེས་ཀྱི་རྒྱལ་ཡུམ་རྡོ་རྗེ་རྣལ་འབྱོར་མ་དང། འབྲིང་ཡུལ་ཉེར་བཞིན་བཞུགས་པའི་རབ་གཏུམ་མ་སོགས་ཞིང་སྐྱེས་ཀྱི་ཌཱ་ཀི་མ། ཐ་མ་ནི། ལམ་ཐུན་མོང་པས་རྒྱུད་སྦྱངས་ནས་བསྐྱེད་རིམ་གྱི་རྟོགས་པ་སྣེ་ཟིན་ཙམ་རྒྱུད་ལ་སྐྱེས་པ་སྟེ། འདི་
སྔགས་སྐྱེས་ཀྱི་རྣལ་འབྱོར་མ་མཚན་ཉིད་པ་ཡིན། ཡང་རང་གི་བློས་རང་གཞན་ཐམས་ཅད་རྣལ་འབྱོར་མར་བསྒོམ་པ་ནི་རྗེས་མཐུན་པ་ཡིན་པས་དེ་གཉིས་ཀ་ཕྱིའི་ཕོ་ཉ་ཐ་མར་འཇོག་དགོས། ཡང༑ སྔགས་སྐྱེས་མིའི་བུ་མོ་མཁའ་འགྲོ་མའི་རིགས་ཅན་ལ་
གསུངས་པའང་ཡོད། ནང་གི་ཕོ་ཉ་རབ་འབྲིང་ཐ་གསུམ་ལ་བསྐྱེད་རྫོགས་སོ་སོར་མི་འདྲ་བའི་འདོད་ཚུལ་གཉིས་ཡོད་པ་ལས། རྫོགས་རིམ་གྱི་སྐབས་འདིར་ནང་གི་ཕོ་ཉ་བར་ནི་རྩ་དབུ་མ་དང། དཔྱིད་ཐིག་སོགས། འབྲིང་ཡུལ་ཉེར་བཞིའི་རྩ་
ཁམས། ཐ་མ་ནི་དབང་པོའི་སྒོ་བརྒྱད་དང། སྟོང་ཕྲག་བདུན་ཅུ་རྩ་གཉིས་ཀྱི་རྩ་ཁམས་རྣམས་སོ། །གསང་བའི་ཕོ་ཉ་ཐ་མ་ནི། སྔགས་ལམ་ལ་ཞུགས་པ་རྣམས་ཀྱིས་སྒྲུབ་པའི་གྲོགས་མཛད་པ་ལ་བརྟེན་ནས། གསང་བའི་ཕོ་ཉ་ཐ་མ་སྙིང་གའི་རྩ་

[106B] འབྲིང་སྙིང་གའི་རྩ་མདུད་གྲོལ་ཏེ་རླུང་ཐམས་ཅད་འཆི་རིམ་ཇི་ལྟ་བ་བཞིན་དུ་སྙིང་གར་ཐིམ་
པས་དཔེའི་འོད་གསལ་མཐར་ཐུག་གིས་སྟོང་ཉིད་རྟོགས་པ། རབ་དེའི་རང་བཞིན་མེད་པས་སྟོང་ཉིད་མངོན་སུམ་དུ་རྟོགས་པའི་དོན་གྱི་འོད་གསལ་མངོན་དུ་བྱེད་པ་ཡིན་པས། དེ་འདྲའི་གསང་བའི་ཕོ་ཉ་གསུམ་མངོན་དུ་བྱེད་པ་ལ། ཕྱིའི་ཕོ་ཉ་གསུམ་གྱིས་གྲོགས་
མཛད། ནང་གི་ཕོ་ཉ་རྩ་ཁམས་སྤྱི་དང། ཁྱད་པར་དབུ་མ། དེའི་ནང་ནས་སྙིང་གར་གནད་དུ་བསྣུན་དགོས། ཕོ་ཉ་ཞེས་པ་བང་ཆེན་པའི་མིང་སྟེ། བང་ཆེན་ནི་བང་རྩལ་ཆེན་པོས་ཕྱིན་ཏེ་འདོད་དོན་འགུགས་བར་བྱེད་པས་དང། བྱ་ལས་འགོར་ཞིང་རྟ་ལས་
མགྱོགས་ཙམ་དུ་འགྲོ་པས་ན་བྱ་མ་རྟ་ཡང་ཟེར། གཉུག་སེམས་མངོན་དུ་གྱུར་བ་ནི་སྔགས་ལམ་གྱི་མྱུར་ཁྱད་བླ་མེད་ཡིན་ཞིང། ཁ་ཅིག་གིས་གཉུག་སེམས་ཀྱི་ངོ་བོ་མཐོང་བ་དང། སེམས་གསལ་རིག་གི་ངོ་བོ་མཐོང་བ་གཉིས་ནོར་ཏེ། གཉུག་
སེམས་ཀྱི་ངོ་བོ་མཐོང་བའི་ཕན་ཡོན་ཐམས་ཅད་སེམས་གསལ་རིག་གི་ངོ་བོ་མཐོང་བའི་ཕན་ཡོན་ལ་སྦྱོར་བ་ནི་ཆེས་འཁྲུལ་ཚབས་ཆེ་བ་བྱུང་བ་ཡིན་ཏེ། སྔ་མ་གཉུག་སེམས་ཀྱི་ངོ་བོ་མཐོང་བ་ལ། ལྟེ་བར་རླུང་ཞུགས་གནས་ཐིམ་གསུམ་བྱས་ཏེ་ལྟེ་བའི་
རྩ་མདུད་གྲོལ་བར་མ་ཟད། ཁྱབ་བྱེད་ཀྱི་རླུང་ཚུན་ཆད་སྙིང་གའི་དབུ་མའི་ནང་དུ་འདུས་ནས་གཉུག་སེམས་ཞུ་བདེའི་ངོ་བོར་བསྐྱེད་དགོས་ཤིང། དེ་ལྟ་བུའི་གཉུག་སེམས་དེས་སྟོང་ཉིད་དོན་སྤྱིའི་ཚུལ་དུ་རྟོགས་པ་ན་དཔེའི་འོང་གསལ་དང། མངོན་སུམ་དུ་

[107A]༄༅། །རྟོགས་པ་ན་དོན་གྱི་འོད་གསལ་ཐོབ་པ་ཡིན་ལ། སྔ་མ་ལ་དེ་དག་ཁ་ཕྱོགས་ཙམ་ཡང་མེད་པས་ཁྱད་པར་ཤིན་ཏུ་ཆེ་གསུངས། དེ་ཡང་ས་ཆེན་གྲགས་རྒྱན་གྱིས་ཕག་མོའི་སྐོར་གྱི་རྩ་དབུ་མའི་ཁྲིད་ཡིག་སོགས་ལས་གསུངས་
པ་ལྟར་ཤིང་མཁན་ཤིང་གི་གནད་ལ་མཁས་པ་དང། བཤན་པ་སྲོག་གི་གནད་ལ་མཁས་པ། སྒྱུ་མ་མཁན་འཕྲུལ་འཁོར་གྱི་གནད་ལ་མཁས་པ་སྟེ་དཔེ་གསུམ་གྱིས་མཚོན་ནས་དོན་དུ་རྣལ་འབྱོར་པ་ལམ་གྱི་གནད་ལ་མཁས་པར་བྱས་ཏེ་རྡོ་རྗེའི་
ལུས་ལ་གནད་དུ་བསྣུན་པ་དགོས་པས། དཔེར་ན་ཆོས་རྒྱལ་མྱ་ངན་མེད་ལ་ལུང་བསྟན་བྱུང་བ་ལྟར་རིང་བསྲེལ་འདོན་པའི་ཚེ། དེ་སྲུང་བྱེད་མཚོན་ཆའི་འཕྲུལ་འཁོར་འདེབས་མཁན་ལྟ་བུ་ཡོད་པས་བཏོན་པར་མ་ནུས་པ་ན། རྒན་མོ་ཞིག་གིས་
འཕྲུལ་འཁོར་དེའི་གནད་རྣམས་བཤད་པ་བཞིན་བྱས་པས་འཕྲུལ་འཁོར་འགུལ་བསྐྱོད་མེད་པར་གྱུར་ཏེ་རིང་བསྲེལ་ལེན་ནུས་པ་བྱུང་བ་བཞིན་གནད་དུ་བསྣུན་པའི་ཡུལ་ལུས་ཀྱི་གནད་སོགས་ལ་མཁས་དགོས་གསུངས། གཉིས་པ་ལམ་བགྲོད་
པའི་རིམ་པ་ལ། གཉིས་པ་ཆོས་ཉིད་དངོས་དང་བརྒྱུད་ནས་སྟོན། །ཞེས་པ་ལྟར་ཆོས་ཉིད་དངོས་སུ་སྟོན་པ་དང། བརྒྱུད་ནས་སྟོན་པ་གཉིས་ལས། སྤྱིར་གྱི་ཆོས་ཉིད་ནི་སྟོང་ཉིད་ལ་བྱེད་ཅིང། འདིའི་སྐབས་དེ་མ་ཡིན་པར་སེམས་ཀྱི་ཀུན་རྫོབ་པའི་ཆོས་
ཉིད་ལ་བྱེད། དེའང་སེམས་རགས་པ་ཙམ་ལ་མི་བྱེད་པར་བདེ་ཆེན་ལྷན་ཅིག་སྐྱེས་པའི་ཡེ་ཤེས་ཀྱི་གནས་ཚུལ་བསྟན་ཏེ། གཉུག་སེམས་ཀྱི་རང་ཞལ་མངོན་དུ་མཐོང་བ་ལ་བྱེད། དེ་ཡང་ཆོས་ཉིད་དངོས་སུ་སྟོན་པ་ལས་བརྒྱུད་ནས་སྟོན་པ་ཟབ་པ་

[107B] དཔེར་ན་རྒྱ་མཚོ་མཐོང་མ་མྱོང་བའི་མི་ལ་རྒྱ་མཚོའི་གཏིང་དང་རྒྱ་ཆེ་ཆུང་སོགས་འདི་ཙམ་ཡོད་ཟེར་ན་སྒྲ་སྤྱི་ཙམ་ལས་ཇི་བཞིན་མི་དཔོགས་ལ། དེ་བས་རྒྱ་མཚོར་ཞུགས་མཁན་གྱིས་ལམ་ལ་ངོ་སྤྲོད་དེ་རྒྱ་མཚོའི་རྩར་ཁྲིད་ན་རྒྱ་མཚོ་དངོས་སུ་མཐོང་བས་
དེ་ཟབ་པ་བཞིན་དུ་སྔ་མ་ཆོས་ཉིད་དངོས་སྟོན་ནི། གཉུག་སེམས་ཀྱི་གནས་ཚུལ་ཙམ་བཤད་པ་ཡིན་པས་དེས་དེ་ལ་གོ་བ་ཙམ་ཆགས་པ་ལས་གཉུག་སེམས་མངོན་དུ་མི་འགྱུར་ལ། ཆོས་ཉིད་བརྒྱུད་ནས་སྟོན་པས་ནི། ལུས་ལ་གནད་དུ་བསྣུན་པའི་གཉུག་
སེམས་མངོན་དུ་འགྱུར་བའི་ཐབས་རྫོགས་རིམ་བསྒོམ་ཚུལ་བསྟན་པ་ཡིན་པས་ཕྱི་མ་ཟབ། འདི་དབུ་མར་གནད་དུ་བསྣུན་པའི་རྫོགས་རིམ་ཡིན་པས་ན་རྫོགས་རིམ་རྩ་དབུ་མ་ཞེས་བྱ། རྫོགས་རིམ་མ་ཐོབ་ན་འོད་གསལ་མ་བུ་འཕྲོད་པ་མི་འབྱུང། ཞྭ་ལུའི་
ཁྲིད་ཡིག་ཏུ་ཞལ་འདོན་བྱུང་བ་ཞེས་པ་གཙང་སྐད་དེ་ཐུགས་དམ་ལ་བཞུགས་པའི་དོན་ཡིན། རྩ་རྒྱུད་ཀྱི། རིག་ལྡན་རྟག་ཏུ་མཆོད་པར་བྱ། །ཞེས་པ་རྩ་དབུ་མར་མཆོད་པ་ལའང་སྦྱོར་དུ་ཡོད་དེ། རྩ་ནང་དུ་བྱང་སེམས་བབས་པའི་བདེ་བ་བསྐྱེད་པས་མཆོད་
པ་ཡིན། ཆོས་ཉིད་དངོས་སྟོན་ས་ལུགས་ལ་དབང་དང་ངོ་སྤྲོད་མིག་ལ་སྟོན་ཚུལ་ལྟ་བུའི་ཁྲིད་ཟུར་དུ་མཛད་སྲོལ་ཡོད་པ་ལྟར་ངེད་ནས་དབང་ཁྲིད་ཐོབ་མྱོང་སྟེ་འདི་ལ་ལེགས་ཆ་ཆེ་བ་མི་འདུག་ཅིང། ལྟ་བའི་སྐོར་ཡང་ས་ལུགས་རྗེས་མ་ཚོས་བོད་སྔ་མའི་ལྟ་བ་
དང་བསྟུན་ནས་གསུངས་ཤིང། རྗེའི་དགོངས་པ་དང་མི་མཐུན་པ་སྣང་བས་རང་ལུགས་ལ་མི་དགོས་གསུངས། ཆོས་ཉིད་བརྒྱུད་ནས་སྟོན་པ་ལ། ཕྱི་མར་ཆགས་ཅན་ཆགས་བྲལ་རྣམ་པ་གཉིས། །ཞེས་པ་ལྟར་ཆགས་ཅན་ཕོ་ཉའི་ལམ་དང། ཆགས་

[108A]༄༅། །བྲལ་རྣལ་འབྱོར་གྱི་ལམ་གཉིས་ལས། དང་པོ་ནི་རལ་གྲིའི་སོ་ལ་ཆགས་པའི་སྦྲང་རྩི་བལྔག་པ་ལྟར་ཉེན་ཆེ། འདི་ས་སྐྱ་གྲགས་རྒྱན་གསུང་འབུམ་བོད་གསུམ་པའི་ཕག་མོའི་ཆོས་སྐོར་ན་ཡོད་གསུངས། གཉིས་པ་ནི། ཆགས་
བྲལ་རླུང་སེམས་དབུ་མར་བསྡུ་བསྒོམ་ཟུང། །ཞེས་པ་ལྟར་རླུང་སེམས་དབུ་མར་བསྡུ་བ་དང། བསྡུས་ནས་བསྒོམ་པའི་རིམ་པ་གཉིས། དང་པོ་ནི། རྫོགས་རིམ་དངོས་ནི། བཟླས་པའི་མཇུག་བསམ་མི་ཁྱབ་ཀྱི་སྔོན་དུ་བསྒོམ་པ་ཡིན་པས། ཡིད་
བཟླས་ཟིན་ནས། ལུས་ཀྱི་སྟོང་ར་ཡུད་ཙམ་བསྒོམས་ཏེ་རྩ་གསུམ་གསལ་འདེབས། དབུ་མའི་ཡར་སྣ་ཟུག་ས་སྨིན་མཚམས་ཀྱི་སྒོ་ནི་བྱིན་རླབས་འཇུག་པའི་སྒོ་ཡིན་ལ། དཔྲལ་བའི་གཤེད་དུ་བརྐོས་པ་ཟློག་གསུངས་པ་ལྟར་བར་ཆད་ཀྱང་དེ་ནས་
འཇུག་པས། ཚེ་སྒྲུབ་ཀྱི་སྐབས་སུ། སྨིན་མཚམས་རྩ་ཡི་སྒོ་འཕར་དུ། །ཞེས་སོགས་ལྟར་སྨིན་མཚམས་ཀྱི་རྩ་སྒོ་དགག་དགོས་པའི་གནད་ཀྱང་དེས་ཡིན། ལྷ་ཞི་བ་ལ་མཛོད་སྤུ་དང། ཁྲོ་བོ་ལ་ཡེ་ཤེས་ཀྱི་སྤྱན་ཡོད་ས་ཡང་སྨིན་མཚམས་ཀྱི་རྩ་སྒོ་
ཡིན༑ རྩ་གསལ་འདེབས་སྐབས། འདིར་རྣལ་འབྱོར་མ་ལ་ལམ་བསྒོམ་པའི་དུས་སུ་རོ་རྐྱང་གཉིས་དབུ་མར་རེག་ལམ་འབྱར་བའི་ཚུལ་ལས། རྩ་ལ་མདུད་པ་ཡོད་པ་བསྒོམ་མི་དགོས། རྩ་དབུ་མ་ཁྱད་ཆོས་གསུམ་ལྡན་རོ་རྐྱང་བཅས་གསལ་
བཏབ་ནས། སྣ་བུག་གཡོན། གཡས། གཉིས་ཀ་བཅས་ནས་རླུང་འབུད་པ་དང་སྦྲགས། རྩ་ལ་གེགས་མི་འབྱུང་བའི་ཆེད་དུ་རླུང་ཕྱིར་གཏོང་རེས་བཞིན་དུ་དུག་གསུམ་གྱི་རྟོག་པ་ངན་པ་རྣམས་ཕྱིར་སོང་བའི་དམིགས་པ་དང་བཅས་རླུང་རོ་དགུ་ཕྲུགས་

[108B] འདི་གཞན་གྱི་སྐབས་རྩ་ལམ་སྦྱང་བའི་དོད་ཡིན། འདིའི་རྫོགས་རིམ་གྱི་དམིགས་སྐོར་དང་རླུང་དབུ་མར་བསྡུ་བའི་མན་ངག་ནས་བཟུང་སྟེ། ལྟེ་བའི་རྩ་གསུམ་དབུས་ནས་དམར་ནག་ར། །ཞེས་སོགས་སྨོན་ལམ་གྱི་སྟེང་ནས་འཆད་པ་ཡིན་
དེ་ཡང་དམིགས་རྟེན་ལྟེ་འོག་རྩ་གསུམ་སྦུག་སྟོང་གི་དབུ་མའི་དབུས་སུ་ངོ་བོ་མ་ལས་ཐོབ་པའི་ཐིག་ལེ་དམར་ཆ་དེ་ཉིད་ཡིན་པ་ལ་རྣམ་པ་ཡི་གེ་ར་ཡིག་རིལ་མ་ཙམ་ཟླ་ཚེས་ཐིག་ལེ་ནཱ་ད་དང་བཅས་པ་དམར་པོ་མེ་འབར་ལ་ཁད་པའི་རྣམ་པར་གསལ་བ་ལ་དམིགས་
པ་གཏད་ནས་རང་སེམས་ཞུགས་པ་བཞིན་དུ་བྱས་ཏེ་རླུང་བུམ་ཅན་བདུན་རེ་བཟུང་བ་དང་ར་ཡིག་དམར་ཧང་ངེ་པར་གྱུར་ཏེ་རྩེ་མོ་ནས་མེ་ཤིན་ཏུ་ཆུང་བ་རྒྱ་ཁབ་ཀྱི་རྩེ་ཙམ་དུ་འབར་བར་བསམ། འདི་ནི་ནཱ་རོ་ཆོས་དྲུག་སྐབས་ཀྱི་མེ་གསོ་བའི་དོང་ལྟ་བུ་ཡིན། གཏུམ་
མོ་ཇི་ཙམ་འབར་བ་དེ་ཙམ་དུ་སྤྱི་བོའི་བྱང་སེམས་ཞུ་བ་ཆོས་ཉིད་རེད། དེ་གཉིས་ཆ་མཚུངས་ཀྱི་བདེ་དྲོང་རྒྱས་པ་བྱུང་ན། རླུང་ཞུགས་གནས་ཐིམ་གསུམ་སོགས་འབྱུང་ཚུལ། ལུགས་འདིའི་དབུ་མའི་རྩ་ཁ་དབྱེ་བའི་སྐོར་རྣམས་རྫོགས་རིམ་གཞན་ལྟར་
བྱས་ན་ཅུང་མི་བདེ་བ་ལྟ་བུ་ཡོད་ཀྱང་འདིའི་ཐུན་མོང་མ་ཡིན་པ་ཡིན། འདི་ནས་གསུངས་པའི་རྫོགས་རིམ་སྐོར་ནས་བསྒོམ་པས་རྟོགས་པ་མི་སྐྱེ་བ་མིན་ཡང། ས་ལམ་གྱི་རྟོགས་པ་ཚེ་འདིར་མྱུར་དུ་སྐྱེ་བར་འདོད་ན། ནཱ་རོ་ཆོས་དྲུག་ལ་མ་འབད་པའི་ཐབས་
མེད་པ་ལྟ་བུ་ཡིན། དེས་ན་འདིར་རྣལ་འབྱོར་མ་རྐྱང་པའི་རྫོགས་རིམ་ལ་དེའི་མན་ངག་ཚུར་སྦྱར་ནས་ཆོད་ཆེ། ཚེ་གཅིག་ལུས་གཅིག་ལ་སངས་རྒྱས་ཀྱི་གོ་འཕང་བསྒྲུབ་ན་ནཱ་རོ་ཆོས་དྲུག་གི་གཏུམ་མོ་དང། གསང་འདུས་ཀྱི་བསྲེ་བ་སྐོར་དགུ། རྡོར་

[109A]༄༅། །བཟླས། བདེ་མཆོག་གི་འོད་གསལ་རྣམས་མེད་མི་རུང་ཡིན་པས་ངེས་པར་སྦྱར་དགོས། འཇམ་མགོན་ཙོང་ཁ་པ་ཆེན་པོ་ཡང་འདུས་པ་འཕགས་ལུགས་ཀྱི་ལམ་ལ་བརྟེན་ནས་སངས་རྒྱས་བས་སྔགས་ཀྱི་རྫོགས་རིམ་རྣམས་
སུའང་འཕགས་ལུགས་ཀྱི་འགྲོས་སྦྱར་ནས་གསུངས་ཡོད། ནཱ་རོའི་ཆོས་དྲུག་གི་གཏུམ་མོའི་སྐོར་རླུང་དབུ་མར་ཐོག་མར་བསྡུ་བ་ལའང་མེད་ཐབས་མེད། འདི་ཉིད་གཙོ་བོ་ཀྱཻ་རྡོར་ནས་གསུངས་པའི་མན་ངག་ཡིན་ཡང་ཟབ་དྲགས་ཤིང་བྱིན་རླབས་ཀྱི་ཚན་
ཁ་ཆེ་པའི་དབང་གིས་དམ་པ་སྔ་མ་ཚོས་བདེ་གསང་འཇིགས་གསུམ་སོགས་ཀྱི་རྫོགས་རིམ་ལ་སྦྱར་བར་མཛད། ནཱ་རོ་ཆོས་དྲུག་གི་ཁྲིད་ཡིག་རྒྱས་པ་རྗེའི་གསུང་ཡིད་ཆེས་གསུམ་ལྡན་ལ་བཤད་ལུང་གི་ཕྱག་རྒྱུན་ཡོད། དེའི་དམར་ཁྲིད་སྙིང་པོར་དྲིལ་བ་
ལྟ་བུ་ལྕང་སྐྱ་རོལ་རྡོར་གསུང་བཀའ་རྒྱའི་གཏུམ་མོའི་ཁྲིད་ཡིག་བདེ་ཆེན་རྒྱ་མཚོ་ཡིན། དེ་ལས་དགའ་ལྡན་ནག་ཚང་བསྟན་དར་བས་ཆོས་དྲུག་གི་དམར་ཁྲིད་ཟུར་དུ་མཛད་པའི་ཐོག་ནས་ཉམས་ཁྲིད་ཀྱི་རྒྱུན་རྗེ་ཉིད་ཀྱིས་སྟག་ཕུ་རྡོ་རྗེ་འཆང་ལས་གསན་
གསུངས། ནཱ་རོ་ཆོས་དྲུག་ནས་གཙོ་བོ་གལ་ཆེ་ཤོས་ནི་སྒྱུ་འོད་གཉིས་དང་གཏུམ་མོ་བཅས་ཡིན། སྒམ་པོ་བས་རྗེ་བཙུན་མིད་ལར། ཁོ་བོ་ལ་ཉིན་མཚན་བདུན་འཁྱོངས་པའི་ཏིང་ངེ་འཛིན་བརྟན་པོ་ཡོད་ཚུལ་ཞུས་པ་ན། མིད་ལའི་ཞལ་ནས། ཏིང་ངེ་
འཛིན་ཇི་ཙམ་བཟང་ཡང་མི་ཕན་པར། ངའི་གཏུམ་མོ་ཨཾ་ཐུང་སྒོམས་དང། ད་གཟོད་སེམས་ཀྱི་ངོ་བོ་མཐོང་ཡོང། གསུངས་བ་ལྟར་རྫོགས་རིམ་གྱི་རྟོགས་པ་དོན་དུ་གཉེར་ན་རླུང་སེམས་དབུ་མར་འདུ་བ་ལ་མཆོག་ཏུ་ཟབ་བའི་མན་ངག་ནཱ་ཆོས་ཀྱི་གཏུམ་མོ་

[109B] འདིའི་སྔོན་འགྲོའི་རྡོར་སེམས་བསྒོམ་བཟླས་བདེ་འཇིགས་གང་གི་དེ་སྦྱར་ཀྱང་ཆོག་བླ་མའི་རྣལ་འབྱོར་རྒྱས་པར་བྱེད་ན་བླ་མཆོད། བསྡུ་ན་ཐུན་དྲུག་བླ་རྣལ་གྱིས་ཀྱང་རུང། འདི་བསྒོམ་པ་ལ་ཐོག་མར་འགོ་རྩོམ་པའི་ཚེ། ཡང་ན་ཐོ་རེངས་
དང༑ ཡང་ན་ཕྱི་དྲོ་མེ་རླུང་རྒྱུ་བའི་དུས་སུ་ཁེལ་བར་བྱེད། འདི་ནས་གསུངས་པའི་འཁྲུལ་འཁོར་སོགས་ལ་ཤིན་ཏུ་མཁས་པ་ཞིག་མ་བྱུང་ན་རྫོགས་རིམ་སྐབས་ཀྱི་རྩ་བགེགས་རླུང་བགེགས་ཀྱི་སྐྱོན་རྣམས་ཐབས་གཞན་གྱིས་སེལ་མི་ནུས་པས་འཁྲུལ་འཁོར་བྱ་ཚུལ་
སོགས་ལ་མཁས་པ་ཞིག་ངེས་པར་དགོས། ཁྲིད་ཡིག་ཏུ་མི་གསལ་ཡང། དབུགས་ཕར་གཏོང་དུས་ལག་པ་ཁ་སྦུབ་པའི་སོར་མོ་རྣམས་པུས་མོའི་སྟེང་ནས་ཕར་བརྐྱང་བ་དང། ཚུར་རྡུབ་སྐབས་སོར་མོ་རྣམས་ཚུར་བསྐུམ་པ་ཕྱག་རྒྱུན་ལ་ཡོད། འཁྲུལ་འཁོར་
རྣམས་བླ་མ་སྤྱི་བོར་བསྒོམ་བཞིན་བྱས་ན་རྩ་རླུང་གི་གེགས་མི་འབྱུང་བ་ལ་ཕན་ཚུལ། ནག་ཚང་བའི་ཡིག་ཆར་མི་གསལ་བ་ཡབ་རིན་པོ་ཆེའི་ཕྱག་བཞེས་སུ་ཕོ་བ་བསྐོར་བ་ཞིག་དང། མགོ་བོ་གཡུག་ཅིང་བསྐོར་བ་དང། ལྕགས་ཀྱུ་ལྟར་དགུག་སྐབས་རྐང་
པས་རྐང་བར་མ་བརྡབ་གོང་གླ་ཤས་གླ་ཤལ་ལེན་གསུམ་བརྡེབ་བ་སོགས་ཡོད། ཚིགས་འཐེན་སྐབས་ཡོངས་རྫོགས་སམ་སོ་སོ་ནས་འཐེན་པའི་ལུགས་གཉིས། རྫོགས་རིམ་ལ་ཆིག་དྲིལ་བྱེད་པ་ཡིན་ན་འཁྲུལ་འཁོར་རྐྱང་པ་ཟླ་ཕྱེད་ལྷག་ཙམ་གྱི་རིང་སྦྱང་ཞིང་
ཉམས་ཁྲིད་ཀྱི་དམིགས་པ་རྩ་གསལ་འདེབས་པ་སྦྱང་དགོས། ཡི་གེ་གསལ་འདེབས་སྐབས་ཀྱི་སྙིང་གའི་ཧཱུཾ་ལ་དཀར་སྔོ་གཉིས་ཀ་ཡོད། ལྟེ་བའི་དམིགས་རྟེན་ཨ་ཐུང་ཤད་ཀྱི་རྣམ་པ་ཅན་ནི་སྐྱར་ཚེར་སྐེད་པ་བཅད་དེ་རྩེ་མོ་གྱེན་དུ་བསླངས་པ་ལྟ་བུ། སྔོན་

[110A]༄༅། །ཆད་ཞི་གནས་སྒྲུབ་མ་མྱོང་བས་འདིའི་ཨ་ཤད་ལ་དམིགས་རྟེན་བྱས་ནས་ཞི་གནས་སྒྲུབ་པའི་མན་ངག་རྣམས་ལམ་རིམ་ནས་ཚུར་སྦྱར་ཏེ་བསྒྲུབ། མགྲིན་པའི་ཡི་གེ་ཨོཾ་བཀོད་པ་ནི་མ་དག་པ་སྟེ། འདི་ལ་ན་རོ་མེད་པའི་ཨཾ་འགོད་པ་
ཡིན༑ མེ་གསོ་བའི་སྐབས་རླུང་སྦྱོར་དངོས་སུ་བྱས་མ་བྱས་ཁྱད་མེད། སྟེང་འོག་གི་རླུང་དབུ་མར་བསྡུ་བའི་ཚེ་རླུང་སྦྱོར་དངོས་སུ་བྱེད་ན་རྩ་བགེགས་རླུང་བགེགས་འབྱུང་ཉེན་ཆེ་ཞིང། རླུང་དབུ་མར་འདུ་བའི་དམིགས་པ་ལེགས་པོ་བྱུང་ན་རླུང་སྦྱོར་དངོས་སུ་མ་བྱས་
ཀྱང་གེགས་མི་འབྱུང་བ་དང། རླུང་འདུ་བའི་དགོས་པ་འགྲུབ་པ་སོགས་ལ་གནད་ཆེ། རྒྱུད་དང་རྗེ་བླ་མའི་དགོངས་པའང་འདི་ཡིན། རྩ་དང་འཁོར་ལོ་རྣམས་གདུངས་བར་བྱས་ཞེས་པ་དཔེར་ན་མེ་ཏོག་ལ་ཆུ་མ་བརྒྱབ་པར་མེ་ཏོག་རྙིབ་སོང་བ་ལྟ་བུའོ། །ནཱ་རོ་ཆོས་
དྲུག་འདི་འཇིགས་གསང་སོགས་བླ་མེད་ཀྱི་ཡི་དམ་གང་ལ་སྦྱར་ཀྱང་རུང་ཞིང། ལྷག་པར་བདེ་མཆོག་ཡབ་ཡུམ་གྱི་ལམ་དང་འབྲེལ་ཆེ་ཚུལ། ཆོས་དྲུག་གི་གཏུམ་མོ་སྦྱར་སྐབས་ལྟེ་བའི་དམིགས་རྟེན་ཨ་ཤད་དང། བ༑ ར་རྣམས་གང་བསྒོམས་ཀྱང་ཆོག་
རྒྱས་པར་ཡི་གེ་བཞི་དང། སྐབས་འདིར་བསྡུས་པར་ཨ་ཐུང། སྤྱི་བོར་ཧ་གི་འབར་འཛག་བསྒོམ། གཏུམ་མོའི་མེ་གསོ་བ་དང། སྦར་བ། འབར་འཛག་ཙམ་པོ་བ་དང། ཁྱད་པར་ཅན་རྣམས་སྦྱར། རྩ་གསུམ་འཁོར་ལོ་ལྔ་གསལ་བཏབ་ནས་རླུང་རོ་དགུ་
ཕྲུགས་སུངས་ལ། སྐབས་གང་དུའང་འོག་རླུང་འཐེན་དྲགས་ན་རྩ་བགེགས་རླུང་བགེགས་ཀྱི་ཉེན་ཆེ་བས་འོག་སྒོ་བཙུམ་ཙམ་ལས་ཤུགས་ཆེ་བར་མི་འཐེན། སྟེང་རླུང་འོག་རླུང་ཁ་སྤྲད་ལ་ལྟེ་བར་ར་ཡིག་དམར་ནག་དེ་ཡང་དང་པོར་མགར་བས་ཐོག་མར་ལྕགས་

[110B] འོག་རླུང་རྫོགས་པར་འཐེན་པས་སྦུད་པ་བརྒྱབ་པ་བཞིན་ལྕགས་དམར་པོར་གྱུར་བ་དང་འདྲ། ནཱ་རོ་ཆོས་དྲུག་དང་སྦྱར་ན་རླུང་བཟུང་བ་ལན་བདུན་དང་པོས་མེ་གསོ། ལན་བདུན་གཉིས་པས་སྦར། ལན་བདུན་གསུམ་
པས་འབར་འཛག་གི་ཚོད། སྨོན་ལམ་འདིས་དེ་གསུམ་ག་བསྟན། འདིའི་མན་ངག་ལས་བྱུང་བའི་གཏུམ་མོ་ནི། དངོས་གཞི་སྨོན་ལམ་ལྟར་དང། བདག་བསྐྱེད་དབུ་ནས་སྤྱོད་ལམ་བར་བཏང། རླུང་རོ་དགུ་ཕྲུགས་ལ་འདྲ་མིན་སྣ་ཚོགས་ཡོད། རླུང་རོ་བསལ་བ་
དང༑ རྩ་ལམ་སྦྱང་བ་སོགས་ནཱ་རོ་ཆོས་དྲུག་བཞིན་བྱ། དབུ་མའི་མར་སྣེ་ལྟེ་བའི་འོག་ཙམ་དུ་ཡོད་ལ། རོ་རྐྱང་གཉིས་ལྟེ་བའི་ཐད་ཙམ་དུ་སླེབ་སྟེ་མར་སྣེ་དབུ་མའི་ནང་དུ་ཆུད་ཅིང། ལྟེ་བའི་བུག་པའི་ཐད་དུ་སྦུབས་གཅིག་ཏུ་གྱུར་པ། དེའི་ཚེ་རྩ་འཁོར་རྣམས་
བསྒོམ་ཐུབ་ན་རབ། གཏུམ་མོ་ཁྱད་ཆོས་གསུམ་ལྡན་ལ་མེ་གསོ་བ་ཇེ་ཆེར་སོང་ལ། སྤྱི་བོར་བྱང་སེམས་དཀར་པོའི་ཆ་ཞོའི་རྐྱལ་པ་ལྟ་བུའི་ཧ་ཡིག་དཀར་པོ་མགོ་ཐུར་དུ་བསྟན་པ་ལ་གཏུམ་མོའི་མེ་ཕོག་པས་ཞོ་རྐྱལ་ལ་མདུང་བཙུགས་པ་ལྟར་བྱང་སེམས་
དཀར་པོ་སྐྱ་ནར་གྱིས་བབས་པ་གཏུམ་མོ་ལ་ཕོག་གཏུམ་མོའི་མེ་ཆེས་ཆེར་འབར་ཏེ་རྩ་ནང་ཐམས་ཅད་ལ་ཁྱབ་བས་ཁམས་ཀྱི་སྙིགས་མ་བསྲེགས་ལ་དྭངས་མས་གང་བའི་བདེ་ཆེན་གྱིས་སྟོང་ཉིད་དྲན་བའི་བདེ་སྟོང་ལ་འཇོག་གཏུམ་མོའི་མེས་རྩ་ཐམས་ཅད་
ལ་ཁྱབ་པར་གསུངས་བ་མེའི་འོད་རྩ་ནང་ཐམས་ཅད་དུ་རྒྱུགས་པ་ལྟ་བུ་ཡིན། གཏུམ་མོ་འབར་རྟགས་སུ་དྲོད་སྐྱེ་བདེ་ཞིང་མྱུར་ལ། དྲོད་ཆེ་བ་སྐྱེ་གིན་འདུག་ན། མེ་དམིགས་ཆེ་དྲགས་པའི་སྐྱོན་ཡིན། དམིགས་པ་དབུ་མའི་ནང་དུ་གནད་དུ་མ་སོང་བ་དང། མེ་

[111A]༄༅། །ཆེན་པོ་འབར་བར་བསམ་ན་གཏུམ་མོ་གཙོ་བོ་དབུ་མའི་ནང་དུ་མི་འབར་བར་དབུ་མའི་ཕྱི་ལ་གཏུམ་མོ་ཕལ་པ་འབར་བར་འགྱུར་ལ། དེ་ཇི་ཙམ་འབར་ཀྱང་དེའི་ཆ་མཚུངས་བྱང་སེམས་དབུ་མའི་ནང་དུ་མི་འབབ་པ་དང། དྲོད་
ཀྱིས་ལུས་གདུང་བར་འགྱུར་བ་སོགས་ཀྱི་སྐྱོན་འབྱུང་ལ། དྲོད་དཀའ་དཀའ་ལྟར་སྐྱེ་ཞིང། དེ་ཡང་ཁོང་བའི་ནང་ནས་དྲོད་ཆུང་ངུ་དཀོན་མདོག་ཁག་པོ་ལྟ་བུ་སྐྱེ་བར་འདུག་ན་གནད་དུ་སོང་བའི་རྟགས་ཡིན་པས་མེ་ཕྲ་མོ་ཞིག་ཏུ་འབར་བར་མོས་པ་གནད་ཆེ་
འདི་ཉམས་ཁྲིད་ཡིན་པས་ཁྲིད་དམིགས་བསྐྱང་དགོས་པས་ཐུན་དྲུག་རྣལ་འབྱོར་བཏོན་ནས། རོ་གཅིག་གྱུར། །ཞེས་པའི་མཚམས་སུ་སྟོང་ར་བསྒོམ་པ། རྩ་གསལ་འདེབས་པ། རྩ་ལ་མ་སྦྱང་བ། ཡི་གེ་གསལ་གདབ་པ། གཏུམ་མོའི་མེ་གསོ་བ་
གཏུམ་མོ་སྦར་བ། འབར་འཛག་ཙམ་པོ་བ་དང་ཁྱད་པར་ཅན་བཅས་དམིགས་སྐོར་བརྒྱད་ལ་ཤར་སྒོམ་བྱེད། སྡུད་རིམ་ནས། འོད་གསལ་ལ་རྩེ་གཅིག་ཏུ་མཉམ་པར་བཞག་དབུ་མའི་ནང་དུ་བྱང་སེམས་ཞུ་བ་ལས་དང་པོར་ལུས་ཤེས་འཁོར་གྱི་ཚོར་
བ་བདེ་བསྐྱེ། དེས་དམིགས་རྐྱེན་བྱས་པ་ལ་བརྟེན་ནས་ཡིད་ཤེས་འཁོར་གྱི་ཚོར་བ་བདེ་བསྐྱེ། དེས་དེ་མ་ཐག་རྐྱེན་བྱས་པ་ལས་གཉུག་མའི་གཙོ་སེམས་བདེ་བའི་ངོ་བོར་སོང་བ་ལ་བདེ་བ་ཆེན་པོ་ཟེར། མདོ་ལུགས་ལ་བདེ་བ་ཡིན་ན་གཙོ་སེམས་མ་ཡིན་
པས་ཁྱབ་པར་བཞེད་ཀྱང། སྔགས་ལུགས་ལ་གཙོ་སེམས་དང་བདེ་བའི་གཞི་མཐུན་ཡོད། བསྲེ་བ་སྐོར་དགུ་སོགས་ནཱ་རོ་མཁའ་སྤྱོད་འདིའི་སྐབས་སུའང་སྦྱར་ན་མཆོག་ཏུ་འགྱུར་བས། འོད་གསལ་ལས་ལོངས་སྐུར་ལྡང་བའི་ལོངས་སྐུ་རྣལ་འབྱོར་མ་སྐུ་

[111B] རང་གི་ཕུང་པོ་རྙིང་པ་སྤྲུལ་སྐུ་རྣལ་འབྱོར་མ་སྐུ་མདོག་དམར་མོར་གསལ་བའི་སྤྱི་བོ་ནས་སྙིང་གར་ཞུགས། གཉིད་དུས་ཀྱི་བསྲེ་བའི་སྐབས་རྨི་ལམ་འཛིན་ཀྱང། སྦེལ་བ་དང་བསྒྱུར་བ་སོགས་ནཱ་རོའི་ཆོས་དྲུག་ནས་འབྱུང་བ་ལྟར་སྦྱར་
སྐྱེ་བ་སྤྲུལ་སྐུར་བསྲེ་སྐབས་མའི་མངལ་གཞལ་ཡས་ཁང་དུ་གསལ་བདེར་རང་རྣལ་འབྱོར་མར་གསལ་བ་དེས་བསམས་བཞིན་དུ་སྐྱེ་བ་ལེན། ལྟེ་བའི་དམིགས་རྟེན་ལ་གནད་དུ་བསྣུན་པ་ལས་རླུང་དབུ་མར་ཞུགས་གནས་ཐིམ་གསུམ་འོད་གསལ་དང་
བཅས་པའི་སྐབས་སུ་གཟུགས་སེམས་བདེ་བའི་ངོ་བོར་སོང་བས་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པ་སད་དུས་ཀྱི་ཆོས་སྐུའི་བསྲེ་བ། འོད་གསལ་ལས་རླུང་གཡོ་བར་རྩོམ་པ་ན་རང་གི་ཕུང་པོ་རྙིང་པ་ལས་གོ་ས་ལོགས་སུ་ལོངས་སྐུ་རྣལ་འབྱོར་
མ་དཀར་མོར་ལྡང་བ་སད་དུས་ཀྱི་ལོངས་སྐུའི་བསྲེ་བ། མཉམ་གཞག་དེ་ལས་ལྡང་བར་རྩོམ་པ་ན་ཕུང་པོ་རྙིང་པ་སྤྲུལ་སྐུ་རྣལ་འབྱོར་མ་དམར་མོ་དམ་ཚིག་སེམས་དཔར་གསལ་བའི་སྤྱི་བོ་ནས་སྙིང་གར་ཞུགས་པ་སད་དུས་ཀྱི་སྤྲུལ་སྐུའི་བསྲེ་བ། དེ་སྐབས་སྣ་
བུག་ནས་རླུང་རྒྱུ། དབང་ཤེས་ལྔ་ཡུལ་ལ་འཇུག་པ་སོགས་བྱེད་དེ་དེ་ནི་སད་དུས་ཀྱི་བསྲེ་བ་སྐོར་གསུམ་ཡིན། རྣལ་འབྱོར་བ་དེ་གཉིད་དུ་འགྲོ་ཁར་ལྟེ་བའི་དམིགས་རྟེན་ལ་སེམས་བཟུང་བའི་རླུང་དབུ་མར་ཞུགས་གནས་ཐིམ་གསུམ་བྱས་པའི་སྟོང་པ་
བཞི་དང། ཁྱད་པར་འོད་གསལ་གྱི་སྐབས་སུ་སྟོང་ཉིད་བསྒོམས་ཏེ། རང་གིས་བསྒོམས་པའི་བུའི་འོད་གསལ་དང། གཉིད་དུས་ཀྱི་མའི་འོད་གསལ་གཉིས་བསྲེ་བ་གཉིད་དུས་གྱི་ཆོས་སྐུའི་བསྲེ་བ། དེ་ལས་རླུང་གཡོ་བར་རྩོམ་པ་ན་རྨི་ལམ་གྱི་ལུས་ལོངས་

[112A]༄༅། །སྐུ་རྣལ་འབྱོར་མར་བཞེངས་པ་གཉིད་དུས་ཀྱི་ལོངས་སྐུའི་བསྲེ་བ། གཉིད་སད་དུ་ཉེ་བ་ན་ཕུང་པོ་རྙིང་བར་སྤྲུལ་སྐུ་རྣལ་འབྱོར་མ་དམར་མོ་དམ་ཚིག་སེམས་དཔའ་གསལ་བའི་སྤྱི་བོ་ནས་འཇུག་པ་གཉིད་དུས་ཀྱི་སྤྲུལ་སྐུའི་བསྲི་བ་
སྟེ་གཉིད་དུས་ཀྱི་བསྲེ་བ་སྐོར་གསུམ་མོ། །དེ་འདྲའི་རྣལ་འབྱོར་བ་དེ་འཆི་བར་ཉེ་བ་ན་ལྟེ་བའི་དམིགས་རྟེན་ལ་སེམས་བཟུང་བས་རླུང་དབུ་མར་ཞུགས་གནས་ཐིམ་གསུམ་བྱས་པའི་སྟོང་པ་བཞི་དང། ཁྱད་པར་འོད་གསལ་གྱི་དུས་སུ་སྔར་སད་དུས་དང་གཉིད་དུས་
ཀྱི་འོད་གསལ་བུའི་འོད་གསལ་དེ་དང། འདིར་ལས་ཉོན་གྱིས་འཕངས་པའི་འཆི་རིམ་གྱི་སྟོང་བཞི་དང། ཁྱད་པར་མའི་འོད་གསལ་གཉིས་བསྲེས་ཏེ་བདེ་སྟོང་སྦྱར་བ་འཆི་དུས་ཀྱི་ཆོས་སྐུའི་བསྲེ་བ། འདི་གཞི་དུས་དང་ལམ་དུས་ཀྱི་འོད་གསལ་གཉིས་
བསྲེས་པས་འདི་ལ་འོད་གསལ་མ་བུ་བསྲེ་བའམ། འོད་གསལ་མ་བུ་འདྲེས་པ་ཞེས་བྱ། དེ་ལྟའི་འཆི་བ་འོད་གསལ་ལས་ལྡང་བར་རྩོམ་པ་ན། ཡིད་ངོར་ལྷའི་སྐུར་ལྡང་བར་མི་ནུས་ཀྱང། བར་དོའི་སྣང་བ་ཤར་བ་ན། བར་དོ་ལ་བར་དོ་ཡིན་པར་ངོ་
ཤེས་པར་བྱས་ནས་བར་དོའི་ལུས་ལོངས་སྐུ་རྣལ་འབྱོར་མའི་སྐུར་བསྒོམ་པ་སྟེ་དེ་ནི་འཆི་དུས་ཀྱི་ལོངས་སྐུའི་བསྲེ་བ། རང་དག་པ་མཁའ་སྤྱོད་དུ་འགྲོ་བར་འདེད་ན་འདིའི་སྐབས་དཔའ་བོ་མཁའ་འགྲོའི་ཚོགས་ཀྱིས་བསུ་བ་དང་བཅས་མཁའ་སྤྱོད་དུ་
འཁྲིད་པར་གསུངས། དེ་འདྲའི་བར་དོའི་ལྷ་སྐུར་བཞེངས་པ་དེས་སྐྱེ་བ་ལེན་པར་འདོད་ན། ཕ་མ་རིགས་རུས་སོགས་འདམས་ཏེ་གང་དུ་སྐྱེ་བ་ལེན་པའི་ཕ་མ་གཉིས་བདེ་མཆོག་ཡབ་ཡུམ་དུ་བསྒོམས་ནས་དེ་ལ་རང་ཡེ་ཤེས་སེམས་དཔའི་ཚུལ་དུ་

[112B] དེ་དག་ནི་བསྲེ་བ་སྐོར་དགུའོ། །འཆི་དུས་ཀྱི་བསྲེ་སྐོར་ལག་ལེན་དུ་ཐེབས་པ་ལ་དེའི་སྔོན་དུ་གཉིད་དུས་
ཀྱི་བསྲེ་སྐོར་ལག་ལེན་ལ་ཐེབས་པ་དགོས། དེ་འོང་བ་ལ་དེའི་སྔོན་དུ་སད་དུས་ཀྱི་བསྲེ་བ་སྐོར་གསུམ་ལག་ལེན་ལ་ཐེབས་པ་དགོས། དེ་འོང་བ་ལ་དེའི་སྔོན་དུ་རླུང་སེམས་དབུ་མར་ཐིམ་པ་ཞིག་ངེས་པར་དགོས། ཡང་སྣང་མཆེད་ཐོབ་གསུམ་རིམ་གྱིས་བྱུང་བ་
མིན་པར་རྟས་བརྡབ་པ་དང་གཡང་དུ་ལྷུང་བ་ལྟ་བུས་གློ་བུར་དུ་འཆི་དགོས་པ་བྱུང་ན། བར་དོ་གྲུབ་ཚེ་བསྲེ་ཚུལ་གོང་ལྟར་བྱེད། རྫོགས་རིམ་གྱི་རྟོགས་པ་མ་ཐོབ་པ་ཚོས་ཀྱང་རྫོགས་རིམ་གྱི་དམིགས་རྣམ་དང། བསྲེ་སྐོར་གྱི་གདམས་ངག་རྣམས་ལ་གོམས་པར་བྱས་ནས། འདུན་སྟོབས་ཀྱི་བསྲེ་ཚུལ་སྔར་བཤད་པ་ལྟར་བྱས་ན། སྔགས་སྒྲུབ་པའི་རྟེན་ཁྱད་པར་ཅན་དུ་སྐྱེ་བར་ནུས་ཤིང། སྔགས་ཀྱི་གདམས་པ་སྟོན་པའི་བླ་མ་དང་འཕྲད། མན་ངག་རྣམས་ལེགས་པར་ཐོབ་ཅིང་ཉམས་སུ་བླངས་ཏེ་རྟོགས་
པ་ཁྱད་པར་ཅན་སྐྱེ་བ་འོང་བས། དེ་ནས་ངན་སོང་དུ་འགྲོ་བ་མི་སྲིད། བསྲེ་བ་སྐོར་དགུ་ལ་གོ་བ་ཙམ་ཆགས་ནའང་ངན་སོང་གི་སྐྱེ་སྒོ་ངེས་པར་ཁེགས་པ་མཁས་གྲུབ་རྗེས། འདི་ནི་རྣལ་འབྱོར་བའི་བློ་གདེང་འཆའ་ས་ཞེས་སོགས་ཀྱི་བསྔགས་བརྗོད་
གནང་ཚུལ་བཅས་གསུངས། མདོར་ན་ཐ་མལ་གྱི་སྐྱེ་ཤི་བར་དོ་གསུམ་འབྱུང་སྐབས་དེ་དང་དེའི་ངོ་བོར་བཞེངས་ཐུབ་པའི་ཉམས་ཤར་བ་འོང་བ་ཡིན། རླུང་དབུ་མར་ཞུགས་པའི་རྟགས་ལ་སྣ་བུག་གི་རླུང་གི་རྒྱུ་བ་མཉམ་རྒྱུ་ཤེད་མཚུངས་པ་འོང། གནས་

[113A]༄༅། །པའི་རྟགས་ལ་སྣ་བུག་གི་རླུང་གི་རྒྱུ་བ་ཆད་དེ་དབུགས་ཀྱིས་ལྟོ་བ་མི་འགུལ་བ་འོང། ཐིམ་པའི་རྟགས་ལ་སྨིག་རྒྱུ་ནས་འོད་གསལ་བར་གྱི་རྟགས་རྣམས་འཆར་བ་འོང། ཀུན་རྟོག་གི་རླུང་འགགས་ནས་ཡེ་ཤེས་ཀྱི་རླུང་ཞུགས་
པ་ཡིན། དེ་ཡང་གཞི་དུས་སུ་དབུ་མ་ཞར་བའི་ཚུལ་གྱིས་གནས་ཤིང། རླུང་ཐམས་ཅད་རོ་རྐྱང་ནས་རྒྱུ་བ་ཡོད། དེ་གཉིས་ནས་རྒྱུ་བ་ཐམས་ཅད་རྣམ་རྟོག་གི་བཞོན་བྱར་གྱུར་པའི་གཟུང་འཛིན་གྱི་རླུང་དང། དབུ་མ་ནས་རྒྱུ་བ་ཐམས་ཅད་ཡེ་ཤེས་ཀྱི་བཞོན་
བྱར་གྱུར་པའི་རླུང་ཡིན་ལ། དེས་ན་དབུ་མར་གནད་དུ་བསྣུན་པ་ནི་བདེ་སྟོང་གི་རྟོགས་པ་མྱུར་དུ་རྒྱུད་ལ་སྐྱེ་བའི་ཐབས་མཆོག་ཡིན་ཏེ། དྲོད་དང་བདེ་བ་ཙམ་དོན་དུ་མི་གཉེར་བར་བདེ་སྟོང་གི་རྟོགས་པ་སྐྱེ་ཕྱིར་རླུང་དབུ་མར་བསྡུ་ཐབས་རང་གཙོ་བོར་བྱ་དགོས་
རླུང་དབུ་མར་འདུ་བ་ལ་ས་སྐྱས་ལྟེ་བ་དང། དགེ་ལུགས་ཀྱིས་སྙིང་གའི་རྩ་འཁོར་ལ་གནད་དུ་བསྣུན་པ་མཆོག་ཏུ་བཞེད་ཚུལ་ཅུང་མི་མཐུན་ཀྱང། དོན་གཅིག་ཏུ་འབབ་སྟེ། དེ་གཉིས་ཀར་དམིགས་པ་དབུ་མའི་ནང་དུ་རྩེ་གཅིག་ཏུ་གཏད་པས་རླུང་སེམས་
འཇུག་པ་གཅིག་པའི་གནད་ཀྱིས་སེམས་གནས་སར་རླུང་ཡང་གནས་པས་རླུང་དབུ་མར་བསྡུ་བའི་ཐབས་རང་གཙོ་བོར་བྱ་དགོས། ཚར་ཆེན་གྱིས། རྩ་རླུང་ཐིག་ལེ་ཨེ་ཝཾ་དབྱིངས་སུ་ཐིམ། །སོགས་དང། ལུས་རྩ་ཡི་འགྲོས་ཐིམ། སེམས་ཡི་གེའི་འགྲོས་
ཐིམ་པར་གསུངས་པ་སོགས་ནི་མཐའ་གཅིག་ཏུ་གཏན་ཁེལ་བའི་དོན་ཡིན་མིན་མི་ཤེས་གསུངས། གཉིས་པ་རླུང་སེམས་དབུ་མར་བསྡུས་ནས་བསྒོམ་པ་ལ། བསྒོམ་པར་བདེ་བ་དང་ནི་སྟོང་པ་སྒྲུབ། །ཅེས་པ་ལྟར་རླུང་ལུས་ལ་གནས་པས་བདེ་བ་སྒྲུབ་

[113B] རླུང་སེམས་ལ་གནས་པས་སྟོང་པའམ་འཇའ་ལུས་འོད་སྐུ་སྒྲུབ་པ་གཉིས་ལས། དང་པོ་ནི། ཁ་དོག་ལྔ་ལྡན་སྨིན་མཚམས་ཐིག་ལེ་ནི། །སོགས་ལྟར་སྨིན་མཚམས་སུ་ཐིག་ལེ་རྒྱ་སྲན་ཙམ་པ། དབུས་དཀར། ཤར་སྔོ། ལྷོ་སེར། ནུབ་དམར། བྱང་
ལྗང་བ་སྟེ་ཁ་དོག་ལྔ་ལྡན་ཞིག་ལ་སེམས་འཛིན་པ་རེག་མཐོང་གི་མཚན་མ་བརྟན་པོ་མ་རྙེད་བར་དུ་བསྒོམ། ཐིག་ལེའི་དབུས་དཀར་པོ་ལས་བྱང་སེམས་དཀར་པོ་ནར་ནར་བབས་པས་སྤྱི་བོ་ནས་མགྲིན་པ། སྙིང་ག་ལྟེ་བ་ནས་གསང་གནས་ཀྱི་ཕྱིར་སོར་གང་
དང་སོར་བཞི་ཙམ་བབས་བས་དགའ་བཞི་འདྲེན། དེ་ནས་ཡར་གསང་གནས་ནས། ལྟེ་བ༑ སྙིང་ག་མགྲིན་པ། སྤྱི་བོ་བར་རྣམས་ཡས་བབས་མས་བརྟན་གྱི་དགའ་བཞི་ཟུང་གི་བདེ་བ་བསྒྲུབ་པ་ཡིན། དེ་ཡང་སྔ་མ་དང་འབྲེལ་ནས་ཉམས་སུ་བླངས་ན་དབུ་
མ་མ་གཏོགས་པའི་སྔ་མའི་དམིགས་རྟེན་ཚང་མ་སྟོང་ཡལ་དུ་བཏང། རླུང་རོ་འབུད། སྟོང་ར་བསྒོམ་པ་སྔར་བཞིན། དབུ་མའི་ཡར་སྣེ་སྨིན་མཚམས། མར་སྣེ་པདྨ་འདབ་མ་གསུམ་པའི་དབྱིབས་ཅན། ཡར་མར་གཉིས་ཀར་ཆོས་འབྱུང་དམར་པོ། ཡར་
སྣེའི་ཆོས་འབྱུང་ལས་བྱང་སེམས་སོར་ཕྱེད་གསུམ་ཙམ་ཕྱིར་ཐོན་ནས་མྱུག་མྱུག་བྱེད་པར་བསམ། བྱང་སེམས་དཀར་པོ་བབས་པའི་ཆ་དེའི་སུམ་ཆ་ཙམ་གྱི་བྱང་སེམས་དམར་པོའང་ངེས་པར་འབབ། དཀར་པོ་ལས་བྱུང་བའི་དགའ་བཞི་རེ་རེར་ཡང་དགའ་བའི་
དགའ་བ་སོགས་བཞི་བཞི་བཅུ་དྲུག་དམར་པོ་ལས་བྱུང་བའི་དགའ་བཞི་རེ་རེར་དགའ་བ་ཐ་མ། འབྲིང། རབ་ཀྱི་བཞི་གསུམ་བཅུ་གཉིས། རླུང་ལུས་ལ་གནས་སྐབས་བུམ་ཅན་བ་ཟུང་ནའང་རུང་གསུངས། གཉིས་པ་ནི། ཐིག་ལེ་དེ་ལས་འཕྲོས་བའི་འོད་ལྔའི་

[114A]༄༅། །ཟེར༑ ༑སོགས་ཏེ། འདུས་པ་འཕགས་ལུགས་སོགས་ལ་སྒྱུ་ལུས་གྲུབ་ནས་ཕུང་པོ་རྙིང་པ་འདོར་བ་ཡིན། དེ་དག་གི་ལུས་འཇའ་ལུས་སུ་མི་འགྲོ་ཡང་མི་སློབ་པའི་ཟུང་འཇུག་འཐོབ་པ་ལ་ཁྱད་མེད། འཇའ་ལུས་བསྒྲུབ་ཚུལ་ལ་
སྔར་གྱི་ཐིག་ལེ་ཁ་དོག་ལྔ་ལྡན་ལས་འོད་ཟེར་ཁ་དོག་ལྔ་འཕྲོས་བ་ཇེ་ཆེར་གྱིས་རང་གི་ལུས་ཀུན་ཁྱབ་པས་རྩ་ཁམས་ཀྱི་སྙིགས་མ་རྣམས་བསྲེག་ཁམས་ཀྱི་དྭངས་མ་རྣམས་འོད་ཟེར་དུ་གྱུར་པས་ཇེ་ཆེ་ཇེ་ཆེར་སོང་ནས་བརྟན་གཡོ་ཐམས་ཅད་ལ་ཁྱབ་པར་
མོས་པ་དང། ཡང་འོད་ཟེར་མཐའ་ནས་ཇེ་ཕྲར་གྱིས་ཚུར་ཐིམ་པ་མཐར་སྨིན་མཚམས་ལ་འཇའ་ཡལ་བ་ལྟར་བདེ་སྟོང་ལ་མཉམ་པར་འཇོག་པ་ལན་གྲངས་མང་པོ་ཡུན་བསྲིངས་ཏེ་བསྒོམས་པས། མཐར་འདིའི་དམིགས་པ་འབྱོངས་པའི་ཚད་དམ་འཇའ་
ལུས་འགྲུབ་པའི་རྟགས་སུ་སྒྲུབ་ཁང་ལ་འཇའ་ཡང་ཡང་ཟུག་པ་དང། ལུས་ཀྱི་གྲིབ་མ་བསྲབ་ཏུ་འགྲོ་བ། ལུས་ཡང་བ། རྐང་རྗེས་ཆེར་མི་གསལ་བ་སོགས་འབྱུང། དེ་དག་བྱུང་ན་ཞྭ་ལུའི་ཁྲིད་དུ་སྤྱོད་པ་བཞི་བྱ་བར་གསུངས་པ་ལས། ཀུན་འདར་གསང་
སྤྱོད་ཅེས་ཚ་གྲང་བཟོད་མི་བཟོད་སོགས་བརྟག་སྟེ། དབྱར་གྱི་ཚ་བས་མི་ཚུགས་ཤིང་དགུན་གྱི་དུས་སུ་གྲང་བས་ཀྱང་མི་གནོད་བ་སོགས་འོང། དེ་ནས་ཡང་ཕྱོགས་ལས་རྣམ་རྒྱལ་གྱི་སྤྱོད་པ་ཞེས་པ་གྲོགས་བློ་མཐུན་གྱིས་རང་ལ་དབྱུག་པས་ཆུང་རིམ་
གྱིས་བསྣུན་དུ་བཅུག་སྟེ་ན་ཚ་སོགས་བསྐྱེད་མི་བསྐྱེད་བརྟག་ན་དབྱུག་པས་བརྡེག་པའང་མི་ཚོར་བ་འབྱུང། དེ་བཞིན་དུ་རིམ་གྱིས་གྲི་མཚོན་སོགས་ཀྱིས་བསྣུན་ཀྱང་མི་གནོད་བར་བདེ་སྟོང་འབའ་ཞིག་ཏུ་ཤར་བ་བྱུང་ན། དུར་ཁྲོད་སོགས་སུ་སོང་ནས་ལྷ་འདྲེ་

[114B] ད་དུང་དེ་ཙམ་གྱིས་ཆོག་ཤེས་མི་བྱེད་པར་ཡུན་བསྲིངས་ནས་བསྒོམ། ཕྱི་ནང་གི་སྤྱོད་པ་གསུམ་སོགས་ལ་འབད་པས་ལུས་ཀྱི་སྙིགས་མ་རྣམས་ཟད་ནས་དྭངས་མ་ལུས་ཀྱི་
དབྱིབས་མ་དོར་བར་འོད་ལུས་སུ་གྱུར་ཏེ་མཐར་སྐྲ་སེན་ཙམ་ལས་མ་ལུས་པར་འཇའ་ལུས་དངོས་སུ་འགྲུབ་པ་འོང། འདི་མ་རྒྱུད་ཀྱི་འཇའ་ལུས་བསྒྲུབས་ནས་འཚང་རྒྱ་ཐབས་ཀྱི་མན་ངག་ལས་བྱུང་བ་ཡིན་གསུངས། འདི་ལྟ་བུའི་ལམ་གྱི་གནད་ཅིག་ལ་མ་བརྟེན་པར་
ཟབ་ཟབ་མོར་གྲགས་པའི་མན་ངག་ལྟར་སྣང་ཆུང་ཆུང་རེ་ཙམ་གྱིས་མི་འགྲུབ། སྔར་དྲུག་བརྒྱ་གྲུབ་ཆེན་འཇའ་ལུས་བརྙེས་ཟེར་བའི་སྐད་གྲགས་བྱས་ཀྱང་རོ་གསང་སྟབས་ཀྱིས་ལྷ་སའི་གཙང་ཆུར་བསྐྱུར་ཚུལ་གུང་ཐང་པའི་རྗེའི་བསྟོད་འགྲེལ་དུ་ཡོད་ཚུལ་དང་
ས་ཆེན་གྲགས་པ་རྒྱལ་མཚན་ཚོགས་འཁོར་མཛད་སྐབས་ཤིག་ཏུ་ན་བཟའ་ཙམ་ལས་མ་ལུས་པར་སྐུ་འཇའ་ལུས་སུ་དངོས་སུ་ཕེབས་ཚུལ། བསམ་མི་ཁྱབ་ཀྱི་ཁྲིད་ཚོགས་པ་ལ་གནང་མེད་ན་འདིའི་ཐད་ཀྱི་ལུང་ཡང་མི་གསུང་བ་དང། ཚོགས་མང་ལ་བསམ་
མི་ཁྱབ་ཐུན་མིན་དང། འཕོ་ཁྲིད་གཉིས་ཀ་མི་གནང་བའི་ཕྱག་བཞེས་ཡོད། འོན་ཀྱང་བླ་མ་འགའ་ཞིག་གིས་འཕོ་ཁྲིད་གནང་བའི་ཕྱག་སྲོལ་ཀྱང་ཡོད་པས། ཆོས་མཇུག་འཕོ་བ་དང། གཅོད་ཀྱིས་མི་བསྡུ་ཟེར་བ་ལྟར་འཕོ་ཁྲིད་མཚམས་འདིར་སྔོན་ལ་འབུལ་
ན༑ དེ་ཡང་ལམ་འདིའི་རྣལ་འབྱོར་བས་ཀྱང་ཚེ་འདིར་གྲོལ་བ་ཐོབ་པ་སོགས་མ་བྱུང་བར་འཆི་དགོས་པ་བྱུང་ཚེ་མན་ངག་ཁྱད་པར་ཅན་ལ་བརྟེན་ནས་འཕོ་བ་བྱ་དགོས། དེ་ལ་ཐོག་མར་འཕོ་བ་སྦྱང་དགོས་པས་འཕོ་བའི་རྣལ་འབྱོར་ཉམས་སུ་ལེན་ཚུལ་ནི་

[115A]༄༅། །ཡབ་ཡུམ་ལྷན་སྐྱེས་ཀྱི་འཕོ་བའི་སྐབས་སྤྱི་བོའི་ཧེ་རུ་ཀ་ཞལ་ཕྱག་ཡོངས་རྫོགས་ཡབ་ཡུམ་འཁོར་བཅས་བསྐྱེད། ཕཻཾ༑ བརྗོད་པ་དང་སྤྱན་དྲངས་ནས་མཆོད་པ། ནང་མཆོད། རྐང་བརྒྱད་ཀྱིས་བསྟོད། མཎྜལ། ལུས་གནད་
བཅའ་ཞིང། རླུང་རོ་བསལ་བ་སོགས་བྱེད། གསོལ་འདེབས་ཟུར་དུ་ཡོད་པ་འདོན། ལྟེ་བར་རང་སེམས་རྣལ་འབྱོར་མར་བསྐྱེད་པ་དེ་ཉིད་འགྲོ་མཁན་དང་དབུ་མ་ལ་འགྲོ་ལམ། ཧེ་རུ་ཀའི་ཐུགས་ཀར་འགྲོ་སའི་འདུ་ཤེས་ཏེ་འདུ་ཤེས་གསུམ་ལྡན་དགོས་
ཧི་ཀ་ཅེས་རྣམ་ཤེས་ཡར་འཕང་དུས་མྱུར་བ་དང། །ཀ་ཞེས་དམིགས་རྟེན་མར་འབེབ་དུས་འབུ་སྡོམ་གྱིས་བ་ཐག་གློད་པ་ལྟར་དལ་བ་དགོས། ཐུན་རེ་ལ་ལན་ཉེར་གཅིག་པ་ཚན་བ་གསུམ་རེ་བྱ། ཉེར་གཅིག་རེའི་མཚམས་སུ་གསོལ་འདེབས་ལན་རེ་དང་
མཇུག་ཏུ་ཕགས་སྒྲ་གསུམ་གྱིས་ཡབ་ཡུམ་གཉིས་ཀྱི་སོག་ཕྲག་བར་ནས་ཡབ་ཀྱི་ཐུགས་ཀར་འཕངས་པས་ཐུགས་ཀའི་ཧཱུཾ་ཡིག་ལ་ཐིམ་པར་བསམས་ཏེ་ཅུང་ཟད་མཉམ་པར་བཞག་སླར་རང་གནས་ཕབ། རླུང་བུམ་ཅན་དང་སྦྲགས་ན་འབྱོངས་དཀའ་ཡང་
བརྟན་ལ། རླུང་དང་མ་སྦྲགས་ན་འབྱོངས་སླ་ཡང་མི་བརྟན་པ་ཡིན། རང་སེམས་རྡོ་རྗེ་རྣལ་འབྱོར་མ་ཡང་ལྕི་བའི་ཉམས་མིན་པར་ཤིན་ཏུ་ཡང་ཞིང་འཕར་ལ་ཁད། འཕུར་ལ་ཁད་པ་ཞིག་ཏུ་མོས། འཕོ་བ་བྱང་ནས་རྒྱུན་དུ་སྦྱང་མི་དགོས་པར་གདམས་
ངག་རྣམས་མ་བརྗེད་པ་བྱས་ཏེ། དུས་ཐ་མར་འཆི་བའི་ཚེ་ལས་ལ་སྦྱོར་ཚུལ། རྣམ་ཤེས་མར་འབེབས་པ་མི་དགོས་པ་སོགས་རྒྱས་པར་དང། ལྷག་པར་གནས་ལུས་ལོངས་སྤྱོད། གཉེན་བཤེས་མཛའ་གྲོགས་གང་ལའང་ཆགས་ཞེན་མེད་པ་ཉིད་

[115B] དག་ཞིང་དུ་སྐྱེས་ན་གནས་ལུས་ལོངས་སྤྱོད་གྲོགས་བཟང་ཅི་འདྲ་ཞིག་འདོད་ཀྱང་ནམ་མཁའ་མཛོད་ལ་མངའ་བརྙེས་པ་ལྟར་འབྱུང་བས་ན། ད་ལྟ་གང་ལ་ཆགས་པ་དེར་ཞེན་པ་ལོག་པའི་ཐབས་མཁས་ཀྱི་མན་ངག་ཏུ། ཆགས་ཡུལ་
དེ་དང་དེ་ལས་བརྒྱ་འགྱུར་གྱིས་ལྷག་པ་དག་ཞིང་དེར་ཡོད་པར་མོས་པ་མཆོག་ཡིན་ཚུལ་དང། ཆགས་ཞེན་ཡོད་ན་འཕོ་བ་སོགས་འོད་དཀའ་བ་ཨ་མདོ་བཀྲ་ཤིས་འཁྱིལ་གྱི་གྲྭ་རྒན་ཞིག་རིགས་གྲྭའི་ཞག་ལ་ཆགས་པས་དབུགས་འཆད་དཀའ་བ་བྱུང་
ཚུལ་སོགས་གསུངས། ཡུམ་རྐྱང་གི་འཕོ་བ་ནི། དྲི་བཞོན་མགྱོགས་འགྲོས་རང་སེམས་བཾ་ཡིག་གཟུགས། །ཞེས་སོགས་ལྟར་ཡིན། བཤད་པ་གཞན་དངུལ་ཆུའི་ཁྲིད་ཡིག་ལྟར་ལ། སྤྱན་འདྲེན་མཆོད་བསྟོད་སོགས་གོང་བཞིན་རིགས་འགྲེ་
མཁའ་སྤྱོད་ཞལ་བཟང་ལྟ་བའི་སྨོན་ལམ་དང། གསོལ་འདེབས་སོགས་བྱེད། འདིའི་སྐབས་བཾ་ཡིག་ལ་སེམས་བཟུང་ནས་རླུང་བུམ་ཅན་བཟུང། འོག་རླུང་ཡར་འཐེན་པའི་སྒྲ་ལ་ཧི་དང། ཀ་ཞེས་པ་དམིགས་རྟེན་ཚངས་བུག་ལ་རེག་པའི་ཐག་སྒྲ་
ལྟ་བུར་གོ་དགོས། རླུང་ཁ་སྦྱོར་བཟུང་སྟེ་འཕོ་བ་སོགས་ཐུན་རེར་ཉེར་གཅིག་བྱ་བར་གསུངས་ཀྱང། ཉེར་གཅིག་པ་ཚར་གསུམ་རེ་བྱས་ན་ལེགས་གསུངས། འཕོ་རབ་ཚེ་ཐུང་ཞེས་འཕོ་བའི་དམིགས་པ་སྦྱངས་ཆེས་ན་ཚེ་ལ་གནོད་པས། ཚེས་བཟང་
དུས་བཟང་ལྟ་བུར་ལན་རེ་ཙམ་སྦྱང་ན་ལས། ནམ་རྒྱུན་མི་བྱ། ཡབ་ཡུམ་གཉིས་ལས་འཁོར་མེད་པ་ལ་ལྷན་སྐྱེས་ཟེར། ལྷན་སྐྱེས་ལ་ཞལ་ཕྱག་ཡོངས་རྫོགས་ཡོད་པའང་ཡོད། དེ་ལྟར་ཡབ་ཡུམ་ལྷན་སྐྱེས་སམ། ཡུམ་རྐྱང་གི་འཕོ་བ་གང་

[116A]༄༅། །བྱེད་ཀྱང། དང་པོར་གདམས་ངག་ཞུས་ཏེ་དེའི་དོན་ལ་ཐེ་ཚོམ་གྱི་སྒྲོ་འདོགས་བཅད། རྟགས་མ་ཐོན་གྱི་བར་དུ་སྦྱངས་ནས། དགེ་ཕྲུག་དཔེ་ཆ་ལ་ཧ་ཅང་བྱང་བ་ཚོས་རང་གཅིག་བུར་སྐྱོར་ཐུབ་པ་ཙམ་མིན་པར་དགེ་རྒན་གྱི་
སར་ཡང་ཚམ་ཚོམ་མེད་པར་འདོན་ཐུབ་པ་ལྟར་འཕོ་བའི་དམིགས་རྣམ་ལ་ཤིན་ཏུ་གོམས་པའི་ངེས་ཤེས་རྙེད་པ་འཆི་ཁར་ན་ཚ་གནད་གཅོད་སོགས་ཀྱིས་མནར་སྐབས་ཀྱང་ཉམས་ལེན་ལ་སྦྱོར་ཐུབ་པ་དགོས་ཀྱི། དེ་ལྟ་མེད་པར་འཆི་ཁར་ཉམས་
ལེན་དུ་འཁྱེར་མི་ནུས་ཏེ། དཔེར་ན། འཆི་ཁར་མནར་གཅོད་ཀྱིས་གདུངས་པའི་དུས་སུ་རང་རེར་རྒྱུན་དུ་གོམས་པའི་བཟའ་བཏུང་སོགས་ཀྱང་བྱ་བར་མི་ནུས་ན། དེ་སྐབས་འཕོ་བའི་ཉམས་ལེན་བྱེད་པ་དེ་བས་ཀྱང་དཀའ་གསུངས། གོང་དུ་བཤད་པ་ལྟར་
འཕོ་བ་ལས་ལ་མ་སྦྱར་བའི་སྔ་རོལ་དུ་འཆི་ལྟས་བརྟག་པ་ལ་མཁས་པ་གལ་ཆེ་ཞིང། དེ་ཡང་ཚེ་དང་བསོད་ནམས། ལས་ཟད་ནས་འཆི་བ་ཡོད་པས་དེ་དག་གང་གི་འཆི་ལྟས་ཡིན་བརྟག་སྟེ། འཆི་ལྟས་ངེས་ཅན་བྱུང་ཡང་དེ་མ་ཐག་འཕོ་བ་
བྱེད་དུ་མི་རུང་བར་འཆི་བླུ་དང་ཚེ་སྒྲུབ་སོགས་གང་དགོས་ལ་ནན་ཏན་འབད། དེས་ཀྱང་མི་བཟློག་པའི་འཆི་ལྟས་ཡང་ཡང་བྱུང་ཚེ་ཟླ་བ་དྲུག་ཙམ་གྱི་གོང་རོལ། གནད་གཅོད་སོགས་ཀྱིས་མ་ཟིན་པའི་སྔོན་དུ་ཡོ་བྱད་རྣམས་ཆོས་ཕྱོགས་སུ་གཏོང་
བ་སོགས་ཀྱིས་གཉེན་ནོར་ལ་ཆགས་པ་ཕྲལ། དམ་ཚིག་ཉམས་ཆག་སྦྱོང་བ་སོགས་ཀྱི་ཐབས་གང་དྲག་ལ་བརྩོན། དེ་ནས་འཕོ་བ་ལས་ལ་སྦྱར་ཏེ་སྔར་ལྟར་བྱེད་པ་ཡིན། རྣལ་འབྱོར་མ་འདི་ཉིད་ཀྱི་འཕོ་བའི་མན་ངག་དམིགས་བསལ་ཅན་འགའ་

[116B] རྩ་དབུ་མ་ཆུང་བ་
མ་གཏོགས་རྗེ་བཙུན་ཡབ་དང་ཐུན་མོང་བའི་རྩ་དབུ་མ་ཆེ་བའི་ཁྲིད་དངུལ་ཆུའི་གསུང་ཟིན་ཁྲིད་རྒྱུན་དུ་མ་བཞུགས་ཀྱང་ཞྭ་ལུའི་ཁྲིད་ནས་ཁ་བསྐངས་ཏེ་ཞུས་ན་ཞྭ་ལུའི་ཁྲིད་རྒྱུན་ཐོབ་པའི་གོ་ཡང་ཆོད་པས་དེ་ལྟར་དུ་ཞུ་ན། འདི་ལ་སྔོན་འགྲོ་དང་
དངོས་གཞི་གཉིས། དང་པོ་ལ་ཐུན་མོང་གི་སྔོན་འགྲོ་དང། ཐུན་མོང་མ་ཡིན་པའི་སྔོན་འགྲོ་གཉིས་ལས། ཐུན་མོང་གི་སྔོན་འགྲོ་བླ་མའི་རྣལ་འབྱོར་དང་རྡོར་སེམས་བསྒོམ་བཟླས་གཉིས་ནཱ་རོའི་ཆོས་དྲུག་གི་སྐབས་ལྟར་དང། ཐུན་མོང་མ་ཡིན་པའི་
སྔོན་འགྲོ་ལ་རྩ་ལམ་སྦྱང་བ་དང། རླུང་སྦྱང་བ་གཉིས། དེ་གཉིས་དང། གཉིས་པ་དངོས་གཞི་བདག་བྱིན་རླབས་བཅས་སྟོན་པ་ནི། ལྟེ་བའི་པདྨོར་རླུང་ལྔའི་ཏི་ལ་ཀ། ཞེས་སོགས་ཏེ་དེ་ལ་དང་པོ་རྩ་ལམ་སྦྱང་བ་ནི། སྐྱབས་ཡུལ་གསལ་གདབ་
ཕྱི་ནང་གསང་མཆོད་ཀྱིས་མཆོད། གསོལ་བ་གདབ་པ་སོགས་དང། སྲུང་འཁོར། སྟོང་ར་བསྒོམས་པའི་དབུས་སུ་རྩ་དབུ་མའི་མས་སྣེ་ལྟེ་འོག་སོར་བཞིའི་ཐད་ཟླ་དཀྱིལ་སྟེང་དུ་ཟུག་རྩ་དབུ་མ་རོ་མ་རྐྱང་མ་གསུམ་མགྲིན་པ་ཡན་ཆད་སྦུབས་སྟོང་
གཅིག་ཏུ་འདྲིལ་བ། མས་སྣེའི་ཟླ་དཀྱིལ་སྟེང་ཐིག་ལེ་ལྔ་ཚོ་མས། སྤྱིར་བཏང་རྩ་དབུ་མ་དཀར་ལ་དམར་མ་དངས་ཅན་དུ་བསྒོམ་པ་ཡིན་ཡང། སྐབས་འདིར་དམར་རྐྱང་ལྟ་བུར་བསམ་དགོས་པ་གཏུམ་མོའི་མེའི་སྟོབས་ཀྱིས་ཡིན། གཞན་ཞྭ་ལུའི་

[117A]༄༅། །ཁྲིད་ཡིག་ལྟར་ཡིན་གསུངས། རྩ་ལམ་སྦྱང་སྐབས་ཕྲེང་བ་བཟུང། རླུང་སྦྱང་སྐབས་ཕྲེང་བ་མི་དགོས། ཉིན་མོར་ཐུན་ཆེན་གསུམ་དང། མཚན་མོར་ཐུན་ཆེན་གསུམ། ཐུན་ཆེན་རེར་ཐུན་ཆུང་ལྔ་རེ་བྱས་པའི་དང་པོར་
རླུང་ཕྱིར་འགྲོ་ཚེ་མས་སྣེའི་ཟླ་དཀྱིལ་གྱི་ནམ་མཁའི་ཐིག་ལེ་སྔོན་པོ་དེ་ལས་གྱེན་དུ་བྱུང་ནས་སྣ་གཉིས་སམ་དབུ་མ་བརྒྱུད་སྨིན་མཚམས་ནས་སོང། མདུན་གྱི་བར་སྣང་ལ་སོར་བཅུ་གཉིས་ཀྱི་ཚེད་ཙམ་དུ་འཁྱིལ། དེ་མ་ཐག་ནང་དུ་འཇུག་ཕྱིར་
བྱུང༑ མདུན་ན་གནས། ནང་དུ་འཇུག་པ་གསུམ་རེ་ལ་གྲངས་གཅིག་ཏུ་བརྩིས་པ་ཚར་བཅུ་གཅིག་ཙམ་པ་ཉེར་གཅིག་བྱས་ཏེ་རྩ་ལམ་སྦྱངས་ནས། གཉིས་བརླུང་སྦྱང་བ་ལ། རྗེས་མའི་མཇུག་གི་ཐིག་ལེ་སྔོན་པོར་སེམས་གཏད་ལ། སྟེང་རླུང་
ལྟེ་འོག་ཏུ་མནན། འོག་རླུང་འཐེན་མི་དགོས། ལག་གཡས་པུས་མོ་གཉིས་སུ་རེག་ཙམ་རེ་བྱས་ནས། པུས་མོ་གཡས་སྟེང་སེ་གོལ་རེ་གཏོག་ལ། རླུང་སྣའི་སྤུ་མི་འགུལ་པའི་ཚོད་དུ་དལ་བུར་བཏང། འདི་ལྷའི་རྔ་དབྱངས་སུ་ལན་ཁ་ཤས་བྱ་བར་
གསུངས་མོད། ཚར་གཅིག་བྱས་ཀྱང་འཐུས། ཐུན་ཆུང་དང་པོའོ། །ཡང༑ གསོལ་གདབ་ཚར་གཅིག་དང། སྲུང་འཁོར་དྲན་ཙམ་བྱས་ལ། རླུང་ལྗང་གུ་ལ་དམིགས་ནས་རྩ་ལམ་སྦྱང་བ་དང་རླུང་སྦྱང་བ་གོང་ལྟར་ལག་སྟབས་པུས་མོར་བསྐོར་བ་
གཉིས་དང། སེ་གོལ་གཏོག་ལ་བུམ་ཅན་བཟུང་པ་ནི་ཐུན་ཆུང་གཉིས་པའོ། །མདོར་ན་ཐུན་ཆུང་རེ་ལ་པུས་མོར་བསྐོར་བ་དང། སེ་གོལ་གཏོག་པ་རེ་རེ་འཕར་བ་བྱ། དེ་བཞིན་ཐུན་ཆེན་གཉིས་པར། དྲུག་ནས་བཅུ་པར་དེ་ལྟར་སྤོར་ནུས་པ་ནི་དབང་པོ་རབ་

[117B] དེ་ཡང་མ་ཐུབ་ན་ཉི་མ་རེ་ལ་རེ་རེ་སྤར་བ་ནི་ཐ་མ། དེ་ལྟར་བྱས་ན་གང་ཟག་རབ་ཀྱིས་ཞག་གསུམ། འབྲིང་ལྔ། རྔ་དབྱངས་ལྟར་ན་འབྲིང་ལ་ཞག་བདུན་དུ་གསུངས། ཐ་མས་ཞག་བཅོ་
ལྔ་ལ་མཐར་ཕྱིན་པར་གསུངས་པ་ཡོད་ཀྱང། གང་ཟག་ཐ་མས་ཞག་བཅོ་ལྔར་མཐར་ཕྱིན་ན། བུས་བསྐོར་དང་སེ་གོལ་གཏོག་པ་གྲངས་བཅོ་ལྔའི་ཡུན་བུམ་ཅན་བཟུང་ཐུབ་བ་དགོས། དེ་ལྟར་ཐུབ་ཅིང་མཐར་ཕྱིན་པར་འགྱུར་ཚེ། གང་ཟག་རབ་ཀྱིས་ཞག་
དང་པོའི་ཐུན་ཆེན་གསུམ་པར་མཐར་ཕྱིན་པར་འགྱུར་དགོས་ལ། དེ་ལྟ་ན་རབ་ཀྱིས་ཞག་གསུམ་ལ་མཐར་ཕྱིན་པར་གསུངས་པ་ཇི་ལྟར་ཡིན་དཔྱད་དགོས་གསུངས། ཡང་ཞྭ་ལུའི་ཁྲིད་ཡིག་ལས། རླུང་འབྱོངས་རྟགས་སུ་རླུང་ལྔའི་ཁ་དོག་མཐོང་བར་
གསུངས་ཀྱང། དེ་དག་དབེན་མ་ཐོབ་ན་མི་མཐོང་གསུངས། གཉིས་པ་དངོས་གཞི་ལ་གཉིས་ལས། དང་པོ་བདག་བྱིན་རླབས་ནི། སྔོན་འགྲོ་ཐུན་མོང་དང་ཐུན་མིན་གོང་ལྟར་ལ། སྟོང་ར་བསྒོམ། རླུང་རོ་བསལ། རྩ་དབུ་མ་རྟ་རྔ་བརྒྱར་གཤགས་
པའི་ཚད་ཙམ་བསྒོམ་པར་གསུངས་ཤིང། དེ་ལྟར་བསྒོམ་མ་ནུས་ན་རྟ་རྡ་ཙམ་བསྒོམ། ལྟེ་བའི་ཐད་དུ་རྩ་གསུམ་སྦུབས་གཅིག་འདྲེས་སུ་ཨཾ་དམར་པོ་མགོ་གྱེན་བསྟན་ཀླང་ཀོར་དབུ་མའི་ནང་དུ་ཚུད་པ། སུམ་མདོར་རླུང་དཀྱིལ་གཞུའི་དབྱིབས་ཅན་ལྗང་
ནག་རྐང་མཐིལ་གཉིས་སུ་ཛྷེཾ་ལྗང་ནག་རྔ་དབྱངས་སུ་ཛྷེཾ་དམར་ལྗང་དུ་གསུངས། སྤྱི་བོའི་ཐད་དུ་རྩ་གསུམ་སྦུབས་སྟོང་གཅིག་འདྲེས་སུ་ཧ་དཀར་པོ་མགོ་ཐུར་བསྟན། དེའི་སྟེང་རླུང་དཀྱིལ་གཞུའི་དབྱིབས་ཅན་ལྗང་ནག་སྲན་མ་བཀས་པ་ལྟ་བུ། རྐང་

[118A]༄༅། །མཐིལ་ལ་ཛྷེཾ་ལྗང་ནག་དབང་གི་བྱིན་འབེབས་ལྟར། དེ་གཡོས་ཏེ་སུམ་མདོའི་རླུང་དཀྱིལ་ལ་ཕོག་དེ་གཡོས་པས་མས་སྣེའི་ཨཾ་ལ་ཕོག་པས་མེ་དྲག་ཏུ་འབར་ཞིང། རོ་རྐྱང་ནས་ཀྱང་མེ་རྩེ་མོ་ཕྲ་ཞིང་རྣོ་བ་རྩ་བ་སྦོམ་པ་གཟུང་
མོའི་བྱི་ཐུར་གྱི་དབྱིབས་ཅན་ལྟ་བུ་ཡར་འབར། གཟུང་མོའི་བྱི་ཐུར་ནི། སྲོག་ཆགས་གཟུང་མོའམ་སྒང་ཞེས་པའི་སྒྲོ་སྤུའི་ཚོང་རྒྱུ་རུས་པ་ལྟ་བུ་ལ། དབྱིབས་ཁབ་འདྲ་བསྒང་ཐུར་ཟེར་བ་དེ་ཡིན། འོག་རླུང་འཐེན། སྟེང་རླུང་སྣ་བུག་ནས་རྔུབ་ཆུང་དྲག་པོ་
གསུམ་བྱས་ཏེ་མནན་པས་ཡས་སྣེའི་ཧ་གིས་སྟེང་གི་རླུང་ཐུར་དུ་གཡོས། རོ་རྐྱང་གི་མེ་ཡར་འབར་བས་མེ་རླུང་ཁ་སྦྱོར་འཛིན་ཚུལ་སོགས་གསུངས། གཉིས་པ་དབུ་མ་ཁ་དབྱེ་བ་ནི། ཐ་མལ་འོད་ཀྱི་གཏུམ་མོ་མཛེས་ལྡན་མས། །ཞེས་སོགས་ལྟར་ཏེ་
དེ་ཡང་རང་གི་ལྟེ་བའི་ཐད་ཀྱི་རྩ་གསུམ་སྦུབས་གཅིག་ཏུ་གྱུར་པའི་དབུས་སུ་ཨཾ། ཞྭ་ལུའི་ཁྲིད་དཔེ་པར་མར་ཨོཾ་བྲིས་འདུག་པ་ཡི་གེ་ནོར་པ་ཡིན་གསུངས། དེའི་ཀླད་ཀོར་ནང་ཐ་མལ་གྱི་གཏུམ་མོའི་ངོ་བོ་ཀྵུཾ་དམར་པོ་མགོ་གྱེན་བསྟན། དེའི་ཕྱིའི་རྩ་
འདབ་བརྒྱད་ལ་ཨ་ཀ་ཙ་ཊ་ཏ་པ་ཡ་ཤ་བརྒྱད། དེའི་ཕྱིའི་རྩ་འདབ་ང་དྲུག་ལ་ཀཱ་ལི་སོ་བཞི་དང། དབྱངས་བཅུ་དྲུག་ཨ་ཨི་ཨུ་ཨེ་ཨོ་ཨཿ་སྟེ་དབྱངས་ཐུད་ངུ་དྲུག་བཅས་རྣམས་ཁམས་ཀྱི་དྭངས་མའི་ངོ་བོ་མགོ་གྱེན་བསྟན། ཞྭ་ཁྲིད་དུ་ཨ ་བྲིས་པའང་བར་
སྐྱོན་དུ་གསུངས། སྤྱི་པོའི་ཧ་གི་ཀླད་ཀོར་ནང་འོད་ཀྱི་གཏུམ་མོའི་ངོ་བོ་ཀྵུཾ་དམར་པོ་མགོ་གྱེན་བསྟན། གཞན་རྩ་གསུམ། སུམ་མདོར་རླུང་དཀྱིལ། རྐང་མཐིལ་དུ་ཛྷེཾ། སྤྱི་བོར་ཧ་གི་སྟེང་དུ་ལྷག་པའི་རླུང་རྣམས་བདག་བྱིན་རླབས་ཀྱི་སྐབས་ལྟར་

[118B] རྐང་མཐིལ་དང་སུམ་མདོའི་མེ་རླུང་གིས་ལྟེ་བའི་ཨཾ་འབར་བས་ཁམས་ཀྱི་སྙིགས་མ་རྣམས་བསྲེགས། ཀླད་ཀོར་གྱི་ཀྵུཾ་ལས་མེ་ཚ་ལ་རྣོ་ངར་རྩུབ་པ་སྟེ་ཁྱད་ཆོས་བཞི་ལྡན་གློག་གི་ཟེགས་མ་ལྟར་སྤྲོས་
པས་སྤྱི་བོའི་ཧ་ལ་མདའ་བསྣུན་པ་ལྟར་ཕོག་སྣ་བུག་གཉིས་ནས་ཀྱང་སྟེང་རླུང་རྔུབ་ཆུང་གསུམ་རྔུབ་པས། ཧ་གི་ཀླད་ཀོར་ནང་གི་ཀྵུཾ་ལས་མེ་འབར་བས། མས་ནས་འོངས་པའི་མེ་རླུང་ཐམས་ཅད་ཐུར་དུ་མནན་ཏེ། སྙིང་གའི་དབུ་མའི་ནང་དུ་སྟེང་འོག་
གི་མེ་གཉིས་འཁྲུག་ཅིང་འཐབ་པའི་མེ་འོད་ལ་སེམས་གཏད་དེ། རླུང་བུམ་ཅན་བཟུང་བ་ལན་འགའ་བྱས་མཐར། སྨད་ཀྱི་མེ་ལྕེ་ཧ་ལ་ཕོག་པས་དེ་ལས་བྱང་སེམས་དཀར་པོ་སྐུད་པ་ལྟར་སྐྱ་ནར་གྱིས་བབས་པས་སྨད་ཀྱི་མེ་རླུང་ཐུར་དུ་མནན་ཏེ། སྙིང་
གའི་ཐད་དུ་འབར་འཛག་སྐྲ་ཤད་འཛགས་པ་ལྟ་བུ་ལ་སེམས་གཏད་པ་དགོས་ཚུལ་སོགས་གསུངས། རྩ་བའི་ས་བཅད་གསུམ་པ་འབྲས་བུ་མངོན་དུ་བྱེད་ཚུལ་ནི། རྩ་རླུང་ཐིག་ལེ་ཨེ་ཝ་དབྱིངས་སུ་ཐིམས། །སོགས་ཀྱིས་བསྟན་ཏེ། དེ་ལྟར་རྫོགས་རིམ་
བསྒོམས་པས་རླུང་དབུ་མར་ཐིམ་པ་སོགས་ཀྱི་མཐར་ཟུང་འཇུག་ཐོབ་ནས་འགྲོ་དོན་སྐྱོང་ཚུལ། ས་ལུགས་པས་སྨྱོན་པའི་བརྟུལ་ཞུགས་དང། ཀུན་ཏུ་བཟང་པོའི་སྤྱོད་པ། ཕྱོགས་ལས་རྣམ་རྒྱལ་གྱི་སྤྱོད་པ་ཞེས་སོགས་ཀྱི་ཐ་སྙད་མཛད། རྗེ་ཡབ་སྲས་ཀྱིས་
སྤྲོས་བཅས། སྤྲོས་མེད། ཤིན་ཏུ་སྤྲོས་མེད་ཀྱི་སྤྱོད་པ་གསུམ་དུ་བསྡུས། སྤྱོད་པ་བྱེད་ཚུལ་ནི་ལམ་བགྲོད་པའི་རིམ་པའི་ས་བཅད་དུ་གསུངས། གཙོ་བོ་ནི། རྫོགས་རིམ་དབེན་གསུམ་པས་དཔེའི་འོད་གསལ་དོན་དུ་གཉེར་བ་དང། དེས་

[119A]༄༅། །སྒྱུ་ལུས། དེས་དོན་གྱི་འོད་གསལ། དེས་སློབ་པའི་ཟུང་འཇུག་སོགས་འཐོབ་པའི་དོན་དུ་སྤྱོད་པ་བྱེད་གསུངས། དེ་ཡང་མཁའ་སྤྱོད་ཆེན་པོའི་གོ་འཕང་མི་སློབ་པའི་ཟུང་འཇུག་འཐོབ་པར་བྱེད་པ་ལ། ཐོག་མར་ལམ་ཐུན་མོང་པས་
རྒྱུད་སྦྱངས། དེ་ནས་བླ་མེད་ཀྱི་དཀྱིལ་འཁོར་ཆེན་པོ་བདེ་མཆོག་ལཱུ་དྲིལ་ལྟ་བུའི་དབང་ཆེན་ལེགས་པར་ཞུས་ཏེ། དེའི་དུས་སུ་ཁས་བླངས་པའི་དམ་སྡོམ་མིག་འབྲས་ལྟར་བསྲུང་ཞིང། རྗེ་བཙུན་མ་འདི་ཉིད་ཀྱི་སིནྡྷཱུ་རའི་དཀྱིལ་འཁོར་དུ་བྱིན་རླབས་ཟབ་མོ་ཕྱི་
ནང་གསང་པའི་རྡོ་རྗེ་བཙུན་མོ་ངོ་འཕྲོད་ངེས་སུ་ནོས་པ། འདིའི་བསྐྱེད་རིམ་མཚན་ཉིད་ཚང་བ་དང། གཏུམ་མོའི་རྣལ་འབྱོར་རྣམས་ལ་རིམ་བཞིན་བསླབ། དེ་ནས་རླུང་ཐམས་ཅད་འཆི་རིམ་ཇི་ལྟ་བ་བཞིན་དུ་སྙིང་གའི་མི་ཤིགས་པའི་ཐིག་ལེར་ཐིམ་པ་སོགས་
ལས་བྱུང་བའི་དཔེའི་འོད་གསལ་མཐར་ཐུག་འཐོབ་པར་བྱེད། དེ་ནས་མ་དག་པའི་སྒྱུ་ལུས་དང། དོན་གྱི་འོད་གསལ། སློབ་པའི་ཟུང་འཇུག་རྣམས་རིམ་གྱིས་བགྲོད་དེ་མཐར་མི་སློབ་པའི་ཟུང་འཇུག་མངོན་དུ་བྱེད་པ་ཡིན། དེ་ལྟར་འོང་བ་ལ་ལམ་སྔ་
མ་སྔ་མ་ཚགས་སུ་ཚུད་པ་དགོས། དེ་མེད་པར་ཕྱི་མ་ཕྱི་མ་རྣམས་བརྟན་པོ་མི་འབྱུང་བ་འཁྱག་སྟེང་དུ་མཁར་བརྩིག་པ་དང་འདྲ་བས། བཤེས་གཉེན་བསྟེན་ཚུལ་སོགས་ནས་བཟུངས་རིམ་གྱིས་འབད་དེ་རྒྱལ་པོའི་ཕོ་བྲང་བརྩིག་ན་ཐོག་མར་རྩིག་
རྨང་ནས་བརྟན་པོར་བྱེད་པ་ལྟར་དགོས་གསུངས། དེ་ལྟར་སྦྱངས་པས་འབྲས་བུ་ས་ལམ་གྱི་བགྲོད་པ་ཡང་བཻ་ཌཱུར་ཞུན་མའི་ཐེམ་སྐས་སོགས་ལྟར་ཤེས་དགོས་པར་གསུངས་ཏེ། སློབ་པའི་ཟུང་འཇུག་ནས་སློབ་པ་མཐའི་དོན་གྱི་འོད་གསལ་གྱི་བར་སྒོམ་

[119B] ཤེས་སྒྲིབ་སྐོར་དགུ་དང་སྤང་གཉེན་སྦྱོར་དགོས་པས། མི་སློབ་པའི་ཟུང་འཇུག་འགྲུབ་ཏུ་ཉེ་བའི་མཚན་མ་མཐོང་བ་ན། བོགས་འབྱིན་གྱི་སྤྱོད་པ་ཟླ་བ་དྲུག་གམ་བཅོ་བརྒྱད་སོགས་སྤྱད་པས་ཤེས་སྒྲིབ་སྐོར་དང་པོ་བརྒྱད་སྤངས་པའི་མཐར་
ཤེས་སྒྲིབ་ཆུང་ངུའི་གཉེན་པོར་ཚེས་བརྒྱད་ལྟ་བུ་ལ་སྔར་ལྟར་མཉམ་པར་བཞག་ཚེས་བཅོ་ལྔ་ལྟ་བུའི་སྲོད་ལ་ཡོ་བྱད་རྣམས་བསགས། གུང་ལ་བླ་མས་དབང་གསུམ་པ་དངོས་དབང་དུ་བསྐུར། ཐོ་རངས་ཀྱི་ཐུན་དང་པོའི་དུས་སུ་ཟུང་འཇུག་གི་གདམས་ངག་
ཕོག་ཐུན་གཉིས་པའི་དུས་སུ་ཕྱིའི་རྐྱེན་ལས་རྒྱ་མཚན་ཉིད་ཚང་བ་ཞིག་དང་སྙོམས་པར་འཇུག་པ་དང། ནང་གི་རྐྱེན་སྟོང་པ་ཉིད་ལ་མཉམ་པར་བཞག་བཞིན་པ་ནས་རླུང་དབུ་མར་ཞུགས་གནས་ཐིམ་གསུམ་འབྱུང། ཞུགས་གནས་ཀྱི་རྟགས་སྔར་བཞིན་
དང༑ ཐིམ་པའི་རྟགས་སྨིག་རྒྱུ་ནས་འོད་གསལ་གྱི་བར་གྱི་རྟགས་རྣམས་འབྱུང། དེའི་ཚེ་དགའ་བཞི་སྟོང་བཞིའི་ངོ་བོར་འབྱུང། འོད་གསལ་དེའི་སྐད་ཅིག་དང་པོས་ཤེས་སྒྲིབ་ཀྱི་དངོས་གཉེན་བྱེད་ཅིང། སྐད་ཅིག་གཉིས་པར་ཤེས་བྱ་ཇི་ལྟ་བ་ལ་
མཉམ་པར་བཞག་པའི་ངང་ནས་ཤེས་བྱ་ཇི་སྙེད་པ་ཐམས་ཅད་ལག་མཐིལ་དུ་སྐྱུ་རུ་ར་ལྟར་མངོན་སུམ་དུ་གཟིགས་པའི་རྣམ་མཁྱེན་སྐད་ཅིག་དང་པོ་ཐོབ་པ། སློབ་པའི་ཟུང་འཇུག་གི་སྐུའི་རིགས་འདྲ་ཕྱི་མ་མི་སློབ་པའི་ཟུང་འཇུག་གི་སྐུར་གནས་
འགྱུར་བ། གདུལ་བྱའི་དོན་དུ་སྤྲུལ་སྐུ་བྱེ་བ་ཐེར་འབུམ་དུས་ཅིག་ཅར་དུ་འགྱེད་ནུས་པ་གསུམ་དུས་མཉམ་དུ་འབྱུང་བའི་ཚུལ་གྱིས་སྐུ་གསུམ་གྱི་ངོ་བོར་འཚང་རྒྱ་བ་ཡིན་གསུང་ངོ། །གསུམ་པ་འབྲས་བུ་ཡན་ལག་བདུན་ལྡན་འཐོབ། །ཅེས་པ་ལྟར་

[120A]༄༅། །འབྲས་བུ་སངས་རྒྱས་ཀྱི་སའི་གནད་ནི། མི་སློབ་པའི་ཟུང་འཇུག་མཁའ་སྤྱོད་ཆེན་པོའི་གོ་འཕང་ཐོབ་པ་སྟེ། དེ་ལ་ཡན་ལག་བདུན་ལས། མི་སློབ་པའི་ཟུང་འཇུག་ལོངས་སྐུ་མཚན་དཔེས་སྤྲས་པའི་སྐུ་དེ་རྩ་བའི་
གཟུགས་སྐུ་མཐར་ཐུག་པ་ཡིན་པས་དེ་ནི་ལོངས་སྤྱོད་རྫོགས་པའི་ཡན་ལག་དང། དེ་ལྟ་བུའི་ལོངས་སྐུ་དེ་རང་སྣང་གི་རིག་མ་དང་སྙོམས་པར་འཇུག་པ་ནི་ཁ་སྦྱོར་གྱི་ཡན་ལག་དེ་ལ་བརྟེན་ནས་ལྷན་སྐྱེས་ཀྱི་བདེ་བ་ཆེན་པོས་ཐུགས་རྒྱུད་གང་
བ་ནི་བདེ་བ་ཆེན་པོའི་ཡན་ལག་དེ་འདྲའི་ལོངས་སྐུ་དེ་ངོ་བོ་བདེན་པར་གྲུབ་པས་སྟོང་པ་ནི་རང་བཞིན་མེད་པའི་ཡན་ལག་ཡིད་བཞིན་ནོར་དང་དཔག་བསམ་གྱི་ཤིང་བཞིན་དུ་ཀུན་སློང་དང་རྣམ་རྟོག་གི་འབད་རྩོལ་ཕྲ་མོ་ཙམ་ཡང་མི་དགོས་
པར་ཐུགས་དམིགས་མེད་སྙིང་རྗེ་ཆེན་པོས་སེམས་ཅན་ཀུན་གྱི་དོན་རྒྱུན་དུ་མཛད་པ་ནི་སྙིང་རྗེས་ཡོངས་སུ་གང་བའི་ཡན་ལག་ལོངས་སྐུ་དེ་སྲིད་ཞི་གཉིས་ཀྱི་མཐའ་ལ་མི་གནས་པ་ཡིན་པའི་ཕྱིར་རེས་འགའ་འབྱུང་ལ་རེས་འགའ་མི་འབྱུང་བ་ལྟ་བུ་
མིན་པར་རྒྱུན་ཆད་མེད་པར་འབྱུང་བ་ནི་རྒྱུན་མི་འཆད་པའི་ཡན་ལག་སྤྲུལ་སྐུའི་མཛད་པ་ལྟར་གདུལ་བྱའི་དབང་གིས་སྐབས་སྐབས་སུ་སྐུ་འདའ་ཚུལ་སྟོན་པ་དེ་འདྲ་མ་ཡིན་པར་འཁོར་བ་མ་སྟོངས་ཀྱི་བར་དུ་མྱ་ངན་ལས་མི་འདའ་བར་བཞུགས་པ་ནི་
འགོག་པ་མེད་པའི་ཡན་ལག་སྟེ་ཡན་ལག་བདུན་ནོ། །རང་ཅག་གིས་ད་ལྟ་ཉམས་སུ་ལེན་པའི་སྐབས་དེ་དག་དང་རྣམ་པ་མཐུན་པའི་ལམ་བསྒོམ་པ་ལ་ནན་ཏན་འབད་ན། འབྲས་བུ་ཁ་སྦྱོར་ཡན་ལག་བདུན་ལྡན་གྱི་གོ་འཕང་དེ་ལྟ་བུ་རིང་པོར་མི་

[120B] གསང་འདུས་ཀྱི་ངག་དབེན་ཐོབ་པས་ཀྱང་ནམ་མཁའ་ལ་འགྲོ་ནུས་པ་སོགས་འབྱུང་ཚུལ། ཚར་ལུགས་ལ་འབྲས་བུ་འགྲུབ་ཚུལ་ཞྭ་ལུའི་འཁྲིད་ཡིག་ལྟར། ཤར་གྱི་རྩ་ཁམས་དབྱུག་པའི་རྣམ་པ་ཅན་སོགས་ཡོད་
པར་བཞེད། དེ་རྣམས་ཐིམ་ཚུལ་སོགས་ཀྱང་གསུངས། དེ་ཡང། གོང་གི། རྩ་རླུང་ཐིག་ལེ་ཨེ་ཝ་དབྱིངས་སུ་ཐིམ། །སོགས་དང་དོན་འདྲ། རྒྱུན་དུ་འདི་ཉིད་ཀྱི་སྒྲུབ་ཐབས་རྒྱས་པ་འཆག་མེད་བཏོན་ཐུབ་ན་རབ། དེ་མི་ཐུབ་པར་བདེ་འཇིགས་
སོགས་འདོན་རྒྱུ་མང་པོ་ཡོད་པ་དང། བསྙེན་པའི་སྐབས་ལྟ་བུའི་ཐུན་རྗེས་མ་གསུམ་དང་ཧ་ཅང་བྲེལ་བའི་དུས་སུ་སྒྲུབ་ཐབས་ཅུང་བསྡུས་ནས་བཏོན་ཀྱང་ཆོག་དེའི་ཚུལ་ནི། མདུན་གྱི་ནམ་མཁར། ནས༑ ངོ་བོར་གྱུར། དུས་གསུམ་སངས་རྒྱས་
ནས༑ བཞུགས་པ་རྣམ་སྣང་ཧེ་རུ་ཀ་ཡུམ་དང་བཅས་པས་དབུ་བརྒྱན་པར་གྱུར། ཞེས་རིགས་བདག་རང་ཆས་སུ་བསྒོམ་ན་འོག་གི་དབང་བསྐུར་རྒྱས་གདབ་བཞག་བྱིན་རླབས་ཀྱི་ཚན་ཁ་ཆེ་བས་ལུས་དཀྱིལ་འདོན་ཐུབ་ན་ལེགས། དེ་མིན་མ་
བཏོན་པར་བཞག་ཀྱང་ཆོག་དཔའ་བོ་དཔའ་མོས་བྱིན་གྱིས་བརླབ་པ་དང་གོ་ཆ་བགོ་བ་སོགས་ས་བཅད་དུ་བཞུགས་པས་འདོན་དགོས། འགྲོ་བ་དག་པའི་རྣལ་འབྱོར་འདོན་མི་འདོན་གསལ་ཁམ་གསུངས་ཀྱང། གོང་གསལ་རྣལ་འབྱོར་བཅུ་
གཅིག་གིས་བཅད་དུ་བཞུགས་པས་འདོན། རང་གི་ཐུགས་ཀ་ནས་སོགས་མཆོད་ཕྲེང་ནས། བཟླས་པའི་བར་དང། མཇུག་རྣམས་བསྙེན་པའི་སྐབས་ཀྱི་བསྡུ་ཚུལ་བསྙེན་ཡིག་ལྟར་དང། རྒྱུན་བའི་ཁ་ཏོན་དུ་སྒྲུབ་ཐབས་གཞུང་ལྟར་བྱ་བ་སོགས་

[121A]༄༅། །དམ་པའི་ཕྱག་བཞེས་ལྟར་ཤེས་པར་བྱས་ཏེ་ཉམས་སུ་ལེན་པ་དགོས་གསུངས། བསམ་མི་ཁྱབ་བྱ་མཇུག་སྡུད་ཚར་ཆོས་སྟོན། །ཞེས་པའི་བསམ་མི་ཁྱབ་ནི་ཐུན་མོང་མ་ཡིན་པ་དེ་ཡིན་ཞིང། ཚར་ཆོས་ནི་འཁྲིད་ཚར་
པའི་རྗེས་སུ་ཚར་ཆོས་ཀྱི་ཉམས་ལེན་སྟོན་པ་སྟེ། ཞྭ་ལུའི་ཁྲིད་ཡིག་ལས་རྒྱས་འབྲིང་བསྡུས་གསུམ་དུ་བྱེད་ཚུལ་གསུངས་ཤིང། བདག་གིས་བཤད་བྱའི་མཇུག་སྡུད་དང་ཚར་ཆོས་ནི། དལ་འབྱོར་དོན་ལྡན་དུ་བྱེད་པ་འདི་ཡིན། དེ་ཡང་གཙོ་
བོར་བཤེས་གཉེན་བསྟེན་ཚུལ་གཞིར་བཟུང་བའི་ཐོག་ཚེ་འདིར་ཞེན་ཆེ་བའི་རྟགས་འདུག་ན་མི་རྟག་པ་དྲན་པ་གཙོ་བོར་བྱ། ཆོས་སྒྲུབ་འདོད་ཆེར་མེད་ན་ལས་འབྲས་དང། འཁོར་བའི་ཕུན་ཚོགས་ལ་ཞེན་ཆེན་འཁོར་བ་སྤྱི་བྱེ་བྲག་གི་སྡུག་
བསྔལ་སོགས་བསམ། རང་དོན་ཡིད་བྱེད་ཀྱི་བསམ་པ་ཤུགས་ཆེ་བ་འདུག་ན་བྱང་ཆུབ་ཀྱི་སེམས་བསྒོམ་པ་ལ་གཙོ་བོར་བྱ་ཞིང། མཚན་འཛིན་གྱི་འཆིང་བ་དམ་པའི་རྟགས་འདུག་ན་སྟོང་ཉིད་ཀྱི་ལྟ་བ་ལ་གཙོ་བོར་འབད་པ་སོགས་རང་རང་གི་གཉེན་པོ་
བསྟེན་པ་དང། དེར་མ་ཟད་ངེས་འབྱུང་མེད་ན་དགེ་སྦྱོར་བྱས་ཀྱང་ཆོས་རྣམ་དག་ཏུ་མི་འགྲོ། དེ་བཞིན་དུ་བྱང་ཆུབ་ཀྱི་སེམས་མེད་ན་ཐེག་ཆེན་གྱི་ཆོས་སུ་མི་འགྲོ། ཡང་དག་པའི་ལྟ་བ་མེད་ན་འཁོར་བའི་གཉེན་པོར་མི་འགྲོ་བས་དེ་གསུམ་རྒྱུད་ལ་
སྐྱེ་ཐབས་ཕྱིན་ཅི་མ་ལོག་པར་སྟོན་པའི་གཞུང་བྱང་ཆུབ་ལམ་རིམ་ལ་ཐོས་བསམ་སྒོམ་གསུམ་བྱེད་པ་མེད་དུ་མི་རུང་ཞིང། སྐྱེས་བུ་ཆེ་འབྲིང་ཆུང་གསུམ་གྱི་ལམ་ཇི་ཙམ་ཉམས་སུ་ལེན་ནུས་པ་དེས་དལ་འབྱོར་ལ་སྙིང་པོ་རབ་འབྲིང་ཐ་མ་དེ་ཙམ་

[121B] ལམ་རིམ་ནི་རང་གིས་མཚམས་འཛིན་བྱེད་པོ་ཡིན་ཞེས་བདག་གི་བླ་མ་ཅོ་ནེ་རིན་པོ་ཆེ་གསུང་བ་ལྟར་གང་ཟག་རང་རང་གི་ཉམས་ལེན་བྱེད་རྒྱུའི་ས་མཚམས་གང་དུ་ཡོད་ངོས་ཟིན་པར་བྱས་ཏེ་དེ་ལ་འཇུག་པ་དགོས་ཀྱི། དེ་ལྟར་
མེད་པར་ཕྱག་རྫོགས་དང་སེམས་ངོ་བསྐྱང་པ་སོགས་ཟབ་ཟབ་མོ་མང་པོར་མཐོ་སྙེག་བྱས་ན། །ཆོས་རྒྱུད་དང་འཚམ་པར་མི་བྱེད་པར། །ཐེག་པ་ལ་མཐོ་སྙེག་བྱེད་པ་ནི། །རྟ་རྒོད་ལ་བུ་ཆུང་བསྐྱོན་པ་འདྲ། །ཞེས་སོགས་ལྟར་འགྱུར་ཚུལ། དེས་ན་ལམ་ཐུན་
མོང་བ་སྤྱི་དང། ཁྱད་པར་ངེས་འབྱུང་བྱང་སེམས་ཡང་དག་པའི་ལྟ་བ་གསུམ་ལ་གཙོ་བོར་འབད། བླ་མའི་དྲུང་ནས་ཁས་བླངས་པའི་སྤྱི་བྱེ་བྲག་གི་དམ་ཚིག་རྣམས་རྣམ་པར་དག་པ་བསྲུང་བའི་ཐོག་ནས་བདག་བསྐྱེད་དང་སྦྲགས་ཏེ་བཟླས་གྲངས་གཙོ་བོར་
བྱས་ཀྱང་སྔགས་གཞན་ལས་འདིའི་གཟུངས་སྔགས་ཁྱད་པར་འཕགས་ཚུལ་དང། རྫོགས་རིམ་གྱི་དམིགས་སྐོར་སོགས་ཀྱང་ཤེས་པར་བྱས་ནས་བག་ཆགས་འཇོག་པ་ཚུན་ཆད་ལ་ནན་ཏན་ཆེན་པོས་ཉམས་སུ་བླངས་ན། གོང་དུ་ཡང་ཡང་ཞུས་ཟིན་བལྟར་བདེ་
མཆོག་ཡབ་ཡུམ་གྱི་ཆོས་སྐོར་ཉམས་སུ་ལེན་རྒྱུ་ཡོད་པ་འདི་ཕྱི་ནང་གི་མཁའ་སྦྱོང་སྒྲུབ་པའི་ཐབས་མཆོག་ཡིན་པར་མ་ཟད། དེ་ཉིད་བཅུ་བཞིའི་གནད་ཚང་བ་འདི་ལྟ་བུ་ཉམས་ལེན་བྱེད་པའི་གང་ཟག་དེ་ངན་འགྲོར་འགྲོ་བའི་གནས་མེད་པ་དང། ལྷག་པར་
ཚེ་སྟོད་ལ་མཚམས་མེད་ཀྱི་ལས་བསགས་པའི་མི་སྡིག་པོ་ཆེ་ཞིག་ཡིན་ཡང་ལམ་འདི་ལྟ་བུར་བརྩོན་པས་ཉམས་སུ་བླངས་ན་ཚེ་སྨད་ལ་ཟུང་འཇུག་འཐོབ་པའང་ངེས་པར་འོང་ཚུལ་སོགས་གཞན་ལ་མེད་པའི་ཁྱད་ཆོས་མཐའ་ཡས་པ་ཞིག་བདེ་མཆོག་རྩ་རྒྱུད་སོགས་

[122A]༄༅། །ལས་གསུངས་པ་ཡིན་པས། ཕན་ཡོན་ལ་ཡིད་ཆེས་པའི་སྒོ་ནས། ཇི་ལྟར་ཐོས་པའི་དོན་རྣམས་སྒྲུབ་པ་ལག་ལེན་ལ་བཀར་ཏེ་དལ་བའི་རྟེན་ལ་སྙིང་པོ་ཁྱད་པར་ཅན་ལོན་པ་ཞིག་ཅིས་ཀྱང་བཀབ་དྲིན་སྐྱོང་བ་ཞུ་གསུངས་
ཟིན་བྲིས་འདིར་འཁྲིད་ཞག་ཇི་ཙམ་དང། བརྩི་བཞག་གང་དུ་གནང་བ་སོགས་ཀྱང་མ་འཁོད་འདུག་པས་བསྟན་པའི་ཐུགས་འཁུར་ཐེག་པ་རྣམས་ཀྱིས་ཐུའུ་བཀྭན་སྤྱི་དོན་དང། དངུལ་ཆུའི་ཟིན་བྲིས་སོགས་ལས་ཕྱག་བཞེས་རྒྱས་བསྡུས་སྦྱོར་
ལུགས་སོགས་མཁྱེན་པར་མཛོད་ཅིག་འདིར་སྨྲས་པ། དེ་ལྡན་ལ་སོགས་རྒྱལ་བའི་ཞིང་གཞན་ལས། །བདེ་སྟོང་དཔལ་གྱིས་ཆེས་ཟབ་མྱུར་ལམ་དང། །བདེ་གཤེགས་ས་ཀུན་སྩོལ་ལ་མཚུངས་མེད་སྐྱབས། །བདེ་ཆེན་སྙིང་པོ་སྐྱེ་
ཀུན་གཙུག་གི་རྒྱན། །བློ་ཆེན་མགོན་དེའི་ཆོས་ཀྱི་སྐྱེད་ཚལ་ལས། །བློ་དམན་སོར་རྩེས་རེག་ཟིག་མེ་ཏོག་འཕྲེང། །བློ་གྲོས་རྣོ་རྟུལ་ཡོངས་ལ་དབུལ་བྱེད་ན། །བློ་སྐྱེད་ཉམས་ལེན་སྤེལ་བའི་མགུལ་རྒྱན་མཛོད། །རྒྱལ་གསུང་བླ་མེད་རྒྱུད་སྡེའི་
སྙིང་བཅུད་འདི། །རྒྱལ་ལས་ལྷག་རློམ་མ་ཆིང་བུའི་མན་ངག་མིན། །རྒྱལ་བ་གཉིས་པའི་དགོངས་ཟབ་རྒྱ་མཚོ་ལས། །རྒྱལ་ཚབ་བླ་མས་བཏོན་པའི་ནོར་བུའོ། །མྑའ་འགྲོའི་དབང་ཕྱུག་གསང་གསུམ་སྣང་བའི་གཏེར། །མྑའ་མཉམ་
ལུས་ཅན་སྙིང་ལ་བསྐྲུན་པའི་ཕྱིར། །མྑའ་སྤྱོད་རིམ་གཉིས་གཟི་ལྡན་རྟ་ལྗང་དབང། །མྑའ་ཁྱབ་རྒུད་མུན་སེལ་བའི་ཆོ་གར་གྲུབ། །ཁྲིད་རིམ་ཐེམ་སྐས་དངུལ་ཆུ་ཞྭ་ལུའི་སྟེ། །ཁྲིད་ཡིག་གསུམ་ལ་བརྒྱུད་ལྡན་གདམས་པའི་གནད། །ཁྲིད་

[122B] །ཁྲིད་སྲོལ་ཇི་བཞིན་ཉམས་སུ་མྱོང་བ་གཅེས། །ཟག་ལྡན་ལུས་འདིར་སྒྱུ་འོད་ཟུང་འཇུག་དཔལ། །ཟག་བྲལ་ཉིད་དུ་འགྲུབ་པ་ཆེས་མཚར་མོད། །ཟག་བཅས་ཕུང་པོ་དངོས་སུ་མཁར་བགྲོད་དེ། །ཟག་མེད་སྐུ་
རུ་འགྱུར་ན་དེ་བས་མཚར། །མ་རིག་འཆིང་བརྒྱས་བཅིངས་པའི་ཉམ་ཐག་ཀུན། །མ་ནོར་ལམ་མཆོག་འདི་ལ་ཉེར་བརྟེན་ནས། །མ་གཅིག་མཁའ་སྤྱོད་གྲོང་དུ་རྫུ་འཕྲུལ་བཞིན། །མ་ཐོགས་རིངས་པར་ཆས་པར་ནམ་ཞིག་འགྱུར། །འདི་འདྲའི་དལ་
འབྱོར་ཐོབ་ཀྱང་བདག་ལྟ་བུས། །འདི་སྣང་ཕུན་ཚོགས་ངོམས་མེད་བཙལ་བཙལ་ཏེ། །འདི་དང་གཏན་དུ་འཕུང་ལ་ཆེད་ཞུགས་པ། །འདི་དག་སྨྱོན་པའི་ཟློས་གར་ཉིད་དུ་གོ། །ཆོས་ཀྱི་རྒྱལ་པོ་སྐྱབས་མཆོག་བླ་མ་དང། །ཆོས་ལྡན་མཆེད་གྲོགས་
ཡོངས་ཀྱི་རྣམ་ཐར་ལྟར། །ཆོས་ནས་གསུངས་པའི་སྤྱོད་ཚུལ་ལྷུར་བླངས་ཏེ། །ཆོས་ཀྱིས་ཉིན་མཚན་འདའ་བར་གྱུར་ཅིག་གུ། །མི་གཡེལ་འདིར་འབད་དགེ་བའི་བསོད་ནམས་མཐུས། །མི་བདག་༸རྒྱལ་དབང་ལྷ་མིའི་སྡེ་བཅས་ཀུན། །མི་མཐུན་
ལས་རྒྱལ་དགའ་ལྡན་ལུགས་ཟུང་བསྟན། །མི་ཉམས་ཕྱོགས་དུས་ཀུན་ཏུ་རྒྱས་གྱུར་ཅིག་སླུ་མེད་བླ་མ་མཆོག་གསུམ་བྱིན་རླབས་དང། །སླུ་མེད་བདེན་སྟོང་རྒྱུ་འབྲས་རྟེན་འབྱུང་མཐུས། །སླུ་མེད་ལྷག་བསམ་དག་པའི་སྨོན་གནས་ཀུན། །སླུ་
མེད་རེ་བ་ཇི་བཞིན་ལྷུན་འགྲུབ་ཤོག་ཅེས་རྗེ་བཙུན་རྡོ་རྗེ་རྣལ་འབྱོར་མའི་རིམ་གཉིས་ཀྱི་ཟིན་བྲིས་འདི་ནི། བདག་ཅག་གི་འདྲེན་མཆོག་མཚུངས་མེད་ཁྱབ་བདག་རྡོ་རྗེ་འཆང་ཕ་བོང་ཁ་པ་དཔལ་བཟང་པོས་རབ་བྱུང་བཅུ་དྲུག་པའི་ལྕགས་ཡོས་

[123A]༄༅། །ལོར་གཙང་བཀྲས་ལྷུན་བདེ་ཆེན་ཕོ་བྲང་དུ་རྗེ་བཙུན་མའི་རིམ་གཉིས་ཀྱི་ཉམས་འཁྲིད་རྒྱས་པར་སྩལ་སྐབས། རང་གིས་བཏབ་པའི་ཟིན་བྲིས་རགས་རིམ་ཙམ་ཡོད་པ་གསུང་བཤད་ཇི་ལྟར་སྩལ་བའི་མན་ངག་
རྣམས་ནས་ཕྱོགས་ཕྱོགས་འགའ་ལས་ཧ་ཅང་ཆ་ཚང་བ་ཞིག་འགོད་ཐུབ་པ་མ་བྱུང་འདུག་ཀྱང། ཟིན་བྲིས་སུ་ཇི་འཁོད་རྣམས་སླད་རྡོ་རྗེ་འཆའ་ཆེན་པོའི་བཀའ་འབུམ་གྱི་འཕྲོ་རིམ་འཐུད་དུ་བསྒྲིག་བཀོད་བགྱིད་འདུན་ཡིད་ལ་བརྣགས་མུས་ཐོག་ཕྱིས་
ཆུ་སྤྲུལ་ལོར་ཀོང་པོ་འབྲུ་ལ་བཀྲ་ཤིས་བདེ་ཆེན་དགོན་གྱི་གྲྭ་རིགས། བླ་མའི་ཕྱོགས་ལ་ཟོལ་མེད་དད་གུས་ཀྱི་ངང་ཚུལ་མཆོག་ཏུ་དགེ་བའི་རྡོ་རྗེའི་སྤུན་གྲོགས་དཔྱོད་ལྡན་ཆོས་མཛད་བློ་བཟང་བསྟན་འཛིན་ལགས་ནས་གསུང་འབུམ་གྲས་སུ་བར་བརྐོ་
བྱ་རྒྱུར་གཏན་འབེབ་འཕྲལ་ཐོན་དགོས་ཚུལ་རིམ་བསྟུད་གསུང་བར། འདེ་སྐོར་ལ་བླུན་རྨོངས་བདག་གིས་ཚིག་དོན་ཇི་བཞིན་མ་དཔོགས་པ་དང་ཚབ་ཚུབ་ཀྱི་ནོར་འཁྲུལ་ཤོར་བའང་འབྱུང་ངེས་བས་དམ་པ་གཞན་ལ་ཞུས་དག་གནད་སྨིན་ཞིག་ཞུ་ཐུབ་པ་
བྱུང་ན་ལེགས་ཚུལ་མོལ་བ་ལྟར་ཡོངས་འཛིན་ཁྲི་བྱང་རྡོ་རྗེ་འཆང་ཆེན་པོའི་མདུན་དུ་ལྗགས་ཞུར་གཟིགས་སྐྱོང་གྲུབ་པའི་གསོལ་འདེབས་ནན་ཆེར་ཞུས་ཏེ་ཞལ་བཞེས་ཀྱང་ལེགས་པར་ཐོབ་ཚུལ་བཅས་ལ་བརྟེན། སླར་ཡང་འདན་ཆོས་འཁོར་དགོན་གྱི་གྲྭ་
རིགས་ནད་པ་སུ་དྷཱིའི་མིང་ཅན་གྱིས། རྡོ་རྗེ་འཆང་ཆེན་པོས་རྗེ་བཙུན་མ་འདིའི་བསྐྱེད་རྫོགས་ཀྱི་ཟབ་ཁྲིད་སྩལ་བའི་ཟིན་བྲིས་ཐར་ཐོར་གཞན་མ་རེ་ཟུང་ཡོད་པ་ལའང་གཞིགས་ཏེ། བླ་མ་མཆོག་གསུམ་ལ་མི་ཕྱེད་དད་གཏོང་ཡངས་པའི་ཡོན་གྱི་

[123B]
སྐབས་འགར་རང་གི་སྐལ་བཟང་བགོ་སྐལ་དུ་ངལ་བཅུང་ཟད་བསྟེན་ཁུལ་གྱིས་མ་དཔེ་ལམ་ཙམ་བྲེལ་རྟབས་སུ་ཕྱོགས་སྒྲིགས་བགྱིས་ཤིང། མཇུག་གི་སྐབས་ཆོས་ཀྱི་མཆེད་པོ་བྲག་གཡབ་དགེ་སློང་དགེ་འདུན་ཚུལ་ཁྲིམས་ནས་ཀྱང་མ་དཔེ་ནས་འབྲིང་ཤུས་ཀྱི་
ཡི་གེའི་གྲོགས་དན་གང་ལྕོགས་མཛད་པ་བཅས། འགྲོ་ཀུན་གསང་ཆེན་ཡང་ཟབ་མཁའ་ལ་སྤྱོད་པའི་ལམ་བཟང་འདི་ཉིད་ལ་བརྟེན་ནས་བླ་མ་ཁྲག་འཐུང་ཡབ་ཡུམ་གྱི་གོ་འཕང་མཆོག་ལ་མྱུར་དུ་རེག་པའི་རྒྱུར་གྱུར་ཅིག་ །།ཨོཾ་སྭ་སྟི། བདེ་ཆེན་རང་བཞིན་
མཁའ་སྤྱོད་དབང་མོ་ཡི། །བདེ་སྟོང་ཟུང་འཇུག་གོ་འཕང་སྒྲུབ་པའི་ཚུལ། །བདེ་ཆེན་མངོན་དགའི་གདུལ་བྱར་ལྷུག་སྩོལ་བ། །བདེ་ཆེན་སྙིང་པོས་འབྲལ་མེད་དུས་ཀུན་སྐྱོངས། །ཆོས་ལྗོངས་རྒྱལ་གསུང་པར་གྱི་མཛོད་ཆེན་དེ། །ཆོས་མིན་སྙིགས་ལྔའི་དམར་
མེས་རབ་བསྲེགས་ཀྱང། །ཆོས་སྦྱིན་གཏོང་ཕོད་སྐྱེ་བོ་མཆོག་རྣམས་ཀྱིས། །ཆོས་སྦྱིན་པར་གཞི་སླར་ཡང་ཆར་བྱེད་མཚར། །དགེ་འདིས་གངས་ཅན་མགོན་པོ་མཆོག་གི་དབུས། །བསྟན་འཛིན་སྐྱེས་ཆེན་སྐུ་ཚེ་བསྐལ་བརྒྱར་བརྟན། །དགེ་འདུན་སྡེ་
རྣམས་ཐུགས་མཐུན་ཁྲིམས་གཙང་ཤིང། །ཆོས་བཅུའི་ཉམས་བཞེས་དང་བཅས་གོང་འཕེལ་ཤོག་བདག་སོགས་ཆབ་འབངས་བུང་བའི་ཚོགས་རྣམས་ལ། །གངས་ཅན་མགོན་པོའི་ཐུགས་བསྐྱེད་འོད་བརྒྱ་ཡིས། །སྔོན་མེད་རང་དབང་གཙང་མའི་འདབ་

[124A]༄༅། །བརྒྱའི་གཟི། །འགྱེང་བཞིན་བགེགས་མེད་མྱུར་དུ་ལོངས་སྤྱོད་ཤོག་རྒྱུ་སྦྱོར་བསོད་སྟོབས་ནོར་ཤིར་ཛ་དང། །མ་རྒན་རྣམ་རྒྱལ་མཚམས་སྒྲོལ་པདྨ་དང། །ཚེ་ཕུན་ངག་རྒྱལ་དབྱངས་སྒྲོལ་སྐལ་ཆོས་དང། །དབྱངས་སྒྲོལ་
གཡང་འཛོམས་དགེ་ལེགས་སྤེན་ཚེ་གཙོས། །འབྲེལ་ཚད་ལྟོས་བཅས་གནས་སྐབས་ནད་གདོན་སོགས། །མི་འདོད་ཉེར་འཚེ་ཀུན་ཞི་མཐུན་པའི་རྐྱེན། །ཚེ་བསོད་དབང་རླུང་ཡར་ངོའི་ཟླ་ལྟར་འཕེལ། །ཆོས་མཐུན་བསམ་དོན་བགེགས་མེད་ལྷུན་
འགྲུབ་ཤོག་མཐུར་ཐུག་སྙིགས་མའི་ཚེ་ཐུང་འདི་ཉིད་ལ། །བདེ་སྟོང་ཟུང་འཇུ་ག་མཁའ་སྤྱོད་མངོན་འགྲུབ་ནས། །ཡིད་འོང་རོལ་མོའི་སྒྲ་བཅས་བསུ་བ་ཡིས། །མཁའ་སྤྱོད་རིག་འཛིན་གྲོང་དུ་འཁྲིད་པ་ཤོག་ ཅེས་ཆོས་སྦྱིན་རྒྱ་ཆེར་སྤེལ་ཕྱིར་དད་གཏོང་
མཆོག་ཏུ་ཡངས་པ་ལྷ་ལྡན་བསམ་འགྲུབ་བདེ་སྐྱིད་ཀྱི་མི་ངོ་བསོད་ནམས་སྟོབས་རྒྱས་ནས་རྣལ་འབྱོར་མའི་ཁྲིད་ཡིག་འདི་ཉིད་པར་བསྐྲུན་ཞུས་སྐབས་དགེ་བསྔོའི་ཚིགས་སུ་བཅད་པ་ཞིག་བགྱིས་དགོས་སྨྲས་པ་བཞིན། དར་མདོ་སྤྲུལ་མིང་པས་མཆོག་གསུམ་ལ་སྨོན་འདུན་ཤུགས་བྲག་དང་བཅས། ཆུ་ཡོས་ཟླ་བ་་པའི་ཚེས་་ཉིན་
སྨོན་པ་དེ་དེ་བཞིན་དུ་འགྲུབ་པར་གྱུར་ཅིག་ ། །།པར་འདི་དཔེ་མཛོད་ཁང་དུ་བཞུགས།། །།



﻿   ༈    །།བདེ་སྟོང་ལྷན་ཅིག་སྐྱེས་པའི་ཡེ་ཤེས་ཀྱི། །གཟུང་རྣམ་ཕུང་ཁམས་སྐྱེ་མཆེད་ལས་བྱུང་བའི། །རི་གླིང་རིན་

[012A]༄༅། །ཆེན་གཏེར་བུམ་ཉི་ཟླར་བཅས། །སྐྱབས་མགོན་ཐུགས་རྗེའི་གཏེར་ལ་དབུལ་བར་བགྱི། །ཞེས་དགེ་སློང་ཤེས་རབ་ལགས་ནས་ཚིགས་བཅད་གཅིག་ལ་ཕྱི་ནང་གསང་བ་དེ་ཉིད་ཀྱི་མཎྜལ་ཚང་བ་ཞིག་དགོས་གསུང་པ་
ལྟར་དགེ་སློང་དྷརྨ་བྷ་དྲས་བྲིས།།



﻿   ༈    དུས་གཅིག་ཏུ་བསྐྱེད་པ་ལ་རྒྱུ་འབྲས་ཀྱི་ལྷ་ཡབ་ཡུམ་གཉིས་གཉིས་པ་མེད་ཀྱང། རྒྱུ་འབྲས་ཀྱི་རྡོ་རྗེ་འཛིན་པ་མེད་པ་ནི་མིན་ཏེ། ཞེས་སོགས་དང། ཟླ་བའི་སྟེང་དུ་ས་བོན་ཉིད། །ཕྱི་ནས་བདུད་
ལས་རྒྱལ་བས་མནན། །གཉིས་འདུས་པ་ལས་བདེ་ཆེན་པོ། །ཞེས་དྲངས་པ་སོགས་ཀྱི་དོན་ཟླ་བ་དཀར་དམར་གྱི་དབུས་སུ་ནཱ་ད་ཞུགས་པ་ལས་ཧཱུཾ་ཡིག་དཀར་དམར་གྲུབ་པ་རྒྱུ་རྡོ་རྗེ་འཛིན་པ་དང། དེ་ལས་འོད་ཟེར་ལྔ་ལྷ་དང་

[060A]༄༅། །བཅས་པ་སྤྲོ་བསྡུ་ཟིན་ནས་ཧཱུཾ་ཡིག་འབྲས་བུ་རྡོ་རྗེ་འཛིན་པར་འཇོག་པ་ཡིན་ནམ། རྒྱུ་འབྲས་དེ་གཉིས་རྣལ་འབྱོར་མའི་སྐབས་སུ་ངོས་འཛིན་ལུགས་ཇི་ལྟར་ལགས། ཞེས་པའི་ལན་ནི་
མངོན་བྱང་གསུམ་པ་ཁོ་ན་རྒྱུ་རྡོ་རྗེ་འཛིན་པ་དང་བཞི་པ་འབྲས་བུ་རྡོ་རྗེ་འཛིན་པར་འཇོག་པ་མ་ཡིན་གྱི། མངོན་བྱང་དང་པོ་བཞི་རྒྱུ་རྡོ་རྗེ་འཛིན་པ་དང། ལྔ་པ་འབྲས་བུ་རྡོ་རྗེ་འཛིན་པར་འཇོག་པ་ཡིན་ཏེ། འདོད་འཇོར། དེས་
ན་མན་སྙེ་ལས། འདིར་རྒྱུའི་ཡེ་ཤེས་བཞིའི་རང་བཞིན་ཉིད་ལ་ཡང་བདེ་བ་ཆེན་པོ་མོས་པ་བ་ཡོད་པ་ཁོ་ན་སྟེ། དེ་ཉིད་ཀྱི་ཕྱིར་འདི་རྒྱུ་རྡོ་རྗེ་འཛིན་པར་བརྗོད་པར་བྱའོ། །ཞེས་སོགས་དང། སྔགས་རིམ་ལས། ཞུ་
བ་གླུས་བསྐུལ་མེད་ན་མངོན་བྱང་དང་པོ་བཞི་རྒྱུ་རྡོ་རྗེ་འཛིན་པ་དང། ལྔ་པ་འབྲས་བུ་རྡོ་རྗེ་འཛིན་པ་དང། ཞེས་སོགས་གསུངས་པའི་ཕྱིར་རོ། །རྣལ་འབྱོར་མའི་སྐབས་སུ་ཡང། ཟླ་བའི་དཀར་ཆ་མེ་ལོང་ཡེ་ཤེས་
དམར་ཆ་དང་སྔགས་འཕྲེང་མཉམ་ཉིད་ཡེ་ཤེས། བཾ་ཡིག་ཟླ་སྟེང་དུ་ཞུགས་པ་སོར་རྟོག་ཡེ་ཤེས། འོད་ཟེར་གྱི་སྤྲོ་བསྡུ་བྱ་སྒྲུབ་ཡེ་ཤེས་ཏེ། དེ་བཞི་རྒྱུ་རྡོ་རྗེ་འཛིན་མ། ཟླ་བ་བཾ་ཡིག་སྔགས་འཕྲེང་དང་བཅས་
པ་ཡོངས་སུ་གྱུར་ནས་རྟེན་བརྟེན་པ་རྫོགས་པ་ཆོས་དབྱིངས་ཡེ་ཤེས་ལས་བྱང་ཆུབ་པ་འབྲས་བུ་རྡོ་རྗེ་འཛིན་མར་འཇོག་དགོས་སོ། །



﻿
[001A]༄༅། །རྗེ་བརྩུན་ནཱ་རོ་མྑ་སྤྱོད་མའི་བསྐྱེད་རྫོགས་ཀྱི་ཟིན་བྲིས་མཁའ་འགྲོའི་གསང་མཛོད་ཅེས་བྱ་བ་བཞུགས་སོ། །

[001B]༄༅། །ན་མོ་གུ་རུ་བཛྲ་ཡོ་གེ་ནཱི་ཡེ། མ་ལུས་རིགས་ཀུན་བདག་པོ་རྡོ་རྗེ་ཆོས༑ ༑མ་ལྟར་བརྩེ་བའི་རྡོ་རྗེ་རྣལ་འབྱོར་མ། །མ་ནོར་ལམ་སྟོན་དྲིན་ཅན་བླ་མ་རྗེར། །མ་ཡེངས་
སྒོ་གསུམ་གུས་པས་སྙིང་ནས་འདིད། །དེ་ཡང་ས་ཆེན་གྱིས་མཛད་པའི་བསྐྱེད་རིམ་རྣལ་འབྱོར་བཅུ་གཅིག་གི་སྡོམ་ཚིག་ལ་བདེ་མཆོག་རྩ་རྒྱུད་ལེའུ་ང་གཅིག་པ་ལས་གསུངས་པའི་

[002A]༄༅། །དེ་ཉིད་བཅུ་བཞི་ཁ་བསྐངས་ནས་སྒྲོ་འདོགས་གཅོད་པ་དང། རྒྱལ་མཆོག་ལྔ་པའི་མཐོང་གྲོལ་ལྡེ་མིག་གི་བཅད་དོན་ཉམས་ལེན་སེམས་འཛིན་གྱི་བྱ་བ་སོགས་ཀྱིས་གཞི་མཛད་
ཚར་ཆེན་རྡོ་རྗེ་འཆང་གི་གསུང་ལ་འཇམ་དབྱངས་མཁྱེན་བརྩེའི་དབང་ཕྱུག་གིས་ཟིན་བྲིས་མཛད་པའི་བསྐྱེད་རྫོགས་ཀྱི་འཁྱིད་ཡིག་མཁའ་སྤྱོད་བགྲོད་པའི་ཉེ་ལམ་གྱི་སྟེང་ནས་

[002B] རགས་བསྡུས་ལམ་ཙམ་འགོད་པ་ནི། དམིགས་རྐ་དང་པོ། གནས་ཁང་འདི་ཡང་ཐ་མལ་པའི་རྣམ་པ་ཅན་
མ་ཡིན་པར་རྗེ་བཙུན་རྡོ་རྗེ་རྣལ་འབྱོར་མའི་ཡེ་ཤེས་རང་སྣང་ལས་གྲུབ་པའིཆོས་འབྱུང་ཉིས་བརྩེགས་ཅན། བླ་མ་དང་རང་ཉིད་གྲོགས་རྣམས་ཀྱང་རྗེ་བཙུན་མ་དངོས་ཡིན་
སྙམ་པ་དང། ཐམས་ཅད་འོད་ཀྱི་རྣམ་པ་ཅན་དུ་བསམ་ལ། ཉལ་ལྡང་བདུད་རྩི་མྱང་བ་གཉིས་ལ་ཐོས་བསམ་གྱིས་སྒྲོ་འདོགས་གཅོད་པ་ནི། འདིའི་བསྐྱེད་རྫོགས་ཀྱི་གདམས་པ་ཉམས་
སུ་ལེན་པ་ལ་གསུམ། གང་གིས་ཉམས་སུ་ལེན་པའི་རྟེན། གང་ཉམས་སུ་ལེན་པའི་ཆོས། ཇི་ལྟར་ཉམས་སུ་ལེན་པའི་ཚུལ་ལོ། །དང་པོ་ལ་གཉིས། སྨིན་ལམ་འཇུག་རུང་གི་གང་ཟག་དང། གྲོལ་ལམ་སྒོམ་རུང་གི་གང་ཟག་གོ་

[003A]༄༅། །དང་པོ་ལས་ལུགས་ནི་རབ་བདེ་མཆོག་ལུ་ནག་དྲིལ་གསུམ། དེ་མིན་ཀྱེ་རྡོར་བཀའ་བབས་བཞི་གང་རུང་གི་དབང་ཐོབ་པ་དགོས་པར་བཞེད་ལ། ལྕང་སྐྱ་རིན་པོ་ཆེས་བླ་མེད་
གཞན་གང་རུང་ཞིག་གི་དབང་ཐོབ་པས་རུང་བར་གསུངས་ཤིང་སྨིན་པའི་ལམ་ཞེས་པ་གྲོལ་ལམ་སིནྡྷུའི་དཀྱིལ་འཁོར་དུ་འཇུག་རུང་གི་གང་ཟག་སྟེ། ས་ལུགས་ནི། དེང་ཁྱོད་རྣལ་
འབྱོར་མ་ཐམས་ཅད་ཀྱི་རིགས་སུ་ཞུགས་ཀྱིས་ཞེས་པ་གོང་དུ་བཤད་པའི་མ་རྒྱུད་ཀྱི་དཀྱིལ་འཁོར་ཞིག་ལ་ཞུགས་དགོས་པའི་དོན་ཡིན་གསུངས། དི་ལྟར་ཡང་དམ་ཚིག་དང་སྡོམ་པ་མིག་
འབྲས་ལྟར་བསྲུང་བ་ནི་དངོས་གྲུབ་ཀུན་གྱི་རྩ་བ་ཡིན་པས་ཤིན་ཏུ་གལ་ཆེའོ། །གཉིས་པ་ནི་དེ་ལྟ་བུའི་གང་ཟག་དེས་རང་གི་ལུས་ངག་ཡིད་གསུམ་རྡོ་རྗེ་རྣལ་འབྱོར་མའི་སྐུ་གསུང་ཐུགས་དང་ཕྱི་ནང་

[003B] །གཉིས་
པ་གང་ཉམས་སུ་བླང་བའི་ཆོས་ནི། རྣལ་འབྱོར་གསང་མཐའི་རྒྱུད་ཀྱི་བཅུད་ཕྱུང་བ་བོད་ལྗོངས་བསྟན་པའི་མངའ་བདག་དཔལ་ལྡན་ས་སྐྱའི་ལྕགས་རི་མི་འདའ་བའི་གསེར་ཆོས་
བཅུ་གསུམ་ཀྱི་ནང་ཚན་མཆོག་བསྒྲུབས་པས་ཐུན་མོང་ཞར་ལ་འགྲུབ་པ་དམར་མོ་སྐོར་གསུམ་དུ་གྲགས་པའི་སྙིང་པོའམ་མཆོག་ཏུ་གྱུར་པ། རྡོ་རྗེ་རྣལ་འབྱོར་མས་གྲུབ་ཆེན་ནཱ་རོ་ཏ་པ་
ལ་དངོས་སུ་གནང་བ་ཚེ་འདི་ལ་ལུས་མ་སྤངས་པར་མཁའ་སྤྱོད་དུ་བགྲོད་པར་བྱེད་པ་ནཱ་རོ་མཁའ་སྤྱོད་ཀྱི་དམས་པ་སྙ་རྒྱུད་ཚད་མ་བཞི་ལྡན་ཞེས་བྱ་བ་བླ་མ་ལུང་བསྟན་བཅོས་ཉམས་མྱོང་ཚད་མ་སྟེ། དང་པོ་ནི། རྒྱལ་

[004A]༄༅། །བ་རྡོ་རྗེ་འཆང་གིས་གསུངས་པ་རྣམས་ལ་འཁྲུལ་པའི་དྲི་མ་དང་བྲལ་བ་གདུལ་བྱ་ལ་འདོམས་མཁས་པ། གཉིས་པ་ནི་རྡོ་རྗེ་རྣལ་འབྱོར་མ་འདི་བདེ་མཆོག་རྩ་རྒྱུད་ནས་
གསུངས་པ་དང། གསུམ་པ་ནི་ནཱ་རོ་པའི་གཞུང་ཆུང་སོགས་ཚད་མ་རྣམས་དང། བཞི་པ་ནི་འདི་ནས་བཤད་པའི་ཉམས་མྱོང་རྒྱུད་ལ་སྐྱེས་པ་སྟེ་མོས་བློ་ཙམ་མ་ཡིན་པར་གོ་བ་
ཕུལ་ཕྱིན་རྙེད་པ་བཞི་དང་ལྡན་པའོ། །དེ་ཡང་རྟ་དཀྱུ་ས་གཞན་དུ་བྱས་ནས་རྒྱུག་ས་གཞན་དུ་སྟོན་པ་བཞད་གད་ཀྱི་གནས་ལྟར་ཐོས་བསམ་གྱིས་གཞན་ཞིག་གཏན་ལ་ཕབ་ནས་
ཉམས་ལེན་གྱི་ཚེ་གཞན་ཞིག་ལ་བྱེད་པ་ཡིན་པ་དང་བཤད་ཆོས་ཙམ་དུ་མ་སོང་བར་ཐོས་བསམ་གྱིས་གང་གཏན་ལ་ཕབ་པ་དེ་ཉམས་ལེན་ལ་ཁྱེར་ཤེས་པ་དགོས་སོ། །གསུམ་པ་ཇི་ལྟར་ཉམས་སུ་ལེན་པའི་ཚུལ་

[004B] དང་པོ་ནི། ཉལ་དང་ཞེས་པས་བསྐྱེད་རིམ་སྤྲོས་བཅས་དག་རྫོགས་རིམ་སྤྲོས་མེད་ཀྱི་ལུགས་གཉིས་ལ། དང་པོ་ནི། ཐོག་མར་གནས་ཁང་ལ་ཐ་མལ་གྱི་སྣང་ཞེན་
བཀག་ནས་ངོ་བོ་བདེ་སྟོང་གི་རང་བཞིན་ཡིན་པ་ལ༑ རྣམ་པ་ཆོས་འབྱུང་དམར་པོ་ཉིས་བརྟེགས་འོད་ཀྱི་རང་བཞིན་ཅན་གྱི་ནང་དུ་སེང་གེའི་ཁྲིའི་སྟེང་དུ་སྣ་ཚོགས་པདྨའི་ལྟེ་བར་
ཉི་མའི་དཀྱིལ་འཁོར་གྱི་གདན་ལ་རང་ཉིད་རྡོ་རྗེ་རལ་འབྱོར་མ་རྒྱན་དང་ཕྱག་མཚན་མེད་པ་མགོ་བྱང་དང་ཁ་ནུབ་ཏུ་བལྟ་བའམ་བལྟ་བར་མོས༑ བྱང་སུ་སེང་ཁྲི་པད་ཉི་
ཟླ་གཅན་དང་བཅས་ཅུང་ཞིག་དཔངས་མ་ཐོ་བའི་སྟེང་ངམ་རང་གི་ཁྲིའི་བྱང་གི་འདབ་མའི་ཁར་ཟལ་ཉིའི་སྟེང་དུ་ཟླ་གཅན་གྱི་དབུས་སུ་བླ་མ་རྡོ་རྗེ་ཆོས་ཀྱི་རྣམ་པར་བཞུགས་པ་བླ་མའི་སྐུ་པང་དུ་རྣག་གི་མགོ་པོ་བཞག་སྟེ་ཉལ་ཞིང། གཉིད་

[005A]༄༅། །དུ་མ་སོང་གི་བར་ལ་ཐ་མལ་གྱི་རྣམ་རྟོག་བཀག་ནས་བླ་མའི་སྐུ་གསུང་ཐུགས་ཀྱི་ཡོན་ཏན་བློ་ནུས་ཅི་ནུས་ཀྱིས་གསལ་འདེབས་བཞིན་པར་གཉིད་དུ་འགྲོ་བར་བྱ། ནམ་གཉིད་
སད་པ་ནའང་གོང་བཞིན་དྲན་པར་བྱའོ། །གཉིས་པ་ནི། ཉེར་བསྡུ་བྱས་ཏེ་བདེ་སྟོང་གཉིས་སུ་མེད་པའི་འོད་གསལ་དེའི་ངང་ནས་གཉིད་དུ་འགྲོ་བར་བྱ། སད་ནའང་ཡང་ཡང་གསལ་
བཏབ་སྟེ་དྲན་པ་ནར་མས་བསྐྱངས་ནས་གང་ཟག་རྟོགས་པ་རབ་ཀྱིས་བསྲེ་བ་སྐོར་གསུམ་ཡང་བྱས་ཆོག་གོ་སྦྱང་གཞི་སྣོད་འཇིག་པ་དང། བཅུད་ཀྱི་འཆི་བ་སྦྱོང་བར་གསུངས། གཉིས་པ་
ལྡང་བའི་རྣལ་འབྱོར་ནི། ནམ་གྱི་ཆ་བཅོ་བརྒྱད་དུ་བྱས་པའི་ཆ་བཅུ་གསུམ་འདས། ཆ་ལྔ་ལུས་པ་ན་སྐྱ་རེངས་འཆར་བའི་ཚེ་ནམ་མཁའ་ནས་མཁའ་སྤྱོད་ཀྱི་དཔའ་བོ་དང་མཁའ་འགྲོ་རྣམས་ཀྱིས་ཌཱ་མ་རུའི་སྒྲ་ཁྲོལ་བ་ན། ཨོཾ་གསུམ་

[005B] སྔར་ལྟར་
གསལ་བའི་བླ་མ་ལ་མོས་གུས་ཤུགས་དྲག་བྱས་པས་བླ་མ་སྐུ་སྨད་དང་སྐུ་སྟོད་ནས་ཞུ་སྟེ་འོད་དམར་པོ་བྱིའིའི་སྒོ་ང་ཙམ་དུ་གྱུར་པ་རང་གི་སྤྱི་བོ་ནས་ཞུགས་ལུས་ཀྱི་ངང་
ཐམས་ཅད་ཁེངས་པ་ལས་འོད་ཟེར་འཕྲོས་ནད་གདོན་སྡེག་སྒྲིབ་ཐམས་ཅད་གར་སོང་ཆ་མེད་དུ་དག་འོད་དང་བདུད་རྩིའི་དངས་
བརླབས་ཏེ་སྔར་བས་ཀྱང་འོད་དང་གཟི་བརྗིད་ཆེ་བར་གྱུར་པས་བདེ་སྟོང་སྐྱེས་པར་བསམ་ལ། རྒྱན་ལྡན་ཕྱག་མཚན་མེད་པའི་རྣམ་པར་ལངས་པར་མོས་པ་ནི་སྤྲུལ་སྐུ་འགྲུབ་པའི་སྨིན་བྱེད་དོ། །གསུམ་པ་བདུད་རྩི་མྱང་བའི་རྣལ་འབྱོར་

[006A]༄༅། །ནི༑ ལག་པ་གཡས་ཀྱི་མཐིལ་དུ་དུད་རྩི་རིལ་བུའམ་དེ་བཏབ་པའི་ནང་མཆོད་དམ་མེད་ན་བསམ་གཏན་གྱིས་ཀྱང་རུང་བས། གཡོན་པའི་མཐེབ་སྲིན་གྱིས་མདུན་ནས་བརྩམས་ཏེ་
གཡོན་བསྐོར་གྱིས། ཨོཾ་ཨཱཧཱུཾ་བརྗོད་པ་དང་མཉམ་དུ་ཆོས་འབྱུང་གི་རྩེ་མོ་རང་ལ་འོངས་པར་བྲིས་པའི་དབུས་ནས་བདེ་སྟོང་གཉིས་སུ་མེད་པའི་ཡེ་ཤེས་བདུད་རྟིའི་རྣམ་པར་ཤར་བ་
བླངས་ཏེ་ལྕེའི་སྟེང་དུ་མྱང་བས། ལུས་ཐམས་ཅད་ཡེ་ཤེས་ཀྱི་བདུད་རྟིས་གང་སྒོ་གསུམ་གྱི་སྡེག་སྒྲིབ་ཐམས་ཅད་སངས་ཀྱིས་དག་བདུད་རྟཱིའི་དྭངས་མ་རྣམས་སྙིང་གའི་བཾ་ཡིག་
སངས་རྒྱས་ཐམས་ཅད་ཀྱི་ངོ་བོར་མོས་པ་ལ་ཐིམ་པས་བདེ་སྟོང་གཉིས་སུ་མེད་པའི་ཡེ་ཤེས་ཀྱི་རྟོགས་པ་ཁྱད་པར་ཅན་རྒྱུད་ལ་སྐྱེས་ཤིང་མཉེས་པར་བསམ། བདུད་རྩི་མྱང་བ་འདི་ཐུན་ཐམས་ཅད་ཀྱི་མགོར་ཆག་མེད་ཉམས་སུ་ལེན་དགོས་

[006B] ཁྲུས་དང་ཁ་ཟས་ཀྱི་སྐབས་སུའང་ཐ་མལ་གྱི་སྣང་ཞེན་བཀག་སྟེ་དེ་བཞི་ཉམས་སུ་ལེན་དགོས་པར་བསྟན་པ་དང། སྐབས་འདིར་ས་ལུགས་པ་དགའ་བ་གསུམ་དང། དགེ་ལུགས་
པ་དག་པ་གསུམ་ཞེས་པ་ཡང་འགྱུར་གྱི་ཁྱད་པར་ཙམ་མ་གཏོགས་དོན་འདྲ་བ་ཡིན། རང་ལྷར་གསལ་བ་སྐུ་དང། བདུད་རྩི་འོད་དཔག་མེད་གྱི་ངོ་བོ་མགྲིན་པར་མྱངས་པས་གསུང་
དང། སྙིང་གའི་བཾ་ལ་ཐིམ་པས་བདེ་ཆེན་གྱི་ཡེ་ཤེས་སྐྱེས་པ་ནི་ཐུགས་ཀྱི་དགའ་བའམ་དག་པ། ཉལ་ལུགས་ཕྱི་མ་ལྟར་བྱེད་ན་སྟོང་ཉིད་ཀྱི་ངང་ལ་ཉལ་བ་ཐུགས་ཀྱི་དག་
པ་སྟེ་འཆི་བ་སྦྱོང། ལྷ་སྐུར་ལྡང་བ་སྐུ་དག་པ་སྟེ་སྐྱེ་བ་སྦྱོང། བདུད་རྩི་མྱང་བ་འོད་དཔག་མེད་གསུང་གི་དག་པ་སྟེ་ལོངས་སྐུ་འགྲུབ་པའི་སྨིན་བྱེད་དང། འདིའི་དག་པ་སྦྱོར་ཚུལ་ཤིན་ཏུ་ལེགས་ཏེ་འོད་གསལ་དེ་ལས་གཟུགས་སྐུར་

[007A]༄༅། །བཞེངས་ཏེ། བཟླས་བརྗོད་སོགས་བྱེད་པས་སོ། །གཉིས་པ་བཅད་དོན་ཉམས་སུ་ལེན་པ་ལ་ལྔ་པ་ཆེན་པོས། སྔོན་འགྲོ་ཞེས་པ་ནས། ཉེས་དམིགས་ཞེས་གསུངས་པའི། དང་པོ་ཐུན་མོང་
གི་སྔོན་འགྲོ་ནི། དལ་འབྱོར་རྙེད་དཀའ་སོགས་ལམ་ཐུན་མོང་བས་རྒྱུད་སྦྱོང་དགོས་ནའང་འདིར་ཕལ་ཆེར་ལམ་རིམ་གྱི་འཁྲིད་སྔོན་དུ་སོང་བས་བཏང་སྙོམས་སུ་བཞག་དེའི་དོན་
ཚར་ཆེན་གྱིས། དལ་འབྱོར་གྲུ་ཆེན་སོགས་ཤོ་ལོ་ཀ་གཅིག་གསུངས་ཏེ། དལ་འབྱོར་གྱི་ལུས་རྟེན་རྙེད་དཀའ་བ་རྒྱ་མཚོའི་གྲུ་ཆེན་པོ་ལྟ་བུ་འདི་མི་རྟག་པར་མྱུར་དུ་འཇིག་པ་ན། དགེ་
བའི་ཕྱོགས་ཀྱི་བ་དན་དཀར་པོ་དེ་ལས་འབྲས་བླང་དོར་མཐུན་ཕྱོགས་ཀྱི་རླུང་གིས་རབ་ཏུ་བསྐུལ་ནས་འཇིགས་རུང་རྒྱ་མཚོ་ལྟ་བུའི་འཁོར་བ་ཉེས་དམིགས་ཅན་འདི་ལས་སྒྲོལ་བར་

[007B]ཆེས་གསུངས་པ་ལྟར་ཤར་སྒོམ་གྱི་ཚུལ་དུ་བློ་ནུས་ཅི་ཡོད་ཀྱིས་སྔོན་འགྲོ་རྣམས་ལ་མྱོང་བ་ཅི་ཐོན་བྱ་དགོས་ཏེ་ལས་དང་པོ་བ་རྣམས་ལམ་ཐུན་མོང་བ་གཙོ་བོར་
གཟུང་སྟེ་དེའི་སྒོ་ནས་རྣལ་འབྱོར་མའི་ཉམས་ལེན་བྱས་ན་མྱུར་བ་ཡིན་ནོ།།      ༈    ཐུན་མོང་མིན་པའི་བླ་མའི་རྣལ་འབྱོར་གྱི་
འཁྲིད་ཅེས་གསུངས་པ་འདི་ལ་བཞི། ལམ་ལོག་པ་ལས་ཁྱད་པར་དུ་བྱ་བ་སྐྱབས་འགྲོ། དམན་པ་ལས་ཁྱད་པར་དུ་བྱ་བ་སེམས་བསྐྱེད། འགལ་རྐྱེན་སྡིག་སྒྲིབ་སྦྱོང་བ་རྡོར་སེམས་བསྒོམ་
བཟླས། མཐུན་རྐྱེན་ཚོགས་གསོག་པ་བླ་མའི་རྣལ་འབྱོར་དང་མཎྜལ་གྱི་ཁྲིད་དེ་སྔོན་འགྲོ་ཁྲིད་ཆེན་བཞི་པོ་སྤྱི་དང་མི་མཐུན་པ་གོ་རིམ་དེ་ལྟར་དུ་བྱེད་པ་འདིའི་ཐུན་མོང་མ་ཡིན་པ་སྟེ། ཚར་ཆེན་གྱིས། བསླུ་

[008A]༄༅། །མེད་སོགས་ཀྱིས་སྐྱབས་འགྲོ། མ་གྱུར་སོགས་ཀྱིས་སེམས་བསྐྱེད། རྡོར་སེམས་སོགས་ཀྱིས་རྡོར་སེམས་བསྒོམ་བཟླས། རྗེ་བཙུན་ཞེས་སོགས་ཀྱིས་བླ་མའི་རྣལ་འབྱོར་གྱི་ཁྲིད་བསྟན་
ཅིང། དང་པོ་སྐྱབས་སུ་འགྲོ་བ་ལ། རང་ཉིད་ཁ་ནུབ་ཏུ་ཕྱོགས་པའམ་ཕྱོགས་པར་མོས་ལ་སྐྱབས་ཡུལ་གསལ་འདེབས་དགོས་ཤིང། དེ་ལ་རྒྱས་འབྲིང་བསྡུས་པའི་ལུགས་གསུམ་ལས། བླ་མ་
དཔའ་བོ་རྡོ་རྗེ་ཆོས་གཅིག་པོ་སྐྱབས་ཡུལ་དུ་བྱེད་པ་ནི་ཀུན་འདུས་ནོར་བུའི་ལུགས་ཞེས་པ་བསྡུས་པ་དང། འཁོར་ལོ་སྡོམ་པའི་རྟེན་བརྟེན་པའི་དཀྱིལ་འཁོར་གསལ་འདེབས་པ་འབྲིང་དུ་
བཞེད་ཀྱང་འདི་ནི་མགོ་ལས་གཡུ་རྣ་སྦོམ་པ་ལྟ་བུའི་དངོས་གཞི་ལས་སྔོན་འགྲོ་འཇིངས་ཆེ་བར་འགྱུར་ཞིང། འཁོར་ལོ་སྡོམ་པ་ཡམ་ཡུམ་གཉིས་ལ་བླ་མ་ཡི་དམ་སངས་རྒྱས་བྱང་

[008B] རང་རྩོམ་དུ་ཕྱི་མ་ལྟར་ཡོད་པ་དང།རྡོ་རྗེ་ཡིན་འདྲ། སྤྱིར་བདེ་མཆོག་མི་བསྐྱོད་པའི་རིགས་ཡིན་པ་དང་
གསུང་བདུད་རྩི་མྱང་བ་འོད་དཔག་མེད། རིགས་བདག་རྣམ་སྣང་ཡིན་པས་སྐུ་གསུམ་གྱི་བདག་ཉིད་ཚང་བ་ཡིན། རང་གི་གནས་ཁང་སོགས་ལ་ཐ་མལ་གྱི་སྣང་ཞེན་མེད་པར་དག་ཞིང་བདེ་
བ་ཅན་ལྟ་བུ་གསེར་གྱི་ས་གྮིའམ། བཻཌཱུརྱའི་ས་གཞི་ནམ་མཁའི་རང་མདོག་ལྟ་བུ་ལ་གསེར་གྱི་མིག་མང་རིས་སུ་བྲིས་པ་མནན་ན་སོར་བཞི་ཙམ་ནེམ་བྱེད་པ། བཏེག་ན་སྔར་ལྟར་མཉམ་
པའི་སྤར་བྱེད་པ། རེག་ན་བདེ་བ་བསྐྱེད་པ་ལས་སྲ་མཁྲེགས་ཀྱི་རྣམ་པ་མི་འབྱུང་བ། དེ་ལྟ་བུའི་དབུས་སུ་རིན་པོ་ཆེའི་སེང་ཁྲི་རྒྱ་དཔངས་ཤིན་ཏུ་ཆེ་བའཨ་སྟེང་དུ་པདྨ་འདབ་མ་བཞི་པ་ལྗང་གུ། དེའི་ལྟེ་བར་སྣ་ཚོགས་པདྨ་དང་ཉི་མའི་དཀྱིལ་

[009A]༄༅། །འཁོར་གེ་སར་སེར་ཁྱིལ་ལེར་མཐོང་བ། དེའི་སྟེང་དུ་འཇིགས་དུས་གཉིས་ཀྱི་གདན་ལ་ངོ་བོ་རང་གི་དྲིན་ཅན་རྩ་བའི་བླ་མ་ཡིན་པ་ལ་རྣམ་པ་འཁོར་ལོ་སྡོམ་པ་སྐུ་མདོག་
སྔོན་པོ་ཞལ་བཞི་ཕྱག་བཅུ་གཉིས་པ་ཡུམ་བཅས། དེའི་མཐའ་སྐོར་དུ་བརྒྱུད་པའི་བླ་མ་རྣམས་འཁོར་ལོ་སྡོམ་པ་ཞལ་གཅིག་ཕྱག་གཉིས་པའམ་རྡོ་རྗེ་ཆོས་ཀྱི་རྣམ་པ་གང་བ་དེ་བྱ་
མདུན་གྱི་འདབ་མར་རྡོ་རྗེ་རྣལ་འབྱོར་མ་ལ་གསང་བདེ་འཇིགས་གསུམ་སོགས་རྒྱུད་སྡེ་བཞིའི་ལྷ་ཚོགས་རྣམས་ཀྱིས་བསྐོར་བ། གཡས་ཀྱི་འདབ་མར་ཤཱཀྱ་ཐུབ་པ་ལ་ལོངས་སྤྲུལ་གྱི་
སངས་རྒྱས་དཀོན་མཆོག་རྣམས་ཀྱིས་བསྐོར་བའི་ལོངས་སྐུ་རྣམས་ཕྱི་སྐོར་ལ་བཞུགས་པ། རྒྱབ་ཀྱི་འདབ་མར་ལུང་གི་ཆོས་དཀོན་མཆོག་འཁོར་ལོ་སྡོམ་པའི་རྩ་བཤད་ཀྱི་རྒྱུད་སོགས་དཻཌཱུརྱའི་ཤོག་བུ་

[009B]
གཡོན་གྱི་འདབ་མར་འཇམ་དབྱངས་ལ་བྱང་སེམས་ཉན་རང་དཔའ་བོ་མྑ་འགྲོ་དང་བཅས་པས་བསྐོར་བ། དེ་རྣམས་ཀྱི་མཐའ་སྐོར་དུ་བཀའ་སོད་ཀྱི་གཙོ་བོ་དུར་བདག་དང་ཕྱག་བཞི་
པ་སོགས་ཆོས་སྐྱོང་སྲུང་མ་དང་བཅས་པའི་དགེ་འདུན་དཀོན་མཆོག་རྣམས་གསལ་ལེགས་པར་བཏབ། རང་གི་གཡས་སུ་ཕ། གཡོན་དུ་མ། མདུན་དུ་མངོན་སུམ་དུ་གནོད་པའི་དགྲ། མི་མངོན་
པར་གནོད་པའི་འདྲེ། དངོས་སུ་གནོད་པ་མི་བྱེད་ཀྱང་དེ་ལ་བརྟེན་ནས་བྱུར་ཁ་འདྲེན་པ་སྟེ་དགྲ་འདྲེ་བྱུར་གསུམ། རྒྱབ་ཏུ་རིགས་དྲུག་བར་དོ་དང་བཅས་པ་ཐམས་ཅད་སྨྲ་ཤེས་དོན་གོ་བ་མིའི་རྣམ་པ་ཅན་སའི་

[010A]༄༅། །དྲེག་པ་ལྟར་སྨུག་ཤིག་གེ་འཁོད་པར་བསམ། རང་གཞན་སེམས་ཅན་ཐམས་ཅད་འཁོར་བ་དང་ངན་སོང་གི་སྡུག་བསྔལ་ལ་འཇིགས་ཤིང་སྐྲག་པའི་ངེས་འབྱུང་དང་སྙིང་
རྗེའི་བློ་བསྐྱེད་པ་རྒྱུ་གཅིག། མདུན་གྱི་སྐྱབས་ཡུལ་རྣམས་ལ་དེ་ལས་སྐྱོབ་པའི་མཁྱེན་བརྟེ་་ཨུས་གསུམ་ཡོད་པར་ཡིད་ཆེས་པ་རྒྱུ་གཅིག་སྟེ་སྐྱབས་འགྲོའི་རྒྱུ་གཉིས་སུ་བཞེད་པ་དང་
རང་གི་སྡུག་བསྔལ་དྲན་ནས་ངེས་འབྱུང་དང། གཞན་གྱི་སྡུག་བསྔལ་དྲན་ནས་སྙིང་རྗེ་བསྐྱེད་པ། སྐྱབས་ཡུལ་རྣམས་ལ་འཇིགས་པ་དེ་ལས་སྐྱོབ་པའི་ནུས་པ་ཡོད་པར་ཤེས་པ་སྟེ་
ཐེག་ཆེན་ལ་རྒྱུ་གསུམ་དུ་བཞེད་དོ། །དེ་ནས་ལུས་གནད་དང་ལྡན་པར་འཁོད་ནས། མདུན་གྱི་ནམ་མཁར་སོགས་ཚར་གཅིག་བརྗོད། བླ་མས་སྐྱབས་དངོས་སུ་སྟོན་པ་

[010B] ཆོས་སྐྱབས་དངོས་ཏེ། དེ་ཉིད་རང་གིས་ཉམས་སུ་བླངས་པས་སྐྱོབ་ནུས་ཤིང། དགེ་འདུན་རྣམས་ཀྱིས་ཇི་ལྟར་ལམ་ལ་སློབ་པ་ལྟར་བདག་གིས་
ཀྱང་སློབ་སྙམ་པའི་གྲོགས་ཞུས། རང་གཞན་སེམས་ཅན་ཐམས་ཅད་ཀྱིས་ཁ་ཙམ་ཚིག་ཙམ་མ་ཡིན་པར་སྙིང་ཁོང་རུས་པའི་གཏིང་ནས་སྐྱབས་སུ་འགྲོ་དགོས་ཏེ་བློ་རྩེ་གཉིས་ཀྱིས་
དོན་མི་འགྲུབ་པ་དང། རྐང་པ་ཡར་མར་བོར་བ་དང་རྟ་གཉིས་ལ་ཞོན་ནས་འདོད་སར་མི་ཕྱིན་པའི་བློ་ལིང་སྐྱུར་གྱིས་མགྲིན་གཅིག་ཏུ། བདག་དང་ཞེས་སོགས་ཀྱིས་མཐའ་སྐོར་གྱི་
སེམས་ཅན་རྣམས་ལ་དམིགས་ནས། དུས་ཞེས་པ་ཐོག་མཐའི་དུས་ཚིགས་ཡིན་ལ། བྱང་ཆུབ་སྙིང་པོ་ཞེས་པ་རྟོགས་པ་བྱང་ཆུབ་སྙིང་པོ་དང། གནས་བྱང་ཆུབ་སྙིང་པོ་གཉིས་ལས་དང་པོ་ནི་སངས་རྒྱས་མ་

[011A]༄༅། །ཐོབ་ཀྱི་བར་དང། གཉིས་པ་ནིལོངྶ་སྐུའི་གནས་འོག་མིན་སྟུག་པོ་བཀོད་པ་དང་སྤྲུལ་སྐུའི་གནས་རྒྱ་གར་རྡོ་རྗེའི་གདན་ནོ། །ནུབ་གཉིས་པའི་སེམས་འཛིན་ལ་མ་སླེབས་བར་
ཐུན་རེར་བརྒྱ་རྩ་ཙམ་ཉུང་མཐར་བྱ། སངས་རྒྱས་ཆོས་གསུང་བ་པོ་དངོས་དང། དེ་ནས་རིམ་གྱིས་བརྒྱུད་པའི་བླ་མ་རྣམས་ཀྱིས་སྟོན་པས། དབུས་ཀྱི་འཁོར་ལོ་སྡོམ་པ་ཡབ་ཡུམ་དང་
རྩ་བརྒྱུད་ཀྱི་བླ་མ་རྣམས་ལ་སྐྱབས་སྟོན་པ་པོ་མཛད་དུ་གསོལ་སྙམ་པའམ་ས་ལུགས་པ་ལམ་སྣ་འདྲེན་པའི་སྐྱབས་མཛད་དུ་གསོལ་སྙམ་དུ། དཔལ་ལྡན་བླ་མ་ཞེས་སོགས་བརྗོད་ཅིང་དེ་
ཡང་བླ་མ་དམ་པ་ནི་སློབ་མའི་ངན་སྤྱོད་ཀྱི་རིགས་ལ་ཁྲོ་ན་དམ་པ་དང་རང་དོན་དུ་ཁྲོ་ན་དམ་པ་མ་ཡིན་ནོ། །མདུན་དང་གཡས་ཀྱི་སངས་རྒྱས་རྣམས་ཀྱིས་སྐྱབས་སྟོན་པ་མཛད་དུ་

[011B] རྒྱབ་དང་སྐྱབས་ཡུལ་རྣམས་ཀྱི་ཐུགས་རྒྱུད་ལ་མངའ་བའི་རྟོགས་པའི་ཆོས་རྣམས་ཀྱིས་སྐྱབས་དངོས་མཛད་དུ་གསོལ་སྙམ་དུ་དམ་
པའི་ཞེས་སོགས་བརྗོད། གཡོན་དང་མཐའ་སྐོར་དུ་བཞུགས་པའི་དགེ་འདུན་དཀོན་མཆོག་རྣམས་ཀྱིས་སྐྱབས་སྒྲུབ་པའི་གྲོགས་མཛད་དུ་གསོལ་སྙམ་དུ། འཕགས་པའི་ཞེས་སོགས་བརྗོད། གྲུབ་
ན་བདུད་རྩི་འབེབས་སྦྱངས་ལམ་རིམ་ལྟར་བྱས་ལ་སྤང་གཉེན་རོ་གཅིག་ཏུ་མ་གྱུར་གྱི་བར་དུ་སྐྱབས་སུ་འགྲོ་བའོ། །གཉིས་པ་སེམས་བསྐྱེད་ནི༑ བདག་གིས་བྱས་ལ་ཞེས་པའི་བར་གྱིས་
བྱང་ཆུབ་དོན་གཉེར། སེམས་ཅན་ཐམས་ཅད་སོགས་ཀྱིས་གཞན་དོན་དོན་གཉེར་ཏེ་དོན་གཉེར་གཉིས་ལྡན་གྱི་སྨོན་སེམས། དེའི་ཕྱིར་དུ་སོགས་ཀྱིས་འཇུག་སེམས་བསྟན་ནོ། །སེམས་བསྐྱེད་ཀྱང་ནུབ་གཉིས་པར་ཐུན་རེར་

[012A]༄༅། །བྲྒྱའམ་ཉེར་གཅིག་ཉུང་མཐར་བྱའོ། །དེ་ནས་སྐྱབས་གསོལ་བརྗོད་པར་བྱ་སྟེ་ལག་གཉིས་སྙིང་གར་ཐལ་མོ་སྦྱར་ནས་བླ་མ་དང་དཀོན་མྖོག་སྐྱབས་ཡུལ་རྣམས་ལས་འོད་
ཟེར་སྣ་ལང་དཔག་མེད་བྱུང་བ་རང་གཞན་གྱི་ལུས་སེམས་ལ་ཐིམ་པས་སྡིག་སྒྲིབ་ཐམས་ཅད་མུན་ཁུང་དུ་སྒྲོན་མེའམ་ཉི་ཟེར་ཞུགས་པ་བཞིན་སྐད་ཅིག་ལ་དག་སྟེ། སེམས་རྟོག་མེད་ཆོས་
སྐུ་དང། ལུས་ལོངས་སྐུ་རྣལ་འབྱོར་མར་གྱུར་ཏེ། རང་གི་མཐའ་སྐོར་ན་འཁོད་པའི་སེམས་ཅན་རྣལ་འབྱོར་མར་གསལ་བ་རྣམས་བྱ་ཁྱུ་འུར་རྡོས་དེད་པ་ལྟར། རང་རང་གི་དག་ཞིང་
ལ་འུར་དེཨྔ་གིས་འཕུར་བར་བསམ། དེ་ནས་མདུན་གྱི་སྐྱབས་ཡུལ་རྣམས་འོད་ཟེར་དཀར་དམར་མཐིང་གསུམ་ཞེས་བརྗོད་པ་དང་མཉམ་དུ་གཡོན་སྐོར་གྱིས་བསྡུ་བར་བྱ་སྟེ། དགེ་འདུན་རྣམས་འོད་དཀར་

[012B] ཆོས་རྣམྶཱོད་དམར་པོའི་རྣམ་པར་ཞུ་བ་མགྲིན་པར་བསྟིམ་པས་གསུང་རྡོ་རྗེ་འོད་དཔག་མེད་
སངས་རྒྱས་དང་རྩ་བརྒྱུད་ཀྱི་བླ་མ་གཙོ་བོ་ཡབ་ཡུམ་བཅས་འོད་སྔོན་པོའི་རྣམ་པར་ཞུ་བ་སྙིང་གར་བསྟིམ་པས་ཐུགས་རྡོ་རྗེ་མི་བསྐྱོད་པའི་བྱིན་རླབས་ཐོབ། རང་སེམས་ལ་
བདེ་བ་སྐྱེས་བདེ་བས་སྟོང་པ་ངེས་པའི་བདེ་སྟོང་དབྱེར་མེད་ཀྱི་ངང་ལ་ཅུང་ཟད་མཉམ་པར་འཇོག་པ་ནི་དོན་དམ་པའི་སྐྱབས་འགྲོ་ཡིན་ནོ། །དེ་ལྟར་སྟོང་པས་ཆོས་སྐུ་བདེ་བས་
ལོངས་སྐུ། དེའི་ངང་ལས་སྣང་ཡུལ་རང་ལྷར་གསལ་བས་སྤྲུལ་སྐུ་འགྲུབ་པའི་རྒྱུར་ཞིང། སྟོང་ཉིད་བསྒོམ་པས་དོན་དམ་སེམས་བསྐྱེད་ཀྱང་ཚང་ངོ།    ༈    །ནུམ་གཉིས་པར་ཚད་མེད་པའི་རྣལ་འབྱོར་གྱིས་སྐྱབས་འགྲོ་ལ་སྒྲོ་འདོགས་བཅད་

[013A]༄༅། །ནས་རྡོ་རྗེ་སེམས་དཔའི་བསྒོམ་བཟླས་ཀྱི་སེམས་འཛིན་གཏོང་བ་ལ། བཞི་བ་ཚད་མེད་ཀྱི་རྣལ་འབྱོར་ནི༑ ཚད་མེད་ཀྱི་ཁོངས་ནས་སྐྱབས་འགྲོ་ཐོན་པ་ནི་སེམས་བསྐྱེད་དང་ཚད་
མེད་ངོ་བོ་གཅིག་ལ། སེམས་བསྐྱེད་ཀྱི་སྔོན་དུ་སྐྱབས་འགྲོ་འགྲོ་དགོས་པ་སྐྱབས་འགྲོ་སྡོམ་པ་ཐམས་ཅད་ཀྱི་རྟེན་དུ་གྱུར་པ་ཡིན་ནོ། །དེ་ལྟར་སངས་རྒྱས་ལ་སྐྱབས་སུ་སོང་བའི་
འབྲས་བུ་མཐར་ཐུག་ལ་མ་འོངས་པ་ན་རང་ཉིད་སངས་རྒྱས་ཀྱི་གོ་འཕང་ཐོབ་པ། ཆོས་ལ་སྐྱབས་སུ་སོང་བའི་འབས་བུ་[*'BRAS BU]མདོ་རྒྱུད་ལུང་རྟོགས་ཀྱི་ཡོན་ཏ་[*TAN]གང་ལའང་མི་ཐོགས་པ་
དགེ་འདུན་ལ་སྐྱབས་སུ་སོང་བའི་འབས་བུ་[*'BRAS BU]འཁོར་ཚོགས་རྒྱ་མཚོ་ལྟ་བུས་བསྐོར་བ། བླ་མ་ལ་སྐྱབས་སུ་སོང་བའི་འབྲས་བུ་འཁོར་དེ་ལྟ་བུའི་དབུས་སུ་རང་གིས་བླ་མ་བྱས་ནས་ཆོས་སྟོན་པ་

[013B] །ཚད་མེད་རྒྱུ་དང་སེམས་བསྐྱེད་འབྲས་བུ་སྟེ། རྒྱུ་འབྲས་མན་ངག་བདུན་གྱི་སྐབས་ལྟར་དང། ངག་འདོན་དུ་སེམས་བསྐྱེད་སྐབས་ཚད་མེད་བཞི་ཚང་བར་
གསུངས་ཀྱང་ཚང་ཚུལ་འདི་ལྟར་ཡིན་ཞེས་འདིའི་གཞུང་གང་དུ་ཡང་མ་བཤད་ནང་བདག་གི་[*GIS+]བསྒྲལ། ཞེས་པའི་བར་གྱིས་སྙིང་རྗེ་ཚད་མེད། རྫོགས་པའི་བྱ་ཞེས་པས་བྱམས་པ་
ཚད་མེད། སེམས་ཅན་ཐམས་ཅད་རྫོགས་པའི་བྱང་ཆུབ་ཀྱི་གོ་འཕང་ཐོབ་པའི་བདེ་བ་ནི་འཁོར་བའི་བདེ་བ་དང་མི་འདྲ་བར་ནམ་ཡང་མི་ཉམས་པ་ཡིན་ལ། དེ་ལ་གནས་ན་སྙམ་པ་
དགའ་བ་ཚད་མེད། བཏང་སྙོམས་ཚད་མེད་ལ་གཉིས་ཏེ་རང་ངོས་ནས་སེམས་ཅན་ཐམས་ཅད་ལ་དགྲ་གཉེན་གྱི་རྣམ་པར་འཛིན་པ་སྤོང་བ་དང། གཞན་སེམས་ཅན་ཕན་ཚུན་ཉེ་རིང་སྤོང་བའི་ཚད་མེད་གཉིས་

[014A]༄༅། །ལས་དང་པོ་ནི། སེམས་ཅན་ཐམས་ཅད་ཅེས་པས་བསྟན་ཏེ། རང་གིས་སེམས་ཅན་ལ་ཉེ་རིང་བྱས་པ་རང་གི་ཉེ་དུ་སོགས་རྫོགས་པའི་བྱག་ཆུབ་ལ་འགོད་ལ། དགྲ་ལ་སོགས་པ་མི་
འགོད་སྙམ་པའི་བློ་ནི་རང་གིས་བཏང་སྙོམས་མ་བྱུང་བས་དེ་སྤོང་བ་དང། གཉིས་པ་ནི། རྫོགས་པའི་བྱང་ཆུབ་ཅེས་པས་བསྟན་ཏེ། གཞན་ཕན་ཚུན་ཉེ་རིང་མ་སྤངས་ན་སེམས་
ཅན་ཐམས་ཅད་ཀྱི་[*KYIS?]སངས་རྒྱས་ཐོབ་མི་ནུས་ཤིང། དེ་ཡང་རྫོགས་པ་ཞེས་པ་སྐྱོན་མ་ལུས་པ་ཟད་པ་ལ་རྫོགས་པ་དང། ཡོན་ཏན་མ་ལུས་ཆུབ་པ་ལའང་རྫོགས་པའི་ཞེས་བརྗོད་པས་དེ་
ལྟ་བུའི་གོ་འཕང་ལ་འགོད་པར་འདོད་པ་ནི། བཏང་སྙོམས་ཚད་མེད་ཡིན་ཏེ། འཇིགས་བྱེད་ལས་གཟུང་འཛིན་གྱི་རྣམ་རྟོག་གིས་མི་བསྐྱོད་པའི་བཏང་སྙོམས་ལ་གནས་པར་བྱའོ་ཞེས་གསུངས་པ་

[014B] །དེའི་ཕྱིར་དུ་ཞེས་སོགས་ནི། སྤྱིར་མདོ་ལུགས་ལ་དུས་སྙིགས་མར་སྨན་བླ་འདི་བྱིན་རླབས་མྱུར་བ་དང། སྔགས་ལུགས་ལ་འཁོར་ལོ་བདེ་མཆོག་གི་དཀྱིལ་འཁོར་མ་བསྡུས་
པར་རི་རབ་ཀྱི་རྩིར་རང་ཅག་འཛམ་བུ་གླིང་བར་ཞལ་ཕྱོགས་པའི་ཚུལ་གྱིས་བཞུགས་ཡོད་པས་བླ་མེད་གཞན་དང་གཞན་ལས་འཁོར་ལོ་བདེ་མཆོག་བྱིན་རླབས་མྱུར་བ་དང་དེའི་
ཡང་སྙིང་རྗེ་བཙུན་ནཱ་རོ་མཁའ་སྤྱོད་མ་འདི་བྱིན་རླབས་ཤིན་ཏུ་མྱུར་བར་མ་ཟད་དབང་པོ་ཞན་པ་རྣམས་ལ་ཆེས་ཤིན་ཏུ་ཉམས་སུ་ལེན་བདེ་ཞིང་འཇུག་པ་བདེ་བའི་ཕྱིར་རྡོ་རྗེ་
རྣལ་འབྱོར་མའི་ལམ་གྱི་རིམ་པ་ཉམས་སུ་ལེན་སྙམ་པའི་འདུན་པ་དྲག་པོ་ཡང་བྱའོ། །སྐྱབས་འགྲོའི་སྐབས་སྐྱེས་བུ་ཆུང་འབྲིང་གི་ལམ་དང། སེམས་བསྐྱེད་གྱི་སྐབས་སྐྱེས་བུ་ཆེན་པོའི་ལམ། འཆི་བ་ཆོས་སྐུའི་སྐབས་སྟོང་ཉིད་ཚང་བས་ན་

[015A]༄༅། །སྔོན་དུ་ལམ་ཐུན་མོང་བས་རྒྱུད་མ་སྦྱངས་པར་སྨིན་མ་ཟེང་ཟེང་བྱེད་པ་རྣམས་ལ་འབྲས་བུ་མི་བདོག་གསུངས། ས་ལུགས་ལ་བདག་བསྐྱེད་རིང་ངེ་འཛིན་གྱི་ཆེ་བ་དང། མདུན་
བསྐྱེད་མཆོད་བསྟོད་ཀྱི་ཆེ་བ་ཡིན་པས། བདག་བསྐྱེད་ལ་མཆོད་པ་མི་འབུལ་བར་བཞེད་ལ། རྗེ་བདག་ཉིད་ཆེན་པོས། ཐོབ་བྱ་འབྲས་དུ་ཀྱི་ཡོངས་དག་བཞི་དང་ཆ་མཐུན་པར་ད་ལྟ་ལམ་
དུ་སློང་དགོས་པས་གནས་ཡོངས་སུ་དག་པ་གཞལ་ཡས་ཁང་སྒོམ་པ། ལུས་ཡོངས་སུ་དག་པ་རང་ལྷར་གསལ་བ། ལོངས་སྤྱོད་ཡོངས་སུ་དག་པ་མཆོད་པ་འབུལ་བ། མཛད་པ་ཡོངས་སུ་དག་པ་
འོད་ཟེར་སྤྲོ་བསྡུ་སོགས་ཀྱིས་དོན་གཉིས་བྱེད་པ་རྣམས་ཡིན་པས་རྒྱུ་མཚན་དེའི་ཕྱིར་བདག་བསྐྱེད་ལ་མཆོད་པ་ངེས་པར་དགོས་པར་གསུངས། དེས་ན་ཡིད་སྤྲུལ་ལམ་

[015B] དེ་ནི་འདི་དང་འབུལ་བྱ་གཉིས་ལས། ངག་འདོན་དུ་སྔ་མ་ལྟར་ཡོད་པས། དེ་བསངས་བྱེད་ཀྱི་ནང་མཆོད་བྱིན་རླབས་དགོས་ཤིང། དེ་ཐ་
མལ་པའི་རྣམ་པས་བྱིན་རླབས་མི་ནུས་པས་ན་སྐད་ཅིག་གིས་དཀྲོང་བསྐྱེད་བྱ་སྟེ། དེ་ཡང་སྐྱབས་ཡུལ་ཐིམ་པའི་རྐྱེན་གྱིས་རང་ལུས་སྟོང་པར་སྦྱངས། སྟོང་པའི་ངང་ལས་སྣ་
ཚོགས་པད་ཉི་འཇིགས་དུས་ཀྱི་གདན་ལ་རང་ཉིད་སྐད་ཅིག་གིས་རྡོ་རྗེ་རྣལ་འབྱོར་མར་གྱུར་པར་བསམ། དེའི་སྙིང་གར་ཆོས་འབྱུང་སྒོམ་པ་འམ་ལྕང་སྐྱའི་དགོངས་པ་ལྟར་མ་སྒོམ་
ཀྱང་ཆོག་པས་སྙིང་གར་ཟླ་བའི་དཀྱིལ་འཁོར་གྱི་དབུས་སུ་བཾ་ཡིག་དེའི་མཐའ་སྐོར་དུ་ཁཎྜ་རོ་ཧེའི་སྔགས་འཕྲེང་བསམ་སྟེ་ཁཎྜ་དུམ་བུ་དང། རོ་ཧེ་སྐྱེས་མ་སྟེ་ཀྱེ་དུམ་སྐྱེས་མ་ཞེས་བོས་ནས་སང་བའི་བྱ་བ་མཛོད་

[016A]༄༅། །ཅིག་པར་བསྐུལ་བ་ཡིན། དེ་ལ་བསང་བ་སྦྱང་བ་སྐྱེད་པ་བྱིན་གྱིས་བརླབ་པའོ། །དང་པོ་ནི། ཁཎྜ་རོ་ཧེ་་རྗོད་པས་རང་གི་སྙིང་གའི་བཾ་ཡེག་གི་ནཱ་ད་ལས་ལྷ་མོ་
དུམ་སྐྱེས་མ་སྐྱུ་མདོག་དམར་མོ་གྲི་ཐོད་འཛིན་པ་སྤྲོས་པ་སྣ་གཡས་ནས་ཐོན་ནང་མཆོད་ལ་གནས་པའི་བགེགས་རྣམས་བྱིའུ་ཁྲས་དེད་པ་ལྟར་རྒྱ་མཚོའི་ཕ་མཐར་བསྐྲད་དེ་
ནམ་ཡང་ལྡང་བ་མེད་པར་བསམ་ལ་སླར་ལྷ་མོ་སྣ་གཡོན་ནས་སྔར་གྱི་སྤྲོ་གཞི་ལ་བསྡུ། གཉིས་པ་ནི། སྭ་བྷཱ་ཝ་བརྗོད་པའི་ཚེ་ཆོས་ཐམས་ཅད་རང་བཞིན་མེད་པའི་ལྟ་བ་
དྲན་ནས་ནང་མཆོད་ཐོད་པ་དང་བཅས་པ་མི་དམིགས་པར་སྦྱངས། གསུམ་པ་ནི། སྟོང་པའི་ངང་ལས་ནང་མཆོད་ཀྱི་གོ་སར་རང་གི་བདེ་སྟོང་གི་ངོ་བོ་ཡཾ་ཡིག་སྔོན་པོ་ཞིག་བྱུང་བ་འོད་དུ་ཞུ་བ་ལས་རླུང་དཀྱིལ་སྔོན་པོ་གཞུ་བཀང་བ་

[016B] དེའི་སྟེང་གི་དཀྱིལ་དུ་རཾ་རིག་དམར་པོ་ཞིག་བྱུང་
བ་འོད་དུ་ཞུ་བ་ལས་མེ་དཀྱིལ་དམར་པོ་གྲུ་གསུམ་པ་ཟུར་ཅིག་རང་ལ་བསྟན་པ་མཐའ་ཀུན་ཏུ་མེ་ལྷབ་ལྷབ་འབར་བཞིན་པ། དེའི་ཟུར་རེར་རང་གི་མདུན་ནས་བརྩམས་ཏེ་གཡོན་སྐོར་གྱིས་
ཨཱ་དཀར་དམར་མཐིང་གསུམ་ལས་མི་མགོ་བཅད་མ་ཐག་པ་སྐྲ་སྦད་ལིང་ཅན་སོ་སྐྱ་ཚིག་གེ་བ་དཀར་དམར་མཐིང་གསུམ་གྱི་ལྟག་པ་ནང་བསྟན། དེ་གསུམ་གྱི་དབུས་ཀྱི་སྟེང་དུ་ཨཱ་དཀར་
པོ་ལས་ཐོད་པ་ཕྱི་དཀར་ལ་ནང་དམར་བ་ཡངས་ཤིང་རྒྱ་ཆེ་བ་དཔྲལ་བ་རང་ལ་བསྟན་པ། དེ་ཤར་དུ་བྱས་པའི་ནང་གི་ཤར་དུ་ཨོཾ་དཀར་པོ་ལས་དྲིན་ཆེན་སེར་པོ། བྱང་དུ་ཁཾ་ལྗང་དགུ་ལས་ཀླད་པ་དཀར་པོ། ནུབ་ཏུ་ཨཾ་དམར་

[017A]༄༅། །པོ་ལས་བྱང་སེམས་དཀར་པོ། ལྷོར་ཏྲཾ་སེར་པོ་ལས་རཀྟ་དམར་པོ། དབུས་སུ་ཧཱུཾ་སྔོན་པོ་ཁ་རང་ལ་བསྟན་པ་ལས་དྲི་ཆུ་སྔོན་པོ་སྟེ་ཕྱོགས་གཡོན་སྐོར་དང། ཤར་ལྷོར་
ལཾ་དཀར་པོ་ལས་བ་གླང་གི་ཤ་ནག་པོ། ལྷོར་ནུབ་ཏུ་མཾ་སྔོན་པོ་ལས་ཁྱིའི་ཤ་དམར་པོ། ནུབ་བྱང་དུ་བཾ་དམར་པོ་ལས་གླང་པོ་ཆེའི་ཤ་དཀར་པོ། བྱང་ཤར་དུ་ཏཾ་ལྗང་གུ་
ལས་རྟའི་ཤ་ལྗང་གུ། དབུས་སུ་བཾ་དམར་པོ་ཧཱུཾ་ལ་ཁ་བསྟན་པ་ལས་མིའི་ཤ་དམར་པོ་སྟེ་མཚམས་གཡས་སྐོར། ཤ་དེ་རྣམས་གན་རྒྱལ་དུ་གནས་པ་མགོ་བོ་རང་གི་ཕྱོགས་སུ་
བསྟན་པ་དང། དབུས་ཀྱི་མིའི་ཤ་མགོ་ནུབ་ཏུ་བསྟན་པར་བསྐྱེད། བདུད་རྩི་རྣམས་མར་ཁུ་ཞུ་བ་ལྟ་བུ་དང། ཤ་རྣམས་ཁམ་ཚད་ཙམ་དུ་སིལ་བུར་གཏུབ་པ། ཕྱི་དབྱིབས་རང་རང་གི་གཟུགས་སུ་གནས་པ་ཐམས་ཅད་

[017B] །བཞི་པ་ལ་གསུམ། སྐྱོན་སྦྱང་བ། ཡོན་ཏན་རྟོགས་པ། མང་པོར་
སྤེལ་བའོ། །དང་པོ་ནི། རང་གི་ཐུགས་ཀ་ནས་འོད་ཞེར་འཕྲོས་རླུང་དཀྱིལ་གྱི་བ་དན་ལ་ཕོག་པས་བ་དན་བསྐྱེད་དེ་རླུང་གཡོས་མེ་དཀྱིལ་འབར་བས་ཐོད་པ་གདུངས་པས་ནང་གི་
རྫས་དང་ཡི་གེ་རྣམས་ལུམ་ལུམ་ཞུ་ཞིང་ཁོལ་བས་རྫས་རྣམས་ཀྱི་ཁ་དོག་དྲི་ནུས་ངན་པ་རྣམས་དག་ནས་བདུད་རྩི་དམར་སེར་རེག་བྱ་ཤིན་ཏུ་ཚ་བར་གྱུར་པར་བསམ། གཉིས་པ་
ནི། དེའི་སྟེང་གི་བར་སྣང་ལ་ཧཱུཾ་ཡིག་དཀར་པོ་མགོ་ཐུར་དུ་བསྟན་པ་ལས་བདུད་རྩིའི་རང་བཞིན་གྱི་ཁ་ཊཱཾ་ག་དཀར་པོ་མཚན་ཉིད་དང་ལྡན་པ་མགོ་ཐུར་དུ་བསྟན་པ། བདུད་རྟི་སྐྱ་ཁྲོཾ་ཁྲོཾ་འཛག་བཞིན་པ་ལ་འོག་གི་རླངས་པ་ཕོག་པས་མེར་གྱིས་ཞུ་བ་ཐོད་

[018A]༄༅། །པར་ལྷུང་བས་རྫས་དེ་དག་དངུལ་ཆུའི་མདོག་ལྟར་དཀར་ཞིང་རེག་བྱ་ཤིན་ཏུ་སིལ་བའི་རང་བཞིན་དུ་གྱུར་པར་བསམ། གསུམ་པ་ནི། དེའི་སྟེང་དུ་དབྱངས་གསལ་གཉིས་ཕྲེང་
དུ་སྒྲིག་པའི་དབྱངས་ཀྱི་མགོར་ཨོཾ་དང་གསལ་བྱེད་ཀྱི་མཇུག་ཏུ་ཧཱུཾ་ཧཱུཾ་ཕཊ་ཡོད་པའི་སྔགས་ཕྲེང་གསུམ་བརྩེགས་ཀྱི་འོག་མ་དཀར་པོ། དེའི་སྟེང་མ་དམར་པོ། དེའི་སྟེང་མ་སྔོན་
པོ་རྣམས་སུ་བསྐྱེད། སྔས་ཕྲེང་འོག་མ་གཡས་གཡོན་ནས་རིམ་གྱིས་འོད་དུ་བསྡུས་ནས་ཨོཾ་དཀར་པོ། དེ་བཞིན་དུ་བར་དང་སྟེང་མ་གཉིས་ཀྱང་བསྡུས་ལ་ཨཱ་དམར་པོ། ཧཱུཾ་སྔོན་པོ་
གསུམ་སྟེང་ནས་སྟེང་དུ་གནས་པ་ལས་འདོད་ཟེར་དཀར་དམར་མཐིང་གསུམ་ཕྱོགས་བཅུར་སྤྲོས། རྒྱལ་བ་སྲས་བཅས་ཐམས་ཅད་ཀྱི་ཐུགས་ཀ་ནས་ཡེ་ཤེས་ཀྱི་བདུད་རྩི་དཀར་པོའི་རྣམ་པར་བཀུག་སྟེ་ཡི་གེ་གསུམ་

[018B] དེ་ཡང་སྔོན་དུ་ཤ་ལྔ་བདུད་རྩི་ལྔ་དང་བཅས་པ་བསྐྱེད་པ་དམ་ཚིག་པ་དང་ཕྱོགས་བཅུའི་རྒྱལ་བ་སྲས་བཅས་དཔའ་བོ་མཁའ་འགྲོ་དང་བཅས་པའི་བདུད་རྩི་
བཀུག་པའི་པའི་ཡི་གེ་གསུམ་ཡེ་ཤེས་པའི་ཚུལ་དུ་གནས་པ། སྟེང་འོག་མགོ་མཇུག་ལྡོག་ནས་ཐོད་པར་ལྷུང་བས་ཇི་ཙམ་ལོངས་སྤྱད་ཀྱང་ཟད་པ་མེད་པའི་མང་པོར་སྦར་ཞིང་སྤེལ་
བ་འཆི་མེད་ཚེ། ནད་མེད་སྨན། ཟག་མེད་ཡེ་ཤེས་ཀྱི་བདུད་རྩིར་གྱུར་པར་བསམ་མོ། །དེ་ནས་ཆུ་གཉིས་ཉེར་སྤྱོད་དང་བཅས་པའི་མཆོད་པ་རྣམས་ནང་མཆོད་འཐོར་ལ་ཁཎྜ་རོ་ཧེས་
བསངས། སྭ་བྷཱ་ཝས་སྦྱངས་པ་སྔར་བཞིན་ལ། བསྐྱེད་པ་ནི་མཆོད་རྫས་སོ་སོའི་གོ་སར་རང་གི་བདེ་སྟོང་གི་ངོ་བོ་ཀཾ་དཀར་པོ་ཞིག་ཐོལ་གྱིས་བྱུང་བ་འོད་དུ་མེར་གྱིས་ཞུ་བ་ལས་ཐོད་པའི་སྣོད་ཡངས་ཤིང་རྒྱ་ཆེ་བའི་ནང་དུ་ཧཱུཾ་སྔོན་པོ་རེ་རེ་བྱུང་བ་འོད་དུ་མེར་གྱིས་ཞུ་བ་

[019A]༄༅། །ལས་མཆོད་རྫས་སོ་སོའི་རྣམ་པར་སྐད་ཅིག་གིས་བསྐྱེད་པ་སྟེ་ཐོད་པའི་སྐད་དོད་ཀ་པཱ་ལ་ཞེས་འབྱུང་ལ། དེའི་མིང་ཡིག་དང་པོ་ཐིག་ལེས་བརྒྱན་པ་ནི་མཆོད་རྫས་
སོགས། མིང་དང་བརྡ་དང་རྟོགས་པས་བཏགས་ཙམ་ལས་དོན་དམ་པར་གྲུབ་པ་མེད་པ་མཚོན། དེ་ཡང་ཁྱད་ཆོས་གསུམ་ལྡན་ཞེས་བྱ་བ། ངོ་བོའི་ཁྱད་པར་བདེ་སྟོང་གི་རང་བཞིན་ཡིན་པ་
རྣམ་པའི་ཁྱད་པར་མཆོད་རྫས་སོ་སོའི་རྣམ་པར་ཤར་བ། བྱེད་ལས་ཀྱི་ཁྱད་པར་དབང་པོ་དྲུག་གི་སྤྱོད་ཡུལ་དུ་ཟག་མེད་ཀྱི་བདེ་བ་ཁྱད་པར་ཅན་སྟེར་བར་བྱེད་པ་སྟེ། མཆོད་
ཡོན་ཞལ། ཞབས་བསིལ་པུས་མོ་མན་ཅད་ཀྱི་ཞབས་འཁྲུད་བྱེད། མེ་ཏོག་དབུ་སྟེ་ལུས། བདུག་སྤོས་ཤངས། མར་མེ་སྤྱན། དྲི་ཆབ་ཐུགས། ཞལ་ཟས་ལྗགས། རོལ་མོ་སྙན་རྣམས་ཏེ་དབང་པོ་དྲུག་སོ་སོར་འབུལ་

[019B] །མགོ་མཇུག་གི་འབྲུ་གསུམ་ནི་རྡོ་རྗེ་གསུམ་གྱི་ངོ་བོ་ཡིན་ལ། དེའི་བར་དུ་ཨརྒྷཾ་སོགས་མཆོད་སྔགས་སོ་སོ་བཅུག་པ་ནི་རྡོ་རྗེ་གསུམ་གྱི་ངོ་བོར་བྱིན་གྱིས་རློབ་པ་ཡིན་ནོ་
།གསུམ་པ་འགལ་རྐྱེན་སྡིག་སྒྲིབ་སྦྱོང་བ་རྡོར་སེམས་བསྒོམ་བཟླས་བྱ་བ་ལ་མ་རྒྱུད་ལ་ཧེ་རུ་ཀའི་ཡིག་བརྒྱ་དང་ཡབ་ཕྱག་རྒྱ་དང་ཡབ་ཕྱག་རྒྱ་[*phrase repeated?]དྲུག་དང་ཡུམ་ཕྱག་རྒྱ་
ལྔས་བརྒྱན་པ་སོགས་བྱས་ན་ལེགས་ཤིང། དེ་ལྟར་ཚེམ་བུ་དམར་ཁྲིད་དུ་བཀོད་པ་ལྟར་ལ། སྔགས་ཕྲེང་ཡང་གཡོན་སྐོར་དུ་འགོད། རང་རྣལ་འབྱོར་མའི་སྙིང་གར་བཾ་ཡིག་གི་
ཀླད་ཀོར་ནང་དུ་ཟླ་གདན་ལ་བསྒྲུབ་བྱ་གསལ་གདབ། བསྟིམ་སྐབས་ཡབ་ཡུམ་རྗེས་ཆགས་ཀྱི་མེས་ཞུ་བ་བྱང་སེམས་དཀར་དམར་གྱི་རྣམ་པར་སྙིང་གའི་བཾ་ལ་བསྡུས་ལ་བདེ་སྟོང་ལ་མཉམ་པར་འཇོག་ཕ་རྒྱུད་ལ་རྡོ་རྗེ་སེམས་དཔའི་ཡིག་བརྒྱ་

[020A]༄༅། །བཟླ་བ་དང་ཡུམ་གྱིས་རྡོར་དྲིལ་འཛིན་པར་བཤད། འཇིགས་བྱེད་སྐབས་ཀྱི་རྡོར་སེམས་འདི་མ་རྒྱུད་དང་ཕལ་ཆེར་མཐུན་ཞིང་པ་[*PHA]རྒྱུད་ཀྱི་རྡོར་སེམས་མ་རྒྱུད་ལ་བསྒོམ་མི་
རུང་བ་མེད་དོ། །ཁྲིད་ཡིག་རྒྱས་བསྡུས་མཛད་ཟིན་ལོགས་སུ་ཡོད་སྟབས་འདིར་རྒྱས་པ་མ་བྲིས་ཤིང། བདུད་རྩིའི་བུམ་བཟང་ལས་གཞན་ཏིང་ངེ་འཛིན་གྱི་དབང་བཞི་ལེན་ཚུལ་
དང། རྫོགས་རིམ་ཟབ་མོའི་ཉམས་ལེན་དང་རྗེས་སུ་མཐུན་པའི་དམིགས་པའི་བསྒྱུར་ཚུལ་སོགས་བརྒྱུད་ལྡན་བླ་མ་མཉེས་པའི་གསུང་ལས་འབྱུང་བ་ཡང་འགའ་ཞིག་ཡོད། ཅེས་པའི་དང་པོ་
ནི། སྨིན་མཚམས་ཡན། མགྲིན་པ་ཡན། སྙིང་ག་ཡན། དེ་བྱིངས་ལྷག་མ་བདུད་རྩིས་གར་[*GANG]བར་མོས་པའི་སྐབས་སུ་རིམ་པ་བཞིན་བུམ་དབང་གསང་དབང་ཤེར་དབང། ཚིག་དབང་རྣམས་རིམ་

[020B] གཉིས་པ་ནི། ནད་གདོན་སྡིག་སྒྲིབ་རྣམས་མུན་པ་མུན་ནག་ལྟ་བུར་གསལ་བཏབ་ལ་ཧཱུཾ་ཡིག་སྔགས་ཕྲེང་དང་བཅས་པ་ལས་འོད་ཟེར་དཀར་པོའི་ཚོགས་
འཕྲོས་པས་ལུས་ཀྱི་ནང་ཐམས་ཅད་གང་བས་གར་སོང་ཆ་མེད་དུ་སོང་བར་སྒོམ་པ་ལས་སྡིག་སྒྲིབ་སོགས་ཕྱིར་ཐོན་པའི་དམིགས་པ་མི་བྱེད་པ་ནི། རྫོགས་རིམ་སྐབས་རླུང་དབུ་མར་འདུ་
བའི་རྟེན་འབྲེལ་ཁྱད་པར་ཅན་ཡོད་གསུངས། འདིའི་དམིགས་པ་གོང་མ་དང་ཡས་འདེད་དང་མས་འདེད་གཉིས་ཀྱི་སྐབས་སུའང་དགའ་བཞི་ལུགས་འབྱུང་ལུགས་ལྡོག་ཏུ་སྐྱེ་བའི་གནད་ཡོད་དོ་
།ཉིན་སྔོན་མར་ཕྲན་བུ་ཆད་ལུགས་བྱུང་བ་སེང་གེ་རྣམ་པར་རྩེ་བའི་ཏིང་ངེ་འཛིན་ཞེས་སླར་སྔོ་བགྲང་བྱས་ཏེ་ལུས་འདུག་ན། ས་དཀར་གྱི་འགབ་རལ་བསུབ་པ་བཞིན་ཉིན་རྗེས་མའི་འགོར་བཤད་པ་བྱས་ཆོག་པ་ཡིན་ཞེས་སྩལ་ལོ།    ༈    །

[021A]༄༅། །སྐྱབས་འགྲོ་དང་མཇུག་གི་བསྔོ་སྨོན་རྡོར་སེམས་རྐྱང་པའི་སྐབས་མ་གཏོགས་འདིར་མ་དགོས། ནུབ་གསུམ་པའི་ཆོས་ཐུན་ལ་མ་སླེབ་བར་ཐུན་རེར་སྔགས་བརྒྱ་རྩ་ཙམ་ཉུང་
མཐའ་ད་[*DANG]    ༈    །ནུམ་[*NUB?]གསུམ་པར། བླ་མའི་རྣལ་འབྱོར་ལ་སྒྲོ་འདོགས་གཅོད་པ་ནི། ལྔ་པ་བླ་མའི་རྣལ་འབྱོར་ནི། སེམས་
ཀྱི་ཆོས་ཉིད་མཐོང་བ་ཡང། །ཚོགས་བསགས་སྒྲིབ་སྦྱངས་ལ་ལྟོས་པས་ཞེས་གསུངས་པ་ལྟར་ཚོགས་གསོག་སྒྲིབ་སྦྱོང་གི་ཞིང་མཐར་ཐུག་བླ་མ་ཡིན་པའི་རྒྱུ་མཚན་ནི་དཔེར་ན་ཚེ་
འདིའི་ཕ་མ་ཚོགས་གསོག་གི་མཐར་ཐུག་ཡིན་པས་གྲྭ་པའི་དཀོར་འཇུ་ནས་ཤིང། དེ་བཞིན་དུ། མཆོད་པ་ཐམས་ཅད་ཡོངས་སྤངས་ནས། བླ་མ་མཆོད་པ་ཡང་དག་བརྟམས། །ཞེས་གསུངས་

[021B] བཀའ་དྲིན་ཆེ་བའི་རྒྱུ་མཚན་
ཡང་སངས་རྒྱས་བྱང་སེམས་ཐམས་ཅད་ཀྱིས་གདུལ་བར་མ་ནུས་པའི་སྙིགས་མ་ལྔ་ཆེས་ཆེར་བདོ་བའི་དུས་སུ་བླ་མ་ཐ་མལ་བཔའི་རྣམ་པར་བྱོན་ནས་སྐུ་མཐོང་གསུང་ཐོས་ཏེ་བླང་
དོར་གྱིས་གནས་མཐའ་དག་ཕྱིན་ཅི་མ་ལོག་པར་མ་མཛངས་མས་བུ་གསོ་བ་བཞིན་དུ་རང་གི་བློ་དང་འཚམས་པའི་ཆོས་གསུངས་ཤིང་སངས་རྒྱས་དངོས་སུ་བྱོན་ཀྱང་ལམ་འདི་ལས་གཞན་
ལྷག་པོ་སྟོན་རྒྱུ་མེད་པ་དང། སྔོན་རྡོ་རྗེ་འྖནྦྒ་གིས་མཐའ་དྲུག་དང་ཚུལ་བཞིའི་རྒྱས་བཏབ་སོགས་གབ་འཁྲུགས་སུ་གསུངས་པ་རྣམས་སེམས་ཅན་ལ་ངན་དུ་མཛད་པ་མ་ཡིན་གྱི། དེ་དག་བླ་མའི་མན་ངག་དང་ཕྱག་ལེན་ལ་ལྟོས་དགོས་ཏེ། བརྟག་

[022A]༄༅། །གཉིས་ལས། གཞན་གྱི་བརྗོད་མིན་ལྷན་ཅིག་སྐྱེས། །གང་དུ་ཡང་ནི་མི་རྙེད་དོ། །བླ་མའི་དུས་ཐབས་བསྟན་པ་དང། །རང་གི་བསོད་ནམས་ལས་ཤེས་བྱ། །ཞེས་གསུངས་པའི་
ཕྱིར། བླ་མ་སངས་རྒྱས་བྱང་སེམས་གཞན་ལས་བཀའ་དྲིན་ལྷག་པར་ཆེ་བས་ན་ཚུལ་བཞིན་དུ་བསྟེན་ནས་དམས་ངག་རྣམས་ཞུ་བ་དང་ཉམས་སུ་ལེན་པ་དང་གསོལ་བ་འདེབས་པ་
སོགས་ཀྱི་རྟེན་འབྲེལ་ཚོགས་པ་ལ་བརྟེན་ནས་ཚོགས་གཉིས་བདེ་བླག་ཏུ་རྫོགས་ཏེ་ཆོས་ཉིད་རྟོགས་པར་འགྱུར་བའི་ཆེད་དུ་རྒྱས་བཏབ་བོ༑ ༑སྤྱིར་བླ་མ་དང་ཕ་མ་ལ་བརྟེན་པའི་དགེ་
སྡིག་གང་བྱས་ཀྱང་ཐམས་ཅད་སྟོབས་ཤིན་ཏུ་ཆེ་བས་ཚེ་སྟོད་ཀྱི་ལས་ཚེ་སྨད་ལ་སྨིན་པ་དཔེར་ཉས་ནས་ཁྱད་པར་བྐ༑ དྲིན་གསུམ་ལྡན་གྱི་བླ་མ་དེ་ནི་མཚན་དཔེས་སྤྲས་པའི་སངས་རྒྱས་ཀྱི་སྐུ་ཇི་སྙེད་བསྒོམ་པ་བས་བླ་མའི་སྐུ་

[022B] མདོ་རྒྱུད་ནས་གསུངས་པའི་སྔགས་ཇི་སྙེད་བཟླས་པ་བས་མཚན་ལན་ཅིག་བརྗོད་པ་ཕན་ཡོན་ཆེ་བར་གསུངས་པ་དང། བདེ་སྟོང་ལྷན་
ཅིག་སྐྱེས་པའི་ཡེ་ཤེས་སྐྱེ་མི་སྐྱེའང་མོས་གུས་ཀྱི་སྒོ་ནས་གསོལ་འདེབས་ལ་རག་ལུས་པ་མིན་པ་གཞན་ཐོས་བསམ་སོགས་ཇི་ལྟར་བྱས་ཀྱང་བདེ་སྟོང་ལྷན་ཅིག་སྐྱེས་པའི་ཡེ་ཤེས་མྱུར་
དུ་རྒྱུད་ལ་མི་སྐྱེ་ལ། བླ་མ་བསམ་སྦྱོར་གཉིས་གྱི་སྒོ་ནས་ཚུལ་བཞིན་དུ་བྶྟེན་པ་དུས་གསུམ་སངས་རྒྱས་ཐམས་ཅད་ཀྱི་ངོ་བོར་མོས་ཏེ་སྙིང་གི་དཀྱིལ་རུས་པའི་གཏིང་རྐང་གི་
ཁོང་ནས་གསོལ་བ་བཏབ་ན་ཡུན་རིང་པོར་མི་སྐྱེ་སྙམ་པའང་དུས་མྱུར་བ་ཉིད་དུ་སྐྱེ་བ་ཡིན་ཏེ་བརྒྱུད་འདེབས་སུའང་ལྷན་སྐྱེས་ཡེ་ཤེས་སྩོལ། ཞེས་གསུངས་པ་དང། ཀུན་འདུས་ནོར་བུའི་ལུགས་ལ་གཅེར་བུའང་སྟག་ཤམ་ཅན་ལས་དར་གྱི་ན་བཟའ་བྱེད་པ་གཏན་

[023A]༄༅། །མིན་པས་ཕྱག་གཡས་ཌཱ་མ་རུ་ཕྱི་དཀར་བ་ཐབས་དང་ནང་དམར་བ་ཤེས་རབ། དེ་གཉིས་གཅིག་ལ་ཚང་བ་བདེ་སྟོང་དབྱེར་མེད་གྱི་ཆོས་སྒྲ་སྒྲོག་པ་གསུང་ཆོས་དཀོན་
མཆོག་ཁ་ཊཱཾག་ལྷའི་སྐུ་བདེ་བ་ཆེན་པོ་ཞེས་སྐུ་དགེ་འདུན་དཀོན་མཆོག་གཡོན་ཐོད་པ་བདུད་རྟིས་གང་བ་འཛིན་པས་བདེ་སྟོང་གཉིས་སུ་མེད་པའི་ཡེ་ཤེས་ཐུགས་རྒྱུད་ལ་
མངའ་བའི་སངས་རྒྱས་དཀོན་མཆོག་མཚོན་པ་དང། ཡང་ན་ཁ་ཊཱཾ་ག་ནི་ལྷ་ཡི་སྐུ་ཞེས་པ་ཡུམ་མཚོན། བླ་མའི་སྐུ་སངས་རྒྱས། གསུང་དམ་ཆོས། སྐྱེ་མཆེད་རྣམས་དགེ་འདུན་
ཆོས་སྲུང་རྣམས་བཀའ་ཉན་གསུང་སྔོད་ཀྱི་ཚུལ་དུ་གནས་པའི་ཀུན་འདུས་ཏེ། ཐུན་མོང་བ་བསྙེན་ཡིག་ཏུ་གསལ་བ་ལྟར་རོ། །བསྡུ་བའི་ཚེ་དང་པོར་དབུ་གཙུག་ནས་ཐུགས་ཀར་མར་འོད་དུ་བསྡུ། སེང་ཁྲི་ནས་ཐུགས་ཀར་ཡར་འོད་དུ་བསྡུ་བ་དང་

[023B] ཕྱི་མ་ལྟར་ལེགས་ཏེ་སྦྱང་གཞི་ལ་འཆི་བའི་ཚེ་ངན་འགྲོར་སྐྱེ་ན་སྤྱི་བོ་ནས་སྙིང་ག་དང། རྐང་མཐིལ་ནས་སྙིང་གར་
དྲོད་བསྡུ་བ་དང། བདེ་འགྲོར་སྐྱེ་ན་དེ་ལས་གོ་ལྡོག་ནས་དྲོད་བསྡུ་བ་ཡིན་པས་དེ་ལྟར་བྱའོ། །བཅད་དོན་ཉམས་ལེན་སེམས་འཛིན་གྱི་བྱ་བ་ལ། གཉིས་བྲལ་འཆད་དུས་ཞལ་ཤེས་
གཉིས་གཞུང་ཟུར་དུ་ཡོད་པ་རྣམས་གཞུང་བཞིན་ལ། གཉིས་བྲལ་ཞེས་པ་རྩ་དབུ་མའི་མིང་ཡིན་ལ། རྒྱ་སྐད་དུ་ཨ་ཝ་དྷཱུ་ཏཱི་ཞེས་འབྱུང། དེ་བོད་སྐད་དུ་གཉིས་སྤངས་ཞེས་བྱ་
སྟེ། ལུས་ལ་རྩའི་གཙོ་བོ་རོ་རྐྱང་དབུ་གསུམ་ཡོད་པ་ལས། གྱས་རོ་མར་གཟུང་བའི་རླུང་རྒྱུ་བ་དང། གཡོན་རྐྱང་མར་འཛིན་པའི་རླུང་རྒྱུ་བ་གཉིས་ཏེ་གཟུང་འཛིན་གྱི་རླུང་གི་རྒྱུ་བ་བཀག་ནས་དབུ་མར་རླུང་ཞུགས་གནས་ཐིམ་གསུམ་བྱེད་

[024A]༄༅། །པ་ལ༑ ཞལ་ཤེས་གསུམ་གྱི་བླ་མའི་རྣལ་འབྱོར་ཐུན་མོང་བ་ནི་ཉིན་དང་པོ་ལ་ཐུན་གཅིག་བྱ་བ་དང། རྫོགྶྲིམ་རྩ་དབུ་མ་འཆད་ན་ཐུན་མོང་མིན་པ་དགོས་ཏེ་རྒྱས་པ་ལྟར་
བླ་མ་བསྐྱེད་པའི་ཞལ་ཤེས་ནི་བླ་མའི་རྣལ་འབྱོར་ཐུན་མོང་མིན་པ་སྟེ། དེ་ཡང་རང་གི་མདུན་གྱི་ནམ་མཁར་སེང་ཁྲི་རྒྱ་དཔངས་ཆེ་བ་དེའི་སྟེང་དུ། སྣ་ཚོགས་པདྨའི་
ལྟེ་བར་ཉི་དཀྱིལ་དེའི་སྟེང་དུ་ཟླ་དཀྱིལ་གྱི་དབུས་སུ་ངོ་བོ་རང་གི་དྲིན་ཅན་རྩ་བའི་བླ་མར་མོས་པ་བྱིན་རླབས་མྱུར་ཞིང་རྣམ་པ་ལྷའི་རྣམ་པར་བསྒོམས་པས་བྱིན་རླབས་ཆེ་
བ་ཡིན་ལ། དེ་ཡང་བླ་མ་ལ་སངས་རྒྱས་དངོས་ཀྱི་འདུ་ཤེས་ཡོད་ན་བྱིན་རླབས་ཆེ་བ་འབྱུང་བས་ལྷའི་རྣམ་པར་མ་བསྒོམ་ཀྱང་ཆོག་ལ། ལས་དང་པོ་བ་རྣམས་ལ་ཐ་མ་ལ་པའི་རྣམ་པ་འབྱུང་ཞིང་དེ་བཀག་ནས་ལྷའི་རྣམས་པར་མོས་པ་བྱ་ཞིང། ལྷ་གཞན་དུ་མོཨྶ་པ་ལས་རྡོ་རྗེ་ཆོས་སུ་

[024B] སངས་རྒྱས་རྡོ་རྗེ་ཆོས་དང་
དཔའ་བོ་རྡོ་རྗེ་ཆོས་སུ་བསྒོམ་ཚུལ་མཐུན་མོང་དང་མཐུན་མོང་མ་ཡིན་པའི་བཞེད་ཚུལ་མང་ཡང། ཡབ་ཡུམ་ཐུན་མོང་གི་རྩ་དབུ་མ་ཆེ་བ་བསྒོམ་སྐབས་སངས་རྒྱས་རྡོ་རྗེ་ཆོས་
ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པ་རུས་པ་དང་རིན་པོ་ཆེ༑ཨི་རྒྱན་གྱིས་བརྒྱན་པ་དང། ཡུམ་གྱི་ཐུན་མོང་མིན་པའི་རྩ་དབུ་མ་ཆུང་བ་བསྒོམ་སྐབས་དཔའ་བོ་རྡོ་རྗེ་
ཆོས་ཕྱག་གཡས་༑ཨ་མ་རུ་དང། གཡོན་ཐོད་པ་བདུད་རྩིས་གང་བ་འཛིན་པས་མཆན་ཁུང་ན་ཁ་ཊཱཾག་བསྣམས་པ་རུས་པའི་རྒྱན་དྲུག་གིས་བརྒྱན་པ། ཡབ་ལ་ཁ་ཊཱཾ་ག་ཡོད་ན་ཡུམ་དང་ཡུམ་ལ་ཡོད་ན་ཡབ་མཚོན། དེ་གཉིས་ལ་མཆོག་དམན་གྱི་ཁྱད་པར་གཏན་ནས་མེད་དེ། དཔའ་

[025A]༄༅། །བོ་རྗོ་རྗེ་ཆོས་རྟོགས་པ་དམའ་བ་ཡོད་དམ་སྙམ་ན་དེ་མིན་ཏེ། དཔའ་བོ་ཐམས་ཅད་ཀྱི་མཆོག་སྒྲིབ་གཉིས་བག་ཆགས་དང་བཅས་པ་ལས་དཔའ་བའི་སངས་རྒྱས་ཡིན་པས་ན་
དཔའ་བོ་མཆོག་གི་སྤྱོད་ཡུལ་ཅན་ཞེས་སོགས་འབྱུང་བའི་རྒྱུ་མཚན་དུ་མ་ཡོད། སྐུ་མདོག་དམར་བས་བླ་མའི་ཐུགས་སློབ་མ་ལ་རྗེས་སུ་ཆགས་པ་མཚོན། ལང་ཚོ་དར་ལ་བབས་པའི་མཐར་
ཐུག་ནི་ལོ་བཅུ་དྲུག་ལ་འབྱུང་བས་སྐུ་ལུས་ལ་ཁེངས་ཁུམ་སོགས་མེད་པ་མཛེས་ཤིང་འཛུམ་པས་རྒྱས་པའི་ལས་དང། མཆོག་མཐུན་མོང་གི་དངོས་གྲུབ་འགྲུབ་པ་མཚོན་ནོ། །ཐཱུ་
ཀྭན་ཆོས་ཀྱི་ཉི་མས་འདི་ལ་ཕྱི་ནང་གསང་གསུམ་ཡོད་དེ། དཔའ་བོ་རྡོ་རྗེ་ཆོས་ཕྱི། སངས་རྒྱས་རྡོ་རྗེ་ཆོས་ནང། དེ་ལ་ཡུམ་ཕག་མོས་འཁྱུད་པ་གསང་བ་སྟེ་དེ་ལྟར་བསྒོམ་པ་བླ་མའི་མན་ངག་ལས་འབྱུང་

[025B] སེང་ཁྲི་དེའི་མཐར་བརྒྱུད་པའི་བལ་མ་རྣམས་ལ་སེང་ཁྲི་ཆུང་བར་རེ་རེ་སྟེ་མདུན་དུ་དགུ། ཕྱོགས་གཞན་གསུམ་ལ་བརྒྱད་རེ་བསམ་ལ་དེ་རྣམས་ཀྱི་སྟེང་དུ་པད་ཟླའི་
གདན་ལ་མདུན་དུ་རྡོ་རྗེ་འཆང་ནས་བཟུང། གཡོན་བསྐོར་གྱིས་རྡོ་རྗེ་འཆང་གི་གཡས་སུ་དགའ་ལྡན་དར་རྒྱས་ཀྱི་བར་ཐམས་ཅད་ངོ་བོ་བླ་མ་དེ་དང་དེ་ཡིནྦ་པ་ལ་རྣམ་པ་རྡོ་
རྗེ་ཆོས་ཀྱི་རྣམ་པ་ཤ་སྟག་གིས་བསྐོར་བའི་གཙོ་འཁོར་ཐམས་ཅད་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ་སྟེ་གནས་གསུམ་རྡོ་རྗེ་གསུམ་གྱིས་
མཚན་པའི་ཧཱུཾ་ཡིག་ལས་འོད་ཟེར་ཕྱོགས་བཅུར་སྤྲོས་པས་བླ་མ་ཡི་དམ་སོགས་ཚིག་རིས་བཞིན་སྤྱན་དྲངས་ནས་རེ་རེ་ལའང་ཚོགས་ཞིང་ཆ་ཚང་བ་རེ་ཐིམ་པས་རེ་རེའང་སྐྱབས་གནས་ཀུན་འདུས་ཀྱི་ངོ་བོར་གྱུར་པར་བསམ་མོ། །དེ་ནས་ལུས་ཀྱིས་ཕྱག་འཚལ་བ། ཡིད་

[026A]༄༅། །ཀྱིས་དད་གུས་དྲག་པོས་གསོལ་བ་བཏབ་པར་མོས། ཚིག་དོན་ནི། བླ་མ་གང་གི་བཀའ་དྲིན་གྱིས་མཐར་ཐུག་པའི་བདེ་བ་ཆེན་པོའི་གནས་སྐད་ཅིག་གིས་ཏེ། སྙིགས་དུས་ཀྱི་ཚེ་ཐུང་
གཅིག་ལ་ནི་ཐོབ་པར་འགྱུར་བར་མཛད་པའི་བླ་མ་རིན་པོ་ཆེ་དབང་གི་རྒྱལ་པོ་ལྟ་བུའི་རྡོ་རྗེ་ཅན་ཏེ་རྡོ་རྗེ་འཆང་གི་ཞབས་ཀྱི་པདྨོ་ལ་གུས་པས་འདུད་པ་ནི་ཕྱག་འཚལ་བ་སྟེ་ཎ་
མ་སྟེ་རབ་ཏུ་འདུད་པའོ། །ཞེས་གསུངས་པ་ལྟར་རོ། །དེ་ནས་ཉེར་སྤྱོད་འབུལ་བ་ལ་ཚོགས་ཞིང་མཆོད་པ་དངོས་སུ་མི་ཤོམས་པ་གཞུང་ཕལ་ཆེར་ནས་བཤད་པ་ལྟར་བྱ་ལ། རང་གི་
ཐུགས་ཀ་ནས་ཞེས་སོགས་ཀྱི་ཚེ་བཾ་གྱི་ནཱ་ད་ལས་འོད་ཟེར་གྱི་སྣེ་ལ་མཆོད་ལྷ་མཆོད་རྫས་ཐོགས་པ་སྤྲོས་ཏེ་འབུལ། སྒུ་མདོག་ནི་མཆོད་ཡོན་མ། ཞབས་བསིལ་མ། མེ་ཏོག་མ་གསུམ་དཀར་མོ། བདུག་

[026B] སྣང་གསལ་མ་དམར་སེར། དྲི་ཆབ་མ་ལྗང་གུ། ཞལ་ཟས་མ་སྣ་ཚོགས་མདོག་རོལ་མོ་མ་ལ་གསལ་ཁ་མེད་ཀྱང་སྔོན་མོའམ་སྣ་ཚོགས་པ་སྤྲོས་ན་ཡོང་བར་
མངོན་ཞིང་རོལ་མོའི་བྱེ་བྲག་རྫ་རྔ། རྔ་ཟླུམ། ཟོམ་རྔ། རྔ་བོ་ཆེ། དུང༑ རྒྱ་གླིང། པི་ཝང་རྒྱུད་གཅིག་པ། ཟྔས་དུང། སིལ་སྙན་སོགས་དཔག་མེད་ཐོགས་པའོ། །ཐམས་ཅད་
ཕྱག་བཞི་མ། དང་པོ་གཉིས་ཀྱིས་རྡོར་དྲིལ་འཛིན་པ། འོག་མ་གཉིས་མཆོད་རྫས་ཐོགས་པ། ཨོཾ་གྱི་ཚེ་སེ་གོལ་ཕྱིར་གཏོག་ཅིང་ལྷ་མོ་སྤྲོ། སཱ་ཧཱའི་ཚེ་ནང་དུ་གཏོག་ཅིང་ལྷ་
མོ་རྣམས་སྔར་གྱི་སྤྲོ་གཞི་ནཱ་ད་ལ་བསྡུ། སྔགས་དོན་ནི། ཨོཾ་ལ་ཨ་ཨུ་མ་གསུམ་ཡོད་པས་སྐུ་གསུང་ཐུགས་མཚོན་པས་ན་རྡོ་རྗེ་གསུམ་གྱི་ངོ་བོའི་མཆོད་ཡོན་སོགས་དང་ཀྱེ་རྡོ་རྗེ་མེ་ཏོག་མ་ཞེས་པོས་

[027A]༄༅། །ལ༑ བདེ་སྟོང་དབྱེར་མེད་གྱི་མེ་ཏོག་ལ་སོགས་ཚོགས་ཞིང་རྣམས་ལ་ཕུལ་བ་སོ་སོར་བཞེས་ལ་ཐུགྶྦྡེ་སྟོང་ལ་གཞི་ཚུགས་ཞེས་པའོ། འདོད་ཡོན་འབུལ་བ་ནི། ཨ་དར་ཤེ་ནི་མེ་
ལོང་མ་སྟེ་གཟུགས་རྡོ་རྗེ་མ་དཀར་མོ་ཕྱག་གཡས་དང་པོ་ན་མེ་ལོང་དམར་པོ་ངོས་གཉིས་པ་སྟོང་གསུམ་གྱི་གཟུགས་མཛེས་ཐམས་ཅད་གསལ་བར་ནུས་ཚོགས་ཞིང་རྣམས་ཀྱི་སྤྱན་གྱིས་
གཟིགས་པས་བདེ་སྟོང་འཁྲུངས་པ་ཕྱི་དང། ལྷ་མོ་དེའི་གཟུགས་ཤིན་ཏུ་མཛེས་པ་གཟིགས་ནས་བདེ་སྟོང་འཁྲུངས་པ་ནི་ནང་ངོ། །འོག་མ་ན་ཌཱ་མ་རུ། གཡོན་དང་པོ་ན་ཁ་
ཊཱཾ། འོག་མ་ན་ཐོད་པ་བདུད་རྩིས་གང་བ་འཛིན་པ། གཡབ་དང་པོར་རང་རང་གི་སྐྦས་གང་ཡིན་གྱི་མཆོད་རྫས་དང་ལྷག་མ་རྣམས་འོག་མ་ཀུན་ལ་རིགས་འགྲེ། ཏིང་འཛིན་པིར་གྱིས་བྲིས་པའི་སྨིན་

[027B] །ཞེས་སོགས་གསུངས་པ་ལྟར་ཤིན་ཏུ་མཛེས་པའི་རྣམ་པར་སྤྲོ་བ། བི་ནི་སྒྲ་སྟེ་སྐུ་མདོག་སྔོན་མོ་མཻ་ཌཱུརྱའིཔི་ཝང་བརྡུང་བ་སྙན་པ་ཕྱི་དང། དེའི་ངག་ནས་
སྒྲ་དྲུག་འྦྱིནྤ་ནི་ནང། གནྡྷེ་དྲི་སྟེ་སྐུ་མདོག་སེར་མོ་དྲིའི་དུང་ཆོས་འཛིན་པ་ཕྱི་དང། ཁ་ནས་ཨུཏྤ་ལའི་དྲི་འབྱུང་བ་ནང། ར་སེ་རོ་རྡོ་རྗེ་མ་སྟེ་སྐུ་མདོག་དམར་མོ་
རིན་པོ་ཆེའི་སྣོད་རོ་ཐམས་ཅད་གྱི་ནང་ནས་མཆོག་ཏུ་གྱུར་པ་སྦྲང་ཆང་གིས་བཀང་བ་འཛིན་པ་ཕྱི་དང། ལྗགས་དང་ཁྱད་པར་སྐུ་ལ་འཁྱུད་ནས་མ་མཆུའི་རོ་མྱོང་བ་ནང་
སྤརྵེ་རེག་བྱ་རྡོ་རྗེ་མ་སྟེ་སྐུ་མདོག་ལྗང་གུ་པ་ཉ་ཙ་ལི་ཀའམ་ཁ་དོག་སྣ་ཚོགས་པའི་གོས་ཐོགས་པ་ཕྱི་དང། ཆོས་འབྱུང་གི་རེ་བྱ་མྱོང་བ་ནང། དྷརྨེ་ཆོས་ཏེ་སྐུ་མདོག་དཀར་མོ་ཆོས་འབྱུང་མཐིང་ནག་ཆོས་སྐུ་འགྱུར་མེད་གྲུ་གསུམ་གྱི་རྣམ་ཐར་སྒོ་གསུམ་

[028A]༄༅། །ནི༑ སྟོང་པ་ཉིད་དང། སྨོན་པ་མེད་པ། མཚན་མ་མེད་པ་མཚོན་པ་འཛིན་པ་དང། སྔགས་དོན་ནི། འབྲུ་གསུམ་གྱིས་སྐུ་གསུང་ཐུགས། བཛྲ་རྡོ་རྗེ་སྟེ་གཟུགས་རྡོ་རྗེ་མ་
ལ་སོགས་པའི་རྡོ་རྗེ་གསུམ་གྱི་ངོ་བོའི་འདོད་ཡོན་འབུལ་བ། སྤྱིར་ཆུ་བཞི་ལ་མ་ནིང་གི་རྟགས་དང་ཉེར་སྤྱོད་ལ་མོ་རྟགས་དང། རོ་མོ་ལ་ཕོ་རྟགས་འོངས་བ་སྟག་ཚང་ལོ་ཙྪ་
བས་བཤད་འདུག་པ་དགོས་གནད་ཁྱད་པར་ཅན་ཞིག་ཡིན་ནམ་སྙམ་སྟེ་ཆུ་བཞི་རང་གིས་འབུལ་བའི་མ་ནིང་གི་རྟགས་དང། ཉེར་སྤྱོད་སོགས་རང་གི་ཐུགས་ཀ་ནས་ལྷ་མོ་སྤྱོས་ནས་
འབུལ་བའི་མོ་རྟགས་དང། རོལ་མོ་ལྷ་མོ་འདིས་འབུལ་ཞེས་པའི་གསལ་ཁ་རྒྱ་གཞུང་རྣམས་ལ་མེད་པའི་ཕོ་རྟགས་བྱས་པ་ཡིན་པར་སྣང་ངོ། །འདི་སྐབས་གཟུགས་མཛེས་པ་སྒྲ་སྙན་པ་དྲི་ཞིམ་པ་རོ་བདའ་

[028B] མི་མཛེས་པ་མི་སྙན་པ་སོགས་དུག་གསུམ་སྐྱེ་བའི་ཇི་སྙེད་པ་ཐམས་ཅད་ཕུལ་ནས་གསོལ་བ་འདེབས་པ་ཡིན། མཆོད་པ་ཡིན་ན་དེ་ཁོ་ན་ཉིད་ཀྱི་མཆོད་པ་ཡིན་པས་ཁྱབ་
སྟེ། མེ་ཏོག་སོགས་ཕྱིའི་མཆོད་པ། དེ་སྤྱན་གྱིས་གཟིགས་པའི་དབང་ཤེས་འཁོར་གྱི་ཚོར་བ་བདེ་བ་འཁྲུངས་པ་ན་ནང་གི་མཆོད་པ། དེས་དེ་མ་ཐག་རྐྱེན་བྱས་པས་ཡེ་ཤེས་འཁོར་གྱི་
ཚོར་བ་བདེ་བ་འཁྲུངས་པ་གསང་བའི་མཆོད་པ། དེའི་རྐྱེན་གྱིས་བདེ་སྟོང་དབྱེར་མེད་ཀྱི་ཡེ་ཤེས་འཁྲུངས་པ་དེ་ཁོ་ན་ཉིད་ཀྱི་མཆོད་པའོ། །ཞེས་གསུངས་སོ། །ནང་མཆོད་སྙིང་
པོའི་ལྷ་མོ་དཀར་སེར་དམར་ལྗང་བྮིའམ་ཡང་ན་རོ་རྡོ་རྗེ་མས་འབུལ། སྔགས་དོན་ནོ། ཨོཾ་ནི་སྔགས་ཀྱི་མགོ་འདྲེན། གུ་རུ་བླ་མ། བཛྲ་རྡོ་རྗེ། དྷརྨ་ཆོས། ས་པ་རི་ཝཱ་ར་

[029A]༄༅། །འཁོར་དང་བཅས་པ། འབྲུ་གསུམ་ནི་རྡོ་རྗེ་གསུམ་གྱི་ངོ་བོ་སྟེ། བླ་མ་རྡོ་རྗེ་ཆོས་འཁོར་དང་བཅས་པས་རྡོ་རྗེ་གསུམ་གྱི་རང་བཞིན་གྱི་བདུད་རྩི་གསོལ་བར་བསམ། དེ་ནས་
དཀོན་མཆོག་གསུམ་ལ་ཞེས་སོགས་ཚིག་རྐང་གཉིས་ཀྱིས་སྐྱབས་གསོལ་སྔོན་དུ་འགྲོ་བའི་བཤགས་པ། འགྲོ་བའི་ཞེས་པ་ཚིག་གཅིག་གིས་རྗེས་སུ་ཡི་རང། སངས་རྒྱས་ཞེས་པ་གིཅྒ་གིས་
བྱང་ཆུབ་ཀྱི་སེམས་བཟུང་བ། སངས་རྒྱས་ཆོས་ཞེས་སོགས་ཀྱིས་སྐྱབས་འགྲོ། རང་གཞན་ཞེས་སོགས་གཉིས་ཀྱིས་སྨོན་སེམས་བཟུང་བ། བྱང་ཆུབ་མཆོག་གི་ཞེས་སོགས་གསུམ་གྱིས་འཇུག་སེམས་
བཟུང་བ། འགྲོལ་ཞེས་པ་གཅིག་གིས་བསྔོ་བའི་ཡན་ལག་སྟེ་སྔགས་ལུགས་ཀྱི་བདུན་རྣམ་དག་བྱ་བ་ནི། སྡོམ་པ་སྔར་མེད་གསར་དུ་སྐྱེ་བ་དང་ཉམས་པ་སོར་ཆུད་པ་

[029B] །རང་ལུས་ཚོགས་སུ་འབུལ་བ་ལ། རྙིང་མ་རྣམས་ཀུ་སུ་ལུ་ཞེས་པའི་དོན་མ་བཅོས་ལྷུག་པ་
དང། ས་ཆེན་སོགས་གསར་མ་རྣམས་ཀུན་སཱ་ལི་ཞེས་པ་དགེ་བ་ཅན་ལ་འཇུག་པས་དག་པ་ཡིན་ཞེས་ཏུསླ་གཉིས་ལས་དོན་དགེ་རྩ་བསྐྲུན་པ་ལ་ཟེར་བའི་དོན་འདྲ་བས་འདུ་ཤེས་གསུམ་པ་ཞེས་
བྱ་སྟེ། དེ་ལ་ཡང་ཟ་བ་དང་ཉལ་བ་དང་བཤང་གཅི་འདོར་བ་སྟེ་དེ་གསུམ་ལས་གཞན་གང་ཡང་མི་བྱེད་པ་བྱེད་ལུགས་ངན་པའི་ཚད་ལ་ཡང་ཟེར་ཞིང། ཕྱིའི་སྣང་ཚུལ་མཁས་
པ་དང། གྲུབ་པ་སོགས་ཀྱི་ཚུལ་མེད་པར་ཉལ་ནས་སྡོད་པ་ལྟ་བུའི་སྤྱོད་ལམ་དེའི་ངང་ནས་བདེ་སྟོང་གཉིས་སུ་མེད་པའི་ཡེ་ཤེས་ལ་རྩེ་གཅིག་ཏུ་མཉམ་པར་བཞག་བཞིན་པའི་ངང་ནས་ལུས་ཡར་མགྲོན་ལ་

[030A]༄༅། །མཆོད་པ། མར་མགྲོན་ལ་སྦྱིན་པ་གཏོང་བ་སྟེ། མི་མངོན་པའི་ཚོགས་རླབས་ཆེན་གསོག་ཅིང། དེ་ལས་གཞན་པའི་ཟས་དང་བཤང་གཅི་འདོར་བ་ཙམ་མ་གཏོགས་ཁ་འདོན་ཕྱག་
མཆོད་སོགས་མི་བྱེད་པ་ཞིག་ལ་ཀུ་སཱ་ལིའམ་ཀུན་སུ་ལུའི་ཚོགས་གསོག་ཅེས་གསུངས་སོ། །དེ་ལ་རངས་སེམས་ལུས་དང་བྲལ་ནས་དང་མ་བྲལ་བར་འབུལ་བ་གཉིས་ནི་ཕྱི་མ་ལྟར་ལེགས་ཏེ་
གཅོད་གཞུང་དུ་འབྱུང་བ་ལྟར་བདག་གིས་སྔོན་དུ་ལུས་གྲངས་མེད་བླངས་ཀྱང་དོན་མེད་དུ་སོང་འདུག་ད་ལན་དལ་འབྱོར་གྱི་རྟེན་རྙེད་པའི་སྐབས་འདིར་མ་གྱུར་སེམས་ཅན་རྣམས་སྒྲོལ་
བའི་ཕྱིར་སངས་རྒྱསྨྱུར་དུ་ཐོབ་པར་བྱ། དེའི་ཕྱིར་དུ་ལུས་འདི་བླ་མ་ལ་ཕུལ་ནས་དོན་དང་ལྡན་པ་ཞིག་བྱའོ་སྙམ་པ་བྱས་རྗེས་རང་སེམས་རྡོ་རྗེ་རྣལ་འབྱོར་མར་གསལ་བ་ཞེས་སོགས་

[030B] སྙིང་གའི་རང་སེམས་བཾ་ཡིག་དེ་རྣལ་འབྱོར་མ་མཐེབ་སོར་ཙམ་དུ་གྱུར་པ་རྩ་དབུ་མའི་ལམ་རྒྱུད་སྤྱི་བོ་ནས་རྒྱངས་ཀྱིས་ཐོན་པ་ནམ་མཁར་གནས་ནས་ཅེར་གྱིས་
བལྟས་པས་རང་ལུས་ཐ་མལ་པར་གྱུར་པ་དེ་ཤིང་སྡོད་བཅད་པ་བཞིན་རྒྱབ་ཕྱོགས་སུ་ལིང་གིས་འགྱེལ་བ། ཤིན་ཏུ་ཆེ་བ། ཚོ་ཞིང་སྣུམ་པ། གཟི་བརྗི་ཅན་དུ་གྱུར། རང་སེམས་རྡོ་རྗེ་
རྣལ་འབྱོར་མར་གསལ་བ་བྱ་རྒོད་རོ་ལ་བབས་པ་ལྟར་ཕུང་པོའི་འགྲམ་དུ་སོང་ནས་གཡོན་སྐོར་ལན་གསུམ་བྱ་བཞིན་པར་བདག་གིས་སྔོན་ལུས་གྲངས་མེད་བླངས་ཀྱང་ཞེས་སོགས་གོང་
བཞིན་བསམ། གཡས་པ་གྲི་གུག་གིས་དཔྲལ་ལྟག་སོགས་སུ་ཉུག་ཙམ་རེ་བྱས་ནས་ཐོད་པ་བཀོགས་པ། ཕྱི་དཀར་ལ་ནང་དམར་བ་དེ་ཡཾ་ལས་རླུང་དཀྱིལ་རཾ་ལས་མེ་དཀྱིལ་གྱི་སྟེང་མི་མགོའི་སྒྱེད་པུ་རེ་རབ་ཙམ་གསུམ་

[031A]༄༅། །གྲུབ་པའི་སྟེང་དུ་དཔྲལ་བ་ཚོགས་ཞིང་ལ་བསྟན་ནས་བསྐྱོན་པའི་ཁྱེད་དེ་ཁྱེད་དེ་རྒྱ་སྟོང་གསུམ་ལྟར་ཤིན་ཏུ་ཆེ་བར་གྱུར་བའི་ནང་དུ། རྐང་པ་གཡོན། དེ་ནས་
གཡས། ལག་པ་གཡོན། དེ་ནས་གཡས། བུམ་སྟིར་རྣམས་གོ་རིམ་བཞིན་དུམ་བུ་གསུམ་གཏུབ་ཏུ་བཏང། མགོ་བོ་དང་བཅས་པ་ཐོད་པར་བླུག་པས་ཤའི་རི་བོ། ཁྲག་གི་རྒྱ་མཚོ། རྒྱུ་མའི་
གྲམ་ཁྲོད་ཆེན་པོར་གྱུར་པའི་སྟེང་དུ་ཨོཾ་ཨཱ་ཧཱུཾ་བརྩེགས་ཏེ་གནས་པར་བསམ། འོག་གི་རླུང་གཡོས་མེ་སྦར་ཐོད་པའི་ནང་གི་ཤ་ཁྲག་རྣམས་ཁོལ་བའི་རླངས་པ་འབྲུ་གསུམ་
ལ་ཕོག་པས་དེ་ལས་འོད་ཟེར་དཀར་དམར་མཐིང་གསུམ་སྤྲོས་པས་ཕྱོགས་བཅུའི་དེ་བཞིན་གཤེགས་པ་དང་དཔའ་བོ་དང་རྣལ་འབྱོར་མ་ཐམས་ཅད་ཀྱི་སྐུ་གསུང་ཐུགས་ཀྱི་བྱིན་རླབས་རྣམས་འོད་ཟེར་དཀར་དམར་མཐིང་གསུམ་གྱི་

[031B]
ཨཱས་བདུད་རྩིར་བསྒྱུར། ཨོཾ་གྱིས་མང་པོར་སྤེལ་བར་བསམ་ལ་འབྲུ་གསུམ་ལན་གསུམ་བརྗོད་ནས་ན་པ་མེད་པ་སྨན། འཆི་བ་མེད་པ་ཚེ། ཟག་པ་མེད་པ་ཡེ་ཤེས་ཀྱི་བདུད་རྩིར་གྱུར་པོས་
བདུད་རྩི་ཁ་དོག་དཀར་པོ་རོ་མངར་བ་རེག་བྱ་ཤིན་ཏུ་བསིལ་བ། མྱོང་བ་རེག་པ་མཐོང་བ་ཙམ་གྱིས་ཤི་ནས་ཞག་བདུན་སོང་རུང་གསོས་ངེས་པའི་ནུས་པ་ཕུན་སུམ་ཚོགས་པར་གྱུར་པར་
བསམ། དེ་ནས་རྩ་བརྒྱུད་ཀྱི་བླ་མ་རྣམས་ཀྱི་མདུན་ཕྱོགས་སུ་ཤཱཀྱ་ཐུབ་པ་ལ་དཀོན་མྖྦོག་སྲི་ཞུའི་མགྲོན་གྱིས་བསྐོར་བ། གཡས་ཕྱོགས་སུ་འཇམ་དབྱངས་ལ་དཔལ་མགོན་ཡོན་ཏན་གྱི་མགྲོན་གྱིས་བསྐོར་བ། གཡོན་

[032A]༄༅། །ཕྱོགས་སུ་སྤྱན་རས་གཟིགས་ལ་རིགས་དྲུག་སྙིང་རྗེའི་མགྲོན་གྱིས་བསྐོར་བ། རྒྱབ་ཕྱོགས་སུ་ཕྱག་རྡོར་ལ་གདོན་བགེགས་ལན་ཆགས་ཀྱི་མགྲོན་གྱིས་བསྐོར་བ་རྣམས་སྐད་ཅིག་
གིས་བསལ་བཏབ་ལ། རང་སེམས་རྡོ་རྗེས་རྣལ་འབྱོར་མ་ཞེས་པའི་སྐབས་ཐུགས་ཀའི་བཾ་གྱི་ནཱ་ད་ལས་རང་འདྲའི་རྣལ་འབྱོར་མ་ཐོད་པ་ཐོགས་པ་དཔག་མེད་སྤྲོས་པ་རྣམས་ཀྱིས་བདུད་
རྩི་ནས་ལུམ་ལུམ་བཅུས་ཏེ་ཚོགས་ཞིང་རྣམས་ཀྱི་སྐུ་མདུན་དུ་བཟུང་བས་ལྗགས་རྡོ་རྗེ་རྩེ་གསུམ་པར་གྱུར་པའི་དབུ་རྭ་ལ་སྤུ་གུ་ཡོད་པ་ནས་འོད་ཟེར་དཀར་པོ་སྦུབས་ཅན་འཕྲོས་པ་ཐོད་
པའི་ནང་གི་བདུད་རྩིར་ཟུག་ནས་གསོལ་བས་ཐུགས་རྒྱུད་ལ་ཟག་མེད་ཀྱི་བདེ་བ་སྐྱེས། བདེ་བས་སྟོང་པ་ངེས་པའི་བདེ་སྟོང་དབྱེར་མེད་ཀྱི་ཡེ་ཤེས་ཐུགས་རྒྱུད་ལ་འཁྲུངས་པར་བསམ་ཞིང་རང་གིས་བླ་མ་རིན་པོ་ཆེ་བདག་གི་ལུས་

[032B] བདག་གི་སྡིག་སྒྲིབ་ཉེས་ལྟུང་ཐམས་ཅད་དག་པར་བྱིན་གྱིས་བརླབ་ཏུ་གསོལ། བདག་གི་ཚོགས་གཉིས་བདེ་བླག་ཏུ་རྫོགས་པར་བྱིན་གྱིས་བརླབ་ཏུ་གསོལ། ཞེས་
གདུང་ཤུགས་དྲག་པོས་གསོལ་བ་འདེབས་བཞིན་རྩ་བའི་བླ་མ་ལ་དམིགས་ནས་ལན་གསུམ་བརྗོད་པ་ནི་སྐུ་གསུམ་ཐོབ་པ་མཚོན། བརྒྱུད་པའི་བླ་མ་རྣམས་ལ་ལ་ན་རེའམ་དེ་རྣམས་དང་དཀོན་
མཆོག་སྲི་ཞུའི་མགྲོན་ལ་རྒྱལ་པོ་ལ་དཔྱ་ཁྲལ་འབུལ་བའི་ཚུལ་དང། མགོན་པོ་ཡོན་ཏན་གྱི་མགྲོན་ལ་གྲོགས་མཆེད་ལ་སྟོན་མོ་འབྱེད་པའི་ཚུལ་དང། རིགས་དྲུག་སྙིང་རྗེའི་མགྲོན་ལ་
ངན་སློང་ལ་སྦྱིན་པ་གཏོང་བའི་ཚུལ་དང། གདོན་བགེགས་ལན་ཆགས་ཀྱི་མགྲོན་ལ་བུན་བདག་ལ་བུ་ལོན་འཇལ་བའི་ཚུལ་དུ་ལན་རེ་སྟེ་ལན་བདུན་ནི་ཁ་སྦྱོར་ཡན་

[033A]༄༅། །ལག་བདུན་ལྡན་མཚོན་ཞིང་དེ་ཡང་ཡར་མགྲོན་རྣམས་ལ་དད་པས་ཀུན་ནས་བླངས་ཏེ་ཕུལ་བས་ཟག་མེད་ཀྱི་བདེ་བས་མཉེས་ཤིང་ཚིམ་ནས་བདེ་སྟོང་དབྱེར་མེད་ཀྱི་ཡེ་ཤེས་ཐུགས་
རྒྱུད་ལ་གསར་དུ་འཁྲུངས་པར་བསམ་ཞིང། མར་མགྲོན་རྣམས་ཀྱང་སྐད་ཅིག་ལ་སྒྲིབ་གཉིས་དག་ཚོགས་གཉིས་རྫོགས་ཏེ་ལུས་ལོངས་སྐུ་རྣལ་འབྱོར་མ་དང། སེམས་རྟོག་མེད་ཆོས་སྐུ་ཐོབ་
ནས་རང་རང་གི་དག་ཞིང་དུ་གཤེགས། རྩ་བརྒྱུད་ཀྱི་བླ་མ་མ་གཏོགས་པའི་ཡང་མགྲོན་རྣམས་རང་ལ་བསྡུ། ཡང་ན་མར་མགྲོན་གཉིས་པོ་བརྒྱུད་པའི་བླ་མ་རྣམས་ལ་བསྡུ། རང་ལས་
སྤྲོས་པའི་མཁའ་འགྲོ་རྣམས་དང་རླུང་མེ་ཐོད་པ་སོགས་མི་དམིགས་པར་བསམ་ལ། མཆོད་ཡུལ་མཆོད་མཁན་མཆོད་པ་རྣམས་ལ་འྑྐོར་གསུམ་མི་དམིགས་པའི་བདེ་

[033B] སྔ་རབས་རྣམས་འཁྲིད་ཆེན་བཞི་གལ་ཆེ་བར་གསུངས་ཀྱང། རྗེ་རིན་པོ་ཆི་དམ་སྡོམ་སྲུང་བ་ལས་གལ་ཆེ་བ་གཏན་ནས་མེད་གསུངས་པ་ལྟར་རིགས་
ལྔ་སོགས་ཀྱི་ཁོངས་ནས་ཁྲིད་ཆེན་བཞི་ལྷག་དང་བཅས་པ་ཐོན་ལུགས་གསུངས། བཞི་པ་ཚོགས་གསོག་ལ་མཎྜལ་གྱི་ཁྲིད་ནི། མཎྜལ་དང་བླ་མའི་རྣལ་འབྱོར་གཉིས་པོ་གཅིག་ཏུ་བསྡུས་
ཏེ་འབུལ་ཡུལ་བླ་མ་བསྐྱེད་པ་དང། བླ་མའི་རྣལ་འབྱོར་གྱི་ཁོངས་སུ་མཎྜལའྦུལ་བར་བཤད། དེ་ནི་ཁྲིད་ཡིག་ལོགས་སུ་ཡོད་སྟབས་དེར་ལྟོས་ཞེས་རྒྱས་པར་མ་གསུངས་ཤིང། ཐོག་མར་
ཚོམ་བུ་སོ་བདུན་མ་ཚར་གིཅྒ་དེ་ནས་བདུན་མ་འབུལ་བ་ལ། ཨོཾ་བཛྲ་བཧུ་མི་ཞེས་པ་ནས། བྱང་སྒྲ་མི་སྙན། ཉི་མ། ཟླ་བ། གབུས་སུ་ལྷ་དང་མིའི་

[034A]༄༅། །དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་འདི་དག་དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ལ་དབུལ་བར་བགྱིའོ། །དེའི་ཚེ་
ཚོགས་ཞིང་རྣམས་ཀྱི་ཕྱག་ཏུ་མཎྜལ་རེ་རེ་བྱུང་བར་བསམ་ལ་ངོ་བོ་ཚོགས་གཉིས་མཐར་ཕྱིན་པའི་སྤངས་རྟོགས་ཡིན་པ་ལ་རྣམ་པ་བདུད་རྩི་དཀར་པོ་འོད་ཟེར་གྱི་རྣམ་པར་རང་གི་
སྤྱི་བོ་ནས་ཐིམ་པས་བདེ་སྟོང་གི་ཡེ་ཤེས་སྐྱེས་པར་བསམ་པ་ཡང་བྱ། ཞེས་ཐུན་རེར་ཅིག་འགྲུབ་བམ་ཉེར་བདུན་ཉུང་མཐར་འབུལ། དེ་རྗེས་ཚོམ་བུ་ཉེར་གསུམ་མ་ཚར་གཅིག། རྒྱུན་པར་
འཇུག་པ་བདེ་བར་བྱེད་འདོད་ན་ཚིགས་བཅད་གཅིག་གིས་འབུལ་ཚུལ་བློ་ལྷན་སྐྱེས་ཀྱི་བདེ་བའི་ངོ་བོར་མོས་པ་ནི་གསང་བའི་མཎྜལ་དང། དེས་སྟོང་ཉིད་ལ་ངེས་ཤེས་ཅི་ཡོད་བསྐྱེད་པ་ནི་དེ་ཁོ་ན་ཉིད་ཀྱི་མཎྜལ་དང། དེ་གཉིས་

[034B] རི་རབ་གླིང་
བཞི་གླིང་ཕྲན་བརྒྱད། རིན་ཆེན་ནི། རྒྱལ་སྲིད་སྣ་བཅུན། གཏེར་ཆེན་པོའི་བུམ་པ། ཉི་མ་དང་ཟླ་བར་བཅས་པ་སྟེ་ཚོམ་བུ་ཉེར་གསུམ་མའི་རྣམ་པར་ཤར་བ་ཕྱིའི་མཎྜལ་ཏེ། འདི་
ཉིད་སྐྱབས་མགོན་དམ་པ་ཐུགས་རྗེ་དང་བཀའ་དྲིན་ཚེ་རབས་ཐམས་ཅད་དུ་གཞལ་བར་དཀའ་བའི་རྡོ་རྗེ་ཅན་གྱི་བླ་མ་ཁྱེད་ལ་སྙིང་ཐག་པ་ནས་འབུལ་བ་སྟེ་དབུལ་བར་བགྱི། ཞེས་
སྔགས་ལུགས་ལ་འབྲེལ་ཤིན་ཏུ་ཆེ། ཞེས་པ་འདི་ལྟ་བུའི་ཉམས་ལེན་གྱི་སྡོམས་ནི། ཚིག་ཉུང་དོན་རྒྱས་མཁས་པ་མགུ་བ་བསྐྱེད་པའི་གནས་སམ་སྙམ། དེ་ནས་བརྒྱུད་འདེབས་ངག་འདོན་

[035A]༄༅། །ལྟར་བྱས་ནས་གསོལ་བ་ཤུགས་དྲག་བཏབ་ལ། ཏིང་ངེ་འཛིན་གྱི་དབང་བཞི་ལེན་པ་ལ་བརྒྱུད་པ་སྟིམ་ནས་དང་མ་སྟིམ་པར་ལེན་པ་གཉིས་ལས་ཕྱི་མ་ལྟར་ལེགས་ཏེ། སྐྱབས་གནས་
ཀུན་འདུས་ཞེས་སོགས་ཀྱིས་རྩ་བའི་བླ་མ་ལ་ཕུར་ཚུགས་ཀྱི་གསོལ་བ་ལན་གསུམ་བཏབ་པས། གཉིས་པའི་ཚེ་རྩ་བའི་བླ་མས་དབང་བཞི་བསྐུར་མི་བསྐུར་འདྲི་བའི་ཚུལ་དུ་སྤྱན་འཁོར་རོ་
རོ་གཡོན་སྐོར་དུ་གཟིགས་པས་བསྐུར་མི་བསྐུར་གནང་བ་ཞུ་བ་དང་གསོལ་བ་འདེབས་པའི་ཚུལ་མཛད། གསུམ་པའི་ཚེ་བརྒྱུད་པའི་བླ་མ་རྣམས་ཀྱིས་གནང་བས་འཐུས་ཞེས་པའི་བརྡར་རྩ་
བའི་བླ་མ་ལ་སྤྱན་ཆེར་གྱིས་གཟིགས་པས་གནང་བ་སྟེར་བ་དང་ཕྱག་ཐལ་མོ་མཛད་ནས་གསོལ་བ་འདེབས་པའི་ཚུལ་མཛད་དེ། བསྐུར་བར་

[035B] བླ་མའི་སྤྱི་བོའི་ཨོཾ་ལས་བདུད་རྩི་དཀར་པོའི་རྒྱུན་བབས་རང་གི་སྤྱི་བོར་ཐིམ། བུམ་པའི་དྦརྔ་ཐོབ། ལུས་ཀྱི་སྒྲིབ་པ་དག་ལམ་བསྐྱེད་རིམ་
བསྒོམ་པ་ལ་དབང། འབྲས་བུ་སྤྲུལ་སྐུ་འགྲུབ་པའི་ནུས་པ་བཞག་མགྲིན་པའི་ཨཱ་ལས་བདུད་རྩི་དམར་པོའི་རྒྱུན་བབས་རང་གི་བགྲིན་པར་ཐིམ། གསང་བའི་དབང་ཐོབ། ངག་གི་དྲི་
མ་དག་ལམ་རྫོགས་རིམ་བསྒོམ་པ་ལ་དབང། འབྲས་བུ་ལོངས་སྤྱོད་རྫོགས་སྐུ་འགྲུབ་པའི་ནུས་པ་བཞག་ ཐུགས་ཀའི་འུཾ་ལས་བདུད་རྩི་སྔོན་པོའི་རྒྱུན་བབས་རང་གི་སྙིང་གར་
ཐིམ། ཤེས་རབ་ཡེ་ཤེས་ཀྱི་དབང་ཐོབ། ཡིད་ཀྱི་དྲི་མ་དག་ལམ་ཕོ་ཉ་བསྟེན་པ་ལ་དབང། འབྲས་བུ་ཆོས་སྐུ་འགྲུབ་པའི་ནུས་པ་བཞག་གནས་གསུམ་ནས་ཅིག་

[036A]༄༅། །ཅར་དུ་བདུད་རྩིའི་རྒྱུན་བབས་རང་གི་གནས་གསུམ་དུ་ཐིམ་པས་ཚིག་དབང་རིན་པོ་ཆེ་ཐོབ། སྒོ་གསུམ་གྱི་བག་ཆགས་དག་ལམ་བསམ་གྱིས་མི་ཁྱབ་ལ་དབང། འབྲས་བུ་ངོ་བོ་
ཉིད་སྐུ་འགྲུབ་པའི་ནུས་པ་བཞག་དེ་ཡན་ཆད་བླ་མ་བསྐྱེད་པའི་ཞལ་ཤེས་སོ། །བླ་མ་སྟིམ་པའི་ཞལ་ཤེས་ནི། དུས་གསུམ་སངས་རྒྱས་ཐམས་ཅད་ཆེས་སོགས་གསོལ་བ་ལན་གསུམ་
གདབ་པར་བྱ་སྟེ། བདག་གི་རྒྱུད་སྐད་ཅིག་སྔ་མ་ལམ་དག་པའི་ཤེས་པ་འདི་སྐད་ཅིག་ཕྱི་མ་དག་པའི་ཡེ་ཤེས་སུ་བསྒྱུར་བར་བྱིན་གྱིས་བརླབ་ཏུ་གསོལ་སྙམ་པ་དང། རྒྱུད་
དང་རྒྱུན་གཉིས་དོན་གཅིག་པས་སྐད་ཅིག་ཕྱི་མ་དེ་སྐད་ཅིག་སྔ་མ་འདས་པའི་རིགས་འདྲའི་རྒྱུན་གྱི་སྐད་ཅིག་སྔ་མ་སྐད་ཅིག་ཕྱི་མ་མིན་ལ་སྐད་ཅིག་ཕྱི་མ་ཡང་

[036B] །རྡོ་རྗེ་འཆང་རྡོ་རྗེ་རྣལ་འབྱོར་མར་སྟིམ། དེའི་སེང་ཁྲིའང་རྣལ་འབྱོར་མའི་སེང་ཁྲི་ལ་སྟིམ་པ་སོགས་བླ་མ་ལྔ་མ་སྔམས་ཕྱི་མ་ཕྱི་མ་
བྱིན་གྱིས་བརླབས་ནས་རྟོགས་པ་མཉམ་སྟེ་ཐུགས་ཡིད་གཅིག་ཏུ་འདྲིས་པའི་ཚུལ་དུ་གཡོན་སྐོར་དུ་བསྡུད་པ་དང། ཕྱི་མ་ཕྱི་མས་སྔ་མ་སྔ་མའི་ཡོན་ཏན་རྣམས་བརྙེས་པའམ་རྟོགས་
པའི་ཚུལ་དུ་གཡོན་སྐོར་དུ་བསུད་པ་གཉིས་གང་བྱས་ཀྱང་འགལ་བ་མེད་མོད། ངག་འདོན་དུ་སྔ་མ་ལྟར་ཡོད་པས་དེ་བཞིན་བྱ། རྩ་བའི་བླ་མ་ཡང་རང་ལ་རྗེས་སུ་ཆགས་པ་ཞེས་པ་
དང་བརྩེ་བ་སྙིང་རྗེ་ཆེན་པོ་དོན་གཅིག་ཡིན་པས་ལྟེམ་གྱིས་ཞུ། ཧྲིལ་གྱིས་འདྲིལ། ནར་གྱིས་བྱུང། ཞོས་གསུངས་པ་ལྟར་སེང་ཁྲི་ནས་ཡང་ཐུགས་ཀའི་བར་དང། དབུ་གཙུག་ནས་མར་ཐུགས་ཀར་ཞུ་ནས་འོད་དམར་པོ་བྱིའུ་སྒོ་

[037A]༄༅། །ང་ཙམ་གཟི་བྱིན་གྱིས་ནམ་མཁའ་ཁྱབ་པར་གྱུར་པ་རང་གི་སྤྱི་བོ་ནས་ཞུགས། མགྲིན་པར་སླེབས་པ་ན་བཾ་ཡིག་ཏུ་གྱུར་པ་ཡེ་ཤེས་སེམས་དཔའི་ཚུལ་དང། སྙིང་ཁར་རང་སེམས་
བཾ་ཡིག་ཏུ་གསལ་བ། དམ་ཚིག་སེམས་དཔའི་ཚུལ་དུ་གནས་པ་དང་དབྱེར་མེད་རོ་གཅིག་ཏུ་གྱུར་པར་བསམ་ནས་བདེ་སྟོང་དབྱེར་མེད་ཀྱི་ངང་ལ་ཅིག་ནས་མཉམ་པར་འཇོག་པར་བྱ་སྟེ། སྣང་
བ་སྣ་ཚོགས་འཆར་བ་བླ་མ་སྤྲུལ་སྐུ། བདེ་བ་ཆེན་པོ་བླ་མ་ལོངས་སྐུ། སྟོང་པ་ཉིད་བླ་མ་ཆོས་སྐུ། སྟོང་ཉིད་ལ་གཉིས་སྣང་གིས་མ་བསླད་པ་ངོ་བོ་ཉིད་སྐུ་སྟེ་བླ་མ་སྐུ་
བཞིའི་བདག་ཉིད་རང་སེམས་ལ་ཚང་བ་ཡིན་པས་དེ་ནི་ངེས་དོན་གྱི་བླ་མའི་རྣལ་འབྱོར་རམ། རང་སེམས་བླ་མར་བལྟ་བའང་དེ་ཡིན་ནོ།    ༈    །ནུབ་བཞི་པར་མཐར་ཐུག་གི་སྦྱང་

[037B] ལྷན་སྐྱེས་ཀྱི་རྣལ་འབྱོར་མས་བྱིན་གྱིས་བསླབས་པས་རྟོགས་པ་ནང་ནས་འཆར་ཚུལ་ལ་སྒྲོ་འདོགས་གཅོད་
པ་ལ། དྲུག་པ་བདག་ལྷར་བསྐྱེད་པའི་རྣལ་འབྱོར་ནི་སྦྱང་གཞི་རྒྱ་ཆེ་བ། ཟབ་པ། མཐར་ཐུག་གསུམ་ལས། དང་པོ་ནི། རང་གི་ཕུང་པོ་ལང་དང། ཁམས་བཅོ་བརྒྱད། སྐྱེ་མཆེད་
བཅུ་གཉིས། ཀུན་རྟོག་བརྒྱད་ཅུ་མ་དག་འཁོར་བའི་གནས་རྣམས་རྒྱ་ཆེ། གཉིས་པ་ནི་དབུ་རྐྱང་རོ་གསུམ། སྤྱི་ལོའི་རྩ་འདབ་སོ་གཉིས། མགྲིན་པའི་རྩ་འདབ་བཅུ་དྲུག་སྙིང་གའི་
རྩ་འདབ་བརྒྱད། ལྟེ་བའི་རྩ་འདབ་རེ་བཞི། གསང་གནས་ཀྱི་རྩ་འདབས་སོ་གཉིས་ཏེ་རྩ་གསུམ་འཁོར་ལོ་ལྔ་དང་བཅས་པ་ཟབ་པ། གསུམ་པ་ནི་རང་སེམས་ལྷན་ཅིག་

[038A]༄༅། །སྐྱེས་པ་ནི་མཐར་ཐུག་གི་སྦྱང་གཞི་སྐབས་དོན་ཡིན་ལ། རང་སེམས་ལྷན་ཅིག་སྐྱེས་པའི་དོན་ནི་དེ་ཡང་སེམས་རགས་པ་ཕྲ་བ་ཤིན་ཏུ་ཕྲ་བ་གསུམ་དུ་ཡོད་པས་མིག་སྣ་
སོགས་སྒོ་ལྔའི་དབང་ཤེས་རགས་པ་དང། རྩ་ཉོན་དྲུག་ཉེ་ཉོན་ཉི་ཤུ་སོགས་ཕྲ་བ་ཐམས་ཅད་སྟོང་པ་འོད་གསལ་གྱི་སྐབས་ཀྱི་སེམས་ནི་ཤིན་ཏུ་ཕྲ་བའི་སེམས་ཏེ། ལྷན་ཅིག་སྐྱེས་
པའང་གཉུག་མའི་སེམས་ཞེས་བྱ་བ་འདི་ཉིད་ཐོག་མེད་ནས་ད་པར་ཡང་མ་འགྱུར་པ། ད་ནས་ཇི་སྲིད་བྱང་ཆུབ་མ་ཐོབ་ཀྱི་བར་དུའང་མི་འགྱུར་ཞིང་ཐོབ་ནས་ཀྱང་མི་འགྱུར་རོ། །དེས་ན་
རྣལ་འབྱོར་མ་ལ་ཕྱི་ནང་གསང་གསུམ་ལས་ཐོག་མར་གསང་བའི་རྣལ་འབྱོར་མ་ཞེས་བྱ་བ་རང་སེམས་ལྷན་ཅིག་སྐྱེས་པ་གསལ་སྟོང་འདི་ཡིན་ལ། དེས་ཕྱི་ནང་གི་རྟེན་འབྲེལ་ལ་བརྟེན་ནས་ལྟེ་

[038B] དེའི་ནང་དུ་ཁམས་དམར་པོ་བཾ་ཡིག་གི་རྣམ་པར་ཡོད་པ་ནི་ནང་གི་རྣལ་འབྱོར་མ་སྟེ་ཨེ་བཾ་མཉམ་
པར་སྦྱོར་བ། དེ་ཉིད་ཕྱི་རོལ་དུ་འོག་མིན་ལྷན་སྐྱེས་ཀྱི་རྣལ་འབྱོར་མ། འཛམ་བུ་གླིང་གི་ཡུལ་ཉེར་བཞི་སོགས་ན་བཞུགས་པ་ཞིང་སྐྱེས་ཀྱི་རྣལ་འབྱོར་མ། ཐུན་མོང་དང་
ཐུན་མོང་མ་ཡིན་པའི་ལམ་ལ་བློ་རིམ་གྱིས་སྦྱངས་ནས་བསྐྱེད་རིམ་གྱི་རྟོགས་པ་སྣེ་ཟེན་སྐྱེས་པ་ནི་སྔགས་སྐྱེས་ཀྱི་རྣལ་འབྱོར་མ་སྟེ་ཕྱི་མའོ། །ས་ལུགས་ལ་ལས་ལས་སྐྱེས་
པ་དང། རིགས་ལས་སྐྱེས་པའི་ཐ་སྙད་ཀྱང་མཛད། དེ་ལྟ་བུའི་རྣལ་འབྱོར་མ་གསུམ་ནི། སྔོན་དུ་བྱིན་རླབས་ཀྱི་སྐབས། ཕྱིའི་རྣལ་འབྱོར་མ་སྟིམ་ཚུལ། ནང་གི་རྣལ་འབྱོར་མ་བསྐྱེད་ཚུལ། གསང་བའི་

[039A]༄༅། །རྣལ་འབྱོར་མ་གསལ་འདེབས་ཚུལ་རྣམས་ཇི་ལྟ་བ་བཞིན་དུ་ངོ་སྦུད་པ་དེའི་རྒྱུན་སྐྱོང་བ་སྟེ་བསྐྱེད་རྫོགས་གང་ལའང་དབང་དུས་སུ་བརྡ་སྤྲད་པ་དེ་ཁའི་རྒྱུན་ཉམས་
སུ་ལེན་པ་ལས། ལོགས་སུ་བསྒོམ་ཚུལ་གང་ཡང་མེད་པས། འདིར་ཡང་བྱིན་རླབས་སྐབས་ངོ་སྤྲད་པ་དེ་ཡང་ཡང་བསྒོམས་པས་ནང་གི་རྐྱེན་ལ་བརྟེན་ནས་ཕྱིའི་རྣལ་འབྱོར་མ་རྣམས་དབང་
དུ་འདུ་བ་སྟེ། དེའི་དོན་ཡང་ཚར་ཆེན་གྱིས། ཡིད་འོང་རྒྱལ་ཡུམ་ཕྱི་ཡི་རྣལ་འབྱོར་མ། །ཞེས་པའི་དོན་སྔགས་སྐྱེས་ཞིང་སྐྱེས་ལྷན་སྐྱེས་ཀྱི་རྣལ་འབྱོར་མ་རྣམས་ཀྱི་རང་
ཞལ་མཐོང་བའི་རྩེ་དགྶྲོལ་བར་ཤོག་ཆེས་དང། བཾ་ཡིག་ནང་གི་རྡོ་རྗེ་བཙུན་མོའི་མཆོག་ཆེས་པའི་དོན་ཕྱིའི་ལས་རྒྱ་དང་སྙོམས་པར་ཞུགས་པ་ལ་བརྟེན་ནས་ཕྱག་རྒྱའི་བྷ་ག་ནས་རླུང་

[039B]
དཀར་པོ་ཧེ་རུ་ཀའི་ངོ་བོར་གནས་པ་དེ་ཞུ། དེ་གཉིས་སྙིང་ཁར་འདུ་འཕྲོད་བྱས་པས་ན་དེ་ལྟ་བུའི་རང་ཞལ་མཐོང་བའི་རྩེ་དགས་རོལ་པར་ཞོག་ཅེས་པ་དང། ལྷན་སྐྱེས་བདེ་
སྟོང་གསང་བའི་མཁའ་སྤྱོད་ཡུམ། །ཞེས་པའི་དོན། ཁམས་དཀར་དམར་གཉིས་རྟེ་དགས་རོལ་པ་ལ་བརྟེན་ནས་བདེ་བ་སྐྱེས། བདེ་བས་སྟོང་པ་ངེས་པའི་བདེ་སྟོང་གཉིས་སུ་མེད་པའི་ཡེ་
ཤེས་དེ་ལྟ་བུའི་རང་ཞལ་མཐོང་བའི་རྩེ་དགས་རོལ་བར་ཤོག་ཅེས་པའོ། །སྔགས་སྐྱེས། དེ་ནས་ཞིང་སྐྱེས། དེ་ནས་ལྷན་སྐྱེས་ཀྱི་རྣལ་འབྱོར་མ་འདུ་བ་རྙེད་པས་བྱིན་གྱིས་རློབ་པས་ན། རྟོགས་པ་མས་འཆར་བྱིན་གྱིས་ཡས་རློབ་

[040A]༄༅། །ཅེས་གསུངས་སོ། །བཅད་དོན་ཉམས་སུ་ལེན་པ་སེམས་འཛིན་གྱི་བྱ་བ་ལ། ཐུན་མོང་དང་ཐུན་མོང་མ་ཡིན་པའི་སྔོན་འགྲོ་བརྒྱད་པོ་སོང་ནས། དངོས་གཞི་ལ་བསྐྱེད་རྫོགས་
གཉིས་ལས། དང་པོ་ལ་གཉིས། བྱ་བ་བསྒོམ་བྱའི་དོན་ལ་ཐོས་བསམ་གྱི་སྒྲོ་ འདི་ལས་མངགས་གཏམ་བྱེད་པ་དང་འདྲ།  འདོགས་གཅོད་པ་དང། བྱེད་པ་བཅད་དོན་ཉམས་སུ་ལེན་པ་སེམས་འཛིན་
གྱི་ འདི་ལས་མངགས་ནས་བྱེད་འཇུག་པ་དང་འདྲ་བ་ཡིན།  བྱ་བའོ། །དང་པོ་ནི། རྒྱུན་ཁྱེར་མངོན་རྟོགས་གཏོང་ཚུལ་རང་རྩོམ་གྱི་ཐོག་ནས་བྱ་བ་ལ། བསམ་མི་ཁྱབ་ཀྱི་བར་མདོར་
བསྡུས་བསྙེན་ཡིག་ལྟར་བྱ། དེ་ཡང་རང་ལྷར་བསྐྱེད་པ་ཙམ་ལ་བསྐྱེད་རིམ་མི་ཟེར་གྱི། སྐྱེ་ཤི་བར་དོ་གསུམ་རྒྱལ་བའི་སྐུ་གསུམ་དུ་ཡིད་ངོར་བསྒྱུར་བ་

[040B] བཾ་ཡིག་ཕར་སྤྲོ་བ་ཙམ་ལས་ས་ལུགས་ལ་མི་འབྱུང་མོད། སླར་ཡང་བཾ་ཡིག་ཆུང་དུའི་བར་དུ་ཚུར་
བསྡུ་བ་ནི་རྡོགས་རིམ་ཟབ་མོའི་སྨིན་བྱེད་ཁྱད་པར་ཅན་དུ་འགྱུར་བ་ཡིན་པས་ངེས་པར་བསྡུ་དགོས་ཏེ། རྫོགས་རིམ་སྐབས་རིལ་འཛིན་དང་རྗེས་གཞིག་གི་སྡུད་རིམ་གཉིས་ལས་ཕྱི་མ་
དང་རྣམ་པ་མཐུན་ཞིང། ལྷག་པར་དུ་ཡང་རྫོགས་རིམ་པ་རྣམས་འོད་ཟེར་ཕྱིར་སྤྲོས་པ་རྣམས་སླར་སྤྲོ་གཞི་གང་ཡིན་ལ་ངེས་པར་བསྡུ་བ་དང། དེར་མ་ཟད་སྡིག་སྒྲིབ་སྦྱོང་བའི་
དམིགས་པ་ལ་ཡང་ཕྱིར་ཐོན་པ་མི་བྱེད་དོ། །བཾ་ཡིག་དེ་ཡང་ཇེ་ཕྲར་སོང་སྟེ་སྟོང་པར་བསམ་ནས་སྣང་བ་ཐམས་ཅད་བསྡུ་བ་ནི། འཆི་བ་ཆོས་སྐུའི་ལམ་ཁྱེར་ཞེས་བྱ་ཞིང། དེ་ལྟ་བུའི་སྟོང་ཉིད་ཀྱི་

[041A]༄༅། །ངང་ལས་རང་སེམས་ཤིན་ཏུ་ཕྲ་བའི་བཾ་ཡིག་ནམ་མཁར་རྫོགས་པ་ནི་བར་དོ་ལོངས་སྐུའི་ལམ་ཁྱྲེ་ཞེས་བྱ་སྟེ། ས་ལུགས་ཕལ་ཆེར་ལ་བཾ་ཡིག་སོགས་པར་དོའི་ལམ་ཁྱེར་
སྐབས་འདིར་མི་འབྱུང་བར་འོག་ཏུ་འབྱུང་ཡང། སྦྱང་གཞི་འཆི་བ་འོད་གསལ་མངོན་དུ་གྱུར་པའི་ཚེ་འཆི་བ་འོད་གསལ་འགག་པ་དང་བར་དོ་གྲུབ་པ་གཉིས་སྲང་མདའི་མཐོ་དམའ་
ལྟར་དུས་གཅིག་ཏུ་འབྱུང་བར་གསུངས་ཀྱི། འཆི་བ་འོད་གསལ་འགག་ནས་རེ་ཞིག་ནས་བར་དོ་གྲུབ་པའི་བར་ཆོད་པ་མ་གསུངས་པས་ན་དེ་སྤྱོད་བྱེད་པར་དོ་ལོངས་སྐུའི་ལམ་ཁྱེར་ཡང་
   ༈   

[041B] །དེ་ནས་ཆོས་འབྱུང་ཟླ་བ་སྔགས་ཕྲེང་དང་བཅས་པ་ནམ་མཁའི་
བཾ་ཡིག་གིས་མཐོང་བ་ན་བདག་གིས་དེའི་དབུས་སུ་སྐྱེ་བ་བླངས་ལ་སེམས་ཅན་གྱི་དོན་བྱའོ་སྙམ་པའི་འཕེན་པ་དང་ལྡན་པས་ཟླ་བའི་དབུས་སུ་ཞུགས་པ་སོགྶ་ལས་རྟེན་བརྟེན་
པའི་དཀྱིལ་འཁོར་དུས་གཅིག་ཏུ་ལམ་གྱིས་གྱུར་པར་མོས་ནས་གོ་ཆ་འགོད་པའི་བར་མདོར་བསྡུས་བཞིན་བཏང་ནས། གཉིས་པ་ལ་གཉིས། ང་རྒྱལ་གྱི་སེམས་འཛིན་དང། རྣམ་པའི་སེམས་འཛིན་
ནོ། །དང་པོ་ནི། གསལ་སྣང་ཡང་དགོས་ལ་གཙོ་བོ་ནི་ང་རྒྱལ་ཡིན་ཏེ། སྣང་བས་མི་འཆིང་ཞེན་པས་འཆིང། ཞེས་ཐ་མལ་གྱི་ཞེན་པས་འཁོར་བར་འཆིང་བ་ཡིན་པས་རང་གི་ཕུང་

[042A]༄༅། །ཁམས་སྐྱེ་མཆེད་དེ་རྣལ་འབྱོར་མར་བསྒོམ་པ་ཡིན་ཏེ། དཔེར་ན་ཐག་པ་སྦྲུལ་དུ་བསྒོམ་པས་ཅིར་ཡང་མི་འགྱུར་བ་ལྟར། སྔོན་དུ་ཐོབ་ཟིན་དེ་ངའོ་སྙམ་པས་ཀྱང་མི་ཕྱན་
པས། དེས་ན་སྔོན་དུ་ཚོགས་གཉིས་བསགས་པ་དེ་ཡོངས་སུ་རྫོགས་པའི་འབྲས་དུས་ཀྱི་སྐྱོན་ཀུན་ཟད་ཡོན་ཏན་ཀུན་རྫོགས་ཀྱི་རྡོ་རྗེ་རྣལ་འབྱོར་མ་དེ་ངའོ་སྙམ་དུ་སེམས་
རྩེ་གཅིག་ཏུ་བྱས་ནས་ཐུན་འདི་ཙམ་གྱི་བར་ལ་འདི་ལས་གཞན་དུ་མི་བཏང་ངོ་སྙམ་པའི་བློ་མ་བྱུང་ན་ཚེ་གང་གི་དགེ་སྦྱོར་སྐྱོན་ཅན་དུ་འགྲོ་བས་དྲན་ཤེས་ནར་མར་བསྟེན་
ནས་བྱིང་རྒོད་འགོག་ཚུལ་ལམ་ཐུན་མོང་བ་ལྟར་བྱས་ནས་ང་རྒྱལ་ལས་གཡོ་མི་གཡོ་བྱར་བྱེད་ཅིང། མི་གནས་པའི་ཚེ་མེ་རི་རྡོ་རྭ་དུར་ཁྲོད་ཆོས་འབྱུང་ཞལ་ཕྱག་སོགས་ལ་གསལ་སྣང་བཏོན་ནས་ཡང་ང་རྒྱལ་ལ་རྩེ་གཅིག་ཏུ་འཇོག་

[042B] ང་རྒྱལ་སྤྱིར་རིགས་མང་བས་རག་ལས་ཡོན་ཏན་དམན་པ་མཐོང་བ་ན་འདི་ལས་ང་ལྷག་གོ་སྙམ་པ་དམན་པའི་ང་རྒྱལ་དང། རང་དང་འདྲ་བ་མཐོང་བ་ན་འདི་ལས་
ངལྷག་གོ་སྙམ་པ་ལྷག་པའི་ང་རྒྱལ་དང། མ་ཐོབ་པ་ཐོབ་བོ་སྙམ་པ་མངོན་པའི་ང་རྒྱལ་དང། རང་ལས་ཆེ་བ་མཐོང་བ་ན་འདི་ལས་ང་ལྷག་གོ་སྙམ་པ་ང་རྒྱལ་ལས་
ཀྱང་ང་རྒྱལ་དང། རང་ལས་ཆེས་ལྷག་པ་མཐོང་བ་ན་འདི་ང་ལས་ཅུང་ཟད་ལྷག་པ་ཙམ་ཡིན་གྱི་གཞན་འདྲའོ་སྙམ་པའི་ཅུང་ཟད་མཉམ་པའི་ང་རྒྱལ། རྙེད་བཀུར་གྱིས་
ཀུན་ནས་བླངས་ཏེ་གྲོང་ཆོག་སོགས་བྱེད་པ་ན་གཞན་དོན་ཡིན་སྙམ་པ་ལྟ་བུ་ལོག་པའི་ང་རྒྱལ་དང། ཟག་བཅས་ཉེར་ལེན་གྱི་ཕུང་པོ་ལ་དམིགས་ནས་ངའོ་སྙམ་དུ་འཛིན་པ་ངའོ་སྙམ་པའི་ང་རྒྱལ་ཏེ་ང་རྒྱལ་མི་འདྲ་བ་བདུན་ཙམ་ཡོད་པ་ལས། མ་ཐོབ་

[043A]༄༅། །མ་ཐོབ་བོ་སྙམ་པའི་ང་རྒྱལ་དུ་འགྱུར་དོགས་ནི་མེད་དེ། དཔེར་ན་དགེ་སློང་ལ་དོན་གྱི་དགེ་སློང་དགྲ་བཅོམ་པ་དང། གསོལ་བཞིའི་དགེ་སློང་ཆོ་གའི་སྒོ་ནས་སྒྲུབ་པ་དང་
རྟགས་ཙམ་འཛིན་པའི་དགེ་སློང་དང། ཁས་འཆེ་བའི་དགེ་སློང་རྣམས་སུ་ཡོད་པ་ལས། རང་ཅག་དོན་དམ་པའི་དགེ་སློང་ཡིན་ཀྱང་ཆོ་ག་ཁྱད་པར་ཅན་གྱི་མཐུ་ལ་བརྟེན་ནས་རང་
ཡང་དགེ་སློང་ཡིན་སྙམ་པ་དང། དགེ་སློང་ཞེས་པོས་པ་ན་རང་ཡིན་པའི་བློ་སྐྱེ་བ་ཡིན་པས་མི་འགལ་བ་བཞིན་དང། ཡི་གེ་སློབ་པའི་ཚེ་ཐོག་མར་གཟུགས་ལེགས་པོ་མི་འབྱུང་ཡང་གི་
གེ་ཡིན་པ་ལྟར་དོན་དམ་པའི་རྣལ་འབྱོར་མ་མ་ཡིན་ཀྱང་ཆོ་ག་ཁྱད་པར་ཅན་གྱིས་རྣལ་འབྱོར་མར་བསྒོམ་པས་མཐར་རྣལ་འབྱོར་མ་དངོས་གནས་སུ་འགྱུར། ངའོ་སྙམ་པའི་ང་རྒྱལ་དུ་འགྱུར་དོགས་

[043B] འཆི་བ་ཆོས་སྐུའི་སྐབས་སུ་ཟག་བཅས་ཀྱི་ཕུང་པོ་སྦྱངས་ཟིན་ནས་ཆོ་ག་ཁྱད་པར་ཅན་ལ་བརྟེན་ནས་དག་པའི་སྣང་བ་བསྒོམས་པའི་ཕྱིར། ཟག་བཅས་ལ་མོས་པ་
འདོད་ཆགས་དང་ཟག་མེད་ལ་མོས་པ་དད་པ་ཡིན། རྣལ་འབྱོར་མ་ཟེར་བ་རང་ལ་ཟེར་བ་གོ་བའི་བར་དུ་ང་རྒྱལ་འཛིན་དགོས། དེ་ཡང་ས་ལུགས་ལ་ཞར་བྱུང་རྫོགས་རིམ་གཉིས་སོང་མཚམས་
སུ་སེམས་འཛིན་འོང་ནའང་རྗེ་ཡབ་སྲས་བསྐྱེད་རྫོགས་ལ་རིམ་བཞིན་བསླབ་པར་གསུངས་པ་ལྟར་འདི་བཞིན་བྱས་ལ། དེ་ནས་བཟླས་དམིགས་གསལ་བཏབ་ལ་དམ་བཅའ་ཇི་ཡོད་ཀྱི་གྲངས་ཉུང་
མཐར་བཟླ་བ། ཡིད་བཟླས་དང་ཞར་བྱུང་རྫོགས་རིམ་གཉིས་ཀྱང་ལམ་ཙམ་བདག་བསྐྱེད་དུ་ཡོད་པ་ལྟར་ངེས་པར་བྱས་ནས་བསམ་མི་ཁྱབ་ཐུན་མོང་བ་བྱ་བ་ལ་རང་གི་སྙིང་ཁའི་བཾ་ཡིག་ལས་

[044A]༄༅། །འོད་ཟེར་སྣ་ལྔའམ་དམར་པོ་གང་རུང་འཕྲོས་ཁམས་གསུམ་ཐམས་ཅད་ཁྱབ་པས། གཟུགས་མེད་ཁམས་སྟེང་ཕྱོགས་སུ་ཡོད་པ་འགའ་ཞིག་གིས་བཤད་པ་ལྟར་དུས་འཁོར་ནས་ཀྱང་
གསུངས་པས་འོད་ཟེར་སྔོན་པོའི་རྣམ་པར་བསྡུས་ནས་ལུས་ཀྱི་མགྲིན་པའི་ཨོལ་མདུད་ཡན་གྱི་སྟོད་ཀྱི་ཆ་ལ་ཐིམ། གཟུགས་ཁམས་གནས་རིགས་བཅུ་བདུན་འོད་ཟེར་དམར་པོའི་རྣམ་པར་ཨོལ་
མདུད་ནས་ལྟེ་བའི་བུག་པ་ཡན་གྱི་བར་གྱི་ཆ་ལ་ཐིམ། འདོད་ཁམས་ཀྱི་སྟེང་མ་གཞན་འཕྲུལ་དབང་བྱེད་ནས་དམྱལ་བ་ཡན་འོད་ཟེར་དཀར་པོའི་རྣམ་པར་ལྟེ་བའི་བུག་པ་མན་གྱི་སྨད་ཀྱི་
ཆ་ལ་ཐིམ། རང་ཡང་རིམ་གྱིས་བསྡུ་བ་སོགས་གཞུང་ལྟར་བྱས་ནས་ནཱ་ད་ཡང་འོད་གསལ་དུ་ཐིམ་པའི་ཚེ་བདེ་སྟོང་དབྱེར་མེད་ལྷན་སྐྱེས་ཀྱི་ངང་དུ་བཞག་ནས་འབས་དུས་ཀྱི་རྡོ་

[044B]བདེ་བ་བཞི་ཡོད་པའི་ནང་ནས་ལྷན་སྐྱེས་ཀྱི་བདེ་བ་དང། སྟོང་པ་བཞི་ཡོད་པའི་ནང་ནས་ནཱ་ད་ཡང་
བསྡུས་པའི་འོད་གསལ་ཆོས་སྐུ་དང། ལྟ་བ་བཞི་ཡོད་པའི་ནང་ནས་དབུ་མ་ཐལ་འགྱུར་པ་གསུམ་ལ་བློ་ནུས་ཅི་ཡོད་བསྐྱེད། བསམ་མི་ཁྱབ་ཅེས་པ་སྟོང་ཉིད་ལ་ཟེར་བ་དང་
ཟུང་འཇུག་ལའང་འཇུག་པ་ཡིན། འདིའི་ཐུན་མོང་དང་ཐུན་མོང་མ་ཡིན་པའི་མིང་འདོགས་ཤོར་བ་ཡིན་ཞེས་ལྕང་སྐྱས་གསུངས་པ་ཡང་རྗེས་གཞིག་གི་སྡུད་རིམ་བྱས་ནས་སྙིང་ཁར་
རྩ་རླུང་རྣམས་འདུ་བ་དང་དེ་ལ་བརྟེན་ནས་དབུ་མར་རླུང་ཞུགས་གནས་ཐིམ་གསུམ་སོགས་འབྱུང་བས་རྫོགས་རིམ་གྱི་སྨིན་བྱེད་ཁྱད་པར་ཅན་དུ་འགྱུར་ལ། ཕྱི་མ་ནི་ཕྱིའི་མཁའ་སྤྱོད་ཙམ་དོན་དུ་གཉེར་བ་ཡིན་ནོ། །དེ་ནས་སྤྱོད་ལམ་གྱི་རྣལ་འབྱོར་

[045A]༄༅། །ནི༑ སྟོང་ཉིད་སྙིང་རྗེའི་ངང་ནས་རང་ཉིད་རྡོ་རྗེ་རྣལ་འབྱོར་མ་གདན་དང་ཕྱག་མཚན་མེད་ལ་རྒྱན་ཡོད་པའི་རྣམ་པར་གསལ་ནས་བདག་སྲུང་བ་གོ་ཆ་ཆུང་བ་ཡི་
གེའི་གོ་ཆ་དང་གཞན་སྲུང་བ་ཚམས་རྔམས་སྔགས་ཀྱི་སྲུང་བ་བྱ་སྟེ་སུམ་བྷ་ནི་བརྗོད་བཞིན་དུ། མདུན་གྱི་སྨིན་མཚམས་ཀྱི་ཐད་དུ་མཐེབ་འཛུབ་གཉིས་ཀྱིས་སེ་གོལ་བྱས་ལ་
ཤར་དང་སྟེང་གི་བགེགས་ལ་ཚམས་རྔམས་ཏེ་འཇིགས་རྔམས་བྱ། སྣ་བ་གཡོན་ནམ་བྱང། ལྟག་པའམ་ནུམ། རྣ་བ་གཡས་སམ་ལྷོ་སྟེ། གཡོན་སྐོར་དང། དེ་བཞིན་དུ་ཤར་ལྷོ་ནས་
བརྩམས་ཏེ་གཡས་སྐོར་དུ་བྱ་ཞིང། སུམ་བྷ་ནིའི་སྔགས་ལ་འདྲ་མིན་སྣ་ཚོགས་འདུག་ཀྱང་ཆོ་ག་གཞུང་དུ་བཀོད་པ་ནི་བདེ་མཆོག་རྩ་རྒྱུད་ཀྱི་དགོངས་པ་བཞིན།    ༈   

[045B]    ༈    །ནུམ་ལྔ་པར། སྐྱེ་ཤི་བར་དོ་གསུམ་སྦྱོང་བ་དང། བདག་གི་གཞི་སྦྱང་བར་སྒྲོ་འདོགས་གཅོད་པ་ལ། དེ་ཡང་གཞི་ལམ་
འབྲས་གསུམ་ལས། བདག་གི་གཞི་སྦྱང་བསྒྱུར་དང་གཞན་གྱི་གཞི་སྦྱང་བསྒྱུར་རོ། །དང་པོ་ལ་གཉིས། གཞི་སྦྱང་བ་དང། བསྒྱུར་བའོ། །དང་པོ་ནི་གཞི་དང་ལམ་དང་འབྲས་
བུའི་གནས་སྐབས་ཐམས་ཅད་དུ་རྣམ་པ་མཐུན་པ་ཞིག་དགོས་པས། སྦྱང་གཞི་འཛམ་བུ་གླིང་གི་མི་མངལ་སྐྱེས་ཁམས་དྲུག་ལྡན་པ་རང་ཉིད་འཆི་བའི་ཚེ་གཉིས་སྣང་ཐམས་ཅད་
རིམ་གྱིས་ནུམ་ནས་འཆི་བ་འདོད་གསལ་མངོན་དུ་གྱུར་ལ་དེ་སྤྱོད་པ་ཡིན་གྱི་གླིང་གཞན་དང་སྐྱེ་གནས་གཞན་དང་རང་ལས་རྒྱུད་ཐ་དད་པའི་གང་ཟག་གི་འཆི་བ་སྦྱོང་བ་མ་ཡིན་པ་དང། སྔག་བླ་མེད་

[046A]༄༅། །ཀྱི་སྣོད་རུང་གི་གང་ཟག་དེ་དབང་པོ་རྣོ་ཞིང་དབང་པོ་གཉིས་སྦྱོར་གྱི་བདེ་བ་ལམ་དུ་བྱེད་ནུས་པ་ཞིག་དགོས་པར་རྗེ་རིན་པོ་ཆེའི་རྣམ་བཞག་རིམ་པའི་ཊིཀྐར་
གསུངས་པ་ལྟར་ཡིན་ལ། གླིང་གཞན་རྣམས་ནི་དབང་པོ་བརྟུལ་ཞིང་ལོངས་སྤྱོད་ཤིན་ཏུ་ཆེ་བས་ན་ལོངས་སྤྱོད་ཀྱི་ས་པ་ཞེས་ཚེ་རིང་ཐུང་དང། ལོངས་སྤྱོད་ཆེ་ཆུང། ནད་ཡོད་
མེད། དབང་པོ་རྣོ་རྟུལ་སོགས་ཕལ་ཆེར་འདྲ་བ་དང། དབང་པོ་གཉིས་སྦྱོར་གྱི་བདེ་བ་ལམ་དུ་བྱེད་མི་ནུས་ལ། དམྱལ་བ་དང་འདོད་ལྷ་གོང་མ་བཞི་ལ་དབང་པོ་གཉིས་སྦྱོར་གྱི་བདེ་
བ་མེད། སུམ་ཅུ་རྩ་གསུམ་དང་རྒྱལ་ཆེན་རིགས་བཞིའི་ལྷ་རྣམས་ལ་དབང་པོ་གཉིས་སྦྱོར་གྱི་བདེ་བ་ཡོད་ཀྱང་རླུང་འདུ་འཕྲོད་ཀྱི་བདེ་བ་ཙམ་ལས་རྩ་དང་ཁམས་དཀར་དམར་མེད་པས་དེའི་བདེ་བ་མེད། ཡི་

[046B] འཛམ་བུ་གླིང་པའི་མི་མངལ་
སྐྱེས་ཁམས་དྲུག་ལྡན་པ་ནི་དབང་པོ་རྣོ་ཞིང་ལས་ཀྱི་ས་པ་ཡིན་པས་ཚེ་སྟོད་ལ་བསགས་པའི་ལས་ཚེ་སྨད་ལ་སྨིན་ནུས་པས་ཚེ་གཅིག་ལ་སྔས་རྒྱས་ཀྱི་གོ་འཕང་ཡང་ཐོབ་ནུས་ལ་
ཚེ་རིང་ཐུང་དང། དབང་པོ་རྣོ་རྟུལ་དང། ལོངས་སྤྱོད་ཆེ་ཆུང་དང། ནད་ཡོད་མེད་སོགས་ཀྱི་ཁྱད་པར་ཤིན་ཏུ་ཆེ་ཞིང། དེ་ལ་བརྟེན་ནས་ངེས་འབྱུང་དང། གཞན་ལ་དམིགས་
པའི་སྙིང་རྗེ་སོགས་ཀྱང་སྐྱེ་སླ། དེ་ལ་བརྟེན་ནས་འོག་མིན་གྱི་རྣལ་འབྱོར་མ་སོགས་ཀྱང་གླིང་གཞན་ལ་མི་འབྱོན་པར་འཛམ་བུ་གླིང་གི་

[047A]༄༅། །རྣལ་འབྱོར་ཕོ་མོ་བྱིན་གྱིས་རློབ་ཅིང་གྲོགས་མཛད་ཅིང། དེའི་ཕྱིར་ལམ་སྣ་མ་ཟིན་པས་ཚེ་གཅིག་ལ་སངས་རྒྱས་ཐོབ་ན་འཛམ་བུ་གླིང་གི་མི་མངལ་སྐྱེས་ཁམས་ཇུག་ལྡན་པ་
ཡིན་པས་ཁྱབ་ཅིང། དམིགས་བསལ་སྔོན་གྱི་བག་ཆགས་སད་པ་རེ་གཉིས་གཟུགས་ཁམས་སོགས་ལའང་འབྱུང་ངོ། །རང་ཉིད་ལྟ་བུ་འཆི་བ་འོད་གསལ་མངོན་དུ་གྱུར་ནས་ལམ་དུ་སུ་དཔེ་དང་
དོན་གྱི་འོད་གསལ་འཆར་བ་དང། འབྲས་དུས་སུ་སྤྲུལ་སྐུ་བྱེ་བ་ཐེར་འབུམ་སྤྲོ་བ་དང། མཛད་པ་བཅུ་གཉིས་སོགས་སྟོན་པ་ན་འཛམ་བུ་གླིང་གི་རྒྱ་གར་རྡོ་རྗེ་གདན་ཁོ་ན་ལ་སྟོན་
གྱི་གནས་གཞན་དུ་མི་སྟོན་པའི་ཕྱིར་འཛམ་གླིང་མངལ་སྐྱེས་ཁམས་དྲུག་ལྡན་པ་ཞེས་གསུངས་ལ། དེས་ན་སྔོན་དུ་བསོད་ནམས་ཀྱི་ཚོགས་གསོག་པ་ནི་དཔེར་ན་

[047B] སྐྱེས་ནས་མྱོང་འགྱུར་
དང། ལན་གྲངས་གཞན་ལ་མྱོང་འགྱུར་གྱི་ལས་གསོག་ཐུལ་ཡོད་པ་ལས་སྐྱེས་ནས་མྱོང་འགྱུར་གྱི་ལས་བསགས་ཏེ་དེའི་རྗེས་སུ་འཆི་བ་འོད་གསལ་མངོན་དུ་གྱུར་ནས་གོང་མར་སྐྱེ་འགྱུར་ལྟ་
བུའི་བར་དོ་གྲུབ་ནས་སླར་གོང་མར་སྐྱེ་བ་ལེན་པ་ལྟར། རང་ཉིད་འབྲས་དུས་ཀྱི་རྣལ་འབྱོར་མ་ལོངས་སྐུའི་གོ་འཕང་ཐོབ་པའི་རྒྱུར་གོང་གི་བསོད་ནམས་ཀྱི་ཚོགས་གསོག་པ་
ནི་གོང་མར་སྐྱེ་བའི་རྒྱུ་གསོག་པ་དང་ཆོས་མཐུན། དེའི་རྗེས་སུ་ཆོས་སྐུ་འགྲུབ་པའི་རྒྱུར་ཡེ་ཤེས་ཀྱི་ཚོགས་གསོག་པ་འཆི་བ་ཆོས་སྐུ་བསྒོམ་པ་ནི་ལས་བསགས་ནས་འཆི་བ་དང་ཆོས་མཐུན། བཾ་ཡིག་ནམ་མཁར་འཇོག་

[048A]༄༅། །པ་བར་ངོལོངྶ་སྐུའི་ལམ་འཁྱེར་ནི། གོང་མར་སྐྱེ་འགྱུར་གྱི་བར་ངོ་གྲུབ་པ་དང་ཆོས་མཐུན། བཾ་ཡིག་ཟླ་བའི་དབུས་སུ་ཞུགས་པ་ནི་སྐྱེ་བ་སྤྲུལ་སྐུའི་ཐོག་མ་ཕ་མའི་
ཁུ་ཁྲག་གི་དབུས་སུ་ཉིང་མཚམས་སྦྱོར་བ་དང་ཆོས་མཐུན། ཟླ་བ་བཾ་ཡིག་ལྔགས་འཕྲེང་ལས་འོད་ཟེར་སྤྲོ་བསྡུ་བྱེད་པ་ནི་མངལ་ནང་དུ་རིམ་གྱིས་ལུས་དྦྱིབྶྒྲུབ་པ་དང་
ཆོས་མཐུན། རང་རྡོ་རྗེ་རྣལ་འབྱོར་མར་གྱུར་པ་ནི་མངལ་ནས་ཕྱི་རོལ་དུ་བཙས་པ་དང་ཆོས་མཐུན་ནོ། །དེས་ན་སྦྱང་གཞི་སྦྱོང་བྱེད་ངོ་འཕྲོད་པ་ནི་ཤིན་ཏུ་གལ་ཆེ་བས། དེ་
དག་ངོས་ཟིན་པར་བྱས་ཏེ་ཉམས་སུ་ལེན་པ་ལ། སྙིང་ཁའི་བཾ་ཡིག་ལ་བླ་མ་བསྟིམ་པ་བདེ་སྟོང་གི་ངོ་བོར་གནས་པའི་ངང་ནས། བཾ་ཡིག་དེ་ཉིད་ཇེ་ཆེར་སོད་སྔགས་ཕྲེང་ལ་
ཕོག་བཾ་ཡིག་དེའི་ངོ་བོར་འབྲེལ་དེ་བཞིན་ཟླ་བ་ཆོས་འབྱུང་རང་ལུས་སྡོད་ཡུལ། མཐོང་བའི་མཚམས་ཀྱི་ཡུལ་ཁམས། རྒྱ་པོའི་དབང་བསྒྱུར་པའི་རྒྱལ་

[048B] མདོར་ཁམས་གསུམ་སོགས་ནམ་མཁའི་མཐའ་དང་མཉམ་པའི་སྣོད་བཅུད་ཐམས་ཅད་བདེ་སྟོང་གི་རང་བཞིན་བཾ་ཡིག་གཅིག་པོ་ཉིད་དུ་སོང་བར་བློ་ཐག་བཅད། སླར་ཡང་མཐའ་
ནས་རིམ་གྱིས་བསྡུས་ཏེ་ཇེ་ཆུང་ཇེ་ཆུང་དུ་སོང་ནས་སྔར་གྱི་སྙིང་ཁའི་གོ་སར་བཾ་ཡིག་ཤིན་ཏུ་ཕྲ་བ་ཞིག་ཏུ་གྱུར་པར་བསམ། འདིའི་སྐབས་བདེ་མཆོག་དྲིལ་བུ་ལྷ་ལྔའི་
སྡུད་རིམ་དང་མཐུན་པས། བཾ་ཡིག་ཆུང་ངུར་གྱུར་པའི་བར་ལ་ས་ཆུ་ལ་ཐིམ་པས་སྨིག་རྒྱུ་ལྟ་བུའི་སྣང་བ་དང། ལུས་མགོ་བོ་ལ་ཐིམ་པའི་ཚེ་ཆུ་མེ་ལ་ཐིམ་པས་དུ་བ་ལྟ་བུའི་
སྣང་བ་དང། མགོ་བོ་ཟླ་ཚེ་ས་ལ་ཐིམ་པའི་ཚེ་མེ་རླུང་ལ་ཐིམ་པས་མཁའ་སྣང་མེ་འཁྱེར་ལྟ་བུའི་སྣང་བ་དང། ཟླ་ཚེས་ཐིག་ལེ་ལ་ཐིམ་པའི་ཚེ་རླུང་རྣམ་ཤེས་ལ་ཐིམ་པས་མར་མེ་འབར་བ་ལྟ་བུའི་སྣང་བ་སྟེ་རྟགས་བཞི་དང། ཐིག་ལེ་ནཱད་ལ་ཐིམ་

[049A]༄༅། །པའི་ཚེ་ཐོག་མར་སྤྱི་བོའི་རྩ་འཁོར་ཞིག་པའི་བྱང་སེམས་དཀར་པོ་བབས་པས་ན་སྣང་བ་དཀར་ལམ་པ། དེ་ནས་ལྟེ་བའི་རྩེ་འཁོར་ཞིག་པ་ན་ཁམས་དམར་བོ་མེའི་རང་
གཞིན་གྱེན་དུ་འབར་བའི་མཆེད་པ་དམར་ལམ་པ། དེ་ནས་དེ་གཉིས་སྙིང་ཁར་འདུས་པ་ལ་རྟེན་ནས་སྙིང་ཁའི་ཁམས་དཀར་དམར་སྲན་མ་ཟལ་ཆག་ཁ་སྦྱར་ལྟ་བུའི་དབུས་སུ་རླུང་
སེམས་ཤིན་ཏུ་ཕྲ་བ་ཡོད་པ་དེ་ཐུན་པ་ལ་བརྟེན་ནས་ཉེར་ཐོབ་ནག་ལམ་པ་རྣམས་རིམ་བཞིན་འཆར། འདི་སྐབས་དྲན་མེད་དུ་བརྒྱལ་ཏེ་བརྒྱལ་ཚབས་ཆེ་ཚད་སྐྱོན་མིན་ཏེ་དེ་དང་ཡུན་
མཉམ་པའི་འོད་གསལ་འཆར་བ་དང། ནཱ་ད་ཡང་མི་དམིགས་པ་སྟོང་པར་སོང་བ་ན་གློད་བྱེད་ཀྱི་རྐྱེན་གསུམ་དང་བྲལ་བའི་ཐམས་ཅད་སྟོང་པ་འོད་གསལ་འཆར་བ་སྟེ་སྟོང་པ་བཞིའོ། །

[049B] བདེ་སྟོང་དབྱེར་མེད་ཀྱི་ང་རྒྱལ་བརྟན་པའི་ཕྱིར་སྔས་བརྗོད་པ་ལེགས་པར་གསུངས་ཤིང། སྔགས་དོན་ནི། ཨོཾ་ནི་
སྔགས་ཀྱི་མགོ་འདྲེན། ཤཱུ་ནྱ་ཏཱ་ཡུལ་སྟོང་པ་ཡིད། ཛྙཱ་ན་ཡེ་ཤེས་ཏེ་ཡུལ་ཅན་བདེ་བ་ཆེན་པོ། བདྲ་རྡོ་རྗེ་སྟེ་བདེ་སྟོང་དབྱེར་མི་ཕྱེད་པ། སྭ་བྷཱ་ཝ་རང་བཞིན་
ཨཏྨ་ཀ་བདག་ཉིད་ཨ་ཧཾ་ནི་ངའོ་ཞེས་པའོ། །སྣང་ངོར་ནད་ཚུན་ཐམས་ཅད་བསྡུས་པའི་སྣང་བ་ཐྨྶ་ཅད་སྟོང་སེང་ངེ་བ། མྱོང་ཡུལ་རང་སེམས་ལྷན་སྐྱེས་བདེ་བ་ཆེན་པོའི་ངོ་བོར་སོང་བའི་བདེ་སེང་ངེ་བ་

[050A] དེ་ལྟར་རྟོགས་མཁན་གྱི་བློ་ཡང་འབྲས་དུས་ཀྱི་ཡེ་
ཤེས་ཆོས་སྐུ་དངོས་ཡིན་སྙམ་པའི་ང་རྒྱལ་ཏེ་ཆོས་སྐུའི་ང་རྒྱལ་འཇོག་པའི་རྒྱུ་བཞི་ཚང་བ་དགོས་སོ༑ །འདིས་ལམ་དུས་སུ་དཔེ་དང་དོན་གྱི་འོད་གསལ་འཆར་བའི་སྨིན་བྱེད་དུ་
འགྱུར་ཞིང། དཔེའི་འོད་གསལ་ལ་གཉིས་སྣང་ཕྲ་མོ་ཡོད་ལ་གཉིས་སྣང་ཕར་མོའང་ནུམ་པ་ནི་དོན་གྱི་འོད་གསལ་ཡིན་ཞིང། འབྲས་དུས་སུ་ཆོས་སྐུ་འགྲུབ་པའི་རྒྱུར་འགྱུར་པ་
དང། གཞི་ལ་འཆི་བ་སྦྱོང་བས་ན་འཆི་བ་ཆོས་སྐུའི་ལམ་འཁྱེར་ཞེས་བྱ། སྐྱེ་འཆི་བར་དོ་གསུམ་སྦྱོང་བ་ནི་ལམ་གྱི་གནད་མཐར་ཐུག་ཡིན་པ་དང། གོང་གི་ཆོས་སྐུའི་ང་རྒྱལ་
འཇོག་པའི་རྒྱུ་བཞི་མ་ཚང་ན་ཆོས་ཐམས་ཅད་སྟོང་པར་ལྟ་བ་ཙམ་མདོ་ལུགས་ལ་ཡོད་པ་དང། དེར་མ་ཟད་རྒྱུད་སྡེ་འོག་མ་གསུམ་ལ་ཡང་

[050B] །གཞན་ཡང་སྟོང་ཉིད་བསྒོམ་པས་སྲུང་འཁོར་གྱི་མཆོག་ཏུ་
འགྱུར་བ་སོགས་དགོས་པ་དུ་མ་ཡོད་དོ། །དེ་ནས་གཞན་དོན་དུ་ཆོས་ཀྱི་སྐུ་ལས་གཟུགས་ཀྱི་སྐུར་ལྡང་བར་བྱའོ་སྙམ་པའི་འཕེན་པ་བྱས་ལ། དེ་ལྟར་སྣང་བ་ཐམས་ཅད་སྟོང་པའི་
ངང་ལས་སེམས་ཆོས་སྐུ་དེ་བཞོན་པའི་རླུང་གིས་ཉེར་ལེན་བྱས་ནས།  མདོ་ཕྱོགས་ལ་དཔྱད་པ་མང་པོ་གཏོང་དགོས་པ་དང། སྔགས་ལུགས་ལ་དཔྱད་པ་མང་པོ་མི་གཏོར། བཏང་ན་
རླུང་འདུ་བའི་གེགས་བྱེད་ཅིང། འོན་ཀྱང་བསྐྱེད་རིམ་ལ་རྟག་ཆད་ཀྱི་མཐའ་གཉིས་དང་བྲལ་བ་སོགས་དཔྱད་པ་ཕྲན་བུ་བྱའོ།།  ཤིན་ཏུ་ཕྲ་བའི་བཾ་ཡིག་གི་རྣམ་པར་གྱུར་པ་ནམ་མཁར་གནས་པ་ལ་ལོངས་སྐུའི་ང་རྒྱལ་བྱ་ཞིང། འཇུག་པ་སྒྲ་ལ་སོགས་པ་ཞེས་བཾ་ཡིག་ཟླ་བ་དཀར་དམར་གྱི་དབུས་སུ་

[051A]༄༅། །འཇུག་པ་ཡིན་ཏེ་སྒྲ་ཞེས་པ་ནཱ་ད་ཡིན་ནའང་སོགས་ཁོངས་ནས་བཾ་སོགས་གཞན་ཡང་འཇོག་པ་སྟོན། དེས་ཕྲ་བ་བར་དོའི་ལུས་མཚོན་པ་སྟེ་གཞི་དུས་སུ་བར་སྲིད་སྦྱོང་བས་
ན་བར་དོ་ལོངས་སྐུའི་ལམ་འཁྱེར་ཞེས་བྱ། ལམ་དུས་སུ་དག་མ་དག་གི་སྒྱུ་ལུས་དང། འབྲས་དུས་སུ་འོག་མིན་དུ་ལོངས་སྐུ་འགྲུབ་པའི་རྒྱུར་འགྱུར་རོ། །དེ་ནས་རང་བཾ་ཡིག་ནམ་མཁར་
གནས་པའི་ཐད་ཀྱི་འོག་ཏུ་ཨེ་ཉིས་བརྩེགས་བསྒོམ་པར་བྱ་སྟེ་འོག་མ་ཚུར་ཁ་བསྟན་ཅིང། སྟེང་མ་ཁ་ཕར་བསྟན་པ། དེ་གཉིས་ཡོངས་སུ་གྱུར་པ་ལས་གཞི་ལ་ཕ་མ་གཉིས་མཚོན་པའི་
ཆོས་འབྱུང་ཉིས་བརྩེགས་བསྒོམ་པ་ལ་བསྒོམ་ལུགས་བཞེད་ཚུལ་མང་ཡང། རང་ལུགས་ཆོས་འབྱུང་འོད་ཀྱི་རང་བཞིན་ཅན་འོག་མའམ་ཕྱི་མའི་ཟུར་ཅིག་

[051B] ཆོས་འབྱུང་ནང་མའམ་སྟེང་མ་ནི་འོག་མ་ལ་ཐོགས་མེད་དུ་སོང་བའི་ཟུར་ཅིག་མདུན་ནམ་ཤར་དུ་བསྟན་པ་ཆེ་ཆུང་དང་སྟེ་འོག་ཕྲན་
བུ་ཡོད་པའི་རྣམ་པ་ཅན་གྲ་བཞིར་དགའ་འཁྱིལ་དང་བཅས་པ། ཕྱི་མས་ཡུལ་དང་ནང་མས་མའི་མངལ་མཚོན། དེའི་ནང་དུ་ཨ་དཀར་པོ་ཞིག་བྱུང་བ་འོད་དུ་ཞུ་བ་ལས་ཕའི་ཁུ་བ་
མཚོན་པའི་ཟླ་བ་དཀར་བསིལ་ཉ་གང་བ། དེའི་སྟེང་གི་མཐའ་སྐོར་ལ་མའི་ཁམས་དམར་པོ་མཚོན་པའི་སྔགས་ཕྲེང་ཁ་དོག་དམར་པོ་གཡོན་སྐོར་དུ་འཁོད་པ་དང། ཟླ་བ་ལ་
དམར་མདངས་ཆགས་པ་ནི། ཕ་མ་གཉིས་ཀྱི་ཁུ་ཁྲག་འདྲེས་པ་མཚོན། སྔགས་ཕྲེང་འགོད་ཚུལ་བཞེད་པ་མང་ཡང་པར་དུ་བརྐོས་པ་འདི་ཕལ་ཆེར་ངག་དབང་ཆོས་གྲགས་ཀྱི་གཞུང་བཞིན་

[052A]༄༅། །དང༑ ཕགས་འགོད་ཚུལ་བདེ་མཆོག་རྩ་རྒྱུད་ལེའུ་ཞེ་བརྒྱད་པ་ལས་གསུངས་པ་ལྟར་ཡིན་ལ་རིང་ཆ་སོགས་ཡོད་མེད་འབྲུ་རེ་རེ་ནས་བློ་ལ་ངེས་པ་གནད་ཆེའོ། །དེ་ནས་བཾ་
ཡིག་ལོངས་སྐུའི་ངོ་བོར་གནས་པ་སོ་སྐྱེས་མི་མཐོང་བས་རགས་པའི་སྤྲུལ་སྐུ་བཟུང་ནས་སེམས་ཅན་གྱི་དོན་བྱའོ་སྙམ་པའི་འཕེན་པ་བཏང་ནས་བཾ་ཡིག་ཟླ་བའི་དབུས་སུ་ཞུགས་པ་ནི་ཕ་
མའི་ཁུ་ཁྲག་གི་དབུས་སུ་བར་དོ་བ་དེ་སྐྱེ་བ་ལེན་པ་དང་ཆོས་མཐུན་པར་ཟླ་བ་དང་དེའི་དམར་ཆ་དང་སྔགས་ཕྲེང་བདེ་སྟོང་གཉིས་མེད་ཀྱི་སངས་རྒྱས་ཡབ་ཡུམ་གྱི་ངོ་བོར་
བསམ་ལ་ཞུགས། ཟླ་བ་བཾ་ཡིག་སྔགས་ཕྲེང་དང་བཅས་པ་ལས་འོད་ཟ་འཕྲོས་འཁོར་འདས་ཀྱི་སྣོད་བཅུད་ཐམས་ཅད་རྡོ་རྗེ་རྣལ་འབྱོར་མའི་རང་བཞིན་དུ་བྱས། ཚུར་འདུས་ཏེ་བཾ་ཡིག་སྔགས་

[052B] བའི་ལུས་ཀྱིས་མེར་མེར་པོ། མགོ་བོས་ནུར་ནུར་པོ། ཟླ་ཚེས་ཀྱིས་སྟར་སྟར་པོ་
ཐིག་ལེས་གོར་གོར་པོ། ནཱ་དས་འཁྲང་འགྱུར་སོགས་ལུས་ཀྱི་ཚ་རིམ་གྱིས་རྫོགས་པ་སྟེ་ཨེ་བཾ་གཟུགས་སྒྲུབ་ཀྱི་སྐབས་སུ་ཨ་ཐུང་དང་ཡར་ལ་ཝའི་ཡི་གེ་བཞི་འགོད་ལུགས་ཀྱིས་བཾ་ཡིག་
གྲུབ་པས་དེ་ལ་ཡི་གེ་དེ་རྣམས་ཚང་ཞིང་དེ་རྣམས་ལྷ་མོ་བཞིའི་ས་བོན་ཡིན་ལ། ལྷ་མོ་བཞིན་འབྱུང་བཞིའི་རང་བཞིན་ཡིན་པས་མངལ་ནང་དུས་ས་འཛིན། ཆུས་བསྡུད། མེས་མ་རུལ་བར་
སྨིན་པར་བྱེད། རླུང་གིས་རྒྱས་པར་བྱེད་པ་དང་ཆོས་མཐུན་པའི་ལུས་ཀྱིས་བར་དོ་བའི་ལུས། ཟལ་ཚེས་ཀྱིས་ངག་ཐིག་ལེས་ཡིད་མཚོན། འབྲས་བུ་ལ་སྐུ་གསུམ་མཚོན་ནོ། །ལམ་དུས་སུ་

[053A]༄༅། །ཆགས་ཅན་ཕོ་ཉའི་ལམ་དང། ཆགས་བྲལ་རྣལ་འབྱོར་གྱི་ལམ་གཉིས་ལས། དང་པོ་ནི། ཆོས་འབྱུང་སྟེང་མ་རང་དང། འོག་མ་ཕྱག་རྒྱའི་ལུས། ཟླ་བ་སྔགས་ཕྲེང་གི་
ཁམས་དཀར་དམར་མཚོན་ཞིང་འབྲས་དུས་ལའང་དེ་དང་མཚུངས། གཉིས་པ་ནི། ཆོས་འབྱུང་འོག་མས་རང་གི་ལུས། སྟེང་མས་ལུས་ཀྱི་རྩ་འཁོར། ཟལ་བས་སྤྱི་བོའི་བྱང་སེམས་
སྔགས་ཕྲེང་གིས་ལྟེ་བའི་བཾ་ཡིག་མྪྷོན། བཾ་ཡིག་སོགས་ལས་འོད་ཟེར་ཁ་དོག་ལྔའམ། བསྡུ་ན་དམར་པོ་དཔག་མེད་སྤྲོས། འཁོར་འདིས་སྣོད་བཅུད་ཐམས་ཅད་ལ་ཕོག་འཁོར་བའི་སྣོད་བཅུད་
ཀྱི་སྐྱོན་སྦྱངས་ཏེ། འཁོར་འདས་ཐམས་ཅད་ཀྱི་སྣོད་ཆོས་འབྱུང་དང། བཅུད་རྣལ་འབྱོར་མར་བསྒྱུར། སྣོད་རྣམས་བཅུད་དང། ་སྔོན་ཐོབ་ཞིན་གྱི་དཔའ་

[053B] དེ་དང་མཉམ་དུ་ཆོས་འབྱུང་ཡང་འོད་དུ་ཞུ་
ནས་ཐིམ་པར་བསམ་ནས་བདེ་སྟོང་ལ་ང་རྒྱལ་འཛིན་པ་གལ་ཆེ། འོད་ཟེར་སྤྲོ་བསྡུ་འདིར་རིགས་བཾ་གྱི་ནཱ་ད་ལས་སྤྲོ་ཞིང་དེར་བསྡུད་པ་རླུང་སེམས་དབུ་མར་ཆུད་པའི་གནད་ཡོད་
འདི་དག་མངོན་བྱང་ལྔ་ལས་བསྐྱེད་པ་ནི། ཁ་སྦྱོར་སམྦུ་ཊ་ལས་གསུངས། སྔོན་བྱང་ལྔ་གཞན་ལ་སྦྱར་བ་ལས་འདིར་ནི་ཤིན་ཏུ་རྣལ་འབྱོར་ཏེ། ཟླ་བ་མེ་ལོང་ཡེ་ཤེས་ལྡན། །དེ་
བཞིན་མཉམ་ཉིད་ཡེ་ཤེས་ཉིད། །རང་ལྷའི་ས་བོན་ཕྱག་མཚན་ནི། །སོ་སོར་རྟོག་པར་བརྗོད་པར་བྱ། །ཐམས་ཅད་གིཅྒ་གྱུར་བྱ་ནན་ཏན། །གཟུགས་བརྙན་རྡོགས་པ་དག་པའོ། །ཞེས་གསུངས་པ་ལྟར། སྔགས་

[054A]༄༅། །ཕྲེང་གིས་མཉམ་ཉིད་ཡེ་ཤེས། ས་པོན་དུ་མ་ཟད་ཕག་མཚན་ཡང་ཡིན་ཏེ། ཨེ་ཝཾ་གཟུགས་གྲུབ་ཀྱི་སྐབས་སུ་དབུས་སུ་ཨ་ཐུང་གི་གུག་གི་རྣམ་པ་བཞག་ཆེས་བྱ་བ་སོར་རྟོག་
ཡེ་ཤེས། ཟླ་བས་མེ་ལོང་ཡེ་ཤེས། འོད་ཟེར་སྤྲོ་བསྡུ་བྱེད་པ་བྱ་སྒྲུབ་ཡེ་ཤེས། དེ་རྣམས་ཡོངས་སུ་གྱུར་པ་ལས་འོད་ཀྱི་ཕུང་པོ་དཀར་ལ་དམར་བའི་མདངས་ཆགས་པ་སྒོ་ངའི་དབྱིབས་
ཅན་དེ་ཉིད་ཡོངས་སུ་གྱུར་པ་ལས་རྟེན་བརྟེན་པའི་དཀྱིལ་འཁོར་ལམ་གྱིས་བསྐྱེད་པ་ནི་ཆོས་དབྱིངས་ཡེ་ཤེས་ལས་བྱང་ཆུབ་པ་སྟེ། དེ་དག་ནི་སྐྱྐེ་བ་སྤྲུལ་སྐུའི་ལམ་ཁྱེར་ཏེ་དེ་
གཞི་དུས་སུ་སྐྱེ་སྲིད་སྦྱོང་བ་དང། ལམ་དུས་སུ་དག་མ་དག་གི་རགས་པའི་ལུས་འགྲུབ་པའི་སྨིན་བྱེད་དང། འབྲས་དུས་སུ་གཟུགས་སྐུའི་རྒྱུར་འགྱུར་པའོ། །འདི་ལ་

[054B]    ༈    ། གཉིས་པ་རྣམས་པའི་སེམས་འཛིན་ལ་གསུམ། རྣམ་པ་སྤྱི་ལ་སེམས་འཛིན་པ། བྱེ་བྲག་སོ་སོ་ལ་སེམས་འཛིན་པ་
ལུས་ཀྱི་སྤྱི་ལ་སེམས་འཛིན་པའོ། །དང་པོ་ནི། མངོན་རྟོགས་རྒྱུན་ཁྱེར་སྔར་བཞིན་གོ་ཆའི་བར་བཏང་ནས། རབ་རྟེན་བརྟེན་པ་ཡོངས་རྫོགས་དང། བསྡུ་ན་སྐུ་གཅིག་པོ་ལ་སེམས་
འཛིན་བྱ་སྟེ། ཞལ་ཕྱག་གཡས་གཡོན། ཞབས་གཡས་གཡོན། སྐུ་བྱིངས་ཏེ་སྐུའི་ཆ་བྱད་ལམ་པ་ཤར་བ་ལ་སེམས་འཛིན་བཞིན་ང་རྒྱལ་ཡང་བྱ་ལ། ཁྱད་པར་དགེ་ལུགས་པ་
ཟག་གསལ་གཉིས་མེད་ཀྱི་རྣལ་འབྱོར་ཞེས་བྱ་ལ། རྣམ་པ་ལྷའི་རྣམ་པར་གསལ་བས་རྒྱ་ཆེ་བ་གཟུགས་སྐུ་སྒྲུབ་བྱེད། འཛིན་

[055A]༄༅། །སྟངས་རང་བཞིན་མེད་པར་སྟོང་ཉིད་བསྒོམ་པས་ཟབ་པ་སྟེ་ཆོས་སྐུ་སྒྲུབ་བྱེད་ཡིན་ལ། ལས་དང་པོ་པ་རྣམས་ཀྱིས་ནི་དུས་ཅིག་ཏུ་འཆར་དཀའ་བས་དང་པོར་གསལ་སྣང་བཏོན་
དེ་ནས་ང་རྒྱལ་བཟུང། དེ་བྱུང་ན་སོན་དམ་པར་མེད་པའི་སྟོང་ཉིད་དྲན། དེ་ལྟ་བུའི་ཚུལ་གྱིས་ཡང་ཡང་གསལ་གདབ་པར་བྱ་ཞིང། དེ་ནས་གྲོལ་རན་ན་མཇུག་བསྡུ་རྣམས་སྔར་
བཞིན་བྱའོ།    ༈    །ནུབ་དྲུག་པར། གཉིས་པ་ནི། གཞི་བསྒྱུར་བའི་ཁཊཱཾ་གའི་ཚིག་དོན་ཡན་ལ་སྒྲོ་འདོགས་གཅོད་པ་ལ་རང་རྩོམ་མངོན་རྟོགས་གྱི་སྟེང་ནས་གསུང་བཤད་སྩལ་བར་རྟེན་
བརྟེན་པའི་དཀྱིལ་འཁོར་དུས་ཅིག་ཏུ་རྫོགས་པར་ལམ་གྱིས་བསྐྱེད་ནས་རིམ་གྱིས་གསལ་འདེབས་པ་ལ། དུས་ཅིག་ཏུ་གྲུབ་པ་ལཱུ་ཨི་པ་དང་དྲིལ་བུ་པར་གསལ་ཁ་མེད་

[055B] ནག་པོ་པར་རིམ་གྱིས་བསྐྱེད་པར་གསུངས་པའི་ལུགས་གཉིས་ལས་དང་པོ་ལྟར་ཡིན་ལ། བསྲུང་འཁོར་བསྒོམ་མི་བསྒོམ་སྣ་ཚོགས་ཡོད་ཀྱང་བདེ་མཆོག་རྩ་
རྒྱུད་ལེའུ་ང་གཅིག་པ་ལས། ཤེས་རབ་ཡན་ལག་ཕུར་བུ་གུར། །ཞེས་གསུངས་པ་ལྟར་ཕུར་བུ་ཞེས་པས་འགེགས་ལ་ཕུར་གདབ་བྱེད་པ་དང། གུར་ཞེས་པ་བསྲུང་འཁོར་བསྒོམ་པ་ལ་བཤད་
ཅིང། སྲུང་འཁོར་ལ་རྒྱས་འབྲིང་བསྡུས་གསུམ་ཡོད་པ་ལས་འདིར་བསྡུས་པའི་ལུགས་ཡིན་ལ། དེ་ཡང་འོག་ཏུ་སྣ་ཚོགས་རྡོ་རྗེ་ཤིན་ཏུ་ཆེ་གདེའི་ཁོང་སེང་རྡོ་རྗེ་ཆུང་ངུ་ཆུང་
ངུ་བཀག་པའི་ནས་ཐང་ལ་བརྡལ་བ་ལྟ་བུ་སྟེ་རྡོ་རྗེའི་ས་གཞི། དེའི་སྟེང་གི་མཐའ་སྐོར་དུ་རྡོ་རྗེ་ཆུ་ཉལ་གྱི་སྟེང། རྡོ་རྗེ་ལངས་སྟབས་ཀྱི་རྭ་བ། སྟེང་སོག་གུར་

[056A]༄༅། །གྱི་སྟོད་ལྟ་བུའི་རྡོ་རྗེའི་གུར་དེའི་རྩེ་མོར་རྡོ་རྗེ་རྩེ་ལྔ་རྫོགས་པའི་ཏོག་གིས་མཚན་པ། གུར་དང་རྭ་བའི་བར་དུ་རྡོ་རྗེ་ཆུ་ཉལ་དེའི་སྟེང་ནས་རྡོ་རྗེ་བླ་རེ་
སྟེ་མདོར་ན་རླུང་སིལ་བུ་ཙམ་ཡང་མི་ཐར་པ་བ་ལྟས་ན་རྡོ་རྗེའི་རང་བཞིན་ལ་རེག་ན་མེ་ལོང་གི་ངོས་ལྟར་འཇམ་པའི་རང་བཞིན་ཅན། བྱང་ཤར་དབང་ལྡན་ནས་བརྟམས་ཏེ་
དཀར་སེར་དམར་ལྗང་སྔོ་བའི་ཁ་དོག་སྣ་ལྔའི་མེ་དཔུང་ཤིན་ཏུ་ཆེ་བ་གཡོན་སྐོར་དུ་འཁྱིལ་ཞིང་འབར་བ། མེ་ལྕེ་དཔག་ཚད་དུ་མའི་བར་དུ་འཕྲོ་བ། དེ་དག་གི་གསེབ་ནས་རྡོ་
རྗེ་རྩེ་ལྔ་པའི་མདེའུ་ཅན་གྱི་རྡོ་རྗེའི་མདའ་མེ་འོད་འབར་བ་སྟེང་ནས་འོག་འོག་ནས་སྟེང་སྟེ་ཕྱོགས་བཅུར་ཕྲོ་བཞིན་པ་གདོན་བགེགས་གདུག་པ་ཅན་རྣམས་ཀྱིས་བལྟ་བ་ཙམ་ཡང་མི་བཟོད་པ། དཀར་ཕྱོགས་པ་རྣམས་ཀྱིས་འཇའ་འོད་

[056B] དེའི་ནང་དུ་གཏུམ་དྲག་ལ་སོགས་པའི་དུར་ཁྲོད་ཆེན་པོ་བརྒྱད་ཀྱིས་ལམ་ཡོངས་རྫོགས་མཚོན་ཞིང། དུར་ཁྲོད་ས་ལུགས་པ་ནང་དང་དགེ་ལུགས་པ་མི་རིའི་
ཕྱིར་བསྒོམ་པ་གཉིས་ཀར་ཁུངས་དང་འབྲེལ་ཞིང། སྔ་མ་ནི་སློབ་དཔོན་ཨ་བྷྱ་ཀ་རའི་རྡོ་རྗེའི་ཕྲེང་བའི་ཐིག་ཆོག་གི་རྗེས་སུ་འབྲེལ་བའོ། །མཚོན་དོན་ནི་ལམ་ཐུན་མོང་
བའི་དབང་དུ་བྱས་ན། དུར་ཁྲོད་ཀྱི་རོ་བམ་པ་དང་འཐོར་བ་དང་འབུས་ཁེངས་པ་སོགས་ཀྱིས་ངེས་འབྱུང། རྡོ་རྗེ་རྭ་གུར་གྱིས་ཀུན་རྫོབ་ཀྱང་ཆུབ་ཀྱི་སེམས། མི་རིས་སྟོང་ཉིད་
དེ་ལམ་གྱི་གཙོ་བོ་རྣམ་གསུམ། མེ་ཁ་དོག་ལྔ་འཕྲོ་བ་ནི་ཡེ་ཤེས་ལྔ་མཚོན། རྒྱ་བ་མདུན་གྱི་ཆོས་འབྱུང་གཉིས་ཀྱི་གཅིག་གིས་ཕྱག་རྒྱ་མའི་བྷ་ག་དང། གཅིག་གིས་ལྷན་སྐྱེས་ཀྱི་བདེ་བ་སྟེ་ཡབ་ཀྱི་རྡོ་རྗེ་དང། ནང་གི་ཟླུམ་ལོས་བདེ་སྟོང་གཉིས་སུ་

[057A]༄༅། །མེད་པ་མཚོན། ཟུར་གསུམ་གྱིས་རྣམ་ཐར་སྒོ་གསུམ། ཆོས་འབྱུང་ཟུར་དྲུག་གི་སྟོང་ཆེན་དྲུག་དེ་ལ་ལོགས་བཅོ་བརྒྱད་ཡོད་པས་འགྲེས་རྐང་བཅོ་བརྒྱད་མཚོན། མདུན་རྒྱབ་མ་
ཐེ་བའི་ལོགས་བཅུ་གཉིས་ཀྱིས་ཉི་ཁྱིམ་བཅུ་གཉིས་མཚོན། ནང་ལ་སྦྱར་ན་བུ་མོ་ལོ་བཅུ་གཉིས་ལ་ཟླ་མཚན་བབ་པ། གཞན་ལ་སྦྱར་ན་བདེ་ཨ་བཅུ་གཉིས། ཕྱི་ལ་སྦྱར་ནས། ཟླ་
བ་ལ་འཕེལ་བའི་ཆ་བཅུ་དྲུག་ནང་ལ་སྦྱར་ན་སྐྱེས་པ་ལ་ལོ་བཅུ་དྲུག་ལ་ཁམས་དཀར་པོ་འབབ་པ། གཞན་ལ་སྦྱར་ན། གདེངས་ཀ་ཆེ་བ་གྱེན་དུ་ཕྱོགས་པས་བདེ་སྟོང་གི་ཡེ་
ཤེས་ཇེ་རྒྱས་སུ་སོང་བ་མཚོན། མདུན་རྒྱབ་གཉིས་སྟོང་པར་ཡོད་པས་གང་ཟག་གི་བདག་མེད་དང་

[057B] གྲ་བཞིའི་དགའ་འཁྱིལ་གྱིས་ཐབས་བདེ་བ་དང། དགའ་འཁྱིལ་དེ་རྣམས་ལ་འཁྱིལ་ཆུང་བཞི་རེ་ཡོད་པས་དགའ་བའི་དགའ་བ་
སོགས་བཅུ་དྲུག་མཚོན། ཟླུམ་པོར་ཡོད་པས་རྣམ་རྟོག་གི་གྲྭ་ཟུར་མེད་པ་མཚོན། རྒྱུན་མི་འཆད་པར་འཁོར་བས་ན། དགའ་བ་དེ་རྣམས་ལ་གཡོ་བ་མེད་པ་མཚོན། ཆོས་འབྱུང་སྟོང་པའི་དབུས་
སུ་འཁོར་བས་བདེ་སྟོང་གཉིས་སུ་མེད་པ་མཚོན། དམར་སྐྱར་ཡོད་པ་ནི་ཡབ་ཡུམ་གྱི་ཁམས་དཀར་དམར་མཚོན། ཆོས་འབྱུང་གི་ནང་དུ་སྣ་ཚོགས་པདྨ་ཡོད་པ་དེས་པདྨ་འདམ་ལས་སྐྱེས་
ཀྱང་འདམ་གྱིས་མ་གོས་པ་ལྟར། འཁོར་བར་བཞུགས་ཀྱང། འཁོར་བའི་སྐྱོན་གྱིས་མ་གོས་པ་སྟེ། སྤངས་པའི་ཡོན་ཏན་གཙོ་བོར་མངའ་བ་མཚོན། པདྨའི་གེ་སར་སེར་འཁྱིལ་ལེ་མཐོང་བཙམ་གྱི་སྟེང་དུ་ཉི་མའི་

[058A]༄༅། །དཀྱིལ་འཁོར་དམར་པོ་ཡོད་པ་ནི་དྲོནད་ཀྱིས་ལོ་ཏོག་སྨིན་པ་ལྟར་ཐུགས་རྒྱུད་ལ་བྱང་ཆུབ་ཀྱི་སེམས་ཀྱི་མྱུ་གུའམ་འབྲས་བུ་རྒྱས་པ་སྟེ་རྟོགས་པའི་ཡོན་ཏན་གཙོ་བོར་
མངའ་བ་མཚོན། དབང་པོ་རབ་རྣམས་ཀྱིས་དག་པ་སྤྲགས་ནས་བསྒོམ་པ་དང། ཞེན་པ་རྣམས་ཀྱིས་མངོན་རྟོགས་ཚིག་ཟིན་ལྟར་བསྐྱང། སྔ་ལོ་ཁྲིད་ཀྱི་སྐབས་འཇིགས་དུས་གཉིས་བདེ་མཆོག་
ལྷ་དྲུག་ཅུ་རྩ་གཉིས་པ་ལྟར་ཕྱག་བཞི་པ་བཤད་རུང། དེ་རྗེས་ཁོ་བོ་ལ་དོགས་པ་བྱུང་བ་ལྟར། རྗེ་ཏཱ་ར་ནཱ་ཐས་ཀྱང་སྒོམ་རྒྱུའི་ལྷ་ལས་ཞབས་འོག་གི་སྲོག་ཆགས་གཟི་བརྗིད་
ཆེ་བསྒོམ་ན་དེ་མི་ཐུབ་པའི་སྐྱོན་འབྱུང་ཉེན་ཡོད་གསུངས་བས་ལས་དང་པོ་པ་རྣམས་ཀྱིས་ཉམས་སུ་ལེན་བདེ་ཞིང་དོགས་གནས་ཆུང་བ་ཡིན། ཞབས་གཡོན་བསྐུམས་པའི་མཐའ་ལས་རང་མཐོ་ལྔའི་བར་དུ་གཡས་བརྐྱངས་པས་སྙིང་རྗེ་ཆེན་པོ་སྣང་བས་

[058B] ཞབས་འོག་ཏུ་ལྷ་དབང་ཕྱུག་ཆེན་པོའི་ཆུང་མ་ལྷ་མོ་ཨུ་མ་སྟེ་དུས་མཚན་མ་དམར་མོ་ཞལ་གཅིག་ཕྱག་གཉིས་ཀྱི་
གྲི་ཐོད་འཛིན་པས་ཆད་པ་མྱང་འདས་མཚོན་པ། གན་རྐྱལ་དུ་འགྱེལ་བའི་འདོད་ཆགས་ཀྱི་གནས་ནུ་མའི་སྟེང་ནས་མནན་པ། འདོད་ཆགས་ཀྱི་གཡུལ་ལས་རྒྱལ་བ་དང་ཆད་མཐའ་གནོན་
པ་མཚོན། ཞབས་གཡོན་བསྐུམས་པས་ཤེས་རབ་ཆེན་པོས་འཁོར་བའི་ཡོད་མཐའ་སེལ་བའམ། སྲིད་པའི་མཐའ་ལ་མི་གནས་པ་མཚོན་པ། ཞབས་འོག་ཏུ་འཇིགས་བྱེད་ནག་པོ་སྟེ་ལྷ་དབང་
ཕྱུག་ཆེན་པོ་འཁོར་བ་པའི་ཆེ་ཤོས་ཡིན་པས་དེ་མནན་པས་འཁོར་བ་ཟིལ་གྱིས་གནོན་ཅིང། ཞལ་གཅིག་ཕྱག་གཉིས་ཀྱིས་གྲི་ཐོད་ཐཱུ་ཀན་གྱིས་གྲི་ཐོད་མེད་པར་མཛད། འཛིན་པ་རྟག་མཐའ་འཁོར་བའི་ཡོད་མཐའ་མཚོན་པ། ཁ་སྦུབ་ཏུ་འགྱེལ་བའི་

[059A]༄༅། །མགོ་བོ་རྒྱབ་ཏུ་བལྟབ་ནས་གཏི་མུག་གི་གནས་དཔྲལ་བ་དང། སོགས་ཧྲག་གཉིས་ཀྱི་ཐད་སྙིང་ག་ཞེ་སྡང་གི་གནས་ནས་མནན་པས་ཞེ་སྡང་དང་གཏི་མུག་འཇོམས་པ་དང་རྟག་
མཐའ་གནོན་པ་མཚོན། སེམས་ཅན་ཐམས་ཅད་ལ་རྗེས་སུ་ཆགས་པའི་སྐུ་མདོག་དམར་པོ་འདོམ་གང་ཙམ་འཁོར་མར་འོད་ཀྱི་རང་བཞིན་ཡིན་པ་ལ་དེ་ནས་མེ་འོད་འཕྲོ་བ། ཆོས་ཐམས་ཅད་
ཀྱི་དེ་བཞིན་ཉིད་ནི་དུ་མ་རོ་གཅིག་ཏུ་མཚོན་པས་ཞལ་གཅིག་མ་སྟེ་ཆོས་ཐམས་ཅད་སྟོང་ཉིད་ཀྱི་ངང་དུ་རོ་གཅིག་ཡིན་པ་དེའི་རྣམ་འགྱུར་ཁོ་ན་ལས་འཁོར་འདས་ཀྱི་ཆོས་ཐམས་ཅད་
བྱུང་བས་ན་དུ་མ་ཞེས་བྱའོ། །ཕྱག་གཡས་ཀྱིས་ཀུན་རྫོབ་བདེན་པ། གཡོན་གྱིས་དོན་དམ་བདེན་པ་སྟེ་བདེན་པ་གཉིས་མཚོན། སྤྱན་གསུམ་གྱིས་འདས་མ་འོངས་ད་ལྟ་དུས་གསུམ་དུ་གཟིགས་པ་འགྲོ་བ་རྣམས་དག་པ་མཁའ་སྤྱོད་

[059B] ཆོས་འབྱུང་ལ་སྟེང་ཕྱོགས་མ་གཏོགས་སྒོ་གཞན་མེད་པས་དག་པ་མཀའ་སྤྱོད་ལ་ཁྲིད་པའི་རྟེན་འབྲེལ་གྱི་གནད་ཁྱད་པར་ཅན་ཡོད་པ་ཡིན་
འདི་ལ་དག་པ་མཁའ་སྤྱོད་དང་མཁའ་སྤྱོད་ཆེན་པོ་གཉིས་ལས། དང་པོ་ནི། མཁའ་སྤྱོད་དུ་སླེབ་པ་ན་ཚེ་བསྐལ་པ་ཐུབ། ལང་ཚོ་བཅུ་དྲུག་ལོན་པའི་ན་ཚོད་ཅན་གྱུར་ཏེ་རྫུ་
འཕྲུལ་གྱིས་སངས་རྒྱས་ཀྱི་ཞིང་དུ་སོང་ནས་ཆོས་ཉན་པ་སོགས་བྱེད་ནུས་པ་ཡིན་ལ། ཕྱི་མ་ནི་མཁའ་སྤྱོད་ཆེན་པོ་སངས་རྒྱས་ཀྱི་གོ་འཕང་ཐོབ་པ་ལ་ཟེར་བས་དེ་བརྙེས་པ་
མཚོན་པའོ། །གཞན་ཡང་མཁའ་སྤྱོད་དང། མཁའ་འགྲོ་དོན་གཅིག་པའི་རིགས་མང་སྟེ་འདབ་ཆགས་ཀྱི་བྱ་ནམ་མཁའ་ལ་འགྲོ་བས་མཁའ་འགྲོ་ཞེས་ཀྱང་བྱའོ། །ཕྱག་གཡས་གསེར་གྱི་རྡོ་རྗེ་ཕྱེད་པའི་ཡུ་བ་བྱས་པས་གནམ་ལྕགས་ལས་གྲུབ་པའི་གྲི་གུག་ཡུ་བ་དང་བཅས་པ་ལ་སོར་བཅུ་གཉིས་ཙམ་

[060A]༄༅། །སོ་གཉིས་ཡོད་པ་འོག་འཁོར་བའི་ཕྱོགས་སུ་བསྟན་ནས་འཛིན་པས་སེམས་ཅན་རྣམས་ཀྱི་འདོད་ཆགས་ཁོང་ཁྲོ། ང་རྒྱལ། མ་རིག་ཐེ་ཚོམ། ལོག་ལྟ་སྟེ་རྩ་ཉོན་དྲུག་སོགས་
གཅོད་པ་་གཡོན་གྱི་ཐོད་ཁྲག་སྟེང་ཕྱོགས་སུ་ཅུང་ཟད་ཡོ་བའི་ཚུལ་གྱིས་བཟུང་ནས་བདུད་རྩའི་རང་བཞིན་ཁྲག་རྒྱུན་ཆད་པ་མེད་པར་ཞལ་དུ་གསོལ་བས་ཐུགས་རྒྱུད་བདེ་བ་
ཆེན་པོས་གང་བ་་ཞལ་གཡོན་ཕྱོགས་སུ་གྱེན་དུ་ཕྱོགས་པ་ནི་རང་ཉིད་ཤེས་རབ་མའི་རང་བཞིན་ཡིན་པ། འགྲོ་ཀུན་གཡོན་ནས་འབྱུང། ཞེས་གསུངས་པ་ལྟར། ཤེས་རབ་མ་དང་
མཉམ་པར་སྦྱོར་བའི་ཚེ་ལག་པ་གཡོན་པའི་བརྡ་བྱ་དགོས་པ་སོགས་གཡོན་པའི་ཀུན་སྤྱོད་ཐམས་ཅད་ཀྱི་གནད་ནི་སྟོང་པ་དེ་ཡིན་ནོ། །ཕྲག་པ་གཡོན་པར་ཁ་ཊཱཾ་ག་རྩ་བ་མདུན་དང་རྩེ་མོ་

[060B] སྟོང་པ་ཉིད་ཡབ་མཚོན་པ་སོགས་ཡོད་པ་ལས། སྐབས་དོན་གྱི་
གཙོ་བོ་ཡབ་མཚོན་ཚུལ་རྒྱས་པར་འཆད་ལ། ཁ་ཊཱཾ་གའི་བོད་སྐད་དུ་ལུགས་གཅིག་ལ་ནམ་མཁའི་དབྱུག་པ་ཞེས་འབྱུང་བར་གསུངས་ཤིང། བསྒྱུར་ལུགས་གཅིག་ལ་ཥ་ཊ་དྲུག་དང་ཨཾ་
ག་ཡན་ལག་སྟེ་ཡན་ལག་དྲུག་ཅེས་པར་འགྱུར་རོ། །དེ་ལྟར་བརྗོད་པའི་རྒྱུ་མཚན་ལུས་གཅིག་ལ་ཡན་ལག་དྲུག་ཚང་བ་ལྟ་བུ་སྟེ། ཡུ་བ་ལུས་བུམ་པ། སྣམ་ཚོགས་རྡོ་རྗེ། མི་མགོ་སྐམ་
རིད་རློན་གསུམ་རྡོ་རྗེ་རྩེ་ལྔ་རྫོགས་པ་སྟེ་ལུས་གཅིག་ལ་ཡན་ལག་དྲུག་གོ། འོག་མ་རྣམས་ཀྱིས་མཚན་པ་མི་ཟེར་བ་རྡོ་རྗེས་མཚན་པའི་ཁ་ཊཱཾ་ག་བརྗོད་པའི་རྒྱུ་མཚན་ནི་གསང་སྔགས་རྙིང་མ་རྣམས་ལ་སྟེང་དུ་རྩེ་གསུམ་འོང་བས་

[061A]༄༅། །ཁ་ཊཱཾ་ག་རྩེ་གསུམ་ཞེས་བརྗོད་ལ། གསར་མའི་ཁྱད་ཆོས་ལ་རྡོ་རྗེ་ཡིན་ནོ་ཞེས་གོ་བར་བྱ་བའི་ཕྱིར་རོ། །འདིའི་བཤད་པ་ས་ལུགས་ནས་འབྱུང་བ་ལྟར་བཤད་ན་ངོ་
མཚར་བས་ཡུ་བ་དཀར་པོས་རྣལ་འབྱོར་པའི་རུས་པ་དཀར་པོ་ཡིན་པ་མཚོན། གཞོགས་ཁ་བརྒྱད་ཡོད་པས་དུར་ཁྲོད་བརྒྱད། མར་རྩེ་རྡོ་རྗེ་རྩེ་གཅིག་པའི་དབྱིབས་ཅན་གྱིས་སྲུང་འཁོར་མེ་
རི་དང་བཅས་པ། ཕྱི་བུམ་པ་ལ། ནང་གཞལ་ཡས་ཁང་རྟེན་བརྟེན་པ་བསྐྱེད་པ་འབྱུང་བས་ན། དག་པ་བུམ་པ་ལ། ནང་གཞལ་ཡས་ཁང་རྟེན་བརྟེན་པ་བསྐྱེད་པ་འབྱུང་བས་ན། དག་
པ་བུམ་པ་གཞལ་ཡས་ཁང། སྣ་ཚོགས་རྡོ་རྗེས་དམ་ཚིག་གི་འཁོར་ལོའི་སྒོ་མཚམས་མ་བརྒྱད། མི་མགོ་རློན་པ་ནག་པོས་ཐུགས་འཁོར་གྱི་དཔའ་བོ་རྒྱད་དང་དཔའ་མོ་བརྒྱད། རིད་པོ་
དམར་པོས་གསུངས་འཁོར་གྱི་དཔའ་བོ་བརྒྱད་དང་དཔའ་མོ་བརྒྱད། སྐམ་པོ་དཀར་པོས་སྐུ་འཁོར་གྱི་དཔའ་བོ་བརྒྱད་དང་དཔའ་མོ་

[061B] ཡར་རྩེ་རྡོ་རྗེ་ནག་པོ་རྩེ་ལྔ་རྫོགས་པས་དབུས་རྭ་ཐལ་རྒྱུགས་ཀྱིས་གཙོ་བོ་ཡབ་ཡུམ་དང། རྭ་སྟེང་མ་བཞིས་བདེ་ཆེན་འཁོར་ལོའི་ལྷ་མོ་བཞི་དང། རྭ་འོག་མ་
བཞིས་བུམ་ཐོད་བརྟེགས་པ་བཞི་དང་བཅས་པ་མཚོན་པ་སྟེ། མདོར་ན་བདེ་མཆོག་ལྷ་དྲུག་ཅུ་རེ་གཉིས་རྟེན་དང་བརྟེན་པར་བཅས་པ་ཁ་ཊཱཾ་ག་ལ་ཚང་ཞིང། དེ་ཐམས་ཅད་ཀྱང་
གཙོ་བོ་ལས་རྒྱུད་ཐ་དད་པ་མ་ཡིན་གྱི་གཙོ་བོའི་ཡེ་ཤེས་ཁོ་ནའི་ཆ་ཤས་ལས་གྲུབ་པས་དེའི་རྣམ་འགྱུར་ཡིན་པས་ན་ཡབ་མཚོན་ཞིང་སྦས་པའི་ཚུལ་གྱིས་འཛིན་པའོ། །གཞན་ཡང་
ཡུམ་གྱིས་འཛིན་པ་ཐབས་བྱང་སེམས་དང། ཡབ་ཀྱིས་འཛིན་པ་ཤེས་རབ་སྟོང་ཉིད་མཚོན། བུམ་པའི་མཇུག་ཡུ་མཚམས་ནས་ཌཱ་མ་རུ་དང། དྲིལ་བུ་དང་འཕན་རྩེ་གསུམ་པ་འབྱང་ཞིང། ཁ་ཊཱཾ་ག་ནི་ལྷ་ཡི་སྐུ་ཞེས་གསུངས་པ་ལྟར་སྐུའི་གསང་བ་བསམ་གྱིས་མི་ཁྱབ་པ་དང་

[062A]༄༅། །ཌཱ་མ་རུ་དང་དྲིལ་ཆུང་གསུང་གི་་དྲིལ་བུ་རྡོ་རྗེ་རྩེ་ལྔ་པས་མཚན་པའི་ཡུ་ཅན་དང། གསེར་གྱི་དྲི་ལ་ཆུང་ཡུ་མེད་གླང་ལ་འདོགས་བྱེད་ལྟ་བུ་བཤད་པ་ལས། ཕྱི་
མ་བདེ་ཚོད་དུ་སྣང་ཡང་བརྟག་གོ་འཕན་རྩེ་གསུམ་པས་རྣམ་ཐར་སྒོ་གསུམ་སྟེ༑ ཐུགས་ཀྱི་གསང་བ་བསམ་གྱིས་མི་ཁྱབ་པ་མཚོན་པ་སྟེ། སྐབས་གསུམ་པར། ཁྱོད་ཀྱི་སྐུ་གསུང་
ཐུགས་ཀྱི་གསང་བ་ཡི། །ཞེས་སོགས་གསུངས་པ་ལྟར། དཔེར་ན་ཐུབ་པའི་དབང་པོ་ལྟ་བུ་ལ་མཚོན་ན་དབུའི་གཙུག་ཏོར་ལྟར་མི་མངོན་པ་དང། སེམས་ཅན་རང་རང་གི་རིགས་དང་མཐུན་པར་
སྐུ་བསྟན་ནས་རེ་བསྐོད་ནུས་པ་ནི་སྐུ་དང། ཉེ་བ་སྐུ་མདུན་དང། རིང་བ་སངས་རྒྱས་ཀྱི་ཞིང་འོད་ཟེར་ཅན་ཞེས་བྱ་བར་མོའུ་གལ་བུས་ཉན་ཀྱང། གསུང་ལ་ཆེ་ཆུང་མེད་པ་དང། སེམས་ཅན་ཐམས་ཅད་དུས་གཅིག་ཏུ་དྲི་བ་མི་འདྲ་བ་རེ་རེ་ནས་

[062B] ལེགས་སྦྱར་གྱི་གསུང་དབྱངས་གཅིག་གིས་སོ་སོའི་ལན་འདེབས་ནུས་པ་ནི་གསུང་དང། ཡུལ་གྲུ་མཐའ་ཡས་པའི་ས་ནས་རྩྭ་ཤིང་སོགས་མེར་བསྲེགས་པའི་ཐལ་བརྒྱ་མཚོར་
བཏབ་པ་ལོ་བརྒྱར་དཀྲུགས་ཏེ་གཟིགས་ཕུལ་རུང་རྫུལ་ཕྲ་མོ་རེ་རེ་ནས་འདི་ལུང་པ་འདི་དང། ཕུ་མདའ་འདི་དང་འདིའི་ས་རྡོ་དང་རྩྭ་ཤིང་གི་རྩྭ་རྩེ་སོགས་འདི་དང་འདིའི་རྡུལ་
ཡིན་ཞེས་མ་ནོར་བར་གསལ་བར་འབྱེད་ནུས་པ། སེམས་ཅན་གྱི་ཁམས་དང་བསམ་པ་བག་ལ་ཉལ་སོགས་ཐམས་ཅད་གསལ་ལེ་སིང་ངེ་མཁྱེན་བཞིན་པ་ནི་ཐུགས་ཀྱིགྶང་བ་བསམ་གྱིས་མི་ཁྱབ་
པ་ཡིན་ཏེ། སྐུ་དང་གསུང་གི་བཀོད་པ་དུས་གཅིག་ཏུ། །མཛད་པ་མཛད་ཀྱང་རྟོག་པ་ཉེར་ཞི་བ། །ཞེས་གསུངས་སོ། །དམིགས་རིམ་འདི་རྣམས་ཚིག་རིས་དང་བསྟུན་ནས་དྲན་ནར་བ། དེ་མིན་བཟླས་ནས་

[063A]༄༅། །ཀྱང་དྲན་ཅི་ཐུབ་བྱའོ།    ༈    །གཉིས་པ་བྱེ་བྲག་གི་སེམས་འཛིན་ནི། རྒྱུན་འཁྱེར་གནོན་རྟོགས་དང་རྣམ་པའི་སེམས་འཛིན་པར་སྔར་བཞིན་བཏང་ནས། དེ་ནས་སྤྱན་དབུས་མ་ལ་
སེམས་འཛིན་པར་བྱ་སྟེ། ལྷ་མོ་ལ་གཡོན་དང་ལྷ་པོ་ལ་སྤྱན་གཡས་གྱེན་དུ་བསླངས་པ་ལྟ་བུ་བསྒོམ་པར་གསུངས་པས་འདིར་གཡོན་པ་གྱེན་ལ་བསླངས་པ། སྤྱན་གྱི་དུབས་ནག་པ་
མཐའ་སྐྱ་བ། སྤྱན་རྩ་དམར་ཤིག་ཨེ་བ་མཐོང་བྱེད་ཀྱི་རྒྱལ་མོ་ནག་ལིང་ངེ་བ། རྫི་མ་ཁྱུ་མཆོག་གི་རྫི་མ་ལྟ་བུ་དང་བཅས་པ་ལ་སེམས་འཛིན། མི་གསལ་བ་ན་སྔར་བཞིན་
དུས་ནག་པ་སོགས་ལ་ནན་ཏན་གྱིས་བདེ་སྟོང་དྲན་པར་བྱས་ཏེ་འཛིན་དགོས་ཏེ། ཕྱག་ཆེན་ཡང་གསལ་སྒྲོན་མེ་ལས། རང་ལུས་ལྷ་སྐུའི་རྒྱལ་པོ་ལ། །འགྱུར་མེད་བརྟན་པ་མ་ཟིན་ན། །མཁའ་

[063B] །ལུས་ཡི་དམ་ལྟ་ལ་ནན་ཏན་མཛོད། །ཆེས་གསུངས་པ་ལྟར། བློ་གྲོས་ཀྱི་རྩལ་ཅི་ཡོད་བསྐྱེད་པར་བྱ་བ་དང། གསལ་སྣང་འབྱུང་མི་འབྱུང་དཔྱད་
སྒོམ་ལ་རག་ལུས་སོ། ཐུན་བསྡུ་རན་པ་ན་སྔར་བཞིན་མཇུག་བསྡུ་བྱའོ།    ༈    །ནུབ་བདུན་པར་དབུ་སྐྲ་ནས་དགའ་བ་བཅུ་དྲུག་རྒྱས་ཚུལ་ཡན་ལ་སྒྲོ་འདོགས་གཅོད་པ་དང། སྤྱན་གཡས་
གཡོན་ནས་ཞལ་གྱི་བར་གྱི་སེམས་འཛིན་ལ། དབུ་སྐྲ་འཇམ་སྣུཾ་མཐུག་པ་ནག་གེ་སར་གྱི་མེ་ཏོག་ཕྲ་ཆེམ་མེ་ཡོད་པ་དྲི་ཞིམ་པ། མི་བཤོར་བསྟེ་ཐུར་དུ་བབས་པ་སོགས་མཚན་བཟང་
པོའི་སྐབས་བཞིན་དང། ཀུན་འཛིན་ནམ། བདག་ཏུ་འཛིན་པའི་མདུད་པ་གྲོལ་བས་མ་འཛིངས་པ་སིལ་བུར་ཁེབས་པ། བུང་བ་ལྟར་གནག་པ་ནིཆོས་དབྱིངས་སྟོང་པ་ཉིད་དུ་རོ་གཅིག་པ་མཚོན། བུང་བ་

[064A]༄༅། །ནི་རྒྱ་སོག་ཡུལ་ནས་ཐོན་ཡོང་བའི་རྡོ་གནག་ཅིང་སྣུམ་པ་ཞིག་ཡོད་པར་གྲགས་ཤིང། རྒྱལ་བ་ལྔ་པས་སྟང་ཟིལ་བཅག་པའི་དུམ་བུ་ལྟར་གནག་པ་ཞེས་པ་དངུལ་རྡོ་ཡིན་པར་
གསུང། ལང་ཚོ་དར་ལ་བབ་ཅིང་ཞེས་པ་ནི། བྱིས་གཞོན་ལང་ཚོ་རྒན་དང་སྨིན། །ཞེས་པ་ལྟར་གནས་སྐབས་ལྔར་འགྱུར་བས། སྐྱེས་ནས་རྣམ་རིག་མ་རྫོགས་ཀྱི་མར་བྱིས་པ། དེ་ནས་
འདོད་པ་ལ་སྤྱོད་མི་ནུས་པའི་བར་གཞོན་ནུ། དེ་ནས་ལོ་སུམ་ཅུ་བར་ལ་ལང་ཚོ། དེ་ནས་ལང་བཅུ་བར་རྒན་པ། དེ་མན་ཅད་སྨིན་པའི་གནས་སྐབས་ཡིན་ཅིང། ལང་ཚོ་ཤིན་ཏུ་དར་བའི་
མཐར་ཐུག་ནི་ལོ་བཅུ་དྲུག་ལ་ཡོད་པས་དར་ལ་བབ་ཅིང་ཞེས་དང། ཕྱི་གདུལ་བྱའི་སྣང་ངོར་འདོད་ཆགས་ཡོད་པ་ལྟར་སྣང་བས་རྩ་བའི་མཐའ་སྐོར་ལ་སོར་བཅུ་གཉིས་དང་དཔངས་ལ་

[064B] གཞན་ཡང་ཨ་འབྲས་སྒོ་ང་ཏིལ་གྱི་དབྱིབས་ཞེས་པ། ལྷ་མོའི་ཞལ་རས་ཀྱི་དབྱིབས་ལ་འོས་པ། སྒོ་
ངའི་ཕྲ་ས་ཡར་བསྟན་པ་ལྟར་དང། རོ་སྨད་རྒྱས་ཤིང། རུས་སྦལ་རྒྱབ་མཐོ་གླང་ཆེན་ཟེ་ལྟར་མཁྲང། སྤུ་མེད་ཤ་རྒྱས་ཟབ་ཡངས་དཀར་དམར་ལྡན། །ཞེས་གསུངས་པ་ལྟར། མཚན་
ཉིད་དྲུག་དང་ལྡན་པའི་འདོམ་སྟུག་པ། པདྨ་དམར་སེང་ངེ་བ་ནས་གཞན་ལ་བདེ་བ་བསྐྱེད་པ་མཚོན་པའི་ཁྲག་རྒྱུན་འཛག་པ། སྤྱི་བོར་རུས་པའི་འཁོར་ལོ་རྩིབས་བརྒྱད་པ། ལྟེ་
བ་མུ་ཁྱུད་དང་བཅས་པའི་ལྟེ་བར་རིན་པོ་ཆེ་དམར་པོ་ཆ་དགུ་པའམ་བརྒྱད་པ། དེའི་སྟེར་རྡོ་རྗེ་རྩེ་ལྔ་རྫོགས་པ་འཕང་སོར་གསུམ་ཙམ་གྱིས་མཚན་པ་ཆོས་དབྱིངས་སྟོང་པ་ཉིད་མཚོན། རྩིབས་སེང་གི་ཐད་ཀྱི་

[065A]༄༅། །མུ་ཁྱུད་ཕྱི་མའི་བུག་པ་ནས་རོ་སྐྲའི་སྲད་བུ་ལ་བརྒྱུས་པའི་རུས་འཕྲེང་གཉིས་རེ་ཐོན་པ་འཁོར་ལོ་རྩིབས་བརྒྱད་ཀྱི་དབྱིབས་ཅན། འདི་ལྟར་བྱེད་པ་དངོས་སུ་བཟོ་ན་
དང། བསྒོམ་དོན་ལ་མི་བདེ་བ་མེད་པས་འཁོར་ལོ་རྩིབས་བརྒྱད་རྐྱང་པ་བྱེད། རྩིབས་རེའི་མཐར་རྡོ་རྗེ་ནག་པོ་ཉིས་གཤིབ་ཀྱིས་བསྐོར་བའི་ནང་མ་མུ་ཁྱུད་ཀྱི་ཚུལ་ཅན། མདུན་མའི་
རྡོ་རྗེ་ཉིས་གཤིབས་གསུམ་གྱི་བར་ན་ཐོད་སྐམ་རེ་རེ། རྣ་བ་གཡས་གཡོན་གཉིས་ཀྱི་རྡོ་རྗེའི་བར་ནས་རེ་རེ་ཡོད་པ་ཐབས་བདེ་བ་ཆེ་པོ་མཚོན། ཐོད་སྐམ་གྱི་རྩེར་རྣམ་སྣང་
དབུས་སུ་ཡོད་པའི་རྒྱལ་བ་རིགས་ལྔ་མཐའ་པ་ཏྲས་བསྐོར་བའི་རྩེ་ཕྲན་འཕང་སོར་ལྔ་ཡོད་ཕ་རེ་རེའང་རིགས་ལྔའི་བདག་ཉིད་ཡིན་པ་མཚོན་པ་དང། ཆོས་སྐུ་ལས་གཟུགས་སྐུར་བཞེངས་པའང་མཚོན། ཐོད་སྐམ་གྱི་ཁ་

[065B] གཡས་གཡོན་གྱི་དྲ་བ་དྲྭ་
ཕྱེད་ནོན་པ་ཙམ་འྤྙང་བ། གཞུང་དུ་ཐོད་པ་ལེབ་མོ་སོར་བཅུ་གཉིས་གསུངས་པ་མིའི་རུས་པ་ལ་དངོས་སུ་བཟོ་བའི་དཔངས་ལ་དགོངས་གི། བསྒོམ་དོན་ལ་ཐོད་སྐམ་འབུར་དོད་དགོས་ཤིང་
སོར་བཅུ་གཉིས་བྱས་ན་ཆེ་སྐྱོན་ཡོད། འཁོར་ལོ་སྔ་མ་ལྟར་ན་ཕྱི་ནང་གཉིས་ཀྱི་རྩིབས་བཅུ་དྲུག་རང་ལུགས་ཐུན་མོང་མིན་པར་འཁོར་ལོའི་རྩིབས་བརྒྱད་དང་ནོར་བུའི་གཞོགས་
ཁ་བརྒྱད་བསྡོམས་པས་བཅུ་དྲུག་རྡོ་རྗེ་ནག་པོའི་ཕྲེང་བ་ཕྱི་ནང་གཉིས་བསྡོམས་པ་བཅུ་དྲུག་སྟེ་ཁྱོན་སུམ་ཅུ་སོ་གཉིས་ཀྱིས་སྤྱི་བོའི་རྩ་འདབ་སུམ་ཅུ་སོ་གཉིས་མཚོན། འཁོར་ལོས་དབུ་སྐྲ་མི་སྒྲིབ་པ་དང། དབུ་

[066A]༄༅། །སྐྲས་འཁོར་ལོ་མི་སྒྲིབ་པར་བསྒོམ་དགོས། སྙན་གཉིས་ལ་དབུས་སུ་རྡོ་རྗེ་རྩེ་གསུམ་པས་མཚན་པའི་རུས་པའི་འཁོར་ལོ་རྩིབས་བརྒྱད་པ་ལས་རུས་པའི་ཁུག་པའམ་དྲ་བ་
གསུམ་དང་ཁུག་ཕྱེད་དམ་དྲ་ཕྱེད་གཉིས་ཏེ་ལྔ་འཕྱང་བ། བུད་མེད་ཀྱི་ཨེ་སྐོར་ལྟ་བུའི་སྙན་རྒྱན། མགུལ་པར་དབུས་དང་གཡས་གཡོན་དུ་རྡོ་རྗེ་རྩེ་གསུམ་པའི་གཞུང་གསུམ་ལ་
རོ་སྐྲའི་སྲད་བུ་ལ་བརྒྱུས་པའི་རུས་ཕྲེང་བརྒྱད་བསྣོལ་བར་བཏང་བའི་བར་སེང་གཉིས་བསྡོམས་པས་མགྲིན་པའི་རྩ་འདབ་བཅུ་དྲུག་མཚོན་པ། དེ་ལ་རུས་པའི་དྲ་བ་བརྒྱད་དང་
དྲ་ཕྱེད་འཕྱང་བའི་མགུལ་རྒྱན། གདུ་བུ་ལ་དབྱེ་ན་དྲུག་སྟེ། དཔུང་པ་གཉིས་ལ་དབུས་དང་གཡས་གཡོན་དུ་རྡོ་རྗེ་རྩེ་གསུམ་པའི་གཞུང་གསུམ་ལ་རུས་ཕྲེང་ལྔ་བསྣོལ་མར་བཏང་བའི་དྲ་བ་ཉིས་གཤིབས་དང་དྲ་

[066B] དེ་བཞིན་དུ་ཞབས་ཀྱི་བོལ་གཉིས་དང། ཕྱག་གི་མ་ཁྲིག་མ་གཉིས་སུ་སྔ་མ་སྔ་མ་ལས་ཕྱི་མ་ཕྱི་མ་རྣམས་རིམ་གྱིས་ཐུང་བ། སེ་རལ་ཁ་
མཆོད་ཕྱིར་ཐོགས། ཚངས་སྐུད་ཅེས་པའི་མིང་ནི། སེམས་ཅན་ཤུད་སྒྲ་བྱེད་པ་ལུས་ཀྱུང་ཁའི་རྣམ་པར་ཡོད་པ་དང། དྲང་སྲོང་མཆོད་པ་བྱེད་པའི་ཚེ་འཕྱང་བ་དང། གང་
ཟག་བསྒོམ་བྱེད་པ་ལུས་འདྲོངས་པའི་ཕྱིར་འཕྱང་བ་ཡིན་ཏེ་དོན་གཅིག་མིང་གི་རྣམ་གྲངས་སོ། །སྙིང་གའི་ཐད་ཀྱི་མདུན་རྒྱབ་ཏུ། འཁོར་ལོའི་དབུས་སུ་རྡོ་རྗེ་རྩེ་གསུམ་པས་མཚ་པ་
རུས་པ་གྲུབ་བཞི་པའི་གྲར་བཞི་ནས་རུས་པའི་ཕྲེང་བ་ཉིས་གཤིབས་སམ་གསུམ་གཤིབས། ཕྲག་གོང་གཉིས་དང་མཚན་ འཁོར་ལོའི་རྩིབས་བརྒྱད་

[067A]༄༅། །ཀྱིས་སྙིང་གའི་རྩ་འདབ་བརྒྱད་མཚོན་པ་དང། འཁོར་ལོའི་མས་ཕྱོགས་ཀྱི་རྩིབས་དབུས་མ་ནས་དྲ་ཕྱེད་འཕྱང་བ༑ རྐེད་པར་དབུས་དང་གཡས་གཡོན་དང་མཐའ་
གཉིས་ཏེ་ལྔར་རྡོ་རྗེ་རྩེ་གསུམ་པ་རེ་རེ་ཡོད་པའི་གཞུང་ལ་རུས་ཕྲེང་བཅུ་དྲུག་བསྣོལ་མར་བཏང་བའི་བར་སེང་བཞི་བསྡོམས་པའི་དྲུག་ཅུ་རེ་བཞིས། ལྟེ་བའི་རྩ་འདབ་མཚོན་
ཞིང། དེའི་གཞུང་ལྔ་སོ་སོའི་མར་རྩེ་གཡས་གཡོན་བསྐོར་ནས་བཏང་བའི་དྲ་བ་ལྔ། དེའི་དབུས་མ་དང་གཡས་གཡོན་ནས་དྲ་ཕྱེད་གསུམ་གསུམ་འཕྱང་བས་བྱིན་པ་ནོན་པ་
མཐའ་གཉིས་ནས་དྲ་ཕྱེད་གཉིས་རེ་འཕྱང་བས་པུས་མོ་ནོན་པ་སྟེ་ཁྱོན་དྲ་བ་ལྔ་དང་དྲ་ཕྱེད་བཅུ་གསུམ་ཉིལ་ལེར་ཡོད་པ་ཐམས་ཅད་ཀྱི་སྣེ་མོར་རུས་པའི་ཤར་བུ་དང་གཡེར་ཁ་སོགས་དུ་མས་མཛེས་པར་བྱས་པའི་སྐ་རགས་སམ་འོག་པག་གོ། གཞུང་དུ་མཆོད་ཕྱིར་ཐོགས་དང་ཐལ་

[067B] །ཞེས་གསུངས་པ་དགེ་ལུགས་དེ་ལྟར་མི་བཞེད་དེ། མཆོད་ཕྱིར་ཐོགས་ཀྱིས་ཤེས་
རབ་མཚོན་པ་མ་ཟད་རིགས་དྲུག་པ་རྡོ་རྗེ་འཆང་ཡང་མཚོན་པའི་དགོས་པ་དང། ཐིག་ལེ་བྱ་བ་མི་རོ་བསྲེགས་པའི་ཐལ་བ་ལུས་ལ་བྱུགས་ན་སྔོ་སྐྱ་འབྱུང་བ་དང། དེའི་སྟེང་སྐྱེས་
པའི་རུས་པ་མེར་མ་ཤོར་བཞིབ་པར་བྱས་པ་སོར་མོ་ལྔ་འཛོམ་གྱིས་ཉུག་ནས་དཔྲལ་བ་སོགས་སུ་ཚོམ་བུ་བྱ་བར་གསུངས་ལ། རུས་པ་ནི་པའི་ཁུ་བ་ལས་གྲུབ་པ་ཡིན་པས་ལྷ་ཡབ་ལ་ནང་
དུ་ཁུ་བ་ཡོད་ཆེས་མཚོན་ཕྱིར་བྱུགས་པ་དང། ཡུམ་ལ་མེད་པས་མི་དགོས་པར་གསུངས་སོ། །རུས་རྒྱན་ལྷའི་དག་པ་དང་སྦྱ་ན། སྤྱི་བོའི་འཁོར་ལོས་མི་བསྐྱོད་པ། རྣ་རྒྱན་འོད་དཔག་མེད། མགུལ་རྒྱན་རིན་འབྱུང། གདུ་བུ་རྣམ་པར་སྣང་མཛད་

[068A]༄༅། །སྐ་རགས་དོན་ཡོད་གྲུབ་དག་པའོ། །ཐོད་སྐམ་འཁོར་ལོའི་ཡན་ལག་ཡིན་པས་དེ་དང་འོག་པག་ཐོད་ཕྲེང་གསུམ་ཕྱག་རྒྱ་ལྔའི་གྲས་སུ་མི་འདྲེན་ལ། སྐྲ་གྲོལ་གཅེར་མོ་རུས་པའི་
རྒྱན་དྲུག་གསོལ། །ཞེས་པའི་སྐབས་འོག་པག་ཉེ་བའི་ཕྱག་རྒྱར་སློབ་དཔོན་འཇམ་དཔལ་བཤེས་གཉེན་གྱིས་བཤད་པ་ལྟར་འདྲེན་དགོས། ཕར་ཕྱིན་དྲུག་དང་སྦྱོར་ཚུལ། རྗེ་རིན་པོ་
ཆེ། བུ་སྟོན་རིན་པོ་ཆེ། ས་ཆེན་བཅས་ཀྱི་བཤད་པ་མི་འདྲ་བ་ཡོད་པ་ལས་ས་ཆེན་ལྟར་ན། གདུ་བུས་སྦྱིན་པ། འོག་པག་གིས་ཚུལ་ཁྲིམས། རྣ་རྒྱན་གྱིས་བཟོད་པ། མགུལ་རྒྱན་གྱིས་
བརྩོན་འགྲུས། དབུ་རྒྱན་གྱིས་བསམ་གཏན། ཚངས་སྐུད་ཀྱིས་ཤེས་རབ་ཕར་ཕྱིན་མཚོན། རང་ལུགས་རྗེ་ཙོང་ཁ་པ་ལྟར་མགུལ་རྒྱན་སྦྱིན་པ། གདུ་བུ་ཚུལ་ཁྲིམས། རྣ་རྒྱན་བཟོད་པ། སྤྱི་བོའི་ནོར་བུ་བརྩོན་འགྲུས་

[068B] སྐེད་རྒྱན་ཤེས་རབ་རྣམས་མཚོན། ཨཱ་ལི་ཀཱ་ལི་ནི་ཐབས་ཤེས་རབ་ཀྱི་ངོ་བོ་ཡིན་ལ། ཨཱ་ལིའི་བོད་སྐད་དུ་ཨ་ཕྲེང་སྟེ་ཟླ་བ་ཡར་ངོ་ལ་ཁམས་
དཀར་པོ་འཕེལ་པའི་ཆ་དང། མར་ངོ་ལ་འགྲིབ་པའི་ཆ་གཉིས་སོ་སོར་མ་ཕྱེ་བར་སྤྱིར་ཆ་བཅུ་དྲུག་རྩིས་པ་ཐབས་དང། ཀཱ་ལིའི་བོད་སྐད་དུ་ཀཱ་ཕྲེང་སྟེ་མར་ངོ་ལ་ཁེམས་
དམར་པོ་འཕེལ་པའི་ཆ་བཅུ་དྲུག་དང་འགྲིབ་པའི་ཆ་བཅུ་དྲུག་ཤེས་རབ་སྟེ་ཀཱ་ཕྲེང་སོ་བཞི་དགོས་པར་སོ་གཉིས་ལས་མ་བྱུང་བ་ནི། ནང་གི་ཁམས་དང་སྦྱོར་སྐབས་མ་དང་ཀྵ་
གྲངས་སུ་མི་འདྲེན་ཏེ༑ ཀཱ་ལ་པ་ལས། མ་གསལ་བྱེད་ལ་རྗེས་སུ་ང་རོའོ། །ཞེས་གསུངས་པ་དང། དབྱངས་ཅན་སྒྲ་མདོ་ལས། ཀུ་ཨི་ལ་ལ་ཥ་རུ་བྱེད་དེ་སའོ། །ཞེས་གསུངས་པ་ལྟར་ཀ་དང་ས་ཕྲད་པའི་ཥ་རུ་འགྲོ་བ་དང་ཀ་ས་གཉིས་རང་རང་གི་སྡེ་པར་བསྡུ་པ་ཡིན་པས་ཐབས་

[069A]༄༅། །ཤེས་ཀྱི་ངོ་བོ་དང་དབྱངས་གསལ་ལྔ་བཅུ་དག་པའི་ཐོད་སྐམ་ལྔ་བཅུའི་ཕྲེང་བ། རླུང་དང་སྦྱར་ན། སྙིང་ཁའི་མི་ཤིགས་པའི་ཐིག་ལེ་ལས་རྩ་ནང་དུ་རྒྱུ་
བའི་ལས་རླུང་ལྔ་བཅུ་ཐམ་པ། དེ་ཐིམ་པའམ་དག་པས་ན་བྱེད་པ་ལྕེ་དང་མ་ཕྲད་པའི་མི་གསལ་བའི་ཚུལ་དུ་སྒྲོག་པ། བྱེད་པ་ལྕེ་རྐན་དང་འཕྲད་པའི་ཚེ་གསལ་པོར་སྒྲོག་
པར་མཚོན་པའི་མགོ་ཕྲེང་ལྔ་བཅུ། དཔའ་པོའི་གོ་ཆ་དྲུག་དང། དཔའ་མོའི་གོ་ཆ་དྲུག་གི་ཡི་གེ་དང་སྦྱོར་ཚུལ་གཉིས་ལས་འདིའི་སྐབས་སུ་བབས་པ་དཔའ་མོའི་གོ་ཆ་དྲུག་ཡི་གེ་དང་
སྦྱོར་ཚུལ་ནི། ལྟེ་བའི་ཨོཾ་བཾ་གཉིས་ཀྱིས་འོག་པག་སྙིང་གའི་ཧཾ་ཡོཾ་གཉིས་སེ་རལ་ཁ། ལྕེའི་རྩ་བའི་ཧྲིཾ་མོཾ་གཉིས་མགུལ་རྒྱན། དཔྲལ་བའི་ཧྲེཾ་ཧྲིཾ་གཉིས་རྣ་རྒྱན་
སྤྱི་གཙུག་གི་ཧཱུཾ་ཧཱུཾ་གཉིས་ཀྱིས་སྤྱི་བོའི་ནོར་བུ། ཡན་ལག་ཐམས་ཅད་ལ་ཕཊ་ཕཊ་ཡོད་པས་གདུ་བུ་རྣམས་མཚོན་

[069B] གཞུང་དུ་རོ་སྐྲའི་ཐག་པར་བརྒྱུས་པ་གསུངས་པ་ལ་འགལ་བ་མེད་མོད། དགེ་ལུགས་ལ་མིའི་རྒྱུ་མས་བྱེད་པར་
གསུང་པས། སྤྱི་བོ་ནས་ཨོ་ས་ཀེང་རུས་པའི་ཕྲེང་བ་ཕྲག་གོང་ནས་བརླ་ཕྲ་སྦོམ་གྱི་བར་དུ་འཕྱང་བ། གདུལ་བྱ་ལ་ལྷན་སྐྱེས་ཀྱི་བདེ་བ་བསྐྱེད་པར་བྱེད་པའི་བྱང་སེམས་དཀར་
པོ་རླན་ཞིང་གཤེར་བ་ཡོད་པ་མཚོན་པས་ཡབ་ལ་མགོ་བོ་རློན་པ་དང། ཡུམ་ལ་བྱང་སེམས་དམར་པོ། ཚ་བ་མེའི་རང་བཞིན་ཡོད་པ་མཚོན་པའམ། དེས་སྐམ་པས་མགོ་བོ་སྐམ་པོ་འབྱུང་བ་
ཡིན། གཅེར་བུར་བཞུགས་པ་ནི་སྒྲིབ་གཉིས་སྤངས་པ་དང། ཕྱག་རྒྱ་ལྔས་བརྒྱན་པ་ནི་རྟོགས་པའི་ཡོན་ཏན་བརྙེས་པ་དང་སྤངས་རྟོགས་མཐར་ཕྱིན་པ་མཚོན། མེ་དཔུང་འབར་བའི་དབུས་ན་བཞུགས་པ་ནི་གཏུམ་མོའི་མེ་མཚོན་པ། དགའ་བ་བཅུ་དྲུག་རྒྱས་

[070A]༄༅། །པའི་བརྡར་ལོ་བཅུ་དྲུག་ལོན་པའི་རྣམ་པ་ཅན་ཏེ། ཡས་བབ་དང་མས་བརྟེན་གྱི་དགའ་བའི་དགའ་བ་སོགས་བཞི་བཞིར་དབྱེ་བའི་བཅུ་དྲུག་རེ་ཡོད་པ་ཡིན་ནོ།    ༈    །གཉིས་པ་བྱེ་
བྲག་ཏུ་སེམས་འཛིན་པའི་ནང་ཚན་ལ་གཉིས། རྒྱན་མེད་ལ་སེམས་འཛིན་པ་དང། རྒྱན་ཅན་ལ་སེམས་འཛིན་པའོ། །དང་པོ་ནི། མངོན་རྟོགས་ནས་སྤྱན་དབུས་མའི་སེམས་འཛིན་གྱི་བར་
སྔར་བཞིན་ལམ་ཙམ་བཤར་བསྒོམ་བྱ། དེ་ནས་སྤྱན་དབུས་མ་མ་བརྗེད་པའི་སྟེང་དུ་སྤྱན་གཡས་གཡོན་གཉིས་དབུས་ནག་པ་སོགས་སྔར་བཞིན་ལ་སྤྱན་དཀྱུས་རིང་བ་གདངས་ནས་ཧུར་
བག་ཏུ་གཟིགས་པ། སྨིན་དབུས་སུ་ཁྲོ་གཉེར་རིམ་པ་གསུམ་བསྡུས་པ་སྨིན་མ་འཛམ་ཞིང་མཐུག་པ། རྫི་མ་མ་འཛིང་པ་ཡས་མས་ཐད་ཀར་གནས་པ། དེ་རྣམས་མ་བརྗེད་པའི་མུ་ནས་ཤངས་

[070B] དེ་ནས་ཞལ་ཅུང་ཟད་གདངས་པ་ཧེ་བྱས་པ་ལྟ་བུ། ཚེམས་དཀར་ཞིང་ཐགས་བཟང་བ་བཞི་བཅུ་ཚང་བ། མཆེ་བ་
ནས་འབྲུ་ཙམ་ཡས་མས་སུ་གཉིས་རེ་ཡོད་པ། ཚེམས་ཀྱི་བར་ནས་ཤིན་ཏུ་སྲབ་ཅིང་དམར་བའི་ལྗགས་ཅུང་ཟད་མཐོང་བ། ཞལ་མེ་ཏོག་ཨུཏྤ་ལའི་འདབ་མ་ལྟ་བུ། མཆུ་བིམ་པ་ལྟར་དམར་བ་
བིམ་པ་བྱ་བ་ཤིང་ཏོག་ཞིག་གི་མིང་སྟེ། བོད་སྐད་དུ་གཟུགས་བརྙ་སྣང་བ་ཞིས་འབྱུང་བའི་ཁ་དོག་དམར་ཞིང་མེ་ལོང་ལྟར་གཟུགས་བརྙན་འཆར་བ་ཞིག་ཡོད་པ་དང་སྙན་གཡས་
གཡོན་གཉིས་སྙན་ཤལ་དང་ལྐོག་ཤལ་མཉམ་པ། སྙན་གྱི་རྩི་དང་སྨིན་མ་ཐད་སོར་གནས་པ། ཞེང་སོར་དོ་ཙམ་ཡོད་པ། ཡེ་ཤེས་ཀྱི་མེའི་དབུས་སུ་གཡོན་དུ་འགྱིང་བའི་རྣམ་པར་བཞུགས་པ་ནི་སྒེག་པ། འཇིགས་དུས་གཉིས་མནན་

[071A]༄༅། །པས་ནི་དཔའ་བ་སྟེ་སྐུའི་ཉམས་དང། ཞལ་ཧེ་བྱས་པ་ལྟ་བུས་རྒོད་པ། མཆེ་བ་ཅུང་ཟད་གཙིགས་པས་འཇིགས་པ་སྟེ་གསུང་གི་ཉམས་དང། སྤྱན་དཀྱུས་རིང་བ་སྙིང་རྗེ་
དང། ཧུར་པག་ཏུ་གཟིགས་པས་རྔམས་པ་ནི་ཐུགས་ཀྱི་ཉམས་ཏེ་ཉམས་དྲུག་དང་ལྡན་པ༑ འདི་དག་གི་སྐབས་སུ་གསལ་ན་གསལ་བའི་འཕྲོ་བཅད། མི་གསལ་ན་མི་གསལ་བའི་ཕྲོ་བཅད། ཅེས་
གསུངས་པ་བཞིན་རྗེ་རིན་པོ་ཆེ་ཉིན་ཐུན་བཅོ་བརྒྱད་ཙམ་མཛད་ཅིང། བསྒོམ་འདོད་པའི་འཕྲོལ་བཅད་ཀྱི་ན་བྱས་ན་ཕྱི་མ་རེས་ཀྱང་འཇུག་སྙིང་འདོད། གཞན་དུ་ན་མལ་མཐོང་བའི་
ཚེ་སྐྱུ་ག་ལོག་བྱེད་པ་འོང་བས་ཐོག་མ་ནས་སྣ་སུན་ཕོག་པས་ཆོས་དྲེད་དུ་མ་སོང་བ་གནད་དུ་ཆེའོ། །ཁྱད་པར་གསལ་སྣང་འཆར་བའི་ཐབས་དམིགས་པ་ཡང་ཡང་གསལ་བཏབ་ནས་སེམས་དང་དམིགས་པ་འདྲེས་སུ་འཇུག་པ་ཡིན་པས་རེག་མཐོང་

[071B]    ༈    །ནུབ་བརྒྱད་པར། རིགས་བདག་དང་རྡོ་རྗེ་རྣལ་འབྱོར་མར་སངས་རྒྱས་ཐམས་ཅད་འདུས་ཚུལ་ལ་སྒྲོ་འདོགས་གཅོད་པ་དང། མགུལ་ནས་ནུ་འབུར་གྱི་
བར་གྱི་སེམས་འཛིན་ལ། གཞུང་དུ་རིགས་བདག་ཡབ་རྐྱང་བསྒོམ་པའི་དབང་དུ་གསུངས་ཀྱང་ལྕང་སྐྱ་རིན་པོ་ཆེའི་དགོངས་པ་ཡུམ་བཅས་མཛད་པ་ངག་འདོན་དུའང་བཀོད། དེ་ཡང་རྒྱལ་
རྒྱུད་ཆད་ན་རྒྱལ་རིགས་སུ་དབང་མ་བསྐུར་བར་བློན་པོ་ལྟ་བུ་མཆོད་ཡུལ་དུ་མི་རུང་ཡང་དབང་བསྐུར་ན་རུང་བ་དང། བུ་གཅིག་པ་ལྟ་བུ་ལས་མེད་ན་སྐྱེས་ཙམ་ཉིད་ནས་དབང་བ་
སྟེ་རིགས་གཉིས་སོ། །རིགས་བདག་རང་ཆས་འདི་ཀ་གཞུང་དང་མཐུན་པར་གསུངས་པས་གཞུང་ནི་ནཱ་རོ་པའི་མངོན་རྟོགས་མདོར་བསྡུས་ལ་དགོངས་ལ། མདུན་བསྐྱེད་ལྟ་བུ་སྤྲོས་པ་ལ་དགའ་པའི་ཚེ་དབང་བསྐྱུར་རྒྱས་བཏབ་བྱས་

[072A]༄༅། །ཀྱང་རུང་གསུངས་པ་མདུན་བསྐྱེད་ཙམ་དུ་མ་ཟད། བདག་བསྐྱེད་ལའང་བྱས་པ་ལེགས་ཏེ། རྩ་རྒྱུད་ལས། ལག་པའི་མཆོད་པ་དབང་བསྐྱུར་བ། །ཞེས་གསུངས་པ་ལྟར། རྗེ་
རིན་པོ་ཆེས་ཀྱང། སྡིག་སྒྲིབ་སྦྱོར་བ་དང། བགེགས་འཇོམས་པ་དང། ཐ་མལ་གྱི་སྣང་ཞེན་འགག་པ་དང། ཞི་རྒྱས་དབང་དྲག་གི་དངོས་གྲུབ་འགྲུབ་པ་སོགས་དགོས་པ་དུ་མ་གསུངས་པས་
གལ་ཆེ་བས་རབ་དབང་བཞི་ཡོངས་རྫོགས་དེ་མིན་བུམ་དབང་གི་ངོ་བོ་ཆུ་དབང་གི་བྱེད་པ་ངག་འདོན་དུ་བཀོད་པ་ལྟར་དང། གཞན་ཡང་བསྙེན་བསྒྲུབ་ཡན་ལག་བཞི་ཞེས་པ། དམ་ཚིག་
བསྐྱེད་པ་བསྙེན་པའི་ཉན་ལག་སྐུ་བྱིན་གྱིས་རློབ་པ་ཉེ་སྒྱུབ་ཀྱི་ཡན་ལག་ཡེ་ཤེས་པ་སྤྱན་འདྲེན་པ་སྒྲུབ་པའི་ཡན་ལག་དབང་བསྐྱུར་རྒྱས་བདེབས་བྱེད་པ་སྒྲུབ་ཆེན་གྱི་ཡན་ལག་སྟེ་དེ་བཞི་ཚང་བར་འགྱུར་བའོ།།

[072B]
རྡོ་རྗེའི་སྐྱིལ་ཀྲུང་གིས་བཞུགས་པ་དང། རང་འདྲའི་ཡུམ་ཕྱག་གཡས་གྲི་གུག་དང་གཡོན་ཐོད་ཁྲག་འཛིན་པ་ཕྱག་རྒྱ་ལྔས་བརྒྱན་པ་སེམས་དཔའི་སྐྱིལ་ཀྲུང་གིས་བཞུགས་པ་
རིགས་བདག་རྣམ་སྣང་གིས་བྱེད་པ་རྣམ་སྣང་གི་ངོ་བོའི་བྱང་སེམས་དཀར་པོའི་རང་བཞིན་གྱི་ཧཾ་ཡིག་སྤྱི་བོར་གནས་པ་མཚོན། མདུན་བསྐྱེད་སྐབས་ཡབ་ཀྱི་ཐུགས་ཀར་པད་ཟླའི་
གདན་ལ་རྩ་བའི་བླ་མ་རྡོ་རྗེ་འཆང་ངམ་རྡོ་རྗེ་ཆོས་ཀྱི་རྣམ་པ་ཅན་ལ་བརྒྱུད་པའི་བླ་མས་གཡོན་སྐོར་གྱིས་བཞུགས་པ་ལ་ཕྱི་ནང་གི་མཆོད་པ་སོགས་འབུལ་ཞིང། བདག་བསྐྱེད་ལའང་དེ་བཞིན་བྱུང་ན་ལེགས་སོ། །རྒྱས་བསྡུས་གང་བྱས་ཀྱང་སྤྱི་བོའི་

[073A]༄༅། །རིགས་བདག་བླ་མ་དང། རང་རྣལ་འབྱོར་མར་གསལ་བ་ཡི་དམ་དང། སྙིང་ཁར་སྔགས་ཕྲེང་བཀོད་པ་གཟུངས་སྔགས་ཏེ་ཀུན་འདུས་གསུམ་ཞེས་བྱའོ། །རྣལ་འབྱོར་མར་བྱེ་
བྲག་འཁོར་ལོ་སྡོམ་པའི་ལྷ་སུམ་ཅུ་སོ་བདུན་ཐམས་ཅད་གཅིག་ཏུ་འདུས་པར་གསུངས་པ་ནི་ཡབ་ཡུམ་མ་བཀྲལ་བའི་དབང་དུ་མཛད། ཁཊཱཾ་གའི་མཚོན་དོན་ལྟར་བདེ་མཆོག་གི་ལྷ་དྲུག་
ཅུ་རེ་གཉིས་མཚོན་ཞིང། དེར་ཡང་མ་ཟད། སརྦ་བུདྡྷ་ཌཱ་ཀི་ཞེས་པའི་སོན་ལ། སངས་རྒྱས་ཐམས་ཅད་བསྐྱེད་པའི་ཡུམ་མམ། སངས་རྒྱས་ཐམས་ཅད་ལ་བདེ་བ་བསྐྱེད་པའི་ཡུམ་ལྟ་
བུར་གོ་བར་མི་བྱ་ཡི། སངས་རྒྱས་ཐམས་ཅད་གཅིག་ཏུ་བསྡུས་པའི་མཁའ་འགྲོ་མ་ཡིན་ཏེ། ཡིད་འོང་རྒྱལ་ཡུམ་ཞེས་པའི་སྐབས་ནས་བསྟན་པ་ལྟར། དཔེན་ན། སེམས་ཉིད་སྟོང་གསལ་གསང་བའི་མཁའ་སྤྱོད་ཡུམ། །ཞེས་གསང་

[073B] འོད་གསལ་དེ་ལས་ལངས་པ་ཕྱོགས་པ་ན་སྣང་མཆེད་ཐོབ་གསུམ་ལུགས་ལྡོག་གི་ཚུལ་དུ་ཤར་ནས་
ས་ཆུ་མེ་རླུང་གི་སྒྲ་སོགས་སྣང་བ་ཇི་སྙེད་ཤར་ནས་སྐྱེ་སྲིད་དུ་ཕ་མ་གཉིས་ཀྱི་ཁུ་ཁྲག་གི་དབུས་སུ་ཉིང་མཚམས་སྦྱར་ནས་ཁམས་དཀར་དམར་གཉིས་ཀྱིས་ལུས་བསྐྱེད་
ཅིང། ཁྱད་པ་མའི་ཁམས་དམར་པོ་དེས་ལུས་བསྐྱེད་པ་ཡིན་ཏེ། དེ་སྐབས་ཟླ་མཚན་མི་འཛག་པའང་བུའི་ལྟེ་བར་ཁྲག་འགྲོ་བའི་ལམ་འོང་བ་དང། མངལ་ཁྲག་གི་དྭངས་མ་དེ་ལྟེ་བར་
གནས་པ་དེ་ལ་ཨ་ཐུང་ངམ་ནང་གི་རྡོ་རྗེ་ཕག་མོ་ཞེས་པ་དེའི་རྣམ་འགྱུར་ལ་བརྟེན་ནས་ཕྱིའི་རྣལ་འབྱོར་མ་གསུམ་རིམ་བཞིན་འདུ་བ་དང། དེ་ལ་བཏེན་ནས་ནང་གི་རྣལ་འབྱོར་མ་འབར་བ་དང། སྤྱི་བོའི་བྱང་སེམས་འཛག་པའི་འདུ་འཕྲོད་ལ་

[074A]༄༅། །བརྟེན་ནས་བདེ་སྟོང་གཉིས་སུ་མེད་པ་དེ་རྒྱུད་ལ་སྐྱེ་བས་ན་དེ་ཐམས་ཅད་སེམས་གཅིག་པུའི་བྱེད་ལས་ཁོ་ན་ལས་མ་འདས་པ་བཞིན་དུ། ཡུལ་ཉི་ཤུ་རྩ་བཞི་དང། གནས་སུམ་
ཅུ་རྩ་བདུན་ལ་སོགས་པ་འཛིན་མའི་ཁྱོན་ཁྱབ་པའི་དཔའ་བོ་དང་རྣལ་འབྱོར་མ་ཇི་སྙེད་ཡོད་པ་ཐམས་ཅད་འོག་མི་ནན་བཞུགས་པའི་རྣལ་འབྱོར་མ་དེའི་སྤྲུལ་པ་འབའ་ཞིག་ཡིན་པས་
ན་སངས་རྒྱས་ཐམས་ཅད་ཀྱིམྐའ་འགྲོ་མ། ཞེས་གསུངས་སོ། །འོན་ལྷ་ཕོ་རྣམས་ལ་མཁའ་འགྲོའི་སྒྲ་འཇུག་ཀྱང། མཁའ་འགྲོ་མའི་སྐྲ་འཇུག་པའི་རྒྱུ་མཚན་ཇི་ལྟ་བུ་ཡིན་སྙམ་ན་
སྤྱིར་བདེ་སྟོང་གཉིས་མེད་སྟོང་ཕྱོགས་ཤེས་རབ་བརྗོད་བྱའི་གཙོ་བོར་སྟོན་པ། བདེ་དགྱེས་སོགས་མཁའ་འགྲོ་མའིརྒྱུད་དང། སྣང་ཕྱོགས་ཐབས་བརྗོད་བྱའི་གཙོ་བོར་སྟོན་པ་གསང་འདུས་སོགས་ཕ་རྒྱུད་ཀྱི་དོན་གྱི་

[074B] ཆོས་ཉིད་སྟོང་པ་ཉིད་ཀྱི་མཁའ་ལ་རིག་པ་ཡེ་ཤེས་འགོར་བས། དེའི་ཕྱིར་མོ་རྟགས་ཀྱི་རྐྱེན་བྱིན་པ་ཡིན་ནོ། །བུམ་སྒྲུབ་ཀྱི་བྶྯླས་པ་འདིའི་ཉེ་སྙིང་གི་བྱེད་པ་ས་
ལུགས་ལ་ཡོད་པ་འདྲ་བས་དགེ་ལུགས་ལ་མི་བཞེད་ཅིང། བྱིན་རླབས་དྲུག་སྐོར་བྱ་བ། རང་སྔགས་ཀྱི་བྱིན་རླབས། སངས་རྒྱས་མཁའ་འགྲོ་མའི་སྔགས། སྒོམ་བཞིའི་སྔགས། ཨཱ་ལི་
ཀཱ་ལི། ཡི་གེ་བརྒྱ་བའི་བྱིན་རླབས་ཏེ་ས་དགེ་ཐམས་ཅད་བཞེད་པ་དེ་དག་གིས་བདག་གི་བཞི་བསྒྱུར་བའོ། །ཚར་ཆེན་གྱིས། ཡིད་འོང་རྒྱལ་ཡུམ་་རྩེ་དགས་རོལ་པར་ཤོག་ཆེས་
གསུངས་ཏེ། ཕྱི་ནང་གསང་བའི་རྣལ་འབྱོར་མའི་རང་ཞལ་མཐོང་བའི་སྨོན་ལམ་ཡིན་ལ། དེ་ཡང་སྔགས་སྐྱེས་ལྷན་སྐྱེས་ཕོ་ཉའི་ཚོགས། ཞེས་གསུངས་པ་ལྟར། བུད་མེད་ལམ་ཐུན་མོང་བས་རྒྱུད་སྦྱངས་པ་བསྐྱེད་རིམ་གྱི་རྟོགས་པ་སྣེ་

[075A]༄༅། །ཟིན་སྐྱེས་པ་སྔགས་སྐྱེས་དང། ཡུལ་ཉེར་བཞིའི་ཞིང་སྐྱེས་ཀྱི་རྣལ་འབྱོར་མ་དང། འོག་མིན་ལྷན་སྐྱེས་ཀྱི་རྣལ་འབྱོར་མ་འདུ་བ་སྟེ་མཇལ་བར་ཤོག་ཆེས་པ་དང། དེ་ལ་
བརྟེན་ནས་ལྟེ་བའི་རྩ་མདུད་གྲུ་གསུམ་ཡོད་པ་ཨེ་དང། དེ་དབུས་བྱང་སེམས་དམར་པོ་ཡོད་པ་བཾ་གྱི་ངོ་བོར་གནས་པ་ནང་གི་རྣལ་འབྱོར་མ་མཇལ་བར་ཤོག་ཆེས་པ་དང། ལྟེ་བའི་བཾ་
ཡིག་སྟོང་པ་ཉིད་དང་དབྱེར་མེད་པའི་རྣལ་འབྱོར་མའི་ངོ་བོ་དང། སྤྱི་བོའི་བྱང་སེམས་དཀར་པོ་བདེ་བ་ཆེན་པོ་ཧེ་རུ་ཀའི་ངོ་བོར་གནས་པ་ལ་ཕྱིའི་རྐྱན་ལས་རྒྱ་དང་མཉམ་
པར་སྦྱར་བ་ལ་བརྟེན་ནས་ཕྱག་རྒྱ་མའི་བྷ་ག་ནས་རླུང་སྤོས་རེང་གི་དུད་པ་ལྟ་བུ་བྱུང་བས་རང་གི་ཐུར་སེལ་གྱི་རླུང་གྱེན་རླུང་གྱེན་དུ་ལྡོག་ནས་ལྟེ་བའི་གཏུམ་མོའི་མེ་
སྦར། སྤྱི་བོའི་བྱང་སེམས་བབས་པའི་འདུ་འཕྲོད་བྱེད་པ་ནང་དང། དེ་ལ་བརྟེན་ནས་བདེ་བ། སྐྱེས་བདེ་བས་སྟོང་པ་ངེས་

[075B]ཅེས་པའོ། །སེམས་འཛིན་ནི། སྔ་མ་རྣམས་
ལ་ཤར་སྒོམ་ལམ་ཙམ་སོང་རྗེས་དེ་རྣམས་མ་བརྗེད་པའི་སྟེང་དུ། མགུལ་ལ་ཤའི་རི་མོ་སྟེ་གཉེར་མ་གསུམ་གྱི་སྟེང་མ་མི་གསལ་བའི་ཚུལ་དང། པདྨ་རཱ་གའི་བུམ་པ་ལྟ་བུ། ནུ་
མ་གཉིས་ཀྱི་བར་དོག་པ། ནུ་འབུར་མཐོ་ཞིང་འཕྲང་བ་བཅས་ལ་ང་རྒྱལ་དང་སྦྲགས་ནས་ཟ་བ་གསལ་གཉིས་མེད་ཀྱི་རྣལ་འབྱོར་བསྐྱང་བར་བྱའོ།    ༈    །ནུབ་དགུ་བར། བདུན་པ་འགྲོ་བ་
དག་པའི་རྣལ་འབྱོར་ནི། འགྲོ་བ་དག་པ་དང་དཔའ་བོ་དཔའ་མོས་བྱིན་གྱིས་བརླབ་པར་སྒྲོ་འདོག་བཅད་ནས་ཕྱག་གཉིས་ཀྱི་སེམས་འཛིན་གཏོང་བ་ལ། གཉིས་པ་གཞན་གྱི་གཞི་སྦྱངས་བསྒྱུར་གཉིས་ལས། རང་གི་སྙིང་ཁར་ཆོས་འབྱུང་ཉིས་བརྟེགས་ཀྱི་ཟླ་གདན་ལ་

[076A]༄༅། །བཾ་ཡིག་སྔགས་ཕྲེང་དང་བཅས་པ་ལས་འོད་ཟེར་ཁ་དོག་སྣ་ལྔ་སྤྲོ་བར་བྱ་ཞིང་བློས་འཆུན་ཞིང་སྤྲོ་ན། དཀར་པོ་ལས་སྐུ་འཁོར། དམར་པོ་ལས་གསུངས་འཁོར། སྔོན་པོ་
ལས་ཐུགས་འཁོར། སེར་པོ་ལས་བདེ་ཆེན་གྱི་འཁོར་ལོ། ལྗང་གུ་ལས་དམ་ཚིག་གི་འཁོར་ལོའི་ལྷ་ཚོགས་རྣམས་སྤྲོས་ཏེ་འོད་ཟེར་གྱིས་རེག་པ་ཙམ་གྱིས་སྣོད་བཅུད་ཐམས་ཅད་ཀྱི་ཉེས་སྐྱོན་
སྐད་ཅིག་གིས་སྦྱངས་པར་བསམ། གཉིས་པ་ནི། སྣོད་ཐམས་ཅད་བདེ་སྟོང་གི་རང་བཞིན་ཐོགས་ཐུག་མེད་པར་འཇའ་འོད་ལྟ་བུ་དང། བཅུད་ཀྱི་སེམས་ཅན་ཐམས་ཅད་རྡོ་རྗེ་ཕག་མོར་མོས་ཏེ་
སེམས་རྟོག་མེད་ཆོས་སྐུར་བསམ་པ་ནི་རང་གི་སྣང་ངོའི་མ་དག་པ་རྣམས་སྦྱོང་ནུས་ཤིང། ཚོགས་རྫོགས་པ་ཕར་ཕྱིན་ཐེག་པའི་གཏོང་ལེན་ལས་བརྒྱ་འགྱུར་སྟོང་འགྱུར་གྱིས་ཆེས་ཁྱད་པར་འཕགས་ཤིང། སེམས་ཅན་རྣམས་

[076B] དེ་ནས་སེམས་ཅན་རྣམས་ལའང་དངོས་སུ་ཕན་ཞིང་གཞན་དུ་དཀྱིལ་འཁོར་རྒྱལ་
མཆོག་གི་ཏིང་ངེ་འཛིན་འབྱུང་བ་དང་རྣམ་པ་མཐུན་ནོ། །གཞུང་དུ་འདིར་དཔའ་པོ་དཔའ་མོས་བྱིན་གྱིས་བརླབ་པར་གསུངས་ཀྱང། ཚར་ཆེན་རང་གི་ཞལ་ཤེས་ཀྱི་ཡིག་ཆུང་དང། རྗེ་
རིན་པོ་ཆེ། ལྕང་སྐྱ་སོགས་སྐབས་འདིར་ལུས་དཀྱིལ་བསྒོམས་ནས་དེའི་རྗེས་སུ་ཕོ་ཉ་གསུམ་བསྲེ་བར་གསུངས་པ་ལྟར་ཟབ་པ་དང། ངག་འདོན་གྱི་གོ་རིམ་དང་ཡང་བསྟུན་ལུས་དཀྱིལ་བསྒོམ་
པར་བྱ་སྟེ་ལུས་དཀྱིལ་ནི་བཀའ་རྒྱ་དམ་པར་ཡོད་པས་ཤིན་ཏུ་གསང་དགོས་པ་ཡང། རྩ་ལྟུང་དང་པོ་དང་གཉིས་པ་གཉིས་དངོས་གྲུབ་འཕྲོག་པའི་གེགས་ཆེ་ཤོས་ཡིན་ཏེ། བསྙེན་བཀུར་བྱས་པས་ནུས་མཐུན་ཆེ། །གསང་སྟེ་སྤྱོད་པ་བར་ཆད་ཉུང། །ཞེས་གསུངས་པ་ལྟར་

[077A]༄༅། །སྤྱིར་གསང་སྟེ་སྤྱོད་པས་འགྲུབ་པས་ན་གསང་སྔགས་ཞེས་གསུངས་ཞིང། ཁྱད་པར་ལུས་དཀྱིལ་སོགས་གསང་བ་ཆེ་རིགས་བཤད་ན་རང་གི་དངོས་གྲུབ་ཉམས་པའི་རྒྱུ་མཐར་
ཐུག་ཡིན་ལ། ངག་འདོན་ལུས་དཀྱིལ་བཀོད་སྟབས་དཔེ་འདི་ཡང་སུ་རུང་རུང་ལ་མི་སྟོན་པར་བཀའ་བརྒྱ་དམ་པར་བྱེད་པ་ནི་གནད་ཤིན་ཏུ་ཆེའོ། །ལུས་སྐྱིལ་གྱི་ཡིག་ཆུང་གཞུང་བཞིན་ལ་
རང་རྣལ་འབྱོར་མར་གསལ་བའི་ཞབས་མཐིལ་ནས་དབུ་གཙུག་གི་བར་ཐམས་ཅད་འཇའ་འོད་ལྟ་བུར་བསྒོམས་ཏེ་ཁོག་གྲུམ་དང་རྩ་སོགས་གང་ཡང་མེད་པར་སྟོང་སང་ངེ་བ་བསམ་ཞིང་
འདིའི་སྒྲུབ་གཞི་མ་ལས་ཐོབ་པའི་ཁམས་དམར་པོ་ཡིན་པས། རས་བྲིས་དང་རྡུལ་ཚོན་གྱི་སྒྲུབ་གཞིའི་དཀྱིལ་འཁོར་བསྐལ་པར་བསྒོམ་པ་ལས་ཕན་ཡོན་ཆེ་བ་དང། གཞུང་དུ་ལུས་དཀྱིལ་ཤིན་ཏུ་ཟབ་པར་གསུངས་ཀྱང་ཟབ་པའི་རྒྱུ་མཚན་རྗེ་བདག་ཉིད་ཆེན་

[077B] རྗེ་ཡབ་སྲས་ཀྱིས་མི་འཐད་པ་དེ་དག་ལུང་རིག་གིས་བཀག་ནས། ལུས་ལ་ལྷ་བསྒོམ་པ་ཙམ་གྱིས་ལུས་དཀྱིལ་མ་ཡིན་ཏེ་
དཔེར་ན་སྐྱེ་མཆེད་བཞིན་ཡིན་པར་གསུངས་ཀྱང། ས་དགེའི་ཡིག་ཆ་ཕལ་མོ་ཆེར་མཐོན་པ་མན་ངག་ལ་ཡོད་ཤག་དང། རང་གི་ལུས་ཀྱི་ཆ་ཤས་ཀྱིས་ལྷན་ཅིག་བྱེད་པའི་རྐྱེན་དང་
སྔགས་ཕྲེང་གིས་ཉེ་བར་ལེན་པའི་རྒྱུ་བྱས་པ་ལ་བརྟེན་ནས་འབྱུང་བ་ཡིན་ཏེ། དཔེར་ན་གསང་འདུས་ལྟ་བུ་ལ་མཚོན་ན་བདག་བསྐྱེད་རྫོགས་པར་བསྒོམས་ནས་ལུས་དཀྱིལ་བསྐྱེད་པ་ཡིན་
ལ། དེ་ཡང་བདག་བསྐྱེད་བསྡུས་ནས་ལུས་དཀྱིལ་བསྐྱེད་པ་དང་ལུས་དཀྱིལ་ཟུར་དུ་སྒོམ་པའང་མ་ཡིན། འོ་ན་ཇི་ལྟར་ཡིན་ཞེ་ན། རང་རྡོ་རྗེ་འཆང་དུ་གནས་པ་དེ་ལས་ཐ་མལ་པའི་ལུས་ཀྱི་ཆ་ཤས་རེ་ཆད་ནས་ཐིམ་པས་གཞལ་ཡས་ཁང་སྐད་ཅིག་

[078A]༄༅། །གི་སྔ་མ་དེས་ཉེ་བར་ལེན་པའི་རྒྱུ་དང། སྐད་ཅིག་ཕྱི་མ་རང་གི་ལུས་དེས་ལྷན་ཅིག་བྱེད་པའི་རྐྱེན་བྱས་ནས་གྲུབ་པ་ལྟར་རོ། །དེས་ན་ནང་གི་དམར་ཆ་ཏི་ལ་ཀ་ཞེས་
པ་ལྟེ་བའི་རྩ་མདུད་གྲུ་གསུམ་གྱི་དབུས་སུམ་ལས་ཐོབ་པའི་ཁམས་དམར་པོ་རཀྟ། དཔྱིད་ཅེས་པ་སྙིང་གའི་བྱང་སེམས་ཀྱི་ངོ་བོའི་བཾ་ཡིག་ལ་ཐིམ་པ་འདི་ལ་དུས་འཁོར་ལྟར་ཨེ་
ཝཾ་སྒྲ་སྒྲུབ་དང་གཟུགས་སྒྲུབ་གཉིས་ཀྱི་བཤད་པ་བྱས་ན་ཡི་གེ་བཞི་ཡོད་ཚུལ་སོགས་ལ་གོ་བ་སྟེར་རྒྱུ་ཡོད་པས་ དང་པོ་ནི། ཐིག་ལེ་ཟླ་བ་ཁུ་བ་སྐུ། །རྣམ་བཅད་ཉི་མ་རྡུལ་
དང་གསུང། ཨ་ཡིག་སྒྲ་གཅན་རྣམ་ཤེས་ཐུགས། །མཁའ་ཁམས་ཨེ་ལ་རྣམ་པར་གནས། །ཞེས་དུས་འཁོར་རྩ་རྒྱུད་ལས་གསུངས་པའི་འགྱུར་བདེ་བར་རྗེ་ཉིད་ཀྱིས་འགྱུར་བཅོས་མཛད་ནས་ཕྱི་ནང་གཞན་གསུམ་ལ་སྦྱོར་ཚུལ་ཞ་ལུ་ལོ་ཆེན་གྱི་དགོངས་འགྲེལ་

[078B] གཞན་དུ་སྐུ་མཚོན་པ་དང། དེ་བཞིན་རྣམ་བཅད་ཉི་མ་དང། རྡུལ་ཁམས་དམར་པོ་གསུང་ཨ་ནི་སྒྲ་གཅན་དང་བར་དོའི་ཤེས་
པ་དང་ཐུགས་སོ། །ཞེས་གསུངས་ཀྱང། དེའི་དོན་ཡང་དུས་འཁོར། ཕྱིའི་འབྱུང་བ་བཞི་སོགས་ལ་ཕྱི་དུས་ཀྱི་འཁོར་ལོ་ཞེས་དང། སྐྱེས་བུཨཱི་རྒྱུད་ཀྱིས་བདུས་པའི་ལུས་ལ་ནང་དུས་
ཀྱི་འཁོར་ལོ་དང། ས་ལམ་གྱི་རིམ་པ་ཉམས་སུ་བླང་བྱ་རྣམས་ལ་གཞན་དུས་ཀྱི་འཁོར་ལོ་ཞེས་གསུངས་ལ། དེ་དག་ལ་སྦྱོར་ཚུལ་ནི་བཾ་གྱི་ཐེག་ལེ་དེ་ཕྱི་དུས་ཀྱི་འཁོར་ལོ་ལ་
སྦྱར་ན་ཟལ་བ་མཚོན། ནང་ལ་སྦྱར་ན་ཁུ་བ། གཞན་ལ་སྦྱར་ན་སྐུ་མདོག་རྣམ་བཅད་ཕྱི་ལ་སྦྱར་ན་ཉི་མ། ནང་ལ་སྦྱར་ན་རྡུལ་ཏེ་བུད་མེད་གྱི་མངལ་ཁྲག་གཞན་ལ་སྦྱར་ན་གསུང་མཚོན། ཨ་ཡིག་ཕྱི་ལ་སྦྱར་ན་སྒྲ་གཅན། ནང་ལ་སྦྱར་ན་བར་དོའི་ཤེས་པ། གཞན་ལ་

[079A]༄༅། །སྦྱར་ན་ཐུགས་མཚོན་ནོ། །འབྲི་དང་བགྲང་བ་གཡས་ནས་བཙམ། །ཞེས་གསུངས་པ་དེ་སྒྲུབ་ཚུལ་ནི་ལོ་ཆེན་གྱིས་ཨ་ཡིག་གི་པར་དུ་ཨུའོ། ཨུའི་ཡི་གེ་ཝའོ། །གསལ་བྱེད་
དབྱངས་ཎ་པ་ཕ་རོལ་གྱི་ཡི་གེ་དྲང་ངོ། །འཇིག་རྟེན་པའི་ཉེ་བར་སྤྱོད་པ་ལས་ཐིག་ལེ་ང་རོར་སོང། བརྟེན་པའི་ཆེད་དུ། གཞི་ལ་འདུན་པ་ཉོས། ངི་བྱིན་ངི་སྨིན་འོས་ཁྱད་དོན་
ཕྱིས། སྲོག་གི་ཨི་བཞག་ཨའི་ཡི་གེ་ཨིའི་ཡི་གེ་ལ་ཨེའོ། །ཕ་རོལ་ཕྱིས། ཨུའི་ཡི་གེ་ལ་ཨོའོ་མི་ཟེར་བ། ཅི་ཞེ་ན། ཨ་ནི་དོན་དམ་པའི་བདེན་པ་མཚོན་པས་ན་འགྱུར་པ་མེད་དོ་ཞེས་
སོགས་དུས་འཁོར་འགྲེལ་ཆེན་ལས། དོན་དམ་པའི་བདེན་པ་ལས་ཡོད་མེད་དོ། །ཞེས་གསུངས་པའི་ཕྱིར་རོ། །གཉིས་པ་གཟུགས་སྒྲུབ་ནི། ལོ་ཆེན་གྱིས། དབུས་སུ་ཨ་ཡིག་གྲི་གུག་གི་རྣམ་པ་ཅན་གསུངས་པས་གྲི་གུག་གི་སོའི་དབྱིབས་ཅན་ཏེ་

[079B] ཤར་དུ་ཨི་ཡིག་དབྱུག་པའི་རྣམ་པ། ལྷོ་རུ་རྀ་ཡིག་ཚེག་དྲག་གི་རྣམ་པ། བྱང་དུ་ཨུ་
ཡིག་ཐིག་ལེའི་རྣམ་པ། ནུབ་ཏུ་ལྀ་ཡིག་ཐོང་གུག་གི་རྩིའི་དབྱིབས་ཅན་གྱི་རྣམ་པ་ལྟ་བུ་རྣམས་འདུས་པའི་ཝཾ་དང། དེའི་ཤར་དུ་ཙ་སྡེ་གསལ་བྱེད་བརྗོད་དུ་མེད་པ་རི་མོའི་རྣམ་
རྩའི་དབྱིབས་ཅན། པ། ལྷོར་ཊ་སྡེ། བྱང་དུ་པ་སྡེ། ནུབ་ཏུ་ཏ་སྡེ། སྟེང་དུ་ཀ་སྡེ། འོག་ཏུ་ས་སྡེ་བརྗོད་དུ་མེད་པ་རི་མོའི་རྣམ་པ་དེ་རྣམས་རླུང་དང་ས་ཐྦས་ཤེས། མེ་དང་ཆུ་
ཐབས་ཤེས། ནམ་མཁའ་དང་ཡེ་ཤེས་ཐམས་ཤེས་ཡིན་པས་དེ་ལྟར་བྲིའོ། །ཐབས་ཤེས་ཀྱི་དོན་ནི་རི་མོའི་རྣམ་པ་རྣམས་གང་ཡང་མིན་གྱི་ཕྱོགས་རེ་རེར་ཉིས་སྡེབས་བྱེད་པ་ཡིན་ཞིང། རང་ཕྱོགས་ལ་ཤར་དུ་བྱས་པས་ལྷོའམ་གཡོན་ཕྱོགས་སུ་སྟོང་སང་

[080A]༄༅། །ཡོད་ཅིང། ཡི་གེའི་དབྱིབས་གྲུ་གསུམ་གྱི་ཚུལ་དུ་འོང་བས་རྣལ་འབྱོར་མ་ལ་མཚོན་ན་ཤར་ནུབ་གཉིས་དང་སྟེང་བཅས་ལ་ཆོས་འབྱུང་གཅིག་ལྷོ་བྱང་གཉིས་དང། འོག་བཅས་
ལ་ཆོས་འབྱུང་གཅིག་བྱས་ནས་སྦྱོར་རོ། །འཇམ་དཔལ་མཚན་བརྗོད་ལས། སྟོང་པ་ཆེན་པོ་ཡི་གེ་ལྔ། །ཞེས་པ་བཾ་ལ་ཡི་གེ་ལྔ་ཡོད་པ། དེ་ཟླ་གདན་དང་གྲ་བཞིའི་དགའ་འཁྱིལ་
བཞིས་མཚོན་ཐིག་ལེ་སྟོང་པ་ཡི་གེ་དྲུག་ཆེས་པ་ཆོས་འབྱུང་ལ་ཡི་གི་དྲུག་ཡོད་པ་དེ་ཟུར་དྲུག་གིས་མཚོན་ནོ། །དེ་ཡང་རང་གི་ལུས་ཐོག་མར་ཆགས་པའི་ཚེ་ཁམས་དཀར་དམར་
གྱི་དབུས་སུ་རྣམ་ཤེས་ཞུགས་པ་ན། རྩ་དབུ་རྐྱང་རོ་གསུམ། དབུ་མ་ལ་རོ་རྐྱང་གིས་འཁྱད་པའི་མདུད་མཚམས་ནས་ཤར་དུ་སུམ་སྐོར་མ། ལྷོར་འདོད་མ་སྟེ་ལྔ་མཉམ་དུ་ཆགས། དེ་རྗེས་སུ་བདུད་བྲལ་མ། རོ་རྐྱང་

[080B] བྱང་དུ་གཏུམ་མོ་སྟེ་གསུམ་མཉམ་དུ་ཆགས་པ་འདི་རྣམས་ལ་སྙིང་ཁར་ཐོག་མར་ཆགས་པའི་རྩ་ཟེར། དེ་ནས་སུམ་སྐོར་མ་ལས་ཤར་ལྷོའི་
རྩ། འདོད་མ་ལས་ལྷོ་ནུབ་ཀྱི་རྩ། ཁྱིམ་མ་ལས་ནུབ་བྱང་གི་རྩ། གཏུམ་མོ་ལས་བྱང་ཤར་གྱི་རྩ་གྱེས་པ་འདི་རྣམས་ལ་སྙིང་གའི་རྩ་འདབ་བརྒྱད་ཅེས་གསུངས་ལ། འདི་བཞི་ནས་
གཟུགས་སྒྲ་དྲི་རོ་རྣམས་འབབ་པ་དང། བཞི་ནས་རེག་བྱ་གཙོ་བོར་འབབ་པ་ཡིན་གསུང། སྙིང་ཁར་ཐོག་མར་ཆགས་པའི་རྩ་བརྒྱད་དང། སྙིང་ཁའི་རྩ་འདབ་བརྒྱད་མི་གཅིག་གོ་
།རྩ་འདབ་བརྒྱད་ལས་ཁམས་དཀར་དམར་དང་རླུང་གཙོ་བོར་འབབ་པའི་རྩ་གསུམ་གསུམ་གྱེས་པས་རྩ་ཉེར་བཞི་ཆགས། དེ་ལ་གནས་ཉེར་བཞིའི་རྩ་ཞེས་བྱ། དེའི་སྟེང་དུ་སྙིང་གའི་རྩ་འདབ་བརྒྱད་ལས་བྱུང་བའི་དབང་པོའི་སྒོ་བརྒྱད་

[081A]༄༅། །ཀྱི་རྩ་བརྒྱད་བསྣན་པས་གནས་སུམ་ཅུ་རྩ་གཉིས་ཀྱི་རྩ་ཞེས་བྱའོ། །དབུ་མ་དང་སུམ་སྐོར་མ་སོགས་ཕྱོགས་ཀྱི་རྩ་བཞི་གཙོ་བོ་ཡབ་ཡུམ་དང་བདེ་ཆེན་གྱི་ལྷ་མོ་བཞི་
དང་ཕྱོགས་མཚུངས། གནས་ཉེར་བཞིའི་རྩ་ཁམས་དཀར་པོ་གཙོ་བོར་འབབ་པ་བརྒྱད་དང་སྐུ་འཁོར། ཁམས་དམར་པོ་གཙོ་བོར་འབབ་པ་བརྒྱད་དང་གསུང་འཁོར། རླུང་གཙོ་བོར་འབབ་པ་
བརྒྱད་དང་ཐུགས་འཁོར། དབང་པོའི་སྒོ་བརྒྱད་ཀྱི་རྩ་དང་སྒོ་མཚམས་མ་བརྒྱད་རྣམས་ཕྱོགས་མཚུངས་སོ། །དེ་ནས་ལྟེ་བའི་བྱང་སེམས་དམར་པོ་ཐིམ་པ་དང་མཉམ་དུ་སྙིང་
ཁའིརྩ་འདབ་ཤར་གྱི་སུམ་སྐོར་མ། ལྷོའི་འདོད་མ། ནུབ་ཀྱི་ཁྱིམ་མ། བྱང་གི་གཏུམ་མོ་བཞི་རྩ་ནང་གི་ཁམས་དང་བཅས་པ་ལས་རང་འདྲ་གཉིས་པ་རེ་ཆད་ནས་དབུས་ཀྱི་བཾ་ཡིག་ལ་ཐིམ། བཾ་ཡིག་ཡོངས་སུ་གྱུར་

[081B] དེ་བཞིན་དུ་ནང་གི་གནས་ཉེར་བཞིའི་རྩ། སྐྲ་མཚམས་པུལླི་ར་མ་ལ། སྤྱི་གཙུག་ཛཱ་ལན་དྷ་ར། རྣ་བ་གཡས་ཨོ་ཌཱི་
ཡན། ལྟག་པ་ཨརྦུ་ཏ། རྣ་བ་གཡོན་པ་གཽ་དྭ་བ་རི། སྨིན་མཚམས་ར་མེ་ཤྭ་རི། མིག་གཡས་གཡོན་དེ་ཝི་གོ་ཊི། ཕྲག་པ་གཉིས་མཱ་ལ་ཝ། མཆན་ ནུ་མ་
གཉིས་ཨོ་ཊི། ལྟེ་བ་ཏྲི་ཤ་ཀུ་ནེ། སྣ་རྩེ་ཀོ་ས་ལ། ཁ་ཀ་ལིངྐ། མགྲིན་པ་ལམ་པ་ཀ་སྙིང་ཀཉྩེ་ར། འབྲས་བུ་གཉིས་ཧི་མ་ལ་ཡ། མཚན་མ་པྲེ་ཏ་པཱུ་རི། བཤང་ལམ་གྲི་
ཧ་དེ་བ་ཏ། བརླ་གཉིས་སཽ་རཱཥྚ། བྱིན་པ་གཉིས་སུ་ཝརྞ་དའྭི་པ། མཐེ་བོང་མ་ཐེ་བའི་སོར་མོ་བཅུ་དྲུག་ནཱ་ག་ར། བོལ་གོང་གཉིས་སིནྡྷུ་ར། མཐེ་བོང་བཞི་མ་རུ། པུས་མོ་གཉིས་ཀུ་ལུ་ཏཱ་སྟེ་ཉེར་བཞིའི་དང། ཁ་ལྟེ་རྟགས་བཤང་མཛོད་རྣ་མིག་སྣ་སྟེ་

[082A]༄༅། །དབང་པོའི་སྒོ་བརྒྱད་དང་བཅས་པ་དེ་རྣམས་གསུགས། རྩ་དང་ཁམས་གཉིས་པ་རེ་ཆད་ནས་ཨོཾ་གསུམ་མའི་སྔགས་ཕྲེང་ལ་ཐིམ་པའམ་ཡང་ན་ཆོས་འབྱུང་ཟླ་གདན་གསལ་གཏབ་
པ་ལ་ལྟེ་བའི་བཾ་ཡིག་གི་རྣམ་པའི་ཏི་ལ་ཀ་དེར་དྲངས་ཏེ་ཕྱོགས་བཞིའི་རྩ་ཁམས་ཐིམ་པ་ཡོངས་སུ་གྱུར་པ་ལས་ཨ་ཐུང་ཡ་ར་ལ་ཝ་བཞི་དང་གནས་ཉེར་བཞི་དང་དབང་པོའི་
སྒོ་བརྒྱད་ཀྱི་རྩ་ཁམས་གཉིས་པ་རེ་ཟླ་གདན་གྱི་སྟེང་དུ་གནས་པ་ཡོངས་སུ་གྱུར་པ་ལས། དབུས་སུ་ཨ་ཐུང་ལས་ཞེས་སོགས་ཆོ་གའི་ཚིག་རིས་བཞིན་བསྐྱེད། ལུས་དཀྱིལ་རྫོགས་རིམ་
ཟབ་མོའི་རྟོགས་པ་སྐྱེ་བའི་གནད་མཐར་ཐུག་ཡིན་ཏེ་ལུས་ཀྱི་རྩ་རྣམས་དཔའ་བོའི་རང་བཞིན་དང་ཁམས་རྣམས་དཔའ་བོའི་རང་བཞིན་ཡིན་པས་དེ་རྣམས་ཕྱིའི་ཡུལ་དང་གནས་ཡིན་པར་བློ་ཐག་བཅད་ནས་བསྒོམ་ན་དེ་རྣམས་ཀྱི་དཔའ་བོ་དང་དཔའ་

[082B] དཔེར་ན་གཅོད་གཞུང་དུ་དུར་ཁྲོད་གཉན་སར་འགྲོ་མ་ནུས་ན་དེའི་
རྡེའུ་རང་གི་སྟན་འོག་ཏུ་བཅུག་ནས་དེར་མོས་ནས་གཅོད་བཏང་ན་དུར་ཁྲོད་དེར་བཏང་བ་བཞིན་ཚར་ལྟོངས་འབྱུང་བ་བཞིན་རྟེན་འབྲེལ་གྱི་གནད་ཡོད་ཅིང། ལུས་དཀྱིལ་གསང་འདུས་
ལས་བདེ་མཆོག་གིས་རྩ་རྣམས་ཀྱི་རྩེ་མོར་ལྷ་བསྐྱེད་པས་ཟབ་པ་དང་དེ་ལས་ཀྱང་རྗེ་བཙུན་རྡོ་རྗེ་རྣལ་འབྱོར་མ་རྩ་རྣམས་ཀྱི་རྩ་བ་སྙིང་ཁར་ཟུག་པའི་རྩ་ཁམས་དེ་
རྣམས་དང་དབྱེར་མེད་དུ་བསྒོམ་པའི་ཟབ་པ་ལས་ཀྱང་ཆེས་ཤིན་ཏུ་ཟབ་ཕ་ནི་ཕྱིའི་རྣལ་འབྱོར་མ་སྔགས་སྐྱེས་ལ་བརྟེན་ན་འགྲུབ་དཀའ་ཞིང། ཞིང་སྐྱེས་ལ་བརྟེན་པ་འབྲིང། ལྷན་སྐྱེས་ལ་བརྟེན་ན་མྱུར་བར་འགྲུབ། དེ་བཞིན་རྩ་ཁམས་སོ་གཉིས་ཀྱི་སྔགས་ཕྲེང་

[083A]༄༅། །ལ་བརྟེན་པ་ཡུན་རིང་ཞིང། རྩ་འདབ་བཞིའི་ངོ་བོ་ཡ་ར་ལ་ཝ་བཞི་ལ་བརྟེན་པ་ནི་འབྲིང། དབུ་མའི་ངོ་བོ་ཨ་ཐུང་ལ་བརྟེན་པ་ནི་མྱུར་བ་ཡིན། དེ་ཡང་རང་གི་ནུ་མ་
གཉིས་ཐད་སྙིང་ཁའི་དབུས་སུ་ཡི་གེ་རང་རང་གི་སྐུ་མདོག་དང་མཚུངས་པ་ངག་འདོན་བཞིན་དུ་ར་གྱིས་གསལ་གདབ་བོ། ་བརྒྱད་པ་དཔའ་བོ་དཔའ་མོས་བྱིན་གྱིས་རློབ་པ་ནི། གཙོ་
འཁོར་ཐམས་ཅད་ཀྱི་ཐུགས་ཀར་ཆོས་འབྱུང་ཟླ་གདན་སྔགས་ཕྲེང་བཾ་ཡིག་དང་བཅས་པ་གསལ་བཏབ་ནས་འོད་ཟེར་སྤྲོ་བའམ་བློས་མ་འཆུན་ན་གཙོ་མོ་གཅིག་པའུ་ཐུགས་ཀའི་བཾ་ཡིག་
གི་ནཱ་ད་ལས་འོད་ཟེར་དམར་པོ་ལྕགས་ཀྱུ་ལྟ་བུ་དཔག་ཏུ་མེད་པ་སྤྲོས་ཏེ་གཙོ་མོ་དང། ཕྱོགས་བཞིའི་རྣལ་འབྱོར་མའི་སྨིན་མཚམས་ནས་ཐོན་ཕྱོགས་བཅུར་སོང་བས་དེ་དག་བཞུ་བའི་དཔའ་བོ་དང་རྣལ་འབྱོར་མ་ཐམས་ཅད་དང། སྔོན་

[083B]
ཆེན་པོར་མང་ཇ་ཚོགས་པ་ལྟ་བུ་དང། འོག་ནས་བྱོན་པ་རྣམས་ས་རླངས་རྡོལ་བ་ལྟ་བུར་གྱེན་ནས་རང་གི་ཉེ་ལོགས་སུ་བྱོན་པ་ན་གཅིག་ལ་གཅིག་ལ་གཅིག་ཐིམས་སུ་གྱུར་ནས་མཐར་
བསྒོམས་པ་དང་འདྲ་བའི་རྟེན་བརྟེན་པ་གཅིག་ཏུ་གྱུར་པར་བསམ། འདིའི་སྐབས་ཀྱི་ངོ་མཚར་སྒྱུ་མའི་ཕྱག་རྒྱལ། ཛྭ་ལ་ཞེས་པ་འབར་བ་དང། དྲལ་བ་དང། སྒོ་དང། ཉའི་རྒྱ་
དང། སྒྱུ་མ་སོགས་དོན་མང་པོ་ལ་འཇུག་པ་ལས་འདིར་འབར་བ་ལ་བསྒྱུར་བ་འགྱུར་ལེགས་པ་ཡིན་ཞེས་རྗེ་རིན་པོ་ཆེ་གསུངས་ལ། དེ་ནི་མཐེ་བོང་གཉིས་ལྟོ་སྦྱར། མཛུབ་མོ་གཉིས་འཁྱུད། གུང་མོ་གཉིས་རྩེ་སྤྲད། གཞན་རྣམས་གྱེན་དུ་བསླངས་པ་མེ་

[084A]༄༅། །འབར་བ་ལྟ་བུར་བས། རྐང་པ་སྐྱིལ་ཀྲུང་བཤིག་ནས་གཡས་བརྐྱངས་བྱས་གཡས་པའི་མཛུབ་མོ་གཡོན་པས་མནན། མིག་ནུ་མ་གཡོན་པའི་འོག་གྱེན་དུ་བལྟ་བར་བྱས་ལ་
སྨིན་མཚམས་སུ་དང་པོར་གཡོན་དུ་སྐོར། དེ་ནས་གཡས་སུ་བསྐོར་ཞིང། འདི་དག་ལ་བཞེད་ཚུལ་སྣ་ཚོགས་ཡོད་ཀྱང་རྗེའི་བཞེད་པ་ལྟར་རོ། །དག་ཏུ་ཕེཾ་ཞེས་བརྗོད་པར་བྱ་སྟེ་
གཞུང་དུ་བཀོད་པ་ནི་ཡི་གེ་མ་དག་པ་ཡིན་པས། ཕ་དང་ཨེ་དང་མ་སྟེ་དེ་གསུམ་གྱི་གདངས་ཏོན་ན། ཕའི་སྲོག་གི་ཨ་དེས་ཕ་རོལ་གྱི་ཨེ་ཡིག་མཐོང་བའི་རྐྱེན་གྱིས་ཨེ་ཡིག་ལ་ཨཾ་སྟེ་
ཞེས་པའི་སྲོག་གི་ཨ་དེ་ཨཻ་རུ་བསྒྱུར་བས་དེ་རྣམས་མཚམས་སྦྱར་བས་དོན་ལ་ཁོས་ཤིག་ཅེས་པ་སྟེ། སྔགས་དང་ཕྱག་རྒྱ་དང་ཏིང་ངེ་འཛིན་གྱི་མཐུས་ཕྱི་རོལ་གྱི་རྣལ་འབྱོར་མ་ཐམས་ཅད་འབྱོན་གྱི། གལ་ཏེ་མི་འབྱོན་ན་དམ་ཚིག་

[084B] །ཡང་ཡི་གེ་གསུམ་གྱིས་ཕོ་ཉ་གསུམ་མཚོན་པ་ནི། རང་རྣལ་འབྱོར་མར་བསྒོམས་པ་དང་སེམས་ཅན་ཐམས་ཅད་
རྣལ་འབྱོར་མར་གྱུར་པ་ནི་སྔགས་སྐྱེས་ཀྱི་ཕོ་ཉ། ཡུལ་ཉེར་བཞིའི་རྣལ་འབྱོར་མ་ནི་ཞིང་སྐྱེས་ཀྱི་ཕོ་ཉ། འོག་མིན་ན་ཞུགས་པ་ནི། ལྷན་སྐྱེས་ཀྱི་ཕོ་ཉ་སྟེ་དེ་ཐམས་ཅད་
གཅིག་ཏུ་བསྲེ་བ་ལ་ཕོ་ཉ་གསུམ་བསྲེ་ཞེས་གསུངས། མདོར་ན་ཕྱོགས་བཅུའི་ནམ་མཁའི་མཐས་ཁྱབ་པའི་སེམས་ཅན་རྣལ་འབྱོར་མར་གྱུར་པ་དང་སངས་རྒྱས་སྲས་དང་བཅས་པ་ཐམས་
ཅད་རྣལ་འབྱོར་མ་རྟེན་བརྟེན་པར་སྤྱན་འདྲེན་པ་ཡིན། དེ་ནས་དགུག་གཞུག་བཅིང་མཉེས་བྱ་སྟེ། ཛཿ་ཞེས་བརྗོད་པའི་ཚེ་ལྕགས་ཀྱུའི་ཕྱག་རྒྱ་བྱས་ལ་གཙོ་མོ་ནས་མེ་རིའི་བར་ཐམས་ཅད་མི་ཐོག་ཏུ་མི་བརྟེགས་པ་ལྟར་བྱའོ།།

[085A]༄༅། །ཧཱུཾ༑ བརྗོད་པའི་ཚེ་ཞགས་པའི་ཕྱག་རྒྱ་བྱས་ལ་ཡེ་ཤེས་པ་རྣམས་དམ་ཚིག་པ་ལ་ཐིམ་ཞིང་དམ་ཡེ་མ་འདྲེས་པར་སོ་སོར་བསྲེ་བར་བསམ། བཾ་ཞེས་བརྗོད་པའི་ཚེ་ལྕགས་
སྒྲོག་གི་ཕྱག་རྒྱ་བྱས་ལ་དམ་ཡེ་གཉིས་ཆུ་དང་འོ་མ་འདྲེས་པ་བཞིན་དབྱེར་མེད་དུ་གྱུར། ཧོཿ་ཞེས་བརྗོད་པའི་ཚེ་དྲིལ་བུའི་ཕྱག་རྒྱ་བྱས་ལ་ཡེ་ཤེས་པ་དམ་ཚིག་པ་ལ་མི་
དགྱེས་པ་མེད་པར་མཉེས་བཞིན་བཞུགས་པར་བསམ་ལ་འཁོར་འདས་སྣོད་བཅུད་ཐམས་ཅད་རང་ཉིད་ཁོ་ན་ལས་མ་འདས་སོ་སྙམ་དུ་བསམ་མོ། །དེ་ནས་སྔགས་བརྗོད་པ་དང་མཉམ་དུ་ལག་པ་
གཡས་ཐབས་དང་གཡོན་ཤེས་རབ་ཀྱི་རང་བཞིན་གཉིས་པད་ཁོར་སྔོན་དུ་འགྲོ་བའི་འཁྱུད་རྒྱ་བྱེད་པ་ནི་ཐབས་ཤེས་གཉིས་སུ་མེད་པ་མཚོན། པད་ཀོར་བྱེད་ལུགས་ལ་རྗེ་བདག་ཉིད་ཆེན་པོས་སྙིང་པོའི་ཕྱག་རྒྱ་སྦྱིན་པ་ཞེས་སྙིང་ཁར་

[085B] ཡང་མར་པ་དོ་པའི་ལུགས་ལ་ཐོག་མར་གཡོན། དེ་ནས་གཡས། དེ་ནས་དབུས་སུ་བྱ་བ་དང། ཡང་མལ་ལོ་ཙཱ་བས་རྣམ་ལྔ་འདོད་སྐོར་བྱ་བ་ཐོག་མར་དབུས་
གཡོན་གཡས་དབུས་སུ་བྱེད་པ་སྟེ་གང་བྱས་ཀྱང་རུང། སྔགས་དོན་ནི། ཨོཾ་སྔགས་ཀྱི་འགོ་འདྲེན། ཡོ་ག་ནི་རྣལ་འབྱོར་ཏེ་ཐབས་ཤེས་དབྱེར་མེད་དུ་སྦྱོར་བས་ན་རྣལ་འབྱོར། ཤུད་
དྷ་ནི་དག་པ་སྟེ་གང་དག་ན། སརྦ་ཐམས་ཅད་དང་དྷ་རྨཱ་ཆོས་ཏེ་ཆོས་ཐམས་ཅད་དོ། །ཡོ་ག་ཤུད་དྷ་ནི་སྔར་བཞིན། ཨ་ཧཾ་ནི་ངའོ་སྟེ་བདེ་སྟོང་དབྱེར་མེད་ཀྱི་སྣོད་
བཅུད་ཐམས་ཅད་རྟེན་དང་བརྟེན་པར་ཤར་བ་དེ་ངའོ་ཞེས་པའོ། །སེམས་འཛིན་བྱ་བ་ལ་སྔར་བཞིན་ང་རྒྱལ་སྤྱི་བྱེ་བྲག་ལ་གསལ་སྣང་མ་བརྗེད་པའི་སྟེང་དུ་ཕྱག་གཡས་ཤིན་ཏུ་འཇམ་ཞིང་མཉེན་པས་གྲི་གུག་དང་གཡོན་པས་ཐོད་

[086A]༄༅། །ཁྲག་གྱེན་དུ་ཕྱོགས་ཏེ་ཁྲག་རྒྱུན་གསོལ་བ། དཔུང་མགོ་གཉིས་ཟླུམ་པ། རྩ་མི་མངོན་པ། ཕྱག་མཐིལ་འཁོར་ལོས་མཚན་པ། ཕྱག་སེན་རྣམས་མཐོ་ཞིང་སྙོམས་པ་སོགས་མཚན་
དཔེ་ལས་འབྱུང་བ་ལྟར་དང། མཇུག་ཏུ་སྔར་བཞིན་བྱའོ། ་ནུབ་བཅུ་པར། ཕོ་ཉ་གསུམ་བསྲེ་བ་དང་གོ་ཆ་བཅིང་བ་གཉིས་ལ་སྒྲོ་འདོག་གཅོད་པ་དང་རྐེད་པ་ནས་ཞབས་ཀྱི་བར་
གྱི་སེམས་འཛིན་གཏོང་བ་ལ། ཕོ་ཉ་བསྲེ་བ་འདི་ལ། ཕྱིའི་ཕོ་ཉ་གསུམ་བསྲེ་བ། ནང་གི་ཕོ་ཉ་གསུམ་བསྲེ་བ། གསང་བའི་ཉ་གསུམ་བསྲེ་བའོ། །དེ་ལ་ཕོ་ཉ་ཞེས་པ་ནི་བང་
ཆེན་ལྟ་བུ་འདོད་དོན་སྒྲུབ་མི་ལ་ཟེར་བ་བཞིན། རང་གི་ལམ་མྱུར་དུ་བགྲོད་པར་བྱེད་པས་ན། རང་ཕོ་ཡིན་ན་དཔའ་བོ་དང་མོ་ཡིན་ན་དཔའ་མོ་རྣམས་ཕོ་ཉ་ཡིན། སྔགས་སྐྱེས་ཀྱི་རྣལ་འབྱོར་མ་མཚན་ཉིད་

[086B] རང་གི་བློས་སེམས་ཅན་ཐམས་ཅད་རྣལ་འབྱོར་མར་སྒོམ་
པ་ནི་རྗེས་མཐུན་ལྟ་བུ་ཡིན་པས་སྔགས་སྐྱེས་ཀྱི་རྣལ་འབྱོར་མ་ཕྱིའི་ཕོ་ཉ་ཐ། ཡུལ་ཉེར་བཞིའི་ཞིང་སྐྱེས་ཀྱི་རྣལ་འབྱོར་མ་ཕོ་ཉ་འབྲིང། འོག་མིན་ལྷན་སྐྱེས་ཀྱི་རྣལ་འབྱོར་
མ་ཕོ་ཉ་རབ་སྟེ། དེ་གསུམ་བསྲེ་བ་ལ་ཕྱིའི་ཕོ་ཉ་གསུམ་བསྲེ་བ་དང། འགའ་ཞིག་རྩ་སྟོང་ཕྲག་བདུན་ཅུ་རྩ་གཉིས་ནང་གི་ཕྱོ་ཉ་ཐ། གནས་སོ་གཉིས་ཀྱི་རྩ་འབྲིང། རྩ་
འདབ་བཞི་ཕོ་ཉ་རབ་ཡིན་པར་བཞེད་ཀྱང། རྗེ་རིན་པོ་ཆེ་གནས་སུམ་ཅུ་རྩ་གཉིས་ཀྱི་རྩ་ཐ། རྩ་འདབ་བཞི་འབྲིང། དབུ་མ་རབ་སྟེ་དེ་གསུམ་བསྲེ་བ་ནང་གི་ཕོ་ཉ་གསུམ་བསྲེ་བ་དང། སེམས་བདེ་བའི་ངོ་བོར་སོང་བ་དེས། ཡུལ་སྟོང་ཉིད་ལ་མཉམ་པར་བཞག་སྟེ་

[087A]༄༅། །དེ་དབྱེར་མེད་ལྷན་སྐྱེས་ཀྱི་དགའ་བ་འབྲས་དུས་ཀྱི་ཆོས་སྐུར་མོས་པ་ཡིད་བྱེད་ཙམ་བྱེད་པ་ཐ། སྟོག་ཉིད་དོན་སྤྱིའི་ཚུལ་དུ་རྟོགས་པ་དཔེའི་འོད་གསལ་འབྲིང། སྟོང་ཉིད་
མངོན་སུམ་རྟོགས་པ་དོན་གྱི་འོད་གསལ་རབ་སྟེ། དེ་གསུམ་བསྲེ་བ་ལ་གསང་བའི་ཕོ་ཉ་བསྲེ་ཞེས་བྱ་བ་ཡིན་ནོ། །ཕྱིའི་གནས་ཉེར་བཞི་ནི་འཛམ་བུ་གླིང་ཁོ་ན་ལ་ཡོད་པ་གཞུང་
ཁུངས་དག་མང་པོ་ནས་འབྱུང་ཡང༑ དེའིསྟེང་དུ་གནས་བཅུ་གསུམ་གྱི་གྲས་ནས་སུ་ཝརྞ། པྲེ་ཏ། རི་བོ་གངས་ཅན། ཀོ་ས་ལ་སོགས་འགའ་ཞིག་མ་གཏོགས་འདི་དང་འདི་ཡིན་ཞེས་གསལ་ཁ་
མི་འབྱུང་ལ། སུ་ཝརྞ་ནི། བོད་སྐད་དུ། སུ་བཟང་བ་དང། ཝརྞ་མདོག་ལ་འཇུག་པས་མདོག་བཟང་ཞེས་གསུངས་ཞིང། མདོག་བཟང་ནི་གསེར་གྱི་མིང་ཡིན་པས་མགོན་པོ་གསེར་གླིང་པ་བཞུགས་པའི་ཡུལ་དེ་

[087B] པྲེ་ཏ་ནི་ཡི་དྭགས་ཏེ་ཡི་དྭགས་ཀྱི་གྲོང་ཀྱྷྱེར་བྱ་བ་དང། རི་བོ་གངས་ཅན་ནི་ད་ལྟའི་གངས་རི་འདི་ཡིན་ཟེར་བ་དང། མིན་ཟེར་བ་ཡོད་ལ། ཀོ་ས་ལ་ནི་
རྒྱལ་པོ་གསལ་རྒྱལ་བཞུགས་ས་དེའོ། །རྣལ་འབྱོར་མ་སོ་བདུན་དང་སྦྱོར་ཚུལ་འགའ་ཞིག་གནས་ཉེར་བཞིའི་སྟེང་དུ། གནས་དང་ཉེ་བའི་གནས། ཞིང་དག་ཉེ་བའི་ཞིང། ཚན་དོ་དང་
ཉེ་བའི་ཚན་དོ། འཐུང་སྤྱོད་དང་ཉེ་བའི་ཐུང་སྤྱོད། འདུ་བ་དང་ཉེ་བའི་འདུང། དུར་ཁྲོད་དང་ཉེ་བའི་དུར་ཁྲོད་སྣོན་པ་དང། འགའ་ཞིག་དུར་ཁྲོད་བརྒྱད་དང་གླིང་
བཞི་རི་རབ་དང་བཅས་པ་སྣོན་པ་ཡོད་པ་ལས་ཕྱི་མ་བདེ་བ་མངོན་ཏེ། གནས་ཉེར་བཞིའི་སྟེང་དུ་བཅུ་གསུམ་བསྣན་ན་སོ་བདུན་དུ་འགྱུར་ལ། དེ་བཞིན་དུ་ལུས་དཀྱིལ་གྱི་རྣལ་འབྱོར་མ་སོ་གཉིས་ཀྱི་སྟེང་དུ་ཡུམ་བཞི་གཙོ་མོ་དང་བཅས་པ་ལྔ་བསྣན་

[088A]༄༅། །པས་སོ་བདུན་དུ་འགྱུར་ཞིང་གཙོ་བོ་སོགས་ལྔ་པོ་གླིང་བཞི་རི་རབ་དང་ལྔར་སྦྱར་བས་སོ་བདུན་དུ་གྲངས་མཚུངས་སོ། །དེ་ཡང་སྣོད་བཅུད་ཐམས་ཅད་ལ་དག་པའི་སྣང་
ཞེན་བསྐྱེད་པ་གལ་ཆེ་སྟེ། ཚར་ཆེན་གྱིས། སྣོད་ཀྱི་འཇིག་རྟེན་ཨེ་ཡིག་གཞལ་མེད་ཁང། །ཞེས་སོགས་གསུངས་ཏེ། སྣོད་ཀྱི་འཇིག་རྟེན་ཐམས་ཅད་ཨེའི་དབྱིབས་ཅན་གྱི་ཆོས་འབྱུང་དང་
བཅུད་ཀྱི་སེམས་ཅན་ཐམས་ཅད་བཾ་ཡིག་གི་ངོ་བོ་རྣལ་འབྱོར་མར་གྱུར་པ་དེ་དག་རང་ལ་ཐིམ་པས་བདེ་སྟོང་དབྱེར་མེད་ཟུང་འཇུག་གི་ཏིང་ངེ་འཛིན་རྒྱུད་ལ་སྐྱེ་ཞིང་དེ་ལ་བརྟེན་
ནས་ཡུལ་སྣང་དུ་གང་ཤར་ཐམས་ཅད་དག་པའི་སྣང་བར་འཆར་བར་ཤོག་ཅེས་པའོ། །ལུས་དཀྱིལ་ལ་ཐུན་མོང་དང་ཐུན་མོང་མ་ཡིན་པ་གཉིས་ཡོད་པ་ལས། ཐུན་མོང་བ་ནི་ཨིནྡྲ་བཧུ་ཏི་ནས་བརྒྱུད་པའི་ཕག་མོ་ཞལ་གཉིས་

[088B] ཐུན་མོང་མ་ཡིན་པ་ནི་འདི་ཡིན་ནོ། །དེ་ནས་གོ་ཆ་བཅིང་བ་ནི། གོ་ཆ་ཞེས་པ་དཔའ་བོ་གཡུལ་དུ་འཇུག་པའི་ཚེ་ཕ་རོལ་གྱི་མཚོན་སོགས་
བསྲུང་བའི་ཕྱིར་ཁྲབ་རྨོག་སོགས་ལུས་ལ་འགོ་བ་ལ་གོ་ཆ་གྱོན་པ་ཞེས་པ་ལྟར་འདིར་རང་ཉིད་ལ་གདོན་བགེགས་ཀྱི་གནོད་པ་བསྲུང་བའི་ཕྱིར་དུ་གནས་སོ་སོར་ལྷའམ་དེའི་ངོ་བོའི་ཡི་
གེ་འགོད་པར་གསུངས་ལ༑ དམ་ཡེ་གཉིས་འབྲལ་མེད་དུ་འཆིང་བའི་ཕྱིར་དང། རང་ཉིད་ཏིང་ངེ་འཛིན་ལས་མི་ཕྱེད་པའི་ཕྱིར་ཡིན་ཞེས་དང། རྨོར་ཆེན་སོགས་ཀྱིས་ཕྱིའི་རྣལ་འབྱོར་
མར་འགོད་པར་མ་ཟད། ལུས་དཀྱིལ་གྱི་གཙོ་འཁོར་ཐམས་ཅད་ལ་འགོད་པ་ཡིན་ཞེས་གསུངས་ཀྱང། རྗེ་རིན་པོ་ཆེ་ལོ་དྲི་ལ་གཉིས་ཀྱི་སྐབས་སུ་ཕྱིའི་གཙོ་འཁོར་ཐམས་ཅད་ལ་འདོད་པ་
ཡིན་ཞེས་གསུངས་ཀྱང། རྗེ་རིན་པོ་ཆེས་ལོ་དྲི་ལ་གཉིས་ཀྱི་སྐབས་སུ་ཕྱིའི་གཙོ་བོའི་གནས་སུ་བཀོད་པས་ཆོག་གི་ནང་གི་ལུས་དཀྱིལ་ལ་མི་དགོད་པར་གསུངས་

[089A]༄༅། །འགོད་ཚུལ་ནི་ལྟེ་བ་ལྟ་བུ་ལ་མཚོན་ན་བུག་པའི་ཐད་ཀྱི་ནང་དུ་ཟླ་གདན་མཎྜལ་ཁ་སྦུབ་པ་ལྟ་བུའི་སྟེང་དང། ཕྱི་རོལ་ཏུ་མེ་ལོང་བཏགས་པའི་ངོས་ལ་བྲིས་པ་ལྟ་བུ་
མ་ཡིན་ཞིང། ཤ་ལྤགས་ཀྱི་མཚམས་སུ་ཟླ་དཀྱིལ་གྱི་ངོས་ལ་དོན་དམ་པའི་བདེ་སྟོང་དབྱེར་མེད་པའི་ཡི་གེའི་རྣམ་པར་ཤར་བ་འགོད་པ་ཡིན་པས་རང་གི་མདུན་ནས་གཞན་གྱིས་ཨོཾ་བཾ་ཞེས་
འཕྲེང་བསྒྲིགས་སུ་ཀློག་ཤེས་པ་ཚུལ་དུ་འགོད་ཅིང། དེས་མཚོན་ནས་གཞན་ཐམས་ཅད་ལ་འགྲེ། ཁའི་ཡི་གེ་ནི་ལྕེ་ལ་འགོད་པར་བཤད་ལ་རྗེ་རིན་པོ་ཆེ་ཁ་ལ་འགོད་པར་གསུང་བ་
འདི་མགྲིན་པར་འགོད་གསུང་བ་ལྟར་ཨོལ་བདུད་ཀྱི་ཤ་སྤགས་མཚམས་སྩ་འགོད། ཡན་ལག་ལ་འགོད་ཚུལ་ནི། རྗེ་རིན་པོ་ཆེ་ཡན་ལག་ཆེས་པ་ལུས་ཀྱི་རྡུལ་ཕྲ་རབ་ཚུན་ཆད་ལ་འདོད་དགོས་ལ། ཡང་ན་ལུས་དབང་ངོ་བོ་རྣམ་སྣང་དཔྲལ་བར་གནས་པ་

[089B] འདིར་ཚིགས་ཆེན་བརྒྱད་བྱ་བ་ལག་པའི་དཔུག་མགོ་གཉིས་དང། མཁྲིག་མ་གཉིས་དང་རྐང་པའི་དཔྱི་མིག་གཉིས་དང་པོ་ལ་གོང་གཉིས་ཏེ་
བརྒྱད་ལ་འགོད་ཅིང། དཔྲལ་བ་ཞེས་པ་ཡེ་ཤེས་ཀྱི་སྤྱན་གྱི་སྟེང་ཕྱོགས་སྐྲ་མཚམས་སུ་འགོད། རྗེ་རིན་པོ་ཆེས་སྐྲ་མཚམས་དང་འཚོག་མ་གང་རིགས་སུ་འགོད་པར་གསུངས། བཾ་ལ་
སོགས་པའི་ཡི་གེ་ཕྱི་མ་རྣམས་ནི་ཕག་མོ་ལ་སོགས་པའི་ཡུམ་རྣམས་ཀྱི་ས་བོན་ཡིན་ལ། གོ་ཆའི་སྔགས་རྣམས་ཡུམ་གཙོ་བོར་བྱེད་པ་ཡིན་ན་འང། ཡུམ་སྟོང་ཕྱོགས་ཤེས་རབ་ཀྱི་ཆ་ཡིན་
པས་ཡི་གེ་གཡོན་ཕྱོགས་ཡུམ་གྱི་ས་བོན་འོག་ཡིན། ཨོཾ་ལ་སོགས་པའི་ཡི་གེ་དང་པོ་རྣམས་རིམ་པ་བཞིན་དུ། རྣམ་སྣང་དཀར་པོ། པདྨ་གར་དབང་དམར་པོ། ཧེ་རུ་ཀ་ནག་པོ། རྡོ་རྗེ་ཉི་མ་དམར་སེར། རྟ་མཆོག་ལྗང་ཁུ་ལ་སོགས་པའི་ཡབ་རྣམས་

[090A]༄༅། །ཀྱི་ས་བོན་ཡིན་པ་ཤུགས་ལ་གོ་ལྟེ་བའི་ཨོཾ་བཾ་ལས་འོད་ཟེར་དམར་པོ་སྤྲོས་པས་སྐེད་པ་ནས་ལྟེ་བའི་བར་གྱི་ཤ་ལྤགས་ཀྱི་ནང་ཐམས་ཅད་ཁྱབ། དེ་བཞིན་དུ་རང་རང་
གི་ཡི་གེའི་མདོག་དང་མཚུངས་པའི་འོད་ཟེར་སྤྲོས་པས་ལྟེ་བ་ནས་སྙིང་ག་དང། སྙིང་ག་ནས་མགྲིན་པ་དང། མགྲིན་པ་ནས་སྐྲ་མཚམས་དང། སྐྲ་མཚམས་ནས་སྤྱི་གཙུག་གི་བར་
དང། དཔུང་པ་གཉིས་ནས་གྲུ་མོའི་ཁུག་དང་དེ་ནས་སོར་རྩེའི་བར་དང། དཔྱི་གཉིས་ནས་པུས་མོའི་བར་དང། དེ་ནས་རྐང་རྩེའི་བར་ཐམས་ཅད་འོད་ཟེར་གྱིས་ཁྱབ་ཅིང། དེ་ཡང་
རྣམ་འཇོམས་ཀྱི་བསྲུང་བའི་གོ་ཆ་ལྟར་འོད་ཟེར་ལ་ཞིབ་པར་བལྟས་ན་ཡེ་གེ་དེ་དང་དེའི་ངོ་བོ་འབའ་ཞིག་ཡིན་པར་བསམ་པ་ནི་གྲུབ་ཆེན་ལྭ་བ་པའི་དགོངས་པ་ཡིན་པས་གསང་བའི་གནས་སོ། །དེ་ནས་ཕྱག་རྒྱ་དང་རྐང་སྟབས་སོགས་སྔར་

[090B] དེའི་ཚེ་ཐུགས་ཀའི་བཾ་ཡིག་ལས་འོད་ཟེར་
དམར་པོ་ལྕགས་ཀྱུ་ལྟ་བུ་དཔག་ཏུ་མེད་པ་ཐུགས་ཀ་ནས་སྤྲོས། ཕྱོགས་བཅུའི་རྒྱལ་བ་སྲས་བཅས་ཐམས་ཅད་དཔལ་འཁོར་ལོ་སྡོམ་པ་ལྷ་དྲུག་ཅུ་རྩ་གཉིས་ཀྱི་རྟེན་དང་བརྟེན་པའི་
རྣམ་པར་སྤྱན་དྲངས་ཏེ། གཅིག་ལ་གཅིག་ཐིམ་གྱི་ཚུལ་གྱིས་མཐར་རྟེན་བརྟེན་པ་ཚན་པ་གཅིག་ཏུ་གྱུར་པ་མདུན་གྱི་ནམ་མཁར་བཞུགས་པར་བསམ། དེ་དག་ལ་དམིགས་ནས་དེ་བཞིན་གཤེགས་
པ་ཞེས་སོགས་ཀྱིས་གསོལ་བ་བཏབ་པས་གཙོ་བོ་ཧེ་རུ་ཀས་དབང་བསྐུར་བའི་དགོངས་པ་མཛད་པ་ཡིན་གྱི་དངོས་སུ་དབང་མི་བསྐུར་ལ། སྒོ་མཚམས་མ་བརྒྱད་ཀྱི་ཐུགས་ཀ་ནས་ཁྲོ་མོ་དཔག་ཏུ་མེད་པ་སྤྲོས་ཏེ་རང་ཉིད་ལམ་ཉམས་སུ་ལེན་པ་ལ་བར་དུ་གཅོད་

[091A]༄༅། །པར་རྩོམ་པའི་བགེགས་རྣམས་རྒྱ་མཚོའི་མཐར་བསྐྲད། སྐུ་གསུང་ཐུགས་ཀྱི་དཔའ་བོ་ཉེར་བཞིས་ཨེ་ཝཾ་མཉམ་པར་སྦྱོར་བ་སྔགས་ཀྱི་སྐུ་ཞེས་སོགས་ཀྱི་ཤིས་པ་བརྗོད་
དཔའ་མོ་ཉེར་བཞིས། བསྲེག་ཏུ་མེད་ཅིང་བཅད་དུ་མེད། །གཞོམ་དུ་མེད་ཅིང་བརྗོད་དུ་མེད། །ཆེས་སོགས་སྟོང་ཉིད་བརྗོད་བྱར་སྟོན་པའི་རྡོ་རྗེའི་གླུ་ལེན། མཚམས་བཞིའི་བདུད་རྩིས་གང་
བའི་བུམ་ཐོད་བརྩེགས་པ་ལས་གཟུགས་རྡོ་རྗེ་མ་སོགས་འདོད་ཡོན་གྱི་ལྷ་མོ་བཞི་སྤྲོས་ཏེ་རང་ཉིད་ལ་མཆོད་པར་བྱེད། དེ་ཡང་དྲི་རྡོ་རྗེ་མ་གཟུགས་རྡོ་རྗེ་མར་བསྡུས་ལ་ཆོས་ནི་
ཐམས་ཅད་ལ་ཁྱ་པས་ན་བཞིའོ། །བདེ་ཆེན་གྱི་འཁོར་ལོའི་ཤར་གྱི་མཁའ་འགྲོ་མ་ནག་མོ་སོགས་ཡུམ་བཞི་དང། གཙོ་བོའི་ཡུམ་ཕག་མོ་དང་བཅས་པ་ལྔས་རིན་པོ་ཆེའི་བུམ་པ་བདུད་རྩིས་གང་བ་ཐོགས་ཏེ། ཇི་ལྟར་བལྟམས་པ་ཞེས་སོགས་

[091B] དེའི་དོན་ནི། སྔོན་སྟོན་པ་སངས་རྒྱས་སྐུ་འཁྲུངས་པའི་ཚེ་མདོ་ལུགས་གདུལ་བྱ་ཐུན་མོང་བའི་སྣང་ངོར་ལྷ་ཀླུ་སོགས་ཀྱིས་
སྐུ་ཁྲུས་གསོལ་བ་དང། གདུལ་བྱ་ཐུན་མོང་མ་ཡིན་པ་སྔགས་ལུགས་ལ་ཕྱོགས་བཅུའི་དེ་བཞིན་གཤེགས་པས་དབང་བསྐུར་བ་དཔེར་མཛད་ནས་དེ་བཞིན་དུ་བདག་གིས་ཀྱང་བདེ་སྟོང་གཉིས་
སུ་མེད་པའི་ཡེ་ཤེས་སམ། དོན་དམ་པའི་ལྷ་བུམ་ཆུའི་རྣམ་པར་ཤར་བའི་ཆུས་ཁྱོད་ལ་ཁྲུས་བགྱིའོ། །ཞེས་སྔགས་གསུང་བཞིན་དུ་སྤྱི་བོ་ནས་ཆུ་རུབ་ཀྱི་ཚུལ་དུ་དབང་སྐུར་
བས། དབང་གི་ཆུ་རྒྱུན་གྱིས་ལུས་ཐམས་ཅད་གང། རང་རྣལ་འབྱོར་མར་གསལ་བ་ལས་ང་རྒྱལ་ཅུང་ཟད་བཏང་སྟེ་སྡིག་སྒྲིབ་བག་ཆགས་དང་བཅས་པ་ཐམས་ཅད་གར་སོང་ཆ་མེད་དུ་དག་བདེ་སྟོང་གཉིས་སུ་མེད་པའི་ཡེ་ཤེས་རང་རྒྱུད་ལ་

[092A]༄༅། །སྐྱེས༑ ཆུས་ལུས་གང་བའི་ལྷག་མ་སྤྱི་གཙུག་ཏུ་རྒྱངས་ཀྱིས་ལུད་པ་ཡོངས་སུ་གྱུར་པ་ལས། ནོར་བུའི་ནང་དུ་པད་ཟླའི་གདན་ལ་རྣམ་སྣང་ཧེ་རུ་ཀ་ཡུམ་བཅས་ཀྱིས་དབུ་
བགྱན་པར་བསམ་ཞིང། ལུས་དཀྱིལ་གྱི་གཙོ་འཁོར་ཐམས་ཅད་ལ་ཡང་རྒྱས་གདབ་བོ། །སྔགས་དོན་ནི། ཐོག་མྠཱི་ཨོཾ་དང་ཧཱུཾ་ལ་བསྒྱུར་རྒྱུ་མེད་ཀྱང། སརྦ་ཐམས་ཅད། ཏ་ཐཱ་དེ་
བཞིན། ག་ཏ་གཤེགས་པ་ཨ་བཧི་མངོན་པར། ཥེ་ཀ་ཏ་དབང་བསྐུར་བ། ས་མ་ཡ་དམ་ཚིག་ཤྲི་ཡེ་དཔལ་གྱི་ཆེད་དུ། ཞེས་པའོ། །འདིར་རིགས་བདག་རྣམ་སྣང་གིས་བྱེད་པ་ཡུམ་རྣམ་
སྣང་གི་རིགས་ཡིན་པའི་རྒྱུ་མཚན་གྱིས་མ་ཡིན་གྱི། ཡུམ་སྟོང་ཕྱོགས་ཤེས་རབ་ཆོས་སྐུའི་ངོ་བོ་ལ། གཟུགས་ཕུང་དག་པ་རྣམ་སྣང་གཟུགས་སྐུས་རྒྱས་བཏབ་པ་དང། རྒྱས་པ་བྱེད་ན་དབང་དུས་ཀྱི་དབང་ལ་

[092B] རིགས་བདག་རྒྱས་འདེབས་བྱེད་པ་ལམ་དུས་ཀྱི་དབང་ལེན་པར་གསུངས་པ་ལྟར་བྱེད་ན་བུམ་དབང་ལེན་པ་དང་པོས་ཆོག་དེ་ནས་དབང་ལྷ་བཞུགས་བཞུགས་པ་བྱས་ནས་
བླ་མ་ཡབ་ཡུམ་སྙོམས་པར་ཞུགས་པའི་བྱང་སེམས་ལྕེར་བཞག་པ་མྱངས་པས་གསང་དབང་ཐོབ་པར་མོས། འཁོར་ལོ་སྡོམ་པ་གཏད་པ་དང་སྙོམས་འཇུག་བྱས་བས་དེ་སྟོང་སྐྱེས་པར་མོས་ལ་
ཤེར་དབང་པར་མོས། དབང་གསུམ་པའི་སྐབས་ཀྱི་བདེ་སྟོང་ཟུང་འཇུག་ལ་ངོ་སྤྲད་པས་ཚིག་དབང་ཐོབ་པར་བསམ་པ་ཡིན་ནོ། །དེ་ནས་མཆོད་བསྟོད་བྱ་བ་ལ། དང་པོ་ལ་བཞི། ཕྱི་
བུམ་དབང་དང་འབྲེལ་བའི་མཆོད་པ། ནང་གསང་དབང་དང་འབྲེལ་བའི་མཆོད་པ། གསང་བ་ཤེར་དབང་དང་འབྲེལ་བའི་མཆོད་པ། དེ་ཁོ་ན་ཉིད་ཚིག་དབང་དང་འབྲེལ་བའི་མཆོད་པའོ། ། དང་པོ་ནི། སྔར་ནང་མཆོད་བྱིན་

[093A]༄༅། །རླབས་ཀྱི་མཇུག་ཏུ་མ་བྱས་ན་འདིར་མཆོད་པ་བྱིན་རླབས་བྱ། སྒྲིག་ཚུལ་ནི་བདེ་མཆོག་ལ་མཆོད་འགོ་འབུལ་ཡུལ་གྱི་གཡོན་ནས་བྱེད་དགོས་སོ། །མཆོད་ལྷ་སྤྲོ་བསྡུ་གཙོ་མོའི་
ཐུགས་ཀའི་བཾ་ཡིག་ལས་བྱ་ལ། ལྷ་མོ་རྣམས་ཕྱག་བཞི་མའམ་བློས་མི་འཆུན་ན་ཕྱག་གཉིས་མ་སྤྲོས་ཏེ་ཕྱག་གཉིས་ཀས་མཆོད་རྫས་ཐོགས་ནས་ཆུ་གཉིས་ཉེར་སྤྱོད་རོལ་མོ་འདོད་
ཡོན་དང་བཅས་པས་རང་དང་ལུས་དཀྱིལ་ཐམས་ཅད་ལ་དེ་ཁོ་ན་ཉིད་ཀྱིས་མཆོད་དོ། །གཉིས་པ་ནི། རོ་རྡོ་རྗེ་མ་དམར་མོས་ཐོད་པས་ནང་མཆོད་ནས་བཅུས་ཏེ། རང་རྣལ་འབྱོར་མར་གསལ་
བའི་མདུན་དུ་བཟུང་བ་ལ་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གསུམ་པའི་དབུས་རྭའི་བུག་པ་ལས་འོད་ཟེར་སྦུབས་ཅན་འཕྲོས་པ་ནང་མཆོད་ལ་ཟུག་ནས་གསོལ་བས་ཟག་མེད་ཀྱི་བདེ་བས་ཚིམ་པར་བསམ་མོ། །གསུམ་པ་ནི་

[093B] མྱུར་དུ་དངོས་གྲུབ་བྱེད་འདོད་པས། །ཕྱག་རྒྱའི་མཆོད་འདིས་ཐེ་ཚྷོམ་མེད། །ཅེས་གསུངས་པ་ལྟར། ལྕང་སྐྱའི་གཞུང་དུ་ཕྱོགས་བཅུའི་སངས་རྒྱས་ཐམས་ཅད་བྱོན་
ནས་ཧེ་རུ་ཀར་གྱུར་པ་དང། རང་རྣལ་འབྱོར་མར་གསལ་བ་སྙོམས་འཇུག་བྱེད་པ་གསུངས་ཀྱང། བརྟག་གཉིས་ལས། བུད་མེད་གཟུགས་ནི་སྤངས་ནས་ནི། །ཞེས་སོགས་རྡོ་རྗེ་འཆང་གི་དྲི་བ་
དྲིས་ལན་གྱི་ཚུལ་དུ་གསུངས་པ༑ རྗེ་རིན་པོ་ཆེས་ལུང་དྲངས་ནས་གསུངས་པ་ལྟར་བཞེད་ཅིང། ཁཊཱཾ་གས་ཡབ་མཚོན་པ་དནག། འདིའི་དབང་གི་སྐབས་ཁ་ཊཱཾ་ག་འཁོར་ལོ་སྡོམ་པར་
གྱུར་ནས་སྙོམས་འཇུག་བྱེད་པ་གཞུང་གཞན་དུ་བྱེད་ཅིང་འཇུག་པ་བདེ་བཔའི་ཕྱིར་ངག་འདོན་དུ་བཀོད་ཅིང་དེ་བཞིན་བྱེད་ན་རབ་ལུས་དཀྱིལ་དང་བཅས་པའམ། དེ་མིན་རང་གཅིག་པུའི་ཁ་ཊཱཾ་ག་འཁོར་ལོ་སྡོམ་པ་ཞལ་ཕྱག་ཡོངས་རྫོགས་

[094A]༄༅། །སམ་ཞལ་གཅིག་ཕྱག་གཉིས་པ་སྐུ་མདོག་སྔོན་པོ་རྡོ་རྗེ་དྲི་བུ་འཛིན་པ་ཕྱག་རྒྱ་དྲུག་གིས་བརྒྱན་ཅིང། རལ་པའི་ཐོར་ཚུགས་ཀྱི་མདུན་དུ་སྣ་ཚོགས་རྡོ་རྗེ་ད་གཡོན་ལ་
ཟླ་ཕྱེད་ཀྱིས་སྤྲས་པ་ཐོད་རློན་གྱི་ཕྲེང་བའི་དོ་ཤལ་ཅན་དུ་གྱུར་ནས་རང་དང་སྙོམས་པར་ཞུགས། ལྷན་སྐྱེས་ཀྱི་བདེ་སྟོང་སྐྱེས་པར་གྱུར་ཞེས་པས་བདེ་བ་ཆེན་པོ་སྐྱེས་
པའམ་མོས་ཟློ་བྱེད་པ་ནི་ཤེར་དབང་ཡིན་ནོ།། བཞིན་པ་ནི། དེ་ལ་བརྟེན་ནས་ཆོས་ཐམས་ཅད་རང་བཞིན་གྱིས་གྲུབ་པ་རྡུལ་ཙམ་ཡང་མེད་པའི་སྟོང་ཉིད་རྟོགས་པ་ནི་ཚིག་དབང་གི་
དངོས་གཞི་ཡིན་ནོ། །དེ་ནས་འཁོར་ལོ་སྡོམ་པ་ཁཊཱཾ་གར་སྔར་ལྟར་གྱུར་པར་བསམ། རྗེ་རིན་པོ་ཆེས། གསང་བ་དང་དེ་ཁོ་ན་ཉིད་ཀྱི་མཆོད་པ་འདི་རྣམས་མཆོད་པ་གཞན་ལས་ཁྱད་པར་འཕགས་པ་ཡིན་པས་གལ་ཤིན་ཏུ་ཆེ་བས་ཡུན་མི་ཐུང་ཙམ་སྒོམ་དགོས་གསུངས་

[094B] །འོ་ན་འདི་རྣམས་ཕྱག་མཚན་ཁ་ཊཱཾ་ག་ཡོད་པ་ཞེ་གཅིག་ཡིན་ལ། ཁ་ཊཱཾ་གས་ནི་ཡབ་
མཚོན་པས་བདེ་མཆོག་གི་སྒོ་མཚམས་མ་བརྒྱད་སོགས་ལ་ཡབ་མེད་དོ་ཞེ་ན། ཡབ་སྦས་པའི་ཚུལ་དུ་ཡོད་དེ་སྒོ་མ་བཞི་ལ་ཁྭ་གདོང་འུག་གདོང་སོགས་མགོ་བརྙན་མི་གཅིག་པར་ཡོད་པ་ནི་ཡབ་
སྦས་པ་མཚོན་པ་དང། མཚམས་མ་བཞི་ནི། སྐུ་ལུས་ཕྱེད་དམར་པོ་དང་བྱེད་སྔོན་པོ་ལྟ་བུའི་ཕྱེད་སྔོན་པོ་ལྟ་བུའི་ཕྱེད་ཞལ་ཅན་ཡིན་པས་ཡབ་སྦས་པ་དང། བདེ་ཆེན་གྱི་ལྷ་
མོ་བཞི་ནི། ལྷན་ཅིག་སྤྱོད་པའི་ཡུམ་དང་རྗེས་སུ་སྤྱོད་པའི་ཡུམ་གཉིས་ཡོད་པ་ལས། ལྷན་ཅིག་སྤྱོད་པའི་ཡུམ་ནི་སྐུ་ལ་དངོས་སུ་འཁྱུད་པའི་ཡུམ་ཕག་མོ་ཡིན་ལ། རྗེས་སུ་སྤྱོད་པའི་ཡུམ་ནི་ལྷ་མོ་བཞི་པོ་ཡིན་ཏེ། གཙོ་བོ་ལ་ཞལ་དབུས་མཐིང་ནག་

[095A]༄༅། །གཡོན་ལྗང་ཁུ། གཡས་སེར་པོ། རྒྱབ་དམར་པོ་འོང་བ་ཡང་རང་རང་གི་ཕྱོགས་ཀྱི་ལྷ་མོ་རྣམས་ལ་གཟིགས་པ་མཚོན་ནོ། །གཉིས་པ་བསྟོད་པ་བྱ་བ་ནི། ཐུགས་ཀའི་བཾ་
ཡིག་གི་ནཱ་ད་ལས་བསྟོད་པའི་ལྷ་མོ་དཔག་མེད་སྤྲོས་ཏེ་ཐལ་མོ་སྦྱར་ནས་རང་གི་ཞབས་ཀྱི་མཐེ་བོང་ལ་འཇུས་པར་བསམ་པ་སྟེ། བདེ་མཆོག་ལ་སྔགས་ཀྱི་བསྟོད་པ་གལ་ཆེ་བར་གསུངས་
ཤིང་མཆོད་པ་ཡང་སྔགས་མཆོད་ཅེས་སྔས་བརྗོད་པར་གསུངས་པས་སྔགས་ཀྱི་རྐང་བརྒྱད་འདིས་སྔགས་མཆོད་དང་བསྟོད་པ་གཉིས་ཀའི་གོ་ཆོད་པ་ཡིན་པ་དང། མི་ལ་བསྟོད་ར་བྱས་ན་
དགའ་བ་སྐྱེ་བ་བཞིན་དུ༑ འདིར་ཡང་བསྟོད་པ་བྱས་པས་རང་རྒྱུད་ལ་བདེ་སྟོང་གཉིས་མེད་ཡེ་ཤེས་སྐྱེས་པར་བསམ་ཞིང་བརྗོད་ན་དཔའ་

[095B] མཁའ་འགྲོ་མ་རྣམས་སྤྲིན་བཞིན་འདུས་པ་རང་གི་ལུས་ལ་ཞུགས་ཏེ། བྱིན་གྱིས་རློབ་པ་སོགས་ཕན་ཡོན་མཐའ་ཡས་པ་རྒྱུད་ཀྱི་དགོངས་པ་ལྟར་ཐཱུ་ཀྭན་ཆོས་ཀྱི་ཉི་མས་
གསུང་ཞིང། གཞན་ལུགས་ལ་སྔགས་འདྲ་མིན་སྣ་ཚོགས་འཇུག་ཀྱང། འདིར་བཀོད་པ་དགེ་ལུགས་རང་གི་འདོན་རྒྱུན་ལྟར་བྱིངས་དག་པར་ཡོད་ཅིང། ཀ་མེ་ཤྭ་རི་ཁ་གི་ཞེས་པའི་ཁ་གེའི་
སྔགས་དོན་ཆད་པ་འདྲ་བས་མཁའ་འགྲོར་བསྒྱུར་ཏེ། འདོད་དབང་མཁའ་འགྲོར་འདུད་ཅེས་བརྗོད་དོ། །བོད་སྐད་ཀྱི་དོན་རྒྱ་ཆེན་པོར་འགྱུར་བས་མ་སྤྲོས་ཤིང་བསྟོད་པ་གྲུབ་ནས་ལྷ་མོ་བཾ་ཡིག་ལ་བསྡུ་བའོ། །སེམས་འཛིན་གྱི་བྱ་བ་ལ་སྔར་བཞིན་ཕྱག་གཉིས་ཀྱི་

[096A]༄༅། །བར་ང་རྒྱལ་དང་གསལ་སྣང་རེས་མོས་ཀྱིས་བསྐྱངས་ནས་སྔར་གྱི་དེ་དག་མ་བརྗེད་པའི་སྟེང་དུ། རྐེད་པ་ཕྲ་བ། ལྟེ་བ་ཟབ་ཅིང། འདོམ་སྟུག་པ་ནས་ཁྲག་རྒྱུན་
འཛག་པ། འོ་འཐུང་གི་བྱིས་པ་ལྟར་རུས་འབུར་སོགས་མེད་པའི་ཞབས་གཡས་བརྐྱངས་པས་འཇིགས་བྱེད་ནག་པོ་ཁ་ཕུབ་ཏུ་འགྱེལ་བའི་མགོ་རྒྱབ་ཏུ་བལྟབ་ནས་མནན་པ། གཡོན་བསྐུམས་
པས་དུས་མཚན་མ་དམར་མོ་གན་རྐྱལ་དུ་འགྱེལ་བའི་ནུ་མ་ནས་མནན་པ། ལོང་བུ་ཤས་མ་ཁེངས་པ་མེད་པ་སོགས་མཚན་དཔེ་ལྟར་བསྒོམ་པར་བྱ། འདི་དག་གི་སྐབས་སུ་ཟབ་གསལ་གཉིས་སུ་
མེད་པའི་རྣལ་འབྱོར་བསྐྱེད་རིམ་གྱི་སྨིན་བྱེད་ཁྱད་པར་ཅན་དུ་འགྱུར་ཏེ། རྣམ་པ་ལྷ་ལ་དམིགས་པ་ནི་གསལ་བ་གཟུགས་

[096B] འཛིན་སྟངས་རང་བཞི་མེད་པར་ཟབ་པ་ཆོས་སྐུ་སྒྲུབ་བྱེད་དང། དེ་ལྟ་བུའི་ང་རྒྱལ་གསལ་སྣང་ཡོད་པ་ནི་ཐབས་ཤེས་གཉིས་མེད་ཀྱི་རྣལ་འབྱོར་པ་ཡིན་
ལ། དེ་མིན་རྫུན་ཏེ་སྔགས་ཀྱི་སྦོམ་པོ་འབྱུང་ངོ། །དེ་ཡན་ནི་རྒྱན་མེད་ལ་སེམས་འཛིན་པ་ཡིན་ཞིང། འདི་དག་གི་སྐབས་དམིགས་པའི་དུག་དབྱུང་ཞེས་བྱ་བ། དཔེར་ན་ཤ་ལ་དུག་བྱུང་
བ་དེ་འདོན་པ་ལ། ཆུ་ནང་དུ་ཡུན་རིང་བཀོལ་གྱིན་བཞག་ན་དུག་མི་ཐོན་པར་མ་ཟད་ནུས་པ་ཆེར་འགྲོ་ལ༑ དེའི་ཆུ་ཡང་ཡང་བརྗེས་ཀྱི་སྐོལ་ན་དུག་འདོན་ནུས་པ་ལྟར། འདིར་ཡང་ཐོག་
མར་དམིགས་པ་གཅིག་ཁོ་ན་ལ་གཏད་ནས་ཡུན་རིང་སྡོད་རྩིས་བྱས་ན་བྱིང་རྒོད་སོགས་ཀྱི་དབང་དུ་སོང་ན། གསལ་སྣང་བསྐྱེད་མི་ནུས་ཤིང་ཐུན་ཆུང་ངུར་བྱས་ཏེ་ཡང་ཡང་བསྒོམ་དགོས་

[097A]༄༅། །སོ། ་ནུབ་བཅུ་གཅིག་པར་ངག་བཟླས་དང་ཡིད་བཟླས་དང་ཡིད་བཟླས་གཉིས་ལ་སྒྲོ་འགོགས་གཅོད་པ་དང། ཐོད་སྐམ་ནས་མགུལ་རྒྱན་གྱི་བར་སེམས་འཛིན་ལ། དགུ་པ་བཟླས་པའི་
རྣལ་འབྱོར་ལ་གཉིས། ངག་བཟླས་ཤུབ་བུས་བཟླས་བ་དང། ཡིད་བཟླས་ལྕེ་དང་མཆུ་མི་འགུལ་བར་བཟླ་བའོ། །དང་པོ་ནི། ལུས་དཀྱིལ་གྱི་གཙོ་མོའི་ཐུགས་ཀར་ཆོས་འབྱུང་དམར་པོ་ཉིས་
བརྩེགས་དགའ་འཁྱིལ་དང་བཅས་པའི་དབུས་སུ་ཟླ་གདན་ལ་བཾ་ཡིག་གི་མཐར་སྔགས་ཕྲེང་འགོད་ཅིང། འཁོར་རྣམས་ལ་མ་བཀོད་པ་བདེ་བ་དང། གཙོ་འཁོར་ཐམས་ཅད་ཀྱིས་བཟླ་བར་མོས་
ན་དེ་སྙེད་ཀྱི་འགྱུར་འབྱུང་བར་གསུངས། བཟླས་ཕྲེང་ནི་རབ་མི་རུས། མ་འབྱོར་ན་བོ་དཧི་ཙེ་ལས་ཐམས་ཅད་ལ་རུང་བར་བཤད་ལ། ཕྲེང་བ་བྱིན་རླབས་བདེ་མཆོག་

[097B] འདིར་སྤྲོས་པ་འསྡུས་པའི་དབང་གིས་ཕྱག་བཞེས་སུ་མི་འབྱུང་ཞིང། རྨོར་ཆེན་གྱིས་པ་དེ་ཞེས་པའི་ལྔགས་བཟླ་བར་བཤད་པ་ལྟར་བསྙེན་ཡིག་ཏུ་བཀོད་པ་བཞིན་
བྱ། འདྲེན་ལུགས་ནི་བདེ་མཆོག་ལ་གཡོན་པས་བཟླ་བར་གསུངས་པ་ལྟར་ལྷ་དབང་དུ་སྡུད་པ་ཡིན་པས་དབང་གི་ལས་ལ་སྲིན་ལག་ལ་ཕྲེང་བ་འགེལ་བར་གསུངས་པས་རྒྱུན་དུ་གྲུབ་ན་དང་
བསྙེན་པའི་ཚེ་ཐོག་མར་སྲིན་ལག་ལ་འགེལ་ཞིང། དེ་ནས་མི་བདེ་བ་བྱུང་ན་རྗེས་སུ་ཅི་བདེར་བྱས་ལ། རྒྱུན་དུ་དམ་བཅའ་ཇི་ཙམ་ཡོད་པའི་གྲངས་ལ་ཉུང་མཐར་བྱས་ཏེ་བཟླ་ཞིང་
མཁའ་སྤྱོད་ཀྱི་དངོས་གྲུབ་སྒྲུབ་པ་ལ་ངག་བཟླས་གཙོ་བོ་ཡིན་པས་ཅི་ནུས་བཟླ་བར་བྱའོ། །བསྙེན་ཚད་ནི། ས་ལུགས་ལ་འབུམ་ཕྲག་བཞི་སོགས་དང། སིནྡུ་རའི་སྒྲུབ་པ་བྱེད་ན་འབྲུ་

[098A]༄༅། །འབུམ་ཚར་ཉེར་གསུམ་བྱ་བར་གསུངས་ལ། རྗེ་རིན་པོ་ཆེ་ནི་འབུམ་ཕྲག་གིས་ཚོག་པས། རྫོགས་ལྡན་ལ་ནི་བགྲང་བྱ་གཅིག་ཅེས་སོགས་གསུངས་པ་ལས་རབ་འབྱམས་སྒྲུབ་པ་ལ་
དགོངས་ཀྱི། རང་གི་འཁོར་ལོའི་ལྷ་ཡིས་འབུམ། །ཞེས་སོགས་གསུངས་པའི་དོན་དཀྱིལ་འཁོར་གྱི་ལས་རུང་ཙམ་ལ་འབུམ་ཕྲག་གཅིག་གིས་ཆོག་པར་གསུངས། བཟླས་དམིགས་ནི། གཞུང་དུ་བཾ་ཡིག་
སྔགས་ཕྲེང་དང་བཅས་པ་ལས་འོད་ཟེར་འཕྲོས་ཏེ་རང་གཞན་གྱི་སྡེག་སྒྲིབ་སྦྱོང་བ་དང། རྒྱལ་བ་སྲས་བཅས་མཆོད་ནས་དེ་རྣམས་ཀྱི་བྱིན་རླབས་ནུས་མཐུ་འོད་དུ་བསྡུ་བ་ཙམ་ལས་མ་
གསུངས་ཤིང། བློ་གྲོས་དང་ལྡན་པས་བརྟགས་ན་གཞུང་དུ་གསུངས་པའི་བཟླས་དམིགས་ཕལ་ཆེར་འདུས་ཏེ་གོང་བུའི་བཟླས་པ། དམ་ཚིག་གི་བཟླས་པ། ཁྱོགས་

[098B] བློ་གྲོས་གསལ་བ་རྣམས་
ཀྱིས་བྱེད་ཚུལ་མང་དུ་ཤེས་ན་སེམས་མ་གཡེང་བའི་ཁྱད་པར་ཡོད་པས་ཐོག་མར་གོང་བུའི་བཟླས་པ་ནི། བཾ་ཡིག་གི་མཐར་སྔགས་ཕྲེང་དམར་པོ་བྱུ་རུའི་ཕྲེང་བ་ལྟ་བུ་མགོ་
གྱེན་དུ་མདུན་ནས་བརྩམས་ཏེ་གཡོན་སྐོར་དུ་གནས་པ་འབྲུ་རེ་རེ་ནས་ཤིན་ཏུ་གསལ་བ་འོད་ཟེར་འཕྲོ་བའི་དབུས་ན་འོད་ཀྱི་གོང་བུར་བསམ་ནས་སྔགས་ཕྲེང་ཀློག་པའི་ཚུལ་དུ་བཟླ་བ་
གོང་བུའི་བཟླས་པ། ལཱ་ལི་ཏས། ཡི་གེ་འབར་བ་ལ་སེམས་བཟུང་ན་དངོས་གྲུབ་མྱུར་བར་གསུངས་པ་འཇིགས་བྱེད་ལ་མཚོན་པ་ཙམ་ཡིན་པས་གཞན་ལའང་དེ་དང་མཚུངས་པས་འདི་ལ་སེམས་མ་གཡེང་བར་གནས་ན་མཆོག་ཏུ་འགྱུར་

[099A]༄༅། །གཉིས་པ་ནི། དོན་གཉིས་བྱེད་པ་སངས་རྒྱས་སྤྱིའི་དམ་ཚིག་ཡིན་པར་མ་ཟད། རང་གིས་ཀྱང་དབང་དུས་སུ་ཁས་བླངས་པའི་རིགས་ལྔའི་ནང་གི་དམ་ཚིག་ལ་སོགས་པ་རྣམས་
བསྲུང་བར་བྱེད་པས་ན། དམ་ཚིག་གི་བཟླས་པ་སྟེ་དེ་ཡང་བཾ་ཡིག་སྔགས་ཕྲེང་དང་བཅས་པ་ལས་འོད་ཟེར་དམར་པོ་དཔག་མེད་འཕྲོས། ལུས་དཀྱིལ་གྱི་གཙོ་མོའི་ནང་ཐམས་ཅད་གང་བ་
སྤུའི་སྒོ་ནས་འཕྲོས། རང་གི་ལུས་ཐམས་ཅད་འོད་ཟེར་གྱིས་གང། ཚེ་རབས་ཐོག་མེད་ནས་བསགས་པའི་ནད་གདོན་སྡིག་སྒྲིབ་བག་ཆགས་དང་བཅས་པ་ཐམས་ཅད་སྦྱངས། སླར་ཡང་འོད་ཟེར་
ཕྱིར་འཕྲོས་པ་འགའ་ཞིག་སྣོད་བཅུད་རྣམས་ལ་ཕོག་སྟེ་སྐད་ཅིག་ལ་རྡོ་རྗེ་རྣལ་འབྱོར་མའི་གོ་འཕང་ལ་

[099B] འགའ་ཞིག་གི་སྣེ་མོ་ལ་མཆོད་པའི་བྱེད་བྲག་དཔག་མེད་སྤྲོས་ཏེ་ཕྱོགས་བཅུའི་རྒྱལ་བ་སྲས་བཅས་མཆོད་པས་མཉེས་པར་བསམ་ལ། དེ་རྣམས་ཀྱི་བྱིན་རླབས་ནུས་
མཐུ་ཐམས་ཅད་འོད་དམར་པོའི་རྣམ་པར་རང་གི་སྙིང་གར་བསྡུ། སྐབས་འགར་འོད་ཟེར་གྱི་སྣེ་ལ་རྣལ་འབྱོར་མ་སྤྲོས་ཏེ་ཁ་ཊཱཾ་ག་ཡབ་ཏུ་གྱུར་ནས་སེམས་ཅན་རྣམས་ཀྱི་སྤྱི་བོར་
སྙོམས་འཇུག་བྱས་པའི་བདུད་རྩིའི་རྒྱུན་བབས་པས་སྡིག་སྒྲིབ་བག་ཆགས་ཐམས་ཅད་སྦྱང་པར་བསམ། སྐབས་འགར་འོད་ཟེར་གྱིས་སྣེ་ལ་མཆོད་པ་ཆུ་གཉིས་ཉེར་སྤྱོད་རོལ་མོ་དང་བཅས་
པ་དང། འདོད་ཡོན་ལྔ། རྒྱལ་སྲིད་བདུན། ཉེ་བའི་རིན་ཆེན་བདུན། བཀྲ་ཤིས་རྟགས་བརྒྱད། རྫས་བརྒྱད་ལ་སོགས་པ་མཐའ་ཡས་པ་སྤྲོས་ཏེ་ཕུལ་བས་བདེ་སྟོང་གི་ཡེ་ཤེས་

[100A]༄༅། །ཁྱད་པར་ཅན་འཁྲུངས་པར་བསམ། སྐབས་འགར་ནང་མཆོད་ཐོགས་པའི་ལྟ་མོ་སྤྲོས་ཏེ་ཕུལ། སྐབས་འགར་འོད་ཟེར་གྱི་སྙེ་ལ་ལྷ་མོ་ཡིད་དུ་འོང་བ་སྤྲོས་ཏེ་མཆོད་ཡུལ་སོ་སོ་
ལ་འཁྱུད་པས་གསང་བ་དང། དེ་ཁོ་ན་ཉིད་ཀྱིས་མཆོད་པར་བསམ། སྐབས་འགར་རྡོ་རྗེ་རྣལ་འབྱོར་མ་སྤྲོས་ཏེ་སྔར་བཞིན་གསང་མཆོད་ཕུལ་བས་བདེ་སྟོང་གི་ཡེ་ཤེས་འཁྲུངས་ཏེ་འོད་
དུ་ཞུ་ནས་རང་ལ་ཐིམ་པར་བསམ། སྐབས་འགར་འོད་ཟེར་དམར་པོ་ལྕགས་ཀྱུ་ལྟ་བུ་འཕྲོས་ཡུལ་ཉེར་བཞི་དང། དག་པ་མཁའ་སྤྱོད་ཀྱི་དཔའ་བོ་དང་དཔའ་མོ་རྣམས་ཀྱི་སྐུ་གསུངས་ཐུགས་
ཀྱི་བྱིན་རླབས་དང། ཞིང་དེའི་ནམ་མཁའ་མཛོད་ལ་སོགས་པའི་འབྱོར་པ་རྣམས་ཀྱང་འོད་དམར་པོའི་རྣམ་པར་བསྡུས་ནས་བཾ་ཡིག་སྔགས་ཕྲེང་དང་བཅས་པ་ལ་བསྟིམ། སྐབས་འགར་ཡི་

[100B] སྐབས་འགར་ཆོས་ཐམས་ཅད་རང་བཞིན་གྱིས་གྲུབ་པ་མེད་པའི་ཡུལ་སྟོང་ཉིད་རྟོགས་མཁན་གྱི་བློ་དེ་དང་ཡུལ་ཅན་བདེ་
བ་ཆེན་པོའི་ཡེ་ཤེས་གཉིས་དབྱེར་མེད་རོ་གཅིག་གི་ངོ་བོར་གྱུར་པ་དེ་ལ་སེམས་བཟུང་ནས་བཟླ་སྟེ་དོན་གྱི་བཟླས་པ་ཡིན། སྐབས་འགར་རྡོ་རྗེ་རྣལ་འབྱོར་མའི་རྟེན་དང་བརྟེན་པ་སྤྲོས་
ཏེ་གདུལ་བྱ་རྣམས་ལ་ཆོས་བསྟན་ནས་ལམ་ཐུན་མོང་བས་རྒྱུད་སྦྱངས། དེ་ནས་དབང་བསྐུར་རྒྱུད་བཤད་མན་ངག་བསྟན་པས་ལམ་རིམ་གཉིས་བསྒོམས་ནས་རྡོ་རྗེ་རྣལ་འབྱོར་མའི་གོ་འཕང་
ཐོབ་པར་བསམ། སྐབས་འགར་འོད་ཟེར་སྣ་ལྔ་སྤྲོས་པའི་དཀར་པོ་ལས་སྐུ་འཁོར་གྱི་ཚོགས་སྤྲོས་ཏེ། སེམས་ཅན་གཏི་མུག་ཤས་ཆེ་བ་རྣམས་དང། དམར་པོ་ལས་གསུང་འཁོར་གྱི་ཚོགས་
[101A]༄༅། །སྤྲོས་ཏེ་སེམས་ཅན་འདོད་ཆགས་ཤས་ཆེ་བ་རྣམས་དང། སྔོན་པོ་ལས་ཐུགས་འཁོར་གྱི་ཚོགས་སྤྲོས་ཏེ་སེམས་ཅན་ཞེ་སྡང་ཤས་ཆེ་བ་རྣམས་དང། སེར་པོ་ལས་བདེ་ཆེན་ནམ་
དམ་ཚིག་གི་འཁོར་ལོའི་ཚོགས་སྤྲོས་ཏེ་སེམས་ཅན་ང་རྒྱལ་དང་སེར་སྣ་ཤས་ཆེ་བ་རྣམས་དང། ལྗང་ཁུ་ལས་སྒོ་མཚམས་མ་སྤྲོས་ཏེ། སེམས་ཅན་ཕྲག་དོག་ཤས་ཆེ་བ་རྣམས་
ཀྱི་སྡིག་སྒྲིབ་བག་ཆགས་དང་བཅས་པ་ཐམས་ཅད་སྦྱངས་ཏེ་རྡོ་རྗེ་རྣལ་འབྱོར་མར་གྱུར་ཏེ་རང་ལ་ཐིམ་པར་བསམ། སྐྦས་འགར་འཁོར་ལོ་སྡོམ་པའི་རྟེན་དང་བརྟེན་པ་ཡོངས་རྫོགས་
སྤྲོས་ཏེ་འོད་ཟེར་རེག་པ་ཙམ་གྱིས་སྣོད་ཀྱི་འཇིག་རྟེན་ཐམས་ཅད་ཆོས་འབྱུང་ཉིས་བརྟེགས་དང། བཅུད་ཀྱི་སེམས་ཅན་ཐམས་ཅད་ལུས་ཟག་མེད་རྣལ་འབྱོར་མ་

[101B] སེམས་རྟོག་མེད་ཆོས་སྐུར་གྱུར་པར་བསམ་སྟེ། ཟག་མེད་ཅེས་པ་དཔེའི་འོད་གསལ་མན་ལ་ཡོད་པ་མ་ཡིན་ཞིང་དོན་གྱི་འོད་གསལ་དག་པའི་སྒྱུ་ལུས་ཁོ་ན་ཡིན། རྟོག་མེད་ཅེས་
པའི་དོན་ནི། ད་ལྟ་རང་ཅག་གི་སེམས་ནི་རྟོག་པ་མང་དུ་འཆར་བའི་རྟོག་བཅས་ཡིན་ལ། འཆི་བ་འོད་གསལ་གྱི་ཚེ་རྟོག་པ་ཐམས་ཅད་འགག་ཅིང་དེ་ཡུན་རིང་དུ་གནས་མི་ནུས་པར་མྱུར་
དུ་བར་དོའི་ལུས་གྲུབ། དེ་བཞིན་དུ་མཐོང་ལམ་ཐོབ་ན་མཉམ་གཞག་གི་སྐབས་སུ་སྟོང་ཉིད་མངོན་སུམ་དུ་རྟོགས་ནས་ཡུལ་ཡུལ་ཅན་རོ་གཅིག་ཏུ་གྱུར་ནས་རྟོག་པ་ཐམས་ཅད་འགག་ཅིང་རྗེས་
ཐོབ་ལ་རྟོག་མེད་ལ་གནས་མི་ནུས་ལ། དེར་མ་ཟད་ས་བཅུའི་བྱང་སེམས་ཀྱང་མཉམ་གཞག་གི་སྐབས་སུ་རྟོག་པ་འགག་ཀྱང་རྗེས་ཐོབ་ལ་གནས་མི་ནུས་ཤིང་

[102A]༄༅། །འདིའི་ལམ་དུས་སུའང་སེམས་དབེན་དཔེའི་འོད་གསལ་ཤར་བ་ན་རྟོག་པ་འགག་ཀྱང་འོད་གསལ་དེ། ལ་གནས་མི་ནུས་པར་ཟག་བཅས་ཀྱི་རླུང་ལས་གྲུབ་པའི་མ་དག་པའི་སྒྱུ་ལུས་
རྡོ་རྗེ་རྣལ་འབྱོར་མ་དཀར་མོའི་རྣམ་པར་ལྡང། འབྲས་དུས་སུ་མ་དག་པའི་སྒྱུ་ལུས་ནམ་མཁའ་ལ་སྤྲིན་ཡལ་བ་ལྟར་གྱུར་ནས། དོན་གྱི་འོད་གསལ་འཆར་ཞིང། དེ་དང་མཉམ་དུ་ཉོན་
སྒྲིབ་སྤངས་ལ་ད་དུང་ཟུང་འཇུག་གི་གོ་འཕང་མ་ཐོབ་པས་ཟག་མེད་རླུང་འོད་ཟེར་ལྔ་པས་ཉེར་ལེན་བྱས་ནས་དག་པའི་སྒྱུ་ལུས་རྣལ་འབྱོར་མའི་རྣམ་པར་ལྡང་ལ། སྐུ་དག་པ་སྒྱུ་
མའི་སྐུ་དང། ཐུགས་དག་པ་དོན་གྱི་འོད་གསལ་ཏེ་སྐུ་ཐུགས་ཟུང་གཅིག་ཏུ་གྱུར་པ་ན། མཉམ་རྗེས་འདྲེས་ནས་ཐུགས་ཆོས་སྐུ་ལ་མཉམ་པར་བཞག་བཞིན་པ་དེ་

[102B] མཛད་པ་བཛད་ཀྱང་རྟོག་པ་ཉེར་ཞི་བ། །ཞེས་གསུངས་པ་ལྟར། རྟོག་
དཔྱོད་ཀྱི་རིགས་མི་དགོས་པར་དུས་གསུམ་གྱི་ཤེས་བྱ་ཐམས་ཅད་གསལ་ལེ་སེང་དེ་མཁྱེན་བཞིན་པ་ཁོ་ན་ཡིན། སྐབས་འགར་ལུས་དཀྱིལ་གྱི་གཙོ་མོ་ནས་རིམ་པས་གསལ་བཏབ་སྟེ་མི་རིའི་བར་
ལུགས་འབྱུང་དང། མེ་རི་ནས་གཙོ་བོའི་སྐྱན་གྱི་བར་ལུགས་ལྡོག་གི་སེམས་འཛིན་བྱས་ནས་ང་རྒྱལ་དང་གསལ་སྣང་འདོན། སྐབས་འགར་ཕྱོགས་བཅུའི་རྒྱལ་བ་སྲས་བཅས་ལ་ཕྱི་ནང་
གསང་བ་དེ་ཁོ་ན་ཉིད་ཀྱི་མཆོད་པས་མཉེས་པར་བྱས། དེ་དག་གི་སྐུའི་བྱིན་རླབས་ཐམས་ཅད་རྡོ་རྗེ་རྣལ་འབྱོར་མའི་སྐུ་ཆེ་བ་རི་རབ་ནས་ཆུང་བ་རྡུལ་ཕྲ་རབ་ཚུན་

[103A]༄༅། །ཆད་ཀྱི་རྣམ་པར་རང་ལ་བསྟིམ། གསུང་གི་བྱིན་རླབས་ཐམས་ཅད་ཨོཾ་གསུམ་མ་དང། དབྱངས་གསལ་དང་རྟེན་འབྲེལ་སྙིང་པོའི་རྣམ་པ་དང། ཐུགས་ཀྱི་བྱིན་རླབས་ཐམས་
ཅད་ཁ་ཊཱཾ་ག་དང་གྲི་གུག་དང་ཐོད་པ་བདུད་རྩིས་གང་བ་སོགས་ཀྱི་རྣམ་པར་སྤྱན་དྲངས་ཏེ་རང་ལ་ཐིམ་པས་བྱིན་གྱིས་བརླབས་པར་བསམ། སྐབས་འགར་སྐུའི་བྱིན་རླབས་ཐམས་ཅད་
འོད་ཟེར་དཀར་པོའི་རྣམ་པ་དང། གསུང་དམར་པོ། ཐུགས་སྔོན་པོའི་རྣམ་པར་བསྟིམ། སྐབས་འགར་གཟུགས་སུ་སྣང་བ་ཐམས་ཅད་སྐུ་དང། སྒྲ་གྲག་ཚད་ཐམས་ཅད་གསུང། ཡིད་ཀྱི་དྲང་
རྟོག་ཐམས་ཅད་ཐུགས་སུ་མོས་པ་སྟེ་འཁྱེར་སོ་གསུམ་བྱ། ངག་འདོན་དམར་པོ་བྱེད་པ་སྤྱིར་བཏང་བསྐྱེན་པ་ཞེས་པ་ལྷ་དབང་དུ་བྱ་བའི་ཕྱིར་

[103B] །དེ་དག་གི་ཚེ་སེམས་མ་ཡེངས་པར་གཙོ་བོར་འབད་དགོས་ཏེ། གཞན་དུ་མི་འགྲོའི་ཞེས་སོགས་གསུངས་པ་ལྟར་སེམས་རྒྱ་ཡན་ལ་བཏང་ན་ཡུན་རིང་པོའི་བཟླས་པ་ལ་བརྩོན་པར་
བྱས་ཀྱང་མི་འགྲུབ་པར་གསུངས་པས་གལ་ཤིན་ཏུ་ཆེ་བས་བློ་ནུཨྶ་ཅི་ཡོད་ཀྱིས་ནན་ཏན་བྱ་ཞིང། དཔུང་བཟང་གིས་ཞུས་པའིརྒྱུད་ལས་ཀྱང། བཟླས་བརྗོད་བྱེད་ཚེ་མི་མྱུར་མི་དལ་
ཞིང། །སྒྲ་ཆེར་མ་ཡིན་ཧ་ཅང་ཆུང་བས་མིན། །སྨྲ་བཞིན་མ་ཡིན་གཞན་དུ་གཡེང་གཞིན་མིན། །གུག་སྐྱེད་ཀལ་ཀོར་ཚེག་རྣམས་ཉམས་པས་མིན། །ཞེས་གསུངས་པ་ལྟར་དགོས་སོ། །མཚམས་
ཀྱི་སྐབས་གཞན་དང་གྟབྨ་སྣ་ཚོགས་བྱེད་པ་དང། ཡི་གེ་གཏོང་ལེན་བྱེད་པ། དཔེ་སྣ་ཚོགས་ལྟ་བ་སོགས་སེམས་གཡེང་བའི་རྒྱུ་ཡིན་པས་དེ་དག་སྤང་དགོས་ཤིང་

[104A]༄༅། །དགོས་ངེས་གྱི་གཏམ་ཕྲན་བུ་ཐུན་མཚམས་སུ་བྱ་སྟེ། སྔགས་འཆང་ནམ་ཡང་སྨྲ་བར་མི་བྱ་སྟེ། །ཞེས་སོགས་གསུངས། སྔགས་དོན་ནི། རིན་འབྱུང་སྒྲུབ་ཐབས་ཀྱི་ནང་དུ་
ཕག་མོ་དབུ་བཅད་མ་ཞེས་པ་དེར་གཙོ་འཁོར་གསུམ་ཡོད་པའི་དབུས་མ་སངས་རྒྱས་མཁའ་འགྲོ་མའི་སྔགས་ལ། ཨོཾ་སརྦ་བུདྡྷ་ཌཱ་ཀི་ནཱི་ཡེ་ཧཱུཾ་ཕཊ་སྦཱཧཱ། ཞེས་དང། གཡས་
སུ་རྡོ་རྗེ་རབ་བསྔགས་མའི་སྔགས་ལ། ཨོཾ་བཛྲ་ཝརྞ་ནཱི་ཡེ་ཧཱུཾ་ཕཊ། ཆེས་དང། གཡོན་དུ་རྡོ་རྗེ་རྣམ་པར་སྣང་མཛད་མའི་སྔགས་ལ། ཨོཾ་བཛྲ་བཻ་རོ་ཙ་ནཱི་ཡེ་ཧཱུཾ་
ཕཊ། ཅེས་འབྱུང་བས། དང་པོའི་སྔགས་དོན། སྣགས་རྒྱས་ཐམས་ཅད་ཀྱིམྑའ་འགྲོ་མ་ཞེས་པ་ལ་སངས་རྒྱས་ཐམས་ཅད་ལ་མཁའ་འགྲོའི་སྒྲ་འཇུག་ན་ཡང་མའི་སྒྲ་འཇུག་པའི་རྒྱུ་མཚན་ཇི་ལྟར་ཡིན་ཞེ་ན་ཐུགས་བདེ་བ་ཆེན་

[104B] དེ་ཡང་བྱིངས་སྒྱུབ་ཀྱི་སྐབས་ཌཱ་ཀི་ནམ་མཁའ་ལའོ་ཞེས་པའི་བྱིངས་བཞག་ཅེས་འབྱུང་བས། དེས་ན་
སངས་རྒྱས་ཐམས་ཅད་ཀྱི་ཆོས་ཉིད་རང་བཞིན་མེད་པར་མཁྱེན་མཁན་དེ་ཐུགས་ཤེས་རབ་ཀྱི་ངོ་བོ་ཡིན་པས་ན་ཆོས་སྐུའམ་ཐུགས་མཚོན། གཉིས་པ་ནི། རྡོ་རྗེ་རབ་བསྔགས་མ་
ཞེས་པ། དོན་བརྗོད་པ་དང། ཁ་དང། དཀྲོལ་བ་དང། ཡི་གེ་སོགས་ལ་འཇུག་པས། བརྗོད་པ་ཡིན་ན་ངག་ནས་བརྗོད་དགོས་ལ་ཞེས་བྱས་ན་གསུང་ཞེས་པ་དང། ཡི་གེ་ཡག་བརྗོད་པའི་དོན་
ཡིན་པས་བདེ་སྟོང་གཉིས་སུ་མེད་པའི་ཡེ་ཤེས་གདུལ་བྱ་ལ་ཆོས་ཀྱི་དོན་དུ་ཤར་བའི་རྡོ་རྗེ་རྗོད་བྱེད་མ་ཞེས་ལོངས་སྐུའམ་གསུང་མཚོན། གསུམ་པ་རྣམ་

[105A]༄༅། །པར་སྣང་མཛད་མ་ཞེས་པ་བདེ་སྟོང་གཉིས་སུ་མེད་པའི་ཆོས་ཀྱི་སྐུ་དེ་གདུལ་བྱའི་དོན་ལ་གཟུགས་སྐུར་སྣང་བར་མཛད་པས་ན། རྡོ་རྗེ་རྣམ་པར་སྣང་མཛད་མ་སྤྲུལ་སྐུའམ་
སྐུ་མཚོན། སྔགས་དེ་གསུམ་འདུས་པའི་འགོའི་ཨོཾ་གསུམ་གྱིས་ཆོས་སྐུ་དང། ཧཱུཾ་གསུམ་གྱིས་ལོངས་སྐུ་དང། ཕཊ་གསུམ་གྱིས་སྤྲུལ་སྐུ་སྟེ་ཆོས་ལོངས་སྤྲུལ་གསུམ་གྱི་སྐུ་གསུང་
ཐུགས་མཚོན་པ་དང། སྦཱ་ཧཱ་བཅས་ཡོང་བ་ཡང་དེ་ལྟར་ཡིན་པས་ན་རྗེ་བཙུན་རྡོ་རྗེ་རྣལ་འབྱོར་མའི་རྩ་སྔགས། སྙིང་པོ། ཉེ་སྙིང་བཅས་བགྲངས་པའི་གོ་ཆོད་པས་སངས་
རྒྱས་ཐམས་ཅད་ཀྱི་སྔགས་བཟླས་པ་དང། བྱེ་བྲག་འཁོར་ལོ་སྡོམ་པའི་སྔགས་བཟླས་པའི་གོ་ཆོད་དེ། ལུས་དཀྱིལ་ཐམས་ཅད་ཀྱི་ས་བོན་ཡིན་པ་དང། ལུས་དཀྱིལ་འཁོར་ལོ་སྡོམ་

[105B] དེ་རྣམས་ཀྱི་ས་བོན་ཡིན་པ་ཡང་ཕལ་ཆེར་འགྲིག་སྟེ། ཨོཾ་ནས་ཌཱའི་བར་ཐུགས་འཁོར། བཛྲ་ནས་ཡེའི་བར་གསུང་འཁོར། བཛྲ་
ནས་ཡེའི་བར་སྐུ་འཁོར། ཧཱུཾ་ནས་ཧཱའི་བར་སྒོ་མཚམས་མ་བརྒྱད་ཀྱིའོ། །སྤྱིར་སྣང་ཕྱོགས་ཐམས་གཙོ་བོར་སྟོན་པའི་ཕ་རྒྱུད་དང། སྟོང་ཕྱོགས་ཤེས་རབ་གཙོ་བོར་སྟོན་པའི་མ་
རྒྱུད་བཅས་གསུང་ཞིང། དེ་ལ་མཁའ་འགྲོ་གྲངས་མེད་པ་ཞིག་ཡོད་པ་བསྡུ་ཚུལ་ནི། ས་ལུགས་བྱེ་བ་ཕྲག་བཞི་སྟོང་ཕྲག་བདུན་ཅུ་རྩ་གཉིས་སུ་བསྡུ། རྗེ་བདག་ཉིད་ཆེན་པོ་ནི་
གྲངས་མེད་དེ་བསྡུན་བདུན་དུ་རྩ་གཉིས། དེ་ཉེར་བཞི། དེ་ལྔ། དེ་གསུམ། དེ་ཡང་རྡོ་རྗེ་ཕག་མོ་ལེ་འདུ་སྟེ་སྤྲོ་བ་དང། བསྡུ་བའི་གྮིའམ་མ་ཡིན་པ་དང། རིགས་བསྡུ་ནའང་རིགས་བརྒྱ་རིགས་ལྔ་རུ་འདུ་

[106A]༄༅། །བ་དང། དེ་རིགས་གསུམ་དུ་བདུ་ན་དོན་གྲུབ་འོད་དཔག་མེད། རིན་འབྱུང་རྣམ་སྣང་ལ་འདུ་བ་ཡིན། དེ་ཡང་བསྡུ་ན་གསང་ཆེན་རིགས་གཅིག་ཏུ་འདུ་བ་ཡིན་ཏེ། རིགས་བརྒྱ་རིགས་ལྔ་
རིགས་གསུམ་རིགས་གཅིག་ཏུ། །ཞེས་གསུངས་པ་ལྟར་རྡོ་རྗེ་རྣལ་འབྱོར་མ་ཡང་གསང་ཆེན་རིགས་གཅིག་གི་བདག་ཉིད་ཡིན་ནོ། །སྔགས་འབྲུ་འབུམ་གསོག་ན་འབུམ་ཕྲག་སུམ་ཅུ་སོ་གཉིས་གསོག་
དགོས་ཤིང། འགའ་ཞིག་ཁ་སྐོང་བཅས་འབུམ་ཕྲག་སོ་བདུན་དང། འགའ་ཞིག་སོ་ལྔ་དགོས་ཞེས་གསུང་ངོ། །བླ་མའི་ཕྱག་བཞེས་སུ་ཕྲེང་བར་བརྒྱད་དང་བཅུ་གཅིག་བྱས་ཏེ་
ཕྲེང་སྐོར་རེར་བརྒྱ་ཕྲག་རེ་ལས་བཅུ་གཅིག་པོ་གྲངས་སུ་མ་བརྩིས་ན་ཁ་སྐོང་ལོགས་སུ་གསོག་མི་དགོས་སོ། །གཉིས་པ་ཡིད་བཟླས་ནི། འདི་ལ་བསྐྱེད་རྫོགས་ཀྱི་ཆ་གཉིས་ཡོད་པ་ལས། རྩ་གསལ་མ་བཏབ་ན་

[106B] རྩ་གསལ་བཏབ་ན་རྫོགས་རིམ་གྱི་ཡིད་བཟླས་ཡིན་པས་སྔོན་དུ་ལུས་གནད་འཆའ་དགོས་ཏེ། ལུས་འདྲོངས་ན་རྩ་འདྲོངས་ཤིང། དེ་ལ་བརྟེན་ནས་
རླུང་འགྲོ་འོང་བདེ་ལ། དེ་བ་དེ་བས་རླུང་སེམས་འཇུག་པ་གཅིག་པས་སེམས་ལས་རུང་དུ་འགྱུར་བའི་ཕྱིར་ས་ཆེན་གྱིས། རྟེན་འབྲེལ་ལུས་ལ་བསྒིགས་པས་ཉམས་རྟོགས་སེམས་ལ་སྐྱེ་
ཞེས་གསུངས་པ་ལྟར། སྲྐང་མིག་ལུས་ཕྲག་མགོ་སོ་ལྕེ་དབུགས་བགྱད། །ཆེས་གསུངས་པ་ལྟར་ལུས་གནད་བཅས་ཏེ་འདིར་ལུས་དཀྱིལ་སྡུད་མི་སྡུད་གཉིས་ལས། དང་པོ་ལྟར་ན་རྣལ་འབྱོར་མ་རྣམས་
རྩ་ཁམས་སོ་སོར་ཐིམ་པའམ་ཡང་ན་མཐའ་ནས་རིམ་གྱིས་ནཱ་དའི་བར་དུ་བསྡུས་ལ་ཆོས་འབྱུང་སྔགས་ཕྲེང་བཾ་ཡིག་གསལ་བཏབ་ལ་ལྟེ་བར་བབ་ལ་ཡིད་བཟླས་བྱ་ཞིང། མཇུག་གི་ཉེར་བསྡུ་འང་ཐུན་མོང་བ་ལྟར་བྱའོ། །ཇི་ལྟར་བྱེད་ཀྱང་རླུང་བུམ་པ་ཅན་འཛིན་པ་ལ་ས་ལུགས་

[107A]༄༅། །ལ་ཐོག་མར་འོག་རླུང་ཅུང་ཟད་འཐེན་པ་སྙན་གསན་འབེབས་ཚུལ་དང། སྟེང་རླུང་ས་ལེན་པའི་ཚུལ་དུ་གསུངས་པ་མ་བྱས་ཀྱང་ཆོག་གོ། །རྗེ་རིན་པོ་ཆེས་ཐོག་མར་
སྣམ་གཉིས་ནས་རླུང་སིར་གྱིས་འཐེན། མཆིལ་མ་མིད་པ་དང། ལུས་དཀྱིལ་ལྟེ་གསང་གང་རིགས་སུ་ཕབ་སྟེ་སྟེང་རླུང་མནན། དེ་ནས་འོག་རླུང་འཐེན་ཏེ་རླུང་ཁ་སྦྱར་ནས་མི་བདེ་བ་མི་
སྐྱེ་ཙམ་དུ་བཟུང། མི་བདེ་སྐྱེ་ཚད་པ་ན་ཁ་ནས་མ་ཤོར་བར་སྣ་ནས་དལ་བུས་སངས་ཀྱིས་བཏང། ཐོག་མར་སྙིང་གསོགས་མཐོས་དང། ཟས་ཟོས་འཕྲལ་དང། རྡུལ་བའི་ཚབ་ཚུབ་
ཡོད་པའི་དུས་སོགས་ལ་བཟུང་ན་སྲོག་རླུང་སོགས་ཀྱི་སྐྱོན་འབྱུང་ཉེན་ཡོད། དེ་ཡང་བདེ་བ་བསྐྱེད་པར་འདོད་ན་གསང་གནས་དང། མི་རྟོག་པ་སྟེ། སེམས་དམིགས་རྟེན་ལས་མི་གཡོ་བར་འདོད་ན་ལྟེ་བར་གསུངས་

[107B] ཐོག་མར་དབུགས་མི་ཐུབ་
པ་བྱུང་ན་ལན་རེ་ཙམ་བཟླས་ནས་ངལ་གསོས། སླར་ཡང་བཟླ་བ་སོགས་བྱའོ། །དེ་ནས་ཞར་བྱུང་རྫོགས་རིམ་མི་སྒོམ་ན་དམིགས་རྟེན་སྙིང་གར་འོག་རླུང་འཐེན་ཏེ་དྲངས། སྟེང་
རླུང་ཅུང་ཟད་མནན་ནས་ཁྲིག་གེར་གནས་པར་བསམ། ཡང་ན་ལྕང་སྐྱའི་དགོངས་པ་ལྟར་ཞར་བྱུང་རྫོགས་རིམ་དང་པོ་ཡིད་བཟླས་ཀྱི་གོང་འདིར་རྒྱས་བསྡུས་ཇི་ལྟར་རིགས་པ་བྱས་
ཀྱང་ཆོག་གོ། །གཉིས་པ་རྒྱན་ཅན་ལ་སེམས་འཛིན་པ་ནི། སྔར་གྱི་དམིགས་རྣམ་བཤར་སྒོམ་ལམ་ཙམ་སོང་བ་མ་བརྫད་པའི་སྟེང་དུ་སྤྱི་བོའི་རུས་པའི་འཁོར་ལོ། ནོར་བུ། རྡོ་རྗེ་རྩེ་ལྔ་རྫོགས་པ། རྡོ་རྗེའི་ཕྲེང་བ་ཐོད་སྐམ་

[108A]༄༅། །རྩེ་ཕྲན། དྲ་བ་དྲ་ཕྱེད། སྙན་རྒྱན། མགུལ་རྒྱན། གཞུང་གསུམ་སོགས་ལ་གསལ་སྣང་བཏོན་ནས་སེམས་འཛིན་ཞིང་མཇུག་བསྡུ་སྔར་བཞིན་བྱའོ། ་ནུབ་བཅུ་གཉིས་པར་
རྗེ་བཙུན་རྡོ་རྗེ་རྣལ་འབྱོར་མའི་བསྐྱེད་རིམ་ཕག་མོ་མཁའ་སྤྱོད་འདི་ཉིད་ཉམས་སུ་ལེན་ཚུལ་ལ། ལྕང་སྐྱང་རིན་པོ་ཆེས་པཎ་ཆེན་ནཱ་རོ་པའི་རྒྱ་གཞུང་ཤོག་ལྡེབས་གཅིག་ཙམ་
མཛད་པ་ལ། རྗེས་ཆེན་གྱིས། ཉནླ་དང་ལྡང་དང་ཞེས་སོགས་ས་བཅད་ཀྱི་ཚུལ་གྱིས་རྣལ་འབྱོར་བཅུ་གཅིག་ཉམས་སུ་ལེན་ཚུལ་མདོར་བསྡུས་ཏེ་མཛད་པ་དང། དེའི་སྟེང་དུ་བདེ་མཆོག་
རྩ་རྒྱུད་ལེའི་ང་གཅིག་པ་ནས་བཤད་པའི་དེ་ཉིད་བཅུ་བཞིའི་འཆིང་གིས་ཁ་བསྐང་ནས་འཆད་ཤེས་པས་བཤད་ན་བསྐྱེད་རིམ་རྒྱས་ལ་ཆ་ཚང་བ་ཞིག་ཡོང་བ་འདུག་ཅེས་གསུངས་པ། སྤྱིར་

[108B] དང་པོར་ལེའུ་གཅིག་གིས་མདོར་བསྟན། དེ་ནས་ལྔ་བཅུའི་བར་གྱིས་རྒྱས་པར་བཤད། མཐར་ལེའུ་གཅིག་གིས་མདོར་བསྟན་རྒྱས་བཤད་གཉིས་
ཀྱི་དོན་བསྡུ་གསུངས། དེ་ཡང་དེ་ཉིད་བཅུ་བཞི་པོ་དང་སྦྱོར་ཚུལ་ལ་བཞི། དབང་ལ་སྦྱོར་ཚུལ། དམ་ཚིག་་བསྐྱེད་རིམ་་རྫོགས་རིམ་་རྣམས་སུ་ཡོད་པ་ལས། དང་པོ་ནི་དབང་ལ་ནང་
གསེས་ཀྱིས་ཕྱེ་ནས་བཅུ་གཅིག་ཡོད་ཚུལ་བདེ་མཆོག་གི་དབང་ཆོག་ཏུ་གསལ་བར་གསུངས་ལ། དེའི་སྟེང་དུ་གསང་དབང། ཤེར་དབང། ཚིག་དབང་བཅས་བསྣན་ནས་བཅུ་བཞི་དང་སྦྱོར། གཉིས་
པ་ནི། རྩ་བ་དང་ཡན་ལག་གི་དམ་ཚིག་གཉིས་ལས། རྩ་ལྟུང་བཅུ་བཞི་དང་སྦྱོར། གསུམ་པ་ནི། རྗེ་རིན་པོ་ཆེའི་སྦས་དོན་ཀུན་གསལ་གྱི་དགོངས་པ་ལྟར། གོས་དང་ཕྱག་རྒྱ་ལྔ་ལ་

[109A]༄༅། །སོགས་ཞེས་པ་དེ་ཉིད་གཅིག་སྟེ་བསྐྱེད་རིམ་གྱི་རྣལ་འབྱོར་དང་པོ་སྟོན་ཏེ། གོས་ཀྱི་སྐད་དོད་ཝ་ས་ན་ཞེས་པ་གོས་དང། གནས་གཉིས་ལ་འཇུག་ཅིང་གནས་ལ་སྒྲུབ་པ་བྱེད་
པའི་གནས་དང། ལྷའི་གནས་གཉིས་ཡོད་པ་ལས༑ དང་པོ་ནི། རྣལ་འབྱོར་སྐྱོང་བ་དབུ་རྒྱན་ལ་སོགས་པ་ཕྱག་རྒྱ་ལྔ་དང། ཐལ་ཆེན་གཏོར་མ། རྡོར་དྲིལ། ཁ་ཊཱཾ་ག་ལ་སོགས་
པའི་ཡོ་བྱད་རྙེད་སླ་བ་སོགས་སོ། །གཉིས་པ་ལྷའི་གནས་ནི། གཞལ་ཡས་ཁང་སྟེ། འདིར་ཆོས་འབྱུང་བསྒོམ་པ་ཡིན་ལ། ཕྱག་རྒྱ་ལྔ་སོགས་ཞེས་པས་ལྷའི་རྣལ་འབྱོར་བསྒོམ་པའི་
སྔོན་དུ་ཆས་འཇུག་བྱེད་དགོས་པ་སྟོན། ཤེས་རབ་ཡན་ལག་ཅེས་པ་དེ་ཉེད་གཅིག་སྟེ། ཁ་ཊཱཾ་ག་ལ་སྦྱར་བ་ལེགས་པའི་མཚོན་དོན་གོང་དུ་བཤད་པ་ལྟར་དང་

[109B] དེས་བསྲུང་འཁོར་བསྒོམ་པ་བསྟན་ཅིང། སྤྲོས་པ་རྒྱས་པའི་སྐབས་བགེགས་ལ་ཕུར་བཏབ་བྱས་ནས་དེ་ནས་བསྲུང་འཁོར་བསྒོམ་པ་སོགས་
རྒྱས་འབྲིང་བསྡུས་གསུམ་ཡོད་པ་གང་བསྒོམ་ཀྱང་ཆོག་མོད། འདིར་བདུས་པའི་ལུགས་ཡིན་ལ། དེའི་སྔོན་དུ་སྦྱོར་བ་ཚོགས་གསོག་སོགས་འགྲོ་དགོས་པ་བསྲུང་འཁོར་གྱི་ཁོངས་སུ་བསྡུའོ་
།ཨཱ་ལི་ཞེས་པ་དེ་ཉིད་གཅིག་དང། ཀཱ་ལི་ཞེས་པ་དེ་ཉིད་གཅིག་སྟེ་སྤྲོས་པ་རྒྱས་པའི་སྐབས་ཨཱ་ལི་ཀཱ་ལིས་ཁུ་ཁྲག་མཚོན་པའི་ཟླ་ཉི་བསྐྱེད་ལ། འདིར་སྤྲོས་པ་ཆུང་བས་ཟླ་
བས་དཀར་ཆ་ཨཱ་ལི་དང་སྔགས་ཕྲེང་དམར་མདངས་ཀྱིས་ཀཱ་ལི་མཚོན། རྒྱུ་སོགས་སྟོང་པ་སྔོན་འགོར་བས་དེ་ཉིད་གཅིག་སྟེ། ཨཱ་ལི་ཀཱ་ལིའི་དེ་ཉིད་ཀྱི་སྔོན་དུ་སྟོང་ཉིད་བསྒོམ་པ་འགྲོ་དགོས་

[110A]༄༅། །པས༑ དག་པ་གསུམ་གྱི་རྣལ་འབྱོར་བྱ་བ་ཆོས་རྣམས་ཀྱི་ངོ་བོ་སྟོང་བ་ཉིད་དང། རྒྱུ་བདེན་པར་གྲུབ་པ་མེད་པའི་མཚན་མ་མེད་པ་དང། འབྲས་བུ་ཐོབ་བྱ་སྨོན་པའི་ཡུལ་
མེད་པའི་སྨོན་པ་མེད་པ་སྟེ་རྣམ་ཐར་སྒོ་གསུམ་གྱི་ངོ་བོ་འཆི་བ་ཆོས་སྐུའི་སྟོང་ཉིད་བསྒོམ་པ་བསྟན་ནོ། །འཇུག་པ་སྒྲ་ལ་སོགས་པ་ནས་ཞེས་པ་དེ་ཉིད་གཅིག་སྟེ། བར་སྲིད་
མཚོན་བྱེད་ཀྱི་བཾ་ཡིག་གཾ་ནཱ་ད་ཨཱ་ལི་ཀཱ་ལི་གཉིས་ཀྱི་དབུས་སུ་ཞུགས་པ་སྟོན་ཏེ་འཇུག་པར་བྱའོ། །གང་འཇུག་ན་སྒྲ་སྟེ་སྒྲའི་སྐད་དོད་ནཱ་ད་ཡིན་ལ་དཔེར་ན་སིདྷ་སེངྒེ་དང་
ནཱ་དང་སྒྲ་ལ་འཇུག་པས་སེངྒེ་སྒྲ་ཞེས་འབྱུང་བ་ལྟར། དེ་ཉིད་ཟླ་བའི་དབུས་སུ་འཇུག་པ་སྟོན་ཅིང། ནཱ་ད་ནི་མཚོན་པ་ཙམ་ཡིན་པས་བར་སྲིད་མཚོན་བྱེད་ཐམས་ཅད་ནཱ་ད་ཡིན་པའི་ཁྱབ་པ་མེད་པ་བཾ་ཡིག་སོགས་བར་སྲིད་མཚོན་བྱེད་སྐབས་

[110B] །ཇི་སྲིད་བསྡུས་པའི་སྦྱོར་ལྡན་པ་ཞེས་པ་དེ་ཉིད་གཅིག་སྟེ་ནཱ་ད་བབས་པ་ནས་དཔའ་བོ་དཔའ་མོས་བྱིན་གྱིས་རློབ་པ་ཕོ་ཉ་གསུམ་བསྲེ་བ་སྟེ་དེ་
རྣམས་བསྡུ་བ་དང། སྦྱོར་བའི་སྐད་དོད། ཡོ་གའམ་རྣལ་འབྱོར་ལ་འཇུག་ཅིང། དེ་ནི་ཡོ་ག་ཤུདྡྷའི་སྔགས་བརྗོད་ནས་ང་རྒྱལ་བྱ་བ་ཡིན་ནོ། །བདུད་རྩིས་ཚིམ་བྱེད་ཆེས་པ་དེ་
ཉིད་གཅིག་སྟེ། དེས་དངོས་སུ་ནང་མཆོད་འབུལ་བ་བསྟན་པའི་ཁོངས་ནས་ཕྱི་མཆོད། གསང་མཆོད་གཏོར་མ་སོགས་མཆོད་པ་ད། འགོའི་བདུད་རྩི་མྱང་བའི་རྣལ་འབྱོར་རྣམས་བསྟན་ཏོ་
།མྱ་ངན་འདས་ཞེས་པ་དེ་ཉིད་གཅིག་སྟེ་ཉེར་བསྡུ་བྱེད་པ་ཡིན་པས། འདིར་ཐུན་མོང་དང་ཐུན་མོང་མིན་པའི་བསམ་མི་ཁྱབ་སྟོན་ཏེ། འཆི་བ་དང་ཆོས་སྐུ་མཚུངས་པས་ན་མྱ་ངན་འདས་ཞེས་སོ། །ལག་པའི་མཆོད་ཅེས་

[111A]༄༅། །པ་དེ་ཉིད་གཅིག་སྟེ། དེས་ཐུན་མཚམས་སུ་ལག་མཆོད་བྱ་བ་སོགས་གཡོན་པའི་ཀུན་སྤྱོད་ཐམས་ཅད་བསྲུང་བ་དང། དེས་མཚོན་ནས་ད་ཚིག་དང་སྡོམ་པ་ཐམས་ཅད་འདུ་བ་ཡིན་ནོ་
།དབང་བསྐུར་བ་ཞེས་པ་དེ་ཉིད་གཅིག་སྟེ༑ འདིས་སློབ་མ་ལ་དབང་བསྐུར་བ་དང། ལྷ་ལ་རབ་གནས་ཀྱི་ཕྱིར་དབང་བསྐུར་བ་དང། འདིའི་སྨིན་ལམ་འཇུག་རུང་གི་གང་ཟག་མ་རྒྱུད་སོགས་
ཀྱི་དབང་དང། གྲོལ་ལམ་སྒོ་མ་རུང་གི་གང་ཟག་འདིའི་བྱིན་རླབས་དང། དབང་བསྐུར་རྒྱས་འདེབས་རྒྱས་པ་བྱེད་ན་བདེ་མཆོག་ལྟར་བྱེད། གོ་ཆ་ཆེན་པོས་ཡང་དག་བསྲུང། །ཞེས་པ་
དེ་ཉིད་གཅིག་སྟེ། འདི་ཆུང་བ་ཡིན་ལ༑ གོ་ཆ་ཆེ་བ་འགོད་ན་སྐྲ་མཚམས་པུལླི་ར་མ་ཞེས་སོགས་གནས་ཉེར་བཞིའི་མིང་ཡིག་དང་པོ་ཏིག་ལེས་བརྒྱན་པ་འགོད་པ་

[111B] ལུས་དཀྱིལ་ཡང་འདིར་བསྡུ་བ་ཡིན། སྔས་རྣམས་ཀུན་གྱིས་མཆོད་པར་བྱ། །ཞེས་པ་དེ་ཉིད་གཅིག་སྟེ། འདིས་ངག་བཟླས་དང་ཡིད་བཟླས་སྟོན་ཅིང། རྣམས་ཞེས་པ་བདེ་མཆོག་ལ་
སྔགས་མང་པོ་ཡོད་ནའང་འདིར་སངས་རྒྱས་ཐམས་ཅད་ཀྱི་གཟུངས་སྔགས་ཀྱི་སྙིང་པོ་ཨོཾ་གསུམ་མ། སྔགས་ཀྱི་བསྟོད་པའང་བདུའོ། །དེ་ཡང་གང་ཟག་རབ་འབྲིང་ཐ་གསུམ་གྱི་ལམ་
བགྲོད་ཚུལ་གསུངས་པ་རྣམས་ཀྱང་དེ་ལྟ་བུའི་དེ་ཉིད་བཅུ་བཞི་ཚང་བའི་སྒོ་ནས་ལམ་ཉམས་སུ་བླངས་ན་ནི་འགྲུབ་ལ་གཞན་དུ་ནི་མ་ཡིན་ནོ། །རྒྱུད་གཞན་འཇིགས་བྱེད་ལྟ་བུ་ལ་
མཚོན་ན། རང་དོན་སྐུ་གསུམ་གྱི་གོ་འཕང་སྒྲུབ་པ་དང་པོ་སྦྱོར་བའི་ཏིང་ངེ་འཛིན་དང། གཞན་དོན་ཕྲིན་ལས་ཕུན་ཚོགས་ཀྱི་ཏིང་ངེ་འཛིན་དང། ལས་རྒྱལ་མཆོག་གི་ཏིང་ངེ་འཛིན་ཏེ། ཏིང་ངེ་འཛིན་

[112A]༄༅། །གསུམ་གྱི་ཆིངས་ཞེས་བྱ་བ་དང། གཞན་ཡང་རྣམ་པར་སྣང་མཛད་ཀྱི་ཡན་ལག་བསྟོད་པ་རིན་འབྱུང། བདུད་རྩི་མྱང་བ་འོད་དཔག་མེད། མཆོད་པ་དོན་གྲུབ། དབང་བསྐུར་བ་མི་
བསྐོད་པ། རྗེས་ཆགས་རྡོ་རྗེ་སེམས་དཔའི་ཡན་ལག་སྟེ་ཡན་ལག་དྲུག་གི་ཆིངས་ཞེས་པ་རྣམས་སྐབས་འདིའི་དེ་ཉིད་བཅུ་བཞིའི་ཆིངས་ལ་ཚང་ཚུལ་ངེས་ཤེས་འདྲོངས་ན་རྒྱུད་དོན་གདམས་
པར་ཤར་བ་བྱ་བ་ཡིན་པས་འདི་དག་གི་རྣམ་གཞག་ཆགས་པ་ཤིན་ཏུ་གལ་ཆེ། རྣལ་འབྱོར་མ་འདིར་དཀྱིལ་འཁོར་གྱི་ཆོ་ག་སྒྲོ་མ་ཆེ་བ་རྣམས་ཀྱི་གནད་འགག་ཐམས་ཅད་ཆ་ཚང་
ཞིང་སྤྲོས་པ་ཚུངས་བས་ཉམས་སུ་ལེན་བདེ་བ་ཡིན་ནོ། །བཞི་པ་རྫོགས་རིམ་ལ་སྦྱོར་ཚུལ་ནི། ལྕང་སྐྱ་རིན་པོ་ཆེས་རྫོགས་རིམ་ལ་སྦྱོར་ཚུལ་བཤད་ན་མཁས་པ་རྣམས་དགྱེས་པ་བསྐྱེད་པས་ཤིན་ཏུ་ངོ་མཚར་བར་

[112B] ཞ་མ་གསུངས་པ་ནི་ཕངས་པའི་གནས་སོ། ་ནུབ་བཅུ་གཉིས་པའི་སྐབས་དོན་ནི། ཞར་བྱུང་དང་པོར་རྫོགས་རིམ་དང་པོར་སྒོ་འདོགས་བཅད་ནས་
དཔུང་རྒྱན་ནས་ཡེ་ཤེས་ཀྱི་མེ་ཕུང་གི་བར་གྱི་སེམས་འཛིན་གཏོང་བ་ལ། མ་རྒྱུད་ལ་བསྐྱེད་རིམ་གྱི་ཞར་ལ་བྱུང་བས་ན་ཞར་བྱུང་ཞེས་བྱ། གཞུང་དུ་གསལ་བ་ས་ལུགས་ཀྱི་བཞེད་པ་
དང་ལྕང་སྐྱའི་བཞེད་པ་མི་མཐུན་པ་ནི། དགེ་ལུགས་ལ་གསང་འདུས་ཀྱི་སྐབས་སུ་སྙིང་གའི་རྩ་འདབ་ལ་སྔགས་ཕ་ནང་གི་རིམ་པ་མང་པོ་བཀོད་ནས་ནང་མ་བཞིན་དུ་སེམས་བཟུང་
ནས་མཐར་དབུས་ཀྱི་ཡིག་འབྲུ་ལ་སེམས་འཛིན་པ་ནི། རླུང་སེམས་འཇུག་པ་གཅིག་པའི་དབང་གིས་རླུང་དབུ་མར་འདུ་ཏབས་ཆེ་བ་ཡིན་པས་དེ་ལ་དགོངས་ནས་ལྕང་སྐྱས་དང་པོར་དགའ་འཁྱིལ་

[113A]༄༅། །ལ་སེམས་གཏད། དེ་ནས་སྔགས་ཕྲེང། དེ་ནས་བཾ་ཡིག་ལ་གཏོང་པར་གསུངས་པ་ལེགས་པར་མངོན་ཞིང། ངག་འདོན་དུ་བཀོད་པའི་རིམ་པ་ནི་འདིའི་གཞུང་འཆད་སྐྦས་ལྔ་པ་
ཆེན་པོའི་མཐོང་གྲོལ་དང་བསྟུན་ནས་བདེ་བར་སེམས་སོ། །དེ་ཡང་ཡིད་བཟླས་ཟིན་ནས་ལུས་དཀྱིལ་གྱི་གཙོ་བོའི་ཐུགས་ཀར་ཆོས་འབྱུང་ཉིས་བརྩེགས་ཟླ་གདན་སྔགས་ཕྲེང་དང་བཅས་
པ་སྔར་བཞིན་གསལ་བཏབ་ནས་ནཱ་ད་འོག་དཀར་ལ། རྩེ་དམར་བ་དཀར་ལ་དམར་བའི་མདངས་ཅན་ལ་སེམས་ཞུགས་པ་བཞིན་དུ་བྱས་ལ། འོག་རླུང་ཕྱེད་འཐེན་བྱས། དེ་ནས་སྟེང་རླུང་དལ་
བུས་རྡུབ་སྟེ་མནན་པ་དང་མྣུཨྨ་དུ་དམིགས་རྟེན་ལྟེ་བར་ཕག། འོག་རླུང་རྫོགས་པར་འཐེན་ནས་ཁ་སྦྱར་ཏེ་གྲྭ་བཞིའི་དགའ་འཁྱིལ་དང་ཁྱད་པར་དབུས་

[113B] མངོན་བ་ནས་སྣ་ནས་དལ་བུས་སིར་གྱིས་བཏང་ནས་ངལ་གསོས། ཡང་སྔར་ལྟར་འཛིན་པ་ཡང་
ཡང་བྱའོ། །ས་ལུགས་འདི་ཁའི་ཁྲིད་མ་བརྗེད་ཙམ་བྱེད་པ་ལ་དེས་ཆོག། ལྕང་སྐྱའི་དགོངས་པ་ནཱ་རོ་ཆོས་དྲུག་ལྟར་རྒྱས་ཙམ་བྱེད་ན། ནཱ་རོ་ཆོས་དྲུག་ནི་པཎ་ཆེན་ནཱ་རོ་པ་
ནས་བརྒྱུད་པ་ཡིན་ལ་འདི་ཡང་ནཱ་རོ་མཁའ་སྤྱོད་ཡིན་པས་འབྲེལ་ཆེའོ། །དེ་ཡང་གནད་བཞི་དང་ལྡྣ་པ་ཞེས་བྱ་བ། དུས་ཀྱི་གནད་སྟོང་པ་གཙོ་བོར་འདོད་ན་ཐོ་རེངས་དང། བདེ་
བར་གཙོ་བོར་འདོད་ན་ཕྱི་དྲོ་མེའི་དུས་སོ། །སྟན་རྒྱབ་ཅུང་ཟད་མཐོ་བ་མདུན་ཅུང་ཟད་དམའ་བ། ལུས་ཀྱི་གནད་རྣམ་སྣང་གི་ཆོས་བདུན་ལྡན་ནམ་བརྒྱད། རླུང་གི་གནད་རླུང་རོ་དགུ་ཕྲུགས་སུ་བསལ་བ། ལུས་ཀྱི་གནད་རྩ་གསུམ་

[114A]༄༅། །འཁོར་ལོ་བཞི་གསལ་འདེབས་པའོ། །དེ་ཡང་ཐོག་མར་སྟོང་ར་སྒོམ་པ་ཞེས་བྱ་བ། རང་གི་སྤྱི་བོ་ནས་རྐང་མཐིལ་གྱི་བར་སོར་མོ་ཚུན་ཆད་ཕྲུ་མ་ཕུས་བཏབ་པ་ལྟར་
སྟོང་སེང་ངེ་བ་བསྒོམ། དེ་ནས་ནུ་མ་གཉིས་ལ་ལྟོས་པའི་དཀྱིལ། རྒྱབ་མདུན་གཉིས་ལ་ལྟོས་པའི་རྒྱབ་ལ་ཅུང་ཟད་ཉེ་བར་རྟ་དབུ་མ་རྒྱུན་པར་ཕྱི་སྔོན་པོ་དང། གཏུམ་མོའི་ཚེ་
དམར་པོ་ཁོ་ན་སྦོམ་ཕྲ་མདའ་སྙུག་ཙམ་མར་སྣ་ལྟེ་བ་ནས་ཡར་སྣེ་ཐོད་པའི་འོག་ཀླད་རྒྱའི་སྟེང་ནས་སྦ་གུག་པ་ལྟར་ཁྱོགས་ཏེ་ཡེ་ཤེས་ཀྱི་སྤྱན་གྱི་ཐད་དུ་ཟུག་པ། གཡས་རོ་
མ་དམར་པོ་དང། གཡོན་རྐྱང་མ་དཀར་པོ་གཉིས་དབུ་མ་ལ་རིག་ལ་མ་འབྱར་བའི་ཚུལ་དུ་གཤིབས་ཏེ་སོང་བ་ཐོད་པའི་འོག་ནས་གུག་པའི་སྙེ་མོ་སྣ་གཡས་གཡོན་དུ་ཟུག་པ་སྦོམ་བྲ་གྲོ་སོག་ཙམ་པ། མར་སྣ་ལྟེ་འོག་སོར་བཞི་ཙམ་དུ་རྐྱང་མའི་ནང་དུ་རོ་མའི་སྣེ་མོ་

[114B] རྐྱང་མཆད་པ་འཐུད་ཡོ་བ་བསྲང་རེངས་པ་གཉེ་མོར་
བྱས་རླུང་དང་ཁམས་ལས་སུ་མི་རུང་བ་རྣམས་སྣ་གཡོན་ནས་རླུང་རོ་མ་ལུས་པ་སངས་ཀྱིས་འབུད་པ་དེ་ལྟ་བུ་ལན་གསུམ་བྱ། ཡང་རོ་མའི་ནང་དུ་རྐྱང་མ་བཅུག་ལ་སྔར་ཇི་
ལྟ་བ་བཞིན་ལན་གསུམ་བྱ། ཡང་རོ་རྐྱང་གཉིས་ཀྱི་མར་སྙེ་དབུ་མར་བཅུག་ལ་སྣ་གཉིས་ནས་རླུང་སིར་གྱིས་འཐེན་ལ་སྔར་བཞིན་ལ་ཡིད་ཀྱིས་དབུ་མའི་ཡར་སྣེ་ནས་བུས་པར་བསམ་
ནས་མ་ཤོར་བར་བྱས་ལ་སྣ་གཉིས་ནས་སིར་གྱིས་གཏོང་བ་ལན་གསུམ་བྱེད་པ་སྟེ་དགུ་ཕྲུགས་སུ་བསལ་བའོ། །དེ་ནས་མར་པའི་མགུར་དུ་གསུངས་པ་ལྟར་དམིགས་པའི་གནད་རྟ་གསུམ་འཁོར་ལོ་བཞི་དང་བཅས་པ་གསལ་བདེབས་པ་ནི། སྤྱི་བོར་ཐོད་པའི་འོག་ཀླད་རྒྱའི་སྟེང་དུ་

[115A] དེ་རེ་རེ་ལས་གཉིས་གཉིས་གྱེས་པའི་བརྒྱད། དེ་རེ་རེ་ལས་གཉིས་གཉིས་གྱེས་
པའི་བཅུ་དྲུག་དེ་རེ་རེ་ལས་གཉིས་གཉིས་གྱེས་པའི་སུམ་ཅུ་སོ་གཉིས། ཁ་དོག་ཁྲ་ཆོལ་ལེ་བ་གདུགས་ཁ་ཕུབ་པ་ལྟ་བུ་དབྱིབས་གྲུ་གསུམ། མགྲིན་པའི་ཨོལ་མདུད་ཀྱི་མཚམས་སུ་དབུ་མ་
ལ་རོ་རྐྱང་གིས་མདུད་རེ་རེ་བཅིངས་པ་མདུད་མཚམས་ནས་ཕྱོགས་ཀྱི་རྩ་འདབ་བཞི། དེ་རེ་རེ་ལས་གཉིས་གཉིས་གྱེས་པའི་བརྒྱད། དེ་རེ་རེ་ལས་གཉིས་གཉིས་གྱེས་པའི་བཅུ་དྲུག་
།གདུངས་ཁ་གྱེན་དུ་བསླངས་པ་ལྟ་བུ་ཁ་དོག་དམར་པོ་དབྱིབས་ཟླུབ་པོ། སྙིང་གར་དབུ་མ་ལ་རོ་རྐྱང་གིས་མདུད་པ་གསུམ་རེ་བཅིངས་པའི་བཇུད་མཚམས་ནས་ཕྱོགས་ཀྱི་རྩ་འདབ་བཞི། དེ་རེ་རེ་

[115B] གདུགས་ཁ་ཕུབ་པ་ལྟ་བུ་ཁ་དོག་དཀར་པོ་དབྱིབས་ཟླུམ་པོ། ལྟེ་བའི་བུག་པའི་ཐད་དུ་དབུ་མ་ལ་རོ་རྐྱང་གིས་མདུད་པ་རེ་རེ་བཅིངས་པའི་
མདུད་མཚམས་ནས་ཕྱོགས་ཀྱི་རྩ་འདབ་བཞི། དེ་རེ་རེ་ལས་གཉིས་གཉིས་གྱེས་པའི་བརྒྱད། དེ་རེ་རེ་ལས་གཉིས་གཉིས་གྱེས་པའི་བཅུ་དྲུག་དེ་རེ་རེ་ལས་བཞི་བཞི་གྱེས་པའི་རེ་བྮིའམ་
ཡང་ན་དེ་རེ་རེ་ལས་གཉིས་གཉིས་གྱེས་པའི་སུམ་ཅུ་སོ་གཉིས། དེ་རེ་རེ་ལས་གཉིས་གཉིས་གྱེས་པའི་རེ་བཞི། གདུགས་ཁ་བསླངས་པ་ལྟ་བུ་ཁ་དོག་དམར་པོ་དབྱིབས་གྲུ་གསུམ་རྩ་འདབ་
སྦུབས་སྟོང་རྩེ་མོ་གྲོ་སོག་གྲིས་བཅད་པ་ལྟ་བུ་སྦོམ་ཕྲ་འཇག་མ་ཙམ་འཇམ་ཞིང་མཉེན་པ། སྤྱི་པོ་ར་བདེ་བའི་རྟེན་བྱང་སེམས་གཙོ་བོར་གནས་པས་ན་སྤྱི་བོ་བདེ་ཆེན་གྱི་འཁོར་ལོ། མགྲིན་པའི་ལམ་ནས་ཁ་ཟས་ལོངས་སྤྱོད་

[116A]༄༅། །པས་ན་ལོངས་སྤྱོད་ཀྱི་འཁོར་ལོ། ཆོས་ཐམས་ཅད་ཀྱི་རྩ་བ་ཤིན་ཏུ་ཕྲ་བའི་རླུང་སེམས་སྙིང་ཁར་གནས་པས་ན་སྙིང་ཁ་ཆོས་ཀྱི་འཁོར་ལོ། ལྟེ་བར་མ་ལས་ཐོབ་
པའི་ཁམས་དམར་པོ་ཡོད་པ་ལས་ལུས་བསྐྱེད་ཅིང་བདེ་བ་ཆེན་པོ་བསྐྱེད་པའི་གཞི་ལྟེ་བར་གནས་པས་ན་སྤྲུལ་པའི་འཁོར་ལོ་ཞེས་བརྗོད། དེ་ནས་ལྟེ་བའི་རྩ་འཁོར་གྱི་དབུས་སུ་ཆོས་
འབྱུང་ཉིས་བརྩེགས་དགའ་འཁྱིལ་དང་བཅས་པ་དེའི་དབུས་སུ་ཟླ་གདན་གྱི་སྟེང་དུ་བཾ་ཡིག་ནཱ་ད་དཀར་ལ་དམར་བའི་མདངས་ཅན་རྩེ་མོ་ནས་མེ་འབར་ལ་ཁད་པ་དང། སྤྱི་བོའི་
རྩ་འཁོར་གྱི་དབུས་སུ་ཟླ་གདན་ལ་གཾ་ཡིག་དཀར་པོ་ཐིག་ལེ་ཟླ་གདན་ལ་རེག་པའི་མགོ་ཐུར་ལྟ་འོ་རྐྱལ་ཐོག་ལ་བཏགས་པ་ལྟ་བུ་བྱང་སེམས་འཛག་ལ་ཁད་པའི་ཚུལ་དུ་བསམ། འདིར་འཁོར་ལོ་གཉིས་མ་དང་བཞི་མ་བྱེད་པའི་ལུགས་

[116B] །དེ་ནས་བཾ་ཡིག་ལ་ལེས་ཞུགས་པ་བཞིན་བྱས་ལ་སྣ་གཉིས་ནས་རླུང་རྡུབ་སྟེ་སྟེང་རླུང་རོ་རྐྱང་གཉིས་ནས་མནན་པ་དང་མཉམ་དུ་འོག་རླུང་འཐེན་
པ་དབུ་མའི་ནང་དུ་བདེ་ཁྲིལ་གྱིས་སོང། བཾ་ཡིག་ལ་ཕོག་པས་མེ་སྦུད་པས་བུས་པ་ལྟར་མེ་སྟག་དམར་ཁྲོམ་ཁྲོམ་བྱེད་པར་བསམ་ལ་རླུང་འཛིན་མི་བདེ་བ་མངོན་པ་ན་སྣ་གཉིས་ནས་
སིར་གྱིས་གཏོང་བ་ལན་ཁ་ཤས་བྱ་སྟེ་མེ་གསོ་ལ་ཞེས་བྱའོ། །དེ་ནས་རླུང་སྔར་བཞིན་ཟིན་པའི་ནཱ་ད་ལས་མེ་ཕྲ་མོ་རྒྱ་ཁྐབ་ལྟ་བུ་རྩེ་མོ་རྣོ་བ་སོར་གང་ཙམ་འབར་
ཞིང་རླུང་རླུང་བཏང་བའི་ཚེ་ནཱ་ད་ལ་ཐིམ་པར་བསམ། དེ་ལྟ་བུའི་ཚུལ་གྱིས་རླུང་ཡང་ཡང་བཟུང་བས་མེ་ཇེ་རིང་ཇེ་རིང་དུ་སོང་ནས་སྙིང་ག་ཙམ་དང། མགྲིན་པ་ཙམ་དང། དེ་ནས་སྤྱི་བོའི་ཟླ་གདན་ཕུག་སྟེ། ཧ་ཡིག་ལ་ཕོག་ལ་ཁད་པ་ན་བྱང་སེམས་ཐིགས་པ་རེ་གཉིས་བབས་པ་མར་མེ་

[117A]༄༅། །ལ་སྣུམ་ཐིགས་རྒྱབ་པ་ལྟར་མེ་ཐུང་ངུར་འགྲོ་བར་བསམ། སླར་ཡང་མེ་ཆེར་སོང་ཧཾ་ཡིག་ལ་ཕོག་བྱང་སེམས་འོ་རྐྱལ་མདུང་གིས་ཕུག་པ་བཞིན་སྐྱ་ནར་གྱིས་བྱུང་གཏུམ་
མོའི་མེ་ལ་ཐིམ་པས་མེ་མར་སྣོན་པ་ལྟར་མེ་ཇེ་ཆེར་སོང་བྱང་སེམས་ལ་ཕོག་ཕྱིར་འགྲོ་བའི་ཚུལ་གྱིས་ཧཾ་ཡིག་ལ་ཐིམ། སླར་ཡང་ཆེར་འཛག་མེ་ལ་ཐིམ་པ་ཡར་མར་དུ་འཛིང་
རལ་བྱེད་པའི་ཚུལ་གྱིས་བྱང་སེམས་འབར་འཛག་ལ་སེམས་འཛིན། རྒྱས་པར་བྱེད་ན་བསྲེ་བ་བསྐོར་གསུམ་སོགས་ནཱ་རོ་ཆོས་དྲུག་ནས་བཤད་པ་ལྟར་ཉམས་སུ་ལེན་ནོ། །དེ་ནས་ཐུན་
འཇོག་ཁར་དམིགས་རྟེན་རྣམས་བཏང་སྙོམས་སུ་བཞག་ནས། སེམས་འཛིན་སྔར་བཞིན་གྱི་སྟེང་དུ། ཕྱག་གདུབ་ཞབས་གདུབ། སེ་རལ་ཁ། འོག་པག་ཐོད་ཕྲེང། ཡེ་ཤེ་སྐྱི་མེ་དཔུང་འབར་བའི་དབུས་ན་བཞུགས་པ། རེག་མཐོང་གི་མཚན་

[117B] དངོས་སུ་ལག་པའི་རེག་རྒྱུ་ཡོད་པ་འདྲ་སྙམ་པ་རེག་པའི་མཚན་མ་དང། དངོས་སུ་མིག་གིས་བལྟས་ནས་མཐོང་རྒྱུ་ཡོད་
པ་འདྲ་མཉམ་པ་མཐོང་བའི་མཚན་མ་སྟེ་དེ་ལྟ་བུ་མ་བྱུང་གི་བར་དུ་བསྒོམ། ཐུན་གྱི་མཇུག་བསྡུ་སྔར་བཞིན་བྱའོ། ་ནུབ་བཅུ་གསུམ་པར། ཞར་བྱུང་རྫོགས་རིམ་གཉིས་ཀར་
སྒྲོ་འདོགས་གཅོད་པ་དང། ལུས་དཀྱིལ་གྱི་གཙོ་མོའི་སྤྱན་དབུས་མའི་སེམས་འཛིན་ལ། ཞར་བྱུང་རྫོགས་རིམ་དང་པོ་སོང་ནས་རང་གི་སྙིང་གར་དབུ་མ་དམར་པོ་ལུས་དཀྱིལ་སྒོམ་ན་སྦོམ་
ཕྲ་སྦ་ལྕག་འབྲིང་པོ་ཙམ་དང། མ་བསྒོམ་ན་མདའ་སྙུག་ཙམ་མར་སྣ་བྷ་ག་དམར་སེང་དང་ཁ་ད་ཆད། ཡར་སྣ་སྨིན་མཚམས་སུ་གཏད་པ། དབུ་མ་ཁྱད་ཆོས་གསུམ་ལྡན་ཞེས་བྱ་བ་དྲངས་ཤིང་འདྲོངས་པ་ཆུ་ཤིང་གི་སྡོང་པོ་ལྟ་བུ། གསལ་ཤིང་དྭངས་

[118A]༄༅། །པ་ཏིལ་མར་གྱི་མར་མེ་ལྟ་བུ། འཇམ་ཞིང་མཉེན་པ་པདྨའི་འདབ་མ་ལྟ་བུ། དེའི་སྟེང་དུ་དམར་ཞིང་སྣུམ་པ་རྒྱ་སྐྱེགས་ཀྱི་ཁུ་བ་ལྟ་བུ་བསྣན་པ་བཞི་ལྡན་དུ་བཞེད་
པའང་ཡོད། དེའི་དབུས་ཀྱི་སྙིང་ཁར་ཆོས་འབྱུང་ཟླ་དཀྱིལ་ལུས་དཀྱིལ་བསྒོམ་པ་ཡོད་ན་གཙོ་བོ་ལའང་རྩ་དབུ་མ་སྔར་ཇི་ལྟ་བ་བཞིན་གསལ་བཏབ་པའི་སྙིང་གའི་དབུ་མའི་ནང་དུ་
ཆོས་འབྱུང་ཟླ་བ་སྔགས་ཕྲེང་བཾ་ཡིག་དང་བཅས་པ་བསམ་ལ་རླུང་འཛིན་ན་རླུང་རོ་བསལ་བ་སྔར་བཞིན་བྱ་ཞིང། རླུང་མ་བྱང་པའི་སྐབས་སྙིང་ཁར་འཛིན་པ་ཉེན་ཆེ་བས་
མ་བཟུང་ཡང་ཆོག་མར་སྙེའི་བྷ་གའི་དབུ་མའི་ནང་དུ་དགའ་འཁྱིལ་མཚལ་གྱིས་བྲིས་པ་ལྟ་བུ་ཤིན་ཏུ་དམར་བ་ནས་འབྲུ་ཙམ་གཡོན་སྐོར་དུ་འཁོར་བ་དང། ཡར་སྣེའི་སྨིན་མཚམ་ཀྱི་དབུ་མའི་ནང་དུ་དགའ་འཁྱིལ་དུང་དཀར་ཞུ་བས་བྲིས་པ་ལྟ་བུ་ཤིན་ཏུ་དཀར་བ་གཡོན་སྐོར་དུ་དྲག་

[118B] རླུང་འཛིན་ན་འོག་རླུང་ཅུང་ཟད་འཐེན་པ་དང་མཉམ་དུ་མར་སྣེའི་དགའ་འཁྱིལ་ཡར་ལུས་སེམས་ཐམས་ཅད་བདེབས་ཁྱབ་བཞིན་པར་དབུ་མའི་ནང་ནས་ཁྱི་རི་
རི་ཡོངས་པ་ཆོས་འབྱུང་ཟླ་བ་སོགས་ལ་ཐོག་ཐུག་མེད་པར་འོང། གཙོ་མོའི་བྷ་གནས་ཞུགས་ཆོས་འབྱུང་གི་འོག་ཟུར་རྒྱུད་ཟླ་དཀྱིལ་གྱི་དབུས་སུ་བཾ་ཡིག་གི་སྨད་ཆའི་དཀྱིལ་ནས་ཞུགས་
བཾ་གྱི་ཁོག་ནང་དུ་འཁོར་བར་བསམ། སྟེང་རླུང་དལ་བུས་རྡུབ་པ་མནན་པ་དང་མཉམ་དུ་ཡར་སྣེའི་དགའ་འཁྱིལ་དབུ་མའི་ནང་དུ་མར་བབས་ལུས་སེམས་ཐམས་ཅད་སྟོང་ཆམ་ཆམ་
སོང་བར་བསམ་བཞིན། གཙོ་མོའི་སྨིན་མཚམས་ནས་ཞུགས་དབུ་མའི་ནང་བརྒྱུད་བཾ་གྱི་ནཱ་དའི་རྩེ་ནས་རིམ་བཞིན་བབས་པ་དགའ་འཁྱིལ་དམར་པོའི་སྟེང་དུ་གནས་པ་རིག་ལ་མ་འབྱར་བའི་ཚུལ་དུ་གཡོན་སྐོར་དུ་དྲག་ཏུ་འཁོར་བར་མཐར་ཁྲུག་གིས་འདྲེས་ནས་

[119A]༄༅། །དགའ་འཁྱིལ་དམར་སྐྱ་དྲག་ཏུ་འཁོར་བས་བདེ་སྟོང་སྐྱེ་བཞིན་པར་ཇེ་ཕྲ་ཇེ་ཕྲར་སོང་མཐར་ཡལ་ནས་བཾ་ཡིག་གི་ཁོག་པ་སྟོང་སང་དང་དབྱེར་མེད་དུ་གྱུར་པས་བདེ་སྟོང་
དབྱེར་མེད་འབྲས་དུས་ཀྱི་ང་རྒྱལ་ལ་ཅི་གནས་མཉམ་པར་འཇོག་དབུ་མའི་ནང་དུ་ལུས་དཀྱིལ་སོགས་མི་ཁྱུར་བའི་རྣམ་པ་བྱུང་ན་མ་སྒོམ་ཀྱང་རུང་བས་དགའ་འཁྱིལ་གཉིས་ཉིང་
གའི་ཐད་ཀྱི་དབུ་མའི་ནང་དུ་སྟོང་ཡལ་ལ་གཏོང། མཁན་ཆེན་ངག་དབང་ཆོས་གྲགས་ཀྱིས་བདེ་སྟོང་སྐྱེ་ཚུལ་འདི་དང་གོ་ལྡོག་ཏུ་གསུངས། བླ་མའི་ཁྲིད་རྒྱུན་གོང་ལྟར་ཐོབ་
ཅིང། ངག་འདོན་དུ་དམིགས་རིམ་བཀོད་པ་ཡང་མཁན་ཆེན་གྱི་གསུང་ལ་ཉེ་ཅར་བ་ཡོད། སྐྱེས་ཨས་མཁན་ཆེན་ལྟར་དང། བུད་མེད་ཀྱིས་གོང་ལྟར་ཉམས་སུ་བླང་ན་ཆོག་གམ་སྙམ་པས་བྲག་གོ། །གསུམ་པ་ལུས་སྐྱིལ་གྱི་སེམས་འཛིན་ནི། ཕྱིའི་རྣལ་འབྱོར་མའི་སེམས་འཛིན་

[119B] དེ་ནས་གཙོ་མོའི་སྤྱན་དབུས་མ་དབུས་ནག་པ་སོགས་སྔར་བཞིན་གྱི་རྗེས་སུ་མཇུག་བསྡུ་སྔར་
ལྟར་རོ། ་ནུབ་ཅུ་བཞི་པར། བསམ་མི་ཁྱབ་དང་སྤྱོད་ལམ་རྣལ་འབྱོར་ལ་སྒྲོ་འདོགས་གཅོད་པ་ལ། བཅུ་གཅིག་པ་སྤྱོད་ལམ་གྱི་རྣལ་འབྱོར་ནི། འདི་ལས་ལུགས་པ་རྣམས་མཉམ་པར་བཞ་
པའི་རྣལ་འབྱོར་དང། མ་བཞག་པའི་རྣལ་འབྱོར་གཉིས་དང། དགེ་ལུགས་པ་ཐུན་གྱི་ངོ་བོའི་རྣལ་འབྱོར་དང། ཐུན་མཚམས་ཀྱི་རྣལ་འབྱོར་ཞེས་གསུངས་པ་དོན་འདྲ་ཞིང། དེ་ལ་སྤྱོད་
ལམ་གྱི་རྣལ་འབྱོར་དངོས་དང། དེའི་ཡན་ལག་གི་རྣལ་འབྱོར་གཉིས་ཀྱི་དང་པོ་ནི། ཐུན་དངོས་གཞི་གྲོལ་ནས་བསམ་མི་ཁྱབ་ཐུན་མོང་དང་ཐུན་མོང་མིན་པ་གང་བྱེད་ཀྱང་ནཱ་ད་ཡང་མི་དམིགས་པ་སྟོད་པར་མཉམ་པར་བཞག་དེ་ནས་སྟོང་

[120A]༄༅། །པའི་ངང་ལས་ནམ་མཁའ་སྤྲིན་མེད་ལ་སྤྲིན་ལྡང་བ་བཞིན་རྣལ་འབྱོར་མར་གོང་བཞིན་ལྡང་ལ་སུམྦྷ་ནིའི་ཚམས་རྔམས་ཀྱི་བསྲུང་པ་བྱ་ལ། དེའི་སྔགས་དོན་ནི། ཨོཾ་
སྔར་བཞིན། སུམྦྷ་ནི་ངེས་པར་འདུལ་བ། སུམྦྷ་ནི་གཉིས་ངེས་པར་མ་ལུས་པ་འདུལ། གྲྀཧྞ་གྲྀཧྞ་བགེགས་འབྲོས་པ་རྣམས་བཟུང་ཞིག་གྲྀཧྞ་པ་ཡ་གཉིས་གཙོ་བོས་འཛིན་པར་མ་ཟད་
འཁོར་རྣམས་ཀྐྱང་འཛིན་དུ་ཆུ་གཅིག་གཉིས། ཨཱ་ན་ཡ་ནི་ཁུག་ཅིག་བྷ་ག་ཝཱན་ནི་ཀྱེ་བཅོམ་ལྡན་འདས། བཛྲ་ནི་རྡོ་རྗེ་སྟེ་བདེ་སྟོང་གཉིས་སུ་མེད་པའི་ཡེ་ཤེས་ཀྱི་རྡོ་རྗེ་
ནི་ལྷ་མོ་དུ་མ་སྐྱེས་མའི་རྣམ་པར་ཤར་བ་དེ་འབོད་པ་ཡིན་ནོ། །ཧཱུཾ་གཉིས་རེ་འབྱུང་བ་ནི་བདེ་མཆོག་གི་སྔགས་ཀྱི་འགྲོ་ཁྱེར་ཡིན་ལ། ཧཱུཾ་བཞི་པ་ཞེས་པ་ནི་གསང་འདུས་སོགས་ཧཱུཾ་བཞི་འོང་བ་དང། གནོད་མཛེས་ཀྱི་སྔགས་དང། ཞལ་

[120B] །སྔགས་ཀྱི་སྒྲ་འབྲུག་སྟོང་དུས་གཅིག་ཏུ་ལྡིར་བ་ལྟར་གྱིས་བགེགས་རྣམས་ཀྱི་སྙིང་འགགས་པ་
ཙམ་དུ་གྱུར་ནས་མིག་ཙམ་ཡང་ལྟ་མི་བཟོད་པར་བསམ་ཞིང། ཞལ་ནས་འོད་ཟེར་དམར་པོ་བསྐལ་པའི་མེ་ལྟ་བུ་འཕྲོས་པ་ངོ་བོ་བདེ་སྟོང་གཉིས་སུ་མེད་པའི་ཡེ་ཤེས་སུ་མོས་པ་ནི་དོན་དམ་
པའི་བསྲུང་འཁོར་རོ། །བདག་འཛིན་ལ་སོགས་པའི་གདོན་བགེགས་བཅོམ་ཞིང་ལྕགས་རིའི་ཕ་མཐར་བསྐྲད་ནས་སེམས་ཅན་རྣམས་ཀྐྱང་བགེགས་དང་བྲལ་བར་བསྒོམས་ན་བྱང་ཆུབ་ཀྱི་སེམས་
ཀྱིས་ཟིན་པའི་བསྲུང་འཁོར་ཞེས་བྱ་བའོ། །དེ་ནས་ཐུན་འདི་གྲོལ་བ་ན་ཐུན་ཕྱི་མའི་བར་སྒོ་གསུམ་རང་དགར་མ་བཏང་བར་དགེ་སྦྱོར་འདི་དང་འདི་བྱའོ་སྙམ་པའི་སྙམ་པའི་འཕེན་པ་གཏོང་ཞིང་བར་དུ་དྲན་པ་དག་ཤེས་བཞིན་ནར་མར་བསྟེན་

[121A]༄༅། །ཐུན་ཕྱི་མའི་མགོར་སྔར་འཕེན་པ་བཏང་བ་ལྟར་བྱུང་མིན་ཤད་སྦྱངས་བྱས་ཏེ་བྱུང་ན་དགའ་བ་དང་མ་བྱུང་ན་བཤགས་བསྡོམ་སོགས་བྱའོ། །གཉིས་པ་དེའི་ཡན་ལག་གི་
རྣལ་འབྱོར་ནི། ཐུན་མཚམས་སུ་འགྲོ་འཆག་ཉལ་འདུག་གི་སྤྱོད་ལམ་གང་བྱེད་ཀྱང་དག་པའི་སྣང་ཞེན་ལ་བསླབ་པར་བྱ་སྟེ། གསང་འདུས་སུ་ཐབས་ཀྱི་དག་པ་དང། ཤེས་རབ་ཀྱི་དག་
པ་དང། རྡོ་རྗེ་འཆང་གི་དག་པ་ཞེས་འབྱུང་བའི་སྔ་མ་གཉིས་བློས་འཆུན་དཀའ་བས་ཕྱི་མ་ཉམས་སུ་ལེན་བདེ་བས་ན། སྣོད་ཐམས་ཅད་ཆོས་འབྱུང་དང། བཅུད་ཀྱི་སེམས་ཅན་གལ་གུལ་
བྱེད་པ་ཐམས་ཅད་རྣལ་འབྱོར་སྣང་སྟོང་དབྱེར་མེད་དུ་མོས་པ་སྐུའི་དགའ་བ། རྒྱོབ་གསོད་ལ་སོགས་པའི་སྒྲ་སྙན་མི་སྙན་ཅི་བྱུང་ཡང་ཆགས་སྡང་དུ་མ་སོང་བར་ཨོཾ་གསུམ་མའི་སྒྲར་མོས་པ་གྲག་

[121B] ཡིད་ལ་རྟོག་པ་བཟང་ངན་གང་ཤར་གསལ་སྟོང་གཉིས་མེད་བྱ་བཤེས་པ་ཆགས་གཉིས་ལ་མ་སོང་བའི་རིག་ཤེས་ཀྱིས་སྟོང་བར་མོས་ནས་
ཐ་སྙད་གཟུགས་སུ་གསལ་བ་ཐམས་ཅད་རྣལ་འབྱོར་མའི་ཐུགས་གཉིས་སུ་མེད་པའི་ཡེ་ཤེས་སུ་བལྟ་བ་ཐུགས་ཀྱི་དགའ་བའོ། །བདེ་མཆོག་དང་སངས་རྒྱས་བྱང་སེམས་ཀྱི་སྐུ་འདྲ་ཇི་འདྲ་
ཞིག་མཐོང་ལང་རྣལ་འབྱོར་མར་མོས་ནས་རྐང་བརྒྱད་ཀྱིས་བསྟོད་པར་བྱ་བ་དང། སྣང་གྲག་རིག་གསུམ་ཐམས་ཅད་པ་དེ་སྟོང་དབྱེར་མེད་དུ་བལྟ་བ་ནི་ལམ་ཐུན་མོང་བར་དབང་པོའི་
སྒོ་སྡོམ་པ་ཞེས་བྱ་བ་དེ་ཡིན་པ། ཁྲུས་ནི་བླ་མེད་ལ་གལ་མི་ཆེ་བས་མ་བྱས་ཀྱང་རུང་ཞིང། རྣལ་འབྱོར་གྱི་གྲོགས་སུ་འགྲོན་བྱ་བར་གསུངས་པས་དེའི་ཚུལ་ནི། རྣག་གི་ཐུགས་ཀ་ནས་རྟེན་བརྟེན་པ་སྤྲོས་ཏེ་དབང་བསྐུར་རྒྱས་འདེབས་ཀྱི་སྐབས་

[122A]༄༅། །བཞི་བྱའོ། །མདོར་ན་ལུས་ཀྱི་སྒུལ་བསྐྱོད་ཐམས་ཅད་གར་དང་ཕྱག་རྒྱ། ངག་གི་སྨྲ་བརྗོད་ཐམས་ཅད་སྔགས་ཀྱི་སྒྲར་མོས་ན་རྣལ་འབྱོར་པ་རྟོགས་པ་དམན་པས་
ལུང་མ་བསྟན་གྱི་བྱ་བ་ཐམས་ཅད་དགེ་སྦྱོར་དུ་བསྒྱུར་ནུས་ཤིང། རྟོགས་པ་མཐོ་བས་ནི་གཞན་གྱིས་ཉེས་པར་འཛིན་པ་གསོད་རྐུ་ལོག་གཡེམ་སོགས་མི་དགེ་བ་བྱས་ཀྱང། དགེ་སྦྱོར་དུ་
བསྒྱུར་ནུས་པ་ཡིན་ཏེ། ཀུན་རིག་ཏུ། ཁྱོད་ཀྱིས་ཕྲོག་ཆགས་བསད་པར་བྱ། །ཞེས་དང། ཐམས་ཅད་བྱས་ཤིང་ཀུན་ཟོས་ཀྱང། །འགྲུབ་འགྱུར་ཉེས་པར་མི་འགྱུར་ན། །སྙིང་རྗེ་ལྡན་
པས་སྨོས་ཅི་དགོས། །ཞེས་གསུངས་པ་ལྟར། ཐུན་མཚམས་ཀྱི་ང་རྒྱལ་དང་གསལ་སྣང་བྱེད་པ་འདི་གལ་ཆེ་ཤོས་ཡིན་པ་དང། རྟེན་བཞེངས་ཇི་འདྲ་ཞིག་བྱས་པར་མ་ཟད་གསེར་དངུལ་གྱི་རྡོ་རྗེ་རྣལ་འབྱོར་མ་བཞེངས་པ་བས་ཀྱང། ཚུལ་

[122B] །སེམས་འཛིན་སྔ་མའི་སྟེང་དུ་སྤྱན་གཡས་གཡོན། ཤངས། ཞལ། ཚེམས། མཆེ་བ། ལྗགས།། ཞལ་མཆུ། སྙན་ཤལ་
རྣམས་སྔར་བཤད་པ་བཞིན་བསྒོམ་མོ། །ཆེ་ཆུང་ཡུངས་ཀར་སྤོམ་པའི་འབྲུ་ཚད་ཙམ་བྱུང་ན་ཆོག་དེ་མིན་རྒྱ་སྲན་ཙམ་བྱེད། ་ནུབ་བཅོ་ལྔ་པར། ཁ་ཟས་ནས་སྦྱིན་སྲེག་གི་
བར་ལ་སྒྲོ་འདོགས་གཅོད་པ་དང། མགུལ་པ་ནས་ཞབས་ཀྱི་བར་གྱི་སེམས་འཛིན་ལ། གཉིས་པ་ཡང་ལག་ལ་ཕྱེ་ན་ལྔ་སྟེ། ཁ་ཟས་ཀྱི་རྣལ་འབྱོར། ཕ་རོལ་མཆོད་པའམ་ཚོགས་ཀྱི་རྣལ་
འབྱོར། སྦྱིན་སྲེག་གི་རྣལ་འབྱོར། ཚེས་བཅུའི་རྣལ་འབྱོར། གཏོར་མའི་རྣལ་འབྱོར་རོ། དང་པོ་ལ་གཉིས་ལས། ཁ་ཟས་རྣམས་ནང་མཆོད་ལྟར་བྱིན་གྱིས་བརླབས་ནས་

[123A]༄༅། །ཁ་ཧོམ་ཁུང་དང། ལག་པ་གཡས་བླུག་གཟར་དང། གཡོན་དགང་གཟར་དུ་མོས། སྙིང་ཁར་ལུས་དཀྱིལ་ལམ་དེ་རྣམས་ཀུན་འདུས་ཀྱི་ངོ་བོ་བཾ་ཡིག་གི་ནཱ་ད་ལ་དམིགས་ནས་
ཕུལ་བས་བདེ་སྟོང་སྐྱེས་པར་བསམ་པ་རྫས་ལ་བརྟེན་པའི་ནང་གི་སྦྱིན་སྲེག་དང། ཡང་གསང་གནས་སུ་རླུང་རླུང་གཡབ་ཀྱི་ཚུལ་དང། དེས་རླུང་གཡོས་ལྟེ་བའི་གཏུམ་མོའི་
མེ་སྦར། སྤྱི་བོའི་བྱང་སེམས་སམ་ཧཾ་ཡིག་སྲེག་རྫས་ཀྱི་ཚུལ་དུ་ཞུ་བ་རོ་མ་བླུག་གཟར། རྐྱང་མ་དགང་གཟར་གཉིས་ཀྱིས་སྙིང་གའི་བཾ་ལ་ཕུལ་བས་བཾ་ཡིག་བདེ་སྟོང་དབྱེར་
མེད་ཀྱི་ཡེ་ཤེས་སྐྱེས་པས་མཉེས་པར་བསམ་པ་རྫས་ལ་མ་བརྟེན་པའི་སྦྱིན་སྲེག་གོ། །སྤྱིར་འདིའི་དམ་ཚིག་ཉལ་ལྡང་སོགས་ཚང་མ་འདིར་མ་ཟད་སྔགས་

[123B] བཤགས་པ་བྱེད་སྐབས་ཀྱང་དམ་ཚིག་ཇི་འདྲ་དང་འགལ་བ་དེ་ལ་ནན་ཏན་གྱིས་བཤགས་ཤིང་སླར་མི་
བྱེད་པའི་སྡོམ་སེམས་མ་བྱས་ན་ཚིག་བཤར་ཙམ་གྱིས་ཕན་ཅི་ཡང་མི་ཐོགས་པ་དང། རྒྱུད་སྡེ་བ་ཞིའི་ནང་ཚན་བྱ་རྒྱུད་ལ་བདག་བསྐྱེད་མེད་ཟེར་ཞིང། འདིའི་སྐབས་སྨྱུང་གནས་
ལྟ་བུའི་གཙང་སྦྲ་ཤིན་ཏུ་ཆེ་བ་དང། སྤྱོད་རྒྱུད་ལ་བདག་བསྐྱེད་བསྒོམ་ནས་ཡེ་ཤེས་པ་མ་བསྟིམ་པར་མདུན་དུ་གསལ་བཏབ་ནས་གྲོས་པའི་ཚུལ་དང། རྣལ་འབྱོར་རྒྱུད་ལ་བདག་
བསྐྱེད་ལ་ཡེ་ཤེས་པ་བསྟིམས་ཀྱང་རྗེས་སུ་བཤེགས་གསོལ་བྱས་ནས་རང་ལས་ལྷག་པར་བྱེད་པ་སོགས་མི་དགོས་ཏེ། བླ་མེད་ལ་བྲམ་ཟེ་ཁྱི་དང་གདོལ་པ་གསུམ། །དབྱེར་མེད་གཅིག་ཏུ་དགོངས་ཏེ་རོལ། །ཞེས་གསུངས་པ་ལྟར། རང་དང་ལྷ་དབྱེར་མེད་དུ་མོས་ཏེ་རྗེས་ཐོབ་ཀྱི་བྱ་

[124A]༄༅། །བ་ཐམས་ཅད་ལ་འཇུག་དགོས་པས་ན་ཕར་ཕྱིན་ཐེག་པ་ལས་ཚོགས་རྫོགས་པ་རྒྱ་ཆེ་བའི་རྒྱུ་མཚན་ཡང། མདོ་ལུགས་ལ་ཐ་མལ་པའི་ཞེན་པ་འབའ་ཞིག་གིས་སྦྱིན་གཏོང་སོགས་
བྱས་པས་ཕན་ཡོན་ཆུང་བ་དང། ཕ་མ་མ་གཏོགས་པས་གྲྭ་པའི་རྫས་གཞན་གྱིས་མི་འཇུ་ན་ཡང། བླ་མེད་ལ་ནི་གང་སྣང་ཐམས་ཅད་ལྷའི་རྣམ་རོལ་ཏུ་འཆར་དགོས་པས་ན། གཟུགས་
སྒྲ་དྲི་རོ་རེག་བྱ་རྣམས་ཀྱང་རིམ་བཞིན། གཟུགས་ཐམས་ཅད་རྣམ་སྣང། སྒྲ་ཐམས་ཅད་མི་བསྐྱོད་པ། དྲི་ཐམས་ཅད་རིན་འབྱུང། རོ་ཐམས་ཅད་འོད་དཔག་མེད། རེག་བྱ་ཐམས་ཅད་དོན་
གྲུབ། ཡང་ན་གཟུགས་ཐམས་ཅད་གཟུགས་རྡོ་རྗེ་མ། དེ་བཞིན་དུ་སྒྲ། དྲི། རོ༑ རེག་བྱ་རྣམས་ལ་སྦྱར་རོ། །དེ་ཡང་འཇིགས་བྱེད་ལྟ་བུའི་རྣལ་འབྱོར་པའི་མིག་སོགས་སུ་ལྷ་ཕོའི་རྣམ་པ་བཀོད་པས། ཕྱི་རོལ་

[124B] སྐྱེད་བྱེད་ཀྱི་ལྷ་མོ་ཡིན་ན་ཕྱི་རོལ་གྱི་འདོད་ཡོན་རྣམ་སྣང་སོགས་སུ་སྒོམ་དགོས་པ་དང། ཡང་ན་
རྡོ་རྗེ་འཆང་གི་དག་པ་ཞེས་པ་རྡོ་རྗེ་འཆང་འབའ་ཞིག་གམ་རྣལ་འབྱོར་མ་འབའ་ཞིག་སྒོམ། མགྲོན་པོ་དང་སློང་མོ་བ་སོགས་ཇི་འདྲ་ལ་ཁ་ཟས་སྟེར་བའི་ཚེ་རང་གཞན་གཉིས་ཀ་
དང་ཟས་ཀྱང་ལྷར་བསྒོམས་ནས་ལྷ་ལ་ལྷ་ཐིམ་པའི་ཚུལ་གྱིས་སྟེར་བ་དང། ཡང་ན་ཟས་དེ་བདུད་རྩིར་མོས་ནས་ལྷ་མཆོད་པའི་བསམ་པས་སྟེར་དགོས་པས། དེ་ལྟ་བུའི་དམ་ཚིག་
དང་མ་བྲལ་ན་ཇི་ཙམ་གཞན་ལ་བྱིན་རུང་དཀོར་གྱི་ཉེས་པ་མེད་པར་མ་ཟད་ཚོགས་རླབས་ཆེན་རྫོགས་པའི་ཐབས་བླ་ན་མེད་པ་ཡིན་པས། ཐུན་མཚམས་ཀྱི་དགེ་སྦྱོར་རྣམས་ཤིན་ཏུ་གལ་ཆེ་བས་དེ་རྣམས་ཉམས་ལེན་གྱི་རྩིས་ཟིན་པར་མ་བྱས་ན་ཚེ་ཕལ་ཆེར་དོན་མེད་

[125A]༄༅། །དུ་འདའ་བས་ནན་ཏན་ལ་བློ་ཅི་ནུས་ཀྱིས་འབད་པར་བྱའོ། །སྙན་རྒྱུད་ཚད་མ་བཞི་ལྡན་ཞེས་བྱ་བ་འདི་ལ་དབྱེ་ན་རླབས་ཀྱི་བརྒྱུད་པ་མཉམས་པ་ཞེས་པ་སིནྡྷ་རའི་
བྱིན་རླབས་རྣམ་པར་དག་པ་ཐོབ། གདམས་ངག་གི་སར་ག་མ་ལོག་པ་ཞེས་པ། སར་ག་ལེའུ་མིང་ཡིན་ཅིང། ལེའུ་གོ་རིམ་ལྟར་མ་འཕྱུག་པ་དགོས་ཏེ། དེ་ཡང་ལམ་ཐུན་མོངས་བས་རྒྱུད་
མ་སྦྱངས་པར་སྔགས་ལམ་བསྟན་པ་དང། བསྐྱེད་རིམ་མ་བཤད་པར་རྫོགས་རིམ་བཤད་པ་ལྟ་བུའི་གོ་ལོག་པ་མ་ཡིན་པ། མོས་གུཨྶ་ཀྱི་བསམ་པ་ཚིམ་པ་ཞེས་པ་བླ་མས་བཤད་པའི་གདམས་ངག་རྣམས་ཉམས་སུ་བླངས་ན་ཡིད་ཆེས་རྙེད་པ་དང། བླ་མ། ལུང། ཉམས་

[125B] བསྟན་བཆོས་རྣམས་ཚད་མའོ། །གཉིས་པ་ནི། གཟུང་དུ་རྗེ་སངས་རྒྱས་དཔལ་བཟང་གི་བདག་འཇུག་བཞིན་དུ་ཉམས་སུ་ལེན་པར་གསུངས་ལ། ཡིག་ཆ་དེར་ཚོགས་འཁོར་བྱེད་
ཚུལ་ཟུར་ཙམ་ལས་ཕྱི་རོལ་མཆོད་པ་བྱ་ཚུལ་མ་གསུངས་ཤིང་ཕྱི་རོལ་མཆོད་པ་བདེ་མཆོག་ཏུ་ལག་མཆོད་དང། གྲུ་གསུམ་མཆོད་པ་བྱ་བར་གསུངས་ཤིང། ཚོགས་འཁོར་ནི་དངོས་
བསྟན་བདག་འཇུག་ལེན་པ་ཡིན་ནའང། ད་ལྟའི་ཕྱག་བཞེས་འདི་འཕྲལ་གྱི་ཉམས་ལེན་ལ་གནད་འགག་ཆེ་བས། སྔགས་རིམ་གྱི་དོན་ནི། ཚོགས་འཁོར་ཞེས་པ་སྐྱེས་པ་དང་བུད་མེད་གཉིས་
ཚོགས་པ་ལ་ཟེར་ཞིང། སྐྱེས་པ་རྐྱང་པ་དང། བུད་མེད་རྐྱང་པ་ཡིན་ན། དཔའ་བོའི་སྟོན་མོ་དང། དཔའ་མོའི་སྟོན་མོ་ཟ་དགོས་པ་དང། སྐྱེས་པ་གཡས་གྲལ་དང། བུད་མེད་གཡོན་གྲལ་བྱེད་

[126A]༄༅། །པ་དང། ཚོགས་མ་གྲོལ་བར་ལངས་ནས་མི་འགྲོ་བ་དང། གལ་ཏེ་འགྲོ་དགོས་བྱུང་ན་སློབ་དཔོན་ལ་གནང་བ་ཞུས་ནས། འགྲོ་བ་དང་སླེབ་པའི་ཚེ་ཕྱག་འཚལ་བ་དང། ཤ་ལ་
བ་ལ་དང་ཆང་ལ་མ་ད་ན་ཟེར་ནྦ་ད། ཚོགས་ནང་དུ་རྩོད་པ་དང་ཐལ་མོ་རྡེབ་པ་སོགས་ཕྱས་ན་དམྱལ་བར་སྐྱེ་བ་དང། ཡི་དམ་གྱི་ང་རྒྱལ་བརྟན་པོ་མ་བྱས་པར་ཐ་མལ་
པའི་ཚོགས་ལ་ལོངས་སྤྱོད་ན་ཡི་དྭགས་སུ་སྐྱེ་བ་ད། ཚོགས་ཕྱུད་འབུལ་བ་དང། ཚོགས་ལྷག་བསྡུ་སྐབས་ཕྱག་འཚལ་བ་དང། འབུལ་མཁན་གྱིས་ལག་གཡས་རྩེ་གསུམ་གྱི་ཕྱག་རྒྱ་
བྱས་ཏེ་འབུལ་བ་དང། སློབ་དཔོན་གྱི་ས་པད་ཀོར་སྔོན་དུ་འགྲོ་བས་རྩེ་གསུམ་གྱི་ཕྱག་རྒྱ་བྱས་ཏེ་ལེན་དགོས་པ་ད། བཀྱེད་སྐབས་དང་པོར་སློབ་དཔོན་ལ་འདབ་སྐལ་ཕུལ། དེ་ནས་མ་ད་ན་དང་པོར་བུད་མེད་ནས་བཀྱེ་བ་དང། པ་ལ་

[126B] སློབ་དཔོན་གྱིས་གནང་བ་ཐོབ་ན་གླུ་གར་ལ་སོགས་ཏིང་ངེ་འཛིན་གྱི་གྲོགས་སུ་འགྲོ་ན་བྱས་ཆོག་ཚོགས་རྫ་སར་ལྷུང་བ་རྣམས་ལ་
འགོམ་ཡུག་མ་ཤོར་བ་དང། ཁྱི་དང་སློང་མོ་བ་ལ་མི་སྟེར་བ་དང། ཏིང་ངེ་འཛིན་གྱི་དཀྱིལ་འཁོར་མཆོད་པས་ཚིམ་པ། སྙིང་གའི་ཡེ་ཤེས་ཀྱི་དཀྱིལ་འཁོར་རམ་ཡེ་ཤེས་སེམས་དཔའ་
བདུད་རྩི་མྱང་བས་ཚིམ་པ། རྣལ་འབྱོར་པོ་མོ་རྣམས་བཟའ་བཏུང་གི་ལོངས་སྤྱོད་ཀྱིས་ཚིམ་པ། ལུས་དཀྱིལ་གྱི་ལྷ་རྣམས་འབར་འཛག་གི་བདེ་བས་ཚིམ་པ། འབྱུང་པོ་རྣམས་ལྷག་གཏོར་
གྱི་ས་ཚིམ་པ། མཁའ་འགྲོ་མ་རྣམས་གླུ་གར་གྱིས་ཚིམ་པ་སྟེ་ཚིམ་པ་དྲུག་དང་ལྡན་པ་དགོས་པའོ། །གསུམ་པ་ནི། སྦྱིན་སྲེག་ལ་རྒྱས་འབྲིང་བསྡུས་གསུམ་ཡོད་པས། རྒྱས་པས་ལུགས་ལ་བཟླས་པའི་བཅུ་ཆའི་སྦྱིན་སྲེག་བྱ་དགོས་

[127A]༄༅། །གསུང་བས། བཟླས་བ་འབུམ་ཕྲག་བཞི་བཟླས་ན་དེའི་བཅུ་ཆའི་སྦྱིན་སྲེག་ཁྲི་བཞི་བྱ་དགོས་གསུང། རང་ལུགས་རྗེ་རིན་པོ་ཆེའི་བཞེད་པ་བཅུ་ཆའི་སྦྱིན་སྲེག་ལྷ་དབང་དུ་
འདུ་བའི་སྐབས་ཡིན་པས་མངར་གསུམ་གཙོ་བོར་བྱས་པའི་དབང་གི་སྦྱིན་སྲེག་བྱ་ཞིང། བཟླས་པའི་ཁ་སྐོང་གི་སྦྱིན་སྲེག་ནི་ཞི་བའི་སྦྱིན་སྲེག་ཡིན་པས་ཏིལ་གཙོ་བོར་བྱས་ནས་གྲངས་
ཇི་ལྟར་རིགས་པ་ལས་ངེས་བཟུང་མི་དགོས་ཤིང། ཆོ་ག་རྒྱས་པར་ན། ཐོག་མཐར་འཇིག་རྟེན་པའི་མེ་ལྷ་བསྐྱེད་ཆོག་མཆོད་བསྟོང་སྤྱི་དང་འདྲ་བར་བྱ། འབྲིང་ནི་འཇིག་རྟེན་པའི་མེ་
ལྷ་མེད་པར་འདས་པའི་མེ་ལྷ་རྣལ་འབྱོར་མར་བསྐྱེད་པས་ཆོག་བསྡུས་པ་ནི། རས་དམར་པོའི་གདུང་རྐང་ལ་མར་གྱི་ཞུན་མར་བྱེད་པའོ། ་སེམས་འཛིན་ནི་སྔར་གྱི་དེ་དག་གི་སྟེང་དུ་དབུ་སྐྲ། ནུ་འབུར། ཕྱག་གཉིས་ཕྱག་མཚན་དང་བཅས་པ། ཁ་ཊཱཾ་ག། །སྐེད་པ། རོ་སྨད། འདོམ་ནས་ཁྲག་རྒྱུན་

[127B] ཞབས་གཉིས་འཇིགས་དུས་བཅས་སྔར་བཞིན་ཉམས་སུ་ལེན་ནོ། ་ནུབ་བཅུ་དྲུག་པར། ཚེས་བཅུ་དང་གཏོར་མར་སྒྲོ་འདོགས་བཅད་ནས། རྒྱན་གྱི་སེམས་འཛིན་ལ། བཞི་པ་
ནི། ཚེས་བཅུའི་མཆོད་པ་རྒྱས་པར་བྱེད་ན། དཀྱིལ་འཁོར་བཤམས་པ་དང་བདག་འཇུག་སོགས་བྱིན་རླབས་ཀྱི་སྐབས་བཞིན་བྱ་སྟེ། ཡོ་བྱད་བཤམས་ཚུལ་ནི། རབ་རྗེ་བཙུན་མའི་བྲིས་
འབུར་གང་རུང་བྱིན་རླབས་ཅན་བྱུང་ན་དང་མ་བྱུང་ཡང་རུང་ཞིང། དཀྱིལ་འཁོར་གྱི་གཞི་ནི་གྲུ་བཞི་པའི་སྟེང་དུ་མཐོ་གང་ཟླླུམ་པོས་བསྐོར། དེའི་ཕྱིར་སོར་ཕྱེད་ཀྱིས་བསྐོར་
བ་དཀར་པོ། དེའི་ཕྱིར་སོར་ཕྱེད་ཀྱིས་བསྐོར་བ་སྔོན་པོ། དེའི་ཕྱིར་སོར་ཕྱེད་ཀྱིས་བསྐོར་བ་དཀར་པོ། དེ་རྣམས་ཀྱི་ནང་དུ་ཆོས་འབྱུང་གྲུ་གསུམ་ཉིས་བརྟེགས་ཀྱི་རྣམ་པ་ཅན་གྱི་ནང་དམར་པོ། བཅད་ཁ་དཀར་པོ། ཕྱིའི་གྲུ་ཆད་ཟླ་གམ་ལྗང་ཁུ། ཆོས་འབྱུང་གི་ནང་དུ་ཟླ་གདན། གྲྭ་བཞིར་

[128A]༄༅། །དགའ་འཁྱིལ་དམར་སྐྱ་བྲི་བར་བྱ་ཞིང། སྟེགས་བུ་གྲུ་བཞི་པ་རྩི་སེར་པོ་བྱ་སྟེ་རྒྱས་པའི་ལས། ཕྱི་ནང་ཟླུམ་པོས་ཞི་བ། གྲུ་གསུམ་གྱིས་དྲག་པོ། ཟླ་གམ་གྱིས་དབང་
གི་ལས་འགྲུབ་པ་མཚོན། ཁ་དོག་ནི་བཅད་ཁ་སོགས་དཀར་པོས་ཞི་བ། ལྗང་ཁུས་ལས་ཐམས་ཅད་དང་རྒྱས་པ། དམར་པོས་དབང། སྔོན་པོས་དྲག་པོའི་ལས་འགྲུབ་པ་མཚོན། ཟླུམ་སྐོར་
ནང་མ་དཀར་པོས་དུར་ཁྲོད་བར་པ་སྔོན་པོས་བསྲུང་འཁོར། ཕྱི་མ་དཀར་པོས་མེ་རི། ཆོས་འབྱུང་གིས་དཔའ་མོ། ཟླ་དཀྱིལ་གྱིས་དཔའ་བོ། །ཟླ་དཀྱིལ་གྱི་དབུས་སུ་སྐུ་མཚོན་པའི་ཚོམ་བུ་
དམར་པོ་བྱ་ཞིང། འདི་དག་རབ་རྡུལ་ཚོན། དེ་མིན་རས་གཞི་སྔོན་ཆུད་ནས་བྲིས་ཀྱང་རུང། དེ་ལྟར་མ་ལྕོགས་ན་ཙནྡན་དམར་པོའི་ཕྱེ་མ་དང་ཆང་བསྲེས་པའི་ཆོས་འབྱུང་ཉིས་བརྩེགས་ཀྱི་དབུས་སུ་ཚོམ་བུ་ཙམ་བྱ་བར་གསུངས། དེའི་སྟེང་དུ་མཉྫི་འི་ཁར་

[128B] བདུད་རྩི་དམར་པོ། དེའི་སྟེང་དུ་དར་དམར་པོས་ཁ་བཅད་པ་ནི་མི་རེག་པའི་ཆེད་དུ་ཤིང་གི་ཆོས་འབྱུང་
ཉིས་བརྩེགས། དེའི་སྟེང་དུ་མེ་ལོང་དང། མཎྜལ་མ་འབྱོར་ན་ཤིང་དང་རྫ་སོགས་གང་དུང་གི་སྟེང་དུ་སིནྡྷུ་ར་བཀྲམ་པ་ལ་རྡོ་རྗེའི་རྩེ་མོའམ་གསེར་གྱི་སྙུ་གུས་ཨོཾ་གསུམ་
མ་བྲིས། དེའི་སྟེང་དུ་རས་སོགས་དམར་པོའི་གུར་ཕུབ། ཏིང་ལོ་མདུན་དུ་བཞག་འདི་དག་ནི་རྒྱས་པར་བྱེད་པའི་དབང་ཡིན་ལ། དེ་ལས་བསྡུས་ཙམ་བྱེད་ན། དཀྱིལ་འཁོར་གང་རུང་གཅིག་
བཤམས་ཀྱང་ཆོག་དེ་ནས་མཆོད་གཏོར་བཤམས་ལུགས་ལ་རྒྱས་བསྡུས་གཉིས་ལས། དང་པོ་ནི། དཀྱིལ་འཁོར་གྱི་མདུན་ནམ་ཤར་དུ་མཆོད་ཡོན། བྱང་ཤར་དུ་ཞབས་བསིལ། བྱང་དུ་མེ་ཏོག་ནུབ་བྱང་དུ་བདུག་སྤོས། ནུབ་ཏུ་མར་མེ། ལྷོ་ནུབ་ཏུ་དྲི་ཆབ། ལྷོར་ཞལ་

[129A]༄༅། །ཟས༑ ཤར་ལྷོར་མཚམས་འཛིན་གྱི་མེ་ཏོག་ག་གཏོར་མ་འཇོག་ཅིང། དེས་མཚོན་ནས་ཅི་འབྱོར་གྱི་མཆོད་པ་བཤམས་པ་དང། མདུན་དུ་གཏོར་མ་འོག་ནས་འབྱུང་བ་ལྟར་དང། དེའི་
མདུན་དུ་དབུས་སུ་ཚོགས་སྤག་གཡས་སུ་ཚོགས་ཤ། གཡོན་དུ་ཚོགས་ཆང། དེ་གསུམ་གཙོ་བོ་ཡིན་ཅིང། གཞན་ཅི་འབྱོར་བཤམས། སློབ་དཔོན་སོགས་ཀྱི་མདུན་དུ་བུམ་པ་མགུལ་འཆིང་དམར་
པོ་ཅན་གྱི་སུམ་གཉིས་ཙམ་ཆུས་བཀང་བར་དྲི་བཟང་དང་བླ་མེད་ནས་བཤད་པའི་བུམ་རྫས་ཉེར་ལྔ་སོགས་བཏབ་པའི་མདུན་དུ་མཆོད་པ། རང་གི་མདུན་དུ་རྡོར་དྲིལ། ཅང་ཏེའུ་འཐོར་
འབྲུ་སོགས་ཕྱག་ལེན་བཞིན་བཤམ་མོ། །དེ་ནས་ཆོ་ག་ལ་འཇུག་པ་ལ་རྒྱས་པར་ན་ངག་འདོན་བཞིན་དང། བསྡུས་པ་བྱེད་ན་བདག་བསྐྱེད་རྒྱས་བསྡུས་གང་རིགས་དང། མདུན་བསྐྱེད་བཏང། བསྟོད་

[129B] ཡང་
བསྡུས་པའི་ལུགས་གཅིག་ལ། རྗེ་རིན་པོ་ཆེའི་གྲུ་གསུམ་མཆོད་པའི་དགོངས་པ་བཞིན། རྡོ་ཤིང་སོགས་ཀྱི་ཁར་ཙདན་དམར་པོ་དང་ཆང་བསྲེས་པའི་ལྡེ་ཁུས་ཆོས་འབྱུང་ལག་པ་གཡོན་
པའི་སྲིན་ལག་གིས་བྲིས་པའི་དབུས་སུ་ཐིག་ལེ་ཟླུབ་པོ་དེའི་སྟེང་དུ་ཚོམ་བུ་དམར་པོ་བཀོད། སྟེགས་ཀྱི་ཁར་བཞག་དེའི་གཡས་སུ་མེ་ཏོག་བདུག་སྤོས། མར་མེ་དང། གཡོན་དུ་དྲི་
ཆབ། ཞལ་ཟས། གཏོར་མ་དང། དབུས་སུ་ཚོགས་སྤག་གཡས་སུ་ཚོགས་ཤ་གཡོན་དུ་ཚོགས་ཆང་བཅས་བཤམས། བདག་བསྐྱེད་རྒྱས་བསྡུས་གང་རིགས་བཏང། བུམ་སྒྲུབ་དབང་ལེན་

[130A]༄༅། །ན་མ་གཏོགས་མི་དགོས་པས། སྒྲུབ་བཞི་བསངས་སྦྱངས། སྟོང་པའི་ངང་ལས་ཨེ་ཨེ་ལས་ཆོས་འབྱུང་སོགས་བུམ་བསྐྱེད་ལྟར་དབང་བསྐུར་རྒྱས་འདེབས་ཀྱི་བར་བཏང་ནས་
ཕྱི་ནང་གི་མཆོད་བསྟོད། གཏོར་འབུལ། བསྔོ་སྨོན་ཤིང་བརྗོད་སོགས་རྒྱས་བསྡུས་སྐབས་སྦྱར་དཀྱུས་བཞིན་བྱའོ། དེ་ཙམ་ཡང་མ་ལྕོགས་ན་རྗེ་རིན་པོ་ཆེས་ཕྱི་ནང་བསམ་གཏན་གྱི་
སྒྱུབ་མཆོད་གསུམ་གསུངས་པ་ལྟར། རང་ཉིད་ལམ་དུ་ཞུགས་བཞིན་དུ་བྱེད་དགོས་པ་བྱུང་ན་དཀྱིལ་འཁོར་སོགས་ཐམས་ཅད་ཡིད་ཀྱི་མོས་པས་ཆོག་གཞུང་དུ་དེ་ཙམ་མ་ལྕོགས་ན་གྲོང་
པའི་ཆོས་ཀྱིས་མ་གོས་པའི་གཞོན་ནུ་མ་ཁ་ཟས་ཀྱིས་ཚིམ་པར་བྱ་བར་གསུངས་ལ། དེའི་ཚུལ་ནི་མཁན་ཆེན་གྱི་གཞུང་དུ་གཞོན་ནུ་མ་གསུམ་ལས་མི་ཉུང་བ་ཆོ་གས་རྣལ་འབྱོར་མ་བསྐྱེད་ནས་ཁ་ཟས་སོགས་བྱིན་གྱིས་བརླབས་

[130B] །བྲེལ་གཡེང་གིས་མ་ལྕོགས་པར་ཤིན་ཏུ་བསྡུན། ཨོཾ་གསུམ་མ་དམ་བཅའ་ཇི་ཡོད་འདབ་འགྱུར་ཉུང་མཐར་བཟླས་པས་ཚེས་བཅུའི་གོ་ཆོད་པར་གསུངས་པ་དེས་
གོ་ཨེ་ཆོད་སྙམ་ན་དོགས་པ་མི་དགོས་ཏེ། སྔགས་རྣམས་ཀུན་གྱིས་མཆོད་པར་བྱ། །ཞེས་དེ་ཉིད་བཅུ་བཞིའི་འཆིང་གི་སྐབས་སུ་སྔགས་བཟླས་པས་ལྷ་མཉེས་པའི་མཆོད་པར་འགྱུར་
ཚུལ་བཤད་ཟིན་པ་ལྟར་དང། རང་གིས་བཟའ་བཏུང་བྱིན་གྱིས་བརླབས་ནས། ཚོགས་འཁོར་ལྟར་ཕུལ་བས་ཀྱང་ཚེས་བཅུའི་གོ་ཆོད་པ་ཡིན་པས་དེས་པར་མ་ཆག་པ་གལ་ཆེ། དེའི་རྒྱུ་མཚན་
ཡང་མཁས་གྲུབ་རིན་པོ་ཆེའི་རྣམ་ཐར་ལས། ཞལ་གཟིགས་མང་དུ་བྱུང་བ་ལས། སྐབས་ཤིག་བདེ་མཆོག་ཞལ་གཟིགས་པར་གསོལ་བ་རྩེ་གཅིག་ཏུ་བཏབ་ནས་དག་པ་མཁའ་སྤྱོད་དུ་སྐྱེད་པའི་རྒྱུ་གང་བསྒྲུབ་ན་ལེགས་

[131A]༄༅། །ཞུས་པས། དག་པ་མཁའ་སྤྱོད་དུ་ཡང་ངོམར་ངོའི་ཚེས་བཅུ་མཆག་ནའང་སྐྱེ་བ་ཡིན་པས་དགའ་བ་མིན། དེ་ལས་མི་ལུས་ཁྱད་པར་ཅན་ཐོབ་ནས་བློ་བཟང་གྲགས་པའི་བསྟན་པ་
དང་མཇལ་བ་འདི་དཀའ་བ་ཡིན་གསུངས་པས། དེ་འདྲ་ཨེ་བདེན་སྙམ་པ་བྱུང་འཕྲལ་འཁོར་ལོ་བདེ་མཆོག་དེ་རྗེ་རིན་པོ་ཆེར་སོང་བ་ཡིན་པས་དེ་བས་སྒྲུབ་བྱེད་བཟང་བ་གཞན་མི་དགོས་
སོ། །འདི་སྐབས་ཆོ་གའི་རིམ་པ་སོགས་བྱིང་གོ་སླ་ཞིང་ཞེས་ལྗགས་ལུང་ཙམ་གནང། ཇི་སྙེད་ཅེས་པ་མདུན་དུ་བཞུགས་པ་དེ་སྙེད་ཀྱི། ངེས་དོན་གྱི་རྡོ་རྗེ་ནི་བདེ་སྟོང་གཉིས་སུ་མེད་
པའི་ཡེ་ཤེས་ཀྱི་མཁའ་འགྲོ་མ་ཁྱེད་ནི། རྣལ་འབྱོར་པ་རབ་ཀྱིས་རྩའི་རླུང་བཞི་སྙིང་གར་བསྡུ་ནུས་ཀྱང་ཁྱབ་བྱེད་རྣམས་འདུ་མི་ནུས་ལ། དེའི་ཕྱིར་རྡོ་རྗེ་རྣལ་འབྱོར་མ་ཁྱེད་རྣམས་ཀྱི་སྤྲུལ་པ་བུད་མེད་ཐ་མལ་པའི་རྣམ་པ་མཐའ་ཡས་པ་ཞིག་བསྟན་ནས་

[131B] མདོ་ལུགས་ལ་བདག་འཛིན་ནམ། སྔགས་ལུགས་ལ་ལས་ཀྱི་རླུང་ཁྱབ་བྱེད་མ་ལུས་པ་སྙིང་ཁར་བསྡུ་བར་མཛད་པ་ན་ཀུན་རྟོག་བརྒྱད་ཅུའི་
འཆིང་བ་མ་ལུས་པ་གཅོད་པའི་འཇིག་རྟེན་གྱི་བྱ་བ་མ་ལུས་མཛད་པའི་རྣལ་འབྱོར་མ་དེ་སྙེད་རྣམས་ལ་ཕྱག་འཚལ་ལོ། །ཞེས་པའོ། །ཐུགས་ཀའི་བཾ་ཡིག་ལ་ཕོག་པས་དེ་དང་སྐུའི་
ཆ་ཐམས་ཅད་ནས་བདུད་རྩི་དཀར་པོ་ཤས་ཆེ་བའི་བདུད་རྩི་སྣ་ལྔས་བུམ་པ་གང་བར་བསམ། དུང་ཆོས་ཀྱི་ཆུ་མ་བསྒྲུབ་ཀྱང་འཕྲུ་གསུམ་བརྗོད་པའི་ཚེ་བདུད་རྯིར་གྱུར་པར་བསམ་ལ་
འབུལ། ་མདུན་བསྐྱེད་སྐབས། ཚར་ཆེན་གྱིས་སྤྲོ་ན་བླ་མ་བྱང་སེམས་སོགས་སྤྱན་འདྲེན་གསུངས་པ། འདིར་བསྡུས་པའི་དབང་གིས་བཞག་ནའང་མཆོད་འཕྲེང་སྐབས་ཅུང་བདེ་མིན་གྱི་སྟབས་འདུག་པར་

[132A]༄༅། །འོག་གི་གྟོནྲ་མགྲོན་སྤྱན་འདྲེན་དབང་བསྐུར་རྒྱས་འདེབས་བྱས་པའི་མཇུག་དེར་བླངས་ལ། གཙོ་མོའི་སྟེང་དུ་རྩ་བརྒྱུད་ཀྱི་བླ་མ་རྣམས་དང། མཐའ་སྐོར་དུ་རྣལ་འབྱོར་མ་
སོ་གཉིས་སོགས་ཡི་དམ་སངས་རྒྱས་བྱང་སེམས་ཉན་རང། མདུན་གྱི་ཆོས་འབྱུང་སྟོང་པར། དཔའ་བོ་མཁའ་འགྲོ། རྒྱབ་ཀྱི་སྟོང་པར་དུར་བདག་སོགས་ཆོས་སྐྱོང་སྲུང་མ། དུར་ཁྲོད་ལ་
འཇིག་རྟེན་སྐྱོང་བ་དང་རིགས་དྲུག་གི་སེམས་ཅན་རྣམས་རྡོ་རྗེ་རྣལ་འབྱོར་མའི་རྣམ་པར་སྐད་ཅིག་ལ་བསྐྱེད་ལ། མཆོད་བསྟོད་བྱས་པའི་མཇུག་ཏུ་འདོད་དོན་གསོལ་འདེབས་མཐའ་ཡས་མ་
བཏང་ཡང་ལེགས། དཔྱི་གླུ་འདིར་བྱས་ཀྱང་ཆོག་དབང་ཆོག་ལེན་ཚུལ་ནི་བྱིན་རླབས་ཀྱི་སྐབས་རྒྱས་པར་བཤད་པ་ལྟར་ཡིན། རྐང་བརྒྱད་ཀྱི་བསྟོད་པ་བྱེད་སྐབས་ཌཱ་དྲིལ་ཡོད་ན་ལག་པ་

[132B] མཇུག་གི་གཏོར་རྫོང་འདི་ལ་
ཐུན་གཏོར་ཞེས་ཐུན་གྲོལ་བའི་བརྡ་ལྟ་བུ་ཡིན་པས་མཇུག་ཏུ་འབུལ་བ་དང། དེའི་ཚེ་སྔར་ཡོད་མ་ཡིན་པའི་གཏོར་མགྲོན་གསར་པ་མདུན་གྱི་ནམ་མཁར་བྱོན་པར་བསམ་ལ་འབུལ། ཡོངས་
འདུའི་ཚལ་ཞེས་པ་རི་རབ་ཀྱི་སྟེང་རྣམ་པར་རྒྱལ་བའི་ཁང་བཟང་གི་བྱང་དུ་ཡོངས་འདུས་བརྟོལ་ཞེས་པ་ཡོད། དེ་ཝཱི་ཀོ་ཊི་ཞེས་པ་ཙཱ་རི་དང་འདྲེས་ནས་ཡོད་ཟེར། སིདྷ་
ཞེས་པ་སེངྒེའི་མིང་ཡིན་པས་དེ་ལྟ་བུའི་ཡུལ་གྲུ་རྒྱ་གར་ན་ཡོད། དར་ལུང་ཞེས་པ་མངའ་རིས་སུ་ཡོད། བང་སོ་ཞེས་པ་རོ་ཁང་གི་མིང་ངོ། དེ་ཡང་ཚོགས་གསོག་པར་འདོད་ན་ཡར་ངོ་དང། སྒྲིབ་པ་སྦྱོང་བ་འདོད་ན་མར་ངོ་ཞེས་གང་རུང་གཅིག་

[133A]༄༅། །གིས་ཆོག་པ་འདྲ་ཞིག་འདུག་ཀྱང་གཉིས་ཀ་མ་ཆག་པ་ནི་གལ་ཆེའོ། །ལྔ་པ་ནི། འདིའི་གཞུང་རྣམས་སུ་གཏོར་མ་བཅུ་གཅིག་དང། བདུན་དང། གསུམ་དང། གཉིས་དང། གཅིག་
བཤམས་པའི་ལུགས་སྣ་ཚོགས་ཡོད་པ་ལས། རྗེ་རིན་པོ་ཆེས་འཇིག་རྟེན་དང་འཇིག་རྟེན་ལས་འདས་པའི་མགྲོན་གཉིས་སུ་འདུ་བར་གསུངས་པ་ལྟར་ཡིན་ལ། ངག་འདོན་ཏུ་བཀོད་པ་འཇུག་པ་བདེ་
བའི་དབང་གིས་གཏོར་མ་གཅིག་བཤམས་པ་བྱིན་རླབས་ནན་ཏན་བྱས། འདས་མ་འདས་ཀྱི་མགྲོན་ཐམས་ཅད་ལ་གང་དགོས་ལྷ་མོ་སྤྲོས་ཏེ་འབུལ་བ་ཡིན་ནོ། རྒྱུ་ནི། །ཟན་དང་ཤ་ཆང་གཙོ་
བོ་ཡིན་ལ། མར་ཁུ་དང་འོ་མ་བྱུང་ན་རབ། དེ་མིན་ཅི་འབྱོར་ཟན་ལ། བདུད་རྩི་རིལ་བུ་དང། སྒོག་སྐྱ་སོགས་གཏོར་རྫས་དང། གཞན་ཤིང་ཏོག་སྨན་སྣ་གང་འཛོམས་ཀྱི་ཕྱེ་ཅུང་

[133B] དབྱིབས་ནི་པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས། གཏོར་མའི་དབྱིབས་ནི་འདི་ལྟར་བྱ་ཞེས་རྒྱུད་རྒྱ་གཞུང་ནས་བཤད་པ་མེད་པས་བླ་
མས་ཕྱག་བཞེས་ལྷར་བྱ་བའམ། ཞི་བ་ལ་དཀར་པོ་ཟླུམ་པོ། རྒྱས་པ་ལ་སེར་པོ་གྲུ་བཞི། དབང་ལ་དམར་པོ་ཟླ་གམ། དྲག་པོ་ལ་ནག་པོ་གྲུ་གསུམ་བྱས་ན་ལས་དང་མཐུན་ཞེས་གསུངས་
ཤིང། འདི་ཁའི་ཕྱག་བཞེས་ལ་ཟླུམ་པོ་པད་འདབ་བཞིས་བསྐོར་བ་རྨོར་ཆེན་གྱིས་དཀར་པོ་བྱེད་པར་གསུངས་ཤིང་སྨུག་རྩི་བྱུགས་ཀྱང་འགལ་བ་མེད་འདྲ་ཞིང། སྦོ་རྒྱན་ལང་
འཛོམ་དང། རྩེ་སེང་བྱེད་ལ་རྒྱས་པར་འདོད་ན་ཟླ་ཉི་ནཱ་ད་ཡང་རྒྱན་ཆོག་སྤྱིར་གཏོར་མ་རྒྱུན་དུ་འབུལ་དགོས་པ་དང། ཁྱད་པར་ཚེས་བཅུ་དང། བསྙེན་དུས་སུ་གལ་ཆེའོ། །ཕྱི་ནང་གི་མཆོད་པ་དང་གཏོར་མ་བྱིན་རླབས་ངག་འདོན་ལྟར་དང། བསྡུས་པ་

[134A]༄༅། །བྱེད་ན་ལུགས་གཉིས་ལས། དང་པོ་ཚོགས་མཆོད་དུ་བཀོད་པ་དེང་སང་ཕྱག་ལེན་ལྟར་དང། གཉིས་པ་ནི། ཨོཾ་ཨཱ་ཧཱུ་ཧ་ཧོ་ཧྲཱཾ་ཞེས་དང། ཕྱག་རྒྱ་ནི། ལག་གཡོན་
མཐིལ། གཡས་ཀྱི་མཐིལ། གཉིས་ཀའི་མཐིལ། བྱ་ཁྱུང་གི་ཕྱག་རྒྱ་ནང་བལྟ་བྱེད་པའོ། །ཞེས་པས། དང་པོའི་ཚེ་བསང་སྦྱང་བྱེད་པ། གཉིས་པའི་ཚེ་ཐོད་པ་ཡངས་ཤིང་
རྒྱ་ཆེ་བའི་ནང་དུ་བདུད་རྩི་ལྔ་དང་ཤ་ལྔ་ནང་མཆོད་ལྟར་སྐད་ཅིག་གིས་བསྐྱེད་པ། གསུམ་པའི་ཚེ། རྫས་དེ་དག་གི་སྐྱོན་རྣམས་སྦྱང་བ། བཞི་པའི་ཚེ། བདུད་རྩིའི་
རྒྱ་མཚོར་གྱུར་པར་བསམ་པའོ། །འབུལ་ཚུལ་ནི་ཚེས་བཅུ་སོགས་ཀྱི་སྐབས་སྤྱན་འདྲེན་གོང་དུ་སོང་བས་འཐུས་ཤིང་མགྲོན་རྣམས་

[134B]
པ་ནས་འོད་ཟེར་སྦུབས་ཅན་འཕྲོས། རང་གི་ཐུགས་ཀ་ནས་རོ་རྡོ་རྗེ་མ་སྤྲོས་ཏེ༑ འབུལ་སྔགས་ལན་གསུམ་ལྔ་གདུན་གང་བྱེད་ཀྱང་འབུལ་ལུགས་ཤེས་དགོས་པས་ལན་གསུམ་བྱེད་ན། དང་
པོའི་ཚེ། བླ་མ་ཡི་དམ་སོགས་ལ་འབུལ། གཉིས་པའི་ཚེ། མདུན་རྒྱབ་ཀྱི་དཔའ་བོ་མཁའ་འགྲོ་ཆོས་སྐྱོང་སྲུང་མ་རྣམས་ལ་འབུལ། གྶུམྤའི་ཚེ་དུར་ཁྲོད་ཀྱི་འཇིག་རྟེན་སྐྱོང་བ་སོགས་
ལ་ཕུལ་ནས་འདོད་གསོལ། གཏོར་སྐྱོང། ཚོགས་འཁོར་ཡོད་ན་བྱས་ཏེ། དཔྱི་གླུ་ཡང་འདིར་བྱ། དེ་ནས་གཏང་རག་གི་མཆོད་བསྟོད། བཟོད་གསོལ་

[135A]༄༅། །གཤེགས་གསོལ། བསྔོ་སྨོན་སོགས་བྱའོ། །ལན་ལྔ་བྱེད་ན་དང་པོར་བླ་མ་རྣམས། རྒྱུད་སྡེ་བཞི། སངས་རྒྱས་སོགས། དཔའ་བོ་མྑ་འགྲོ་དང་ཆོས་སྐྱོང་སྲུང་མ། དུར་
ཁྲོད་ཀྱི་སྡེ་བརྒྱད་སོགས་ལ་འབུལ། ལན་བདུན་བྱེད་ན་དང་པོར་རྩ་བརྒྱུད་ཀྱི་བླ་མ་རྣམས་དང། རྣལ་འབྱོར་མ་རྣམས། རྒྱུད་སྡེ་བཞིའི་ལྷ་ཚོགས། སངས་རྒྱས་སོགས། དཔའ་བོ་མཁའ་
འགྲོ། ཆོས་སྐྱོང་སྲུང་མ། སྡེ་བརྒྱད་སོགས་ལ་འབུལ་བ་སོགས་སོ། །བདག་བ་སྐྱེད་རྐྱང་པའི་མཇུག་ཏུ་གཏོར་འབུལ་བྱེད་ཚེ་མགྲོན་ཐམས་སུ་སྤྱན་འདྲེན་པ་ཡིན་པས་མདུན་གྱི་ནམ་མཁར་
སྲུང་འཁོར་དུར་ཁྲོད་ཆོས་འབྱུང་དེའི་དབུས་སུ་ཟླ་གདན་བཅས་ལམ་གྱིས་གསལ་བཏབ་ལ་ཆོ་ག་གཞུང་ལྟར་སྤྱན་འདྲེན་བྱས་ལ་དབུས་སུ་རྣལ་འབྱོར་རྣམས་ལུས་དཀྱིལ་ལྟར་དང། སྟེང་དུ་རྩ་བརྒྱུད་ཀྱི་བླ་མ་

[135B] ཆོས་འབྱུང་མདུན་མར་དཔའ་བོ་མཁའ་འགྲོ། རྒྱབ་མར་དུར་ཁྲོད་བདག་པོ་སོགས་ཆོས་སྐྱོང་སྲུང་མ། དུར་ཁྲོད་
དུ་ལྷ་ཀླུ་སྡེ་བརྒྱད་ལ་སོགས་པ་རྣམས་བཞུགས་པར་བསམ་ལ། རྡོ་རྗེ་ཐལ་མོ་ཁ་ཕྱེ་བའི་ཕྱག་རྒྱ་བཅས་ལ་འབུལ་སྔགས་ལུགས་གཉིས་ཡོད་པར་གྲགས་ཀྱང། ཨོཾ་གསུམ་མ་ལ་ཨ་
ཀཱ་རོ་བཏགས་པས་འབུལ་བར་གསུངས་པ་ལེགས་ཏེ། དེས་ཡར་མགྲོན་མར་མགྲོན་ཐམས་ཅད་ལ་ཕུལ་བར་འགལ་བར་མི་སེམས་ཏེ་འདི་ལ་འབྱུང་པོ་ཐམས་ཅད་པའི་སྔགས་ཞེས་གསུངས་པས། སྒྲ་ཡང་
བའི་དབང་ལ་འབྱུང་པོ་ནི་འཁོར་འདས་ཐམས་ཅད་ལ་འཇུག་པ་དང། བླ་མེད་ལ་སྣོད་བཅུད་ཐམས་ཅད་ལ་དག་པ་རབ་འབྱམས་འབའ་ཞིག་ཏུ་འཆར་བས་འདས་མ་འདས་བློས་བཞག་པ་ཙམ་ཡིན་པ་དང། སྔགས་འདི་

[136A]༄༅། །འཁོར་འདས་ཀྱི་མགྲོན་ཐམས་ཅད་ཀྱི་གཏོར་མ་བྱིན་གྱིས་རློབ་པའི་སྔགས་དང་གཏོར་མ་བསྔོ་བའི་སྔས་སུ་བརྟག་གཉིས་རྩ་འགྲེལ་ལས་གསུངས་པ་ལྟར་ཡིན། འདིའི་སྔགས་
དོན་ནི། ཨོཾ་ནི་སྐུ་གསུང་ཐུགས་ཀྱི་རྡོ་རྗེ་གསུམ་དབྱེར་མི་ཕྱེད་པའི་རྡོ་རྗེ་སེམས་མཚོན་བྱེད། ཨ་ཀཱ་རོ་ནི་ཨ་ཡིག་ཉིད། མུ་ཁཾ་ནི་སྒོའོ། །སརྦ་ནི་ཐམས་ཅད། དྷརྨ་ཎཾ་ནི་
ཆོས་རྣམས་ཀྱི། ཨདྱཱ་ནི་གདོད་མ་ནས། ནུཏྤནྣ་ནི་སྐྱེ་བ་མེད་པའི། ན་ཏླད་ནི་ཕྱིར། ཨོཾ་ཨཱཧཱུཾ་ནི། རང་དང་མགྲོན་གཉིས་ཀའི་སྒོ་གསུམ་དང་གཏོར་མ་རྡོ་རྗེ་གསུམ་དུ་བྱིན་
གྱིས་རློབ་བྱེད། ཕཊ་ནི་སྐྱོན་སེལ་བྱེད། སཱཧཱ་ནི་ཡོན་ཏན་སྡུད་བྱེད། མདོར་ན་ངེས་དོན་གྱི་རྡོ་རྗེ་སེམས་དཔའ་བདེ་བ་ཆེན་པོའི་ཡེ་ཤེས་ཀྱིས་གཏོར་བསྔོའི་འཁོར་གསུམ་སོགས་ཆོས་ཐམས་ཅད་ཀྱི་གནས་ལུགས་སྟོང་པ་ཉིད་ལ་མཉམ་པར་བཞག་ནས་བདེ་

[136B] བར་གྱི་སྔགས་དོན་རྣམས་དྲིལ་ན། ཨ་ཡིག་ཉིད་གདོད་མ་ནས་
སྐྱེ་བ་མེད་པའི་ཕྱིར་དཧོས་ཐམས་ཅད་ཀྱི་སྒོའོ། །ཞེས་པར་འགྱུར་རོ། །དེ་ནས་ཕྱི་ནང་གི་མཆོད་བསྟོད་འདོད་གསོལ་རྒྱས་བསྡུས་སོགས་ངག་འདོན་ལྟར་བྱ་ལ་འཇིག་རྟེན་དང། ཞེས་སོགས་
མགྲོན་གཞན་རྣམས་ཀྱིས་རང་རང་གི་དངོས་གྲུབ་སྟེར་ནུས་པ་སྩལ་དུ་གསོལ་སྙམ་པའོ། །གཙོ་འཁོར་ཐམས་ཅད་ཀྱི་རིགས་བདག་གི་ཐུགས་ཀར་ཟླ་གདན་ལ་ཧཱུཾ་གི་མཐར་ཡི་གེ་བརྒྱ་པས་
བསྐོར་བ་ལས་བདུད་རྩིའི་རྒྱུན་བབས་རང་གིས་མཆོད་རྫས་སོགས་ལ་མི་གཏང་བའི་ཉམས་གྲིབ་ཕོག་པ་ཐམས་ཅད་དག་པར་བསམ་ལ། ཡིག་བརྒྱ་བཟླ་བཞིན་པར་རྡོ་རྗེ་མེ་ཏོག་དང་བཅས་པ་ཐུགས་ཀར་བཟུང་ནས་ཐབས་བདེ་བ་ཆེན་

[137A]༄༅། །པོ་དྲན་བཞིན་དུ་འཛིན་པ་དང། དྲིལ་བུས་ཤེས་རབ་སྟོང་པ་ཉིད་ཀྱི་སྒྲ་ལྷང་ལྷང་སྒྲོག་བཞིན་པའི་ངང་ནས་འཁོར་གསུམ་མི་དམིགས་པའི་བདེ་སྟོང་གི་རྒྱས་འདེབས་པ་
ཡིན་པས་གལ་ཆེའོ། །མཆོད་རྫས་མ་འབྱོར་མ་དང་འབྱོར་ཀྱང་ཕུད་ཉམས་པ་སོགས་མི་དགྱེས་པ་གང་ཡང་རུང་བ་བདག་གི་བློ་གྲོས་རྨོངས་པའི་དབང་གིས་རང་གིས་བགྱིས་པ་དང་
གཞན་བགྱིད་དུ་སྩལ་བ་ཐམས་ཅད་འཟོད་པར་གསོལ་སྙམ་དུ་བཟོད་གསོལ་བྱ། ཨོཾ་ལ་ཨ་ཨུ་མ་གསུམ་ཡོད་པས་རྡོ་རྗེ་གསུམ་མཚོན། ཁྱེད་ཀྱིས་བདག་སོགས་སེམས་ཅན་ཐམས་ཅད་ཀྱི་དོན་མ་
ལུས་པ་ཀུན་ཏེ། བསོད་ནམས་དང་ཡེ་ཤེས་ཀྱི་ཚོགས་རྫོགས་པར་ནི་མཛད། སེམས་ཅན་རང་རང་གི་རྗེས་སུ་སྟེ་བློ་དང་འཚམས་པའི་མཆོག་དང་ཐུན་མོང་གི་དངོས་གྲུབ་མ་ལུས་པ་ཀུན་སྩལ་ནས་སངས་རྒྱས་ཀྱི་ཡུལ་

[137B] སླར་ཡང་བདག་སོགས་སེམས་ཅན་ཐམས་ཅད་ཀྱི་བསོད་ནམས་ཀྱི་ཞིང་དུ་འབྱོན་པར་མཛད་དུ་གསོ། ཞེས་སྙན་གསན་ཕུལ། བཛྲ་རྡོ་རྗེ་དང་
མུཿ་གཤེགས་ཤིག་སྟེ་རྡོ་རྗེ་གསུམ་གྱི་ཡེ་ཤེས་པ་གཤེགས་ཤིག་ཅེས་པའོ། །བརྡའི་ཕྱག་རྒྱ་ཞེས་པ་ལག་པའི་རྒྱབ་བསྟན་མཐེབ་སྲིན་གྱིས་སེ་གོལ་ལན་གསུཾ་གཏོག་པས་བརྡ་བྱས་ལ་གཏོར་
མགྲོན་རང་བཞིན་གྱི་གནས་སུ་གཤེས་པ་སྟེ་འོད་དུ་ཞུ་ནས་རང་གི་སྣ་གཡོན་ནས་ཞུགས་ཏེ་བཾ་ཡིག་ལ་ཐིམ་པར་བསམ་པའམ་སེམས་ཅན་གཞན་གྱི་དོན་དུ་གཤེགས་པའམ་སྔར་སྤྱན་
འདྲེན་པའི་གནས་སུ་སོ་སོར་གཤེགས་པར་བསམ་པ་གང་བྱས་ཀྱང་རུང་ངོ། །མདུན་བསྐྱེད་དང་འབྲེལ་བའི་ཚེ་འདས་ལྷའི་ཡེ་ཤེས་པ་དང་འཇིག་རྟེན་པ་རྣམས་གཤེགས། དམ་ཚིག་པ་རྣམས་རང་ལ་བསྡུལ་ཏེ་ལས་ཀྱི་རྟྗེས་མི་མངོན་པར་བྱས། དགེ་བ་

[138A]༄༅། །འདི་ཡིས་ཞེས་སོགས་རང་གཞན་གྱི་འདོད་དོན་འགྲུབ་པའི་བསྔོ་སྨོན་བྱ་ཞིང། གལ་ཏེ་ཚེ་འདིར་མ་འགྲུབ་ན་འཆི་བའི་ཚེ་མགོན་པོ་རྡོ་རྗེ་རྣལ་འབྱོར་མ་དང་དཔའ་བོ་དཔའ་
མོའི་ཚོགས་ཀྱིས་མེ་ཏོག་སོགས་མཆོད་རྫས་སྣ་ཚོགས་དང། སེངྒེའི་ཁྲི་དང་འཇའ་འོད་ཀྱི་གུར་ཕུབ་སྟེ། མཁའ་སྤྱོད་ཀྱི་ནས་སུ་འཁྲིད་པར་ཤོག་སྙམ་དུ་བརྗོད་པར་བྱའོ། །སེམས་
འཛིན་སྔར་གྱི་སྟེང་དུ་དབུ་རྒྱན། སྙན་རྒྱན། མཇུལ་རྒྱན། ཕྱག་གདུབ། ཚངས་སྐུད། འོག་པག་ཐོད་ཕྲེང། ཞབས་གདུབ་བཅས་བསྣན་ནས་སྒོམ་མོ། ་ནུབ་བཅུ་བཅུན་པར། དབང་
བཞི་ལླུས་བསྒྲིགས་དང་གང་ཟག་དབང་པོ་རབ་བཟླས་སྒོམ་གྱིས་གྲོལ་ཚུལ་ལ་སྒྲོ་འདོགས་བཅད་ནས་ལུས་དཀྱིལ་གྱི་འཁོར་རྣམས་ཀྱི་སྤྱན་དབུས་མའི་སེམས་འཛིན་གཏོང། ཞེས་པ་

[138B]བླ་མའི་ཁྲིད་རྒྱུན་སྐབས་འདི་ཡིན་གྱི་ཞལ་གསལ་མ་བྱུང། བསྐྱེད་རིམ་རྣལ་འབྱོར་བཅུ་གཅིག་འདིས་ནི་རབ་བཟླས་
སྒོམ་གྱིས་གྲོལ་བ། འབྲིང་སིནྡྷུ་རའི་སྒྲུབ་པས་གྲོལ་བ། ཐམ་འཆི་ཁར་རྣལ་འབྱོར་མས་རྗེས་སུ་འཟིན་པ་འཕོ་བས་བགྲོད་པ། ཡང་མཐའ་སྐྱེ་བ་བརྒྱུད་ནས་མཁའ་སྤྱོད་སོགས་
འགྲུབ་པའི་གང་ཟག་ཐམས་ཅད་ཀྱིས་ཉམས་སུ་ལེན་པ་གལ་ཆེ། དེ་ཡང་བྱང་ཆུབ་སེམས་ནི་མ་སྐྱེས་དང། །ཐེ་ཚོམ་ལྡན་པ་ཉིད་དང་ནི། །བཀའ་བཞིན་དུ་ནི་མི་སྤྱོད་དང། །དད་པ་མེད་
ཉིད་འགྲུབ་མི་འགྱུར། །ཞེས་ལམ་ཐུན་མོང་བས་རྒྱུད་སྦྱངས་ཏེ་བྱང་ཆུབ་ཀྱི་སེམས་ཀྱིས་རྩིས་མ་ཟིན་པ་དང། ལམ་ཉམས་སུ་ལེན་ཚུལ་ཐེ་ཚོམ་གྱི་སྒྲོ་འདོགས་མཆོད་པ་དང། བཀའ་བཞིན་དུ་ནི་མི་སྤྱོད་པ་དམ་ཚིག་དང་སྡོམ་པ་མི་བསྲུང་པ་དང་

[139A]༄༅། །ལྷ་དང་བླ་མའི་དམས་ངག་སོགས་ལ་དད་པ་མ་ཐོབ་ན་དངོས་གྲུབ་མི་འགྲུབ་པས་དེ་དག་ལ་འབད་པ་གལ་ཆེ་བ་ཡིན་ཏེ། སློབ་དཔོན་ཞི་བའི་ཡེ་ཤེས་ཀྱིས། དངོས་གྲུབ་
འགྲུབ་པའི་རྒྱུ་བཞི་ནི། དད་པས་མི་ལྡོག་པ་དང། ཤེས་རབ་ཀྱིས་ཐེ་ཚོམ་མི་ཟ་བ་དང། ཏིང་ངེ་འཛིན་རྩེ་གཅིག་པ་དང་ཤིན་ཏུ་གསང་བ་རྣམས་སོ། །ཞེས་གསུངས། རྡོ་རྗེ་ཕག་
མོའི་བསྐྱེད་རིམ་འདི་མཁའ་སྤྱོད་སྒྲུབ་པ་ལ་མཆོག་ཡིན་པས་ན་བསྐྱེད་རིམ་ཕག་མོ་མཁའ་སྤྱོད་ཅེས་གསུངས་སོ། །ཡིད་བཟླས་རྫོགས་རིམ་སྤྲོས་བཅས་ཀྱི་ཆ་དང། ཞར་བྱུང་རྫོགས་རིམ་
གཉིས་ཀྱང་ཡོད་པས་བསྐྱེད་རིམ་གཞན་ལས་ཁྱད་པར་འཕགས་པ་བསྐྱེད་རྫོགས་ཟུང་འཇུག་གི་ཉམས་ལེན་ཡིན་ནོ། །དབང་བཞི་ལམ་གྱི་ལུས་སུ་བསྒྲིགས་པ་ཞེས་བྱ་བ་ལ་རང་ཉིད་ཡི་དམ་གྱི་ལྷར་བསྐྱེད་པ་དང། ཡབ་

[139B] ནང་མས་དུར་ཁྲོད། ཟླ་བས་དཔའ་བོ༑ སྔས་ཕྲེང་ཡ་ར་ལ་ཝ་བཞི་དང་བཅས་པས་
དཔའ་མོ་མཚོན་པས་བླ་མ་བསྐྱེད་པ་ནས་རང་ཉིད་ཡན་ལག་བཞི་རྫོགས་སུ་བསྐྱེད་པ་བུམ་དབང་གི་ལམ་དང། སྙིང་གའི་ཆོས་འབྱུང་ཕྱི་མས་གསང་གནས་ཀྱི་རྩ་འཁོར་ཨེ་ཡིག་གྲུ་
གསུམ་གྱི་དབྱིངས་ཅན་གྱི་རྩ་འདབ་སུམ་ཅུ་སོ་གཉིས། ཆོས་འབྱུང་ནང་མས་ལྟེ་བའི་རྩ་མདུད་གྲུ་གསུམ་ཨ་ཐུང་དང་བཅས་པ་རྩ་འདབ་རེ་བཞི། ཟླ་བས་སྙིང་ག་ཆོས་ཀྱི་འཁོར་
ལོ། དཀར་པོ་ཟླུམ་པོས་བྱང་སེམས་ཡུངས་ཀར་སྤོམ་པོའི་འབྲུ་ཚད་ཙམ་ཡང་བཅས་པ་རྩ་འདབ་བརྒྱད་པ། བཾ་ཡིག་གི་ཡ་ར་ལ་ཝའི་ཡི་གེ་བཞི་ལས་མགྲིན་པའི་བཅུ་དྲུག་སྔགས་ཕྲེང་གི་ཡི་གེ་སུམ་ཅུ་སོ་གཉིས་ཀྱིས་

[140A]༄༅། །སྤྱི་བོའི་རྩ་འདབ་སོ་གཉིས་མཚོན་པས་ན་སྙིང་ཀར་ཆོས་འབྱུང་ཟ་བ་སྔགས་ཕྲེང་དང་བཅས་པའི་དབུས་སུ་བཾ་ཡིག་བསྒོམ་པས་གནད་དུ་བསྣུན་པའི་འཁོར་ལོ་བཞི་ག་བསྒོམ་
པའི་གོ་ཆོད་ལ་རྩ་འཁོར་ལྔ་བཤད་ནས་གནད་དུ་བསྣུན་པ་བཞི་བརྗོད་པའི་རྒྱུ་མཚ་ནི། ལུས་རྩའི་དཀྱིལ་འཁོར་ལ་ག་ནད་དུ་བསྣུན་པ་མཚོན་པའི་ཉིས་བརྟེགས། ཡི་གེའི་དཀྱིལ་འཁོར་
ལ་གནད་དུ་བསྣུན་པ་མཚོན་པའི་བཾ་ཡིག་སྔགས་ཕྲེང་དང་བཅས་པ། ཁམས་བདུད་རྩའི་དཀྱིལ་འཁོར་གནད་དུ་བསྣུན་པ་མཚོན་པའི་ཟླ་བ། སྙིང་པོ་རླུང་གི་དཀྱིལ་འཁོར་ལ་གནད་
དུ་བསྣུན་པ་མཚོན་པའི་རླུང་ཁ་སྦྱར་དུ་འདིན་པ་སྟེ་དེ་བཞིར་གནད་དུ་བསྣུན་པ་གསང་དབང་གི་ལམ་དང། སྟེང་མཁའ་སྤྱོད་ཀྱི་དཀྱིལ་འཁོར་དགའ་འཁྱིལ་དཀར་པོ་ལ་བརྟེན་ནས་སྟོང་པ་མི་རྟོག་པ་

[140B] འོག་རླུང་གི་དཀྱིལ་འཁོར་དགའ་འཁྱིལ་དམར་པོ་ལ་བརྟེན་ནས། བདེ་བ་སྒྲུབ་པ། ཕར་སྔགས་ཀྱི་དཀྱིལ་འཁོར་སྙིང་ཁའི་ཆོས་འབྱུང་སྔགས་ཕྲེང་བཾ་ཡིག་ནཱ་ད་མེ་
འབར་ལ་ཁད་པ་བཅས་ལ་བརྟེན་ནས་དྲོད་སྒྲུབ་པ་སྟེ་དགའ་འཁྱིལ་དེ་དག་སྙིང་གར་འདུས་པ་སྟོང་ཡལ་དུ་སོང་བའི་ཚེ་བདེ་སྟོང་དབྱེར་མེད་དེ་ཉིད་ཤེས་རབ་ཀྱི་ཡེ་ཤེས་ཀྱི་ལམ་
དེའི་དུས་སུ་རང་ལུས་རྡོ་རྗེ་རྣལ་འབྱོར་མར་གསལ་བ་སྐུ་དག་པ་སྒྱུ་མའི་སྐུ་དང། སེམས་བདེ་སྟོང་དབྱེར་མེད་དུ་མོས་པ་ཐུགས་དག་པ་དོན་གྱི་འོད་གསལ་ཏེ་སྐུ་ཐུགས་ཟུང་དུ་འཇུག་པ་
དེ་དབང་བཞི་པའི་ལམ་སྟེ་དེ་ལ་དཔའ་བར་འགྲོ་བའི་ཏིང་ངེ་འཛིན་དང། བསམ་མི་ཁྱབ་ཅེས་ཀྱང་བརྗོད་དོ། །དེ་ལྟ་བུའི་ལམ་དེ་སྦྱང་གཞི་སྦྱོང་བྱེད་ངོ་འཕྲོད་པ་སོགས་ལ་མཁས་པར་བྱ་སྟེ་དམ་ཚིག་དང་སྡོམ་པ་བསྲུང་བ་གཞིར་བཞག་ནས་མ་ཆག་པར་ཉམས་སུ་བླངས། བཞི་བསྙེན་

[141A]༄༅། །འབུམ་ཕྲག་བཞི་ཁ་སྐོང་གི་སྦྱིན་སྲེག་དང་བཅས་པ་སོང་ཞིང། ཡར་ངོ་མར་ངོའི་ཚེས་བཅུ་རྣམ་པ་གཉིས་མ་ཆག་པར་ཚོགས་ཀྱི་འཁོར་ལོ་སོགས་ལ་བརྩོན་པར་
བྱས་པས་དུས་རེ་ཞིག་ན་ལུས་འདི་མ་སྤངས་པར་རྗེ་བཙུན་རྡོ་རྗེ་རྣལ་འབྱོར་མས་མཁའ་སྤྱོད་དུ་འཁྲིད་པར་འགྱུར་རོ། །རྡོ་རྗེ་རྣལ་འབྱོར་མ་ཐ་མལ་པའི་བུད་མེད་ཀྱི་རྣམ་པར་སྤྲུལ་
ནས་འབྱོན་པས་ངོ་ཤེས་དཀའ་བ། འགའ་ཞིག་ལ་རྨི་ལམ་ལོགས་སུ་ཡི་དམ་གཞན་གྱི་རྣམ་པས་དུས་དང་གནས་འདིར་རྣལ་འབྱོར་མ་དང་མཇལ་བར་འགྱུར་རོ། །ཞེས་དང། འགའ་ཞིག་བུད་མེད་
ཐ་མལ་པའི་རྣམ་པས་སྔར་ལྟར་ལུང་སྟོན་པ་དང། ཡང་ལུང་མ་བསྟན་པར་མཇལ་བ་ཡང་ཡོད་ལ། དེ་ཡིན་པའི་རྟགས་ནི་བུད་མེད་གཞན་ལས་ཤ་མདོག་དམར་བ་སྐྲ་དང་མིག་དང་སྨ་ར་དང་སྨིན་མ་དམར་

[141B] དཔྲལ་བར་ཤའི་དགའ་འཁྱིལ་གྱི་རི་མོ་ཡོད་པས་རྟགས་དེ་དག་འདུག་ན་ཐེ་ཚོམ་མི་བྱ་བར་གཡོན་ནས་ལན་གསུམ་བསྐོར་ནས་ཕྱག་དང་བཅས། ཁྱོད་མ་བདག་ནི་བུ་ཡིན་ཏེ་
།ཞེས་སོགས་སམ། རྗེ་བཙུན་རྡོ་རྗེ་རྣལ་འབྱོར་མས་ཞེས་སོགས་ཀྱིས་གསོལ་བ་གདབ། དེ་ནས་ལག་པའི་མཁྲིག་མ་བཟུང་སྟེ་མཁའ་སྤྱོད་དུ་ཁྲིད་པར་འགྱུར་ཞིང། དེར་སླེབ་པ་ཙམ་ནས་
གྲུབ་པའི་བཅུད་ལེན་གྲུབ་པ་བཞིན་དུ་རྒན་པོ་ལོ་བརྒྱད་ཅུ་ལོན་པ་ཙམ་ཡང་ལོ་བཅུ་དྲུག་གི་ན་ཚོད་དུ་འགྱུར་ཞིང། ནམ་མཁའ་མཛད་ལ་མངའ་བརྙེས་ཏེ་ཡོ་བྱད་ཐམས་ཅད་ནམ་མཁའ་
ལས་བབ་ཅིང། རྡོ་རྗེ་རྣལ་འབྱོར་མས་བླ་མ་མཛད་པ་དང། དེར་མ་ཟད་སྤྲུལ་སྐུའི་སངས་རྒྱས་ཀྱི་ཞིང་རྣམས་ལ་སོང་སྟེ་ཆོས་ཞུས་ཉམས་སུ་བླངས་ནས་མྱུར་དུ་བཅུ་གསུམ་རྡོ་རྗེ་འཛིན་པའི་ས་ཐོབ་པར་འགྱུར་ཏེ། དེ་ནི་གང་ཟག་དབང་

[142A]༄༅། །པོ་རབ་ཡིན་ལ། ཚར་ཆེན་གྱིས། དེ་ལྟར་ཕྱོགས་དང་ཟླ་བའི་རྣལ་འབྱོར་གྱིས། །ཞེས་སོགས་གསུངས་སོ། མདོ་ལུགས་ཀྱི་ས་བཅུ་གཅིག་དང། སྔགས་ལུགས་ཀྱི་ས་བཅུ་གསུམ་ལ་
ངོས་འཛིན་ལུགས་མང་ཡང། རྗེ་རིན་པོ་ཆེའི་དགོངས་པ་ནི་མདོ་ལུགས་ཀྱི་ས་བཅུ་གཅིག་དང། སྔགས་ལུགས་ཀྱི་ས་བཅུ་གསུམ་གཉིས་ནི་མིང་འདོགས་ཙམ་གྱི་ཁྱད་པར་མ་གཏོགས་མཐོ་དམན་
གྱི་ཁྱད་པར་མེད་དེ། མདོ་ལུགས་ཀྱི་ས་བཅུ་པ་ཆོས་ཀྱི་སྤྲིན་དེ་ལ་ནང་གསེས་ཀྱིས་དབྱེ་ན་ས་བཅུ་ཐོབ་མ་ཐག་ཏུ། ཙམ་པོ་བ། དེ་ནས་ཁྱད་པར་བ། དེ་ནས་བར་ཆད་མེད་ལམ་དང་
བཅུ་གཅིག་པ་ཀུན་ཏུ་འོད་ཟེས་དང། སྔགས་ལུགས་ལ་ས་བཅུ་པ་ཆོས་ཀྱི་སྤྱིན་གྱི་བར་ལ་ཁྱད་མེད་ལ། ཁྱད་པར་བའི་ཚབ་ལ་དཔེ་མེད་པ་དང། བར་ཆད་མེད་ལམ་གྱི་ཚབ་ལ་ཡེ་ཤེས་ལྡན་དང་

[142B] །ཞེས་
གསུངས་སོ། །སེམས་འཛིན་སྔར་གྱི་སྟེང་དུ་འཁོར་ནང་མ་བཞི་དང། ཕྱི་མ་སུམ་ཅུ་སོ་གཉིས་ལ་ལམ་ཙམ་སེམས་བཟུང་ནས་ཐམས་ཅད་ཀྱི་སྤྱན་དབུས་མ་ལ་སེམས་འཛིན། ་ནུབ་བཅོ་
བརྒྱད་པར། གང་ཟག་དབང་པོ་འབྲིང་སིནྡྷུ་རའི་སྒྱུབ་པར་སྒྲོ་འདོགས་བཅད་ནས་སྤྱན་གཉིས་ནས་ཞབས་ཀྱི་བར་གྱི་སེམས་འཛིན་གཏོང་བ་ལ། འདི་ལ་བསྙེན་པ་དང། སྒྱུབ་པ་དང་
ལས་སྦྱོར་གསུམ་ལས། དང་པོ་ནི། ཐོག་མར་ཨོཾ་གསུམ་མའི་གྲངས་ཀྱི་འབུམ་ཚར་གཉིས་གསུམ་གསོག་པར་གསུངས་ཏེ། ཚར་གསུམ་བྱེད་ན་འབུམ་ཕྲག་གོ་དྲུག་དགོས་ལ་བསྙེན་པ་བྱ་ཚུལ་ནི། སྔར་བཤད་པ་

[143A]༄༅། །ལྟར་རོ༑ །གཉིས་པ་ནི། སྐུ་ཚོམ་བུ། གསུང་བདུད་རྩི། ཐུགས་སིནྡྷུ་རའི་དཀྱིལ་འཁོར་སྔར་བཤད་པ་ལྟར་བཤམས། མཆོད་པ་ནི་རང་ཉིད་ཚེ་འདི་བློས་གཏོང་བ་ཡིན་པས་འཕྲལ་
གྱི་ཉེར་མཁོ་མ་གཏོགས་དངོས་པོ་མཆོད་པའི་ཡོ་བྱད་དུ་བསྒྱུར་ཏེ་ཅི་འབྱོར་བཤམས། ཆོ་ག་ནི་བདག་བསྐྱེད་མདུན་བསྐྱེད་མ་གཏོགས་དབང་དང་བུམ་པ་གཏོང་མི་དགོས་ལ༑ བདག་
བསྐྱེད་ཀྱང་ཉིན་རེའི་ཐུན་དང་པོ་མ་གཏོགས་ཕྱི་མ་གསུམ་ལ་བཞག་ཀྱང་ཆོག་གམ་སྙམ། བཟླས་པའི་ཚེ་མདུན་བསྐྱེད་ཀྱི་ཐུགས་ཀར་ཆོས་འབྱུང་ཟླ་བ་བཾ་ཡིག་སྔགས་ཕྲེང་དང་
བཅས་པ་བདག་བསྐྱེད་བཞིན་བསྒོམ་ནས། དེ་ལས་འོད་ཟེར་སྤྲོས་བསྡུ་སྔར་ལྟར་བྱས་ཏེ་འབུམ་ཕྲག་བཞི་བཟླ་ཞིང། ཐུན་རེར་མདུན་བསྐྱེད་ཀྱི་ཡེ་ཤེས་པ་གཤེགས་ཤིང། དམ་ཚིག་པ་

[143B] སིནྡྷུ་ར་འབྱོར་ན་ཐུན་རེ་ནས་བརྫེ་ཞིང་མ་འབྱོར་ན་ཐུན་ཐ་མར་ངེས་པར་བརྗེས་ཏེ་སྣོད་དུ་ཉར་ཚགས་བྱས། བཞི་འབུམ་སོང་ནས། བདེ་མཆོག་རྩ་རྒྱུད་
ནས་ཀྱང་ཟུར་ཆ་ཙམ་གསུངས་པས་བལ་ཡུལ་རྒྱ་གར་སོགས་ནས་ཐོན་པའི་ལང་ཀ་ལི་ཡའི་ཤིང་འབྱོར་ན་རབ་ཡིན་ལ། མ་འབྱོར་ན་དོ་རྒོད་པས་བྱ་བར་གསུངས་ལ། སྨན་གཞུང་དུ་དོ་
བ་ཞེས་ཀྱང་འབྱུང་བས་དེ་ནི་མེ་ཏོག་ཞྭ་མོ་པཎ་ཐུང་གི་དབྱིབས་འདྲ་བ་ཞིག་འོང་ཡང་ཆུང་དུ་ལས་མི་འབྱུང་ཞིང། གཡག་རྒོད་དང་ཕག་རྒོད་ཅེས་གཟུགས་སྟོབས་ཆེ་བ་ལ་ཟེར་བ་
བཞིན། སྡོང་པོ་ཆེན་པོ་ཡོད་པ་ལ་དོ་རྒོད་པ་ཞེས་པའི་སྡོང་པོ་ཆེ་བར་འོང་བས་འདྲ་མི་ཆགས་པ་མ་བྱུང་ཞིང། གང་ལྟར་ཡང་དེ་ལྟ་བུའི་ཤིང་སྦུབས་ཅན་བྩཨླ་ལ་ཚེས་བཅུ་གང་རིགས་ལ་གཅོད་དགོས་པས་དེ་སྐབས། ཤར་དུ་བསྟན་པ་གང་ཡིན་ལམ་

[144A]༄༅། །ནོར་བའི་རྟགས་བྱས་ཏེ། མཛུབ་གང་ངམ་སོར་དྲུག་ཙམ་གྱི་ཚད་གད་བདར་བྱས་བསངས་དང་གུ་གུལ་གྱིས་བདུགས་ཏེ་ཤིང་དེ་ལག་ཏུ་བཟུང་ནས་ཨོཾ་གསུམ་མ་བརྒྱ་རྩ་བཟླས་
ནས། དེའི་ནང་དུ་སྔར་གྱི་སིནྡྷུ་ར་མ་གྱར་བ་བླུགས། རྩ་རྩེ་མ་ནོར་བ་བྱས་ཏེ། རྩ་བ་ནས་དགའ་འཁྱིལ་གྱི་པར་ཡོད་པའི་ཤིང་གིས་བཅད། སྟེང་ཡང་ཁ་ལེགས་པར་བཅད་
དེ་ས་རླངས་སོགས་ཀྱི་སྐྱོན་མི་འབྱུང་བར་བྱ་ཞིང། དར་དམར་པོས་དྲིལ། གྲོགས་འཁོར་ལོ་སྡོམ་པའི་གཞི་བསྙེན་སོང་བ་ལ་སྦའི་དབྱུག་པ་ལག་གཉིས་སྙིང་ཁར་རྩེ་སྤྲད་པས་གྲུ་
མོ་ཕན་ཚུན་གྱི་ཚད་དང་འོདྨ་ཕྱེད་དོན་གཅིག་པས་དེ་ལྟ་བུའི་དབྱུག་པ་གྲོགས་ཀྱི་ལག་ཏུ་གཏད་ནས་སུམྦྷ་ནི་བཟླ། སྦོམ་ཕྲ་དང་དབྱིབས་བཤད་ཁུངས་མ་མཐོང། ཡར་ངོའི་ཚེས་བཅུའི་ཉིན་དཀྱིལ་འཁོར་སྔར་བཞིན་བཞེངས་ཏེ་

[144B]སྒྲུབ་མཆོད། བདག་འཇུག་ལེན་པ་རྣམས་རྒྱས་པར་
བྱས་ནས་གྲོགས་དང་ལྷན་ཅིག་ཏུ་དུར་ཁྲོད་དུ་སོང་ལ་དེར་ཆོས་འབྱུང་གྲུ་གསུམ་གྱི་ཟུར་གཅིག་ནུབ་ཏུ་བསྟན་པ་ཁྲུ་གང་ཙམ་བྲུས་པའི་ནང་དུ་སིནྡྷུ་རའི་ཤིང་བཅུག་ལ་གཡམ་པ་
སོགས་ཀྱིས་བཅད་དེ་མིས་མི་ཤེས་ཤིང་རང་གིས་མི་ནོར་བའི་རྟགས་བྱས་པའི་སྟེང་དུ། རང་ཉིད་ཁ་ནུབ་ཏུ་ཕྱོགས་ནས་འདུག་ལ་རང་དང་འོག་གི་སིནྡྷུ་ར་དབྱེར་མེད་དུ་བྱས་ཏེ་
བདག་བསྐྱེད་བཞིན་སྒྲུབ་ནས་ཨོཾ་གསུམ་མའི་བཟླས་པ་བྱ་ཞིང། གྲོགས་བདེ་མཆོག་གི་བདག་བསྐྱེད་སྔོན་དུ་འགྲོ་བས་བས་ཆད་བསྲུང་བའི་ཕྱིར་སུམྦྷ་ནི་བཟླ། སྲོད་འཁོར་གྱི་བར་བཟླས་པ་བྱས་ཏེ་དེ་ནས་ཁྱིམ་དུ་ལོག་སྟེ་ཉིན་མོ་མདུན་བསྐྱེད་ཚོགས་གཏོར་འབུལ་བ་སོགས་

[155A]༄༅། །ཀྱི་བཟླས་པ་བྱ། གཞུང་དུ་དེ་ནས་ཉེར་གསུམ་གྱི་བར་ཇེ་རིང་དུ་བཏང་ནས་ཉེར་གསུམ་གྱི་ནུབ་མོ་མཚན་ཕྱིཨྡ་བཟླ་བར་གསུངས། གཞན་དུ་ཚེས་བཅུ་ནས་བཅོ་ལྔའི་བར་ནམ་
གྱི་སུམ་གཅིག་དེ་ནས་ཉི་ཤུའི་བར་ཕྱེད། དེ་ནས་ཉེར་བཞིའི་བར་སུམ་གཉིས་བཟླ་བར་གསུངས། ཉེར་ལྔའི་ནུབ་མོ་མཚན་ཐོག་ཐག་བཟླས་ནས་ནམ་ལངས་མ་ཐག་འོག་གི་སིནྡྷུ་
ར་ཕྱུང་བ་ཁྱེར་ནས་ནང་དུ་ཕྱིན། སྔར་ལྟར་དཀྱིལ་འཁོར་གྱི་དབུས་སུ་བཞག་ནས་སྒྲུབ་མཆོད་བདག་འཇུག་དང་བཅས་པ་རྒྱས་པར་བྱའོ། །གསུམ་པ་ནི༑ དེ་ནས་ཀུན་སཱ་ལིའི་ཆས་
ནི་དུས་རྒྱུན་པར་གྱི་དེས་ཆོག་པར་མངོན་ལ། སིནྡྷུ་རའི་དགའ་འཁྱིལ་གྱི་པར་དཔྲལ་བར་བཏབ། མེ་ལོང་ཞིག་ཁྱེར་ཏེ་པར་ཧ་ཅང་གསལ་ན་ཅུང་ཟད་བསུབ། ཤིང་སྣོད་གཞན་གྱིས་མི་མཐོང་བར་བྱས། གྲོགས་མི་དགོས་ཤིང་དབྱུག་པ་

[155B] ཙ་རི་གངས་རི་སོགས་དང། ཁྲོམ་ཆེ་བ་དང། སྐུད་འཚོང་མའི་ཁྲོམ་སོགས་བུད་མེད་མང་སར་ཕྱིན་ནས། རང་ཉིད་རྣལ་འབྱོར་པའི་ང་རྒྱལ་གྱིས་ཡེ་ཤེས་ཀྱི་
སྤྱན་གྱིས་དེ་རྣམས་ལ་གཟིར་ནས་བལྟས་པར་མོས་པས་རྣལ་འབྱོར་མ་ཡིན་ན་བུད་མེད་རྒྱལ་པོའི་བཙུན་མོ་དང། སྤྲང་མོ། མཛེ་མོའི་རྣམ་པ་ལ་སོགས་པ་ཇི་ལྟར་རུང་བའི་དཔྲལ་
བར་དགའ་འཁྱིལ་གྱི་རི་མོ་འཕོས་པ་འགྱུར་ལ། དེ་མཐོང་ན་མེ་ལོང་ལ་བལྟས་ཏེ་རང་གི་དཔྲལ་བའི་དགའ་འཁྱིལ་མེད་ན་ཐེ་ཚོམ་མེད་པར་གཡོན་བསྐོར་བྱས་ནས་ཞབས་སྤྱི་བོར་
བླངས། གསོལ་འདེབས་སྔར་བཞིན་བྱ་ཞིང། དེས་འཕྲལ་དུ་ཁས་མི་ལེན་པའི་ཚུལ་ཡང་འབྱུང་བས་དེ་ལ་ཐེ་ཚོམ་མེད་པར་སྙིང་ནས་གསོལ་བ་བཏབ་ན་མཁའ་སྤྱོད་དུ་ཁྲིད་པར་གྱུར། དེ་ལྟ་བུ་དང་མ་འཕྲད་ཀྱི་བར་ལ་ནང་རེ་བཞིན་བསྒོམ་བཟླས་ལ་བརྟོན་པར་བྱ་ཞིང། ཚེས་བཅུ་

[146A]༄༅། །མཆོད་པ་ལ་ཡོ་བྱད་མེད་ཀྱང་མདུན་དུ་རྡོ་སྟེགས་ལྟ་བུའི་སྟེང་དུ་སིནྡྷུ་ར་བཞག་ནས་བསམ་གཏ་གྱི་སྒྲུབ་མཆོད་བྱ༑ དེ་ལྟ་བུའི་ཚུལ་ཡིས་མཁའ་སྤྱོད་སྒྲུབ་པ་ནི་
གང་ཟག་འབྲིང་པོ་ཡིན་ལ། ཚར་ཆེན་གྱིས། སིནྡྷུ་ལངྒ་ལི་ཡའི་སྡོང་བུར་བཅས། །ཞེས་སོགས་གསུངས་པ་ལྟར། སིནྡྷུ་ར་ནི་རྒྱ་སྐད་ཡིན་ལ་བོད་སྐད་དུ་ལི་ཁྲི། ལངྒ་ནི་གོང་
བཞིན། རོ་ལྡན་ནི་དུར་ཁྲོད་ཡིན་པས་དེར་སྒྲུབ་པ་བྱས་ནས་ཕྱོགས་མེད་ཀྱི་ཡུལ་ཀུན་ཏུ་མཉུལ་བ་སྟེ། འཁྱམས་པས་གང་ཟག་གི་མཛོད་སྤུར་སྟེ། གང་མིང་བརྗོད་པའི་དང་པོ་རུ་
།དང་པོ་ལ་ནི་གཉིས་པ་སྦྱར། །སྤྱི་ལ་ཁྱབ་པ་ཉིད་དུ་འགྱུར། །ཞེས་པ་ལྟར། གང་ཞེས་པ། སྤྱི་ཚིག་སྟེ་དྲག་ཞན་གང་གི་མཛོད་སྤུར་དགའ་འཁྱིལ་འཕོས་པ་དེ་ལ་གསོལ་བ་བཏབ་ན་ཐོག་མར་གཟུགས་མི་སྡུག་པའི་རྣམ་པར་ཡོད་ཀྱང་རྗེས་སུ་འཛེས་པའི་རྣམ་པར་

[146B] མཁའ་སྤྱོད་དུ་ཁྲིད་པར་ཤོག་ཅེས་པའོ། །མཁའ་སྤྱོད་དང་རིག་འཛིན་ལ་སྤངས་རྟོགས་ཀྱི་ཡོན་ཏན་ལ་ཁྱད་པར་ཡོད་ཚུལ་བཞེས་ཀྱང། རིག་འཛིན་ལ་མཁའ་སྤྱོད་
ཀྱི་རིག་འཛིན་དང། ས་ལ་སྤྱོད་པའི་རིག་འཛིན་གཉིས་ཡོད་པས་འདིར་རིག་འཛིན་གསུངས་པ་ནི་མཁའ་སྤྱོད་ཀྱི་རིག་འཛིན་ལ་དགོངས་སོ། །སེམས་འཛིན་ནི་སྔར་གྱི་སྟེང་དུ་སྤྱན་
གཉིས། ཤངས། ཞལ། ཚེམས། ལྗགས། སྙན། དབུ་སྐྲ། མགུལ་པ། ནུ་འབུར། ཕྱག་ཞབས་རྣམས་དཔྱད་སྒོམ་གྱིས་གསལ་བཏབ་ནས་འཇོག་སྒོམ་བྱའོ། ་ནུབ་བཅུ་དགུ་པར། གང་ཟག་དབང་པོ་
ཐ་མ་འཆི་ཁར་རྣལ་འབྱོར་མས་རྗེས་སུ་འཛིན་པ་དང། མྱུར་ལམ་འཕོ་བའི་ཕན་ཡོན་འཆི་ལྟས་བཟློག་ཐམས་སོགས་ལ་སྒྲོ་འདོགས་བཅད་ནས་རྒྱན་གྱི་སེམས་འཛིན་གཏོང་བ་ལ། གོང་དུ་བཤད་པའི་སྒྲུབ་པ་སོགས་ཚུལ་བཞིན་བྱ་

[147A]༄༅། །གསུངས། མ་འགྲུབ་ན་ཚེ་འདིར་ལུས་མ་སྤངས་པར་མཁའ་སྤྱོད་དུ་འགྲོ་མ་ནུས་པས་དབང་པོ་ཐ་མ་ཡིན་ལ། དེས་ད་དུང་ལེ་ལོ་མི་བྱ་བར་ཉམས་ལེན་ཆག་མེད་དུ་བྱས་ནས་གློ་
སྙིང་བྲང་གསུམ་གཏད་ན་བར་དོར་དཔའ་བོ་མཁའ་འགྲོའི་བསུ་བར་བདེ་མཆོག་རྩ་རྒྱུད་ལས་གསུངས་པས་བར་དོའི་འཇིགས་སྐྲག་སོགས་མྱོང་མི་དགོས་ཤིང་མྱུར་བའི་ཐམས་འཕོ་བའི་
རྣལ་འབྱོར་ཉམས་སུ་ལེན་པ་ལ་སྔ་རབས་པ་རྣམས་ཡབ་མཀའ་ལ་བརྟེན་པ་ཡབ་ཡུམ་ཞལ་སྦྱོར་གྱི་འཕོ་བ་དང། ཡུམ་བཀའ་ལ་བརྟེན་པ་ཡུམ་རྐྱང་གི་འཕོ་བ་གཉིས་སུ་བཞེད་ཅིང་
ཕྱིས་ཡབ་རྐྱང་ལ་བརྟེན་པ་ཡབ་བཀའ། ཡུམ་རྐྱང་ལ་བརྟེན་པ་ཡུམ་བཀའ། ཡབ་ཡུམ་ཞལ་སྦྱོར་ལ་བརྟེན་པ་ལྷན་སྐྱེས་ཀྱི་འཕོ་བ་གསུམ་དུ་བཞེད་པ་གང་མོས་གཅིག་ཞག་བདུན་ལ་སོགས་པ་སྒྲུབ་ཁང་དང་ལུས་ལ་འཇའ་ཟུག་པ་དང་དྲི་ཞིམ་པོ་

[147B] སྤྱི་བོ་ཟ་བ་དང། སྣག་ཁྲག་འཛག་པ་ལ་སོགས་པའི་མཁའ་སྤྱོད་གྲུབ་པའི་རྟགས་མ་བྱུང་གི་བར་དུ་སྦྱང་ཞིང་དེ་ནས་མ་བརྗེད་ཙམ་བྱ། ལས་ལ་སྦྱོར་བ་ནི་
ཐོག་མར་འཆི་ལྟས་བརྟག་དགོས་པས། དེ་ཡང་འཆི་དུས་རྣམ་ཤེས་ཐོན་པའི་བུ་ག་དགུ་ཡོད་པ་ལས། བཤང་ལམ་ནས་ཐོན་ན་དམྱལ་བ། དེ་བཞིན་དུ་ཆུ་ལམ་དུད་འགྲོ། ཁ་ཡི་དྭགས། ལྟེ་
བ་འདོད་ཁམས་ཀྱི་ལྷ། མཛད་སྤུ་གཟུགས་མེད་ཁམས། སྤྱི་བོ་གཟུགས་ཁམས། སྣ་གནོད་སྦྱིན། རྣ་བ་གྲུབ་པའི་ལྷ། མིག་མིའི་རྒྱལ་པོར་སྐྱེ་བར་གསུངས་པ་མཚོན་པ་ཙམ་ཡིན་ལ། མིར་སྐྱེ་
བ་དེར་ཡང་གཡས་ནས་ཐོན་ན་སྐྱེས་པ་དང། གཡོན་ནས་ཐོན་ན་བུད་མེད་དུ་སྐྱེ་བར་གསུངས་ལ། འདི་ལ་རབ་འབྲིང་ཐ་གསུམ་ལས། སྤྱི་བོར་རབ། མིག་སྣ་རྣ་བ། སྨིན་མཚམས་ལྟེ་བ་འབྲིང། ཁ་དང་

[148A]༄༅། །འོག་སྒོ་གཉིས་ཐ་མའོ། །དེའི་ནང་ནས་སྒོ་བརྒྱད་བཀག་ནས་སྒོ་གཅིག་དབྱེ་གསུངས་པ་ལྟར། ཚངས་བུག་མ་གཏོགས་སྒོ་བརྒྱད་ཡི་གེས་བཀག་ནས་ཚངས་བུག་ནས་ཐོན་པ་འཕོག་བ་
དང་འབྲེལ་ན་ངེས་པར་སྔགས་སྒྲུབ་པའི་རྟེན་མཁའ་སྤྱོད་དུ་སྐྱེ་བར་གསུངས་ཏེ། ཉིན་རེར་བྲམ་ཟེ་གསོད་པ་དང། །མཚམས་མེད་ལྡ་ནི་བྱེད་པ་དང། །ཞེས་སོགས་གསུངས་པ་ལྟར་
མི་དགེ་བ་ཤིན་ཏུ་གསོག་ཚབས་ཆེ་བའི་སྡིག་ཅན་ མི་ཕལ་པ་སྟོང་དང་འདྲ།  ཡང་འཕོ་བ་བྱས་པས་མཁའ་སྤྱོད་སོགས་སྔགས་སྒྲུབ་པའི་རྟེན་ཁྱད་པར་ཅན་ཐོབ་པར་གསུངས་པ་
ཉམས་ལེན་གནད་ལ་འཁེལ་ཞིང། འཕོ་བའི་དུས་ཟིན་ན་ཕན་ཡོན་ཤིན་ཏུ་ཆེ་བར་གསུངས། སྒོ་འགག་ཚུལ་ལ་རྟོགས་པ་མཐོ་བས་སྒོ་སོ་སོར་ཡི་གེ་འགོད་ནུས་ཀྱང། ལས་དང་པོ་བ་ནུས་པ་མ་ཐོབ་ཅིང། ནད་ལ་སོགས་པའི་གནད་གཅོད་

[148B] ཡོངས་འཛིན་པཎྜི་ཏ་ཆེན་པོས་འོད་དཔག་མེད་ཀྱི་འཕོ་བའི་སྐབས་སུ་གསུངས་པ་ལྟར། རང་གི་ལུས་དྲང་པོར། རྩ་དབུ་མ་གསལ་
བཏབ་སྟེ་ཡར་སྣེ་ཇེ་སྦོམ་ལ་སོང་བ་སྤྱི་བོའི་ཚྣགྶ་བུག་ལ་ཐལ་ལེ་ཟུག་པ་རག་དུང་མགོ་མཇུག་ལྡོག་པ་ལྟ་བུ། དེའི་ཡར་སྣེ་མ་གཏོགས་བུག་པ་གཏན་མེད་པར་སྒོམ་ན་སྒོ་གཞན་རྣམས་
བཀག་པའི་གོ་ཆོད་གསུངས་པ་ལྟར་བྱ་ལ། འཕོ་བའི་དུས་ནི་རྡོ་རྗེ་གདན་བཞིའི་རྒྱུད་སོགས་ནས། དུས་ལ་བབ་ན་འཕོ་བྱ་ཡི། །དུས་མིན་ལྷ་རྣམས་གསོད་པའོ། །ཞེས་པ་ལྟར། འཆི་ལྟས་
བརྟགས་ནས་བཟློག་ཐབས་བྱས་ཀྱང་མ་བཟློག་ན་དུས་ལ་བབ་པ་ཡིན་པས་འཕོ་བ་བྱ་ཡི། འཆི་ལྟས་མེད་པ་སོགས་དུས་མིན་དུ་འཕོས་ན་ལྷ་བསད་པའི་ཉེས་པར་འགྱུར་ཏེ། ཕུང་པོ་སངས་རྒྱས་ལྔ་བདག་ཉིད། །དེ་ལ་བརྙས་བྱས་བརྒྱད་པ་ཡིན། །ཞེས་སྔགས་ཀྱི་རྩ་ལྟུང་བརྒྱད་པ་འཕོག་

[149A]༄༅། །ཅིང་རྩ་ལྟུང་བྱུང་ན་དམྱལ་བར་སྐྱེ་བ་སོགས་ཉེས་དམིགས་མཐའ་ཡས་པས་འཆི་ལྟས་བརྟག་པ་གལ་ཆེ་བས། དེའི་ཚུལ་ནི་ལུས་མདོག་འགྱུར་བ་དང། སེམས་ཀྱི་འཆར་ཚུལ་
འགྱུར་བ་དང། རྨི་ལྟས་ངན་པ་སོགས་མང་དུ་གསུངས། གཞུང་དུ་གསལ་བ་ནི་མཁའ་འགྲོའི་སྒྲ་ཡལ་བ་ཞེས་རྣ་བ་གཉིས་བཀག་པ་ན་འུར་སྒྲ་མེད་པ་དང། ཉི་མ་རྩེ་ཤར་ལ་རྒྱབ་
བསྟན་པའི་གྲིབ་མའི་མགོ་བོར་རླངས་པ་མེད་པ་དང། མིག་འཚིར་བས་འོད་སྒོར་མེད་པ་དང། ལག་གྱས་གྱི་ཁུ་ཚུར་དབྲལ་བར་བཞག་གྲུ་མོ་པུས་མོར་བཙུགས་ཏེ་མཁྲིག་མར་བལྟས་པས་
རྦད་ཀྱིས་ཆད་པ་རྣམས་གསུངས་ཀྱང་མ་ངེས་པ་དང། རླུང་ལོག་པ་དང་ཚེ་གཟུགས་བརྟགས་པ་འདི་གཉིས་ངེས་པའི་འཆི་ལྟས་སུ་གསུངས་པ་ལས་ཕྱི་མ་བརྟག་པ་སླ་བས་ཉི་མ་དང་མཚན་མོ་ཟླ་བ་གང་རིགས་ལ་རང་གི་སྙིང་གའི་གྲིབ་མ་

[149B] དེ་ནས་ནམ་མཁར་ཧར་གྱིས་བལྟས་པ་ན་ནམ་མཁར་གཟུགས་ནག་པོ་ཞིག་མཐོང་བས་དེའི་ཚེ་མགོ་བོ་མེད་ན་རང་འཆི་བ་དང་
ལག་པ་གཡས་བུ་དང། གཡོན་བུ་མོ་འཆི་བར་བཤད་པས་བཟློག་ཐམས་བྱ་སྟེ། ཚེ་ཉམས་པ་གསོ་བ་ཚེ་དབང་ཚེ་སྒྲུབ་སོགས་བྱེད་པ། བསོད་ནམས་ཉམས་པ་གསོ་བ་དཀོན་མཆོག་ལ་
མཆོད་པ། ངན་སློང་ལ་སྦྱིན་གཏོང། ལས་ཉམས་པ་གསོ་བ་སྟོང་ཉིད་སྒོམ་པ་དང་སྲོག་བླུ་སོགས་ལ་འབད་ཅིང། དེས་ཀྱང་མ་བཟློག་ན་ནད་ལ་སོགས་པ་མ་ཕོག་གོང་དུ་འཕོ་བར་
བྱའོ། །རླུང་སེམས་ལ་རང་དབང་ཐོབ་པ་སོགས་ནུས་པ་ཐོན་པས་ནད་མེད་པ་སོགས་ཀྱི་ཚེ་འཕོ་ནུས་ནའང། ནུས་པ་ཆུང་བས་རླུང་སྟོབས་ཀྱིས་ལུས་སེམས་འཕྲལ་མི་ནུས་པས། འཆི་བའི་ཚེ་རང་གི་དམིགས་པ་དང། གཞན་གྱིས་གསལ་འདེབས་

[150A]༄༅། །དང་ལས་རླུང་རང་ཤུགས་ཀྱིས་སྡུད་པ་སོགས་ཀྱི་རྟེན་འབྲེལ་ཚོགས་པ་ལ་བརྟེན་ནས་འཕོ་ནུས་སོ། །འདིར་འཕོ་བ་ཡོད་ཚུལ་དང་ལུགས་གཞན་ལ་མེད་པའི་ཁྱད་ཆོས་ཤིན་ཏུ་ཟབ་
ཅིང་གསང་བར་བྱ་བ་ཡིན་ཚུལ་སོགས་ལས་དམིགས་རིམ་མང་པོ་ལ་མི་སྟོན་པར་དོན་གཉེར་ཅན་མང་མཐའ་གསུམ་ལ་སོགས་པར་རྫོགས་རིམ་གྱི་འཇའ་ལུས་སྒྲུབ་པའི་མཇུག་ཏུ་གནང་ཞིང་
མཐོང་གྲོལ་དུ་བསྡུས་པར་ཞག་བཅུ་གསུམ་ཙམ་དུ་གྲུབ་པར་བྱེད་ན་སྒྲེ་འདོགས་གཅོད་པའང་དཀྱུས་བཞིན་བྱས་ན་མི་འགྲིགས་པས་བསྡུ་ལུགས་ཤེས་དགོས་པ་དང། ལུས་དཀྱིལ་མི་གཏོང་
བའི་སྐབས་ཞག་གྲངས་མང་ཙམ་བྱེད་ན་སེམས་འཛིན་ཉི་མ་གཉིས་རེ་འདབ་པའམ་ཡང་ན་ཕྲལ་ནས་གཏོང་ལུགས་བྱེད། རྒྱས་པ་འདི་ཁའི་ཉིན་གཉིས་རེའི་སྒྲོ་འདོགས་གཅོད་པ་བསྡུས་པའི་སྐབས་ཉིན་རེ་ལ་གཏོང་དགོས་སོ། །གཞུང་དུ་

[150B] བརྒྱུད་པའི་གསོལ་འདེབས་དང། དཔལ་ལྡན་རྡོ་རྗེ་མཁའ་འགྲོ་མ་སོགས་བསྟོད་པའི་མཐར་མཁའ་སྤྱོད་ཞལ་བཟང་ལྟ་བའི་སྨོན་ལམ་འདོན་པར་གསུངས་ཀྱང་
བླ་བརྒྱུད་སྔོན་དུ་སོང་ཟིན་པས་འདིར་མི་དགོས་ལ། བསྟོད་པ་བྱ་བའི་ཡུལ་གང་ཡིན་སོགས་ཤེས་པ་གལ་ཆེ་བས། དེའི་ཚུལ་ནི་གཏོར་མ་ངག་འདོན་བཞིན་ཕུལ་ནས་ཕྱི་ནང་གི་མཆོད་པ་
དང། བསྟོད་པ་བྱ་ཞིང༑ མཁའ་སྤྱོད་ཞལ་བཟང་ལྟ་བའི་སྨོན་ལམ་ནི། ཚར་ཆེན་ལ་ཞལ་གཟིགས་བྱུང་དུས་སུ་མཛད་པ་ཡིན་པས་བྱིན་རླབས་ཤིན་ཏུ་ཆེ་ཞིང། ཚིག་དོན་ནི་མཇུག་གི་
ཤོ་ལོ་ཀ་གཅིག་མ་གཏོགས་འདོད་དོན་གསོལ་འདེབས་སུ་འདུག་པས་གཏོར་འབུལ་མཆོད་བསྟོད་ཀྱི་མཇུག་ཏུ་བརྗོད་ན་ལེགས་པ་ངག་འདོན་དུ་གོ་རིམ་དེ་ལྟར་བཤད། ཡང་མདུན་བསྐྱེད་དང་འབྲེལ་བའི་

[151A]༄༅། །ཚེ་དེ་བསྟོད་པའི་མཇུག་ཏུ་བཏང་ནས། གཏོར་འབུལ་གྱི་ཚེ་རྗེ་བཙུན་རྡོ་རྗེ་རྣལ་འབྱོར་མ་སོགས་བརྗོད་ཀྱང་རུང་བས་གང་མོས་བྱ། དེ་དག་ནི་བསྐྱེད་རིམ་རྟེན་གཞལ་ཡས་
ཁང་ལྟ་བུ་དང། རྫོགས་རིམ་བརྟེན་པ་ལྷ་ལྟ་ཡིན་པའི་ནང་ནས་རྟེན་བསྐྱེད་རིམ་ལ་བྱ་བ་བྱེད་ཅན་གཉིས་ཀྱི་དང་པོ་བསྒོམ་བྱའི་དོན་ལ་ཐོས་བསམ་གྱིས་སྒྲོ་འདོགས་གཅོད་པ་
རྫོགས་སོ། །དབང་མཚན་ཉིད་དང་ལྡན་པ་ལེགས་པར་ཐོབ་ནས་དམ་སྡོམ་མ་ཉམས་པའམ་ཉམས་ཀྱང་འཆི་ཁ་ཚུན་ཆད་ལ་བཤགས་བསྡོམ་ལེགས་པར་བྱས་ན་ཐ་ནའང་སྐྱེ་བ་བཅུ་དྲུག་
ཚུན་ལ་ངེས་པར་རྡོ་རྗེ་རྣལ་འབྱོར་མས་རྗེས་སུ་བཟུང་ནས་ས་ལམ་འགྲོད་ནུས་པ་དང། དེའི་ཁར་བསྐྱེད་རྫོགས་ཀྱི་ལམ་ཚུལ་བཞིན་ཉམས་སུ་བླངས་ན་བར་དོར་ངེས་པར་དཔའ་བོ་མཁའ་འགྲོས་མཁའ་སྤྱོད་དུ་ཁྲིད་པར་འགྱུར་རོ། །སེམས་འཛིན་སྔ་མའི་སྟེང་དུ་འཁོར་ལོ་སོ་སོའི་དབུ་རྒྱན་

[151B] མགུལ་རྒྱན། ཕྱག་གདུབ། ཞབས་གདུབ། སེ་རལ་ཁ། འོག་པག་ ཕྱིའི་མེ་རི་ནས་
ནང་ལུས་དཀྱིལ་གྱི་གཙོ་འཁོར་སོ་སོའི་རྒྱན་དང་སྤྱན་གྱི་དཀར་ནག་སོགས་དུས་གཅིག་ཏུ་ཤར་ནས་རེག་མཐོང་གི་མཚན་མ་སྔར་བཤད་པ་བཞིན་རྐྱེན་གཞན་མ་བྱུང་བར་ཉིན་ཞག་
གཅིག་གི་དྲུག་ཆ་བྱིང་རྒོད་དང་མབྲལ་བར་སྐྱོང་ནུས་པ་ནི་བསྐྱེད་རིམ་རགས་པ་མཐར་ཕྱིན་པའི་ཚད་དུ་གསུངས་སོ། ་ནུབ་ཉི་ཤུ་པར། མཐོང་གྲོལ་དུ་རྫོགས་རིམ་ལ་སྒྲོ་འདོགས་
གཅོད་པ་སེམས་འཛིན་ཞེས་ཉིས་སྦྲགས་སུ་གཏོང་རྒྱུ་མེད་པར་གསུངས། སྤྱིར་ས་ལུགས་ལ་སྒྲོ་འདོགས་གཅོད་པ་དང་སེམས་འཛིན་སོ་སོར་བཞེད་ཀྱང་རྗེ་རིན་པོ་ཆེས་སྒྲོ་འདོགས་གཅོད་པ་དེ་ཉམས་སུ་ལེན་ཚུལ་ཁོ་ན་ལ་གཅོད་པ་ཡིན་གྱི་ཉམས་སུ་ལེན་ཚུལ་གཞན་དང་སྒྲོ་འདོགས་གཞན་ལ་

[152A]༄༅། །གཅོད་པ་མ་ཡིན་ཏེ། རྟ་དཀྱུ་ས་གཞན་དུ་བྱས་ནས་རྒྱུག་ས་གཞན་དུ་སྟོན་པ་བཞད་གད་གྱི་གནས་ལྟར། ཐོས་བསམ་གྱིས་གཞན་ཞིག་གཏན་ལ་ཕབ་ནས་ཉམས་སུ་ལེན་རྒྱུ་
གཞན་སྒོམ་ན་བཞད་གད་ཀྱི་གནས་ཡིན་པས་སོ་སོར་མི་བཞེད་ལ། ལམ་རིམ་ཆེན་མོར་གསུངས་བཤད་རྒྱས་པར་གནང་ནས་བཤད་པ་ཐམས་ཅད་ལག་ལེན་འཁྱེར་ཤེས་པ་དཀའ་བས་སྐྱོང་ཚུལ་
གུད་པ་རེ་ཡང་བྱའོ། །ཞེས་གསུངས་པ་ལྟར་ན་འདིར་རྫོགས་རིམ་གསུམ་པོ་ལ་ཡང་དང་པོ་བཤད་པ་མང་ལ་ཕྱི་མ་གཉིས་ཉུང་ངུ་ལས་མེད་པས་ཆ་མི་སྙོམས་པ་འཇུག་པས་ཆ་སྙོམས་
ཏེ་སྒྲོ་འདོགས་གཅོད་པ་དང་ཉམས་ལེན་སེམས་འཛིན་གྱི་བྱ་བ་གཉིས་འབྱུང་ཡང། རང་གི་གོ་ཡུལ་དང་བསྟུན་པ་འདི་ལྟར། མདོ་སྔགས་གཞན་ལས་རྣལ་འབྱོར་གསང་མཐའ་དང་རྫོགས་རིམ་གཞན་ལས་རྩ་དབུ་མ་དང། ཆོས་ཉིད་དངོས་སུ་སྟོན་པ་ལས་བརྒྱུད་ནས་སྟོན་པ་ཟབ་ཚུལ། དཔེ་

[152B] ས་ལུགས་ལ་མདོ་དང་རྒྱུད་སྡེ་འོག་མ་ལས་ཁྱད་པར་འཕགས་པ་གསང་འདུས་
སོགས་ཕ་བླ་ན་མེད་པ་དང། དགྱེས་རྡོར་སོགས་མ་བླ་ན་མེད་པ་དང། མའི་ཡང་མ་བླ་ན་མེད་པ་བདེ་མཆོག་ཡིན་པས། གསང་སྔགས་ཀྱི་མཐར་ཐུག་ཡིན་པས་ན་བདེ་མཆོག་ལ་གསང་
མཐའ་ཞེས་གསུངས། ཐུན་མོང་བ་བསྐྱེད་རིམ་གྱི་མན་ངག་དང། ཐུན་མོང་མིན་པ་རྫོགས་རིམ་གྱི་མན་ངག་རྩ་བཤད་ཀྱི་རྒྱུད། རྡོ་རྗེ་མཁའ་འགྲོའི་རྒྱུད། ཨ་བཧི་དྷ་ནའི་
རྒྱུད། སྡོམ་འབྱུང་གི་རྒྱུད། སཾ་བཧུ་ཊའི་རྒྱུད། རྩ་རྒྱུད་འབུམ་པ་ཞེས་བྱ་བ་ལེའུ་འབུམ་དང་ཤོ་ལོ་ཀ་འབུམ་དང་ཚིག་འབྲུ་འབུམ་རྣམས་སུ་ཡོད་པ་ལས་ཕྱི་མ་ལེའུ་ང་གཅིག་ལ་ཚིག་འབུམ་ཡོད་པ་བོད་དུ་འགྱུར་ཞིང། དེ་ལས་རྒྱས་པའི་རྩ་རྒྱུད་མ་འགྱུར་བར་གསུངས་ལ་རྒྱུད་ཐམས་ཅད་ཀྱི་

[153A]༄༅། །དོན་གྱི་བཅུད་ཁྱུང་བ་སློབ་དཔོན་ནག་པོ་པས་བཀྲལ་བ་རྒྱས་པ་དང། ཟུབ་ཆེན་དྲིལ་བུ་པས་རྗེ་བཙུན་རྡོ་རྗེ་རྣལ་འབྱོར་མ་ལ་དངོས་སུ་མ་ནོས་པ་དྲི་ལ་བུ་རིམ་ལྔ་
འབྲིད་པོ། གྲུབ་ཆེན་ལཱུཨི་པས་སློབ་དཔོན་ཤ་ཝ་རི་པ་སྟེ་བོད་སྐད་དུ་རི་ཁྲོད་ད་ཨང་ཕྱུག་ལ་ནོས་པ་རྫོགས་རིམ་བསྡུ་བ་གསུམ་པ་སོགས་བཞུགས་ཀྱང་དེ་ཐམས་ཅད་ལས་ཟབ་ཅིང་ཆེས་
ཁྱད་པར་འཕགས་པ་ནི་ཟབ་དོན་དྲིལ་བུའི་སྐོར་རྡོ་རྗེ་རྣལ་འབྱོར་མས་དྲིལ་བུ་པར་གནང་བ་དང། ཡང་ཟབ་ནཱ་རོའི་སྐོར། ནཱ་རོ་པ་ལ་རྣལ་འབྱོར་མས་གནང་བ་སྟེ་ཕྱི་མ་ཤིན་
ཏུ་ཟབ་པར་བཞེད་ཀྱང། རྗེ་རིན་པོ་ཆེས། སྤྱིར་ཟབ་པ་ཞེས་པ་རྩ་བཤད་ཀྱི་རྒྱུད་དོན་བླ་མའི་མང་ངག་གིས་བཀྲལ་བ་ལ་བརྟེན་ནས་དོན་བདེ་བླག་ཏུ་རྟོས་ནུས་དགོས་ཀྱི་རྩ་བཤད་
ཀྱི་དགོངས་པ་མ་ཡིན་པ་གསུངས་བ་ཡང་མིན་པ་དང། ནག་པོ་པས་མཛད་ཟེར་བའི་རྒྱ་གཞུང་མང་དུ་སྣང་ཡང་རྫོགས་རིམ་དཔྱིད་ཀྱི་ཐིག་ལེ། ཤེས་

[153B] སྒོམ་པ་སྔགས་ཀྱི་རིམ་པ་སྟེ་ནག་པོ་པས་མཛད་པའི་རྫོགས་རིམ་སྟོན་པའི་གཞུང་གསུམ་པས་མེད་པས་གཞན་རྣམས་ཁ་གཡར་བ་ཡིན་ལ། གསང་མཐའ་ཞེས་
པའི་དོན། བདེ་མཆོག་རྩ་རྒྱུད་ལས། ཇི་སྲིད་མདོ་བྱ་སྤྱོད་པ་དང། །རྣལ་འབྱོར་གསང་མཐའི་དབྱེ་བ་ཉིད། །ཅེས་གསུངས་པའི་དོན་ནི། མདོ་ཞེས་པ་མདོ་སྡེ་ཕར་ཕྱིན་ཐེག་པ། བྱ་
ཞེས་པ་བྱ་རྒྱུད། སྤྱོད་ཅེས་པ་སྤྱོད་རྒྱུད། རྣལ་འབྱོར་ཞེས་པ་རྣལ་འབྱོར་རྒྱུད། གསང་མཐའ་ཞེས་གསང་སྔགས་ཀྱི་མཐར་ཐུག་བླ་མེད་ཀྱི་རྒྱུད་སྟོན་ལ། དབྱེ་བ་ཞེས་པ་རྒྱུད་
སྡེ་མདོར་བསྟན་པ་ཡིན་ནོ། །སློབ་དཔོན་ནག་པོ་སྤྱོད་པས་རྩ་རྒྱུད་ཀྱི་དོན་སྦས་པའི་ཚུལ་དུ་མཛད་པ་དང། དྲིལ་བུ་པ་དང་ནཱ་རོ་པར་རྣལ་འབྱོར་མས་གསུངས་པ་མ་སྦས་པའི་ཚུལ་གྱིས་གསུངས་ཤིང། རྡོ་རྗེ་འཆང་གིས་རྩ་བཤད་ཀྱི་རྒྱུད་དུ་མ་གསུངས་པ་ཞིག་

[154A]༄༅། །རྣལ་འབྱོར་མས་ནཱ་རོ་པ་སོགས་ལ་གནང་བ་མ་ཡིན་པར་གསུངས། དེ་ལ་དགོངས་ནས་སྦས་དོན་ལྟ་བའི་མིག་འབྱེད་སྔོན་ལ་གསུངས་ནས། སྦས་དོན་ཀུན་གསལ་མཛད་དེ། དེའི་ཕྱིར་
བདེ་མཆོག་གི་རྫོགས་རིམ་གོང་གསལ་ལ་ཁྱད་མེད་བཞེད་ལ། འོན་ཀྱང་ལཱུ་ཨི་པའི་རྫོགས་རིམ་དུ་ཡབ་ཡུམ་ཐུན་མོང་བའི་རྩ་དབུ་མ་དང། འདིར་ཡུམ་རྐྱང་གི་རྩ་དབུ་མ་ཐུན་མོང་
མིན་བར་གསུངས་སོ། །དེ་ཡང་ཆོས་ཀྱི་ཕུང་པོ་བརྒྱད་ཁྲི་དང། །བཞི་སྟོང་དག་གི་ཆོ་ག་ཡང། །ལུས་ཀྱི་དེ་ཉིད་མི་ཤེས་པས། །དེ་དག་ཐམས་ཅད་འབྲས་མེད་གསུངས། །ཞེས་ཉན་
ཐོས་དང་ཕར་ཕྱིན་ཐེག་པ། རྣལ་འབྱོར་རྒྱུད་རྣམས་ཀྱི་ལམ་ལ། ལུས་ཀྱི་རྟེན་སྦྱང་གཞི་ལ་གནད་དུ་བསྣུན་པ་རྩ་དང་འཁོར་ལོ་མེད་པས་ན་བསྐལ་པ་གྲངས་མེད་དུ་མ་ལ་སོགས་པར་འབད་པ་ལས། ཚེ་འདིར་ཟུང་འཇུག་གི་གོ་

[154B] གཞུང་དུ་རྒྱུད་སྡེ་འོག་མ་སོགས་ཀྱི་ལམ་གྱིས་བཅུ་གཅིག་ཙམ་ཐོབ་ཀྱང་ཟུང་འཇུག་མི་ཐོབ་པར་
གསུངས་པ་ནི་དགེ་ལུགས་ས་བཅུ་གཅིག་པ་དང། བཅུ་གསུམ་པར་སྤངས་རྟོགས་ལ་ཁྱད་པར་མེད་ཚུལ་གོང་དུ་བཤད་པ་ལྟར་ཡིན་ལ། འབྲས་མེད་གསུང་ཞེས་པའི་དོན་འབྲས་བུ་གཏན་ནས་མེད་
པ་མིན་ཀྱང་དམན་པ་ལ་དགག་སྒྲ་བཞག་པ་ཞེས་བྱ་སྟེ། བུད་མེད་ལ་ཀེད་མེད་མ་ཟེར་བ་སྐེད་པ་མེད་པ་མིན་ཡང་སྐྱེས་པ་ལས་སྐྱེད་པ་ཕྲ་བའམ་དམན་པ་དང། གཟུགས་མེད་ཁམས་
ཞེས་པ་གཟུགས་གཏན་ནས་མེད་པ་མིན་ཏེ་རླུང་སེམས་ཕྲ་མོ་ཡོད་པས་ན་དམན་པ་ལ་དགག་སྒྲ་བཞག་ན་སྐེད་མེད་ཅེས་པ་ལྟར་རོ། །གཞུང་དུ་རྟེན་འཁོར་ལོ་བཞི་ལས་དབུ་མ་ལྷག་པར་གསུངས་ཀྱང། རྗེ་རིན་པོ་ཆེ་དེ་ལྟར་མི་བཞེད་ཅིང། སྙིང་ཁར་ཡི་གེ་དང་ཐིག་ལེ་དང་ལྷ་བཅས་

[155A]༄༅། །གང་ལ་དམིགས་རྟེན་བྱེད་ཀྱང་ཁྱད་མེད་ལ་དབུ་མའི་ནང་དུ་བསྒོམ་པ་གལ་ཆེ་བར་གསུངས་སོ། །གཞི་ཆོས་ཅན་འཁོར་བའི་གནད། ལམ་སྒོམ་པའི་གནད། འབྲས་བུ་སངས་རྒྱས་
ཀྱི་སའི་གནད་དོ། །དང་པོ་ནི། རེ་ཞིག་བཏང་སྙོམས་སུ་བཞག་ནས། གཉིས་པ་ལམ་སྒོམ་པའི་གནད་ལ། ཆོས་ཉིད་ངོས་སུ་སྟོན་པ་དང། རྲྒྱུད་ནས་སྟོན་པ་གཉིས་ཀྱི་དང་པོ་ནི་
གཞུང་དུ་རྒྱ་མཚོ་ལྟ་བར་འདོད་པ་ལ་དེ་རྒྱུས་ཡོད་པས་གནས་ཚུལ་བཤད་པ་དོན་སྤྱིའི་ཚུལ་དུ་རྟོགས་ཞེས་པ་དང། མཁན་ཆེན་གྱིས་སྒྲ་སྤྱིའི་ཚུལ་དུ་རྟོག་པར་གསུངས་པ་ཕྱི་
མ་ལྟར་ཡིན་ཏེ། དོན་སྤྱི་རྒྱ་མཚོ་སྔར་མཐོང་ནས་བཤད་པ་པོས་རྟོགས་ལ། དེའི་ཟེར་ལུགས་ལ་བརྟགས་ན་འདི་འདྲ་ཞིག་ཡོད་པ་འདྲ་སྙམ་པ་ཚིག་སྤྱི་འམ་སྒྲ་སྤྱི་ཡིན་པས་སྐབས་དེར་བསམ་པ་ལྟར་དངོས་སུ་མཐོང་བའི་ཚེ་དེ་ལྟར་འོང་བའི་ངེས་པ་མེད་ལ། དེ་བཞིན་རང་གི་ཉེར་མཁོ་ག་ཊུ་

[155B] དོན་སྤྱི་རྟོགས་པ་དང་དངོས་སུ་རྟོགས་པ་གཉིས་
ཕལ་ཆེར་འདྲ་བ་ཡིན་ནོ། །གཉིས་པ་བརྒྱུད་ནས་སྟོན་པ་ནི། དང་པོ་ལས་ཟབ་པ་སྟེ། རྒྱ་མཚོ་ལྟ་བར་འདོད་པ་དེ་ལ་རྒྱ་མཚོའི་དབྱིབས་དང་ཁ་དོག་སོགས་ཀྱི་གནས་ཚུལ་མ་བརྗོད་
པར་ལམ་ཡིག་ལྟ་བུ་བསྟན་ནས་འདི་ནས་འདིར་སླེབས་ཚུལ་ཞིབ་པར་བཤད་ལ་དེས་ཀྱང་ཇི་ལྟར་བསྒོ་བ་བཞིན་དུ་ཕྱིན་པས་རྒྱ་མཚོ་དངོས་སུ་མཐོང་བ་ལྟར་ལམ་ཐུན་མོང་བས་རྒྱུད་
སྦྱངས་པ། དབང་རྣམ་པར་དག་ཐོབ་པ། དབང་དུས་སུ་ཁས་བླངས་པའི་དམ་ཚིག་དང་སྡོམ་པ་རྣམས་སྲོག་བསྡོས་ཀྱིས་བསྲུང་ལ། བསྐྱེད་རྫོགས་ལམ་ཉམས་སུ་ལེན་ཚུལ་རྣམས་གོ་རིམ་མ་འཁྲུལ་བར་ཚུལ་བཞིན་དུ་བསྟན་པ་ལྟར་ཉམས་སུ་བློཨྔྶ་པས་མཐར་རླུང་དབུ་མར་ཞུགས་གནས་ཐིམ་གསུམ་

[156A]༄༅། །བྱས་པ་ལ་བརྟེན་ནས་མཚོན་བྱེད་དཔེའི་འོད་གསལ་དོན་སྤྱིའི་ཚུལ་གྱིས་སྐྱེ་ལ། དེའི་རྒྱུན་བསྐྱངས་པས་མཚོན་བྱ་དོན་གྱི་འོད་གསལ་མངོན་སུམ་དུ་སྐྱེ་བ་ཡིན་པས་ན་ཆོས་
ཉིད་བརྒྱུད་ནས་སྟོན་པ་ཟབ་པ་ཡིན་ལ། དེའི་ཕྱིར་སྔ་མ་བཏང་སྙོམས་སུ་བཞག་ནས་ཕྱི་མ་སྟོན་པ་ལ། དཔེ་གསུམ་གྱིས་དོན་གཅིག་འཇལ་བར་བྱེད་པ་ནི། བཤན་པ་སྲོག་གི་གནད་ལ་
མཁས་པ། ཤིང་མཁན་ཤིང་གི་གནད་ལ་མཁས་པ། སྒྱུ་མ་མཁན་འཁྲུལ་འཁོར་གྱི་གནད་ལ་མཁས་པ་སྟེ་དཔེ་གསུམ་གྱི་དོན། རྣལ་འབྱོར་པ་ས་ལམ་གྱི་གནད་ལ་མཁས་པ་འདི་འཇལ་པར་
གཞུང་བཞིན་ནོ། ་སེམས་འཛིན་གྱི་བྱ་བ་ལ། ཆོས་ཉིད་བརྒྱུད་ནས་སྟོན་པ་ལ་ཆགས་ཅན་ཕོ་ཉའི་ལམ་ལ་དགའ་བ། ཆགས་བྲལ་རྣལ་འབྱོར་གྱི་ལམ་ལ་དགའ་བ་གཉིས། དང་པོ་ཆགས་ཅན་ཕོ་ཉའི་ལམ་བཏང་སྙོམས་སུ་བཞག་ནས་ཆགས་བྲལ་རྣལ་འབྱོར་གྱི་ལམ་ལ་གཉིས།  དགེ་ལུགས་

[156B]  རླུང་སེམས་དབུ་མར་བསྡུ་བ་དང། བསྡུས་ནས་བསྒོམ་པའི་རྣལ་འབྱོར་ཏེ་གོང་དུ་སྨོས་པའི་ཟབ་པའི་སྦྱང་གཞིའོ། །དང་པོ་བསམ་གཏན་གྱི་སྟན་ལ་
ཞེས་གསུངས་པ་ལྟར། སྟན་ནི་གལ་ཆེ་བ་ཡིན་པས་འབོལ་ཞིང་ཡ་ཡོ་མེད་པར་རྒྱབ་ཅུང་ཟད་མཐོང་བར་བྱས་ལ། གཞུང་དུ་སྐྱབས་འགྲོ་ནས་ཡིད་བཟླས་ཀྱི་བར་རབ། ཡང་ན་བླ་མ་དང་
རང་སེམས་འབྲེལ་བའི་ངང་ལ་སྐད་ཅིག་གིས་རྡོ་རྗེ་རྣལ་འབྱོར་མ་བསྐྱེད་པ་གདམ་ངར་གསུངས་པ། བསྐྱེད་རིམ་རགས་པ་མཐར་ཕྱིན་ན་སྐད་ཅིག་གིས་བསྐྱེད་པས་ཆོག་ཀྱང། དེ་ལྟར་
མིན་པར་རྫོགས་རིམ་ལ་བག་ཆགས་འཇོག་པའི་ཕྱིར་ཐུན་སྟོང་ལ་བསྐྱེད་རིམ་དང་ཐུན་སྨད་ལ་རྫོགས་རིམ་བསྒོམ་པ་ཡིན་པས། སྐྱབས་འགྲོ་ནས་ཡིད་བཟླས་ཀྱི་བར་སྔར་བཞིན་བཏང་
ནས་ཞར་བྱུང་རྫོགས་རིམ་གཉིས་དང། གསལ་སྣང་འདོན་པ་བརྗེད་དོགས་སོགས་སྤྲོན་བྱ་ཞིང། མ་བྱས་ཀྱང་ཆོག་པས་

[157A]༄༅། །ལུས་གནད་འཆའ་བ་གོང་དུ་བཤད་པ་ལྟར་བྱས། དུས་དང་ཡུལ་དང་ལུས་རླུང་དང། །ཞེས་རིམ་པ་བཞིན་ལྟོ་བདེ་མོར་སོང་བས། སྙི་ག་དང་འདིར་ལྟེ་བ། ལུས་གནད་འཆའ་བ་
རླུང་རོ་བསལ་བ་རྣམས་སོ། །ལུས་དཀྱིལ་སོགས་ཀྱི་རྣམ་པ་གང་ཡང་མི་བྱེད་པར་ལུས་ནང་ཐམས་ཅད་དམར་གསལ་སྟོང་སེང་ཅན་དུ་བསམ་ལ་སྟོང་ར་སྔར་ལྟར་བསྒོམས། འདིར་དགེ་ལུགས་པ་
ལྟར་རྩ་གསུམ་འྑྲ་བྮིའམ་དྲུག་གང་རུང་སྒོམ་ནས་བྱེད་རྒྱུ་བྱུང་ན་ཤིན་ཏུ་ངོ་མཚར་བ་ཡིན་ནའང་གཞུང་གི་བསྟན་ཆོད་ཙམ་ནི་ལུས་ཀྱི་དཀྱིལ་དུ་དབུ་མ་ཁྱད་ཆོས་གསུམ་
ལྡན་སྦོམ་ཕྲ་མདའ་སྙུག་ཙམ། མར་སྙེ་གསང་གནས་ཀྱིཨ་བྷ་ག་དམར་སེང་དང་མཉམ་པ། ཡར་སྣེ་ཚྣགྶ་བུག་གམ་སྨིན་མཚམས་སུ་ཟུག་པ། གཡས་གཡོན་དུ་རོ་རྐྱང་གཉིས་ཁ་དོག་སྔར་ལྟར་སྦོམ་ཕྲ་གྲོ་སོག་ཙམ་དབུ་མ་ལ་རེག་ལ་མ་འབྱར་བའི་ཚུལ་གྱི་མར་སྣེ་

[157B] ཡར་སྟེ་སྣ་བུག་གཡས་གཡོན་དུ་སྔར་བཞིན་ཟུག་པ་དྭངས་སེང་ངེ་བ། ལྟེ་བའི་བུག་པའི་ཐད་དུ་རྩ་གསུམ་སྦུབས་གཅིག་ཏུ་གྱུར་པའི་ནང་དུ་
རཾ་ཡིག་ཟླ་ཚཻས་ནཱ་ད་དང་བཅས་པ་དམར་ནག་སྲན་མ་ཙམ་གདན་མེད་པ་མེ་འབར་ལ་ཁད། འཇིག་རྟེན་དང་འཇིག་རྟེན་ལས་འདས་པའི་མེའི་རང་བཞིན་དུ་མོས་ལ། རླུང་རོ་བསལ་བ་ནི་
རླུང་གང་ནས་རྒྱུ་ཡང་སྣ་འགག་པ་མི་བྱ་བར། ཐོག་མར་གཡས་ལམིག་དང་སེམས་གཏད་ནས་བུད། དེ་བཞིན་དུ་གཡོན་ནས་བུད། དེ་ནས་སྣ་དྲང་ཐད་ནས་བུད། དེ་ལྟ་བུ་ལན་གསུམ་ཏེ་
སྟེ་དགུ་ཕྲུགས་སུ་བསལ་བའམ། ལན་རེ་སྟེ་གསུམ་བྱས་ཀྱང་ཆོག་དེ་ནས་འོག་གི་མདུན་རླུང་ཕྱེད་འཐོན་ཙམ། སྟེང་རླུང་དལ་བུས་རྡུབ་སྟེ་མཆིལ་མ་དང་བཅས་ལྟེ་བར་མནན། འོག་སྒོ་མདུན་མ་འབྱེད་འཛུམ་ཇི་ལྟར་རིགས་པ་དང་བཅས་འོག་རླུང་མདུན་ནས་ཆེ་བ་འཐེན། དེ་ཡང་གྲང་

[158A]༄༅། །བ་ཤས་ཆེ་ན་འོག་རླུང་སྔོན་ལ་འཐེན་པ་དང། ཁྲག་རླུང་ཤས་ཆེ་ན་སྟེང་རླུང་སྔོན་ལ་འཐེན་པ་སོགས་ཁམས་དང་བསྟན་ཆོག་སེམས་ཀྱིས་རཾ་ཡིག་ལ་སྟེང་འོག་རླུང་
གིས་བུས་པས་རཾ་ཡིག་ཤིན་ཏུ་དམར་བར་སོང་ནས་མེ་སྟག་དམར་ཁྲོཾ་ཁྲོཾ་ཇེ་ཆེར་འགྲོ་བའི་རྩ་སྦུབས་དམར་སེང་གིས་སོང་བར་བསམ་པ་ལན་བདུན་ཙམ་ཇི་ལྟར་རིགས་པའི་རླུང་འཛིན་
ལུགས་སོགས་སྔར་བཞིན་བྱས་ནས་མེ་གསོ་བ་དང། གཞུང་དུ་རྩ་སྦུབས་སོགས་ལ་གསལ་ཐེབས་པ་ན་འཛིན་མེད་དུ་འཇོག་པར་གསུངས་ཀྱང། རཾ་ཡིག་ལ་སེམས་ཞུགས་པ་བཞིན་བྱས་ནས་བདེ་
སྟོང་ལ་འཇོག་པ་གལ་ཆེའོ། །སླར་ཡང་སྔར་ལྟར་བཟུང་བའི་རཾ་ཡིག་ལ་མེ་ཆེར་འབར་བས་རྩ་ནང་ཐམས་ཅད་ལ་སོང་སྟེ་ཁམས་སྙིགས་མ་དང་སྡིག་སྒྲིབ་ལྷན་ཅིག་ཏུ་བསྲེགས་ཏེ་ཆམ་ཆམ་སྐམ་པར་བསམ་པ་ལན་བདུན་སོགས་བཟུང། ཡང་སྔར་ལྟར་བཟུང་བས་སྟོད་ཀྱི་ཁམས་དྭངས་

[158B] སྨད་ཀྱི་ཁམས་དྭངས་མ་རྣམས་ཀྱང་རོ་རྐྱང་གཉིས་སུ་ཞུགས་ནས་རོ་རྐྱང་གཉིས་
ཀྱི་མར་སྣི་དབུ་མའི་ནང་དུ་བཅུག་ནས་ཁམས་ཐམས་ཅད་དབུ་མར་ཞུགས་པས་དབུ་མ་སྨིན་མཚམས་ནས་བྷ་གའི་བའི་བར་ཁམས་དྭངས་མ་དངུལ་ཆུ་ལྟ་བུས་མེར་གྱིས་ཁེངས་པ་སྲན་
མ་ཙམ་རེ་རེས་ཀྱང་བདེ་སྟོང་དབྱེར་མེད་ཀྱི་ཡེ་ཤེས་སྐྱེ་ནུས་པར་བསམ་ལ་ལན་བདུན་སོགས་བྱའོ། །ཐོག་མར་དྲོད་ཆེར་སྐྱེས་པ་དང་དེ་ཡང་ཤ་ལྤགས་ཀྱི་མཚམས་ནས་སྐྱེ་བ་སོགས་
བྱུང་ན་གནད་དུ་མ་སོང་བ་ཡིན་ཅིང། དྲོད་ཆུང་བ་ཁབ་རྩེ་ལྟ་བུ་ལྟེ་བའི་དབུས་ནས་སྐྱེས་ན་གནད་དུ་སོང་བ་ཡིན། གཏུམ་མོ་རྐྱང་པ་དང་བུམ་པ་ཅན་གཉིས་ལས་རེ་ཞིག་རྐྱང་
པ་བྱས་དེ་ནས་བུམ་པ་ཅན་བཟུང་ན་ལས་དང་པོ་བ་གོམས་འདྲིས་མེད་པ་རྣམས་བདེ། །གཞུང་དུ་འགོའི་སྐྱབས་སེམས་དང་འཛིན་མེད་

[159A]༄༅། །དུ་འཇོག་པ་མུ་སྟེགས་བྱེད་ཀྱི་གཏུམ་མོ་དང་ཁྱད་པར་འབྱེད་ཚུལ་གསུངས་ཀྱང། དེ་ལྟར་ན་གཏུམ་མོ་དངོས་གཞི་མུ་སྟེགས་བྱེད་དང་མཉམས་པར་འགྲོ་བས་རྩ་གསལ་འདེབས་པ་
སོགས་ཁྱད་པར་དུ་འཕགས་པ་ཡོད་པས་ལམ་གྱི་ཆ་ཕྱེད་པ་གལ་ཆེའོ། །དེ་ནས་ཐུན་འཇོག་ན་ལུས་སྐྱིལ་ལམ་གྱིས་གསལ་བཏབ་ལ་མཇུག་བསྡུ་སྔར་བཞིན་བྱའོ། ་ནུབ་ཉེར་གཅིག་པར་
གཞི་ཆོས་ཅན་འཁོར་བའི་གནས་ཀྱི་སྐྱེ་འཆི་བར་དོ་གསུམ་ལ་སྒྲོ་འདོགས་བཅད་ནས། རླུང་ལུས་ལ་གནས་པས་བདེ་བསྒྱུབ་པའི་དམིགས་པ་གཏོང་བ་ལ། དེ་ཡང་སྐྱེ་འཆི་བར་དོ་གསུམ་དང་
ཆོས་མཐུན་སྦྱོར་ཚུལ་གོང་བཞིན་གནང། གོང་དུ་བཤད་པའི་ས་བཅད་དང་པོ་གཞི་ཆོས་ཅན་འཁོར་པའི་གནད་ལ། འཛམ་བུ་གླིང་གི་མི་མང་ལ་སྐྱེས་ཁམས་དྲུག་ལྡན་པ་འཆི་བའི་ཚེ་འབྱུང་བ་ཕྲ་རགས་རང་བཞིན་

[159B] ཤ་རུས་སོགས་ས་ཁམས། ཁྲག་དང་ཆུ་སེར་སོགས་རླན་གཤེར་རྣམས་ཆུ་ཁམས། དྲོད་མེ་ཁམས། རྩ་ནང་སོགས་སྟོང་སང་རྣམས་ནམ་
མཁའི་ཁམས། དེ་ནས་རྒྱུ་བའི་རླུང་རྣམས་རླུང་ཁམས་ཏེ་དེ་རྣམས་འབྱུང་བ་རགས་པ་དང། གསང་གནས་སུ་ཐུར་སེལ་ས་ཁམས་ཀྱི་རླུང། ལྟེ་བར་མཉམ་གནས་རླུང་ཁམས་ཀྱི་རླུང་
སྙིང་ཁར་སྲོག་འཛིན་ཆུ་ཁམས་ཀྱི་རླུང། མགྲིན་པར་གྱེན་རྒྱུ་མེ་ཁམས་ཀྱི་རླུང། བ་སྤུ་དང་ཚིགས་ཐམས་ཅད་ལ་ཁྱབ་བྱེད་ནམ་མཁའི་ཁམས་ཀྱི་རླུང་རྣམས་ཕྲ་བ་དང་
རང་བཞིན་བརྒྱད་ཅུ་ནི། མགོན་པོ་ཀླུ་སྒྲུབ་ཀྱི་རིམ་ལྔ་དང། སྤྱོད་བསྡུས་སོགས་ལ་དེ་དག་སོ་སོར་གསུངས་ཤིང། རགས་རྩིས་བྱས་ན་སྣང་མཆེད་ཐོབ་གསུམ་གྱི་སྐབས་སུ་འདུ་སྟེ། སྣང་བའི་སྐབས་ཀུན་རྟོག་སུམ་ཅུ་སོ་གསུམ། མཆེད་པའི་སྐབས་ཀུན་རྟོག་བཞི་

[160A]༄༅། །བཅུ། ཉེར་ཐོབ་ཀྱི་སྐབས་སུ་ཀུན་རྟོག་བདུན། ཐིམ་པ་སྟེ་ཀུན་རྟོག་རྒྱད་ཅུ་དབྱིངས་སུ་ཐིམ་ནས་འཆི་བ་འོད་གསལ་མངོན་དུ་བྱེད་པ་ཡིན་ལ། དབྱིངས་ཀྱི་སྐད་དོད་དྷཱ་ཏུ་
ཞེས་པ་རྩ་བའི་རྒྱུ་ལ་འཇུག་པ་ཤིན་ཏུ་ཕྲ་བའི་རླུང་སེམས་ཀྱིས་འཁོར་འདས་ཀྱི་ཆོས་ཐམས་ཅད་ཀྱི་རྒྱུ་བྱེད་པས་སོ། །འོད་གསལ་ཆོས་སྐུ་ཞེས་བྱ་བ་ནི་གཞི་ལམ་འབྲས་བུའི་
ཆོས་སྐུ་གསུམ་ལས་གཞིའི་ཆོས་སྐུ་སེམས་ཅན་ཐམས་ཅད་ལ་ཡོད་ཅིང། དེའི་ཚེ་རབ་རླུང་སྟོབས། དེ་མིན་འདུན་སྟོབས་ཀྱིས་འོད་གསལ་དུ་སྒྱུར་ཤེས་ན་དཔེའི་འོད་གསལ་འཆར་ཞིང། དེ་ནས་
བར་དོ་གྲུབ་པའི་དོད་ལ་མ་དག་པའི་སྒྱུ་ལུས་སུ་ལང་ཡང་དེ་ངོ་མ་ཤེས་པས་བར་དོ་གྲུབ། དེ་ནི་རླུང་སེམས་ལས་གྲུབ་པའི་ལུས་མ་གཏོགས་རགས་པ་མེད་ལ། དེའི་ཕྱིར་གནས་པ་རྩ་མེད་པའི་རླུང་རང་ཁ་རྒྱལ་ནས་སེམས་ལ་

[160B] འཁྲུལ་སྣང་གི་སྡུག་བསྔལ་དྲག་པོ་འབྱུང། མིང་གཞི་ཞེས་པའི་དོན་ནི་ལམ་རིམ་ཆེན་མོར་
གསུངས་པ་ལྟར་མིང་གཟུགས་ཀྱི་རྟེན་འབྲེལ་གྱི་སྐབས་སུ་མིང་གཞི་ཚོར་བ་དང། འདུ་ཤེས་དང། འདུ་བྱེད་དང། རྣམ་ཤེས་ཏེ་དེ་བཞི་ལ་གཟུགས་མེད་པས་ན་མིང་གཞི་ཞེས་བྱའོ། །ས་
ལུགས་ཀྱི་བཞེད་པར་བར་དོ་བ་དེས་ལུས་རྟེན་ཚོལ་བའི་སྣང་བ་རྙེད་པས་མིག་གཅེར་བུ་ཆར་ལྷགས་ཀྱིས་གདུང་བ་ལྟ་བུར་འབྱུང་གསུངས། དེ་ནས་རིགས་དྲུག་གང་དུ་སྐྱེ་པའི་ལས་བསགས་
པའི་སྲེད་ལེན་གྱི་གསོས་བཏབ་པས། འཛམ་བུ་གླིང་པའི་མི་མངལ་སྐྱེས་ཁམས་དྲུག་ལྡན་ལྟ་བུར་སྐྱེ་བ་ལེན་པའི་ཚེ་ཕའི་སྤྱི་བོ་དང་ཁ་གང་རིགས་ནས་འཇུག་པ་དང་ཕ་མ་
གཉིས་ཉལ་པོ་བྱེད་པའམ་ཕ་མ་དངོས་སུ་མི་མཐོང་བར་ཁམས་དཀར་དམར་གཉིས་ཕ་མར་མཐོང་བར་གསུངས་པ་ཡང་འདུག་

[161A]༄༅། །པས། ཇི་ལྟར་ཡང། ཕོར་སྐྱེ་ན་མར་ཆགས་ཤིང་ཕ་ལ་སྡང་བ་དང། མོར་སྐྱེ་ན་ཕར་ཆགས་ཤིང་མ་ལ་སྡང་བའི་ཆགས་སྡང་དྲག་པོ་སྐྱེ་ཞིང། དེའི་རྐྱེན་གྱིས་
བར་དོ་བ་དེ་ལུགས་འབྱུང་གི་སྣང་མཆེད་ཐོབ་གསུམ་གྱི་རྟགས་ཤར་ནས་འཆི་བ་འོད་གསལ་མངོན་དུ་གྱུར་ནས་ཁམས་དཀར་དམར་གྱི་དབུས་སུ་སྐྱེ་བ་ལེན་ཞིང། ལུགས་ལྡོག་གི་ཐོབ་མཆེད་
སྣང་གསུམ་བྱུང་ནས་ཉེར་ཐོབ་ཟིན་པ་ན་སྐྱེ་སྲིད་གྲུབ་བོ། །ཁམས་ཡུངས་འབྲུ་ཙམ་གསུམ་ཡོད་པ་དང། འབྲུ་གསུམ་གྱི་རང་སྒྲ་སྒྲོགས་བཞིན་པ་ནི་ས་ལུགས་ཀྱི་བཞེད་སྲོལ་ཡིན་ནོ། །རྗེ་
རིན་པོ་ཆེ་ནི་ཁམས་དཀར་དམར་གྱི་ཐིགས་པ་གཉིས་ཀྱི་དབུས་སུ་བཞེད་པ་དང། ཨ་ན་ཧ་ཏ་ཞེས་པ་བོད་སྐད་དུ་གཞོམ་དུ་མེད་པ་དང་མི་ཤིགས་པའི་ཐིག་ལེ་ཞེས་ཟེར་ཞིང། ཁམས་དཀར་དམར་གྱི་དབུས་སུ་ཤིང་ཏུ་ཕྲ་བའི་རླུང་སེམས་ཞུགས་པའི་མི་ཤིགས་པའི་ཐིག་

[161B] ཤིན་ཏུ་ཕྲ་བའི་རླུང་སེམས་གཉིས་ནི་ཇི་སྲིད་བྱང་ཆུབ་མ་ཐོབ་ཀྱི་བར་དུ་མི་འབྲལ་བས་ན་བྱང་ཆུབ་སྙིང་པོའི་བར་མི་
ཤིགས་པ་ཞེས་རང་ལུགས་སུ་བཞེད། སྐྱེ་སྲིད་དུ་ཉིད་མཚམས་སྦྱར་མ་ཐག་ནས་ཞག་བདུན་བརྒྱལ་བ་ལྟ་བུར་གནས་པ་དང། རྩ་ཐོག་མར་གང་དུ་ཆགས་ཏུསླ་དང་ཆགས་པའི་རིམ་པ་
གཞུང་དུ་གསལ་བ་ཕལ་ཆེར་དགེ་ལུགས་དང་བཞེད་སྲོལ་མི་མཐུན་ནོ། །མངལ་གྱི་གནས་སྐབས་ལྔ་ནི། ཞོ་ཆགས་ལ་ཁད་ལྟ་བུ། །ནུར་ནུར་པོ་ནི་ཞོ་ཆགས་པ་ལྟ་བུ། གོར་གོར་པོ་ནི་
ཞོ་ལེགས་པར་ཆགས་པ་ལྟ་བུ། སྟར་སྟར་པོ་ནི་ཞོ་ལས་མར་ཐོན་མ་ཐག་པ་ལྟ་བུ། འཕྲང་འབྱུར་ནི་མར་རེངས་པ་ལྟ་བུ་ཞེས་གསུངས་ལ། མངལ་གྱི་གནས་སྐབས་བཅུ་ནི། ཉ་དང་
རུས་སྦལ་ཕག་རྒོད་དང། ར་མ་གཉིས་དང་ནག་པ་དང། །མི་ཡི་སེངྒེ་མིའུ་ཐུང།།

[162A]༄༅། །སངས་རྒྱས་ངང་པ་ཅན་ཏེ་བཅུ། །ཞེས་བཤད་པར་གསུངས་པའི་དོན་ནི། སྔོན་མུ་སྟེགས་བྱེད་ཀྱི་ངོས་འཛིན་ལུགས་ལ། མུ་སྟེགས་བྱེད་བཞི་རྒྱ་མཚོར་ལྷུང་བས་གཞན་གྱིས་འདོན་
མ་ནུས་པར་ཁྱབ་འཇུག་གིས་ཉ་ཞིག་ཏུ་སྦྲུལ་ནས་བཏོན་པ། ས་གཞི་ཆེན་པོ་འདི་རྒྱ་མཚོར་བྱིང་བ་ན་རུས་སྦལ་དུ་སྤྲུལ་ནས་བཏེག་པ། དེའི་ཚེ་ཧ་ཅང་མཐོ་དྲགས་པས་ཕག་རྒོད་ཆེན་
པོར་སྤྲུལ་ནས་ཚངས་པའི་འཇིག་རྟེན་ནས་མནན་པ། ར་མ་ཎ་དང་པོ། ཛ་མཱ་ད་ཨག་ནི་བུ་དགའ་བྱེད་ཀྱིས་སྐྱ་སེང་གི་བུ་ལྔ་དང་དགྲ་ངན་དཔུང་ཚོགས་གཉིས་འཐབ་པའི་ཚེ་
དགའ་བྱེད་ཀྱིས་སྐྱ་སེང་གི་བུ་ལྔའི་ཕྱོགས་བྱས་ཏེ་དགྲ་ངན་ཡོངས་རྫོགས་བཅོམ་པོ། གཉིས་པ་རྒྱལ་པོ་རཱ་མ་ཎའི་ཆུང་མ་སྲིན་པོ་ལངྐ་མགྲིན་བཅུས་འཕྲོས་པའི་རྐྱེན་གྱིས་སྲིན་པོ་བསད་པ། ནག་པོ་རྩོད་པའི་དུས་སུ་སེམས་

[162B] མི་ཡིས་སེངྒེ་འགྲོ་སྐྱོབ་སེར་ཅན་འཐེན་པའི་སྟེང་དུ་བསད་པ་མིའུ་ཐུང་གི་གཟུགས་ཆུང་ངུར་བྱས་ཏེ་ལྷ་མིན་སྟོབས་ལྡན་ལ་ས་གོམ་པ་གང་དོ་ཞིག་བླངས་
པ་བྱིན་པའི་ཚེ། ཤིན་ཏུ་ཆེ་བར་རྐང་པ་གཅིག་ལྕགས་རིའི་སྟེང་དང་གཅིག་སྲིད་རྩེར་བཞག་ནས་གོམ་གང་འདི་བྱས་གོམ་གང་ནུས་སྟེར་བྱས་པས་ལྷ་མིན་བསྐྱེངས་པས། ་ངང་པའི་
གླེང་གཞི་མ་མཐོང། སངས་རྒྱས་ཤཱཀྱ་ཐུབ་པ་ཡང་ཁྱབ་འཇུག་གི་སྤྲུལ་པ་ཡིན་ཞེས་ངོས་ཟིན་པ་བྱུང་ངོ། །དེ་དནག་མཚུངས་པར་ཟླ་བ་དང་པོ་ལ་དབུས་སྦོམ་ཞིང་མཐའ་
གཉིས་ཕྲ་བ་ཉའི་དབྱིབས་ལྟ་བུ། གཉིས་་ལ་མགོ་དང་ཡན་ལག་ཐོན་པར་འབུར་པོ་རེ་དོད་པས་རུས་སྦལ་ལྟ་བུའོ། །གསུམ་པ་ལ་མགོའི་ཐད་རྒྱས་ནས་ཟེ་སྒུར་ཕག་རྒོད་ལྟ་བུ། བཞི་པ་
ལྔ་པ་གཉིས་ནི་ཡན་ལག་གི་རྣམ་པར་གསལ་བ་ལྟ་བུར་མ་གཉིས་དང། དྲུག་པ་

[163A]༄༅། །ལ་ཡན་ལག་ལྔ་གྲུབ་པ་ནག་པ་ལྟ་བུ། བདུན་པར་མགོ་རྫོགས་པར་གྲུབ་ཅིང་ཡན་ལག་གཞན་རྫོགས་པར་མ་གྲུབ་པ་སེངྒེ་ལྟ་བུ། བརྒྱད་པར་ཡན་ལག་ཐུང་དུ་གྲུབ་པ་མིའུ་
ཐུང་ལྟ་བུ། དགུ་པར་མངལ་ནང་དུ་དྲི་ང་བ་སོགས་ཀྱི་ཕྱིར་འབྱུང་བར་སྐྱེ་རིང་བ་བྱ་ངང་པ་ལྟ་བུ། ཕྱི་རོལ་ཏུ་བཙས་པ་སངས་རྒྱས་བལྟམས་པ་ལྟ་བུ་སྟེ་གནས་སྐབས་
བཅུར་འགྱུར་ཚུལ་ས་ལུགས་བཞེད་ཀྱང་མཁས་གྲུབ་རིན་པོ་ཆེའི་བརྟག་གཉིས་འགྲེལ་ཆེན་དུ་དགག་པ་མཐའ་ཡས་པ་ཡོད། དབུ་མའི་ནང་དུ་རླུང་གནས་ན་གཟུང་འཛིན་གྱི་རྟོག་པ་གཞན་དུ་
མི་འཕྲོ་བར་གནས་ནུས་ན་སེམས་ཆོས་སྐུར་འགྱུར་ཡང། དེར་མི་གནས་པར་རོ་མ་ནས་རླུང་རྒྱུ་བ་ལ་བརྟེན་ནས་འཛིན་པའི་རྟོག་པ་དང། རྐྱང་མ་ལས་རླུང་རྒྱུ་བ་ལ་བརྟེན་ནས་
གཟུང་བའི་རྟོག་པ་འཕྲོ་ཞིང་དེ་ལ་བརྟེན་ནས་རོ་རྐྱང་དབུ་གསུམ་ལས་རྩ་ཕྲན་རྣམས་

[163B] རླུང་འགྲོ་འོང་བྱས་པ་ལ་བརྟེན་ནས། སེམས་རྟོག་བཅས་བསྐྱེད་པ་ཡིན་ནོ། །སེམས་
འཛིན་ནི། གཉིས་པ་རླུང་སེམས་དབུ་མར་བསྡུས་ནས་བསྒོམ་པ་ལ་གཉིས། རླུང་ལུས་ལ་གནས་པས་བདེ་བ་སྒྱུབ་པ་དང། སེམས་ལ་ཞུགས་ནས་སྟོང་པ་སྒྲུབ་པའོ། །དང་པོ་ནི། རླུང་དབུ་མར་
བསྡུ་བ་ཡ་ན་སྔར་ལྟར་བཤར་བསྒོམ་གྱི་ཚུལ་དུ་བྱས་ཏེ། ཡང་ན་ཁ་དོག་སྣ་ལྔ་ཚང་བའི་ཁྲ་ཁྲུག་གེ་བ་ལས་ཕྱོགས་འདི་ཁ་དོག་འདི་ལྟར་རོ་སྙམ་པ་མ་བྱུང་ཡང་ཆོག་
།བུམ་པ་ཅན་འཛིན་མིན་གང་བདེ་བྱས་ཚོག་ཅིང། ཁྱད་པར་ནི་རླུང་མ་བྱང་བའི་སྐབས་འཛིན་པ་མཐོས་ན་ཁྲག་རླུང་སོགས་ཀྱི་ཉེན་ཆེ་བས་མ་ཟིན་ནའང་བདེ་བས་ཉམས་དང་
སྦྱར་ནས་བྱ་ཞིང། ་སྔ་མའི་དམིགས་རྟེན་གྱི་རྣམ་པ་གང་ཡང་མེད་པ་སྟོང་ཡལ་ལྟ་བུར་

[164A]༄༅། །བཏང་རླུང་རོ་འབུད་པ་དང། སྟོང་ར་བསྒོམ་པ་སྔར་བཞིན་བྱས། དབུ་མའི་ཡར་སྣེ་སྨིན་མཚམས་སུ་ཟུག་པ་དེའི་ནང་དུ་ཆོས་འབྱུང་དམར་པོ་གྲུ་གསུམ་གདེངས་ཀ་ཆེ་བ་
ཕྱིར་བསྟན་ཅིང། རྩ་བ་ཕྲ་བ་ནང་དུ་ཞུགས་པ་བུག་པ་ཐལ་ལེ་ཡོད་པ། མར་སྣ་པདྨ་དམར་པོ་འདབ་མ་བརྒྱད་པ་སྦུག་གེ་བའི་དབྱིབས་ཅན་གྱི་ཟེའུ་འབྲུའི་དབུས་ཀྱི་བུག་པར་
ཆོས་འབྱུང་གདེངས་ཀ་ཆེ་བ་ཕྱི་དང། རྩ་བ་ནང་དུ་ཞུགས་པ་བུག་པ་ཐལ་ལེ་ཡོད་པ་ཁྱད་ཆོས་སྔར་ལྟར་བསྒོམ་པས་ཡར་སྟེ་ཆོས་འབྱུང་གི་དབུས་སུ་ཐིག་ལེ་ཀ་དོག་ལྔ་ལྡན་
ཏེ། དབུས་དཀར་པོ། མདུན་ནམ་ཤར་སྔོན་པོ། ལྷོ་སེར་པོ། ནུབ་དམར་པོ། བྱང་ལྗང་ཁུ། རང་རང་གི་ཁ་དོག་དང་མཚུངས་པའི་འོད་ཟེར་འཕྲོ་བ་དབྱིབས་ཟླུམ་པོ་སྲན་མ་ལྟ་བུ་ལ་སེམས་
ཞུགས་པ་བཞིན་བྱ་ཞིང། རླུང་འཛིན་ན་འོག་རླུང་འཐེན་པ་མདའ་འཕང་པ་ལྟར་ཡར་སོང་

[164B]
བྱུང་བར་མོས། དེ་ནས་ཐིག་ལེ་དེ་བདེ་འཕྲེལ་གྱིས་དབུ་མའི་ནང་བརྒྱུད་ནས་ཡར་སོང། སྤྱི་བོའི་གུག་མཚམས་སུ་རི་རྩེར་སྐར་མ་ཤར་བ་བཞིན་བཞག་ནས་སྔར་བཞིན་བསྒོམས་པས་
རྟགས་བྱུང་བའམ་བྱུང་བར་མོས་པ་བྱ། དེའི་དབུས་ནས་བྱང་སེམས་དཀར་པོ་ཤིན་ཏུ་ཕྲ་བ་དར་སྐུད་བརྐྱངས་པ་ལྟ་བུ་ནར་ར་བྱུང་བ་དཔེར་ན་སྡོམ་གྱི་ཐག་པ་སྣར་བ་བཞིན་དལ་
བུས་བདེ་སྟོང་དང་སྦྱར་ནས་མགྲིན་པའི་རྩ་འཁོར་གྱི་ཐད་སླེབས་པ་ན་ཡས་རབ་ཀྱི་དགའ་བསྐྱེས་པར་མོས་ནས་ཅུང་ཟད་བཞག་ཡང་སྔར་ལྟར་དལ་བུས་བྱུཨྔ་བ་སྙིང་ཁའི་དཀྱིལ་
ཐད་དུ་སླེབས་པ་ན་མཆོག་དགའ་སྐྱེས་པའི་མོས་པ་བྱས་ལ་ཅུང་ཟད་བཞག་དེ་བཞིན་དུ་ལྟེ་བར་སླེབས་པ་ན་ཁྱད་པར་གྱི་དགའ་

[165A]༄༅། །བ༑ གསང་གནས་ཀྱི་རྩེར་སླེབས་པ་ན་ལྷན་སྐྱེས་ཀྱི་དགའ་བ། སླར་ཡང་གསང་གནས་ཀྱི་ཆོས་འབྱུང་སོར་ཕྱེད་གསུམ་ཙམ་ཐོན་པ་ཉུག་ཉུག་བྱེད་པར་བསམ། འདིར་རླུང་བཟུང་
ན་ཁམས་འཛག་ཉེན་ཆེ་ཞིང། དེ་སྐྱོན་མེད་ན་གཞན་མེད་པས་བུམ་པ་ཅན་བཟུང་ལ་བདེ་སྟོང་ལ་ཅི་ནུས་སུ་འཇོག་འཛག་ཉེན་བྱུང་ན་སོར་གཅིག་སོར་ཕྱེད་གཉིས་སོར་གཉིས་གང་རིགས་
བསྐུམ་པ་ཉམས་དང་སྦྱར། དེ་ནས་བྱང་སེམས་དར་སྐུད་ལྟ་བུ་དེ་རིམ་གྱིས་ཡར་ཇེ་ཐུང་ཇེ་ཐུང་དུ་བསྡུས་ནས་ལྟེ་བར་སླེབས་པ་ན་མས་བརྟན་གྱི་དགའ་བ། སྙིང་ཁར་སླེབས་པ་ན་
མཆོག་དགའ། མགྲིན་པ་སླེབས་པ་ན་ཁྱད་དགའ། སྤྱི་བོར་སླེབས་པ་ན་ལྷན་སྐྱེས་ཀྱི་དགའ་བ་སྟེ། དེ་ཚེ་མགོན་པོ་མགྲོ་མི་འགྱུར། །ཞེས་བདེ་བ་མི་འགྱུར་བ་ཡིན། དེ་ཡང་གནས་དེ་དག་ཏུ་ཡུད་ཙམ་རེ་བསྡད་ནས་བདེ་སྟོང་དབྱེར་མེད་

[165B] སྔར་བཞིན་ལུགས་ལྡོག་གི་དགའ་བཞི་འདྲེན་པར་མོས་ཏེ། དེ་རེ་རེ་ལའང་དགའ་བའི་དགའ་བ། དགའ་བའི་མཆོག་དགའ། དགའ་བའི་ཁྱད་དགའ། དགའ་བའི་ལྷན་སྐྱེས་
ཏེ་བཞི་བཞིར་ཕྱེ་བའི་བཅུ་དྲུག་སྤྱི་བོར་བྱང་སེམས་དཀར་པོ་ཆ་གྙྶི་དང་དམར་པོ་ཆ་གཅིག་གནས་པའི་དཀར་པོ་བབ་ཚེ་དམར་པོའང་ངེས་པར་འབབ་པ་ཡིན། རྗེ་རིན་པོ་ཆེ་རྣལ་
འབྱོར་པ་རྟོགས་པ་རབ་ཀྱིས་བྱང་སེམས་དཀར་དམར་གཉིས་ཀར་ཡོད་པའི་དབང་གིས་བདེ་བ་འདི་ལྟ་བུ་ཡོད་པ་བྱང་སེམས་དཀར་པོ་དང། འདི་ལྟ་བུ་ཡོད་པས་བྱང་སེམས་དམར་པོའི་བདེ་བ་ཡིན་
སྙམ་པ་འོང་ན་ཡང་དཀའ་བར་སྣང་ངོ། །ཞེས་གསུངས་པ་ལྟར་དེའི་དབང་གིས་ས་ལུགས་པ་ཡང་དགའ་བ་བཅུ་གཉིས་སུ་བཞེད་པ་ལྟར། བྱང་སེམས་དཀར་དམར་གཉིས་སྤྱི་བོ་ནས་མགྲིན་པར་བབས་པའི་དང་པོའི་ཚེ་བྱང་

[166A]༄༅། །སེམས་དམར་པོའི་དབང་གི་དགའ་བ་ཆུངྔུ་དང། གཉིས་པའི་ཚེ་དགའ་བ་འབྲིང་གསུམ་པའི་ཚེ་དགའ་བ་ཆེན་པོ། དེ་བཞིན་དུ་སྙིང་ག་ལྟེ་བ། གསང་གནས་རྣམས་སུ་རིགས་
འགྲེ་སྦྱར་བའི་བཞི་གསུམ་བཅུ་གཉིས་ཡོད་པ་དང། དེ་གཉིས་ཕྱི་ནང་གཞན་གསུམ་དང་སྦྱོར་ཚུལ་ངོ་མཚར་ཞུ་རྒྱུ་ཡོད་པས་ཕྱི་ལ་སྦྱར་ན། ཟླ་བ་ལ་འཕེལ་འགྲིབ་གཉིས་ལ་ཆ་
བཅོ་ལྔ་རེ་དང་གང་བ་དང་བྲི་བ་ལ་ཆ་རེ་བཅས་ཆ་བཅུ་དྲུག་ཡོད་པ་དནག། ཉི་མ་ལ་ཁྱ་བཅུ་གཉིས་ཡོད་པ་མཚོན། ནང་ལ་སྦྱར་ན། སྐྱེས་པ་ལ་ལོ་བཅུ་དྲུག་ལ་ཁམས་འཛག་པ་
དང། བུད་མེད་ལོ་བཅུ་གཉིས་མ་ལ་ཁམས་འཛག་པ་མཚོན། གཞན་ལ་སྦྱར་ན་གྲྭ་བཞིའི་དགའ་འཁྱིལ་རེ་རེ་་བཞི་བཞི་སྟེ་བཅུ་དྲུག་དང། མདུན་རྒྱབ་གཉིས་མ་ཐེ་པའི་གྲ་བཞི་ལ་ལོགས་གསུམ་གསུམ་ཡོད་པ་མཚོན། དེ་ཡང་

[166B] དཔེར་ན་ཆུ་མཐོ་ས་ནས་བབས་པའི་ཚེ་རི་རྩེ་ཕྱོགས་སུ་ཆུ་ཆེན་པོ་མི་འོངས་ཀྱང་ཆུ་ཕྲན་གཞན་རྣམས་འཛམ་པ་ལ་བརྟེན་ནས་རི་གཤམས་
སོགས་སུ་ཆུ་ཆེན་འོང་བ་བཞིན་ནོ། །རྨོར་ཆེན་གྱིས་ཐིག་ལེ་ངོ་མ་བྱུང་ནས་རིམ་བཞིན་དགའ་བཞི་འདྲེན་པར་གསུངས་ཤིང། གསང་གནས་སུ་བསྒོམས་པས་ལྷན་སྐྱེས་ཀྱི་དགའ་བ་
སྐྱེ་ཡང་དེ་ཡུན་རིང་མི་བརྟན་ནོ། །དེ་ནས་ཐུན་འཇོག་ཁར་ཐིག་ལེ་སྙིང་གར་བབ་པ་ཡོངས་སུ་གྱུར་པ་ལས་ལུས་དཀྱིལ་ལམ་གྱིས་བསྐྱེད་ལ་སྔར་ལྟར་མཇུག་བསྡུ་བྱའོ། ་ནུབ་ཉེར་
གཉིས་པར། ནང་གི་ཕོ་ཉའམ་རིགས་ལྡན་མ་རྩ་ཐམས་ཅད་ཀྱི་མཆོག་དབུ་མ་དང། དེ་འཁོར་ལོ་ཐམས་ཅད་ཀྱི་གཙོ་བོ་ལྟེ་བ་སྤྲུལ་པའི་འཁོར་ལོ་ཡིན་ཚུལ་དང་ལམ་སྒོམ་པའི་གནད་
ལ་སྒྲོ་འདོགས་བཅད་ནས་རླུང་སེམས་དབུ་མར་ཞུགས་པས་འཇའ་ལུས་སྒྲུབ་པའི་དམིགས་

[167A]༄༅། །པ་ལ༑ རྩ་ཐམས་ཅད་ཀྱི་མཆོག་དབུ་མ་ཡིན་པའི་ཕྱིར་དེར་གནད་དུ་བསྣུན་ན་བདེ་ཆེ་ན་ཡེ་ཤེས་མྱུར་དུ་སྐྱེལ། དེའི་ཕྱིར་ནང་གི་ཕོ་ཉ་མཆོག་ཡིན། གཞུང་དུ་ཕོ་
ཉ་མཆོག་འབྲིང་ཐ་མ་རྣམས་ཞེས་རྩ་རྒྱུད་ཀྱི་ལུང་དྲངས་པ་ནི། བདེ་མཆོག་རྩ་རྒྱུད་ལེའུ་དང་པོར། ཕོ་ཉ་ལྷན་ཅིག་སྐྱེས་གྲུབ་པ། །མཆོག་དང་འབྲིང་དང་ཐ་མ་སྟེ་
།ཞེས་འབྱུང་ལ། འགྱུར་ཁྱད་ལ་དེ་འདྲ་ནི་ཏེ་བག་མེད་འདྲ་བས་གང་ཡིན་བརྟག་པར་བྱ་ཞིང། ཕྱིའི་ཕོ་ཉ་མཆོག་འབྲིང་ཐ་གསུམ་སྔར་བཤད་པ་ལྟར་དང། ནང་གི་ཕོ་ཉ་
རྗེའི་བཞེད་པ་བྷ་ཝ་བྷ་དྲས། སྐྱེ་བོ་སྡུག་བསྔལ་གྱིས་ཡེན་པ་ལ་བཤད་ཚུལ་དང། འདོད་དོན་མྱུར་དུ་བསྒྱུབ་པའི་ཕོ་ཉ་ཞེས་གསུངས་པས་ཕྱི་མ་ལྟར་འདོད་དོ། །གསང་

[167B] སྟོང་ཉིད་དོན་སྤྱི་འི་ཚུལ་དུ་རྟོགས་པ་འབྲིང། སྟོང་ཉིད་མངོན་སུམ་དུ་རྟོགས་པ་རབ། ཕྱིའི་ཕོ་ཉ་ལྷན་
སྐྱེས་ཀྱིས་མཆོག་ཐུན་གྱི་དངོས་གྲུབ་དང། ཞིང་སྐྱེས་ཀྱིས་ཐུན་མོང་འཇིག་རྟེན་གྱི་དངོས་གྲུབ་གྲུབ་པ་བརྒྱད་སོགས་དང། སྔགས་སྐྱེས་ཀྱིས་དངོས་གྲུབ་དེ་གཉིས་སྟེར་མི་ནུས་
ཀྱང་དེ་དག་མྱུར་དུ་སྐྱེ་བའི་རྒྱུ་བྱེད་པ་འཇིག་རྟེན་ན་རང་གི་འདོད་དོན་བསྒྲུབ་པའི་མི་ལ་ཕོ་ཉའམ། ཐ་བང་ཆེན་ནམ། འབྲིང་བྱ་མ་རྟ་རབ་ཞེས་འབྱུང་བ། བང་ཆེན་
པོ་བཏེག་སྟེ་མྱུར་དུ་འགྲོ་འོང་བྱེད་པ་དང། བྱ་ལས་བུལ་ཞིང་རྟ་ལས་མགྱོགས་པའི་དོན་ནོ། །དེ་བཞིན་དུ་ལྷན་སྐྱེས་ཀྱི་བདེ་སྟོང་མྱུར་དུ་སྐྱེ་བ་ཡང་རྩ་དབུ་མ་ལ་རག་ལས་
པས་ན་ཕོ་ཉ་མཆོག་ཅེས་སོ། །བདེ་མཆོག་རྩ་རྒྱུད་ལས། རྣལ་འབྱོར་དུས་ཀྱི་ཁྱད་པར་ཞེས་སོགས་ཀྱི་དོན་ཕྱི་དྲང་དོན་བསྐྱེད་རིམ་ལ་སྦྱོར་ཚུལ་དང་

[168A]༄༅། །ནང་ངེས་དོན་རྫོགས་རིམ་ལ་སྦྱོར་ཚུལ་གཉིས་ལས། དང་པོ་ནི། མཆོད་པར་བྱ་ཞེས་བཤད་པའི་གཞིར་དྲངས་ནས། གང་མཆོད་ན་རྣལ་འབྱོར་མའི་བདག་པོ་དཔལ་ཧེ་རུ་ཀ་སྟེ་
དེའི་ང་རྒྱལ་གྱི་ཞེས་པ་སྐབས་འདིར་རྣལ་འབྱོར་མའི་ང་རྒྱལ་གྱིས་བདག་བསྐྱེད་སྔོན་དུ་འགྲོ་བས་སོ། །གང་གི་ཚེ་ན་དུས་ཏེ་ཚེས་བཅུ་ལ་སོགས་པ་ཟླ་བ་རེ་རེ་བཞིན་ནམ་ལོ་
རེའི་དགུན་ཟླ་འབྲིང་པོ་རྒྱལ་གྱི་ཟླ་བའི་མར་ངོའི་ཆོས་བཅུ་དང། ཡང་ན་རྟག་ཏུ་སྟེ་དུས་རྒྱུན་དུ་མཆོད་པར་བྱའོ། །གང་མཆོད་ན། རིགས་ལྡན་མ་སྟེ་ལྷན་སྐྱེས་དང་ཞིང་
སྐྱེས་ཀྱི་རྣལ་འབྱོར་མ་རྣམས་སོ། །ཇི་ལྟ་བུས་མཆོད་ན་དབུགས་འབྱིན་ཏེ། དབུགས་ཕྱིར་འབྱུང་བའི་རོ་སྟེ་ཤ་ཆེན་དང། པར་མ་ཞེས་པས་རཀྟའམ་ཁྲག་སྟོན་ཏེ། བུད་མེད་གཞོན་
ནུ་དང་རྒན་མོ་ལ་ཟླ་མཚན་མི་འཛག་ལ། བར་མ་ལ་འཛག་པས་ན་བར་མ་ཞེས་སོ། །མཆོག་ཅེས་པ་ནི་ཁམས་ཐམས་ཅད་ཀྱི་

[168B] དྲི་ཞེས་པས་དྲི་ཆེན། ཆུ་ཞེས་པས་དྲི་ཆུ་སྟེ་བདུད་རྩི་ལྔས་མཆོད་ཀྱང། ཞེས་པས་དེར་མ་ཟད་ཉེར་སྤྱོད་ཀྱིས་ཀྱང་མཆོད་པར་བསྟན་
ནོ། །གཉིས་པ་ནང་ངེས་དོན་གྱི་རྫོགས་རིམ་ལ་སྦྱོར་ཚུལ་ལ་གཉིས། ཆགས་ཅན་ཕོ་ཉའི་ལམ་ལ་སྦྱོར་ཚུལ་དང། ཆགས་བྲལ་རྣལ་འབྱོར་གྱི་ལམ་ལ་སྦྱོར་ཚུལ་ལོ། །དང་པོ་ནི་
མཆོད་པར་བྱ་བ་གང་གི་ཚེ་ན་དུས་ཕྱི་དྲོ་སོགས་སུའོ། །གང་གིས་ན་རྣལ་འབྱོར་གྱིས་ཏེ་ལྷའི་ང་རྒྱལ་གྱིས་སོ། །གང་ལ་ན་རིགས་ལྡན་མ་སྟེ་སྔགས་སྐྱེས་ཀྱི་རྣལ་འབྱོར་
རྣམས་སོ། །དབུགས་འབྱིན་ནི་དབྱུང་བའི་དོན་ཡིན་པས་བུད་མེད་ལམ་ཐུན་མོང་བས་རྒྱུད་སྦྱངས་ནས་བསྐྱེད་རིམ་གྱི་རྟོགས་པ་སྣེ་ཟིན་སྐྱེས་པའོ། །བར་མ་ཞེས་པ་རྒན་བྱིས་མིན་པའི་བུད་
མེད་པར་མའོ། །མཆོག་ཅེས་པ་ཡོན་ཏན་ཅན་ནོ། །དྲི་ཆུ་ཞེས་པ་དྲི་བཟང་བཏབ་པའི་ལུས་ལ་བྱུངས་པའོ། །

[169A]༄༅། །དེ་ལྟ་བུའི་རིགས་ལྡན་མ་སྙོསྨ་འཇུག་གི་བདེ་བས་མཆོད་པའོ། །གཉིས་པ་ཆགས་བྲལ་རྣལ་འབྱོར་གྱི་ལམ་ལ་སྦྱར་བ་སྐབས་དོན་ནི། མཆོད་པར་བྱ། གང་གི་ཚེ་སྔ་དྲོ་
ལ་སོགས་པའི་དུས་དྲུག་ཏུའོ། །གང་གིས་ན་བསྐྱེད་རིམ་རྒྱས་བསྡུས་གང་རིགས་སྔོན་དུ་སོང་ནས་ལྷའི་གསལ་སྣང་དང་ལྡན་པའོ། །གང་མཆོད་ན་རིགས་ལྡན་མ་རྩ་དབུ་མའོ་
།དབུགས་འབྱིན་ཅེས་པ་རོ་རྐྱང་གཉིས་ཀྱི་རླུང་གི་རྒྱུ་བ་ཕྱིར་འབྱིན་པ་སྟེ་དབུ་མར་ཐིམ་པས་སོ། །བར་མ་ཞེས་པ་རོ་རྐྱང་གཉིས་པོའི་དབུས་སུ་དབུ་མ་གནས་པས་ན་བར་མའོ་
།མཆོག་ཅེས་པས་ལྟེ་བའི་རྩ་མདུད་གྲུ་གསུམ་མི་འགྱུར་བའི་བདེ་ཆེན་འདྲེན་པ་ལ་མཆོག་ཏུ་གྱུར་པ་ཡིན་པས་སོ། །དྲི་ཞེས་པ་སི་ཧ་ལ་རཀྟ་སྟེ་ལྟེ་བའི་ཁམས་དམར་པོ་དང། ཀྱང་ཞེས་པས་དེར་མ་ཟད་སྤྱི་བོའི་ཁམས་དཀར་པོ་སྟེ་ཁམས་དཀར་དམར་

[169B] །དེ་ཡང་དབུ་མར་
རླུང་དང་ཐིག་ལེ་གཉིས་ཞུགས་པའི་མཆོད་པ་ནི་མཆོད་པ་ཐམས་ཅད་ཀྱི་ནང་ནས་མཆོག་ཏུ་འགྱུར་རོ། །གཞུང་དུ་མཚན་བརྗོད་ལ་ཐུན་མོང་གྱི་རྒྱུད་གསུངས་པའི་དོན། དུས་འཁོར་ལ་
སོགས་པའི་བླ་མེད་དང་བྱ་རྒྱུད་ལ་སོགས་པར་དེའི་དོན་བཀྲལ་བས་ན་དེ་ལ་དགོངས་སོ། །མ་རིག་སྒོ་ངའི་སྦུབས་འབྱེད་པ། །ཞེས་པའི་དོན། སྒོ་ངའི་སྦུབས་སུ་བྱར་སྐྱེས་པ་དེ་སྒོ་
ངའི་སྦུབས་མ་ཕྱེ་བའི་བར་དུ་འཕུར་བ་སོགས་མི་ནུས་ལ། དེ་ཕྱེ་བའི་ཚེ་ཕྱི་རོལ་མཐོང་ཞིང་རྒྱུ་བ་སོགས་བྱེད་པ་བཞིན་དུ་སྙིང་གར་དབུ་མ་རོ་རྐང་གི་མདུད་པ་དྲུག་གིས་བཅིངས་པའི་དབུས་སུ་ཕ་མའི་ཁམས་དཀར་དམར་འདྲེས་པའི་ཐིག་ལེའི་སྦུབས་སུ་རང་

[170A]༄༅། །སེམས་འཐུམ་ནས་གནས་པ་དེ་འབྱེད་དཀའ་ཞིང། དེ་ལས་མ་གྲོལ་བར་དུ་བདེ་སྟོང་གི་ཡེ་ཤེས་སྐྱེ་བ་དང་ཆོས་ཉིད་ཀྱི་གནས་ལུགས་རྟོགས་པར་མི་འགྱུར་ལ། དེའི་ཕྱིར་དེ་
འབྱེད་པའི་ཐབས་ཐོག་མར་ལྟེ་བར་གནད་དུ་བསྣུན་ནས་བསྒོམ་པ་གལ་ཆེ་བས་ཕྱི་རྩ་ཐམས་ཅད་ཀྱི་གཙོ་བོ་དབུ་མ་དང། འཁོར་ལོ་ཐམས་ཅད་ཀྱི་གཙོ་བོ་ལྟེ་བ་ཡིན་ནོ། །གཉིས་པ་ལམ་
བགྲོད་པའི་གནད་ནི། སྙིང་ཁའི་རྩ་འཁོར་གྱི་དབུས་སུ་ཁམས་དཀར་དམར་གྱི་ཐིག་ལེ་ཡོད་ཅིང། དེ་ཡང་ཁམས་དཀར་པོ་གཙོ་ཆེ་བས་ཡུངས་དཀར་སྤོམ་པོའི་འབྲུ་ཚད་ཙམ་རྗེ་བཙུན་
ཡབ་ཀྱི་ངོ་བོ་བ་སནྟཱ་སྟེ་བོད་སྐད་དུ་དཔྱིད་ཅེས་འབྱུང་བ་ཧཱུཾ་ཆ་ལྔ་པའི་རྣམ་པར་ཞུགས་པ་སྟེ། ཧཱུཾ་གི་ཨཱུ་བྱ་སྒྲུབ། ཧའི་ལུས་སོར་རྟོག་དེའི་མགོ་བོ་མཉམ་ཉིད། ཟླ་
ཚེས་མེ་ལོང། ཐིག་ལེ་ནཱ་ད་དང་བཅས་པ་ཆོས་དབྱིངས་ཡེ་ཤེས་ཀྱི་ངོ་བོ། །དཔྱི་ཅེས་པའི་དོན་ནི། འཇིག་རྟེན་ན་

[170B] རྩི་ཤིང་མེ་ཏོག་སོགས་རྒྱས་པས་སེམས་ཅན་རྣམས་ཀྱི་ལུས་སེམས་ལ་བདེ་བ་དང། ནམ་དུས་དཔྱིད་ཀ་འབྱུང་བ་ཡང་ས་ཆུ་དྲོས་པ་ལ་རག་
ལས་པ་ལྟར། སྙིང་ཁའི་ཡབ་དཔྱིད་བསྐུལ་བ་ཡང། ལྟེ་བའི་ཡུམ་ཏི་ལ་ཀས་བསྐུལ་བ་ལ་རག་ལས་པའི་ཕྱིར་དཔྱིད་ཅེས་ལྟེ་བའི་རྩ་མདུད་གྲུ་གསུམ་གྱི་དབུས་སུ་ཏི་ལ་ཀ་སྟེ་ཡུམ་གྱི་
ངོ་བོ་ཁམས་དམར་པོ་ཤིང་སྐྱེར་པའི་ཚེར་མའམ། ཤད་ཀྱི་རྣམ་པར་ཡོད་ལ། རྣལ་འབྱོར་མའི་ལུགས་འདི་ལ་བཾ་ཡིག་གི་རྣམ་པར་ཞུགས་པའོ། །སྨིན་མཚམས་སུ་གནང་དུ་བསྣུན་ན་
ཁམས་དཀར་པོ་རྒྱས་པར་འགྱུར་ཞིང། སྤྱི་བོར་གནད་དུ་བསྣུན་ན་ལུས་ཐམས་ཅད་ལ་ཁམས་ཀྱིས་ཁྱབ་པར་འགྱུར་བ་དང། སྙིང་ཁར་གནད་དུ་བསྣུན་པ་ནི་གཙོ་བོ་ཡིན་ལ་འོན་ཀྱང་
ཐོག་མར་ལྟེ་བར་གནད་དུ་བསྣུན་པ་གལ་ཆེ་བས་གཞུང་དུ་ཡབ་ཀྱི་ངོ་བོ་བ་སནྟཱ་རེ་ཞིག་བཏང་

[171A]༄༅། །སྙོམས་སུ་བཞག་ནས། ཡུམ་གྱི་ངོ་བོ་ཏི་ལ་ཀ་ལ་གནད་དུ་བསྣུན་པར་གསུངས་པས་གནད་ཆེ་བ་དང། སྤྱིར་མ་རྒྱུད་ལ་ཐིག་ལེར་གཙོ་བོར་གནད་དུ་བསྣུན་པ་དགའ་བཞི་ལུགས་
འབྱུང་ལུགས་ལྡོག་གིས་དོན་གྱི་འོད་གསལ་སྒྲུབ་པ་དང། ཕ་རྒྱུད་ལ་རླུང་གཙོ་བོར་གནད་དུ་བསྣུན་པ་རླུང་དགའ་བཞི་ལུགས་འབྱུང་ལུགས་ལྡོག་གིས་སྒྱུ་ལུས་སྒྲུབ་པ་ཡིན་ནོ། ་སེམས་
འཛིན་ནི། གཉིས་པ་རླུང་སེམས་ལ་ཞུགས་ནས་སྟོང་པ་སྒྲུབ་པའམ་རླུང་སེམས་དབུ་མར་ཞུགས་ནས་འཇའ་ལུས་སྒྲུབ་པ་ནི། སྤྱིར་རླུང་སེམས་དབུ་མར་བསྡུ་བ་བྱང་སེམས་དམར་པོ་འཕེལ་
བའི་རྒྱུ་དང། ལུས་ལ་གནས་ནས་བདེ་བསྒྲུབ་པ་བྱང་སེམས་དཀར་པོ་འཕེལ་བའི་རྒྱུ་དང། སེམས་ལ་གནས་ནས་སྟོང་པ་སྒྲུབ་པའམ་འཇའ་ལུས་སྒྲུབ་པ་ནི་བདེ་སྟོང་དབྱེར་མེད་ཀྱི་ཟུང་འཇུག་སྒྲུབ་པ་ཡིན་པས་དེ་ལྟ་བུའི་ལམ་རྒྱུད་ལ་སྐྱེ་བ་ལ་

[171B]
འདྲ་འདྲ་འགྲིག་འགྲིག་གསུངས་ཀྱང་ཟེར་བ་ཙམ་མ་གཏོགས་དོན་གྱི་སྙིང་པོ་ཞིག་ཨེ་ཡིན་སྙམ་པས་རྗེའི་དགོངས་པ་ལྟར་བུམ་པ་ཅན་དང་རྡོ་རྗེའི་བཟླས་པ་སོགས་དང་དེ་ནས་འོད་ཟེར་
སྤྲོ་བསྡུ་བྱས་ལ་སྨིན་རྒྱུ་ནས་འོད་གསལ་གྱི་བར་གྱི་རྟགས་རྣམས་ཤར་བར་མོས་ཏེ་བ་དེ་སྟོང་གཉིས་མེད་དེའི་ངང་ལས་གོ་ས་ལོགས་སུ་རྡོ་རྗེ་རྣལ་འབྱོར་མ་དཀར་མོར་ལངས་སླར་
ཕུང་པོ་རྙིང་པ་ལ་འཇུག་པ་སོགས་བྱེད་དགོས་ནའང་ད་ལམ་གཞུང་ལྟར་འཆད་པ་ལ་སྨིན་དབུས་ནས་ཐིག་ལེ་སྤྱི་བོར་འདྲེན་པའི་བར་སྔར་ལྟར་བྱ་བའམ། དཀྱུས་ཐོག་གཅིག་ལ་བྱེད་ན་ལུགས་འབྱུང་ལུགས་ལྡོག་གི་དགའ་བཞི་དྲངས་པའི་རྗེས་སུ་ཡང་སྤྱི་

[172A]༄༅། །བོའི་ཐིག་ལེ་ཁ་དོག་ལ་ལྡན་ལ་སེམས་ཞུགས་པ་བཞིན་བྱས་ནས་བསྒོམ་པས་བདེ་ལྷང་བ་བྱུང་བར་མོས། དེ་ནས་ཐིག་ལེ་དེ་ལས་འོད་ཟེར་ཁ་དོག་སྣ་ལྔ་མ་འདྲེས་པ་འཇའ་
ཚོན་ལྟ་བུ་བུན་གྱིས་འཕྲོས། རྩ་འཇའ་འོད་དུ་གྱུར། ཕྱིར་འཕྲོས་མགོ་བོ་དང་ལུས་ཀྱི་སྟོད་སྨད། གནས་ཁང་དངོས་པོ། ཡུལ་འཁོར། རྒྱལ་ཁམས་གླིང་བཞི་རི་རབ། སྟོང་གསུམ། ནམ་
མཁའ་དང་མཉམ་པའི་སྣོད་བཅུད་ཐམས་ཅད་རིམ་གྱིས་འོད་དེས་རེག་པ་ཙམ་གྱིས་ངོ་བོ་རང་རང་གི་དབྱིབས་ལ་རྣམ་པ་འཇའ་འོད་སྣ་ལྔ་འབའ་ཞིག་ཏུ་གྱུར་པར་བསམ་ལ། བདེ་སྟོང་གི་
ངང་དུ་ཅི་ནུས་འཇོག་གཞུང་དུ་འོད་གསལ་ནམ་མཁའ་ལ་ཡལ་གྱིས་སོང་པར་གསུངས་པ་ནི་བསྐྱེད་རིམ་ལ་ཡང་རུང་བ་མ་ཡིན་ན་རྫོགས་རིམ་གྱི་སྐབས་འདིར་ཤིན་ཏུ་ཡང་མི་རིགས་པས། ངེས་པར་ནང་དུ་བསྡུ་དགོས་

[172B] མེ་ལོང་ལ་ཧ་བཏབ་པ་བཞིན་མཐའ་ནས་རིམ་གྱིས་རྒྱ་ཇེ་ཆུང་ཇེ་ཆུང་དུ་སོང་ནས་ཐིག་ལེའི་བར་དུ་ཐིམས། ཐིག་ལེ་ཡང་ཇེ་ཕྲ་ཇེ་ཕྲར་སོང་ནས་མཐར་
སྟོང་ཡལ་དུ་སོང་བར་བསམ་ཞིང་ཐིག་ལེའི་གནས་འཕྱུག་དོགས་བྱུང་ན་ཐིག་ལེ་ཡུངས་འབྲུ་ཙམ་ལ་སེམས་བཟུང་ནས་བདེ་སྟོང་དབྱེར་མེད་ཀྱི་དང་དུ་ཅི་ནུས་འཇོག་དེ་ནས་སླར་ཡང་
ཐིག་ལེ་དང། རྩ་དང། དབུ་དང། སྐུ་ལུས་སོགས་སྔར་བཞིན་རིམ་པར་གསལ་བཏབ་ལ་ལྷར་ལྡང་ཡང་སྔར་བཞིན་འཇའ་འོད་ལ་སྤྲོ་བསྡུ་ལ་བསླབ་པར་བྱའོ། །ཐུན་འཇོག་ཁར་ཐིག་ལེ་
སྙིང་ཁར་འབེབས་པ་སོགས་མཇུག་བསྡུ་བྱ་བའམ། བསྡུ་ན་ལྷར་ལྡང་མ་ཐག་ནས་གནས་རྣམས་སུ་གོ་ཆ་བཀོད་པ་སོགས་བྱས་ནས་གཏོར་འབུལ་སོགས་ཐུན་མཚམས་ཀྱི་བྱ་བ་ལ་འཇུག་གོ། །འདི་དག་ལས་དང་པོ་པ་རྣམས་ཀྱི་བག་ཆགས་འཇོག་པའི་ཕྱིར་

[173A]༄༅། །མ་བརྗེད་ཙམ་བསྒོམ་པ་ལས་ལམ་འགོ་མའི་རྟོགས་པ་མ་སྐྱེས་པར་པར་གོང་མའི་རྟོགས་པ་མི་སྐྱེ་ལ། ནུས་པ་ཐོན་པས་གཅིག་བསྒྲིལ་དུ་ཉམས་སུ་བླངས་པས་ལུས་ཡང་པ། ལག་པ་
སོགས་ཉི་ཟེར་ལ་བལྟས་པས་ཕྱི་ནང་དུ་གསལ་བ་དང། སྒྲུབ་ཁང་ལ་འཇའ་ཟུག་པ་སོགས་ཀྱི་རྟགས་བྱུང་བ་ན། དེ་བརྟན་པའི་ཕྱིར་རླུང་གི་རེག་བྱ་སྔར་ཕན་མི་བཟོད་པར་ཕྱིན་ལ་
རང་གཞན་སྣང་སྲིད་ཐམས་ཅད་སྔར་བཞིན་འཇའ་འོད་ཁོ་ནར་བསྒོམས་པས་རླུང་གི་གྲང་ངར་མི་བཟོད་པ་མེད་པར་བདེ་སྟོང་ལ་འཇོག་ནུས་བལྟ། མི་ནུས་ན་སྔར་བཞིན་སྤོང་ཁང་
སོགས་སུ་བསྒོམ། དེ་བཞིན་དུ་སོ་ག་ཉི་འོད་དནག། མེ་འོད་དང། དགུན་དུས་སུ་ཆུ་དང། གྲོགས་ཀྱིས་དབྱུག་པས་བསྣུན་པ་སོགས་གཞུང་ནས་འབྱུང་བ་ལྟར་བྱས་ཀྱང་དེ་དག་མི་མངོན་པར་བདེ་སྟོང་ལ་མཉམ་པར་འཇོག་པ་ནི་འབྱོངས་པའི་ཚད་དུ་གསུངས་ཀྱང། འདི་

[173B] ལམ་གོང་མ་རྣམས་ཀྱང་ག་ལ་སྐྱེ་སྙམ་པ་
འཁྱམས་བསྒྱུར་བྱས་ན་སྐྱེ་བ་སྔོན་མ་རྣམས་ལའང་བག་ཆགས་མ་ཐེབས་པའི་དབང་གིས་རྒྱུད་ལ་མ་སྐྱེས་པ་ཡིན་པས་མྱུར་དུ་སྐྱེ་བའི་སྨོན་ལམ་རྣམ་པར་དག་པ་ཤུགས་དྲག་གི་
སྒོ་ནས་འདེབས་དགོས་སོ། ་ནུབ་ཉེར་གསུམ་པར། འཕོ་བའི་ཡིག་ཆུང་ཚར་ཆེན་གྱིས་མཛད་པ་བཞིན་ལ། འདིར་གང་ཟག་དབང་པོ་རབ་འབྲིང་ཐ་མ་ཤིན་ཏུ་ཐ་ཤལ་ཏེ་བཞིར་ཡོད་པའི་
ཕྱི་མའི་ཉམས་ལེན་དུ་འཕོ་བ་གསུངས་པ་དང། ཡང་གཟུགས་མེད་ཁམས་སུ་སྐྱེན་མ་གཏོགས་པར་དོ་གྲུབ་པར་གསུངས་ལ། དབང་པོ་ཐ་མ་བར་དོར་དཔའ་བོ་མཁའ་འགྲོས་བས་སུ་ཡང་བར་དོ་གྲུབ་དགོས་པས་དེའི་འཇིགས་སྐྲག་སོགས་མྱོང་མི་དགོས་པའི་ཕྱིར། འཕོ་བ་གསུང་ཞེས་བཞེད་ཚུལ་སྣ་

[174A]༄༅།།ཚོགས་ཡོད་པས་ཇི་ལྟར་ཡང། གཞུང་དུ་ཐ་ཤལ་གྱི་དབང་དུ་མཛད་ལ། འདི་ལ་ལམ་གྱི་ཆད་འཐུད་ཅེས་རྗེས་ཀྱང་གསུངས་པའི་དོན་ནི། ཚེ་འདིར་མཁའ་སྤྱོད་སོགས་སུ་འགྲོ་མ་
ནུས་ན་སྐྱེ་བ་ཕྱི་མ་ལ་མཁའ་སྤྱོད་སོགས་སྔགས་སྤྱོད་པའི་རྟེན་དུ་སྐྱེ་བ་བླངས་ནས་ལམ་གྱི་ལྷ་མ་རྣམས་ཉམས་སུ་ལེན་དགོས་པ་ལ་རྟེན་དེ་ལྟ་བུ་མ་ཐོབ་ན་ལམ་དེའི་བར་
ཆད་པ་ཡིན་པས་དེའི་ཕྱིར་འཕོ་བ་བྱས་ན་སྔགས་ཀྱི་རྟེན་ཁྱད་པར་ཅན་ཐོབ་པས་ན་ལམ་གྱི་ཆད་འཐུད་ཅེས་གསུངས། དེ་ན་ཡབ་ཡུམ་གཉིས་ཀ་ལ་བརྟེན་པ་ཡབ་ཀྱི་འཕོ་བ། ཡུམ་རྐྱང་
ལ་བརྟེན་པ་ཡུམ་གྱི་འཕོ་བ་ཞེས་སྔ་མ་རྣམས་གསུང་བ་ལས། གཞུང་དུ་སྔ་མའི་དབང་དུ་མཛད། འདི་ལ་གཉིས། སྦྱོང་བའི་དུས་དང་ལས་སྦྱོར་གྱི་དུས་སོ། །དང་པོ་ལ་གཉིས། ཁྲིད་ཀྱི་སྐབས་སུ་ཐུན་བཞིར་བཅད་དེ་ཇི་ལྟར་རིགས་པ་སྦྱོར་

[174B] རྗེས་སུ་གཅིག་བསྒྲིལ་དུ་བྱས་ནས་སྦྱོང་བའོ། །དང་པོ་ནི། སྐྱབས་འགྲོ་ནས་མཇུག་བསྡུ་བའི་བར་སྔར་བཞིན་བཏང་ནས་གཏོ་འབུལ་གྱི་གོང་དུ་ཚངས་བུག་ནས་འདོམ་གང་
ངམ་ཁྲུ་གང་ཙམ་གྱི་མདུན་གྱི་བར་སྣང་ལ་སེང་ཁྲི་པད་ཟླ་ཉི་མའི་གདན་གསུམ་བརྟེགས་པའི་སྟེང་དུ་བལ་མ་ཧེ་རུ་ཀ་ཡབ་སྐུ་མདོག་སྔོན་པོ་ཞལ་གཅིག་ཕྱག་གཉིས་གཡས་གསེར་གྱི་
རྡོ་རྗེ་རྩེ་ལྔ་པ་དང། གཡོན་དེ་ལྟ་བུའི་རྡོ་རྗེ་ཕྱེད་པས་ཡུ་བ་བྱས་པའི་དྲིལ་བུ་བཟུང་ནས་ཡུམ་གྱི་མཆན་འོག་ནས་བསྣོལ་ཏེ་འཁྱུད་པ་ཞབས་གཡས་བརྐྱངས་པས་འཇིག་བྱེད་ནག་
པོ་གཞོགས་གཡས་པ་བ་སྟེ་འགྱེལ་བའི་རྣ་བ་གཡོན་པ་ནས་མནན་པ། གཡོན་བསྐུམས་པས་དུས་མཚན་མ་དམར་མོའི་ནུ་མའི་སྟེང་ནས་མནན་པ། དབུ་གཙུག་གི་འཁོར་ལོ་སོགས་སྔར་ལྟར་
གནས་པ་སྲོག་ཤིང་གི་ཚུལ་དང། དེའི་མཐའ་ནས་དབུ་སྐྲ་ནག་པོ་གྱེན་དུ་ལངས་པའི་རྩེ་མོ་ནང་དུ་བཀུག་ནས་

[175A]༄༅། །ཡས་མས་སུ་ཁྱུད་མོ་གཉིས་ཀྱིས་བསྡམས་པའི་ཐོར་ཚུགས་ཅན་དབུ་སྐྲས་འཁོར་ལོ་མི་སྒྲིབ་ཅིང། འཁོར་ལོས་དབུ་སྐྲ་མི་སྒྲིབ་པ་རྩེ་མོར་ནོར་བུའི་ཏོག་གིས་སྤྲས་པ། རལ་
པའི་ཐོར་ཚུགས་ཀྱི་མདུན་དུ་སྣ་ཚོགས་རྡོ་རྗེ་དཀར་པོ་འོག་སེར་པོ་གཡས། དམར་པོ་སྟེང། ལྗང་ཁུ་གཡོན། ལྟེ་བ་སྔོན་པོ་ལངས་སྟབས་ཀྱིས་མཚན་པ། སྣ་ཚོགས་རྡོ་རྗེའི་
སྟེང་གི་གཡོན་ལ་ཕྱོགས་པར་ཟླ་བ་ཕྱེད་པས་མཚན་པ། ཟླ་བས་བྱང་སེམས་གཡོན་རྐྱང་མ་ནས་འབབ་པ་མཚོན་པས་གཡོན་དུ་ཕྱོགས་པ། རྡོ་རྗེ་ནག་པོ་རྩེ་ལྔ་པའི་མཚན་
ཚུལ། ཕྱག་མཛོད་ལྷ་རི་སྒང་བས་སྐྱེད་གྲོང་ཡོངས་འཛིན་ཆེན་པོ་བྱ་བཏང་གི་སྐབས་དྲི་བ་ཞུས་པའི་ལན་དུ། དཔའ་བོའི་དར་ཐོད་བྱ་བ་སྨིན་མཚམས་ནས་བཅིངས་པར་ཡོད་པའི་སྟེང་དུ་རྡོ་རྗེའི་ཕྲེང་བས་མཚན་པ་ཡིན་ལ། ཉལ་འགྲེང་གི་གསལ་ཁ་གཞུང་ནས་བཤད་པ་མ་

[175B] རང་གི་གོ་ཚོད་མཚན་པ་ཞེས་པ་ཕལ་ཆེར་གྱེན་འགྲེང་ཡིན་པར་མངོན། ཞེས་གསུངས་ཀྱང་དེ་ཙམ་གྱིས་མི་འགྲུབ་སྟེ་དེས་ན་ཕྲེང་པ་ཞེས་པའི་ཚིག་ནུས་
ལའང་ཉལ་སྟབས་ཡིན་པར་གོ་ཉན་འདུག་པས་བརྟག་གོ། །སྟག་ལྤགས་ཀྱི་ཤམ་ཐབས་རྒྱབ་ནཨྶ་མགོ་གཡོན་དུ་བསྟན་ནས་དཀྲིས་པ། ཕྱག་རྒྱ་དྲུག་གིས་བརྒྱན་པ། དེའི་པང་ན་ཡུམ་
རྡོ་རྗེ་ཕག་མོ་དམར་མོ་སྔར་ཇི་ལྟ་བ་བཞིན་ལ་ཁ་ཊཱ་ག་མེད་པས་ཕྱག་གཡོན་ཐོད་ཁྲག་འཛིན་པས་ཡབ་ཀྱི་མགུལ་ནས་འཁུད་པ། གཡས་གྲི་གུག་ནམ་མཁའ་ལ་འཕྱར་བ། ཞབས་
གཉིས་ཡབ་ཀྱི་བརླའི་སྟེང་ནས་འཁྲིལ་བ། དེའི་མཐར་བདེ་ཆེན་གྱི་ལྷ་མོ་བཞི་སྐུ་གསུང་ཐུགས་ཀྱི་དཔའ་བོ་དཔའ་མོ། །སྒོ་མཚམས་མ་སོགས་ཀྱིས་བསྐོར་ནས་འཇའ་འོད་ཀྱི་གུར་གྱི་དབུས་ན་བཞུགས་པ་ཐམས་ཅད་ཀྱི་གནས་གསུམ་

[176A]༄༅། །དུ་འབྲུ་གུསྨ་བཀོད་ནས་ལྷུཨྨ་ཡིག་ལས་འོད་སེར་འཕྲོས་ཕྱོགས་བཅུའི་སངས་རྒྱས་ཐམས་ཅད་སྤྱན་དྲངས་ནས་བསྟིམ་ལ་དག་པ་མཁའ་སྤྱོད་དངོས་དེ་ཡིན་སྙམ་པའི་བློ་
ཤུགས་དྲག་བསྐྱེད། སྒོ་མཚམས་མ་རྣམས་ཀྱིས་བགེགས་བསྐྲད། དཔའ་བོ་རྣམས་ཀྱིས་ཤིས་པ་བརྗོད། དཔའ་མོ་རྣམས་ཀྱིས་རྡོ་རྗེའི་གླུ་ལེན། བདེ་ཆེན་གྱི་ལྷ་མོ་བཞིས་མེ་ཏོག་དང། བདུག་
སྤོས་དང། རོལ་མོའི་བྱེ་བྲག་སྣ་ཚོགས་དང། གདུགས་རྒྱལ་མཚན་ལ་སོགས་པས་རང་ཉིད་ལ་མཆོད་པར་བསམ། དེ་ནས་རང་ཉིད་རྣལ་འབྱོར་མར་གསལ་བའི་ཐུགས་ཀ་ནས་མཆོད་པའི་ལྷ་
མོ་སྤྲོས་ནས་ཨོཾ་ཨརྒྷཾསོགྶ་ཀྱིས་ངོ་བོ་རང་གི་ལུས་ལོངས་སྤྱོད་ཡིན་པ་ལ་རྣམ་པ་མཆོད་རྫས་སུ་ཤར་བས་ཕྱི་མཆོད་དང། ཨོཾ་གུ་རུ་ཙཀྲ་སམྦྷ་ར་ས་པ་རི་ཝཱ་ར་ཨོཾ་ཨཱ་ཧཱུཾ་གིས་ནང་མཆོད་ཕུང། སྔགས་དོན་ནི། ཨོཾ་གོང་འདྲ་ གུ་རུ་བླ་མ། ཙཀྲ་

[176B] སམྦྷ་ར་སྡོམ་པའམ་བདེ་མཆོག་ས་པ་རི་ཝཱ་ར་འཁོར་དང་བཅས་པའོ། །འབྲུ་གསུམ་ནི་རྡོ་རྗེ་གསུམ་མཚོན་གརྗེའི་གསུང་ལྷག་པའི་ལྷ་མཆོག་བླ་མ་ཧེ་རུ་ཀ་ཀུན་
ལ་མ་ལྟར་བརྩེ་བ་རྗེ་བཙུན་མ། །དཔའ་བོ་དཔའ་མོའི་དབང་ཕྱུག་ཐམས་ཅད་ཀྱི། །ཞབས་ཀྱི་པདྨོར་གུས་པས་ཕྱག་འཚལ་ལོ། །ཞེས་པ་དང་པོས་ཡབ། གཉིས་པས་ཡུམ། གསུམ་པས་འཁ་
རྣམས་ལ་དམིགས་ནས་སྒོ་གསུམ་གུས་པས་འདུད་དོ། །སྐབས་འདིར་མཎྜལ་འབུལ་བའང་བཤད་ལ། མ་ཕུལ་ཀྱང་ཆོག་ལུས་གནད་འཆའ་བ། རླུང་རོ་བསལ་བ། སྟོང་ར་སྒོམ་པ་རྣམས་སྔར་
བཞིན་སྔོན་དུ་བཏང་ནས་རང་གི་ལུས་ཀྱི་དབུས་དྲང་པོར་རྩ་དབུ་མ་ཁྱད་ཆོས་གསུམ་ལྡན་སྦ་ལྕག་འབྲིང་ཙམ་མ་སྣ་ལྟེ་འོག་སོར་བཞི་ཙམ་ནས་ཇེ་སྦོམ་དུ་སོང་བ་ཡར་སྣེ་སྤྱི་བོའི་ཚངས་བུག་ཏུ་ཟུག་པ་སྐར་ཁུང་ལྟ་བུ་སྟེ། འདུལ་བ་ལུང་དུ་སྐར་མར་བལྟ་

[177A]༄༅། །བྱེད་ཀྱི་ཁུངས་ཡིན་པར་གསུངས་པ་ལྟ་བུ། ལྟེ་བའི་བུག་པའི་ཐད་དུ་ཉི་མའི་དཀྱིལ་འཁོར་དམར་འཁྱིལ་ལེ་བས་དབུ་མའི་མར་སྣ་བཀག་པའི་ཚུལ་གྱིས་གནས་པའི་སྟེང་དུ་
རང་སེམས་རྡོ་རྗེ་རྣལ་འབྱོར་མ་མཚོན་གང་ཙམ་རྒྱན་ཆ་ལུགས་སྔར་བཞིན་ལ་འཇིགས་དུ་ཀྱི་གདན་མེད་པ་སྤྱན་གསུམ་ནམ་མཁའ་ལ་ཧྲིག་གེ་གཟིགས་པ་ཡར་འབྱོན་པ་ལ་ཕྱོགས་པའི་གར་
སྟབས་ལིང་ངེ་པར་བསམ། དེ་ནས་འོག་རླུང་སྙན་གསན་འབེབས་པ། སྟེང་རླུང་མནན་པ། འོག་རླུང་རྫོགས་པར་འཐེན་པས་ལྟེ་བའི་རྗེ་བཙུན་མ་ལ་སིངས་ཀྱི་ཐིམ་པར་བསམ་ལ་རླུང་བུམ་
པ་ཅན་གསུམ་སོགས་འཛིན་པ་ཟབ་པའི་གནད་ཡིན། དེ་ནས་ལྟེ་བའི་རྣལ་འབྱོར་མས་བརྗོད་པར་བསམས་ལ། དུས་གསུམ་སངས་རྒྱས་ཐམས་ཅད་ཀྱི་ངོ་བོ་བླ་མ་རིན་པོ་ཆེ་ལ་གསོལ་བ་འདེབས་སོ། །བདག་འཛིན་བློ་ཡིན་

[177B] །དགོས་མེད་རྒྱུད་ལ་སྐྱེ་བར་བྱིན་གྱིས་རློབས། །ལམ་མཆོག་འཕོ་བ་འབྱོངས་པར་བྱིན་གྱིས་རློབས། །འཕྱུག་མེད་མཁའ་སྤྱོད་བགྲོད་པར་བྱིན་གྱིས་
རློབས། །བདག་འཛིན་བློས་མ་ཐོངས་ན་བྱ་ནམ་མཁར་འཕུར་བའི་གཤོག་པ་རྡོ་ལ་བཏགས་པ་བཞིན་འཕོ་མི་ནུས་ལ། བདག་འཛིན་ལ་བདེན་པར་འཛིན་པ་དང་བདག་ཏུ་འཛིན་པ་གཉིས་ཡོད་
དེ་དང་བྲལ་དགོས་པའོ། །གཞུང་འགར་ལས་སྦྱོར་གྱི་ཚེ། འཕོ་བ་ཐེབས་པར་ཞེས་བསྒྱུར་སྣང་ཡང། གཞན་ལ་འཕོ་བ་བྱ་ན་དེ་ལྟར་བྱའི་རང་ཉིད་ལ་ནི་ལས་སྦྱོར་གྱི་ཚེའང་
སྔ་མ་ལེགས་སོ། །ཚིག་དོན་གཞན་རྣམས་ནི་གོ་སླ་ཞིང་གསོལ་བ་འདེབས་པ་ནི། རྨོར་ཆེན་གྱིས་མཛད་པའོ། །དེ་ལྟར་གདངས་དབྱངས་ཀྱིས་གསོལ་འདེབས་ལན་གསུམ་གྱི་མཐར་འོག་རླུང་དྲག་ཏུ་འཐེན་ཏེ་ཨིའི་

[178A]༄༅། །ཞེས་བརྗོད་པ་དང་རྣལ་འབྱོར་མ་མགྲིན་པའི་བར་ན་ར་ར་བྱུང། དེ་ནས་ཧིག་བརྗོད་པས། སྐར་མདའ་འཕངས་པ་ལྟར་དམར་ནར་གྱིས་སོང་བ་ཚངས་བུག་ནས་ཐོན་མདུན་གྱི་
གཙོ་མོའི་ཡུམ་གྱི་སོག་ཧྲག་ནས་ཡབ་ཀྱི་ཐུགས་ཁའི་ཧཱུཾ་ཡིག་ལ་ཐིམ་ནས་བདེ་སྟོང་ལ་ཅུང་ཟད་བཞག་སྟེང་རླུང་རྡུབ་པ་དང་མཉམ་དུ་ཐུགས་ཀ་ནས་རང་རྣལ་འབྱོར་མར་གསལ་བ་
དལ་བུས་ཚངས་བུག་ནས་དབུ་མར་བདེ་ཁྲིལ་གྱིས་ཞུགས་ལྟེ་བའི་ཉི་གདན་ལ་བཞུགས་པར་བསམ་ལ་རླུང་ཁ་སྦྱར་འཛིན་སླར་ཡང་སྔར་ལྟར་བྱས་ནས་ཐུན་རེར་ལན་བདུན་ལ་སོགས་པ་
བྱ། འགའ་ཞིག་ཏུ་ཧིག་དང་ཀ་ངག་ཏུ་བརྗོད་པར་གསུངས་ཀྱང་འཇུག་པ་བདེ་བའི་ཕྱིར་རླུང་སྦྱོར་ལ་བརྟེན་པ་གོང་བཞིན་བྱ་ལ་སྤོག་ཆོག་གི་ཧིག་འདོན་པ། ལྕང་སྐྱའི་དགོངས་པ་ཡང་ཡིན་པས་དེ་བཞིན་བྱ། ཉིན་རེ་བྲམ་ཟེ་གསོད་པ་དང་མཚམས་མེད་བྱེད་པ་

[178B] ཐུགས་ཀར་ཐིམ་
པ་ལ་མི་བདེ་བའི་དོགས་གནས་མེད་དེ། བླ་མ་ཡབ་ཡུམ་འཇའ་ལུས་ཀྱི་སྐུ་བརྙེས་པ་ཡིན་པས་ཐོགས་ཐུག་མེད་པ་དང། རང་ཉིད་ལྟེ་བའི་རྣལ་འབྱོར་མ་ཡང་བར་དོའི་ལུས་སེམས་ཙམ་ལས་གྲུབ་
པ་མཚོན་བྱེད་ཡིན་པས་བར་དོ་བ་དེ་ལས་ཀྱི་སྐྱེ་གནས་མ་གཏོགས་ཤིན་ཏུ་སྲ་བའི་རྡོ་རྗེའི་བྲག་རི་སོགས་ལའང་ཐལ་བྱུང་དུ་འགྲོ་ནུས་པའི་ལས་གྲུབ་པའི་རྫུ་འཕྲུལ་གྱི་མཐུ་
དང་ལྡན་པ་ཡིན་པའི་ཕྱིར་རོ། །དེ་ནས་ཐུན་བསྡུ་བའི་ཚེ་མདུན་གྱི་གཙོ་འཁོར་རྣམས་མཐའ་ནས་རིམ་བཞིན་སེང་ཁྲི་དང་བཅས་པ་ཡབ་ཡུམ་ལ་ཐིམ། ཡབ་ཡུམ་གཉིས་ཀྱང་ཇེ་ཆུང་
གིས་མཐར་རྒྱ་སྲན་ཙམ་དུ་གྱུར་པ་ཚངས་བུག་ནས་དབུ་མའི་ནང་དུ་བདེ་ཁྲིལ་གྱིས་བྱོན། སྙིང་ཁར་ཕ་ལས་ཐོབ་པའི་ཁམས་དཀར་པོ་

[179A]༄༅། །སྟེང་དང། མ་ལས་ཐོབ་པའི་ཁམས་དམར་པོ་འོག་ཏུ་བྱས་ནས་ལྕོག་སྒོང་ཙམ་དབྱིབས་ཟར་མའི་མེ་ཏོག་གམ། སྒོ་དེ་ལྟ་བུ་འོད་ཀྱི་རང་བཞིན་ཅན་གྱི་དབུས་སུ་བཞུགས་ཡབ་ཀྱི་
ཐུགས་ཀར་ཉིད་དཀྱིལ་ཡུངས་འབྲུ་ཕྱེད་གཤགས་ཙམ་གྱི་སྟེང་དུ་ཧཱུཾ་ཡིག་ལས་བདུད་རྩི་དཀར་པོའི་རྒྱུན་བབས་པར་བསམ། ཚངས་བུག་ནས་འོད་དམར་པོ་རྡོ་རྗེ་རྒྱ་གྲམ་གྱི་དབྱིབས་ཅན་
འོད་ཟེར་དམར་པོ་འཕྲོ་བས་རླུང་སིར་བུ་ཙམ་ཡང་མི་ཐར་བར་བཀག་ལ་སྲ་ཞིག་འཐས་པ་བསྐལ་པའི་རླུང་སོགས་ཀྱིས་ཀྱང་གཞོམ་གཞིག་མི་ནུས་པར་བསམ། སྙིང་ཁའི་ཡབ་ཀྱིས་
རང་སེམས་རྣལ་འབྱོར་མར་གཟིགས། དེས་ཀྱང་ཡར་གཟིགས་ཤིང་བྱོན་ནས་ཡུམ་ལ་ཐིམ་པས་སྙོམས་པར་ཞྒྶ་པས་བདེ་སྟོང་གིས་མཉེས་པར་བསམ། དེ་ནས་དབེན་ས་སྙན་རྒྱུད་ཀྱི་གདམས་པ་རྨད་དུ་བྱུང་བ་ཤིན་ཏུ་ཟབ་ཅིང་གཉན་པ་ཆོས་ཀྱིརྒྱལ་པོ་ལ་གཉེར་གཏད་ཀྱིས་

[179B] བདེ་ཆེན་གྱི་འཁོར་ལོའི་ཐད། དབུ་མའི་ནང་ན་སྲོག་འཛིན་གྱི་རླུག་གི་
ངོ་བོར་རང་མདངས་དཀར་པོ་འོད་ཟེར་སྣ་ལྔ་འཕྲོ་བར་བསམས་ལ་བསྒོམ། དེ་ནས་སྟེང་རླུང་ཤིན་ཏུ་དལ་བ་ཅུང་ཟད་རྡུབ་ནས་མནན་པ་དང་སྙམ་དུ་ལུང་དེ་ཨོཾ་གྱི་རང་གདངས་
གྱིས་དབུ་མའི་ནང་དུ་ནར་གྱིས་བྱུང་བ་ཐིག་ལེ་དཀར་དམར་ལ་སིབ་ཀྱིས་ཐིམ། འཇུག་པའི་ཡུན་དང་མཉམ་པའི་ཨཱའི་གདངས་ཀྱིས་ཅུང་ཟད་གནས་པར་བསམ། རླུང་དལ་བུས་གཏོང་བ་
དང་མཉམ་དུ་ཧཱུཾ་གི་གདངས་ཀྱིས་དབུ་མར་བརྒྱུད་དེ་བདེ་ཆེན་གྱི་འཁོར་ལོའི་ཐད་དུ་སླེབས་པར་བསམ། རང་ཉིད་སྙིང་ཁའི་ཧེ་རུ་ཀའི་ཧཱུཾ་ཡིག་ལ་སེམས་ཞུགས་པ་བཞིན་བྱས་ནས་སྔགས་ཀྱི་གདངས་ཉན་པའི་ཚུལ་གྱིས་འཇུག་ལྡང་གནས་གཡུམ་གྱི་རྡོར་བཟླས་ཇི་ལྟར་རིགས་པར་བྱ་

[180A]༄༅། །མཐར་འཇོག་པ་ན་ཨཱའི་གདངས་ཀྱིས་གནས་པའི་མཚམས་སུ་བཞག་ནས་གཏོར་འབུལ་སོགས་བྱའོ། །སྲོག་འཛིན་གྱི་རླུང་ལ་ཡི་གེ་གསུམ་གྱི་གདངས་ཀྱིས་ལྡང་འཇུག་གནས་གསུམ་
བྱས་པའི་ཡི་གེ་གསུམ་ནི་སངས་རྒྱས་ཐམས་ཅད། འཁོར་ལོ་སྡོམ་པའི་ལྷ་ཚོགས་ཐམས་ཅད་ཀྱི་ངོ་བོ་ཡིན་ལ། དེ་ལ་བརྟེན་ནས་ཚེ་རིང་བ་དང། དཔའ་བོ་མཁའ་འགྲོ་སོགས་དབང་
དུ་འདུ་བ་དང། ཉམས་རྟོགས་ཀྱི་ཡོན་ཏན་རྒྱས་པ་ལ་སོགས་པ་ཕྱན་ཡོན་མཐའ་ཡས་པར་གསུངས་སོ། །དེ་ལྟར་འཕོ་བ་ཉམས་ལེན་པ་ལ་གཅིག་གིས་ཆོག་ཀྱང་ཁྲིད་རྒྱུན་མི་ཉམས་ཤིང་
གང་མོས་ལ་བྱ་བའི་ཕྱིར་ཡུམ་རྐྱང་གི་འཕོ་བ་མདོ་ཙམ་བརྗོད་པ་ལ། རྩ་བའི་བླ་མ་དགའ་ལྡན་དར་རྒྱས་དཔལ་བཟང་པོའི་ཞལ་སྔ་ནས་ཀྱིས། ཡབ་ཡུམ་གྱི་འཕོ་བ་ཐུན་མོང་མིན་པ་རྣམས་མ་གཏོགས་ཐུན་མོང་བ་གཅིག་ཏུ་མི་གསལ་བ་གཅིག་

[180B] སྔོན་འགྲོ་ལ་སོགས་པའི་བྱིངས་ནི་སྔར་ལྟར་ཡིན་ལ། མི་འདྲ་བའི་ཁྱད་པར་དབུ་མའི་མར་སྙེ་ལྟེ་བའི་བུག་པའི་
ཐད་དུ་ཆོས་འབྱུང་དམར་པོ་རྩ་བ་ཐུར་དུ་བསྟན་ནས་བཀག་པའི་ནང་དུ་རང་སེམས་བཾ་ཡིག་དམར་པོར་གསལ་བ་དང། སྤྱི་བོའི་ཐད་ཀྱི་མདུན་གྱི་ནམ་མཁར་སེང་ཁྲིད་པད་ཟླའི་གདན་
ལ་བླ་མ་རྡོ་རྗེ་རྣལ་འབྱོར་མ་རང་ལ་དགྱེས་ཤིང་འཛུམ་པའི་ཚུལ་གྱིས་བཞུགས་པ་ལ་དཔའ་བོ་མཁའ་འགྲོས་བསྐོར་བ་འཇའ་འོད་ཀྱི་གུར་གྱི་དབུས་ན་བཞུགས་པ་ལ་དག་པ་མཁའ་
སྤྱོད་དངོས་ཡིན་སྙམ་པའི་འདུ་ཤེས་བཞག་ཨོཾ་བཛྲ་ཡོ་གི་ནི་སོགས་ཀྱིས་མཆོད། དཔལ་ལྡན་རྡོ་རྗེ་མཁའ་འགྲོ་མ་སོགས་ཀྱིས་བསྟོད་ནས་གསོལ་འདེབས་སྔར་བཞིན་བྱ། རླུང་སྦྱོར་
སྔར་བཞིན་བྱས་ལ་བཾ་ཡིག་དབུ་མའི་ནང་ནས་སྤྱི་བོར་ཐོན་པ་བླ་མ་རྡོ་རྗེ་རྣལ་འབྱོར་མའི་ལྟེ་བར་ཞུགས་ཐུགས་ཀའི་བཾ་ཡིག་ལ་ཐིམས་ནས་

[181A]༄༅། །བདེ་སྟོང་ལ་མཉམ་པར་ཅི་ནུས་འཇོག་སླར་ལྟེ་བ་ནས་བཾ་ཡིག་ཐོན་པ་རིམ་གྱིས་ཆོས་འབྱུང་གི་ནང་དུ་གནས་པར་བསམ་ལ་རླུང་སྔར་བཞིན་འཛིན་ནོ། །གཉིས་པ་ནི། གཅིག་
བསྒྲིལ་དུ་བྱས་ནས་སྦྱོང་བའི་ཚེ་ཞག་བདུན་ཡཾ་སོགས་པར་ཐུན་བཞིའི་ངེས་པ་མེད་པར་སྦྱངས་ནས། སྤྱི་བོ་ཟ་བ་དང། འཕྲིག་པ་ད། སྐྲངས་པ་སོགས་རྟགས་གསལ་བར་བྱུང་
བ་ན་དེ་ནས་མ་བརྗེད་ཙམ་བྱའི་ཅད་དྲགས་ན་ཐལ་བའི་ཉེན་ཡོད་པས་རན་པར་བྱའོ། །གཉིས་པ་ལས་ལ་སྦྱོར་བ་ནི། རང་ལ་འཆི་ལྟས་ཤར་བ་ན་བཟློག་ཐབས་བྱ་ཞིང། གལ་ཏེ་
མ་བཟློག་ན་དངོས་པོ་ཐམས་ཅད་མཆོད་སྦྱིན་དུ་བཏང་ལ་གང་ལའང་ཆགས་ཞེན་མེད་པར་བྱས་ནས་ཉམས་ལེན་སྔར་མི་ལྟ་བ་བཞིན་ལ་ཐུགས་ཀ་ནས་སླར་མི་ཐོན། བླ་མའི་ཐུགས་དང་རང་སེམས་དབྱེར་མེད་དུ་འདྲེས་པར་བསམ་ལ་ཕཊ་བརྗོད་པར་ཡང་གསུངས་པ་ཁ་དབུགས་

[181B] །ཡང་ཐུན་མོང་མ་
ཡིན་པའི་འཕོ་བའི་གདམས་ངག་གསུམ་བསྒྲིལ་ལ། ཞལ་ཤེས་ཡིག་ཆུང་བཞིན་ལྗགས་བཤད་སྩལ་བ་ནི། སྐྱབས་འགྲོ་ནས་སྤྱོད་ལམ་གྱི་བར་བཏང་ལ། སྤྱོད་ལམ་གྱི་ལྷ་དེ་ཡང་རྒྱན་ལྡན་
ཕྱག་མཚན་མེད་པའི་ལྷར་ལངས་ཏེ། ཡབ་ཡུམ་ལྷན་སྐྱེས་ལ་བརྟེན་པ་དང། ཡུམ་རྐྱང་ལ་བརྟེན་པ། ཡབ་རྐྱང་ལ་བརྟེན་པ་ཡོད་པ་དང། ཏ་ར་ནཱ་ཐས་ལྷན་སྐྱེས་ཞེས་པ་ཡབ་ཡུམ་
གཉིས་ཀ་ཞལ་གཅིག་ཕྱག་གཉིས་པ་ཡིན་པ་ལ་ཟེར་གསུང་པ་དང། མཁས་གྲུབ་རིན་པོ་ཆེས་ནི་འཁོར་ཇི་འདྲ་ཡོད་ཀྱང་ལྷན་སྐྱེས་དང། དཔའ་གཅིག་མི་ཟེར་བ་དང། དཔའ་གཅིག་ལ་
ཡང་ལྷན་སྐྱེས་མི་ཟེར། ཞལ་ཕྱག་མང་ཉུང་ཇི་འདྲ་ཡོད་ཀྱང་འཁོར་མེད་ལ་ཡུམ་ཡོད་པ་ལྷན་སྐྱེས་ཡིན་

[182A]༄༅། །གསུང་ངོ། །ལུས་གནད་འཆའ་བ། རླུང་རོ་བསལ་བ། སྟོང་ར་སྒོམ་པ་གོང་བཞིན་བྱས་ནས་དབུ་མ་དམར་པོ་ལྟེ་འོག་ལས་ཅུང་ཟད་རིང་བའམ་མཉམ་པ་གང་རིགས་ཀྱི་མར་སྣ་མདའ་
སྙུག་ཙམ་གྱི་སྦྲུལ་མཇུག་ལྟ་བུའིནང་དུ་ཆོས་འབྱུང་གི་འོག་ཟུར་དང། དབུ་མ་འདྲེས་པ་ལྟ་བུར་ཡོད་པའི་དུབས་སུ་རང་སེམས་བཾ་ཡིག་གི་ངོ་བོ་སྲན་མ་ཙམ་གསལ་བཏབ་ལ་དབུ་མ་ཇེ་
སྦོམ་དུ་སོང་བ། ཡར་སྟེ་སྦ་ལྕག་འབྲིང་པོ་ཙམ་ཐལ་ལེ་གནས་པ། འདི་རྡོ་རྗེ་འཆང་གི་མཁའ་འགྲོ་མ་ནི་གུ་མ་ལ་གནང། དེས་མཁས་གྲུབ་ཁྱུང་པོར་བརྒྱུད་པ་ཤངས་པ་བཀའ་
བརྒྱུད་ལ་དར་བ་ནི་གུ་ཆོས་དྲུག་གི་ནང་ཚན་མེ་ཏོག་དཀར་དམར་གྱི་འཕོ་བ་གཉིས་དང། ནཱ་རོ་མཁའ་སྤྱོད་བཅས་ཀྱི་འཕོ་གསུམ་སྒྲིལ་གྱི་གདམས་པ་འདི་འཆད་པ་སྐབས་སུ་བབས་པ་ཡིན་པས། རང་གི་ཕྲག་པ་གཉིས་སུ་རྣལ་འབྱོར་མའི་ཞབས་གཡས་གཡོན་

[182B] དེའི་མཐར་འཇའ་འོད་ཀྱི་གུར་ཕུབ་པའི་ནང་དུ་དཔའ་བོ་དང། མཁའ་འགྲོ་མའི་ཚོགས་སྤྱིན་འཁྲིགས་པ་བཞིན་དུ་བསྐོར་ནས་
བཞུགས་པ་ལ་དག་པ་མཁའ་སྤྱོད་དངོས་ཡིན་སྙམ་པའི་འདུན་པ་ཤུགས་དྲག་པོ་བྱས་ལ། དཔའ་བོ་འགའ་ཞིག་རང་དག་པ་མཁའ་སྤྱོད་དུ་འཕོ་བ་ལ་གེགས་བྱེད་པའི་བགེགས་བྱེད་པའི་
བགེགས་རྣམས་བསྲུང་བ་དང། འགའ་ཞིག་ཤིས་པ་བརྗོད་པ་དང། དཔའ་མོ་འགའ་ཞིག་གིས་རྡོ་རྗེའི་གླུ་ལེན་པ་དང། འགའ་ཞིག་ཆུ་གཉིས་ཉེར་སྤྱོད་དང། རོལ་མོའི་བྱེད་བྲག་སྣ་
ཚོགས་དང་གདུགས་དང། རྒྱལ་མཚན་ལ་སོགས་པ་མཐའ་ཡས་པའི་དབུས་སུ་བཞུགས་པའི་རྣལ་འབྱོར་མ་ལ་སོགས་པའི་ཐུགས་ཀ་ནས་འོད་ཟེར་དམར་པོ་ལྕགས་ཀྱུ་ལྟ་བུ་ཕྱོགས་བཅུར་སྤྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྤྱན་དྲངས་ནས་

[183A]༄༅། །ཐིམས་པར་བསམས་ལ། ཨོཾ་བཛྲ་ཡོ་གི་ནི་སོགས་ཀྱིས་མཆོད། ཨོཾ་གསུམ་མ་ལ་འབྲུ་གསུམ་བཏགས་པས་ནང་མཆོད་ཕུལ། དཔལ་ལྡན་རྡོ་རྗེ་མཁའ་འགྲོ་མ་སོགས་ཀྱིས་བསྟོད་པ་བྱས་ལ་
རང་སེམས་བཾ་ཡིག་ཏུ་གསལ་བ། ཡར་བལྟས་པས་བླ་མ་རྗེ་བཙུན་མའི་ཐུགས་ཀར་བྲཾ་ཡིག་གདན་མེད་པའི་རྣམ་པ་གསལ་སེང་ངེ་མཐོང་བ་དེ་དང་རང་སེམས་བཾ་ཡིག་ཏུ་གསལ་བ་
ཤིན་ཏུ་དྭངས་པར་གསལ་བཏབ། དེ་ལ་སེམས་ཞུགས་པ་བཞིན་དུ་བྱས་ནས་དག་པ་མཁའ་སྤྱོད་དུ་ད་ལྟ་ཉིད་དུ་དྲང་དུ་གསོལ་སྙམ་དུ་དུས་གསུམ་ནས་གསོལ་བ་འདེབས་སོ་བདག་གཛིན་ནས་འགྲོད་
པར་བྱིན་གྱིས་རློབས། །ཞེས་ལན་གསུམ་གྱིས་གདུང་ཤུགས་དྲག་པོས་གདུང་དབྱངས་བཅས་ཏེ་གསོལ་བ་བཏབ་པས། བླ་མ་རྗེ་བཙུན་མའི་ཐུགས་ཀའི་བཾ་ལས་འོད་ཟེར་དམར་པོ་ལྕགས་

[183B] འོག་རླུང་མདུན་ནས་འཐེན་པ་དང་ཨིའི་ཞེས་བརྗོད་
པ་མཉམ་དུ་མགྲིན་པའི་བར་ན་ར་ར་བྱུང་དེ་ནས་ཧིཀ་བརྗོད་པས་བླ་མའི་ཐུགས་ཀའི་བཾ་ཡིག་ལ་ཐིམ་པར་བསམ་ལ། དག་པ་མཁའ་སྤྱོད་དུ་སླེབས་བྱུང་སྙམ་དུ་བདེ་སྟོང་ལ་མཉམ་པར་
འཇོག་དེ་ནས་ཀ་ཞེས་བརྗོད་པ་དང་མཉམ་དུ་ལྟེ་བར་ཕབ། ཁྲིད་ཀྱི་སྐབས་ཐུན་རེར་ལན་ཉེར་གཅིག་རེ་བྱ། དེ་ནས་ལྟེ་བའི་དམིགས་རྟེན་སྙིང་ཁར་དྲངས། དཔའ་བོ་མཁའ་འགྲོ་
རྣམས་འོད་དུ་ཞུ་ནས་རྣལ་འབྱོར་མར་བསྟིམ། རྣལ་འབྱོར་མ་འོད་དུ་ཞུ་ནས་སྙིང་ཁའི་བཾ་ཡིག་ལ་བསྟིམ། དབུ་མའི་ནང་འཆི་མེད་ཚེའི་བདུད་རྩིས་གང། ཚངས་བུག་འོད་དམར་པོ་རྡོ་རྗེ་རྒྱ་གྲབ་དང། དེའི་བར་སེང་རྣམས་ཀྱང་རྡོ་རྗེའི་རྡུལ་ཕྲ་རབ་ཀྱིས་བཀག་ནས་སྟེང་ནས་

[184A]༄༅། །ཆུ་དང་འོག་ནས་རླུང་སིལ་བུ་ཙམ་ཡང་ཐར་མི་ནུས་པར་བསམ་ལ་བསྔོ་བ་སྨོན་ལམ་བྱའོ། །རྗེས་སུ་སྦྱོང་ཚེ་ཞག་བདུན་ལ་སོགས་པ་མཚམས་བཅད་ཀྱི་ཐུན་བཞིང་བྱས་
ལ་གྲངས་ངེས་བཟུང་མེད་པར་སྦྱང་བས་སྤྱི་བོ་འཕར་བ་སོགས་ཀྱི་རྟགས་མ་བྱུང་བར་དུ་སྦྱང་ལ་དེ་ནས་མ་བརྗེད་ཙམ་ལས་མི་བྱ་སྟེ། འཕོ་རབ་ཚེ་ཐུང་གསུངས། ལས་སྦྱོར་
གྱི་ཚེ་འཆི་ལྟས་བྱུང་བ་ནས་བཟློག་ཐབས་སོགས་བྱས་ལ། ཉམས་ལེན་སྔར་བཞིན་ལ་ཐུགས་ཀ་ནས་སླར་མར་མི་འབེབས་པར་ནམ་མ་ཐེབས་གྱི་བར་ལ་བླ་མའི་ཐུགས་ཀར་འཕོ་བའི་དམིགས་
པ་གདུང་ཤུགས་དྲག་པོས་བྱ་བ་ཡིན་ནོ། །ཚར་ཆེན་གྱིས། ནང་གི་ཕག་མོའི་ཞེས་སོགས་གསུངས་པ་འདིར་སྦྱར་བ་ཡོད་མོད། བསམ་མི་ཁྱབ་ཐུན་མོང་མ་ཡིན་པར་སྦྱར་ན་ལེགས་པས་སང་ཞུ་རྒྱུ་ཡིན། འཕོ་བའི་ཕན་ཡོན་ནི། ཉིན་རེ་བྲམ་ཟེ་གསོད་པ་དང། །མཚམས་མེད་

[184B] །བརྐུ་འཕྲོག་འདོད་ལ་སྤྱོད་པ་དང། །ཞེས་གསུངས་པ་ལྟར་རོ། །སྤྱིར་འཕོ་བ་ཐེབས་པའི་རྒྱུ་གལ་ཆེ་ཤོས་དམ་ཚིག་དང་སྡོམ་པ་མ་ཉམས་པ་དང་
བླ་མའི་དམ་ཚིག་མ་ཉམས་པ་གལ་ཤིན་ཏུ་ཆེ་བར་གསུངས་པས་བདག་ལེགས་སུ་འདོད་པ་རྣམས་ཀྱིས་ཙབ་ཙུབ་ཀྱིས་བླ་མ་མི་བསྟེན་པ་དང། བསྟེན་ནས་དེང་ནས་བྱང་ཆུབ་བར་དུ་དམ་
ཚིག་དང་མི་འབྲལ་བའི་སྨོན་ལམ་སྙིང་ཁོང་རུས་པའི་གཏིང་ནས་འདེབས་དགོས་སོ། ་ནུབ་ཉེར་བཞི་པར། ཞལ་ཤེས་གསུམ་པ་ཐུན་མོང་མིན་པའི་པས་མ་མི་ཁྱབ་ཚར་ཆེན་གྱིས་
མཛད་པ་བཞིན་ལ། ཞལ་ཤེས་འདི་དག་སྔ་མོ་ཚིག་རྒྱུད་ལས་མི་གནང་ཞིང། ཚར་ཆེན་དང་རྒྱལ་མཆོག་ལྔ་པའི་སྐུ་དུས་སོགས་དད་ལྡན་རེ་རེ་ནས་སྟོན་པ་ལས། ལྷན་དུ་མི་གནང་
ལ། སྔ་ལོ་གསུམ་ཙམ་གྱི་དབང་དུ་བྱས་ཀྱང། ཇེ་མང་དུ་སོང་རུང་འདི་དག་ཤིན་ཏུ་གསང་བ་བྱེད་དགོས་ཏེ། སྤྱིར་གསང་སྟེ་སྤྱོད་

[185A]༄༅། །པས་ན་གསང་སྔགས་ཞེས་བྱ་བའི་གསང་སྒྲོག་གི་ལྟུང་བ་ཕོག་ཚུལ་གོང་དུ་བཤད་ཟིན་པ་ལྟར་དང། གླེགས་བམ་དང། བྲིས་འབུར་གྱི་སྐུ་སོགས་བླ་མེད་སོགས་ཀྱི་དབང་མ་
ཐོབ་ལ་སྟོན་མི་རུང་བ་དང། སྒྲུབ་དཀྱིལ་བདེ་ཆེན་གསལ་སྒྲོན་འདིར་འཕོ་བ་དང་བསམ་མི་ཁྱབ་ཐུན་མོང་མ་ཡིན་པ་གཉིས་མ་གཏོགས་ཞལ་ཤེས་ཕལ་ཆེར་བཀོད་སྟབས་སུ་རུང་རུང་
ལ་མི་སྟོན་པ་དང། ཁྱད་པར་ཁྲིད་དཔེ་དང་འབྲེལ་གཏམ་གྱི་ཚུལ་དུ་ཟབ་གནད་གླེང་བ་སོགས་ནི་སྙན་རྒྱུད་ཚད་མ་བཞི་ལྡན་མ་ཐོབ་ན་བདེ་དགྱེས་ལ་སོགས་པའི་དབང་དང་རྗེ་བཙུན་
མའི་བྱིན་རླབས་ཐོབ་ཀྱང། དེ་དག་རང་གར་སྟོན་པ་མི་རུང་བས་རང་གཞན་ལ་ཕན་པར་འདོད་པ་དག་གིས་འདི་དག་ལ་གཟབ་ །དེ་ཡང་ཐུན་མོང་མིན་པ་ནང་གི་མཁའ་སྤྱོད་ཟུང་འཇུག་གི་གོ་འཕང་དོན་དུ་གཉེར་ན་བསྐྱེད་རིམ་ཕྲ་རགས་

[185B] བསམ་མི་ཁྱབ་སྔར་ལྟར་བྱས་ནས་རྫོགས་རིམ་ལ་བསླབ་དགོས་ཀྱང། ཐུན་མོང་བ་ཕྱིའི་དག་པ་མཁའ་སྤྱོད་དོན་དུ་གཉེར་ན་བླ་མེད་གཞན་རྣམས་ལ་
བསྐྱེད་རིམ་རགས་པ་མཐར་པྱིན་ནས་ལས་ལ་སྦྱར་ན། མཁའ་སྤྱོད་ལ་སོགས་པའི་ཐུན་མོང་གི་དངོས་གྲུབ་གྲུབ་པ་ཆེན་པོ་བརྒྱད་ལ་སོགས་པ་ཐོབ་ནུས་པར་གསུངས་ལ། འདིར་གང་ཟག་
དབང་པོ་རབ་ལ་རགས་པ་མཐར་མ་ཕྱིན་ཀྱང་གཞི་བསྙེན་ཁ་སྐོང་གི་སྦྱིན་སྲེག་དང་བཅས་པ་སོང། དམ་སྡོམ་ཚུལ་བཞིན་དུ་བསྲུང་ནས་ལས་སྦྱོར་བྱ་བ་གསུང་ཞིང། ལས་སྦྱོར་
དངོས་གཞི་ནི་བསམ་མིཁྱབ་འདི་ཡིན་ནོ། །དེ་ཡང་ཡབ་ལ་བརྟེན་ནས་མཁའ་སྤྱོད་སྒྲུབ་པ་དང། ཡུམ་ལ་བརྟེན་ནས་མྑ་སྤྱོད་སྒྲུབ་པ། སྐྱེ་བ་བདུན་པ་ལ་བརྟེན་ནས་སྒྲུབ་པ་སོགས་ཡོད་ཅིང། སྐྱེ་བ་བདུན་པ་ངོས་འཛིན་ལུགས་ལ་

[186A]༄༅། །ཟབ་ཟེ་སྐྱེ་བ་བདུན་པ་ཡིན་བྱ་བ་དནག། དགེ་སློང་སྐྱེ་བ་བདུན་པ་ཡིན་བྱ་ཨ་སོགས་སྣང། བདེ་མཆོག་རྩ་རྒྱུད་ལས་མི་ནས་མིར་སྐྱེ་བ་གཞན་གྱི་བར་མཆོད་པར་སྐྱེ་བ་བདུན་
བླང་བར་གསུངས། དེ་ལ་སྐྱེ་བ་བདུན་པའི་ཤ་ཡིན་པར་བཞེད་པ་ཡོད་ནའང། སྙིང་ག་ན་རོ་ཙན་བྱ་བ་གུར་གུམ་གྱི་མདོག་ལྟ་བུ་ཡོད་པ་རྩ་རྒྱུད་ལས་གསུངས་ལ། བླ་མ་རྣམས་མདོག་
སེར་པོ་སྒང་བུ་ཆུས་བཀང་བ་ལྟ་བུ་ཡོད་པར་གསུང་ཞིང། དེ་ཡོད་པའི་རྟགས་ནི། མི་དེ་ངང་རྒྱུད་དལ་ཞིང་ཁོང་ཀྲོ་ཆུང་བ་མིག་མྱུར་པོར་མི་འཛུམ་པ། ལུས་དང་ཁའི་དྲི་ཞིམ་
པ། གྲིབ་མ་རིམ་པ་བདུན་ཡོད་པ། འགྲོ་ལུགས་བྱ་ངང་པ་འགྲོ་བ་ལྟར་བྱེད་ན་རོ་ཙ་ན་ཡོད་པའི་རྟགས་ཡིན་པས། དེ་བླངས་པའི་ཐབས་ནི་འགའ་ཞིག་གི་དེ་བྱང་སེམས་སྙིང་སྟོབས་ཅན་ཡིན་པས་ལུས་སྟོས་མེད་དུ་སྟེར་བ་ཡིན་ཟེར་བ་དང། ཡང་ལས་སྦྱོར་བྱས་ནས་བསད་པར་བྱ་བ་

[186B] རྗེས་དེ་དག་བཀག་ནས་རང་ཤུགས་ཀྱིས་ཤི་བ་ན་རོའི་སྙིང་ག་ནས་བླང་བར་གསུངས་པ་ལྟར་བྱ་བ་ཡིན་པས་རང་ཉིད་བདེ་མཆོག་གི་བསྙེན་པ་སྔོན་དུ་
འགྲོ་བས་དེ་ལ་སྔགས་བཏབ་སྟེ། དཔྲལ་བར་བྱུགས་ན་མཁའ་སྤྱོད་ལ་སོགས་པའི་ཐུན་མོང་གི་དངོས་གྲུབ་འགྲུབ་པར་གསུངས་སོ། །འདིར་ནི་རྗེ་བཙུན་ཡུམ་རྐྱང་ལ་བརྟེན་ནས་སྒྲུབ་པ་
འདིའི་བསྐྱེད་རིམ་དང་ཁྱད་པར་གཟུངས་སྔགས་ངག་བཟླས་གཙོ་བོ་ཡིན་པས་དུས་རྒྱུན་དུ་དམ་བཅའི་གྲངས་ལ་མ་ལྟོས་པར་ཅི་ནུས་བཟླས་པ་མཁའ་སྤྱོད་སྒྲུབ་པའི་ཐབས་ཐུན་མོང་
བ་དང། ཐུན་མོང་མ་ཡིན་པ་འདི་ཡིན། ཞར་བྱུང་རྫོགས་རིམ་གཉིས་སམ། རྫོགས་རིམ་གཞན་གསུམ་གྱི་མཇུག་ཏུ་བྱ་བ་ཡིན་པས་བསྐྱེད་རིམ་སྔོན་ལ་སོང་ན་འདིའི་གྲོགས་སུ་འགྲོ་བས་ལེགས་པ་དང། བསྡུ་ན་སྐད་ཅིག་གིས་རྣལ་འབྱོར་མར་གསལ་བས་ཆོག་པས་རླུང་རོ་བསལ་མི་དགོས། ལུས་

[187A]༄༅། །གནད་དང་ལྡན་པ་སྟོང་ར་ཡུད་ཙམ་སྒོམ་ནས་ལུས་ཀྱི་དབུས་དྲང་པོར་རྩ་དབུ་མ་འཇམ་ཞིང་མཉེན་པ་པདྨའི་སྐུད་པ་ལྟ་བུ་སྦུབས་ཅན་དེ་ནི་སྲིན་བུ་པདྨ་ཞེས་བྱ་བའི་
ཁ་ཆུ་དར་སྐུད་དུ་སོང་བ་ཡོད་པ་ལ་བཤད་པས་དོན་དུ་དར་སྐུད་ལྟ་བུ་ཤིན་ཏུ་ཕྲ་བའམ། སྟོང་སྐུད་འབྲིང་པོ་ཙམ་བྱས་ཀྱང་ཆོག་དྲང་ཞིང་འདྲོངས་པ་ཆུ་ཤིང་གི་སྡོང་
པོ་ལྟ་བུ། དམར་ཞིང་སྣུམ་པ་རྒྱ་སྐྱེགས་ཀྱི་མེ་ཏོག་གི་ཁུ་བ་ལྟ་བུ། གསལ་ཞིང་དྭངས་པ་ཏིལ་མར་གྱི་མར་མེ་ལྟ་བུ་སྟེ། ཁྱད་ཆོད་བཞི་ལྡན་མར་སྣེ་ལྟེ་བའི་བུག་པའི་ཐད་བུ་
ལ་དམར་པོའི་ངོ་བོ་རང་སེམས་རྣལ་འབྱོར་མ་རྒྱ་སྲན་ཙམ་ཆ་ལུགས་རྒྱན་སྔར་བཞིན་ལ་བདན་མེད་པ། དེའི་དབུ་གཙུག་ཏུ་ཟུག་པ། ཡར་སྣེ་སྤྱི་བོར་ཟུག་པ། དེའི་གཡས་སུ་རོམ་
དང། གཡོན་དུ་རྐྱང་མ་མར་སྣེ་རྣལ་འབྱོར་མའི་ཞབས་དང་མཉམ་ཞིང། ཡར་སྣེ་སྣ་གཡས་གཡོན་དུ་ཟུག་པ། གཉིས་ཀ་གྲོ་སོག་ཙམ་བསམ། ལྟེ་བའི་རྣལ་འབྱོར་མ་ལ་སེམས་ཞུགས་པ་བཞིན་བྱས་ནས་ང་རྒྱལ་

[187B] ལྡེའི་ཐུགས་ཀ་ནས་རྣལ་འབྱོར་མ་ནས་རྡོག་ཙམ་ཤིན་ཏུ་ཆུང་བ་ཞིག་ཆད་པ་རོ་མའི་ནང་དུ་ཞུགས་ནས་རླུང་ཕྱིར་
འབྱུང་བ་དང་མཉམ་དུ་སྣ་གཡས་ནས་ཐོན་པ་སྣའི་རྩེ་མོང་བཞུགས། དེ་ལས་རང་འདྲ་དཔག་ཏུ་མེད་པ་ཉིད་ཟེར་གྱི་རྡུལ་ལྟ་བུ་ཕྱོགས་བཅུའི་འཁོར་འདས་ཐམས་ཅད་ལ་སྤྲོས་
འཁོར་བའི་སྣོད་བཅུད་ཐམས་ཅད་ལ་འོད་ཟེར་གྱིས་རིག་པ་ཙམ་གྱིས་བཅུད་ཐམས་ཅད་རྡོ་རྗེ་རྣལ་འབྱོར་མ་དང་སྣོད་ཐམས་ཆོས་འབྱུང་དུ་གྱུར། རྒྱལ་བ་སྲས་དང་བཅས་པ་ཐམས་ཅད་
ལ་གསང་བ་དང་དེ་ཁོ་ན་ཉིད་ཀྱི་མཆོད་པ་ཕུལ་བས་དགྱེས་ཤིང་རྡོ་རྗེ་རྣལ་འབྱོར་མའི་རྟན་དང་བརྟེན་པར་གྱུར་པར་བསམ་ལ་འཁོར་འདས་ཀྱི་སྣོད་ཐམས་ཅད་རྣལ་འབྱོར་མ་རྣམས་
ལ་ཐིམ། དེ་རྣམས་སྤྲོས་པའི་རྣལ་འབྱོར་མ་རྣམས་ལ་ཐིམ། དེ་རྣམས་དང་ལྷན་ཅིག་རང་གི་ཆོས་འབྱུང་མེ་རི་དང་བཅས་པ་ཐམས་ཅད་སྣ་རྩེའི་རྣལ་འབྱོར་མར་ཐིམ། དེ་ཉིད་རླུང་ནང་དུ་རྡུབས་པ་དང་མཉམ་དུ་སྣ་

[188A]༄༅། །གཡོན་ནས་རྐྱང་མའི་ནང་རྒྱུད་ནས་བྱུང་བ། ལྟེ་བའི་རྣལ་འབྱོར་མའི་ཐུགས་ཀར་སྟིམ་ལ་རླུང་བུམ་པ་ཅན་ཅུང་ཟད་འཛིན། ཡང་སྔར་བཞིན་སྤྲོ་བསྡུ་ལན་གསུམ་ཙམ་
བྱ། དེ་ནས་ལྟེ་བའི་རྣལ་འབྱོར་མའི་ཐུགས་ཀ་ནས་འོད་ཟེར་དམར་པོ་དཔག་མེད་འཕྲོས་པ་ཕྱིའི་ལུས་ལ་ཕོག་པས་འོད་དམར་པོའི་རྣམ་པར་གྱུར་ནས་རྐང་ལག་བཞི་བུམ་ལྟིར་ལ་ཐིམ་པར་
བསམ་ལ་བུམ་ལྟིར་དང། མགོ་བོ་དབྱིབས་རང་གནས་འོད་ཀྱི་རང་བཞིན་ཅན་གྱི་དབུས་ན་རང་སེམས་རྣལ་འབྱོར་མ་རྩ་གསུམ་དང་བཅས་པ་དྭངས་ཤིང་གསལ་བ་དག་པ་མཁའ་སྤྱོད་ལ་
འབྱོན་པར་ཆས་ནས་ཡར་ཙམ་འབྱོན་པ་ན་རྩ་དབུ་མ་དབུ་གཙུག་ནས་ཐིམ། རོ་རྐྱང་གཉིས་ཀྱི་སྣེ་མོ་གུག་པ་ཞབས་མཐིལ་གཉིས་སུ་ཟུག་དེ་ནས་རྩ་རྣམས་གནས་དེ་དག་ཏུ་ཐིམ་པ་དང་མཉམ་དུ་སྙིང་ཁར་བྱོན། དེ་མན་ཆད་ཀྱི་བུམ་ལྟིར་ལ་ཚུར་ཐིམ། མགྲིན་པར་བྱོན་རྩ་

[188B] སླར་ནམ་མཁའི་མཐོངས་ལ་ཡར་སྐར་མདའ་བཞིན་དུ་དམར་ན་ར་ར་ཇེ་ཆུང་ཇེ་ཆུང་དུ་སོང་བ་ཤིན་ཏུ་
མ་ཐོ་བ་སླེབ་པར་པར་བསམ་ལ་དེ་ནས་ནམ་མཁའི་དབྱིངས་དང་དབྱེར་མེད་དུ་འདྲེས་ནས་སྟོང་ཡལ་དུ་སོང་བར་མོས་ཤིང་དག་པ་མཁའ་སྤྱོད་དུ་དངོས་སུ་སླེབས་བྱུང་སྙམ་ལ་དགའ་
སྤྲོ་དང་བཅས་བདེ་སྟོང་ལ་ཅི་ནུས་སུ་འཇོག་ཚར་ཆེན་གྱིས་སླར་ནམ་མྑཱཨ་དབྱིངས་དེ་ཉིད་དུ་རྣལ་འབྱོར་མ་མཐེབ་སོར་ཙམ་དུ་ལམ་གྱིས་བཞེངས་པར་མོས་ལ་བྱ་ནམ་མཁའ་ནས་བབས་
ཡོང་བ་བཞིན་སྔར་གྱི་གནས་སུ་སླེབ་པར་བསམ་ལ་ཕྱིའི་རྣལ་འབྱོར་མ་དང། རྩ་གསུམ་བཅས་གསལ་སྔར་བཞིན་བཏབ་གསུངས་ཀྱང། སླར་མར་བབས་པ་འདི་བག་ཆགས་ངན་དོགས་པ་ཞིག་འདུག་པས་བདེ་སྟོང་དེའི་ངང་ནས་དག་པ་མཁའ་སྤྱོད་ཡིན་སྙམ་དུ་

[189A]༄༅། །ཞིང་དང། རང་རྣལ་འབྱོར་མ་ཇི་ལྟར་འཚམས་པ་ཞིག་ཏུ་ལངས་ལ་ནང་གི་རྣལ་འབྱོར་མ་དང་རྩ་གསུམ་བཅས་སྔར་བཞིན་གསལ་བཏབ་ནས་གནས་དེ་ནས་ཡར་ཀ་སོང་བར་མོས་
ན་ལེགས་པར་འདུག་པ་བཞིན་བྱས་ན། ལན་གསུམ་ལྔ་བདུན་ཇི་ལྟར་རིགས་པ་བྱ། ཐུན་འཇོག་པའི་ཚེ་བདེ་སྟོང་དེའི་ངང་ལས་རྣལ་འབྱོར་མ་ཆེ་ཆུང་བློ་དང་འཚམས་པར་ལངས་ནས་
རང་གི་གནས་རྣམས་སུ་གོ་ཆ་དང་ཚམས་རྔམས་སོགས་བྱའོ། །དེ་ལྟ་བུའི་ཚུལ་གྱིས་བསྐྱེད་རིམ་ངག་བཟླས་དང་བཅས་པ་གཅིག་སྒྲིལ་དུ་བྱས་ནས་ཉམས་སུ་བླང་ན་དུས་རེ་ཞིག་ན་རྡོ་
རྗེ་རྣལ་འབྱོར་མ་བུད་མེད་ཐ་མལ་པ་སྒྲ་དང་མིག་དམར་སེར་ཅན་གྱི་རྣམ་པར་བྱོན་ནས་རྣལ་འབྱོར་པའི་ལག་པའི་མཁྲིག་མ་ནས་བཟུང་ནས་མཁའ་སྤྱོད་དུ་ཁྲིད་པར་འབྱུར་ཏེ། དེ་ནི་དབང་པོ་རབ་ཡིན་ནོ། །དེ་ལྟར་མ་གྱུར་ན་དམ་སྡོམ་ཚུལ་བཞིན་དུ་

[189B] འཆི་ཁར་འདི་ཉིད་ཉམས་སུ་བླངས་པས་དག་པ་མཁའ་སྤྱོད་དུ་འགྲོ་བའི་རྒྱུར་འགྲོ་བར་མ་ཟད། ལུས་སེམས་མ་བྲལ་བའི་
དབང་གིས་འཕོ་བ་གཞན་ལྟར་ཚེ་ཐུང་བར་ཡང་མི་འགྱུར་བས་འཕོ་བའི་ཡང་མཆོག་ཏུ་བསྔགས་ལ། ཉེར་བསྡུ་ཡང་ཡིན་པས། འདི་ལ་ངོར་ལུགས་པ་རྣམས་རྣལ་འབྱོར་མའི་འཕོ་ཆུང་
དང། རྫོང་ཆུང་བླ་མ་གཟུངས་ཀྱི་དཔལ་བ་སོགས་ནང་གི་རྣལ་འབྱོར་མ་ཞེས་གྲགས་ཞིང། ཁའུ་བྲག་རྫོང་པའི་རིང་ལུགས་འདི་ལ་བསམ་མི་ཁྱབ་ཐུན་མོང་མིན་པ་ཞེས་གསུངས་སོ་
།སྤྱིར་རྗེ་བཙུན་རྡོ་རྗེ་རྣལ་འབྱོར་མ་འདིལ་བརྟེན་ནས་མཁའ་སྤྱོད་དུ་ཕེབས་པའི་ལོ་རྒྱུས་མཐའ་ཡས་ཤིང། རགས་བསྡུས་རྗེ་བཙུན་ཀུན་དགའ་གྲོལ་མཆོག་གིས་མཛད་པའི་རྣལ་འབྱོར་མའི་ཆོ་གའི་མཇུག་ཏུ་གསལ་བཞིན་སྩལ་བ་དང། སྔོན་འགྲོ་དངོས་གཞི་སོགས་

[190A]༄༅། །བྱིངས་ས་བཅད་རྒྱས་པར་ངོ་སྤྲོད་གནང་ནས། བསམ་མི་ཁྱབ་ཅེས་པ་འདི་མཇུག་ཏུ་སྒེར་གསལ་དུ་གསུང་བ་ཡང་ཤིན་ཏུ་གསང་བ་ཆེ་བའི་དབང་གི་གནད་ཀྱིས་ཡིན་གསུང་
ཚར་ཆེན་གྱིས་ནང་གི་ཕག་མོས་ཞེས་སོགས་ཤོ་ལོ་ཀ་གཅིག་པོ་འདི་རྡོ་རྗེ་བྲག་སྤྲུལ་པའི་སྐུས་འཕོ་བ་ལ་སྦྱོར་བ་གནང་འདུག་ཅིང། ཚར་ཆེན་རང་གི་དགོངས་པ་བསམ་མི་ཁྱབ་ཐུན་
མོང་མ་ཡིན་པའི་སྨིན་ལམ་ཡིན་ནམ་སྙམ་སྟེ། ནང་གི་ཕག་མོ་ལྟེ་བའི་ཁམས་དམར་པོ་རྣལ་འབྱོར་མའི་ངོ་བོར་ཞུགས་པ་དེ་སྣ་རྩེར་དྲངས་ཏེ་འཁོར་འདས་ཐམས་ཅད་བསྡུས་པའི་ཕྱི་
གཟུང་བའི་ཡུལ་དང་འཛིན་པའི་རྣམ་རྟོག་ཐམས་ཅད་ཀྱི་འཁྲི་ཤིང་དེ་རྣམས་བཅོམ་པ་དང། ཡང་ལྟེ་བར་དྲངས་ལ་དེའི་ཞབས་གཡས་གཡོན་ལ་རོ་རྐྱང་གཉིས་ཐིམ་པས་ནི་
གཡས་རོ་མར་གཟུང་རླུང་དྲུག་རྒྱུ་བ་དེ་དང། གཡོན་རྐྱང་མར་འཛིན་པའི་རླུང་དྲུག་རྒྱུ་བ་སྟེ་

[190B] མཆོག་གི་དྷཱུ་ཊཱི་དེ་དབུ་གཙུག་ནས་རིམ་བཞིན་ཐིམ་ནས་གར་མཁན་ལྟ་བུའི་རྣམ་འགྱུར་དང་ལྡན་པས་སྦྱིན་
གཙུག་ཚངས་པའི་སྒོ་ནས་སྤྲིན་ལམ་ནམ་མཁའི་དབྱིངས་སུ་གཤེགས་ནས། ཁྲག་འཐུང་ངམ་རྡོ་རྗེ་ཐོད་ཁྲག་ཅེས་པ་བདེ་བ་མཆོག་གི་མཚན་གྱི་རྣམ་གྲངས་ཡིན་པས་དེ་དང་འཁྱུད་
ཅིང་དུ་རྟག་ཏུ་བདེ་བ་ཆེ་ལ་རོལ་བར་ཤོག་ཅེས་གསུངས་པ་ལྟར་རོ། ་ནུབ་ཉེར་ལྔ་བར། ཕྱོགས་ལས་རྣམ་རྒྱལ་གྱི་སྤྱོད་པ་སོགས་བསྟེན་ནས་འབྲས་བུ་ཐུབ་པ་དང། ཚར་ཆོས་
ཀྱི་རྒྱུན་གྱི་ཉམས་ལེན་སྙིང་པོར་དྲིལ་ཚུལ་བསྟན་པ་ལ། རྩ་བའི་ས་བཅད་སྔོན་འགྲོ་དང། དངོས་གཞི་གཉིས་སོང་ནས་གསུམ་པ་རྗེས་ཀྱི་བྱ་བ་ལ་འབྲས་བུ་གྲུབ་པ་དང། ཚར་ཆོས་སྟོན་པ་ལ། སྤྱོད་པ་ལྟ་སྒོམ་སྤྱོད་གསུམ་

[191A]༄༅། །གྱི་ནང་ཚན་གྱི་སྤྱོད་པ་ཡིན་པས་དེ་ལ་ཡང་གང་ཟག་གི་དབང་པོའི་རིམ་པས་དམན་པ་ལ་མོས་པ་ཆགས་བྲལ་གྱི་སྤྱོད་པ་འདུལ་བའི་ཀུན་སྤྱོད་དང། རྒྱ་ཆེན་པོ་ལ་མོས་
པ་ལ་ས་དང། ཕ་རོལ་ཏུ་ཕྱིན་པའི་སྤྱོད་པ་བྱང་སེམས་ཀྱི་སྤྱོད་པ། ཟབ་མོ་ལ་ལྷག་པར་མོས་པ་ལ་ཆགས་ཅན་གྱི་སྤྱོད་པ་གསང་སྔགས་སྤྱི་དང་ཁྱད་པར། བླ་མེད་ཀྱི་
སྤྱོད་པ་གསུམ་གསུངས་པ་ལས་འདིར་ཕྱི་མ་ཡིན་ལ། དེ་ལ་ཡང་ཡོན་ཏན་མ་སྐྱེས་པ་བསྐྱེད་པར་བྱ་བ་དང། སྐྱེས་ཟིན་གོང་འཕེལ་དུ་བྱ་བའི་ལམ་ལ་བོགས་འབྱིན་པ་ཕྱིའི་སྤྱོད་པ་
གཉིས་ལས་ཕྱི་མའི་དབང་དུ་མཛད་ལ། དེ་ཡང་གོང་དུ་བཤད་པའི་རྟོགས་པ་སྐྱེས་ནས་འབྱུག་པས་བསྣུན་པ་སོགས་བྱས་ཀྱང་མི་མངོན་པར་བདེ་སྟོང་དུ་འཆར་ན་གསང་སྤྱོད་བྱ་བ་ལ། སྤྱོད་པ་ལ་དྲོད་ཅེས་བརྗོད་པ་སྦྱོར་ལམ་

[191B] མཁས་གྲུབ་རྗེས་དེ་བཀག་ནས་དྲོད་ཅེས་པ་མྠུའམ་ནུས་པ་ལ་འཇུག་པར་གསུངས་པས། སྤྱོད་པ་བྱས་པའི་ཡོན་ཏན་ལ་ནུས་པའི་མཐུ་བསྐྱེད། གསང་
སྤྱོད་ཅེས་བྱ་བ་ཀུན་འདར་ལ་ཡང་འཇུག་ཅིང། དེའི་དོན་རང་གི་སྤྱོད་པ་མི་གཞན་གྱིས་མཐོང་ན་དེ་དག་གི་སྙིང་འདར་བ་བྱེད་པ་སྟེ། གཡང་སར་མཆོང་བ་སོགས་གངླའང་ལྟོས་
མེད་བྱེད་པ་ལྟ་བུའོ། །དེ་རྒྱ་སྐད་དུ་ཨ་ཝ་བཧུ་ཏི་པ་འདིར་སྤྱོད་པ་ལ་འཇུག་པས་དེ་བོད་སྐད་དུ། དབུ་མ་དང། གཉིས་སྤང་དང། ཀུན་འདར་སོགས་མང་པོ་ལ་འགྱུར་ལ། གཉིས་སྤང་
དང། ཀུན་འདར་སོགས་མང་པོ་ལ་འགྱུར་ལ། གཉིས་སྤང་གི་དོན་ནི་ཟས་ལྟ་བུ་ལ་མཚོན་ན། བྲམ་ཟེ་དང། ཁྱི་དང། གདོལ་པའི་བུ་སོགས་གང་ལའང་བཙོག་པ་ལ་སོགས་པའི་རྣམ་པ་མི་བྱེད་པར་ཟ་བྱ་ཟ་བྱེད་གཉིས་མེད་པར་ལྟ་བ་ལྟ་བུའོ། །ཀུན་འདར་

[192A]༄༅། །ལ་ཡང་གསང་བའི་ཀུན་འདར་དང། མངོན་སྤྱོད་ཀྱི་ཀུན་འདར་གཉིས་ཀྱི་དང་པོ་ནི། མཚན་མོ་མིས་མི་ཤེས་པར་དུར་ཁྲོད་ལ་སོགས་པའི་གནས་འཇིགས་སུ་རུང་བར་སོང་ལ་སྤྱོད་པ་
བྱས་པས་ལྷ་འདྲེ་ལ་སོགས་པའི་འཚུབ་ལྷོང་འབྱུང་མིན་ལྟ་ཞིང་བྱུང་བ་ན་དེ་དག་བཟོད་ན་སྔར་བཞིན་གོང་འཕེལ་དུ་གཏོང་ལ། མི་བཟོད་ན་རང་གི་གནས་སུ་སྤྱོད་པ་བྱ་ཞིང་
ཉིན་མོ་འདུལ་བའི་ཀུན་སྤྱོད་ལ་སོགས་པ་སྔ་མུས་ལྟར་བྱེད། གཉིས་པ་ནི་སྐྱེ་བོ་གཞན་གྱི་མངོན་སུམ་དུ་གོང་བཞིན་བྱ་བ་སྟེ། དེ་ལ་སྨྱོན་པའི་བརྟུལ་ཞུགས་དང། རྒྱལ་པོ་གཞོན་
ནུའི་བརྟུལ་ཞུགས་དང། ཀུན་ཏུ་བཟང་པོའི་སྤྱོད་པ་དང། ཕྱོགས་ལས་རྣམ་རྒྱལ་གྱི་སྤྱོད་པ་ཞེས་སོགས་ས་ལུགས་བཞེད་ལ། རྗེ་རིན་པོ་ཆེས། ཨཱརྱ་དེ་བའི་སྤྱོད་བསྡུས་སྒོརྣ་མེའི་
ཚིག་འགའ་ཞིག་ལ་གོ་བ་མ་ཐེབས་པའི་སྐྱོན་ཡིན་གྱི། སྤྲོས་བཅས་སྤྲོས་མེད་ཤིན་ཏུ་སྤྲོས་མེད་གསུམ་ལས། གཞན་པ་ཀུན་

[192B] དེ་ཡང་སྒོམ་བསམ་གྱིས་དང། བྱ་བའི་སྒོ་གཉིས་ལས། དང་པོ་ནི། སོ་སྐྱེའི་བསྐྱེད་རིམ་གྱི་སྤྱོད་པ་སྤྲོས་བཅས་ཀྱི་དང། སྒྱུ་
ལུས་པ་དག་གི་སྤྱོད་པ་སྤྲོས་མེད་དང། ཟུང་འཇུག་པའི་སྤྱོད་པ་ཤིན་ཏུ་སྤྲོས་མེད་དོ། །གཉིས་པ་ནི་སེམས་དབེན་ཐོབ་ནས་སྒྱུ་ལུས་འགྲུབ་པའི་དོན་དུ་བྱེད་པ་དང། སྒྱུ་ལུས་ཐོབ་ནས་
འོད་གསལ་གྱི་དོན་དུ་བྱེད་པ་དང། སློབ་པའི་ཟུང་འཇུག་ཐོབ་ནས་ཤེས་སྒྲིབ་ཟད་པའི་དོན་དུ་བྱེད་པའོ། །དེ་རེ་རེའི་སྐབས་སུ་ཡང་གང་ཟག་གི་བྱེ་བྲག་གིས་སྤྱོད་པ་གསུམ་པོ་གང་རུང་
ལ་སློབ་བོ། །སྤྲོས་བཅས་དང་སྤྲོས་མེད་རྒྱས་པ་ལ། གསང་བ་འདུས་པ་ལ་མཚོན་ན། རང་དང་བཅས་པའི་སྒྱུབ་པ་པོ་སྐྱེས་པ་ཉེར་གསུམ། མཚན་ཉིད་དང་ལྡན་པའི་ཕྱག་རྒྱ་
དགུ་དང། སྤྲོས་མེད་འབྲིང་ལ་རང་དང་ཕྱག་རྒྱ་ལྔ་དང། སྤྲོས་མེད་བསྡུས་པ་ལ་རང་དང་ཕྱག་རྒྱ་གཅིག་རྣལ་འབྱོར་ཕོ་མོ་རྣམས་ལྷ་དེ་དང་དེའི་འབག་དང་

[193A]༄༅། །ཆས་གོས་སོགས་བགོས། རྟེན་གྱི་དཀྱིལ་འཁོར་ལེགས་པར་བཞེངས། སྣ་ཚོགས་པདྨའི་གདན་སུམ་ཅུ་རྩ་གཉིས་ལ་འཁོད། དང་པོ་སྦྱོར་བ་ལ་སོགས་པ་ཏིང་ངེ་འཛིན་གསུམ་གྱིས་སྒྲུབ་
ཅིང། ལས་རྒྱལ་མཆོག་གི་དུས་སུ་སྤྲོས་བཅས་དང་སྤྲོས་མེད་རྒྱས་པ་ལ་ལྷ་མོ་དགུ་དང། སྤྲོས་མེད་འབྲིང་བསྡུས་ལ་ལྷ་མོ་ལྔ་དང་གཅིག་གི་འདོད་ཡོན་ལང་དང། ཁྱད་པར་རེག་
བྱའི་འདོད་ཡོན་ལ་ལོངས་སྤྱོད་དེ་བདེ་སྟོང་ལ་རྩེ་གཅིག་ཏུ་རོལ་ཞིང་སྤྲོས་བཅས་ཀྱི་ཚེ་གླུ་དང་གར་གྱི་ལན་བརྡ་དང་བརྡའི་ལན་སོགས་བྱེད་པ་ཡིན། ཤིན་ཏུ་སྤྲོས་མེད་ནི་བཧུ་སུ་ཀུ་
ཞེས་པ་བཟའ་བཏུང་དང། བཤང་ །བསྐྱེད་རིམ་གྱི་སྐབས་སུ་སྤྱོད་པ་གཉིས་དནག། རྫོགས་རིམ་

[193B] །ས་ལུགས་ལ་སྤྱོད་པ་དང་ཕྱག་རྒྱའི་ཉེ་རྒྱུའི་མཚམས་སྦྱོར་ཐ་དད་དུ་བཞེད་ལ། རྗེ་ཡབ་སྲས་ཀྱིས་དེ་དག་བཀག་ནས་ཕྱག་རྒྱའི་
ཉེ་རྒྱུ་དེ་སྤྱོད་པ་ཡིན་པས་གཅིག་ཏུ་གསུངས་ཤིང་ཉེ་རྒྱུ་ཞེས་པ་སློབ་པའི་ཟུང་འཇུག་དེ་སོང་ནས་མི་སློབ་པའི་ཟུང་འཇུག་གི་སྐབས་སུ་ཡིན་ནོ། །སྐུ་གསུམ་ནི་ཆོས་ལོངས་སྤྲུལ་གསུམ་
དང། ཡན་ལག་བདུན་ལྡན་ནི། མདུན་བསྐྱེད་ཀྱི་བསྟོད་པའི་སྐབས་སུ་གསལ་བར་ཡོད་པ་བཞིན་རྗེ་རིན་པོ་ཆེས། རྨད་བྱུང་མཚན་དཔེའི་དཔལ་འབར་ལོངས་སྤྱོད་རྫོགས། །ཞེས་གསུངས་པ་
ལྟར། ལོངས་སྤྱོད་རྫོགས་སྐུའི་ཡན་ལག་ཁ་སྦྱོར་གྱི་ཡན་ལག་བདེ་བ་ཆེན་པོའི་ཡན་ལག་སྟོང་པ་སྟེ་རང་བཞིན་མེད་པའི་ཡན་ལག་སྙིང་རྗེ་ཆེན་པོའི་ཡན་ལག་རྒྱུན་ཆད་མེད་
འཨ་ཡན་ལག་འགོག་པ་མེད་པའི་ཡན་ལག་སྟེ་དེ་བདུན་དང་ལྡན་པའི་གོ་འཕང་ནི་འབྲས་བུ་ཐོབ་བྱ་ཡིན་ལ། ད་ལྟ་ལམ་གྱི་གནས་

[194A]༄༅། །སྐབས་སུ་དེ་དང་རྣམ་པ་མཐུན་པ་སྒོམ་དགོས་པས་ཁ་ཊཱཾ་ག་འཛིན་པས་ཁ་སྦྱོར་གྱི་ཡན་ལག་ཚང་བ་ཡིན་ནོ། །ཚར་ཆོས་སྟོན་ཞེས་པ་ནི། འཁྲིད་རྫོགས་པའི་མཇུག་ཏུ་
རྒྱུན་གྱི་ཉམས་ལེན་བྱེད་ཚུལ་མདོར་བསྡུས་ནས་སྟོན་པ་དཔལ་ལྡན་ས་སྐྱའི་ཕྱག་བཞེས་སུ་ཡོད་པ་ལྟར་ཡིན་པས། དེའི་ཚུལ་གྱི་སྙིང་པོ་ནི། རྡོར་སེམས་སྒོམ་བཟླས་ནི་ལྷའི་རྣལ་
འབྱོར་གཞན་གྱི་མུར་སོང་ན་དེས་གོ་ཆོད་ཅིང། སྐྱབས་སེམས་བླ་མའི་རྣལ་འབྱོར་རྣམས་གཞན་གྱི་མུར་སོང་ཡང་བྱས་པ་ལེགས། ཉལ་ལྡང་གི་རྣལ་འབྱོར་ནི་ཉིན་ཞག་རེར་ལན་རེ་
དང། བདག་བསྐྱེད་རྐྱས་བསྡུས་སྐབས་སྦྱར་བྱ། བསྙེན་དུས་རྡོར་སེམས་མ་གཏོགས་བདུད་རྩི་མྱང་བ་ཡན་ཆད་ཐུན་བཞིར་བྱ་ཞིང། ཡིད་བཟླས་ཀྱི་བར་སོང་ནས་ཞར་བྱུང་རྫོགས་རིམ་
དང་བསམ་མི་ཁྱབ་ཐུན་མོང་བའམ་མཁའ་སྤྱོད་གཙོ་བོར་གཉེར་ན་ཐུན་མོང་མ་ཡིན་པ་བྱ་བ་ཡིན། སྐབས་སྐབས་སུ་ཞར་བྱུང་རྫོགས་རིམ་གཉིས་གཞག་ནས་

[193B] བདེ་བ་སྒྲུབ་པ། འཇའ་ལུས་སྒྲུབ་པ་རྣམས་རེས་མོས་ཀྱིས་མ་བརྗེད་ཙ་བྱ། གཙོ་བོར་དལ་འབྱོར་རྙེད་དཀའ། འཆི་བ་མི་རྟག་པ། ལས་རྒྱུ་འབྲས། འཁོར་
བའི་ཉེས་དམིགས། བྱང་ཆུབ་ཀྱི་སེམས་སོགས་ལམ་ཐུན་མོང་བའི་ཉམས་ལེན་བྱས་ནས་དམ་སྡོམ་ཚུལ་བཞིན་བསྲུང་བ་དང། བསྐྱེད་རིམ་གྱི་རྣལ་འབྱོར་ངག་བཟླས་སོགས། ལམ་འོག་མ་རྣམས་
རྩོལ་འདོན་བྱེད་དགོས་ཏེ་འོག་མ་རྒྱུད་ལ་མ་སྐྱེས་པར་གོང་མ་ལ་བརྩོན་ཁུལ་བྱས་ཀྱང། འཁྱག་སྟེང་དུ་མཁར་བརྩིགས་པ་དང་འདྲ་བས་དེ་དག་གི་རྣམ་གཞག་ཤེས་པར་བྱས་ལ་
དངོས་སུ་ཉམས་ལེན་ནུས་པ་རྣམས་ཉམས་སུ་བླང་ཞིང་མི་ནུས་པ་རྣམས་སྨོན་ལམ་གྱི་ཡུལ་དུ་བྱས་ཏེ། འགལ་རྐྱེན་སྡིག་སྒྲིབ་སྒོ་སྣ་ཚོགས་ནས་སྦྱོང་བ་དང། མཐུན་རྐྱེན་ཚོགས་སྒོ་སྣ་
ཚོགས་ནས་གསོག་པ་དང། ལམ་རྒྱུད་ལ་སྐྱེ་བར་བླ་མ་ཡི་དམ་ལ་གསོལ་བ་སྙིང་ཁོང་རུས་པའི་གཏིང་ནས་འདེབས་

[194A]༄༅། །པ་དང། ཕྱི་འདུལ་བའི་ཀུན་སྤྱོད་རྣམ་པར་དག་ཅིང་བསམ་པ་བྱང་ཆུབ་ཀྱི་སེམས་དང་ལྡན་པ། ནང་གསང་སྔགས་ཟབ་མོའི་རྣལ་འབྱོར་ཉམས་སུ་བླངས་པ་ལ་བརྟེན་ནས་
ཚེ་འྡིའམ། བར་དོའམ། སྐྱེ་བ་བདུན་ལ་སོགས་པ་ནས་རྗེ་བཙུན་མས་རྗེས་སུ་བཟུང་ཞིང་ཟུང་འཇུག་རྡོ་རྗེ་འཆང་གི་གོ་འཕྲང་མྱུར་དུ་ཐོབ་པར་འགྱུར་བས་དེ་ལྟ་བུའི་ཉམས་ལེན་
གྱི་སྒོ་ནས་དལ་བའི་རྟེན་ལ་སྙིང་པོ་ལོན་པ་ཞིག་ཅི་ནས་ཀྱང་མཛད་འཚལ་ལོ། །ཞེས་རྗེ་བཙུན་ནཱ་རོ་མཁའ་སྤྱོད་མའི་བསྐྱེད་རྫོགས་ཀྱི་ཟིན་བྲིས་མཁའ་འགྲོའི་གསང་མཛོད་
ཅེས་བྱ་བ་འདི་རྗེ་བཙུན་རྡོ་རྗེ་འཆང་ཆེན་པོ་དྷ་རྨེ་ཤྭར་བྷ་དྲ་དཔལ་བཟང་པོའི་ཞལ་སྔ་ནས་དགྱེས་བཞིན་དུ་ཟབ་འཁྲིད་རྒྱས་པ་ལན་གཉིས་དང། བསྡུས་པ་ཉིན་བདུན་བཅས་
སྩལ་སྐབས་གསུང་བཤད་སྣེ་ཟིན་སྦོ་ཟིན་དུ་བྲིས་པ་རྣམས་ཕྱོགས་སྒྲིལ་དུ་མགོན་པོ་གང་གི་བཀའ་

[194B]
འདིར་འབད་དགེ་ཚོགས་ཇི་སྙེད་མཆིས་པ་མཁའ་མཉམ་སེམས་ཅན་ཐམས་ཅད་ཀྱི་དོན་དུ་དག་པ་མཁའ་སྤྱོད་དུ་བགྲོད་པའི་རྒྱུར་ཅིག་ ་།བཅོམ་ལྡན་དཔའ་བོ་འཁོར་ལོ་སྡོམ་པ་དང། །གཉིས་
མེད་གཉིས་སུ་སྣང་བའི་མཁའ་འགྲོའི་གཙོ། །ཉམ་ཐག་འགྲོ་བའི་མགོན་མཆོག་རྗེ་བཙུན་མ། །ཁྱེད་ཀྱི་སྐུ་གསུང་ཐུགས་ཀྱི་གཟིག་བྱིན་རྣམས། །བརྩེ་ཆེན་ཐུགས་ཀྱིས་མཁའ་ཁྱབ་
འགྲོ་བ་ལ། །མྱུར་དུ་འབེབས་པར་མཛོད་ཅིག་རྒྱལ་ཡུམ་ཀྱི། །གསང་མཐའི་རྒྱུད་ཀྱི་སྙིང་པོའི་ཡང་སྙིང་མཆོག་རིམ་གཉིས་ཟབ་མོའི་གནད་རྣམས་མ་ལུས་པ། །དཔལ་ལྡན་ནཱ་རོ་ཏ་
པ་ཇི་བཞིན་དུ། །འཁྲུལ་མེད་རྒྱུད་ལ་སྐྱེ་བའི་གྲོགས་མཛོད་ཅིག་ལམ་བཟང་དེ་ཡིས་བདག་རྒྱུད་ལེགས་སྨིན་ནས། །ཐབས་མཁས་

[195A]༄༅། །སྒྱུ་འཕྲུལ་བཀོད་པ་མཐའ་ཡས་པས། །ལས་ཉོན་དབང་གྱུར་ཉམ་ཐག་འགྲོ་བ་ཡི། །དངོས་འཛིན་འཁྲུལ་པའི་བག་ཆགས་ཀུན་བྱང་སྟེ། །རྒྱལ་ཡུམ་སྒེག་མོའི་གོ་འཕང་
མཆོག་དེ་ལ། །སྐད་ཅིག་ཉིད་དུ་བདེ་བླག་འགོད་ནུས་ཤོག་ ་། ཅེས་པ་འདི་ནི་མདོ་སྤྱི་ཛ་ས་ག་གཡུ་ཐོག་པ་བཀྲ་ཤིས་དོན་འགྲུབ་དང། ལྕམ་རྡོ་རྗེ་གཡུ་སྒྲོན་ཟུང་ནས་རྒྱལ་
བསྟན་རིན་པོ་ཆེ་དར་རྒྱས་ཡུན་དུ་གནས་པ་དང། ཕྱི་མར་རིན་པོ་ཆེ་ལྟ་བུའི་གང་ཟག་ཏུ་འགྱུར་བ་སོགས་ཀྱི་ཆེད་དུ་དམིགས་རྗེ་བཙུན་ནཱ་རོ་མཁའ་སྤྱོད་མའི་འཁྲིད་ཡིག་འདི་
བཞིན་པར་གསར་བཞེངས་སྐབས་དགེ་བསྔོའི་སྨོན་ཚིག་ཞིག་དགོས་ཞེས་ལྷ་རེག་ཨ་ཤེ་དང་རིན་གཉིས་ཚོམ་བུ་བཅས་ཏེ་བསྐུལ་ངོར་སེར་བྱེས་དགེ་བཤེས་བྱམས་པ་མཐའ་ཡས་ནས་དབེན་གནས་དགའ་ལྡན་ཆོས་གླིང་དུ་སྦྱར་བའོ།། །།སརྦ་མངྒ་ལཾ་



