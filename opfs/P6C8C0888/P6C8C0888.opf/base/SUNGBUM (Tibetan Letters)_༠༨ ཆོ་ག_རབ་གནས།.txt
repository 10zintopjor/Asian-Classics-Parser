
[001A]༄༅། །ཀཱརྱ་བི་ཙ་ཏུ་རོ་དཧེ་ནུ་ནཱ་མཱ་ནུ་བྷ་བ་བ་ལཱ་པྲ་ཏི་ཧ་ཏ་སྱ་ས་མ་ཡ་བཱ་ནྡྷ་རྨ་པཱ་ལ་བ་ཏུ་པཱུ་ཛ་བ་ལྱ་རྤ་ཎ་པཱུ་ར་ཎ་དེ་ཤ་ན་སྟོ་ཏྲ་ཙོ་ད་ནཱ་དེ་ཀྲ་མཻ་ཀ་དེ་ཤ་ནྱཱ་ས་བི་ཧ་ར་ཏི་སྨ། །
༄༅། །མཐུ་སྟོབས་ཐོགས་པ་མེད་པའི་དམ་ཅན་ཆོས་སྲུང་དུ་མ་ལ་མཆོད་གཏོར་འབུལ་བ་དང་བསྐང་བཤགས་བསྟོབ་བསྐུལ་སོགས་ཀྱི་རིམ་པ་ཕྱོགས་གཅིག་ཏུ་བཀོད་པ་ཕྲིན་ལས་རྣམ་བཞིའི་འདོད་འཇོ་ཞེས་བྱ་བ་བཞུག་སོ། །

[001B] །བསམ་དོན་མ་ལུས་ཡིད་བཞིན་སྩོལ་བ་ལ། །སླུ་མེད་མཆོག་གསུམ་ལྷ་ཚོགས་ཡིད་བཞིན་ནོར། །མཐུ་སྟོབས་ཐུགས་རྗེ་རིན་ཆེན་སྣང་བའི་གཟི། །བསྐྱེད་ལ་བོད་ཡུལ་ཁ་བས་
རབ་བསྐོར་བའི། །ལྗོངས་འདིར་ནད་ཡམས་འཁྲུག་རྩོད་མུ་གེ་སོགས། །རྒུད་པའི་མུན་ཚོགས་མ་ལུས་ཞི་བ་དང། །བདེ་སྐྱིད་དགེ་བའི་སྣང་བས་ཡོངས་ཁྱབ་ཅིང། །མདོར་ན་བདག་སོགས་རྣམས་ཀྱི་རེ་བ་
ཀུན༑ ༑བགེགས་མེད་འགྲུབ་ཅིང་བཀྲ་ཤིས་མཚན་མ་ཡིས། །རྟག་ཏུ་རྫོགས་ལྡན་དཔལ་ལ་སྦྱོར་བར་མཛོད།  །ཅེས་བླ་མ་ཡི་དམ་མཁའ་འགྲོ་ཆོས་སྲུང་རྣམས་ལ་བོད་ཡུལ་དུ་བསྟན་པ་དར་ཞིང་བདེ་སྐྱིད་འཕེལ་བའི་འདོད་གསོལ་
ཞིག་དགོས་ཞེས་ས་སྐྱ་ཞབས་དྲུང་རིན་པོ་ཆེ་ནས་ནན་གྱིས་གསུངས་པ་ལ་བརྟེན་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་ཕོ་བྲང་ཆེན་པོ་པོ་ཏ་ལར་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་ཀྱིས་བགྱིས་བའོ།།     ༈    །།མ་རུངས་

[002A] །བདུད་སྡེའི་དཔུང་ཚོགས་ཀུ་མུད་ཚལ། །མ་ལུས་ཚར་གཅོད་ཐུབ་བསྟན་ཉིན་མོར་བྱེད། །མ་འགགས་ལྷུན་གྲུབ་གཙུག་ལག་ཁང་ཆེན་པོ། །མ་དང་མཁའ་འགྲོ་འདུ་གནས་སྐྱོང་
མཛད་པའི། །དམ་ཅན་ཆོས་སྲུང་གཙོ་བོ་འཁོར་བཅས་ལ། །དངོས་བཤམས་ཡིད་ཀྱིས་སྤྲུལ་པའི་མཆོད་གཏོར་ཚོགས། །འབུལ་གྱི་ལྷག་བསམ་རྣམ་དཀར་སྤྲིན་དབུས་ནས། །འདོད་གསོལ་དབྱར་
གྱི་རྔ་ཆེན་འདིར་དགོངས་ཤིག་རྒྱལ་བའི་བསྟན་དང་དགའ་ལྡན་ཕོ་བྲང་བསྟན། །འཕེལ་རྒྱས་བསྟན་འཛིན་སྐྱེས་བུའི་སྐུ་ཚེ་སྲིངས། །འཇིག་རྟེན་བདེ་ཞིང་དགྲ་སྡེའི་ཚོགས་མཐའ་དག་སྐད་ཅིག་དྲུང་
ཕྱུང་དགེ་ལེགས་ཀུན་ཁྱབ་མཛོད།  །ཅེས་རྒྱལ་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་ཆེན་པོའི་ཆོས་སྲུང་སྤྱི་ལ་མཆོད་གཏོར་འབུལ་བའི་སྐབས་བཏང་ཆོག་པའི་འདོད་གསོལ་ཚིགས་བཅད་མ་ཞིག་དགོས་ཞེས་ནང་འཁོར་བ་བློ་བཟང་

[002B] རིན་ཆེན་དང་པོ་ཞོ་གང། སྣ་ཚོགས་རྡོ་རྗེའི་རེ་ཁཱ་ཅན་གྱི་ཁ་བཏགས་དང་བཅས་ཏེ་བསྐུལ་བའི་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་
སོ།།     ༈    །།སསྟི། རྔ་ཡབ་འོད་དང་རྭ་སྒྲེང་ཆོས་འཁོར་རྒྱལ། །ལ་སོགས་སྤྱན་རས་གཟིགས་དབང་སྐུའི་སྲུང་མར། །འབྲལ་མེད་རྩ་བརྒྱུད་བླ་མའི་དམ་ཚིག་བཞིན། །འོད་ལྡན་དཀར་པོ་མ་གཡེལ་དུས་
འདིར་དགོངས། །རྣལ་འབྱོར་བདག་ཅག་འཁོར་དང་བཅས་པ་ལ། །བར་གཅོད་ལོག་འཁུ་འདམ་བུའི་ཚལ་མ་ལུས། །དྲག་པོའི་ལས་ཀྱི་གླང་པོས་བཅོམ་པ་དང། །ཡིད་ཀྱི་རེ་བ་མཐའ་དག་སྒྲུབ་པར་མཛོད། །སངས་རྒྱས་བསྟན་
དང་དེ་འཛིན་སྐྱེས་བུ་ཡི། །རྣམ་དཀར་ལས་རྒྱས་དགེ་འདུན་སྡེ་རིགས་ཚོགས། །མཐུན་ཞིང་སྡེ་སྣོད་གསུམ་དང་རྒྱུད་སྡེ་བཞིའི། །འཆད་ཉན་ཡར་ཟླ་འཕེལ་བའི་རོགས་དན་མཛོད།  །ཅེས་པ་འདི་ནི་ནང་འཁོར་བ་སྔགས་རྣམས་པ་བསམ་
གཏན་རྒྱལ་མཚན་གྱིས་བསྐུལ་བའི་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་ཀྱིས་བགྱིས་པའོ།།    ༈    །།གུར་ཞལ་ལྷ་མོ་གསུམ་ལ་འདོད་གསོལ་མ་རུངས་སྲོག་རྩ་གཅོད་པའི་རལ་གྲི་
   ༈     མི་མཐུན་བདུད་སྡེའི་སྙིང་ཁྲག་ཀུན་འཐུང་ཡང། །མི་ཚིམ་གུར་གྱི་མགོན་པོས་དགྲ་བགེགས་ཚོགས། །མི་རྟག་ལྔ་པའི་ལམ་སྤྱོར་རྣལ་འབྱོར་པའི། །མི་ནོར་ཀུན་གྱི་སྲུང་སྐྱོབ་མ་གཡེལ་ཞིག། །།

[003A]༄༅།  །ཞལ་ལ།  བཟོད་དཀའ་མདོག་ནག་མདའ་ལྔ་པ་ཡི་སྟོབས། །རབ་འགྲོས་ལེགས་ལྡན་གདོང་བཞི་མགོན་པོ་ཡིས། །ནག་པོའི་འཚུབ་ལྷོངས་མ་ལུས་ཞི་བ་སོགས། །བཅོལ་བའི་ཕྲིན་ལས་རྣམ་
བཞི་སྒྲུབ་པར་མཛོད།    ༈    དཔལ་ལྡན་གཤིན་རྗེ་གཤེད་ལྕམ་སྲིད་གསུམ་ཀུན། །བྲན་འཁོལ་དམག་ཟོར་ལས་དགྱེས་རེ་མ་ཏིས། །བསྟན་ལ་གནོད་པའི་དགྲ་བགེགས་ཚར་གཅོད་ཅིང། །མདོར་
ན་ཡིད་ལ་གང་བསམ་སྒྲུབ་པར་མཛོད།  །ཅེས་པ་འདི་ཡང་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།།    ༈    །།གཏོར་འབུལ་ཚེས་སྲུང་དགྱེས་པའི་བཞད་སྒྲ་ཞེས་བྱ་བ་བཞུགས་
སོ།  སངས་རྒྱས་ཀུན་གྱི་གསང་གསུམ་རྡོ་རྗེ་ཆེ། །ལེགས་ཞུན་འཁྱིལ་བ་ལོངས་སྤྱོད་རྫོགས་པའི་སྐུ། །རྡོ་རྗེ་འཆང་དངོས་རྩ་བརྒྱུད་བླ་མ་ཡིས། །དངོས་གྲུབ་བྱིན་རླབས་གཏེར་ཆེན་ཆར་དུ་སྙིལ། །བྱང་ཤར་མུ་ལེ་དིང་མཚོའི་
བསྟི་མཁར་ནས། །དམག་དང་ཟོར་གྱི་ལས་དགྱེས་སྲིད་གསུམ་བདག་གདོང་ཅན་གཉིས་དང་དུས་བཞི་ལྷ་མོ་སོགས། །གནས་འདིར་ཐོགས་པ་མེད་པར་གཤེགས་སུ་གསོལ། །མདུན་དབྱིངས་རླུང་ནག་གུར་ཕུབ་དྲེའུ་
སྟེང༑ ༑སྲིན་གཟུགས་མཐིང་ནག་མི་རོ་རངས་པོ་ཟ། །གཡས་གཡོན་ཕྱག་གིས་བེ་ཅོན་ཐོང་ཁྲག་འཛིན། །རྡམ་བརྗིད་དྲན་པ་དེ་སྲིད་བརྟན་པར་བཞུགས། །ཕྱི་ནང་སྤྱན་གཟིགས་འདོད་ཡོན་རྣམ་ལྔ་དང། །ཉེར་སྤྱོད་

[003B] །གསང་བའི་མཆོད་པ་དངོས་བཤམས་ཡིད་སྤྲུལ་བ། །རབ་འབྱམས་སྤྲིན་གྱིས་དགྱེས་པ་སྐྱེད་གྱུར་ཅིག་འབྲུ་སྨན་ཤ་ལྔ་བདུད་རྩི་ལྔ་ཡི་མཚོ། །ཉེས་སངས་ཟག་མེད་བདེ་བ་ཆེན་པོའི་རོ། །ས་གསུམ་ཁྱན་ཀུན་གང་
བའི་གཏོར་མ་འདི། །སྲིད་གསུམ་བདག་མོ་འཁོར་དང་བཅས་ལ་འབུལ། །གདོད་ནས་སྙིང་རྗེས་རྩིས་ཟིན་འཇིག་རྟེན་ལས། །འདས་ཀྱང་བྱིས་བློར་ཨུ་མའི་དམོད་འབྲས་ཀྱིས། །མ་རུངས་ཤ་ཁྲག་ལ་རལ་བསྟན་སྲུང་གཙོ། །སྲིད་གསུམ་བདག་མོའི་ཞབས་ལ་ཕྱག་
འཚལ་ལོ། །བདག་སོགས་འདི་ནས་བྱང་ཆུབ་ཆེན་པོ་ལ། །མ་སོན་དེ་སྲིད་ནད་གདོན་དགྲ་བགེགས་ཀྱི། །འཚེ་བ་རབ་བཅོམ་ཡིད་ཀྱི་བསམ་དོན་རྣམས། །བགེགས་མེད་ལྷུན་གྱིས་གྲུབ་པའི་གྲོགས་མཛོད་ཅིག་ཧཱུཾ༑ རྩ་བརྒྱུད་བླ་མས་མི་འགྱུར་རྡོ་རྗེའི་
ལྕིད༑ ༑སྤྱི་བོར་བསྐུར་ཞིང་འདའ་དཀའ་དམ་ཚིག་ཆུ། །ལྕེར་བླུད་སྡེ་བརྒྱད་བྲན་འཁོལ་རིག་འཛིན་པ། །རྣམ་མང་འཁོར་བཅས་དགྱེས་པའི་གདན་ལ་སྦྱོན། །ཁྱོད་དཔུང་བཅས་པ་མཉེས་བྱེད་དམ་རྫས་ནི། །ཕྱི་ནང་གསང་རྟེན་སྨན་དང་རཀྟའི་མཚོ། །བ་ལིཨ་
རི་རབ་ལྟ་བུར་ཉེར་སྤུངས་པ། །རྣལ་འབྱོར་དང་བས་འབུལ་ལོ་བཞེས་སུ་གསོལ། །ཉོན་མོངས་ནག་པོ་བརྩེགས་པས་ཆེར་སྦགས་པའི། །ལོག་འཁུའི་སེམས་འཆང་དུག་ནུས་ཨ་མྲྀ་ཏས། །འཇོམས་བྱེད་བསྟན་སྲུང་རིག་པ་འཛིན་པའི་གཙོར། །སྒོ་གསུམ་
དང་བའི་སྒོ་ནས་རྣམ་ཀུན་བསྟོད། །ཧཱུཾ། མི་བསྐྱོད་རྡོ་རྗེའི་ངོ་བོར་བྱང་ཆུབ་ཀྱང། །དྲེགས་པའི་གཙོ་བོ་ཚངས་པ་དཀར་པོ་ལས། །གཉིས་མེད་གཉིས་སུ་སྣང་བའི་སྲོག་བདག་ཆེ། །འཁོར་བཅས་འདིར་སྤྱོན་དགྱེས་པའི་གདན་ལ་བཞུགས། །རྟ་ལུག་བྱ་

[004A]༄༅། །དང་སྲ་བརྟན་གོ་མཚོན་སོགས། །ཕྱི་ཡི་སྤྱན་གཟིགས་ནང་དང་གསང་བའི་རྟེན། །སྨན་གཏོར་དངོས་བཤམས་ཡིད་སྤྲུལ་དམ་རྫས་རྣམས། །སྲོག་བདག་འཁོར་བཅས་དགྱེས་པ་བསྐྱེད་ཕྱིར་འབུལ། །མ་རུངས་བསྟན་
དགྲའི་ཚེ་སྲོག་དབང་ཐང་སྟོབས། །ཁྱོད་མཐུས་ཁབ་ལེན་རྡོ་དང་ལྕགས་ཕྱེ་བཞིན། །དབང་མེད་འཕྲོག་ཅིང་མཐའ་འདུལ་ཡང་འདུལ་གྱི། །གཙུག་ལག་ཁང་སྐྱོང་ཁྱོད་ལ་བསྟོད་པར་བགྱི། །བསིལ་ལྡན་ར་བས་བསྐོར་བའི་རྒྱལ་ཁམས་འདིར། །
མི་འདོད་ཀུན་ཞི་བསྟན་དང་དགེ་འདུན་དར། །དགའ་ལྡན་ཕྱོགས་ལས་རྣམ་རྒྱལ་ལུས་ཅན་དག་བྱང་ཆུབ་རྣམ་གྲོལ་སར་འཁྲིད་བདེ་སྟོང་གི། །ཡེ་ཤེས་ཆེན་པོ་རབ་བརྙེས་ཤཱཀྱ་ཤྲཱིའི། །དྲི་མེད་ལུགས་འཛིན་གླིང་འདིར་འཁོར་ལོ་གསུམ། །རྟག་ཏུ་
རྒྱས་ཤིང་འགལ་རྐྱེན་ཞི་བ་དང། །ཀུན་མཁྱེན་མྱུར་དུ་འགྲུབ་པའི་ཕྲིན་ལས་མཛོད།  །ཅེས་དཔལ་ལྡན་སྲིད་གསུམ་བདག་མོ། རྒྱལ་ཆེན་རིག་པ་འཛིན་པ། ཁྲ་འབྲུག་ཆོས་སྐྱོང་བཅས་ལ་གཏོར་འདུལ་འཁྱེར་བདེ་ཞིག་དགོས་ཞེས་སྣེའུ་གདོང་རྩེ་ཚོགས་པ་དགའ་ལྡན་
བྱང་གྲོལ་བདེ་ཆེན་གླིང་སྤྱིས་བསྐུལ་དོན་ལྟར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།།    ༈    །།བསྟན་སྐྱོང་རྡོ་རྗེ་གྲགས་རྒྱལ་མར་མཆོད་གཏོར་འབུལ་ཚུལ་མདོར་བསྡུས་རྡོ་རྗེའི་མངའ་གསོལ་ཞེས་བྱ་བ་བཞུགས་སོ།།།
ཨོཾ༑ གངས་རིས་བསྐོར་བའི་བོད་ཡུལ་རྡོ་རྗེ་གདན། །དཔལ་ལྡན་འབྲས་སྤུངས་མཁས་གྲུབ་འདུས་སྡེ་ཆེའི། །རྒྱབ་རི་ལྷུན་ཆགས་མཛེས་སྡུག་ཕོ་བྲང་ནས། །སྤྲོས་དང་བྲལ་ཡང་ཀུན་རྫོབ་ཅིར་ཡང་བཀྲ། །ཞི་བ་ཉིད་ཀྱང་གདུག་པར་དྲག་ཤུགས་

[004B] ༑རྣལ་འབྱོར་སྟོང་གྲོགས་ཉིན་མཚན་ཐམས་ཅད་དུ། །མི་གཡོ་དཔལ་ལྡན་རྡོ་རྗེ་གྲགས་རྒྱལ་མ། །བསྟན་སྲུང་དབང་མོ་འཁོར་བཅས་གཤེགས་སུ་གསོལ། །མདུན་དུ་ཏིང་འཛིན་དཀྱིལ་འཁོར་དབང་པོའི་གཞུས། །འཁྱུད་དབུས་ཤ་བའི་སྟེང་དུ་ཟླ་ཤེལ་
ལྟར༑ ༑སྐུ་མདོག་རབ་དཀར་མེ་ལོང་ཞགས་པ་གཡས། །གཡོན་པས་ལྕགས་ཀྱུ་བསྣམས་ཏེ་བརྟན་པར་བཞུགས། །རིན་ཆེན་ཡོལ་གོར་དཀར་མངར་གསུམ་ལ་སོགས། །བཟའ་བཅའ་བཏུང་བ་བདུད་རྩིར་བྱིན་བརླབས་ཏེ། །སྤོ་སངས་ཁྱོན་བཀང་གཞན་
ཡང་གཟུགས་སྒྲ་དྲི། །རོ་དང་རེག་བྱ་རྒྱལ་སྲིད་རིན་ཆེན་བདུན། །ཤ་བ་རྟ་དང་ཡིད་འོང་བྱ་ཚོགས་དང། །གོ་ཁྲབ་ཕྱི་ནང་གསང་བའི་མཉེས་བྱེད་རྫས། །དངོས་བཤམས་ཡིད་ཀྱི་མོས་པས་ལེགས་སྤྲུལ་པ། །བསྟན་སྐྱོང་ཆེན་མོ་འཁོར་དང་བཅས་ལ་
འབུལ༑ ༑དམ་ཚིག་མི་གཡེལ་བསྟན་དགྲ་རི་བོའི་འགྲོས། །འཇོམས་བྱེད་དྲག་པོའི་གཟི་ལྡན་ལག་ཉལ་མཚོན། །འཆང་བའི་མཐུ་སྟོབས་འབར་མ་མིག་སྟོང་ཅན། །གཙོ་མོ་བཀའ་ཉན་འཁོར་དང་བཅས་ལ་བསྟོད། །དེ་ལྟར་མཆོད་ཅིང་བསྟོད་པས་
འཁོར་བཅས་ཀྱིས། །སྡེ་འདི་སྲིད་མཐའི་བར་དུ་རབ་རྒྱས་ཤིང། །རྣལ་འབྱོར་བདག་ཅག་ལས་བཞིའི་ཕྲིན་ལས་རྣམས། །ཐོགས་མེད་སྒྲུབ་པའི་བྱ་ར་མ་གཡེལ་ཞིག་ །ཅེས་བསྟན་སྐྱོང་ཆེན་མོ་རྡོ་རྗེ་གྲགས་རྒྱལ་མར་མཆོད་གཏོར་འབུལ་ཚུལ་གྱི་རིམ་པ་མདོར་བསྡུས་འདི་ནི་
གནམ་བསྐོས་འཇམ་དབྱངས་གོར་མ་ཆེན་པོའི་གསེར་ཡིག་པ་ཇ་སག་བླ་མ་རབ་འབྱམས་སྨྲ་བ་བློ་བཟང་བཀྲ་ཤིས་ཀྱིས་བསྐུལ་བར་བརྟེན་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་བཤད་སྒྲུབ་བསྟན་པའི་འབྱུང་གནས་ཆོས་སྡེ་ཆེན་པོ་དཔལ་ལྡན་འབྲས་སྤུངས་སུ་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།།།

[005A]༄༅། །སསྟི། ཐེག་པའི་ཡང་རྩེ་གསང་བ་རྡོ་རྗེའི་ཐེག་སྡུད་པའི་བྱེད་པོ་མ་རུངས་མཐར་བྱེད་བདག་བླ་མ་ཡི་དམ་མཐུ་ལྡན་ཆོས་སྐྱོང་རྣམས། །ཐུགས་རྗེས་དགོངས་ཤིག་སྨོན་པ་འགྲུབ་པར་མཛོད། །འཇིག་རྟེན་ཉེས་པའི་འདམ་གྱིས་མ་
གོས་པའི། །ཡེ་ཤེས་པད་དཀར་ཡོངས་གྲོལ་ལྷ་རྣམས་དང། །སྲིད་པར་ལས་ཉོན་དབང་ལས་མཐུ་སྟོབས་ཀྱི། །བདག་ཉིད་ཡུལ་འདིའི་གཟུགས་མེད་མ་ལུས་པས། །བདེ་བར་གཤེགས་པའི་བསྟན་པའི་སྒྲོན་མེ་མཆོག་མི་མཐུན་བསེར་བུའི་རླུང་གིས་
བསྐྱོད་བྲལ་ཞིང། །ཕྱོགས་དུས་ཀུན་ཏུ་སྣང་བ་རྒྱས་བྱེད་པའི། །མཐུ་སྐྱེད་དཀར་པོའི་ཆོས་ཀྱི་རྗེས་འབྲང་མཛོད། །འཁྲུག་རྩོད་ནད་དང་ཕྱུགས་ཀྱི་གོད་ཁ་སོགས། །བར་གཅོད་ནག་པོའི་ཆུ་འཛིན་སྒྲིབ་གཡོགས་ཕྲེང། །ཉེ་བར་སངས་ཏེ་བདེ་ལེགས་སྟོན་
དུས་ཉི། །མཚར་དུ་ཆེ་བའི་བཞིན་རས་ངོམ་པར་མཛོད། །ཚ་གདུང་རབ་ཏུ་གཞིལ་བའི་བསིལ་སྦྱིན་མཆོག་སྤྲིན་གྱི་མྱུ་གུ་དུས་སུ་ལྷུང་བ་དང། །རྒྱུན་བཟང་ཆུ་བོ་དལ་སྙོམས་འབབ་པ་སོགས། །ལེགས་ཚོགས་ཡིད་བཞིན་འགྲུབ་པའི་ལས་མ་
གཡེལ༑ ༑ ཞེས་པ་འདི་ནི་ལྷ་བཙན་པོའི་གདུང་བརྒྱུད་དྲི་མ་མེད་པ་ལྭ་དྭགས་རྒྱལ་སྲས་ཀྱི་ཕོ་ཉ་བས་མངའ་རིས་དོག་རིན་ཆེན་དུ་འབོད་པའི་ཡུལ་དུ་གནས་པའི་ཆེ་གཉན་རྣམས་ལ་ཕྲིན་བཅོལ་འདི་ལྟ་བུ་ཞིག་དགོས་ཞེས་བསྐུལ་བ་ལྟར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་
ངག་དབང་ཡོན་ཏན་འབྱུང་གནས་སོ།།    ༈    །།དཔལ་ལྷར་འདོད་གསོལ་ཚིགས་སུ་བཅད་པ་བཀྲ་ཤིས་ཉེ་བའི་འཛུམ་ཞལ་ཞེས་བྱ་བ་བཞུགས།  ཨོཾ༑ འཕགས་ཡུལ་བྱངས་ཕྱོགས་ཁ་བ་ཅན་གྱི་ལྗོངས། །བསྟན་སྲུང་གཙོ་མོ་དཔལ་གྱི་ལྷ་མོ་ཞེས། །གྲགས་པའི་བ་

[005B] །འཁོར་ཚོགས་དང་བཅས་གནས་འདིར་གཤེགས་སུ་གསོལ། །རྒྱ་བྱིན་ཁང་བཟང་མཛེས་འཕྲོག་རིན་ཆེན་གྱི། །གཞལ་མེད་གདན་ཁྲི་ཡངས་པའི་སྟེང་བཞུགས་ལ། །དགྱེས་བསྐྱེད་སྟོང་གསུམ་ལྟར་ཡངས་སྣོད་ཆེན་པོར། །རོ་བརྒྱ་སྤུངས་
པའི་གཏོར་མ་འབུལ་གྱི་བཞེས། །ཇ་ཆང་ཕུད་སོགས་བཏུང་བ་མཚོ་ལྟར་འཁྱིལ། །གྱི་ལིང་ལ་སོགས་མཁོ་བའི་སེམས་ཅན་དང། །རིན་ཆེན་དར་ཟབ་མཉེས་བྱེད་མཐུན་རྫས་ཀུན། །འབུལ་ཞིང་ཆོས་འཁོར་སྐྱོང་བའི་སྲུང་མར་བསྟོད། །འཛམ་གླིང་སྤྱི་དང་སཱ་ལའི་
སྨན་ལྗོངས་འདིར། །དགའ་ལྡན་བསླབ་གསུམ་བསྟན་པ་རབ་འཕེལ་ཞིང། །བཞི་བརྒྱ་རྩ་བཞིའི་ནད་དང་འབྱུང་པོ་ཡིས། །འཚེ་སོགས་ཉེས་པ་མ་ལུས་ཞི་བར་མཛོད། །ལོ་ཉེས་འཁྲུག་རྩོད་ཕྱུགས་ཀྱི་གོད་ཁ་སོགས། །རང་གཞན་བསམ་པའི་བར་
གཅོད་ཀུན་ཞི་ནས། །དོན་གྲུབ་རྫོགས་ལྡན་གསར་ཚེས་ང་ལས་ནུའི། །མངའ་ཐང་ལྟ་བུའི་བཀྲ་ཤིས་དགེ་ལེགས་སྩོལ།  །ཞེས་སངས་རྒྱས་ཀྱི་བསྟན་པ་དང། ཁྱད་པར་ཆོས་འཁོར་ལྷས་ཉེ་བར་སྲུང་བའི་གཙོ་མོ་དཔལ་ལྡན་དུང་སྐྱོང་དབང་མོར་འདོད་གསོལ་གྱི་ཚིགས་སུ་བཅད་པ་འདི་ཡང། རྩེ་
མོ་དཀོན་གཉེར་སྔགས་རྣམས་པ་རིན་ཆེན་དོན་གྲུབ་ཀྱིས་ལྷ་རྫས་དང་ཁོར་སིལ་བཅས་བསྟབས་ཏེ་བསྐུལ་བ་ལྟར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།།    ༈    །།ཐ་འོག་ཆོས་ཀྱི་རྒྱལ་པོའི་གཏོར་འབུལ་མི་འདོད་གཞོས་པའི་རྡོ་རྗེ་ཞེས་བྱ་བ་བཞུགས།།
དངོས་གྲུབ་ཀུན་འབྱུང་རྩ་བརྒྱུད་བལ་མ་ཡིས། །དམ་ཚིག་གཉན་པོ་བསྒྲགས་བཞིན་མཐུ་རྩལ་ཞུས། །འབར་བས་གླགས་ལྟའི་རྩ་ཕུང་སྲེག་བྱེད་པ། །ཐ་འོག་ཆོས་རྒྱལ་འཁྲོ་བཅས་འདིར་གཤེགས་ཤིག་མདུན་དུ་ལྟ་ན་སྡུག་པའི་ཕོ་བྲང་དབུས། །ཆུ་སྐྱེས་

[006A]༄༅། །འདབ་སྟོང་ལྟེ་བར་ཉི་མས་མཛེས། །བམ་རོ་བསྣོལ་བའི་སྟེང་དུ་རྔམ་བརྗིད་སྐུ། །སྨུག་ནག་ཟབ་བེར་གྱོན་ཅིང་སག་ཐེབ་གསོལ། །རྡོ་རྗེ་འཁར་གསིལ་གཡས་གཡོན་ཕྱག་ཏུ་འཇིད། །གདོང་ལྔ་ཁྲོས་སྟེང་བརྐྱང་བསྐུམ་འགྱིད་
བག་ཚུལ། །གསང་ཡུམ་བློན་པོ་སྤྲུལ་འཁོར་གྲངས་མེད་པའི། །དབུས་སུ་དགྱེས་པའི་ཉམས་ཀྱིས་བཞུགས་བར་མཛོད། །མ་རུངས་ཁྲག་ཞག་རྒྱ་མཚོར་འཁྱིལ་བ་དང། །དབང་ལྔའི་མེ་ཏོག་བར་སྣང་ལྔ་ལྡིར་བྲེས། །སྨན་མཆོག་བསངས་སྤོས་བསྲེགས་
པའི་དུད་སྤྲིན་འཁྲུག་ཚིལ་ཆེན་ཞུན་མར་སྐྲ་ཡི་སྡོང་བུའི་མེ། །དྲི་ལྡན་ཆབ་འཁྱིལ་དྲག་པོའི་བྱུག་རྫས་དང། །སྟོང་གསུམ་ལྟར་ཡངས་ཐོད་པར་རོ་བརྒྱའི་ཟས། །དགྲ་བགེགས་ཤ་ཁྲག་དྲོན་མོ་རི་ལྟར་སྤུངས། །སྙན་བརྗིད་སྒྲ་ལྡན་རོལ་མོ་མཐའ་ཡས་
འབུལ༑ ༑བརྒྱ་བྱིན་རྡོ་རྗེ་བརྒྱས་ཀྱང་གཞིག་བའི་སྐབས། །བྲལ་བའི་ཡ་ལད་དགྲ་སྡེའི་དཔུང་འཇོམས་པའི། །མཚོན་ཆ་རླུང་ལྟར་མགྱོགས་པའི་ཅང་ཤེས་རྟ། །ངར་ལྡན་གཡག་རྒོད་ར་ལུག་རྐང་བཞི་ཕྱུག་སྒྲ་ཙམ་གྱིས་ཀྱང་དགྲ་བོའི་སྙིང་འབྱིན་པའི། །ཁྱི་ནག་
སྦྱང་ཀི་འཕར་བ་སྟག་གཟིག་དྲེད། །རི་དྭགས་བྱ་དང་ཛོ་ཀི་སྐྱོ་གྲོགས་སོགས། །དངོས་བཤམས་ཡིད་སྤྲུལ་སྤྱན་གཟིགས་མ་ལུས་འབུལ། །ཀ་དག་འགྱུར་མེད་ཕྱག་རྒྱ་ཆོས་དབྱིངས་དང། །ཁ་གདངས་དྲག་ཁྲོས་ལ་སོགས་གང་འདུལ་སྐུ། །ག་ན་བསྟན་ཀྱང་བསྟན་
པ་སྐྱོང་བའི་གཙོ། །ང་རོའི་སྒྲ་སྒྲོག་ཆོས་རྒྱལ་ཁྱོད་ལ་བསྟོད། །ཅ་རེར་རྣལ་འབྱོར་སྟོང་གྲོགས་མི་གཡེལ་ཞིང། །ཆ་ཤས་ཡོངས་རྫོགས་གསང་གསུམ་འཁོར་ལོའི་དྲུང། །ཇ་རིལ་ལ་སོགས་འཁོར་ཚོགས་རྒྱུ་སྐར་ཅན། །ཉ་རྒྱས་འཛུམ་ཞལ་བརྗིད་པ་ཁྱོད་ལ་བསྟོད་

[006B] །ཐ་འོག་ཆོས་ཀྱི་རྒྱལ་པོར་སྐུ་སྤྲུལ་ཕྱིར། །ད་ལྟ་སྣང་སྟོང་རྟོག་བཏགས་དགྲ་དང་བགེགས། །ན་སོགས་ཆད་པ་དྲག་པོས་གཅོད་ལ་བསྟོད། །པ་སངས་ལྟར་དཀར་ཚེམས་ངོམ་དགོད་པའི་སྒྲ། །ཕ་རོལ་གཡུལ་ལས་རྒྱལ་བའི་ཐགས་པ་
དཀར༑ ༑བ་དན་ཕྱོགས་བཅུར་བསྒྲེངས་ནས་བསྟན་དང་འགྲོ། །མ་ལུས་སྐྱོང་བའི་སྲུང་མ་ཁྱོད་ལ་བསྟོད། །ཙ་ན་བདག་གིས་ཉིན་མཚན་དུས་ཀུན་ཏུ། །ཚ་གྲང་ཁྱད་བསད་ལྷ་ཁྱོད་བསྒྲུབ་པ་ན། །ཛ་ཞེས་བོས་བར་མི་ལྟོས་དངོས་གྲུབ་ཀྱིས། །ཝ་ལེར་རྣལ་
འབྱོར་སྡེ་བཅས་སྐྱོང་ལ་བསྟོད། །ཞ་ལྟར་སྡེ་བརྒྱད་ཡོངས་ཀྱི་སྤྱི་བོར་མཛེས། །ཟ་བྱེད་རབ་གདངས་འདར་འཕྲིག་སྙིང་རློན་འཆའ། །འ་འུར་འབྲུག་སྒྲ་སྒྲོག་པའི་ཕོ་ཉ་ཡིས། །ཡ་མའི་གནས་སུ་མ་རུངས་འཁྲིད་ལ་བསྟོད། །ར་གདེངས་རྡོ་རྗེས་དམ་ཆོས་སྒྲུབ་པའི་
བགེགས༑ ༑ལ་གོར་མགོ་བོ་ཨ་རྩ་ཀར་བཀས་ཏེ། །ཤ་ཟ་ཁྲག་འཐུང་ལས་བཞི་ཐོགས་མེད་ཀྱིས། །ས་སྟེང་རྣལ་འབྱོར་ཀུན་སྐྱོང་སྲུང་མར་བསྟོད། །ཧ་ཧའི་སྒྲ་སྟོང་བསྒྲགས་ཚེ་ལོག་འདྲེན་ཚོགས། །ཨ་འཐས་བཞིན་དུ་རྒྱ་མཚོའི་ཡ་མཐར་བྲོས། །ཧ་ལ་ལྟར་
བརྣག་མི་འདོད་ཉེར་འཚེའི་དཔུང༑ །ཨ་དོན་སྟོང་པའི་དབྱིངས་སུ་འཇོམས་ལ་བསྟོད། །ལྷ་མཆོག་ཁྱོད་ལ་མཆོད་ཅིང་བསྟོད་པའི་མཐུས། །གསེར་མདོག་འཆང་བ་བློ་བཟང་གྲགས་བསྟན་དང། །བསྐལ་བཟང་རྣམ་འདྲེན་བཞི་བའི་ལུགས་འཛིན་མགོན། །ཞབས་
བརྟན་ཕྲིན་ལས་རྒྱ་མཚོའི་མཐའ་ཁྱབ་སྤེལ། །འདུལ་ཁྲིམས་སེ་བའི་འཁྲི་ཤིང་དར་དྲག་གིས། །འཁྱུད་འདྲའི་ར་བས་མཐའ་བསྐོར་ཐེག་ཆེན་གྱི། །བྱང་ཆུབ་གླིང་སྤྱི་ཁྱད་པར་གྲ་ཚང་སྨད། །དར་རྒྱས་བཤད་སྒྲུབ་བྱ་བ་མི་ཉམས་འཕེལ། །མཐུན་རྐྱེན་ཡོངས་ཚད་

[007A]༄༅། །མི་འདོད་སྡང་བའི་དགྲ། །མ་ལུས་མཚོན་ཆ་འབར་བས་གཞོམ་པ་དང། །རྒྱ་ཧོར་བོད་གསུམ་བདེ་སྐྱིད་བཀྲ་ཤིས་ཕྱུག་ཕུན་ཚོགས་དོན་ཀུན་འགྲུབ་པའི་འཕྲིན་ལས་མཛོད།  །ཅེས་ཐ་འོག་ཆོས་རྒྱལ་གྱི་གཏོར་འབུལ་མི་འདོད་གཞོམ་
པའི་རྡོ་རྗེ་ཞེས་བྱ་བ་འདི་ནི་སེར་ཚོགས་ཆེན་དགེ་སྐོས་གྲྭ་ཚང་སྨད་བ་བཀའ་བཅུ་བློ་བཟང་ཚེ་དབང་གིས་བསྐུལ་བ་ལྟར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་བ་ནི་ངག་དབང་ཡོན་ཏན་འབྱུང་གནས་ཀྱིས་བགྱིས་པ་ཛ་ཡནྟུ།།     ༈    །།བླ་མེད་གསང་གསུམ་དཔལ་
བརྗིད་ཐུབ་བསྟན་གྱི། །རྣམ་པར་རྒྱལ་བྱེད་གཡོ་བའི་འཐོར་རླུང་བདུད། །ཞིང་ཚང་འདམ་བུ་མཐུ་སྟོབས་སྐྱིན་ཐང་གིས། །གཞོམ་མཛད་དྲེགས་ཅན་ཀུན་གྱི་རྒྱལ་པོར་བསྟོད། །སྲིད་གསུམ་སྡིགས་མཛུབ་གཅིག་གིས་བརླག་ནུས་པའི། །མཚོ་སྐྱེས་རྡོ་རྗེ་རྩ་
བརྒྱུད་བླ་མའི་བཀའ། །དམ་ཚིག་རྡོ་རྗེའི་རྗེས་གསལ་བདུད་རྩིའི་རོ། །ལྕེར་བླུད་ཐུགས་དམ་གཉན་པོ་དྲན་མཛོད་ལ། །སྡང་བའི་དགྲ་བགེགས་པདྨར་གླང་ཆེན་བཞིན། །གཞོམ་ཞིང་བདག་ཅག་དཔོན་སློབ་ཡིད་ཀྱི་མཚོར། །འགོག་མེད་དོན་གྱི་ཟླ་གཟུགས་
འབྲས་ལྡན་དུ། །འབྱུང་བའི་མཐུ་རྩལ་བསྐྱེད་ལ་མ་གཡེལ་ཞིག་ །ཅེས་མཐུ་སྟོབས་ཀྱི་རྩལ་འབར་བའི་ཐང་ཆེན་རྒྱལ་པོར་བསྟོད་བསྐུལ་འདི་ནི་བསྟན་སྲུང་གང་དེ་གཟུགས་ཅན་ཁོག་ཏུ་བརླམས་དུས་དགོས་ཞེས་བསྐུལ་བ་ལྟར་སྦྱར།།     ༈    །།བདེ་གཤེགས་རིགས་
ལྔའི་ངོ་བོ་སྣང་སྲིད་ཀྱི། །དྲེགས་པའི་རྗེར་ཤར་སྲོག་བདག་སྐུ་ལྔའི་ལྷ། །ཁྱད་པར་སྔོན་ནས་དགྲ་ལྷའི་གཙོ་བོ་རུ། །མངའ་གསོལ་རྡོ་རྗེ་གྲགས་ལྡན་འདིར་དགོངས་ཤིག་ཨེ་ཝཾ་ཟུང་འཇུག་ཡི་དམ་ཞི་དང་ཁྲོ། །རྟ་མཆོག་པདྨའི་རིགས་ཀྱི་རྒྱལ་པོ་དང། །

[007B] །དངོས་བརྒྱུད་བླ་མའི་དམ་ཚིག་དྲན་མཛོད་ལ། །དགའ་བའི་དཔལ་ལྡན་རྒྱལ་བ་གཉིས་པའི་ལུགས། །རབ་འཛིན་ཕོ་བྲང་བསྟན་སྲིད་གདུགས་དཀར་གྱིས། །ཡོངས་སུ་ཁྱབ་ཅིང་སྡེ་བཞིའི་འབྱོར་པ་རྒྱས་
རྒྱ་ཧོར་བོད་གསུམ་བདེ་ལེགས་འཕེལ་བར་མཛོད།  །ཅེས་དྲེགས་པའི་སྡེ་དཔོན་ཆེན་པོ་རྡོ་རྗེ་གྲགས་ལྡན་ལ་དམ་ཚིག་སྦྲན་ཅིང་ཕྲིན་ལས་བཅོལ་བའི་ཚུལ་འདི་ཡང་ཆོས་སྐྱོང་ཆེན་པོའི་སྐུ་ཁོག་སྣ་ཚོགས་མང་བར་བརྟེན་བཀའ་བློན་རྣམས་ནས་སྐུ་ཁོག་གཅིག་ལ་སྔ་དུས་བཞིན་གཏན་ཁེལ་
ཞིག་དོགས་ཚུལ་མོལ་བ་ལྟར་ཤིང་སྤྲུལ་ཧོར་ཟླ་གཉིས་པའི་ཡར་ཚེས་བཅུ་བཞིའི་ཉིན་རང་བྱུང་འཕགས་པའི་སྐུ་དྲུང་དུ་ཟན་རིལ་ཕུལ་བར་ཚངས་དབྱངས་རྟ་མགྲིན་ལ་བབས་པར་ཁོག་པ་གནས་ཆུང་དུ་འབྱོར་བསྟུན་ཚོགས་ལ་བཏོན་ཆོག་པ་ཞིག་དགོས་ཞེས་བཀའ་བློན་སོགས་ནས་བསྐུལ་བ་ལྟར་ཤཱཀྱའི་
བཙུན་པ་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།སྟོང་ཁམས་དྲེགས་པ་ཡོངས་ཀྱི་རྗེ་བོ་ཆེ། །སྣང་སྲིད་རྗེན་བར་ཡིད་ཀྱི་མེ་ལོང་དུ། །ཤར་བའི་བདེ་གཤེགས་རིགས་ལྔའི་མདངས་ཆེན་པོ། །ཆོས་རྒྱལ་སྐུ་ལྔ་འཁོར་དང་བཅས་པ་དང། །ཁྱད་
པར་གསུང་གི་དབང་ཕྱུག་མཐུ་སྟོབས་ཅན། །རྡོ་རྗེ་གྲགས་ལྡན་གནམ་ས་གདངས་པ་ལྟའི། །ཞལ་དུ་ཤ་ཁྲག་གཏོར་མའི་ཚོགས་འབུལ་ཞིང། །ཕྱི་ནང་དམ་རྫས་སྤྱན་གཟིགས་ཡོངས་ཀྱིས་མཆོད། །བདག་ཅག་རྒྱུ་སྦྱོར་འཁོར་དང་བཅས་པ་ཡི། །
མི་འདོད་ཉིས་བརྒྱའི་འཚེ་བ་དྲུང་ཕྱུངས་ཏེ། །ཅི་འདོད་འབྲས་བུ་མྱུར་དུ་སྨིན་པ་ཡི། །ཕྲིན་ལས་ཐོགས་མེད་སྒྲུབ་ལ་མ་གཡེལ་ཞིག།  །ཅེས་པ་འདི་ནི་ལོ་ཙཱ་བ་སྦྱིན་པ་རྒྱ་མཚོས་བསྐུལ་བའི་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའོ།། །།།

[008A]༄༅།    ༈    །དཔལ་ཆེན་ཡེ་ཤེས་གཞོམ་མེད་མཐུ་སྟོབས་ཀྱི། །རལ་པ་བསིགས་པའི་མེ་སྟག་ཕྲ་མོས་ཀྱང། །སྲིད་པ་ཀུན་ནས་བསྲེག་པ་ལས་བཞི་ཡི། །ཕྲིན་ལས་སྒྲུབ་མཛད་ལྷ་སྲུང་ཚོགས་རྣམས་ཀྱིས། །ཡིད་ཆེས་རེ་བ་
ཡོངས་སུ་གཏོད་པ་ཡི། །བསྐལ་བཟང་འདོད་པའི་རེ་སྐོང་རྒྱ་མཚོའི་སྡེ། །ཚེ་སྲོག་བརྟན་ཅིང་ལས་བཞིའི་ཕྲིན་ལས་འགྲུབ། །དགའ་ལྡན་རིང་ལུགས་ཕྱོགས་བརྒྱར་དར་བ་དང། །དཔལ་ལྡན་ཕོ་བྲང་ཆེན་པོའི་ཆབ་སྲིད་འཕེལ། །ས་ཡི་ལྟེ་བ་
གངས་ཅན་དབྱིག་འཛིན་འདིར། །རྫོགས་པ་བཞི་ལྡན་དུས་ཀྱི་དྒཱ་སྟོན་བཞིན། །དགེ་ལེགས་དཔལ་འབྱོར་མཆོག་ཏུ་རྒྱས་པར་མཛོད།  །ཅེས་པ་འདི་ནི་ཆོས་འཁྲོ་རྒྱལ་ལྷུན་གྲུབ་དགའ་ཚལ་དང་མཐིལ་མགོན་ཁང་སོགས་སུ་བསྐང་གསོའི་མཇུག་ཏུ་འདོད་
གསོལ་འདི་ཡང་བསྐལ་བཟང་རྒྱ་མཚོས་སྦྱར།།     ༈    །།རིགས་ཀུན་ཁྱབ་བདག་རྡོ་རྗེ་སེམས་དཔའི་གར། །མ་འདྲེས་ཆོས་ཀུན་གཟིགས་པའི་སྤྱན་དག་པ། །ཕྱག་ན་པདྨོ་བསོད་ནམས་རྒྱ་མཚོའི་སྡེ། །དངོས་བརྒྱུད་བླ་མའི་བྱིན་རླབས་
ཡིད་ལ་རོལ། །ཀྱེ༑ ཕུན་སུམ་ཚོགས་པ་མཐོ་རིས་ཡོན་ཏན་གྱིས། །ཕྱུག་པ་ལྟ་ན་སྡུག་པ་བརྒྱ་བྱིན་གྲོང། །ས་ལ་འཕོས་འདྲ་ཆེན་པོ་བོད་ཀྱི་ཡུལ། །སྤང་ལྗོངས་མར་གང་མྱུ་གུ་གོས་སུ་ཀླུབས། །ཆུ་སྐྱེས་སྣ་ཚོགས་ནོར་བུའི་ཕྲེང་བ་བཀྲ། །ངོ་མཚར་
ཀུན་གྱིས་འདུད་པ་དམ་པའི་གནས། །ལི་ཐང་ཞེས་བྱ་གྲགས་པའི་བ་དན་ནི། །ས་ཡི་སྟེང་ན་ལྷབ་ལྷུབ་གཡོ་ཞིང་དཀར། །ལྷུན་པོ་རིན་ཆེན་བཞི་ཡིས་ཀུན་ཏུ་བརྟན། །གཡུ་ཡི་གསིང་མས་ཕྱོགས་རྣམས་ཀུན་ཏུ་ཁྱབ། །འབབ་ཆུ་སྣ་ཚོགས་ལྷུང་ལྷུང་ཀུན་

[008B] །དྲི་ཞིམ་སྨན་གྱི་མེ་ཏོག་ཀུན་ཏུ་རྒྱས། །ས་སྲུང་ས་ལ་འགྱིང་འདྲའི་རི་བོ་ནི། །གསེར་གྱི་འཁོར་ལོ་སྔོན་འགྲོའི་མི་དབང་མཆོག་རྣམ་མང་རིན་ཆེན་མཛེས་པས་ཕྱུག་པ་ལྟར། །ཕྱི་བལྟས་ཀུན་ལ་དགའ་བ་སྤེལ་བའི་མཆོག་ནང་དུ་རིན་ཆེན་སྣ་
ཚོགས་གཞལ་མེད་ཁང། །མཐོ་ལ་བརྗིད་ཆགས་མུ་ཏིག་དྲ་བས་འབྲེལ། །གསེར་གྱི་རྒྱ་ཕིབས་ཀུན་གསལ་ནོར་བུའི་ཆ། །རྟ་བབས་ཆོས་ཀྱི་འཁོར་ལོ་བརྟན་པ་ཅན། །ཁོར་ཁོར་ཡུག་ལྕགས་ཀྱི་ར་བ་སྲ། །ལྷབ་ལྷུབ་བ་དང་ཕྱོགས་རྣམས་མགྲོན་དུ་འགུགས། །ཡིད་
འཕྲོག་མི་མཐུན་མེད་པའི་ངོ་མཚར་ནི། །བརྒྱ་བྱིན་རྣམ་པར་རྒྱལ་བའི་ཁང་བཟང་ན། །དགྲ་ལྷའི་གཙོ་བོ་འབུམ་ར་གཉན་པོའི་སྐུ། །ཉི་འོད་འཁྱུད་པའི་གངས་རི་ལྟ་བུར་འཚེར། །གཡས་ན་བསམ་འཕེལ་ནོར་བུས་དགོས་འདོད་སྟེར། །གཡོན་པ་དར་མདུང་རྡོ་རྗེ་
རྩེ་བརྒྱ་མཚུངས། །དྲི་མེད་ཉི་ཟླའི་འོད་འབར་སྤྱན་གྱི་གཟིས། །མི་ནོར་དབང་སྡུད་སྔོ་སངས་མདངས་འཕྲོག་པའི། །དབུ་སྐྲ་མཐོན་མཐིང་ནོར་བུའི་རྩེ་བྲན་ཅན། །རེག་ན་བདེ་སྟེར་གོས་བཟང་ལྷབ་ལྷུབ་གསོལ། །རིན་ཆེན་སྤྲས་པའི་སྐ་རགས་མཛེས་པར་
བཅིངས༑ ༑དཔའ་བའི་རྟགས་ཆས་འཁྲོ་གསུམ་སྐེད་ལ་དཀྲིས། །རླུང་གི་ཤུགས་འཆང་སྤུ་སྡུག་ངང་དཀར་ཅན། །གསེར་གྱི་སྒ་ལྡན་སྙན་པའི་གཡེར་ག་འཁྲོལ། །ནོར་བུ་འབར་བའི་གོད་རྨེད་སྲབ་མཐུར་སོགས། །མཛེས་པའི་རྒྱན་ཆས་སྤ་བའི་
རྟ་མཆོག་སྟེང། །ཞི་དང་ཆགས་དང་སྒེག་པ་དཔའ་བའི་ཉམས། །རབ་བརྗིད་གཡོ་བ་མེད་པར་རྟག་ཏུ་བཞུགས། །ལྷ་ཡི་སྒེག་མོའི་མཛེས་པ་འཕྲོག་བྱེད་པའི། །བདེ་སྟེར་ཀླུ་སྨན་སྲས་དང་བཅས་པ་དང། །ལངྐའི་བདག་པོའི་སྲོག་ཀྱང་སྐད་ཅིག་གིས། །

[009A]༄༅། །འཕྲོག་བྱེད་རྡུལ་ཕོད་རྣམ་མང་འཁོར་གྱིས་བསྐོར། །ཀྱེ༑ ཚེ་རབས་མང་པོར་འགོ་ཞིང་བསྲུང་བའི་ལྷ། །ཁྱད་པར་སྲིད་པ་འདི་ཡི་ཡུལ་གྱི་ལྷ། །འབུམ་ར་གཉན་པོ་དཔའ་ཞིང་མཛེས་པའི་འཁོར། །གྲངས་མེད་དང་བཅས་གནས་
འདིར་གཤེགས་སུ་གསོལ། །རུ་མཚོན་དཔའ་བོའི་ལྡེམ་ཕྲུ་པུ་རུ་རུ། །རིན་ཆེན་རྒྱན་ཆ་མང་པོ་སིལ་ལི་ལི། །ཐོགས་མེད་མཐུ་རྩལ་འབར་བའི་ལྷ་ཆེན་པོ། །ཚུར་སྤྱོན་ཚུར་སྤྱོན་གནས་འདིར་གཤེགས་སུ་གསོལ། །མདུན་དུ་རྣམ་དག་ཏིང་འཛིན་རོལ་
པ་ལས། །གཞལ་མེད་ཆེན་པོ་འོད་ལྔའི་རང་བཞིན་འབར། །དྲི་མེད་པདྨ་རྒྱས་པའི་གདན་སྟེང་དུ། །དགྲ་ལྷ་ཆེན་པོ་རྟག་ཏུ་དགྱེས་པར་བཞུགས། །ག་བུར་དྲི་ཚོགས་འཐུལ་བའི་བཏུང་བའི་རྒྱུན། །ཁྱབ་འཇུག་ཞབས་བསིལ་ལྟ་བུར་ཆད་མེད་སྦྲེང། །དཀར་
གསུམ་མངར་གསུམ་རོ་བརྒྱ་ལྡན་པའི་ཟས། །མ་སྙིལ་རི་བོ་ལྟ་བུར་རྣམ་པར་སྤུངས། །སྨན་སྤོས་མཁན་ཤུག་ཤིང་སྣའི་བསངས་མཆོད་དུད། །དབྱར་སྐྱིས་ཆུ་འཛིན་བཞིན་དུ་མཁའ་ལ་འཛིངས། །རྔ་གཤང་དུང་དང་སིལ་སྙན་རོལ་མོའི་ཚོགས། །འབྲུག་
སྟོང་དལ་གྱིས་རྒོད་པ་བཞིན་དུ་ལྡིར། །དྲི་རོ་འདོད་པའི་ཡོན་ཏན་ཀུན་ཚང་བའི། །གཏོར་མ་བདུད་རྩིའི་ངོ་བོ་ཟག་མེད་བཅུད། །གཡུལ་ལས་རྣམ་རྒྱལ་ཡ་ལད་བཙན་པོ་དང། །རལ་གྲི་དགྲ་སྟ་ཉག་ཕྲན་རྣོ་བའི་མཚོན། །མྱུར་མགྱོགས་རྟ་དང་འབྲོང་
གཡག་འབྲི་དང་ལུག་སྨྱུག་རྒོད་མདའ་དར་མེ་ལོང་སྟག་གཟིག་སོགས། །མཆེ་སྡེར་རྣོ་ངར་གཅན་གཟན་ལྤགས་པའི་ཚོགས། །ལྷ་ཆེན་འཁོར་དང་བཅས་པ་མཉེས་ཕྱིར་འབུལ། །རྩིབས་སྟོང་ལྡན་པའི་གསེར་གྱི་འཁོར་ལོས་སྒྱུར། །སྣ་བདུན་རིན་ཆེན་

[009B] །མཁོ་དང་མཉེས་པའི་ཡོ་བྱད་ཇི་སྙེད་པ། །ལྷ་ཆེན་འཁོར་བཅས་དགྱེས་པ་བསྐྱེད་ཕྱིར་འབུལ། །དགྲ་ལྷ་ཆེན་པོ་འབུམ་ར་འཁོར་བཅས་རྣམས། །ཕྱག་ན་པདྨོ་བསོད་ནམས་རྒྱ་མཚོ་སོགས། །དངོས་བརྒྱུད་རིག་འཛིན་ཆེན་པོའི་དམ་
ཚིག་གི་རྡོ་རྗེའི་རེ་ཁཱ་རྟག་པར་དྲན་མཛོད་ལ། །བསྟན་དང་བསྟན་འཛིན་ཕྲིན་ལས་ཆེན་པོའི་སྒོ། །ཡོངས་ཕྱེ་རྟག་ཏུ་མི་ཉམས་རྒྱས་པ་དང། །སྒང་དྲུག་རུ་བཞི་སྐོར་གསུམ་ཡུལ་ཁམས་སུ། །ཉེས་ཚོགས་ཀུན་ཞི་ཆར་ཆུ་དུས་སུ་འབབ། །རྩི་ཕྱུགས་སྡེ་བཞིའི་
ཡོན་ཏན་ཆུའི་ལང་ཚོ། །དབྱིག་འཛིན་རྒྱན་དུ་ནམ་ཡང་མི་རྙིངས་ཤིང། །བདེ་སྐྱིད་རྣམ་པ་ཀུ་ནྟུ་འཐུལ་བའི་དྲི། །བཟང་པོས་འཇིག་རྟེན་མ་ལུས་ཁྱབ་པར་མཛོད། །བསྐལ་བཟང་རྒྱ་མཚོའི་རེ་སྐོང་བདག་ཉིད་ཀྱི། །མི་མཐུན་ཉེས་ཚོགས་མཐའ་དག་རྒྱང་བསྲིངས་ཏེ། །
ཕུལ་བྱུང་ཚེ་དཔལ་བསོད་ནམས་གཡང་ལ་སོགས། །འདོད་དོན་ཀུན་འགྲུབ་གཡེལ་མེད་སྐྱོང་བར་མཛོད། །བསམ་དོན་མ་ལུས་ཡིད་བཞིན་སྩོལ་བའི་ནོར། །ཆུ་ཤེལ་ལྟ་བུར་དཀར་བའི་འོད་འཆང་བ། །རྟག་ཏུ་ཕྲིན་ལས་ཆེན་པོའི་དཔའ་རྩ་ལ་ཅན། །ལྷ་ཆེན་འབུམ་ར་
གཉན་པོར་བདག་བསྟོད་དོ། །འདིར་ནི་ཉི་མའི་འོད་རླབས་པདྨོར་བཞིན། །ཕུན་ཚོགས་ཡོངས་སུ་འབྱེད་པའི་མཐུ་རྩལ་ཅན། །དགྲ་ལྷའི་རྒྱལ་པོ་ལྷ་ཆེན་འབུམ་ར་ལ། །རྣམ་པ་ཀུན་ཏུ་དང་བའི་ཡིད་ཀྱིས་བསྟོད། །གཡས་ཀྱི་ཕྱོགས་སུ་དཔའ་པོ་མདའ་འཛིན་གཙོ། །
ཡེས་ཆ་འབྲེའུ་ཞེས་མི་དཀར་རྟ་དཀར་ཅན། །བ་དན་དཀར་པོས་དགྲ་བོའི་སྙིང་ག་འབུག་བརྒྱ་བྱིན་དཔུང་འདྲའི་འཁོར་དང་བཅས་ལ་བསྟོད། །གཡོན་ཕྱོགས་མདུང་འཛིན་བརྟུལ་ཕོང་ལྡན་པའི་གཙོ། །མ་མོ་བྱ་སྙིང་སྨུག་པོ་རྟ་སྨུག་ཅན། །མདུང་དར་དཀར་པོ་འཁོར་ཚོགས་

[010A]༄༅། །གྲངས་མེད་པ། །འཇིགས་རུང་མཚོན་ཆ་འཛིན་པས་བསྐལ་བསྟོད། །རྒྱབ་ཀྱི་ཕྱོགས་ན་གཞི་བདག་རྗེས་ཁེབས་ཆེ། །བྱ་ཁྲི་གཉན་པོ་བྱུ་རུ་བརྩེགས་པ་བཞིན། །བ་དན་གསེར་གྱི་འོད་བཀྲ་གང་ཕྱུགས་ནོར། །སྤེལ་བའི་སྲུང་
མ་འཁོར་དང་བཅས་ལ་བསྟོད། །བླ་མཆོད་སེང་གེ་གནམ་སྐྱེས་རྟ་དཀར་ཆིབས། །མི་དཀར་འཕྲུལ་གྱི་རྒྱན་ལྡན་ཐང་ཞུ་གསོལ། །གཡས་པ་མདུང་དར་དཀར་པོ་གཡོན་པ་ཡིས། །བུམ་འཛིན་ནོར་ལྷ་འཁོར་དང་བཅས་ལ་བསྟོད། །མདུན་ཕྱོགས་ཚོད་
འཛིན་དམག་དཔོན་རྔམས་པའི་གཟུགས། །སོང་རུང་གནམ་ལྕགས་ཁྲབ་རྨོག་དཔའ་རྟགས་ཅན། །མདོག་སྔོ་གཡས་མདུང་གཡོན་པས་གནམ་རུ་བསྒྲེང། །སྟག་རལ་གཟིག་ཤུབས་འཆང་བ་ཁྱོད་ལ་བསྟོད། །མཛེས་སྡུག་ལང་ཚོ་གསར་པའི་ཡོན་ཏན་གྱིས། །
མངོན་ཕྱུག་བཙུན་མ་དཔའ་མཛད་ས་མཐུ་སྟོབས་ཀྱིས། །རྒྱལ་བའི་སྒྲ་དབྱངས་ཆེར་སྒྲོག་འཁོར་དང་བཅས། །བསྟོད་དོ་མཆོད་དོ་བཅོལ་བའི་ལས་ཀུན་སྒྲུབས། །ལྷ་ཆེན་དགྲ་ལྷའི་རྒྱལ་པོ་འབུ་མར་མཆོག་འཁོར་བཅས་བསྐུལ་བའི་ཚེ་ན་བང་མ་པུལ། །མ་རུངས་
དགྲ་ལ་རྦད་ཚེ་མཐུ་མ་ཆུང། །བོས་པའི་ཚེ་ན་དགྲ་ལྷ་སྙན་མ་སྲ། །བསྐུལ་ལོ་བསྐུལ་ལོ་ནག་པོ་བརྩེགས་པ་བཞིན། །འཕུང་བྱེད་དགྲ་དང་བདུད་སྡེའི་རིགས་གྱུར་རྣམས། །མྱུར་དུ་གཞོམ་ལ་ཉི་ཟླ་འོད་བཞིན་དུ། །འབྲལ་བ་མེད་པར་སྲུང་ཞིང་སྐྱོབ་པར་
མཛོད༑ ༑མདོར་ན་བདག་ཅག་དཔོན་སློབ་འཁོར་བཅས་ཀྱི། །གནས་སྐབས་ཀུན་ཏུ་ཆོས་ལྡན་བསམ་པའི་དོན། །མ་ལུས་འགྲུབ་པའི་བཀྲ་ཤིས་དཔལ་གྱི་རྒྱུན། །དབྱར་གྱི་ཆུ་མཚོ་ལྟ་བུར་འཕེལ་བར་མཛོད།  །ཅེས་ངེད་རང་གི་སྲིད་པ་བཟུང་བའི་ཡུལ་མཐོ་རིས་དགེ་མཚན་

[010B]
བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་ཀྱིས་བགྱིས་པའོ།།     ༈    །།ཧཱུཾ། ཡེ་ཤེས་ལྔ་ཡི་བདག་ཉིད་རྒྱལ་ཀུན་གྱི། །གསང་བ་གསུམ་བདག་ངོ་བོར་རབ་གྲུབ་པ། །རྡོ་རྗེ་སེམས་དཔའི་རང་བཞིན་དངོས་བརྒྱུད་ཀྱི། །མཚན་ལྡན་བླ་མའི་བྱིན་རླབས་དེང་འདིར་
སྩོལ༑ ༑གང་དེའི་དམ་ཚིག་རྡོ་རྗེ་མི་འགྱུར་བའི། །ཕྱག་རྒྱ་སྤྱི་བོའི་གཙུག་ན་རྟག་གསལ་ཞིང། །མཐུ་སྟོབས་མེ་ལྕེ་འབར་བའི་ཚ་དཔལ་གྱིས། །བགེགས་ཚོགས་འདམ་བུའི་ཕུང་པོ་སྲེག་བྱེད་པ། །ངོ་བོ་སྐུ་བཞི་ཡོངས་རྫོགས་བདེ་བར་གཤེགས། །རྣམ་པ་དྲེགས་པ་
ཀུན་གྱི་རྗེ་དཔོན་དུ། །ལེགས་ཤར་ལྷ་ཡི་དགེ་བསྙེན་ཚངས་པ་ཆེ། །ཐོགས་པ་མེད་པར་གནས་འདིར་གཤེགས་སུ་གསོལ། །རབ་འཇིགས་དགྲ་བོའི་སྲོག་ལ་རྔམས་ཟ་བའི། །བཀའ་ཉན་ཕོ་ཉ་ཆེན་པོ་བསེ་སྐུ་བ། །ས་གཞིའི་རྡུལ་ལ་ཅོ་འདྲི་གྲངས་མེད་པའི། །འཁོར་ཚོགས་དང་
བཅས་གནས་འདིར་གཤེགས་སུ་གསོལ། །ཏིང་འཛིན་ཡིད་ཀྱི་རོལ་པ་འཕྲུལ་པོ་ཆེས། །རབ་སྤྲུལ་རིན་ཆེན་ཚོགས་འབར་གཞལ་ཡས་ཁང། །མཐོ་རིས་རྣམ་པར་རྒྱལ་བའི་འདུན་ས་ཆེའི། །རྗེས་འགྲོ་སྒྱུ་མའི་རང་བཞིན་དག་པ་འདིར། །ཟླ་གཞོན་འབུམ་ཕྲག་ཞུན་མའི་
མདངས་ལྟ་བུར། །གསལ་བའི་བཞིན་རས་པདྨ་དམར་པོའི་སྒྲོས། །རབ་འཛུམ་དགྱེས་པའི་རྣམ་འགྱུར་དང་བཅས་པར། །མི་གཡོ་བརྟན་པར་བཞུགས་ལ་དངོས་གྲུབ་རྩོལ། །སྔགས་དང་ཕྱག་རྒྱ་ཏིང་ངེ་འཛིན་གྱི་ཆུས། །ཉེས་སྐྱོན་དྲི་མ་རབ་བཀྲུས་དག་པའི་རྫས། །སྟོང་

[011A]༄༅། །གསུམ་ཁྱོན་དང་མཉམ་པ་མོས་བློ་ཡིས། །ལྷ་ཁྱོད་དགྱེས་པ་བསྐྱེད་ཕྱིར་འབུལ་བར་བགྱི། །འཆི་མེད་ལྷ་ཡི་བདུད་རྩི་བཏུང་བའི་ཕུལ། །ཆལ་ཆིལ་ལྦུ་ཕྲེང་གཡོ་བའི་མཆོད་ཡོན་རྒྱུན། །ཛ་ཧུའི་བུ་མོ་སྒེག་པའི་རྣམ་འགྱུར་ཅན། །ས་
གཞི་ཡོངས་སུ་གང་བ་ལྟ་བུར་སྤྲོ། །ཐང་དང་ཆུ་ཡི་མཛེས་བྱེད་འདབ་མ་བརྒྱ། །རྒོད་པའི་མེ་ཏོག་དབང་ལྔའི་ལྔ་ལྡི་བྲེས། །ལྷ་ཡི་བུ་མོས་བཏུལ་བའི་དྲི་བཟང་ལ། །འཁུ་ལྡན་སྣ་ཚོགས་དུད་པའི་ཕུང་པོ་འཁྲིགས། །རྒྱ་མཚོ་ལྟ་བུར་འཁྱིལ་བའི་ཞུན་མར་ནང།།
རི་རབ་གཏོས་དང་མཚུངས་པའི་སྒྲོན་མེ་གསལ། །འཆི་གསོས་སྨན་གྱི་ཕྱེས་བསྒོས་དྲི་ཆབ་རྒྱུན། །ནམ་ཡང་འཛད་མི་ཤེས་པའི་གསུང་ངད་ལྡང། །རྡོ་རྗེ་གསུམ་མཚན་ཨོཾ་དང་ཨཱ་ཧཱུཾ་གིས། །བྱིན་བརླབས་དཀར་གསུམ་མངར་གསུམ་ཤ་ཁྲག་ཚིལ། །ཟག་
མེད་བདེ་བ་ཆེན་པོ་སྐྱེད་བྱེད་པའི། །གཏོར་ཚོགས་སྟོང་གསུམ་ཁོང་པ་ཡོངས་སུ་བརྒལ། །ཟངས་དུང་གླིང་བུ་སིལ་སྙན་ཕེག་རྡོབ་དང། །རྔ་བོ་ཆེ་དང་རྫ་རྔ་པ་ཊ་ཧ། །སྙན་བརྗིད་རོལ་མོའི་སྒྲ་དབྱངས་སྣ་ཚོགས་པ། །དབྱར་སྐྱེས་རྔ་གསང་དལ་གྱིས་རྒོད་
པ་བཞིན། །འཇོ་སྒེག་རྣམ་འགྱུར་སྟོང་གི་མཻ་ན་ཀ། །འདྲེན་བྱེད་དགའ་སྟོན་རབ་སྤྲོ་དབྱངས་བདུན་གྱི། །ང་རོ་དྲི་དང་རོ་བརྒྱ་ལྡན་པའི་ཟས། །འཇམ་ལེགས་ཟ་འོག་ལས་གྲུབ་རྩེ་གོས་དང། །ཡུག་གྱོན་ཐོད་དཀྲིས་རིན་ཆེན་ཞབས་ལྷམ་སོགས། །གོས་
བཟང་རྒྱན་གྱི་ཁྱད་པར་དུ་མ་ཡི། །འདོད་ཡོན་མ་ལུས་མཁའ་ལ་འཕྱུར་བུར་སྤུངས། །བཻ་ཌཱུརྱ་དང་དབང་སྔོན་མ་རྒ་ཏ། །ས་ལེ་སྦྲམ་དང་མདོག་ངན་གྲོལ་བ་ཅན། །གཡུ་དང་ཤེལ་སོགས་ལྷ་མིའི་ལེགས་བྱས་ལས། །གྲུབ་པའི་རིན་ཆེན་སྣ་ཚོགས་རི་བོར་

[011B] ༑བཀྲ་ཤིས་རྟགས་དང་རྫས་བརྒྱད་མི་ཡི་ལྷར། །རབ་འོས་རིན་ཆེན་སྣ་བདུན་ཉེ་བ་བདུན། །སེང་གེ་སྟག་གཟིག་དོམ་སོགས་གཅན་གཟན་དང། །རྩ་ལྗང་ཟས་ཀྱིས་སྲོག་འཚོ་རི་དྭགས་རིགས། །གནམ་ལ་འཕུར་དགུ་ས་ལ་འཛུལ་དགུ་སོགས།།
སྲོག་ཆགས་སྐྱོ་རོགས་འབག་ཤོན་རྩེད་འཇོ་དང། །རང་ལུས་སྲུང་ལ་རྡོ་རྗེ་ལྟར་སྲ་བའི། །གོ་དང་ཕུབ་མོ་གླིང་དྲུག་ཞོལ་བཏགས་དང། །རལ་གྲི་འཁོར་ལོ་ཉག་ཕྲན་གཞུ་མཆོག་དང། །དགྲ་སྟ་རྩེ་གསུམ་མེ་ཆུ་རྡོ་སྒྱོགས་སོགས། །དགྲ་དཔུང་གཞོམ་
པའི་མཚོན་ཆ་རྣོ་ངར་ཅན། །དངོས་བཤམས་ཡིད་སྤྲུལ་དུ་མས་ཡོངས་སུ་ཁྱབ། །སྨྱུག་རྒོད་དར་སྣས་རབ་སྤྲས་ནང་གི་རྟེན། །བླ་རྡོ་སྲོག་གི་འཁོར་ལོ་གསང་བའི་རྟེན། །རིན་ཆེན་སྣ་ལྔ་སྨན་སྤོས་དར་ཟབ་འབྲུ། །སྐྱེ་བཟང་ཤུག་པ་སུ་ལུ་ཨ་ག་རུ། །ཙན་དན་ཤིང་
སྣ་བསྲེགས་པའི་བསངས་དུད་འཁྲིགས། །མདོར་ན་ཚངས་པ་ཆེན་པོ་འཁོར་བཅས་རྣམས། །དགྱེས་བྱེད་ཕྱི་ནང་མཐུན་རྫས་མཚང་མེད། །དངོས་སུ་བཤམས་དང་ཡིད་ཀྱིས་ལེགས་སྤྲུལ་ནས། །སྲོག་བདག་རྒྱལ་པོ་ལས་བྱེད་བསེ་སྐུ་བ། །ལྷ་སྲིན་དྲེགས་པའི་
འཁོར་ཚོགས་མ་ལུས་ལ། །འབུལ་ལོ་བསྟན་འགྲོའི་ཕན་དང་བདེ་བ་སྤེལ། །བདག་སོགས་མི་འདོད་ཉེར་འཚེ་ཀུན་ཞི་ནས། །བསམ་པ་འགྲུབ་པའི་བཀྲ་ཤིས་དེང་སྩོལ་ཞིག་ཧཱུཾ༑ རབ་དཀར་གངས་རིའི་དཔལ་ལ་ཉེར་འཁུ་བའི། །མཛེས་སྡུག་སྐུ་ཡི་འཁོར་
ལོ་བལྟས་མི་ངོམ། །དགྱེས་འཛུམ་ལྷག་པར་དགོད་པ་དེ་ཡི་མོད། །དངོས་གྲུབ་སྟེར་མཛད་ཁྱོད་ལ་བདག་བསྟོད་དོ། །ཁྱོད་ཞལ་ནམ་མཁའི་ཀླང་པོས་རབ་སྒྲོག་པའི། །དབྱངས་ཀྱི་ཡན་ལག་དཔག་མེད་སྐྲ་བརྒྱ་པ། །ཡོན་ཏན་ཀུན་དང་ལྡན་པའི་དྲུག་ཅུའི་

[012A]༄༅། །དབྱངས༑ ༑ཇི་བཞིན་ལྷ་ཁྱོད་གསུང་ལ་བདག་བསྟོད་དོ། །ཆོས་རྣམས་ཀུན་གྱི་དེ་བཞིན་ཉིད་དམ་པར། །ཟུང་འཇུག་སྙིང་རྗེ་ཆེན་པོའི་ཐབས་ཀྱི་ལམ། །འགག་མེད་དུས་གསུམ་གཏོགས་པའི་ཤེས་བྱ་རྣམས། །རབ་
གསལ་ལྷ་ཁྱོད་ཐུགས་ལ་བདག་བསྟོད་དོ། །དགྲ་བོའི་བླ་སྲོག་ཟ་བར་ཆེས་རྔམས་པའི། །དྲེགས་པ་ཀུན་གྱི་མགོ་བོའི་དོ་ཀེར་རྩེར། །ལྷ་ཁྱོད་ཞབས་སེན་བཀྲ་ཤིས་མཚན་མའི་རྡུལ། །རབ་ལེན་སྡེ་བརྒྱད་ཀུན་གྱི་རྗེ་བོར་བསྟོད། །ཕན་བདེའི་སྲོག་
ལ་རྣོ་བའི་མཚེ་བ་ཡི། །མཚོན་འཆང་མཚན་མོ་རྒྱུ་བ་རྣམས་ཀྱི་རྗེ། །མ་རུངས་འབོད་གྲོགས་མིང་གི་ལྷག་མ་རུ། །སྒྲོལ་བའི་དགའ་བྱེད་སྲོག་བདག་ཆེན་པོར་བསྟོད། །དྲག་ཤུལ་སྤྱོད་པའི་མཚོན་ཆ་འབར་བ་ཡིས། །འགྲོ་བའི་སྲོག་ལེན་ལས་
བྱེད་བསེ་སྐུ་བ། །ལ་སོགས་གནམ་ས་བར་སྣང་ཁྱོན་གང་བའི། །འཁོར་ཚོགས་དམ་ཅན་ཚོགས་ལ་བསྟོད་པར་བགྱི། །གིང་ཆེན་ཚངས་པ་ཆེན་པོ་ལྷ་ཁྱོད་ཀྱི། །ཕྲིན་ལས་ཆུ་ཡི་རྡུལ་ལ་རེ་བྱེད་པའི། །རྣལ་འབྱོར་ལྷག་པའི་བསམ་པ་ཐུབ་པའི་དུས། །ཉིན་
མཚན་ཀུན་ཏུ་གཡེལ་མེད་ཡེང་ཕྱོགས་ན། །སྔོན་གྱི་ཐ་ཚིག་གཉན་པོ་དྲན་མཛོད་ལ། །མ་གཡེལ་མ་གཡེལ་མཐུ་སྟོབས་རྫུ་འཕྲུལ་གྱི། །ནུས་རྩལ་ཞོ་འཐུང་རུས་པའི་རྡོ་རྗེ་ཡིས། །བགེགས་དཔུང་ཀུན་གཞོམས་བསམ་དོན་ལྷུན་གྲུབ་མཛོད། །སྒྲིབ་
གཉིས་འདམ་ལས་གྲོལ་བའི་ཆུ་སྐྱེས་ཁ། །རབ་བཞད་ཐུབ་པའི་བསྟན་པ་ཕྱོགས་ཀུན་ཏུ། །དར་ཞིང་དེ་འཛིན་དམ་པ་དགེ་འདུན་སྡེའི། །ཕྲིན་ལས་བཤད་དང་སྒྲུབ་པ་གོང་འཕེལ་མཛོད། །འཇིག་རྟེན་སྤྱི་དང་ཁྱད་པར་རྒྱ་ཧོར་བོད། །ནད་མུག་འཁྲུག་རྩོད་རྒུད་

[012B] །ལྷ་ཁྱོད་ཕྲིན་ལས་ཀུན་སྣང་འབར་བ་ཡིས། །མིང་གི་ལྷག་མ་ལྟ་བུར་ཞི་བར་མཛོད། །གངས་ཅན་ཕན་བདེའི་རྩ་ལག་མེས་དབོན་སོགས། །སྔོན་རབས་དམ་པ་རྣམས་ཀྱི་གཙུག་ལག་ཁང། །སྤྱི་དང་ཁྱད་པར་ཁྲ་འབྲུག་ཆོས་འཁོར་ཆེ་
རྟེན་དང་བརྟེན་པ་རྟག་ཏུ་སྲུང་བར་མཛོད། །བདག་སོགས་རྣམས་ཀྱི་ཕྱི་དང་ནང་གི་བགེགས། །བར་གཅོད་ཉེར་འཚེ་མ་ལུས་ཀུན་ཞི་ཞིང། །ཚེ་དཔལ་སྟོབས་འབྱོར་གཡང་སོགས་ཡོན་ཏན་ཀུན། །དབྱར་གྱི་ཆུ་བོ་ལྟ་བུར་རྒྱས་པར་མཛོད། །
པུཎྜ་རི་ཀའི་དྲི་ཡིས་རྐང་དྲུག་བཞིན། །ཁམས་གསུམ་མཁོ་དགུ་མ་ལུས་ཉེ་བར་བསྡུས། །དགྲ་བགེགས་འདམ་བུ་ཇི་སྙེད་དྲག་ཤུལ་གྱི། །གླང་པོའི་ཆད་པས་ད་ལྟ་ཉིད་དུ་སྒྲོལ། །ཡིད་བཞིན་ནོར་བུ་ལྟ་བུའི་ལྷ་ཁྱོད་ཀྱིས། །
ཡིད་ཀྱི་ཀུན་རྟོག་ས་གཞི་རབ་ཡངས་པར། །རེ་བསམ་མྱུ་གུའི་ལང་ཚོ་སྐྱེད་བསྲིངས་ཏེ། །དོན་ཡོད་འབྲས་བུའི་ཆོ་ག་རྫོགས་པ་མཛོད།  །ཅེས་པ་འདི་ནི་ཁྲ་འབྲུག་ནས་གནས་སྲུང་ཆེན་པོ་དགེ་བསྙེན་དུང་ཐོད་ཅན་གྱིས་འདི་ལྟ་བུ་དགོས་ཞེས་རྡོ་རྗེའི་གསུང་གིས་བསྐུལ་
བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།།     ༈    །།སངས་རྒྱས་ཀུན་གྱི་གསང་གསུམ་ཡོངས་རྫོགས་པའི། །ངོ་བོ་རིག་འཛིན་བརྒྱུད་པའི་བླ་མ་དང། །སྐུ་བཞིའི་བདག་ཉིད་ཡི་དམ་དཀྱིལ་འཁོར་
འཁོར་ལྷས། །རབ་འབྱམས་ལས་ཀུན་འགྲུབ་པའི་དངོས་གྲུབ་སྩོལ། །མཐུ་རྩལ་ཐོག་ལྟར་ཆེས་མྱུར་མེ་དཔུང་གིས། །ནག་ཕྱོགས་སྡེར་བཅས་ལྷ་མིན་སུམ་བརྩེགས་གྲོང། །ཐལ་བར་སྲེག་བྱེད་གཙུག་ན་ཟླ་བའི་ལྷ། །འཇིག་རྟེན་འདས་དང་མ་འདས་དཀར་

[013A]༄༅། །ཕྱོགས་སྤྱི། །ཁྱད་པར་རིགས་ལྔའི་སངས་རྒྱས་ཡེ་ཤེས་ལས། །གཉིས་མེད་གཉིས་སུ་རབ་སྣང་དྲེགས་པའི་རྗེ། །རྒྱལ་ཆེན་སྐུ་ལྔ་གསང་ཡུམ་བློན་པོ་སོགས། །འཁོར་ཚོགས་ལྷ་སྲིན་སྡེ་བརྒྱད་དཔུང་དང་བཅས།།
སྲིད་པ་གསུམ་གནས་དགྲ་དང་བགེགས་མ་ལུས། །སྐད་ཅིག་འདམ་བུའི་ཚལ་ལ་གླང་ཆེན་བཞིན། །མཐར་བྱེད་ཙེའུ་དམར་པོ་མཐུ་རྩལ་ཅན། །འཁོར་དང་བཅས་པ་གནས་འདིར་ད་ཚུར་བྱོན། །མདུན་དུ་རིན་ཆེན་ལས་གྲུབ་གཞལ་ཡས་ཁང་
ཐོད་མཁར་བརྩེགས་པ་ལ་སོགས་ཕོ་བྲང་དབུས། །རང་རང་དགྱེས་པའི་གདན་སྟེང་རྣལ་འབྱོར་ལ། །འཛུམ་ཞལ་ལྷུག་པར་སྟོན་བཞིན་བཞུགས་པར་གྱུར། །དགྲ་བགེགས་དོན་སྙིང་ནས་ཕྱུང་ཁྲག་གི་རྒྱུན། །མཆོད་ཡོན་ཞབས་བསིལ་རྒྱ་མཚོ་ལྟ་
བུར་འཁྱིལ། །ལྷ་ཡི་སྐྱེད་ཚལ་འཕོས་འདྲ་དྲི་ཞིམ་གྱི། །མེ་ཏོག་དབང་བོ་ལྔ་ཡི་ལྡ་ལྡི་བྲེས། །དྲི་ཞིམ་སྤོས་ངད་ཤིང་སྣའི་བསངས་དུད་དང། །གསུར་ཆེན་དྲི་ཡིས་ཕྱོགས་ཀྱི་འཁོར་ལོ་ཁྱབ། །ག་བུར་ཐིགས་པས་ལེགས་བསྒོས་ཁྲག་ཞག་གི། །དྲི་
ཆབ་རླབས་ཕྲེང་མཁའ་ལ་འཕྱོ་བ་བཞིན། །རོ་བརྒྱ་ལྡན་པའི་ཞལ་ཟས་ལྟུན་པོ་ལྟར། །སྤུངས་ཤིང་སྣ་ཚོགས་རོལ་མོའི་སྒྲ་དབྱངས་ལྡིར། །གཞན་ཡང་འདོད་ཡོན་ལྔ་དང་རྒྱལ་སྲིད་བདུན། །བཀྲ་ཤིས་རྟགས་བརྒྱད་ཉེ་བའི་རིན་ཆེན་བདུན།།
ཅང་ཤེས་རྟ་མཆོག་འཇིགས་རུང་གཡག་རྒོད་དང། །ར་ལུག་འདོད་འཇོའི་བ་དང་སྤྲ་སྤྲེའུ་བྱ། །ཁྱི་སྦྱང་འཕྲོག་བྱེད་སྟག་གཟིག་དོམ་དེད་སོགས། །དགྲ་བོའི་སྲོག་ལ་ཆེས་རྔམས་གཅན་གཟན་ཚོགས། །མུན་པ་ལྟ་བུར་གནག་པའི་ཞྭ་ཕོད་སོགས་

[013B] །དུར་སྨྲིག་ཆོས་གོས་གསུམ་དང་གསེག་གཤང་དང། །སག་ཐེབ་ལ་སོགས་ཞི་དུལ་དགྲ་བཅོམ་ཆས། །རྡོ་རྗེའི་ཐོག་གིས་མི་ཚུགས་སྲ་བརྟན་གྱི། །གོ་ཁྲབ་ཕུབ་སོགས་རང་ལུས་བསྲུང་བ་དང།།
རལ་གྲི་མདའ་མདུང་དཔག་ཆེན་ཆུ་དང་མེ། །རྡོ་ཡི་སྒྱོགས་སོགས་དགྲ་འཇོམས་མཚོན་ཆའི་ཚོགས། །མདོར་ན་སྟོང་ཁམས་འདི་ན་མཁོ་བའི་རྫས། །ཡོད་དོ་ཅོག་དང་རྒྱལ་ཆེན་སྐུ་ལྔའི་ལྷ། །འཁོར་བཅས་དགྱེས་བྱེད་ཕྱི་ནང་གསང་བ་ཡི། །རྫས་
རྣམས་མ་ཚང་མེད་པར་འབུལ་གྱི་བཞེས། །སྟོང་གསུམ་ལྟ་བུར་ཡངས་པའི་བྷནྡྷཱི་ནང། །ཏིང་འཛིན་སྔགས་རྒྱས་སྦྱངས་རྟོགས་མང་པོ་རུ། །སྤེལ་བྱས་བདུད་རྩིའི་གཏོར་མ་དགྲ་བགེགས་ཀྱི། །ཤ་རུས་རི་ལྟར་སྤུངས་ཏེ་འབུལ་གྱི་བཞེས། །རྩ་བརྒྱད་
ཡན་ལག་སྟོང་དང་སྒྱར་བའི་སྨན། །མྱང་བས་བདེ་བསྐྱེད་བྱེད་གསེར་སྐྱེམས་ཕུད། །ཁྲག་གི་བཏུང་བ་རྒྱ་མཚོ་ལྟར་འཁྱིལ་བས། །མཆོད་དོ་ཡིད་ཀྱི་དབང་པོ་ཚིམ་པར་རོལ། །སྟོབས་དང་ནུས་པ་ཐོགས་མེད་རིན་ཆེན་བདུན། །མངོན་
པར་འཕགས་པས་སྲིད་གསུམ་དྲེགས་ལྡན་ལ། །དབང་སྒྱུར་ཡང་དག་རྒྱལ་པོ་དཀར་ཕྱོགས་ལྷ། །འདས་དང་མ་འདས་སྲུང་མའི་ཚོགས་ལ་བསྟོད། །ཕྲིན་ལས་རྣམ་བཞིའི་ལས་ལ་གནམ་ལྕགས་ཐོག་ཇི་བཞིན་མཐུ་རྩལ་ཆེས་མྱུར་སྣང་
སྲིད་ཀྱི། །དྲེགས་པ་མ་ལུས་རྗེ་བོར་མངའ་གསོལ་བ། །རྒྱལ་ཆེན་སྐུ་ལྔ་འཁོར་དང་བཅས་ལ་བསྟོད། །པདྨ་རཱ་གའི་རི་བོར་ཉི་གཞོན་འབུམ། །བཞུ་བས་བྱུགས་འདྲ་དཔའ་བོ་ཁམས་གསུམ་ལས། །རྣམ་པར་རྒྱལ་བའི་རུ་མཚོན་སྲིད་རྩེའི་

[014A]༄༅། །བར༑ ༑སྒྲེང་མཛད་ཙེའུ་དམར་འཁོར་དང་བཅས་ལ་བསྟོད། །སྔོན་ནས་བསྒྲུབས་ཤིང་བསྟེན་པའི་མགོན་སྐྱབས་ལྷ། །འདས་དང་མ་འདས་སྲུང་མའི་ཚོགས་རྣམས་དང། །ཁྱད་པར་དྲེགས་པ་མཆེད་ལྔ་གནོད་
སྦྱིན་ཆེ། །ཙེའུ་དམར་པོ་འཁོར་དང་བཅས་པ་ཡིས། །བློ་གྲོས་བཟང་ཞིང་སྨོན་ལམ་རྣམ་དག་པས། །བསྐལ་པ་བཟང་པོར་སྤྱོད་ལྡན་རྒྱ་མཚོའི་སྡེ། །སྐུ་ཚེ་བརྟན་ཅིང་འགྲོ་རྣམས་བདེ་བ་སོགས། །བསམ་པའི་རེ་བ་མ་ལུས་དོན་ལྡན་མཛོད་
ལུས་ངག་ཡིད་ལ་ཕྱི་ནང་ཉེར་འཚེ་ཡི། །མི་འདོད་ནག་པོའི་སྤྲིན་ཚོགས་ཇི་སྙེད་པ། །ནུས་མཐུ་འཐོར་རླུང་དྲག་པོས་ལྷག་མེད་དུ། །བསྐྲོད་ལ་བདེ་དགའི་ཉི་མ་གསལ་བར་མཛོད། །ཕྱི་དང་ནང་གི་ཡོན་ཏན་ཚེ་བསོད་སོགས། །སྲིད་ཞིའི་དཔལ་
འབྱོར་བ་ཀུ་ལ་ཡི་ཁ། །ལྷ་མཆོག་མཐུ་རྩལ་སྨིན་ལེགས་འགྲམ་ཆང་གིས། །རབ་ཏུ་རྒྱས་པའི་འཛུམ་རླབས་མྱུར་ཕྱེ་ཞིག་མི་དང་མི་མིན་ལོངས་སྤྱོད་གང་འདོད་པའི། །དངོས་པོ་མཐའ་དག་ལྕགས་ཀྱུས་ཉ་ལ་བཞིན། །མྱུར་དུ་འགུག་ཅིང་
མཛའ་བ་མི་ཕྱེད་པའི། །དབང་གྱུར་ལས་རྣམས་ཐོགས་མེད་འགྲུབ་པར་མཛོད། །ལོག་ལྟའི་དུག་གིས་ཆེར་མྱོས་ནག་ཕྱོགས་ཀྱི། །དགྲ་བགེགས་མགྲིན་པ་བཅུ་པའི་ཚོགས་ཇི་སྙེད། །དྲག་སྦྱོར་ཆོ་གས་རིང་མིན་ད་ལྟ་ཉིད། །སྒྲོལ་བའི་མཐུ་རྩལ་
སྐྱེད་ཅིག་དགའ་བྱེད་ལྷ། །མདོར་ན་གཏེར་གྱི་བུམ་པ་དཔག་བསམ་ཤིང། །ཡིད་བཞིན་ནོར་འདྲའི་ཆོས་སྲུང་འཁོར་དང་བཅས། །ལུས་དང་གྲིབ་མ་ལྟ་བུར་མི་འབྲལ་བས། །རྣམ་བཞིའི་ཕྲིན་ལས་མ་ལུས་ཐོགས་མེད་སྒྲུབས། །རྩ་བརྒྱུད་བླ་མ་ཡི་དམ་

[014B] །སྲུང་མ་དམ་ཅན་རྒྱ་མཚོའི་ཚོགས་རྣམས་ཀྱིས། །རྐྱེན་ངན་ཉེར་འཚེ་མཐའ་དག་དྲུང་ཕྱུངས་ཏེ། །བསམ་དོན་ལྷུན་གྱིས་གྲུབ་པའི་བཀྲ་ཤིས་སྩོལ།  །ཞེས་པ་འདི་ནི་མེ་ལུག་ཧོར་ཟླ་བརྒྱད་པའི་ནང་དུ་བསམ་ཡས་ནས་སྣང་སྲིད་དྲེགས་པ་ཡོངས་ཀྱི་རྗེ་དཔོན་
ཙེའུ་དམར་པོས་དགྲ་བཅོམ་སྔགས་པ་དཔའ་བོ་རྣམས་ཀྱི་ཆས་ཆ་ཚང་སོགས་དང་ལྷན་དུ་དཀར་ཕྱོགས་སྲུང་མ་རྣམས་ལ་བསྐང་བ་བསྟོད་བསྐུལ་གོང་སྨོས་དོན་ཚང་བ་ཞིག་གསར་བསྒྲིག་དགོས་ཚུལ་རྡོ་རྗེའི་ལུང་གིས་བསྐུལ་མ་མཛད་པ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་ཆོས་སྡེ་ཆེན་པོ་དཔལ་
ལྡན་འབྲས་སྤུངས་སུ་སྦྱར་བའོ།།     ༈    །།ཕྲིན་ལས་འདོད་པ་མ་ལུས་འཇོ་བ་ལ། །མཐུ་སྟོབས་ཡལ་ག་ཁྱོན་ཡངས་དཔག་བསམ་དབང། །དཀར་ཕྱོགས་སྲུང་མ་སྤྱི་དང་ཡུལ་གནས་འདི། །སྐྱོང་བའི་གཞི་བདག་འཁྲོ་བཅས་མཉེས་ཕྱིར་
དུ༑ ༑མ་ཚང་མེད་པའི་མཆོད་གཏོར་སྤྱན་གཟིགས་སོགས། །སྲིད་འདིར་མཁོ་བའི་དཔལ་འབྱོར་ཇི་སྙེད་རྣམས། །འཁོར་གསུམ་མི་དམིགས་ལྟ་བའི་ངང་ཉིད་ནས། །འབུལ་གྱི་དབང་པོ་རྣམ་དྲུག་ཚིམ་པར་རོལ། །བདག་སོགས་རྣམས་ཀྱིས་
རང་གཞན་དོན་གཉིས་ཕྱིར། །དམ་ཆོས་སྒྲུབ་པའི་ཕྱི་དང་ནང་གི་བགེགས། །མ་ལུས་ཞི་ཞིང་མཐུན་རྐྱེན་བསམ་པ་ཀུན། །འགྲུབ་པའི་ཕྲིན་ལས་སྟོང་གྲོགས་མ་གཡེལ་མཛོད།  །ཅེས་པ་འདི་ནི་རྒྱལ་ཐང་ནས་དབེན་གནས་བསམ་གཏན་གླིང་པ་རྣམས་
ཀྱིས་གཞི་བདག་ལ་ཕྲིན་བཅོལ་རྒྱུན་དུ་བགྱིས་ཆོག་པ་ཞིག་དགོས་ཞེས་བསྐུལ་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།རྙོག་མེད་གསང་བ་གསུམ་གྱི་མེ་ལོང་ངོས། །རྒྱལ་ཀུན་རོལ་པ་མ་འགགས་ཡོངས་ཤར་བའི། །

[015A]༄༅། །དངོས་རྒྱུད་བླ་མ་ཡི་དམ་དཀྱིལ་འཁོར་ལྷས། །དུས་འདིར་མཆོག་ཐུན་དངོས་གྲུབ་ཆར་ལྟར་ཕོབ། །མཆོག་ཏུ་མི་འགྱུར་བདེ་སྟོང་སྨིན་ལེགས་མ། །རབ་ཞི་སྙིང་རྗེའི་ངང་དུ་སྦྲུམ་པ་ལས། །སྲིན་པོ་ཁྲོས་འདྲ་རྔམ་
བརྗིད་དགྲ་ལྷའི་གཙོ། །ཆོས་རྒྱལ་སྐུ་ལྔ་འཁོར་བཅས་གནས་འདིར་གཤེགས། །གྲངས་མེད་འཁོར་ཚོགས་རྒྱ་མཚོར་འཁྱིལ་བའི་དབུས། །ཆེས་བརྗིད་ལྷུན་པོ་ལྟར་དཔའ་ཡུལ་གནས་འདི། །སྐྱོང་མཛད་གཞི་བདག་གཉན་པོ་རང་རང་གི། །
འཁོར་བཅས་ཐོགས་པ་མེད་པར་གཤེགས་སུ་གསོལ། །མདུན་གྱི་ནམ་མཁར་ཏིང་འཛིན་འཇའ་ཚོན་གྱིས། །ལེགས་བྲིས་ལྷ་ཡི་གཞལ་མེད་དམ་པ་རུ། །ཆུ་སྐྱེས་རབ་བཞད་ཉི་མའི་དཀྱིལ་འཁོར་སོགས། །མི་འགྱུར་དགྱེས་པའི་གདན་ལ་བརྟན་པར་
བཞུགས༑ ༑གངྒཱའི་རྒྱུན་མཚུངས་མཆོད་ཡོན་ཞབས་བསིལ་སྦྲེང། །རྣམ་བཀྲ་མེ་ཏོག་སྣ་ཚོགས་ལྔ་ལྡིར་བྲེས། །མུན་སེལ་འོད་འབར་དྲི་དང་བདུག་སྤོས་སྤྲིན། །ཕྱོགས་ཀྱི་ཁོང་པ་མ་ལུས་དོག་པོར་འཁྲིགས། །སྦྱངས་རྟོགས་སྦར་བྱས་བདུད་རྩི་
ཟག་པ་མེད། །སྨན་རཀ་གཏོར་ཚོགས་བཟའ་དང་བཏུང་བའི་རྫས། །གནམ་ས་བར་སྣང་ཁྱོན་གང་ཏིང་འཛིན་གྱི། །རོལ་པས་དམིགས་མེད་ངང་དུ་འབུལ་བར་བགྱི། །གཞན་ཡང་དངོས་བཤམས་ཡིད་སྤྲུལ་ལས་བྱུང་བའི། །མཉེས་བྱེད་དཔལ་
འབྱོར་མ་ཚང་མེད་པ་རྣམས། །ཆོས་རྒྱལ་སྐུ་ལྔ་སྤྲུལ་པ་ཡང་སྤྲུལ་དཔུང། །གཞི་བདག་གཉན་པོ་འཁོར་བཅས་ལ་འབུལ་ལོ། །ཁྲོ་ཆགས་ཞི་དང་སྒེག་སོགས་གར་དགུ་ཡི། །རྣམ་རོལ་མཁའ་དབྱིངས་སྣ་ལྔའི་འཇའ་ཚོན་ལྟར། །གཅིག་ཏུ་མ་ངེས་སྲིད་གསུཾ་

[015B] །རྒྱལ་ཆེན་སྐུ་ཡི་དཔལ་ལ་བདག་བསྟོད་དོ། །དབྱར་སྐྱེས་རྔ་གསང་འབུམ་ཕྲག་དུས་གཅིག་ཏུ། །བསྒྲགས་བཞིན་དྲག་པོར་རྒོད་པའི་སྒྲ་དབྱངས་ཀྱིས། །སྟོང་གསུམ་ཁྱོན་འདི་འགས་བཟོད་སྐུ་ལྔ་ཡི། །མི་བཟད་གསུང་གི་
གསང་བར་བདག་བསྟོད་དོ། །བདེ་སྟོང་དག་པ་ཆུ་ཤེལ་དཀྱིལ་འཁོར་ངོས། །དུས་གསུམ་ལྐོག་གྱུར་ཆོས་ཚུལ་རི་བོང་གཟུགས། །མ་འདྲེས་གསལ་འཆར་ཆོས་རྒྱལ་སྐུ་ལྔ་ཡི། །ཐུགས་གསང་བདུད་རྩིའི་འབྱུང་གནས་ལ་བསྟོད་དོ། །ཀུན་
རྫོབ་སྒྱུ་མ་མཁན་གྱི་འཕྲུལ་འཁོར་ལས། །སྣ་ཚོགས་རོལ་གར་དྲེགས་པའི་ཅོད་པན་དུ། །མི་འདའ་གཙོ་དང་འབངས་སུ་ཤར་བ་ཡི། །གཞི་བདག་འཁོར་དང་བཅས་ལ་བསྟོད་པར་བགྱི། །མཐུ་སྟོབས་དཔག་མེད་རྡོ་རྗེ་རྩེ་བརྒྱའི་མཚོན། །ལག་ན་
འཆང་བའི་དཔའ་བོ་ལྷ་ཡི་བདག་ཁྱེད་རྣམས་རྟག་ཏུ་རྣལ་འབྱོར་བདག་ཅག་གིས། །བསྟོད་ཅིང་མཆོད་དེ་གཉེར་དུ་གཏད་པ་ནི། །རྒྱལ་བའི་བསྟན་པ་ཟབ་རྒྱས་མཚོར་འཁྱིལ་དབུས། །ཞྭ་སེར་ལུགས་བཟང་བསམ་འཕེལ་དབང་གི་ནོར། །
ཕྱོགས་བཅུའི་སྐལ་ལྡན་ཀླུ་དབང་གཙུག་རྒྱན་དུ། །དར་རྒྱས་ཕན་བདེའི་རྩ་ལག་ཆེན་པོར་སྤེལ། །སྤྱི་དང་བྱེ་བྲག་འཛམ་བུའི་གླིང་གི་ཡུལ། །ནད་མུག་འཁུག་སོགས་སྙིགས་མ་ལྔ་ཡི་མུན། །ཆེས་སངས་རྟག་ཏུ་བདེ་ལེགས་སྣང་བ་ཡི། །དགའ་
བ་རྫོགས་པའི་དཔལ་རབ་ཐོབ་པར་མཛོད། །དགེ་ལེགས་བསམ་འཕེལ་ནོར་བུས་གང་བའི་གླིང། །ཆོས་མིན་ཉེར་འཚེ་རྒུད་པ་ཀུན་ཞི་ཞིང། །ཐོས་བསམ་སྒོམ་པ་བླ་མེད་ལོངས་སྤྱོད་ལ། །འདོད་དགུར་སྤྱོད་པའི་ཕྲིན་ལས་ལྷུན་གྲུབ་མཛོད། །

[016A]༄༅།  །ཅེས་པ་འདི་ནི་ཆ་འཕྲིན་བསམ་འཕེལ་གླིང་ནས་དགོན་གནས་སྲུང་མ་རྒྱལ་ཆེན་སྐུ་ལྔ་དང། གཞི་བདག་བཅས་ལ་གསོལ་མཆོད་ཚོགས་སུ་རྒྱུན་ཁྱེར་བགྱིས་ཆོག་པ་ཞིག་དགོས་ཞེས་བསྐུལ་བ་ལྟར་ཤཱཀྱའི་དགེ་སློང་འདུ་ཤེས་གསུམ་པ་བློ་བཟང་བསྐལ་བཟང་རྒྱ་མཚོས་སྦྱར་བའོ།། །།།
   ༈    །མ་རུངས་སྒྲ་གཅན་མགྲིན་གཅོད་ཁྱབ་འཇུག་ལྷ། །པེ་ཧར་རྒྱལ་བོ་གསང་ཡུམ་བློན་པོ་སོགས། །འཁོར་ཚོགས་རྒྱ་མཚོར་བཅས་པ་ཁྱེད་རྣམས་ཀྱིས། །བློ་བཟང་གྲགས་བསྟན་གདུགས་
དཀར་མཁའ་ཁྱབ་ཏུ། །མི་ཉམས་རྒྱས་ཤིང་ཡངས་པའི་འཇིག་རྟེན་ཁམས། །བདེ་ལེགས་ཁྱད་པར་ལྷ་ཁྱོད་སྲུང་མའི་གཙོར། །བསྟེན་རྣམས་སྲུང་སྐྱོབ་མཛད་ལ་མ་གཡེལ་ཞིག་ །ཅེས་པ་འདི་ནི་དར་མདོ་དབང་རྒྱལ་གྱིས་གནས་ཆུང་ཆོས་རྒྱལ་ལ་ཕྲིན་ལས་འཆོལ་
བའི་འདོད་གསོལ་ཞིག་དགོས་ཞེས་བསྐུལ་བ་ལྟར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའོ།།    ༈    །།གཞི་བདག་ལ་གཏོར་འབུལ་བྱ་བར་འདོད་པས་གཏོར་མ་སོགས་སྤྱི་འགྲོ་ལྟར་བྱིན་རླབས་བྱས་རྗེས།  བླ་མེད་ཟུང་འཇུག་བསམ་འཕེལ་ནོར་བུ་ཡིས། །
དོན་གཉིས་ལྷུན་གྱིས་གྲུབ་པའི་དངོས་གྲུབ་ཆར། །སྩོལ་མཛད་བླ་མ་ཡི་དམ་མཆོག་གསུམ་ལྷས། །དུས་ཀུན་དགེ་ལེགས་བཀྲ་ཤིས་སྣང་བ་སྩོལ། །གདོད་ནས་དག་པ་ཆོས་དབྱིངས་མ་ཀུ་རར། །སྣང་བརྟེན་འབྲེལ་གཟུགས་བརྙན་ལྟར་
གསལ་བའི། །ལྷ་ཡི་སྡེ་དཔོན་མཐུ་ཆེན་མཁར་རི་ཆེ། །ཆེས་མང་འཁོར་གྱི་ཚོགས་དང་བཅས་པ་རྣམས། །རླུང་གི་ཤུགས་ལྟར་མྱུར་བའི་བགྲོད་པ་ཡིས། །མདུན་དུ་ཏིང་འཛིན་སྤྲུལ་པའི་ཁང་བཟང་དུ། །རིངས་པར་བྱོན་ལ་ཟླ་གཞོན་རྗེས་

[016B] །འཛུམ་ཞལ་དང་བཅས་དགྱེས་པའི་གདན་ལ་བཞུགས། །མཆོད་ཡོན་ཞབས་བསིལ་མཚོར་འཁྱིལ་ལྷ་དང་མིའི། །མེ་ཏོག་འཇའ་ཚོན་ལྟར་བཀྲ་དྲི་བཟང་གི་ཤིང་སྣ་སྨན་བསྲེགས་དུད་སྤྲིན་སྣང་གསལ་དང། །དྲི་ཆབ་ཞལ་ཟས་སྙན་
པའི་སྒྲ་ཡིས་མཆོད། །ཁྱད་པར་སྟོང་གསུམ་ལྟར་ཡངས་རིན་ཆེན་སྣོད། །འཕྱུར་བུར་ཁེངས་པའི་གཏོར་མ་འཆི་མེད་ཟས། །བཟང་ཞིང་གྱ་ནོམ་འཛད་པ་མེད་པ་ལ། །གཞི་བདག་འཁོར་བཅས་རོལ་ཞིང་ཚིམ་པར་མཛོད། །མདོར་ན་ལྷ་ཁྱོད་
དགྱེས་བྱེད་མཐུན་པའི་རྫས། །མ་ཚང་མེད་པ་འཇིག་རྟེན་ཡོངས་ཁྱབ་པར། །སྔགས་དང་ཕྱག་རྒྱ་ཏིང་འཛིན་སྒྱུ་མ་ཡིས། །སྤྲོ་ན་དགྱེས་པ་ཆེན་པོས་ལོངས་སྤྱོད་མཛོད། །འཇིག་རྟེན་སྡེ་བརྒྱད་དྲེགས་པའི་ས་སྲུང་སྟེང། །ཕུན་ཚོགས་སྟོབས་ཀྱི་
འགྱིང་བག་གིས་གནས་ཤིང། །མཐུ་རྩལ་རྡོ་རྗེའི་མཚོན་རྣོན་འཆང་བ་ཅན། །ལྷ་དབང་མཁར་རི་འཁོར་དང་བཅས་ལ་བསྟོད། །གཞི་བདག་འཁོར་དང་བཅས་པ་ཁྱེད་རྣམས་ཀྱིས། །རྣལ་འབྱོར་བདག་ཅག་མི་ཤེས་དབང་གྱུར་པས། །འགལ་དང་ནོངས་
པ་བགྱིས་རྣམས་བཟོད་བཞེས་ལ། །དུས་ཀུན་མེ་ལ་ཚེས་སྲུང་སྐྱོབ་མ་གཡེལ་མཛོད། །ཁྱད་པར་བསམ་གཏན་ཆོས་འཕེལ་དབེན་གནས་འདིར། །དམ་ཆོས་སྒྲུབ་པའི་ཕྱི་ནང་ཉེར་འཚེ་ཀུན། །རབ་ཞི་མཐུན་རྐྱེན་ལེགས་ཚོགས་ཡར་ཟླ་ལྟར། །འཕེལ་
བའི་སྟོང་གྲོགས་ནམ་ཡང་མ་གཡེལ་ཞིག་ །ཅེས་རྒྱལ་ཐང་དགའ་ལྡན་སུན་རྩེན་གླིང་གི་རྒྱབ་རི་གཞི་བདག་མཁར་རིའི་གསོལ་མཆོད་འདི་ཡང་དབེན་གནས་བསམ་གཏན་ཆོས་འཕེལ་ནས་སྔགས་རམས་པ་བློ་བཟང་དཔལ་འབྱོར་གྱིས་བསྐུལ་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་

[017A]༄༅། །བའོ།།     ༈    །།མཆོག་ཐུན་དངོས་གྲུབ་ཅི་འདོད་རེ་བའི་ཆར། །སྩོལ་མཛད་དཔག་བསམ་ལྗོན་པ་བླ་མ་དང། །དབྱེར་མེད་ཡི་དམ་མཁའ་འགྲོར་བཅས་པ་ལ། །འདུད་དོ་བྱང་ཆུབ་བར་དུ་རྗེས་བརྩེས་སྐྱོངས།།
 འདིར་སྨད་མདོ་ཁམས་སྒང་དྲུག་གི་ནང་ཚན་མི་ཉག་སྒང་གི་གཞི་བདག་གཙོ་བོ་ལྷ་ཆེན་བཞག་བྲག་ལྷ་རྩེར་གྲགས་པ་གཙོར་གྱུར་གྱི་གསོལ་མཆོད་ཇི་ལྟར་བྱ་བའི་ཚུལ་ལ། དཀར་གསུམ་མངར་གསུམ་གྱིས་བརྒྱན་པའི་གཏོར་མ་དང། ཉེར་སྤྱོད་སྤྱན་གཟིགས་སོགས་མཐོང་བ་རྒྱུད་ལྟར་
བཤམ༑ བདག་བསྐྱེད་སྔོན་དུ་འགྲོ་བས་མཆོད་པ་རྣམས་སྭ་བྷཱ་ཝ་ས་སྦྱངས།  སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་མཆོད་ཡོན་ཞབས་བསིལ་མེ་ཏོག་བདུག་སྤོས་མར་མེ་དྲི་
ཆབ་ཞལ་ཟས་རོལ་མོ་ལ་སོགས་པ་དྭངས་ཤིང་ཐོགས་པ་མེད་པ་ནམ་མཁའི་ཁམས་གང་བར་གྱུར། ཨོཾ་ཨརྒྷཾ་ སོགས་ཀྱིས་བརླབ། གཏོར་མ་ཡང། སྭ་བྷཱ་ཝས་སྦྱངས།  སྟོང་པའི་ངང་ལས་བྷྲཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་
ནང་དུ་ཨོཾ་འོད་དུ་ཞུ་བ་ལས་དཀར་གསུམ་མངར་གསུམ་ལ་སོགས་པའི་བཟའ་བཅའ་བཏུང་བ་ཕུན་སུམ་ཚོགས་པ་ནམ་མཁའ་དང་མཉམ་པར་གྱུར། ཨོཾ་ཨཱ་ཧཱུཾ།  ལན་གསུམ་བརྗོད། བསངས་ལ་སོགས་པའི་སྤྱན་གཟིགས་རྣམས་སྔགས་དྲུག་ཕྱག་རྒྱ་དྲུག་
གི་སྒོ་ནས་བྱིན་རླབས་སྤྱི་ལྟར་བྱས་རྗེས་འདི་ལྟར་རོ།  །ཧཱུཾ༑ མི་འགྱུར་སྲ་བརྟན་རིན་པོ་ཆེ་ཡི་རི། །ཕྱི་དབྱིབས་ཟུར་བརྒྱད་ཤེལ་དཀར་ལས་གྲུབ་ཅིང། །ནང་དུ་རིན་ཆེན་ལྔ་ཡི་གཞལ་མེད་ཁང། །རྣམ་རྒྱལ་ལྷ་ཡི་ཕོ་བྲང་རྗེས་འགྲོ་བ། །མཐའ་སྐོར་སྣ་

[017B] །འཆང་བའི་ནོར་བུ་མཛེས་པས་ཉེར་སྤྲས་ཤིང། །ཕྱི་རིམ་འཇའ་ཚོན་གུར་ཁང་ཁོར་མོ་ཡུག་བཀྲ་བ་མིག་གི་དགའ་སྟོན་བླ་ན་མེད། །སྟོང་དུ་སྔོ་སངས་ཏ་མ་ལ་ཡི་ཕྲེང། །སྣ་ཚོགས་འཁྲིགས་ལས་ཡིད་འོང་ཆར་འབེབས་
ཤིང༑ ༑ནང་དུ་སྐྱིད་པའི་དགའ་ཚལ་མཚོ་དང་བཅས། །སུམ་ཅུ་རྩ་གསུམ་དཔལ་འབྱོར་དང་མཉམ་པ། །དེ་དབུས་ཤེལ་གུར་ཟུར་བརྒྱད་ཕུབ་པའི་ནང། །འདབ་རྒྱས་པད་དཀར་རྒོད་པའི་གདན་གྱི་སྟེང། །དགེ་བསྙེན་ཆེན་པོ་བཞག་བྲག་ལྷ་རྩེ་ཆེ། །
བརྗིད་འཛུམ་སྒེག་པའི་ཉམས་ཀྱིས་རྣམ་པར་འགྱིང། །འཆི་མེད་སྒེག་མོའི་ཁེངས་འཕྲོག་ལྷ་གཉན་ཀླུ། །སྲིན་པོའི་ན་ཆུང་ཚེ་ཡི་དཔལ་སྟེར་མ། །བཞི་སོགས་མཛེས་སྡུག་དཔའ་བའི་རྣམ་མང་འཁོར། །ས་གཞི་བར་སྣང་ཁྱོན་ཀུན་ཡོངས་སུ་
ཁེངས༑ ༑ཧཱུཾ༑ རྒྱ་ཆེའི་ཡུལ་ལ་དབང་མཛད་མཐུ་བོ་ཆེ། །བཞག་བྲག་ལྷ་རྩེ་འཁོར་དང་བཅས་པ་རྣམས། །བདག་ཅག་དུང་བའི་ཡིད་ཀྱིས་སྤྱན་འདྲེན་ན། །མ་ཐོགས་རིངས་པའི་ཚུལ་གྱིས་གཤེགས་སུ་གསོལ། །གཅིག་ཏུ་མ་ངེས་སྣ་ཚོགས་ཟློས་
གར་གྱིས། །ཕྲིན་ལས་བཞི་ཡི་རེ་བསྐོང་མཛད་ལྷ། །རང་རང་འཁོར་དང་དགྱེས་པའི་ཆ་ལུགས་ཀྱིས། །གནས་འདིར་ད་ལྟ་ཉིད་དུ་གཤེགས་སུ་གསོལ། །ཧཱུཾ༑ མདུན་དུ་ཏིང་འཛིན་ཡིད་ཀྱི་རོལ་པ་ལས། །བཀོད་ལེགས་ཕུལ་བྱུང་རིན་ཆེན་གུར་
ཁང་དབུས། །པདྨ་གཏེར་ཆེན་མཛེས་པའི་གདན་བཤམས་ན། །གཞི་བདག་ཆེན་པོ་འཁོར་བཅས་དགྱེས་པར་བཞུགས། །བྱེ་བྲག་མགར་ཐར་ཞེས་གྲགས་ཕུན་ཚོགས་ལྗོངས། །གནས་འདིའི་གཞི་བདག་མཐུ་སྟོབས་འཁོར་ལོའི་ཤུགས། །

[018A]༄༅། །ཆེས་འབར་འཇུག་པ་བཅུ་པ་འཁོར་དང་བཅས། །མ་ཐོགས་བྱོན་ལ་དགྱེས་པའི་གདན་ལ་བཞུགས། །གཞན་ཡང་མདོ་སྨད་སྒང་དྲུག་སྡེར་གཏོགས་དང། །བཅས་པར་གནས་པའི་ལྷ་ཀླུ་གནོད་སྦྱིན་སྲིན། །ལ་
སོགས་མི་མིན་འཁོར་དང་བཅས་པ་རྣམས། །འདིར་བྱོན་རང་རང་དགྱེས་པའི་མཆོད་པ་བཞེས། །ཧཱུཾ༑ མཐུ་ལྡན་དགེ་བསྙེན་ཆེན་པོ་ལ་སོགས་པར། །མཐུན་པའི་མཆོད་གཏོར་དམ་རྫས་འབུལ་བ་ནི། །གཙང་མའི་ཁྲུས་ཆབ་མཆོད་ཡོན་ཞབས་
བསིལ་རྒྱུན། །དག་བྱེད་གངྒཱའི་དཔལ་བཞིན་ཆད་མེད་སྦྲེང། །ཐང་དང་ཆུ་སྐྱེས་ལྷ་མིའི་མེ་ཏོག་རྫས། །དྲི་ཞིམ་སྟོང་གསུམ་འདི་ཡིས་ཁྱོན་ཀུན་ཁེངས། །རང་བྱུང་སྦྱར་བའི་བདུག་སྤོས་བསྲེགས་པའི་དུད། །ལྷ་ལམ་ངོས་སུ་ཆུ་འཛིན་ལྟ་བུར་འཁྲིགས།།
ཉི་ཟླ་ནོར་བུ་མར་མེའི་སྣང་འོད་ཆེ། །འཇིག་རྟེན་མུན་པ་མིང་གི་མཐར་བྱེད་གསལ། །ཆལ་ཆིལ་རླབས་ཕྲེང་གཡོ་བའི་དྲི་བཟང་ཆབ། །སྣ་ཚོགས་ནད་སེལ་བྱུག་རྫས་བླ་ན་མེད། །ལྷ་དང་མི་ཡི་བཟའ་དང་བཅའ་བའི་ཚོགས། །རོ་བརྒྱའི་དཔལ་
འཛིན་རི་རབ་བས་ཀྱང་མཐོ། །འབུད་དཀྲོལ་བརྡུང་དང་རྒྱུད་ཀྱི་འཕྲུལ་འཁོར་ལས། །སྙན་བརྗིད་སྒྲ་ཡིས་ས་གཞི་རྣམ་པར་གཡོ། །དབྱིབས་དང་ཁ་དོག་ཡིད་འཕྲོག་མིག་གི་དཔལ། །མཛེས་གྱུར་གཟུགས་དང་རྣར་སྙན་སྒྲ་ཡི་ཚོགས། །སྣ་
དབང་ཚིམ་བྱེད་དྲི་དང་མྱོང་བྱེད་ལ། །བདེ་སྟེར་རོ་དང་ལུས་ཚོར་སིམ་བྱེད་གོས། །བཟང་ཞིང་འཇམ་མཉེན་ལྷ་ཡི་རེག་བྱ་དང། །རིན་ཐང་གཞལ་མེད་ནོར་བུའི་རྒྱན་ཆའི་ཚོགས། །ལྷ་ཡི་སྡེ་དཔོན་བཞག་བྲག་འཁོར་བཅས་སོགས། །མགྲོན་རྣམས་

[018B] །ལྡན་དང་འདུས་པ་རྐྱང་པའི་ནད་སེལ་བའི། །བཟང་པོའི་སྨན་སྣ་ལྔ་སོགས་ཇི་སྙེད་དང། །ཕ་ལམ་བཻཌཱུརྱ་དང་དབང་སྔོན་གཡུ། །གསེར་དངུལ་མུཀྟི་ཀ་སོགས་རིན་ཆེན་རིགས། །ནས་འབྲས་གྲོ་སྲན་ཏིལ་སོགས་ས་
གཞི་ལས། །ཕུན་ཚོགས་ཡོངས་སུ་སྨིན་པའི་འབྲུ་ཡི་ཚོགས། །ཙན་དན་དཀར་དམར་ག་པུར་གུར་ཀུམ་སོགས། །དྲི་བཟང་སྨན་མཆོག་བསུང་ངད་རྒྱ་ཆེར་ཁྱབ། །ཏིལ་མར་ལན་ཚྭ་མར་དང་བུ་རམ་སྦྲང། །འདབ་ལྡན་ལྗོན་ཤིང་སོགས་ལས་ལེགས་
སྨིན་པའི། །རོ་བདའི་འབྲས་བུ་སྣ་ཚོགས་ཇ་ཆང་དང། །ཀླུ་སྨན་འོ་ཆོལ་གསེར་སྐྱེམས་བཏུང་པའི་ཚོགས། །ལྷ་ཆེན་གཞི་བདག་འཁོར་བཅས་མདོ་ཁམས་ལྗོངས། །སྐྱོང་བའི་སྡེ་བརྒྱད་མ་ལུས་མཉེས་ཕྱིར་འབུལ། །གངས་ཀྱི་རི་འདྲ་ལྷ་གཡག་དཀར་པོ་དང་
རྟ་དང་ལུག་བྱ་སོགས་སྲོག་ཆགས་ཚོགས། །ཚིགས་གསུམ་སྒྲོས་བརྒྱན་མདའ་དར་སྣ་ལྔ་ཡིས། །མཛེས་སོགས་ལྷ་ཆེན་འཁོར་བཅས་རྟེན་དུ་འབུལ། །གཞན་ཡང་འཇིག་རྟེན་སྨིན་ལེགས་ལྟོ་བ་རུ། །སྦྲུམ་པའི་དཔལ་ཡོན་སྲིད་པའི་ཕུན་སུམ་ཚོགས། །
ལྷ་ཆེན་འཁོར་བཅས་དྲེགས་པ་སྡེ་བརྒྱད་རྣམས། །དགྱེས་པ་གང་ཡིན་གཞི་འདིར་འབྱོར་གྱུར་ཅིག་གསེར་གྱི་འདབ་བརྒྱ་རྒོད་པའི་སྟག་པ་དང། །མ་རྒད་མདངས་འཛིན་ལོ་རྒྱས་ཤུགས་པའི་ཚོགས། །དུང་གི་འདབ་མཛེས་མཁན་པ་མཆོང་གི་མདངས།།
ཉེར་འཕྲོག་བ་ལུ་ལ་སོགས་དྲི་ཞིམ་ཤིང། །བཟང་དྲུག་སྤོས་དཀར་ཙན་དན་ཨ་ཀ་རུ། །སྦྱར་སྤོས་དྲི་བཟང་ཕྱེ་མར་ཟས་དང་འབྲུ། །བསྲེགས་པའི་བསངས་མཆོད་ནམ་མཁའ་མཛོད་ཀྱི་སྒོ། །ཕྱེ་བས་མགྲོན་རྣམས་འདོད་དགུར་གྱུར་པས་བསངས། །

[019A]༄༅། །ངོ་བོས་སྟོང་ཡང་སྣང་ཆ་མ་འགགས་པའི། །སྒྱུ་མ་མཁན་གྱི་འཕྲུལ་འཁོར་ཇི་བཞིན་དུ། །བདག་སོགས་རྣམས་ཀྱིས་མི་དགྱེས་ནོངས་པའི་ཚོགས། །གང་བྱས་བཟོད་བཞེས་མཐུན་པའི་དངོས་གྲུབ་སྩོལ། །ཧཱུཾ་
གངས་ཀྱི་རོ་བོར་ཟླ་གཞོན་ཁུ་པ་ཡིས། །བྱུགས་འདྲའི་སྐུ་མདོག་དཀར་པོ་རབ་ཏུ་བརྗིད། །ཕྱག་གཡས་བསམ་འཕེལ་ནོར་བུ་གཡོན་པ་ཡིས། །མདའ་དར་མཛེས་པར་འཛིན་པ་ཁྱོད་ལ་བསྟོད། །མཐོན་མཐིང་དབུ་སྐྲའི་ཐོར་ཚུགས་སྔོ་སངས་མར་
རིན་ཆེན་ཅོད་པན་ཉི་ཟླ་ལྟ་བུར་བཀྲ། །རེག་འཇམ་ལྷ་རྫས་དར་དཀར་ལས་གྲུབ་པའི། །ལྷབ་ལྷུབ་གོས་བཟང་གསོལ་བ་ཁྱོད་ལ་བསྟོད། །ཞབས་གཉིས་ཟླ་བའི་མདངས་འཕྲོག་དངུལ་དཀར་ལྷམ། །མཛེས་པར་གསོལ་བས་ལྷ་གཡག་དཀར་པོའི་སྟེང་
རབ་འགྱིང་མཐུ་སྟོབས་དབང་ཕྱུག་དགེ་བསྙེན་ཆེ། །བཞག་བྲག་འཁོར་དང་བཅས་ལ་བསྟོད་པར་བགྱི། །གཞན་ཡང་རིན་ཆེན་ཁྲི་སྟེང་འགྱིང་བག་གིས། །བཞུགས་ཤིང་ཚེ་ཡི་བུམ་པས་དངོས་གྲུབ་སྟེར། །མ་ངེས་དུ་མར་ཤར་བའི་རོལ་པ་ཡིས། །ཞི་
བའི་ཕྲིན་ལས་སྒྲུབ་པ་ཁྱོད་ལ་བསྟོད། །གསེར་གྱི་རི་མཚུངས་གཉིས་འཐུང་དྲེགས་པའི་སྟེང། །བརྒྱ་ཕྲག་ཉི་མ་ལྟར་འབར་སྐུ་མདོག་སེར། །བ་དན་རིན་ཆེན་པར་བུས་འདོད་དགུའི་དཔལ། །རྒྱས་པའི་ཕྲིན་ལས་སྒྲུབ་པ་ཁྱོད་ལ་བསྟོད། །སྐུ་མདོག་
པད་རག་མདངས་ལ་འཁུ་ལྡན་ཞིང། །གཡས་གཡོན་ལྕགས་ཀྱུ་ཞགས་པས་འགྲོ་ཀུན་སྡུད། །རྟ་དམར་ལ་ཆིབས་ལྷ་མོ་བཞི་ཡིས་བསྐོར། །དབང་གི་ཕྲིན་ལས་སྒྲུབ་པ་ཁྱོད་ལ་བསྟོད། །མཐིང་ནག་མུན་པའི་མདོག་ལྡན་ཕྱག་གཡས་ཀྱིས། །བདན་ཁྲ་

[019B] །དར་སྔོན་གོས་དང་སྲ་བའི་ཁྲབ་རྨོག་གསོལ། །དཔའ་བའི་ཆས་བརྗིད་རྟ་མཆོག་སྟེང་ནས་འཕྱོ། །ལྷ་མོ་གཉན་རྗེ་མཚོ་སྨན་སྤྲུལ་པའི་ཚོགས། །གཉན་ཕྲན་སུམ་བརྒྱ་དྲུག་ཅུའི་དམག་དཔུང་བཅས། །མི་སྲུན་མིང་གི་
ལྷག་མར་སྒྲོལ་བྱེད་པའི། །དྲག་པོའི་ཕྲིན་ལས་སྒྲུབ་པ་ཁྱོད་ལ་བསྟོད། །དཀར་སེར་སྔོ་དང་དམར་བའི་མདངས་འཛིན་པའི། །ལྷ་གཉན་ཀླུ་སྲིན་བུ་མོ་ཡིད་འཕྲོག་ཅན། །ཚེ་ཡི་བུམ་པས་དཔལ་སྟེར་ལང་ཚོ་ཡི། །འཇོ་སྒེག་བཙུན་མོ་བཞི་ལ་
བསྟོད་པར་བགྱི། །གླིང་དང་རྨ་ཤོད་མཚོ་སྨན་རྒྱལ་མོ་དང། །ཟླ་ཤོད་ལྷོ་ཟླ་མཚོ་སྨན་རྒྱལ་མོ་བཞི། །ཐོགས་མེད་ལས་བསྒྲུབ་རང་རང་བཞོན་པའི་སྟེང། །མཛེས་འཛུམ་ལང་ཚོའི་དཔལ་ཡོན་ཅན་ལ་བསྟོད། །གཞན་ཡང་སྲས་བློན་དྲག་རྩལ་མཐུ་
ལྡན་པའི། །ཕོ་ཉ་འཁོར་གཡོག་ས་ཡི་རྡུལ་གྲངས་ལྟར། །གནམ་ས་བར་སྣང་ཁྱོན་ཀུན་ཁེངས་པ་ལ། །བདག་ཅག་དགའ་བའི་ཡིད་ཀྱིས་བསྟོད་པར་བགྱི། །བྱེ་བྲག་བཀྲ་ཤིས་སཱ་ལུ་སྨིན་པའི་འབྲས། །མ་རྨོས་གཡུར་དུ་ཟ་བའི་ལྗོངས་འདི་ཉིད། །དབང་
མཛད་གཞི་བདག་མཐུ་སྟོབས་གཏེར་མངའ་བ། །འཁོར་དང་བཅས་ལ་བདག་ཅག་བསྟོད་པར་བགྱི། །རྒྱ་ཆེན་ཡངས་པའི་ནོར་འཛིན་མདོ་ཁམས་སུ། །གནས་པའི་གཞི་བདག་ཡུལ་བདག་གྲོང་བདག་སོགས། །སྡེ་བརྒྱད་མཆོག་དམན་གཙོ་དང་བྲན་
གཡོག་བཅས། །མ་ལུས་དགའ་བའི་སེམས་ཀྱིས་བསྟོད་པར་བགྱི། །ཧཱུཾ། གྲངས་མེད་དྲེགས་པའི་དབུས་སུ་མཐུ་སྟོབས་ཀྱིས། །ཆེ་བཙན་དགེ་བསྙེན་ཡོན་ཏན་ཕྲེང་བ་ཅན། །འཁོར་བཅས་བྱེ་བྲག་གནས་འདིའི་གཞི་བདག་དང། །མདོ་ཁམས་སྨད་

[020A]༄༅། །གནས་སྡེ་བརྒྱད་མ་ལུས་པས། །ཕན་བདེའི་རྩ་ལག་གཅིག་པུ་སངས་རྒྱས་བསྟན། །ནམ་ཡང་མི་ཉམས་ཕྱོགས་བཅུར་རྒྱས་པ་དང། །ཛམྦུའི་ལྗོན་པས་མཚོན་པའི་ལྷོ་གླིང་སོགས། །ཕྱོགས་མཚམས་
འཇིག་རྟེན་ཁམས་ཀུན་བདེ་བར་མཛོད། །ཁྱད་པར་མདོ་སྨད་ཆེན་པོ་བོད་ཀྱི་ཡུལ། །རང་རང་དབང་བའི་ས་ཕྱོགས་ཡུལ་རྣམས་སུ། །དམག་འཁྲུག་མུ་གེ་ལོ་ཉེས་ནད་རིམས་སོགས། །ཉེས་པ་ཀུ་ན་སྲུངས་རྟག་ཏུ་བདེ་སྐྱིད་སྤེལ། །གནོད་
འཚེའི་བསམ་པ་གདུག་རྩུབ་ཀུན་སྤངས་ནས། །བྱམས་དང་སྙིང་རྗེས་སེམས་ཅན་ཐམས་ཅད་ལ། །ཕ་མས་བུ་ཚ་བཞིན་དུ་ཉེར་བསྐྱངས་ཏེ། །དགེ་ལེགས་ཕུན་ཚོགས་མ་ལུས་འགྲུབ་པར་མཛོད། །བདག་ཅག་དཔོན་སློབ་འཁོར་བཅས་འགྲོ་
འོང་དང། །གནས་འདུག་སྤྱོད་ལམ་གང་དང་གང་དུ་ཡང། །ཀོ་ལོང་མི་དགྱེས་རིགས་རྣམས་རྟག་སྤངས་ཏེ། །དགའ་བའི་ཐུགས་ཀྱིས་མཐུན་རྐྱེན་སྤེལ་བར་མཛོད། །ཕྱི་ནང་ཉེར་འཚེ་ཞི་ཞིང་མཁོ་དགུའི་འབྱོར། །ཀུན་རྒྱས་དམ་ཆོས་སྒྲུབ་པའི་
མཐུན་རྐྱེན་དུ། །དབང་དྲག་ལས་སོགས་ཡིད་ཀྱི་རེ་བ་རྣམས། །མ་ཐོགས་འགྲུབ་པའི་མཐུ་རྩལ་དཔུང་སྐྱེད་ཅིག་ །དེ་ནས་གཏང་རག་གི་མཆོད་པ་དང།  མ་རྙེད་ཡོངས་སུ་མ་ཤེས་དང།  །ཞེས་སོགས་ཀྱིས་ནོངས་བཤགས། གནས་གཞན་ནས་མགྲོན་དུ་བྱོན་པའི་གཞི་
བདག་རྣམས་བཛྲ་མུཿ་ས་གཤེགས་གསོལ་བཀྲ་ཤིས་སོགས་མཇུག་ཆོག་སྤྱི་ལྟར་བྱའོ། །ཞེས་པ་འདི་ནི་མི་ཉག་སྒང་གི་གཞི་བདག་ལྷ་ཆེན་པོ་བཞག་བྲག་ལྷ་རྩེའི་གསོལ་མཆོད་ལོ་ཆེན་བཻ་རོས་མཛད་ཟེར་བ་ཞིག་དང་བཅས་ཡིག་རྙིང་མི་འདྲ་བ་ཁ་ཡར་འདུག་པ་ནས་ལེགས་ཆ་གང་ཡིན་ཕྱོགས་གཅིག་ཏུ་

[020B] གཞན་ཡང་མདོ་ཁམས་ཀྱི་གཞི་བདག་ཚང་མ་འཐུས་པའི་གསོལ་མཆོད་འཁྱེར་བདེ་བར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་མི་ཉག་སྒང་གི་སའི་ཆར་སྦྱར་བའོ།།     ༈    །།མཆོག་ཐུན་དངོས་གྲུབ་འཛད་པ་
མེད་པའི་གཏེར། །རྩ་བརྒྱུད་བླ་མ་ཡི་དམ་དཀྱིལ་འཁོར་ལྷ། །མཁའ་འགྲོར་བཅས་པའི་བྱིན་རླབས་བདུད་རྩིའི་ཆར། །དེང་འདིར་དགེ་ལེགས་རྒྱས་པའི་དཔྱིད་དུ་ཕོབ། །རབ་ཞི་ཆོས་དབྱིངས་སྤྲོས་པ་བྲལ་བའི་མཁར། །གཏུམ་དྲག་ཁྲོ་བོའི་གར་གྱི་
མངོན་འགྱིང་བ། །ཆོས་རྒྱལ་སྐུ་ལྔ་བློན་པོ་གསང་ཡུམ་སོགས། །མ་ལུས་འཁོར་དང་བཅས་པ་གནས་འདིར་གཤེགས། །ཁྱད་པར་འོད་དཔག་མེད་མགོན་ཡེ་ཤེས་རྩལ། །སྣང་སྲིད་དྲེགས་པའི་གཙུག་ན་ཆེ་བའི་ལྷར། །ཡོངས་བཞེངས་རྡོ་རྗེ་གྲགས་ལྡན་
འཁོར་དང་བཅས། །མ་ཐོགས་རིངས་པའི་ཚུལ་གྱིས་གཤེགས་སུ་གསོལ། །མིག་སྨན་རི་བོར་དུས་ཀྱི་མེ་ལྕེ་ཡིས། །འཁྱུད་འདྲ་ཡོན་ཏན་རྒྱལ་པོ་ཤིང་རྟ་ཅན། །གནམས་བར་སྣང་གང་བའི་དྲེགས་པའི་དཔུང། །གྲངས་མེད་འཁོར་དང་བཅས་ཏེ་གཤེགས་སུ་
གསོལ༑ ༑འཇིགས་རུང་དུར་ཁྲོད་ཆེན་པོར་ཏིང་འཛིན་གྱི། །རོལ་པ་ལས་ཤར་རྔམ་བརྗིད་གཞལ་ཡས་ཁང། །པད་ཉི་དགྲ་བགེགས་བསྣོལ་བའི་གདན་གྱི་སྟེང། །དགྱེས་པ་ཆེན་པོས་བརྟན་པར་བཞུགས་སུ་གསོལ། །ཡན་ལག་བརྒྱད་ལྡན་ཆབ་ཀྱི་མཆོད་
ཡོན་དང། །རྣམ་བཀྲའི་མེ་ཏོག་དྲི་བཟང་བསྲེགས་པའི་དུད། །གསལ་འཚེར་ནོར་བུའི་འོད་སོགས་སྣང་གསལ་འབར། །དྲི་མཆོག་བྱུག་པའི་དད་ལྡང་རོ་བརྒྱ་ཡི། །ཞལ་ཟས་ལྷུན་པོའི་མཆེད་ཟླར་སྤུངས་པ་དང། །ཡིད་འོང་སྙན་པའི་རོལ་མོས་སྲིད་པ་

[021A]༄༅། །གསུམ༑ ༑འདར་བྱེད་ཕྱི་ཡི་མཆོད་པ་འབུལ་ལགས་ན། །བཞེས་ཏེ་ཞི་རྒྱས་དབང་གི་ཕྲིན་ལས་མཛོད། །དམར་ཆེན་ཁྲག་གི་ཨརྒྷཾ་དབང་པོ་ལྔའི། །མེ་ཏོག་དྲོད་ལྡན་འཁྲིགས་པས་བར་སྣང་གང། །ཤ་ཆེན་དུད་སྤྲིན་ཚིལ་ཆེན་
རྒྱ་མཚོ་ལྟར། །འཁྱིལ་བར་རི་སྐྲའི་སྡོང་བུ་སྦར་བའི་སྒྲོན། །མཁྲིས་པའི་དྲི་ཆབ་ལྷུན་པོ་ལྟར་སྤུངས་པའི། །ཤ་རུས་ཞལ་ཟས་རྐང་གླིང་ཐོད་རྔ་སོགས། །རྔམ་བརྗིད་རོལ་མོའི་བྱེ་བྲག་མཐའ་ཡས་པ། །འབུལ་གྱི་དྲག་པོའི་ཕྲིན་ལས་མ་ལུས་སྒྲུབས། །
མཁའ་དབྱིངས་སྒྱུ་མའི་དྲ་བ་ཡན་ལག་དང། །དབང་པོ་ལྔ་ལྡིར་བྲེས་པས་ཡོངས་སུ་ཁྱབ། །བར་སྣང་ལང་ལིང་གར་གྱིས་འགེངས་བྱེད་པའི། །བྱ་ནག་མཆུ་སྡེར་རྣོན་པོས་དགྲ་སྲོག་གཅོད། །མྱུར་མགྱོགས་རྟ་དང་མ་ཧེ་འདོད་འཇོའི་བ། །སྟག་གཟིག་
དྲེད་སོགས་གཅན་གཟན་ས་གཞི་ཁྱབ། །རང་སྲུང་སྲ་བའི་གོ་ཆ་བཙན་པ་དང། །དགྲ་འཇོམས་རྣོ་ངར་མཚོན་ཆ་སྣ་ཚོགས་པ། །མཛེས་བརྗིད་རྒྱན་ཆ་ལྷབ་ལྷུབ་གོས་བཟང་དང། །རི་རབ་གླིང་བཞི་གླིར་ཕྲན་འདོད་ཡོན་ལྔ། །མདོར་ན་སྲིད་ན་དགོས་
པའི་ཕུན་སུམ་ཚོགས། །མ་ལུས་ཡིད་ཀྱིས་སྤྲུལ་ཏེ་འབུལ་བར་བགྱི། །སྟོང་གསུམ་ལྟར་ཡངས་བྷནྡྷའི་སྣོད་རྣམས་སུ། །ལྷུན་པོ་ལྟར་སྤུངས་ཤ་ཁྲག་གཏོར་མ་དང། །ཁྲག་ཆང་བདུད་རྩིའི་བཏུང་བ་མཚོར་འཁྱིལ་བ། །འབུལ་གྱི་དགྱེས་པ་ཆེན་པོས་
བཞེས་སུ་གསོལ། །ཕུལ་བྱུང་བདེ་བ་ཆེ་ལས་མ་གཡོས་ཀྱང། །བསྟན་དང་བསྟན་འཛིན་བུ་ལྟར་སྐྱོང་བའི་ཕྱིར། །ཁྲོ་ཆགས་གར་དགུའི་ཉམས་ཀྱིས་རྣམ་རོལ་པ། །རྒྱལ་ཆེན་སྐུ་ལྔ་འཁོར་དང་བཅས་ལ་བསྟོད། །དགྲ་བགེགས་བསྒྲལ་བའི་ཁྲག་

[021B] །འཐུངས་པས་མྱོས་པའི་ཁ་དོག་མེ་ལྟར་འབར། །རྣལ་འབྱོར་བུ་བཞིན་སྐྱོང་བའི་དམ་ཚིག་ཅན། །རྡོ་རྗེ་གྲགས་ལྡན་འཁོར་དང་བཅས་ལ་བསྟོད། །རྫུ་འཕྲུལ་ཤུགས་ལྡན་རྟ་མཆོག་ནག་པོའི་སྟེང། །རྣམ་མང་སྤྲུལ་པའི་རོལ་པ་
མཐའ་ཀླས་པས། །ཕྲིན་ལས་ཐོགས་མེད་སྒྲུབ་མཛད་ཤིང་བྱ་ཅན། །ཡོན་ཏན་རྒྱལ་པོ་འཁོར་དང་བཅས་ལ་བསྟོད། །མཐུ་སྟོབས་རྩེ་བརྒྱའི་རྡོ་རྗེ་རབ་གདེངས་པའི། །བསྟན་སྲུང་དབང་པོ་འཁོར་དང་བཅས་པ་རྣམས། །མཆོད་བསྟོད་ཐུགས་
དམ་གཉན་པོ་བསྐུལ་ལགས་ན། །མ་གཡེལ་མ་གཡེལ་སྔོན་གྱི་ཐ་ཚིག་དགོངས། །ཕན་བདེའི་འབྱུང་གནས་ཞྭ་སེར་འཆང་བའི་བསྟན། །དེ་འཛིན་དམ་པ་དགེ་འདུན་སྡེ་དང་བཅས། །སྲིད་མཐར་རབ་བརྟན་བཤད་སྒྲུབ་ཕྲིན་ལས་ཀྱིས། །ནོར་
འཛིན་དགའ་མའི་མངལ་ཀུན་གང་བར་མཛོད། །འཇིག་རྟེན་ཁམས་སུ་དུས་ཀྱི་ཆད་པ་ཡི། །ནད་མཚོན་ལོ་ཉས་མི་ཤིས་རྒུད་པ་ཀུན། །ཞི་ཞིང་དཔལ་འབྱོར་བདེ་སྐྱིད་དབྱར་དུས་ཀྱི། །ཆུ་བོ་བཞིན་དུ་འཕེལ་ཞིང་རྒྱས་པར་མཛོད། །ཁྱད་པར་བདག་
གིས་དམ་ཆོས་བསྒྲུབ་པ་ལ། །དངོས་དང་བརྒྱུད་ནས་འཁུ་བའི་དགྲ་བགེགས་ཚོགས། །གང་འཚམས་དྲག་པོའི་ཆད་པས་བརླག་པ་དང། །མི་འདོད་ཉེ་བར་འཚེ་ཀུན་ཞི་བར་མཛོད། །དཔག་བསམ་ཤིང་དང་གཏེར་གྱི་བུམ་པ་བཞིན། །གནས་སྐབས་
རེ་བའི་འབྲས་བུ་ཇི་སྙེད་སྩོལ། །མཐར་ཐུག་བྱང་ཆུབ་མཆོག་ལ་རེག་པ་ཡི། །ཕྲིན་ལས་མ་ཐོགས་ལྷུན་གྱིས་གྲུབ་པར་མཛོད།  །ཅེས་པ་འདི་ནི་འབྲས་སྤུངས་འདུལ་བ་སློབ་དཔོན་པ་བསོད་ནམས་རིན་ཆེན་གྱིས་གནས་ཆུང་དགྲ་ལྷ་སྐྱེས་གཅིག་དང། དགའ་གདོང་གནས་

[022A]༄༅། །སྲུང་ཆེན་པོ་གཉིས་ཀྱི་གསོལ་མཆོད་འདི་ལྟ་བུ་དགོས་ཞེས་བསྐུལ་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།ལྷུན་གྲུབ་བཞི་པ་ཆེན་པོ་ཆོས་ཀྱི་དབྱིངས། །ཀུན་ཁྱབ་རྣམ་པར་དག་པའི་ངང་ཉིད་ལས།།
ཁྲོ་རྒྱལ་ཁྲག་འཐུང་དཔའ་བོ་ལོངས་སྤྱོད་རྫོགས། །དབང་ཆེན་རྟ་མཆོག་རོལ་པའི་ཤིས་པས་སྐྱོངས། །སྣང་སྲིད་དྲེགས་པ་ཡོངས་ཀྱི་སྤྱི་བོ་རུ། །མཐུ་སྟོབས་གསེར་གྱི་འཁོར་ལོའི་རྒྱལ་ཐབས་ཅན། །ཕྲིན་ལས་རྣམ་བཞིའི་རེ་བ་ཀུན་སྐོང་བའི། །བཙན་རྒོད་
དམག་དཔོན་རོལ་པ་རྐྱ་བདུན་དང། །ཁྱད་པར་དུས་ཀྱི་མེ་ལྕེ་ལྟར་འབར་བའི། །བ་དན་དམར་པོས་དགྲ་སྲོག་སྐད་ཅིག་ཉིད། །འཕྲོག་བྱེད་བཤན་པ་ཆེན་པོ་ཙེའུ་དམར་བ། །རྣམ་མང་འཁོར་ཚོགས་རྒྱ་མཚོར་བཅས་པ་རྣམས། །རྔམ་བརྗིད་ཟངས་
ཐང་དམར་པོའི་ཕོ་བྲང་སོགས། །གར་བཞུགས་གནས་ནས་སྤྱན་འདྲེན་བསྐུལ་ལགས་ན། །མི་བཟད་དྲག་པོར་འཁྲིགས་པའི་ཆར་སྤྲིན་ཀློང། །གློག་དམར་འཁྱུག་བཞིན་མྱུར་དུ་གཤེགས་སུ་གསོལ། །མདུན་དུ་འཇིགས་རུང་དུར་ཁྲོད་ཆེན་པོའི་དབུས། །
ཤ་ཁྲག་ལོངས་སྤྱོད་མཐུན་པའི་དམ་རྫས་ཚོགས། །གནོད་སྦྱིན་འཁོར་བཅས་ཆེད་དུ་བཤམས་ལགས་ཀྱི། །བརྟན་པར་བཞུགས་ལ་དགྱེས་པའི་ཞལ་སྟོན་ཅིག་དབང་ཆེན་ཁྲོ་བོའི་རྒྱལ་པོ་ཧེ་རུ་ཀཿ་དཔང་དུ་ལེགས་བཞུགས་རྣལ་འབྱོར་བདག་ཅག་
གིས༑ ༑རྟག་ཏུ་མཆོད་བསྟོད་མི་གཡེལ་སྲུང་མ་ཁྱོད། །ཕྲིན་ལས་ཡེངས་མེད་སྒྲུབ་པའི་དམ་མ་གཡེལ། །ཁྲག་གི་ཨརྒྷཾ་དབང་པོའི་མེ་ཏོག་དང། །ཤ་ཆེན་གསུར་དུད་ཞུན་ཆེན་སྒྲོན་མེ་སྦར། །མཁྲིས་པའི་བྱུག་པ་ཤ་རུས་རི་ལྟར་སྤུངས། །སྣ་ཚོགས་

[022B] །རླུང་ལྟར་མྱུར་མགྱོགས་རྟ་དང་གཡག་རྒོད་ཚོགས། །ཤ་རྒྱས་ལུག་དང་འདོད་པ་འཇོ་བའི་བ། །ཁྲོ་གཏུམ་གཅན་གཟན་ཁྱི་ནག་རྔམས་ཤིང་འདུར། །མཛེས་པའི་གར་སྒྱུར་མོན་བུ་སྐྱོ་གསེང་འབག་སྲ་བརྟན་གོ་
ཁྲབ་རྣོ་ངར་མཚོན་ཆ་དང། །རྒྱལ་བའི་རུ་མཚོན་བ་དན་གནམ་དུ་བསྒྲེང། །མཛེས་དང་བརྗིད་པའི་ཆ་ལུགས་སྣ་ཚོགས་ཀྱི། །གོས་བཟང་རུས་པ་རིན་པོ་ཆེ་ཡི་རྒྱན། །སག་ཐེབ་མིག་སྨན་མདངས་འཕྲོག་སྔགས་ནག་ཞྭ། །ཕྱི་ནང་རྟེན་དང་གསང་བ་འདུ་བའི་
རྫས༑ ༑བླ་རྡོ་སྲོག་གི་འཁོར་ལོ་ལ་སོགས་པ། །མཐུན་པའི་དམ་རྫས་ཚོགས་ཀྱིས་ཐུགས་དམ་བསྐང། །གཞན་ཡང་གླིང་བཞི་གླིང་ཕྲན་ཉི་ཟླ་དང། །རི་རབ་འདོད་ཡོན་ལྔ་དང་རིན་ཆེན་བདུན། །དངོས་བཤམས་ཡིད་སྤྲུལ་ལྷ་མིའི་དཔལ་འབྱོར་
སོགས༑ ༑རབ་འབྱམས་ནམ་མཁའ་གང་བས་མཉེས་གྱུར་ཅིག་ཤ་ཁྲག་རུས་པའི་གཏོར་མ་རི་ལྟར་མཐོ། །རྩ་བརྒྱད་སྟོང་སྦྱར་བདུད་རྩི་མཚོ་ལྟར་འཁྱིལ། །དམར་ཆེན་རཀྟ་ཆུ་བོ་ལྟར་སྦྲེངས་པ། །བཙན་རྒོད་དམག་དཔོན་འཁོར་དང་བཅས་ལ་
འབུལ༑ ༑སྔར་བཅོལ་ཕྲིན་ལས་བསྒྲུབས་པའི་གཏང་རག་དང། །ད་བཅོལ་ལས་ཀྱི་རྟེན་དུ་དགྱེས་པར་བཞེས། །ཉམས་ཆགས་སྐུ་གསུང་ཐུགས་དང་འགལ་བའི་ཚོགས། །སྤྲོས་བྲལ་ཆོས་དབྱིངས་ཆེན་པོར་བཤགས་པར་བགྱི། །མཐུ་སྟོབས་དྲག་
པོར་འབར་བའི་མེ་དཔུང་གིས། །ལོག་འདྲེན་དགྲ་བགེགས་ལྷ་མིན་སུམ་བརྩེགས་གྲོང། །ཐལ་བར་སྲེག་བྱེད་གཙུག་ན་ཟླ་བའི་ལྷ། །བཙན་རྒོད་དམག་དཔོན་འཁོར་དང་བཅས་ལ་བསྟོད། །ཞེ་སྡང་འབར་བའི་སྡང་མིག་བལྟས་ཙམ་གྱིས། །བདུད་སྡེའི་

[023A]༄༅། །སྲོག་འཕྲོག་གནོད་སྦྱིན་བཤན་པ་ཆེ། །རྣལ་འབྱོར་འདོད་པ་འཇོ་བའི་དཔག་བསམ་དབང། །ཙེའུ་དམར་དྲེགས་པའི་སྡེ་དཔོན་འཁོར་བཅས་བསྟོད། །བདག་གིས་མ་ཚང་མེད་དགུའི་མཆོད་པ་བཤམས། །བསྟོད་བསྐུལ་
སྙན་ཅིང་གདུང་བའི་དབྱངས་སུ་ལེན། །འདའ་དཀའ་རྡོ་རྗེའི་དམ་ཚིག་གཅེས་པར་བསྲུངས། །ཕན་བདེའི་ལྷག་བསམ་ཟླ་བའི་རྗེས་འགྲོ་བས། །བསྟན་སྲུང་འཁོར་བཅས་བསྐུལ་ལོ་མཐུ་མ་ཆུང། །བོས་པའི་ཚེ་ན་ཆོས་སྐྱོང་སྙན་མ་སྲ། །རྦད་པའི་ཚེ་
ན་བཙན་རྒོད་བང་མ་བུལ། །བསྟེན་པའི་ཚེ་ན་ལྷ་ཁྱོད་སྙིང་མ་རིང། །འཇིག་དུས་མེ་ལྟར་འབར་བའི་རུ་མཚོན་གྱིས། །ནམ་མཁའི་ཁོ་ལག་ཡོངས་འགེངས་སྡེ་བརྒྱད་དཔུང། །ཁྲོ་གཏུམ་སྲོག་ལ་རྔམས་པའི་འཕྲོག་བྱེད་བཞིན། །དྲག་ཤུལ་མི་བཟང་
ཆོ་འཕྲུལ་སྣ་ཚོགས་ཀྱིས། །ལོག་པར་འཁུ་བའི་སེམས་འཆང་དགྲ་དང་བགེགས། །ཇི་སྙེད་ལོ་ཟླ་ཞག་ཏུ་མ་འཇོག་པར། །གང་འཚམས་དྲག་པོའི་ཆད་པས་མིང་གི་མཐར། །བསྒྲལ་ཏེ་སྙིང་ཁྲག་དྲོན་མོ་ཞལ་དུ་དྲོངས། །བློ་བཟང་བསྟན་པའི་དཔལ་གྱུར་
བསྐལ་བཟང་གི། །རྣམ་འདྲེན་བཤེས་གཉེན་དམ་པ་རྒྱ་མཚོའི་སྡེ། །བོད་ཡུལ་གྲུ་འཛིན་པདྨོར་ཞབས་བཀོད་དེ། །ཕྲིན་ལས་བགེགས་མེད་ལྷུན་གྱིས་གྲུབ་པར་མཛོད། །གཞན་ཡང་བདག་ཅག་འགལ་རྐྱེན་མི་མཐུན་ཕྱོགས། །ཀུན་ཞི་ཚེ་བསོད་
སྟོབས་འབྱོར་དབང་ཕྱུག་སོགས། །བསམ་དོན་གསེར་གྱི་འབྲས་བཟང་གཡུར་ཟ་བས། །དགེ་ལེགས་དགའ་སྟོན་རྟག་ཏུ་རྒྱས་པར་མཛོད། །ཐུབ་བསྟན་གདུགས་དཀར་འཇིག་རྟེན་གསུམ་གྱི་བླར། །བསྒྲེང་བའི་གྲིབ་མ་ཟླུམ་པོར་འཁྱིལ་བ་ཡིས། །ལུས་ཅན་

[023B] །དགའ་སྐྱིད་བསིལ་བའི་ཚོར་བར་རྟག་སྦྱོར་མཛོད། །མདོར་ན་ཀླུ་དབང་གཙུག་གི་ནོར་བུ་བཞིན། །དགོས་འདོད་ནམ་མཁའ་མཛོད་ཀྱི་སྒོ་ཕྱེ་བས། །རེ་བ་མཐའ་དག་གྲུབ་པའི་བཀྲ་ཤིས་དབྱངས། །ཕྱོགས་དུས་ཀུན་ཏུ་
ཁྱབ་པའི་ཕྲིན་ལས་མཛོད།  །ཅེས་པ་འདི་ནི་དད་གཏོང་ལྷག་བསམ་གྱི་ནོར་ཅན་སྐྱེད་བྱེད་ཀུན་བསོད་ནམས་དར་རྒྱས་ཀྱིས་གནོད་སྦྱིན་ཙེའུ་དམར་པོ་ལ་གསོལ་མཆོད་ཕྲིན་བཅོལ་བསྐུལ་སོགས་དོན་ཚང་བ་ཞིག་དགོས་ཞེས་བསྐུལ་མ་བྱུང་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་མི་ཉག་སྒང་གི་
སའི་ཆར་སྦྱར་བའི་ཡི་གེ་པ་ནི་དྲུང་ཡིག་ཚངས་སྐྱེས་བློ་ལྡན་ནོ།།     ༈    །།གར་གྱི་དབང་ཕྱུག་སྣང་བ་མཐའ་ཡས་ཀྱི། །ཡེ་ཤེས་སྒྱུ་མའི་རྣམ་རོལ་སྲིན་པོའི་སྐུར། །རབ་བཞེངས་ཁྲག་འཐུང་དབང་པོ་རྟ་ཡི་ལྷ། །འཁོར་དང་བཅས་པ་གནས་འདིར་
གཤེགས་སུ་གསོལ། །ལྷོ་ཕྱོགས་མཐར་བྱེད་ལྕགས་ཀྱི་གྲོང་ཁྱེར་ནས། །འཆི་བདག་ལས་ཀྱི་གཤིན་རྗེ་ཕྱི་ནང་གསང། །ཙ་མུཎྜཱི་དང་ཕོ་བརྒྱད་མོ་བརྒྱད་སོགས། །འཁོར་བཅས་ཐོགས་པ་མེད་པར་གནས་འདིར་གཤེགས། །རྒྱལ་བ་ཀུན་ཡུམ་ཚངས་སྲས་
ངག་གི་ལྷ། །མ་རུངས་གཤེད་དུ་དྲག་མོར་ཁྲོས་པའི་གཟུགས། །འདོད་ཁམས་དབང་སྒྱུར་དམག་དང་ཟོར་གྱི་རྒྱལ། །འཁོར་བཅས་ཐོགས་པ་མེད་པར་གཤེགས་སུ་གསོལ། །ཡིད་འོང་སུམ་ཅུ་རྩ་གསུམ་ལྷ་ཡི་ཡུལ། །བྲག་དམར་སྲིན་པོ་ཁྲོས་འདྲའི་ཕོ་བྲང་ནས།།
གནོད་སྦྱིན་བསྟན་སྲུང་ཆེན་པོ་བསེ་ཁྲ་བ་ཅན། །འཁོར་བཅས་རིངས་པའི་ཚུལ་གྱིས་གཤེགས་སུ་གསོལ། །རིགས་ལྔའི་ཡེ་ཤེས་སྡེ་བརྒྱད་རྗེ་བོ་རུ། །རྒྱལ་ཆེན་སྐུ་ལྔར་རྣམ་རོལ་དྲག་ཤུལ་ཆེ། །བློན་པོ་གསང་ཡུམ་དུ་འདྲེན་སྡེ་བཞིའི་དཔུང། །གྲངས་མེད་

[024A]༄༅། །འཁོར་དང་བཅས་ཏེ་གནས་འདིར་གཤེགས། །རབ་དམར་བ་དན་རྣོན་པོ་སྔོ་སངས་དབྱིངས། །འཕྱར་བས་དྲེགས་པའི་དཔུང་གི་རུ་འདྲེན་གཙོ། །གནོད་སྦྱིན་ཙེའུ་དམར་པོ་འཁོར་དང་བཅས། །ཐོགས་མེད་རྟ་
མཆོག་ཤུགས་ཀྱིས་འདིར་གཤེགས་ཤིག་འབུམ་ཕྲག་ཟླ་བའི་ཁུ་བས་བྱུགས་པ་ཡི། །གངས་ཀྱི་རི་མཚུངས་སྲོག་བདག་ཚངས་པ་ཆེ། །སྤྲུལ་པ་ཡང་སྤྲུལ་རྣམས་མང་འཁོར་དང་བཅས། །གནས་འདིར་དགྱེས་པ་ཆེན་པོས་
གཤེགས་སུ་གསོལ། །མཐིང་ནག་མུན་པའི་གོས་ཅན་གཡས་པ་ཡི། །ཁྲོ་ཆུའི་ཐོ་བས་ལོག་འདྲེན་རྨེག་མེད་དུ། །གཞོམ་མཛད་དགེ་བསྙེན་ཆེན་པོ་རྡོ་རྗེ་ལེགས། །མཆེད་འཁོར་དཔུང་དང་བཅས་པ་གཤེགས་སུ་གསོལ། །བཛྲ་
ས་མཱ་ཛཿ་ཏིང་འཛིན་སྨིན་ལེགས་མ་ཡི་ཟུར་མིག་གིས། །མགྲོན་དུ་ཉེར་བཀུག་ཡེ་ཤེས་སྲུང་མའི་ཚོགས། །མདུན་དུ་རང་རང་དགྱེས་པའི་གདན་གྱི་སྟེང། །བཞུགས་ལ་རེ་བའི་དངོས་གྲུབ་སྩལ་དུ་གསོལ། །མཆོད་པའི་ཡུལ་དུ་སྤྱན་
དྲངས་པའི། །བསྟན་སྲུང་འཁོར་དང་བཅས་པ་ལ། །དགྱེས་པའི་དམ་རྫས་འབུལ་བ་ནི། །མཆོད་ཡོན་ལྷ་ཡི་ཁྲུས་ཆབ་དང། །རྣམ་བཀྲའི་མེ་ཏོག་དྲི་ཞིམ་སྤོས། །སྣང་གསལ་མར་མེ་བྱུག་པའི་རྗེས། །རོ་བརྒྱའི་བཟའ་བཏུང་སྙན་
འཇམས་སྒྲ། །འདོད་ཡོན་རྣམ་ལྔའི་མཆོད་ཚོགས་སྤྲིན། །ཀུན་ཏུ་བཟང་པོའི་རྣམ་རོལ་བཞིན། །རབ་འབྱམས་ནམ་མཁའི་དབྱིངས་སུ་འཁྲིགས། །དགྲ་བགེགས་བསྒྲལ་བའི་དབང་པོ་ལྔ། །ཁྲག་ཞག་མཁྲིས་པ་འཁྱིལ་བའི་མཚོ། །

[024B] །རྐང་གླིང་ཐོད་རྔ་ལ་སོགས་པ། །ཕྱི་ནང་ཉེར་སྤྱོད་མཆོད་པའི་ཚོགས། །དགྱེས་པ་ཆེན་པོས་བཞེས་སུ་གསོལ། །ཨོཾ་ཤྲཱི་དྷརྨ་པཱ་ལ་ས་པ་རི་ཝཱ་ར་ཨརྒྷཾ་ ནས།  ཤཔྟ་ འི་བར་བརྗོད།  གཞན་ཡང་བསྟན་སྲུང་
འཁོར་བཅས་ལ། །རི་རབ་གླིང་དང་གླིང་ཕྲན་བརྒྱད། །ལྷ་དང་མི་ཡི་ཕུན་སུམ་ཚོགས། །བཟང་ཞིང་འབྱོར་བ་མ་ལུས་འབུལ། །མྱུར་མགྱོགས་རྟ་དང་གཡག་རྒོད་དང། །མཆུ་སྡེར་རྣོ་དར་བྱ་དང་ལུག་འཕྲོག་བྱེད་ཁྱི་ནག་གཅན་གཟན་སོགས།།
མཛེས་བརྗིད་མཉེས་པའི་སྲོག་ཆགས་ཚོགས། །ཕྱི་ནང་གསང་བའི་རྟེན་དང་རྫས། །མ་ལུས་དངོས་བཤམས་ཡིད་སྤྲུལ་པས། །བསྟན་སྲུང་འཁོར་བཅས་ཐུགས་དམ་བསྐང། །ཉམས་ཆག་མ་ལུས་དག་གྱུར་ཅིག་སྟོང་གསུམ་ལྟར་ཡངས་ཐོད་
པའི་སྣོད། །ཡེ་ཤེས་ཤ་ལྔ་བདུད་རྩི་ལྔར། །ཞུ་བའི་དམ་རྫས་གཏོར་མ་དང། །སྨན་ར་ཀ་མཆོད་པ་རྒྱ་མཚོ་བཞེས།  །གོང་གི་སྔགས་གཤམ་དུ།  ཨི་དཾ་བ་ལིནྟ་ཁ་ཁ་ཁཱ་་ཁཱ་ཧི།  སྔགས་དེའི་མཐར་འབྲུ་གསུམ་བཏགས་པས་ནང་མཆོད་འབུལ།  འཇིགས་རུང་
གར་དགུའི་ཉམས་ལྡན་ཁྲོ་རྒྱལ་སྐུ། །དྲག་སྔགས་འབྲུག་སྟོང་ལྡིར་བ་ལྟ་བུའི་གསུང། །ཀུན་གཟིགས་ཡེ་ཤེས་ལྔ་རྫོགས་དབང་ཆེན་ཐུགས། །སྒོ་གསུམ་གུས་པ་ཆེན་པོས་བསྟོད་པར་བགྱི། །སྐྱེ་འགྲོའི་སྲོག་འཕྲོག་དགེ་སྡིག་ཤན་འབྱེད་པའི། །
གཤིན་རྗེའི་རྒྱལ་པོ་ཕྱི་ནང་གསང་བ་གསུམ། །དཔལ་ལྡན་འདོད་ཁམས་དབང་མོ་རེ་མ་ཏཱི། །གནས་གསུམ་མཁའ་འགྲོར་བཅས་ལ་བསྟོད་པར་བགྱི། །མཐུ་སྟོབས་འཇིག་དུས་མེ་ལྟར་འབར་བའི་རྩལ། །ལོག་འདྲེན་གཤེང་དུ་རབ་འཁྲུག་བསེ་

[025A]༄༅། །ཁྲབ་ཅན། །སྲོག་བདག་རྒྱལ་ཆེན་སྐུ་སྔ་འཇིགས་བྱེད་ཆེ། །ཙེའུ་དམར་དྲེགས་པའི་དཔུང་དང་བཅས་ལ་བསྟོད། །སྡེ་བརྒྱད་ཡོངས་ལ་དབང་སྒྱུར་ཀིངྐ་ར། །ལྷ་ཆེན་ཚངས་པ་དུང་གི་ཐོར་ཚུགས་ཅན། །དཔའ་
རྩལ་ཐོག་གི་ཤུགས་འཆང་རྡོ་རྗེ་ལེགས། །རྣམ་མང་འཁོར་དང་བཅས་ལ་བདག་བསྟོད་དོ། །བསྟན་སྐྱོང་ཡེ་ཤེས་སྤྱན་ལྡན་སྲུང་མ་དང། །དྲེགས་པའི་ལྷ་ཆེན་འཁོར་དང་བཅས་རྣམས་ཀྱི། །བུ་གཅིག་མ་ལྟར་རྣལ་འབྱོར་བདག་ཅག་ལ། །
རྟག་ཏུ་གཡེལ་བ་མེད་པར་སྲུང་སྐྱོབ་མཛོད། །མི་དང་མི་མིན་ཕྱི་ནང་འཚེ་བ་ཀུན། །ཞི་ཞིང་ལེགས་ཚོགས་དབྱར་གྱི་ཆུ་ལྟར་འཕེལ། །དགོས་པའི་དོན་འགྲུབ་ཁ་སྦྱོར་བདུན་ལྡན་གྱི། །གོ་འཕང་ཚེ་འདིར་འཐོབ་པའི་ཕྲིན་ལས་མཛོད།།
 དེ་རྗེས་གཏང་རག་གི་མཆོད་བསྟོད་ནོངས་བཤགས་གཤེགས་གསོལ་སོགས་སྤྱི་ལྟར་བྱ་བས་མཐའ་བརྒྱན་ནོ། །ཞེས་པ་འདི་ནི་ཉེ་འཁོར་བ་སྐུ་སྐྱེ་འཕགས་མཆོག་བློ་གསལ་རྒྱ་མཚོས་གོང་གསལ་ཡིད་མ་སྲུང་མ་རྣམས་ལ་མཆོད་གཏོར་འབུལ་ཚུལ་འཁྱེར་བདེ་ཞིག་དགོས་ཞེས་བསྐུལ་བ་ལྟར་ཤཱཀྱའི་དགེ་སློང་
བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།མི་འགྱུར་རྟག་་ཏུ་ཞི་བ་ཆོས་སྐུའི་དབྱིངས། །སྣ་ཚོགས་རོལ་མོ་འཁྲོལ་བའི་ཆོ་འཕྲུལ་ལས། །སྣང་སྲིད་དྲེགས་པའི་རྗེར་ཤར་དགྲ་ལྷའི་གཙོ། །ཕྲིན་ལས་རྒྱལ་པོ་འཁོར་དང་
བཅས་ལ་བསྟོད། །འདིར་གཤེགས་དགྱེས་པའི་གདན་སྟེང་བག་ཕོབ་ལ། །ཉེར་སྤྱོད་འདོད་ཡོན་རྣམ་ལྔ་ཕྱི་དང་ནང། །གསང་བའི་རྟེན་དང་མཉེས་བྱེད་མཁོ་བའི་རྫས། །སྨན་ར་ཀ་གཏོར་མའི་ཚོགས་རྣམས་འབུལ་གྱི་བཞེས། །རྣལ་

[025B] །བསྟན་སྲུང་རྒྱལ་པོ་ཆེན་པོ་འཁོར་དང་བཅས། །བསྟོད་ཅིང་བསྐུལ་ལོ་ཕྲིན་ལས་རྣམ་པ་བཞི། །མ་ཐོགས་ད་ལྟ་ཉིད་དུ་འགྲུབ་པར་མཛོད།  །ཅེས་པ་འདི་ཡང་དད་གཏོང་ལྷག་བསམ་གྱི་ནོར་བུས་ཕྱུག་པ་སྐྱེད་བྱེད་གུན་བསོད་
ནམས་དར་རྒྱས་ཀྱིས་བསྐུལ་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།ཕུན་ཚོགས་ཉམས་སུ་དགའ་བ་སྨན་གྱི་ལྗོངས། །རིན་ཆེན་ཕོ་བྲང་བཀོད་ལེགས་སྐྱེད་མོས་ཚལ། །སུམ་རྩེ་ན་ཡུལ་སར་འགྲན་བཟོད་གནས་
མཆོག་ན། །གསང་མཚན་རྡོ་རྗེ་གཡུ་ལོ་སྨན་གཅིག་མ། །ཤེལ་དཀར་མདངས་འཛིན་གཟི་བརྗིད་ཕུང་པོར་འཚེར། །མཛེས་པའི་ན་བཟའ་རིན་ཆེན་རྒྱན་གྱིས་སྤྲས། །ཤ་བ་ལ་སོགས་མ་ངེས་བཞོན་པའི་སྟེང། །སྦ་གླིང་མདའ་དར་གཡབ་མོས་
དངོས་གྲུབ་འགུགས། །འཇོ་སྒེག་ཡིད་འཕྲོག་རི་དྭགས་མིག་ཅན་མ། །སྨན་བཙུན་ལ་སོགས་གྲངས་མེད་འཁོར་དང་བཅས། །སྔོན་གྱི་ཐ་ཚིག་དགོངས་ལ་མདུན་གྱི་གཞིར། །མ་ཐོགས་རིངས་པའི་ཚུལ་གྱིས་གཤེགས་སུ་གསོལ། །མཛེས་ལྡན་མིག་གི་
བདུད་རྩི་གཟུགས་མཆོག་དང། །སྙན་འཇེབས་གླུ་དབྱངས་རོལ་མོ་འབྲུག་ལྟར་ལྡིར། །དྲི་བཟང་སྨན་ངང་ཤིང་སྣའི་དུད་པ་འཐུལ། །རོ་བརྒྱ་ལྡན་པའི་ལྡག་མྱང་བཟའ་བཅའ་བཏུང། །རི་རབ་ལྟར་མཐོ་སྣ་ཚོགས་གོས་བཟང་རྣམས། །དབྱར་སྐྱེས་ཆུ་འཛིན་
བཞིན་དུ་ལང་ལིང་གཡོ། །འབྲུ་གསུམ་བྱིན་བརླབས་དམ་རྫས་གཏོར་མ་ནི། །གཡུས་བརྒྱན་བདུད་རྩི་རྒྱ་མཚོར་སྤུངས་པས་མཆོད། །མེ་ལོང་དར་སྣས་བརྒྱན་པའི་མདའ་མོ་སོགས། །ཕྱི་ནང་རྟེན་རྫས་མདོས་ན་མཁོ་བའི་རྫས། །མ་ཚང་མེད་དགུའི་འབྱོར་པ་་

[026A]༄༅། །སྙེད་ཀུན། །འབུལ་ལོ་ཐུགས་དམ་དབྱིངས་སུ་སྐོང་གྱུར་ཅིག། །ཆོས་ཀུན་སྤྲོས་པས་དབེན་པའི་དེ་བཞིན་ཉིད། །རྣམ་དག་ནམ་མཁའ་བཞིན་དུ་དྲི་བྲལ་ཡང། །ཀུན་རྫོབ་འཁྲུལ་བས་བསྐྱེད་པའི་ནོངས་པ་ཀུན། །མཐོལ་ལོ་
བཤགས་སོ་ཚངས་བ་སྩལ་དུ་གསོལ། །སྨིན་ལེགས་ལྟ་ན་སྡུག་པ་ཡིད་ཀྱི་མཁར། །མཛེས་གྱུར་འཇའ་ཚོན་བཞིན་དུ་དག་ཅིང་གསལ། །མཐུ་སྟོབས་ནུས་པ་དཔག་དཀའ་སྨན་མོའི་གཙོ། །སྣ་ཚོགས་འཁོར་དང་བཅས་ལ་བསྟོད་པར་བགྱི། །རྣལ་
འབྱོར་བདག་ཅག་ཆོས་བཞིན་སྤྱོད་པ་ལ། །ཕྱི་ནང་ཉེར་འཚེ་ཞི་ཞིང་ལེགས་ཚོགས་ཀུན། །འབད་མེད་འགྲུབ་ཅིང་སྔོན་གྱི་གཡར་དམ་བཞིན། །རྟག་ཏུ་གཡེལ་བ་མེད་པར་གྲོགས་མཛད་གསོལ།  །དེ་ནས།  མ་སྙེད་ཡོངས་སུ་མ་ཤེས་དང།  །ཞེས་
སོགས་ཀྱིས་བཟོད་གསོལ་དང། རང་གནས་སུ་གཤེགས་པར་གསོལ་བ་སོགས་སྤྱི་ལྟར་བྱའོ། །ཞེས་པ་འདི་ནི་ཏྲེ་བོ་མ་ཟུར་བླ་མ་ཡེ་ཤེས་རྒྱལ་མཚན་གྱིས། དབེན་གནས་གསར་བསྐྲུན་གྱི་གནས་རིའི་གཞི་བདག་ལ་གསོལ་མཆོད་དགོས་ཞེས་བསྐུལ་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་ཉི་ཉག་སྒང་
དུ་སྦྱར་བའོ།།    ༈     །།མིག་གི་བདུད་རྩི་འགྱུར་བའི་ལུས་ཕྲ་ཅན། །མཐོ་རིས་སྨིན་ལེགས་ཁེངས་འཕྲོག་སྨན་མོ་སོགས། །གཞི་འདིར་མངའ་མཛད་གནས་བདག་འཁོར་བཅས་ལ། །དགྱེས་པ་བསྐྱེད་ཆེན་མཐུན་རྫས་འབུལ་བ་ནི། །
སྲིད་ན་མཁོ་དགུའི་འབྱོར་པ་མ་ཚང་མེད། །སྣ་ཚོགས་འཕྱུར་བུར་སྤུངས་པའི་སྤྲིན་སྤྲོ་བས། །ཉེར་འཚེ་ཞི་ལ་མཐུན་རྐྱེན་བསམ་དོན་རྣམས། །སྒྲུབ་སླད་ཇི་ལྟར་ནུས་པའི་ཕྲིན་ལས་མཛོད།  །ཅེས་པ་འདི་ནི་མགར་ཐར་ཉེ་འདབས་ཀྱི་ཆུ་ཚན་ཁར་གནས་བདག་

[026B]།     ༈    །།རྒྱལ་ཀུན་གསང་བ་བསམ་འཕེལ་ཡིད་བཞིན་ནོར། །མཐུ་སྟོབས་ཟ་མ་ཏོག་ཏུ་སྤུངས་
པའི་མཛོད། །ཕྱག་ན་རྡོ་རྗེ་འབར་བའི་ལྷ་མཆོག་ཆེས། །མཆོག་ཐུན་དངོས་གྲུབ་མ་ལུས་དེང་འདིར་སྩོལ། །གདོད་ནས་ཞི་བ་ཀུན་ཁྱབ་ཆོས་ཀྱི་དབྱིངས། །སྣ་ཚོགས་ཆོ་འཕྲུལ་དབང་པོའི་གཞུ་རིས་ལྟར། །སྟོན་མཛད་རོང་ལྷ་རྒྱལ་མཚན་
མཐུ་ཆེན་གཙོ། །བཀའ་ཉན་འཁོར་བཅས་གནས་འདིར་གཤེགས་སུ་གསོལ། །བྱུ་རུའི་ལྷུན་པོ་ཉི་མ་འབུམ་ཕྲག་གིས། །འཁྱུད་བཞིན་མདོག་དམར་འཚེར་བའི་འོད་ཟེར་ཅན། །དཔའ་བོ་གཡུལ་ཞུགས་ཆས་སྤྲས་བྲག་དམར་བ། །འཁོར་
དང་བཅས་པ་གནས་འདིར་གཤེགས་སུ་གསོལ། །འཁོར་འདས་དབང་སྒྱུར་པདྨ་སམྦྷ་སོགས། །བྱིན་རླབས་གཏེར་གྱུར་དངོས་བརྒྱུད་བླ་མ་དང། །ཡི་དམ་ཞི་ཁྲོའི་དམ་ཚིག་རྗེས་དགོངས་ལ། །ཐོགས་མེད་འདིར་གཤེགས་དགྱེས་པའི་གདན་ལ་
བཞུགས༑ །མཆོད་ཡོན་ཞབས་བསིལ་ལྷ་ཆུའི་རྒྱུན་ལྟར་སྦྲེངས། །དབང་ལྔའི་མེ་ཏོག་དྲི་ཞིམ་བདུག་སྤོས་འཐུལ། །སྣང་གསལ་སྒྲོན་མེ་དྲི་བཟང་བྱུག་པ་དང། །རོ་བདའི་ཟས་མཆོག་སྣ་ཚོགས་རོལ་མོ་ལྡིར། །ཤ་ཁྲག་འབྲུ་སྣའི་གཏོར་མ་
རི་ལྟར་མཐོ། །རྩ་བརྒྱད་སྟོང་སྦྱར་བདུད་རྩི་གསེར་སྐྱེམས་ཕུང། །དགྲ་བགེགས་ཁྲག་མཚོ་དམར་སེར་ཝུ་ཕྲེང་ཅན། །མཆོད་པར་འབུལ་ལོ་དགྱེས་པས་ལོངས་སུ་སྤྱོད། །གཞན་ཡང་དངོས་སུ་བཤམས་དང་ཡིད་སྤྲུལ་པའི། །མཐུན་རྫས་སྤྱན་

[027A]༄༅། །གཟིགས་ས་གཞི་བར་སྣང་ཁྱོན། །ཀུན་ནས་ཡོངས་གང་མ་ཚང་མེད་པ་འདིས། །གཙོ་འཁོར་མ་ལུས་མཉེས་ཤིང་ཚིམ་གྱུར་ཅིག་རྫུ་འཕྲུལ་རླུང་གི་ཤུགས་འཆང་རྟ་ནག་སྟེང། །ཁྲོ་གཏུམ་སྲིད་གསུམ་གཡོ་བའི་གར་
སྟབས་ཅན། །གཡས་པ་མདུང་རྣོན་གཡོན་པ་དགྲ་སྙིང་འཛིན། །བདུད་མགོན་དམག་དཔོན་ཆེན་པོ་འཁོར་བཅས་བསྟོད། །མཐུ་རྩལ་མི་བཟད་དྲག་པོའི་སྤྲིན་རུམ་ལས། །སྣ་ཚོགས་ཆོ་འཕྲུལ་ཐོག་གི་ཚ་ཟེར་གྱིས། །མ་རུངས་མགོ་བོ་འགས་བྱེད་བྲག་དམར་བ་
བཙན་རྒོད་འཁོར་དང་བཅས་ལ་བསྟོད་པར་བགྱི། །དམ་ཚིག་རྡོ་རྗེ་ཐོད་བཅིངས་ཕྲིན་ལས་ཀུན། །ཐོགས་མེད་སྒྲུབ་ནུས་སྲུང་མ་འཁོར་བཅས་པས། །རྣལ་འབྱོར་བདག་ཅག་གཞིས་ལམ་བྱེས་ཀུན་ཏུ། །སྲུང་སྐྱོབ་མེལ་ཚེ་རྟག་ཏུ་མི་གཡེལ་མཛོད། །ནད་
གདོན་པར་གཅོད་ཞི་ལ་ཚེ་དཔལ་སོགས། །ཡིད་བསམས་འདོད་པ་འགྲུབ་ཅིང་དགྲ་དང་བགེགས། །གང་འཚམས་ཆད་པས་ཚར་ཆོད་རེ་བ་ཀུན། །སྩོལ་ལ་དཔག་བསམ་ཤིང་དང་འདྲ་བར་མཛོད།  །ཅེས་ཨེ་རོང་གི་སའི་ཆ་བསྲུང་བའི་བདུད་མགོན་རོང་ལྷ་རྒྱལ་
མཚན་དང། འཁོར་བཙན་རྒོད་བྲག་དམར་བ་དམིགས་བསལ་ཡོད་པའི་གསོལ་མཆོད་ཅིག་དགོས་ཞེས་ཨུའི་ཅིང་དར་ཁན་མགྲོན་གཉེར་བློ་བཟང་དཀོན་མཆོག་གིས་བསྐུལ་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་དྲུང་ཡིག་ཚངས་སྐྱེས་བློ་ལྡན་ནོ།། །།།
   ༈    །ཕྲིན་ལས་ཡིད་བཞིན་སྐོང་བའི་བདུད་མགོན་ཆེ། །ཏྲཀཤད་ལ་སོགས་རྣམ་འགྱུར་མ་ངེས་པའི། །ཆོས་འཁོར་སྐྱོང་བའི་སྲུང་མ་འཁོར་བཅས་ཀྱིས། །སངས་རྒྱས་བསྟན་དར་བསྟན་འཛིན་སྐུ་ཚེ་དང། །ཕྲིན་

[027B] །ཁྱད་པར་རི་སྒོ་བསླབ་གསུམ་ཆོས་ཀྱི་སྡེ། །མི་ཉམས་སྲིད་མཐར་འཕེལ་བའི་ཕྲིན་ལས་མཛོད། །སྤྱི་དང་བྱེ་བྲག་འཇིག་རྟེན་ཁམས་ཀུན་ཏུ། །སྙིགས་མའི་རྒུད་པ་མ་ལུས་ཞི་བ་དང། །བདག་ཅག་བསམ་དོན་
ལྷུན་གྱིས་གྲུབ་པ་ཡི། །རྒྱལ་རྔ་དུས་འདིར་ཆེར་སྒྲོག་པར་མཛོད།  །ཆོས་སྡེ་གཞན་ལ་སྦྱོར་ན། ཁྱད་པར་བསླབ་གསུམ་ཆོས་ཀྱི་སྡེ་ཆེན་པོ། །ལྷ་རྒྱ་རི་བའི་ཆོས་སྲིད་ལ་སྦྱོར་ན། ཁྱད་པར་ས་སྐྱོང་ལྷ་རིགས་རྒྱ་རི་བའི། །ཆོས་སྲིད་མི་ཉམས་འཕེལ་བའི་ཕྲིན་ལས་མཛོད། །ཅེས་པ་ཡང་སྔར་དག་
རྩོམ་བགྱིས་པའི་བདུད་མགོན་རོང་ལྷ་རྒྱལ་མཚན་པའི་གསོལ་མཆོད་ཀྱི་སྐབས་མཚམས་ཤིག་ཏུ་སྦྱར་ཆོག་པའི་འདོད་གསོལ་འདི་ལྟར་དགོས་ཞེས་ཨུའི་ཅིང་དར་ཁན་མགྲོན་གཉེར་བློ་བཟང་དཀོན་མཆོག་གིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།    ༈     །།དངོས་གྲུབ་མ་
ལུས་འབྱུང་གནས་ཡིད་བཞིན་ནོར། །བླ་མ་ཡི་དམ་དབྱེར་མེད་མྱུར་མཛད་མགོན། །འཆི་བདག་ལས་ཀྱི་གཤིན་རྗེ་འཁོར་བཅས་པས། །བྱང་ཆུབ་བར་དུ་ཕྲིན་ལས་གཡེལ་མེད་མཛོད།  །འདིར་མྱུར་མཛད་ཡེ་ཤེས་མགོན་པོ་ཕྱག་དྲུག་པ་དང་འཆི་བདག་ལས་ཀྱི་གཤིན་རྗེ་གཉིས་
ལ་མཆོད་གཏོར་འབུལ་ཚུལ་མདོར་བསྡུས་ཇི་ལྟར་བྱ་བ་ལ། རང་རྡོ་རྗེ་འཇིགས་བྱེད་སྐད་ཅིག་ཀྲོང་བསྐྱེད་ལྟ་བུས་མཚོན་ཡི་དམ་གྱི་རྣལ་འབྱོར་སྔོན་དུ་འགྲོ་བས་མཆོད་གཏོར་ནང་མཆོད་རྣམས་བླ་མེད་སྤྱི་ལྟར་བྱིན་གྱིས་བརླབ།  རང་ཉིད་ཡི་དམ་ལྷར་གསལ་ཐུགས་ཀ་ནས། །འོད་ཟེར་འཕྲོས་པས་ཤར་ལྷོ་
བསིལ་བ་ཚལ། །འཇིགས་རུང་དུར་ཁྲོད་ཙན་དན་ཚང་ཚིང་ནས། །མྱུར་མཛད་ཡེ་ཤེས་མགོན་པོ་འཁོར་བཅས་དང། །ལྷོ་ཕྱོགས་གཏུམ་དྲག་འཆི་བདག་གཤིན་རྗེའི་གནས། །རིམ་པ་བདུན་གྱི་ས་འོག་ལྕགས་མཁར་ནས། །ཆོས་ཀྱི་རྒྱལ་པོ་འཁོར་བཅས་

[028A]༄༅། །སྤྱན་དྲངས་ཏེ། །མདུན་དུ་དགྱེས་པས་བརྟན་པར་བཞུགས་སུ་གསོལ། །ཨོཾ་ཤྲཱི་མཧཱ་ཀཱ་ལ་ཀཱ་ལ་དའུ་པ་ས་པ་རི་ཝཱ་ར་ཨེ་ཧྱ་ཧི་ཛཿ་ཛཿ་པདྨ་ཀ་མ་ལཱ་ཡེ་སྟྭཾ།  མཆོད་གཏོར་འབུལ་བ་ནི།  སྟོང་གསུམ་ལྟར་ཡངས་གྲངས་མེད་ཐོད་པའི་
སྣོད༑ ༑ཁྲག་གི་ཨརྒྷཾ་ཞབས་བསིལ་རྒྱ་མཚོར་འཁྱིལ། །དབང་ལྔའི་མེ་ཏོག་ཤ་ཆེན་གསུར་དུད་འཁྲིགས། །ཞུན་ཆེན་སྒྲོན་མེ་ཁྲག་ཞག་མཁྲིས་པའི་དྲི། །ཤ་རུས་ཞལ་ཟས་སྣ་ཚོགས་རོལ་མོ་འཁྲོལ། །གཞན་ཡང་ཕྱི་ནང་ཉེར་སྤྱོད་འདོད་ཡོན་ལྔ།།
རྒྱལ་སྲིད་སྣ་བདུན་བཀྲ་ཤིས་རྫས་རྟགས་བརྒྱད། །རི་རབ་ལྷ་མིའི་དཔལ་འབྱོར་མ་ཚང་མེད། །རྟ་གཡག་བྱ་ཁྱི་ལུག་སོགས་སྲོག་ཆགས་དང། །དགྲ་འཇོམས་མཚོན་ཆ་རང་སྲུང་གོ་ཁྲབ་སོགས། །སྤྱན་གཟིགས་ཕྱི་ནང་གསང་བ་བླ་མེད་རྟེན། །རབ་
འབྱམས་མཐུན་རྫས་མཆོད་པས་མཉེས་གྱུར་ཅིག་ཨོཾ་ཤྲཱི་ མཧཱ་ཀཱ་ལ་ཀཱ་ལ་རཱུ་པ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཧཱུཾ་སཱཧཱ་ ནས།  ཤཔྡ་ འི་བར་དང། སྔགས་དེའི་མཐར་  ཨོཾ་ཨཱ་ཧཱུཾ།  བཏགས་པས་ནང་མཆོད་ཕུལ།  མགྲོན་རྣམས་ཀྱི་ལྗགས་ཧཱུཾ་ལས་བྱུང་བའི་རྡོ་རྗེ་རྩེ་གཅིག་པ་
དམར་པོའི་འོད་ཀྱི་སྦུ་གུས་གཏོར་མའི་བཅུད་དྲངས་ཏེ་གསོལ་བར་གྱུར། ཨོཾ་ཤྲཱི་མཧཱ་ཀཱ་ལ་ཀཱ་ལ་རཱུ་པ་ས་པ་རི་ཝཱ་ར་ཨི་དཾ་བ་ལིནྟ་ཁ་ཁ་ཁཱ་ཧི་ཁཱ་ཧི།  ཞེས་པ་བདུན་ལ་སོགས་པས་གཏོར་མ་ཕུལ། སླར་ཡང་གོང་ལྟར་མཆོད་པ་དང་ནང་མཆོད་ཕུལ་རྗེས། བསྟོད་པ་ནི་
ཧཱུཾ༑  རྒྱལ་བ་ཀུན་གྱི་སྙིང་རྗེ་གཅིག་བསྡུས་གཟུགས། །སྤྱན་རས་གཟིགས་དབང་གདུག་པ་སྒྲོལ་བའི་སླད། །འཇིགས་རུང་སྲིན་པོའི་གར་སྒྱུར་མྱུར་མཛད་མགོན། །ཡུམ་གཅིག་གནོད་སྦྱིན་བཞི་སོགས་འཁོར་བཅས་བསྟོད། །སྟང་ ཟིལ་རི་བོར་

[028B]  །འཁྱུད་འདྲ་ས་ཆེན་གཡོ་བའི་གར་སྟབས་ཅན། །གཤིན་རྗེའི་རྒྱལ་པོ་ཡུམ་མཆོག་ཙམུཎྜཱི། །ཕོ་བརྒྱད་མོ་བརྒྱད་འཁོར་དང་བཅས་ལ་བསྟོད། །སྔོན་ཚེ་དངོས་བརྒྱུད་བླ་མ་རྒྱལ་བ་ཡིས། །བཀའ་བསྒོས་དམ་ཚིག་གཉན་པོ་ཞལ་
བཞེས་ལྟར། །སངས་རྒྱས་བསྟན་དང་བསྟན་འཛིན་ཕྲིན་ལས་དང། །འཇིག་རྟེན་བདེ་ལེགས་རྫོགས་ལྡན་དུས་བཞིན་སྤེལ། །ཁྱད་པར་བདག་སོགས་རྣམས་ལ་ནད་གདོན་བགེགས། །ཕྱི་ནང་ཉེར་འཚེ་ཞི་ཞིང་ཆོས་སྲིད་ཀྱི། །ལེགས་ཚོགས་དགོས་
པ་མ་ལུས་ལྷུན་གྱིས་འགྲུབ། །སྲུང་སྐྱོབ་ཕྲིན་ལས་རྟག་ཏུ་མི་གཡེལ་མཛོད། །ལོག་པའི་སེམས་འཆང་ཉེས་མེད་གླགས་ལྟའི་དགྲ། །བགེགས་རིགས་སྡེ་དང་བཅས་པ་གང་འཚམས་ཀྱི། །ཆད་པས་མྱུར་དུ་ཚར་ཆོད་བསམ་དོན་ཀུན། །མ་ཐོགས་
འགྲུབ་པའི་བཀྲ་ཤིས་དཔལ་སྩོལ་ཞིག་ །དེ་ནས་ཡིག་བརྒྱས་ཆད་ལྷག་ཁ་བསྐང་ཞིང།  མ་རྙེད་ཡོངས་སུ་མ་ཤེས་དང།  །སོགས་ཀྱིས་ནོངས་བཤགས་བྱས་རྗེ།  ཁྱེད་ཀྱིས་སེམས་ཅན་དོན་ཀུན་མཛད།  །སོགས་ཀྱིས་མགྲོན་རྣམས་རང་གནས་སུ་གཤེགས། སྨོན་ལམ་
བཀྲ་ཤིས་སྤྱི་ལྟར་བྱའོ། །དཔལ་མྱུར་མཛད་མགོན་པོ་ཕྱག་དྲུག་པ་དང། དམ་ཅན་ཆོས་ཀྱི་རྒྱལ་པོ་གཉིས་ལ་མཆོད་གཏོར་འབུལ་ཚུལ་འདི་ནི། དད་གཏོང་ལྷག་བསམ་རྨ་མེད་པའི་འབྱོར་པ་ཅན་སྐྱེད་བྱེད་ཀུན་བསོད་ནམས་དར་རྒྱས་ཀྱིས་རྒྱུན་ཁྱེར་དུ་དགོས་ཚུལ་བསྐུལ་མ་མཛད་པ་ལྟར་ཤཱཀྱའི་དགེ་སློང་བློ་བཟང་བསྐལ་
བཟང་རྒྱ་མཚོས་སྦྱར་བའོ།།    ༈     །།དངོས་གྲུབ་བྱེ་བའི་གཏེར་གྱུར་བླ་མ་དང། །ཡི་དམ་དཀྱིལ་འཁོར་རྒྱལ་བ་རྒྱ་མཚོའི་ལྷ། །གནས་གསུམ་མཁའ་འགྲོ་མཐུ་ལྡན་དཀར་ཕྱོགས་ཀྱི། །ཆོས་སྐྱོང་སྲུང་མར་བཅས་པའི་ནུས་བྱིན་དང། །ཁྱད་པར་རྒྱལ་

[029A]༄༅། །ཡུམ་རྡོ་རྗེ་དབྱིངས་ཕྱུག་གང། །གཏུམ་དྲག་གར་མཛད་དཔལ་ལྡན་དམག་ཟོར་མ། །འཁོར་ཚོགས་དམ་ཅན་སྡེ་དཔུང་གྲངས་མེད་བཅས། །སྔོན་གྱི་ཞལ་བཞེས་དམ་བཅའ་རྗེས་དགོངས་ལ། །རྒྱལ་བའི་བསྟན་དང་ཁྱད་
པར་གསེར་མདོག་ཞྭ།  །ལྷ་མོའི་སྐབས་འདི་སོར་བཞག་དང། ཆོས་སྐྱོང་གཞན་ལ་རྐང་པ་གཉིས་པོ་འདི་ཚབ། ཁྱད་པར་རྣལ་འབྱོར་བདག་ཅག་བསྙེན་བསྒྲུབས་པའི། །དགྲ་བགེགས་གཤེད་གྱུར་རྒྱལ་བའི་བསྟན་སྲུང་དབང། །ཞེས་པར་བསྒྱུར།  འཆང་བའི་ལུགས་བཟང་སྲིད་མཐར་མི་ཉམས་
ལ༑ ༑འགྲོ་བ་མ་ལུས་དཀར་མིན་ཉེས་པའི་འབྲས། །ཞི་ཞིང་རྫོགས་ལྡན་དགའ་སྟོན་སྩལ་དུ་གསོལ། །བློ་བཟང་གྲགས་བསྟན་འདེགས་ལ་ལྷག་བསམ་ཟླ། །ཉ་གང་རྗེས་འགྲོ་བསྐལ་བཟང་རྒྱ་མཚོའི་སྡེར། །ཕྱི་ནང་ཉེར་འཚེ་ཞི་ཞིང་ལེགས་ཚོགས་
འཕེལ། །དབང་དྲག་ཕྲིན་ལས་མཐའ་དག་འགྲུབ་པར་མཛོད། །གང་གི་ཞབས་ཟུང་བཅུ་གཉིས་བདག་པོའི་འགྲོས། །གངས་ཅན་ལྷ་ལམ་ངོས་འཕགས་གཞན་ཕན་འོད། །རྒྱ་ཆེར་འཕྲོས་པས་ཆོས་སྲིད་འདམ་སྐྱེས་ཁ། །ལྷག་པར་རྒྱས་པའི་
ཕྲིན་ལས་མ་གཡེལ་ཞིག་ །ཅེས་པ་འདི་ནི་ཆོས་འཁོར་རྒྱལ་སྤྱི་ཚོགས་ཀྱི་རིང་འཚོའི་རྟེན་འབྱུང་བསྒྲིག་མིའི་གཡར་ལམ་ནས་ཆོས་སྲུང་གི་བསྐང་བ་ཕྲིན་བཅོལ་གཤམ་འཐུད་ཆོག་པའི་འདོད་གསོལ་གོང་སྨོས་བཞིན་དགོས་ཞེས་བསྐུལ་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་མི་ཉག་སྒང་གི་
སའི་ཆར་སྦྱར།།    ༈    །།འདིར་དྲེགས་པའི་སྡེ་དཔོན་ཆེན་པོ་སྐུ་ལྔ་སྤྱི་དང། བྱེ་བྲག་གནས་ཆུང་དགྲ་ལྷ་སྐྱེས་གཅིག་གི་གསོལ་མཆོད་བྱ་བའི་རིམ་པ་ལ་མཆོད་གཏོར་སྤྱན་གཟིགས་སོགས་འདུ་བྱས། རང་ཡི་དམ་གྱི་བདག་བསྐྱེད་རྒྱས་བསྡུས་ཅི་རིགས་སྔོན་དུ་འགྲོ་བས་བྱིན་རླབས་སྤྱི་ལྟར་བྱས་རྗེས་

[029B]  ཧཱུཾ༑ ལྷུན་གྲུབ་བདེ་ཆེན་ཉམས་ལས་རིགས་བརྒྱའི་གར། །སྒྱུར་མཛད་རྡོ་རྗེ་སློབ་དཔོན་འཁོར་ལོའི་མགོན། །ཡི་དམ་དཔའ་བོ་མཁའ་འགྲོ་བཀའ་སྡོད་བཅས། །མཆོག་ཐུན་དངོས་གྲུབ་གཏེར་ཆེན་
དེང་འདིར་སྩོལ། །ཀུན་ཁྱབ་བརྗོད་ལས་འདས་པའི་ཡེ་ཤེས་དབྱིངས། །གྲངས་མེད་སྒྱུ་འཕྲུལ་དྲ་བའི་རོལ་བ་ལས། །སྣང་སྲིད་དྲེགས་པའི་སྡེ་དཔོན་སྐུ་ལྔ་པོ། །རྣམ་མང་འཁོར་ཚོགས་མ་ལུས་གནས་འདིར་གཤེགས། །ཁྱད་པར་ནུབ་ཕྱོགས་
གསུང་གི་རྒྱལ་པོ་ཆེ། །དགྲ་ལྷ་སྐྱེས་གཅིག་མཛེས་བྱེད་པདྨ་ཡུམ། །བློན་པོ་རྡོ་རྗེ་གྲགས་ལྡན་འཁོར་དང་བཅས། །མ་ཐོགས་དམ་ཚིག་དབང་གིས་གནས་འདིར་གཤེགས། །སྤྱན་གཟིགས་མཐུན་རྫས་གནམས་བར་སྣང་གང། །འབོད་པའི་
གདུང་དབྱངས་རྐང་གླིང་རོལ་མོ་འཁྲོལ། །ཤ་ཆེན་སྤོས་དཀར་བསྲེག་ཅིང་དར་སྣ་ཡི། །གཡབ་མོས་འབོད་དོ་རིངས་པའི་ཚུལ་གྱིས་གཤེགས། །ཏིང་འཛིན་སྒྱུ་མ་མཁན་གྱི་འཕྲུལ་འཁོར་ལས། །མདུན་དུ་དུར་ཁྲོད་རྣམ་བརྗིད་གཞལ་ཡས་ཁང། །སྣ་
ཚོགས་བཀོད་པའི་བྱེ་བྲག་མཐའ་ཡས་འདིར། །བརྟན་པར་བཞུགས་ལ་དགྱེས་པའི་དགའ་སྟོན་སྩོལ། །མཐུ་སྟོབས་ནུས་པའི་མངའ་བདག་པི་ཧ་ར། །གནོད་སྦྱིན་སྡེ་ལྔའི་ཚོགས་ལ་ཕྱག་འཚལ་ལོ། །དབང་ཆེན་དཀྱིལ་འཁོར་དབང་གསོལ་ཁས་
བླངས་པའི། །དམ་ཚིག་རྡོ་རྗེའི་རྒྱ་ལས་མ་འདའ་ཞིག་ཧཱུཾ༑ ཟག་མེད་བདེ་བ་ཆེན་པོའི་ལྷ་ལམ་ངོས། །སྣ་ཚོགས་མཆོད་སྤྲིན་ཕུང་པོ་མཐའ་ཀླས་པ། །འཁོར་གསུམ་མཚན་འཛིན་བྲལ་བའི་རྣམ་འགྱུར་འབུམ། །སྤྲོ་བས་རབ་དགའི་སྙིང་པོ་འབར་གྱུར་

[030A]༄༅། །ཅིག་ཁ་དོག་བཀྲ་བའི་ཆུ་སྐྱེས་འདབ་བརྒྱ་རྒོད། །དྲི་བཟང་སྨན་དང་སྤོས་ངད་དུད་པ་འཐུལ། །ཉི་ཟླའི་དབེར་འོས་སྣང་གསལ་སྒྲོན་མེ་དྲི། །ལྷ་མིའི་བཟའ་བཅའ་རོ་བརྒྱ་ལྡན་པའི་ཚོགས། །སྙན་བརྗིད་རོལ་མོ་
འབྲུག་སྟོང་ལྟར་ལྡིར་བ། །བསྟན་སྲུང་འཁོར་བཅས་དགྱེས་པ་བསྐྱེད་ཕྱིར་འབུལ། །དམར་ཆེན་རཀྟ་སྦྲོང་བའི་ཨརྒྷཾ་དང། །དབང་པོའི་མེ་ཏོག་ཤ་གསུང་དུད་སྤྲིན་འཐིབས། །ཚིལ་ཆེན་མར་མེ་ཁྲག་ཞག་མཁྲིས་པའི་དྲི། །ཤ་རུས་ཞལ་ཟས་
མི་རྐང་གླིང་བུ་སོགས། །ཕྱི་ནང་ཉེར་སྤྱོད་མ་ཚང་མེད་པ་འདི། །བསྟན་སྲུང་འཁོར་བཅས་བགྱེས་པ་བསྐྱེད་ཕྱིར་འབུལ། །མི་ལྤགས་གཅན་གཟན་གཡང་གཞི་མཁའ་དབྱིངས་བྲེས། །ནང་ཁྲོལ་རྒྱུ་མའི་ལྔ་ལྡི་ཕྱོགས་ཀུན་ཁྱབ། །མྱུར་མགྱོགས་
རྟ་དང་གཡག་རྒོད་མ་ཧེ་བ། །ར་ལུག་བྱ་ཁྱི་སྟག་སེང་གླང་པོ་སོགས། །སྲོག་ཆགས་གཅན་གཟན་ས་གཞི་གང་བ་འདི། །བསྟན་སྲུང་འཁོར་བཅས་དགྱེས་པ་བསྐྱེད་ཕྱིར་འབུལ། །མཛེས་པའི་གླུ་གར་འབག་ཤོན་རྩེད་འཇོ་དང། །ཟ་འོག་བེར་དང་
སྣམ་སྦྱར་ཞི་དུལ་ཆས། །རིན་ཅེན་རུས་རྒྱན་སྤྲུལ་གྱི་ཆུན་པོ་དང། །རང་སྲུང་གོ་ཆ་དགྲ་འཇོམས་རྣོ་ངར་མཚོན། །ཐེབ་ཞུ་ཞྭ་ནག་ལ་སོགས་ཉེར་སྤྱད་འདི། །བསྟན་སྲུང་འཁོར་བཅས་དགྱེས་པ་བསྐྱེད་ཕྱིར་འབུལ། །སྟག་དང་སྤྲེའུ་བྱ་རྒོད་སྤྱང་
ཀི་དང། །ཟ་འོག་ཕྱོགས་ལས་རྒྱལ་བའི་མཚན་མ་བསྒྲེང། །སྒྲུབ་གཏོར་མཆོད་གཏོར་རྒྱན་གྱིས་མཛེས་པའི་མདོས། །དྲེགས་པ་འདུ་བའི་ཕྱི་ནང་གསང་བའི་རྟེན། །བླ་རྡོ་སྲོག་འཁོར་ཚུལ་བཞིན་བཤམས་པ་འདི། །བསྟན་སྲུང་འཁོར་བཅས་

[030B] །རིན་ཆེན་སྣ་བཞིའི་རང་བཞིན་ལྷུན་པོ་དང། །གླིང་བཞི་གླིང་ཕྲན་མུ་ཁྱུད་ཉི་ཟླ་ཟུང། །རིན་ཅེན་བདུན་དང་བཀྲ་ཤིས་རྫས་རྟགས་བརྒྱད། །དཔག་བསམ་ཤིང་དང་སྐྱེད་ཚལ་ཁྲུས་ཀྱི་རྫིང། །ལྷ་མིའི་དཔལ་འབྱོར་ཡོངས་
སུ་རྫོགས་པ་འདི། །བསྟན་སྲུང་འཁོར་བཅས་དགྱེས་པ་བསྐྱེད་ཕྱིར་འབུལ། །ཁ་དོག་དབྱིབས་ལེགས་ཡིད་འོང་གཟུགས་མཆོག་དང། །ཟིན་དང་མ་ཟིན་འབྱུང་འགྱུར་དྲུག་ལྡན་སྒྲ། །དྲི་རོ་རེག་བྱ་མཆོད་ཚོགས་སྤྱན་གཟིགས་དང། །དཀོར་ནོར་དགྱེས་
པའི་མཐུན་རྫས་མ་ཚང་མེད། །སྟོང་གསུམ་ཁྱོན་གང་དངོས་བཤམས་ཡིད་སྤྲུལ་འདི། །བསྟན་སྲུང་འཁོར་བཅས་དགྱེས་པ་བསྐྱེད་ཕྱིར་འབུལ། །ལྕགས་ཀྱུ་ལྔ་དང་སྒྲོན་མ་ལྔ་སྦྱར་བའི། །ཟག་མེད་བདུད་རྩིའི་བཏུང་བ་མཚོ་ལྟར་བསྐྱིལ།  །དགྲ་བགེགས་
སྙིང་ཁྲག་དམར་སེར་ཝུ་ཕྲེང་ཅན། །ཤ་ཁྲག་རུས་པའི་གཏོར་མ་འབུལ་གྱི་བཞེས། །གདོད་ནས་སྟོང་པ་སྨྲ་བསམ་ལས་འདས་ཀྱང། །ཀུན་རྫོབ་མ་རིག་འཁྲུལ་རྒྱུས་ནོངས་པ་དང། །ཉམས་ཆགས་འགལ་བ་ཅི་བགྱིས་མཐོལ་བཤགས་ན། །དམིགས་མེད་གནས་ལུགས་
དབྱིངས་སུ་དག་པར་མཛོད། །རྒྱལ་ཆེན་འཁོར་དང་བཅས་པའི་ལྗགས་ཧཱུཾ་ལས་བྱུང་བའི་རྡོ་རྗེ་རྩེ་གཅིག་པ་དམར་པོ་འོད་ཀྱི་སྤུ་གུས་གཏོར་མའི་བཅུད་དྲངས་ཏེ་གསོལ་བར་གྱུར་ བར་བསམ།  ཨོཾ་མཧཱ་རཱ་ཛཱ་ས་པ་རི་ཝཱ་ར་ཨི་དཾ་བ་ལིནྟ་ཁ་ཁ་ཁཱ་ཧི་ཁཱ་ཧི།  ཞེས་པས་གཙོ་བོ་དང་
ཨ་ཀཱ་རོས་འཁོར་རྣམས་ལ་འབུལ། གོང་གི་སྔགས་མཐར་ཨརྒྷཾ་སོགས་ཀྱིས་མཆོད་པ་དང། འབྲུ་གསུམ་སྦྱར་བས་ནང་མཆོད་འབུལ།  ཧཱུཾ༑ རྣམ་དག་ཀུན་ཏུ་བཟང་པོ་ཡེ་ཤེས་ལྔའི། །རང་གཟུགས་ཞི་བ་ཉིད་ལས་མ་གཡོས་ཀྱང། །གདུལ་དཀའི་དགྲ་བགེགས་གཤེད་དུ་ཁྲོ་ཆེན་སྐུ། །སྟོན་

[031A]༄༅། །མཛད་དྲེགས་པ་མཆེད་ལྔ་འཁོར་བཅས་བསྟོད། །མ་རུངས་ཁྲག་དྲོན་བཏུང་བས་མ་ཚིམས་པར། །ལུས་ཀུན་བྱུགས་འདྲ་དགྲ་ལྷ་སྐྱེས་གཅིག་རྒྱལ། །བློན་པོ་རྡོ་རྗེ་གྲགས་ལྡན་གསང་བའི་ཡུམ། །འཁོར་ཚོགས་
དྲེགས་པའི་དཔུང་དང་བཅས་ལ་བསྟོད། །ཁམས་གསུམ་ཀུན་ལས་རྒྱལ་བའི་སྟོབས་ལྡན་སྐུ། །དྲག་སྔགས་ཚ་ཟེར་ཐོག་འབེབས་དབྱར་རྔའི་གསུང། །ཆོས་དབྱིངས་ལྷན་སྐྱེས་བདེ་ཆེན་རོ་གཅིག་ཐུགས། །བསྟན་སྲུང་དགྲ་ལྷའི་གཙོ་བོར་
བསྟོད་པར་བགྱི། །དཔལ་ཆེན་གསང་བདག་རྟ་མཆོག་ཁྲག་འཐུང་ལྷ། །བརྟུལ་ཞུགས་གྲུབ་དབང་མཚོ་སྐྱེས་རྡོ་རྗེ་ཡིས། །དམ་ཚིག་རྡོ་རྗེ་སྤྱི་བོར་ལེགས་བཀོད་ཅིང། །བདུད་རྩི་ལྕེར་བླུད་ཐ་ཚིག་གཉན་པོ་བསྒྲགས། །དེ་རྗེས་རིག་གྲོལ་དགེ་
འདུན་བྱེ་བའི་བདག་བསོད་ནམས་ཡོན་ཏན་གཏེར་གྱུར་རྒྱ་མཚོའི་མགོན། །ཟིལ་གནོན་བཞད་རྩལ་དངོས་བརྒྱུད་བླ་མ་ཡི། །སྤྱན་སྔར་ཁས་བླངས་དམ་ཚིག་དྲན་མཛོད་ལ། །རྒྱལ་བསྟན་སྤྱི་དང་ཁྱད་པར་དགའ་ལྡན་པའི། །དྲི་མེད་ལུང་
རྟོགས་མཐའ་དབུས་ཕྱོགས་བརྒྱར་རྒྱས། །འཇིག་རྟེན་ཁམས་སུ་དཀར་མིན་འབྲས་སྨིན་པའི། །སྡུག་བསྔལ་ཉེར་འཚེ་མ་ལུས་ཞི་བར་མཛོད། །ཁྱད་པར་ཚུལ་བཞིན་སྦྱོད་པའི་རིག་སྔགས་འཆང། །བདག་ཅག་དཔོན་སློབ་འཁོར་དང་བཅས་པ་ལ། །སྔོན་གྱི་གཡར་
དམ་ཇི་བཞིན་དུས་ཀུན་ཏུ། །སྲུང་སྐྱོབ་གཡེལ་བ་མེད་པས་གྲོགས་མཛོད་ཅིག་སྔོན་གྱི་ལས་དང་འཕྲལ་རྐྱེན་གྱུར་པ་ཡི། །ཕྱི་ནང་རྐྱེན་ངན་མི་འདོད་ཞི་བ་དང། །ཚེ་དཔལ་འབྱོར་དང་དབང་ཕྱུག་བསོད་ནམས་སོགས། །དམ་ཆོས་སྒྲུབ་པའི་མཐུན་རྐྱེན་

[031B] །དྲེགས་ལྡན་སྐྱེ་བོ་ཟས་ནོར་ལོངས་སྤྱོད་སོགས། །རླབས་ཆེན་ཕན་བདེའི་གྲོགས་སུ་དགོས་དགུ་དག་མ་ཐོགས་དབང་དུ་སྡུད་ཅིང་དགྲ་དང་བགེགས། །ཐལ་བར་རློག་པའི་ཕྲིན་ལས་མཐའ་དག་སྒྲུབས། །ཧཱུཾ། བསྟན་སྲུང་དགྲ་ལྷའི་དབང་
པོ་འཁོར་དང་བཅས། །གདུག་ཅན་གཤེད་དུ་རྦད་ཅིང་ཁྲོས་པའི་ཚེ། །ཁྲོ་གཏུམ་ནམ་མཁའ་ཁྱབ་པར་གར་གྱིས་འགེངས། །དྲག་བོའི་ང་རོས་སྟོང་གསུམ་འགས་བཞིན་གཡོ། །དྲེགས་པའི་དམག་དཔུང་སྲོག་འཕྲོག་མཚོན་ཆ་འཕྱར། །མི་བཟད་ཆོ་འཕྲུལ་
མ་ངེས་ཅིར་ཡང་འགྱེད། །ཕྲིན་ལས་ཐོགས་མེད་སྒྲུབ་པའི་བརྟུལ་ཞུགས་ཅན། །གསོལ་ལོ་མཆོད་དོ་བཅོལ་བའི་ལས་མཛོད་ཅིག་བསྟན་དང་བསྟན་འཛིན་སེམས་ཅན་སྤྱི་ཡི་དགྲ། །རྣལ་འབྱོར་ཉེས་མེད་གྲགས་ལྟའི་བདུད་རིགས་དང། །བསམ་སྦྱོར་ལོག་
པའི་གདུག་ཅན་ཇི་སྙེད་པ། །གང་འཚམས་ཆད་པས་ཆོད་ལ་རྡུལ་དུ་རློག་མདོར་ན་བསྟན་སྲུང་རྒྱལ་ཆེན་འཁོར་དང་བཅས། །རྟག་ཏུ་མངའ་གསོལ་མཆོད་བསྟོད་ལྷུར་ལེན་ན། །སྒྲིབ་བྲལ་ཡེ་ཤེས་སྦྱན་གྱིས་ཉིན་མཚན་ཀུན། །མེལ་ཚེས་བསམ་དོན་མཐའ་
དག་མྱུར་འགྲུབ་མཛོད།  །རྗེས་ཀྱི་རིམ་པ་གཏང་རག་བཟོད་གསོལ་སོགས་སྤྱི་ལྟར་བྱ། དེ་ལྟར་བསྟན་སྲུང་རྒྱལ་ཆེན་སྐུ་ལྔ་སྤྱི་དང། ཁྱད་པར་གནས་ཆུང་དགྲ་ལྷ་སྐྱེས་གཅིག་ལ་གསོལ་མཆོད་བྱ་ཚུལ་འདི་ནི། དད་གཏོང་ལྷག་བསམ་རྨ་མེད་བའི་འབྱོར་པ་ཅན་སྐྱེད་བྱེད་ཀུན་བསོད་ནམས་དར་རྒྱས་ཀྱིས་
བསྐུལ་མ་མཛད་པ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་མི་ཉག་སྒང་གི་སའི་ཆར་སྦྱར་བའི་ཡི་གེ་པ་ནི་དྲུང་ཡིག་ཚངས་སྐྱེས་བློ་ལྡན་ནོ།།     ༈    །།མཐུ་རྩལ་མྱུར་མགྱོགས་འཁོར་ལོ་རྣོན་པོ་ཡིས། །ནག་པོའི་རྩ་ལག་སྒྲ་གཅན་སྡེ་བཅས་མགོ། །དྲུང་འབྱིན་

[032A]༄༅། །འཇུག་པ་བཅུ་ལྡན་ཆོས་སྐྱོང་བའི། །སྲུང་མ་དམ་ཅན་རྒྱ་མཚོའི་ཚོགས་སྤྱི་དང། །ཁྱད་པར་དམ་ཚིག་འདའ་དཀའ་རྡོ་རྗེའི་རྒྱ། །སྤྱི་བོར་རྟག་འཆར་སྤྲུལ་པའི་ཆོས་རྒྱལ་ཆེ། །གསང་ཡུམ་བློན་པོ་རུ་འདྲེན་འཁོར་བཅས་པས། །རྣམ་
བཞིའི་ཕྲིན་ལས་མཐའ་དག་ལྷུན་གྱིས་སྒྲུབས། །བདེ་ཆེན་ཆོས་ཀྱི་མངའ་ཐང་རྒྱས་པའི་གླིང། །བཤད་སྒྲུབ་ཐོས་བསམ་སྒོམ་པ་རྣམ་ཀུན་འཕེལ། །ཕྱི་ནང་རྐྱེན་ངན་བར་གཅོད་ལས་རྒྱལ་བའི། །རུ་མཚོན་འགྲོ་བའི་བསོད་ནམས་གཞིར་ཚུགས་མཛོད།།
 ཅེས་པ་འདི་ནི་འཇོལ་བདེ་ཆེན་གླིང་སྤྱི་ཚོགས་ནས་ཆོས་སྲུང་སྤྱི་བྱེ་བྲག་ལ་ཕྲིན་བཅོལ་གྱི་ཚིགས་བཅད་ཉུང་དུ་ཞིག་དགོས་ཞེས་བསྐུལ་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།རྒྱལ་ཀུན་མཐུ་སྟོབས་ཁྲོ་ཆུ་ཞུན་མའི་རྒྱུན། །གསང་བདག་ཚ་ཟེར་
ཐོག་དབལ་འབར་བའི་གཟུགས། །དཔལ་ཆེན་རྟ་མགྲིན་ཁྲོ་བོའི་རྒྱལ་པོ་ཡིས། །བར་ཆད་ཀུན་སོལ་མཆོག་ཐུན་དངོས་གྲུབ་སྩོལ། །དྲག་རྩལ་རུ་མཚོན་དམར་པོ་འཕྱར་བ་ཡིས། །སྡེ་བརྒྱད་དམག་སྣ་འདྲེན་པའི་དཔའ་བོ་ཆེ། །སྲོག་བདག་གནོད་
སྦྱིན་ཙེའུ་དམར་ཡང་ལེ་དེར། །འཁོར་བཅས་གནས་འདིར་མ་ཐོགས་གཤེགས་སུ་གསོལ། །སྤྲོས་མཚན་ཉེར་ཞི་སྟོང་པའི་རྣམ་འགྱུར་ལས། །མཐུ་སྟོབས་རྣོ་མྱུར་རྒྱལ་པོ་ཆེན་པོ་དང། །སྐྱེས་ལྷ་འབྲོང་བཙན་མཚོ་སྨན་ལ་སོགས་པ། །དྲེགས་པའི་འཁོར་
ཚོགས་དང་བཅས་གནས་འདིར་གཤེགས། །མོས་པ་ལས་གྲུབ་བཀོད་ལེགས་གཞལ་ཡས་འདིར། །དགྱེས་བཞིན་བཞུགས་ལ་ཏིང་འཛིན་སྔགས་རྒྱ་ཡིས། །བྱིན་བརླབས་བཟང་དགུར་སྤེལ་བའི་མཆོད་སྤྲིན་གྱིས། །དབང་པོ་རྣམ་དྲུག་མཆོག་ཏུ་ཚིམ་གྱུར་ཅིག་

[032B] །དྲི་བཟང་སྤོས་ངད་བསངས་དང་འོད་འབར་སྒྲོན། །སྨན་སྣས་ལེགས་བསྒོས་བྱུག་པའི་དྲི་མཆོག་དང། །རོ་བརྒྱའི་བཟའ་བཏུང་སྒྲ་སྙན་རོལ་མོའི་ཚོགས། །ཁྲག་ཆང་ཨརྒྷཾ་ལ་སོགས་ཕྱི་ནང་གི་ཉེར་
སྤྱོད་འདོད་ཡོན་ལྔ་དང་མི་དབང་ལ། །འོས་པའི་རིན་ཆེན་སྣ་བདུན་གོ་ཁྲབ་མཚོན། །སྤྱན་གཟིགས་རྟེན་རྫས་ཡོངས་སུ་ཚང་བ་དང། །བར་སྣང་ས་གཞི་ཆུ་ལ་གནས་པ་ཡི། །འདབ་ཆགས་གཅན་གཟན་རི་དྭགས་སྲོག་ཆགས་སོགས། །མཉེས་བྱེད་དཀོར་
ནོར་མདོར་ན་སྲིད་པ་ཡི། །ཕུན་ཚོགས་དགོས་དགུ་ཇི་སྙེད་འབུལ་བར་བགྱི། །ཤ་ཁྲག་བཟའ་བཅའ་སྤུངས་པའི་གཏོར་མ་དང། །རྩ་བརྒྱད་ཡན་ལག་སྟོང་སྦྱར་སྨན་གྱི་ཕུད། །ཁྲག་གི་བཏུང་བ་མཚོ་ལྟར་བསྐྱིལ་བ་ཡིས། །མཆོད་ཡུལ་དྲེགས་པ་འཁོར་
བཅས་ཚིམ་གྱུར་ཅིག་མ་ངེས་ཆོ་འཕྲུལ་སྣ་དགུས་དགྲ་བགེགས་སྡེ། །ཐལ་བར་རློག་ཅིང་དམ་ལྡན་རྣལ་འབྱོར་གྱི། །བསམ་པའི་རེ་བ་ཀུན་སྐོང་ནོར་བུ་བཞིན། །གནོད་སྦྱིན་བཙན་རྒོད་འཁོར་བཅས་བསྟོད་བར་བགྱི། །གནས་གཞི་བསྲུང་བའི་མཐུ་ལྡན་རྒྱལ་པོ་
དང༑ ༑སྐྱེས་ལྷ་འབྲང་བཙན་མཚོ་སྨན་ལ་སོགས་པ། །ལས་འབྲེལ་འགོ་བའི་ལྷ་སྲུང་དྲེགས་པ་ཅན། །མ་ལུས་གུས་པའི་ཡིད་ཀྱིས་བསྟོད་པར་བགྱི། །བག་མེད་མི་ཤེས་མུན་པ་སྟུག་པོའི་ཁྲོད། །འགལ་འཁྲུལ་གྱ་གྱུར་འཁྱོར་བའི་གོམ་སྟབས་ཀྱིས། །ནོངས་པ་
ཅི་བགྱིས་བཟོད་བཞེས་ཉིན་མཚན་ཀུན། །མེལ་ཚེས་བསྲུང་བའི་གོ་ཆ་སྲ་བར་མཛོད། །ནད་གདོན་གོད་ཁ་ཕྱི་ནང་རྐྱེན་ངན་ཚོགས། །ཞི་ཞིང་ཚེ་བསོད་དཔལ་འབྱོར་ཡལ་འདབ་རྒྱས། །གང་བསམ་འབྲས་བུ་གཡུར་དུ་ཟ་བ་ཡི། །བཀྲ་ཤིས་འདུའི་འཁྲི་ཤིང་

[033A]༄༅། །བརྟན་པར་མཛོད།  །ཅེས་པ་འདི་ནི་ཚོགས་པ་དབུ་མཛད་ནོར་བུ་བསྟན་པས་ཡུལ་ལྷ་གནོད་སྦྱིན་ཙེའུ་དམར་པོ། སྡོང་ཁང་དགོན་རྙིང་ཤུལ་གྱི་གནས་བདག་རྒྱལ་པོ། སྐྱེས་ལྷ་འབྲོང་བཙན་དང་མཚོ་སྨན་བཅས་ལ་གསོལ་མཆོད་ཅིག་དགོས་ཞེས་བསྐུལ་བ་ལྟར་ཤཱཀྱའི་
དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།    ༈    །།སྤྲུལ་པའི་ཆོས་རྒྱལ་སྤྱི་བྱེ་བྲག་ལ་མཆོད་གཏོར་འབུལ་བའི་ཚུལ་ནི་རང་ཡི་དམ་གང་ཡིན་གྱི་བདག་བསྐྱེད་རྒྱས་བསྡུས་ཅི་རིགས་པ་སྔོན་དུ་བཏང། མཆོད་གཏོར་ཡི་དམ་གྱི་གཞུང་བཞིན་དང། སྤྱན་གཟིགས་རྣམས་སྔགས་དྲུག་དང་ཕྱག་
རྒྱ་དྲུག་གི་བྱིན་གྱིས་བརླབས་ནས་སྤྱན་འདྲེན་པ་ནི།  ཧཱུཾ། ཆོས་སྐུ་བདེ་ཆེན་ཐར་པའི་ཕོ་བྲང་དུ། །རྒྱལ་ཀུན་གསུང་གི་གསང་བ་རབ་འབྱམས་མཛོད། །འོད་དཔག་མེད་སྤྲུལ་ཁྲོ་རྒྱལ་རྟ་མཆོག་ལྷས། །དངོས་གྲུབ་ཀུན་སྩོལ་བདུད་དཔུང་གཞོམ་པར་
མཛོད༑ ༑སྟོང་ཉིད་སྙིང་རྗེ་ཟུང་འཇུག་རིག་པའི་མཐུ། །བདེ་གཤེགས་མཁའ་དབྱིངས་འཕགས་པའི་འཁོར་ལོ་ཡིས། །སྣང་སྲིད་དྲེགས་པའི་རྒྱལ་པོར་དབང་སྒྱུར་པ། །རྒྱལ་ཆེན་སྐུ་ལྔ་གསང་ཡུམ་བློན་འཁོར་དང། །པདྨ་རཱ་གའི་ལྷུན་པོར་ཉི་འོད་
འབུམ༑ ༑འཁྱུད་པ་ལྟར་བརྗིད་དགྲ་ལྷ་སྐྱེས་གཅིག་རྒྱལ། །མཛེས་བྱེད་པདྨ་བཀའ་ཡི་བློན་པོ་མཆོག་རྡོ་རྗེ་གྲགས་ལྡན་འཁོར་ཚོགས་དང་བཅས་གཤེགས། །གསུར་ཆེན་དུད་འཐུལ་དམར་གྱི་ཨརྒྷཾ་སྦྲེང། །འབོད་པའི་བརྡ་ཐབས་དར་ཚོན་
གཡབ་མོ་འདེབས། །རོལ་མོ་དབྱངས་ཀྱི་ང་རོས་སྤྱན་འདྲེན་ན། །མ་ཐོགས་དམ་ཚིག་དགོངས་ལ་འདིར་གཤེགས་ཤིག་འཇིགས་རུང་དུར་ཁྲོད་དབུས་སུ་རིན་ཆེན་ལྷ། །ལས་བྱུང་ཕོ་བྲང་ལྷུན་གྲུབ་བཀོད་པ་རྫོགས། །དགྲ་བགེགས་བྱི་ཆིངས་

[033B] །གར་དགུའི་ཉམས་ཀྱིས་རྟེན་ལ་ཏིཥྛནྟུ། །བདག་གིས་ལྷ་ཁྱོད་དུས་ཀུན་བསྟེན་པ་དང། །མཆོད་བསྟོད་མི་གཡེལ་དགྲ་ལྷ་འཁོར་བཅས་པས། །ཁྲག་འཐུང་ལྷ་མཆོག་དཔང་གསོལ་ཁས་བླངས་ཀྱི། །དམ་ཚིག་འདའ་
དཀའི་རྒྱ་ལས་མ་འདའ་ཞིག་ཁྲག་གི་མཆོད་ཡོན་ལྦུ་བའི་མཚམས་སྤྲིན་གཡོ། །དབང་པོའི་མེ་ཏོག་གསར་པ་འཕྲིག་ཅིང་འདར། །ཤ་གསུར་དུད་སྤྲིན་དབྱར་སྐྱེས་ཆུ་འཛིན་བཞིན། །ཚིལ་ཆེན་རྐང་མར་ཞུན་མའི་སྒྲོན་མེ་སྦར། །ཁྲག་ཞག་མཁྲིས་པ་
དམར་སེར་ཝུ་ཕྲེང་གི། །དྲི་ཆབ་དུར་མོ་དང་འགྲོགས་ཆུ་གཏེར་འགྲན། །ཤ་རུས་ཞལ་ཟས་ལྷུན་པོའི་མཆེད་ཟླར་སྤུངས། །མི་རྐང་གླིང་བུ་ཐོད་པའི་རྔ་སྒྲ་ལྡིར། །ཡན་ལག་བརྒྱད་ལྡན་ཆབ་ཀྱི་མཆོད་ཡོན་དང། །སྣ་ཚོགས་མེ་ཏོག་མངོན་བཀྲ་ལྷ་རྫས་ཀྱི། །བདུག་པ་
མཆོག་དང་ཉི་ཟླ་ནོར་བུའི་འོད། །དྲི་བཟང་ལེགས་བསྒོས་བྱུག་པ་རོ་བརྒྱའི་ཟས། །སྙན་བརྗིད་རོལ་མོའི་དབྱར་རྔ་དལ་གྱིས་རྒོད། །སྤྲིན་གྱི་ཤུགས་ལྟར་མྱུར་མགྱོགས་རྟ་མཆོག་དང། །རྡོ་རྗེའི་རྭ་ལྡན་འབྲོང་གཡག་ཞོལ་མོ་བ། །ར་ལུག་རྔ་མོ་དྲེའུ་རྟ་ནོར་སྲུང་ཚོགས། །
མཁའ་དབྱིངས་ལྡིང་དང་ཁྱིམ་བྱ་ཆུ་བྱའི་རིགས། །སེང་གེ་གླང་ཆེན་སྟག་གཟིག་གཡི་སྤྱང་སོགས། །གནམ་ལ་འཕུར་དགུ་ས་ལ་འཛུལ་དགུ་དང། །རི་དྭགས་འཕྱོ་དགུ་གྲངས་མེད་ས་གཞི་ཁེངས། །ཕོད་ཀ་ཞུ་ནག་ཟ་འོག་བདེ་ཆེན་དང། །སྣམ་སྦྱར་གསིལ་
བྱེད་སག་ཐེབ་བན་སྔགས་ཆས། །གཞན་ཡང་མཛེས་བརྗིད་ཆ་ལུགས་ལྷབ་ལྷུབ་གོས། །རིན་ཆེན་སྦྲུལ་དང་རུས་པའི་རྒྱན་ཆ་འཁྲོལ། །སྲ་མཁྲེགས་རང་ལུས་བསྲུང་བའི་གོ་ཆ་དང། །ཕས་རྒོལ་དགྲ་དཔུང་འཇོམས་བྱེད་མཚོན་ཆའི་རིགས། །མ་ངེས་ཕྱག་མཚན་

[034A]

[034B][BP]

[035A]༄༅། །རྒྱལ་རྔ་རྡུངས། །མདོར་ན་སྲིད་དང་ཞི་བའི་ལེགས་ཚོགས་ཀུན། །ལྷུན་གྲུབ་ཀ་བ་བརྟན་པའི་གཞལ་མེད་ཏོག་བྱང་ཆེན་ནོར་བུས་བརྒྱན་ལས་རང་གཞན་གྱི། །བསམ་པ་ཡོངས་སུ་རྫོགས་པའི་བཀྲ་ཤིས་སྩོལ། །དེ་ནས་
གཏང་རག་གི་མཆོད་བསྟོད་བཟོད་གསོལ་ཉེར་བསྡུ་བཀྲ་ཤིས་སོགས་སྤྱི་ལྟར་བྱའོ། །ཞེས་པ་འདི་ནི་དར་རྩེ་མདོ་ཨ་སྐྱ་དབང་རྒྱལ་གྱིས་རིང་འཚོའི་རྟེན་འབྱུང་བསྒྲིག་པར་ཡོངས་སྐབས་གནས་ཆུང་ཆོས་རྒྱལ་ཆེན་པོ་ལ་གསོལ་མཆོད་ཕྲིན་བཅོལ་སོགས་དོན་ཚང་བ་ཞིག་དགོས་ཞེས་འབད་པས་བསྐུལ་བ་ལྟར་ཤཱཀྱའི་དགེ་སློང་
བློ་བཟང་བསྐལ་བཟང་རྒྱ་མཚོས་སྦྱར་བའོ།།    ༈    །།དཔལ་ལྡན་དམག་ཟོར་རྒྱལ་མོར་མཆོད་གཏོར་འབུལ་ཚུལ་མདོར་བསྡུས་ཇི་ལྟར་བྱ་བ་ལ། ཡི་དམ་གྱི་བདག་བསྐྱེད་སྔོན་དུ་བཏང། མཆོད་གཏོར་སོགས་ཕྱག་ལེན་ལྟར་བཤམས་ནས་བྱིན་གྱིས་བརླབས། རང་ཡིད་མ་དུ་གསལ་བའི་ཐུགས་ཀའི་ས་
བོན་ལས་འོད་ཟེར་སྤྲོས་བས་མུ་ལེ་དིང་གི་རྒྱ་མཚོ་སོགས་ནས་ལྷ་མོ་འཁོར་བཅས་སྤྱན་དྲངས་པར་མོས་ལ་འདི་སྐད་དོ།  བྷྱོ་རྒྱལ་ཀུན་ཡུམ་གཅིག་རྡོ་རྗེ་དབྱིངས་ཕྱུག་མ། །ངག་ལ་དབང་སྒྱུར་ཚངས་སྲས་ཡིད་འཕྲོག་ལྷ། །གདུག་པ་འདུལ་ཕྱིར་དམག་ཟོར་རྒྱལ་མོ་ཞེས། །སངས་
རྒྱས་ཀུན་གྱི་ཕྲིན་ལས་གཅིག་བསྡུས་གཟུགས། །འཇིགས་རུང་གདོང་ཅན་གཉིས་དང་དུས་བཞི་ལ། །མངའ་མཛད་ལས་བཞི་སྒྲུབ་པའི་ལྷ་མོ་དང། །དུང་སྐྱོང་རྒྱལ་མོ་བསྟན་མ་བཅུ་གཉིས་དང། །དམ་ཅན་འཁོར་ཚོགས་དང་བཅས་གནས་འདིར་
གཤེགས། །མདུན་དུ་ཁྲག་ཞག་རྦ་ཀློང་འཁྲུགས་པའི་དབུས། །འཇིག་དུས་མེ་རླུང་འཚུབ་མའི་གུར་གྱི་ནང། །རྔམ་བརྗིད་སྟོང་གསུམ་ཁྱོན་མཚུངས་བསེ་མཁར་དུ། །དགྱེས་འཛུམ་ལྷུག་པས་བརྟན་པར་བཞུགས་སུ་གསོལ། །ཁྲག་གི་ཨརྒྷཾ་འཕྲོལ་བསང་དབང་

[035B] །མེ་ཏོག་བམ་ཆེན་བསྲེགས་པའི་དུད་སྤྲིན་འཐུལ། །ཞུན་ཆེན་མར་མེ་ཁྲག་དང་ཞག་གི་དྲི། །ཤ་རུས་ཞལ་ཟས་ཐོད་རྔ་རྐང་གླིང་འབུད། །རྟ་དང་གཡག་རྒོད་ལུག་དང་བྱ་ནག་ལྡིང། །ཁྱི་ནག་རྔམས་འཕྱོ་སྣ་ཚོགས་གོ་མཚོན་དང། །རྐྱང་
སེར་དྲེའུ་ཐོད་སྒ་གོང་རྨེད་ཅན། །ཞི་དྲག་རྒྱན་དང་ཆ་ལུགས་དགོས་པའི་ཆས། །རི་རབ་གླིང་དང་གླིང་ཕྲན་འདོད་ཡོན་སོགས། །སྲིད་ཞིའི་མཆོད་སྤྲིན་དངོས་བཤམས་ཡིད་སྤྲུལ་འདི། །རྒྱལ་ཀུན་ཡུམ་གྱུར་མཁྱེན་བརྩེའི་གཏེར་ཆེན་དུ། །ཡིད་ཆེས་
མི་ཕྱེད་དད་པས་འབུལ་བར་བགྱི། །ཤ་ཁྲག་ལ་སོགས་བདུད་རྩི་ལྔ་དང་བཅས།  །ཞེས་སོགས་ཀྱི་མཇུག་ཏུ།  དཔལ་ལྡན་ལྷ་མོ་འཁོར་དང་བཅས་པའི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོ་འོད་ཀྱི་སྦུ་གུས་གཏོར་མའི་བཅུད་དྲངས་ཏེ་
གསོལ་བར་གྱུར། ཨོཾ་ཀཱ་ལི་དེ་བའི་ས་པ་རི་ཝཱ་ར་ཨི་དཾ་བ་ལིནྟ་ཁ་ཁ་ཁཱ་ཧི་ཁཱ་ཧི།  ཞེས་པ་གསུམ་ལ་སོགས་པས་གཏོར་མ་འབུལ་ཞིང། སྔགས་མཐར་ཨརྒྷཾ་སོགས་བཏགས་པས་མཆོད་ཅིང་ནང་མཆོད་ཀྱང་འབུལ། བཟླས་པ་བྱ་བར་འདོད་མཚམས་འདིར་སྔགས་
བཟླ༑  སྐུ་གསུམ་དབྱེར་མེད་ལྷུན་གྲུབ་མཁའ་དབྱིངས་སུ། །གཏུམ་དྲག་མཁའ་འགྲོའི་དབང་ཕྱུག་ལྡིངས་ཙམ་གྱིས། །བདུད་རིགས་དུག་སྦྲུལ་རྨེག་མེད་འཇོམས་མཛད་པའི། །དཔལ་ལྡན་སྲིད་གསུམ་བདག་མོར་ཕྱག་འཚལ་ལོ། །བཀའ་ཉན་
ལས་བྱེད་སྲིན་མོ་གདོང་ཅན་གཉིས། །དུས་བཞིའི་ལྷ་མོ་ལས་བཞི་སྒྲུབ་མཛད་བཞི། །དཔལ་གྱི་ལྷ་མོ་བོད་སྐྱོང་བསྟན་མ་སོགས། །འཁོར་ཚོགས་སྣང་སྲིད་ཡོངས་ལ་ཁྱབ་པར་བསྟོད། །བྱིན་རླབས་གཏེར་གྱུར་དངོས་བརྒྱུད་བླ་མ་དང། །བགྲང་

[036A]༄༅། །ཡས་ཞི་ཁྲོའི་ཡི་དམ་དཀྱིལ་འཁོར་ལྷ། །གནས་གསུམ་མཁའ་འགྲོ་མ་ལུས་བདག་ཉིད་དང། །བསྟན་སྲུང་ཀུན་གྱི་གཙོ་མོར་མངའ་གསོལ་ལོ། །དུས་འདི་ནས་བརྩམས་བྱང་ཆུབ་སྙིང་པོའི་བར། །བདག་ཅག་དཔོན་
སློབ་དགོན་སྡེ་མི་ནོར་འཁོར། །ཁྱོད་ལ་གཉེར་གཏད་རྩེ་གཅིག་གསོལ་འདེབས་ཀྱི། །མ་ཡེངས་ཉིན་མཚན་ཀུན་ཏུ་མེལ་ཆོས་སྲུངས། །ཕྱི་ནང་རྐྱེན་ངན་སྒྲ་གཅན་གནོད་པ་ཀུན། །ཉེར་ཞི་ཆོས་སྲིད་ལེགས་ཚོགས་དགོས་དགུའི་ཉི། །ནུས་མཐུའི་
དགུང་ནས་ཤར་བའི་སྣང་བ་ཡིས། །རང་གཞན་བསྟན་འགྲོའི་པད་ཚལ་གྲོལ་བར་མཛོད། །ཕན་བདེའི་གྲོགས་སུ་དགོས་པའི་བརྟན་གཡོ་རྣམས། །མཐུ་རྩལ་ལྕགས་ཀྱུ་རྣོན་པོས་ཉེར་དྲངས་ནས། །དབང་དུ་སྡུད་ཅིང་རླབས་ཆེན་ཕྲིན་ལས་སྒོ། །ཕྱོགས་
བརྒྱར་ཕྱེ་བས་སྡེ་བཞིའི་ཀ་བ་ཚུགས། །བརྣག་པའི་སེམས་འཆང་དགྲ་བགེགས་ཡུལ་ཁམས་སྡེ། །ངལ་ཡམས་ནད་རྒྱལ་བྱོ་བས་འཕུང་དུ་ཆུག་ལོ་ཟླ་ཞག་གི་ཁོངས་སུ་གང་འཚམས་ཀྱི། །ཆད་པས་ཐལ་བ་རྡུལ་བཞིན་བརླག་པར་མཛོད། །དམག་ཟོར་
ལྷ་མོ་དཀར་ཕྱོགས་སྐྱོང་བའི་དཔུང། །ཕྱོགས་ལས་རྣམ་པར་རྒྱལ་བའི་བ་དན་བསྒྲེང། །ལས་བཞི་ལྷུན་གྱིས་གྲུབ་པའི་ཆུ་འཛིན་གསར། །འཁྲིགས་ལས་བཀྲ་ཤིས་དགའ་སྟོན་ཆར་འབེབས་ཤོག།  །ཅེས་དཔལ་ལྡན་འདོད་ཁམས་དབང་མོར་མཆོད་གཏོར་འབུལ་
ཚུལ་མངའ་གསོལ་དང་བཅས་པ་ཉུང་དུ་ཞིག་དགོས་ཞེས་དང་གཏོང་ལྷག་བསམ་གྱི་འབྱོར་པས་ཕྱུག་བསྐྱེད་བྱེད་ཀུན་བསོད་ནམས་དར་རྒྱས་ཀྱིས་བསྐུལ་མ་མཛད་པ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།    ༈    །།འདིར་མདོ་ཁམས་སྨད་ཀྱི་སའི་ཐིག་ལེ་

[036B] རང་ཡི་དམ་གྱི་བདག་བསྐྱེད་སྔོན་དུ་འགྲོ་བས་མཆོད་གཏོར་བསངས་རྫས་སོགས་བཤམས་པ་རྣམས་སྔགས་དང་ཕྱག་རྒྱ་ཏིང་ངེ་འཛིན་གྱིས་བྱིན་རླབས་བྱས་ནས། དངོས་གཞི་འདི་ལྟར་བྱའོ།  །ཀྱཻ་
སྤངས་རྟོགས་མཐར་ཕྱིན་ཡང་དག་རྫོགས་སངས་རྒྱས། །ལྔ་བདོའི་མགོན་དུ་པདྨ་དཀར་པོ་ལྟར། །ཉེར་བསྔགས་ཟས་གཙང་སྲས་ཀྱི་རིང་ལུགས་མཆོག་ཕན་བདེའི་རྩ་ལག་གཅིག་གྱུར་སྣང་བྱེད་ཆེ། །ཕྱོགས་བྲལ་ཡིད་ཅན་ལྷ་ལམ་ཆེས་ཡངས་པར། །
འདྲེན་བྱེད་བརྒྱུད་ལྡན་བླ་མ་སྐྱ་རེངས་ཀྱི། །ཁ་ལོ་སྒྱུར་ལས་ཆོས་ཀྱི་སྲུང་མ་རུ། །ཡོངས་སུ་གྲགས་པའི་དར་ཆེན་ས་གཞིར་རིང། །མཐོ་རིས་དགེ་མཚན་ཆེས་ཡངས་མནྡ་ར། །ནོར་འཛིན་རྒྱན་དུ་གསར་འཕོས་རྒྱལ་ཐང་ཞེས། །ཉི་འོག་སྐྱེ་དགུ་ངུ་མས་བསྟེན་
པའི་ལྗོངས། །རི་བོ་ལྷུན་པོའི་མཆེད་ཟླ་ཡངས་པའི་སྤོར། །དགེ་མཚན་བཀྲ་ཤིས་བརྒྱ་ཕྲག་འདུ་འགོད་སྒོ། །རབ་ཕྱེ་ལྟ་ན་སྡུག་པའི་གཞལ་མེད་ཁང། །མི་འཛད་འབྱོར་པ་རྒྱས་དབུས་གཞི་བདག་ཆེ། །པདྨ་མགོ་དཀྲིས་གནོད་སྦྱིན་དབང་པོ་བཞིན། །དགྱེས་
བསྐྱེད་བཙུན་མོ་སྲས་དང་བློན་པོ་སོགས། །འཁོར་ཚོགས་ཕོ་ཉ་བྲན་དང་བཅས་པ་རྣམས། །རང་ཉིད་ལྟར་གསལ་ཆེ་བའི་ང་རྒྱལ་གདེངས། །བསྐྱེད་པའི་ཐུགས་ཀ་ནས་འཕྲོས་འོད་ཟེར་ཚོགས། །ལྕགས་ཀྱུ་ལྟ་བུ་ཡི་ད་ལྟར་མགྱོགས་པ་ཡིས། །ཁབ་ལེན་རྡོ་
བས་ལྕགས་ཀྱི་ཕྱེ་མ་བཞིན། །མདུན་དུ་རང་རང་རྫུ་འཕྲུལ་མྱུར་བའི་ཤུགས། །བསྐུལ་ཏེ་ཐོགས་པ་མེད་པར་གཤེགས་སུ་གསོལ། །བསམ་གཏན་ལས་བྱུང་ཕོ་བྲང་ཉི་ཟླ་དང། །པདྨ་རིན་ཆེན་ཁྲི་བཤམས་འདིར་བཞུགས་ནས། །མི་འཛད་ནམ་མཁའ་

[037A]༄༅། །མཛོད་ཀྱི་མཆོད་སྦྱིན་ལ། །ཅི་བདེར་དབང་པོ་དྲུག་གིས་ཚིམ་པར་རོལ། །བྱོན་སྐྱེམས་ཨརྒྷཾ་ཞབས་བསིལ་ལྷ་ཆུ་བཞིན། །རྣམ་བཀྲའི་མེ་ཏོག་སྤོས་དང་ཆུ་འཛིན་གཡོ། །རབ་གསལ་སྣང་བ་དྲི་བཟང་ཉར་བསྒོས་ཆུ། །རོ་བརྒྱའི་ཟས་
སྤུངས་སྙན་བརྗིད་རོལ་མོ་འབུལ། །མཛེས་པའི་གཟུགས་དང་རབ་སྙན་སྒྲ་དབྱངས་ཚོགས། །བཟང་པོའི་དྲི་འཐུལ་ལྟ་དང་མི་ཡི་ཟས། །འཇམ་མཉེན་རེག་ན་བདེ་བའི་གོས་བཟང་སོགས། །འདོད་པའི་ཡོན་ཏན་མ་ཚང་མེད་དགུ་དང། །སྤྲིན་གྱི་ཤུགས་རྫོགས་
རྟ་དང་གཡག་ལུག་ར། །ཞོལ་མོ་བ་སོགས་བདག་བཟུང་སྲོག་ཆགས་དང། །མཁའ་ལྡིང་བྱ་དང་ས་གཞིར་བརྟན་པ་ཡི། །རི་དྭགས་གཅན་གཟན་འཕྱོ་ཞིང་ཟློས་གར་རྩེ། །ནོར་བུ་རིན་ཆེན་སྣ་ཚོགས་སྤུངས་པའི་རི། །ཟ་འོག་གོས་དང་སྣམ་རས་འབྲུ་བཅུང་
ཚོགས༑ ༑ཆས་གོས་གོ་མཚོན་སྤྱན་གཟིགས་མཐུན་རྫས་རྣམས། །དངོས་བཤམས་ཡིད་ཀྱིས་སྤྲུལ་པས་མཉེས་གྱུར་ཅིག་བདུད་རྩི་སྨན་བཤོས་རི་ལྟར་མཐོ་བ་ལ། །ཇ་ཆང་འོ་ཕུད་བཏུང་བ་ཆུ་རྒྱུན་ལྟར། །ཕྱེ་མར་འབྲས་གཡག་ལ་སོགས་ཁྱད་པར་
གྱི༑ ༑མཐུན་རྫས་ཆེད་དུ་བཤམས་པས་མཉེས་གྱུར་ཅིག་དྲི་ལྡན་ཤིང་སྣ་སྨན་དང་བསྲེས་པའི་དུད། །ནམ་མཁའ་ཁྱབ་པས་གཞི་བདག་འཁོར་བཅས་བསངས། །ཉམས་གྲིབ་མི་གཙང་ཚོགས་ཀུན་དག་གྱུར་ནས། །རབ་དགྱེས་ཕྲིན་ལས་ལྷུན་
གྱིས་གྲུབ་པར་མཛོད། །སྤྲིན་སྔོན་རླུང་གི་ཤུགས་འཆང་སྒྲ་སྲབ་སོགས། །ཆས་སྤྲས་རྟ་མཆོག་སྟེང་ན་རབ་བརྗིད་སྐུ། །དཀར་དམར་མདངས་ཆགས་ལྷབ་ལྷུབ་གོས་བཟང་དང། །སྲ་མཁྲེགས་རྡོ་རྗེའི་གོ་ལྡན་དངུལ་རྨོག་གྱོན། །གཡས་པ་བ་དན་

[037B]གཡོན་པ་ནོར་བུ་བསྣམས་ཤིང་སྲབ་ཁ་འཛིན། །བརྒྱ་བྱིན་ལྟ་བུར་ཆེ་བཙན་སྐུར་སྟོན་པའི། །པདྨ་མགོ་དཀྲིས་ལྷ་ཁྱོད་གུས་པས་བསྟོད། །སྨིན་ལེགས་དགའ་བསྐྱེད་མཚོ་སྨན་ཝ་ར་གཅེས། །བཅུ་དྲུག་ཉམས་ཅན་དཀར་དམར་མདངས་དང་
ལྡན༑ ༑དར་ཆེན་གོས་ཀླུབས་ཤ་བ་ལ་ཆིབས་ཤིང། །མདའ་དར་མེ་ལོང་དངུལ་སྣོད་འཛིན་ལ་བསྟོད། །དབང་གི་ལས་བྱེད་དམར་རྫོང་ནང་བློན་དུ། །བསྔགས་པ་ལྟར་དཔལ་ཕྱུག་གསང་བའི་བློ་ན། །ཙི་རྒྱས་ཕྱི་བློན་ནག་ཅོག་ཅེས་བྱ་དང། །ནང་འཁོར་ཡང་
འཁོར་ཕྱི་ནང་ལས་སྒྲུབ་ཚིགས། །གཞན་ཡང་རྣམ་པ་མ་ངེས་ལས་ཀྱི་འབྲས། །སྣ་ཚོགས་རྒྱུས་བྱུང་འཁོར་དུ་གཏོགས་སོ་ཅོག་གྲངས་མེད་དམག་དཔུང་གནམ་ས་བར་སྣང་ཁྱོན། །འགེངས་བཟོད་སྤྲུལ་པར་བཅས་ལ་བསྟོད་པར་བགྱི། །ཡངས་པའི་
ནོར་འཛིན་དབང་སྒྱུར་ལྷ་ཆེན་པོ། །འཁོར་དང་བཅས་ལ་འཕྲིན་ལས་གསོལ་བ་ནི། །ཕན་བདེའི་འབྱུང་གནས་བསྟན་པ་རིན་པོ་ཆེ། །བཤད་སྒྲུབ་བྱ་བས་ཡུན་དུ་གནས་པ་དང། །བྱེ་བྲག་ཉེས་པའི་དྲི་བྲལ་ལེགས་བཤད་འོད། །གསེར་བཟང་ལྟར་འབར་
དགའ་ལྡན་རིང་ལུགས་འཕེལ། །དགེ་འདུན་སྡེ་རྒྱས་དམ་ཆོས་བསྒྲུབ་ཀུན་ལ། །ཉེར་འཚེ་མེད་ཅིང་མཐུན་རྐྱེན་རྟག་ཏུ་སྤེལ། །འཇིག་རྟེན་སྤྱི་དང་བྱེ་བྲག་ཡུལ་ལྗོངས་འདིར། །ནད་མུག་སང་སེར་བཙའ་ཐན་ལོ་ཉེས་སོགས། །རྒུད་པ་ཞི་ཞིང་ཆོས་སྲིད་
འབྱོར་བའི་ཟླ། །ཡར་གྱི་ངོ་བཞིན་འཕེལ་ལ་འགྲིབ་མེད་མཛོད། །ཁྱད་པར་བདག་ཅག་ཕྱི་ནང་རྐྱེན་ངན་གྱི། །སྤྲིན་ནག་ནུས་མཐུའི་འཐོར་རླུང་དྲག་པོ་ཡིས། །མཐར་བསྐྲད་བསམ་པ་མ་ལུས་ལྷུན་གྲུབ་པའི། །ཁྲི་གདུགས་ཉི་འོད་བཀྲ་ཤིས་འཁྱིལ་བར་མཛོད་

[038A]༄༅།  །དེ་ལྟར་གཞི་བདག་པདྨ་མགོ་དཀྲིས་སུ་གྲགས་པར་གསོལ་མཆོད་བྱ་ཚུལ་གྱི་རིམ་པ་འདི་ནི་གསང་ཕུ་གླིང་སྟོན་ཆོས་རྗེ་གྲགས་པ་དཔལ་ལྡན་གྱིས་བསྐུལ་བའི་ངོར་གསོལ་མཆོད་ཀྱི་ཡིག་རྙིང་རྒྱས་བསྡུས་གཉིས་ཙམ་འདུག་པ་ནས་མངོན་རྟོགས་ཀྱི་རིམ་པ་བླངས་ཏེ་ཤཱཀྱའི་དགེ་སློང་བློ་
བཟང་བསྐལ་བཟང་རྒྱ་མཚོས་མི་ཉག་སྒང་གི་སའི་ཆར་སྦྱར་བའོ།།    ༈    །།འདིར་ལྷ་མཆོག་འཇམ་དཔལ་གཤིན་རྗེའི་གཤེད། མགོན་པོ་ཕྱག་དྲུག་པ། དམ་ཅན་ཆོས་རྒྱལ། དཔལ་ལྡན་ལྷ་མོ། རྣམ་སྲས། སྐུ་ལྔ། རྡོ་རྗེ་གྲགས་རྒྱལ་མ་བཅས་པར་མཆོད་གཏོར་འབུལ་ཚུལ་ནི་
བདག་བསྐྱེད་གང་ཡང་རུང་བ་དང་འབྲེལ་བས་ནང་མཆོད། མཆོད་པ། གཏོར་མ་རྣམས་བྱིན་གྱིས་བརླབ་པ་དང་སྔགས་དྲུག་ཕྱག་རྒྱ་དྲུག་གིས་བསྐང་རྫས་བྱིན་རླབས་སྤྱི་ལྟར་བྱས་རྗེས། སྤྱན་འདྲེན་ནི། རང་ལྷར་གསལ་བའི་ཐུགས་ཀའི་ས་བོན་ལས་འོད་ཟེར་འཕྲོས་པས་མགྲོན་ཐམས་ཅད་སྤྱན་དྲངས་པར་བསམ་ལ།།
ཧཱུཾ༑ འཇམ་དཔལ་ཞི་བའི་རང་བཞིན་ཡེ་ཤེས་དབྱིངས། །ཀུན་གསལ་ཆོས་སྐུ་གཡོ་མེད་ངང་ཉིད་ལས། །ཁྲོ་རྒྱལ་ཉི་མ་ལྟར་འདིར་གཤིན་རྗེའི་གཤེད། །དཀྱིལ་འཁོར་དང་བཅས་པ་གནས་འདིར་གཤེགས། །སྙིང་རྗེའི་དབང་
གིས་ལྷག་པར་ཁྲོས་པའི་གར། །སྟོན་མཛད་བླ་མ་མགོན་དབྱེར་མེད་ཕྱག་དྲུག་པ། །འདོད་ཁམས་དབང་ཕྱུག་སྲོག་གཅོད་གནོད་སྦྱིན་བཞི། །གཙང་རིས་འཁོར་ཚོགས་དང་བཅས་གནས་འདིར་གཤེགས། །ལྷོ་ཕྱོགས་འཇིགས་རུང་གཤིན་རྗེའི་གྲོང་ཁྱེར་ནས།།
ལས་ཀྱི་ཤན་འབྱེད་ཆོས་ཀྱི་རྒྱལ་པོ་ཆེ། །ཙ་མུཎྜཱི་དང་ཕོ་བརྒྱད་མོ་བརྒྱད་སོགས། །བཀའ་ཉན་དྲེགས་པའི་ཚོགས་བཅས་གནས་འདིར་གཤེགས། །བྱང་ཤར་ཁྲག་ཞག་རྒྱ་མཚོ་མུ་ལེ་དིང། །བསེ་མཁར་གནས་ནས་དཔལ་ལྡན་དམག་ཟོར་མ། །གདོང་ཅན་

[038B] །དམ་ཅན་འཁོར་ཚོགས་མ་ལུས་གནས་འདིར་གཤེགས། །ས་འཛིན་དབང་པོའི་བྱང་ཕྱོགས་འདོད་དགུའི་མཛོད། །ལྕང་ལོ་ཅན་ནས་གནོད་སྦྱིན་སྡེ་དཔོན་ཆེ། །རྣམ་མང་ཐོས་སྲས་ལས་བྱེད་རྟ་བདག་བརྒྱད། །སྲས་ཡུམ་
འཁོར་ཚོགས་མ་ལུས་གནས་འདིར་གཤེགས། །དྲེགས་པའི་རོལ་གནས་ལངྐའི་ཕོ་བྲང་བཞིན། །རིན་ཆེན་སྣ་ཁྲའི་གཞལ་ཡས་ཡངས་པ་ནས། །ཆོས་རྒྱལ་སྐུ་ལྔ་གསང་ཡུམ་བློན་པོ་སོགས། །འཁོར་ཚོགས་རྒྱ་མཚོར་བཅས་པ་དང་ད་ཚུར་བྱོན། །ཕྱི་ལྟར་ལྷུན་པོ་
ལ་འགྲ་ནས་འཛིན་སྤོ། །རང་སྣང་རིན་ཆེན་གཞལ་མེད་ཡིད་འཕྲོག་ནས། །བསྟན་སྐྱོང་དབང་མོ་རྡོ་རྗེ་གྲགས་མོ་རྒྱལ། །འཁོར་དང་བཅས་པ་གནས་འདིར་གཤེགས་སུ་གསོལ།  །ཞེས་པས་སྤྱན་དྲངས།  ཧཱུཾ༑ ཡིད་འོང་བདེ་ཆེན་ཉམས་རྫོགས་སྨིན་ལེགས་མ། །
མཆོད་ཡོན་ཞབས་བསིལ་རྒྱུན་སྦྲེང་རྣམ་བཀྲ་ཡི། །མེ་ཏོག་དབང་ལྔའི་ལྔ་ལྡི་བདུག་སྤོས་འཐུལ། །རང་འབར་མར་མེ་དྲི་ཆབ་ཚར་དུ་དངར། །རོ་བདའི་ཞལ་ཟས་སྣ་ཚོགས་རོལ་མོ་དང། །འདོད་ཡོན་ལྔ་ཡི་མཆོད་རྫས་སྣ་ཚོགས་འཛིན། །གཞན་ཡང་རིན་ཆེན་
སྣ་བདུན་རི་རབ་དང། །གླིང་བཞི་གླིང་ཕྲན་ལྷ་མིའི་དཔལ་འབྱོར་རྫོགས། །རྟ་དང་ཞོལ་གཡོག་ལུག་ནག་མཁའ་ལྡིང་བྱ། །ཁྱི་ནག་རྒྱན་ལྡན་གོ་མཚོན་སྣ་ཚོགས་དང། །ཕྱི་ནང་གསང་བ་བླ་མེད་རྟེན་མཆོག་གིས། །ཐུགས་དམ་སྐོང་ཞིང་ཉམས་ཆག་དག་
གྱུར་ཅིག་ །གཏོར་མ་འབུལ་བ་ནི།  མགྲོན་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོ་འོད་ཀྱི་སྤུ་གུས་གཏོར་མའི་བཅུད་དྲངས་ནས་གསོལ་བར་ བསམ་ལ།  ཨོཾ་ཡ་མཱནྟ་ཀ་སརྦ་དྷརྨ་པཱ་ལ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།  ཞེས་པས་དབུལ་ཞིང་

[039A]༄༅། །སྔགས་དེའི་མཐར་  ཨརྒྷཾ་ སོགས་བཏགས་པས་མཆོད་ཅིང། ནང་མཆོད་ཀྱང་འབུལ། བསྟོད་པ་ནི།  ཧཱུཾ། གྲངས་མེད་རྒྱལ་བའི་ཡབ་གཅིག་འཇམ་དཔལ་དབྱངས། །ཕྱི་ནང་གསང་བའི་གཤིན་རྗེ་འདུལ་སླད་དུ། །རབ་འཇིགས་ཁྲོ་བོ་ཆེན་
པོའི་སྐུར་སྟོན་པ། །དཔལ་ལྡན་རྡོ་རྗེ་འཇིགས་བྱེད་འཁོར་བཅས་བསྟོད། །ཧ་ཧར་བཞད་པའི་གད་བརྒྱངས་འབྲུག་སྟོང་སྒྲས། །ས་གསུམ་ཁོང་པ་འགས་བཟོད་ཕྱག་དྲུག་མགོན། །ཆེས་ཆེར་ཁྲོ་ཡང་སྙིང་རྗེས་འགྲོ་བ་ཀུན། །བུ་ལྟར་སྐྱོང་མཛད་
འཁོར་དང་བཅས་ལ་བསྟོད། །ལྷ་མཆོག་གཤིན་རྗེའི་གཤེད་ལས་མིག་འཕྲུལ་བཞིན། །རྔམ་བརྗིད་ཡི་དྭགས་སྡེ་དཔོན་ཆོས་རྒྱལ་ཞེས། །གཉིས་སུ་སྣང་བའི་བཀའ་སྡོད་ཡབ་ཡུམ་དང། །འཁོར་ཚོགས་རྒྱ་མཚོ་བཅས་ལ་གུས་པས་བསྟོང། །མིག་སྨན་
རི་བོར་འཇིག་དུས་མེ་ལྕེ་ཡིས། །འཁྱུད་པ་དང་མཚུངས་དཔལ་ལྡན་རེ་མ་ཏཱི། །རྒྱལ་བ་ཀུན་ཡུམ་ཚངས་སྲས་བདེ་སྟེར་ལྟ། །གྲངས་མེད་འཁོར་དང་བཅས་ལ་བསྟོད་པར་བགྱི། །ཡིད་བཞིན་འདོད་པ་སྩོལ་བའི་བསམ་འཕེལ་ནོར། །རྒྱལ་མཚན་རྩེ་མོར་
བཀོད་ལས་དངོས་གྲུབ་ཆར། །འབེབས་མཁས་བདེ་བར་གཤེགས་པ་རིན་ཆེན་མང། །རྒྱལ་ཆེན་རྣམ་སྲས་འཁོར་དང་བཅས་ལ་བསྟོད། །ཡེ་ཤེས་ལྔ་ཡི་སྣང་བ་སྒྱུ་མ་བཞིན། །མ་ངེས་ཅིར་ཡང་འཆར་བའི་བསྟན་སྲུང་ཆེ། །རྒྱལ་ཆེན་སྐུ་ལྔ་གསང་ཡུམ་བློན་པོ་
དང། །འཁོར་ཚོགས་དྲེགས་པའི་དཔུང་དང་བཅས་ལ་བསྟོད། །སྒོ་མཚམས་བདེ་ཆེན་སྙིང་པོའི་རྣལ་འབྱོར་མ། །བོད་སྐྱོང་བསྟན་མར་ཤར་བ་རྣམས་ཀྱི་གཙོ། །རྡོ་རྗེ་དམ་ཚིག་གཟི་ལྡན་འབར་མ་ཞེས། །བསྟན་སྲུང་འཁོར་དང་བཅས་ལ་བསྟོད་པར་བགྱི། །སླུ་མེད་

[039B] །གུས་པས་བསྟེན་ཅིང་མཆོད་བསྟོད་ལྷུར་ལེན་བདག་གནས་སྐབས་རྐྱེན་ངན་མི་འདོད་ནག་པོའི་སྤྲིན། །གཏན་སངས་བདེ་ལེགས་སྣང་བ་རྒྱས་པར་མཛོད། །ཤེས་རབ་བསོད་ནམས་ཏིང་འཛིན་ཚེ་ནོར་སོགས། །
དམ་ཆོས་སྒྲུབ་པའི་མཐུན་རྐྱེན་ཀུན་ཚང་ཞིང། །རྒྱལ་བའི་བསྟན་དར་བསྟན་འཛིན་ཕྲིན་ལས་རྒྱས། །གང་བསམ་ཕྲིན་ལས་མ་ལུས་མྱུར་འགྲུབ་མཛོད།  །ཅེས་ཕྲིན་ལས་བཅོལ་ཞིང་རྗེས་གཏང་རག་སོགས་སྤྱི་ལྟར་བྱའོ། །ཞེས་པ་འདི་ནི་འགག་པ་སྔགས་རམས་པ་ངག་དབང་
ནོར་བུས་རྒྱུན་ཁྱེར་ཉམས་ལེན་འཁྱེར་བདེ་འདི་ལྟར་དགོས་ཞེས་བསྐུལ་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།    ༈    །།འདིར་གཞི་བདག་ལ་མཆོད་མདོར་བསྡུས་ཇི་ལྟར་བྱ་བ་ནི།  རང་བཞིན་སྟོང་པ་ཉིད་ཀྱི་རྣམ་འགྱུར་ལས། །སྒྱུ་མ་
ལྟར་སྣང་དྲེགས་པའི་རྗེ་བོ་རུ། །མཐུ་སྟོབས་འཁོར་ལོ་སྒྱུར་བའི་གཞི་བདག་ཆེ། །པུ་ཎི་གཉན་ཕྱུག་འཁོར་བཅས་གནས་འདིར་གཤེགས། །བཀོད་ལེགས་ལྟ་ན་སྡུག་པའི་ཕོ་བྲང་ཆེ། །རྣམ་རྒྱལ་གཞལ་མེད་རྗེས་འགྲོ་ཉམས་དགའི་དབུས། །ནོར་
བུའི་ཁྲི་སྟན་བཞོན་པ་རབ་འགྱིང་སྟེང། །བརྟན་པར་བཞུགས་ལ་དགྱེས་པའི་དགའ་སྟོན་རོལ། །བཧྲུཾ་ལས་བྱུང་བའི་རིན་ཆེན་ཡོལ་གོ་ཆེ། །སྟོང་གསུམ་ཁྱོན་དང་མཉམ་པ་གྲངས་མེད་དབུས། །ཨོཾ་ལས་ལྷ་རྫས་མཆོད་གཏོར་མི་ཟད་པ། །ནམ་
མཁའ་མཛོད་ཀྱི་སྒོ་འཕར་བྱེ་གྱུར་ཅིག་དལ་འབབ་མཆོད་ཡོན་ཞབས་བསིལ་ཆད་མེད་སྤྲེང། །སྣ་ཚོགས་ཉེར་སྤྱོད་དག་དང་རོལ་མོའི་སྒྲ། །འདོད་ཡོན་རྣམ་ལྔ་ལྷ་དང་མི་ཡི་ནོར། །ཇི་སྙེད་དགོས་དགུ་མ་ཚང་མེད་པ་འབུལ། །དཀར་

[040A]༄༅། །གསུམ་མངར་གསུམ་བདུད་རྩིའི་སྙིང་པོ་རུ། །སྦྱར་བའི་གཏོར་མ་རི་ལྟར་མཐོ་བ་དང། །རོ་བདའི་སྐྱེམས་སོགས་མདོར་ན་མཉེས་བྱེད་ཀྱི། །མཐུན་རྫས་མཆོད་ཚོགས་མ་ལུས་འབུལ་གྱི་བཞེས། །མྱུར་མགྱོགས་
བང་འགྲོས་ལྡན་པའི་རྟ་མཆོག་སྟེང། །ལྷ་དབང་གཡུལ་ལས་རྒྱལ་བའི་དཔའ་རྟགས་བཞིན། །རྔམ་བརྗིད་ཆས་སྤྲས་རྣལ་འབྱོར་གྲོགས་མཛད་པའི། །པུ་ཎི་གཉན་ཕྱུག་འཁོར་བཅས་བསྟོད་པར་བགྱི། །མཛེས་སྡུག་ལྷ་མོ་བརྒྱ་ཡི་དཔལ་
བསྡུས་པའི། །ལུང་རྩི་སྨན་ཆེན་སྒེག་པའི་རྣམ་འགྱུར་ངོམ། །གཞན་ཡང་སྨན་ཆུང་བློན་པོ་འཁོར་གཡོག་དང། །སྤྲུལ་པ་དཔུང་ཚོགས་བཅས་ཁ་བསྟོད་པར་བགྱི། །སངས་རྒྱས་བསྟན་པ་ཕན་བདེ་འབྱུང་བའི་གནས། །བཤད་སྒྲུབ་བྱ་
བས་རྟག་ཏུ་འཕེལ་བ་དང། །འཇིག་རྟེན་སྐྱེ་བོས་བསྟེན་པའི་ཡུལ་ལྗོངས་འདིར། །བདེ་ལེགས་བཀྲ་ཤིས་འབྱོར་པ་རྒྱས་པར་མཛོད། །འདུ་འཛི་རྒྱང་དུ་བསྲིངས་པའི་བདེ་ལྡན་གཞི། །དགེ་བ་འཕེལ་བའི་དབེན་གནས་འདི་ཉིད་དུ། །མང་ཐོས་ཚུལ་
ཁྲིམས་ལྡན་པའི་སྤོང་བ་པ། །འཕེལ་ཞིང་ཆོས་ལྡན་དགོས་པ་འགྲུབ་པར་མཛོད། །མདོར་ན་རྣལ་འབྱོར་བ་བདག་ཅག་བསམ་པ་ཀུན། །ཆོས་བཞིན་མ་ཐོགས་མྱུར་དུ་འགྲུབ་པ་སོགས། །ཇི་ལྟར་ནུས་བཞིན་མཐུ་རྩལ་དཔའ་བསྐྱེད་ནས། །རྟག་ཏུ་གཡེལ་
བ་མེད་པར་གྲོགས་མཛོད་ཅིག་ །ཅེས་པ་འདི་ནི་ཆ་འཕྲིན་བདེ་ལྡན་དགེ་འཕེལ་གྱི་དབེན་གནས་སུ་འཁོད་པའི་གྲ་སློབ་རྣམས་ཀྱིས་གཞི་བདག་ལ་ཕྲིན་བཅོལ་འདི་ལྟ་བུ་དགོས་ཞེས་བསྐུལ་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།ཧཱུཾ། གྲུབ་

[040B] །སྤྱི་བོར་འཆར་བའི་ལྷ་ཆེན་མཐུ་རྩལ་ཅན། །བཞག་བྲག་ལྷ་རྩེ་སྲས་ཡུམ་བཀའ་ཉན་པའི། །འཁོར་ཚོགས་དཔུང་དང་བཅས་པ་གནས་འདིར་གཤེགས། །དགེ་མཚན་ཀུན་ཚང་མགར་ཐར་སྨན་གྱི་ལྗོངས། །ལྷག་པར་
སྐྱོང་བའི་བཙན་རྒོད་མཐུ་བོ་ཆེ། །འཁོར་ཚོགས་བཙུན་མོ་བྲན་གཡོག་བཅས་པ་རྣམས། །མ་ཐོགས་རྫུ་འཕྲུལ་ཤུགས་ཀྱིས་གནས་འདིར་གཤེགས། །བཀོད་ལེགས་རིན་ཆེན་འབར་བའི་ཁང་བཟང་དབུས། །སྣ་ཚོགས་ཁྲི་སྟན་བཞོན་པ་ཡིད་འོང་སྟེང། །
དགྱེས་པའི་འཛུམ་གྱིས་འདོད་ཡོན་ལྔ་ཡི་མགྲོན། །བསུས་ནས་དབང་པོ་དྲུག་གིས་ཅི་བདེ་རོལ། །དངོས་བཤམས་མཆོད་ཚོགས་རི་ལྟར་མཐོ་བའི་རྩེར། །ཡིད་སྤྲུལ་སྤྲིན་སྣ་འཛིངས་པས་ཕྱོགས་ཀུན་གང། །ཅི་འདོད་ཆར་དུ་བསྙིལ་བའི་ལོངས་སྤྱོད་ཀྱིས།།
ལྷ་ཆེན་འཁོར་དང་བཅས་པ་ཚིམ་གྱུར་ཅིག་ལྷ་དང་མི་ཡི་ཕུན་ཚོགས་གཅེས་ནོར་དབྱ། །གཅིག་ཏུ་སྤུངས་པའི་སྲིད་པའི་གན་མཛོད་ཆེ། །བྱེ་བྲག་རང་རང་དགྱེས་པའི་མཐུན་རྫས་དང། །སྤྱན་གཟིགས་དཀོར་ནོར་མ་ཚང་མེད་དགུ་དབུལ། །གྲིབ་བསངས་
ཤིང་སྣ་བསྲེགས་པའི་དུད་སྤྲིན་དང། །བཟང་དགུས་བརྒྱན་པའི་གཏོར་ཚོགས་རོ་བརྒྱ་པ། །བདུད་རྩིའི་བཏུང་བ་སྐྱེམས་ཀྱི་ཁྱད་པར་སོགས། །རབ་འབྱམས་མཆོད་པ་ཀུན་གྱིས་མཉེས་གྱུར་ཅིག་རྫུ་འཕྲུལ་རླུང་གི་ཤུགས་མགྱོགས་བཞོན་པའི་སྟེང། །མཐུ་
སྟོབས་རྩེ་བརྒྱ་འབར་བའི་རྡོ་རྗེ་ཡིས། །བདུད་རིགས་ཐལ་བར་རློག་པའི་ལྷ་དབང་མཆེད། །བཞག་བྲག་དགེ་བསྙེན་ཆེན་པོ་འཁོར་བཅས་བསྟོད། །མི་བཟད་ཆོ་འཕྲུལ་སྣ་དགུས་ནག་ཕྱོགས་དཔུང། །འཇོམས་དང་ལྷན་ཅིག་རྣལ་འབྱོར་སྟོང་གྲོགས་ལ། །རྟག་ཏུ་

[041A]༄༅། །གཡེལ་བ་མེད་པའི་དམ་ཚིག་ཅན། །བཙན་རྒོད་འཁོར་དང་བཅས་ལ་བསྟོད་པར་བགྱི། །དམ་ཚིག་རྗེས་སུ་འབྲངས་པའི་དུང་སེམས་ཀྱིས། །སྔོན་ཆད་མཐུན་རྐྱེན་ཚུལ་བཞིན་བསྒྲུབས་པ་ལ། །གཏང་རག་ལེགས་སོའི་
དབུགས་དབྱུང་ཆབས་ཅིག་ཏུ། །སླར་ཡང་ཕྲིན་ལས་གཉེར་དུ་གཏད་པ་ནི། །རིས་མེད་འགྲོ་ལ་ཕན་དང་བདེ་བའི་སྒོ། །སངས་རྒྱས་བསྟན་པ་ཕྱོགས་བཅུར་རྒྱས་པ་དང། །འཇིག་རྟེན་རྒུད་པ་ཉེས་ཚོགས་ནག་པོའི་སྨག་དྲུང་ཕྱུང་བདེ་ལེགས་སྣང་
བ་རབ་རྒྱས་མཛོད། །ཁྱད་པར་དགའ་ལྡན་ཡོངས་ལ་སྦྱིན་པ་བཞི། །གཏོང་པའི་གཙུག་ལག་ཁང་ཆེན་འདི་ཉིད་དུ། །བཤད་སྒྲུབ་བསླབ་གསུམ་བྱ་བ་རྟག་འཕེལ་ཞིང། །མཐུན་རྐྱེན་དགོས་དགུ་ངང་གིས་འདུ་བར་མཛོད། །བདག་ཅག་དཔོན་སློབ་
ཡུལ་དུས་གང་དུ་ཡང། །དམ་ཆོས་འགལ་རྐྱེན་མ་ལུས་ཞི་བ་དང། །དཀར་ཕྱོགས་སྟོང་གྲོགས་མཛད་དེ་བསམ་པ་ཀུན། །མ་ཐོགས་མྱུར་དུ་འགྲུབ་པའི་བཀྲ་ཤིས་སྩོལ། །ཞེས་མི་ཉག་སྒང་གི་སའི་ཆ་སྤྱི་བྱེ་བྲག་བསྲུང་བའི་གཞི་བདག་ལྷ་ཆེན་འཁོར་བཅས་ལ་
མཆོད་བསྟོད་ཕྲིན་བཅོལ་ཉུང་དུར་བསྡུས་པ་འདི་ནི་དགའ་ལྡན་ཡོངས་ལ་སྦྱིན་པ་གཏོང་པའི་གཙུག་ལག་ཁང་གི་ཆོས་སྡེའི་ཚོགས་འདོན་དུ། མཁན་པོ་ཕ་བོང་ཁ་སྐུ་སྐྱེ་བློ་བཟང་དགེ་ལེགས་ཀྱིས་བསྐུལ་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།། །   ༈    །།འདིར་བླ་མ་
ཡི་དམ་མཁའ་འགྲོ་དམ་ཅན་ཚོགས་ལ་མཆོད་གཏོར་འབུལ་ཚུལ་ནི། རང་ཡི་དམ་གྱི་བདག་བསྐྱེད་དང་འབྲེལ་བས་མཆོད་གཏོར་བསྐང་རྫས་བྱིན་གྱིས་བརླབས་ནས། སྤྱན་འདྲེན་ནི།  ཧཱུཾ༑ ཆོས་དབྱིངས་ངང་ལས་གྲངས་མེད་གཟུགས་ཀྱི་སྐུ། །སྟོན་མཛད་མི་བསྐྱོད་རྡོ་རྗེ་གཤིན་རྗེའི་གཤེད།།

[041B] །རྟ་མགྲིན་ཁྲོ་རྒྱལ་དང་བཅས་གནས་འདིར་གཤེགས། །སྙིང་རྗེའི་རང་བཞིན་ཀུན་ལ་བརྩེར་དགོངས་ཀྱང། །མ་རུངས་འདུལ་མཛད་ཕྱག་དྲུག་མགོན་པོ་དང། །ལས་ཀྱི་གཤིན་རྗེ་དྲེགས་པ་ཕོ་མོ་སོགས། །འཁོར་
ཚོགས་དཔུང་དང་བཅས་པ་གནས་འདིར་གཤེགས། །རྒྱལ་བ་ཀུན་ཡུམ་དམག་དང་ཟོར་གྱི་ལྷ། །དུང་སྐྱོང་རྒྱལ་མོ་བསྟན་མ་བཅུ་གཉིས་བཅས། །གུར་གྱི་མགོན་པོ་སྟོབས་འཕྲོག་ཞལ་བཞི་པ། །བཀའ་ཉན་འཁོར་ཚོགས་དང་བཅས་གནས་འདིར་གཤེགས།།
ཕྱག་བཞི་མགོན་དང་རྒྱལ་ཆེན་རྣམ་ཐོས་སྲས། །དྲེགས་པ་ལྕམ་སྲིང་བསྟན་སྲུང་བསེ་ཁྲ་བ་ཅན། །རྒྱལ་ཆེན་སྐུ་ལྔ་དགྲ་ལྷ་སྐྱེས་གཅིག་རྣམས། །གསང་ཡུམ་འཁོར་ཚོགས་བཅས་པ་གནས་འདིར་གཤེགས། །ཡ་བ་རྐྱ་བདུན་ཁྱད་པར་ཙེའུ་དམར་བ། །ཚངས་པ་
ཆེན་པོ་ཐ་འོག་ཆོས་ཀྱི་རྒྱལ། །གཞན་ཡང་སྐྱེས་ལྷ་ཡུལ་ལྷ་ལ་སོགས་པའི། །མཆོད་ཡུལ་མགྲོན་གྱི་ཚོགས་རྣམས་གནས་འདིར་གཤེགས། །ཨོཾ་ཨེ་ཧྱེ་ཧི་བཛྲ་ས་མ་ཡ་ཛཿ་ཛཿ་ ས་སྤྱན་དྲངས། པདྨ་ཀ་མ་ལཱ་ཡ་སྟཾ་གྱིས་གདན་འབུལ།  དྲན་པ་ཙམ་གྱིས་དངོས་གྲུབ་མ་
ལུས་པ། །སྩོལ་མཛད་ཡི་དམ་འཁོར་ལོ་མཆོག་རྣམས་དང། །ཞི་རྒྱས་དབང་དྲག་ཕྲིན་ལས་སྒྲུབ་མཛད་པའི། །བསྟན་སྲུང་འཁོར་དང་བཅས་ལ་གུས་ཕྱག་འཚལ། །ཨོཾ་གུ་རུ་བུདྡྷ་བོ་དཧི་སཏ་སརྦ་དྷརྨ་པཱ་ལ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཡེ་སཱཧཱ་ ནས། ཤཔྡའི་བར་དང།།
རཱུ་པ་ སོགས་ཀྱིས་འདོད་ཡོན་ལྔ། སྔགས་དེའི་མཐར་འབྲུ་གསུམ་བཏགས་པས་ནང་མཆོད་འབུལ།  རང་གི་ཐུགས་ཀའི་ས་བོན་ལས་འོད་ཟེར་འཕྲོས། རྡོ་རྗེ་གསུམ་གྱི་ལྷ་ཚོགས་མདུན་གྱི་ནམ་མཁར་སྤྱན་དྲངས། དེ་རྣམས་ཀྱི་གནས་གསུམ་ལས་ཡི་གེ་བརྒྱ་པ་དཀར་དམར་མཐིང་གསུམ་

[042A]༄༅། །འཕྲོས་རང་དང་མགྲོན་རྣམས་ཀྱི་གནས་གསུམ་དུ་ཐིམས་པས། རང་གི་དམ་ཚིག་ཉམས་ཆག་ཐམས་ཅད་དང། མགྲོན་རྣམས་ཀྱི་གྲིབ་དང་མི་གཙང་བ་ཐམས་ཅད་བྱང་ བར་བསམ་ལ། ཡིག་བརྒྱ་ཉེར་གཅིག་སོགས་བཟླ། བཤགས་པ་ནི།  ཧཱུཾ་
ཆོས་རྣམས་རང་བཞིན་གདོད་ནས་རྣམ་དག་ཀྱང། །མཚན་འཛིན་འཁྲུལ་པས་བསླད་པའི་སྣང་ངོ་རུ། །མ་རྟོགས་ལོག་རྟོག་ནོངས་གྱུར་ཅི་མཆིས་པ། །བདག་ཅག་བསམ་པ་ཐག་པས་བཤགས་པར་བགྱི།  བསྐང་པ་ནི།  ཧཱུཾ༑ ཐབས་མཆོག་བདེ་བའི་ཡབ་དང་སྟོད་པ་
ཡུམ༑ ༑གཉིས་མེད་ཟུང་དུ་སྦྱར་ལས་སྐྱེས་པའི་འཕྲུལ། །རང་སེམས་དག་པའི་རྩེད་འཇོ་མ་ངེས་པ། །ཅིར་ཡང་འཆར་བས་ཐུགས་དམ་སྐོང་གྱུར་ཅིག། །ཁྲག་ཆང་དྲི་བཟང་ཆབ་ཀྱི་མཆོད་ཡོན་དང། །ཞབས་བསིལ་མེ་ཏོག་སྣ་ཚོགས་གཅལ་དུ་བཀྲམ། །
བདུག་པའི་སྤོས་དུད་འོད་འབར་མར་མེ་ཡིས། །མཆོད་ཡུལ་མགྲོན་གྱི་ལྷ་ཚོགས་ཐུགས་དམ་བསྐང། །དྲི་བཟང་བསྒོས་པའི་བྱུག་པ་རོ་བརྒྱ་ཡི། །ཞལ་ཟས་སྣ་ཚོགས་རོལ་མོ་འབྲུག་སྟོང་ལྡིར། །འདོད་ཡོན་རྣམ་ལྔའི་མཆོད་རྫས་སྣ་ཚོགས་ཀྱིས།།
མཆོད་ཡུལ་མགྲོན་གྱི་ལྷ་ཚོགས་ཐུགས་དམ་བསྐང། །རི་རབ་གླིང་དང་གླིང་ཕྲན་ཉི་ཟླ་སོགས། །ལྷ་མིའི་དཔལ་འབྱོར་ལོངས་སྤྱོད་ཐམས་ཅད་དང། །སྤྱན་གཟིགས་མཐུན་རྫས་ཡོངས་སུ་ཚོགས་པ་ཡིས། །མཆོད་ཡུལ་མགྲོན་གྱི་ལྷ་ཚོགས་ཐུགས་
དམ་བསྐང། །རྫུ་འཕྲུལ་ཤུགས་ལྡན་རྟ་མཆོག་གཡག་རྒོད་དང། །ཤ་རྒྱས་ལུག་དང་མཁའ་ལྡིང་བྱ་ཡི་ཚོགས། །རབ་འཇིགས་ཁྱི་ནག་དོམ་ལྟར་འཕྱོ་བ་ཡིས། །མཆོད་ཡུལ་མགྲོན་གྱི་ལྷ་ཚོགས་ཐུགས་དམ་བསྐང། །ཤ་ཁྲག་མངར་གསུམ་ལ་སོགས་

[042B] །རི་ལྟར་སྤུངས་པའི་དམ་རྫས་གཏོར་མ་དང། །བདུད་རྩིའི་བཏུང་བ་ཕྱི་ནང་གསང་རྟེན་གྱིས། །མཆོད་ཡུལ་མགྲོན་གྱི་ལྷ་ཚོགས་ཐུགས་དམ་བསྐང། །ཐུགས་དམ་ལེགས་སྐོངས་ཉམས་ཆག་སོས་གྱུར་ནས། །འགལ་རྐྱེན་ཞི་ཞིང་མཐུན་
རྐྱེན་མ་ལུས་སྒྲུབས།  །གཏོར་མ་བྱིན་རླབས་སྤྱི་ལྟར་བྱས་རྗེས་འབུལ་བ་ནི།  མགྲོན་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོ་འོད་ཀྱི་སྤུ་གུས་གཏོར་མའི་བཅུད་དྲངས་ཏེ་གསོལ་བར་ བསམ་ལ།  ཨོཾ་གུ་རུ་བུདྡྷ་བོ་དཧི་སཏ་སརྦ་དྷརྨ་པཱ་ལ་ས་པ་རི་ཝཱ་ར་ཨི་དཾ་
བ་ལིཾ་ཏ་ཁ་ཁ་ཁཱ་ཧི་ཁཱ་ཧི་ ཞེས་པ་ལན་གསུམ་ལ་སོགས་པས་ཕུལ་རྗེས། སྔགས་ཀྱི་མཆོད་པ་དང། ནང་མཆོད་ཡང་འབུལ། བསྟོད་པ་ནི།  ཧཱུཾ། སྣང་སྟོང་འཇའ་མཚོན་དག་པའི་རི་མོ་བཞིན། །ངོ་མཚར་སྒྱུ་འཕྲུལ་རབ་འབྱམས་དཀྱིལ་འཁོར་པ། །སྐུ་བཞིའི་བདག་ཉིད་དངོས་གྲུབ་
མཆོག་སྩོལ་བའི། །ཡི་དམ་ལྷ་ཚོགས་རྣམས་ལ་བསྟོད་པར་བགྱི། །རབ་གསལ་སྒྲིབ་པ་བྲལ་བའི་མེ་ལོང་ངོས། །གནས་ལུགས་མངོན་སུམ་ཤར་བའི་གཟིགས་མོའི་ཞར། །ཞི་རྒྱས་དབང་དྲག་ཕྲིན་ལས་རེ་སྐོང་བའི། །འཇིག་རྟེན་འདས་པའི་སྲུང་མ་རྣམས་ལ་
བསྟོད༑ ༑བསོད་ནམས་མཐུ་ལས་དྲེགས་པའི་རྗེ་བོ་རུ། །ཆེ་བཙན་སྟོབས་ཀྱིས་མངོན་འཕགས་འཇིག་རྟེན་པའི། །དཀར་ཕྱོགས་ལྟ་སྲུང་ཡུལ་དང་གྲོང་བདག་སོགས། །བདག་ཅག་གུས་པའི་ཡིད་ཀྱིས་བསྟོད་པར་བགྱི། །རྣལ་འབྱོར་བདག་གིས་བསྟེན་ཅིང་མཆོད་པ་
ཡི༑ ༑ཡི་དམ་སྲུང་མར་བཅས་པ་མ་ལུས་པས། །དེང་ནས་བརྩམས་ཏེ་བྱང་ཆུབ་སྙིང་པོའི་བར། །འབྲལ་མེད་རྟག་ཏུ་མགོན་དང་གྲོགས་མཛོད་ཅིག། །དམ་ཆོས་སྒྲུབ་པའི་ཕྱི་ནང་རྐྱེན་ངན་ཀུན། །ཉེ་བར་ཞི་ཞིང་བར་གཅོད་དགྲ་བགེགས་ཆོམས། །ཚེ་བསོད་འབྱོར་པ་རབ་རྒྱས་

[043A]༄༅། །འདོད་པའི་དོན། །མ་ལུས་འདུ་ཞིང་ལྷུན་གྱིས་གྲུབ་པར་མཛོད། །སངས་རྒྱས་བསྟན་དར་བླ་མའི་སྐུ་ཚེ་སྲིངས། །དགེ་འདུན་སྡེ་འཕེལ་འགྲོ་རྣམས་བདེ་དང་ལྡན། །མཐར་ཐུག་བྱང་ཆུབ་མཆོག་ལ་མར་རེག་བའི། །ཕྲིན་ལས་མགོན་སྐྱབས་
མཛོད་ཅིག་མཐུ་མ་ཆུང།  །དེ་ལྟར་ཡི་དམ་སྲུང་མའི་ཚོགས་དང་བཅས་པར་མཆོད་གཏོར་འབུལ་ཚུལ་ཉུང་དུར་བསྡུས་པ་འདི་ནི། མགར་ཐར་དགའ་ལྡན་ཡོངས་ལ་སྦྱིན་པ་གཏོང་བའི་གཙུག་ལག་ཁང་གི་མཁན་པོ་ཕ་བོང་ཁ་སྐུ་སྐྱེ་བློ་བཟང་དགེ་ལེགས་ཀྱིས་རྒྱུན་ཁྱེར་དུ་དགོས་ཞེས་བསྐུལ་ངོར་ཤཱཀྱའི་
དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་དྲུང་ཡིག་ཚངས་སྐྱེས་བློ་ལྡན་ནོ།།     ༈    །།མཐིང་ནག་དྲག་ཏུ་ཁྲོས་པའི་ཆུ་འཛིན་གཟུགས། །གནམ་ལྕགས་ཐོ་བའི་ཆ་དཔལ་གདེངས་ཙམ་གྱིས། །ནག་ཕྱོགས་མགོ་བོ་དུམ་བུ་བརྒྱ་ཕྲག་ཏུ། །ལགས་བཟོད་
དམ་ཅན་རྡོ་རྗེ་ལེགས་པ་ཆེ། །མཆེད་འཁོར་གྲངས་མེད་དཔུང་དང་གཡོག་བཅས་པ། །མ་ཐོགས་རིངས་པའི་ཚུལ་གྱིས་འདིར་གཤེགས་ལ། །འཇིགས་རུང་རྔམས་པའི་གཞལ་མེད་རབ་ཡངས་པར། །མ་ངེས་བཞོན་པ་ལ་ཆིབས་བརྟན་པར་བཞུགས།།
ཕྱི་དང་ནང་གི་ཉེར་སྤྱོད་རོལ་མོ་དང། །འདོད་ཡོན་ལྔ་རྫོགས་ལྷ་དང་མི་ཡི་ནོར། །ཕུན་ཚོགས་མཁོ་དགུའི་འབྱོར་པ་བཤམ་ལགས་ན། །དགྱེས་པས་བཞེས་ལ་བཅོལ་བའི་ཕྲིན་ལས་སྒྲུབས། །དམར་ཆེན་གཏོར་མ་རི་ལྟར་མཐོ་བ་སྤུངས། །སྨན་རཀ་རྒྱ་
མཚོས་ས་གཞི་དོག་པོར་འཁྱིལ། །ཕྱི་ནང་གསང་རྟེན་མ་ཚང་མེད་བཤམས་པས། །དམ་ཅན་འཁོར་བཅས་མཉེས་ཤིང་ཚིམ་གྱུར་ཅིག་གནམ་ས་ལྟ་བུར་གདངས་པའི་ཁྲོ་ཞལ་ནང། །དགྲ་བགེགས་ཁྲག་དྲོན་འབབ་བའི་གངྒའི་རྒྱུན། །འཐུང་བཟོད་སྐྱེས་

[043B] །འཁོར་དང་བཅས་ལ་བདག་གིས་བསྟོད་པར་བགྱི། །ཕན་དང་བདེ་བའི་འབྱུང་གནས་སངས་རྒྱས་བསྟན། །དར་རྒྱས་སྲིད་མཐའི་བར་དུ་མི་ཉམས་ལ། །དགེ་འདུན་སྡེ་འཕེལ་ཡུལ་ཕྱོགས་འདི་དག་ཏུ། །བཀྲ་ཤིས་རྫོགས་ལྡན་
དུས་བཞིན་ངོམ་པར་མཛོད། །བདག་ཅག་དཔོན་སློབ་རྒྱུ་སྦྱོར་འཁོར་བཅས་ལ། །ཆག་ཆེ་ཉམ་ང་མི་འདོད་ཀུན་ཞི་ཞིང། །ཚེ་དཔལ་མངའ་ཐང་འབྱོར་པ་མ་ལུས་རྒྱས། །བསམ་པ་ཆོས་བཞིན་མྱུར་དུ་འགྲུབ་པར་མཛོད།  །ཅེས་ལི་ཐང་ཆོས་སྡེའི་ཞོལ། ངེད་རང་བཙས་
པའི་ཁྱིམ་གྱི་ལྷ་དམ་ཅན་རྡོར་ལེགས་ལ་གསོལ་མཆོད་ཉུང་ངུ་འདི་ནི། དད་གཏོང་ལྷག་བསམ་གྱི་འབྱོར་བ་ཅན་སྐྱེད་བྱེད་གུན་བསོད་ནམས་དར་རྒྱས་ཀྱིས་བསྐུལ་མ་མཛད་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།མཐུ་སྟོབས་ཁྲོ་ཆུ་ཞུ་བའི་རྒྱུན། །རྣོ་མྱུར་ཐོག་གི་
ཚ་དཔལ་གྱིས། །ནག་ཕྱོགས་མགོ་བོ་འགེམ་པ་ལ། །དཔའ་ཆེན་དམ་ཅན་ཐིག་ལེ་རྩལ། །མཆེད་འཁོར་བྲན་དང་མངག་པར་བཅས། །ཏིང་འཛིན་སྔགས་དང་ཕྱག་རྒྱ་ཡིས། །བཟང་དགུར་སྤེལ་བའི་མཆོད་གཏོར་ཚོགས། །དགྱེས་བཞིན་བཞེས་
ལ་ཚིམ་པར་མཛོད། །བདག་ཅག་ཕྱི་ནང་འཚེ་བ་ཀུན། །ཞི་ཞིང་ཀོ་ལོང་མ་མཛད་པར། །ཆོས་ལྡན་ཡིད་ལ་གང་བསམ་དོན། །མྱུར་དུ་འགྲུབ་པའི་ཕྲིན་ལས་མཛོད།  །ཅེས་པ་འདི་ནི་མལ་གྲོ་གུང་མཁར་གཞིས་སྡོད་སྐུར་ནུབ་བས་དམ་ཅན་རྡོ་རྗེ་ལེགས་པར་ཕྲིན་བཅོལ་ངག་
འདོན་བྱེད་རྒྱུ་ཞིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།    ༈    །།སྤྲུལ་པའི་ཆོས་རྒྱལ་ཆེན་པོར་མདོས་བ་སྔོ་ཚུལ་རྒྱུན་ཁྱེར་དུ་བྱ་བ་ལས་བཞི་ལྷུན་གྲུབ་ཅེས་བྱ་བ་བཞུགས།  ཧཱུཾ། ལྷུན་གྲུབ་གདོད་ནས་རང་བཞིན་དག་པའི་དབྱིངས། །གློ་

[044A]༄༅། །བུར་དྲི་མ་བྲལ་བ་ཆོས་སྐུའི་ངང། །ཁྲོ་རྒྱལ་དབང་ཆེན་མཚོ་སྐྱེས་རྡོ་རྗེ་སོགས། །དབྱེར་མེད་བླ་མ་ལྷ་ཡིས་དངོས་གྲུབ་སྩོལ། །ངེས་དོན་ཡེ་ཤེས་ལྔ་ཡི་སྒྱུ་འཕྲུལ་ལས། །སྣང་སྲིད་དྲེགས་པའི་རྗེ་བོར་མཐུ་སྟོབས་ཀྱི།།
དྲག་ཤུལ་འཆང་བ་ཆོས་འཁོར་མ་ལུས་པའི། །སྲུང་མ་སྤྲུལ་པའི་ཆོས་རྒྱལ་འཁོར་བཅས་ལ། །དངོས་བཤམས་ཡིད་ཀྱིས་ལེགས་སྤྲུལ་མཆོད་རྫས་ཚོགས། །བདེ་བ་མཆོག་གི་ཕྱག་རྒྱས་འབུལ་བ་ནི། །ཤར་ཕྱོགས་ཤེལ་དཀར་ལྷོ་ཕྱོགས་བཻ་ཌཱུར་
སྔོ༑ ༑ནུབ་ཕྱོགས་པདྨ་རཱ་ག་བྱང་ཕྱོགས་གསེར། །སྣ་བཞིའི་རིན་ཆེན་ལྷུན་པོ་ཕྱོགས་ཀྱི་མཐར། །འོད་ཟེར་འཕྲོ་ལྡན་བང་རིམ་བཞི་ཡི་སྟེང། །རིན་ཆེན་ཁམས་ལྔ་ལས་བསྒྲུབས་ཕོ་བྲང་མཁར། །རྒྱ་ཕིབས་ཏོག་དང་ཁང་ཕྲན་ལྕོག་གིས་མཛེས་
ཕྱི་རོལ་ཁོར་ཡུག་ཆེན་པོའི་ར་བ་ཡིས། །ཡོངས་སུ་བསྐོར་དབུས་ལྷ་དང་མི་ལ་སོགས། །སྲིད་འབྱོར་སྣོད་དང་བཅུད་ཀྱི་ཕུན་ཚོགས་ཀུན། །ཕུལ་བྱུང་ལྟད་མོར་ཚར་དུ་དངར་བ་འདི། །ཆོས་རྒྱལ་འཁོར་དང་བཅས་པའི་རྟེན་དུ་འབུལ། །བཞེས་
ནས་བསྟན་འགྲོའི་ཕན་བདེ་རྒྱས་པ་དང། །བསྟན་འཛིན་བླ་མའི་སྐུ་ཚེ་ཕྲིན་ལས་སྤེལ། །བཅོལ་བའི་ལས་རྣམས་མ་ཐོགས་སྒྲུབ་པར་མཛོད། །དབང་གཞུའི་ཁེངས་འཕྲོག་གདུགས་དང་སྒྲོ་ཡོད་ཏོག་དྲག་རྫས་ཡུངས་ཀར་གང་བའི་འབྲས་བུས་
མཛེས། །བར་སྣང་ལྷབ་ལྷུབ་གཡོ་བའི་དར་འཕན་དང། །ནམ་མཁའ་རྒྱང་བུ་ངོ་མཚར་རི་མོ་ཅན། །སྐྱེམས་སེལ་ཨརྒྷཾ་རྒྱུན་དང་ཞབས་བསིལ་ཆབ། །ཉེར་སྤྱོད་ལྔ་དང་སྣ་ཚོགས་རོལ་མོ་ལྡིར། །མཛེས་བརྗིད་གཟུགས་དང་སྙན་པའི་སྒྲ་

[044B] །རོ་བརྒྱའི་བཟའ་བ་རེག་བྱ་བླ་མེད་འདི། །ཆོས་རྒྱལ་འཁོར་དང་བཅས་པའི་རྟེན་དུ་འབུལ། །བཞེས་ནས་བསྟན་འགྲོའི་ཕན་བདེ་རྒྱས་བ་དང། །བསྟན་འཛིན་བླ་མའི་སྐུ་ཚེ་ཕྲིན་ལས་སྤེལ། །བཅོལ་བའི་ལས་རྣམས་མ་ཐོགས་སྒྲུབ་
པར་མཛོད། །རང་སྲུང་རྡོ་རྗེའི་རང་བཞིན་གོ་ཁྲབ་དང། །ཕས་རྒོལ་དགྲ་འཇོམས་རྣོ་ངར་ཤུགས་ལྡན་མཚོན། །ཞྭ་ནག་སག་ཐེབ་ནོར་བུའི་པྲོག་ཞུ་ཐོད། །བརྗིད་ཆགས་རིན་པོ་ཆེ་དང་རུས་པའི་རྒྱན། །མཐིང་ནག་ཕོད་ཀ་རྩེ་བེར་གོས་བཟང་ལས། །
རབ་བསྒྲུབ་ཆ་ལུགས་དུ་མའི་བགོ་བ་དང། །སྣ་ཚོགས་སྲོག་ཆགས་ལྤགས་པ་ཟ་འོག་ལས། །འདུ་བྱས་རྒྱལ་བྱེད་མཚན་མ་མཐོར་བསྒྲེང་བ། །ཆོས་རྒྱལ་འཁོར་དང་བཅས་པའི་རྟེན་དུ་འབུལ། །བཞེས་ནས་བསྟན་འགྲོའི་ཕན་བདེ་རྒྱས་པ་དང། །བསྟན་འཛིན་བླ་མའི་
སྐུ་ཚེ་ཕྲིན་ལས་སྤེལ། །བཅོལ་བའི་ལས་རྣམས་མ་ཐོགས་སྒྲུབ་པར་མཛོད། །མྱུར་མགྱོགས་ཅང་ཤེས་རྟ་དང་ཞོལ་གཡག་ལུག་མཁའ་ལྡིང་བྱ་ཚོགས་ནོར་སྲུང་བྱི་བ་ར། །སེང་གེ་སྟག་གཟིག་དོམ་དྲེད་གཡི་གུང་འཕར། །སྤྲེའུ་རི་དྭགས་གཅན་གཟན་ངར་སྒྲ་སྒྲོག་
གླང་ཆེན་རྟ་གཡག་དྲེའུ་སོགས་འབྱོར་པའི་ཁུར། །འདེགས་བར་ལུས་སྟོབས་རབ་རྒྱས་ཁལ་མ་དང། །དར་གོས་སྣམ་རས་སྤུ་སྡུག་པགས་པའི་ཚོགས། །རྔ་མའི་ཆུན་པོ་མཐའ་དབུས་དགོས་དགུའི་ནོར། །ཆོས་རྒྱལ་འཁོར་དང་བཅས་པའི་རྟེན་དུ་འབུལ། །བཞེས་
ནས་བསྟན་འགྲོའི་ཕན་བདེ་རྒྱས་པ་དང། །བསྟན་འཛིན་བླ་མའི་སྐུ་ཚེ་ཕྲིན་ལས་སྤེལ། །བཅོལ་བའི་ལས་རྣམས་མ་ཐོགས་སྒྲུབ་པར་མཛོད། །སྨྱུག་རྒོད་རྩེ་མོ་རབ་རྒྱས་བྱ་དཀར་གྱི། །གསོ་བ་དང་རིན་ཆེན་གའུ་ཁ་སྦྱོར་གནང། །གསང་བའི་སྲོག་

[045A]༄༅། །འཁོར་བླ་རྡོ་དཀོར་ནོར་སོགས། །དྲེགས་པ་འདུ་བའི་རྟེན་རྫས་མ་ཚང་མེད། །ཟག་མེད་འདོད་ཡོན་ཕུང་པོའི་གཏོར་མ་དང། །བཤོས་བུ་ཤ་དང་སྙིང་སྣ་ནང་ཁྲོལ་སྤུངས། །འབྲུ་རིགས་སྨན་སྣ་ཕོ་གདོང་མོ་
གདོང་དང། །ཤིང་གྲི་སྣ་ཚོགས་ཡུལ་མཁར་བཀོད་པ་འདི། །ཆོས་རྒྱལ་འཁོར་དང་བཅས་པའི་རྟེན་དུ་འབུལ། །བཞེས་ནས་བསྟན་འགྲོའི་ཕན་བདེ་རྒྱས་པ་དང། །བསྟན་འཛིན་བླ་མའི་སྐུ་ཚེ་ཕྲིན་ལས་སྤེལ། །བཅོལ་བའི་ལས་རྣམས་མ་ཐོགས་སྒྲུབ་
པར་མཛོད། །ཕུང་ཁམས་སྐྱེ་མཆེད་གསལ་རྫོགས་ངར་གླུད་དང། །བཅུད་ལྡན་བདུད་རྩིའི་གསེར་སྐྱེམས་མཚོ་ལྟར་འཁྱིལ། །ཤ་ཆེན་འཕྱི་བའི་ཚིལ་གསུར་སྤོས་དཀར་དུད། །ཉག་ཕྲན་ཁ་དོག་ལྔ་ཡི་དར་སྣས་བརྒྱན། །གླིང་བཞིར་དབང་སྒྱུར་མི་
བདག་སྔོན་འགྲོ་བའི། །རིན་ཆེན་བདུན་དང་ཉེ་བའི་རིན་ཆེན་བདུན། །བཀྲ་ཤིས་རྟགས་བརྒྱད་ཕྱི་ནང་གསང་བ་ཡི། །མཆོད་ཚོགས་སྤྱན་གཟིགས་དམ་རྫས་ཡོངས་རྫོགས་པ། །ཆོས་རྒྱལ་འཁོར་དང་བཅས་པའི་རྟེན་དུ་འབུལ། །བཞེས་ནས་བསྟན་
འགྲོའི་ཕན་བདེ་རྒྱས་པ་དང། །བསྟན་འཛིན་བླ་མའི་སྐུ་ཚེ་ཕྲིན་ལས་སྤེལ། །བཅོལ་བའི་ལས་རྣམས་མ་ཐོགས་སྒྲུབ་པར་མཛོད། །བསྟན་སྲུང་རྒྱལ་ཆེན་སྐུ་ལྔ་དགྲ་ལྷའི་གཙོ། །བློན་པོ་གསང་ཡུམ་ལས་མཁན་དཔུང་ཚོགས་བཅས། །དངོས་བརྒྱུད་རྡོ་རྗེའི་
སློབ་དཔོན་ཚོགས་སྤྱི་དང། །ཁྱད་པར་པད་དཀར་འཆང་བ་རིམ་པ་ཡིས། །བཀའ་བསྒོས་གཉེར་དུ་གཏང་པའི་དམ་ཚིག་རྒྱ། །མི་འབྲལ་ཆད་དང་མཐོ་ལས་མ་འདའ་བར། །སངས་རྒྱས་བསྟན་དང་ཁྱད་པར་དགའ་ལྡན་པའི། །རིང་ལུགས་

[045B] །བསྟན་འཛིན་རྣམ་པར་འདྲེན་པའི་སྐུ་ཚེ་སྲིངས། །མཛད་བཟང་ཕྲིན་ལས་མཐའ་དབུས་ཕྱོགས་བརྒྱར་སྤེལ། །འཇིག་རྟེན་སྤྱི་དང་བསིལ་ལྡན་སྨན་ལྗོངས་སུ། །དཀར་མིན་དུས་ཀྱི་ཆད་པ་ཉེར་ཞི་ཞིང། །ཆར་ཆུ་དུས་འབེབས་
སྣོད་བཅུད་ཕུན་ཚོགས་ཀྱི། །གཡང་ཆགས་རྫོགས་ལྡན་དགའ་སྟོན་གསར་དུ་དངོམ། །རིགས་སྔགས་འཆང་བ་བདག་ལ་གནོད་བགེགས་དང། །ནད་འཚེ་རྐྱེན་ངན་མ་ལུས་ཞི་བར་མཛོད། །གུས་པའི་འཁོར་སློབ་འབངས་བཅས་ཚེ་བསོད་དང། །སྟོབས་
འབྱོར་དབང་ཐང་ཆོས་ཀྱི་མཐུན་རྐྱེན་འཛོམ། །ཁམས་གསུམ་མི་དང་མི་མིན་ཡོངས་སྤྱོད་དག་རླབས་ཆེན་ཕན་བདེའི་གྲོགས་སུ་དབང་དུ་བསྡུས། །བརྣག་པའི་སེམས་འཆར་བསམ་སྦྱོར་ལོག་པའི་དགྲ། །ནག་ཕྱོགས་བགེགས་རིགས་ལོ་ཟླ་མ་འགྱངས་པར། །
མིང་གི་ལྷག་མར་སྒྲོལ་ལ་ཆོས་ལྡན་གྱི། །བསམས་དོན་རེ་བ་མ་ལུས་ལྷུན་གྲུབ་མཛོད།  །དེ་ལྟར་སྤྲུལ་པའི་ཆོས་རྒྱལ་ཆེན་པོར་མདོས་བསྔོ་ཚུལ་རྒྱུན་ཁྱེར་དུ་བྱ་བ་ལས་བཞི་ལྷུན་གྲུབ་ཅེས་པ་འདི་ནི་གནས་ཆུང་དགྲ་ལྷ་ཆེན་པོའི་སྐུ་བརྟེན་པ་བློ་བཟང་བཀྲ་ཤིས་དང། སྒྲ་དབྱངས་གླིང་དབུ་མཛད་བློ་བཟང་
བསོད་ནམས་གཉིས་ནས་བསྐུལ་ངོར། འདི་འདྲའི་ལག་ལེན་གྱི་རིགས་མཐོང་ཐོས་གང་ཡང་མེད་པར་འོལ་ཚོད་བྱ་བ་སྐབས་སུ་མ་ཆེ་ཡང། ཀུན་མཁྱེན་ལྔ་པས་སྩལ་བའི་རྒྱུན་ཁྱེར་ལ་ཚིག་གི་སྦྱོར་བ་མི་འདྲ་ཙམ་ལས་དོན་འགལ་མེད་ཀྱི་ལུགས་སུ་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྡེ་ཆེན་པོ་སེར་ཐེག་པ་ཆེན་
པོའི་གླིང་དུ་སྦྱར་བའོ།།    ༈    །།གསེར་སྐྱེམས་ཀྱི་རྫས་སོགས་ལེགས་པར་འདུ་བྱས་པ་ལ་བྱིན་རླབས་སྤྱི་ལྟར་བྱས་རྗེས་བསྔོ་ཚིག་ནི།  རྩ་བརྒྱུད་བླ་མ་བགྲང་ཡས་དཀྱིལ་འཁོར་གྱི། །ཡི་དམ་དཀོན་མཆོག་མཆོད་འོས་མ་ལུས་ལ། །འདོད་ཡོན་རྒྱ་མཚོའི་གསེར་སྐྱེམས་མཆོད་

[046A]༄༅། །པ་འདི། །འབུལ་ལོ་ཕྲིན་ལས་འདོད་དོན་འགྲུབ་པར་མཛོད། །གནས་གསུམ་མཁའ་འགྲོ་དཀར་ཕྱོགས་སྐྱོང་བ་ཡི། །སྲུང་མ་དམ་ཅན་དཔུང་དང་བཅས་པ་ལ། །འདོད་ཡོན་རྒྱ་མཚོའི་གསེར་སྐྱེམས་མཆོད་པ་འདི། །འབུལ་
ལོ་ཕྲིན་ལས་འདོད་དོན་འགྲུབ་པར་མཛོད། །དམིགས་ཡུལ་མཐུ་ཆེན་དྲེགས་པའི་གཙོ་བོ་སོགས། །ཕྱོགས་འདིར་གནས་པའི་སྡེ་བརྒྱད་མ་ལུས་ལ། །འདོད་ཡོན་རྒྱ་མཚོའི་གསེར་སྐྱེམས་མཆོད་པ་འདི། །འབུལ་ལོ་ཕྲིན་ལས་སྟོང་གྲོགས་མ་གཡེལ་
མཛོད།  །ཅེས་པ་འདི་ནི་མེ་སྤྲུལ་བསམ་ཡས་དང་རྒྱལ་སོགས་སུ་བསྐྱོད་སྐབས་སྡེ་བརྒྱད་ཀྱི་འདུ་གནས་ཚོར་གསེར་སྐྱེམས་འབུལ་བར་རོགས་དང་བཅས་བསྡེབས་ནས་བཏོན་ཆོག་པའི་ཉུང་དུ་ཞིག་བྱུང་ན་ལེགས་འདྲ་ཞེས་གྲྭ་ཚང་དབུ་མཛད་བློ་བཟང་ཡར་འཕེལ་གྱིས་བསྐུལ་མ་བྱུང་བ་ལྟར་ཤཱཀྱའི་དགེ་སློང་བློ་
བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།མཐུ་སྟོབས་སྲིད་པ་གསུམ་གྱི་ཁོང་པ་རུ། །འབར་བའི་མེ་ལྕེ་དུས་མཐའ་ལ་འགྲན་པའི། །དམ་ཅན་སྐྱེས་བུ་ཆེན་པོ་རྡོ་རྗེ་ལེགས། །བཀའ་ཉན་མཆེད་འཁོར་དཔུང་དང་བཅས་པ་རྣམས། །རྣལ་
འབྱོར་ལྷག་པར་དུངས་པའི་ཆར་སྤྲིན་རུམ། །གདུང་དབྱངས་དབྱར་སྐྱེས་རྔ་སྒྲས་ཉེར་བསྐུལ་ན། །འདའ་དཀའ་སྔོན་གྱི་གཡར་དམ་ཇི་བཞིན་དུ། །གནས་འདིར་རྫུ་འཕྲུལ་ཤུགས་ཀྱིས་གཤེགས་སུ་གསོལ། །རྔམ་བརྗིད་ཕ་ཝད་ལོང་བུའི་གནས་
གཞི་ལ། །རྟེན་བཅས་སྡེ་བརྒྱད་རྦ་ཀློང་ལྟར་འཁྲུག་པའི། །གཞལ་མེད་ཡངས་པར་སྣ་ཚོགས་མཆོད་སྤྲིན་དབུས། །བརྟན་པར་བཞུགས་ནས་དངོས་གྲུབ་སྩལ་དུ་གསོལ། །སྟོང་གསུམ་ཁྱོན་མཚུངས་རབ་ཡངས་སྣོད་རྣམས་སུ། །ཟག་མེད་བདེ་ཆེན་ལས་

[046B] །ཕྱི་ནང་ཉེར་སྤྱོད་མཐའ་ཡས་རོལ་མོའི་སྒྲས། །དམ་ཅན་འཁོར་དང་བཅས་པ་མཉེས་གྱུར་ཅིག་ཨོཾ་བཛྲ་སཱ་དཧུ་ས་པ་རི་ཝཱ་ར་ཨརྒྷཾ་ སོགས་ཀྱིས་མཆོད།  གཞན་ཡང་མཐུན་པའི་དམ་རྫས་འབུལ་བ་ནི། །རྨད་བྱུང་བདེ་སྟེར་འདོད་པའི་ཡོན་ཏན་
ལྔ༑ ༑སྲ་བརྟན་གོ་ཁྲབ་མཚོན་རྣོན་མྱུར་མགྱོགས་རྟ། །སྲོག་ཆགས་མཁའ་ལྡིང་གཅན་གཟན་འདོད་འཇོའི་ཕྱུགས། །ལྷ་དང་མི་ཡི་ཕུན་ཚོགས་མ་ལུས་པ། །གཅིག་བསྡུས་འཕྱུར་བུར་སྤུངས་པའི་འཇིག་རྟེན་ཁམས། །ཕྱི་ནང་གསང་མཆོད་མཐུན་པའི་དམ་
རྫས་སོགས། །དངོས་བཤམས་ཡིད་ཀྱིས་སྤྲུལ་ནས་ལེགས་པར་འབུལ། །རོ་བརྒྱ་ལྡན་པའི་ཚོགས་དང་གཏོར་མ་བཤམས། །བཅུད་ལེན་བདུད་རྩི་སྦྱར་བའི་བཏུང་བ་དང། །དགྲ་བགེགས་ཁྲག་མཚོ་དམར་སེར་ལྦུ་ཕྲེང་ཅན། །བསྟན་སྲུང་འཁོར་དང་
བཅས་པའི་ཞལ་དུ་འབུལ།  །སྔར་གྱི་སྔགས་མཐར།  བ་ལིཾ་ཏ་ཁ་ཁ་ཁཱ་ཧི་ཁཱ་ཧི།  ཞེས་བཏགས་པ་གསུམ་ལ་སོགས་པས་གཏོར་མ་དང། འབྲུ་གསུམ་བཏགས་པས་ནང་མཆོད་ཀྱང་འབུལ།  རང་བཞིན་སྐྱེ་འགག་བྲལ་བ་ཆོས་ཀྱི་དབྱིངས། །མ་གཡོས་དྲག་པོར་ཁྲོས་པའི་རྣམ་འགྱུར་
གྱིས༑ ༑བསྟན་དགྲ་འཇོམས་ཤིང་རིག་འཛིན་བུ་བཞིན་དུ། །སྐྱོང་མཛད་རྡོ་རྗེ་ལེགས་པ་ཁྱོད་ལ་བསྟོད། །མཐིང་ནག་མུན་པའི་མདངས་འཛིན་ཕྱག་གཡས་ཀྱིས། །གནམ་ལྕགས་ཐོ་ཆེན་ནམ་མཁའི་དབྱིངས་སུ་གཟས། །གཡོན་པ་མེ་རླུང་འཁྲུག་པའི་སྦུད་
པ་འཛིན། །ར་སྐྱེས་ཞོན་ནས་སྟོང་གསུམ་མྱུལ་ལ་བསྟོད། །མི་བཟད་ཆོ་འཕྲུལ་ཐོག་གི་རྗེས་འགྲོ་བས། །ཞི་རྒྱས་དབང་དྲག་དགོས་འདོད་མ་ལུས་པ། །བསྒྲུབ་པར་བསྔགས་པའི་བཀའ་ཉན་མཆེད་འཁོར་དང། །གྲངས་མེད་དཔུང་ཚོགས་རྣམས་ལ་བསྟོད་པར་

[047A]༄༅། །བགྱི༑ ༑དངོས་བརྒྱུད་བླ་མའི་བཀའ་དང་རྣལ་འབྱོར་གྱིས། །ལས་བཅོལ་དམ་ཚིག་གཅིག་པ་ཉེར་དགོངས་ལ། །ཉིན་གསུམ་བྱ་ར་མཚན་གསུམ་མེལ་ཚེ་ཡིས། །ལུས་དང་གྲིབ་མ་ཇི་བཞིན་སྟོང་གྲོགས་མཛོད། །སྔོན་གྱི་ལས་
དང་འཕྲལ་རྐྱེན་དབང་གྱུར་བའི། །རྒྱུ་སྦྱོར་ནད་གདོན་ཆག་ཆེ་ཉམ་ང་སོལ། །ཡུལ་ཕྱོགས་འདིར་ཡང་མི་ཤིས་མཚན་མ་ཀུན། །ཉེར་ཞི་ཕུན་ཚོགས་གཡང་དུ་ཆགས་པར་མཛོད། །ཚེ་དཔལ་མངའ་ཐང་ཕྱི་ནང་མཁོ་དགུའི་དཔྱིད། །ཡོངས་སུ་དར་
བས་གནས་སྐབས་བདེ་འབྱོར་ཞིང། །རྣམ་དག་དམ་ཆོས་སྒྲུབ་པའི་མཐུན་རྐྱེན་སོགས། །ལེགས་ཚོགས་དབྱར་གྱི་ཆུ་གཏེར་ལྟར་འཕེལ་མཛོད།  །ཅེས་དམ་ཅན་སྐྱེས་བུ་ཆེན་པོ་རྡོ་རྗེ་ལེགས་པའི་གསོལ་མཆོད་འདི་ནི་ཁལ་ཁ་ནས་དད་ལྡན་ལྷ་རི་ཛ་སག་གི་བུ་ཐོ་
ཡོན་ཚུལ་ཁྲིམས་རྡོ་རྗེས་ཕྱོགས་དེར་ཤི་ཆད་རྐུ་ཇག་སོགས་མང་ཙམ་བྱུང་བ་ཞི་ཕྱིར་དུ་རྡོ་ལེགས་ར་ཆིབས་ཀྱི་གསོལ་མཆོད་ཅིག་དགོས་ཞེས་བསྐུལ་བའི་ཡིག་འཕྲིན་བྱུང་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་དྲུང་ཡིག་ཚངས་སྐྱེས་བློ་ལྡན་ནོ།། །།
   ༈    །འདིར་མགོན་པོ་ཆེ་ཆུང་ལ་མཆོད་གཏོར་འབུལ་ཚུལ་འཁྱེར་བདེ་བ་ནི། ཡི་དམ་གྱི་བདག་བསྐྱེད་སྔོན་དུ་འགྲོ་བས་མཆོད་གཏོར་བྱིན་རླབས་བྱས་ལ།  ཧཱུཾ༑ འོག་མིན་ཞིང་གཙོ་རྣམ་པར་སྣང་མཛད་ཀྱི། །ཡེ་ཤེས་མཐིང་ནག་ཧཱུཾ་གི་འཕྲོ་འདུ་ལས། །
བསྟན་སྲུང་རྒྱ་མཚོའི་སྡེ་དཔོན་རྡོ་རྗེ་གུར། །ཨེ་ཀ་ཛཱ་ཊཱི་འདོད་ཁམས་དབང་ཕྱུག་ཡུམ། །སྟང་ཟིལ་ལྷུན་པོར་བསྐལ་པའི་བྱིན་ཟ་ཡིས། །འཁྱུད་མཚུངས་དམ་ཅན་བྷ་ཏྲ་པུ་ཏྲ་སོགས། །བཀའ་ཉན་མཐུ་ཆེན་དྲེགས་པ་སྡེ་བརྒྱད་དཔུང། །མ་ལུས་

[047B] །ནག་ཕྱོགས་སྡེ་དཔུང་འདམ་ལྟར་བརྫིས་པའི་སྟེང། །གཏུམ་ཆེན་དཔའ་བོའི་བྲོ་བརྡུང་སྟོབས་འཕྲོག་དབང། །ཡུམ་བཞི་བཀའ་ཉན་འཁོར་དང་བཅས་པ་ཀུན། །མ་ཐོགས་དམ་ཚིག་དབང་གིས་གནས་
འདིར་གཤེགས། །མདུན་དུ་སྲིད་གསུམ་ཟ་བའི་མེ་དཔུང་དབུས། །མཐིང་ནག་ཁྲག་ཞག་འཁྲུག་པའི་ཆོས་འབྱུང་དུ། །པདྨ་ཉི་མ་དབུགས་བྲལ་གཟུགས་ཀྱི་སྟེང། །གར་དགུའི་ཉམས་ཀྱིས་དགྱེས་བཞིན་བཞུགས་སུ་གསོལ། །སྣང་སྟོང་ཆོས་དབྱིངས་དྲི་མ་
མེད་པའི་བོད། །བདེ་ཆེན་ཐིག་ལེ་མཆོག་གི་མཚར་སྡུག་མར། །ཡོངས་ཤར་ཕྱི་ནང་ཉེར་སྤྱོད་འདོད་ཡོན་ཚོགས། །རབ་འབྱམས་ཞིང་ཁམས་ཁྱོན་ཀུན་བཀང་སྟེ་འབུལ། །ཕྱི་ཡི་སྤྱན་གཟིགས་གནམ་ས་བར་སྣང་ཁེངས། །ནང་གི་མཉེས་བྱེད་མཐུན་
རྫས་སྤྲིན་ལྟར་གཏིབས། །གསང་བ་བདེ་སྟོང་སེམས་ཉིད་དག་པའི་འཕྲུལ། །སླུ་མེད་སྐྱབས་སུ་ཡིད་ཆེས་ངེས་པས་མཆོད། །དམ་རྫས་ལྕགས་ཀྱུ་ལྔ་དང་སྒྲོན་མ་ལྔ། །རབ་སྦྱར་དགྲ་བགེགས་ཤ་དང་རུས་པའི་རི། །སྙིང་ཁྲག་མཚོ་ཆེན་དམར་སེར་
རླབས་ཕྲེང་ཅན། །བསྟན་སྲུང་དབང་པོ་འཁོར་དང་བཅས་ལ་འབུལ།  །སྤྲོན་གཏོར་ཆོག་ལས་འབྱུང་བ་ལྟར་གྱི་སྔགས་འབུལ་དང། མཆོད་པ། ནང་མཆོད་ཀྱང་བྱ།  ཧཱུཾ༑ རབ་ཞི་ཆོས་ཀྱི་དབྱིངས་ལས་མ་གཡོས་ཀྱང། །སྲིན་པོའི་གཟུགས་ཅན་མིའུ་ཐུང་
གེལ་པའི་ཉམས། །མཐུ་སྟོབས་མེ་ཡིས་བདུད་སྡེ་སུམ་བརྩེགས་གྲོང། །སྲེག་མཛད་གུར་གྱི་མགོན་པོ་ཆེ་ལ་བསྟོད། །ཕུལ་བྱུང་བདེ་བའི་དཔལ་སྟེར་ཡུམ་མཆོག་དང། །མཐུ་རྩལ་ཐོག་ལྟར་མྱུར་མགྱོགས་བྷ་ཏྲ་ནག་པུ་ཏྲ་མིང་

[048A]༄༅།  །སྲིང་དམ་ཅན་རྒྱ་མཚོ་ཡི། །གྲངས་མེད་གཡུལ་དུ་བཤམས་པའི་དཔུང་ལ་བསྟོད། །ཧེ་རུ་ཀ་དཔལ་ནག་ཕྱོགས་སྲོག་གི་རྩར། །ཧ་ལའི་སྤུ་གྲི་ལྟར་རྣོ་དྲག་ཤུལ་འཆང། །དཔལ་ལྡན་ཞལ་བཞི་བདེ་སྐྱོང་ཡུམ་ཆེན་བཞི། །
བཀའ་ཉན་འཁོར་ཚོགས་དཔུང་དང་བཅས་ལ་བསྟོད། །རྡོ་རྗེ་འཆང་སོགས་རྒྱལ་དང་བླ་མ་ཡི། །སྤྱན་སྔར་འདའ་དཀའི་དམ་ཚིག་ཞལ་བཞེས་བཞིན། །བསྟན་འགྲོའི་ཕན་བདེ་བླ་མའི་ཕྲིན་ལས་སྤེལ། །རྣལ་འབྱོར་བུ་ལྟར་རྟག་ཏུ་སྐྱོང་བར་མཛོད། །སྤྱི་
དང་ཁྱད་པར་ཅན་གྱི་དམ་ཚིག་རྒྱ། །ལས་འགོང་འགལ་འཁྲུལ་དབྱིངས་སུ་དག་གྱུར་ནས། །དམ་ཆོས་སྒྲུབ་པའི་རྐྱེན་ངན་འཚེ་བ་ཀུན། །ཞི་སོགས་འཕྲིན་ལས་མྱུར་དུ་འགྲུབ་པར་མཛོད། །སྣོད་དང་བཅུད་ཀྱི་ལེགས་ཚོགས་མཚོ་ལྟར་འཕེལ། །
སྡང་ཞིང་གདུག་པའི་སེམས་འཆང་དགྲ་བགེགས་རྣམས། །མྱུར་དུ་སྒྲོལ་ལ་དགོས་འདོད་ཀུན་སྩོལ་བས། །བྱང་ཆུབ་སྙིང་པོའི་བར་དུ་གྲོགས་མཛོད་ཅིག་ །ཅེས་པ་འདི་ནི་དཔལ་ལྡན་མགོན་པོ་གུར་དང་སྟོབས་འཕྲོག་དབང་པོ་འཁོར་བཅས་ལ་མཆོད་གཏོར་འབུལ་
ཚུལ་འཁྱེར་བདེ་ཚོགས་འདོན་སོགས་སུ་བགྱིས་ཆོག་པ་ཞིག་དགོས་ཞེས་བྱང་རྩེ་སློབ་དཔོན་ཟུར་བ་ངག་དབང་ལྷུན་གྲུབ་ཀྱིས་ནཱ་ལནྡཱའི་མཁན་ཐོག་གི་སྐབས་བསྐུལ་མ་བྱུང་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་དྲུང་ཡིག་ཚངས་སྐྱེས་བློ་ལྡན་གྱིས་བགྱིས་པའོ།    ༈    །།།
གདོད་ནས་སྟོང་པའི་རྣམ་འགྱུར་སྒྱུ་མ་བཞིན། །མཐུ་རྩལ་དྲག་ཤུལ་འཆང་བའི་རྒྱལ་བཙན་སྡེ། །འགོ་བའི་དྲེགས་པ་བྲན་གཡོག་དཔུང་དང་བཅས། །འདིར་བྱོན་རང་རང་དགྱེས་པའི་སྟན་སྟེང་བཞུགས། །སྣ་ཚོགས་བཀོད་ལེགས་སྣོད་

[048B] །མཆོད་རྫས་དབང་པོའི་ཡུལ་དུ་བདེ་བ་སྟེར། །མཐུན་པའི་སྤྱན་གཟིགས་དཀོར་ཆ་རི་རབ་ལྟར། །སྤུངས་པ་སྔགས་དང་ཕྱག་རྒྱས་བྱིན་བརླབས་ཤིང། །ཟག་མེད་འཆི་བ་འཕྲོག་པའི་ལྷ་ཡི་ཟས། །ལྔག་མྱང་རོ་མཆོག་བརྒྱ་ལྡན་
གཏོར་མའི་ཚོགས། །ལེགས་པར་འབུལ་ན་མཐུན་པའི་ལོངས་སྤྱོད་དུ། །རོལ་ཞིང་ཉམས་ཆག་མ་ལུས་བྱང་གྱུར་ཅིག་དཀར་ནག་དགེ་སྡིག་རྒྱུ་ཡི་སྨན་དང་དུག་བདེ་སྡུག་སོ་སོར་མྱོང་བའི་འབྲས་བུ་རྣམས། །སླུ་མེད་ངེས་པས་དྲིན་
ཅན་མར་གྱུར་འགྲོར། །གནོད་འཚེ་གདུག་རྩུབ་སྦྱོར་བ་མ་ལུས་སོལ། །ཁྱད་པར་རྒྱུ་སྦྱོར་མི་ནོར་ལོངས་སྤྱོད་ལ། །ཆག་ཆེ་ཉམ་ང་གོད་ཁ་ཞི་བ་དང། །འཛིན་མར་ཕུན་ཚོགས་གཡང་དུ་ཆགས་པ་ཡིས། །འགྲོ་རྣམས་བདེ་དང་ལྡན་པའི་
ཕྲིན་ལས་མཛོད།  །ཅེས་པ་འདི་ནི་ཨ་མདོ་བྲག་ལས་ནས་འཇམ་དབྱངས་ཀུན་དགའ་དང། འཇམ་དབྱངས་ཚེ་བརྟན་སོགས་ཀྱིས་འགོ་བའི་སྲུང་མ་རྒྱལ་བཙན་གྱི་རིགས་ཤིག་ཡོད་པར་གཏོར་འབུལ་དང་ཕྲིན་བཅོལ་ཞིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།    ༈    །།
བསྟན་སྲུང་དབང་པོ་རྣམས་ལ་མཆོད་གཏོར་འབུལ་ཚུལ་ཕྲིན་ལས་འདོད་འཇོ་ཞེས་བྱ་བ་བཞུགས་སོ།  །དུས་གསུམ་རྒྱལ་པའི་བསྟན་པ་དབང་གི་རྒྱལ། །ཐུགས་གསང་དཔལ་གྱི་བེའུ་གྲྭ་ཟུར་དུ། །གཅེས་པར་སྐྱོང་མཛད་བསྟན་སྲུང་ཚོགས་རྣམས་ལ། །གུས་པས་འདུད་དོ་
བརྩེ་བས་རྟག་སྐྱོངས་ཤིག་ །འདིར་བསྟན་སྲུང་དབང་པོའི་ཚོགས་ལ་མཆོད་གཏོར་འབུལ་ཚུལ་རྒྱུན་ཁྱེར་ཇི་ལྟར་བྱ་བ་ལ། ཡི་དམ་གྱི་བདག་བསྐྱེད་སྔོན་དུ་འགྲོ་བས་མཆོད་གཏོར་བྱིན་རླབས་གཞུང་ལྟར་བྱས་ལ། རང་ཉིད་ལྷར་གསལ་བའི་ཐུགས་ཀའི་ས་བོན་ལས་འོད་ཟེར་འཕྲོས་པས་གར་བཞུགས་

[049A]༄༅།  །རྡོ་རྗེའི་ཕོ་བྲང་སོ་སོ་ནས་བསྟན་སྲུང་འཁོར་བཅས་སྤྱན་དྲངས་པར་གྱུར།  ཧཱུཾ༑ སྙིང་རྗེའི་རླབས་ཕྲེང་དུས་ལས་ཡོལ་མེད་འཛུམ། །ཆེས་དཀར་ཤིན་ཏུ་ཁྲོས་པའི་ཆུ་གཏེར་འཇིང། །མཐིང་ནག་ཟབ་ཅིང་རྒྱ་ཆེའི་ཕྲིན་ལས་བདག་
མྱུར་མཛད་མགོན་པོ་འཁོར་བཅས་གཤེགས་སུ་གསོལ། །དཀར་ནག་སྤྱད་པའི་ཆ་ཤས་ཕྲ་མོ་ཙམ། །སླུ་མེད་ལས་ཀྱི་སྲང་ལས་ཤན་འབྱེད་མཁན། །འཇམ་དཔལ་དཔའ་ཆེན་གཤིན་རྗེའི་སྡེ་དཔོན་དུ། །སྟོན་མཛད་ཆོས་ཀྱི་རྒྱལ་པོ་
འཁོར་བཅས་གཤེགས། །ཤེས་རབ་ལྷ་མོ་སྟོན་མཚན་ཉ་རྒྱས་ལྟར། །དངོས་གྲུབ་ག་པུར་ཐིགས་པས་གདུང་སེལ་ཡང། །ནག་ཕྱོགས་པདྨོའི་རྩ་ལག་རྨེག་མེད་དུ། །འཇོམས་མཛད་དམ་གཟོར་ལྷ་མོ་འཁོར་བཅས་གཤེགས།།
དྲག་ཤུལ་ལྷུན་པོ་སྡེ་བརྒྱད་དམག་དཔོན་དུ། །ཆས་པའི་ཤུགས་འཆང་སྒྲ་སྒྲོག་དྲིལ་བུས་བརྒྱན། །ལྷ་མཆོག་མཧཱ་ཀཱ་ལ་གདོང་བཞི་པ། །ཡུམ་ཆེན་བཀའ་ཉན་འཁོར་བཅས་གཤེགས་སུ་གསོལ། །དྲན་པ་ཙམ་གྱིས་ཅི་འདོད་
དངོས་གྲུབ་ཆར། །འབེབས་ཕྱིར་སྐུ་གསུམ་ལྷ་ཀླུ་མི་ཡི་ནོར། །མངའ་བརྙེས་རིན་ཆེན་མང་སྤྲུལ་རྣམ་ཐོས་སྲས། །རྟ་བདག་སྲས་ཡུམ་འཁོར་ཚོགས་མ་ལུས་གཤེགས། །ཐབས་མཆོག་བདེ་ཆེན་ཤེས་རབ་མཁའ་དབྱིངས་སུ། །
བཤོས་པའི་སྲས་གཅིག་ཟངས་ཀྱི་བེག་ཙེ་ཅན། །ཐོགས་མེད་མཐུ་ལྡན་སྲིན་མོ་གདོང་དམར་མ། །སྲོག་བདག་དཔུང་དང་བཅས་པ་གཤེགས་སུ་གསོལ། །སྣ་ཚོགས་ཚོན་དང་ཉེ་བའི་ཤེལ་དཀར་བཞིན། །སྣང་བ་མ་འགགས་ཡེ་ཤེས་

[049B] །སྣང་སྲིད་དྲེགས་པའི་སྡེ་དཔོན་སྐུ་ལྔ་པོ། །འཁོར་བཅས་མ་ཐོགས་གནས་འདིར་གཤེགས་སུ་གསོལ། །ཨོཾ་ཨེ་ཧྱེ་ཧི་བཛྲ་ས་མ་ཡ་ཛཿ་ཛཿ་རང་གི་མདུན་དུ་ཏིང་འཛིན་པིར་གྱིས་གཟུགས། །བཀོད་ལེགས་རི་མོར་བྲིས་བཞིན་ཆུ་སྐྱེས་སྟེང། །
སྣང་བྱེད་གདན་ལ་དགྱེས་པས་བརྟན་བཞུགས་ནས། །སྒྲུབ་མཆོག་བདག་ལ་དངོས་གྲུབ་སྩལ་དུ་གསོལ། །པདྨ་ཀ་མ་ལཱ་ཡ་སྟྭཾ། ཨོཾ་སརྦ་དྷརྨ་པཱ་ལ་ས་པ་རི་ཝཱ་ར་ཨརྒྷཾ་ ནས།  ཤཔྡ་ འི་བར་དང། འབྲུ་གསུམ་བཏགས་པས་ནང་མཆོད་འབུལ། རང་གི་ཐུགས་
ཀའི་ས་བོན་གྱི་འོད་ཟེར་གྱིས་རྡོ་རྗེ་གསུམ་གྱི་ལྷ་ཚོགས་སྤྱན་དྲངས། དེ་དག་གི་གནས་གསུམ་ལས་འོད་ཟེར་དང་སྔགས་ཕྲེང་དཀར་དམར་མཐིང་གསུམ་འཕྲོས་རང་དང་ཆོས་སྐྱོང་འཁོར་བཅས་ཀྱི་གནས་གསུམ་དུ་ཐིམ་པས་དམ་ཚིག་ཉམས་ཆག་ཐམས་ཅད་བྱང་ཞིང་དག་པར་བསམ་ལ་ཡིག་བརྒྱ་ཉེར་གཅིག་ཙམ་བཟླ།།
ཧཱུཾ༑ རྩ་བ་བརྒྱུད་པའི་བླ་མ་མཆོག་རྣམས་དང། །དཀྱིལ་འཁོར་སྒྱུ་དྲའི་གར་མཁན་ཡི་དམ་ལྷ། །བསྟན་སྲུང་དབང་པོ་འཁོར་དང་བཅས་པ་རྣམས། །བརྩེ་བས་བདག་ལ་གསན་ཅིང་དགོངས་སུ་གསོལ། །མི་ཤེས་བག་མེད་དབང་གྱུར་སྡོམ་པ་དང། །
རྩ་བ་ཡན་ལག་དམ་ཚིག་ལས་འདས་ཉམས། །ནོངས་པ་གང་མཆིས་རང་བཞིན་རྣམ་དག་གི། །དམིགས་མེད་ངང་དུ་བཤགས་སོ་དག་པར་མཛོད། །ཧཱུཾ༑ གདོང་ནས་སྐྱེ་འགག་བྲལ་བའི་ཆོས་དབྱིངས་ངོས། །བདེ་ཆེན་ཀུན་ཏུ་བཟང་པོའི་རྣམ་རོལ་
གར༑ ༑རབ་འབྱམས་མཆོད་པའི་རྫས་སུ་ཉེར་སྤྲུལ་བས། །ཟག་མེད་བདེ་བའི་དབང་པོ་རྒྱས་གྱུར་ཅིག་རབ་དམར་ཁྲག་གི་མཆོད་ཡོན་དབང་པོ་ལྔའི། །མེ་ཏོག་འདར་འཕྲིག་ཤ་ཚིལ་གསུར་ཆེན་འཐུལ། །ཞུན་ཆེན་མར་མེ་ཁྲག་ཞག་འཁྱིལ་

[050A]༄༅། །པའི་དྲི། །ཤ་རུས་ཞལ་ཟས་སྙན་བརྗིད་རོལ་མོ་ཡིས། །བསྟན་སྲུང་དབང་པོ་འཁོར་བཅས་ཐུགས་དམ་བསྐང། །གཙའ་ཞིང་ཡིད་འོང་ཕྱི་ཡི་ཉེར་སྤྱོད་དང། །མི་དབང་འབྱོར་པ་རིན་ཆེན་རྣམ་
པ་བདུན། །ཉི་ཟླ་རི་རབ་གླིང་དང་གླིང་ཕྲན་ཚོགས། །ལྷ་མིའི་འདོད་ཡོན་མ་ཚང་མེད་པ་ཡིས། །བསྟན་སྲུང་དབང་པོ་འཁོར་བཅས་ཐུགས་དམ་བསྐང། །མྱུར་མགྱོགས་རླུང་གི་ཤུགས་ལྡན་རྟ་མཆོག་དང། །གཡག་རོག་ཞོལ་ཆེན་
འདོད་པ་འཇོ་བའི་བ། །འཁྱིལ་ལེགས་ར་ལྡན་ལུག་དང་མཁའ་ལྡིང་བྱ། །ཁྱི་ནག་གཅན་གཟན་ངར་སྒྲས་འགེང་བ་ཡིས། །བསྟན་སྲུང་དབང་པོ་འཁོར་བཅས་ཐུགས་དམ་བསྐང། །དམ་རྫས་གཏོར་མ་རི་ལྟར་མཐོ་བ་དང། །ས་བརྟན་
གོ་ཁྲབ་དགྲ་དཔུང་འཇོམས་པའི་མཚོན། །རང་རང་དགྱེས་བསྐྱེད་ཕྱི་ནང་གསང་བ་ཡི། །རྟེན་རྫས་དངོས་བཤམས་ཡིད་སྤྲུལ་ཀུན་ཚོགས་པས། །བསྟེན་སྲུང་དབང་པོ་འཁོར་བཅས་ཐུགས་དམ་བསྐང།  །གཏོར་འབུལ་ནི།  བསྟན་སྲུང་
འཁོར་དང་བཅས་པའི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོ་འོད་ཀྱི་སྦུ་གུ་ཅན་གྱིས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་ བསམ་ལ།  ཨོཾ་སརྦ་དྷརྨ་པཱ་ལ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།  ཞེས་པ་
ལན་གསུམ་ལ་སོགས་པས་འབུལ་ཞིང། མཆོད་པ་དང་ནང་མཆོད་ཀྱང་འབུལ། བསྟོད་པ་ནི།  ཧཱུཾ༑ རྒྱལ་ཀུན་མཐུ་སྟོབས་ཨིནྡྲ་ནཱི་ལའི་ཁམས། །སྲ་མཁྲེགས་ལྷུན་པོར་འཁྱུད་པའི་འཇིག་དུས་མེས། །བསྟན་དགྲའི་རྩ་ཕུང་སྲེག་མཛད་མྱུར་མཛད་མགོན། །འཁོར་

[050B] །སྐྱེ་འགྲོའི་སྲོག་དབུགས་ཆུ་བོ་བཞི་མཚུངས་རྒྱུན། །མཐར་བྱེད་རྒྱ་མཚོར་ལྷུང་བའི་ལྕགས་ཁང་དུ། །གཤིན་རྗེའི་རྒྱལ་པོ་ཡུམ་གཅིག་ཙ་མུཎྜཱི། །ཕོ་བརྒྱད་མོ་བརྒྱད་འཁོར་དང་བཅས་ལ་བསྟོད། །
རྒྱལ་ཀུན་ཡེ་ཤེས་ཐབས་དང་མཉམ་སྦྱོར་བའི། །བདེ་སྐྱོང་རྡོ་རྗེ་དབྱིངས་ཕྱུག་ཞི་བ་མོ། །དམག་དང་ཟོར་གྱི་ལས་དགྱེས་བསྟན་སྲུང་དབང། །སྲིད་གསུམ་བདག་མོ་འཁོར་དང་བཅས་ལ་བསྟོད། །བརྟན་གཡོ་ཀུན་ཁྱབ་གསང་གསུམ་རྒྱན་གྱི་མཛོད།།
ཧེ་རུ་ཀ་དཔལ་གཅིག་ལས་དུ་མའི་འཕྲུལ། །དཔལ་ལྡན་སྟོབས་འཕྲོག་དབང་པོ་ཡུམ་ཆེན་བཞི། །ལས་མཛད་བཀའ་ཉན་ཚོགས་དང་བཅས་ལ་བསྟོད། །སྟོང་གསུམ་ཕུན་ཚོགས་འདོད་དགུའི་དཔྱ་ཁྲལ་ནོར། །ཕྱུར་བུར་སྤུངས་པའི་ལྷུན་
སྡུག་ཕོ་བྲང་དབུས། །འཕྲོག་བྱེད་གདན་སྟེང་དངོས་གྲུབ་ཀུན་སྩོལ་བའི། །རྒྱལ་ཆེན་རྣམ་མང་ཐོས་སྲས་འཁོར་བཅས་བསྟོད། །རྟ་མཆོག་པདྨ་གར་གྱི་དབང་ཕྱུག་གི་ཡེ་ཤེས་ལས་སྤྲུལ་རྣལ་འབྱོར་དགྲ་ལྷའི་གཙོ། །གནོད་སྦྱིན་ལྕམ་དྲལ་
སྲོག་བདག་གྲི་ཐོགས་བརྒྱད། །རོ་བཤན་གཏུམ་པོའི་ཚོགས་བཅས་བསྟོད་པར་བགྱི། །གདོད་མའི་གཤིས་ལུགས་ཆུ་འཛིན་ཕང་པ་ནས། །དྲག་སྦྱོར་གནམ་ལྕགས་ཐོག་གི་ཚ་དབལ་གྱིས། །དམ་ཉམས་མགོ་བོ་འགས་མཛད་པེ་ཧ་ར། །
ཡུམ་བླེན་རུ་འདྲེན་སྡེ་བཞིའི་དཔུང་ལ་བསྟོད། །ཧཱུཾ༑ སྔོན་ཚེ་རྒྱལ་བའི་སྤྱན་སྔར་རང་རང་གིས། །དམ་ཚིག་ཞལ་བཞེས་ཐུགས་དམ་དྲན་མཛོད་ལ། །སངས་རྒྱས་བསྟན་དང་ཁྱད་པར་ཞྭ་སེར་འཆང། །བཤད་སྒྲུབ་སྡེ་བཅས་དབྱར་གྱི་མཚོ་ལྟར་

[051A]༄༅། །སྤེལ། །བསྟན་འཛིན་བླ་མའི་ཕྲིན་ལས་ཉིན་བྱེད་ཀྱི། །འོད་དཀར་རྒྱ་མཚོའི་གོས་ཅན་ཁྱབ་གདལ་ཞིང། །འཇིག་རྟེན་ཁམས་སུ་དཀར་མིན་ཆད་པ་ཀུན། །ཞི་བས་རྫོགས་ལྡན་གསར་པ་
མགྲོན་དུ་བོས། །ཁྱད་པར་རྣལ་འབྱོར་བདག་ཅག་འཁོར་བཅས་ལ། །སྔོན་གྱི་ལས་དང་འཕྲལ་རྐྱེན་མི་འདོད་ཚོགས། །ཉེ་བར་ཞི་ཞིང་ཚེ་དཔལ་ཏིང་འཛིན་བློ། །ལོངས་སྤྱོད་ཕུན་ཚོགས་རྒྱས་པའི་ཕྲིན་ལས་མཛོད། །དམ་ཆོས་སྒྲུབ་པའི་
ཆ་རྐྱེན་བརྟན་གཡོ་ཀུན། །དབང་དུ་བསྡུས་པས་ལེགས་ཚོགས་ལྷུན་གྲུབ་ཅིང། །ལོག་འདྲེན་དགྲ་བགེགས་གང་འཚམས་ཆད་པ་ཡིས། །སྒྲོལ་ལ་བྱང་ཆུབ་བར་དུ་གྲོགས་མཛོད་ཅིག།    ༈    །།གྲོམ་བ་རྒྱང་གི་གནས་བདག་དགེ་བསྙེན་
ལེགས་འབྱོར་མའམ་རྒྱང་དམར་ལྷ་མོར་གྲགས་པའི་གསོལ་མཆོད་ནི། མཆོད་གཏོར་བྱིན་རླབས་སྤྱི་ལྟར་བྱས་ལ།  བྷྱོ་རྒྱལ་བའི་བསྟན་པ་སྲུང་བའི་མཐུ་རྩལ་ཅན། །རྡོ་རྗེ་གདན་སོགས་གཙུག་ལག་ཁང་སྐྱོང་མ། །ད་ལྟ་གྲོམ་པ་རྒྱང་གི་གནས་བདག་ཆེ། །གསང་
མཚན་རྡོ་རྗེ་དགྲ་འདུལ་ལེགས་འབྱོར་མ། །མ་མོ་འབུམ་སྡེའི་བྲན་གཡོག་ཤ་ར་ར། །རིན་ཆེན་དྲིལ་གཡེར་རྒྱན་ཆ་ཁྲོལ་ལོ་ལོ། །སྤྲུལ་པ་ཡང་སྦྲུལ་མང་པོ་འཐིབས་སེ་འཐིབས། །ཀུན་ཀྱང་ཚུར་བྱོན་དགྱེས་པའི་གདན་ལ་བཞུགས། །
བཛྲས་མ་ཡ་ཛཿ་ཛཿ་ཀྱེ༑ བདེ་སྐྱོང་མ་མོ་ཡོངས་ཀྱི་གཙོ། །མཉེས་བྱེད་མཆོད་རྫས་འབུལ་བ་ནི། །སྨན་སྣ་སྟོང་དང་སྦྱར་བའི་ཆབ། །སྣ་ཚོགས་མེ་ཏོག་འཇའ་ལྟར་བཀྲ། །བདུག་སྤོས་དབྱར་སྐྱེས་སྤྲིན་དུ་གཏིབས། །འོད་འབར་

[051B] །སྣ་ཚོགས་བཅའ་བཅའ་རི་ལྟར་མཐོ། །སྙན་བརྗིད་སྒྲ་དང་གླུ་དབྱངས་ལྡིར། །གཞན་ཡང་འདོད་ཡོན་རྣམ་པ་ལྔ། །རི་གླིང་ཁང་བཟང་འདོད་དགུའི་མཚོ། །ལྷ་མིའི་ཡོ་བྱད་དཀོར་ཆ་རྫས། །སྦྱན་གཟིགས་
མ་ཚང་མེད་དགུ་འབུལ། །ཏིང་འཛིན་སྔགས་དང་ཕྱག་རྒྱ་ཡིས། །བཟང་དགུར་སྤྲུལ་པའི་བསངས་དུད་སྤྲིན། །བཅུད་ལྡན་བདུད་རྩིར་འཁྱིལ་བ་ཡི། །གསེར་སྐྱེམས་གཏོར་ཚོགས་འདི་བཞེས་ཤིག་ །ཅེས་དང།  ཨ་ཀཱ་རོ།  ལན་གསུམ་ལ་སོགས་པས་གཏོར་མ་འབུལ།  བྷྱོ་
སྤྲིན་གྱི་ཤུགས་འཆང་མྱུར་མགྱོགས་དྲེའུ་རྟའི་སྟེང། །ཐོགས་མེད་རྫུ་འཕྲུལ་དམ་བཅའ་བཞི་ལྡན་མཚོན། །འཕངས་པས་ནག་ཕྱོགས་མགྲིན་བཅད་ཁྱབ་འཇུག་ལྷ། །གནས་སྲུང་མ་མོ་ཆེ་ལ་བསྟོད་པར་བགྱི། །དར་སྔོན་ཐོད་བཅིངས་རེ་ཐུལ་ནག་
པོ་ལྷུབ། །རིན་ཆེན་གཟི་མཆོང་གསེར་གཡུའི་རྒྱན་ཆས་སྤྲས། །གཡས་པ་འཕན་དར་གཡོན་པ་ཞགས་ནག་ཐོགས། །སྲོག་འཕྲོག་མོན་པའི་འཁོར་དང་བཅས་ལ་བསྟོད། །བརྟུལ་ཞུགས་དབང་པོ་སྔོན་ནས་རིམ་བྱོན་གྱི། །བགྲང་ཡས་རིག་འཛིན་
དམ་ཚིག་རྡོ་རྗེའི་རྒྱ། །མ་ཉམས་གཙུག་འཆང་རྡོ་རྗེ་གཡུ་སྒྲོན་དང། །གཤོག་རྒོད་མ་སོགས་སྣ་ཚོགས་རོལ་པ་ཅན། །ཁས་བླངས་བཞིན་དུ་གངས་ལྗོངས་ཕན་བདེའི་གཞི། །མཐའ་འདུལ་ཡང་འདུལ་གཙུག་ལག་སྐྱོང་བ་དང། །བསྟན་འཛིན་དབུ་
འཕང་བསྟོད་ཅིང་བཤད་སྒྲུབ་ཀྱི། །ཐུབ་བསྟན་རིང་དུ་གནས་པའི་ཕྲིན་ལས་མཛོད། །ཡངས་པའི་འཇིག་རྟེན་སྤྱི་དང་བྱེ་བྲག་འདིར། །ཆོས་འབྱོར་ཕུན་ཚོགས་ས་ལ་གཡང་དུ་འཁྱིལ། །ཉེས་པ་ཀུན་སོལ་རྣལ་འབྱོར་བཅོལ་བ་ཡི། །ཕྲིན་ལས་རེ་བ་བཞིན་

[052A]༄༅། །དུ་འགྲུབ་པར་མཛོད།  །རྗེས་ཀྱི་རིམ་པ་གཏང་རག་གི་མཆོད་བསྟོད་དང་ནོངས་བཤགས་གཤེགས་གསོལ་སོགས་སྤྱི་ལྟར་བྱ། དེ་ལྟར་བསྟན་སྲུང་དབང་པོ་རྣམས་ལ་མཆོད་གཏོར་འབུལ་ཚུལ་ཕྲིན་ལས་འདོད་འཇོ་ཞེས་བྱ་བ་འདི་ནི་ལྷ་རྩེ་འོག་མིན་གླིང་གི་གྲ་རིགས་དགེ་
སློང་བློ་བཟང་དཔལ་འབྱོར་གྱིས་དགོན་གནས་རང་དུ་རྟེན་སྒྲུབ་ཀྱི་སྲུང་མ་ལྷ་མགོན་ཆོས་གསུམ། ཞལ། རྣམ་སྲས། བེག་རྩེ། སྐུ་ལྔ་བཅས་དང། གྲོམ་བརྒྱང་གི་གནས་བདག་དགེ་བསྙེན་ལེགས་འབྱོར་མའམ། རྒྱང་དམར་ལྷ་མོར་གྲགས་པ་བཅས་ལ་མཆོད་གཏོར་འབུལ་ཚུལ་རྒྱུན་ཁྱེར་ཉམས་སུ་ལེན་བདེ་བ་ཞིག་དགོས་
ཞེས་བསྐུལ་ངོར་ཆོས་སྲུང་གཞན་མ་རྣམས་ཕྱོགས་སྡེབས་དང། གནས་བདག་ལ་གསོལ་མཆོད་རྙིང་པ་ཞིག་འདུག་པར་གཞི་བྱས། ལེགས་ཆས་བརྒྱན་ཏེ་ཟུར་དུ་བཀོལ་བ་དང་བཅས་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སུག་བྲིས་སུ་བགྱིས་པའོ།།     ༈    །།ཨོཾ་སྭ་བྷཱ་ཝ་
ཤུདྡྷཱ་སརྦ་དྷརྨཱ་ཀྭ་བྷཱ་ཝ་ཤུདྡྷོ་ཉྷཾ། སྟོང་པ་ཉིད་དུ་གྱུར། སྟོང་པའི་ངང་ལས། བྷྲཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་མཆོད་རྫས་དང་གཞན་ཡང་སྤྱན་གཟིགས་མཐུན་རྫས་སོགས་མ་
ཚང་བ་མེད་པ་ཡུལ་ལྷ་གཞི་བདག་འཁོར་བཅས་ཀྱི་ཡུལ་དུ་འབྱུང་ཞིང་རྒྱས་པར་གྱུར་ཅིག་ཨོཾ་ཨཱ་ཧཱུཾ་དང། ཨོཾ་སརྦ་བིད་པཱུ་ར་པཱུ་ར། སུ་ར་སུ་ར། ཨ་བརྟ་ཡ་ཨ་བརྟ་ཡ་ཧོཿ་བཛྲ་ལྥ་ར་ཎ་ཁཾ་སཱཧཱ།  ཞེས་པས་བྱིན་གྱིས་བརླབ།  ཆོས་ཀུན་
གཤིས་ལུགས་སྣང་སྟོང་སྒྱུ་མའི་འཕྲུལ། །སྣ་ཚོགས་ལས་ཀྱི་བྱེད་པོས་དབྱིག་འཛིན་གཞིར། །དབང་བྱེད་སྟོབས་ཀྱི་རྒྱལ་པོར་དབང་བསྐུར་བའི། །ལྷ་ཀླུ་བཙན་སོགས་གཉུག་མར་གནས་པའི་སྡེ། །འབོམ་སྟེང་ཟ་ག་གཡོང་དང་ཆུ་མཚོ་ཁག་

[052B] །གནས་བཅས་རི་མཚོ་གྲོང་དང་ཡུལ་བདག་རྣམས། །མ་ཐོགས་མགྲོན་གྱི་སླད་དུ་གཤེགས་སུ་གསོལ། །དྲི་ཞིམ་ཤིང་སྣ་བསྲེགས་པའི་བསངས་དུད་ཀྱིས། །ཉམས་ཆག་གྲིབ་ཚོགས་མ་ལུས་བྱང་གྱུར་ཅིག་སྣ་
ཚོགས་མཆོད་རྫས་ཉེར་སྤྱོད་རོལ་མོ་དང། །འདོད་ཡོན་རྣམ་ལྔས་དབང་པོ་ཚིམ་གྱུར་ཅིག་རིན་ཐང་གཞལ་མེད་ནོར་བུ་དར་ཟབ་དང། །སྲ་མཁྲེགས་གོ་མཚོན་མཁོ་དགུའི་བང་མཛོད་གཏེར། །རྟ་མཆོག་ཕྱུགས་ནོར་རང་རང་དགྱེས་བྱེད་ཀྱི། །མཐུན་
རྫས་དངོས་སུ་བཤམས་དང་ཡིད་ཀྱིས་སྤྲུལ། །རིན་ཆེན་སྣོད་ཡངས་ཟག་མེད་བདུད་རྩི་ཆེ། །བཟའ་བཅའ་བཏུང་བའི་གཏོར་ཚོགས་བཤམས་པ་ཀུན། །དགྱེས་པར་བསྣོམས་ལ་འགལ་འཁྲུལ་དག་གྱུར་ནས། །ཇི་ལྟར་ནུས་པའི་སྟོང་གྲོགས་
མ་གཡེལ་ཞིག་འཁྲུལ་མེད་རྒྱལ་བའི་བསྟན་སྲོལ་འཆང་བའི་སྡེ། །བཤད་སྒྲུབ་ལོངས་སྤྱོད་ཆོས་སྲིད་ཕུན་ཚོགས་རྣམས། །དགུང་ཟླ་ཡར་ངོ་བཞིན་འཕེལ་རྐྱེན་ངན་དང། །གློ་བུར་ཡེ་འཕྲོག་ཆག་ཆེ་ཉམ་ང་སོལ། །འགྲོ་ཀུན་བརྩེ་ལྡན་གཉེན་
བཤེས་དྭངས་མའི་མར། །ཤེས་ནས་སྡིག་པའི་བསམ་སྦྱོར་ངན་པ་སྤངས། །ནོར་འཛིན་དཔལ་འདིར་བཀྲ་ཤིས་དགེ་ལེགས་ཀྱི། །སྙེ་མ་གཡུར་དུ་ཟ་བས་རྒྱས་པར་མཛོད། །གང་ཡང་བདག་བློ་རྨོངས་པ་ཡིས།  །ཞེས་སོགས་མཐར།  བཛྲ་མུཿ་ས་
རང་གནས་གཤེགས་པར་གྱུར།  ཅེས་བརྗོད། མདོ་སྨད་ཕྱག་གཞི་དགོན་གྱི་ཉེ་སྐོར་ཡུལ་ལྷ་བཞི་བདག་ལ་གསོལ་མཆོད་སེར་སྐྱ་ཚང་མས་བཏོན་ཆོག་པ་ཞིག་དགོས་ཞེས་སེར་ཐེག་པ་ཆེན་པོའི་གླིང་གི་ལ་ཁམས་ཚན་གྲ་རྒྱུན་རྣམས་ནས་བསྐུལ་མ་བྱུང་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།

[053A]༄༅། །འདིར་བསྟན་མ་སོགས་ཁ་གསོལ་མཆོད་འབུལ་ཚུལ་ནི། མཆོད་གཏོར་སྤྱན་གཟིགས་སོགས་སྤྱི་ལྟར་བྱིན་རླབས་བྱས་རྗེས།  སྐུ་གསུམ་མངོན་གྱུར་བསམ་འཕེལ་དབང་གི་རྒྱལ། །མཆོག་ཐུན་དངོས་གྲུབ་བསྙིལ་བས་འདོད་པ་འཇོ། །རིག་འཛིན་
བླ་མ་བགྲང་ཡས་དཀྱིལ་འཁོར་ལྷས། །བྱིན་རླབས་བདུད་རྩིའི་གྲུ་ཆར་དེང་ཕོབ་མཛོད། །ཆོས་སྐུ་མཁའ་དབྱིངས་མཛེས་མའི་འཇོ་སྒེག་ལ། །མཚན་དཔེ་ཟླ་གཞོན་འོད་བརྒྱའི་དྲ་བས་འཁྱུད། །ཡིད་འཕྲོག་རྡོ་རྗེ་དབྱིངས་ཕྱུག་དཔལ་ལྷ་མོ། །
བཀའ་ཉན་འཁོར་དང་བཅས་པ་གཤེགས་སུ་གསོལ། །བདེ་ཆེན་འཁོར་ལོའི་ཕྱོགས་དང་སྒོ་མཚམས་སུ། །ལྷན་སྐྱེས་བདེ་བ་སྐྱེད་པའི་ཌཱ་ཀི་མ། །བོད་ཁམས་གཙུག་ལག་སྲུང་བའི་དབང་མོ་རུ། །ཉེར་ཤར་བསྟན་མ་བཅུ་གཉིས་འཁོར་
བཅས་གཤེགས། །ཏིང་འཛིན་སྒྱུ་མས་སྤྲུལ་པའི་ཞིང་ཁམས་འདིར། །མ་ཆགས་པདྨ་ཐབས་ཤེས་ཉི་ཟླའི་གདན། །སྣ་ཚོགས་བཞོན་པའི་སྟེང་འགྱིང་དགྱེས་བཞིན་དུ། །བརྟན་པར་བཞུགས་ནས་དངོས་གྲུབ་སྩལ་དུ་གསོལ། །བདེ་སྟོང་
ལྷ་ལམ་ཡངས་པར་མཆོད་རྫས་དཔྱིད། །སིམ་པའི་དགའ་མགུ་སྟེར་བྱེད་མཆོད་ཡོན་དང། །རྣམ་བཀྲའི་མེ་ཏོག་བདུག་སྤོས་ངད་པས་འཐུལ། །ཉི་ཟླ་ནོར་བུའི་འོད་འཕྲོ་སྣང་གསལ་སྒྲོན། །ག་བུར་ངད་ལྡང་སྨན་སྣ་སྟོང་སྦྱར་དྲི། །རོ་
བརྒྱ་ལྡན་པའི་ཞལ་ཟས་རི་དབང་བཞིན། །དྲུག་ལྡན་གླུ་དང་སྙན་བརྗིད་རོལ་མོའི་ཚོགས། །རྣམ་ལྔའི་དབང་པོར་བཅུད་ལེན་འདོད་ཡོན་དང། །སྣོད་ཀྱི་དཀྱིལ་འཁོར་རི་གླིང་ཚོམ་བུར་འཁྱིལ། །རབ་མཛེས་རིན་ཆེན་ཁང་བཟང་ལྷ་དང་

[053B] །ཕུན་ཚོགས་འདོད་དགུས་ཡོངས་གཏམས་ཕྱི་ནང་གསང། །རྟེན་རྫས་སྤྱན་གཟིགས་མ་ཚང་མེད་པ་དང། །རབ་ཡངས་རིན་ཆེན་སྣོད་དུ་རྡོ་རྗེ་གསུམ། །འོད་དུ་ཞུ་བའི་ཟག་མེད་བདུད་རྩི་ཆེ། །སྐྱེམས་སེལ་ཛ་གང་སྨན་ཕུད་གཏོར་མའི་ཚོགས། །
དགྱེས་པར་བཞེས་ལ་བཅོལ་བའི་ཕྲིན་ལས་མཛོད། །སྣ་ཚོགས་སྣང་བ་འཆར་བཟོད་སེམས་ཀྱི་གཤིས། །རང་བཞིན་རྣམ་པར་དག་པའི་ཨཱ་དརཤ། །གློ་བུར་ཉེས་པའི་དྲིས་སྦགས་ནོངས་པ་ཀུན། །ཉེ་བར་བཤགས་སོ་ཚངས་པ་སྩལ་དུ་
གསོལ༑ ༑དྲི་མེད་ཤེལ་དཀར་རྡུལ་བརྩེགས་ལྷུན་པོའི་ངོས། །ཟླ་གཞོན་ཁུ་བས་བྱུགས་འདྲ་མཛེས་སྡུག་མ། །དྲན་པ་ཙམ་གྱིས་རྣམ་བཞིའི་ཕྲིན་ལས་ཀུན། །སྩོལ་མཛད་དཔལ་གྱི་ལྷ་མོ་འཁོར་བཅས་བསྟོད། །ཆོས་ལྡན་རྣལ་འབྱོར་མ་སྲིང་ཆུང་མ་ལྟར་
བརྩེ་བས་སྐྱོང་ཞིང་ལོག་འདྲེན་དགྲ་བགེགས་སྔེའི། །གཤེད་དུ་འབབ་པའི་བསྟན་མ་བཅུ་གཉིས་པོ། །རྣམ་མང་འཁོར་ཚོགས་དང་བཅས་བསྟོད་པར་བགྱི། །ཐུབ་བསྟན་སྤྱི་དང་གསེར་མདོ་ག་ཞྭ་ཡི་ལུགས། །བཤད་དང་ནང་དོན་ལ་གཞོལ་སྒྲུབ་པའི་བསྟན། །
ས་སྟེང་ཡོངས་ཁྱབ་འཇིག་རྟེན་མ་ལུས་པ། །བདེ་སྐྱིད་རྒྱད་གླུ་སྲིད་རྩེར་གྲགས་པར་མཛོད། །ཁྱད་པར་བདག་ཅག་དམ་ཆོས་སྒྲུབ་པའི་བགེགས། །མ་ལུས་ཞི་ཞིང་མཐུན་རྐྱེན་དབྱར་དུས་ཀྱི། །ལང་ཚོར་འགྲོགས་པའི་ཆུ་གཏེར་བཞིན་འཕེལ་བས། །དོན་གཉིས་
ལྷུན་གྱིས་གྲུབ་པའི་དངོས་གྲུབ་སྩོལ།།    ༈    །།རྒྱལ་པོའི་གསོལ་མཆོད་ནི།  སྟོབས་ཆེན་ལས་ཀྱི་དཔུང་པས་ཆེ་བ་ཙན་དུ། །དབང་སྒྱུར་འཇིག་རྟེན་དྲེགས་པ་རྒྱལ་པོའི་སྡེ། །གཞི་འདིར་གཉུག་མར་གནས་པ་བྲན་གཡོག་བཅས། །

[054A]༄༅། །འདིར་བྱོན་དགྱེས་པའི་གདན་ལ་བག་ཕོབ་ཅིག་བཀོད་ལེགས་སྣོད་དུ་བཤམས་པའི་ཉེར་སྤྱོད་ཚོགས། །སྲིད་འབྱོར་འདོད་པའི་ཡོན་ཏན་རྣམ་པ་ལྔ། །དཀོར་ཆ་སྤྱན་གཟིགས་དགོས་དགུའི་ཕུང་པོ་རྣམས། །
ཏིང་འཛིན་སྔགས་དང་ཕྱག་རྒྱས་སྤེལ་ཞིང་སྤྲུལ། །བཧྲུཾ་ལས་བྱུང་བའི་གཏོར་སྣོད་ས་གཞིའི་ཁྱོན། །དོག་པོར་འགེང་ནུས་ལྷ་དང་མི་ཡི་ཟས། །རོ་བརྒྱར་གཡོས་སུ་སྦྱར་བའི་བདུད་རྩི་ཆེ། །འབུལ་གྱི་ཁ་རཾ་ཁཱ་ཧི་རོལ་བར་མཛོད། །མི་དགེའི་
ལས་ངན་འཁྲུག་པའི་ཆུ་བོ་ཆེ། །སྡུག་བསྔལ་ཐུར་དུ་འབབ་པའི་རང་བཞིན་དུ། །ཤེས་པས་གནོད་ཅིང་འཚེ་བའི་བསམ་སྤྱོར་དག་ཞི་ཞིང་བྱམས་པའི་སེམས་དང་ལྡན་པར་མཛོད། །ལུས་ཅན་ཕན་བདེའི་རྩ་ལག་རྒྱལ་བའི་བསྟན། །བཤད་
དང་སྒྲུབ་པས་སྤེལ་མཛད་དགེ་འདུན་སྡེ། །མི་ཉམས་འཕེལ་ལ་ཆོས་འབྱོར་ལོངས་སྤྱོད་ཚོགས། །རྒྱས་ཤིང་ཇི་ལྟར་ནུས་པའི་ཕྲིན་ལས་མཛོད།  །ཅེས་པ་འདི་ནི་དབེན་གནས་ཆུ་བཟང་རི་ཁྲོད་ནས་རབ་འབྱམས་པ་ངག་དབང་གྲགས་བ་དང་དབུ་མཛད་བློ་བཟང་ཆོས་འབྱོར་
གཉིས་ཀྱིས་ཚོགས་འདོན་རྒྱུན་ཁྱེར་དུ་བྱས་ཆོག་པའི་བསྟན་གསོལ་ཞིག་དང། ཆུ་བཟང་རྒྱལ་པོར་གྲགས་པ་ལའང་གསོལ་མཆོད་ཅིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།    ༈    །།རང་ཡི་དམ་གྱི་བདག་བསྐྱེད་སྔོན་དུ་འགྲོ་བས་གཏོར་མ་
བསངས་སྦྱངས།  སྟོང་པའི་ངང་ལས་ཡཾ་ལས་རླུང་རཾ་ལས་མེ་ཨ་ལས་མི་མགོའི་སྒྱེད་པུ་གསུམ་གྱི་སྟེང་དུ་ཨ་ལས་ཐོད་པའི་ནང་དུ་ཨོཾ་ཨཱ་ཧཱུཾ་ཞུ་བ་ལས་བྱུང་བའི་གཏོར་མ་ཟག་མེད་ཀྱི་བདུད་རྩི་འདོད་ཡོན་ལྔའི་རང་བཞིན་ཟད་མི་ཤེས་པའི་ལོངས་

[054B] ཨོཾ་ཨཱ་ཧཱུཾ་ གིས་བྱིན་གྱིས་བརླབ།  རང་ཉིད་ཡི་དམ་ལྷར་གསལ་ཐུགས་ཀ་ནས། །འཕྲོས་པའི་འོད་ཀྱིས་ངམ་ཤོད་རྒྱལ་པོ་ཆེ། །ཀརྨ་ཕྲིན་ལས་ཞེས་གྲགས་མཐུ་རྩལ་ཅན། །གྲངས་མེད་འཁོར་དང་བཅས་པ་སྤྱན་དྲངས་གྱུར། །མདུན་དུ་
རབ་འབར་མེ་རླུང་འཇིག་དུས་ལྟར། །འཁྲུག་པའི་གུར་ནང་དབུགས་བྲལ་གཟུགས་ཀྱི་སྟེང། །རྔམ་བརྗིད་དྲེགས་པའི་ང་རོས་ཁམས་གསུམ་ཁྱོན། །འགེངས་བཞིན་དགྱེས་པ་ཆེན་པོས་བཞུགས་སུ་གསོལ། །ཁྲག་ཆང་གསེར་སྐྱེམས་མཆོད་
ཡོན་མེ་ཏོག་དང། །བདུག་པའི་སྤྲིན་ཆགས་རབ་འབར་སྣང་གསལ་འོད། །ག་བུར་དྲི་ཆབ་རོ་བརྒྱའི་བཤོས་གཙབ་ཟས། །སྙན་བརྗིད་རོལ་མོའི་འགྱུར་བས་ས་གཞི་ལྡིར། །འདོད་ཡོན་ལྔ་དང་སྲ་བརྟན་གོ་ཁྲབ་མཚོན། །རྟ་མཆོག་ཞོལ་
གཡག་ཕོ་མོ་གཅན་གཟན་བྱ། །རི་གླིང་ལྷ་དང་མི་ཡི་ལོངས་སྤྱོད་རྫས། །འདོད་དགུའི་ཕུན་ཚོགས་ཡོངས་སུ་མ་ཚང་མེད། །དམ་རྫས་ཤ་ཁྲག་གཏོར་མ་རི་ལྟར་མཐོ། །བཅུ་ཕྲག་བཅུད་ཀྱི་དྭངས་མའི་བདུད་རྩི་འཁྱིལ། །དམར་སེར་ལྦུ་ཕྲེང་
གཡོ་ལྡན་རཀྟའི་མཚོ། །འཁོར་བཅས་ཁ་རཾ་ཁཱ་ཧི་དགྱེས་པར་རོལ། །ཧཱུཾ༑ དམར་ནག་མེ་རླུང་དབུས་ན་དགྲ་བགེགས་སྟེང། །རྣམ་འགྱུར་ཞི་དང་ཁྲོ་བར་མ་ངེས་སྟོན། །མྱུར་མགྱོགས་ཆུ་བོའི་གཞུང་མྱུལ་མཐུ་རྩལ་ཅན། །ངམ་ཤོད་ཀརྨ་ཕྲིན་
ལས་ཁྱོད་ལ་བསྟོད། །རེས་འགའ་ཞི་དུལ་རབ་བྱུང་ཆས་ཀྱིས་བརྗིད། །དྲག་པོའི་རྟགས་ཀྱིས་དགྲ་བགེགས་རྩད་ནས་གཅོད། །དར་ཁྲའི་ཐོད་བཅིངས་སྣ་ཚོགས་ཕྱག་མཚན་འཛིན། །མ་ངེས་བཞོན་པ་ལ་ཆིབས་ཁྱོད་ལ་བསྟོད། །མཛེས་

[055A]༄༅། །སྡུག་ལང་ཚོ་དང་ལྡན་ཤུགས་སྨན་མ། །ལས་བྱེད་བློན་པོ་བཤན་པ་བཞི་ཡིས་བསྐོར། །གྲངས་མེད་བདུད་ཀྱི་དམག་དཔུང་དང་བཅས་པར། །བསྟོད་དོ་དེང་འདིར་བཅོལ་བའི་ཕྲིན་ལས་མཛོད། །ཞྭ་
སེར་བཤད་སྒྲུབ་འཆང་བའི་དགེ་འདུན་སྡེ། །མི་ཉམས་ཆོས་སྲིད་ལེགས་ཚོགས་འཕེལ་བ་དང། །ཡངས་པའི་ནོར་འཛིན་དཔལ་མོར་བདེ་སྐྱིད་མངལ། །རབ་སྦྲུམ་དགའ་སྟོན་རྒྱང་གྲུ་ལེན་པར་མཛོད། །བྱེ་བྲག་རྣལ་འབྱོར་བདག་ཅག་འཁོར་
བཅས་ལ། །ཉེར་འཚེ་ཞི་ཞིང་ཆོས་ལྡན་དགོས་དགུའི་ཚོགས། །འཕེལ་རྒྱས་ལོག་པར་འཁུ་བའི་དགྲ་བགེགས་རྣམས། །ཐལ་བར་རློག་ལ་བསམ་དོན་འགྲུབ་པར་མཛོད།  །ཅེས་པ་འདི་ནི་སྐྱོར་ལུང་ཁྱམས་པ་གྲྭ་ཚང་གི་ཚོགས་འདོན་བྱེད་རྒྱུར་ཆུ་རྒྱུད་པ་ཀརྨ་ཕྲིན་
ལས་ཀྱི་གསོལ་མཆོད་ཅིག་དགོས་ཞེས་སྤྱི་ཚོགས་ནས་བསྐུལ་ངོར་ཀུན་མཁྱེན་ལྔ་པའི་གསུང་གི་གསོལ་མཆོད་ལ་གཞི་བྱས་ཏེ་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།    ༈    །།དམ་ཅན་སྐྱེས་བུ་ཆེན་པོ་ལ་མཆོད་གཏོར་འབུལ་ཚུལ་མདོར་བསྡུས་པ་ནི།  རང་ཡི་
དམ་གྱི་ལྷར་གསལ་བའི་ཐུགས་ཀའི་ས་བོན་ལས་འོད་ཟེར་འཕྲོས། །མཆོད་གཏོར་གྱི་ཉེས་སྐྱོན་དྲི་མ་ཐམས་ཅད་སྤྱངས་ནས་སྟོང་པར་གྱུར། སྟོང་པའི་ངང་ལས་ཨ་ལས་བྱུང་བའི་ཐོད་པའི་ནང་དུ་ཨོཾ་ཨཱ་ཧཱུཾ་ཞུ་བ་ལས་བྱུང་བའི་མཆོད་རྫས་དང་
གཏོར་མའི་ཚོགས་བསམ་གྱིས་མི་ཁྱབ་པ་མགྲོན་རྣམས་དགྱེས་པར་བྱེད་པའི་ལོངས་སྤྱོད་ནམ་མཁའ་དང་མཉམ་པར་གྱུར། །ཨོཾ་ཨཱ་ཧཱུཾ།  ལན་གསུམ་བརྗོད།  ཀྱེ༑ གསང་བ་ཀུན་གྱི་མཛོད་འཛིན་གཏུམ་པོ་ཆེའི། །མི་བཟང་རྡོ་རྗེ་འབར་བའི་ཕྱག་རྒྱ་

[055B] ༑སྐྱེས་མཆོག་རྡོ་རྗེ་ལེགས་པ་བཀའ་ཉན་དང། །མཆེད་འཁོར་དབུང་དང་བཅས་པ་གནས་འདིར་གཤེགས། །མཐུ་སྟོབས་ཤུགས་དྲག་གནམ་ལྕགས་ཐོག་གི་དབལ། །གྲངས་མེད་ཚ་ཟེར་བྱེ་བའི་སྤྲུལ་པ་འཕྲོ། །ཡིད་ལྟར་མགྱོགས་པའི་རྫུ་འཕྲུལ་སྣ་
ཚོགས་པས། །གནས་འདིར་རིངས་པའི་ཚུལ་གྱིས་གཤེགས་སུ་གསོལ། །ལྷུན་པོའི་མཆེད་ཟླ་ཕ་ཝང་ལོང་བུ་ལ། །བརྟེན་པའི་ཁང་བཟང་ཟ་བྱེད་སྲིན་པོའི་གྲོང། །པད་ཉི་དགྲ་བགེགས་བསྣོལ་བའི་གདན་ཁྲི་ལ། །བརྟན་པར་བཞུགས་ནས་
དགྱེས་པའི་ཞལ་སྟོན་ཞིག་རབ་དམར་ཁྲག་ཆང་བཏུང་བ་མཚོ་ལྟར་འཁྱིལ། །རྣམ་བཀྲའི་མེ་ཏོག་ར་ཚིལ་གསུར་དུད་དང། །སྣང་གསལ་སྒྲོན་མེ་རོ་བརྒྱ་སྤུངས་པ་ཡི། །ཞལ་ཟས་སྙན་བརྗིད་རོལ་མོས་ཐུགས་དམ་བསྐང། །མིག་གི་ཡུལ་
དུ་ཡིད་འོང་གཟུགས་མཆོག་དང། །རྣ་བར་བདེ་སྟེར་དབྱངས་དང་རོལ་མོ་འཁྲོལ། །དྲི་ཞིམ་ངད་བཟང་བཅུད་ལྡན་བཟའ་དང་བཅའ། །སྣ་ཚོགས་འཇམ་མཉེན་རེག་བྱས་ཐུགས་དམ་བསྐང། །རབ་མང་དཔག་ཚད་ཁྱོན་ལྡན་ས་གཞིའི་
སྟེང༑ ༑རི་གླིང་ལྷ་དང་མི་ཡི་ལོངས་སྤྱོད་གཏེར། །དཀོར་ཆ་སྤྱན་གཟིགས་མཐུན་རྫས་མ་ཚང་མེད། །དངོས་བཤམས་ཡིད་སྤྲུལ་གང་པས་ཐུགས་དམ་བསྐང། །མཁར་ཐབས་བཤོས་བུ་རྟག་གཏོར་རྒྱུན་གཏོར་དང། །ར་ཡི་ཤ་ཁྲག་
དབང་པོ་ནང་ཁྲོལ་སྤུངས། །ར་སྐྱེས་ཁམ་པ་སྨྱུག་རྒོད་རྔ་ཁྲ་སོགས། །དགྱེས་བའི་དམ་རྫས་ཚོགས་ཀྱིས་ཐུགས་དམ་བསྐང། །དགྲ་བགེགས་ཤ་ཁྲག་གཏོར་མ་རི་ལྟར་མཐོ། །དམ་རྫས་བདུད་རྩིར་སྤེལ་བའི་བཏུང་བ་འཁྱིལ། །དམར་སེར་རྦ་ཀློང་

[056A]༄༅། །འཁྲུག་པའི་རཀྟ་ཡིས། །སྐྱེས་མཆོག་འཁོར་དང་བཅས་པའི་ཐུགས་དམ་བསྐང། །དམ་ཅན་འཁོར་དང་བཅས་པའི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོའི་འོད་ཀྱི་སྦུ་གུས་གཏོར་མའི་བཅུད་
དྲངས་ཏེ་གསོལ་བར་གྱུར། ཨོཾ་བཛྲ་སཱ་དཧུ་ས་པ་རི་ཝཱ་ར་ཨི་དཾ་བ་ལིནྟ་ཁ་ཁ་ཁཱ་ཧི་ཁཱ་ཧི།  ལན་གསུམ་ལ་སོགས་པས་གཏོར་མ་དང། སྔགས་དེའི་མཐར་འབྲུ་གསུམ་བཏགས་པས་ནང་མཆོད་འབུལ།  རང་བཞིན་ཆོས་དབྱིངས་ངང་ལས་ཁྲོ་གཏུམ་གྱི། །སྣང་སྟོང་
སྒྱུ་མའི་སྲིན་པོ་ཁྲོས་པ་ལྟར། །འཁྲུལ་ངོར་ཤར་བའི་བགེགས་དང་བདུད་རིགས་དཔུང། །མཐར་བྱེད་རྡོ་རྗེ་ལེགས་པ་ཁྱོད་ལ་བསྟོད། །ཏེ་སིའི་སྤུན་ཟླ་གདོང་ལྔ་བ་ཡི་སྟེང། །དམར་སྨུག་ཕྱིན་ཟ་དང་མཚུངས་ཕྱག་གཡས་ཀྱིས། །རྡོ་རྗེ་གདེངས་
ཤིང་གཡོན་པས་སྙིང་དམར་འབྱིན། །ལྷབ་ལྷུབ་གོས་གྱོན་ཡུམ་དང་བཅས་ལ་བསྟོད། །ངེས་པའི་དོན་དུ་སྙིང་རྗེས་རྒྱུད་གང་ཡང། །དམུ་དང་བདུད་མོ་བཤོས་སྲས་རྫུ་འཕྲུལ་གྱིས། །སྲིད་གསུམ་དབང་དུ་སྒྱུར་བའི་དྲག་རྩལ་ཅན། །སྐྱེས་
མཆོག་དམ་ཅན་འཁོར་དང་བཅས་ལ་བསྟོད། །སྔོན་དུས་རིག་འཛིན་བརྒྱུད་ལྡན་བླ་མ་ཡིས། །རྡོ་རྗེའི་དཀྱིལ་འཁོར་ཆེན་པོར་དབང་བསྐུར་ཚེ། །འགྱུར་མེད་དམ་ཚིག་ཞལ་བཞེས་ཇི་བཞིན་དུ། །དེང་འདིར་བཅོལ་བའི་ཕྲིན་ལས་སྒྲུབ་པར་མཛོད། །ཐུབ་
བསྟན་སྙིང་པོ་ཞྭ་སེར་འཆང་བ་ཡི། །བཤད་སྒྲུབ་བསྟན་པ་ཕྱོགས་བརྒྱད་འཕེལ་བ་དང། །ཁྱད་པར་ངེས་ལེགས་འབྲས་སྟེར་དམ་ཆོས་གླིང། །ཆོས་སྲིད་ལེགས་ཚོགས་མ་ལུས་རྒྱས་པར་མཛོད། །དཔོན་སློབ་རྒྱུ་སྦྱོར་བཅས་ལ་ནག་པོའི་ཕྱོགས། །མི་མཐུན་

[056B] །དབྱིག་ལྡན་ལྟོ་བར་དགེ་ཚོགས་ནགས་ཀྱི་ཀླུང། །སྐྱེད་བསྲིངས་བདེ་ལེགས་འབྲས་བུ་ཆེས་དར་མཛོད། །གསང་སྔགས་སྤྱི་ཡི་དམ་ཚིག་ལས་འགོང་ཞིང། །ཁྱད་པར་ཐུགས་དང་འགལ་བའི་ནོངས་པ་དག་བཟོད་པར་བཞེས་ནས་རྟག་
ཏུ་ཕ་མ་བཞིན། །དགོས་འདོད་ཡིད་ལྟར་འགྲུབ་པའི་གྲོགས་མཛོད་ཅིག་ །རྗེས་ཀྱི་བྱ་བ་གཤེགས་གསོལ་སོགས་སྤྱི་ལྟར་བྱ། དེ་ལྟར་དམ་ཅན་སྐྱེས་བུ་ཆེན་པོའི་གསོལ་མཆོད་ཉུང་དུ་འདི་ནི་འཇའ་བྱ་མོ་དགོན་ངེས་ལེགས་དམ་ཆོས་གླིང་གི་གནས་བདག་བསོད་ནམས་ལེགས་བ་ཞེས་རྡོར་ལེགས་སེང་ཆིབས་
དང་རྣམ་འགྱུར་འདྲ་བ་ཞིག་ཡོད་པར་གསོལ་མཆོད་དགོས་ཞེས་མདུན་ང་དར་ཁན་སྔགས་རམས་པ་སྡེ་དྲུག་མཁན་པོས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།  །བསམ་པའི་རེ་བ་མ་ལུས་ཐོགས་མེད་དུ། །སྩོལ་མཛད་བརྒྱུད་ལྡན་བླ་མའི་
དཔག་བསམ་ཕྲེང། །དངོས་གྲུབ་གཏེར་གྱུར་ཞི་དང་ཁྲོ་བོའི་ལྷས། །དེང་འདིར་བཀྲ་ཤིས་དཔལ་དང་གཡང་སྩོལ་ཞིང། །གདོད་ནས་སྐྱེ་འགག་བྲལ་བ་སྟོང་པའི་གཤིས། །སྨྲ་བསམ་བརྗོད་དུ་མེད་པ་རིག་པའི་འཕྲུལ། །ཀུན་རྫོབ་ཅིར་ཡང་འཆར་
བཟོད་རྟན་འབྲེལ་རྩལ། །འགག་མེད་སྒྱུ་མ་སྣང་བའི་ལྟད་མོ་བཞིན། །འཆི་མེད་གནས་མཆོག་འཕོས་འདྲ་ལྷ་ཡི་གྲོང། །ངོ་མཚར་བྱེད་པོའི་འཕྲུལ་གྱིས་ཡོངས་བསྐོར་དབུས། །མཇེས་བརྗིད་སྨན་མོའི་ཕོ་བྲང་ཉམས་དགའི་ཚལ། །སྲིད་པའི་བདེ་འབྱོར་སྤུངས་པའི་
གན་མཛོད་ནས། །ཕུལ་བྱུང་ལང་ཚོས་ཁེངས་པའི་གར་གྱི་ཉམས། །འདྲེན་བྱེད་ལྟད་མོར་བཀྲ་བས་ཡིད་འགུགས་མ། །སྨན་བཙུན་མཆེད་གསུམ་བྲན་གཡོག་ཕོ་མོ་སོགས། །མ་ལུས་འཁོར་དང་བཅས་པ་འདིར་སྤྱོན་ཞིག་ཟག་མེད་ཏིང་འཛིན་རྣམ་རོལ་

[057A]༄༅།  །མཐའ་ཡས་ལས།  །བྱུང་བའི་སྣང་བཅིར་ཡང་འཆར་བའི་རྫིས། །སྔགས་དང་ཕྱག་རྒྱས་བྱིན་བརླབས་སྤྲིན་ཕུང་གིས། །ཁམས་དྲུག་བདེ་བའི་སྙིང་པོ་རྒྱས་གྱུར་ཅིག་ཞིམ་དགུའི་བཏུང་བ་མཚོ་ལྟར་ཡོངས་སུ་
འཁྱིལ། །རབ་བཀྲའི་མེ་ཏོག་དབང་པོའི་གཞུ་རིས་ཅན། །བཟང་པོའི་སྤོས་དུད་དབྱར་དུས་ཆུ་འཛིན་བཞིན། །སྣང་གསལ་འོད་སྒྲོན་ཉི་ཟླའི་རྗེས་སུ་སྙེགས། །བྱུགས་པས་བདེ་སྟེར་དྲི་ཆབ་བཟང་པོ་དང། །བཟའ་བཅའ་ཞལ་ཟས་ས་འདིར་
ལྷུན་པོ་བཞིན། །སྣ་ཚོགས་རོལ་མོའི་སྒྲ་དབྱངས་དབྱར་དུས་ཀྱི། །རྔ་ཆེན་དལ་བར་རྒོད་དང་རབ་ཏུ་མཚུངས། །གཞན་ཡང་སྲིད་པའི་ལེགས་བྱས་གདེངས་ཅན་གྱི། །གཙུག་ཏོར་རྒྱན་བཀོད་ཡིད་བཞིན་ནོར་གྱི་འཕྲུལ། །ཡིད་འོང་འདོད་
ཡོན་ལྔ་ཕྲག་ལྷ་དང་མིའི། །དཔལ་འབྱོར་ཕུན་ཚོགས་མ་ཚང་མེད་པ་དང། །སྤྱན་གཟིགས་དཀོར་ཆ་མཐུན་པའི་དམ་རྫས་དང། །ནོར་འཛིན་སྨིན་ལེགས་འབྲུ་ཡི་གཏེར་ཚོགས་སྤུངས། །རྐང་བཞིའི་ཕྱུགས་དང་རྩི་བཅུད་འབྲུ་མར་སོགས། །
མཉེས་བྱེད་ལོངས་སྤྱོད་མཛོད་ཀྱིས་ཕྱུག་གྱུར་ཅིག་རྣམ་དག་རྡོ་རྗེ་གསུམ་གྱི་ཡེ་ཤེས་ཆེ། །རོ་བརྒྱའི་ཟས་སུ་ཤར་བའི་གཏོར་ཚོགས་དང། །ཞིམ་མངར་སྨན་དང་རབ་སྦྱར་བཏུང་བའི་སྐྱེམས། །འབུལ་ལོ་འཁོར་དང་བཅས་པ་དགྱེས་རོལ་ཞིག་དགེ་
ཚོགས་བགྲང་ཡས་རོ་མངར་ཛམྦུའི་འབྲས། །སྲིད་པར་གཡང་དུ་ཆགས་པའི་བཀྲ་ཤིས་ལས། །དུས་འདིར་གཟི་བྱིན་རྫོགས་པའི་སུ་ཝརྞ། །ཡིང་འཕྲོག་སྨན་མོ་མཆེད་འཁོར་བཅས་ལ་བསྟོད། །ཡབ་གཅིག་དཔའ་རྩལ་འཕྲུལ་གྱི་ཕུ་བཙན་དང།།

[057B] །མཚར་སྡུག་དཔལ་འབར་ལྷ་མོ་དགོས་འདོད་ཀྱི། །རེ་བ་སྐོང་མཛད་ཡིད་བཞིན་དབང་མོར་བསྟོད། །སྤྲིན་ཤུགས་ལྟར་མགྱོགས་མ་ངེས་བཞོན་པའི་སྟེང། །མཛེས་བརྗིད་གངས་རིའི་དཔལ་དང་མཚུངས་པའི་
སྐུ༑ ༑ལྷབ་ལྷུབ་ལྷ་རྫས་གོས་དང་རིན་ཆེན་གྱི། །རྒྱན་མང་མངོན་པར་གཡོ་ལྡན་མཆེད་ལ་བསྟོད། །སྲིད་པའི་ཕྱྭ་གཡང་འགུགས་བྱེད་མདའ་དར་སོགས། །འཛིན་མཛད་རྩི་སྨན་རྒྱལ་མོ་འཁོར་བཅས་རྣམས། །མཆོད་ཅིང་བསྟོད་དེ་དགྱེས་པའི་ཞལ་
སྟོན་ལ། །མ་དང་སྲིད་བཞིན་བརྩེ་ཞིང་དུང་བར་མཛོད། །སངས་རྒྱས་བསྟན་དར་དེ་འཛིན་སྐྱེས་བུ་ཡི། །དབུ་འཕང་ཕྲིན་ལས་དགུང་ལྟར་མཐོ་པ་དང། །དགེ་འདུན་སྡེ་དང་གཙུག་ལག་ཆོས་ཀྱི་སྲོལ། །མི་ཉམས་དབྱར་གྱི་མཚོ་ལྟར་རྒྱས་པར་མཛོད།།
སྤྱི་དང་བྱེ་བྲག་ལྷ་རྒྱུད་ཡུལ་ཕྱོགས་འདིར། །ལོ་ཉེས་མུ་གེ་ནད་རིམས་གོད་ཁ་སོགས། །ཉེ་བར་ཞི་ཞིང་ལོངས་སྤྱོད་འདོད་དགུའི་གཏེར། །རྫོགས་ལྡན་དཔལ་ལ་འགྲན་བཞིན་འཕེལ་བར་མཛོད། །སྲིད་ཀྱིས་ཕོངས་ལ་བུ་དཔལ་རྒྱས་པ་དང། །འཆི་མེད་ཚེ་
སྲོག་གངྒཱའི་རྒྱུན་ལྟར་རིང། །དབང་ཐང་ལོངས་སྤྱོད་ལྷུན་པོ་ལྟ་བུར་མཐོ། །དམ་ཆོས་སྣང་བ་ཉི་བཞིན་གསལ་བར་མཛོད། །ཀུ༑ སཱཽ༑ ཆའོ༑ །ལྷ་སྨན་རྒྱལ་ལོ།  །ཞེས་པ་འདི་ནི་དད་གཏོང་ལྷག་བསམ་གྱིས་ཉེ་བར་ཕྱུག་པ་སྐྱེད་བྱེད་ཨ་ཆི་ཐུ་དར་ཁན་གུན་གྱིས། འཕྱོང་
རྒྱས་ཀྱི་སྐྱེས་ལྷ་རྩ་སྨན་མར་གྲགས་པ་ལ་གསོལ་མཆོད་ཅིག་དགོས་ཞེས་བསྐུལ་མ་མཛད་ངོར། ཡིག་རྙིང་ཞིག་འདུག་པར་གཞི་བྱས་ཏེ་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།ཆོས་དབྱིངས་ཀློང་དུ་མཚན་མ་ཉེར་ཞི་ཡང། །གཏུམ་ཆེན་སེང་གེའི་ང་རོ་བསྒྲགས་

[058A]༄༅། །ཙམ་གྱིས། །མི་མཐུན་སྡེ་དཔུང་བཅས་པའི་རི་དྭགས་ཀླད། །འགེམས་མཛད་འཇམ་དཔལ་གཤིན་རྗེའི་གཤེད་ལ་འདུད།  །འདིར་བཙན་རྒོད་རྡོ་རྗེ་རྫིང་བཙན་ཞེས་པ་སྔོན་བཅོམ་ལྡན་འདས་ཀྱི་ཞལ་མཐོང་ཞིང་བར་དུ་སྙེ་མོ་རྒྱལ་བ་
གང་བས་དམ་ལ་བཏགས། ཀརྨ་པ་མི་བསྐྱོད་རྡོ་རྗེ་དང། རྨོག་ལྕོག་པ་དྲུང་བ་དཔལ་འབྱོར་གྲགས་པ་སོགས་སྒྲུབ་བརྒྱུད་ཀརྨ་ཀམ་གཙང་གི་བསྟན་དང་བསྟན་འཛིན་བསྲུང་བ་ལ་ལྷག་པར་བརྩོན་པའི་གཡར་དམ་ཅན་དུ་གྲགས་ཤིང་ད་ལྟ་སོག་དགའ་ལྡན་འཕེལ་རྒྱས་གླིང་གི་དགོན་གནས་སྐྱོང་བའི་བཙན་གྱི་སྡེ་དཔོན་ཆེན་པོ་འདིའི་
གསོལ་མཆོད་ཇི་ལྟར་བྱ་བ་ལ། སྤྱན་གཟིགས་དཀོར་ཆ་མཆོད་གཏོར་སོགས་དངོས་སུ་ཅི་འབྱོར་པ་བཤམས། རང་ཡི་དམ་ལྷའི་ང་རྒྱལ་དང་ལྡན་པའི་ངང་ནས།།  སྭ་བྷཱ་ཝ་ ས་སྟོང་པར་སྦྱངས།  སྟོང་པའི་ངང་ལས་མཐུན་རྫས་རྣམས་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ཞུ་བ་
ལས་བྱུང་བའི་དམ་རྫས་སྤྱན་གཟིགས་མ་ཚང་བ་མེད་པ་མཁོ་དགུ་འབྱོར་པ་བཟང་དགུས་བརྒྱན་པ་གནམ་ས་བར་སྣང་གི་ཁྱོན་ཐམས་ཅད་ཡོངས་སུ་གང་བར་གྱུར། ཨོཾ་སརྦ་བིད་ ཅེས་སོགས་ནམ་མཁའ་མཛོད་ཀྱི་སྔགས་རྒྱས་བྱིན་གྱིས་བརླབ། གཏོར་མ་ཡང་
སྭ་བྷཱ་ཝ་ ས་སྦྱངས།  སྟོང་པའི་ངང་ལས་ཡཾ་ལས་རླུང། རཾ་ལས་མེ། ཨ་ལས་མི་མགོའི་སྒྱེད་པུ་གསུམ་གྱི་སྟེང་དུ། ཨ་ལས་ཐོད་པའི་ནང་དུ་གཏོར་མ་ཤ་ཡི་རི་བོ། ཁྲག་གི་རྒྱ་མཚོ། རུས་པའི་གྲམ་ཁྲོད། ངོ་བོ་ཟག་མེད་བདེ་སྟོང་གི་རང་
བཞིན་གྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ་ཧཱུཾ།  ལན་གསུམ་བརྗོད་དེ་བྱིན་གྱིས་བརླབ་པོ། །དེ་ནས་ཡི་དམ་གང་ཡིན་གྱི་ལས་སྔགས་བརྗོད་དེ་བསངས།  སྭ་བྷཱ་ཝ་ ས་སྦྱངས།  སྟོང་པའི་ངང་ལས་རང་གི་མདུན་དུ་ཐོད་མཁར་མེ་རླུང་དམར་ནག་འཚུབ་པས་བསྐོར་

[058B]
ཕྱག་གཡས་བསེ་ཡི་རྔ་མདུད་དམར་པོ་འཕྱར་ཞིང། གཡོན་དགྲ་སྙིང་དང་རྒྱུ་མའི་ཞགས་པ་བསྣམས་པ། ཁ་གདངས་ཤིང་མཆེ་བ་བཞི་གཙིགས་པ། སྨ་ར་དང་སྨིན་མ་དམར་སེར་མེ་ལྟར་འབར་བ། ཞལ་ནས་བསྐལ་བའི་མེ་ཕུང་དང་ཤངས་ནས་ནད་ཀྱི་ན་
བུན་འཐུལ་བ། སྤྱན་རྩ་དམར་པོ་གློག་ལྟར་འཁྱུག་ཅིང། ཁྲག་གི་རལ་པ་དམར་པོ་འབར་བ་ལ་དར་ལེ་བརྒན་གྱི་འཛུམ་ཐོད་བཅིངས་པ། སྐུ་ལ་དར་དམར་གྱི་འཇོལ་བེར་གསོལ་བ་ལ་གསེར་གྱི་སྐ་རགས་རིན་པོ་ཆེས་སྤྲས་པ་བཅིངས་པ། སྟོད་དུ་
སེང་གེའི་སློག་པ་དང་ཞབས་ལ་སག་རིའི་ལྷམ་གསོལ་བ། རྒྱབ་ཏུ་བསེ་ཕུབ་ཉི་མ་རིས་ཁུར་ཞིང། གཡས་སུ་སྟག་དོང་མདས་གང་བ་དང་གཡོན་དུ་གནམ་རུ་གཟིག་ཤུབས་ཅན་བཏགས་པ། རིན་པོ་ཆེའི་སྒ་སྲབ་ཀྱིས་སྤྲས་པའི་རྟ་གྲ་ནག་རྟིང་དཀར་ལ་བཅིབས་
པ༑ བསེ་ཡི་བྱ་ཁྲ་ཀླད་ལ་ལྡིང་ཞིང་ལྕེ་སྤྱང་སྔོན་དུ་བརྒྱུག་པ། བཙན་ཁྱི་དམར་པོ་རོལ་དུ་འཁྲིད་པ། འཁོར་ལྷ་ཀླུ་བདུད་བཙན་གྱི་དམག་བྱེ་བ་འབུམ་སྡེ། སྤྲུལ་པ་ཡང་སྤྲུལ་དུ་མའི་ཚོགས་ཀྱིས་བསྐོར་བའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་དང་ཏྲི་
དམར་ནག་གིས་མཚན་པ་དེ་ལས་འོད་ཟེར་འཕྲོས་པས། ཉི་མ་ནུབ་ཕྱོགས་ནས་སྐྱེས་བུ་ཆེན་པོ་འཁོར་དང་བཅས་པ་སྤྱན་དྲངས། ཨོཾ་ཏྲི་ཤཾ་བྷ་ནི་བཛྲ་སྭ་དཧུ་ས་མ་ཡ་རྦད་ཏི་ཛཿ་ཛཿ་ཧཱུཾ༑ ཐུན་མཚམས་དམར་བ་འཕྲོག་པའི་ཚ་ཟེར་དང། །ཉེ་ཡང་མ་རུངས་སྣ་

[059A]༄༅། །ཚོགས་བུད་ཤིང་བཞིན། །སྲེག་མཛད་བཙན་རྒོད་རྡོ་རྗེ་རྫིང་བཙན་པ། །འཁོར་དང་བཅས་པ་གནས་འདིར་གཤེགས་སུ་གསོལ། །ནུབ་ཕྱོགས་བཙན་ཡུལ་གནམ་ས་གྲུ་གསུམ་དབྱིབས། །དྲུག་ཤིང་
གྲ་མས་གཏིབས་པའི་རྫིང་ཆེན་ཀློང། །བཙན་མཁར་རྩེ་མོ་སྲིད་པའི་རྩེར་སྙེག་ལ། །རྒྱ་ཚད་ཁོར་ཡུག་རི་དང་མཚུངས་ཤིང་བརྗིད། །ཕྱི་རོལ་གདུག་པའི་བྱ་དང་སྲོག་ཆགས་ཚོགས། །སྐད་འབྱིན་ཁྲག་ཞག་འཁྲུག་པའི་མཚོ་དབུས་ནས། །བཙན་
རྒོད་དམག་དཔོན་འཁོར་བཅས་སྤྱན་འདྲེན་ན། །མ་ཐོགས་རིངས་པའི་ཚུལ་གྱིས་གནས་འདིར་གཤེགས། །ཏིང་འཛིན་བདེ་བ་ཆེན་པོའི་ལྷ་ལམ་དབྱིངས། །ཁྱབ་པའི་ཕོ་བྲང་གདན་ཁྲི་ཡངས་པ་འདིར། །བརྟན་པར་བཞུགས་ནས་རྣལ་
འབྱོར་དཔོན་སློབ་ལ། །དགྱེས་པའི་ཞལ་སྟོན་དམ་ལས་མ་འདའ་ཞིག་དམར་ཆེན་ཁྲག་གི་ཨརྒྷཾ་མཚོ་ལྟར་འཁྱིལ། །འཕྲལ་བསད་དབང་པོའི་མེ་ཏོག་འཁྲིག་ཅིང་འདར། །ཤ་ཆེན་གསུར་དུང་ཆུ་འཛིན་ལྟ་བུར་གཡོ། །ཞུ་ཆེན་མར་
མེའི་ཕྲེང་བ་ཚར་དུ་དངར། །ཁྲག་ཞག་བྱུག་པ་ཆལ་ཆིལ་རླབས་ཕྲེང་རྒོད། །ཤ་རུས་ནང་ཁྲོལ་བཟའ་བཅའ་རི་ལྟར་སྤུངས། །རྐང་གླིང་ཐོད་རྔ་རོལ་མོའི་སྒྲ་དབྱངས་ཀྱི། །ཉེར་སྤྱོད་རབ་འབྱམས་མཆོད་པས་མཉེས་གྱུར་ཅིག་ ཨོཾ་ཨརྒྷཾ་ཨཱ་ཧཱུཾ།  ནས་
ཤཔྡ་ཨཱ་ཧཱུཾ་ གི་བར་གྱིས་མཆོད།  ཧཱུཾ༑ ཟག་མེད་བདེ་བ་ཆེན་པོ་ལས། །ཤར་བའི་མཐུན་རྫས་དབང་པོ་དྲུག་ཚིམ་བྱེད་ཚར་དུ་དངར་བ་ནི། །རོ་ཞིམ་སྤྱར་བའི་མཆོད་ཡོན་དང། །མཛེས་པའི་མེ་ཏོག་འདབ་བརྒྱ་རྒོད། །ལྷན་ཅིག་སྐྱེས་དང་སྦྱར་བའི་

[059B] །བསྲེགས་པའི་བསངས་དུད་ལྷ་ལམ་ཁྱབ། །ཉི་ཟླའི་འོད་མཚུངས་མར་མེ་དང། །བྱུག་པས་བདེ་སྟེར་དྲི་ཆབ་འཁྱིལ། །རོ་བརྒྱ་ལྡན་པའི་བཟའ་བཅའ་དང། །སྣ་ཚོགས་རོལ་མོའི་སྒྲ་དབྱངས་ཀྱིས། །བཙན་རྒོད་འཁོར་བཅས་ཐུགས་དམ་
བསྐང། །འཆི་མེད་ལྟ་ན་སྡུག་པ་ཡི། །མཛེས་པ་འཕྲོག་པའི་སྨིན་ལེགས་མ། །ངོ་མཚར་ལུས་ཀྱི་རྣམ་འགྱུར་དང། །སྙན་པའི་གླུ་དབྱངས་དར་དིར་ཅན། །དྲི་ཞིམ་མྱང་ན་བདའ་བའི་རོ། །འཇམ་མཉེན་རེག་བྱ་ཡིད་འོད་པ། །འདོད་པའི་ཡོན་
ཏན་སྣ་ལྔ་ཡིས། །བཙན་རྒོད་འཁོར་བཅས་ཐུགས་དམ་བསྐང། །རླུང་ལྟར་མགྱོགས་པའི་རྟ་མཆོག་དང། །འབྲི་གཡག་ཞོལ་ཅན་སྤྲིན་ལྟར་གཏིབས། །ལུག་ནག་སྤྱི་དཀར་དར་སྣས་བརྒྱན། །སྲོག་ལ་རྔམས་པའི་གཅན་གཟན་དང། །སྤུ་
སྡུག་མཛེས་པའི་རི་དྭགས་འཕྱོ། །ཐོགས་མེད་མཁའ་ལ་འབུར་བའི་བྱ། །སྲོག་ཆགས་དབྱིབས་གཟུགས་སྣ་ཚོགས་པས། །བཙན་རྒོད་འཁོར་བཅས་ཐུགས་དམ་བསྐང། །རང་སྲུང་གོ་ཆ་སྲ་ཞིང་བརྟན། །དགྲ་དཔུང་འཇོམས་པའི་མཚོན་
ཆ་རྣོ། །བཙན་དང་སྔགས་ནག་ཆོས་གོས་དང། །གཡུལ་ཞུགས་དྲག་པོའི་རྟགས་མཚན་རིགས། །སྨྱུག་རྒོད་དར་སྣས་སྤྲས་པ་དང། །དཀར་གསུམ་མངར་གསུམ་སྦྱར་བའི་ཟས། །བཤོས་བུ་སྙིང་དང་ཤས་ བརྒྱན་པས།  །བཙན་རྒོད་འཁོར་
བཅས་ཐུགས་དམ་བསྐང། །ཨེ་དབྱིབས་ཡངས་པའི་ས་གཞིའི་དབུས། །ཐོད་མཁར་བརྗིད་པའི་བ་གམ་ཅན། །དགེ་ཚོགས་དོན་མཐུན་གྱིས་བཀུག་པའི། །ལྷ་མིའི་ནོར་རྫས་ཕུང་པོར་སྤུངས། །གཞན་ཡང་མཉེས་བྱེད་དམ་རྫས་དང། །དཀོར་

[060A]༄༅།  །ཆ་སྤྱན་གཟིགས་མ་ཚང་མེད། །དངོས་བཤམས་ཡིད་ཀྱིས་སྤྲུལ་བ་ཡིས།  །བཙན་རྒོད་འཁོར་བཅས་ཐུགས་དམ་བསྐང། །དོན་དམ་ཆོས་ཀྱི་དབྱིངས་ཆེན་པོར། །སྤྲོས་པའི་མཚན་མ་རྟག་ཞི་ཡང། །ཀུན་ཏུ་རྟོག་པའི་ཆོ་
འཕྲུལ་གྱིས། །རྨི་ལམ་རྫུན་པ་ཇི་བཞིན་དུ། །སྒོ་གསུམ་མི་དགེར་སྤྱད་པ་དང། །བག་མེད་དབང་གིས་ནོངས་པ་ཀུན། །སྙིང་ནས་འཆགས་སོ་དགྱེས་བཞིན་དུ། །བཟོད་པར་བཞེས་ལ་ཚངས་པ་སྩོལ། །སྟོང་གསུམ་ལྟར་ཡངས་བྷནྡྷའི་ནང། །ཤ་ཁྲག་
གཏོར་མ་རི་ལྟར་སྤུངས། །སྨན་དང་རཀྟ་མཚོར་འཁྱིལ་པ། །བཙན་རྒོད་འཁོར་དང་བཅས་ལ་འབུལ། །ཨོཾ་ཏྲི་ཤཾ་བྷ་ནི་བཛྲ་སཱ་དཧུ་ས་མ་ཡ་རྦད་ཏྲི་ཛཿ་ཛཿ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།  ལན་གསུམ་མམ་བདུན་ལ་སོགས་པས་གཏོར་མ་ཕུལ། བསྟོད་
ཅིང་ཕྲིན་ལས་བཅོལ་བ་ནི།  ཧཱུཾ༑ མཐུ་སྟོབས་སྲ་མཁྲེགས་འཁོར་ལོ་རྣོན་པོ་ཡིས། །ནག་ཕྱོགས་ལོག་པར་བལྟ་བའི་སྦྱིན་སྐྱེས་མགོ་དྲུང་ནས་གཅོད་བྱེད་འཇུག་པ་བཅུ་ལྡན་ལྷ། །བཙན་གྱི་སྡེ་དཔོན་ཆེན་པོ་ཁྱོད་ལ་བསྟོད། །སྐྱུ་མ་མཁན་གྱིས་སྤྲུལ་
པའི་གཤིན་རྗེ་ལྟར། །སྣང་སྟོང་དྲག་ཏུ་ཁྲོས་པའི་རྣམ་འགྱུར་དང། །རེས་འགའ་ཞི་དུལ་རབ་བྱུང་སྨན་བཙུན་སོགས། །མ་ངེས་སྤྲུལ་པ་སྟོན་པ་ཁྱོད་ལ་བསྟོད། །དུས་མཐའི་རླུང་གིས་བསྐྱོད་པའི་རྡུལ་ཕྲན་བཞིན། །ཕྱོགས་དང་ཕྱོགས་
མཚམས་ཁྱབ་པའི་གདུག་པ་ཅན། །བཀའ་ཉན་མངག་གཞུག་ལྷ་ཀླུ་བདུད་བཙན་སོགས། །བགྲང་ཡས་འཁོར་དང་བཅས་པ་ཁྱོད་ལ་བསྟོད། །སྔོན་རབས་བརྒྱུད་ལྡན་བླ་མའི་ཐ་ཚིག་གི་རྡོ་རྗེའི་རི་མོ་སྤྱི་གཙུག་མ་ཡལ་ཞིང། །ད་ལྟ་

[060B] །ལྕེ་ལ་བླུག་པའི་རོ་མཆོག་མ་བོར་བར། །སྲིད་ཞིའི་ཚ་གདུང་སེལ་བའི་ཙན་དན་ལྗོན། །མཉམ་མེད་ཐུབ་པའི་རིང་ལུགས་རྒྱས་པ་དང། །དེ་འཛིན་སྐྱེས་མཆོག་དགེ་འདུན་སྡེར་བཅས་པའི། །སྐུ་ཚེ་འཕྲིན་ལས་
དབྱར་གྱི་མཚོ་ལྟར་སྤེལ། །ཁྱད་པར་གསེར་མདོག་ཅོད་པན་མངོན་འཕགས་པའི། །དགའ་ལྡན་རིང་ལུགས་འཕེལ་རྒྱས་ཆོས་ཀྱི་གླིང། །བསླབ་གསུམ་བསྟན་པའི་བྱ་བ་ཡར་གྱི་ཟླར། །འགྲན་བཟོད་མཐུན་རྐྱེན་མ་ལུས་རྒྱས་པ་མཛོད། །ཡངས་
པའི་ས་ཆེན་སྤྱི་དང་ཁྱད་པར་དུ། །ལྗོངས་འདིར་ཉེ་བར་བརྟེན་པའི་སྐྱེ་དགུ་ལ། །ནད་དང་དབུལ་ཕོངས་ཕས་ཀྱི་རྒོལ་བ་སོགས། །ཞི་སྟེ་བདེ་ལེགས་བཀྲ་ཤིས་འཕེལ་བར་མཛོད། །རྣལ་འབྱོར་དཔོན་སློབ་འཁོར་དང་བཅས་པ་ལ། །མི་དང་མི་
མིན་གདུག་པའི་བསམ་སྦྱོར་དང། །འབྱུང་བ་བཞི་དང་ཕྱི་ནང་རྐྱེན་ངན་ལས། །བྱུང་བའི་བར་ཆད་ཇི་སྙེད་བཟློག་ཅིང་སྒྱུར། །གནས་སྐབས་ཕུན་ཚོགས་རྒྱ་མཚོར་འཁྱིལ་བ་ལས། །ཐོན་པའི་ཆོས་འབྱོར་ཐར་བ་ཡིད་བཞིན་ནོར། །བདུད་ལས་
རྣམ་པར་རྒྱལ་བའི་མཚན་མའི་རྩེར། །བཀོད་ནས་དོན་ཀུན་འགྲུབ་པའི་ཕྲིན་ལས་མཛོད།  །དེ་ལྟར་བསྟོད་ཅིང་ཕྲིན་ལས་བཅོལ་བའི་རྗེས་སུ་ནོངས་བཤགས་དང་གཤེགས་གསོལ་སོགས་སྤྱི་ལྟར་བྱའོ། །ཞེས་སོག་དགའ་ལྡན་འཕེལ་རྒྱས་གླིང་དགོན་གནས་ཀྱི་སྲུང་མ་བཙན་རྒོད་རྡོ་རྗེ་རྫིང་
བཙན་གྱི་མངོན་རྟོགས་སྤྱན་འདྲེན་བསྐང་བཤགས་སོགས་དོན་ཚང་པའི་གསོལ་མཆོད་འདི་ནི་སོག་བླ་མ་རབ་འབྱམས་པ་བསྐལ་བཟང་དར་རྒྱས་ཀྱིས་བསྐུལ་མ་བྱུང་བའི་ངོར་སྙེ་མོ་རྒྱལ་བ་གང་པས་མཛད་ཟེར་བའི་གསོལ་མཆོད་རྒྱས་བསྡུས་གཉིས་འདུག་པ་ལ་གཞི་བྱས་ཏེ་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་

[061A]༄༅།  །བའི་ཡི་གེ་བ་ནི་མཆོད་དཔོན་ཞ་ལུ་མཁན་པོའོ།།     ༈    །།དྲག་སྦྱོར་གནམ་ལྕགས་འབར་བའི་ཚ་ཚ་ཙམ། །འཕྲོས་པས་ནག་ཕྱོགས་ཚང་ཚིང་ལྟུག་པོ་ཡང། །མིང་གི་ལྷག་མར་སྲེག་
མཛད་གཤིན་རྗེའི་གཤེད། །གར་དགུའི་དཔལ་གྱི་རོལ་པས་རྟག་ཏུ་སྲུངས། །གདོད་ནས་རང་བཞིན་དག་པའི་གཤིས་ལུགས་ལས། །རྣམ་འགྱུར་དྲག་རྩལ་འཆང་བའི་སྡེ་དཔོན་ཆེར། །ཤར་བའི་རྡོ་རྗེ་བྲག་བཙན་འཁོར་དང་བཅས། །མ་
ཐོགས་དམ་ཚིག་དབང་གིས་གནས་འདིར་གཤེགས། །དག་བྱེད་མཐོ་རིས་ཆུ་བོའི་ཨརྒྷཾ་སྦྲེང། །མ་སྙིགས་ཆུ་སྐྱེས་འདབ་བརྒྱ་ཚར་དུ་དངར། །དྲི་ཞིམ་སྨན་གྱི་དུད་པའི་ལང་ལོང་དང། །རབ་འབར་མར་མེས་ཉི་ཟླའི་སྣང་བ་འགོག་ལུས་དབང་
བདེ་བས་ཚིམ་བྱེད་དྲི་ཆབ་དང། །ལྷ་མིའི་བཟའ་བཅའ་ཞིམ་དགུ་ལྷུན་པོར་སྤུངས། །སྙན་འཇེབས་རོལ་མོའི་སྒྲ་ཡིས་སྟོང་གསུམ་ཁྱབ། །དབང་པོའི་གཞོན་ནུར་རྩེ་བའི་སྨིན་ལེགས་ཉམས། །ཅིར་ཡང་སྒྱུར་བའི་འདོད་ཡོན་རྣམ་པ་ལྔ། །ལྷ་དང་
མི་ཡི་རྣམ་དཀར་འོ་མཚོ་ལས། །ཐོན་པའི་ལོངས་སྤྱོད་མ་ཚང་མེད་སྤྲིན་གྱིས། །བར་སྣང་དོག་པོར་འགེངས་བཟོད་མཆོད་ཚོགས་སྤྲོ། །རྡོ་རྗེ་གསུམ་མཚན་ཨོཾ་དང་ཨཱ་ཧཱུཾ་གིས། །བྱིན་བརླབས་ཟག་མེད་དམ་རྫས་གཏོར་མ་དང། །སྦྱངས་རྟོགས་སྦར་བྱས་
བདུད་རྩི་རྒྱ་མཚོའི་བཅུད། །འཁོར་བཅས་ཁ་རཾ་ཁཱ་ཧི་ཚིམ་བར་རོལ། །བསྟན་ལ་སྡང་བའི་ནག་ཕྱོགས་ས་འཛིན་འགྲོས། །མཐུ་སྟོབས་ཞོ་འཐུང་རྡོ་རྗེས་རྨེག་མེད་དུ། །འཇོམས་མཛད་བཙན་རྒོད་རྡོ་རྗེ་བྲག་བཙན་པ། །ཡབ་ཡུམ་འཁོར་དང་བཅས་

[061B] །གཤིན་རྗེའི་སྡེ་དཔོན་རལ་པ་ཚར་དགུ་དང། །མདོག་དམར་བཞིན་སྡུག་སྲིན་མོ་སོ་ཐར་མ། །བཤོས་སྲས་བཙན་ལ་དབང་སྒྱུར་དྲེགས་པས་འགྱིང། །རྡོ་རྗེ་བྲག་བཙན་འཁོར་དང་བཅས་ལ་བསྟོད། །མདོག་ནག་ཆར་སྤྲིན་རྔམས་པའི་
རྗེས་འགྲོ་ཞིང། །གཡས་པ་ཁྲམ་ཤིང་གཡོན་གྱིས་སྦྲུལ་ཞགས་བསྣམས། །རྣོ་བའི་དུག་གིས་ཁྱབ་བྱེད་བྲང་འགྲོའི་སྟེང། །དྲག་པོའི་ཉམས་ཀྱིས་དཔའ་བ་ཁྱོད་ལ་བསྟོད། །མཐུ་ལྡན་བཙན་གྱི་སྡེ་དཔོན་ཡབ་ཡུམ་དང། །ཕོ་ཉ་མངག་གཞུག་
བཅས་པ་ཁྱེད་རྣམས་ཀྱིས། །མཁས་གྲུབ་ཟླ་བ་བཟང་པོ་ལ་སོགས་པའི། །དམ་ཚིག་གཙུག་ཏུ་རྣམ་བཀྲ་རྡོ་རྗེའི་རིས། །མ་ཉམས་ཇི་བཞིན་ཕན་བདེའི་སྒོ་གཅིག་པུ། །རྒྱལ་བའི་བསྟན་དང་ཁྱད་པར་དགའ་ལྡན་པའི། །རིང་ལུགས་ཡར་གྱི་ཟླ་བཞིན་
དར་བ་དང། །བསྟན་འཛིན་སྐུ་ཚེ་ལེགས་མཛད་འཕེལ་བར་མཛོད། །ཤར་ཕྱོགས་ཚང་ཚིང་འཁྲིགས་པའི་སྨན་སྗོངྶ་སུ། །གནས་བཅས་སྐྱེ་དགུའི་བསོད་ནམས་ཆུ་གཏེར་རྒྱུན། །འབབ་ལྡན་འབྲུ་ལ་ཆོས་སྡེའི་མ་དྲོས་མཚོ། །སྲིད་མཐར་བཤད་
སྒྲུབ་རླབས་ཕྲེང་གྱེན་འཕྱུར་མཛོད། །མ་རྨོས་འཛིན་མར་ཆགས་པའི་ཕུན་ཚོགས་ཀྱི། །སཱ་ལུ་འཐུག་པོས་བརྟན་གཡོ་ཀུན་ཕྱུག་ཅིང། །རྣལ་འབྱོར་དཔོན་སློབ་ཆོས་འབྱོར་འདོད་དགུ་རྣམས། །འབད་མེད་ལྷུན་གྱིས་གྲུབ་པའི་གྲོགས་མཛོད་ཅིག་
 ཅེས་པ་འདི་ནི་ཀོང་པོ་འབྲུ་ལ་ཆོས་སྡེའི་གནས་སྲུང་རྡོ་རྗེ་བྲག་བཙན་དུ་གྲགས་པའི་གསོལ་མཆོད་འཁྱེར་བདེ་ཞིག་དགོས་ཞེས་མགྲོན་གཉེར་རབ་འབྱམས་པ་རིན་ཆེན་སྐལ་ལྡན་གྱིས་བསྐུལ་ངོར་གསོལ་མཆོད་རྙིང་པ་ཁ་ཤས་འདུག་པར་གཞི་བྱས་ཏེ་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།

[062A]༄༅། །ཧཱུཾ༑ གདོད་ནས་དག་པ་ཆོས་དབྱིངས་བདེ་ཆེན་མཚོར། །སྲིད་པིའི་འདམ་སྐྱོན་མ་གོས་ཆུ་སྐྱེས་དབུས། །མི་ཤིགས་སྐུ་བརྙེས་དངོས་དང་བརྒྱུད་པ་ཡི། །རིག་འཛིན་བླ་མའི་བྱིན་རླབས་ཆར་ལྟར་ཕོབ། །མ་རུངས་
རུ་དྲའི་སྙིང་གར་དཔལ་ཆེན་སྐུའི། །སྟིང་སྟོབས་དཔའ་པོའི་རྣམ་འགྱུར་བསྟན་ཙམ་གྱིས། །བདུད་ཀྱི་གཡུལ་ངོ་ཟློག་ཁྱེད་དབང་ཆེན་ལྷས། །བར་གཅོད་ནག་པོའི་སྡེ་དཔུང་འཇོམས་པར་མཛོད། །ཀུན་ཁྱབ་ཆོས་ཀྱི་དབྱིངས་ཀྱི་ཡུམ་ཆེན་མོར། །
རྗེས་ཆགས་རང་གི་རིག་པའི་བདེ་བ་ཆེ། །རྣམ་རྟོག་མཚན་མའི་མཐའ་ལས་ཡོངས་འདས་ཏེ། །རྟག་ཏུ་ཞི་བའི་རོལ་ཉེར་གཞོལ་ཡང། །ལོག་འདྲེན་རྩ་ལག་བཅས་པའི་རི་དྭགས་སྲོག་འཕྲོག་བྱེད་ཚངས་པའི་བདག་པོ་ཀིངྐ་རར། །
གཉིས་མེད་གཉིས་སུ་སྣང་བའི་བཤན་པ་ཆེ། །ཐོག་ལྟར་རྣོ་མྱུར་ལས་བྱེད་བསེ་སྐུ་བ། །ཉི་ཟེར་རྡུལ་གྱི་འཚུབ་མའི་གྲངས་ཀྱིས་ཀྱང། །གཞལ་བར་མི་ནུས་འཁོར་ཚོགས་རྒྱ་མཚོའི་དཔུང། །གནམ་ས་བར་གྱི་སྣང་བའི་དཀྱིལ་འཁོར་ཀུན། །ཡོངས་སུ་
འགེངས་བཞིན་གནས་འདིར་གཤེགས་སུ་གསོལ། །རྗེ་ལྟར་བསྙེན་པའི་བརྩེ་དུང་རས་མ་བོར། །བྲན་ལྟར་རྦད་པའི་ལྟ་བའི་གདངས་མི་ཞན། །དམ་ཚིག་གཉན་པོའི་རྒྱ་ལས་མི་འདའ་བར། །འབོད་དོ་རིངས་པའི་ཚུལ་གྱིས་གནས་འདིར་གཤེགས། །
བདེ་ཆེན་ལྷན་ཅིག་སྐྱེས་པའི་ལྷ་ལམ་ངོས། །དབང་པོའི་གཞུ་རིས་ལྟར་བཀྲ་བཀོད་མཛེས་ཀྱི། །ཕོ་བྲང་དབུས་སུ་རང་རང་གདན་ཁྲི་ལ། །མི་གཡོ་དགྱེས་པའི་གར་གྱིས་ཏིཥྛནྟུ། །རྟ་མཆོག་དཀྱིལ་འཁོར་ཆེན་པོ་དཔང་གསོལ་བཞིན། །རྣལ་

[062B] །ལྷ་ཁྱོད་གཙུག་ན་རབ་བཀྲ་དམ་ཚིག་གི་རེ་ཁཱའི་རྗེས་འབྲངས་ལས་ལ་མ་གཡེལ་ཞིག་ཧཱུཾ༑ དམར་སེར་དབུ་ཕྲེང་མཁའ་ལ་ཆལ་ཆིལ་དུ། །འཕྱུར་བའི་སྙིང་ཁྲག་གསར་པའི་མཆོད་ཡོན་འཁྱིལ། །དྲོད་ལྡན་
དབང་པོ་ལྔ་ཡི་མེ་ཏོག་དང། །ཐང་སྐྱེས་ཆུ་སྐྱེས་འདབ་འཛུམ་ཕྲེང་བ་འདིས། །བཀའ་ཉན་སྲོག་གི་བདག་པོ་བསེ་སྐུ་པ། །སྤྲུལ་པ་ཡང་སྤྲུལ་འཁོར་དང་བཅས་པ་ཡི། །ཐུགས་དམ་གཉན་པོ་དབྱིངས་སུ་སྐོངས་གྱུར་ནས། །རྣལ་འབྱོར་བཅོལ་
བའི་ཕྲིན་ལས་སྒྲུབ་པར་མཛོད། །པམ་ཆེན་གསར་རྙིང་སྤོས་དཀར་དྲི་བཟང་སྨན། །བསྲེགས་དུང་ཆུ་འཛིན་གར་གྱིས་ལྷ་ལམ་འགེངས། །ས་སྟེང་མུན་པའི་གོ་སྐབས་ཅིག་ཅར་དུ། །འཇོམ་བྱེད་ཉི་ཟླའི་འོད་འཕྲོ་སྣང་གསལ་འདིས། །བཀའ་ཉན་
སྲོག་གི་བདག་པོ་བསེ་སྐུ་པ། །སྤྲུལ་པ་ཡང་སྤྲུལ་འཁོར་དང་བཅས་པ་ཡི། །ཐུགས་དམ་གཉན་པོ་དབྱིངས་སུ་སྐོངས་གྱུར་ནས། །རྣལ་འབྱོར་བཅོལ་བའི་ཕྲིན་ལས་སྒྲུབ་པར་མཛོད། །འཆི་མེད་ལུས་ཕྲའི་ལག་གི་རེག་བྱ་ལྟར། །བྱུགས་པས་
བདེ་བ་སྟེར་བའི་དྲི་ཆབ་དང། །ཁོར་ཡུག་ར་བའི་ཁྱོན་མཉམ་སྣོད་ཡངས་སུ། །ཤ་ཁྲག་རོ་བརྒྱ་བདའ་བའི་ཞལ་ཟས་འདིས། །བཀའ་ཉན་སྲོག་གི་བདག་པོ་བསེ་སྐུ་བ། །སྤྲུལ་པ་ཡང་སྤྲུལ་འཁོར་དང་བཅས་པ་ཡི། །ཐུགས་དམ་གཉན་
པོ་དབྱིངས་སུ་སྐོངས་གྱུར་ནས། །རྣལ་འབྱོར་བཅོལ་བའི་ཕྲིན་ལས་སྒྲུབ་པར་མཛོད། །སེམས་མེད་ནམ་མཁའི་ལྟོ་ཡང་འགས་བཟོད་པའི། །སྙན་བརྗིད་རོལ་མོའི་བྱེ་བྲག་སྣ་ཚོགས་ལྡིར། །གླིང་བཞིར་དབང་སྒྱུར་ས་བདག་རིན་ཆེན་

[063A]༄༅། །བདུན། །ཕྱི་ནང་གསང་རྟེན་བླ་རྡོ་སྲོག་འཁོར་གྱིས། །བཀའ་ཉན་སྲོག་གི་བདག་པོ་བསེ་སྐུ་བ། །སྤྲུལ་པ་ཡང་སྤྲུལ་འཁོར་དང་བཅས་པ་ཡི། །ཐུགས་དམ་གཉན་པོ་དབྱིངས་སུ་སྐོངས་གྱུར་ནས། །རྣལ་
འབྱོར་བཅོལ་བའི་ཕྲིན་ལས་སྒྲུབ་པར་མཛོད། །ཆགས་བྲལ་དྲང་སྲོང་ཡིད་ཀྱི་ཤིང་རྟ་ཡང། །འདྲེན་བྱེད་མཇོས་པའི་གཟུགས་དང་གདངས་སྙན་སྒྲ། །ཞིམ་པའི་དྲི་བསུང་རོ་བདེའི་བཅུད་ཆེན་པོ། །འཇམ་མཉེན་རེག་བྱ་མཆོག་གི་འདོད་ཡོན་ལྔས། །
བཀའ་ཉན་སྲོག་གི་བདག་པོ་བསེ་སྐུ་བ། །སྤྲུལ་པ་ཡང་སྤྲུལ་འཁོར་དང་བཅས་པ་ཡི། །ཐུགས་དམ་གཉན་པོ་དབྱིངས་སུ་སྐོངས་གྱུར་ནས། །རྣལ་འབྱོར་བཅོལ་བའི་ཕྲིན་ལས་སྒྲུབ་པར་མཛོད། །རིན་ཐང་ཡོངས་བྲལ་ནོར་བུའི་སྒ་སྲབ་སོགས། །སྤྲས་
པའི་རྟ་མཆོག་རླུང་གི་གཤོག་པ་ཅན། །ཞོལ་གཡག་འདོད་འཇོའི་བ་མོ་གཡང་དཀར་ལུག་རྩལ་ལྡན་སྤྲ་དང་སྤྲེའུ་ར་སྐྱེས་ཀྱིས། །བཀའ་ཉན་སྲོག་གི་བདག་པོ་བསེ་སྐུ་བ། །སྤྲུལ་པ་ཡང་སྤྲུལ་འཁོར་དང་བཅས་པ་ཡི། །ཐུགས་དམ་
གཉན་པོ་དབྱིངས་སུ་སྐོངས་གྱུར་ནས། །རྣལ་འབྱོར་བཅོལ་བའི་ཕྲིན་ལས་སྒྲུབ་པར་མཛོད། །འཇིགས་པའི་ཁ་གདངས་དར་སྐད་འབྲུག་སྒྲའི་རྗེས། །སྙེག་བཟོད་སེང་གེ་སྟག་གཟིག་དོམ་ལ་སོགས། །ཁྲོ་གཏུམ་གཅན་གཟན་སྤུ་སྡུག་རི་
དྭགས་དང། །བར་སྣང་འཕུར་ལྡིང་མཛེས་པའི་བྱ་ཚོགས་ཀྱིས། །བཀའ་ཉན་སྲོག་གི་བདག་པོ་བསེ་སྐུ་བ། །སྤྲུལ་པ་ཡང་སྤྲུལ་འཁོར་དང་བཅས་པ་ཡི། །ཐུགས་དམ་གཉན་པོ་དབྱིངས་སུ་སྐོངས་གྱུར་ནས། །རྣལ་འབྱོར་བཅོལ་བའི་ཕྲིན་ལས་

[063B] །ཕས་རྒོལ་དཔུང་ཚོགས་འཇོམས་པའི་མཚོན་ཆ་དར། །རང་ཕྱོགས་ལུས་སྲོག་སྐྱོབ་བྱེད་སྲ་བརྟན་གོ་སྔགས་ནག་ཕུར་ཐོགས་ཆས་དང་རབ་བྱུང་གི་ཆ་ལུགས་སྐྱོ་གྲོགས་འབག་ཤོན་རྩེད་འཇོ་ཡིས། །བཀའ་ཉན་སྲོག་གི་བདག་པོ་བསེ་སྐུ་བ། །
སྤྲུལ་པ་ཡང་སྤྲུལ་འཁོར་དང་བཅས་པ་ཡི། །ཐུགས་དམ་གཉན་པོ་དབྱིངས་སུ་སྐོངས་གྱུར་ནས། །རྣལ་འབྱོར་བཅོལ་བའི་ཕྲིན་ལས་སྒྲུབ་པར་མཛོད། །ཁོར་ཡུག་ལྕགས་རིས་བསྐོར་བའི་ནོར་འཛིན་གཞིར། །རི་རབ་གླིང་དང་གླིང་ཕྲན་རོལ་པའི་མཚོ། །རིན་ཆེན་
འབྱུང་ཁུངས་མི་དང་ལྷ་ཀླུ་ཡི། །ཡོ་བྱད་སྤྱན་གཟིགས་མ་ཚང་མེད་པ་འདིས། །བཀའ་ཉན་སྲོག་གི་བདག་པོ་བསེ་སྐུ་བ། །སྤྲུལ་པ་ཡང་སྤྲུལ་འཁོར་དང་བཅས་པ་ཡི། །ཐུགས་དམ་གཉན་པོ་དབྱིངས་སུ་སྐོངས་གྱུར་ནས། །རྣལ་འབྱོར་བཅོལ་བའི་ཕྲིན་
ལས་སྒྲུབ་པར་མཛོད། །དམ་རྫས་ལྕགས་ཀྱུ་ལྔ་དང་སྒྲོན་མེ་ལྔ། །སྦྱངས་རྟོགས་སྦར་བྱས་བདུད་རྩིའི་གཏོར་མ་དང། །མྱོང་གྲོལ་སྨན་ཕུད་དམ་ཉམས་སྙིང་གི་ཁྲག་རང་བྱུང་མཚལ་སོགས་རཀྟའི་རྒྱ་མཚོ་ཡིས། །བཀའ་ཉན་སྲོག་གི་བདག་
པོ་བསེ་སྐུ་བ། །སྤྲུལ་པ་ཡང་སྤྲུལ་འཁོར་དང་བཅས་པ་ཡི། །ཐུགས་དམ་གཉན་པོ་དབྱིངས་སུ་སྐོངས་གྱུར་ནས། །རྣལ་འབྱོར་བཅོལ་བའི་ཕྲིན་ལས་སྒྲུབ་པར་མཛོད། །གདོད་ནས་རྙོག་པ་བྲལ་བ་རིག་པའི་གཤིས། །སྨྲ་བསམ་བརྗོད་ལས་འདས་པ་སྟོང་པའི་ངང།།
སྡིག་སྒྲིབ་ཉེས་པའི་ཆ་ཙམ་མ་དམིགས་ཀྱང། །ཀུན་རྫོབ་རྟེན་ཅིང་འབྲེལ་འབྱུང་འཕྲུལ་འཁོར་ལས། །མ་རིག་དབང་གྱུར་རྩ་བ་ཡན་ལག་གི་འདའ་དཀའ་དམ་ཚིག་སྡོམ་པ་བྲལ་བ་དང། །ཁྱད་པར་སྲོག་བདག་ཆེན་པོ་འཁོར་བཅས་ལ། །འགལ་འཁྲུལ་

[064A]༄༅། །ནོངས་པ་མ་ལུས་མཐོལ་ཞིང་བཤགས། །ཧཱུཾ༑ སྟོང་གསུམ་སྐད་ཅིག་མྱུལ་བའི་རྟ་མཆོག་སྟེང། །མཚམས་སྤྲིན་ཁྲག་གིས་སྦགས་པ་ལྟར་དམར་བ། །མདུད་དམར་བེ་ཅོན་དུང་ཁྲག་སྤྲུལ་ཞགས་འཛིན། །རྔམ་བརྗིད་
གནོད་སྦྱིན་ཁྲོས་པའི་སྐུ་ལ་བསྟོད། །མཐིང་ནག་ཆར་སྤྲིན་ཀློང་ནས་དབྱར་སྐྱེས་རྔ། །ལན་བརྒྱར་རྒོད་པའི་རྗེས་འགྲོ་ང་རོ་ཡིས། །སྡེ་བརྒྱད་ཀླང་པ་འགེམས་བཞིན་ལྐོག་གྱུར་གྱི། །བླང་དོར་རྗེན་པར་སྟོན་པའི་གསུང་ལ་བསྟོད། །ཀུན་ལམ་
ལྟར་བརྩེ་བའི་སྙིང་རྗེ་དང། །ཕན་ཚུན་ཁ་དོག་འགྲན་པའི་ཚངས་པ་དཀར། །ངང་ཉིད་ཞི་བར་གཅིག་ཀྱང་བདུད་སྡེ་ལ། །ཆེར་ཁྲོས་ཀུན་གསལ་ཐུགས་ཀྱི་དཔང་པོར་བསྟོད། །ཡིད་ཀྱི་བརྟན་པ་འཕྲོག་བྱེད་མཛེས་ཆགས་དང། །ལ་ལར་སྟོང་
ཁམས་གང་བའི་འཇིགས་གཟུགས་ཅན། །གཅིག་ཏུ་མ་ངེས་རྣམ་འགྱུར་སྣ་ཚོགས་པའི། །བགྲང་ཡས་སྤྲུལ་འཁོར་དཔུང་དང་བཅས་ལ་བསྟོད། །ཧཱུཾ༑ ཁྱབ་བདག་རིགས་རྣམས་ཀུན་བྱེད་ཧེ་རུ་ཀཿ། །གངས་ཅན་ལྷ་གཅིག་སྲོང་བཙན་ཆོས་ཀྱི་རྒྱལ། །
བརྟུལ་ཞུགས་གྲུབ་པའི་རིག་འཛིན་ཆེན་པོ་སོགས། །ལྷ་དང་བླ་མའི་དམ་ཚིག་ཉེར་དགོངས་ལ། །མཐའ་དབུས་ཀུན་ཏུ་ཕན་དང་བདེ་བ་ཡི། །དབྱར་སྐྱེས་འབྲས་བཟང་བསྐྱེད་དང་སྤེལ་བའི་གཞི། །ཐུབ་བསྟན་སྤྱི་དང་ཀུན་མཁྱེན་ཙོང་ཁ་པའི། །རིང་
ལུགས་ཆུ་འཛིན་སྟུག་པོ་མི་ཉམས་ཤིང། །བསིལ་ལྡན་བདུད་ཀྱི་རིགས་གྱུར་བྲང་འགྲོའི་ཁས། །འཐུལ་བའི་རྒུད་ཚོགས་ནག་པོ་བརྩེགས་པའི་སྡེ། །ལྷ་ཁྱོད་མཐུ་སྟོབས་རི་དྭགས་ལྟེ་བའི་དྲིས། །མིང་གི་ལྷག་མ་ཙམ་དུ་གཞིལ་བར་མཛོད། །

[064B]རྣལ་འབྱོར་བདག་ལ་འཚེ་བའི་དགྲ་དང་བགེགས། །ཞི་བས་འདུལ་དུ་མ་འཚལ་ཅི་མཆིས་པའི། །སྙིང་ཁྲག་ཤ་དང་དབུགས་ལ་མྱུར་དུ་རོལ། །སྤྱི་དང་བྱེ་བྲག་འཇིག་རྟེན་མ་ལུས་སུ། །བཀྲ་ཤིས་དཔལ་གྱི་དགེ་
མཚན་དར་དྲག་ཅིང། །མཐའ་འདུལ་ཡང་འདུལ་རུ་གནོན་གཙུག་ལག་དང། །དགེ་འདུན་སྡེ་ཚོགས་འཕེལ་ཞིང་རྒྱས་པར་མཛོད། །སྒོ་གསུམ་བྱ་བ་དོན་ལྡན་འཁྲི་ཤིང་ཁྱོན། །ཕྱོགས་ཀུན་ཡངས་ལས་ཕན་དང་བདེ་བའི་འབྲས། །ཇི་སྙེད་
ཡོངས་སུ་སྨིན་པའི་རྩེ་དགའ་ཡིས། །བསམ་དོན་འགྲུབ་པའི་དགའ་སྟོན་མྱུར་ངོམ་མཛོད།  །ཅེས་པ་འདི་ནི་ཁྲ་འབྲུག་གནས་སྲུང་ཚངས་པ་ཆེན་པོའི་ལུང་གིས་བཀའ་ཉན་གནོད་སྦྱིན་བསེ་སྐུ་བར་གསོལ་མཆོད་བསྐང་བཤགས་བསྟོད་བསྐུལ་སོགས་དོན་ཚང་བ་ཞིག་དགོས་ཞེས་བསྐུལ་མ་
མཛད་པའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།རྣམ་ཀུན་མཆོག་ལྡན་དབྱིངས་ཀྱི་ཕོ་ཉ་མོར། །རྗེས་ཆགས་བདེ་ཆེན་རབ་འབར་ཧེ་རུ་ཀར། །དབྱེར་མེད་གནས་གསུམ་སྤྱོད་པའི་མཁའ་འགྲོ་ཡི། །
དབང་ཕྱུག་བླ་མའི་ཞབས་པད་གཙུག་ཏུ་མྖྡོ།  །དིར་མཁའ་འགྲོའི་གཙོ་མོ་དཔལ་ལྡན་བཀྲ་ཤིས་ཚེ་རིང་མ་གཙོ་འཁོར་ལ་མཆོད་བསྟོད་མདོར་བསྡུས་བྱ་བའི་ཚུལ་ནི། རང་ཡི་དམ་གྱི་བདག་བསྐྱེད་སྔོན་དུ་འགྲོ་བས་མཆོད་གཏོར་རྣམས་ལ།  སྭ་བྷཱ་ཝ་ ས་སྟོང་པར་སྦྱངས།  སྟོང་པའི་
ངང་ལས་ཨོཾ་ལས་བྱུང་བའི་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ཞུ་བ་ལས་བྱུང་བའི་མཆོད་རྫས་དང་སྤྱན་གཟིགས་ཀྱི་ཚོགས་དཔག་ཏུ་མེད་པ་བསྟན་སྲུང་དབང་མོ་འཁོར་དང་བཅས་པ་མཉེས་པར་

[065A]༄༅། །བྱེད་པས་གནམ་ས་བར་སྣང་གི་ཁྱོན་ཐམས་ཅད་གང་བ་འབྱུང་ཞིང་རྒྱས་པར་གྱུར་ཅིག་གཏོར་མ་རིན་པོ་ཆེའི་སྣོད་དུ་ལྷ་མིའི་བཟའ་བཅའ་བཏུང་བ་གྱ་ནོམ་པའི་སྟེང་དུ་ཨོཾ་ཨཱ་ཧཱུཾ་ལས་འོད་འཕྲོས་པས་འཁོར་འདས་
ཀྱི་བཅུད་ཐམས་ཅད་བསྡུས། ཡི་གེ་གསུམ་ལ་ཐིམ་པ་ཞུ་བ་ལས་བདུད་རྩིའི་རྒྱ་མཚོ་ཟད་མི་ཤེས་པར་གྱུར། ཨོཾ་ཨཱ་ཧཱུཾ།  ལན་གསུམ་དང།  ཨོཾ་སརྦ་བིད་པཱུ་ར་པཱུ་ར། སུ་ར་སུ་ར། ཨཱ་བརྟ་ཡ་ཨཱ་བརྟ་ཡ་ཧོཿ་བཛྲ་སྥ་ར་ཎ་ཁཾ་སཱཧཱ།  ཞེས་ནམ་མཁའ་མཛོད་ཀྱི་
སྔགས་རྒྱས་བྱིན་གྱིས་བརླབས།  ཀྱཻ༑ ཕྱི་ལྟས་རིན་ཆེན་བརྩེགས་པའི་རི། །གངས་དཀར་རྩེ་མོ་དགུང་དུ་སྙེག་སྤང་གཤོངས་རྩི་སྨན་ལྗོན་ཤིང་དང། །མེ་ཏོག་དགའ་ཚལ་སྡུག་གུ་ཅན། །ནང་དུ་རིན་ཆེན་ལས་གྲུབ་པའི། །ཕོ་བྲང་ཡིད་འོང་སྐྱེད་མོས་ཚལ། །ལྷ་
མིའི་ཕུན་ཚོགས་ཡོངས་གཏམས་པའི། །བཀོད་མཛེས་དགའ་བའི་གནས་མཆོག་ནས། །བདེ་ཆེན་ལྷན་ཅིག་སྐྱེས་པའི་དཔྱིད། །སྤྲོས་བྲལ་ཐིག་ལེ་གཅིག་པུ་ལས། །ཡེ་ཤེས་ཌཱ་ཀི་ཆེན་མོ་ལྔ། །གཙོ་དང་འཁོར་དུ་ཉེར་བསྟན་པ། །ཡིད་འོད་མཛེས་
པའི་ཆ་ཤས་ཀུན། །གཅིག་བསྡུས་བཀྲ་ཤིས་ཚེ་རིང་མ། །མཆེད་ལྔ་བྲན་གཡོག་བཅས་པ་རྣམས། །སྤྱན་འདྲེན་གནས་འདིར་ང་ཚུར་བྱོན། །ཧཱུཾ་ལཾ་འགྲེང་བཛྲ་ཏི་པ་ཏི་པ་ཏིང་ཏིང་བཛྲ་ཨོཾ་ས་པ་རི་ཝཱ་ར་ཨེ་ཧྱེ་ཧི། སྲིད་གསུམ་འགེང་པའི་སྒྱུ་འཕྲུལ་
འགྱེད། །གངས་ཀྱི་ཡུམ་ཆེན་ཀུན་བཟང་མ། །མདུན་དུ་འཇའ་འོད་གུར་ཁྱིམ་དབུས། །དགྱེས་པའི་སྟན་ལ་ཏིཥྛནྟུ། །བཀོད་ལེགས་རིན་ཆེན་སྣོད་ཡངས་སུ། །དོན་དམ་སྔགས་ཀྱི་རང་བཞིན་ལས། །བྱུང་བའི་མཆོད་ཡོན་ཞབས་བསིལ་དང། །དྲི་

[065B] །ལྷན་སྐྱེས་སྦྱར་བྱུང་བདུག་སྤོས་འཐུལ། །གསལ་བྱེད་འོད་འབར་དྲི་ཆུའི་མཚོ། །རོ་བརྒྱ་ལྡན་པའི་ཞལ་ཟས་དང། །གླུ་དབྱངས་སྙན་པའི་རོལ་མོས་མཆོད། །ཨོཾ་ཨརྒྷཾ། པཱདྱཾ། བཛྲ་པུཥྤེ། དྷཱུ་པེ། ཨཱ་ལོ་ཀེ་གནྡྷེ་
ནཻ་ཝིདྱ། ཤཔྡ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཧཱུཾ། དབང་པོ་དྲུག་གི་སྤྱོད་ཡུལ་དུ། །ཟག་མེད་བདེ་བ་རྒྱས་བྱེད་པའི། །གཟུགས་སྒྲ་དྲི་རོ་རེག་བྱ་ཡི། །འདོད་ཡོན་མ་ཚང་མེད་པ་དང། །ཕྱོགས་ཀུན་བརྡལ་བའི་དབྱིག་འཛིན་གཞིར། །རིན་
ཆེན་རི་བོ་གླིང་དང་མཚོ། །དཔག་བསམ་ལྗོན་ཤིང་འདོད་འཇོའི་བ། །མ་རྨོས་འབྲས་མཆོག་གཏེར་བུམ་བཟང། །རྒྱ་ཆེན་ལེགས་བྱས་མཁར་འཕགས་པའི། །རིན་ཆེན་བདུན་དང་བཀྲ་ཤིས་རྟགས། །མདོར་ན་མཁོ་དགུའི་དམ་རྫས་དང། །
སྤྱན་གཟིགས་མ་ཚང་མེད་པ་འབུལ། །རིགས་ལྔ་ཞུ་བའི་བྱིན་ཆེན་པོར། །འཁོར་འདས་གཟི་བརྗིད་དྭངས་མ་ཀུན། །འདུས་པའི་སྨན་གཏོར་རཀྟ་ཡི། །མཆོད་ཚོགས་རྒྱ་མཚོས་མཉེས་གྱུར་ཅིག་བསྟན་སྐྱོང་ཆེན་མོ་འཁོར་དང་བཅས་པའི་
ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོ་འོད་ཀྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་པར་གྱུར། ཨོཾ་བཛྲ་ས་མ་ཡ་ཌཱ་ཀི་ནཱི་མ་མ་པཉྩ་སིདྡྷི་ཛྙཱ་ན་ས་མ་ཡ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།  ཞེས་པ་བདུན་ནམ་ཉེར་གཅིག་
གིས་གཏོར་མ་ཕུལ། བསྟོད་པ་དང་ཕྲིན་ལས་བཅོལ་བ་ནི།  ཨོཾ༑ རབ་དཀར་ཟླ་གཞོན་གསར་པའི་ལང་ཚོ་ལ། །ཡིད་འཛིན་མིག་གི་བདུད་རྩིའི་འབྱོར་པས་སྤུད། །འཕྲོག་བྱེད་སྟེང་སྒེག་རྡོ་རྗེ་བུམ་པ་འཛིན། །ཚེ་ཡི་མཆོག་སྩོལ་དབང་མོར་བདག་

[066A]༄༅། །བསྟོད་དོ། །སྔོ་སངས་ལན་བརྒྱར་གྱིས་པའི་མདོག་འཁུ་ཞིང། །ཕྱག་གཉིས་བ་དན་གསལ་འཚེར་མེ་ལོང་འཛིན། །མྱུར་མགྱོགས་རྐྱང་ཆིབས་མཐིང་གི་ཞལ་བཟབ་མ། །ཀུན་མཐོབ་པྲ་ཡི་དངོས་གྲུབ་སྩོལ་
ལ་བསྟོད། །ཛམྦུའི་མདངས་དང་ཉིན་བྱེད་གཞོན་ནུའི་ཟེར། །འདྲེས་པའི་དཔལ་འཛིན་ཟས་གཞོང་ནེའུ་ལེ་འཛིན། །ཁྲོ་གཏུམ་སྟག་ཆིབས་མི་གཡོ་བློ་བཟང་མ། །རོ་བརྒྱའི་བཅུད་ཀྱི་དངོས་གྲུབ་སྩོལ་ལ་བསྟོད། །པདྨ་རཱ་གའི་མདངས་འཁུ་
འོད་དམར་འཁྲིགས། །ཡིད་བཞིན་ནོར་དང་གཏེར་གྱི་སྒྲོམ་བུ་འཛིན། །ཡུ་མོ་ལ་ཆིབས་ཅོད་པན་མགྲིན་བཟང་མ། །འཛད་མེད་ནོར་གྱི་དངོས་གྲུབ་སྩོལ་ལ་བསྟོད། །མར་གད་ཞུན་མར་འཁྱིལ་བའི་མདངས་འཛིན་ཅིང། །འདུ་ཅའི་ཆུན་པོ་སྤྲུལ་གྱི་ཞགས་པ་
བསྣམས། །གཡུ་འབྲུག་ལ་ཆིབས་གཏང་དཀར་འགྲོ་བཟང་མ། །རྐང་བཞི་ཕྱུགས་ཀྱི་དངོས་གྲུབ་སྩོལ་ལ་བསྟོད། །བསྙེན་ན་ཀླུ་དབང་གཙུག་གི་ནོར་བུ་བཞིན། །དགོས་འདོད་ཡིད་ལྟར་སྩོལ་བའི་ཞི་བ་དང། །རྦད་ན་ཐོག་གི་རྗེས་འགྲོ་གདུག་རྩུབ་
ཀྱིས། །དགྲ་འཇོམས་དྲག་པོའི་འཁོར་ཚོགས་རྒྱ་མཚོར་བསྟོད། །ཨེ་ཝཾ་ཐབས་དང་ཤེས་རབ་རོལ་པ་ལས། །ནང་ལྟར་ལྷན་སྐྱེས་ཡེ་ཤེས་མཁའ་འགྲོ་མ། །ཕྱི་རོལ་ཞིང་སྐྱོང་ཚེ་རིང་མཆེད་ལྔ་ཞེས། །སྡེ་བརྒྱད་ཡོངས་ཀྱི་དབང་ཕྱུག་མཐུ་མོ་ཆེས། །
རིག་འཛིན་ལྷ་དང་མཁའ་འགྲོས་སྔོན་བསྒྲགས་པའི། །ཐ་ཚིག་དགོངས་ལ་རྣལ་འབྱོར་བདག་ཅག་ལ། །མ་སྲིང་བཞིན་དུ་བརྩེ་བས་སྐྱོང་བ་དང། །མཆོག་ཐུན་དངོས་གྲུབ་འགྲུབ་པའི་སྟོང་གྲོགས་མཛོད། །དྲི་མེད་རྒྱལ་བའི་བསྟན་པ་བཤད་སྒྲུབ་ཀྱིས། །

[066B] །ཕྱི་ནང་གསང་བའི་མཐུན་རྐྱེན་ལེགས་ཚོགས་ཀུན། །ལྷུན་གྲུབ་ཡིད་ཀྱི་རེ་བ་གང་བར་མཛོད།  །ཅེས་དཔལ་ལྡན་བསྟན་སྐྱོང་ཆེན་མོ་བཀྲ་ཤིས་ཚེ་རིང་མའི་མཆོད་གཏོར་འབུལ་ཚུལ་མདོར་བསྡུས་པ་འདི་ནི། མལ་དྲོ་སྤ་ཡགས་
ཀྱི་ཉེ་འདབས་ཀླུ་ནང་ཞེས་པར་སྔར་དཔལ་ཆོན་རྒ་ལོ་སོགས་དམ་པ་འགའི་སྒྲུབ་གནས་ཡོད་པ་སྟོངས་ཤུལ་དུ་ལྕགས་སྤྲེའུ་ལོ་དག་པ་བླ་བྲང་དང་ཤེ་མ་དཀར་མོ་ཟུང་འབྲེལ་གྱིས་བྱང་ཆུབ་ལམ་རིམ་དང་འཇིགས་གསང་བསྐྱེད་རྫོགས་ཀྱི་འཁྲིད་སོགས་ལ་སྒྲུབ་པ་ལྷུར་མཛད་པའི་ཐུགས་དམ་པ་འགའ་བཞུགས་
གནས་ཀྱི་སྒྲུབ་སྡེ་གསར་འཛུགས་བགྱིས་པར། གནས་འདིའི་སྲུང་མ་ཇོ་མོ་ཚེ་རིང་མའི་གཏོར་འབུལ་ཕྲིན་བཅོལ་སོགས་དོན་ཚང་བ་འཁྱེར་བདེ་ཞིག་དགོས་ཞེས་དག་པ་མཁན་པོ་བློ་བཟང་ནོར་བུས་བསྐུལ་པའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།
སྟོང་གསུམ་ལྟར་ཡངས་ངོ་མཚར་སྣོད་འཁྱིལ་བའི། །ཤ་དང་བདུད་རྩི་མཆོག་གི་བཅུད་ལེན་མཚོ། །རྡོ་རྗེ་གསུམ་དངོས་ཨོཾ་དང་ཨཱ་ཧཱུཾ་གིས། །བྱིན་བརླབས་འདོད་ཡོན་ལྔ་རྫོགས་གསེར་སྐྱེམས་འདི། །སྐྱབས་ཀྱི་དམ་པ་བླ་མ་ཡི་དམ་ལྷ། །ཁྱད་པར་སྲིད་གསུམ་
དབང་སྒྱུར་རེ་མ་ཏཱི། །གདོང་ཅན་དུས་བཞིའི་རྒྱལ་མོ་བསྟན་མ་སོགས། །གྲངས་མེད་འཁྲོ་དང་བཅས་པར་ལེགས་འབུལ་ལོ། །དགྱེས་དགུ་ཚང་བའི་མཆོད་པ་འདི་བཞེས་ནས། །རྩ་བརྒྱུད་བླ་མ་སྤྱི་དང་ཁྱད་པར་དུ། །ཐམས་ཅད་གཟིགས་པ་རིམ་བྱོན་དམ་
ཚིག་བཞིན། །ཡོངས་འཛིན་ཚོགས་རྣམས་སྐུ་ཚེ་ཕྲིན་ལས་སྤེལ། །མཉམ་མེད་ཆོས་ཀྱི་རྒྱལ་པོ་བཙོང་ཁ་པའི། །ལུགས་བཟང་ཡར་ངོའི་ཟླ་ལྟར་འཕེལ་བ་དང། །ཆོས་ཀྱི་སྡེ་འདིར་བཤད་སྒྲུབ་བསྟན་པའི་སྲོལ། །མི་ཉམས་སྲིད་མཐའི་བར་དུ་རྒྱས་པར་

[067A]༄༅། །མཛོད། །འཇིག་རྟེན་ཀུན་ཏུ་བཀྲ་ཤིས་དཔལ་གྱིས་ཕྱུག་རྣལ་འབྱོར་བདག་ཅག་གནས་སྐབས་ཐམས་ཅད་དུ། །དམག་ཟོར་རྒྱལ་མཚོ་གཡེལ་མེད་གྲོགས་མཛད་ནས། །ཆོས་ལྡན་བསམ་པ་འགྲུབ་པའི་ཕྲིན་
ལས་མཛོད།  །ཅེས་པ་འདི་ནི་བཤད་སྒྲུབ་བསྟན་པའི་རྒྱ་མཚོར་གྱུར་པ་དྭགས་གྲྭ་ཚང་གི་སློབ་དཔོན་རབ་འབྱམས་པ་ལྷུན་གྲུབ་རྒྱ་མཚོས་གྲྭ་ཚང་ཞལ་འདོན་མཛད་རྒྱུ་སོགས་ལ་དཔལ་ལྡན་ལྷ་མོའི་གསེར་སྐྱེམས་འབུལ་ཚིག་ཅིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་
མཚོས་སྦྱར།།     ༈    །།ཆོས་དབྱིངས་ཡེ་ཤེས་རྣམ་དག་ནམ་མཁའི་ཁམས། །གསང་བར་འཁོར་ལོ་སྒྱུར་བའི་བརྟུལ་ཞུགས་ཆེར། །མངོན་བཞེངས་རྡོ་རྗེ་གཏུམ་པོས་མཆོག་ཐུན་གྱི། །དངོས་གྲུབ་མ་ལུས་ཆར་ལྟར་འབེགས་པར་མཛོད། །
ཀུན་ཁྱབ་ཆོས་ཀྱི་སྙིང་པོ་སྟོང་བའི་འཕྲུལ། །མཐུ་ལྡན་དྲེགས་པའི་རྗེ་བོར་ཡོངས་ཤར་བ། །གནོད་སྦྱིན་ཆེན་པོ་རི་སྙིང་ཞེས་བྱ་བ། །འཁོར་ཚོགས་གྲངས་མེད་དབུང་དང་བཅས་པ་རྣམས། །མཉེས་བྱེད་སྤྱན་གཟིགས་དམ་རྫས་ཡོངས་སུ་འདུས། །བག་
ཕེབས་ཏིང་འཛིན་གྱིས་བཀོད་དགའ་བའི་ཚལ། །གནས་འདིར་མཆོད་པའི་མགྲོན་དུ་སྤྱན་འདྲེན་ན། །མ་ཐོགས་ད་ལྟ་ཉིད་དུ་གཤེགས་སུ་གསོལ། །ཆལ་ཆིལ་རྦ་རླབས་གཡོ་བའི་མཆོད་ཡོན་དང། །དག་བྱེད་གཙང་མ་ཆབ་ཀྱི་ཞབས་བསིལ་
སྦྲེང། །དྲི་ཞིམ་ངོ་མཚར་བཞད་པའི་མེ་ཏོག་དང། །མཁའ་ལ་སྤོས་དུད་ལང་ལོང་སྤྲིན་དུ་འཁྲིགས། །མུན་པ་འཕྲོག་པའི་ཀུན་གསལ་སྣང་བ་དང། །ག་པུར་སྨན་གྱི་ངད་ལྡང་དྲི་ཆབ་མཚོ། །རོ་བརྒྱ་ཡོངས་ཚང་ལྷ་ཡི་ཞལ་ཟས་དང། །སྙན་བརྗིད་

[067B] །གླིང་བཞིར་དབང་སྒྱུར་ས་སྤྱོད་རིན་ཆེན་བདུན། །བཀྲ་ཤིས་དཔལ་གྱི་རྫས་དང་མཚན་མ་བརྒྱད། །མཐུ་ལྡན་དཀར་ཕྱོགས་སྐྱོང་བའི་གནོད་སྦྱིན་གཙོ། །འཁོར་དང་བཅས་པའི་སྤྱན་ལམ་འབྱུང་གྱུར་ཅིག། །དབང་པོ་
ཀུན་ལ་བདེ་བའི་རོལ་བ་ཡིས། །ཚིམ་བྱེད་ཡིད་དུ་འོང་བའི་འདོད་ཡོན་ལྔ། །སྲ་བརྟན་རང་ལུས་བསྲུང་བའི་གོ་ཆ་དང། །དགྲ་འཇོམས་སྣ་ཚོགས་མཚོན་ཆ་རྣོ་དབལ་ཅན། །མྱུར་མགྱོགས་རླུང་གི་ཤུགས་འཆང་ཅང་ཤེས་རྟ། །ཞོལ་གཡག་འདོད་པ་འཇོ་
བའི་བ་དང་ལུག་མཁའ་ལྡིང་བྱ་དང་རྩལ་ལྡན་གཅན་གཞན་ཚོགས། །སྤུ་སྡུག་ཡིད་དུ་འོང་བའི་རི་དྭགས་ཁྱུ། །གཞན་ཡང་མངོན་མཐོའི་འབྱོར་པས་ཉེར་མཛེས་པའི། །ཡ་རབས་མི་དང་ལྷ་ཀླུ་གནོད་སྦྱིན་གྱི། །ལོངས་སྤྱོད་འདོད་དགུ་མཚང་
མེད་པ་རྣམས། །ཏིང་འཛིན་སྔགས་དང་ཕྱག་རྒྱས་སྤྲུལ་ཏེ་འབུལ། །དྲི་ཞིམ་ཤིང་སྣ་སྨན་དང་སྤོས་ཀྱི་ཚོགས། །བྱིན་ཟའི་ཕུང་པོས་བསྲེགས་པའི་བསངས་ཀྱི་དུད། །མཁོ་དགུའི་འདོད་པ་རྒྱ་མཚོར་བྱིན་བརླབས་ནས། །འབུལ་གྱི་ཉམས་ཆགས་སྐོང་ཞིང་མཉེས་
གྱུར་ཅིག་ཁོར་ཡུག་ལྕགས་རིའི་ཕ་མཐའ་ལས་བརྒལ་པའི། །རིན་ཆེན་སྣོད་དུ་བཟའ་བཅའ་བཏུང་བའི་ཚོགས། །འབྲུ་གསུམ་རྡོ་རྗེ་གསུམ་གྱི་ངོ་བོ་ཡིས། །བྱིན་བརླབས་གཏོར་མ་འདི་འབུལ་བཞེས་སུ་གསོལ། །དབང་སྔོན་ལྷུན་པོར་
བརྩེགས་བཞིན་བརྗིད་པའི་སྐུ། །ཕྱག་གཡས་གསེར་གྱི་རྡོ་རྗེ་མཁའ་ལ་གདེངས། །གཡོན་པ་སྤྲུལ་གྱི་ཞགས་པས་དགྲ་བགེགས་འཆིང། །མཐུ་ལྡན་གནོད་སྦྱིན་སྡེ་དཔོན་ཁྱོད་ལ་བསྟོད། །དབུ་ལ་རྡོ་རྗེའི་ཏོག་ཅན་ཐོད་དཀར་བཅིངས། །དར་

[068A]༄༅། །སྔོན་མཛེས་པའི་བེར་གྱིས་སྐུ་ལ་བརྒྱན། །ཡིད་ལྟར་མགྱོགས་པའི་རྟ་མཆོག་ལ་ཆིབས་ཤིང། །དཔའ་བོའི་ཆས་ཀྱིས་མཛེས་པ་ཁྱོད་ལ་བསྟོད། །དགྱེས་བསྐྱེད་ལྟ་ན་སྡུག་པའི་བཙུན་མོ་དང། །ལྷ་ཀླུ་རྒྱལ་བཙན་
སྣ་ཚོགས་བཞོན་པ་ཅན། །བཀའ་ཉན་ལས་བྱེད་འཁོར་དང་བཅས་པ་ལ། །རྣལ་འབྱོར་དང་པོའི་ཡིད་ཀྱིས་བསྟོད་པར་བགྱི། །འཇིག་རྟེན་སྤྱི་དང་ཁྱད་པར་ཡུལ་ཕྱོགས་འདིར། །ནད་འཁྲུག་ལོ་ཉེས་རྒུད་པ་ཀུན་ཞི་ཞིང། །སྲིད་ཀྱི་དབང་ཐང་
ཕུན་ཚོགས་མ་ལུས་པ། །དབྱར་གྱི་ཆུ་བོ་བཞིན་དུ་འཕེལ་བར་མཛོད། །དགེ་འདུན་སྡེ་རྣམས་བཤད་སྒྲུབ་རབ་འཕེལ་ཞིང། །དམ་ཆོས་ཚུལ་བཞིན་སྤྱོད་པའི་རྣལ་འབྱོར་ལ། །འགལ་རྐྱེན་མཚན་མ་ཉེར་ཞི་མཐུན་པའི་རྐྱེན། །ཇི་སྙེད་
ཡིད་ལྟར་འགྲུབ་པའི་ཕྲིན་ལས་མཛོད། །ཁྱད་པར་བདག་ཅག་རྒྱུ་སྦྱོར་འཁོར་བཅས་ལ། །ནག་ཕྱོགས་མི་མཐུན་རྐྱེན་ངན་ཞི་བ་དང། །ལེགས་ཚོགས་བསམ་དོན་གཡས་སུ་འཁྱིལ་བའི་དུང། །འབྲས་བུ་གྲུབ་པའི་སྙན་པས་ཁྱབ་
པར་མཛོད།  །ཅེས་པ་འདི་ནི་ཁམས་སྤོམ་རྩེ་རག་ནས་ལས་བྱེད་པ་ལྡིང་དཔོན་སངས་རྒྱས་ཚེ་རིང་གིས་ཕྱོགས་དེའི་གཞི་བདག་གནོད་སྤྱིན་རི་སྙིང་ཞེས་པར་མཆོད་བསྟོད་སོགས་ཚང་བའི་གསོལ་ག་ཞིག་དགོས་ཞེས་བསྐུལ་མ་བྱུང་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།
ཧཱུཾ༑ རྣམ་པ་ཀུན་གྱི་མཆོག་ལྡན་ཆོས་དབྱིངས་ཨེར། །ཐབས་མཆོག་བདེ་ཆེན་རོལ་པའི་ཟུང་འཇུག་ཝཾ། །ཧེ་རུ་ཀ་དཔལ་འཇིགས་བྱེད་འབར་བ་ཡི། །ཐུགས་གསང་ཧཱུཾ་ལས་བཞེངས་པའི་ཁྲོ་བོ་ཆེ། །བརྗིད་སྐུ་ལྷུན་པོའི་གཏོས་དང་

[068B] །ཉི་ཟླ་འབར་བའི་སྡང་མིག་འཁོར་ལོར་འབར། །གནམ་ས་ལྟ་བུར་གདངས་བའི་ཞལ་གྱི་གྲྭར། །སྟོང་ཁམས་དགྲ་དང་བགེགས་ཚོགས་ཆེམ་ཆེམ་ཟ། །ཕྱག་གཡས་ཙན་དན་བེང་ལས་ཁྲོ་གཏུམ་གྱི། །དམག་ཚོགས་སྤྲུལ་པ་ཡང་སྤྲུལ་གྲངས་མེད་
འགྱེད། །གཡོན་པ་པར་བུར་དམ་ཉམས་ཙིཏྟ་སོགས། །ནང་ཁྲོལ་ཁྲག་ཞག་གང་བ་དགྱེས་དགུར་གསོལ། །བརྐྱང་བསྐུམ་དོར་སྟབས་བསྐྱོད་པས་ས་ཆེན་པོ། །གཡོ་མཛད་ལེགས་ལྡན་བསྟན་པའི་བྱར་བ། །སྔོན་ཚེ་ཐུགས་དམ་གཉན་པོ་བཅས་པ་
བཞིན། །བདུད་འདུལ་དྲག་པོའི་ལས་ལ་སྐུ་བཞེངས་ཤིག་དགྲ་སྲོག་གཅོད་པའི་གྲི་གུག་གཡས་ན་གདེངས། །གཡོན་པས་སྙིང་དམར་དྲོད་ལྡན་འཚིར་ནས་ཟ། །ལས་ཀྱི་མོན་པ་ལ་སོགས་བཀའ་ཉན་དང། །སྡེ་དཔུང་གྲངས་མེད་
འཁོར་ཚོགས་ལས་ལ་བཞེངས། །འཇིག་དུས་མེ་ལྕེའི་ཕྲེང་བ་འཁྲིགས་པའི་དབུས། །ཁྲག་ཞག་རྦ་ཀློང་རབ་འཁྲུག་གཞལ་མེད་ནས། །སྲོག་བདུད་ལེགས་ལྡན་མགོན་པོ་འཁོར་དང་བཅས། །རིངས་པའི་ཚུལ་གྱིས་ལས་ལ་ད་
བཞེངས་ཤིག་རྒྱལ་བའི་བསྟན་པ་གཉན་པོ་བཤིག་པ་དང། །བླ་མའི་སྐུར་སྡོ་ཕྲིན་ལས་བར་དུ་གཅོད། །སྐྱེ་བོའི་བདེ་སྐྱིད་འཕྲོག་བྱེད་ཆོས་མཛད་ལ། །མ་ཉེས་གནོད་པར་སེམས་པའི་དགྲ་དང་བགེགས། །ཕྱོགས་བཅུ་ཡུལ་ཁམས་གང་དུ་གནས་
ན་ཡང། །ལས་ངན་རླུང་དམར་འཚུབ་པའི་རྟ་ལ་བསྐྱོན། །འདར་མེད་བདུད་ཀྱི་ཞགས་པས་སྐེ་ལ་ཆིངས། །ཁྲོ་གཏུམ་བཤན་པའི་ཚོགས་ཀྱིས་མཐའ་བསྐོར་ལ། །གྲི་གུག་རལ་གྲི་དགྲ་སྟས་དུམ་བུར་གཏུབས། །མདའ་མདུང་རྣོ་བའི་མཚོན་ཆས་གནད་

[069A]༄༅། །ལ་ཕུག་བསོད་ནམས་དབང་ཐང་དྲག་པོའི་མཐོར་རླུང་དང། །ཕྲད་པའི་རྡུལ་བཞིན་མིང་གི་ལྷག་མར་གཏོར། །བརྒྱུད་ལྡན་བླ་མ་ཡི་དམ་བཀའ་ཡི་རྒྱས། །བཏབ་པའི་ཐ་ཚིག་མ་གཡེལ་འདིར་དགོངས་ནས། །གནོད་བྱེད་
ནག་པོའི་ཕྱོགས་གྱུར་དགྲ་བགེགས་ཚོགས། །མ་ལུས་སྒྲོལ་ལ་ཤ་ཁྲག་ཧབ་ཀྱིས་རོལ། །འགྲོ་ལ་ཕན་བདེའི་བསིལ་སྦྱིན་བཙོང་ཁ་པའི། །རིང་ལུགས་གདུགས་དཀར་ཀུན་གསལ་མཐའ་ཁྱབ་ཏུ། །འཕེལ་ཞིང་བསྐལ་བཟང་རྒྱལ་བ་རྒྱ་མཚོའི་
སྡེ༑ །ཡོན་མཆོད་བསྟན་འཛིན་ཚོགས་རྣམས་སྐུ་ཚེ་སྲིངས། །དགའ་ལྡན་གསེར་འོད་ལེགས་ཆགས་ཞྭས་མཛེས་པའི། །བསམ་གཏན་ཆོས་ཀྱི་གླིང་གྱུར་དགེ་འདུན་སྡེ། །ཇི་སྙེད་བཤད་སྒྲུབ་བསླབ་གསུམ་བྱ་བ་ཡིས། །དབྱར་སྐྱེས་ཆུ་མཚོའི་
འཕེལ་བ་ལ་འགྲན་མཛོད། །ལྷ་གཅིག་སྲོང་བཙན་ཡབ་ཡུམ་ལེགས་མཛད་ཀྱིས། །རྒྱས་བཏབ་རྒྱལ་བའི་ཕོ་བྲང་ར་མོ་ཆེ། །འདི་སོགས་ཆོས་འཁོར་གཙུག་ལག་ཁང་རྣམས་ལ། །གནོད་པའི་རྐྱེན་བཟློག་ཕྲིན་ལས་རྒྱས་པར་མཛོད། །ཕྱོགས་
བྲལ་སྐྱེ་བོ་ཡོངས་ལ་དགེ་ཤིས་ཀྱི། །མཚན་མ་རྟ་ལྗང་ཅན་གྱི་སྣང་བས་སྲུངས། །བག་ཡོད་དགེ་བ་བཅུ་ཡི་ཁྲིམས་བཙན་པོས། །གནས་སྐབས་ཀུན་ཏུ་ཆོས་བཞིན་སྤྱོད་པར་མཛོད། །མཆོད་བསྟོད་གུས་པ་ལྷུར་ལེན་རྣལ་འབྱོར་ལ། །ནད་གདོན་བར་དུ་
གཅོད་པ་ཀུན་ཞི་ནས། །ལེགས་ཚོགས་ཡོན་ཏན་རབ་རྒྱས་དབང་དྲག་གི་ཕྲིན་ལས་གང་ཡང་མ་ཐོགས་ལྷུན་གྲུབ་མཛོད།  །ཅེས་པ་འདི་ནི་ཕན་བདེའི་རྩ་ལག་རྒྱས་བཏབ་ར་མོ་ཆེའི་གཙུག་ལག་ཁང་གི་སྲུང་མ་དཔལ་མགོན་བེད་དམར་ལ་བསྐུལ་ཞིང་གོང་སྨོས་དོན་ཚང་བའི་ཕྲིན་

[069B]།    ༈    །།གཡུ་སྒྲོན་མའི་གཏོར་འབུལ་ནི།  ཨོཾ་བརྗོད་བྲལ་བདེ་བ་ཆེན་པོའི་ངང་ཉིད་ལས། །ཁྲོ་ཆགས་ཞི་བའི་ནམ་འགྱུར་བགྲང་ཡས་སྐུར། །
སྟོན་མཛད་རྡོ་རྗེ་གཡུ་སྒྲོན་འཁོར་དང་བཅས། །གནས་འདིར་ཐོགས་པ་མེད་པར་གཤེགས་སུ་གསོལ། །དྭངས་གསལ་འོད་ལྔ་འཁྱིལ་བའི་འཇའ་གུར་འཚེར། །རི་མཚོ་ལྗོན་ཤིང་ཕྲེང་བའི་སྐྱེད་ཚལ་སྤྲོ། །བཀོད་ལེགས་རིན་ཆེན་ཁང་བཟང་ལྷུན་ཆགས་
པར༑ ༑བརྟན་པར་བཞུགས་ནས་དགྱེས་པའི་ཞལ་སྟོན་ཅིག་སྤྱན་གཟིགས་དཀོར་ནོར་ཚོགས་ཀྱིས་ས་གཞི་གང། །ཉེར་སྤྱོད་འདོད་ཡོན་ལྷ་མོས་བར་སྣང་གཏམས། །ཀུན་ཀྱང་བདེ་སྟོང་མཆོག་གིས་རྒྱས་བཏབ་སྟེ། །འབུལ་ན་དབང་པོ་རྣམ་དྲུག་
ཚིམ་པར་རོལ། །ནོར་འཛིན་སྒེག་མོའི་ཕང་པར་ལེགས་བླངས་པའི། །རིན་ཆེན་སྣོད་ཡངས་བཟའ་བཅའི་གཏོར་ཚོགས་སྤུངས། །འབྲུ་གསུམ་བྱིན་བརླབས་ཟག་མེད་བདུད་རྩིའི་མཚོ། །དཔལ་ལྡན་ལྷ་རི་འཁོར་བཅས་ཞལ་དུ་འབུལ། །ཨོཾ་
ཨ་ཀཱ་རོ་མུ་ཁཾ་སརྦ་དྷརྨཱཎཱཾ་ཨཱ་དྱ་ནུཏྤ་ནྣ་ཏྭ་ཏ་ན་མཿ་སརྦ་ཏ་ཐཱ་ག་ཏེ་བྷྱོ་བི་ཤཱ་མུ་ཁེ་བྷྱ་སརྦ་ཐཱ་ཁཾ་ཨུདྒ་ཏེ་སྥ་ར་ཎ་ཨི་མཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཨོཾ་ཨརྒྷཾ་ཨཱ་ཧཱུཾ་ ནས།  ཤཔྡ་ འི་བར་གྱིས་མཆོད།  མཛེས་སྡུག་ཞི་བའི་ལང་ཚོ་ཉེར་བསྟན་ཚེ། །ཐུབ་
ཀུན་ཡིད་ཀྱང་ཆགས་པས་མངོན་དུ་འགུགས། །མི་བཟད་དྲག་མོར་ཁྲོས་ན་རི་རབ་ཀྱང། །ཐལ་བར་རློག་མཛད་བསྟན་སྐྱོང་ཁྱོད་ལ་བསྟོད།  །ཕྲིན་བཅོལ་ནི།  བྷྱོ་རྣམ་དག་ཆོས་དབྱིངས་མཚོ་སྐྱེས་ཡངས་པའི་བཅུད། །བདེ་ཆེན་རྡོ་རྗེའི་ཟེའུ་འབྲུར་

[070A]༄༅། །ལྷུན་ཆགས་ལས། །མོ་རྒྱུད་དྲེགས་པའི་དབང་མོར་མངོན་སྤྲུལ་པའི། །དཔལ་ལྡན་རྡོ་རྗེ་གཡུ་སྒྲོན་ལས་ལ་བཞེངས། །མཐུ་རྩལ་རྣོ་མྱུར་ཐོག་གི་ཐོག་གི་ཚ་ཚ་ཡིས། །དང་ཕྱོགས་རྩྭ་ཡི་ཕོན་པོ་ལྟར་བསྲེག་པའི། །སྤྲུལ་པ་
ཡང་སྤྲུལ་རྡུལ་བཞིན་འཚུབ་པའི་དཔུང། །འཁོར་བཅས་དེང་འདིར་བཅོལ་བའི་ལས་མཛོད་ཅིག་རྣམ་དག་རྒྱལ་བའི་བསྟན་པ་ལ་འཁུ་ཞིང། །སྐྱེས་མཆོག་བཤེས་གཉེན་དམ་པར་ཞེ་ནས་སྡང། །འགྲོ་བའི་བདེ་སྐྱིད་འཕྲོག་བྱེད་བདུད་ཀྱི་
སྡེ༑ ༑སྤྱི་དང་སྒོས་ཀྱི་དགྲ་དང་བགེགས་རིགས་རྣམས། །འབར་བའི་མཚོན་ཆས་ཤ་རུས་དུམ་བུར་གཏུབས། །རྣོ་བའི་མཚེ་བས་དོན་སྙིང་རིངས་པར་ཟོ། །དཔལ་འབྱོར་བསོད་ནམས་མིང་གི་ལྷག་མར་སྣུབས། །གང་འཚམས་ཆད་པས་རྡུལ་
བཞིན་བརླག་པར་མཛོད། །བྲབ་ཡངས་རྒྱལ་བ་གཉིས་པའི་རིང་ལུགས་ཀྱི། །བུམ་བཟང་ས་ཆེན་རྒྱན་དུ་མངོན་བརྟན་ཅིང། །གངས་ཅན་ལྗོངས་འདིར་དགེ་ལེགས་འདོད་པའི་ནོར། །སྣོད་བཅུད་ཡོངས་ལ་ཁྱབ་པའི་ཕྲིན་ལས་མཛོད།།
བསྐལ་བཟང་རྣམ་འདྲེན་བཞི་པའི་མདོ་སྔགས་ཆོས། །རྒྱ་མཚོའི་གོས་ཅན་ཁྱོན་ལ་སྤེལ་མཁས་པའི། །བསྟན་འཛིན་མཆོད་ཡོན་དམ་པ་ཇི་སྙེད་ཀྱི། །སྐུ་ཚེ་ཕྲིན་ལས་རྒྱས་པའི་སྟོང་གྲོགས་མཛོད། །དགའ་ལྡན་ལུགས་བཟང་རབ་འཛིན་
འདུས་པའི་གྲྭ་བསམ་གཏན་དགེ་བའི་གླིང་གྱུར་འདི་ལ་སོགས། །དགེ་འདུན་སྡེ་རྣམས་བཤད་སྒྲུབ་བླ་ནས་བླར། །འཕེལ་བའི་ལེགས་བྱས་ཞིང་དུ་བརྟན་པར་མཛོད། །ཆོས་ལྟར་སེམས་པའི་རྣལ་འབྱོར་དཔོན་སློབ་ལ། །ཉིན་མཚན་

[070B] །གཡེལ་མེད་མཛད་ནས་ཉམས་དང་རྟོགས་པའི་ཚོགས། །ཡར་གྱི་ཟླ་ལྟར་རྒྱས་པའི་ཕྲིན་ལས་མཛོད། །དཔག་བསམ་ལྗོན་པ་ཆེ་ལས་འདོད་དགུའི་ཆར། །ཡིད་ཀྱི་རྗེས་སུ་འཇུག་པ་ཇི་བཞིན་དུ། །ལྷ་ཁྱོད་མཐུ་སྟོབས་
ལས་འོངས་དངོས་གྲུབ་ཀྱིས། །བདག་ཅག་བསམ་པ་ཡོངས་སུ་གང་བར་མཛོད།  །བཤགས་པ་ནི།  བྷྱོ་སྐུ་བཞིའི་བདག་ཉིད་དངོས་བརྒྱུད་བླ་མ་དང། །ཕྱི་དང་གསང་བའི་རྒྱུད་སྡེ་རབ་འབྱམས་ལྷ། །སྲུང་མ་སྤྱི་དང་རྡོ་
རྗེ་གཡའ་མ་སྐྱོང། །འཁོར་བཅས་བདག་ལ་གསན་ཅིང་དགོངས་སུ་གསོལ། །སངས་རྒྱས་དངོས་ཀྱི་དྲིན་ཅན་བླ་མ་ལ། །ཐ་མལ་སྐྱོན་དུ་རྟོག་པ་མཐོལ་ལོ་བཤགས། །མ་དག་སྣང་དང་ཞེན་པ་གོམས་འདྲིས་པས། །སྒོམ་བཟླས་
ཚུལ་བཞིན་མ་བྱུང་མཐོལ་ལོ་བཤགས། །སྡོམ་པ་གསུམ་གྱི་བཅས་མཚམས་ལས་འདས་དང། །ཉམ་ཐག་འགྲོ་ལ་སྙིང་རྗེའི་རྩལ་ཤུགས་ཆུང། །ཕྲིན་ལས་རྣམ་བཞི་ཚུལ་བཞིན་མ་སྒྲུབས་སོགས། །གསང་ཆེན་དམ་ཚིག་ཉམས་པ་
མཐོལ་ལོ་བཤགས། །མཆོད་གཏོར་སྤྱན་གཟིགས་ཚུལ་བཞིན་བཤམས་པ་ཡིས། །སྲུང་མ་ཁྱོད་ལ་དུས་སུ་མ་མཆོད་དང། །ཡིད་ཆེས་མ་བགྱིས་དམེ་བས་སྦགས་པ་སོགས། །ཐུགས་དང་འགལ་བ་ཅི་བགྱིས་མཐོལ་ལོ་བཤགས། །
དོན་གྱི་གཤིས་ལ་བླང་དང་དོར་བྱའི་ཆོས། །ཀུན་ཀྱང་དམིགས་སུ་མེད་པས་སྟོང་ན་ཡང། །ཀུན་རྫོབ་སྒྱུ་མ་ལྟ་བུར་འཁྲུལ་རྟོག་གིས། །ནོངས་པ་གང་ཡིན་བཤགས་པས་དག་གྱུར་ཅིག་ །ཅེས་པ་འདི་ནི་བཞི་སྡེ་པའི་གྲྭ་རིགས་ངག་དབང་རྒྱ་མཚོས་རྒྱས་བཏབ་

[071A]༄༅།  །ར་མོ་ཆེའི་གཙུག་ལག་ཁང་སྲུང་རྡོ་རྗེ་གཡའ་མ་སྐྱོང་ལ་གསོལ་མཆོད་རྒྱས་པ་ཞིག་འདུག་ཀྱང་བཤགས་པ་སོགས་མ་ཚང་བ་ལ་ཁ་སྐོང་ལྟ་བུར་བཤགས་པ་དང་གོང་སྨོས་དོན་ཚང་བའི་ཕྲིན་བཅོལ་གཏོར་འབུལ་བཅས་དགོས་ཞེས་བསྐུལ་ངོར་ལེ་ཚན་གསུམ་པོ་ལྷུ་བཏོན་
གྱིས་གང་དགོས་སར་སྦྱར་ཆོག་པའི་དབང་དུ་བྱས་ནས་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།ལེགས་ཚོགས་འབྱུང་གནས་དཔལ་ལྡན་ཆོས་ཀྱི་རྗེ། །ཞི་དང་ཁྲོ་བོའི་ཡི་དམ་དཀྱིལ་འཁོར་ལྷ། །ནུས་མཐུ་ཐོགས་
མེད་སྲུང་མ་དམ་ཅན་གྱིས། །ཐུགས་དམ་མ་གཡེལ་དེང་འདིར་ཉེར་དགོངས་ཤིག་ཁྱད་པར་མྱུར་མཛད་མགོན་པོ་གཤིན་རྗེའི་རྒྱལ། །སྲིད་གསུམ་དབང་མོ་གུར་མགོན་སྟོབས་འཕྲོག་ནག་རྣམ་སྲས་གནོད་སྦྱིན་ལྕམ་དྲལ་འཁོར་
བཅས་པས། །དམིགས་མེད་སྙིང་རྗེའི་སྤྱན་རས་བཙའ་བར་མཛོད། །ཆེ་མཆོག་བདེ་གཤེགས་རིགས་ལྔ་དྲེགས་པའི་རྗེར། །ཤར་བའི་སྐུ་ལྔ་རྡོ་རྗེ་གྲགས་ལྡན་སོགས། །བློན་པོ་གསང་ཡུམ་དཔུང་དང་བཅས་པ་ཡིས། །མི་འགྱུར་
དམ་ཚིག་གཉན་པོ་ཉེར་དགོངས་ནས། །ལྷ་ཡི་ཡུལ་ས་རྩེར་སོན་དགའ་བ་བརྒྱ། །ལྡན་པའི་འོག་མིན་སྤུན་ཟླ་ཆོས་ཀྱི་གླིང། །བཤད་སྒྲུབ་བསླབ་པ་གསུམ་གྱི་བྱ་བ་ཡིས། །སྲིད་མཐའི་བར་དུ་མ་ཉམས་འཕེལ་བར་མཛོད། །
སྡེ་བརྒྱད་དྲག་པོའི་གདོང་ཐུག་གནོད་པ་དང། །རྦོད་གཏོང་ངན་པའི་མཚན་མ་ཅི་མཆིས་པ། །མིང་གི་ལྷག་མ་ཙམ་དུ་ཕྱིར་བཟློག་ནས། །རྣམ་ཀུན་རྡོ་རྗེའི་རྭ་བས་སྲུང་བར་མཛོད།  །ཅེས་པ་འདི་ནི་ལྷ་རྩེ་དགའ་ལྡན་འོག་མིན་གླིང་དུ་གདོང་ཐུག་དྲག་

[071B]།     ༈    །རྒྱལ་བ་ཀུན་ཡུམ་རྡོ་རྗེ་སྒྲ་དབྱངས་མ། །ཟ་བྱེད་སྲིན་མོ་འབར་
བའི་སྐུར་བསྟན་ནས། །བསྟན་པ་རྒྱས་མཛད་དུང་སྐྱོང་དབང་མོ་ལ། །འདུད་དོ་བར་གཅོད་དགྲ་བགེགས་གཞོམ་པར་མཛོད། །ཟག་མེད་བདེ་ཆེན་ཀུན་ཏུ་བཟང་པོ་ཡི། །རྣམ་རོལ་མཆོད་པའི་སྤྲིན་ཕུང་མཁའ་ངོས་སུ། །དོག་པོར་སྤེལ་ཏེ་ལྷ་ཁྱོད་
མཉེས་བྱེད་ཀྱི། །ཆོག་སྒྲིགས་རྣམ་པར་རྒྱལ་བའི་དབྱར་རྔ་ལྡིར།  །འདིར་མ་གཅིག་རེ་མ་ཏཱི་ལ་མཆོད་གཏོར་ཇི་ལྟར་འབུལ་བའི་རིམ་པ་ནི། མཆོད་པ་དང་གཏོར་མ་སྤྱན་གཟིགས་སོགས་ལེགས་པར་བཤམས་ལ། རང་ཡི་དམ་ལྷའི་བདག་བསྐྱེད་སྔོན་དུ་འགྲོ་བས་མཆོད་གཏོར་
བྱིན་རླབས་ཡི་དམ་གྱི་གཞུང་བཞིན་བྱས་ནས། ཡིད་མ་ཡེངས་པར་འདི་ལྟར་བསྒོམ་པར་བྱའོ། །ཡི་དམ་གྱི་ལས་སྔགས་བརྗོད་པས་བསངས།  ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་རང་གི་མདུན་དུ་ཁྲག་ཞག་གི་
རྒྱ་མཚོ་ཆེན་པོ་དམར་ལ་དྭངས་པའི་དབུས་སུ་མཧཱ་ཀཱ་ལི་བ་ཡ་བེ་ས་ར་ན་ཡཱཾ། ཞེས་བརྗོད་པས་རླུང་ནག་འཚུབ་མའི་གུར་ཁྱིམ་ཡངས་ཤིང་རྒྱ་ཆེ་བ་མཐའ་དབུས་དང་བྲལ་བར་གྱུར། མཧཱ་ཀཱ་ལི་ཛྭ་ལ་རཾ། ཞེས་བརྗོད་པས། བསྐལ་པའི་མེ་དཔུང་
རབ་ཏུ་འབར་བ། དེ་ལྟ་བུའི་མེ་རླུང་དམར་ནག་ཏུ་འཚུབ་ཅིང་འཁྱིལ་བས་བསྐོར་བའི་ནང་དུ། བཧྲུཾ་བི་ཤ་བི་ཤུདྡྷེ་ཀ་པཱ་ལ་ཧཱུཾ་ལས་ཐོད་པ་གསར་རྙིང་བརྩེགས་པའི་སྐུ་མཁར་བཻ་ཌཱུརྱ་སྔོན་པོའི་ཁ་བད་ཅན་ཡངས་ཤིང་རྒྱ་ཆེ་བ་དེའི་དབུས་སུ་ག་ཏ་

[072A]༄༅། །ས་ཧཱུཾ་ལས་བོང་བུ་ག་དམར་མིག་མཇུག་མ་ལ་ཡོད་པ་རླུང་གི་གཤོག་པ་ཅན་ཐོད་པའི་སྒ་དང་སྦྲུལ་ནག་པོའི་གོང་རྨེད་སྲབ་མཐུར་དང་བཅས་པ། དེའི་སྟེང་དུ་ཞིང་ལྤགས་རློན་པ་བསྣོལ་མར་
བཏིང་བའི་གདན་ལ་ཉི་མའི་དཀྱིལ་འཁོར་གྱི་སྟེང་དུ་བྷྱོ་ནག་པོ། །དེ་ཡོངས་སུ་གྱུར་པ་ལས་དཔལ་ལྡན་ལྷ་མོ་རེ་མ་ཏཱི་སྐུ་མདོག་མཐིང་ནག་འབར་བ་ཞལ་གཅིག་ཕྱག་གཉིས་པ་སྤྱན་གསུམ་དམར་པོ་སྡང་མིག་ཧྲིག་ཧྲིག་གཡོ་བ། ཞལ་
རབ་ཏུ་གདངས་ཤིང་མཆེ་བ་རྣོན་པོ་བཞི་གཙིགས་པས་མིའི་རྒྱུ་མ་ཟ་བ། ཧ་ཧ་དང་ཧེ་ཧེ་དང་རུ་ལུ་རུ་ལུ་སོགས་ཀྱི་སྒྲ་སྒྲོག་པ། རལ་པ་དམར་ནག་གྱེན་དུ་གཡེང་བས་བར་སྣང་ཁྱབ་པ། ཕྱག་གཡས་སྲིན་པོའི་སྡིག་པའི་རལ་གྲི་རྣོན་
ངར་འབར་བ་ནམ་མཁའ་ལ་གདེངས་ཤིང། གཡོན་ནེའུ་ལེའི་རྐྱལ་བ་ཐོགས་པ། སྤྱི་བོར་ཟླ་བ་དང་ལྟེ་བར་ཉི་མའི་དཀྱིལ་འཁོར་འཆར་བ། ཐོད་སྐམ་ལྔ་ཡི་དབུ་རྒྱན་དང་ཐོད་རློན་གྱི་དོ་ཤལ་འཕྱང་ཞིང། སྐུ་ལ་ཁྲག་དང་ཞག་
དང་ཏིལ་མར་གྱིས་བྱུགས་པ། སྐུ་སྟོད་གླང་ཆེན་གྱི་ཀོ་རློན་དང་སྐུ་སྨད་ལ་རེ་ལྡེའི་སྨད་གཡོགས་ཅན། སྙན་གཡས་ལ་གསེར་གྱི་འཁོར་ལོའི་སྟེང་དུ་སེང་གེ་འགྱིང་བ་དང་སྙན་གཡོན་ལ་སྦྲུལ་གྱི་གདེངས་ཀ་དྲིལ་བུ་འཁྲོལ་བས་བརྒྱན་
པ༑ ཡན་ལག་ཐམས་ཅད་ལ་སྦྲུལ་ནག་ཁྲ་དང་སེར་ཁྲས་སྤྲས་པ། རལ་པ་དང་བ་སྤུའི་གསེབ་ནས་མེ་སྟག་འཕྲོ་བ། སེན་མོ་ཟངས་ཀྱི་དཔའ་མཆུ་ལྟར་དམར་ཟངས་ཀྱི་རིང་ལ་རྣོ་བ། ཞབས་གཉིས་ལྕགས་སྒྲོག་གིས་བརྒྱན་ཅིང་སྐུ་འགྱིང་

[072B] སྲིད་པ་གསུམ་ལ་དབང་སྒྱུར་བའི་མཐུ་དང་ལྡན་པ། དེའི་མདུན་དུ་བྷྱོ་ལས་ཀླུ་མོ་གཞོགས་སྐམ་ཆུ་སྲིན་གྱི་གདོང་པ་ཅན། བུད་མེད་ནག་མོའི་ལུས་སྐམ་ཞིང་རིད་པ་ལ་མི་ལྤགས་ཀྱི་གཡང་གཞི་གྱོན་པ། ཟངས་ཀྱི་རལ་
པ་དམར་ཤར་རེ་བ་དཔག་ཚད་སྟོང་དུ་སླེབས་པར་གཡོ་བ། ཕྱག་ན་མཚོན་ཆ་ཉི་ཁྲི་བདུན་འབུམ་གྱི་རྐྱལ་པ་ཐོགས་པ། གཙོ་མོའི་བཀའ་ཉན་ཅིང་དམ་ཚིག་ཅན་གྱི་ལས་ལ་ཕྱོགས་བཅུར་བརྒྱུག་པ། དེ་གཉིས་ཀྱི་ཤར་དུ་དཀར་
མོ་ཞལ་གཅིག་མ་བྱ་རྒོད་ཀྱི་ཐུལ་པ་ཅན་གཡས་གྲི་གུག་དང་གཡོན་ཐོད་ཁྲག་འཛིན་པ་འཁོར་བུད་མེད་དཀར་མོ་བསམ་གྱིས་མི་ཁྱབ་པས་བསྐོར་བ། ལྷོར་སྔོན་མོ་རལ་བ་གཅིག་མ་ཞིང་ལྤགས་ཀྱི་གཡང་གཞི་ཅན་གཡས་གྲི་གུག་
དང་གཡོན་ཐོད་ཁྲག་འཛིན་པ་འཁོར་བུད་མེད་སྔོན་མོ་བསམ་གྱིས་མི་ཁྱབ་པས་བསྐོར་བ། ནུབ་ཕྱོགས་སུ་དམར་མོ་དམར་ཆེན་གཏུམ་མོ་ཞིང་ལྤགས་རློན་པ་གྱོན་པ་གཡས་གྲི་གུག་དང་གཡོན་ཐོད་ཁྲག་འཛིན་པ་འཁོར་བུད་མེད་དམར་མོ་
 བསམ་གྱིས་མི་ཁྱབ་པས་བསྐོར་བ།  བྱང་ཕྱོགས་སུ་སེར་མོ་མཁའ་ལ་བཞད་པ་ཞིང་ལྤགས་ཀྱི་གཡང་གཞི་ཅན་གཡས་གྲི་གུག་དང་གཡོན་ཐོད་ཁྲག་འཛིན་པ་འཁོར་བུད་མེད་སེར་མོ་བསམ་གྱིས་མི་ཁྱབ་པས་བསྐོར་བ། སྤྲུལ་པའི་ཕྱག་
བརྙན་པ་ལི་མ་ནག་མོ་རེ་ལྡེ་ནག་པོ་གྱོན་ཅིང་དྲེའུ་རྟ་རྐང་གསུམ་ལ་ཞོན་པ། ཕྱག་གཡས་ཞིང་ལྤགས་ཀྱི་གཡང་གཞི་གཡོབ་ཅིང། གཡོན་ཐོད་རློན་ཁྲག་གིས་གང་བ་འཛིན་པ། ཁྲི་སྨན་ས་ལེ་མ་ཞིང་ལྤགས་གྱོན་ཅིང་བསེ་བྱ་ལ་ཞོན་པ་

[073A]༄༅།  །ཕྱག་གཡས་ཆུ་སྲིན་གྱི་རྒྱལ་མཚན་དང།  གཡོན་ཐོད་རློན་ཁྲག་གིས་གང་པ་འཛིན་པ། གཞན་ཡང་འཁོར་ལྷ་ཀླུ་དང་གནོད་སྦྱིན་སྲིན་པོ་མ་མོ་བདུད་ལ་སོགས་པ་གནམ་ས་བར་སྣང་གང་བས་བསྐོར་
བའི་གཙོ་འཁོར་ཐམས་ཅད་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོས་མཚན་པར་གྱུར། ཐུགས་ཀའི་ཧཱུཾ་ལས་འོད་ཟེར་འཕྲོས་པས་བྱང་ཤར་གྱི་མཚམས་ལ་སོགས་པ་གར་བཞུགས་པའི་གནས་
ནས་དཔལ་ལྡན་ལྷ་མོ་འཁོར་དང་བཅས་པ་སྤྱན་དྲངས། བྷྱོ༑ དཔལ་ལྡན་བདེ་ཆེན་གར་ལས་འཆི་བདག་དཔུང། །འཇོམས་མཛད་གཤིན་རྗེའི་གཤེད་པོའི་སྦྱོར་ཡུམ་མ། །ཟག་མེད་ལྷན་སྐྱེས་མཆོག་གི་བདག་ཉིད་ཅན། །ལྷུན་
གྲུབ་ཆོས་དབྱིངས་ངང་ལས་གཤེགས་སུ་གསོལ། །ཞི་བ་ཆེན་པོ་མཁའ་ལྟར་དག་པའི་ཀློང། །ཁྲོ་གཏུམ་མཐིང་ནག་ཆར་སྤྲིན་ལྟར་གཏིབས་ནས། །དྲག་སྦྱོར་གནམ་ལྕགས་མཚོན་གྱི་ཆར་པ་འབེབས། །མ་གཅིག་རེ་མ་ཏཱི་ཁྱེད་
གཤེགས་སུ་གསོལ། །བྱང་ཤར་འདོད་པ་ཀུན་འཇོ་ཡོངས་འདུའི་ཚལ། །མི་ཟད་འདོད་དགུས་གཏམས་པའི་ཁང་བཟང་ནས། །དབང་ཕྱུག་སྲས་མོ་ལྷ་མོ་དུང་སྐྱོང་མ། །མ་ཐོགས་རིངས་པའི་ཚུལ་གྱིས་གཤེགས་སུ་གསོལ། །གཞན་
ཡང་ལྷ་ཀླུ་གནོད་སྦྱིན་བདུད་ཀྱི་ཡུལ། །འཛམ་གླིང་གནས་མཆོག་དུ་མར་བགྲང་ཡས་ཀྱི། །རྣམ་འགྱུར་མིང་བརྒྱ་མ་ལ་མཚན་སྟོང་མ། །གདུང་བས་འབོད་དོ་གནས་འདིར་གཤེགས་སུ་གསོལ། །ཡ་མཚན་འཕྲུལ་གྱི་སྐུར་སྟོན་རེ་མ་ཏཱི། །

[073B] །དྲག་པོའི་འཐོར་རླུང་བྱིན་ཟ་དང་འདྲེས་པ། །འཚུབ་བཞིན་སྤྱན་འདྲེན་གནས་འདིར་ད་ཚུར་བྱོན། །ཨོཾ་དེ་ཝཱི་མཧཱ་ཀཱ་ལི་རེ་མ་ཏཱི་ས་པ་རི་ཝཱ་ར་ཨེ་ཨ་ར་ལི་ཧྲིཾ་ཧྲིཾ་ཛཿ་ཛཿ་ ཞེས་བརྗོད་པས་སྤྱན་དྲངས་ནས་དམ་
ཚིག་པ་ལ་གཉིས་སུ་མེད་པར་ཐིམ་པར་གྱུར་པར་མོས།  ཏིང་འཛིན་ཡེ་ཤེས་རོལ་པ་ལས་བྱུང་བའི། །རྔམ་བརྗིད་ཐོད་པ་བརྩེགས་པའི་གཞལ་མེད་འདིར། །བརྟན་པར་བཞུགས་ནས་རྣལ་འབྱོར་བདག་ཅག་ལ། །དགྱེས་པའི་ཞལ་སྟོན་ཕྲིན་ལས་ཀུན་
སྒྲུབ་མཛོད། །ཉམས་པའི་ཤ་རུས་ཆེམ་ཆེམ་ཟ་བའི་ཁྲག་ཞལ་གྱི་གྲྭ་ལས་ཉེར་འབབ་གསོད་བྱེད་མ། །འཁོར་དང་བཅས་ལ་ལུས་ངག་ཡིད་གསུམ་གྱིས། །ཡེངས་མེད་གུས་པའི་སྒོ་ནས་ཕྱག་འཚལ་ལོ།  །ཞེས་པས་ཕྱག་བྱ།  རང་གི་ཐུགས་ཀའི་ཧཱུཾ་
ལས་འོད་ཟེར་འཕྲོས། དབང་གི་ལྷ་རྣམས་སྤྱན་དྲངས། ཁྱེད་རྣམས་ཀྱིས་འདི་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ནས་ཨོཾ་སརྦ་ཏ་ཐཱ་ག་ཏེ་ཨ་
བཧི་ཥེ་ཀ་ཏ་ས་མ་ཡ་ཤྲི་ཡེ་ཧཱུཾ། ཞེས་དབང་བསྐུར། སྐུ་ལུས་ཀྱི་ནང་ཐམས་ཅད་གང། བདེ་བ་ཆེན་པོ་མྱོང། ཆུའི་ལྷག་མ་ཡར་ལུད་པ་ལས་རྡོ་རྗེ་འཇིགས་བྱེད་ཡུམ་དང་བཅས་པས་དབུ་བརྒྱན་པར་གྱུར།  སྔར་བྱིན་གྱིས་བརླབས་པའི་མཆོད་པ་རྣམས་འབུལ་བ་ནི།།
དྲི་མེད་དོན་དམ་སྔགས་ཀྱིས་བྱིན་བརླབས་པའི། །ཕྱི་དང་ནང་གི་མཆོད་ཡོན་མཐའ་ཡས་འདི། །བསྟན་སྲུང་དབང་མོ་འཁོར་དང་བཅས་ལ་འབུལ། །བཞེས་ནས་ཕྲིན་ལས་རྣམ་བཞི་ལྷུན་གྲུབ་མཛོད། །ཨོཾ་ཀཱ་ལི་དེ་ཝཱི་ས་པ་རི་ཝཱ་རེ་ཨརྒྷཾ་པྲ་ཏཱིཙྪ་ཧཱུཾ་སཱཧཱ་

[074A]༄༅།  །ཞེས་དང། དེ་བཞིན་དུ་མཆོད་ཡོན་གྱི་གནས་སུ་  ཞབས་བསིལ། མེ་ཏོག་བདུག་སྤོས། སྣང་གསལ། དྲི་ཆབ། ཞལ་ཟས། རོལ་མོ། གཟུགས་མཆོག་སྒྲ་སྙན། དྲི་མཆོག་རོ་མཆོག་རེག་མཆོག་ །ཅེས་དང།།
ཨརྒྷཾ་ གྱི་གནས་སུ་  པཱདྱཾ་ ནས་  ཤཔྟ་ འི་བར་དང་  རཱུ་པ་ ནས་  སྥརཤ་ འི་བར་བཅུག་ནས་མཆོད།  ཤ་དང་བདུད་རྩི་སྦྱར་པའི་རྫས། །ཡེ་ཤེས་ལྔ་ཡི་རང་བཞིན་བཅུད། །ནང་གི་མཆོད་པ་རྒྱ་མཚོ་འདི། །འབུལ་ལོ་དགྱེས་བཞིན་བཞེས་སུ་གསོལ། །ཨོཾ་ཀཱ་ལི་དེ་ཝཱི་
ས་པ་རི་ཝཱ་ར་མཧཱ་པཉྩ་ཨ་མྲྀ་ཏ་ཁ་རཾ་ཁཱ་ཧི། གདུག་ཅན་སྙིང་ཁྲག་དྭངས་མའི་མཚོར། །རཀྟ་ཀུན་གྱི་བཅུད་བསྡུས་པ། །དམར་སེར་ཝུ་བའི་རླབས་ཕྲེང་ཅན། །འབུལ་ལོ་དགྱེས་བཞིན་བཞེས་སུ་གསོལ། །ཨོཾ་ཀཱ་ལི་དེ་ཝཱི་ས་པ་རི་ཝཱ་ར་
མཧཱ་རཀྟ་ཨ་མྲྀ་ཏ་ཁ་རཾ་ཁཱ་ཧི།  དེ་ནས་བཤགས་པ་བྱ་བ་ནི།  རང་ཡི་དམ་དུ་གསལ་བའི་ཐུགས་ཀའི་ས་བོན་ལས་འོད་ཟེར་འཕྲོས། རྡོ་རྗེ་གསུམ་གྱི་ལྷ་ཚོགས་སྤྱན་དྲངས། དེ་རྣམས་ཀྱི་གནས་གསུམ་ལས་འོད་ཟེར་དཀར་དམར་མཐིང་གསུམ་
བྱུང། རང་དང་དཔལ་ལྡན་ལྷ་མོ་འཁོར་བཅས་ཀྱི་གནས་གསུམ་དུ་ཐིམ་པས་རང་གི་དམ་ཚིག་ཉམས་ཆག་ཐམས་ཅད་དང་ལྷ་མོའི་སྐུ་གསུང་ཐུགས་ཀྱི་གྲིབ་དང་མི་གཙང་བ་ཐམས་ཅད་བྱང་ཞིང་དག་པར་གྱུར་ པར་བསམས་པ་སོགས་མན་ངག་གི་གནད་
དང་ལྡན་པས་ཡིག་བརྒྱ་བཟླ།  བྷྱོ༑ རྡོ་རྗེ་འཆང་སོགས་རྩ་བརྒྱུད་བླ་མ་དང། །བགྲང་ཡས་བདེ་བར་གཤེགས་པ་ཡི་དམ་ལྷ། །མ་གཅིག་རེ་མ་ཏཱི་སོགས་ཆོས་སྐྱོང་བའི། །སྲུང་མ་དམ་ཅན་ཚོགས་རྣམས་དགོངས་སུ་གསོལ། །དྲིན་ཅན་བླ་མ་སྐྱོན་

[074B] །མ་མཐོད་དབང་གིས་ལོག་ལྟ་བགྱིས་པ་དང། །གང་སྣང་དག་པར་ཤར་བའི་རྣལ་འབྱོར་སོགས། །ཡི་དམ་བསྙེན་སྒྲུབ་ཚུལ་བཞིན་མ་བྱས་བཤགས། །མི་ཤེས་ཉོན་མོངས་དབང་དུ་གྱུར་པ་ཡིས། །སོ་སོ་ཐར་དང་བྱང་སེམས་རིག་འཛིན་
གྱི༑ ༑རྩ་བ་ཡན་ལག་བཅས་མཚམས་ལས་འདས་པའི། །སྡིག་སྒྲིབ་ཉམས་ཆག་མ་ལུས་མཐོལ་ལོ་བཤགས། །ཕྱི་ནང་གསང་བ་བླ་མེད་རྟེན་མཆོག་གིས། །ཚུལ་བཞིན་མ་སྒྲུབས་ཡིད་ཆེས་མ་བགྱིས་སོགས། །སྤྱི་དང་ཁྱད་པར་དམ་ཚིག་ལས་
འདས་ནས། །ལྷ་མོའི་ཐུགས་དང་འགལ་བ་གང་གྱུར་བཤགས། །དོན་གྱི་གཤིས་ལ་བཤགས་དང་བཤགས་ཡུལ་སོགས། །བསམ་བརྗོད་སྤྲོས་མཚན་གང་ཡང་མ་དམིགས་ཀྱང། །ཐ་སྙད་བློ་ངོར་འགལ་འཁྲུལ་ཅི་བགྱིས་པ། །བཤགས་
པས་མིང་གི་ལྷག་མར་དག་གྱུར་ཅིག་ །དེ་ནས་བསྐང་བ་བྱ་བ་ལ་ལས་སྔགས་ཀྱིས་བསངས།  སྭ་བྷཱ་ཝ་ ས་སྟོང་བར་སྦྱངས།  སྟོང་པའི་ངང་ལས་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ཞུ་བ་ལས་བྱུང་བའི་མཆོད་གཏོར་དམ་རྫས་སྤྱན་གཟིགས་
སོགས་བསྐང་བའི་རྫས་དཔག་ཏུ་མེད་པས་གནམ་ས་བར་སྣང་གི་ཁྱོན་ཐམས་ཅད་གང་བར་གྱུར། ཨོཾ་སརྦ་བིད་པཱུ་ར་པཱུ་ར་སུ་ར་སུ་ར། ཨཱ་ཝརྟ་ཡ་ཨཱ་ཝརྟ་ཡ་ཧོཿ། བཛྲ་སྥ་ར་ཎ་ཁཾ། ཨོཾ་སྭ་བྷཱ་ཝ་བི་ཤུདྡྷེ་དྷརྨཱ་ཏེ་བཛྲ་སིདྡྷི་ཧཱུཾ། ནམ་སརྦ་ཏ་ཐཱ་ག་
ཏེ་བྷྱོ་བི་ཤྭ་མུ་ཁེ་བྷྱ་སརྦ་ཐཱ་ཁཾ་ཨུདྒ་ཏེ་སྥ་ར་ཎ་ཨི་མཾ་ག་ག་ན་ཁཾ་སཱཧཱ། ཨོཾ་ཨ་མྲྀ་ཏེ་ཧཱུཾ་ཕཊ། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱདྱ་ནུཏྤ་ནྣ་ཏྲཱ་ཏྲ། ན་མཿ་སརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུཾ། ཨོཾ་རུ་རུ་སྥུ་རུ་ཛྭ་ལ་ཏིཥྛ་

[075A]༄༅། །སིདྡྷ་ལོ་ཙ་ནཱི་སརྦ་ཨརྠ་སཱ་དྷ་ནི་སཱཧཱ། བདག་གི་བསམ་པའི་སྟོབས་དང་ནི། །དེ་བཞིན་གཤེགས་པའི་སྦྱིན་སྟོབས་དང། །ཆོས་ཀྱི་དབྱིངས་ཀྱི་སྟོབས་རྣམས་ཀྱིས། །དོན་རྣམས་གང་དག་བསམས་པ་ཀུན།།
དེ་དག་ཐམས་ཅད་ཅི་རིགས་པ། །ཐོགས་པ་མེད་པ་འབྱུང་གྱུར་ཅིག་བྷྱོ༑ བདེ་ཆེན་སྨྲ་བརྗོད་བྲལ་བའི་ཆོས་ཀྱི་དབྱིངས། །མཉམ་ཉིད་ཡེ་ཤེས་མཆོག་གི་རོལ་པ་ལས། །ཟག་མེད་བདེ་བའི་དཔལ་སྟེར་མཆོད་རྫས་ཚོགས། །བསྟན་སྲུང་
དབང་མོའི་སྤྱན་སྔར་འབྱུང་གྱུར་ཅིག་ཡན་ལག་བརྒྱད་དང་ལྡན་པའི་ལྷ་ཡི་ཆབ། །དགྲ་བགེགས་བསད་ཁྲག་དྲོད་མོ་མཚོར་འཁྱིལ་བར། །རླབས་ཕྲེང་ཆལ་ཆིལ་གཡོ་བའི་ཨརྒྷཾ་དང། །ཞབས་བསིལ་རབ་ཡངས་སྣོད་དུ་གཏམས་པ་
འདིས། །མ་གཅིག་རེ་མ་ཏཱི་དང་ཆུ་སྲིན་གདོང། །ཕྱོགས་བཞིའི་ལས་བྱེད་ཕྱག་བརྙན་སྤྲུལ་པ་དང། །འཁོར་ཚོགས་དཔུང་བཅས་ཐུགས་དམ་སྐོངས་གྱུར་ནས། །འགལ་རྐྱེན་སོལ་ལ་མཐུན་པའི་དངོས་གྲུབ་སྩོལ། །དྲི་ཞིམ་ཁ་དོག་
རྣམ་པར་བཀྲ་བ་ཡི། །ཆུ་སྐྱེས་འདབ་བརྒྱའི་འཛུམ་དཀར་བཞད་པ་དང། །ལོག་འདྲེན་ནག་པོའི་ཕྱོགས་ཀྱི་དབང་པོ་ལྔ། །དྲོད་ལྡན་འཕྲིག་པའི་མེ་ཏོག་མཐའ་ཡས་འདིས། །མ་གཅིག་རེ་མ་ཏཱི་དང་ཆུ་སྲིན་གདོང།  །ཞེས་སོགས་ཚིག་རྐང་བཞི་
པོ་ཀུན་ལ་འགྲེའོ།  །ཙན་དན་དཀར་དམར་དུ་རུ་ཀ་ལ་སོགས། །ལྷན་སྐྱེས་སྒྱར་བྱུང་དྲི་སྤོས་བདུག་པ་དང། །ཤ་དང་ཚིལ་ཆེན་གུ་གུལ་ནག་པོ་སོགས། །བསྲེགས་དུད་ཆར་སྤྲིན་བཞིན་དུ་གཏིབས་པ་འདིས།   ྾  །ཉི་ཟླ་ནོར་བུ་འབར་བའི་འོད་

[075B] །ཕྱོགས་བྲལ་མུན་པའི་གོ་སྐབས་གཏན་འཕྲོག་ཅིང། །ཆིལ་ཆེན་ཞུན་མར་འཁྱིལ་ལ་རོ་སྐྲའི་སྡོང། །སྦར་བའི་མེ་ལྕེ་ཚར་དུ་དངར་བ་འདིས།   ྾  །ག་པུར་ཛཱ་ཏི་ལ་སོགས་དྲི་བཟང་གི་སྨན་མཆོག་རྩི་བཅུད་སྦྱར་བའི་བྱུག་པ་དང། །དམར་སེར་ལྦུ་ཕྲེང་
ཉེར་མཛེས་ཁྲག་ཞག་གི་དྲི་ཆབ་ཕྱོགས་ཀྱི་འཁོར་ལོ་འགེངས་པ་འདིས།   ྾  །ཞིམ་མངར་གཏུང་བ་མྱོས་བྱེད་སྟོང་གི་བཅུད། །རོ་བརྒྱ་ལྡན་པའི་ཞལ་ཟས་རི་ལྟར་སྤུངས། །ཤ་དང་རུས་པའི་ལྷུ་དུམ་ནང་ཁྲོལ་ཚོགས། །ཚངས་པའི་ཡུལ་སར་སྙེག་
བཟོད་མཐོ་བ་འདིས།   ྾  །གྲེ་འགྱུར་ཡན་ལག་དྲུག་ལྡན་གླུ་དབྱངས་དང། །མི་བཟད་དྲག་པོའི་ང་རོ་འབྲུག་བཞིན་རྒོད། །རྫ་རྔ་ཟོམ་རྔ་མི་རྐང་གླིང་བུ་སོགས། །སྣ་ཚོགས་རོལ་མོའི་སྒྲ་སྙན་མཐའ་ཡས་འདིས།   ྾  །བྷྱོ༑ ཡིད་ལྟར་མགྱོགས་པའི་
བང་འགྲོས་ཤུགས་འཆང་ཞིང། །མཛེས་པའི་སྒོ་སྲབ་གོང་རྨེད་ཆས་ཀྱིས་བརྒྱན། །མིག་སྨན་རི་བོ་དང་མཚུངས་ས་གཞི་ཀུན། །ཁེངས་པའི་རྟ་མཆོག་ནག་པོའི་ཚོགས་རྣམས་ཀྱིས།   ྾  །རབ་འབར་རྡོ་རྗེའི་རྭ་རྣོན་མཁའ་ལ་གདེངས། །
ལྕགས་ཀྱི་རྨིག་པས་ས་གཞི་སློག་བྱེད་པའི། །གཡག་རོག་ངར་མའི་ཁྱུ་དང་འོ་རྒྱུན་གྱི། །འདོད་པ་ལེགས་འཇོ་བ་མོའི་ཚོགས་རྣམས་ཀྱིས།   ྾  །ནམ་མཁའི་ཕ་མཐའ་འཇལ་བའི་གཤོག་རླབས་གཡོ། །ལྕགས་ཀྱི་མཆུ་སྡེར་རྣོན་པོས་ཤ་རུས་
འགྲད། །ལང་ལིང་གར་གྱིས་བར་སྣང་འགེང་བར་བྱེད། །སྤུ་སྡུག་མུན་པའི་གོས་ཅན་བྱ་ཚོགས་ཀྱིས།   ྾  །ས་གཞི་གཡོ་བར་ནུས་པའི་ངར་སྒྲ་སྒྲོག་སྟོང་གསུམ་ཡུད་ཀྱིས་བསྐོར་བའི་འདུར་རྒྱུག་ཅན། །རྔམས་པའི་ཁ་གདངས་དགྲ་པོའི་

[076A]༄༅། །ཤ་རུས་ཚོགས། །ཆེམ་ཆེམ་ཟ་བའི་ཁྱི་ནག་གྲངས་མེད་པས།   ྾  །ཕན་ཚུན་ཡིད་དབང་འགུགས་པའི་རྩེད་འཇོ་ཡིས། །བྲེལ་བའི་རི་དྭགས་སྙིང་སྡུག་ཁྱུ་ཚོགས་དང། །ངར་སྐད་སྒྲོག་ཅིང་སྲོག་ལ་ཆེས་རྔམས་
པའི། །ཁྲོ་གཏུམ་སེང་གེ་སྟག་སོགས་གཅན་གཟན་ཀྱིས།   ྾  །རྡོ་རྗེ་ལྟ་བུར་སྲ་མཁྲེགས་གོ་ཆ་དང། །ཕ་རོལ་འཇོམས་ལ་རྣོ་ཞིང་ངར་བའི་མཚོན། །མདའ་མདུང་སྤུ་གྲི་དགྲ་སྟ་ཞགས་པ་སོགས། །རལ་གྲི་ལོ་མའི་ནགས་ཚལ་ལྟར་
གཟིངས་པས།   ྾  །བྷྱོ༑ སྤྲིན་གྱི་ཤུགས་འཆང་བོང་བུ་གྭ་དམར་དང། །དྲེའུ་རྟ་རྐང་གསུམ་སྲིན་པོའི་ཐོད་སྒ་གཏད། །ཁ་རླངས་མུན་ལྟར་གཏིབས་པའི་དུག་སྦྲུལ་གྱིས། །རྒྱན་བྱས་སྟོང་གསུམ་གང་བའི་བཞོན་པ་འདིས། །མེ་འབར་སྲིན་
པོའི་རལ་གྲི་རྣོ་ངར་དང། །དགྲ་ཡུལ་ཕུང་བྱེད་ནད་རྐྱལ་ཁྲམ་བམ་ཤིང། །ཤོ་རྡེའུ་དཀར་ནག་མཚོན་དྲུ་སྔོ་དམར་སོགས། །མ་མོ་ཁྲོས་པའི་ཕྱག་མཚན་ཆས་རྣམས་ཀྱིས།   ྾  །རྨ་བྱའི་སྒྲོ་གདུགས་མི་ཡི་རུས་པའི་རྒྱན། །གཡང་གཞི་རེ་
བ་ནག་པོ་མནབས་པའི་གོས། །ཁྲག་ཞག་ཐལ་ཆེན་ཚོམ་བུ་བྱུག་པའི་རྫས། །དྲག་པོའི་ལས་ཀྱི་ཆ་རྐྱེན་ཚོགས་རྣམས་ཀྱིས།   ྾  །བྷྱོ༑ ཤ་རུས་རི་ལྟར་སྤུངས་པའི་གཏོར་མ་ནི། །ཆར་སྤྲིན་དང་མཚུངས་གང་པའི་དར་གྱིས་བརྒྱན། །
ཟག་མེད་བདེ་བ་ལྟར་བྱེད་བདུད་རྩི་ཆར། །བྱིན་བརླབས་ཕྱོགས་ཀུན་ཁྱབ་པའི་དམ་རྫས་འདིས།   ྾  །དབང་པོ་ཚིམ་བྱེད་འདོད་པའི་ཡོན་ཏན་ལྔ། །གླིང་བཞི་གླིང་ཕྲན་རི་རབ་ཉི་ཟླ་ཟུང། །ལྷ་མིའི་དཔལ་འབྱོར་ལོངས་སྤྱོད་མ་ཚང་

[076B] །དགེ་ལེགས་བཀྲ་ཤིས་རྟགས་དང་རྫས་རྣམས་ཀྱིས།   ྾  །གཞུང་བཞིན་ལེགས་པར་ཚོགས་པའི་མཐུན་རྫས་ལ། །ཏིང་འཛིན་སྔགས་དང་ཕྱག་རྒྱས་བྱིན་བརླབས་ཏེ། །དཔལ་ལྡན་ལྷ་མོ་འཁོར་བཅས་མཉེས་བྱེད་པའི། །ཕྱི་ནང་གསང་རྟེན་མ་ཚང་མེད་
པ་འདིས།   ྾  །སྐྱེ་འགྲོ་ཀུན་གྱི་སྲོག་དབུགས་དུས་གཅིག་ཏུ། །འགམས་ཀྱང་ངོམས་པར་མི་ནུས་ཁྲོ་མོའི་སྐུར། །བསྟན་མོད་རྒྱལ་བ་ཡོངས་ལ་བདེ་སྟེར་བའི། །ངག་དབང་ལྷ་མོར་ཡིད་ཆེས་རྟེན་མཆོག་གིས། །མ་གཅིག་རེ་མ་ཏཱི་དང་ཆུ་སྲིན་གདོང།   ྾  །
 དེ་ནས་གཏོར་ཆོག་ཡིག་རྙིང་ལས་འབྱུང་པའི།  བྷྱོ༑ ཡོངས་འདུའི་ཤིང་གི་གནས་མཆོག་ན།  །ཞེས་པ་ནས།  བདག་གི་བསམ་པའི་དོན་རྣམས་ཀུན། །མྱུར་དུ་འགྲུབ་པའི་ཕྲིན་ལས་མཛོད།  །ཅེས་པའི་བར་གཏོང་ཞིང་མ་བྱས་ཀྱང་སྐྱོན་དུ་མི་འགྱུར། དེ་ནས་གཏོར་མ་འབུལ་
བ་ནི།  དཔལ་ལྡན་ལྷ་མོ་འཁོར་དང་བཅས་པའི་ལྗགས་ཧཱུཾ་ལས་བྱུང་བའི་རྡོ་རྗེ་རྩེ་གཅིག་པ་དམར་པོའི་འོད་ཀྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར་ པར་བསམ་ཡ།  ཨོཾ་ཀཱ་ལི་དེ་ཝཱི་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་
ཧི༑  ཞེས་པ་ལན་གསུམ་ལ་སོགས་པས་ལྷ་མོ་གཙོ་འཁོར་དང།  ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱ་དྱ་ནུཏྤནྣ་ཏཱ་ཏ་ན་མཿ་སརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱ་སརྦ་ཐཱ་ཁཾ་ཨུདྒ་ཏེ་ས་ར་ཎ་ཨི་མཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།  ཞེས་པ་ལན་གསུམ་ལ་སོགས་པས་འཁོར་བྱིངས་ལ་ཕུལ་ནས།།
ཨོཾ་ཀཱ་ལི་དི་ཝཱི་ས་པ་རི་ཝཱ་ར་ཨརྒྷཾ་ སོགས་ཀྱིས་མཆོད།  ཨོཾ་ཀཱ་ལི་དེ་ཝཱི་ས་པ་རི་ཝཱ་ར་ཨོཾ་ཨཱ་ཧཱུཾ་ གིས་ནང་མཆོད་འབུལ། གཏོར་རྫོངས་ནི།  བྷྱོ༑ ཤ་ཆེན་དམར་གྱི་གཏོར་མ་ནི། །མཆོག་རབ་རི་ཡི་ག་ཏོས་དང་མཉམ། །རཀྟ་ཞག་ཆེན་རྒྱ་མཚོར་འཁྱིལ། །ཟག་

[077A]༄༅། །མེད་བདུད་རྩིའི་མཆོད་པ་འདི། །བསྟན་སྲུང་དབང་མོ་རེ་མ་ཏཱི། །འཁོར་དང་བཅས་པས་རབ་བཞེས་ལ། །དཀོན་མཆོག་གསུམ་གྱི་དབུ་འཕང་བསྟོད། །མཚན་ལྡན་བླ་མའི་སྐུ་ཚེ་སྤེལ། །ལོག་བར་སེམས་
པའི་དགྲ་དང་བགེགས། །སྐད་ཅིག་ཉིད་ལ་ཚར་ཆོད་ཅིག་མཐུན་རྐྱེན་དངོས་གྲུབ་མ་ལུས་པ། །མྱུར་དུ་འགྲུབ་པའི་ཕྲིན་ལས་མཛོད།  །བསྟོད་པ་ནི།  བྷྱོ༑ སྤྲོས་བྲལ་ཆོས་དབྱིངས་མཁའ་ལྟར་དག་པའི་ཀློང། །ལྷན་སྐྱེས་བདེ་ཆེན་ངང་དང་རོ་
གཅིག་ལས། །ཞི་གྱུར་རྡོ་རྗེ་སྒྲ་ཡི་དབྱངས་ལྡན་མ། །རབ་འཇིགས་སྲིན་མོར་ཁྲོས་པ་ཁྱོད་ལ་བསྟོད། །སྔོན་ཚེ་རྒྱལ་བའི་སྤྱན་སྔར་ཁས་བླངས་བཞིན། །མགོན་སྐྱབས་ཕྲིན་ལས་རྣམ་བཞི་མི་གཡེལ་བས། །བསྟན་དང་ཆོས་འཁོར་སྐྱོང་
བའི་སྲུང་མཆེ། །དཔལ་ལྡན་མ་གཅིག་རེ་མ་ཏཱི་ལ་བསྟོད། །འཇམ་དཔལ་གཤིན་རྗེའི་གཤེད་ཀྱི་དགའ་མ་ཁྱོད། །ཕྱི་ལྟར་མ་མོ་ནག་མོ་ཁྲོས་པའི་སྐུར། །བསྟན་ནས་སྡེ་བརྒྱད་ཡོངས་ལ་དབང་སྒྱུར་མ། །བསྟོད་དོ་ཕྲིན་ལས་ཡིད་
བཞིན་འགྲུབ་པར་མཛོད།  །བསྟོད་པ་དེ་ལས་ཅུང་ཟད་རྒྱས་པར་འདོད་ན།  བྷྱོ༑ བསྐལ་པའི་མེ་དཔུང་དང་མཚུངས་འབར་འཁྲུགས་པའི། །བྱིན་ཟ་རླུང་ནག་འཚུབ་མའི་གུར་གྱི་ནང། །འཇིགས་རུང་ཐོད་པ་གསར་རྙིང་བརྩེགས་
པའི་མཁར། །འབོད་གྲོགས་བདག་པོའི་ཕོ་བྲང་བརྟན་པ་འཕྲོག་དེ་དབུས་སྟོང་གསུམ་སྐད་ཅིག་མྱུལ་བྱེད་པའི། །རྫུ་འཕྲུལ་རླུང་གི་གཤོག་ལྡན་བོང་བུའི་སྟེང། །མཐིང་ནག་སྟང་ཟིལ་རི་བོ་ལྟར་བརྗིད་པའི། །ཆེ་མཆོག་བདུད་མོ་

[077B] །དམར་ཟླུམ་གློག་ལྟར་གཡོ་བའི་སྡང་མིག་གིས། །བལྟས་པ་ཙམ་མོད་བདུད་སྡེའི་སྙིང་འགས་ཤིང། །སྲིད་གསུམ་ཟ་ནུས་གདངས་པའི་ཁ་རླངས་ཀྱིས། །སྲོག་འཕྲོག་གཤིན་རྗེའི་ལྕམ་གཅིག་མ་ལ་བསྟོད། །ཧ་ཧ་ལ་སོགས་
དྲག་པོའི་ང་རོ་ནི། །དབྱར་སྐྱེས་རྡ་གསང་འབུམ་གྱི་རྗེས་འགྲོ་ལྡིར། །རབ་དམར་གཡོ་བའི་ལྗགས་ཀྱི་གློག་འོད་སྟོང། །ནམ་མཁའི་ཕ་མཐར་འཁྱུག་པ་ཁྱོད་ལ་བསྟོར། །ཁྲག་གི་རལ་པ་བར་སྣང་ཡངས་པོའི་ཁྱོན། །གཡེང་བའི་གར་དུ་རྩེ་བ་
ལྷུར་ལེན་ལ། །བ་སྤུའི་ཁུང་བུ་ཀུན་ནས་ཚ་ཟེར་གྱི། །མེ་ལྕེས་སྟོང་གསུམ་འགེང་བ་ཁྱོད་ལ་བསྟོད། །ཕྱག་གཡས་རལ་གྲི་འབར་བ་གདེངས་ཙམ་གྱིས། །ནག་པོའི་གཡུལ་ངོ་མཐའ་དག་ཕམ་བྱེད་ཅིང། །གཡོན་པ་སྒྲུབ་ལ་གང་
བསམ་སྟེར་བྱེད་པའི། །ནེའུ་ལེས་རེ་བ་སྐོང་བ་ཁྱོད་ལ་བསྟོད། །སྤྱི་བོའི་གཙུག་དང་ལྟེ་བའི་དཀྱིལ་འཁོར་ནས། །ཟླ་ཉི་འབར་བའི་འོད་བརྒྱ་ཕྱོགས་བཅུར་འགྱེད། །ཧ་ལའི་ཁ་རླངས་ཆེར་འཐིངས་ལྟོ་འགྲོ་དང། །རུས་པའི་རྒྱན་
ཆས་སྤ་བ་ཁྱོད་ལ་བསྟོད། །སྟོང་གསུམ་སྐད་ཅིག་བགྲོད་ནུས་རྫུ་འཕྲུལ་གྱི། །གཤོག་པས་མཆོག་རབ་རི་ཡང་རྡུལ་བཞིན་འཐོར། །ནག་ཕྱོགས་བྲང་འགྲོའི་སྲོག་ལ་ཆེས་རྣོ་བའི། །མཁའ་འགྲོའི་དབང་ཕྱུག་ལྷ་མོ་ཆེ་ལ་བསྟོད། །དེ་ལྟར་
མོས་པས་ཅུང་ཟད་ཁྱོད་བསྟོད་ན། །མ་ལྟར་བྱམས་ཤིང་གཏན་ཀྱི་མཛའ་མོ་ལྟར། །རྗེས་ཆགས་འཆིང་བ་དམ་པོས་རྟག་འཁྱུད་ནས། །མཆོག་ཐུན་དངོས་གྲུབ་ཡིད་བཞིན་འགྲུབ་པར་མཛོད།  །འཁོར་གྱི་བསྟོད་པ་ནི།  ཀླུ་ལ་དབང་སྒྱུར་ཆུ་

[078A]༄༅། །སྲིན་ཁྲོས་པའི་གདོང།  །གནམ་ལྕགས་མཚོན་ཆ་བུ་ཡུག་ལྟར་ཕབ་ནས།  །དགྲ་བགེགས་མ་ལུས་ཚར་གཅད་ཐོགས་མེད་ཀྱི། །མཐུ་རྩལ་ནུས་པའི་བདག་ཉིད་ཁྱོད་ལ་བསྟོད། །འོད་འབར་ལྷུན་པོའི་ཁ་
དོག་ལ་འཁུ་བའི། །དཀར་སེར་དམར་སྔོའི་མདངས་ཆགས་མ་མོ་བཞི། །རང་འདྲས་སྟོང་ཁམས་ཡོངས་འགེངས་རྣལ་འབྱོར་གྱི། །ཕྲིན་ལས་ལྷུན་གྱིས་གྲུབ་མཛད་རྣམས་ལ་བསྟོད། །གཞན་ཡང་ཟ་བྱེད་ནག་མོ་བ་ལེ་མ། །རབ་མྱུར་
ལས་ཀྱི་ཕོ་ཉ་ཁྲི་སྨན་སོགས། །བཀའ་ཉན་སྤྲུལ་པ་སྣང་སྲིད་སྡེ་བརྒྱད་ཀྱི། །དཔུང་ཚོགས་འཁོར་དང་བཅས་ལ་བདག་བསྟོད་དོ།  །ཞེས་པ་དང་གཞན་ཡང་སྤྲོ་ན།  སེམས་ཉིད་ཕྲིན་ལས་ མ་དང།  ལྷ་ལ་དབང་སྒྱུར་ མ་གཉིས་ཀྱིས་ཀྱང་བསྟོད་
ཕྲིན་ལས་འཆོལ་བ་ནི།  བྷྱོ༑ འདོད་ཁམས་དབང་སྒྱུར་དཔལ་ལྡན་རེ་མ་ཏཱི། །གྲངས་མེད་རྣམ་འགྱུར་སྤྲུལ་འཁོར་དང་བཅས་པས། །རྡོ་རྗེ་འཆང་དང་སྔོན་བྱོན་པད་དཀར་ཅན། །རིམ་བརྒྱུད་བླ་མ་ལྷ་ཡི་དམ་ཚིག་བཞིན། །རྒྱལ་བའི་བསྟན་
པ་ཆེས་དཀར་འོ་མའི་མཚོ། །བསྲུབས་སྐྱེས་དགའ་ལྡན་རིང་ལུགས་བདུད་རྩི་མཆོག་རིས་བྲལ་འགྲོ་བ་ཡོངས་ཀྱི་ཕན་བདེའི་སྲོག་སྤེལ་ཕྱིར་ནམ་ཡང་མི་གཡོ་རྒྱས་པར་མཛོད། །བསོད་ནམས་ཞིང་མཆོག་གཙུག་ལག་ཆོས་འཁོར་རྣམས། །སྡེ་
བཞིའི་ཕྲིན་ལས་རབ་ཏུ་འཕེལ་བ་དང། །འཇིག་རྟེན་ཁམས་སུ་དཀར་མིན་ལས་ཀྱི་འབྲས། །མི་ཤིས་རྒུད་པ་མཐའ་དག་ཞི་བར་མཛོད། །བསྟན་འཛིན་བཤེས་གཉེན་དམ་པའི་ཚོགས་རྣམས་ཀྱི། །ལེགས་མཛད་སྐུ་ཚེ་རབ་ཏུ་འཕེལ་བ་དང། །ཆོས་

[078B] །ཕྱི་ནང་མཐུན་རྐྱེན་ཡིད་བཞིན་འགྲུབ་པར་མཛོད། །ཡིད་ཀྱི་མཁའ་ངོས་ཆགས་པའི་ནད་གདོན་སོགས། །སྒྲིབ་པའི་རྡུལ་ཚོགས་མ་ལུས་ཞི་བ་དང། །ཆོས་སྲིན་ཡོན་ཏན་ཉི་འོད་དགུང་ནས་འཆར། །དགྲ་བགེགས་
སྡེར་བཅས་གཞོམ་པའི་ཕྲིན་ལས་མཛོད།  །བསྐུལ་ནི།  བྷྱོ༑ སྡེ་བརྒྱད་བདག་མོ་གཤིན་རྗེའི་ལྕམ། །བདུད་མོ་ནག་མོ་རེ་མ་ཏཱི། །མཚོན་ཆ་ཐོག་གི་ཚ་ཚ་ཡིས། །སྲིད་པ་གསུམ་གྱི་ཁྱོན་རྣམས་འགེངས། །དྲག་པོའི་དབུགས་རྒྱུ་གཅིག་གིས་ཀྱང། །རི་རབ་
རྡུལ་ཕྲན་བཞིན་དུ་འཐོར། །ཁྱོད་ཀྱི་སྡང་མིག་ཙམ་གྱིས་ཀྱང། །ནག་པོ་བདུད་ཀྱི་སྡེ་དཔུང་འཇོམས། །གང་དུ་བསམ་པ་དེ་ཡི་མོད། །རྫུ་འཕྲུལ་ཤུགས་ཀྱིས་སྐོར་བ་བྱེད། །དུས་གསུམ་རྒྱལ་བ་ཐམས་ཅད་ཀྱི། །བསྟན་སྲུང་དབང་མོ་མཐུ་རྩལ་ཅན། །
གཞན་ཡང་སྲིན་མོ་ཆུ་སྲིན་གདོང། །ཁ་ནས་ནད་ཀྱི་ན་བུན་འཐིབས། །དགྲ་བགེགས་ཁྲག་གི་དྲི་ཚོར་བས། །བཟོད་མེད་རིངས་པའི་ཤ་ཟན་མོ། །ཕྱོགས་བཞིའི་ལས་མཛད་མཁའ་འགྲོ་དང། །བཀའ་ཉན་སྤྲུལ་པ་ཡང་སྤྲུལ་ཚོགས། །ལྷ་ཀླུ་
གནོད་སྦྱིན་མ་མོ་སོགས། །གྲངས་མེད་དཔུང་དང་བཅས་པ་ལ། །དྲག་པོའི་ཕྲིན་ལས་གཉེར་བ་ནི། །སངས་རྒྱས་བསྟན་པ་གཉན་པོ་བཤིག་དཔལ་ལྡན་བླ་མར་ཞེ་སྡང་ཞིང། །དགེ་འདུན་ཆོས་འཁོར་འཇོམས་པར་བྱེད། །རྣལ་འབྱོར་ཆོས་བཞིན་བསྒྲུབ་
པ་ལ། །བར་དུ་གཅོད་པའི་བགེགས་རིགས་དང། །གནོད་པར་བྱེད་པའི་དགྲ་བོ་རྣམས། །སྐད་ཅིག་ཉིད་ལ་ཚར་ཆོད་ཅིག། །འབར་བའི་རལ་གྲིས་མགོ་བོ་ཁོས། །བདུད་ཀྱི་ཁྲམ་ཤིང་བྱང་བུར་ཐོབ། །སྣ་ཚོགས་མཚོན་ཆའི་ཆར་ཕོབ་ལ། །ཤ་རུས་

[079A]༄༅། །རྡུལ་ཕྲན་བཞིན་དུ་གཏུབས། །ནད་ཀྱི་རྐྱལ་པ་ཁ་ཕྱེ་ནས། །དགྲ་བགེགས་ཡུལ་ཁམས་བརླག་པར་མཛོད། །བསད་པའི་ཤ་ཁྲག་དྲོན་མོ་རྣམས། །རིངས་པའི་ཚུལ་གྱིས་ཞལ་དུ་ཐོབ། །བཅོལ་བའི་ལས་
འདི་ཡོལ་གྱུར་ན། །བརྒྱུད་ལྡན་བླ་མའི་བཀའ་ཡང་བཅག་གསང་སྔགས་གཉན་གྱི་དམ་ཚིག་བྲལ། །དེ་བས་དམ་ལས་མ་འདའ་བར། །ཡིད་ལ་བྲང་པའི་དགྲ་བགེགས་ལ། །མངོན་སྤྱོད་རྟགས་མཚན་མྱུར་དུ་སྟོན། །འཁྲུལ་བྲལ་
རྒྱལ་བའི་བསྟན་པ་སྲུངས། །མཐུན་རྐྱེན་མ་ཐོགས་འགྲུབ་པར་མཛོད།  །བསྐུལ་འདི་དུས་གཏོར་སོགས་ཀྱི་ཚེ་བྱེད། དེ་ནས་གཏང་རག་མཆོད་པ་བྱིན་གྱིས་བརླབས་ལ།  ཨོཾ་ཀཱ་ལི་དེ་ཝཱི་ས་པ་རི་ཝཱ་ར་ཨརྒྷཾ་ སོགས་ཀྱིས་མཆོད་པ་དང་ནང་མཆོད་འབུལ།  སྤྲོས་བྲལ་ཆོས་
དབྱིངས་མ་ཤློ་ཀ་ གཅིག་གིས་བསྟོད་རྗེས། ཡིག་བརྒྱ་བརྗོད་ནས།  མ་རྙེད་ཡོངས་སུ་མ་ཤེས་དང།  །ཞེས་སོགས་ཀྱིས་བཟོད་པར་གསོལ། ཡེ་ཤེས་བརྟེན་ཡོད་ན་བརྟན་བཞུགས་བྱ་བ་དང་སྨོན་ལམ་ཤིས་བརྗོད་ཀྱིས་མཐའ་བརྒྱན་པ་སོགས་སྤྱི་ལྟར་བྱའོ།  །འཆི་མེད་བུ་མོའི་མཛེས་
འཕྲོག་ཞི་བ་མོས། །བདེ་ཆེན་དགའ་བཞིའི་ཉམས་ཀྱིས་རྣལ་འབྱོར་ལ། །ཚིམ་པ་སྟེར་ཡང་བདུད་རིགས་ཐམས་ཅད་ཀྱི། །སྲོག་རྩར་སྤུ་གྲི་ལྟར་རྣོ་རེ་མ་ཏཱི། །གཅིག་ལས་དུ་མར་ཉེར་ཤར་རྣམ་འགྱུར་ལ། །དགྱེས་པ་ཉེར་བསྐྱེད་ཆོག་སྒྲིགས་
དོན་འདུའི་ངག་དབྱངས་གསལ་ཡི་གེར་འཕོས་པ་འདི་བསྐྲུན་པའི། །དགེ་ཚོགས་དུང་དང་ཀུནྡའི་རྗེས་འགྲོ་དེས། །རྒྱལ་བའི་བསྟན་དང་བསྟན་འཛིན་འཕེལ་བ་དང། །མ་གཅིག་འདོད་ཁམས་དབང་མོས་ཉིན་མཚན་དུ། །དབྱེར་མེད་ཕྱི་

[079B] །ལྷུན་གྲུབ་ས་ལམ་བགྲོད་པ་མཐར་ཕྱིན་ཤོག་ །ཅེས་གྲུབ་པའི་དབང་ཕྱུག་ཞང་འགྲོ་བའི་མགོན་པོའི་གདན་ས་གུང་ཐང་གི་ལྷ་མོའི་མངོན་རྟོགས་བསྐང་བཤགས་བསྟོད་བསྐུལ་སོགས་དོན་ཚང་བའི་གཏོར་ཆོག་ཅིག་དགོས་ཞེས་གུང་ཐང་ཆོས་ཁྲི་གྲྭ་
ཚང་གི་དབུ་མཛད་དགེ་སློང་ཚུལ་ཁྲིམས་གྲགས་པས་གཙོས་སྤྱི་ཚོགས་ནས་བསྐུལ་མ་བྱུང་བར་གསོལ་མཆོད་ཡིག་རྙིང་ཁ་ཤས་འདུག་པར་སུས་མཛད་ཀྱི་ཁུངས་ཆོད་པ་སོགས་མ་བྱུང་བས་འདིར་ཐམས་ཅད་མཁྱེན་པ་དགེ་འདུན་རྒྱ་མཚོའི་རྣམ་ཐར་དུ་གུང་ཐང་དུ་ཕེབས་སྐབས་ཤིག་ལྷ་མོ་འདིའི་ཞལ་གཟིགས་བྱུང་བར་
རང་རེའི་ལྷ་མོ་དང་འདྲ་བ་འདུག་ཅེས་བཀའ་སྩལ་བར་གསུངས་པའི་སྲིད་གསུམ་བདག་མོ་དམག་ཟོར་རྒྱལ་མོ་དང་ཐུགས་རྒྱུད་གཅིག་པའི་རྗེ་མོ་རེ་མ་ཏཱི་ཡིན་འདུག་པ་བཞིན་དཔལ་ལྡན་དམག་ཟོར་མའི་གཏོར་ཆོག་ལ་གཞི་བྱས་ནས་འགལ་མེད་ཀྱི་ལུགས་སུ་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའི་
ཡི་གེ་པ་ནི་དར་ཁན་དགེ་སློང་བསྐལ་བཟང་ཡོན་ཏན་གྱིས་བགྱིས་པའོ།།    ༈    །།མེ་སྟག་ལོ་ནས་རིམ་སྩལ། མྱུར་མཛད་ཡེ་ཤེས་མགོན་པོ་འཁོར་དང་བཅས་པར་གསེར་སྐྱེམས་ཀྱི་མཆོད་པ་འབུལ་བའི་ཚུལ་ནི་གསེར་སྐྱེམས་ཀྱི་རྫས་ལེགས་པར་ཚོགས་པ་ལ་བྱིན་གྱིས་བརླབས་ནས་
འབུལ་ཚིག་འདི་ལྟར་རོ།  །ཧཱུཾ༑ ཐུགས་རྗེའི་བདག་ཉིད་རྩ་བརྒྱུད་བླ་མ་དང། །དངོས་གྲུབ་གཏེར་མཛོད་ཡི་དམ་དཀྱིལ་འཁོར་ལྷ། །དཔའ་བོ་མཁའ་འགྲོ་དཀར་ཕྱོགས་སྲུང་མ་རྣམས། །གསེར་སྐྱེམས་འདོད་ཡོན་མཆོད་པ་བཞེས་སུ་གསོལ། །ཁྱད་
པར་འགྲོ་ལ་བུ་བཞིན་རྟག་བརྩེ་ཡང། །མ་རུངས་འདུལ་ཕྱིར་ཁྲོ་རྒྱལ་འབར་བའི་སྐུར། །སྟོན་མཛད་ནག་པོ་ཆེན་པོ་ཕྱག་དྲུག་མགོན། །གསེར་སྐྱེམས་འདོད་ཡོན་མཆོད་པ་བཞེས་སུ་གསོལ། །འདོད་ཁམས་དབང་མོ་ཀྵི་ཏྲ་པཱ་ལ་སོགས། །

[080A]༄༅། །སྲོག་གཅོད་གནོད་སྦྱིན་བཞི་དང་གཙང་རིས་ཀྱི། །དཔལ་མགོན་དམ་ཅན་རྒྱ་མཚོ་གྲངས་མེད་དཔུང། །གསེར་སྐྱེམས་འདོད་ཡོན་མཆོད་པ་བཞེས་སུ་གསོལ། །བློ་བཟང་རྒྱལ་བ་གཉིས་པའི་བསྟན་པ་དར་
དགེ་འདུན་སྡེ་དང་བསྟན་འཛིན་ཕྲིན་ལས་སྤེལ། །བདག་ཅག་འདི་ཕྱི་བར་དོའི་གནས་སྐབས་ཀུན། །བླ་མ་མགོན་པོས་གཡེལ་མེད་སྐྱབས་མཛོད་ཅིག་བླ་མའི་སྐུ་དགྲ་སངས་རྒྱས་བསྟན་ལ་འཚེ། །རྣལ་འབྱོར་མཐོ་འཚམས་དམ་ཆོས་སྒྲུབ་པའི་
བགེགས། །མ་ལུས་ཐལ་བའི་རྡུལ་བཞིན་རློག་པ་དང། །བཅོལ་བའི་ཕྲིན་ལས་ཡིད་བཞིན་འགྲུབ་པར་མཛོད།  །ཅེས་པ་འདི་ནི་རི་ཁྲོད་པ་དགེ་སློང་བློ་བཟང་ཕུན་ཚོགས་ཀྱིས་མྱུར་མཛད་ཡེ་ཤེས་མགོན་པོ་ཕྱག་དྲུག་པ་ལ་གསེར་སྐྱེམས་འབུལ་བའི་ཚིགས་བཅད་ཅིག་དགོས་ཞེས་བསྐུལ་ངོར་
ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།སླུ་མེད་བླ་མ་རྒྱལ་བ་ཞི་ཁྲོའི་ལྷ། །ཁྱད་པར་སྲིད་གསུམ་དབང་སྒྱུར་རེ་མ་ཏཱི། །དྲེགས་པའི་གཙོ་བོ་གནོད་སྦྱིན་ལྕམ་སྲིང་ཆེ། །འཁོར་ཚོགས་དམ་ཅན་དཔུང་དང་བཅས་
པ་ཡིས། །མཉམ་མེད་རྒྱལ་བའི་བསྟན་པ་དར་བ་དང། །དེ་འཛིན་འདྲེན་མཆོག་བསྐལ་བཟང་རྒྱ་མཚོའི་སྡེའི། །བར་གཅོད་འཚེ་བ་ཀུན་སོལ་མཐུན་རྐྱེན་གྱི། །བཞེད་པ་ལྟུན་གྲུབ་རྣལ་འབྱོར་སྟོང་གྲོགས་མཛོད།  །ཅེས་པ་འདི་ནི་པདྨ་ཕྲིན་ལས་ཀྱིས་
དཔལ་ལྡན་ལྷ་མོ་དང་ལྕམ་སྲིང་གི་ཕྲིན་བཅོལ་གཤམ་དུ་འཐུད་རྒྱུའི་བདེན་ཚིག་འདི་བཞིན་དགོས་ཚུལ་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།བྷྱོ་རབ་འབྱམས་རྒྱལ་ཀུན་བསྟན་པ་བསྲུང་བའི་ཕྱིར། །དཔལ་ལྡན་རྡོ་རྗེ་

[080B] །ཞི་རྒྱས་དབང་དྲག་རོལ་པ་སྣ་ཚོགས་ཀྱིས། །སྲིད་གསུམ་དབང་མཛད་དམག་དང་ཟོར་གྱི་རྒྱལ། །མ་གཅིག་དཔལ་གྱི་ལྷ་མོ་གདོང་ཅན་གཉིས། །བཀའ་ཉན་དུས་བཞིའི་རྒྱལ་མོ་བསྟན་སྐྱོང་སོགས། །འཁོར་ཚོགས་གྲངས་མེད་དང་བཅས་
འདིར་གཤེགས་ནས། །རྩེ་གཅིག་རེ་བའི་སྐྱབས་སུ་བརྟན་པར་བཞུགས། །ཕྱི་ཡི་སྤྱན་གཟིགས་གནམ་ས་བར་སྣང་གང། །ནང་གི་མཆོད་གཏོར་ཟག་མེད་བདུད་རྩིར་འཁྱིལ། །གསང་བ་བདེ་ཆེན་མཆོད་བས་མཉེས་བགྱི་ན། །བདག་གིར་བཞེས་ནས་མཐུན་པའི་
དངོས་གྲུབ་སྩོལ། །རྣལ་འབྱོར་འདོད་པ་ཡོངས་སྩོལ་དཔག་བསམ་དབང། །དགྲ་བགེགས་ཐལ་བར་རློག་པའི་གནམ་ལྕགས་ཐོག་དམག་ཟོར་རྒྱལ་མོ་མ་གཅིག་དཔལ་གྱི་ལྷ། །འཁོར་ཚོགས་དཔུང་དང་བཅས་ལ་ཕྱག་འཚལ་བསྟོད། །དགའ་ལྡན་
བསྟན་དར་འཇིག་རྟེན་བདེ་ཞིང་སྐྱིད། །བསྐལ་བཟང་རྒྱ་མཚོའི་མགོན་མཆོག་ཞབས་བརྟན་ཅིང། །འགལ་རྐྱེན་ཀུན་སོལ་བདག་ཅག་སྲུང་བ་དང། །རྣམ་བཞིའི་ཕྲིན་ལས་འདོད་དོན་ལྷུན་གྲུབ་མཛོད།  །ཅེས་པ་འདི་ནི་སྲིང་མོ་དབྱངས་ཅན་སྒྲོལ་མས་ངག་འདོན་བྱེད་རྒྱུར་
ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།    ༈    །།འདོད་གསོལ་གྱི་ཚིགས་སུ་བཅད་པ་ལས་བཞིའི་བསམ་དོན་མྱུར་འགྲུབ་བཞུགས་སོ།  །དངོས་གྲུབ་ཀུན་གྱི་འབྱུང་གནས་བླ་མ་ལྷའི། །སྤྱན་སྔར་བསྟན་པ་བསྲུང་བར་ཁས་བླངས་པའི། །
དྲེགས་པའི་སྡེ་དཔོན་བེ་ཧར་གསུང་གི་རྒྱལ། །རྡོ་རྗེ་གྲགས་ལྡན་འཁོར་བཅས་མ་གཡེལ་དགོངས། །ཐུབ་བསྟན་སྙིང་པོ་ཞྭ་སེར་ཅན་གྱི་བསྟན། །ལྷག་པར་སྤེལ་བའི་གཡར་དམ་ཇི་བཞིན་དུ། །དེ་འཛིན་དམ་པ་དགེ་འདུན་སྡེ་དང་བཅས། །བཞེད་

[081A]༄༅། །དགུ་འགྲུབ་ཅིང་ཕྲིན་ལས་རྒྱས་པར་མཛོད། །ཁྱད་པར་ལས་ཀྱིས་འབྲེལ་བའི་སྐྱེ་བོའི་ཁོག་འཁྲུལ་མེད་བརླབས་ཏེ་སྤྱི་དང་བྱེ་བྲག་གི་བླང་དོར་ལེགས་པར་འདོམས་ནས་བསྟན་དང་འགྲོར། །དུས་ཀུན་དགེ་
བའི་དགའ་སྟོན་མྱུར་དུ་སྩོལ། །ཁྲོ་རྒྱལ་གཤིན་རྗེའི་གཤེད་སོགས་ཕྱོགས་བཅུ་ཡི། །བདེ་གཤེགས་བཀའ་སྡོད་བཅས་པའི་མཐུ་དང་བྱིན། །ལྷ་ཁྱོད་གསང་གསུམ་དཔུང་དུ་ལེགས་ཕབ་སྟེ། །འགྲན་ཟླ་བྲལ་བའི་ནུས་སྟོབས་འབར་གྱུར་ཅིག་དགའ་
ལྡན་བསྟན་པ་བསྲུང་བའི་དགྲ་ལྷའི་གཙོ། །སྟོང་ཁམས་སྡེ་བརྒྱད་ཡོངས་ཀྱི་རྒྱལ་པོ་རུ། །མངའ་གསོལ་འཕང་དུ་བསྟོད་ན་དམ་ཚིག་བཞིན། །བསྟན་དང་བསྟན་འཛིན་སྲུང་ལ་མ་གཡེལ་ཞིག་ །ཅེས་པ་འདི་ནི་མེ་ཡོས་གནས་ཆུང་ཆོས་རྒྱལ་ཆེན་པོ་ཁོག་ཞུགས་ཀྱི་
བརྟེན་དབྱེ་གསལ་དོད་པ་མ་བྱུང་བའི་སྐབས། མཁས་གྲུབ་ཀུན་གྱི་གཙུག་རྒྱན་བཀའ་དྲིན་གསུམ་ལྡན་ཁྲི་ཆེན་རྡོ་རྗེ་འཆང་ནས་བསྟན་སྲུང་འདི་ཉིད་དགའ་ལྡན་བསྟན་པའི་སྲུང་མ་ཁྱད་པར་ཅན་ཞིག་ཡིན་པས་ན་གོང་སྨོས་དོན་ཚང་བའི་འདོད་གསོལ་སྒྲ་དབྱངས་གླིང་པ་སོགས་འབྲེལ་ཆགས་ནས་བཏོན་ཆོག་པ་
ཞིག་བརྩམས་ན་ལེགས་ཞེས་བཀའ་སྩལ་པ་སྤྱི་བོར་ནོད་དེ་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།མགོན་ཁྱོད་ཡིད་ལ་དྲན་པ་ཙམ་གྱིས་ཀྱང། །བར་གཅོད་བགེགས་རིགས་མིང་གི་ལྷག་མ་རུ། །འཇོམས་མཛད་བླ་
མ་གཤིན་རྗེའི་གཤེད་པོ་ཡིས། །བདག་ཅག་རྣམ་ཀུན་དགེ་ལེགས་དངོས་གྲུབ་སྩོལ།  །འདིར་གཞི་བདག་ལ་མཆོད་གཏོར་བསངས་ལ་སོགས་པ་བྱ་བར་འདོད་པས། རང་ཡི་དམ་གྱི་ང་རྒྱལ་གྱིས་མཚོད་པ་དང་གཏོར་མ་རྣམས་ཡི་དམ་དེའི་གཞུང་བཞིན་ལེགས་པར་བྱིན་གྱིས་བརླབས།  ཨོཾ་སརྦ་བིད་

[081B] སུ་ར་སུ་ར། ཨཱ་ཝརྟ་ཡ། ཨཱ་ཝ་རྟ་ཡ་ཧོཿ། བཛྲ་སྥར་ཎ་ཁཾ།  ཞེས་པའི་སྔགས་དང་ནམ་མཁའ་མཛོད་ཀྱི་ཕྱག་རྒྱས། བསངས་མཆོད་དང་སྤྱན་གཟིགས་ལ་སོགས་པ་རྣམས།  བླ་མ་ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་མ་ཡུལ་ལྷ་གཞི་
བདག་ལ་སོགས་པ་ཐམས་ཅད་མཉེས་པར་བྱེད་པའི་འདོད་ཡོན་གྱི་ཕུང་པོ་ཟད་མི་ཤེས་པ་རྒྱ་ནམ་མཁའི་མཐའ་དང་མཉམ་པར་གྱུར་ བར་བསམས་ནས་བྱིན་གྱིས་བརླབས་ཏེ་འདི་ལྟར་བརྗོད་པར་བྱའོ།  །ཧཱུཾ༑ ལྷུན་གྲུབ་བདེ་ཆེན་ཆོས་དབྱིངས་ཕོ་བྲང་ནས། །སྐྱབས་
གནས་ཀུན་འདུས་རྩ་བརྒྱུད་བླ་མ་དང། །ཡི་དམ་བདེ་གཤེགས་རྒྱལ་སྲས་སློབ་མར་བཅས། །དཔའ་བོ་མཁའ་འགྲོའི་ཚོགས་རྣམས་གནས་འདིར་གཤེགས། །འགྱུར་མེད་གར་བཞུགས་རྡོ་རྗེའི་ཕོ་བྲང་ནས། །བསྟན་པ་སྐྱོང་མཛད་མཐུ་ལྡན་སྲུང་
མའི་ཚོགས། །རང་རང་བཀའ་ཉན་འཁོར་དང་བཅས་པ་རྣམས། །ཐོགས་པ་མེད་པར་གནས་འདིར་གཤེགས་སུ་གསོལ། །ཕུན་ཚོགས་འདོད་དགུ་མ་ཚང་མེད་པའི་ནོར། །ས་ལ་གཡང་དུ་འཁྱིལ་བའི་དབྱིག་འཛིན་གཞི། །སྐྱོང་མཛད་ཨ་
ཙ་ཐོབ་ཧོན་འཁོར་དང་བཅས། །ཡིད་མགྱོགས་རྫུ་འཕྲུལ་ཤུགས་ཀྱིས་གནས་འདིར་གཤེགས། །སྲིད་པའི་ལྷ་ཁྱོད་དགྱེས་དགུར་རོལ་པའི་གནས། །རྩ་བ་རབ་བརྟན་གསེར་གྱི་ས་གཞིར་ཆགས། །རྩེ་མོ་ཚངས་པའི་འཇིག་རྟེན་སྙེག་བཟོད་པའི། །གངས་རི་
དཔལ་དང་ལེགས་ལྡན་ལྟ་ན་སྡུག་ནང་དུ་རིན་ཆེན་ལས་གྲུབ་གཞལ་མེད་ཁང། །འཆི་མེད་ལོངས་སྤྱོད་ཡོངས་སུ་འཁྱིལ་པ་ནས། །མཐུ་ལྡན་གཞི་བདག་ཆེན་པོ་འཁོར་དང་བཅས། །དགྱེས་པའི་དབང་གིས་གནས་འདིར་གཤེགས་སུ་གསོལ། །

[082A]༄༅། །གཞན་ཡང་ཡུལ་ཕྱོགས་འདིར་གནས་གཞི་ཡི་བདག་ལྷ་ཀླུ་ལ་སོགས་མཐུ་ཆེན་འཁོར་དང་བཅས། །དེང་འདིར་མཆོད་སྦྱིན་མགྲོན་དུ་མྱུར་གཤེགས་ལ། །མདུན་དུ་རང་རང་དགྱེས་པའི་གདན་ལ་བཞུགས། །
བདེ་སྟོང་ཡེ་ཤེས་རོལ་པ་ལས་བྱུང་བའི། །ཕྱི་དང་ནང་གི་ཉེར་སྤྱོད་མཐའ་ཡས་དང། །རྟག་ཏུ་དབང་པོ་རྣམ་དྲུག་ཚིམ་བྱེད་པའི། །ཡིད་འོང་འདོད་པའི་ཡོན་ཏན་མ་ལུས་འབུལ། །རང་སྲུང་གོ་ཁྲབ་དགྲ་འཇོམས་མཚོན་ཆ་དང། །མྱུར་མགྱོགས་
རྟ་དང་གཡག་ལུག་བྱ་ཁྱི་སོགས། །མཐུན་རྫས་སྤྱན་གཟིགས་ས་དང་བར་སྣང་ཁྱོན། །དོག་པོར་གང་འདི་དགྱིས་པ་བསྐྱེད་ཕྱིར་འབུལ། །མི་དབང་ལ་འོས་རྒྱལ་སྲིད་རིན་ཆེན་བདུན། །ནོར་བུ་སྨན་འབྲུ་གོས་དང་བཟའ་བཏུང་སོགས། །
སྲིད་ན་དགོས་པའི་ལོངས་སྤྱོད་མ་ཚང་མེད། །དངོས་བཤམས་ཡིད་ཀྱིས་སྤྲུལ་ནས་ལེགས་པར་མཆོད། །རབ་འབར་མེ་ནང་དྲི་ཞིམ་སྨན་སྣ་དང། །ལྗོན་ཤིང་ཕུར་མ་བསྲེགས་པའི་དུང་སྦྲིན་ཚོགས། །རྣམ་མང་འདོད་ཡོན་རྒྱུ་མཚོར་བྱིན་བརླབས་
པས། །མཉེས་ཤིང་ཉམས་གྲིབ་མི་གཙང་དག་གྱུར་ཅིག། སྐུ་བཞིའི་བདག་ཉིད་རྩ་བརྒྱུད་བླ་མ་དང། །ཡི་དམ་རྒྱལ་བ་དེ་སྲས་སློབ་མར་བཅས། །དཔའ་བོ་མཁའ་འགྲོ་དམ་ཅན་དཀར་ཕྱོགས་ཀྱི། །སྲུང་མ་འཁྲོ་དང་བཅས་པ་མ་ལུས་
བསངས། །ཡངས་པའི་ནོར་འཛིན་ཁྱོན་ལ་མཐུ་སྟོབས་ཀྱི། །འཁོར་ལོས་དབང་སྒྱུར་ཨ་ཙ་ཐོབ་ཧོན་དང། །ལས་བྱེད་སྤྲུལ་པ་སྡེ་དཔུང་བཅས་པ་སོགས། །ཕྱོགས་འདིར་གནས་པའི་གཞི་བདག་མ་ལུས་བསངས། །སྟོང་གསུམ་ལྟ་བུར་ཡངས་

[082B] །རྡོ་རྗེ་གསུམ་དངོས་ཟག་མེད་བདུད་རྩི་ཆེ། །བཟའ་བཅའི་གཏོར་མ་རི་ལྟར་སྤུངས་པ་འདི། །ལྷ་ཆེན་གཞི་བདག་འཁོར་བཅས་ཞལ་དུ་འབུལ། །བདག་ཅག་དཔོན་སློབ་རྒྱུ་སྦྱོར་འཁོར་དང་བཅས། །ལྐོག་གྱུར་མི་ཤེས་དབང་དུ་གྱུར་པའི་མཐུས། །
ནོངས་པ་གང་བགྱིས་དེང་འདིར་རབ་བཤགས་ན། །བཟོད་པར་བཞེས་ནས་དངོས་གྲུབ་སྩལ་དུ་གསོལ། །ཧཱུཾ༑ གདོད་ནས་རང་བཞིན་རྣམ་དག་མཁའ་དབྱིངས་ངོས། །མཐུ་སྟོབས་ཆུ་འཛིན་སྟག་པོར་འཁྲིགས་པ་ལས། །ཕྲིན་ལས་ཆར་རྒྱུན་ཡིད་བཞིན་འབེབས་
མཛད་པའི། །བོག་ཐོ་གཞི་ཡི་བདག་པོ་ཁྱོད་ལ་བསྟོད། །རིན་ཆེན་ཁྲི་སྟེང་སྟོན་ཟླ་གསར་བའི་སྐུ། །རབ་དཀར་ལྷ་རྫས་དར་གྱི་ཕང་ཕུང་ཅན། །ཕྱག་གཡས་ལྕགས་ཀྱུ་གཡོན་པ་དགོས་འདོད་ཀྱི། །ནོར་བུའི་གཞོང་པ་འཛིན་པ་ཁྱོད་ལ་བསྟོད། །རེས་འགའ་
རྫུ་འཕྲུལ་ཤུགས་ལྡན་རྟ་མཆོག་སྟེང། །དར་མདུང་ཞགས་པས་བས་རྒོལ་འབུག་ཅིང་འཆིང། །སྟག་ལྤགས་གོས་གྱོན་དྲག་ཤུལ་རྔམས་པའི་ཚུལ། །སྟོབས་ལྡན་དཔའ་བོ་ཆེན་པོ་ཁྱོད་ལ་བསྟོད། །དགའ་བསྐྱེད་ཡིད་འཕྲོག་བཙུན་མོ་སྲས་བློན་དང། །
ལས་བྱེད་ཕོ་ཉ་གཡོག་འཁོར་དཔུང་གི་ཚོགས། །གཞན་ཡང་ཕྱོགས་འདིར་གནས་པའི་སྡེ་བརྒྱད་ལ། །བདག་ཅག་རེ་བའི་སེམས་ཀྱིས་བསྟོད་པར་བགྱི། །ཁྱོད་མཐུ་སྣང་སྲིད་གསལ་བྱེད་འོད་ཟེར་གྱིས། །འཆི་མེད་ཚེ་དང་མི་འཛད་ནོར་གྱི་གཏེར། །དཔལ་
འབྱོར་སྙན་གྲགས་རིགས་བརྒྱུད་ལ་སོགས་པའི། །སྣོད་བཅུད་ལེགས་ཚོགས་ཕྱྭ་དང་གཡང་དུ་ཁུགས། །དཀར་པོའི་ལས་ལས་རྟག་ཏུ་བདེ་འབྱུང་ཞིང། །ནག་པོའི་འབྲས་བུ་སྡུག་བསྔལ་མི་འཁྲུལ་ཕྱིར། །རང་གི་བདེ་སྡུག་ཚོར་བ་དབེར་གྱིས་

[083A]༄༅། །ལ༑ ༑རྟག་ཏུ་འགྲོ་རྣམས་ཕན་པས་སྲུང་བར་མཛོད། །ལྷར་བཅས་འགྲོ་བ་ཡོངས་ཀྱི་ཕན་བདེའི་གཞི། །ཐུབ་བསྟན་སྙིང་པོ་རྗེ་བཙུན་བཙོང་ཁ་པའི། །རིང་ལུགས་བཤད་དང་སྒྲུབ་པས་དབྱར་མཚོ་ལྟར། །རིས་
བྲལ་ཕྱོགས་དུས་ཀུན་ཏུ་རྒྱས་པར་མཛོད། །འཇིག་རྟེན་སྤྱི་དང་ཁྱད་པར་ཡུལ་ལྗོངས་འདིར། །ནད་ཡམས་འཁྲུག་རྩོད་ཕྱུགས་ལ་གོད་ཁ་དང། །མུ་གེ་ལ་སོགས་རྐྱེན་ངན་མ་ལུས་པ། །མིང་གི་ལྷག་མ་ཙམ་དུ་ཞི་བར་མཛད། །ཕྱོགས་འདིར་མཐུན་རྐྱེན་དགེ་
ལེགས་རབ་རྒྱས་ཤིང། །ལྷག་པར་ཆོས་བཞིན་སྤྱོད་པའི་གང་ཟག་ལ། །རྟག་ཏུ་གཡེལ་མེད་སྟོང་གྲོགས་མཛད་པ་སོགས། །ཆོས་ལྡན་བསམ་པ་འགྲུབ་པའི་ཕྲིན་ལས་མཛོད།  །དེ་ལྟར་མཆོད་གཏོར་ཕུལ་བའི་རྗེས་སུ་ནོངས་བར་བགྱིས་པའི་རིགས་ལ་བཟོད་གསོལ་བྱས་ནས་
རང་གནས་སུ་གཤེགས་སུ་གསོལ་བ་སོགས་སྤྱི་ལྟར་བྱའོ། །ཞེས་པ་འདི་ནི་ས་འབྲུག་ལོ་ཨོ་རྡོ་ཛུན་གར་ནས་རྣམ་དཀར་གྱི་ཆེད་དུ་ཕོངས་པའི་མི་སྣའི་གྲས་དགེ་སློང་དགེ་ལེགས་ཆོས་འཕེལ་གྱིས་ཕྱོགས་དེའི་གངས་རི་བོག་ཐོའམ། ཨ་ཅ་ཐོབ་ཧོན་དུ་གྲགས་པའི་གཞི་བདག་ལ་གསོལ་མཆོད་ཅིག་དགོས་ཞེས་བསྐུལ་ངོར་ཤཱཀྱའི་དགེ་སློང་
བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།འདིར་ཡེ་ཤེས་སྤྱན་ལྡན་ཀྱི་སྲུང་མ་རྣམས་ལ་མཆོད་གཏོར་འབུལ་བའི་ཚུལ་ནི། རང་ཡི་དམ་གྱི་རྣལ་འབྱོར་དང་ལྡན་པས་མཆོད་གཏོར་ལེགས་པར་བྱིན་གྱིས་བརླབས་ནས་འདི་ལྟར་
བརྗོད་པར་བྱའོ། །ཧཱུཾ༑ རྒྱལ་ཀུན་ཐུགས་རྗེའི་བདག་ཉིད་སྤྱན་རས་གཟིགས། །བསྟན་སྲུང་དབང་པོའི་སྐུར་བསྟན་ཕྱག་དྲུག་མགོན། །སྐྱེ་འགྲོའི་སྲོག་བདག་ལྷོ་ཕྱོགས་གཤིན་རྗེའི་རྒྱལ། །འཁོར་དང་བཅས་པ་གནས་འདིར་གཤེགས་སུ་གསོལ། །སྲིད་པ་

[083B] །གདོང་ཅན་དུས་བཞིའི་བདག་མེ་ལ་སོགས་དང། །གནོད་སྦྱིན་རྒྱལ་པོ་རྣམ་མང་ཐོས་སྲས་སོགས། །དཀར་ཕྱོགས་སྲུང་མ་འཁྲོ་བཅས་གནས་འདིར་གཤེགས། །མདུན་དུ་འདབ་སྟོང་པདྨ་ཡངས་པའི་དབུས། །གསལ་
འཆར་ཉི་མའི་དཀྱིལ་འཁོར་གདན་གྱི་སྟེང། །བསྟན་སྲུང་འཁོར་དང་བཅས་པ་དགྱེས་བཞུགས་ནས། །དངོས་གྲུབ་འདོད་པའི་འབྲས་བུ་སྩལ་དུ་གསོལ། །ཕྱི་ནང་མཆོད་ཡོན་ཉེར་སྤྱོད་རོལ་མོ་དང། །འདོད་ཡོན་རྣམ་ལྔ་གླིང་བཞི་གླིང་ཕྲན་སོགས། །
དངོས་བཤམས་ཡིད་སྤྲུལ་མཆོད་པ་མ་ཚང་མེད། །དབང་པོ་དགྱེས་པ་བསྐྱེད་ཕྱིར་འབུལ་བར་བགྱི། །སྟོང་གསུམ་ལྟ་བུར་རབ་ཡངས་སྣོད་རྣམས་སུ། །རྣམ་དག་རྡོ་རྗེ་གསུམ་གྱིས་བྱིན་བརླབས་པའི། །ཟག་མེད་དམ་རྫས་གཏོར་མའི་རི་བོ་དང། །མི་
འཛད་བདུད་རྩིའི་རྒྱ་མཚོ་འབུལ་གྱི་བཞེས།  །གཏོར་མ་སྔགས་ཀྱིས་འབུལ་བར་འདོད་ན།  བསྟན་སྲུང་འཁོར་དང་བཅས་པའི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོ་འོད་ཀྱི་སྦུ་གུས་གཏོར་མའི་བཅུད་ཐམས་ཅད་དྲངས་ནས་གསོལ་བར་ བསམ་ལ།།
ཨོཾ་སརྦ་དྷ་རྨ་པཱ་ལ་ས་པ་རི་ཝཱ་ར་ཨི་དཾ་པ་ལིཾ་ཏ་ཁ་ཁ་ཁཱ་ཧི་ཁཱ་ཧི།  ཞེས་པ་ལན་གསུམ་ལ་སོགས་པས་གཏོར་མ་ཕུལ། སྔགས་དེའི་མཐར་  ཨརྒྷཾ་ སོགས་བཏགས་པས་མཆོད་པ་དང། འབྲུ་གསུམ་བཏགས་པས་ནང་མཆོད་འབུལ།  ཧཱུཾ༑ དྲན་པ་ཙམ་གྱིས་བར་གཅོད་ཀུན་སེལ་
བའི། །མཐུ་སྟོབས་བདག་ཉིད་མྱུར་མཛད་ཕྱག་དྲུག་མགོན། །འཇམ་དཔལ་བཀའ་སྡོད་དམ་ཅན་ཆོས་ཀྱི་རྒྱལ། །ཡུམ་མཆོག་འཁོར་དང་བཅས་ལ་བསྟོད་བར་བགྱི། །རྒྱལ་ཡུམ་རྡོ་རྗེ་དབྱིངས་ཀྱི་དབང་ཕྱུག་མ། །དྲག་མོའི་སྐུར་

[084A]༄༅། །བསྟན་དམག་ཟོར་རྒྱལ་མོ་དང། །ནོར་བདག་རྒྱལ་ཆེན་རྣམ་མང་ཐོས་སྲས་སོགས། །བསྟན་སྲུང་འཁོར་དང་བཅས་ལ་བདག་བསྟོད་དོ། །བསྟན་དང་བསྟན་འཛིན་ཚོགས་རྣམས་སྐྱོང་བ་དང། །ཁྱད་
པར་རྣལ་འབྱོར་བདག་ཅག་ཆོས་སྒྲུབ་པའི། །འགལ་རྐྱེན་མི་འདོད་མཐའ་དག་རབ་ཞི་ཞིང། །གང་བསམས་ཕྲིན་ལས་ལྷུན་གྱིས་གྲུབ་པར་མཛོད།  །ཅེས་པས་བསྟོད་ཅིང་ཕྲིན་ལས་བཅོལ་ལ་རྗེས་ཀྱི་རིམ་པ་རྣམས་སྤྱི་ལྟར་བྱའོ། །དེ་ལྟར་རྒྱལ་བའི་བསྟན་སྲུང་
ཆེན་པོ་རྣམས་ལ་མཆོད་གཏོར་འབུལ་ཚུལ་འཁྱེར་བདེ་བ་འདི་ནི་ཨོ་རོད་ཛུན་གར་གྱི་ས་སྤྱོད་ནས་མངགས་པའི་མི་སྣ་སྦག་གསོལ་དཔོན་དགེ་སློང་ཚུལ་ཁྲིམས་བཀྲ་ཤིས་ཀྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།    ༈    །།འདིར་མྱུར་མཛད་ཡེ་
ཤེས་ཀྱི་མགོན་པོ་ཕྱག་དྲུག་པ་ལ་མཆོད་གཏོར་འབུལ་བའི་ཚུལ་ནི། རང་ཡི་དམ་གྱི་རྣལ་འབྱོར་དང་ལྡན་པས་མཆོད་གཏོར་རྣམས་བྱིན་གྱིས་བརླབས་ནས།  ཧཱུཾ༑ མྱུར་མཛད་སྤྱན་རས་གཟིགས་དབང་སྙིང་རྗེའི་མཐུས། །མ་རུངས་འདུལ་ཕྱིར་དྲག་པོའི་སྐུར་བསྟན་པ། །ཡེ་ཤེས་
མགོན་པོ་ཡུམ་གཅིག་བཀའ་ཉན་སོགས། །འཁོར་ཚོགས་དཔུང་དང་བཅས་པ་གནས་འདིར་གཤེགས། །མདུན་དུ་འཇིགས་རུང་དུར་ཁྲོད་ཆེན་པོའི་དབུས། །བསྐལ་པའི་མེ་དཔུང་རབ་འབར་གུར་ཁྱིམ་ནང། །པདྨ་ཉི་མའི་གདན་
སྟེང་དགྱེས་བཞུགས་ནས། །སྒྲུབ་མཆོག་བདག་ལ་དངོས་གྲུབ་སྩལ་དུ་གསོལ། །ཕྱི་ཡི་སྤྱན་གཟིགས་ལོངས་སྤྱོད་ས་གཞི་ཁྱབ། །ཉེར་སྤྱོད་འདོད་ཡོན་ལྷ་མོས་བར་སྣང་ཁེངས། །མཆོད་གཏོར་གསང་བའི་དམ་རྫས་མཚང་མེད། །

[084B] །ཟག་མེད་བདེ་སྟོང་རོལ་པ་ལས་བྱུང་བའི། །ཤ་ཁྲག་གཏོར་མའི་རི་བོ་མཁའ་ལ་སྙེག་བདུད་རྩིའི་བཏུང་བ་རྒྱ་མཚོ་ལྟར་འཁྱིལ་བ། །མྱུར་མཛད་མགོན་པོ་འཁོར་དང་བཅས་ལ་
འབུལ།  །མཚམས་འདིར་གཏོར་མ་གཏོར་ཆོག་ནས་འབྱུང་བའི་སྔགས་ཀྱིས་ཕུལ་ཀྱང་ཆོག་ཅིང་མ་བྱས་ཀྱང་རུང།  སྤངས་རྟོགས་ཡོན་ཏན་མ་ལུས་རབ་རྫོགས་པའི། །བླ་མ་ཡི་དམ་དབྱེར་མེད་སྙིང་རྗེའི་ལྷ། །མཐུ་ལྡན་བསྟན་སྲུང་དབང་པོའི་སྐུར་བསྟན་པ། །མྱུར་མཛད་ནག་པོ་ཆེན་པོ་
ཁྱོད་ལ་བསྟོད། །དགྱེས་པའི་ཡུམ་གཅིག་འདོད་ཁམས་དབང་ཕྱུག་མ། །ཀྵེ་ཏྲ་པཱ་ལ་སྲོག་གཅོད་གནོད་སྦྱིན་དང། །གཙང་རིས་དཔལ་མགོན་དམ་ཅན་རྒྱ་མཚོ་ཡི། །དམག་དཔུང་འཁོར་དང་བཅས་ལ་བསྟོད་པར་བགྱི། །འདི་ཕྱི་བར་དོའི་གནས་
སྐབས་ཐམས་ཅད་དུ། །མགོན་སྐྱབས་གཡེལ་བ་མེད་ཅིང་ཕྱི་ནང་གི་རྐྱེན་ངན་བགེགས་རིགས་ཀུན་ཞི་ཆོས་ལྡན་གྱི། །བསམས་དོན་ཡིད་བཞིན་འགྲུབ་པའི་ཕྲིན་ལས་མཛོད།  །དེ་ལྟར་མྱུར་མཛད་ཡེ་ཤེས་ཀྱི་མགོན་པོ་ལ་མཆོད་གྲོར་འབུལ་ཚུལ་འཁྱེར་བདེ་བ་འདི་ནི་
ཨོ་རྡོ་ཛུན་བར་གྱིས་སྤྱོད་ནས་རྣམ་དཀར་གྱི་ཆེད་དུ་མངགས་པའི་མི་སྣ་ཨུ་གེར་གྱི་རྒྱུད་སྨད་བླ་མ་དབུ་མཛད་དགེ་སློང་ནམ་མཁའ་ཡེ་ཤེས་ཀྱིས་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།བྷྱོ་ལྷུན་གྲུབ་བདེ་བ་ཆེན་པོའི་དང། །སྲིན་
མོ་ཁྲོས་པའི་དྲག་ཤུལ་ཅན། །ཁམས་གསུམ་དབང་མཛད་རེ་མ་ཏཱི། །འཁོར་དང་བཅས་པ་ཁྱེད་རྣམས་ཀྱིས། །པད་དཀར་འཆང་བ་རིམ་བྱོན་སོགས། །སྔོན་གྱི་དམ་ཚིག་རྗེས་དགོངས་ལ། །བསྟན་དང་བསྟན་འཛིན་སྐྱོང་བ་དང། །ཆོས་ལྡན་

[085A]༄༅། །ཕྲིན་ལས་སྒྲུབ་པར་མཛོད། །ཁྱད་པར་འབྲུམ་ཆེན་དཀར་ནག་དང། །གག་ལྷོག་གེག་གེ་འཁྲུ་གཟེར་སོགས། །མི་ཕྱུགས་ནད་ཡམས་མ་ལུས་པ། །ཞི་ཞིང་བཟློག་པའི་ཕྲིན་ལས་མཛོད།  །ཅེས་པ་འདི་ནི་ས་
འབྲུག་ལོ་ཟླ་བ་གཉིས་པ་གསུམ་པའི་ནང་དུ་ལྷ་ལྡན་སོགས་སུ་འབྲུམ་བ་དང་བེག་གེའི་རིམས་ནད་བྱུང་བར་མྱུར་ཞིའི་འདོད་གསོལ་འདི་ལྟ་བུ་དགོས་ཞེས་མགྲོན་གཉེར་གསར་བྱུང་བ་དགེ་སློང་རྒྱ་མཚོ་དབང་ཕྱུག་གིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།
སྲིད་གསུམ་དབང་སྒྱུར་རེ་མ་ཏཱི། །བཀའ་ཉན་བསྟན་སྐྱོང་གྲངས་མེད་དཔུང། །ཁྱད་པར་དབྱར་གྱི་རྒྱལ་མོ་ཆེ། །འཁོར་ཚོགས་རྒྱ་མཚོར་བཅས་པ་ཡིས། །ཐམས་ཅད་གཟིགས་པ་རིམ་བྱོན་སོགས། །དངོས་བརྒྱུད་བླ་མ་ཡི་དམ་གྱི། །དམ་ཚིག་བཞིན་དུ་
བསྟན་པ་དང། །བསྟན་འཛིན་སྐྱེས་བུ་རྟག་ཏུ་སྲུངས། །དེ་ཡི་འགལ་རྐྱེན་ཀུན་ཞི་ཞིང། །དགྲ་བགེགས་མ་ལུས་མྱུར་དུ་སྒྲོལ། །འབྲུམ་ནད་ལ་སོགས་འཚེ་བ་རྣམས། །ཞི་དང་བཟློག་པའི་ཕྲིན་ལས་མཛོད།  །ཅེས་པ་འདི་ནི་ས་འབྲུག་ལྷ་ལྡན་དུ་འབྲུམ་ནད་བྱུང་
སྐབས་མྱུར་དུ་ཞི་བའི་ཕྲིན་བཅོལ་འདི་བཞིན་བརྩམས་ནས་གམ་བཅར་རྣམ་པར་རྒྱལ་བའི་འདུས་གྲར་བཙུགས་ན་ལེགས་ཞེས་གསང་བུ་ཆོས་སྐྱོང་ཆེན་པོའི་ལུང་བཞིན་དུ་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།    ༈    །།རྒྱལ་བ་ཀུན་གྱི་ཡུམ་གཅིག་དཔལ་ལྡན་སྲིད་གསུམ་
དབང་མོ་དབུ་འཕང་བསྟོད་ཅིང་མངའ་གསོལ་བའི་བདེན་ཚིག་དངོས་གྲུབ་འདོད་པ་འཇོ་བའི་བུམ་བཟང་ཞེས་བྱ་བ་བཞུགས་སོ།  །བྷྱོ༑ ཀུན་གསལ་ཡོངས་ཁྱབ་རྩ་བརྒྱུད་བླ་མ་དང། །ཡི་དམ་བདེ་གཤེགས་དཔའ་བོ་མཁའ་འགྲོར་བཅས། །དམ་ཅན་རིག་འཛིན་མ་ལུས་

[085B] །དམག་ཟོར་རྒྱལ་མོ་དེང་འདིར་མངའ་གསོལ་ལོ། །མཚན་ཙམ་གྱིས་ཀྱང་སྲིད་ཞིའི་རྒུད་པ་ལས། །སྒྲོལ་བྱེད་རིགས་ཀྱི་ཅོད་པན་རྡོ་རྗེ་འཆང། །དངོས་བརྒྱུད་བླ་མའི་ངོ་བོར་མངའ་གསོལ་གྱི། །བྱིན་རླབས་ཡོན་ཏན་རྫོགས་པའི་དངོས་
གྲུབ་སྩོལ། །སྤྲོས་ཀུན་ཉེར་ཞི་བདེ་ཆེན་གཅིག་པུའི་གར། །གྲངས་མེད་རྟེན་དང་བརྟེན་པར་མངོན་ཤར་བའི། །ཡི་དམ་ལྷ་ཚོགས་ངོ་བོར་མངའ་གསོལ་གྱི། །མཆོག་དང་ཐུན་མོང་གྲུབ་པའི་དངོས་གྲུབ་སྩོལ། །རྒྱལ་ཀུན་ཡུམ་གྱུར་དབྱིངས་ཕྱུག་
བར་ཧི། །སྒྲོལ་མཛད་ལྷ་མོ་དབྱངས་ཅན་ངག་གི་དཔལ། །དབྱེར་མེད་ལྷག་པའི་ལྷ་རུ་མངའ་གསོལ་གྱི། །ཏིང་འཛིན་ཚེ་དཔལ་ཤེས་རབ་དངོས་གྲུབ་སྩོལ། །འཇམ་དཔལ་འཁྲོ་བོའི་དབང་པོར་རོ་གཅིག་ཀྱང། །ནམ་མཁའི་ཁ་དོག་
གཟུགས་འཛིན་རོ་ལངས་མ། །གཤིན་རྗེ་གཤེད་པོའི་ཡུམ་དུ་མངའ་གསོལ་གྱི། །ཕྱོགས་ལས་རྣམ་པར་རྒྱལ་བའི་དངོས་གྲུབ་སྩོལ། །དོན་དམ་སྐྱབས་གྱུར་ཕྱོགས་བཅུའི་སངས་རྒྱས་དང། །ཟབ་ཞི་ཐེག་པ་མཆོག་གི་འགོག་ལམ་ཆོས། །རིག་
གྲོལ་དགེ་འདུན་ངོ་བོར་མངའ་གསོལ་གྱི། །ལུང་རྟོགས་བསྟན་པ་རྒྱས་པའི་དངོས་གྲུབ་སྩོལ། །དབབ་ལྡོག་ཀུནྡའི་རེག་པ་ལས་བྱུང་བའི། །ལྷན་སྐྱེས་བདེ་བ་མཆོག་གིས་ཚིམ་མཛད་མ། །གནས་གསུམ་མཁའ་འགྲོའི་ངོ་བོར་མངའ་
གསེལ་གྱི། །རྟག་ཏུ་བདེ་ཆེན་འབར་བའི་དངོས་གྲུབ་སྩོལ། །བྱམས་པའི་རང་བཞིན་ཆགས་སྡང་རྣམ་བྲལ་ཡང། །གདུག་པ་འདུལ་ཕྱིར་ཁྲོ་གཏུམ་ཆ་ལུགས་ཅན། །བསྟན་སྲུང་རྒྱ་མཚོའི་ངོ་བོར་མངའ་གསོལ་གྱི། །ཕྲིན་ལས་རྣམ་བཞི་

[086A]༄༅། །འགྲུབ་པའི་དངོས་གྲུབ་སྩོལ། །མཧཱ་ཀཱ་ལ་གཤིན་རྗེའི་རྒྱལ་པོ་སོགས། །ཕོ་རྒྱུད་བསྟན་པའི་སྲུང་མ་མཐུ་ལྡན་རྣམས། །དགྱེས་བསྐྱེད་གསང་བའི་དགའ་མར་མངའ་གསོལ་གྱི། །དམ་ཅན་བྲན་བཞིན་འཁོལ་པའི་
དངོས་གྲུབ་སྩོལ། །མཐུ་སྟོབས་མི་བཟད་སྣ་ཚོགས་ཆོ་འཕྲུལ་ཅན། །སྣང་སྲིད་ལྷ་སྲིན་སྡེ་བརྒྱད་མ་ལུས་ལ། །དབང་སྒྱུར་དམག་དཔོན་ཆེན་མོར་མངའ་གསོལ་གྱི། །དགྲ་བགེགས་རྡུལ་བཞིན་བརླག་པའི་དངོས་གྲུབ་སྩོལ། །དཀར་ནག་འདུ་བྱེད་བསླུབ་མེད་པའི་
འབྲས། །སྣོད་བཅུད་ཅིར་ཡང་སྣང་བའི་འཇིག་རྟེན་སོགས། །འཁོར་འདས་ཡོངས་ཀྱི་བདག་མོར་མངའ་གསོལ་གྱི། །གང་བསམས་ཡིད་བཞིན་འགྲུབ་པའི་དངོས་གྲུབ་སྩོལ། །ཕྱི་རོལ་གནས་གསུམ་མྱུལ་བའི་ཌཱ་ཀི་མ། །ནང་དུ་རྒོད་མའི་རེག་པཎྞྜ་
ལི༑ ༑གསང་བ་བདེ་སྟོང་ངོ་བོར་མངའ་གསོལ་གྱི། །ཉམས་རྟོགས་གོང་དུ་འཕེལ་བའི་དངོས་གྲུབ་སྩོལ། །དགྲ་བགེགས་ཤ་ཁྲག་རོ་བརྒྱ་ལྡན་པའི་ཟས། །ཞིམ་མངར་བཏུང་བ་ཟག་མེད་བདུད་རྩི་ཆེས། །ཉམས་རྩལ་གཟི་མདངས་རྒྱས་པར་མངའ་
གསོལ་གྱི། །མཐུ་སྟོབས་ཐོགས་པ་མེད་པའི་དངོས་གྲུབ་སྩོལ། །གླིང་བཞི་གླིང་ཕྲན་ལྷ་མིའི་ཕུན་སུམ་ཚོགས། །ཕྱི་ནང་འདོད་ཡོན་སྤྱན་གཟིགས་ཡོངས་ཚང་བས། །བསམ་འཕེལ་འདོད་དགུའི་བདག་མོར་མངའ་གསོལ་གྱི། །མཐུན་རྐྱེན་ལྷུན་
གྱིས་གྲུབ་པའི་དངོས་གྲུབ་སྩོལ། །མ་མོ་དགྱེས་སྐོང་རང་རྟགས་མཚོན་ཆ་དང། །དགོས་པའི་ཡོ་བྱད་ཕྱི་ནང་རྟེན་ཚོགས་ཀྱིས། །རྣལ་འབྱོར་སྲུང་མའི་གཙོ་བོར་མངའ་གསོལ་གྱི། །སྲུང་སྐྱོབ་གཡེལ་བ་མེད་པའི་དངོས་གྲུབ་སྩོལ། །མདོར་ན་

[086B] །དཔལ་ལྡན་ལྷ་མོ་སྐྱབས་གནས་ཐམས་ཅད་ཀྱི། །ངོ་བོ་ལྷག་པའི་ལྷ་རུ་མངའ་གསོལ་གྱི། །འདི་ཕྱིའི་མདུན་མ་འགྲུབ་པའི་དངོས་གྲུབ་སྩོལ། །བསྐལ་བཟང་ཞིང་གི་རྒྱལ་བ་རྒྱ་མཚོའི་དཔྱིད། །ཟས་གཙང་སྲས་
ཀྱི་བསྟན་འཛིན་དཔོན་སློབ་རྣམས། །སྲིད་གསུམ་བདག་མོ་ཁྱོད་ལ་སྐྱབས་གསོལ་གྱི། །རེ་བ་དོན་དང་ལྡན་པའི་དངོས་གྲུབ་སྩོལ། །ཁྱོད་ནི་རྒྱལ་བ་ཀུན་དང་དང་གཅིག་ལ། །ཁམས་གསུམ་རྣམ་པར་གནོན་པའི་སྟོབས་དང་ལྡན། །དོ་ཟླ་བྲལ་བའི་ཆོ་
འཕྲུལ་རྩལ་མངའ་ན། །ཞུམ་དང་དམའ་བའི་གོ་སྐབས་ག་ལ་ཞིག་དེ་ཕྱིར་ལྷ་ཁྱོད་དབུ་འཕང་སྲིད་རྩེ་ལས། །བརྒལ་བའི་དགུང་སྔོན་དབྱིངས་སུ་མཐོར་བཏེག་ལ། །འཁོར་འདས་སྣང་བ་ཐམས་ཅད་ཟིལ་མནན་ནས། །མཐུ་རྩལ་ནུས་པ་བསྐྱེད་
པའི་དུས་ལ་བབ། །པད་དཀར་འཆང་བ་རིམ་བྱོན་ལ་སོགས་པ། །བླ་མ་ལྷ་ཡི་དམ་ཚིག་རྗེས་དགོངས་ནས། །བདག་ཅག་རྣམས་ཀྱི་ནད་གདོན་དགྲ་བགེགས་སོགས། །ཕྱི་ནང་བར་གཅོད་མཐའ་དག་ཞི་བར་མཛོད། །དགའ་ལྡན་བཤད་
སྒྲུབ་བསྟན་འདི་ཕྱོགས་དུས་ཀུན། །འཕེལ་ཞིང་ལུང་རྟོགས་ཡོན་ཏན་མ་ལུས་པ། །ཆེར་རྒྱས་འགྲོ་ལ་སྨན་པའི་བྱ་བ་ཡིས། །དོན་གཉིས་ལྷུན་གྱིས་གྲུབ་པའི་བཀྲ་ཤིས་སྩོལ།  །ཞེས་རྒྱལ་བ་ཀུན་གྱི་ཡུམ་གཅིག་དཔལ་ལྡན་སྲིད་གསུམ་དབང་མོ་དབུ་འཕང་བསྟོད་ཅིང་མངའ་གསོལ་
བའི་བདེན་ཚིག་དངོས་གྲུབ་འདོད་པ་འཇོ་བའི་བུམ་བཟང་འདི་ནི་གསང་བ་མཆོག་གི་རྣལ་འབྱོར་པ་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་ས་འབྲུག་དབྱུག་པ་ཟླ་བའི་དམར་ཕྱོགས་བཟང་པོ་གསུམ་པ་ཉི་མ་མེ་བཞིའི་འགྲུབ་སྦྱོར་ཐོག་སུག་བྲིས་སུ་བགྱིས་པའོ།།    ༈    །།དཔལ་མགོན་ལེགས་

[087A]༄༅། །ལྡན་བདེ་ཆེན་པོའི་མངོན་རྟོགས་བསྐང་བཤགས་བསྟོད་བསྐུལ་དང་བཅས་པ་ཕྲིན་ལས་མྱུར་མགྱོགས་ཞེས་བྱ་བ་བཞུགས་སོ།  །སྐུ་གསུམ་ལྷུན་གྲུབ་བདེ་བ་ཆེན་པོའི་དཔྱིད། །སྙིགས་དུས་ལུས་ཅན་མ་འདྲིས་མཛའ་བཤེས་སུ། །སངས་རྒྱས་ཀུན་བདག་
རིགས་ཀྱི་ཅོད་པན་ཆེར། །སྟོན་མཛད་དྲིན་ཅན་བླ་མར་གུས་པས་འདུད། །ཟུང་འཇུག་རང་བཞིན་ཟླ་གཞོན་དཀྱིལ་འཁོར་གཅིག་སྐལ་ལྡན་ཡིད་ཀྱི་རོལ་མཚོ་ཇི་སྙེད་དུ། །ཞི་དང་ཁྲོ་བོའི་སྤྲུལ་བསྒྱུར་མཐའ་ཀླས་པའི། །ཡི་དམ་རྒྱལ་བའི་དཀྱིལ་
འཁོར་མཆོག་ལ་འདུད། །བརྐྱང་བསྐུམ་སྟང་སྟབས་གཅིག་གིས་ས་གསུམ་ཁྱོན། །རྣམ་པར་གནོན་ནུས་དཔའ་བོ་ཆེན་པོའི་སྐུ། །ལེགས་ལྡན་ཕྱག་ན་བེང་བསྣམས་འཁོར་བཅས་ལ། །འདུད་དོ་རྣམ་ཀུན་ཕྲིན་ལས་གཡེལ་མེད་མཛོད།  །འདིར་
ལེགས་ལྡན་མགོན་པོ་ལ་སྐུ་གསུང་ཐུགས་ཡོན་ཏན་ཕྲིན་ལས་རིགས་ཀྱི་མགོན་པོ་སྡེ་ལྡར་གྲགས་པ་ལས་གསུང་གི་རིགས་ཀྱི་བདེ་མགོན་ཞེས་བ་སྔོན་བྱོན་མཁས་གྲུབ་མང་པོས་སྲུང་མར་བསྟེན་པས་ཚད་ལྡན་གྱི་བརྒྱུད་པའི་རྣམ་གྲངས་མང་ཞིང་ཁྱད་པར་མཉམ་མེད་ཇོ་བོ་རིན་པོ་ཆེ་དཔལ་ལྡན་ཨ་ཏི་ཤའི་བཀའ་སྲོལ་བཀའ་
གདམས་པ་རྣམས་ཀྱི་ཆོས་སྐྱོང་མགོན་པོ་བཞི་སྦྲགས་སུ་གྲགས་པའི་ནང་ཚན་དུའང་བཞུགས་པ་མཐུ་སྟོབས་དང་ལྡན་པའི་བསྟན་སྲུང་ཁྱད་པར་ཅན་འདི་ཉིད་སྒྲུབ་པར་འདོད་པས་ཕྱི་ནང་གི་མཆོད་གཏོར་སྤྱན་གཟིགས་རྣམས་ཅི་འབྱོར་པ་ལེགས་པར་བཤམས། རང་ཡི་དམ་གང་ཡང་རུང་བའི་བདག་བསྐྱེད་སྔོན་དུ་
བཏང་སྟེ་མཆོད་པ་རྣམས་ཡི་དམ་དེ་ཉིད་ཀྱི་གཞུང་བཞིན་དུ་བྱིན་གྱིས་བརླབས།  ཨོཾ་སྭ་བྷཱ་ཝ་ཤུབྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་རང་གི་མདུན་དུ་སྲུང་བའི་འཁོར་ལོ་ཡངས་ཤིང་རྒྱ་ཆེ་བའི་ནང་དུ་དུར་ཁྲོད་ཆེན་པོ་འཇིགས་

[087B] ནང་ཐོད་མཁར་འབར་བ། དེའི་དབུས་སུ་པདྨ་དང་ཉི་མ་དང། དགྲ་བགེགས་ཀྱི་བམ་ཆེན་བསྣོལ་བའི་སྟེང་དུ། ཀྵ་ཡིག་ནག་པོ་དེ་ལས་འོད་ཟེར་འཕྲོས། དགྲ་བགེགས་ཐམས་ཅད་ཚར་བཅད་འོད་ཟེར་ཚུར་
འདུས་ཡོངས་སུ་གྱུར་པ་ལས་ལེགས་ལྡན་ནག་པོ་སྲེད་མེད་ཀྱི་བུ་སྐུ་མདོག་མཐིང་ནག་ཆེ་ཞིང་བརྗིད་པ་ཞལ་གཅིག་ཕྱག་གཉིས་ཀྱི་གཡས་པས་ཙན་དན་གྱི་བེང་ཆེན་རྩེ་མོར་ནོར་བུས་སྤྲས་པ་འཛིན་པའི་བེང་སྟོད་ནས་མེ་འབར་ཞིང། བདེ་སྨད་ནས་ཆུ་
འབྲུབ་པ། བེང་གི་ནང་ནས་ལྷ་དང་ལྷ་མ་ཡིན་གྱི་དམག་ཚོགས་འགྱེད་པ། ཕྱག་གཡོན་པས་ལྕགས་ཀྱི་པར་བུ་ནད་སྣ་ཚོགས་ཀྱིས་གང་བ་དཀུ་ལ་བརྟེན་པའི་ཚུལ་གྱིས་འཛིན་པ། ཞལ་གདངས་ནས་མཆེ་བ་གཙིགས་ཤིང་ལྗགས་འགྲིལ་
བ༑ དམར་ལ་ཟླུམ་པའི་སྤྱན་གསུམ་དགྲ་བགེགས་ལ་སྡང་མིག་ཏུ་གཟིགས་པ། སྨ་ར་དང་སྨིན་མ་དང་དབུ་སྐྲ་ཁམ་ནག་གྱེན་དུ་བརྫེས་པ། ཟ་འོག་ནག་པོའི་བེར་ཆེན་སྐུ་ལ་གསོལ་བ་ལ་གསེར་གྱི་སྐ་རགས་བཅིངས་ཤིང། ཞབས་
ལ་སག་ཏིའི་ལྷམ་གསོལ་བ། མི་མགོ་སྐམ་པོ་ལྔའི་དབུ་རྒྱན་དང་རློན་པ་ལྔ་བཅུའི་དོ་ཤལ་སྤྲུལ་གྱིས་བརྒྱན་པ། ཞབས་གཡས་བསྐུམ་ཞིང། གཡོན་བརྐྱང་བའི་དོར་སྟབས་ཀྱིས་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་
པ༑ དེའི་གཡོན་དུ་བྷྱོ་ལས་དཔལ་ལྡན་ལྷ་མོ་རེ་མ་ཏཱི་སྐུ་མདོག་སྨུག་ནག་ཞལ་གཅིག་ཕྱག་གཉིས་ཀྱི་གཡས་ཁྲམ་ཤིང་དང། གཡོན་ནད་རྐྱལ་འཛིན་པ། ཞལ་གདངས་ནས་མཆེ་བ་གཙིགས་ཤིང། སྤྱན་གསུམ་དམར་ལ་འཁྲུག་པ། སྙན་

[088A]༄༅། །གཡས་ལ་སེངྒེ་དང། གཡོན་ལ་སྤྲུལ་གྱིས་བརྒྱན་ཅིང། སྤྱི་བོར་ཟླ་བ་དང། ལྟེ་བར་ཉི་མའི་དཀྱིལ་འཁོར་འཆར་བ། མི་ལྤགས་ཀྱི་གཡང་གཞིས་སྟོད་གཡོགས་ཤིང། སྟག་གི་པགས་པའི་
ཤམ་ཐབས་ཅན། དབུ་ལ་རྨ་བྱའི་གདུགས་ཕུབ་ཅིང་དྲེའུ་རྟ་རྐང་གསུམ་ལ་ཆིབས་པ། ལྕམ་དྲལ་དེ་གཉིས་ཀྱི་འཁོར་དུ་ནག་པོ་སྟོང། ཤ་ཟ་འབུམ། མ་མོ་ཆེན་མོ་བདུན་འཁོར་དང་བཅས་པ་ལ་སོགས་པ་ལྷ་མ་སྲིན་སྡེ་བརྒྱད་ཀྱི་དམག་
ཚོགས་གནམ་ས་བར་སྣང་གི་ཁྱོན་གང་བས་བསྐོར་བ། གཙོ་འཁོར་ཐམས་ཅད་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོས་མཚན་པར་གྱུར། ཐུགས་ཀའི་ཧཱུཾ་ལས་འོད་ཟེར་འཕྲོས་པས་དུར་
ཁྲོད་ཆེན་པོ་བརྒྱད་ལ་སོགས་པ་གར་བཞུགས་རྡོ་རྗེའི་ཕོ་བྲང་ཐམས་ཅད་ནས་དཔལ་ཡེ་ཤེས་ཀྱི་མགོན་པོ་བདེ་ཆེན་ལྕམ་བྲལ་འཁོར་དང་བཅས་པ་སྐད་ཅིག་གིས་གནས་འདིར་སྤྱན་དྲངས། ཧཱུཾ༑ སྔོན་ པཎ་ཆེན་ཐམས་ཅད་མཁྱེན་པ་བློ་བཟང་ཆོས་རྒྱན་གྱིས་མཛད།  ཚེ་རྡོ་རྗེ་འཆང་དབང་གིས། །ཇི་ལྟར་
བཀའ་བསྒོས་དམ་བཅས་བཞིན། །སངས་རྒྱས་བསྟན་པ་བསྲུང་བ་དང། །རྣལ་འབྱོར་ཕྲིན་ལས་སྒྲུབ་པའི་ཕྱིར། །བདེ་ཆེན་ལྕམ་དྲལ་འཁོར་དང་བཅས། །ད་ལྟ་ཉིད་དུ་གནས་འདིར་གཤེགས། །ཨོཾ་ཤྲཱི་
མ་ཧཱ་ཀཱ་ལ་ཨེ་ཧྱེ་ཧི་ཛཿ་ཛཿ་ཛཿ་ཧཱུཾ་བཾ་ཧོཿ་དམ་ཚིག་པ་དང་གཉིས་སུ་མེད་པར་གྱུར། ཀ་མ་ལཱ་ཡ་སྟཾ། འཇིགས་རུང་སྲིན་པོའི་གཟུགས་འཆང་ཞིང། །དྲན་པས་བར་གཅོད་ཀུན་སེལ་བ། །ལེགས་ལྡན་ནག་པོ་ལྕམ་དྲལ་ལ། །སྒོ་གསུམ་གུས་པས་

[088B]  །ཞེས་པས་ཕྱག་བྱ། དེ་ནས་མཆོད་པ་འབུལ་བ་ནི།  ཧཱུཾ༑ བདེ་སྟོང་ཡེ་ཤེས་རོལ་པ་ལས་བྱུང་བའི། །ཕྱི་དང་ནང་གི་མཆོད་ཡོན་མཐའ་ཡས་པ། །ལེགས་ལྡན་ལྕམ་དྲལ་འཁོར་དང་བཅས་ལ་འབུལ། །བཞེས་ནས་མཐུན་པའི་ལས་ཀུན་མཛད་དུ་
གསོལ། །ཨོཾ་ཤྲཱི་མ་ཧཱ་ཀཱ་ལ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཧཱུཾ་སཱཧཱ།  དེ་བཞིན་ཚིགས་བཅད་ཀྱི་ཐོག་མཐའ་གཞན་རྣམས་འདྲ་བ་ལ། མཆོད་ཡོན་ཞེས་པའི་གནས་སུ།  ཞབས་བསིལ། མེ་ཏོག་བདུག་སྤོས་སྣང་གསལ། དྲི་ཆབ། ཞལ་ཟས། རོལ་མོ། གཟུགས་
མཆོག་སྒྲ་སྙན། དྲི་མཆོག་རོ་མཆོག་རེག་མཆོག་ །ཅེས་པ་རྣམས་དང། སྔགས་ཀྱི་ཨརྒྷཾ་ཞེས་པའི་གནས་སུ།  པཱདྱཾ། པུཥྤེ། དྷཱུ་པེ། ཨཱ་ལོ་ཀེ་གནྡྷེ། ནཻ་ཝི་དཡེ། ཤཔྡ། རཱུ་པ། ཤཔྡ། གནྡྷེ། ར་ས། སྤརཤ་ ཞེས་པ་རྣམས་བཅུག་
སྟེ༑ ཆུ་གཉིས་ཉེར་སྤྱོད་རོལ་མོ་འདོད་ཡོན་དང་བཅས་པ་རྣམས་ཀྱིས་མཆོད། ནང་མཆོད་འབུལ་བ་ནི། བྱིན་གྱིས་བརླབས་བའི་ནང་མཆོད་ནས་གཡོན་པའི་མཐེབ་སྲིན་གྱིས་འཐོར་བ་དང་བཅས།  ཨོཾ་མཆོད་དོ་ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་
ཐུགས་ཡོན་ཏན་ཕྲིན་ལས་ཐམས་ཅད་ཀྱི་ངོ་བོ་ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་དགེ་འདུན་ཐམས་ཅད་ཀྱི་མངའ་བདག་དྲིན་ཅན་རྩ་བའི་བླ་མ་རིན་པོ་ཆེའི་ཞལ་དུ་ཨོཾ་ཨཱ་ཧཱུཾ། དཔལ་ཕྱག་ན་རྡོ་རྗེའི་ཞལ་
དུ་ཨོཾ་ཨཱ་ཧཱུཾ། སློབ་དཔོན་ཤཱནྟི་གརྦྷའི་ཞལ་དུ་ཨོཾ་ཨཱ་ཧཱུཾ། རོམ་བུ་གུ་ཧྱ་ཙནྡྲའི་ཞལ་དུ་ཨོཾ་ཨཱ་ཧཱུཾ། ཁྲག་འཐུང་ནག་པོ་སྒེག་པའི་རྡོ་རྗེའི་ཞལ་དུ་ཨོཾ་ཨཱ་ཧཱུཾ། བལ་པོ་བཱ་སུ་དྷ་རའི་ཞལ་དུ་ཨོཾ་ཨཱ་ཧཱུཾ། གནུབས་རྒྱལ་བ་ཡེ་ཤེས་ཀྱི་ཞལ་དུ་ཨོཾ་ཨཱ་ཧཱུཾ་

[089A]༄༅། །བྲང་དང་ཀུན་གྲགས་ཀྱི་ཞལ་དུ་ཨོཾ་ཨཱ་ཧཱུཾ། སོག་བན་འབུམ་གྲགས་ཀྱི་ཞལ་དུ་ཨོཾ་ཨཱ་ཧཱུཾ། སྐྱོ་བན་མཐུ་ཆེན་གྱི་ཞལ་དུ་ཨོཾ་ཨཱ་ཧཱུཾ། ལྕེ་མདོ་སྡེ་སེང་གེའི་ཞལ་དུ་ཨོཾ་ཨཱ་ཧཱུཾ། ལྕེ་བློ་ལྡན་སེང་གེའི་ཞལ་དུ་ཨོཾ་ཨཱ་
ཧཱུཾ། ལྕེ་བཙུན་རིན་ཆེན་དཔལ་གྱི་ཞལ་དུ་ཨོཾ་ཨཱ་ཧཱུཾ། ལྕེ་དབང་ཕྱུག་རྡོ་རྗེའི་ཞལ་དུ་ཨོཾ་ཨཱ་ཧཱུཾ། བླ་མ་ཆོས་གྲགས་ཀྱི་ཞལ་དུ་ཨོཾ་ཨཱ་ཧཱུཾ། ཆོས་རྗེ་ཆོས་རྒྱལ་དཔལ་བཟང་གི་ཞལ་དུ་ཨོཾ་ཨཱ་ཧཱུཾ། རྗེ་རིན་ཆེན་སེང་གེའི་ཞལ་དུ་ཨོཾ་ཨཱ་ཧཱུཾ་
མོན་རྫོང་ཟླ་བ་རྒྱལ་མཚན་གྱི་ཞལ་དུ་ཨོཾ་ཨཱ་ཧཱུཾ། རྡོ་རིང་ཀུན་སྤངས་ཆེན་པོའི་ཞལ་དུ་ཨོཾ་ཨཱ་ཧཱུཾ། རྗེ་བཙུན་གྲོལ་མཆོག་གི་ཞལ་དུ་ཨོཾ་ཨཱ་ཧཱུཾ། རྗེ་ལྷ་དབང་གྲགས་པའི་ཞལ་དུ་ཨོཾ་ཨཱ་ཧཱུཾ། རྗེ་བཙུན་སྒྲོལ་བའི་མགོན་པོའི་ཞལ་དུ་ཨོཾ་ཨཱ་ཧཱུཾ་
རྗེ་བྱམས་པ་ངག་དབང་ལྷུན་གྲུབ་ཀྱི་ཞལ་དུ་ཨོཾ་ཨཱ་ཧཱུཾ། རྗེ་མང་ཐོས་རྒྱ་མཚོའི་ཞལ་དུ་ཨོཾ་ཨཱ་ཧཱུཾ། རྗེ་བྱམས་བ་ངག་དབང་ཕུན་ཚོགས་ཀྱི་ཞལ་དུ་ཨོཾ་ཨཱ་ཧཱུཾ། དགེ་བའི་བཤེས་གཉེན་བློ་བཟང་སྦྱིན་པའི་ཞལ་དུ་ཨོཾ་ཨཱ་ཧཱུཾ། སྤྲུལ་སྐུ་
འཕགས་པ་དགེ་ལེགས་རྒྱལ་མཚན་གྱི་ཞལ་དུ་ཨོཾ་ཨཱ་ཧཱུཾ། རྡོ་རྗེ་འཆང་ཁྲི་ཆེན་ངག་དབང་མཆོག་ལྡན་གྱི་ཞལ་དུ་ཨོཾ་ཨཱ་ཧཱུཾ། དྲིན་ཅན་རྩ་བའི་བླ་མ་རིན་པོ་ཆེའི་ཞལ་དུ་ཨོཾ་ཨཱ་ཧཱུཾ། ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱི་
ཞལ་དུ་ཨོཾ་ཨཱ་ཧཱུཾ། གནས་གསུམ་གྱི་དཔའ་བོ་མཁའ་འགྲོ་ཐམས་ཅད་ཀྱི་ཞལ་དུ་ཨོཾ་ཨཱ་ཧཱུཾ། ཨོཾ་ཤྲཱི་མཧཱ་ཀཱ་ལ་རཀྵ་དུ་བེང་ཎི་ཛཿ་ས་པ་རི་ཝཱ་ར་ཨོཾ་ཨཱ་ཧཱུཾ།  ཞེས་པས་ནང་མཆོད་འབུལ། དེ་ནས་བཤགས་པ་བྱ་བ་ནི།  རང་གི་ཐུགས་ཀའི་ཧཱུཾ་ལས་འོད་ཟེར་

[089B] དེ་རྣམས་ཀྱི་གནས་གསུམ་ནས་ཡི་གེ་བརྒྱ་པ་དཀར་དམར་མཐིང་གསུམ་བྱུང་རང་དང་ཆོས་སྐྱོང་འཁོར་བཅས་ཀྱི་གནས་གསུམ་དུ་ཐིམ་པས་རང་གི་དམ་ཚིག་ཉམས་ཆག་ཐམས་ཅད་དང་
ཆོས་སྐྱོང་འཁོར་བཅས་ཀྱི་སྐུ་གསུང་ཐུགས་ལ་གྲིབ་ཀྱིས་ཕོག་པ་ལ་སོགས་པ་ཐམས་ཅད་བྱང་ཞིང་དག་པར་གྱུར་ པར་བསམས་ནས་ཡིག་བརྒྱ་བཟླ།  ཧཱུཾ༑ རྡོ་རྗེ་འཆང་སོགས་རྩ་བརྒྱུད་བླ་མ་དང། །ཡི་དམ་བསྟན་སྲུང་འཁོར་བཅས་དགོངས་སུ་གསོལ།།
ཡོངས་འཛིན་སངས་རྒྱས་དངོས་སུ་མ་མཐོང་བས། །སྐྱོན་རྟོག་མོས་གུས་ཉམས་པ་མཐོལ་ལོ་བཤགས། །སྐུ་བཞིའི་བདག་ཉིད་དཀྱིལ་འཁོར་ལྷ་ཚོགས་ཀྱི། །གསལ་སྟོང་བསྐྱེད་པའི་རིམ་པ་གཡེལ་བ་དང། །བཟླས་བརྗོད་མ་དག་ཆོ་ག་ཆད་
ལྷག་སོགས། །བག་མེད་ཉེས་པ་ཅི་བགྱིས་མཐོལ་ལོ་བཤགས། །མི་ཤེས་ཉོན་མོངས་སྨག་ཏུ་ཡིད་འཐུམས་ནས། །རྒྱལ་བས་བཅས་པའི་སྡོམ་པ་རྣམ་གསུམ་གྱི། །རྩ་བ་ཡན་ལག་ཁྲིམས་ལས་འདས་པ་སོགས། །སྒོ་གསུམ་ཉེས་ཚོགས་ཅི་
བགྱིས་མཐོལ་ལོ་བཤགས། །ཁྱད་པར་ལེགས་ལྡན་ནག་པོ་འཁོར་དང་བཅས། །སྐྱོན་བྲལ་ཡོན་ཏན་ཀུན་ལ་མངའ་མཉེས་པར། །མ་མཐོང་བརྙས་སྨོད་ལོག་པར་ལྟ་བ་དང། །བསྙེན་སྒྲུབ་ཚུལ་བཞིན་མ་བྱས་མཐོལ་ལོ་བཤགས། །མཆོད་
པའི་བྱེ་བྲག་མ་ཚང་དམན་པ་དང། །ལྷ་སྔགས་ལྟ་བའི་རྣལ་འབྱོར་བྲལ་བ་སོགས། །སྐུ་གསུང་ཐུགས་དང་འགལ་བ་ཅི་བགྱིས་པ། །གནོང་ཞིང་འགྱོད་པའི་སེམས་ཀྱིས་མཐོལ་ལོ་བཤགས། །ལེགས་པར་བརྟགས་ན་འཁོར་འདས་མ་ལུས་པ། །བདེན་

[090A]༄༅། །པར་གྲུབ་པའི་དམིགས་གཏད་མ་མཆིས་ཀྱང། །ཀུན་རྫོབ་འཁྲུལ་ངོར་ཉེས་ཚོགས་ཅི་བགྱིས་རྣམས། །བཤགས་པས་སྡིག་སྒྲིབ་མ་ལུས་དག་གྱུར་ཅིག་ །ཅེས་བརྗོད། དེ་ནས་བསྐང་བ་ནི། བསྐང་རྫས་རྣམས་ཡི་དམ་ལས་སྔགས་ཀྱིས་
བསངས།  སྭ་བྷཱ་ཝ་ ས་སྟོང་པར་སྦྱངས།  སྟོང་པའི་ངང་ལས་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ཞུ་བ་ལས་བྱུང་བའི་བླ་མ་ཡི་དམ། ལེགས་ལྡན་བེང་ཆེན་ལྕམ་དྲལ་འཁོར་དང་བཅས་པ་རྣམས་མཉེས་པར་བྱེད་པའི་དམ་རྫས་སྤྱན་གཟིགས་
མཆོད་པའི་བྱེ་བྲག་བསམ་གྱིས་མི་ཁྱབ་པ་ཞིག་བླ་མ་ཡི་དམ་བེང་ཆེན་ལྕམ་དྲལ་འཁོར་དང་བཅས་པ་རྣམས་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག་ཨོཾ་སརྦ་བིད་པཱུ་ར་པཱུ་ར། སུ་ར་སུ་ར། ཨཱ་ཝརྟ་ཡ། ཨཱ་ཝརྟ་ཡ་ཧོཿ་བཛྲ་སྥར་ཎ་ཁཾ་
 ཞེས་དབྲལ་བར་ནམ་མཁའ་མཛོད་ཀྱི་ཕྱག་རྒྱ་དང་བཅས་ལན་གསུམ་དང།  ཨོཾ་སྭ་བྷཱ་ཝ་བི་ཤུདྡྷེ་དྷརྨཱ་ཏེ་བཛྲ་སིདྡྷི་ཧཱུཾ། ནམ་སརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱ་སརྦ་ཐཱ་ཁཾ་ཨུདྒ་ཏེ་སྥ་ར་ཎ་ཨི་མཾ་ག་ག་ན་ཁཾ་སཱཧཱ། ཨོཾ་ཨ་མྲྀ་ཏེ་ཧཱུཾ་ཕཊ། ཨོཾ་ཨ་ཀཱ་རོ་མུ་ཁཾ་སརྦ་
དྷརྨཱ་ཎཱཾ་ཨཱ་དྱ་ནུད་བནྣ་ཏཱཏ། ན་མཿ་སརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུཾ། ཨོཾ་རུ་རུ་སྥུ་རུ་ཛྭ་ལ་ཏིཥྛ་སིདྡྷ་ལོ་ཙ་ནཱི་སརྦ་ཨརྠ་སཱ་དྷ་ནི་སཱཧཱ། བདག་གི་བསམ་པའི་སྟོབས་དང་ནི། །དེ་བཞིན་གཤེགས་པའི་སྦྱིན་སྟོབས་དང། །
ཆོས་ཀྱི་དབྱིངས་ཀྱི་སྟོབས་རྣམས་ཀྱིས། །དོན་རྣམས་གང་དག་བསམས་པ་ཀུན། །དེ་དག་ཐམས་ཅད་ཅི་རིགས་པར། །ཐོགས་པ་མེད་པར་འབྱུང་གྱུར་ཅིག་ །ཅེས་པས་བྱིན་གྱི་བརླབས།  ཧཱུཾ༑ ཆོས་ པཎ་ཆེན་ཐམས་ཅད་མཁྱེན་པ་བློ་བཟང་ཆོས་རྒྱན་གྱི་གསུང།  དབྱིངས་བདེ་

[090B] །བྱུང་བའི་མཆོད་སྤྲིན་ནམ་མཁའི་ཁྱོན་གང་བ། །བེང་ཆེན་ལྕམ་དྲལ་འཁོར་བཅས་སྤྱན་ལམ་དུ། །འབྱུང་ཞིང་རྒྱས་ལ་དགྱེས་པ་སྐྱེད་གྱུར་ཅིག་ཁྲག་ཆང་མཆོད་ཡོན་གསེར་སྐྱེམས་མཚོ་ལྟར་འཁྱིལ། །མཛེས་པའི་མེ་ཏོག་སྣ་
ཚོགས་ཆར་དུ་འབབ། །བརྒྱ་ཕྲག་སྤོས་སྣའི་དུད་པ་སྤྲིན་ལྟར་གཏིབས། །ཉི་ལྟར་གསལ་བའི་སྒྲོན་མེའི་ཚོགས་རྣམས་ཀྱིས། །བེང་ཆེན་ལྕམ་དྲལ་འཁོར་བཅས་ཐུགས་དམ་བསྐང། །ཐུགས་དམ་བསྐངས་ཤིང་འདོད་དགུའི་དངོས་གྲུབ་སྩོལ། །
ག་པུར་དྲི་ལྡན་ཁྲག་ཞག་དྲི་ཆབ་དང། །ཤ་རུས་རོ་བརྒྱའི་ཞལ་ཟས་ལྷུན་པོར་སྤུངས། །སིལ་སྙན་རོལ་མོའི་སྒྲ་དབྱངས་འབྲུག་ལྟར་སྒྲོག་འདོད་ཡོན་ལྔ་དང་རིན་ཆེན་བདུན་རྣམས་ཀྱིས། །བེང་ཆེན་ལྕམ་དྲལ་འཁོར་བཅས་ཐུགས་དམ་བསྐང། །ཐུགས་དམ་
བསྐངས་ཤིང་འདོད་དགུའི་དངོས་གྲུབ་སྩོལ། །འཇིགས་པའི་ངར་སྒྲ་སྒྲོག་པའི་ཞོལ་གཡག་དང། །བཻ་ཌཱུར་རྭ་བཞིས་མཛེས་པའི་ལུག་ནག་དང། །དྲག་པོའི་སྐད་སྒྲོག་བྱ་ནག་ཁྱུང་ལྟར་ལྡིང། །དོམ་ལྟར་འཕྱོ་བའི་ཁྱི་ནག་ཚོགས་རྣམས་ཀྱིས།།
བེང་ཆེན་ལྕམ་དྲལ་འཁོར་བཅས་ཐུགས་དམ་བསྐང། །ཐུགས་དམ་བསྐངས་ཤིང་འདོད་དགུའི་དངོས་གྲུབ་སྩོལ། །དམ་རྫས་སྤྱན་གཟིགས་ནམ་མཁའ་གང་བ་དང། །མཐིང་ནག་དར་གྱི་ཅོད་པན་གྱིས་བརྒྱན་པའི། །ཤ་ཁྲག་དམར་ཆེན་
གཏོར་མ་རི་ལྟར་སྤུངས། །ཟག་མེད་ཡེ་ཤེས་བདུད་རྩིར་བྱིན་བརླབས་བས། །བེང་ཆེན་ལྕམ་དྲལ་འཁོར་བཅས་ཐུགས་དམ་བསྐང། །ཐུགས་དམ་བསྐངས་ཤིང་འདོད་དགུའི་དངོས་གྲུབ་སྩོལ། །མདོར་ན་འཇིག་རྟེན་འཇིག་རྟེན་ལས་འདས་པའི།།

[091A]༄༅། །དངོས་སུ་བཤམས་དང་ཡིད་ཀྱིས་སྤྲུལ་པ་ཡི། །སྣ་ཚོགས་མཆོད་སྤྲིན་ཞིང་ཀུན་གང་བ་དང། །ཕྱི་ནང་གསང་བའི་རྟེན་རྫས་དམ་པ་འདིས། །བེང་ཆེན་ལྕམ་དྲལ་འཁོར་བཅས་ཐུགས་དམ་བསྐང། །
ཐུགས་དམ་བསྐངས་ཤིང་འདོད་དགུའི་དངོས་གྲུབ་སྩོལ།  །ཞེས་པས་བསྐང་བ་བྱ། བཟླས་པ་ནི།  རང་ཡི་དམ་དུ་གསལ་བའི་ཐུགས་ཀའི་ས་བོན་ལས་འོད་ཟེར་འཕྲོས། མདུན་གྱི་མགོན་པོའི་ཐུགས་ཀར་ཉི་མའི་དཀྱིལ་འཁོར་གྱི་སྟེང་
དུ་ས་བོན་གྱི་མཐར་སྔགས་ཀྱི་ཕྲེང་བས་བསྐོར་བ་ལ་ཕོག་པས་ཐུགས་རྒྱུད་བསྐུལ། སྤྲུལ་པ་ཡང་སྤྲུལ་གྱི་ཚོགས་དཔག་ཏུ་མེད་པ་སྤྲོས་ནས་ཅི་འདོད་པའི་ལས་ཐོགས་མེད་དུ་སྒྲུབ་པར་གྱུར་ པར་བསམ་ལ།  ཨོཾ་མཧཱ་ཀཱ་ལ་རཀྵ་དུ་བདེ་ཎི་ཛ།  ཞེས་པའི་
སྙིང་པོ་ཅི་ནུས་དང།  ཨོཾ་བཛྲ་ཡཀྵ་དེ་ཝ་མཧཱ་ཀཱ་ལ་ཁ་ཀྲོ་དྷ་ཧཱུཾ། ས་མ་ཡ་ཛ་ཛ། ཐུན་ཀ་ལ་རཀྵ། ཎི་ཛ་རྦད།  ཅེས་པའི་ལས་སྔགས་ཇི་ལྟར་རིགས་པར་བཟླ། ཡི་གེ་བརྒྱ་པས་ལྷག་ཆད་ཁ་བཀང། གཏོར་མ་ཡི་དམ་གྱི་གཞུང་བཞིན་བྱིན་གྱིས་བརླབས་ལ། འབུལ་བའི་ཚུལ་ནི།  ཆོས་
སྐྱོང་འཁོར་དང་བཅས་པའི་ལྗངས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོའི་འོད་ཀྱི་སྦུ་གུས་གཏོར་མའི་བཅུད་དྲངས་ཏེ་གསོལ་བར་གྱུར་ པར་བསམ་ལ།  ཨོཾ་ཤྲཱི་མཧཱ་ཀཱ་ལ་རཀྵ་དུ་བེང་ཎི་ཛ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།  ཞེས་པ་ལན་
བདུན་ནས་གསུམ་ལ་སོགས་པས་ཕུལ།  ཨོཾ་ཤྲཱི་མཧཱ་ཀཱ་ལ་རཀྵ་དུ་བེང་ཎི་ཛ་ས་པ་རི་ཝཱ་ར་ཨརྒྷཾ། པཱ་དྱཾ་ ནས།  ཤཔྡ་ འི་བར་གྱིས་མཆོད། སྔགས་དེའི་མཐར་  ཨོཾ་ཨཱ་ཧཱུཾ་ བརྟགས་བས་ནང་མཆོད་འབུལ།  ཡེ་ཤེས་ སྒྲུབ་ཐབས་རིན་འབྱུང་གི་སྟག་ཞོན་གཏོར་ཆོག་ཏུ་འབྱུང་བར་ཐུར་ཅུང་ཟས་བསྒྱུར།  བདུད་

[091B] །ལེགས་ལྡན་ནག་པོ་ཆེན་པོ་དང། །དཔལ་ལྡན་འདོད་ཁམས་གཙོ་མོ་དང། །དུར་ཁྲོད་མ་མོའི་ཚོགས་རྣམས་དང། །བཀའ་ཉན་འཁོར་ཚོགས་བཅས་པ་ལ། །དངོས་གྲུབ་རྣམ་གཉིས་ཐོབ་ཕྱིར་དང། །གདུག་པ་
ཐམས་ཅད་བསྒྲལ་ཕྱིར་འབུལ། །ཐུགས་དམ་དབང་གིས་བཞེས་སུ་གསོལ། །ཨོཾ་ཤྲཱི་མཧཱ་ཀཱ་ལ་ཁ་རཾ་ཁཱ་ཧི།  ཞེས་བ་བརྗོད་ཅིང་ཚིགས་བཅད་དེ་རྣམས་བསྡུ་སྐབས་བཞག་ཀྱང་ཆོག་གོ་དེ་ནས་བསྟོད་བ་བྱ་བ་ནི། པཎ་ཆེན་བློ་བཟང་ཆོས་རྒྱན་གྱི་གསུང།  ཧཱུཾ༑ ཆོས་ཀྱི་དབྱིངས་ལས་འདས་པའི་ལྷ། །
རབ་འཇིགས་སྲིན་པོ་ཁྲོས་པའི་གཟུགས། །མཐིང་ནག་ཞལ་གཅིག་ཕྱག་གཉིས་པ། །མགོན་པོ་ཁྱོད་ལ་བདག་བསྟོད་དོ། །རྔམས་པའི་ཞལ་གདངས་མཆེ་བ་གཙིགས། །དམར་ཞིང་འཁྲུག་པའི་སྤྱན་གསུམ་གྱི། །སྡང་མིག་ཕྱོགས་བཅུར་གཡོ་པ་
ཡིས། །བསྟན་དགྲ་རྩད་གཅོད་ཁྱོད་ལ་བསྟོད། །མི་བཟད་བདུད་ཀྱི་དཔུང་འཇོམས་པའི། །དམག་ཚོགས་འགྱེད་པའི་སྒོ་གསུམ་དང། །ལྡན་པའི་བདེ་ཆེན་བར་བུ་ཡིས། །ཕྱག་གཉིས་མཛེས་པ་ཁྱོད་ལ་བསྟོད། །མེ་དཔུང་རབ་ཏུ་འབར་བའི་དབུས། །
པདྨ་ཉི་མ་རོ་སྟེང་དུ། །བརྐྱང་བསྐུམ་སྟབས་ཀྱིས་བཞུགས་པ་ཡི། །གཏུམ་པོ་ཁྱོད་ལ་བདག་བསྟོད་དོ། །ཡེ་ཤེས་མགོན་པོ་ལྕམ་དྲལ་གྱིས། །རྣལ་འབྱོར་དཔོན་སློབ་འཁོར་བཅས་ཀྱི། །འགལ་རྐྱེན་བར་ཆད་ཀུན་སེལ་ཞིང། །མཐུན་རྐྱེན་ཡིད་བཞིན་འགྲུབ་
པར་མཛོད།  །གཞན་ཡང།  ཧཱུཾ༑  གསར་རྩོམ།  དཔལ་ལྡན་ཧེ་རུ་ཀ་དབལ་གྱི། །གསུང་ལས་སྤྲུལ་པའི་མགོན་པོ་མཆོག་ཡོན་ཏན་ཐམས་ཅད་ལྷུན་རྫོགས་པ། །བསྟན་སྲུང་དབང་པོ་ཁྱོད་ལ་བསྟོད། །མིག་སྨན་ལྷུན་པོ་དང་མཚུངས་པའི། །སྐུ་ནི་ཆེ་ཞིང་

[092A]༄༅། །ཡན་ལག་རགས། །ཁམས་གསུམ་མ་ལུས་ཟིལ་གནོན་པའི། །སྟོབས་ལྡན་དཔའ་བོ་ཁྱོད་ལ་བསྟོད། །ཉེས་ཅན་ཤ་ཁྲག་མ་ལུས་པ། །སྐད་ཅིག་ཉིད་ལ་ཟ་བྱེད་པའི། །ཞལ་གདངས་གློག་
ལྟར་དམར་བའི་ལྗགས། །དྲག་པོར་གཡོ་བ་ཁྱོད་ལ་བསྟོད། །ཉི་ལྟར་གསལ་ཞིང་འབར་བའི་སྤྱན། །སྡང་མིག་བལྟས་པའི་ཚ་ཟེར་གྱིས། །བདུད་སྡེའི་ནགས་ཚལ་ཀུན་བསྲེག་པའི། །མཐུ་སྟོབས་ཐོགས་པ་མེད་ལ་བསྟོད། །ཕྱག་
གཡས་ལྷ་ཀླུ་གནོད་སྦྱིན་དཔུང། །གྲངས་མེད་འགྱེད་པའི་བདེ་ཆེན་དང། །གཡོན་པ་ལྕགས་ཀྱི་པར་བུ་ཡིས། །རྣལ་འབྱོར་ཕྲིན་ལས་སྒྲུབ་ལ་བསྟོད། །ལྷབ་ལྷུབ་དར་གྱི་འཇོལ་བེར་དང། །འཇིགས་རུང་ཐོད་པའི་ཕྲེང་བ་སོགས་
དྲག་པོའི་ཆས་ཀྱིས་རབ་བརྒྱན་པའི། །ལེགས་ལྡན་ཁྱོད་ལ་བདག་བསྟོད་དོ། །མཐིང་ནག་ནམ་མཁའ་ཁྱབ་པའི་སྤྲིན། །དྲག་ཤུལ་ཐོག་གི་ཚ་ཚ་ཅན། །མཚུངས་པའི་མ་གཅིག་རེ་མ་ཏཱི། །འདོད་ཁམས་དབང་མོ་ཁྱོད་ལ་བསྟོད། །ཕྱག་
གཡས་དགྲ་བགེགས་མ་ལུས་པ། །ཁྲམ་ལ་འདེབས་པའི་བྱང་བུ་དང། །གཡོན་པ་ནད་ཀྱི་རྒྱལ་བ་ཡིས། །དགྲ་ཡུལ་འཕུང་བར་མཛད་ལ་བསྟོད། །ཡིད་ལྟར་མགྱོགས་པའི་དྲེའུ་སྟེང། །སྣ་ཚོགས་ཆོ་འཕྲུལ་དང་བཅས་པར། །སྟོང་གསུམ་
སྐད་ཅིག་མྱུལ་བྱེད་པའི། །མ་མོ་ཆེན་མོ་ཁྱོད་ལ་བསྟོད། །གཞན་ཡང་བསམས་པའི་མོད་ཉིད་ལ། །རྫུ་འཕྲུལ་དུ་མས་ནམ་མཁའི་ཁྱོན། །འགེང་ནུས་བཀའ་ཉན་ལས་བྱེད་དང། །དཔུང་ཚོགས་བཅས་པར་བདག་བསྟོད་དོ། །དཔལ་

[092B] །ལྕམ་དྲལ་འཁོར་དང་བཅས་པ་ཡིས། །བསྟན་དང་བསྟན་འཛིན་སྲུང་བ་དང། །བཅོལ་བའི་ཕྲིན་ལས་སྒྲུབ་པར་མཛོད།  །ཅེས་པའི་བསྟོད་པ་གཉིས་ཀའམ་ཇི་ལྟར་རུང་བས་བསྟོད། དེ་ནས་ཕྲིན་ལས་བཅོལ་བ་ནི།  ཧཱུཾ༑ རྒྱལ་བའི་
བསྟན་སྲུང་མཐུ་རྩལ་ཅན། །ལེགས་ལྡན་ནག་པོ་སྲེད་མེད་བུ། །མ་གཅིག་འདོད་ཁམས་དབང་མོ་སྟེ། །ལྕམ་དྲལ་འཁོར་དང་བཅས་རྣམས་ཀྱིས། །རྡོ་རྗེ་འཆང་དབང་ལ་སོགས་པའི། །སྤྱན་སྔར་ཞལ་བཞེས་དྲན་མཛོད་ལ།  །གསར་རྩོམ།།
ལུས་ཅན་ཀུན་གྱི་ཕན་བདེའི་གཞི། །ཐུབ་བསྟན་སྤྱི་དང་ཁྱད་པར་དུ། །མཉམ་མེད་དགའ་ལྡན་རིང་ལུགས་འདི། །ཕྱོགས་དུས་ཀུན་ཏུ་རྒྱས་པ་དང། །དེ་འཛིན་དགེ་འདུན་འདུས་པའི་སྡེ། །བསླབ་གསུམ་རྟག་ཏུ་འཕེལ་བར་མཛོད། །བསྟན་
འཛིན་བཤེས་གཉེན་དམ་པ་རྣམས། །སྐུ་ཚེ་ཕྲིན་ལས་རྒྱས་པ་དང། །མཐའ་དབུས་འཇིག་རྟེན་ཁམས་རྣམས་སུ། །བདེ་སྐྱིད་དཔལ་འབྱོར་ལྡན་པར་མཛོད། །རྟག་ཏུ་རྣལ་འབྱོར་ཆོས་སྒྲུབ་པའི། །འགལ་རྐྱེན་མཐའ་དག་སེལ་བ་དང། །མཐུན་
རྐྱེན་འདོད་དགུ་གང་ཡིན་པ། །བསམས་པའི་མོད་ལ་སྒྲུབ་པར་མཛོད། །ཁྱད་པར་དྲི་མེད་བསྟན་པ་དང། །དེ་འཛིན་བླ་མའི་ཕྲིན་ལས་འགག་བདག་ཅག་ཆོས་ལྟར་སེམས་པ་ལ། །གནོད་བྱེད་དགྲ་བགེགས་གང་ཡིན་རྣམས། །ལོ་དང་
ཟླ་བར་མ་བཞག་པར། །ལྕགས་སྒྲོག་ཞགས་པས་དམ་བཅིངས་ལ། །ནད་དང་དྲག་པོའི་མཚོན་ཆ་ཡིས། །རྡུལ་བཞིན་བརླག་པའི་ཕྲིན་ལས་མཛོད། །དེང་ནས་བྱང་ཆུབ་སྙིང་པོའི་བར། །མཐུ་ལྡན་ཁྱེད་ཀྱིས་གྲོགས་མཛད་ནས། །ས་དང་

[093A]༄༅། །ལམ་གྱི་འབབ་སྟགས་ལས། །བྱང་ཆུབ་གནས་སུ་མྱུར་སོན་མཛོད།  །ཅེས་པའི་ཕྲིན་ལས་བཅོལ། དེ་ནས་ཐུན་གཏོར་ཟུར་བ་སོགས་བཤམས་ཡོད་ན་གོང་གི་གཏོར་མ་ལྟར་བྱིན་གྱིས་བརླབས་ནས།  ཧཱུཾ༑ ལེགས་ལྡན་ཆེན་པོ་མཧཱ་ཀཱ་
ལ་དང། །མ་གཅིག་འདོད་ཁམས་དབང་སྒྱུར་ཏེ་མ་ཏཱི། །བཀའ་ཉན་བྲན་གཡོག་འཁོར་དང་བཅས་པ་རྣམས། །འདིར་གཤེགས་རྒྱན་གྱི་གཏོར་མ་འདི་བཞེས་ལ། །ཤ་ཁྲག་དམར་གྱི་གཏོར་མ་འདི་བཞེས་ཤིག་ཛམྦུ་ཏི་བའི་ཞལ་ཟས་འདི་བཞེས་ཤིག་ཛ་གད་དཔའ་བོའི་
སྨན་ཕུད་འདི་བཞེས་ཤིག་སྔར་བཅོལ་ལེགས་པའི་གཏང་རག་གཉན་པོར་འབུལ། །ད་འཆོལ་ལས་ཀྱི་གསོལ་འདེབས་གཉན་པོར་བཞེས། །འཁོར་རྣམས་བསྲུང་ཞིང་རྐྱེན་རྣམས་བཟློག་པ་དང། །སྡང་བའི་དགྲ་དང་གནོད་པའི་
བགེགས་ལ་སོགས། །བདུད་དང་བར་དུ་གཅོད་པ་རྣམ་མང་པོ། །ཐམས་ཅད་རྡུལ་ཕྲན་བཞིན་དུ་བརླག་པར་མཛོད། །བསྟན་པ་རྒྱས་པའི་ལས་འདི་མྱུར་དུ་སྒྲུབས། །རྣལ་འབྱོར་བཅོལ་བའི་ཕྲིན་ལས་སྒྲུབ་པར་མཛོད།  །ཅེས་པས་གཏོར་མ་ལ་སྒྲོན་མེ་གཙུགས་
པ་སོགས་ཁང་ཐོག་ལྟ་བུར་འབུལ་ལ། ཐུན་གཏོར་སོགས་བཤམས་མེད་ན། སྟོབ་པ་འདི་མ་བྱས་ཀྱང་རུང། དེ་ནས་གཏང་རག་གི་མཆོད་བ་བྱིན་གྱིས་བརླབས་ནས།  ཨོཾ་ཤྲཱི་མཧཱ་ལ་རཀྵ་དུ་བང་ཎི་ཛ་ས་པ་རི་ཝཱ་ར་ཨརྒྷཾ་ ནས།  ཤཔྡ་ འི་བར་གྱིས་མཆོད་ཅིང་ནང་མཆོད་ཀྱང་འབུལ།  ཧཱུཾ༑ བདེ་
ཆེན་འདུ་འབྲལ་མེད་པའི་ཀློང་དཀྱིལ་ནས། །ཡང་དག་ཡེ་ཤེས་སྐུ་གཅིག་བྱུང་བ་ནི། །མགོན་པོ་བེང་མ་གསང་བའི་སྐུར་བསྟན་པ། །མི་འགྱུར་ཁྲོ་བོ་ཁྱོད་ལ་ཕྱག་འཚལ་བསྟོད། །ལྷ་མོ་གཤིན་རྗེའི་ལྕམ་གཅིག་ སྒྲུབ་ཐབས་རིན་འབྱུང་ནས་བླངས།།

[093B] །ལྷ་སྲིན་སྡེ་བརྒྱད་གནོད་སྦྱིན་མ་མོ་དང། །དེད་དཔོན་ནག་པོ་སྟོང་གི་ཚོགས་བཅས་ལ། །གུས་པས་ཡིད་ཀྱིས་ཕྱག་འཚལ་བསྟོད་པར་བགྱིད།  །ཅེས་པས་བསྟོད། ཡིག་བརྒྱ་བཟླས་ནས།  མ་རྙེད་ཡོངས་སུ་མ་ཤེས་དང།  །ཞེས་སོགས་ཀྱིས་
བཟོད་པར་གསོལ།  བཛྲ་མུཿ་ཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་པ་འོད་དུ་ཞུ་ནས་རང་ཉིད་ལ་ཐིམ་པར་གྱུར་ པར་མོས་ཤིང། རྟེན་ཡོད་ན།  འདིར་ནི་གཟུགས་དང་ལྷན་ཅིག་ཏུ།  །ཞེས་སོགས་ཀྱིས་བརྟན་བཞུགས་བྱ་ལ། རྗེས་བསྔོ་བ་དང་སྨོན་
ལམ་བཀྲ་ཤིས་ཀྱིས་མཐའ་བརྒྱན་པར་བྱའོ།  །དེ་ལྟར་བཀོད་པའི་རྣམ་དཀར་དགེ་བའི་མཐུས། །བསྟན་སྲུང་དབང་པོ་རྣམས་ཀྱིས་གྲོགས་མཛད་ནས། །བཤད་སྒྲུབ་བསྟན་པའི་ཕྱ་བ་རྒྱས་པ་སོགས། །བསམ་དོན་ལྷུན་གྱིས་གྲུབ་པའི་བཀྲ་ཤིས་
ཤོག་ །ཅེས་ཡེ་ཤེས་ཀྱི་མགོན་པོ་ལེགས་ལྡན་བེང་ཆེན་པོའི་བསྐང་བཤགས་མཆོད་གཏོར་བྱ་བའི་རིམ་པ་ཕྲིན་ལས་མྱུར་མགྱོགས་ཞེས་བྱ་བ་འདི་ནི། དབུར་སྟོད་བྱམས་པ་གླིང་བླ་ཟུར་རབ་འབྱམས་པ་བློ་བཟང་རྣམ་རྒྱལ་གྱིས་བསྐུལ་མ་ཡོད་པའི་ཐོག་ཁལ་ཁ་ནས་དགེ་སློང་གྲགས་པ་ཡེ་ཤེས་
ཀྱིས་དགོས་ཞེས་བསྐུལ་ངོར། བེང་འདི་ལ་དམར་ནག་གཉིས་འདུག་པར་ཕྱི་མའི་ལུགས་ཀྱི་རྗེས་སུ་གནང་བ་སྒྲུབ་ཐབས་རིན་འབྱུང་དུ་བཀོད་པའི་ཆིངས་བཞིན་ལེགས་པར་ཐོབ་མྱོང་བར་བརྟེན་བེང་ནག་པོའི་མངོན་པར་རྟོགས་པ་དང་འབྲེལ་བར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་དར་ཁན་དགེ་
སློང་བསྐལ་བཟང་ཡོན་ཏན་གྱིས་བགྱིས་པའོ།།    ༈    །འདིར་མཆོག་དམན་གྱི་མགྲོན་རྣམས་ལ་གསེར་སྐྱེམས་ཀྱི་མཆོད་པ་བྱ་ཚུལ་ནི། རང་ཡི་དམ་གྱི་བདག་བསྐྱེད་དང་ལྡན་པས་མཆོད་རྫས་ནང་མཆོད་ལྟར་བྱིན་གྱིས་བརླབས་ནས་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོ་མགྲོན་

[094A]༄༅། །རྣམས་ཚིམ་པར་བྱེད་པའི་འདོད་ཡོན་གྱི་བྱེ་བྲག་བསམ་གྱིས་མི་ཁྱབ་པར་གྱུར་བར་བསམས་ནས། འབུལ་བའི་ཚུལ་ནི།  ཧཱུཾ༑ རིགས་ཀུན་ཁྱབ་བདག་བློ་བཟང་གྲགས་པའི་དཔལ། །བསྐལ་བཟང་རྒྱལ་བ་རྒྱ་མཚོའི་དབང་
ཕྱུག་སོགས། །དངོས་དང་བརྒྱུད་པའི་བླ་མ་ཐམས་ཅད་ལ། །གསེར་སྐྱེམས་མཆོད་པ་འབུལ་ལོ་བཞེས་སུ་གསོལ། །འཇམ་དཔལ་དཔའ་བོ་རྡོ་རྗེ་འཇིགས་བྱེད་དང། །ཧེ་རུ་ཀ་སོགས་རྣམ་མང་རྒྱུད་སྡེ་བཞིའི། །ཡི་དམ་དཀྱིལ་འཁོར་ལྷ་ཚོགས་
ཐམས་ཅད་ལ། །གསེར་སྐྱེམས་མཆོད་པ་འབུལ་ལོ་བཞེས་སུ་གསོལ། །དྲན་པ་ཙམ་གྱིས་ལྷན་སྐྱེས་བདེ་བ་མཆོག་སྩོལ་མཛད་རྗེ་བཙུན་རྡོ་རྗེ་ཕག་མོ་སོགས། །གནས་གསུམ་དཔའ་བོ་མཁའ་འགྲོ་ཐམས་ཅད་ལ། །གསེར་སྐྱེམས་
མཆོད་པ་འབུལ་ལོ་བཞེས་སུ་གསོལ། །སྲིད་གསུམ་བདག་མོ་དཔལ་ལྡན་དམག་ཟོར་མ། །ཕྱག་དྲུག་ལས་གཤིན་སྟོབས་འཕྲོག་ནག་པོ་སོགས། །མཐུ་ལྡན་ཡེ་ཤེས་སྲུང་མ་ཐམས་ཅད་ལ། །གསེར་སྐྱེམ་མཆོད་པ་འབུལ་ལོ་བཞེས་
སུ་གསོལ། །བོད་ཁམས་སྐྱོད་མཛད་བསྟན་མ་བཅུ་གཉིས་དང། །གཉན་ཆེན་ཐང་ལྷ་པེ་ཧར་ཙེའུ་དམར་སོགས། །མཐུ་ལྡན་དྲེགས་པ་ཡུལ་ལྷ་གཞི་བདག་ལ། །གསེར་སྐྱེམས་མཆོད་པ་འབུལ་ལོ་བཞེས་སུ་གསོལ། །ངོ་བོ་ཟག་
མེད་བདེ་སྟོང་ཡེ་ཤེས་ཀྱི། །རྣལ་རོལ་འདོད་ཡོན་མ་ཚང་མེད་པ་འདི། །སོ་སོར་བཞེས་ནས་དགའ་ལྡན་བཤད་སྒྲུབ་བསྟན། །མི་ཉམས་སྲིད་མཐར་རྒྱས་པའི་ཕྲིན་ལས་མཛོད། །དེ་འཛིན་བླ་མའི་སྐུ་ཚེ་བརྟན་པ་དང། །དགེ་འདུན་

[094B] །འཇིག་རྟེན་སྤྱི་དང་བྱེ་བྲག་ཡུལ་ཕྱོགས་འདིར། །བཀྲ་ཤིས་ཆོས་འབྱོར་རྒྱས་པའི་ཕྲིན་ལས་མཛོད། །ཁྱད་པར་འགྲོ་བའི་བདེ་སྐྱིད་འཕྲོག་བྱེད་པའི། །སད་སེར་བཙའ་ཐན་མ་ལུས་ཞི་བ་དང། །གནོད་
བྱེད་དགྲ་བགེགས་མྱུར་དུ་གཞོམ་པ་སོགས། །ཕྲིན་ལས་རྣམ་བཞི་ཡིད་བཞིན་འགྲུབ་པར་མཛོད།  །ཅེས་པ་འདི་ནི་སྤྲུལ་ལོའི་གྲྭ་ཚང་སད་སྲུང་བ་དགེ་སློང་དགེ་འདུན་དར་རྒྱས་ཅན་ནས་སད་སེར་ཐན་པའི་གནོད་པ་ཞི་བ་ལ་ཆེད་དམིགས་ཀྱི་གསེར་སྐྱེམས་འབུལ་ཚིགས་ད་སྲུང་བ་རྣམས་ནས་འདོན་རྒྱུ་ཞིག་
དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།ཡེ་ཤེས་ལྔ་ལྡན་བདེ་བར་གཤེགས་པ་ལྔའི། །རང་མདངས་མ་འགགས་དྲེགས་པའི་སྡེ་དཔོན་དུ། །དབང་སྒྱུར་སྐུ་ལྔ་ཁྱད་པར་གསུང་གི་རྒྱལ། །རྡོ་
རྗེ་གྲགས་ལྡན་གནས་འདིར་གཤེགས་སུ་གསོལ། །ཡིད་ཀྱི་ནམ་མཁར་ཏིང་འཛིན་དབང་པོའི་གཞུས། །འཁྱུད་པ་ལས་འོངས་ཡེ་ཤེས་གཞལ་ཡས་ཁང། །དམར་ནག་མེ་དཔུང་ཆེར་འཁྲུག་རྔམ་བརྗིད་དབུས། །བསྟན་པར་བཞུགས་ལ་
དགྱེས་པའི་འཛུམ་ཞལ་སྟོན། །མ་རིག་ཆུ་འཛིན་སྟུག་པོ་ལས་འོངས་པའི། །སྒོ་གསུམ་ཉེས་ཚོགས་ནག་པོ་བརྩེགས་པ་དག་ཆ་ཤས་ཙམ་ཡང་མ་ལུས་བཤགས་བགྱིད་ན། །བཟོད་པར་བཞེས་ལ་མཐུན་པའི་དངོས་གྲུབ་སྩོལ། །ཁྲག་
ཆང་མཆོད་ཡོན་དགྲ་བགེགས་དབང་པོ་ལྔ། །གསུར་ཆེན་བདུག་སྤོས་སྣང་གསལ་ཉི་ལྟར་གསལ། །དྲི་ཡི་བྱུག་རྫས་རོ་བརྒྱ་ལྡན་པའི་ཟས། །རྐང་གླིང་ལ་སོགས་རོལ་མོ་མཐའ་ཡས་དང། །སྦྱངས་རྟོགས་སྦར་བའི་གཏོར་མ་རི་ལྟར་

[095A]༄༅། །སྤུངས། །བདུད་རྩིའི་བཏུང་བརྒྱ་མཚོ་ལྟར་འཁྱིལ་སོགས། །ཕྱི་ནང་གསང་བའི་དགྱེས་བྱེད་མཚར་མེད། །དབུལ་ལོ་དབང་པོ་ལྔ་ཡིས་ཚིམ་པར་རོལ། །ཆོས་ཀྱི་དབྱིངས་ནས་ཁྲོས་པའི་རྣམ་འགྱུར་སྟོང་
རྔམ་བརྗིད་དྲག་པོའི་ཆོ་ག་མངོན་རྫོགས་པས། །སྣང་སྲིད་ཀུན་གྱི་མགོན་པོར་ཡོངས་གྲུབ་པའི། །སྐུ་ལྔ་འཁོར་དང་བཅས་ལ་བདག་བསྟོད་དོ། །བསིལ་ལྡན་རབས་བྲེས་པའི་གསངས་ལྗོངས་འདིར། །མི་འདོད་ཀུན་ཞི་བློ་བཟང་
གྲགས་པ་ཡི། །བསྟན་དང་དགའ་ལྡན་ཕོ་བྲང་ཆོས་སྲིད་དང་མི་ཉམས་དབྱར་མཚོ་ལྟ་བུར་འཕེལ་བར་མཛོད། །བསྐལ་བཟང་འདི་ཡི་རྣམ་འདྲེན་རྒྱ་མཚོའི་བསྟན། །འཛིན་མཛད་མཆོད་གི་བར་གཅོད་མི་འདོད་རྣམས། །མྱུར་
ཞི་ཆོས་དང་སྲིད་ཀྱི་འདོད་པ་ཀུན། །རབ་རྒྱས་སྲིད་བ་གསུམ་པོ་དབང་དུ་བསྡུས། །འབྲུག་སྒྲ་དྲག་པོར་རྒོད་ལྡན་རྡོ་རྗེའི་ཐོག་ཕོག་པས་མེ་ཏོག་གཞོན་ནུ་འཛོམས་པ་ལྟར། །ཡིད་ལ་བྲང་པའི་དགྲ་ཚོགས་སྡེ་དང་བཅས། །གཞོམ་ཕྱིར་མཐུ་རྩལ་
བསྐྱེད་པའི་དུས་ལ་བབ།  །ཅེས་པ་འདི་ནི་བསྟན་སྲུང་རྡོ་རྗེ་གྲགས་ལྡན་གཟུགས་ཅན་མིའི་ཁོག་ཏུ་བརླབས་ཏེ་གོང་དུ་གསལ་བའི་དོན་རྣམས་ཚང་ཞིང་ཚིག་ཉུང་བ་འདི་ལྟ་བུ་དགོས་ཞེས་རྡོ་རྗེའི་གསུང་གིས་བསྐུལ་མ་མཛད་པ་ལྟར་ཤཱཀྱའི་དགེ་སློང་འདུ་ཤེས་གསུམ་པ་བློ་བཟང་བསྐལ་བཟང་རྒྱ་མཚོས་དཔལ་ལྡན་
འབྲས་སྤུངས་སུ་སྦྱར།།     ༈    །།རབ་འབྱམས་བདེ་གཤེགས་བསྟན་པ་བསྲུང་བའི་ཕྱིར། །རབ་འཇིགས་ཁྲོ་བོ་ཆེན་པོའི་སྐུར་བསྟན་པ། །རབ་དམར་བསྐལ་བའི་མེས་འཁྱུད་ལྷུན་པོ་བཞིན། །རབ་བརྟེན་གཞོམ་གཞིག་མི་ནུས་བསེ་

[095B] །སྤྲུལ་པ་ཡང་སྤྲུལ་དགྱེས་སྡེའི་གསང་ཡུམ་དང། །བཀའ་ཉན་དཔུང་དང་བཅས་པའི་སྤྱན་ལམ་དུ། །ཕྱི་ནང་གསང་བའི་དམ་རྫས་མཆོད་གཏོར་ཚོགས། །དངོས་བཤམས་ཡིད་ཀྱིས་སྤྲུལ་ནས་ལེགས་པར་མཆོད། །གངས་ཅན་མིག་གཅིག་བློ་
ལྡན་ཤེས་རབ་སོགས། །བླ་མ་ལྷ་ཡི་སྦྱན་སྔར་ཞལ་འཆེས་བཞིན། །སྡེ་སྣོད་གསུམ་དང་གསང་ཆེན་རྒྱུད་སྡེ་བཞིའི། །བཤད་སྒྲུབ་གཙང་མ་ཕྱོགས་བཅུར་རྒྱས་པ་དང། །བསྟན་འཛིན་དམ་པའི་ཚོགས་རྣམས་ཞབས་བརྟན་ཅིང། །བསྐལ་བཟང་རྒྱ་མཚོའི་
འདྲེན་མཆོག་སྒོ་གསུམ་གྱི། །རྐྱེན་ངན་ཀུན་ཞི་སྡང་བའི་དགྲ་བགེགས་ཆོམས། །ཕན་བདེའི་འཕྲིན་ལས་བཞེད་དགུ་འགྲུབ་པར་མཛོད། །དཔལ་གསང་ནེའུ་ཐོག་གི་ཆོས་གྲ་སོགས། །དགེ་འདུན་སྡེ་དང་གཙུག་ལག་ཁང་བཟང་རྣམས། །མི་ཉམས་
ཡིད་ཅན་མཐའ་དག་བདེ་བ་དང། །རྣལ་འབྱོར་བཅོལ་བའི་ཕྲིན་ལས་ཀུན་འགྲུབ་མཛོད།  །ཅེས་པ་འདི་ནི་གསང་ཕུ་མཆོད་ཁང་བླ་མ་བསྐལ་བཟང་མཐུ་སྟོབས་རྒྱ་མཚོལ་བསྟན་སྲུ་ཆེན་པོ་བསེ་ཁྲབ་ཅན་གྱི་བསྐང་བ་ཕྲིན་བཅོལ་གཤམ་དུ་འཐུད་ཆོག་བའི་སྨོན་ཚིག་འདི་ལྟ་བུ་དགོས་ཚུལ་བསྐུལ་བའི་ངོར་
ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།    ༈    །།ཞོ་ཁ་བླ་མའི་གསོལ་མཆོད་དྲེགས་པའི་བཞད་སྒྲ།  ཧཱུཾ༑ མཐའ་བྲལ་བདེན་གཉིས་ཕྱི་ནང་ཤེས་བྱའི་དབྱིངས། །ཀུན་གཟིགས་གསང་བ་རབ་འབྱམས་མཐུ་སྟོབས་ཀྱི། །ལས་ལ་དབའ་
བའི་གྲགས་པ་མི་ཟད་པ། །དཀྱིལ་འཁོར་ཀུན་གྱི་བདག་པོས་ཤིས་པར་མཛོད། །མ་བཅོས་འཁོར་འདས་གཤིས་ལུགས་སྒེག་མོའི་གར། །སྣང་ཚུལ་གར་གྱི་འགྱུར་ལྡོག་སྣ་ཚོགས་པས། །ལས་དབང་མིག་གི་དགའ་སྟོན་དྲགས་པའི་གཟུགས། །ཆོས་

[096A]༄༅། །སྐྱོང་འཁོར་བཅས་གནས་འདིར་གཤེགས་སུ་གསོལ། །དགྲ་བགེགས་མ་ལུས་སྟོབ་ཀྱང་ཆེས་ཡངས་པའི། །ཁ་གདངས་མཆེ་བ་རབ་ངོམ་སྨུག་ནག་མདོག་གཡས་མདུང་དགྲ་བོའི་སྙིང་འབུགས་གཡོན་
ཞགས་པས། །བགེགས་འཆིང་དགྱེས་པའི་གདན་ལ་རྟག་རོལ་མཛོད། །ཧཱུཾ༑ བདེ་གསལ་ཏིང་འཛིན་སྔགས་དང་ཕྱག་རྒྱ་ཡིས། །བྱིན་བརླབས་ཁྲག་ཞག་རྒྱ་མཚོ་ལྟར་འཁྱིལ་བའི། །ཨརྒྷཾ་མ་ལ་ཡར་སྐྱེས་དྲི་བཞོན་གྱི། །རྗེས་སུ་ཅོ་འདྲིའི་
སྤོས་ངད་ཞིམ་འཐུལ་དང། །ཐང་སྐྱེས་ཆུ་སྐྱེས་དབང་བོའི་མེ་ཏོག་ལྔ། །ཇ་ཆང་བཟའ་བ་ནམ་མཁའ་མི་འཛད་གཏེར། །མྱུར་མགྱོགས་རྟ་ནོར་པ་དན་སྒ་སྲབ་ཅན། །མདོག་མཛེས་མཆེ་རྣོ་རྔམས་རྒྱུག་ཁྱི་སྦྱང་དང། །གནམ་གྱི་འདབ་ཆབས་
ས་ཡི་བྱི་བ་སོགས། །དགྱེས་བྱེད་སྲོག་ཆགས་ཁྲབ་རྨོག་དཔག་ཆེན་མངའ། །མཚོན་གྱི་འཁོར་ལོ་མདུང་ཐུང་དགྲ་སྟ་སོགས། །གོ་མཚོན་མི་ཤིགས་ཆས་ཀྱི་སྤྱན་གཟིགས་སྤྲོ། །ཁྱོན་ཡངས་བནྡྷར་ཤ་ལྔ་སྤུངས་པ་ཡི། །བདུད་རྩིའི་ཁམས་སུ་ཡི་གེ་གསུམ་
ཚོགས་ཀྱིས། །སྦྱངས་རྟོགས་སྦར་གསུམ་ཟག་མེད་གྲུབ་པའི་རྫས། །རྒྱལ་པོ་འཁོར་བཅས་ཞལ་དུ་རོལ་ཞིང་བཞེས། །ཧཱུཾ༑ དུག་ལྔའི་མྱོས་བྱེད་བཏུང་བས་ཆེར་སྦགས་ཀློང། །སྲིད་བའི་ལུས་ཅན་ལྷ་སྲིན་དྲེགས་པའི་ཚུལ། །དགོན་སྡེ་སྐྱོང་ལ་གཡེལ་
མེད་མཐུ་རྩལ་ཆེ། །ཞོ་ཁ་བླ་མ་འཁོར་དང་བཅས་ལ་བསྟོད། །རྣམ་རྟོག་གང་ཤར་ཟ་བར་བརྔམས་བཞིན་དུ། །བགྲད་འདྲའི་ཁ་གདངས་འོད་དཀར་ཅན་གྱི་མདོག་འཕྲོག་བྱེད་མཆེ་བ་གཙིགས་པས་དགའ་བའི་སྤུན། །འབོད་ལ་རིངས་ལྟར་སྟོན་པ་

[096B] །སྨུག་ནག་མུན་པ་གོས་སུ་ཀླུབས་པ་ལྟའི། །མདོག་འཛིན་མདུང་དམར་མཚམས་སྤྲིན་འོད་ལྟར་འཚེར། །བླ་ཚེ་འགུགས་བྱེད་གནམ་གྱི་སྐ་རགས་བཞིན། །ཞགས་པ་གཡོན་ན་འཛིན་པ་ཁྱོད་ལ་བསྟོད། །རེས་འགའ་ཞི་དུལ་
ཁྲིམས་ལྡན་བན་དེའི་གཟུགས། །ཉ་གཞིར་ཉི་ལྟར་འབར་བའི་སྡང་མིག་གིས། །ཀུན་ཏུ་བལྟ་ན་ད་ལྟ་བདག་ཅག་གི་ཕྲིན་ལས་སྒྲུབ་ལ་མ་གཡེལ་མ་གཡེལ་ཞིག་ །ཅེས་ལས་ཀྱི་དབང་གིས་འཇིག་རྟེན་དུ་དྲེགས་པའི་ཚུལ་གཟུགས་ཅན་ཞོ་ཁ་བླ་མའི་གསོལ་མཆོད་འདི་ནི་ནཱ་ལེནྡྲ་
མཁན་པོ་ངག་དབང་རབ་བརྟན་ལ་ཞོ་ཁ་བླ་མས་བསྐུལ་མའི་ཕྲིན་བྱུང་ཚུལ་བཅས་བསྐུལ་བའི་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་བ་ནི་ངག་དབང་ཡོན་ཏན་འབྱུང་གནས་སོ།།     ༈    །།དུས་གསུམ་རྒྱལ་བ་ཡོངས་འདུས་རིགས་བརྒྱའི་བདག་རྡོ་རྗེ་འཆང་
ཆེན་བློ་བཟང་གྲགས་པའི་དཔལ། །དབྱེར་མེད་ཁྲོ་རྒྱལ་གཤིན་རྗེ་གཤེད་པོ་ཡིས། །རྣམ་དག་བསམ་པ་ཡིད་བཞིན་འགྲུབ་པར་མཛོད། །བླ་མགོན་དབྱེར་མེད་མྱུར་མཛད་ཕྱག་དྲུག་པ། །དགེ་སྡིག་ཤན་འབྱེད་གཤིན་རྗེའི་རྒྱལ་པོ་དང། །འདོད་ཁམས་
དབང་བསྒྱུར་དཔལ་ལྡན་རེ་མ་ཏཱི། །དྲག་རྩལ་ལྡན་པའི་སྲུང་མ་ཁྱེད་རྣམས་ལ། །བློ་བཟང་འཇམ་དཔལ་རྡོ་རྗེ་ཙོང་ཁ་པའི། །སྲས་མཆོག་སྙིགས་དུས་འགྲོ་འདྲེན་ངག་གི་དབང། །བསྟན་པ་འཛིན་པའི་བཤེས་གཉེན་འཁོར་འབངས་དང། །དགོན་
གནས་བཅས་རྣམས་ལེགས་པར་གཉེར་དུ་གཏད། །བཅོལ་ལོ་བལྟོས་སོ་རྡོ་རྗེ་འཆང་དབང་སོགས། །བླ་མ་ཡི་དམ་དམ་ཚིག་ཇི་བཞིན་དུ། །ཉིན་མཚན་དུས་དྲུག་ལུས་དང་གྲིབ་མ་ལྟར། །འགྲོགས་ནས་སྲུང་སྐྱོབ་གཡེལ་བ་མེད་པར་མཛོད། །འགལ་

[097A]༄༅། །རྐྱེན་ཞི་ཞིང་དགྲ་བགེགས་གཞོམ་པ་དང། །བཤད་སྒྲུབ་ལོངས་སྤྱོད་ཚེ་དང་བསོད་ནམས་སོགས། །ལེགས་ཚོགས་མ་ལུས་དབྱར་གྱི་ཆུ་གཏེར་བཞིན། །སྤེལ་ནས་བྱང་ཆུབ་བར་དུ་གྲོགས་མཛོད་ཅིག་ །ཅེས་པ་འདི་
ནི་བསྟན་པའི་གསལ་བྱེད་མཉྫུ་ཤྲཱི་སྡེ་སྣོད་འཛིན་པ་ཨ་ཆི་ཐུ་ནོ་མིན་ཧན་ནས་ཁལ་ཁའི་ཡུལ་ཇོ་བོས་མོ་དུ་ཟེར་བའི་སར་རྗེ་བླ་མའི་བསྟན་པ་དང་འགྲོ་བའི་གསོས་སྨན་དུ་དགོངས་པའི་ཐུགས་བསྐྱེད་ཀྱིས་དགོན་སྡེ་གསར་བསྐྲུན་ལ་རྒྱུད་དང་མཚན་ཉིད་ཀྱི་འཆད་ཉན་ཚུགས་པ་སོགས་ལ་འགལ་རྐྱེན་ཞི་ཞིང་བཤད་སྒྲུབ་ལེགས་ཚོགས་
འཕེལ་ཕྱིར་ཆོས་སྐྱོང་ཁྱད་བར་ཅན་ཞིག་ལ་གཉེར་གཏད་ཀྱི་འཕྲིན་བཅོལ་དགོས་ཞེས་ཆབ་ཡིག་གིས་བསྐུལ་མ་མཛད་པ་བཞིན་རང་བསྟན་གྱི་སྲུང་མ་ཁྱད་པར་ཅན་གསུམ་ལ་འཕྲིན་བཅོལ་འདི་བཞིན་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།ཧྲཱི་དུས་གསུམ་
རྒྱལ་བའི་བསྟན་པ་བསྲུང་བའི་ཕྱིར། །མཐུ་སྟོབས་ཐོགས་པ་མེད་པའི་རྫུ་འཕྲུལ་བདག་སྡེ་བརྒྱད་ཡོངས་ལ་དབང་བསྒྱུར་བསེ་ཁྲབ་ཅན། །འཁོར་དང་བཅས་པ་གནས་འདིར་གཤེགས་སུ་གསོལ། མདུན་དུ་ཏིང་འཛིན་ལས་གྲུབ་གཞལ་མེད་ཁང། །འཇིག་
དུས་མེ་དཔུང་འབར་བའི་ཀློང་དཀྱིལ་ན། །དམ་ལྡན་རྣལ་འབྱོར་རེ་བ་སྐོང་བའི་སླད། །དགྱེས་པ་ཆེན་པོས་བརྟན་པར་བཞུགས་སུ་གསོལ། །སྣ་ཚོགས་ཉེར་སྤྱོད་དུ་མས་ནམ་མཁའ་ཁྱབ། །ཡིད་འོང་འདོད་ཡོན་ལྷ་མོས་བར་སྣང་ཁེངས། །རྫུ་འཕྲུལ་
ཤུགས་ལྡན་རྟ་ལུག་གཅན་གཟན་སོགས། །སྲོག་ཆགས་ས་གཞིའི་ཁྱོན་ཀུན་བཀང་སྟེ་འབུལ། །རི་རབ་གླིང་དང་ལྷ་མིའི་ལོངས་སྤྱོད་གཏེར། །རྡོ་རྗེ་ལྟ་བུའི་གོ་ཆ་དགྲ་འཇོམས་མཚོན། །ཕྱི་ནང་གསང་རྟེན་མ་ཚང་མེད་པ་རྣམས། །དངོས་

[097B] །སྟོང་གསུམ་ལྟ་བུར་ཡངས་པའི་སྣོད་རྣམས་སུ། །རྣམ་དག་ཡེ་ཤེས་ལྔ་ལས་གྲུབ་པའི་རྫས། །རྡོ་རྗེ་གསུམ་དངོས་ཨོཾ་དང་ཨཱ་ཧཱུཾ་གིས། །ཟག་མེད་བདུད་རྩིའི་བཅུད་དུ་བྱིན་
བརླབས་པའི། །ཤ་ཁྲག་དམ་རྫས་གཏོར་མ་རི་ལྟར་སྤུངས། །ནུས་ལྡན་བཏུང་བ་རྒྱ་མཚོ་རབ་འཁྱིལ་བ། །སྒོ་གསུམ་གུས་པ་དང་བཅས་ལེགས་འབུལ་གྱིས། །བསྟན་སྲུང་འཁོར་བཅས་དགྱེས་པར་བཞེས་སུ་གསོལ། །པདྨ་རཱ་
གའི་ལྷུན་པོ་འཇིག་དུས་མེས། །འཁྱུང་ལ་རྒྱལ་བའི་སྐུ་གསུམ་སྲོག་འཆང་བ། །བསྟན་སྲུང་དབང་བོ་གནོད་སྦྱིན་བས་ཁྲབ་ཅན། །བཀའ་ཉན་འཁོར་དང་བཅས་ལ་བདག་བསྟོད་དོ། །དཔལ་ལྡན་ཁྱབ་བདག་རྡོ་རྗེ་འཆང་བ་དང། །འཇིག་
རྟེན་མིག་གཅིག་རྡོག་ལོ་ཆེན་པོ་སོགས། །དངོས་བརྒྱུད་བླ་མ་ལྷ་ཡི་སྤྱན་སྔ་རུ། །ཞལ་བཞེས་དམ་ཚིག་གཉན་པོ་ཉེར་དགོངས་ནས། །མཉམ་མེད་ཟས་གཙང་སྲས་ཀྱི་བསྟན་པ་མཆོག་བཤད་དང་སྒྲུབ་པས་ཕྱོགས་བརྒྱར་རབ་འཕེལ་ཞིང། །ཁྱད་པར་
དཔལ་ལྡན་གསང་ཕུའི་ཆོས་གྲ་ཆེ། །མི་ཉམས་དབྱར་མཚོ་ལྟ་བུར་རྒྱས་པར་མཛོད། །ཐེག་མཆོག་བཤེས་གཉེན་རྣམས་ཀྱི་སྐུ་ཚེ་དང། །འཕྲིན་ལས་རྒྱས་པའི་འགལ་རྐྱེན་ཀུན་བསྲུང་ཞིང། །བསྟན་དང་བསྟན་འཛིན་ཚོགས་ལ་གནོད་བྱེད་པའི། །
དགྲ་བགེགས་ནག་པོའི་རིགས་རྣམས་བརླག་པར་མཛོད། །འཇིག་རྟེན་མ་ལུས་རྟག་ཏུ་བདེ་བ་དང། །ཆོས་བཞིན་སེམས་པའི་སྐྱེས་བུ་བདག་ཅག་གི་འགལ་རྐྱེན་ཞི་ཞིང་མཐུན་རྐྱེན་ལྷུན་གྲུབ་ནས། །ཀུན་མཁྱེན་མྱུར་དུ་ཐོབ་པའི་གྲོགས་མཛོད་ཅིག་

[098A]༄༅།  །དེ་ལྟར་བཤད་སྒྲུབ་ཀྱི་འབྱུང་གནས་དཔལ་གསང་ནེའུ་ཐོག་གི་ཆོས་སྡེའི་བསྟན་སྲུང་དབང་པོ་བསེ་ཁྲབ་ཅན་གྱི་གཏོར་འབུལ་ཉུང་ངུ་དབྱར་ཆོས་སོགས་ཀྱི་སྐབས་ཚོགས་པའི་ཞལ་འདོན་དུ་གནང་རྒྱུ་ཞིག་དགོས་ཞེས་གསང་ཕུའི་མཁན་སློབ་སྤྱི་ཚོགས་ནས་བསྐུལ་བའི་ངོར་ཤཱཀྱའི་དགེ་
སློང་ཆོས་སྨྲ་བ་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།རྣམ་དག་བདེ་སྟོང་རོལ་པ་ལས་བྱུང་བའི། །འདོད་ཡོན་ཀུན་ཚང་གསེར་སྐྱེམས་མཆོད་པ་འདི། །བླ་མ་ཡི་དམ་མཁའ་འགྲོ་སྲུང་མ་དང། །འདིར་གནས་མཐུ་ཆེན་འཁོར་
དང་བཅས་ལ་འབུལ། །བཞེས་ལ་སངས་རྒྱས་བསྟན་པ་ཕྱོགས་བཅུར་དར། །བླ་མའི་སྐུ་ཚེ་འཕྲིན་ལས་རྒྱས་པ་དང། །འགྲོ་ཀུན་ཆོས་དང་བདེ་སྐྱིད་འཕེལ་བ་སོགས། །གང་བསམས་ལས་རྣམས་འགྲུབ་པའི་གྲོགས་མཛོད་ཅིག་ །ཅེས་ལྕགས་རྟ་ལོ་ནང་ས་
གནད་མང་པོར་འགྲོ་བའི་བདེ་སྐྱིད་ལ་སྨན་ངེས་བུམ་གཏེར་སྦ་བར་ཆེད་གཉེར་གཏང་སྐབས་སྡེ་བརྒྱད་ཀྱི་གནས་གཞི་ཚོར་གཏོང་རྒྱུའི་གསེར་སྐྱེམས་འབུལ་ཚིག་འདི་ཤཱཀྱའི་དགེ་སློང་རིག་པ་འཛིན་པ་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།དངོས་གྲུབ་ཆར་འབེབས་བླ་མ་ཡི་
དམ་ལྷ། །འཕྲིན་ལས་སྒྲུབ་མཛད་མཁའ་འགྲོ་ཆོས་སྐྱོང་ལ། །འདོད་དགུ་ཚང་བའི་གསེར་སྐྱེམས་མཆོད་པ་འདི། །འབུལ་ལོ་སྲུང་སྐྱོབ་གཡེལ་བ་མེད་པར་མཛོད། །ཁྱད་པར་རྒྱལ་བའི་བསྟན་པ་བསྲུང་བའི་གཙོ། །བསེ་ཡི་ཁྲབ་ཅན་
འཁོར་དང་བཅས་པ་ལ། །འདོད་དགུ་ཚང་བའི་གསེར་སྐྱེམས་མཆོད་པ་འདི། །འབུལ་ལོ་སྲུང་སྐྱོབ་གཡེལ་བ་མེད་པར་མཛོད། །རྒྱལ་བསྟན་བཤད་སྒྲུབ་ཚུལ་བཞིན་རྒྱས་པ་དང། །བསྟན་འཛིན་བླ་མའི་སྐུ་ཚེ་འཕྲིན་ལས་སྤེལ་

[098B] །བཅོལ་བའི་ལས་ཀུན་ཡིད་བཞིན་འགྲུབ་པར་མཛོད།  །ཅེས་རྒྱལ་བའི་བསྟན་སྲུང་ཆེན་པོ་བསེ་ཁྲབ་ཅན་ལ་གསེར་སྐྱེམས་འབུལ་ཚིག་འདི་ནི་ཤཱཀྱའི་དགེ་སློང་རིག་པ་འཛིན་པ་བློ་བཟང་བསྐལ་བཟང་རྒྱ་མཚོས་སྦྱར་བའོ།། །།།
 དངོས་གྲུབ་འདོད་དགུའི་མཆོག་སྦྱིན་དབང་གི་རྒྱལ། །རྒྱལ་རྣམས་དགྱེས་མཛད་ནམ་མཁའི་གོས་ཅན་མ། །མ་ལུས་རིགས་ཀྱི་ཁྱབ་བདག་བླ་མ་མཆོག་མཆོག་གསུམ་དམ་པའི་ངོ་བོར་མངའ་གསོལ་ལོ། །བདེ་ཆེན་ཡེ་ཤེས་
གཅིག་ལས་དུ་མའི་ཉམས། །སྟོན་མཛད་ཡི་དམ་དཀྱིལ་འཁོར་རབ་འབྱམས་ལྷ། །དགའ་བཞི་སྩོལ་མཛད་ལྷན་སྐྱེས་ཞིང་སྐྱེས་དང། །སྔགས་སྐྱེས་མཁའ་འགྲོའི་ངོ་བོར་མངའ་གསོལ་ལོ། །དགྲ་བགེགས་འཇོམས་ལ་ཐོག་གི་རྗེས་
འགྲོ་བའི། །མཐུ་ལྡན་བསྟན་སྲུང་བདག་མོར་མངའ་གསོལ་ཞིང། །སྟོང་གསུམ་སྣོད་དང་བཅུད་ཀྱི་འཇིག་རྟེན་ལ། །དབང་སྒྱུར་དབུ་འཕང་མཐོ་བར་མངའ་གསོལ་ལོ། །བློ་བཟང་རྒྱལ་བསྟན་བཤད་སྒྲུབ་ཕྱོགས་དུས་ཀུན། །དབྱར་
གྱི་ཆུ་གཏེར་ཇི་བཞིན་འཕེལ་བ་དང། །བསྟན་འཛིན་སྐྱེས་བུའི་གསང་བ་རྣམ་པ་གསུམ། །སྲིད་མཐར་རབ་བརྟན་འཕྲིན་ལས་རྒྱས་པར་མཛོད། །བདག་ཅག་དཔོན་སློབ་མི་ནོར་དགོན་སྡེར་བཅས། །མཐུ་ལྡན་ཁྱེད་ལ་གཉེར་གཏད་
མངའ་གསོལ་ན། །དུས་འདི་ནས་བཟུང་བྱང་ཆུབ་སྙིང་པོའི་བར། །འགལ་རྐྱེན་བཟློག་ཅིང་མཐུན་རྐྱེན་འཕེལ་བར་མཛོད།  །ཅེས་པ་འདི་ནི་གྲྭ་ཚང་གྲྭ་རིགས་བློ་བཟང་ཚེ་བརྟན་གྱིས་གཞིས་དགོན་ལམ་པའི་བསྟན་སྲུང་དཔལ་ལྡན་ལྷ་མོ་ནམ་མཁའི་གོས་ཅན་མར་མངའ་གསོལ་

[099A]༄༅། ་ །འཕྲིན་བཅོལ་དང་བཅས་པ་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།    ༈    །།དཔལ་ལྡན་སྲིད་གསུམ་བདག་མར་མངའ་གསོལ་བའི་ཚིགས་སུ་བཅད་པ་བསམ་དོན་ཀུན་འགྲུབ།  བྷྱོ༑ རྒྱལ་ཀུན་
དགྱེས་མཛད་རྡོ་རྗེ་དབྱིངས་ཕྱུག་མ། །དུས་གསུམ་རྒྱལ་བའི་བསྟན་པ་བསྲུང་བའི་ཕྱིར། །འཇིགས་རུང་སྲིན་མོའི་སྐུར་བསྟན་དམག་ཟོར་ལྷ། །དེང་འདིར་འགྲན་ཟླ་མེད་པར་མངའ་གསོལ་ལོ། །སྲིད་ཞིའི་གདུང་སེལ་དངོས་བརྒྱུད་བླ་མ་
དང༑ །བདེ་ཆེན་རང་གཟུགས་དཀྱིལ་འཁོར་ཡོངས་ཀྱི་ལྷ། །ནམ་ཡང་སླུ་མེད་དཀོན་མཆོག་རིན་ཆེན་གསུམ། །མ་ལུས་འདུས་པའི་ངོ་བོར་མངའ་གསོལ་ལོ། །ཡིད་ལ་དྲན་པ་ཙམ་གྱིས་ལྷན་སྐྱེས་བདེས། །ཚིམ་མཛད་གནས་གསུམ་མཁའ་
འགྲོ་མ་ཚོགས་དང། །མཐུ་སྟོབས་ཐོགས་མེད་བསྟན་དང་བསྟན་འཛིན་གྱི། །སྲུང་མ་དམ་ཅན་གཙོ་བོར་མངའ་གསོལ་ལོ། །རང་བཞིན་རྒྱལ་བ་ཀུན་དང་ངང་མཉམ་ཞིང། །སྣང་བ་ཟིལ་གྱིས་གནོན་པའི་མཐུ་སྟོབས་རྫོགས།།
དྲེགས་ལྡན་སྡེ་བརྒྱད་ཡོངས་ལ་དབང་བསྒྱུར་བས། །ཞུམ་མེད་དབུ་འཕང་མཐོ་བར་མངའ་གསོལ་ལོ། །མདོར་ན་བདག་ཅག་དཔོན་སློབ་དགེ་འདུན་བཅས། །ཀུན་གྱི་སྲུང་མར་མངའ་གསོལ་སྐྱབས་བརྟེན་ན། །སྔོན་གྱི་དམ་ཚིག་ཇི་
བཞིན་གནས་སྐབས་ཀུན། །བདེ་ཆེན་རྡོ་རྗེའི་གོ་ཆས་སྲུང་བར་མཛོད། །དགའ་ལྡན་བསྟན་འདི་བཤད་སྒྲུབ་བྱ་བ་ཡིས། །སྲིད་མཐའ་དེ་སྲིད་བླ་ནས་བླར་འཕེལ་ཞིང། །གངས་ལྗོངས་ལ་སོགས་འགྲོ་རྣམས་སྙིགས་དུས་ཀྱི། །

[099B] །ལུས་ངག་ཡིད་ལ་རྣམ་པར་དགེ་བ་ཡི། །ཡོན་ཏན་མཐུན་པའི་དངོས་གྲུབ་ཡོངས་ཐོབ་སྟེ། །བསྟན་དང་འགྲོ་ལ་ཕྱོགས་དུས་ཐམས་ཅད་དུ། །ཕན་བྱེད་མཐུ་སྟོབས་རྒྱས་པའི་དངོས་གྲུབ་
སྩོལ།  །ཞེས་དཔལ་ལྡན་སྲིད་གསུམ་བདག་མོར་མངའ་གསོལ་བའི་ཚིགས་སུ་བཅད་པ་བསམ་དོན་ཀུན་འགྲུབ་ཅེས་བྱ་བ་འདི་ནི་ཁྲ་འབྲུག་ཚངས་པའི་ལུང་ལ་ཆུ་སྤྲེ་གནམ་ལོ་གསར་ཚེས་ཀྱི་དགའ་བ་ཕུན་སུམ་ཚོགས་པའི་སྐབས་གསར་རྩོམས་ཀྱིས་བཙུགས་ན་རྟེན་འབྲེལ་གྱི་སྒོ་ལ་ལེགས་ཚུལ་བྱུང་བ་བཞིན་
ཤཱཀྱའི་དགེ་སློང་རིག་པ་འཛིན་པ་བློ་བཟང་བསྐལ་བཟང་རྒྱ་མཚོས་རྒྱལ་ཟླའི་དམར་ཕྱོགས་མཁའ་འགྲོ་དགྱེས་པའི་དུས་ཚེས་ཉེར་ལྔ་ལྷག་པ་ལྷ་འཚམས་ཀྱི་འགྲུབ་སྦྱོར་ཐོག་སྦྱར་བའོ།།     ༈    །རྣམ་དག་ཡེ་ཤེས་ལྔ་ཡི་རང་གཟུགས་ལ། །རྒྱལ་བའི་ཡུམ་ཞེས་
ཉེ་བར་བཏགས་པ་ལས། །དུས་འདིར་འཇིག་རྟེན་མིག་བསྒྱུར་མཁའ་འགྲོ་མར། །སྟོན་པའི་བཀྲ་ཤིས་ཚེ་རིང་མཆེད་ལྔ་པོས། །སྔོན་གྱི་དམ་ཚིག་གཉན་པོ་ཉེར་དགོངས་ནས། །བཤད་སྒྲུབ་བསྟན་པ་ཡར་གྱི་ཟླ་ལྟར་སྤེལ། །དེ་འཛིན་
དམ་པའི་སྐུ་ཚེ་བསྲིང་བ་དང། །ཕྱི་ནང་གསང་བའི་མཐུན་རྐྱེན་སྩལ་དུ་གསོལ། །ཁྱད་པར་རིག་སྔགས་འཆང་བ་བདག་ཅག་ལ། །ལུས་དང་གྲིབ་མ་ཇི་བཞིན་རབ་འགྲོགས་ནས། །བར་གཅོད་བཟློག་ཅིང་བསམ་པའི་དོན་རྣམས་
ཀུན། །ཆོས་བཞིན་མྱུར་དུ་འགྲུབ་པའི་འཕྲིན་ལས་མཛོད།  །ཅེས་པ་འདི་ནི་དཔྱོད་ལྡན་ཨང་ཀར་ཞབས་དྲུང་ཧུ་ཐོག་ཐུ་མེར་གན་མཁན་པོས་མཁའ་འགྲོའི་དབང་མོ་བཀྲ་ཤིས་ཚེ་རིང་མར་འཕྲིན་བཅོལ་ཚིགས་སུ་བཅད་པ་ཞིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་

[100A]༄༅།  །རྒྱ་མཚོས་སྦྱར་བའོ།།     ༈    །།ཧཱུཾ༑ ཡོན་ཏན་ལྷུན་རྫོགས་འདྲེན་མཆོག་རྡོ་རྗེ་འཛིན། །བགྲང་ཡས་ཡི་དམ་རྒྱལ་བ་སྲས་དང་བཅས། །དཀར་ཕྱོགས་ལྷ་ཀླུ་བདེན་ཚིག་གྲུབ་རྣམས་ཀྱིས།།
རྡོ་རྗེ་གྲགས་ལྡན་དུས་འདིར་མངའ་གསོལ་ལོ། །བདེ་ཆེན་རང་གཟུགས་རིགས་བརྒྱའི་ཁྱབ་བདག་ཏུ། །མངོན་པར་བཞེངས་པའི་དངོས་བརྒྱུད་བླ་མ་དང། །གང་འདུལ་ཞི་དང་ཁྲོ་ཆགས་རོལ་གར་ཅན། །ཡི་དམ་ལྷ་ཚོགས་ངོ་བོར་
མངའ་གསོལ་ལོ། །སྒྲིབ་པ་ཀུན་བྲལ་རིགས་ལྔའི་སངས་རྒྱས་དང། །ཉེས་པའི་གདུང་སེལ་འགོག་ལམ་དམ་པའི་ཆོས། །གྲོགས་ཀྱི་མཆོག་གྱུར་ཐེག་ཆེན་དགེ་འདུན་ཏེ། །སླུ་མེད་མཆོག་གསུམ་ངོ་བོར་མངའ་གསོལ་ལོ། །ཆོས་
དབྱིངས་སྤྲོས་པའི་གྲ་ཟུར་རབ་སྤངས་པའི། །བདེ་ཆེན་ཐིག་ལེ་དམ་པའི་ཀློང་ཡངས་ནས། །སྣང་སྲིད་སྡེ་བརྒྱད་ཡོངས་ལ་དབང་བསྒྱུར་བའི། །སྟོབས་ལྡན་རྒྱལ་པོ་ཆེན་པོར་མངའ་གསོལ་ལོ། །རྡོ་རྗེ་འཆང་དབང་བརྟུལ་ཞུགས་གྲུབ་
པའི་ཚོགས། །ཁྱད་པར་པད་དཀར་ཅན་ཞབས་རིམ་བྱོན་གྱིས། །བཀའ་བཏགས་རྡོ་རྗེས་སྤ་བའི་དམ་ཚིག་ཅན། །བསྟན་འདིའི་དགྲ་ལྷའི་གཙོ་བོར་མངའ་གསོལ་ལོ། །གཤིན་རྗེ་གཤེད་དང་དབང་ཆེན་ཁྲག་འཐུང་སོགས། །ཁྲོ་
རྒྱལ་མཐུ་སྟོབས་ཁྱོད་ལ་དེང་དབབ་ཅིང། །སྟོང་གསུམ་ཁྱབ་པའི་དཔུང་དང་སྤྲུལ་པར་བཅས། །སུས་ཀྱང་འགྲན་ཟླ་མེད་པར་མངའ་གསོལ་ལོ། །རྒྱལ་བ་སྲས་བཅས་བདེན་པས་གཟེངས་བསྟོད་ཅིང། །སྒྲིབ་དང་བྲལ་བའི་ཡེ་ཤེས་སྣང་

[100B] །དྲེགས་པ་ཡོངས་ལ་དབང་བསྒྱུར་མཐུ་དང་རྩལ། །དེ་ཟླ་བྲལ་བས་ཞུམ་པའི་གོ་སྐབས་ཅི། །དེ་ཕྱིར་སྣོད་བཅུད་སྣང་བ་ཟིལ་གནོན་པའི། །དབུ་འཕང་དགུང་ལྟར་མཐོ་བའི་དཔའ་བསྐྱེད་ནས། །དགའ་ལྡན་བསྟན་དང་བསྟན་འཛིན་དཔོན་སློབ་ལ།།
སྲུང་སྐྱོབ་རྣམ་བཞིའི་འཕྲིན་ལས་མ་གཡེལ་མཛོད།  །ཅེས་གསུང་གི་རྒྱལ་ཆེན་དགྲ་ལྷའི་གཙོ་བོ་རྡོ་རྗེ་གྲགས་ལྡན་ལ་མངའ་གསོལ་ལྷ་ངོ་བསྟོད་པའི་བདེན་ཚིག་འདི་ནི་ནཱ་ལེན་དྲ་མཁན་ཟུར་ཚངས་དབྱངས་དངོས་གྲུབ་ཀྱིས་རྡོ་རྗེ་སྒྲ་དབྱངས་གླིང་སོགས་སུ་འཛུགས་རྒྱུར་བསྐུལ་ངོར་ཤཱཀྱའི་དགེ་སློང་རིག་པ་འཛིན་པ་བློ་
བཟང་བསྐལ་བཟང་རྒྱ་མཚོས་སྦྱར་བའོ།།    ༈    །།ཡོ་ག་ཙ་རིའི་མི་སྣས་ཞུས་པའི་གཞི་བདག་གསོལ་མཆོད་དང། བླ་མའི་ཞབས་བརྟན། དགོན་པའི་འཕྲིན་བཅོལ་སོགས།  མཚན་སྙན་གཡས་སུ་འཁྱིལ་བའི་སྒྲ་དབྱངས་ཀྱིས། །ཉེས་བརྒྱའི་གདུང་བ་མིང་དུ་སེལ་
བའི་སྐྱབས། །བླ་མ་ཡི་དམ་མཁའ་འགྲོ་དམ་ཅན་གྱིས། །མཆོག་ཐུན་གྲུབ་པའི་བཀྲ་ཤིས་དེང་འདིར་སྩོལ། །གདོད་ནས་དག་པའི་སེམས་ཀྱི་དེ་བཞིན་ཉིད། །ཀུན་རྫོབ་ཅིར་ཡང་གསལ་བའི་རྣམ་འགྱུར་ལས། །མཐུ་སྟོབས་མངའ་བརྙེས་
ལྷ་ཀླུ་ལ་སོགས་པ། །ཕྱོགས་དང་གཞི་འདིར་གནས་པའི་སྡེ་བརྒྱད་ཚོགས། །རྣམ་དག་ཏིང་འཛིན་རང་སྣང་སྤོས་ཀྱི་ཆུ། །བདེ་བའི་ངོ་བོར་ཤར་བ་མཉམ་བརྡལ་པས། །མི་གཙང་རྡུལ་གྱི་ཉེས་བྲལ་ས་གཞི་འདིར། །དགྱེས་པའི་ཤུགས་ཀྱིས་
མ་ཐོགས་གཤེགས་སུ་གསོལ། །སྐོམ་པའི་གདུང་བ་སེལ་བྱེད་མཆོད་ཡོན་དང། །ཞབས་གཉིས་དྲི་མ་འཁྲུ་བའི་ཆབ་གཙང་རྒྱུན། །མདངས་ལྡན་མེ་ཏོག་བདུག་སྤོས་སྒྲོན་མེ་དང། །དྲི་ཆབ་ཞལ་ཟས་སྙན་པའི་རོལ་མོ་འབུལ། །གཞན་

[101A]༄༅། །ཡང་དབང་པོ་ཚིམ་བྱེད་འདོད་ཡོན་ལྔ། །རིན་ཆེན་འབྲུ་སྨན་གོས་སོགས་མཁོ་བའི་རྫས། །ཡིད་ལ་ཇི་ལྟར་རེ་བའི་འདོད་དགུ་རྣམས། །མ་ཚང་མེད་པས་དགྱེས་བསྐོང་གྱུར་ཅིག་སྟོང་གསུམ་ཁྱོན་ལྟར་
ཡངས་པའི་སྣོད་རྣམས་སུ། །ཟག་མེད་བདེ་སྟོང་མཆོག་གི་རང་བཞིན་གྱི། །གཏོར་མ་རིན་ཆེན་ལྷུན་པོའི་གཏོས་མཉམ་པ། །འབུལ་ལོ་ཁ་རམ་ཁཱ་ཧི་ཚིམ་པར་མཛོད། །སྔོན་བསགས་བསོད་ནམས་འཁོར་ལོ་ནམ་མཁའི་དབྱིངས་
ལེགས་པར་འཕགས་པའི་རྗེས་སུ་དཔལ་འབྱོར་གྱི། །རིན་ཆེན་རྣམ་མངའ་འགྲོ་ལ་དབང་བའི་གཙོ། །གནས་དང་གཞི་ཡི་བདག་པོ་འཁོར་བཅས་བསྟོད། །ཐུབ་བསྟན་ཆོས་ཀྱི་སྤྲིན་ལས་ཉེར་འབབ་པ། །ཕན་བདེའི་མྱུ་གུ་
སྐྱེད་བསྲེངས་བདུད་རྩིའི་ཆར། །བློ་བཟང་གྲགས་པའི་མདོ་སྔགས་བཤད་སྒྲུབ་རྣམས། །དུས་ཀུན་རྣམ་པར་རྒྱས་པའི་འཕྲིན་ལས་མཛོད། །ཡངས་པའི་ས་ཆེན་སྤྱི་དང་ཁྱད་པར་དུ། །ཆེན་པོ་ཧོར་གྱི་ཡུལ་གྲུ་འདི་དག་ཏུ། །དཀར་མིན་
འབྲས་བུ་མ་ལུས་མྱུར་ཞི་ཞིང། །སྣོད་བཅུང་ཕུན་ཚོགས་མཐའ་དག་དར་བར་མཛོད། །དཀོན་མཆོག་གསུམ་གྱི་བྱིན་རླབས་སྙིང་ཞུགས་ཏེ། །གཞན་ཕན་འདོད་འཇོའི་ནོར་བུ་ལྟ་བུ་ཡི། །རྣལ་འབྱོར་སྤྱོད་མཛད་རྗེ་བཙུན་བླ་མ་ཟུང། །སུ་ཚེ་
བརྟན་ཅིང་འཕྲིན་ལས་འཕེལ་བར་མཛོད། །དུས་ཀུན་བཀྲ་ཤིས་ཆོས་སྤྱོད་འཕེལ་བའི་གླིང། །བསླབ་གསུམ་མཐུན་རྐྱེན་བཅས་པ་ཆེར་རྒྱས་ཤིང། །རྣལ་འབྱོར་བདག་ཅག་འགལ་རྐྱེན་བདུད་ཀྱི་སྡེས། །མི་གཡོ་བསམ་ངོན་འགྲུབ་པའི་འཕྲིན་ལས་

[101B]  །ཅེས་པ་འདི་ནི་ཆ་ཀར་ནས་ཡོ་ག་ཙ་རི་ཧུ་ཐུག་ཐུ་དང། སློབ་དཔོན་ཨེར་ཁེ་ཆོས་རྗེ་གཉིས་ཀྱིས་མངགས་པའི་ཨེལ་ཆི་ཨེར་ཁེ་ཐོན་གྱིས་ཕྱོགས་དེར་ཚོག་ཐུ་ཆ་གན་ཨཱུ་ལ་ཟེར་བ་དང། བ་ཡན་ཚུ་རུ་ཁེ་ཟེར་བ་གཉིས་ལ་གནས་པའི་གཞི་བདག་གི་གསོལ་མཆོད། བླ་མ་གཉིས་ཀྱི་ཞབས་བརྟན། དགོན་པ་བཀྲ་ཤིས་ཆོས་འཕེལ་
ཟེར་བ་དར་རྒྱས་ཀྱི་འཕྲིན་བཅོལ་བཅས་ཚང་བ་ཞིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།དོན་དམ་ཀུན་རྗོ་བ་ཆོས་ཀྱི་རི་མོལ། །སྣང་བ་མ་འདྲེས་སོ་སོར་རྟོག་པ་ཡི། །ཡེ་ཤེས་རང་བཞིན་ནུབ་ཕྱོགས་
གསུང་གི་རྒྱལ། །བློན་པོ་རྡོ་རྗེ་གྲགས་ལྡན་འཁོར་བཅས་དགོངས། །རྒྱལ་བ་གཉིས་པའི་རིང་ལུགས་དར་བ་དང། །དེ་འཛིན་སྐྱེས་བུ་སྐུ་ཚེ་སྲིད་མཐར་བརྟན། །མོས་ལྡན་སྦྱིན་པའི་བདག་པོ་འབངས་དང་བཅས། །དུས་ཀུན་བདེ་སྐྱིད་དཔལ་
འབྱོར་རྒྱས་པར་མཛོད། །ཁྱད་པར་གནས་འདིར་སྒྲིབ་མེད་སྤྱན་རས་ཀྱིས། །བཙའ་བས་བར་གཅོད་མཐའ་དག་བསྲུང་བ་དང། །གཟུགས་ཅན་རྟེན་ལས་འཁྲུལ་མེད་བླང་དོར་ལུང། །སྟོན་པའི་དབུགས་དབྱུང་རྟག་པར་སྩལ་དུ་གསོལ།  །ཞེས་པ་
འདི་ནི་འུར་དུ་སུ་ནས་པའི་སེ་རྣམ་རྒྱལ་ཚེ་རིང་གིས། བསྟན་སྲུང་ཆེན་པོ་རྡོ་རྗེ་གྲགས་ལྡན་ལ་ཁོག་ཕེབས་ཀྱི་འཕྲིན་བཅོལ་སོགས་ཚང་བའི་འདོད་གསོལ་ཞིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།ཧཱུཾ༑ གང་ཐུགས་ཞི་བའི་
དབྱིངས་ཀྱི་ངང་ཉིད་ལས། །སྲིད་འདིར་གདུག་པ་འདུལ་ཕྱིར་ཁྲོ་བོའི་སྐུར། །སྟོན་མཛད་ཡེ་ཤེས་མགོན་པོ་ཕྱག་དྲུག་པ། །ཡུམ་མཆོག་གནོད་སྦྱིན་འཁྲོ་བཅས་གནས་འདིར་གཤེགས། །མདུན་དུ་འཇིགས་རུང་དུར་ཁྲོད་ཆེན་པོའི་དབུས། །བརྟན་པར་

[102A]༄༅། །བཞུགས་ནས་ཕྱི་ནང་གསང་གསུམ་གྱི། །མཆོད་ཚོགས་རྟེན་རྫས་མ་ཚང་མེད་པ་དང། །བདུད་རྩི་རྒྱ་མཚོའི་གཏོར་མ་བཞེས་སུ་གསོལ། །རྒྱལ་བའི་བསྟན་པ་ཕྱོགས་བཅུར་དར་བ་དང། །དེ་འཛིན་མཆོག་
རྣམས་སྐུ་ཚེ་འཕྲིན་ལས་རྒྱས། །རྣལ་འབྱོར་བདག་གི་ནད་གདོན་བར་གཅོད་སོགས། །ཞི་ཞིང་དུས་ཀུན་སྲུང་སྐྱོབ་མཛད་དུ་གསོལ། །ཞེས་ མྱུར་མཛད་ཡེ་ཤེས་ཀྱི་མགོན་པོ་ལ་སྤྱན་འདྲེན་གཏོར་འབུལ་འཕྲིན་བཅོལ་དང་བ་ས་པ་འདི་ནི་སེར་བཞུང་བ་ཁམས་ཚན་གྱི་རབ་
འབྱམས་པ་བློ་བཟང་ཆོས་འཕེལ་གྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།།
   ༈    རྟག་བརྟན་རྡོ་རྗེའི་ཁམས་སུ་ལྷུན་གྲུབ་པའི། །བདེ་ཆེན་ཆོས་སྐུ་དག་པའི་རང་བཞིན་ལས། །གང་འདུལ་བླ་མ་ཡི་དམ་མཁའ་འགྲོ་དང། །སྲུང་མར་ཤར་བའི་ལྷ་ཚོགས་དགོངས་སུ་གསོལ། །རིས་མེད་
འགྲོ་ལ་ཕན་བདེའི་མཆོག་སྟེར་བའི། །རྒྱལ་བསྟན་ནོར་བུ་དབང་གི་རང་བཞིན་ཅན། །བཤད་སྒྲུབ་བྱ་བས་རྟག་ཏུ་འོད་འབར་ཞིང། །འགྲོ་ལ་བདེ་སྐྱིད་འཕེལ་བར་མཛད་དུ་གསོལ། །བློ་གྲོས་ཀུན་བཟང་དབྱིངས་
སུ་འཕགས་པའི་མཐུས། །བསྐལ་བཟང་རྒྱལ་བའི་གསུང་རབ་རྒྱ་མཚོ་ཆེ། །འཛིན་སྐྱོང་སྤེལ་བའི་བཤེས་གཉེན་དམ་པ་གང། །གསང་གསུམ་གཡོ་མེད་བརྟན་པར་མཛད་དུ་གསོལ། །གང་གི་འཕྲིན་ལས་ཆུ་

[102B] །གཡོ་བར་རྩོམ་པའི་མི་དང་མི་མིན་སོགས། །ནག་ཕྱོགས་རྐྱེན་གྱི་འཐོར་རླུང་མིང་ཙམ་ཡང། །མི་ལྡང་བཞེད་དགུ་འགྲུབ་པར་མཛད་དུ་གསོལ། །རྒྱལ་བས་དཔལ་གྱི་མགུར་ནས་ལེགས་ས་གསུངས་
པའི༑ །རིག་སྔགས་འཆང་བའི་འདུས་གྲ་འདི་ལ་སོགས། །སྡེ་རྣམས་ཁྲིམས་གཙང་བཤད་སྒྲུབ་དར་བ་དང། །མཐུན་རྐྱེན་ཡིད་བཞིན་འགྲུབ་པའི་འཕྲིན་ལས་མཛོད།  །ཅེས་པ་འདི་ནི་གོང་དཀར་དཀོན་གཉེར་གྲ་ཚང་
སྤྱི་ཚོགས་ནས་ཆོས་སྲུང་རྣམས་ཀྱི་བསྐང་པ་འཕྲིན་བཅོལ་གྱི་གཤམ་དུ་འཐུང་རྒྱུའི་སྨོན་ཚིག་གོང་གསལ་དོན་ཚང་བ་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།  །།
   ༈    བདེ་སྟོང་ཨེ་ཝཾ་ཟུང་དུ་འཇུག་པ་ལས། །སྲིད་པར་རྒྱུ་བའི་སྡེ་བརྒྱད་ཐམས་ཅད་ཀྱི། །ཡང་རྗེ་དགྲ་ལྷར་ཤར་བའི་གསུང་གི་རྒྱལ། །བློན་པོ་འཁོར་ཚོགས་རྒྱ་མཚོར་བཅས་པ་ཡིས། །དབྱིག་འཛིན་གང་བའི་
ཤ་ཁྲག་གཏོར་ཚོགས་དང། །བར་གྱི་སྣང་བ་ཡོངས་འགེངས་འདོད་ཡོན་ལྔ། །ནམ་མཁའ་ཁྱབ་པའི་མཆོད་རྫས་སྤྱན་གཟིགས་རྣམས། །དགྱེས་པར་བཞེས་ལ་བཅོལ་བའི་འཕྲིན་ལས་མཛོད། །
མཉམ་མེད་ཞྭ་སེར་འཆང་བའི་བསྟན་དར་ཞིང། །འགྲོ་ཀུན་བདེ་སྐྱིད་རྫོགས་ལྡན་དུས་བཞིན་འཕེལ། །གཟུགས་ཅན་རྟེན་ལ་འཁྲུལ་མེད་བརླམ་པ་སོགས། །ཆོས་ལྡན་རེ་བ་ཡིད་བཞིན་འགྲུབ་པར་

[103A]༄༅། །མཛོད།  །ཅེས་པ་འདི་ནི་དར་ཙེ་མདོ་ནས་ས་ས་དཀར་འོག་པ་ཚེ་དབང་བཀྲ་ཤིས་ཀྱིས་གནས་ཆུང་སྤྲུལ་པའི་ཆོས་སྐྱོང་ཆེན་པོ་འཁྲུལ་མེད་ཁོག་ཏུ་བརླམ་པ་སོགས་ཀྱི་འདོད་གསོལ་ཚིགས་སུ་བཅད་བཞིག་དགོས་ཞེས་ཕྲིན་ཡིག་གིས་བསྐུལ་མ་བྱུང་བའི་ངོར་ཤཱཀྱའི་
དགེ་སློང་རིག་པ་འཛིན་པ་བློ་བཟང་བསྐལ་བཟང་རྒྱ་མཚོས་སྦྱར་པའོ།། །།དགེ་ལེགས་འཕེལ།།










﻿ཐེ་ཅོལླེཅྟེད་ཝོརྐྶ་ གསུན་འབུམ་
ཨོ་
ཐེ་སེེནྠ་དལཨ་ལམ་བླྦྯབྶྐབྯརྒྱྨྪྷོ་
རྜྜ་་
ཨྀ་་་ཎྭ་དཌ་རྀཾ་
ོལུམེ་
གྞྚ་
་
པྀཥྜ་ དྀ་ཅྚྞ། གྞྚ་
ཎ་
པྀཎྚྜ་་་ཇ་། བྀཾཎ། དྀ་
པྀཿ་ར་།་
ཅོནྟེནྪ་
ཨི་མཐུ་སྟོབས་ཐོགས་པ་མེད་པའི་དམ་ཅན་ཆོས་སྲུང་དུ་་
མ་ལ་མཆོད་གཏོར་འབུལ་བ་དང་བསྐང་བཤགས་བསྟོད་
བསྟོད་བསྐུལ་སོགས་ཀྱི་རིམ་པ་ཕྱོགས་གཅིག་ཏུ་བཀོད་པ་
ཕྲིན་ལས་རྣམ་བཞིའི་འདོད་འཇོ་ གསོལ་མཆོད་ 
ཅྚྀཎ་་ྀཊྀཊ་ཨྀཊ་་་ཨྀ་ཊྚྀ་ཌྀཊྀ༑ ཋྀ་
ཊྀཎ་ཎྚྀཎ་་་ཊྀཊ་
ཅ ྀ་་་ཨྀཎ་་
ཏོཧ་་
ཨི་རྒྱལ་བ་ཀུན་གྱི་ཡུམ་གཅིག་དཔལ་ལྡན་སྲིད་གསུམ་་
དབང་མོ་དབུ་འཕང་བསྟོད་ཅིང་མངའ་གསོལ་བའི་བདེན་
ཚྷིག་དངོས་གྲུབ་འདོད་པ་འཇོ་བའི་བུམ་བཟང་ ལྷ་མོ་
མངའ་གསོལ་ 
་ ཨྚྚྞ་ཨྀཎ་་
ཅ ྀ་་་ཨྀཎ་་ 
ཏོཧ་་
ཨིཨ་མྱུར་མཛད་ཡེ་ཤེས་ཀྱི་མགོན་པོ་སྙིང་ཞུགས་ཀྱི་་
གདམས་པ་ཐུན་མོང་མ་ཡིན་པ་རྒྱུན་འཁྱེར་དུ་ཉམས་སུ་ལེན་པའི་ཚུལ་དངོས་གྲུབ་ཀུན་འབྱུང་ ན་
ཐ་སྙིང་ཞུགས་ 
ཨྚྀ་ཨྞྚྚྀཎ་་་ཊྀ་་་ཾ་་མ་
ཝྀཊྚྞ་ཨྀཎ་་་་པྚ་་་་་པཱྀ་་
ཾྚྵ་
ཅ ྀ་་་ཨྀཎ་་
ཨྭི་དགེ་འདུན་འདུ་བའི་འཁོར་ལོ་སྒྲུབ་ཚུལ་བསྟན་པའི་སྲོག་་
ཤིང་ དགེ་འདུན་འདུ་འཁོར་ 
ཨྚྀ་ཊྀཎ་་་་ྀ་ཊྀ་
ཝྀཊྚྞ་་་པྚ་
ཅ ྀ་་་ཨྀཎ་་
་འཕགས་པ་སྒོ་དྲུག་པའི་གཟུངས་ཀྱི་རྣམ་པར་བཤད་་
པ་འཛད་མེད་ཡོན་ཏན་ནོར་བུའི་གཏེར་མཛོད་ སྒོ་དྲུག་ 
དཊྀཌ་ཾ ྞྚ་་་སྞྞྜྷྞྀ་
ཝྀཊྚྞ་་་པྚ་་་་་ནྞ་། ཾྀ་་་
་རཊ་། ཎ་་་་ཾ ྞྚྀ་་
ཎྭ་ཎ་རཊ་ཏྞྛ་
ཅ ྀ་པ་་ཨྀཎ་་ 
ཏོཧ་་
ཨྭི་བསངས་མཆོད་ཀྱི་རིམ་པ་ཕྱོགས་གཅིག་ཏུ་བཀོད་པ་་
 བསངས་མཆོད་ 
ཅྚྀཎ་་་་་ྀཎ་་ཊ་ཨྀ་ཊྚྀ་
ཎ་་ཌྀཊྀ་
ཅ ྀ་་་ཨྀཎ་་ 
ཏོཧ་་
ིཨ་ཁྲི་ཆེན་སྤྲུལ་པའི་སྐུ་བློ་བཟང་པའི་ཉི་མ་དཔལ་་
བཟང་པོའི་རྣམ་པར་ཐར་པ་དཔྱོད་ལྡན་ཡིད་དབང་
འགུགས་པའི་ཕོ་ཉ་ ཁྲི་རྣམ་ 
བྀ་་ཀྞྀ་་བྚཱྀ་ཎ ྀ་ ་ 
ཝྀཊྚྞ་ཨྀཎ་་་་པྚ་
ཅ ྀ་་་ཨྀཎ་་ 
ཏོཧ་་
༄༅། །ཀུན་མཁྱེན་ཕྱག་ན་པདྨོ་རྒྱལ་བའི་དབང་པོ་བདུན་པ་ཆེན་པོ་བློ་བཟང་བསྐལ་
བཟང་རྒྱ་མཚོ་དཔལ་བཟང་པོའི་གསུང་འབུམ་རིན་པོ་
ཆེ་ལས་པོད་ཐ་
༄༅། །མཐུ་སྟོབས་ཐོགས་པ་མེད་པའི་དམ་ཅན་ཆོས་ སྲུང་  དུ་མ་ལ་མཆོད་གཏོར་འབུལ་བ་དང་བསྐང་བཤགས་བསྟོད་བསྐུལ་སོགས་ཀྱི་རིམ་པ་ཕྱོགས་གཅིག་ཏུ་བཀོད་པ་ཕྲིན་ལས་རྣམ་བཞིའི་འདོད་འཇོ་ཞེས་བྱ་བ་་།
རྒྱལ་བ་ཀུན་གྱི་ཡུམ་གཅིག་དཔལ་ལྡན་སྲིད་གསུམ་དབང་མོ་དབུ་འཕང་བསྟོད་ཅིང་མངའ་གསོལ་བའི་བདེན་ཚིག་དངོས་གྲུབ་འདོད་པ་འཇོ་བའི་བུམ་བཟང། ་
མྱུར་མཛད་ཡེ་ཤེས་ཀྱི་མགོན་པོ་སྙིང་ཞུགས་ཀྱི་གདམ་པ་ཐུན་མོང་མ་ཡིན་བ་རྒྱུན་འབྱོར་དུ་ཉམས་སུ་ལེན་ཚུལ་དངོས་གྲུབ་ཀུན་འབྱུང། ་
དགེ་འདུན་པའི་འཁོར་ལོ་སྒྲུབ་ཚུལ་བསྟན་པའི་སྲོག་ཤིང། ་
འཕགས་པ་སྒོ་དྲུག་པའི་གཟུངས་ཀྱི་རྣམ་པར་བཤད་པ་མཛད་མེད་ཡོན་ཏན་ནོར་བུའི་གཏེར་མཛོད། ་
བསངས་མཆོད་ཀྱི་རིམ་པ་ཕྱོགས་གཅིག་ཏུ་བཀོད་པ། ་
ཁྲི་ཆེན་སྤྲུལ་པའི་སྐུ་བློ་བཟང་བསྟན་པའི་ཉི་མ་དཔལ་བཟང་པོའི་རྣམ་པར་ཐར་པ་དབྱོད་ལྡན་ཡིད་དབང་འགུགས་པའི་ཕོ་ཉ། ་

[001A]༄༅། །ཀཱརྱ་བི་ཙ་ཏུ་རོ་དཧེ་ནུ་ནཱ་མཱ་ནུ་བྷ་བ་བ་ལཱ་པྲ་ཏི་ཧ་ཏ་སྱ་ས་མ་ཡ་བཱ་ནྡྷ་རྨ་པཱ་ལ་བ་ཏུ་པཱུ་ཛ་བ་ལྱ་རྤ་ཎ་པཱུ་ར་ཎ་དེ་ཤ་ན་སྟོ་ཏྲ་ཙོ་ད་ནཱ་དེ་ཀྲ་མཻ་ཀ་དེ་ཤ་ནྱཱ་ས་བི་ཧ་ར་ཏི་སྨ། །
༄༅། །མཐུ་སྟོབས་ཐོགས་པ་མེད་པའི་དམ་ཅན་ཆོས་སྲུང་དུ་མ་ལ་མཆོད་གཏོར་འབུལ་བ་དང་བསྐང་བཤགས་བསྟོབ་བསྐུལ་སོགས་ཀྱི་རིམ་པ་ཕྱོགས་གཅིག་ཏུ་བཀོད་པ་ཕྲིན་ལས་རྣམ་བཞིའི་འདོད་འཇོ་ཞེས་བྱ་བ་བཞུག་སོ། །

[001B] །བསམ་དོན་མ་ལུས་ཡིད་བཞིན་སྩོལ་བ་ལ། །སླུ་མེད་མཆོག་གསུམ་ལྷ་ཚོགས་ཡིད་བཞིན་ནོར། །མཐུ་སྟོབས་ཐུགས་རྗེ་རིན་ཆེན་སྣང་བའི་གཟི། །བསྐྱེད་ལ་བོད་ཡུལ་ཁ་བས་
རབ་བསྐོར་བའི། །ལྗོངས་འདིར་ནད་ཡམས་འཁྲུག་རྩོད་མུ་གེ་སོགས། །རྒུད་པའི་མུན་ཚོགས་མ་ལུས་ཞི་བ་དང། །བདེ་སྐྱིད་དགེ་བའི་སྣང་བས་ཡོངས་ཁྱབ་ཅིང། །མདོར་ན་བདག་སོགས་རྣམས་ཀྱི་རེ་བ་
ཀུན༑ ༑བགེགས་མེད་འགྲུབ་ཅིང་བཀྲ་ཤིས་མཚན་མ་ཡིས། །རྟག་ཏུ་རྫོགས་ལྡན་དཔལ་ལ་སྦྱོར་བར་མཛོད།  །ཅེས་བླ་མ་ཡི་དམ་མཁའ་འགྲོ་ཆོས་སྲུང་རྣམས་ལ་བོད་ཡུལ་དུ་བསྟན་པ་དར་ཞིང་བདེ་སྐྱིད་འཕེལ་བའི་འདོད་གསོལ་
ཞིག་དགོས་ཞེས་ས་སྐྱ་ཞབས་དྲུང་རིན་པོ་ཆེ་ནས་ནན་གྱིས་གསུངས་པ་ལ་བརྟེན་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་ཕོ་བྲང་ཆེན་པོ་པོ་ཏ་ལར་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་ཀྱིས་བགྱིས་བའོ།།     ༈    །།མ་རུངས་

[002A] །བདུད་སྡེའི་དཔུང་ཚོགས་ཀུ་མུད་ཚལ། །མ་ལུས་ཚར་གཅོད་ཐུབ་བསྟན་ཉིན་མོར་བྱེད། །མ་འགགས་ལྷུན་གྲུབ་གཙུག་ལག་ཁང་ཆེན་པོ། །མ་དང་མཁའ་འགྲོ་འདུ་གནས་སྐྱོང་
མཛད་པའི། །དམ་ཅན་ཆོས་སྲུང་གཙོ་བོ་འཁོར་བཅས་ལ། །དངོས་བཤམས་ཡིད་ཀྱིས་སྤྲུལ་པའི་མཆོད་གཏོར་ཚོགས། །འབུལ་གྱི་ལྷག་བསམ་རྣམ་དཀར་སྤྲིན་དབུས་ནས། །འདོད་གསོལ་དབྱར་
གྱི་རྔ་ཆེན་འདིར་དགོངས་ཤིག་རྒྱལ་བའི་བསྟན་དང་དགའ་ལྡན་ཕོ་བྲང་བསྟན། །འཕེལ་རྒྱས་བསྟན་འཛིན་སྐྱེས་བུའི་སྐུ་ཚེ་སྲིངས། །འཇིག་རྟེན་བདེ་ཞིང་དགྲ་སྡེའི་ཚོགས་མཐའ་དག་སྐད་ཅིག་དྲུང་
ཕྱུང་དགེ་ལེགས་ཀུན་ཁྱབ་མཛོད།  །ཅེས་རྒྱལ་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་ཆེན་པོའི་ཆོས་སྲུང་སྤྱི་ལ་མཆོད་གཏོར་འབུལ་བའི་སྐབས་བཏང་ཆོག་པའི་འདོད་གསོལ་ཚིགས་བཅད་མ་ཞིག་དགོས་ཞེས་ནང་འཁོར་བ་བློ་བཟང་

[002B] རིན་ཆེན་དང་པོ་ཞོ་གང། སྣ་ཚོགས་རྡོ་རྗེའི་རེ་ཁཱ་ཅན་གྱི་ཁ་བཏགས་དང་བཅས་ཏེ་བསྐུལ་བའི་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་
སོ།།     ༈    །།སསྟི། རྔ་ཡབ་འོད་དང་རྭ་སྒྲེང་ཆོས་འཁོར་རྒྱལ། །ལ་སོགས་སྤྱན་རས་གཟིགས་དབང་སྐུའི་སྲུང་མར། །འབྲལ་མེད་རྩ་བརྒྱུད་བླ་མའི་དམ་ཚིག་བཞིན། །འོད་ལྡན་དཀར་པོ་མ་གཡེལ་དུས་
འདིར་དགོངས། །རྣལ་འབྱོར་བདག་ཅག་འཁོར་དང་བཅས་པ་ལ། །བར་གཅོད་ལོག་འཁུ་འདམ་བུའི་ཚལ་མ་ལུས། །དྲག་པོའི་ལས་ཀྱི་གླང་པོས་བཅོམ་པ་དང། །ཡིད་ཀྱི་རེ་བ་མཐའ་དག་སྒྲུབ་པར་མཛོད། །སངས་རྒྱས་བསྟན་
དང་དེ་འཛིན་སྐྱེས་བུ་ཡི། །རྣམ་དཀར་ལས་རྒྱས་དགེ་འདུན་སྡེ་རིགས་ཚོགས། །མཐུན་ཞིང་སྡེ་སྣོད་གསུམ་དང་རྒྱུད་སྡེ་བཞིའི། །འཆད་ཉན་ཡར་ཟླ་འཕེལ་བའི་རོགས་དན་མཛོད།  །ཅེས་པ་འདི་ནི་ནང་འཁོར་བ་སྔགས་རྣམས་པ་བསམ་
གཏན་རྒྱལ་མཚན་གྱིས་བསྐུལ་བའི་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་ཀྱིས་བགྱིས་པའོ།།    ༈    །།གུར་ཞལ་ལྷ་མོ་གསུམ་ལ་འདོད་གསོལ་མ་རུངས་སྲོག་རྩ་གཅོད་པའི་རལ་གྲི་
   ༈     མི་མཐུན་བདུད་སྡེའི་སྙིང་ཁྲག་ཀུན་འཐུང་ཡང། །མི་ཚིམ་གུར་གྱི་མགོན་པོས་དགྲ་བགེགས་ཚོགས། །མི་རྟག་ལྔ་པའི་ལམ་སྤྱོར་རྣལ་འབྱོར་པའི། །མི་ནོར་ཀུན་གྱི་སྲུང་སྐྱོབ་མ་གཡེལ་ཞིག། །།

[003A]༄༅།  །ཞལ་ལ།  བཟོད་དཀའ་མདོག་ནག་མདའ་ལྔ་པ་ཡི་སྟོབས། །རབ་འགྲོས་ལེགས་ལྡན་གདོང་བཞི་མགོན་པོ་ཡིས། །ནག་པོའི་འཚུབ་ལྷོངས་མ་ལུས་ཞི་བ་སོགས། །བཅོལ་བའི་ཕྲིན་ལས་རྣམ་
བཞི་སྒྲུབ་པར་མཛོད།    ༈    དཔལ་ལྡན་གཤིན་རྗེ་གཤེད་ལྕམ་སྲིད་གསུམ་ཀུན། །བྲན་འཁོལ་དམག་ཟོར་ལས་དགྱེས་རེ་མ་ཏིས། །བསྟན་ལ་གནོད་པའི་དགྲ་བགེགས་ཚར་གཅོད་ཅིང། །མདོར་
ན་ཡིད་ལ་གང་བསམ་སྒྲུབ་པར་མཛོད།  །ཅེས་པ་འདི་ཡང་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།།    ༈    །།གཏོར་འབུལ་ཚེས་སྲུང་དགྱེས་པའི་བཞད་སྒྲ་ཞེས་བྱ་བ་བཞུགས་
སོ།  སངས་རྒྱས་ཀུན་གྱི་གསང་གསུམ་རྡོ་རྗེ་ཆེ། །ལེགས་ཞུན་འཁྱིལ་བ་ལོངས་སྤྱོད་རྫོགས་པའི་སྐུ། །རྡོ་རྗེ་འཆང་དངོས་རྩ་བརྒྱུད་བླ་མ་ཡིས། །དངོས་གྲུབ་བྱིན་རླབས་གཏེར་ཆེན་ཆར་དུ་སྙིལ། །བྱང་ཤར་མུ་ལེ་དིང་མཚོའི་
བསྟི་མཁར་ནས། །དམག་དང་ཟོར་གྱི་ལས་དགྱེས་སྲིད་གསུམ་བདག་གདོང་ཅན་གཉིས་དང་དུས་བཞི་ལྷ་མོ་སོགས། །གནས་འདིར་ཐོགས་པ་མེད་པར་གཤེགས་སུ་གསོལ། །མདུན་དབྱིངས་རླུང་ནག་གུར་ཕུབ་དྲེའུ་
སྟེང༑ ༑སྲིན་གཟུགས་མཐིང་ནག་མི་རོ་རངས་པོ་ཟ། །གཡས་གཡོན་ཕྱག་གིས་བེ་ཅོན་ཐོང་ཁྲག་འཛིན། །རྡམ་བརྗིད་དྲན་པ་དེ་སྲིད་བརྟན་པར་བཞུགས། །ཕྱི་ནང་སྤྱན་གཟིགས་འདོད་ཡོན་རྣམ་ལྔ་དང། །ཉེར་སྤྱོད་

[003B] །གསང་བའི་མཆོད་པ་དངོས་བཤམས་ཡིད་སྤྲུལ་བ། །རབ་འབྱམས་སྤྲིན་གྱིས་དགྱེས་པ་སྐྱེད་གྱུར་ཅིག་འབྲུ་སྨན་ཤ་ལྔ་བདུད་རྩི་ལྔ་ཡི་མཚོ། །ཉེས་སངས་ཟག་མེད་བདེ་བ་ཆེན་པོའི་རོ། །ས་གསུམ་ཁྱན་ཀུན་གང་
བའི་གཏོར་མ་འདི། །སྲིད་གསུམ་བདག་མོ་འཁོར་དང་བཅས་ལ་འབུལ། །གདོད་ནས་སྙིང་རྗེས་རྩིས་ཟིན་འཇིག་རྟེན་ལས། །འདས་ཀྱང་བྱིས་བློར་ཨུ་མའི་དམོད་འབྲས་ཀྱིས། །མ་རུངས་ཤ་ཁྲག་ལ་རལ་བསྟན་སྲུང་གཙོ། །སྲིད་གསུམ་བདག་མོའི་ཞབས་ལ་ཕྱག་
འཚལ་ལོ། །བདག་སོགས་འདི་ནས་བྱང་ཆུབ་ཆེན་པོ་ལ། །མ་སོན་དེ་སྲིད་ནད་གདོན་དགྲ་བགེགས་ཀྱི། །འཚེ་བ་རབ་བཅོམ་ཡིད་ཀྱི་བསམ་དོན་རྣམས། །བགེགས་མེད་ལྷུན་གྱིས་གྲུབ་པའི་གྲོགས་མཛོད་ཅིག་ཧཱུཾ༑ རྩ་བརྒྱུད་བླ་མས་མི་འགྱུར་རྡོ་རྗེའི་
ལྕིད༑ ༑སྤྱི་བོར་བསྐུར་ཞིང་འདའ་དཀའ་དམ་ཚིག་ཆུ། །ལྕེར་བླུད་སྡེ་བརྒྱད་བྲན་འཁོལ་རིག་འཛིན་པ། །རྣམ་མང་འཁོར་བཅས་དགྱེས་པའི་གདན་ལ་སྦྱོན། །ཁྱོད་དཔུང་བཅས་པ་མཉེས་བྱེད་དམ་རྫས་ནི། །ཕྱི་ནང་གསང་རྟེན་སྨན་དང་རཀྟའི་མཚོ། །བ་ལིཨ་
རི་རབ་ལྟ་བུར་ཉེར་སྤུངས་པ། །རྣལ་འབྱོར་དང་བས་འབུལ་ལོ་བཞེས་སུ་གསོལ། །ཉོན་མོངས་ནག་པོ་བརྩེགས་པས་ཆེར་སྦགས་པའི། །ལོག་འཁུའི་སེམས་འཆང་དུག་ནུས་ཨ་མྲྀ་ཏས། །འཇོམས་བྱེད་བསྟན་སྲུང་རིག་པ་འཛིན་པའི་གཙོར། །སྒོ་གསུམ་
དང་བའི་སྒོ་ནས་རྣམ་ཀུན་བསྟོད། །ཧཱུཾ། མི་བསྐྱོད་རྡོ་རྗེའི་ངོ་བོར་བྱང་ཆུབ་ཀྱང། །དྲེགས་པའི་གཙོ་བོ་ཚངས་པ་དཀར་པོ་ལས། །གཉིས་མེད་གཉིས་སུ་སྣང་བའི་སྲོག་བདག་ཆེ། །འཁོར་བཅས་འདིར་སྤྱོན་དགྱེས་པའི་གདན་ལ་བཞུགས། །རྟ་ལུག་བྱ་

[004A]༄༅། །དང་སྲ་བརྟན་གོ་མཚོན་སོགས། །ཕྱི་ཡི་སྤྱན་གཟིགས་ནང་དང་གསང་བའི་རྟེན། །སྨན་གཏོར་དངོས་བཤམས་ཡིད་སྤྲུལ་དམ་རྫས་རྣམས། །སྲོག་བདག་འཁོར་བཅས་དགྱེས་པ་བསྐྱེད་ཕྱིར་འབུལ། །མ་རུངས་བསྟན་
དགྲའི་ཚེ་སྲོག་དབང་ཐང་སྟོབས། །ཁྱོད་མཐུས་ཁབ་ལེན་རྡོ་དང་ལྕགས་ཕྱེ་བཞིན། །དབང་མེད་འཕྲོག་ཅིང་མཐའ་འདུལ་ཡང་འདུལ་གྱི། །གཙུག་ལག་ཁང་སྐྱོང་ཁྱོད་ལ་བསྟོད་པར་བགྱི། །བསིལ་ལྡན་ར་བས་བསྐོར་བའི་རྒྱལ་ཁམས་འདིར། །
མི་འདོད་ཀུན་ཞི་བསྟན་དང་དགེ་འདུན་དར། །དགའ་ལྡན་ཕྱོགས་ལས་རྣམ་རྒྱལ་ལུས་ཅན་དག་བྱང་ཆུབ་རྣམ་གྲོལ་སར་འཁྲིད་བདེ་སྟོང་གི། །ཡེ་ཤེས་ཆེན་པོ་རབ་བརྙེས་ཤཱཀྱ་ཤྲཱིའི། །དྲི་མེད་ལུགས་འཛིན་གླིང་འདིར་འཁོར་ལོ་གསུམ། །རྟག་ཏུ་
རྒྱས་ཤིང་འགལ་རྐྱེན་ཞི་བ་དང། །ཀུན་མཁྱེན་མྱུར་དུ་འགྲུབ་པའི་ཕྲིན་ལས་མཛོད།  །ཅེས་དཔལ་ལྡན་སྲིད་གསུམ་བདག་མོ། རྒྱལ་ཆེན་རིག་པ་འཛིན་པ། ཁྲ་འབྲུག་ཆོས་སྐྱོང་བཅས་ལ་གཏོར་འདུལ་འཁྱེར་བདེ་ཞིག་དགོས་ཞེས་སྣེའུ་གདོང་རྩེ་ཚོགས་པ་དགའ་ལྡན་
བྱང་གྲོལ་བདེ་ཆེན་གླིང་སྤྱིས་བསྐུལ་དོན་ལྟར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།།    ༈    །།བསྟན་སྐྱོང་རྡོ་རྗེ་གྲགས་རྒྱལ་མར་མཆོད་གཏོར་འབུལ་ཚུལ་མདོར་བསྡུས་རྡོ་རྗེའི་མངའ་གསོལ་ཞེས་བྱ་བ་བཞུགས་སོ།།།
ཨོཾ༑ གངས་རིས་བསྐོར་བའི་བོད་ཡུལ་རྡོ་རྗེ་གདན། །དཔལ་ལྡན་འབྲས་སྤུངས་མཁས་གྲུབ་འདུས་སྡེ་ཆེའི། །རྒྱབ་རི་ལྷུན་ཆགས་མཛེས་སྡུག་ཕོ་བྲང་ནས། །སྤྲོས་དང་བྲལ་ཡང་ཀུན་རྫོབ་ཅིར་ཡང་བཀྲ། །ཞི་བ་ཉིད་ཀྱང་གདུག་པར་དྲག་ཤུགས་

[004B] ༑རྣལ་འབྱོར་སྟོང་གྲོགས་ཉིན་མཚན་ཐམས་ཅད་དུ། །མི་གཡོ་དཔལ་ལྡན་རྡོ་རྗེ་གྲགས་རྒྱལ་མ། །བསྟན་སྲུང་དབང་མོ་འཁོར་བཅས་གཤེགས་སུ་གསོལ། །མདུན་དུ་ཏིང་འཛིན་དཀྱིལ་འཁོར་དབང་པོའི་གཞུས། །འཁྱུད་དབུས་ཤ་བའི་སྟེང་དུ་ཟླ་ཤེལ་
ལྟར༑ ༑སྐུ་མདོག་རབ་དཀར་མེ་ལོང་ཞགས་པ་གཡས། །གཡོན་པས་ལྕགས་ཀྱུ་བསྣམས་ཏེ་བརྟན་པར་བཞུགས། །རིན་ཆེན་ཡོལ་གོར་དཀར་མངར་གསུམ་ལ་སོགས། །བཟའ་བཅའ་བཏུང་བ་བདུད་རྩིར་བྱིན་བརླབས་ཏེ། །སྤོ་སངས་ཁྱོན་བཀང་གཞན་
ཡང་གཟུགས་སྒྲ་དྲི། །རོ་དང་རེག་བྱ་རྒྱལ་སྲིད་རིན་ཆེན་བདུན། །ཤ་བ་རྟ་དང་ཡིད་འོང་བྱ་ཚོགས་དང། །གོ་ཁྲབ་ཕྱི་ནང་གསང་བའི་མཉེས་བྱེད་རྫས། །དངོས་བཤམས་ཡིད་ཀྱི་མོས་པས་ལེགས་སྤྲུལ་པ། །བསྟན་སྐྱོང་ཆེན་མོ་འཁོར་དང་བཅས་ལ་
འབུལ༑ ༑དམ་ཚིག་མི་གཡེལ་བསྟན་དགྲ་རི་བོའི་འགྲོས། །འཇོམས་བྱེད་དྲག་པོའི་གཟི་ལྡན་ལག་ཉལ་མཚོན། །འཆང་བའི་མཐུ་སྟོབས་འབར་མ་མིག་སྟོང་ཅན། །གཙོ་མོ་བཀའ་ཉན་འཁོར་དང་བཅས་ལ་བསྟོད། །དེ་ལྟར་མཆོད་ཅིང་བསྟོད་པས་
འཁོར་བཅས་ཀྱིས། །སྡེ་འདི་སྲིད་མཐའི་བར་དུ་རབ་རྒྱས་ཤིང། །རྣལ་འབྱོར་བདག་ཅག་ལས་བཞིའི་ཕྲིན་ལས་རྣམས། །ཐོགས་མེད་སྒྲུབ་པའི་བྱ་ར་མ་གཡེལ་ཞིག་ །ཅེས་བསྟན་སྐྱོང་ཆེན་མོ་རྡོ་རྗེ་གྲགས་རྒྱལ་མར་མཆོད་གཏོར་འབུལ་ཚུལ་གྱི་རིམ་པ་མདོར་བསྡུས་འདི་ནི་
གནམ་བསྐོས་འཇམ་དབྱངས་གོར་མ་ཆེན་པོའི་གསེར་ཡིག་པ་ཇ་སག་བླ་མ་རབ་འབྱམས་སྨྲ་བ་བློ་བཟང་བཀྲ་ཤིས་ཀྱིས་བསྐུལ་བར་བརྟེན་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་བཤད་སྒྲུབ་བསྟན་པའི་འབྱུང་གནས་ཆོས་སྡེ་ཆེན་པོ་དཔལ་ལྡན་འབྲས་སྤུངས་སུ་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།།།

[005A]༄༅། །སསྟི། ཐེག་པའི་ཡང་རྩེ་གསང་བ་རྡོ་རྗེའི་ཐེག་སྡུད་པའི་བྱེད་པོ་མ་རུངས་མཐར་བྱེད་བདག་བླ་མ་ཡི་དམ་མཐུ་ལྡན་ཆོས་སྐྱོང་རྣམས། །ཐུགས་རྗེས་དགོངས་ཤིག་སྨོན་པ་འགྲུབ་པར་མཛོད། །འཇིག་རྟེན་ཉེས་པའི་འདམ་གྱིས་མ་
གོས་པའི། །ཡེ་ཤེས་པད་དཀར་ཡོངས་གྲོལ་ལྷ་རྣམས་དང། །སྲིད་པར་ལས་ཉོན་དབང་ལས་མཐུ་སྟོབས་ཀྱི། །བདག་ཉིད་ཡུལ་འདིའི་གཟུགས་མེད་མ་ལུས་པས། །བདེ་བར་གཤེགས་པའི་བསྟན་པའི་སྒྲོན་མེ་མཆོག་མི་མཐུན་བསེར་བུའི་རླུང་གིས་
བསྐྱོད་བྲལ་ཞིང། །ཕྱོགས་དུས་ཀུན་ཏུ་སྣང་བ་རྒྱས་བྱེད་པའི། །མཐུ་སྐྱེད་དཀར་པོའི་ཆོས་ཀྱི་རྗེས་འབྲང་མཛོད། །འཁྲུག་རྩོད་ནད་དང་ཕྱུགས་ཀྱི་གོད་ཁ་སོགས། །བར་གཅོད་ནག་པོའི་ཆུ་འཛིན་སྒྲིབ་གཡོགས་ཕྲེང། །ཉེ་བར་སངས་ཏེ་བདེ་ལེགས་སྟོན་
དུས་ཉི། །མཚར་དུ་ཆེ་བའི་བཞིན་རས་ངོམ་པར་མཛོད། །ཚ་གདུང་རབ་ཏུ་གཞིལ་བའི་བསིལ་སྦྱིན་མཆོག་སྤྲིན་གྱི་མྱུ་གུ་དུས་སུ་ལྷུང་བ་དང། །རྒྱུན་བཟང་ཆུ་བོ་དལ་སྙོམས་འབབ་པ་སོགས། །ལེགས་ཚོགས་ཡིད་བཞིན་འགྲུབ་པའི་ལས་མ་
གཡེལ༑ ༑ ཞེས་པ་འདི་ནི་ལྷ་བཙན་པོའི་གདུང་བརྒྱུད་དྲི་མ་མེད་པ་ལྭ་དྭགས་རྒྱལ་སྲས་ཀྱི་ཕོ་ཉ་བས་མངའ་རིས་དོག་རིན་ཆེན་དུ་འབོད་པའི་ཡུལ་དུ་གནས་པའི་ཆེ་གཉན་རྣམས་ལ་ཕྲིན་བཅོལ་འདི་ལྟ་བུ་ཞིག་དགོས་ཞེས་བསྐུལ་བ་ལྟར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་
ངག་དབང་ཡོན་ཏན་འབྱུང་གནས་སོ།།    ༈    །།དཔལ་ལྷར་འདོད་གསོལ་ཚིགས་སུ་བཅད་པ་བཀྲ་ཤིས་ཉེ་བའི་འཛུམ་ཞལ་ཞེས་བྱ་བ་བཞུགས།  ཨོཾ༑ འཕགས་ཡུལ་བྱངས་ཕྱོགས་ཁ་བ་ཅན་གྱི་ལྗོངས། །བསྟན་སྲུང་གཙོ་མོ་དཔལ་གྱི་ལྷ་མོ་ཞེས། །གྲགས་པའི་བ་

[005B] །འཁོར་ཚོགས་དང་བཅས་གནས་འདིར་གཤེགས་སུ་གསོལ། །རྒྱ་བྱིན་ཁང་བཟང་མཛེས་འཕྲོག་རིན་ཆེན་གྱི། །གཞལ་མེད་གདན་ཁྲི་ཡངས་པའི་སྟེང་བཞུགས་ལ། །དགྱེས་བསྐྱེད་སྟོང་གསུམ་ལྟར་ཡངས་སྣོད་ཆེན་པོར། །རོ་བརྒྱ་སྤུངས་
པའི་གཏོར་མ་འབུལ་གྱི་བཞེས། །ཇ་ཆང་ཕུད་སོགས་བཏུང་བ་མཚོ་ལྟར་འཁྱིལ། །གྱི་ལིང་ལ་སོགས་མཁོ་བའི་སེམས་ཅན་དང། །རིན་ཆེན་དར་ཟབ་མཉེས་བྱེད་མཐུན་རྫས་ཀུན། །འབུལ་ཞིང་ཆོས་འཁོར་སྐྱོང་བའི་སྲུང་མར་བསྟོད། །འཛམ་གླིང་སྤྱི་དང་སཱ་ལའི་
སྨན་ལྗོངས་འདིར། །དགའ་ལྡན་བསླབ་གསུམ་བསྟན་པ་རབ་འཕེལ་ཞིང། །བཞི་བརྒྱ་རྩ་བཞིའི་ནད་དང་འབྱུང་པོ་ཡིས། །འཚེ་སོགས་ཉེས་པ་མ་ལུས་ཞི་བར་མཛོད། །ལོ་ཉེས་འཁྲུག་རྩོད་ཕྱུགས་ཀྱི་གོད་ཁ་སོགས། །རང་གཞན་བསམ་པའི་བར་
གཅོད་ཀུན་ཞི་ནས། །དོན་གྲུབ་རྫོགས་ལྡན་གསར་ཚེས་ང་ལས་ནུའི། །མངའ་ཐང་ལྟ་བུའི་བཀྲ་ཤིས་དགེ་ལེགས་སྩོལ།  །ཞེས་སངས་རྒྱས་ཀྱི་བསྟན་པ་དང། ཁྱད་པར་ཆོས་འཁོར་ལྷས་ཉེ་བར་སྲུང་བའི་གཙོ་མོ་དཔལ་ལྡན་དུང་སྐྱོང་དབང་མོར་འདོད་གསོལ་གྱི་ཚིགས་སུ་བཅད་པ་འདི་ཡང། རྩེ་
མོ་དཀོན་གཉེར་སྔགས་རྣམས་པ་རིན་ཆེན་དོན་གྲུབ་ཀྱིས་ལྷ་རྫས་དང་ཁོར་སིལ་བཅས་བསྟབས་ཏེ་བསྐུལ་བ་ལྟར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།།    ༈    །།ཐ་འོག་ཆོས་ཀྱི་རྒྱལ་པོའི་གཏོར་འབུལ་མི་འདོད་གཞོས་པའི་རྡོ་རྗེ་ཞེས་བྱ་བ་བཞུགས།།
དངོས་གྲུབ་ཀུན་འབྱུང་རྩ་བརྒྱུད་བལ་མ་ཡིས། །དམ་ཚིག་གཉན་པོ་བསྒྲགས་བཞིན་མཐུ་རྩལ་ཞུས། །འབར་བས་གླགས་ལྟའི་རྩ་ཕུང་སྲེག་བྱེད་པ། །ཐ་འོག་ཆོས་རྒྱལ་འཁྲོ་བཅས་འདིར་གཤེགས་ཤིག་མདུན་དུ་ལྟ་ན་སྡུག་པའི་ཕོ་བྲང་དབུས། །ཆུ་སྐྱེས་

[006A]༄༅། །འདབ་སྟོང་ལྟེ་བར་ཉི་མས་མཛེས། །བམ་རོ་བསྣོལ་བའི་སྟེང་དུ་རྔམ་བརྗིད་སྐུ། །སྨུག་ནག་ཟབ་བེར་གྱོན་ཅིང་སག་ཐེབ་གསོལ། །རྡོ་རྗེ་འཁར་གསིལ་གཡས་གཡོན་ཕྱག་ཏུ་འཇིད། །གདོང་ལྔ་ཁྲོས་སྟེང་བརྐྱང་བསྐུམ་འགྱིད་
བག་ཚུལ། །གསང་ཡུམ་བློན་པོ་སྤྲུལ་འཁོར་གྲངས་མེད་པའི། །དབུས་སུ་དགྱེས་པའི་ཉམས་ཀྱིས་བཞུགས་བར་མཛོད། །མ་རུངས་ཁྲག་ཞག་རྒྱ་མཚོར་འཁྱིལ་བ་དང། །དབང་ལྔའི་མེ་ཏོག་བར་སྣང་ལྔ་ལྡིར་བྲེས། །སྨན་མཆོག་བསངས་སྤོས་བསྲེགས་
པའི་དུད་སྤྲིན་འཁྲུག་ཚིལ་ཆེན་ཞུན་མར་སྐྲ་ཡི་སྡོང་བུའི་མེ། །དྲི་ལྡན་ཆབ་འཁྱིལ་དྲག་པོའི་བྱུག་རྫས་དང། །སྟོང་གསུམ་ལྟར་ཡངས་ཐོད་པར་རོ་བརྒྱའི་ཟས། །དགྲ་བགེགས་ཤ་ཁྲག་དྲོན་མོ་རི་ལྟར་སྤུངས། །སྙན་བརྗིད་སྒྲ་ལྡན་རོལ་མོ་མཐའ་ཡས་
འབུལ༑ ༑བརྒྱ་བྱིན་རྡོ་རྗེ་བརྒྱས་ཀྱང་གཞིག་བའི་སྐབས། །བྲལ་བའི་ཡ་ལད་དགྲ་སྡེའི་དཔུང་འཇོམས་པའི། །མཚོན་ཆ་རླུང་ལྟར་མགྱོགས་པའི་ཅང་ཤེས་རྟ། །ངར་ལྡན་གཡག་རྒོད་ར་ལུག་རྐང་བཞི་ཕྱུག་སྒྲ་ཙམ་གྱིས་ཀྱང་དགྲ་བོའི་སྙིང་འབྱིན་པའི། །ཁྱི་ནག་
སྦྱང་ཀི་འཕར་བ་སྟག་གཟིག་དྲེད། །རི་དྭགས་བྱ་དང་ཛོ་ཀི་སྐྱོ་གྲོགས་སོགས། །དངོས་བཤམས་ཡིད་སྤྲུལ་སྤྱན་གཟིགས་མ་ལུས་འབུལ། །ཀ་དག་འགྱུར་མེད་ཕྱག་རྒྱ་ཆོས་དབྱིངས་དང། །ཁ་གདངས་དྲག་ཁྲོས་ལ་སོགས་གང་འདུལ་སྐུ། །ག་ན་བསྟན་ཀྱང་བསྟན་
པ་སྐྱོང་བའི་གཙོ། །ང་རོའི་སྒྲ་སྒྲོག་ཆོས་རྒྱལ་ཁྱོད་ལ་བསྟོད། །ཅ་རེར་རྣལ་འབྱོར་སྟོང་གྲོགས་མི་གཡེལ་ཞིང། །ཆ་ཤས་ཡོངས་རྫོགས་གསང་གསུམ་འཁོར་ལོའི་དྲུང། །ཇ་རིལ་ལ་སོགས་འཁོར་ཚོགས་རྒྱུ་སྐར་ཅན། །ཉ་རྒྱས་འཛུམ་ཞལ་བརྗིད་པ་ཁྱོད་ལ་བསྟོད་

[006B] །ཐ་འོག་ཆོས་ཀྱི་རྒྱལ་པོར་སྐུ་སྤྲུལ་ཕྱིར། །ད་ལྟ་སྣང་སྟོང་རྟོག་བཏགས་དགྲ་དང་བགེགས། །ན་སོགས་ཆད་པ་དྲག་པོས་གཅོད་ལ་བསྟོད། །པ་སངས་ལྟར་དཀར་ཚེམས་ངོམ་དགོད་པའི་སྒྲ། །ཕ་རོལ་གཡུལ་ལས་རྒྱལ་བའི་ཐགས་པ་
དཀར༑ ༑བ་དན་ཕྱོགས་བཅུར་བསྒྲེངས་ནས་བསྟན་དང་འགྲོ། །མ་ལུས་སྐྱོང་བའི་སྲུང་མ་ཁྱོད་ལ་བསྟོད། །ཙ་ན་བདག་གིས་ཉིན་མཚན་དུས་ཀུན་ཏུ། །ཚ་གྲང་ཁྱད་བསད་ལྷ་ཁྱོད་བསྒྲུབ་པ་ན། །ཛ་ཞེས་བོས་བར་མི་ལྟོས་དངོས་གྲུབ་ཀྱིས། །ཝ་ལེར་རྣལ་
འབྱོར་སྡེ་བཅས་སྐྱོང་ལ་བསྟོད། །ཞ་ལྟར་སྡེ་བརྒྱད་ཡོངས་ཀྱི་སྤྱི་བོར་མཛེས། །ཟ་བྱེད་རབ་གདངས་འདར་འཕྲིག་སྙིང་རློན་འཆའ། །འ་འུར་འབྲུག་སྒྲ་སྒྲོག་པའི་ཕོ་ཉ་ཡིས། །ཡ་མའི་གནས་སུ་མ་རུངས་འཁྲིད་ལ་བསྟོད། །ར་གདེངས་རྡོ་རྗེས་དམ་ཆོས་སྒྲུབ་པའི་
བགེགས༑ ༑ལ་གོར་མགོ་བོ་ཨ་རྩ་ཀར་བཀས་ཏེ། །ཤ་ཟ་ཁྲག་འཐུང་ལས་བཞི་ཐོགས་མེད་ཀྱིས། །ས་སྟེང་རྣལ་འབྱོར་ཀུན་སྐྱོང་སྲུང་མར་བསྟོད། །ཧ་ཧའི་སྒྲ་སྟོང་བསྒྲགས་ཚེ་ལོག་འདྲེན་ཚོགས། །ཨ་འཐས་བཞིན་དུ་རྒྱ་མཚོའི་ཡ་མཐར་བྲོས། །ཧ་ལ་ལྟར་
བརྣག་མི་འདོད་ཉེར་འཚེའི་དཔུང༑ །ཨ་དོན་སྟོང་པའི་དབྱིངས་སུ་འཇོམས་ལ་བསྟོད། །ལྷ་མཆོག་ཁྱོད་ལ་མཆོད་ཅིང་བསྟོད་པའི་མཐུས། །གསེར་མདོག་འཆང་བ་བློ་བཟང་གྲགས་བསྟན་དང། །བསྐལ་བཟང་རྣམ་འདྲེན་བཞི་བའི་ལུགས་འཛིན་མགོན། །ཞབས་
བརྟན་ཕྲིན་ལས་རྒྱ་མཚོའི་མཐའ་ཁྱབ་སྤེལ། །འདུལ་ཁྲིམས་སེ་བའི་འཁྲི་ཤིང་དར་དྲག་གིས། །འཁྱུད་འདྲའི་ར་བས་མཐའ་བསྐོར་ཐེག་ཆེན་གྱི། །བྱང་ཆུབ་གླིང་སྤྱི་ཁྱད་པར་གྲ་ཚང་སྨད། །དར་རྒྱས་བཤད་སྒྲུབ་བྱ་བ་མི་ཉམས་འཕེལ། །མཐུན་རྐྱེན་ཡོངས་ཚད་

[007A]༄༅། །མི་འདོད་སྡང་བའི་དགྲ། །མ་ལུས་མཚོན་ཆ་འབར་བས་གཞོམ་པ་དང། །རྒྱ་ཧོར་བོད་གསུམ་བདེ་སྐྱིད་བཀྲ་ཤིས་ཕྱུག་ཕུན་ཚོགས་དོན་ཀུན་འགྲུབ་པའི་འཕྲིན་ལས་མཛོད།  །ཅེས་ཐ་འོག་ཆོས་རྒྱལ་གྱི་གཏོར་འབུལ་མི་འདོད་གཞོམ་
པའི་རྡོ་རྗེ་ཞེས་བྱ་བ་འདི་ནི་སེར་ཚོགས་ཆེན་དགེ་སྐོས་གྲྭ་ཚང་སྨད་བ་བཀའ་བཅུ་བློ་བཟང་ཚེ་དབང་གིས་བསྐུལ་བ་ལྟར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་བ་ནི་ངག་དབང་ཡོན་ཏན་འབྱུང་གནས་ཀྱིས་བགྱིས་པ་ཛ་ཡནྟུ།།     ༈    །།བླ་མེད་གསང་གསུམ་དཔལ་
བརྗིད་ཐུབ་བསྟན་གྱི། །རྣམ་པར་རྒྱལ་བྱེད་གཡོ་བའི་འཐོར་རླུང་བདུད། །ཞིང་ཚང་འདམ་བུ་མཐུ་སྟོབས་སྐྱིན་ཐང་གིས། །གཞོམ་མཛད་དྲེགས་ཅན་ཀུན་གྱི་རྒྱལ་པོར་བསྟོད། །སྲིད་གསུམ་སྡིགས་མཛུབ་གཅིག་གིས་བརླག་ནུས་པའི། །མཚོ་སྐྱེས་རྡོ་རྗེ་རྩ་
བརྒྱུད་བླ་མའི་བཀའ། །དམ་ཚིག་རྡོ་རྗེའི་རྗེས་གསལ་བདུད་རྩིའི་རོ། །ལྕེར་བླུད་ཐུགས་དམ་གཉན་པོ་དྲན་མཛོད་ལ། །སྡང་བའི་དགྲ་བགེགས་པདྨར་གླང་ཆེན་བཞིན། །གཞོམ་ཞིང་བདག་ཅག་དཔོན་སློབ་ཡིད་ཀྱི་མཚོར། །འགོག་མེད་དོན་གྱི་ཟླ་གཟུགས་
འབྲས་ལྡན་དུ། །འབྱུང་བའི་མཐུ་རྩལ་བསྐྱེད་ལ་མ་གཡེལ་ཞིག་ །ཅེས་མཐུ་སྟོབས་ཀྱི་རྩལ་འབར་བའི་ཐང་ཆེན་རྒྱལ་པོར་བསྟོད་བསྐུལ་འདི་ནི་བསྟན་སྲུང་གང་དེ་གཟུགས་ཅན་ཁོག་ཏུ་བརླམས་དུས་དགོས་ཞེས་བསྐུལ་བ་ལྟར་སྦྱར།།     ༈    །།བདེ་གཤེགས་རིགས་
ལྔའི་ངོ་བོ་སྣང་སྲིད་ཀྱི། །དྲེགས་པའི་རྗེར་ཤར་སྲོག་བདག་སྐུ་ལྔའི་ལྷ། །ཁྱད་པར་སྔོན་ནས་དགྲ་ལྷའི་གཙོ་བོ་རུ། །མངའ་གསོལ་རྡོ་རྗེ་གྲགས་ལྡན་འདིར་དགོངས་ཤིག་ཨེ་ཝཾ་ཟུང་འཇུག་ཡི་དམ་ཞི་དང་ཁྲོ། །རྟ་མཆོག་པདྨའི་རིགས་ཀྱི་རྒྱལ་པོ་དང། །

[007B] །དངོས་བརྒྱུད་བླ་མའི་དམ་ཚིག་དྲན་མཛོད་ལ། །དགའ་བའི་དཔལ་ལྡན་རྒྱལ་བ་གཉིས་པའི་ལུགས། །རབ་འཛིན་ཕོ་བྲང་བསྟན་སྲིད་གདུགས་དཀར་གྱིས། །ཡོངས་སུ་ཁྱབ་ཅིང་སྡེ་བཞིའི་འབྱོར་པ་རྒྱས་
རྒྱ་ཧོར་བོད་གསུམ་བདེ་ལེགས་འཕེལ་བར་མཛོད།  །ཅེས་དྲེགས་པའི་སྡེ་དཔོན་ཆེན་པོ་རྡོ་རྗེ་གྲགས་ལྡན་ལ་དམ་ཚིག་སྦྲན་ཅིང་ཕྲིན་ལས་བཅོལ་བའི་ཚུལ་འདི་ཡང་ཆོས་སྐྱོང་ཆེན་པོའི་སྐུ་ཁོག་སྣ་ཚོགས་མང་བར་བརྟེན་བཀའ་བློན་རྣམས་ནས་སྐུ་ཁོག་གཅིག་ལ་སྔ་དུས་བཞིན་གཏན་ཁེལ་
ཞིག་དོགས་ཚུལ་མོལ་བ་ལྟར་ཤིང་སྤྲུལ་ཧོར་ཟླ་གཉིས་པའི་ཡར་ཚེས་བཅུ་བཞིའི་ཉིན་རང་བྱུང་འཕགས་པའི་སྐུ་དྲུང་དུ་ཟན་རིལ་ཕུལ་བར་ཚངས་དབྱངས་རྟ་མགྲིན་ལ་བབས་པར་ཁོག་པ་གནས་ཆུང་དུ་འབྱོར་བསྟུན་ཚོགས་ལ་བཏོན་ཆོག་པ་ཞིག་དགོས་ཞེས་བཀའ་བློན་སོགས་ནས་བསྐུལ་བ་ལྟར་ཤཱཀྱའི་
བཙུན་པ་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།སྟོང་ཁམས་དྲེགས་པ་ཡོངས་ཀྱི་རྗེ་བོ་ཆེ། །སྣང་སྲིད་རྗེན་བར་ཡིད་ཀྱི་མེ་ལོང་དུ། །ཤར་བའི་བདེ་གཤེགས་རིགས་ལྔའི་མདངས་ཆེན་པོ། །ཆོས་རྒྱལ་སྐུ་ལྔ་འཁོར་དང་བཅས་པ་དང། །ཁྱད་
པར་གསུང་གི་དབང་ཕྱུག་མཐུ་སྟོབས་ཅན། །རྡོ་རྗེ་གྲགས་ལྡན་གནམ་ས་གདངས་པ་ལྟའི། །ཞལ་དུ་ཤ་ཁྲག་གཏོར་མའི་ཚོགས་འབུལ་ཞིང། །ཕྱི་ནང་དམ་རྫས་སྤྱན་གཟིགས་ཡོངས་ཀྱིས་མཆོད། །བདག་ཅག་རྒྱུ་སྦྱོར་འཁོར་དང་བཅས་པ་ཡི། །
མི་འདོད་ཉིས་བརྒྱའི་འཚེ་བ་དྲུང་ཕྱུངས་ཏེ། །ཅི་འདོད་འབྲས་བུ་མྱུར་དུ་སྨིན་པ་ཡི། །ཕྲིན་ལས་ཐོགས་མེད་སྒྲུབ་ལ་མ་གཡེལ་ཞིག།  །ཅེས་པ་འདི་ནི་ལོ་ཙཱ་བ་སྦྱིན་པ་རྒྱ་མཚོས་བསྐུལ་བའི་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའོ།། །།།

[008A]༄༅།    ༈    །དཔལ་ཆེན་ཡེ་ཤེས་གཞོམ་མེད་མཐུ་སྟོབས་ཀྱི། །རལ་པ་བསིགས་པའི་མེ་སྟག་ཕྲ་མོས་ཀྱང། །སྲིད་པ་ཀུན་ནས་བསྲེག་པ་ལས་བཞི་ཡི། །ཕྲིན་ལས་སྒྲུབ་མཛད་ལྷ་སྲུང་ཚོགས་རྣམས་ཀྱིས། །ཡིད་ཆེས་རེ་བ་
ཡོངས་སུ་གཏོད་པ་ཡི། །བསྐལ་བཟང་འདོད་པའི་རེ་སྐོང་རྒྱ་མཚོའི་སྡེ། །ཚེ་སྲོག་བརྟན་ཅིང་ལས་བཞིའི་ཕྲིན་ལས་འགྲུབ། །དགའ་ལྡན་རིང་ལུགས་ཕྱོགས་བརྒྱར་དར་བ་དང། །དཔལ་ལྡན་ཕོ་བྲང་ཆེན་པོའི་ཆབ་སྲིད་འཕེལ། །ས་ཡི་ལྟེ་བ་
གངས་ཅན་དབྱིག་འཛིན་འདིར། །རྫོགས་པ་བཞི་ལྡན་དུས་ཀྱི་དྒཱ་སྟོན་བཞིན། །དགེ་ལེགས་དཔལ་འབྱོར་མཆོག་ཏུ་རྒྱས་པར་མཛོད།  །ཅེས་པ་འདི་ནི་ཆོས་འཁྲོ་རྒྱལ་ལྷུན་གྲུབ་དགའ་ཚལ་དང་མཐིལ་མགོན་ཁང་སོགས་སུ་བསྐང་གསོའི་མཇུག་ཏུ་འདོད་
གསོལ་འདི་ཡང་བསྐལ་བཟང་རྒྱ་མཚོས་སྦྱར།།     ༈    །།རིགས་ཀུན་ཁྱབ་བདག་རྡོ་རྗེ་སེམས་དཔའི་གར། །མ་འདྲེས་ཆོས་ཀུན་གཟིགས་པའི་སྤྱན་དག་པ། །ཕྱག་ན་པདྨོ་བསོད་ནམས་རྒྱ་མཚོའི་སྡེ། །དངོས་བརྒྱུད་བླ་མའི་བྱིན་རླབས་
ཡིད་ལ་རོལ། །ཀྱེ༑ ཕུན་སུམ་ཚོགས་པ་མཐོ་རིས་ཡོན་ཏན་གྱིས། །ཕྱུག་པ་ལྟ་ན་སྡུག་པ་བརྒྱ་བྱིན་གྲོང། །ས་ལ་འཕོས་འདྲ་ཆེན་པོ་བོད་ཀྱི་ཡུལ། །སྤང་ལྗོངས་མར་གང་མྱུ་གུ་གོས་སུ་ཀླུབས། །ཆུ་སྐྱེས་སྣ་ཚོགས་ནོར་བུའི་ཕྲེང་བ་བཀྲ། །ངོ་མཚར་
ཀུན་གྱིས་འདུད་པ་དམ་པའི་གནས། །ལི་ཐང་ཞེས་བྱ་གྲགས་པའི་བ་དན་ནི། །ས་ཡི་སྟེང་ན་ལྷབ་ལྷུབ་གཡོ་ཞིང་དཀར། །ལྷུན་པོ་རིན་ཆེན་བཞི་ཡིས་ཀུན་ཏུ་བརྟན། །གཡུ་ཡི་གསིང་མས་ཕྱོགས་རྣམས་ཀུན་ཏུ་ཁྱབ། །འབབ་ཆུ་སྣ་ཚོགས་ལྷུང་ལྷུང་ཀུན་

[008B] །དྲི་ཞིམ་སྨན་གྱི་མེ་ཏོག་ཀུན་ཏུ་རྒྱས། །ས་སྲུང་ས་ལ་འགྱིང་འདྲའི་རི་བོ་ནི། །གསེར་གྱི་འཁོར་ལོ་སྔོན་འགྲོའི་མི་དབང་མཆོག་རྣམ་མང་རིན་ཆེན་མཛེས་པས་ཕྱུག་པ་ལྟར། །ཕྱི་བལྟས་ཀུན་ལ་དགའ་བ་སྤེལ་བའི་མཆོག་ནང་དུ་རིན་ཆེན་སྣ་
ཚོགས་གཞལ་མེད་ཁང། །མཐོ་ལ་བརྗིད་ཆགས་མུ་ཏིག་དྲ་བས་འབྲེལ། །གསེར་གྱི་རྒྱ་ཕིབས་ཀུན་གསལ་ནོར་བུའི་ཆ། །རྟ་བབས་ཆོས་ཀྱི་འཁོར་ལོ་བརྟན་པ་ཅན། །ཁོར་ཁོར་ཡུག་ལྕགས་ཀྱི་ར་བ་སྲ། །ལྷབ་ལྷུབ་བ་དང་ཕྱོགས་རྣམས་མགྲོན་དུ་འགུགས། །ཡིད་
འཕྲོག་མི་མཐུན་མེད་པའི་ངོ་མཚར་ནི། །བརྒྱ་བྱིན་རྣམ་པར་རྒྱལ་བའི་ཁང་བཟང་ན། །དགྲ་ལྷའི་གཙོ་བོ་འབུམ་ར་གཉན་པོའི་སྐུ། །ཉི་འོད་འཁྱུད་པའི་གངས་རི་ལྟ་བུར་འཚེར། །གཡས་ན་བསམ་འཕེལ་ནོར་བུས་དགོས་འདོད་སྟེར། །གཡོན་པ་དར་མདུང་རྡོ་རྗེ་
རྩེ་བརྒྱ་མཚུངས། །དྲི་མེད་ཉི་ཟླའི་འོད་འབར་སྤྱན་གྱི་གཟིས། །མི་ནོར་དབང་སྡུད་སྔོ་སངས་མདངས་འཕྲོག་པའི། །དབུ་སྐྲ་མཐོན་མཐིང་ནོར་བུའི་རྩེ་བྲན་ཅན། །རེག་ན་བདེ་སྟེར་གོས་བཟང་ལྷབ་ལྷུབ་གསོལ། །རིན་ཆེན་སྤྲས་པའི་སྐ་རགས་མཛེས་པར་
བཅིངས༑ ༑དཔའ་བའི་རྟགས་ཆས་འཁྲོ་གསུམ་སྐེད་ལ་དཀྲིས། །རླུང་གི་ཤུགས་འཆང་སྤུ་སྡུག་ངང་དཀར་ཅན། །གསེར་གྱི་སྒ་ལྡན་སྙན་པའི་གཡེར་ག་འཁྲོལ། །ནོར་བུ་འབར་བའི་གོད་རྨེད་སྲབ་མཐུར་སོགས། །མཛེས་པའི་རྒྱན་ཆས་སྤ་བའི་
རྟ་མཆོག་སྟེང། །ཞི་དང་ཆགས་དང་སྒེག་པ་དཔའ་བའི་ཉམས། །རབ་བརྗིད་གཡོ་བ་མེད་པར་རྟག་ཏུ་བཞུགས། །ལྷ་ཡི་སྒེག་མོའི་མཛེས་པ་འཕྲོག་བྱེད་པའི། །བདེ་སྟེར་ཀླུ་སྨན་སྲས་དང་བཅས་པ་དང། །ལངྐའི་བདག་པོའི་སྲོག་ཀྱང་སྐད་ཅིག་གིས། །

[009A]༄༅། །འཕྲོག་བྱེད་རྡུལ་ཕོད་རྣམ་མང་འཁོར་གྱིས་བསྐོར། །ཀྱེ༑ ཚེ་རབས་མང་པོར་འགོ་ཞིང་བསྲུང་བའི་ལྷ། །ཁྱད་པར་སྲིད་པ་འདི་ཡི་ཡུལ་གྱི་ལྷ། །འབུམ་ར་གཉན་པོ་དཔའ་ཞིང་མཛེས་པའི་འཁོར། །གྲངས་མེད་དང་བཅས་གནས་
འདིར་གཤེགས་སུ་གསོལ། །རུ་མཚོན་དཔའ་བོའི་ལྡེམ་ཕྲུ་པུ་རུ་རུ། །རིན་ཆེན་རྒྱན་ཆ་མང་པོ་སིལ་ལི་ལི། །ཐོགས་མེད་མཐུ་རྩལ་འབར་བའི་ལྷ་ཆེན་པོ། །ཚུར་སྤྱོན་ཚུར་སྤྱོན་གནས་འདིར་གཤེགས་སུ་གསོལ། །མདུན་དུ་རྣམ་དག་ཏིང་འཛིན་རོལ་
པ་ལས། །གཞལ་མེད་ཆེན་པོ་འོད་ལྔའི་རང་བཞིན་འབར། །དྲི་མེད་པདྨ་རྒྱས་པའི་གདན་སྟེང་དུ། །དགྲ་ལྷ་ཆེན་པོ་རྟག་ཏུ་དགྱེས་པར་བཞུགས། །ག་བུར་དྲི་ཚོགས་འཐུལ་བའི་བཏུང་བའི་རྒྱུན། །ཁྱབ་འཇུག་ཞབས་བསིལ་ལྟ་བུར་ཆད་མེད་སྦྲེང། །དཀར་
གསུམ་མངར་གསུམ་རོ་བརྒྱ་ལྡན་པའི་ཟས། །མ་སྙིལ་རི་བོ་ལྟ་བུར་རྣམ་པར་སྤུངས། །སྨན་སྤོས་མཁན་ཤུག་ཤིང་སྣའི་བསངས་མཆོད་དུད། །དབྱར་སྐྱིས་ཆུ་འཛིན་བཞིན་དུ་མཁའ་ལ་འཛིངས། །རྔ་གཤང་དུང་དང་སིལ་སྙན་རོལ་མོའི་ཚོགས། །འབྲུག་
སྟོང་དལ་གྱིས་རྒོད་པ་བཞིན་དུ་ལྡིར། །དྲི་རོ་འདོད་པའི་ཡོན་ཏན་ཀུན་ཚང་བའི། །གཏོར་མ་བདུད་རྩིའི་ངོ་བོ་ཟག་མེད་བཅུད། །གཡུལ་ལས་རྣམ་རྒྱལ་ཡ་ལད་བཙན་པོ་དང། །རལ་གྲི་དགྲ་སྟ་ཉག་ཕྲན་རྣོ་བའི་མཚོན། །མྱུར་མགྱོགས་རྟ་དང་འབྲོང་
གཡག་འབྲི་དང་ལུག་སྨྱུག་རྒོད་མདའ་དར་མེ་ལོང་སྟག་གཟིག་སོགས། །མཆེ་སྡེར་རྣོ་ངར་གཅན་གཟན་ལྤགས་པའི་ཚོགས། །ལྷ་ཆེན་འཁོར་དང་བཅས་པ་མཉེས་ཕྱིར་འབུལ། །རྩིབས་སྟོང་ལྡན་པའི་གསེར་གྱི་འཁོར་ལོས་སྒྱུར། །སྣ་བདུན་རིན་ཆེན་

[009B] །མཁོ་དང་མཉེས་པའི་ཡོ་བྱད་ཇི་སྙེད་པ། །ལྷ་ཆེན་འཁོར་བཅས་དགྱེས་པ་བསྐྱེད་ཕྱིར་འབུལ། །དགྲ་ལྷ་ཆེན་པོ་འབུམ་ར་འཁོར་བཅས་རྣམས། །ཕྱག་ན་པདྨོ་བསོད་ནམས་རྒྱ་མཚོ་སོགས། །དངོས་བརྒྱུད་རིག་འཛིན་ཆེན་པོའི་དམ་
ཚིག་གི་རྡོ་རྗེའི་རེ་ཁཱ་རྟག་པར་དྲན་མཛོད་ལ། །བསྟན་དང་བསྟན་འཛིན་ཕྲིན་ལས་ཆེན་པོའི་སྒོ། །ཡོངས་ཕྱེ་རྟག་ཏུ་མི་ཉམས་རྒྱས་པ་དང། །སྒང་དྲུག་རུ་བཞི་སྐོར་གསུམ་ཡུལ་ཁམས་སུ། །ཉེས་ཚོགས་ཀུན་ཞི་ཆར་ཆུ་དུས་སུ་འབབ། །རྩི་ཕྱུགས་སྡེ་བཞིའི་
ཡོན་ཏན་ཆུའི་ལང་ཚོ། །དབྱིག་འཛིན་རྒྱན་དུ་ནམ་ཡང་མི་རྙིངས་ཤིང། །བདེ་སྐྱིད་རྣམ་པ་ཀུ་ནྟུ་འཐུལ་བའི་དྲི། །བཟང་པོས་འཇིག་རྟེན་མ་ལུས་ཁྱབ་པར་མཛོད། །བསྐལ་བཟང་རྒྱ་མཚོའི་རེ་སྐོང་བདག་ཉིད་ཀྱི། །མི་མཐུན་ཉེས་ཚོགས་མཐའ་དག་རྒྱང་བསྲིངས་ཏེ། །
ཕུལ་བྱུང་ཚེ་དཔལ་བསོད་ནམས་གཡང་ལ་སོགས། །འདོད་དོན་ཀུན་འགྲུབ་གཡེལ་མེད་སྐྱོང་བར་མཛོད། །བསམ་དོན་མ་ལུས་ཡིད་བཞིན་སྩོལ་བའི་ནོར། །ཆུ་ཤེལ་ལྟ་བུར་དཀར་བའི་འོད་འཆང་བ། །རྟག་ཏུ་ཕྲིན་ལས་ཆེན་པོའི་དཔའ་རྩ་ལ་ཅན། །ལྷ་ཆེན་འབུམ་ར་
གཉན་པོར་བདག་བསྟོད་དོ། །འདིར་ནི་ཉི་མའི་འོད་རླབས་པདྨོར་བཞིན། །ཕུན་ཚོགས་ཡོངས་སུ་འབྱེད་པའི་མཐུ་རྩལ་ཅན། །དགྲ་ལྷའི་རྒྱལ་པོ་ལྷ་ཆེན་འབུམ་ར་ལ། །རྣམ་པ་ཀུན་ཏུ་དང་བའི་ཡིད་ཀྱིས་བསྟོད། །གཡས་ཀྱི་ཕྱོགས་སུ་དཔའ་པོ་མདའ་འཛིན་གཙོ། །
ཡེས་ཆ་འབྲེའུ་ཞེས་མི་དཀར་རྟ་དཀར་ཅན། །བ་དན་དཀར་པོས་དགྲ་བོའི་སྙིང་ག་འབུག་བརྒྱ་བྱིན་དཔུང་འདྲའི་འཁོར་དང་བཅས་ལ་བསྟོད། །གཡོན་ཕྱོགས་མདུང་འཛིན་བརྟུལ་ཕོང་ལྡན་པའི་གཙོ། །མ་མོ་བྱ་སྙིང་སྨུག་པོ་རྟ་སྨུག་ཅན། །མདུང་དར་དཀར་པོ་འཁོར་ཚོགས་

[010A]༄༅། །གྲངས་མེད་པ། །འཇིགས་རུང་མཚོན་ཆ་འཛིན་པས་བསྐལ་བསྟོད། །རྒྱབ་ཀྱི་ཕྱོགས་ན་གཞི་བདག་རྗེས་ཁེབས་ཆེ། །བྱ་ཁྲི་གཉན་པོ་བྱུ་རུ་བརྩེགས་པ་བཞིན། །བ་དན་གསེར་གྱི་འོད་བཀྲ་གང་ཕྱུགས་ནོར། །སྤེལ་བའི་སྲུང་
མ་འཁོར་དང་བཅས་ལ་བསྟོད། །བླ་མཆོད་སེང་གེ་གནམ་སྐྱེས་རྟ་དཀར་ཆིབས། །མི་དཀར་འཕྲུལ་གྱི་རྒྱན་ལྡན་ཐང་ཞུ་གསོལ། །གཡས་པ་མདུང་དར་དཀར་པོ་གཡོན་པ་ཡིས། །བུམ་འཛིན་ནོར་ལྷ་འཁོར་དང་བཅས་ལ་བསྟོད། །མདུན་ཕྱོགས་ཚོད་
འཛིན་དམག་དཔོན་རྔམས་པའི་གཟུགས། །སོང་རུང་གནམ་ལྕགས་ཁྲབ་རྨོག་དཔའ་རྟགས་ཅན། །མདོག་སྔོ་གཡས་མདུང་གཡོན་པས་གནམ་རུ་བསྒྲེང། །སྟག་རལ་གཟིག་ཤུབས་འཆང་བ་ཁྱོད་ལ་བསྟོད། །མཛེས་སྡུག་ལང་ཚོ་གསར་པའི་ཡོན་ཏན་གྱིས། །
མངོན་ཕྱུག་བཙུན་མ་དཔའ་མཛད་ས་མཐུ་སྟོབས་ཀྱིས། །རྒྱལ་བའི་སྒྲ་དབྱངས་ཆེར་སྒྲོག་འཁོར་དང་བཅས། །བསྟོད་དོ་མཆོད་དོ་བཅོལ་བའི་ལས་ཀུན་སྒྲུབས། །ལྷ་ཆེན་དགྲ་ལྷའི་རྒྱལ་པོ་འབུ་མར་མཆོག་འཁོར་བཅས་བསྐུལ་བའི་ཚེ་ན་བང་མ་པུལ། །མ་རུངས་
དགྲ་ལ་རྦད་ཚེ་མཐུ་མ་ཆུང། །བོས་པའི་ཚེ་ན་དགྲ་ལྷ་སྙན་མ་སྲ། །བསྐུལ་ལོ་བསྐུལ་ལོ་ནག་པོ་བརྩེགས་པ་བཞིན། །འཕུང་བྱེད་དགྲ་དང་བདུད་སྡེའི་རིགས་གྱུར་རྣམས། །མྱུར་དུ་གཞོམ་ལ་ཉི་ཟླ་འོད་བཞིན་དུ། །འབྲལ་བ་མེད་པར་སྲུང་ཞིང་སྐྱོབ་པར་
མཛོད༑ ༑མདོར་ན་བདག་ཅག་དཔོན་སློབ་འཁོར་བཅས་ཀྱི། །གནས་སྐབས་ཀུན་ཏུ་ཆོས་ལྡན་བསམ་པའི་དོན། །མ་ལུས་འགྲུབ་པའི་བཀྲ་ཤིས་དཔལ་གྱི་རྒྱུན། །དབྱར་གྱི་ཆུ་མཚོ་ལྟ་བུར་འཕེལ་བར་མཛོད།  །ཅེས་ངེད་རང་གི་སྲིད་པ་བཟུང་བའི་ཡུལ་མཐོ་རིས་དགེ་མཚན་

[010B]
བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་ཀྱིས་བགྱིས་པའོ།།     ༈    །།ཧཱུཾ། ཡེ་ཤེས་ལྔ་ཡི་བདག་ཉིད་རྒྱལ་ཀུན་གྱི། །གསང་བ་གསུམ་བདག་ངོ་བོར་རབ་གྲུབ་པ། །རྡོ་རྗེ་སེམས་དཔའི་རང་བཞིན་དངོས་བརྒྱུད་ཀྱི། །མཚན་ལྡན་བླ་མའི་བྱིན་རླབས་དེང་འདིར་
སྩོལ༑ ༑གང་དེའི་དམ་ཚིག་རྡོ་རྗེ་མི་འགྱུར་བའི། །ཕྱག་རྒྱ་སྤྱི་བོའི་གཙུག་ན་རྟག་གསལ་ཞིང། །མཐུ་སྟོབས་མེ་ལྕེ་འབར་བའི་ཚ་དཔལ་གྱིས། །བགེགས་ཚོགས་འདམ་བུའི་ཕུང་པོ་སྲེག་བྱེད་པ། །ངོ་བོ་སྐུ་བཞི་ཡོངས་རྫོགས་བདེ་བར་གཤེགས། །རྣམ་པ་དྲེགས་པ་
ཀུན་གྱི་རྗེ་དཔོན་དུ། །ལེགས་ཤར་ལྷ་ཡི་དགེ་བསྙེན་ཚངས་པ་ཆེ། །ཐོགས་པ་མེད་པར་གནས་འདིར་གཤེགས་སུ་གསོལ། །རབ་འཇིགས་དགྲ་བོའི་སྲོག་ལ་རྔམས་ཟ་བའི། །བཀའ་ཉན་ཕོ་ཉ་ཆེན་པོ་བསེ་སྐུ་བ། །ས་གཞིའི་རྡུལ་ལ་ཅོ་འདྲི་གྲངས་མེད་པའི། །འཁོར་ཚོགས་དང་
བཅས་གནས་འདིར་གཤེགས་སུ་གསོལ། །ཏིང་འཛིན་ཡིད་ཀྱི་རོལ་པ་འཕྲུལ་པོ་ཆེས། །རབ་སྤྲུལ་རིན་ཆེན་ཚོགས་འབར་གཞལ་ཡས་ཁང། །མཐོ་རིས་རྣམ་པར་རྒྱལ་བའི་འདུན་ས་ཆེའི། །རྗེས་འགྲོ་སྒྱུ་མའི་རང་བཞིན་དག་པ་འདིར། །ཟླ་གཞོན་འབུམ་ཕྲག་ཞུན་མའི་
མདངས་ལྟ་བུར། །གསལ་བའི་བཞིན་རས་པདྨ་དམར་པོའི་སྒྲོས། །རབ་འཛུམ་དགྱེས་པའི་རྣམ་འགྱུར་དང་བཅས་པར། །མི་གཡོ་བརྟན་པར་བཞུགས་ལ་དངོས་གྲུབ་རྩོལ། །སྔགས་དང་ཕྱག་རྒྱ་ཏིང་ངེ་འཛིན་གྱི་ཆུས། །ཉེས་སྐྱོན་དྲི་མ་རབ་བཀྲུས་དག་པའི་རྫས། །སྟོང་

[011A]༄༅། །གསུམ་ཁྱོན་དང་མཉམ་པ་མོས་བློ་ཡིས། །ལྷ་ཁྱོད་དགྱེས་པ་བསྐྱེད་ཕྱིར་འབུལ་བར་བགྱི། །འཆི་མེད་ལྷ་ཡི་བདུད་རྩི་བཏུང་བའི་ཕུལ། །ཆལ་ཆིལ་ལྦུ་ཕྲེང་གཡོ་བའི་མཆོད་ཡོན་རྒྱུན། །ཛ་ཧུའི་བུ་མོ་སྒེག་པའི་རྣམ་འགྱུར་ཅན། །ས་
གཞི་ཡོངས་སུ་གང་བ་ལྟ་བུར་སྤྲོ། །ཐང་དང་ཆུ་ཡི་མཛེས་བྱེད་འདབ་མ་བརྒྱ། །རྒོད་པའི་མེ་ཏོག་དབང་ལྔའི་ལྔ་ལྡི་བྲེས། །ལྷ་ཡི་བུ་མོས་བཏུལ་བའི་དྲི་བཟང་ལ། །འཁུ་ལྡན་སྣ་ཚོགས་དུད་པའི་ཕུང་པོ་འཁྲིགས། །རྒྱ་མཚོ་ལྟ་བུར་འཁྱིལ་བའི་ཞུན་མར་ནང།།
རི་རབ་གཏོས་དང་མཚུངས་པའི་སྒྲོན་མེ་གསལ། །འཆི་གསོས་སྨན་གྱི་ཕྱེས་བསྒོས་དྲི་ཆབ་རྒྱུན། །ནམ་ཡང་འཛད་མི་ཤེས་པའི་གསུང་ངད་ལྡང། །རྡོ་རྗེ་གསུམ་མཚན་ཨོཾ་དང་ཨཱ་ཧཱུཾ་གིས། །བྱིན་བརླབས་དཀར་གསུམ་མངར་གསུམ་ཤ་ཁྲག་ཚིལ། །ཟག་
མེད་བདེ་བ་ཆེན་པོ་སྐྱེད་བྱེད་པའི། །གཏོར་ཚོགས་སྟོང་གསུམ་ཁོང་པ་ཡོངས་སུ་བརྒལ། །ཟངས་དུང་གླིང་བུ་སིལ་སྙན་ཕེག་རྡོབ་དང། །རྔ་བོ་ཆེ་དང་རྫ་རྔ་པ་ཊ་ཧ། །སྙན་བརྗིད་རོལ་མོའི་སྒྲ་དབྱངས་སྣ་ཚོགས་པ། །དབྱར་སྐྱེས་རྔ་གསང་དལ་གྱིས་རྒོད་
པ་བཞིན། །འཇོ་སྒེག་རྣམ་འགྱུར་སྟོང་གི་མཻ་ན་ཀ། །འདྲེན་བྱེད་དགའ་སྟོན་རབ་སྤྲོ་དབྱངས་བདུན་གྱི། །ང་རོ་དྲི་དང་རོ་བརྒྱ་ལྡན་པའི་ཟས། །འཇམ་ལེགས་ཟ་འོག་ལས་གྲུབ་རྩེ་གོས་དང། །ཡུག་གྱོན་ཐོད་དཀྲིས་རིན་ཆེན་ཞབས་ལྷམ་སོགས། །གོས་
བཟང་རྒྱན་གྱི་ཁྱད་པར་དུ་མ་ཡི། །འདོད་ཡོན་མ་ལུས་མཁའ་ལ་འཕྱུར་བུར་སྤུངས། །བཻ་ཌཱུརྱ་དང་དབང་སྔོན་མ་རྒ་ཏ། །ས་ལེ་སྦྲམ་དང་མདོག་ངན་གྲོལ་བ་ཅན། །གཡུ་དང་ཤེལ་སོགས་ལྷ་མིའི་ལེགས་བྱས་ལས། །གྲུབ་པའི་རིན་ཆེན་སྣ་ཚོགས་རི་བོར་

[011B] ༑བཀྲ་ཤིས་རྟགས་དང་རྫས་བརྒྱད་མི་ཡི་ལྷར། །རབ་འོས་རིན་ཆེན་སྣ་བདུན་ཉེ་བ་བདུན། །སེང་གེ་སྟག་གཟིག་དོམ་སོགས་གཅན་གཟན་དང། །རྩ་ལྗང་ཟས་ཀྱིས་སྲོག་འཚོ་རི་དྭགས་རིགས། །གནམ་ལ་འཕུར་དགུ་ས་ལ་འཛུལ་དགུ་སོགས།།
སྲོག་ཆགས་སྐྱོ་རོགས་འབག་ཤོན་རྩེད་འཇོ་དང། །རང་ལུས་སྲུང་ལ་རྡོ་རྗེ་ལྟར་སྲ་བའི། །གོ་དང་ཕུབ་མོ་གླིང་དྲུག་ཞོལ་བཏགས་དང། །རལ་གྲི་འཁོར་ལོ་ཉག་ཕྲན་གཞུ་མཆོག་དང། །དགྲ་སྟ་རྩེ་གསུམ་མེ་ཆུ་རྡོ་སྒྱོགས་སོགས། །དགྲ་དཔུང་གཞོམ་
པའི་མཚོན་ཆ་རྣོ་ངར་ཅན། །དངོས་བཤམས་ཡིད་སྤྲུལ་དུ་མས་ཡོངས་སུ་ཁྱབ། །སྨྱུག་རྒོད་དར་སྣས་རབ་སྤྲས་ནང་གི་རྟེན། །བླ་རྡོ་སྲོག་གི་འཁོར་ལོ་གསང་བའི་རྟེན། །རིན་ཆེན་སྣ་ལྔ་སྨན་སྤོས་དར་ཟབ་འབྲུ། །སྐྱེ་བཟང་ཤུག་པ་སུ་ལུ་ཨ་ག་རུ། །ཙན་དན་ཤིང་
སྣ་བསྲེགས་པའི་བསངས་དུད་འཁྲིགས། །མདོར་ན་ཚངས་པ་ཆེན་པོ་འཁོར་བཅས་རྣམས། །དགྱེས་བྱེད་ཕྱི་ནང་མཐུན་རྫས་མཚང་མེད། །དངོས་སུ་བཤམས་དང་ཡིད་ཀྱིས་ལེགས་སྤྲུལ་ནས། །སྲོག་བདག་རྒྱལ་པོ་ལས་བྱེད་བསེ་སྐུ་བ། །ལྷ་སྲིན་དྲེགས་པའི་
འཁོར་ཚོགས་མ་ལུས་ལ། །འབུལ་ལོ་བསྟན་འགྲོའི་ཕན་དང་བདེ་བ་སྤེལ། །བདག་སོགས་མི་འདོད་ཉེར་འཚེ་ཀུན་ཞི་ནས། །བསམ་པ་འགྲུབ་པའི་བཀྲ་ཤིས་དེང་སྩོལ་ཞིག་ཧཱུཾ༑ རབ་དཀར་གངས་རིའི་དཔལ་ལ་ཉེར་འཁུ་བའི། །མཛེས་སྡུག་སྐུ་ཡི་འཁོར་
ལོ་བལྟས་མི་ངོམ། །དགྱེས་འཛུམ་ལྷག་པར་དགོད་པ་དེ་ཡི་མོད། །དངོས་གྲུབ་སྟེར་མཛད་ཁྱོད་ལ་བདག་བསྟོད་དོ། །ཁྱོད་ཞལ་ནམ་མཁའི་ཀླང་པོས་རབ་སྒྲོག་པའི། །དབྱངས་ཀྱི་ཡན་ལག་དཔག་མེད་སྐྲ་བརྒྱ་པ། །ཡོན་ཏན་ཀུན་དང་ལྡན་པའི་དྲུག་ཅུའི་

[012A]༄༅། །དབྱངས༑ ༑ཇི་བཞིན་ལྷ་ཁྱོད་གསུང་ལ་བདག་བསྟོད་དོ། །ཆོས་རྣམས་ཀུན་གྱི་དེ་བཞིན་ཉིད་དམ་པར། །ཟུང་འཇུག་སྙིང་རྗེ་ཆེན་པོའི་ཐབས་ཀྱི་ལམ། །འགག་མེད་དུས་གསུམ་གཏོགས་པའི་ཤེས་བྱ་རྣམས། །རབ་
གསལ་ལྷ་ཁྱོད་ཐུགས་ལ་བདག་བསྟོད་དོ། །དགྲ་བོའི་བླ་སྲོག་ཟ་བར་ཆེས་རྔམས་པའི། །དྲེགས་པ་ཀུན་གྱི་མགོ་བོའི་དོ་ཀེར་རྩེར། །ལྷ་ཁྱོད་ཞབས་སེན་བཀྲ་ཤིས་མཚན་མའི་རྡུལ། །རབ་ལེན་སྡེ་བརྒྱད་ཀུན་གྱི་རྗེ་བོར་བསྟོད། །ཕན་བདེའི་སྲོག་
ལ་རྣོ་བའི་མཚེ་བ་ཡི། །མཚོན་འཆང་མཚན་མོ་རྒྱུ་བ་རྣམས་ཀྱི་རྗེ། །མ་རུངས་འབོད་གྲོགས་མིང་གི་ལྷག་མ་རུ། །སྒྲོལ་བའི་དགའ་བྱེད་སྲོག་བདག་ཆེན་པོར་བསྟོད། །དྲག་ཤུལ་སྤྱོད་པའི་མཚོན་ཆ་འབར་བ་ཡིས། །འགྲོ་བའི་སྲོག་ལེན་ལས་
བྱེད་བསེ་སྐུ་བ། །ལ་སོགས་གནམ་ས་བར་སྣང་ཁྱོན་གང་བའི། །འཁོར་ཚོགས་དམ་ཅན་ཚོགས་ལ་བསྟོད་པར་བགྱི། །གིང་ཆེན་ཚངས་པ་ཆེན་པོ་ལྷ་ཁྱོད་ཀྱི། །ཕྲིན་ལས་ཆུ་ཡི་རྡུལ་ལ་རེ་བྱེད་པའི། །རྣལ་འབྱོར་ལྷག་པའི་བསམ་པ་ཐུབ་པའི་དུས། །ཉིན་
མཚན་ཀུན་ཏུ་གཡེལ་མེད་ཡེང་ཕྱོགས་ན། །སྔོན་གྱི་ཐ་ཚིག་གཉན་པོ་དྲན་མཛོད་ལ། །མ་གཡེལ་མ་གཡེལ་མཐུ་སྟོབས་རྫུ་འཕྲུལ་གྱི། །ནུས་རྩལ་ཞོ་འཐུང་རུས་པའི་རྡོ་རྗེ་ཡིས། །བགེགས་དཔུང་ཀུན་གཞོམས་བསམ་དོན་ལྷུན་གྲུབ་མཛོད། །སྒྲིབ་
གཉིས་འདམ་ལས་གྲོལ་བའི་ཆུ་སྐྱེས་ཁ། །རབ་བཞད་ཐུབ་པའི་བསྟན་པ་ཕྱོགས་ཀུན་ཏུ། །དར་ཞིང་དེ་འཛིན་དམ་པ་དགེ་འདུན་སྡེའི། །ཕྲིན་ལས་བཤད་དང་སྒྲུབ་པ་གོང་འཕེལ་མཛོད། །འཇིག་རྟེན་སྤྱི་དང་ཁྱད་པར་རྒྱ་ཧོར་བོད། །ནད་མུག་འཁྲུག་རྩོད་རྒུད་

[012B] །ལྷ་ཁྱོད་ཕྲིན་ལས་ཀུན་སྣང་འབར་བ་ཡིས། །མིང་གི་ལྷག་མ་ལྟ་བུར་ཞི་བར་མཛོད། །གངས་ཅན་ཕན་བདེའི་རྩ་ལག་མེས་དབོན་སོགས། །སྔོན་རབས་དམ་པ་རྣམས་ཀྱི་གཙུག་ལག་ཁང། །སྤྱི་དང་ཁྱད་པར་ཁྲ་འབྲུག་ཆོས་འཁོར་ཆེ་
རྟེན་དང་བརྟེན་པ་རྟག་ཏུ་སྲུང་བར་མཛོད། །བདག་སོགས་རྣམས་ཀྱི་ཕྱི་དང་ནང་གི་བགེགས། །བར་གཅོད་ཉེར་འཚེ་མ་ལུས་ཀུན་ཞི་ཞིང། །ཚེ་དཔལ་སྟོབས་འབྱོར་གཡང་སོགས་ཡོན་ཏན་ཀུན། །དབྱར་གྱི་ཆུ་བོ་ལྟ་བུར་རྒྱས་པར་མཛོད། །
པུཎྜ་རི་ཀའི་དྲི་ཡིས་རྐང་དྲུག་བཞིན། །ཁམས་གསུམ་མཁོ་དགུ་མ་ལུས་ཉེ་བར་བསྡུས། །དགྲ་བགེགས་འདམ་བུ་ཇི་སྙེད་དྲག་ཤུལ་གྱི། །གླང་པོའི་ཆད་པས་ད་ལྟ་ཉིད་དུ་སྒྲོལ། །ཡིད་བཞིན་ནོར་བུ་ལྟ་བུའི་ལྷ་ཁྱོད་ཀྱིས། །
ཡིད་ཀྱི་ཀུན་རྟོག་ས་གཞི་རབ་ཡངས་པར། །རེ་བསམ་མྱུ་གུའི་ལང་ཚོ་སྐྱེད་བསྲིངས་ཏེ། །དོན་ཡོད་འབྲས་བུའི་ཆོ་ག་རྫོགས་པ་མཛོད།  །ཅེས་པ་འདི་ནི་ཁྲ་འབྲུག་ནས་གནས་སྲུང་ཆེན་པོ་དགེ་བསྙེན་དུང་ཐོད་ཅན་གྱིས་འདི་ལྟ་བུ་དགོས་ཞེས་རྡོ་རྗེའི་གསུང་གིས་བསྐུལ་
བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།།     ༈    །།སངས་རྒྱས་ཀུན་གྱི་གསང་གསུམ་ཡོངས་རྫོགས་པའི། །ངོ་བོ་རིག་འཛིན་བརྒྱུད་པའི་བླ་མ་དང། །སྐུ་བཞིའི་བདག་ཉིད་ཡི་དམ་དཀྱིལ་འཁོར་
འཁོར་ལྷས། །རབ་འབྱམས་ལས་ཀུན་འགྲུབ་པའི་དངོས་གྲུབ་སྩོལ། །མཐུ་རྩལ་ཐོག་ལྟར་ཆེས་མྱུར་མེ་དཔུང་གིས། །ནག་ཕྱོགས་སྡེར་བཅས་ལྷ་མིན་སུམ་བརྩེགས་གྲོང། །ཐལ་བར་སྲེག་བྱེད་གཙུག་ན་ཟླ་བའི་ལྷ། །འཇིག་རྟེན་འདས་དང་མ་འདས་དཀར་

[013A]༄༅། །ཕྱོགས་སྤྱི། །ཁྱད་པར་རིགས་ལྔའི་སངས་རྒྱས་ཡེ་ཤེས་ལས། །གཉིས་མེད་གཉིས་སུ་རབ་སྣང་དྲེགས་པའི་རྗེ། །རྒྱལ་ཆེན་སྐུ་ལྔ་གསང་ཡུམ་བློན་པོ་སོགས། །འཁོར་ཚོགས་ལྷ་སྲིན་སྡེ་བརྒྱད་དཔུང་དང་བཅས།།
སྲིད་པ་གསུམ་གནས་དགྲ་དང་བགེགས་མ་ལུས། །སྐད་ཅིག་འདམ་བུའི་ཚལ་ལ་གླང་ཆེན་བཞིན། །མཐར་བྱེད་ཙེའུ་དམར་པོ་མཐུ་རྩལ་ཅན། །འཁོར་དང་བཅས་པ་གནས་འདིར་ད་ཚུར་བྱོན། །མདུན་དུ་རིན་ཆེན་ལས་གྲུབ་གཞལ་ཡས་ཁང་
ཐོད་མཁར་བརྩེགས་པ་ལ་སོགས་ཕོ་བྲང་དབུས། །རང་རང་དགྱེས་པའི་གདན་སྟེང་རྣལ་འབྱོར་ལ། །འཛུམ་ཞལ་ལྷུག་པར་སྟོན་བཞིན་བཞུགས་པར་གྱུར། །དགྲ་བགེགས་དོན་སྙིང་ནས་ཕྱུང་ཁྲག་གི་རྒྱུན། །མཆོད་ཡོན་ཞབས་བསིལ་རྒྱ་མཚོ་ལྟ་
བུར་འཁྱིལ། །ལྷ་ཡི་སྐྱེད་ཚལ་འཕོས་འདྲ་དྲི་ཞིམ་གྱི། །མེ་ཏོག་དབང་བོ་ལྔ་ཡི་ལྡ་ལྡི་བྲེས། །དྲི་ཞིམ་སྤོས་ངད་ཤིང་སྣའི་བསངས་དུད་དང། །གསུར་ཆེན་དྲི་ཡིས་ཕྱོགས་ཀྱི་འཁོར་ལོ་ཁྱབ། །ག་བུར་ཐིགས་པས་ལེགས་བསྒོས་ཁྲག་ཞག་གི། །དྲི་
ཆབ་རླབས་ཕྲེང་མཁའ་ལ་འཕྱོ་བ་བཞིན། །རོ་བརྒྱ་ལྡན་པའི་ཞལ་ཟས་ལྟུན་པོ་ལྟར། །སྤུངས་ཤིང་སྣ་ཚོགས་རོལ་མོའི་སྒྲ་དབྱངས་ལྡིར། །གཞན་ཡང་འདོད་ཡོན་ལྔ་དང་རྒྱལ་སྲིད་བདུན། །བཀྲ་ཤིས་རྟགས་བརྒྱད་ཉེ་བའི་རིན་ཆེན་བདུན།།
ཅང་ཤེས་རྟ་མཆོག་འཇིགས་རུང་གཡག་རྒོད་དང། །ར་ལུག་འདོད་འཇོའི་བ་དང་སྤྲ་སྤྲེའུ་བྱ། །ཁྱི་སྦྱང་འཕྲོག་བྱེད་སྟག་གཟིག་དོམ་དེད་སོགས། །དགྲ་བོའི་སྲོག་ལ་ཆེས་རྔམས་གཅན་གཟན་ཚོགས། །མུན་པ་ལྟ་བུར་གནག་པའི་ཞྭ་ཕོད་སོགས་

[013B] །དུར་སྨྲིག་ཆོས་གོས་གསུམ་དང་གསེག་གཤང་དང། །སག་ཐེབ་ལ་སོགས་ཞི་དུལ་དགྲ་བཅོམ་ཆས། །རྡོ་རྗེའི་ཐོག་གིས་མི་ཚུགས་སྲ་བརྟན་གྱི། །གོ་ཁྲབ་ཕུབ་སོགས་རང་ལུས་བསྲུང་བ་དང།།
རལ་གྲི་མདའ་མདུང་དཔག་ཆེན་ཆུ་དང་མེ། །རྡོ་ཡི་སྒྱོགས་སོགས་དགྲ་འཇོམས་མཚོན་ཆའི་ཚོགས། །མདོར་ན་སྟོང་ཁམས་འདི་ན་མཁོ་བའི་རྫས། །ཡོད་དོ་ཅོག་དང་རྒྱལ་ཆེན་སྐུ་ལྔའི་ལྷ། །འཁོར་བཅས་དགྱེས་བྱེད་ཕྱི་ནང་གསང་བ་ཡི། །རྫས་
རྣམས་མ་ཚང་མེད་པར་འབུལ་གྱི་བཞེས། །སྟོང་གསུམ་ལྟ་བུར་ཡངས་པའི་བྷནྡྷཱི་ནང། །ཏིང་འཛིན་སྔགས་རྒྱས་སྦྱངས་རྟོགས་མང་པོ་རུ། །སྤེལ་བྱས་བདུད་རྩིའི་གཏོར་མ་དགྲ་བགེགས་ཀྱི། །ཤ་རུས་རི་ལྟར་སྤུངས་ཏེ་འབུལ་གྱི་བཞེས། །རྩ་བརྒྱད་
ཡན་ལག་སྟོང་དང་སྒྱར་བའི་སྨན། །མྱང་བས་བདེ་བསྐྱེད་བྱེད་གསེར་སྐྱེམས་ཕུད། །ཁྲག་གི་བཏུང་བ་རྒྱ་མཚོ་ལྟར་འཁྱིལ་བས། །མཆོད་དོ་ཡིད་ཀྱི་དབང་པོ་ཚིམ་པར་རོལ། །སྟོབས་དང་ནུས་པ་ཐོགས་མེད་རིན་ཆེན་བདུན། །མངོན་
པར་འཕགས་པས་སྲིད་གསུམ་དྲེགས་ལྡན་ལ། །དབང་སྒྱུར་ཡང་དག་རྒྱལ་པོ་དཀར་ཕྱོགས་ལྷ། །འདས་དང་མ་འདས་སྲུང་མའི་ཚོགས་ལ་བསྟོད། །ཕྲིན་ལས་རྣམ་བཞིའི་ལས་ལ་གནམ་ལྕགས་ཐོག་ཇི་བཞིན་མཐུ་རྩལ་ཆེས་མྱུར་སྣང་
སྲིད་ཀྱི། །དྲེགས་པ་མ་ལུས་རྗེ་བོར་མངའ་གསོལ་བ། །རྒྱལ་ཆེན་སྐུ་ལྔ་འཁོར་དང་བཅས་ལ་བསྟོད། །པདྨ་རཱ་གའི་རི་བོར་ཉི་གཞོན་འབུམ། །བཞུ་བས་བྱུགས་འདྲ་དཔའ་བོ་ཁམས་གསུམ་ལས། །རྣམ་པར་རྒྱལ་བའི་རུ་མཚོན་སྲིད་རྩེའི་

[014A]༄༅། །བར༑ ༑སྒྲེང་མཛད་ཙེའུ་དམར་འཁོར་དང་བཅས་ལ་བསྟོད། །སྔོན་ནས་བསྒྲུབས་ཤིང་བསྟེན་པའི་མགོན་སྐྱབས་ལྷ། །འདས་དང་མ་འདས་སྲུང་མའི་ཚོགས་རྣམས་དང། །ཁྱད་པར་དྲེགས་པ་མཆེད་ལྔ་གནོད་
སྦྱིན་ཆེ། །ཙེའུ་དམར་པོ་འཁོར་དང་བཅས་པ་ཡིས། །བློ་གྲོས་བཟང་ཞིང་སྨོན་ལམ་རྣམ་དག་པས། །བསྐལ་པ་བཟང་པོར་སྤྱོད་ལྡན་རྒྱ་མཚོའི་སྡེ། །སྐུ་ཚེ་བརྟན་ཅིང་འགྲོ་རྣམས་བདེ་བ་སོགས། །བསམ་པའི་རེ་བ་མ་ལུས་དོན་ལྡན་མཛོད་
ལུས་ངག་ཡིད་ལ་ཕྱི་ནང་ཉེར་འཚེ་ཡི། །མི་འདོད་ནག་པོའི་སྤྲིན་ཚོགས་ཇི་སྙེད་པ། །ནུས་མཐུ་འཐོར་རླུང་དྲག་པོས་ལྷག་མེད་དུ། །བསྐྲོད་ལ་བདེ་དགའི་ཉི་མ་གསལ་བར་མཛོད། །ཕྱི་དང་ནང་གི་ཡོན་ཏན་ཚེ་བསོད་སོགས། །སྲིད་ཞིའི་དཔལ་
འབྱོར་བ་ཀུ་ལ་ཡི་ཁ། །ལྷ་མཆོག་མཐུ་རྩལ་སྨིན་ལེགས་འགྲམ་ཆང་གིས། །རབ་ཏུ་རྒྱས་པའི་འཛུམ་རླབས་མྱུར་ཕྱེ་ཞིག་མི་དང་མི་མིན་ལོངས་སྤྱོད་གང་འདོད་པའི། །དངོས་པོ་མཐའ་དག་ལྕགས་ཀྱུས་ཉ་ལ་བཞིན། །མྱུར་དུ་འགུག་ཅིང་
མཛའ་བ་མི་ཕྱེད་པའི། །དབང་གྱུར་ལས་རྣམས་ཐོགས་མེད་འགྲུབ་པར་མཛོད། །ལོག་ལྟའི་དུག་གིས་ཆེར་མྱོས་ནག་ཕྱོགས་ཀྱི། །དགྲ་བགེགས་མགྲིན་པ་བཅུ་པའི་ཚོགས་ཇི་སྙེད། །དྲག་སྦྱོར་ཆོ་གས་རིང་མིན་ད་ལྟ་ཉིད། །སྒྲོལ་བའི་མཐུ་རྩལ་
སྐྱེད་ཅིག་དགའ་བྱེད་ལྷ། །མདོར་ན་གཏེར་གྱི་བུམ་པ་དཔག་བསམ་ཤིང། །ཡིད་བཞིན་ནོར་འདྲའི་ཆོས་སྲུང་འཁོར་དང་བཅས། །ལུས་དང་གྲིབ་མ་ལྟ་བུར་མི་འབྲལ་བས། །རྣམ་བཞིའི་ཕྲིན་ལས་མ་ལུས་ཐོགས་མེད་སྒྲུབས། །རྩ་བརྒྱུད་བླ་མ་ཡི་དམ་

[014B] །སྲུང་མ་དམ་ཅན་རྒྱ་མཚོའི་ཚོགས་རྣམས་ཀྱིས། །རྐྱེན་ངན་ཉེར་འཚེ་མཐའ་དག་དྲུང་ཕྱུངས་ཏེ། །བསམ་དོན་ལྷུན་གྱིས་གྲུབ་པའི་བཀྲ་ཤིས་སྩོལ།  །ཞེས་པ་འདི་ནི་མེ་ལུག་ཧོར་ཟླ་བརྒྱད་པའི་ནང་དུ་བསམ་ཡས་ནས་སྣང་སྲིད་དྲེགས་པ་ཡོངས་ཀྱི་རྗེ་དཔོན་
ཙེའུ་དམར་པོས་དགྲ་བཅོམ་སྔགས་པ་དཔའ་བོ་རྣམས་ཀྱི་ཆས་ཆ་ཚང་སོགས་དང་ལྷན་དུ་དཀར་ཕྱོགས་སྲུང་མ་རྣམས་ལ་བསྐང་བ་བསྟོད་བསྐུལ་གོང་སྨོས་དོན་ཚང་བ་ཞིག་གསར་བསྒྲིག་དགོས་ཚུལ་རྡོ་རྗེའི་ལུང་གིས་བསྐུལ་མ་མཛད་པ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་ཆོས་སྡེ་ཆེན་པོ་དཔལ་
ལྡན་འབྲས་སྤུངས་སུ་སྦྱར་བའོ།།     ༈    །།ཕྲིན་ལས་འདོད་པ་མ་ལུས་འཇོ་བ་ལ། །མཐུ་སྟོབས་ཡལ་ག་ཁྱོན་ཡངས་དཔག་བསམ་དབང། །དཀར་ཕྱོགས་སྲུང་མ་སྤྱི་དང་ཡུལ་གནས་འདི། །སྐྱོང་བའི་གཞི་བདག་འཁྲོ་བཅས་མཉེས་ཕྱིར་
དུ༑ ༑མ་ཚང་མེད་པའི་མཆོད་གཏོར་སྤྱན་གཟིགས་སོགས། །སྲིད་འདིར་མཁོ་བའི་དཔལ་འབྱོར་ཇི་སྙེད་རྣམས། །འཁོར་གསུམ་མི་དམིགས་ལྟ་བའི་ངང་ཉིད་ནས། །འབུལ་གྱི་དབང་པོ་རྣམ་དྲུག་ཚིམ་པར་རོལ། །བདག་སོགས་རྣམས་ཀྱིས་
རང་གཞན་དོན་གཉིས་ཕྱིར། །དམ་ཆོས་སྒྲུབ་པའི་ཕྱི་དང་ནང་གི་བགེགས། །མ་ལུས་ཞི་ཞིང་མཐུན་རྐྱེན་བསམ་པ་ཀུན། །འགྲུབ་པའི་ཕྲིན་ལས་སྟོང་གྲོགས་མ་གཡེལ་མཛོད།  །ཅེས་པ་འདི་ནི་རྒྱལ་ཐང་ནས་དབེན་གནས་བསམ་གཏན་གླིང་པ་རྣམས་
ཀྱིས་གཞི་བདག་ལ་ཕྲིན་བཅོལ་རྒྱུན་དུ་བགྱིས་ཆོག་པ་ཞིག་དགོས་ཞེས་བསྐུལ་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།རྙོག་མེད་གསང་བ་གསུམ་གྱི་མེ་ལོང་ངོས། །རྒྱལ་ཀུན་རོལ་པ་མ་འགགས་ཡོངས་ཤར་བའི། །

[015A]༄༅། །དངོས་རྒྱུད་བླ་མ་ཡི་དམ་དཀྱིལ་འཁོར་ལྷས། །དུས་འདིར་མཆོག་ཐུན་དངོས་གྲུབ་ཆར་ལྟར་ཕོབ། །མཆོག་ཏུ་མི་འགྱུར་བདེ་སྟོང་སྨིན་ལེགས་མ། །རབ་ཞི་སྙིང་རྗེའི་ངང་དུ་སྦྲུམ་པ་ལས། །སྲིན་པོ་ཁྲོས་འདྲ་རྔམ་
བརྗིད་དགྲ་ལྷའི་གཙོ། །ཆོས་རྒྱལ་སྐུ་ལྔ་འཁོར་བཅས་གནས་འདིར་གཤེགས། །གྲངས་མེད་འཁོར་ཚོགས་རྒྱ་མཚོར་འཁྱིལ་བའི་དབུས། །ཆེས་བརྗིད་ལྷུན་པོ་ལྟར་དཔའ་ཡུལ་གནས་འདི། །སྐྱོང་མཛད་གཞི་བདག་གཉན་པོ་རང་རང་གི། །
འཁོར་བཅས་ཐོགས་པ་མེད་པར་གཤེགས་སུ་གསོལ། །མདུན་གྱི་ནམ་མཁར་ཏིང་འཛིན་འཇའ་ཚོན་གྱིས། །ལེགས་བྲིས་ལྷ་ཡི་གཞལ་མེད་དམ་པ་རུ། །ཆུ་སྐྱེས་རབ་བཞད་ཉི་མའི་དཀྱིལ་འཁོར་སོགས། །མི་འགྱུར་དགྱེས་པའི་གདན་ལ་བརྟན་པར་
བཞུགས༑ ༑གངྒཱའི་རྒྱུན་མཚུངས་མཆོད་ཡོན་ཞབས་བསིལ་སྦྲེང། །རྣམ་བཀྲ་མེ་ཏོག་སྣ་ཚོགས་ལྔ་ལྡིར་བྲེས། །མུན་སེལ་འོད་འབར་དྲི་དང་བདུག་སྤོས་སྤྲིན། །ཕྱོགས་ཀྱི་ཁོང་པ་མ་ལུས་དོག་པོར་འཁྲིགས། །སྦྱངས་རྟོགས་སྦར་བྱས་བདུད་རྩི་
ཟག་པ་མེད། །སྨན་རཀ་གཏོར་ཚོགས་བཟའ་དང་བཏུང་བའི་རྫས། །གནམ་ས་བར་སྣང་ཁྱོན་གང་ཏིང་འཛིན་གྱི། །རོལ་པས་དམིགས་མེད་ངང་དུ་འབུལ་བར་བགྱི། །གཞན་ཡང་དངོས་བཤམས་ཡིད་སྤྲུལ་ལས་བྱུང་བའི། །མཉེས་བྱེད་དཔལ་
འབྱོར་མ་ཚང་མེད་པ་རྣམས། །ཆོས་རྒྱལ་སྐུ་ལྔ་སྤྲུལ་པ་ཡང་སྤྲུལ་དཔུང། །གཞི་བདག་གཉན་པོ་འཁོར་བཅས་ལ་འབུལ་ལོ། །ཁྲོ་ཆགས་ཞི་དང་སྒེག་སོགས་གར་དགུ་ཡི། །རྣམ་རོལ་མཁའ་དབྱིངས་སྣ་ལྔའི་འཇའ་ཚོན་ལྟར། །གཅིག་ཏུ་མ་ངེས་སྲིད་གསུཾ་

[015B] །རྒྱལ་ཆེན་སྐུ་ཡི་དཔལ་ལ་བདག་བསྟོད་དོ། །དབྱར་སྐྱེས་རྔ་གསང་འབུམ་ཕྲག་དུས་གཅིག་ཏུ། །བསྒྲགས་བཞིན་དྲག་པོར་རྒོད་པའི་སྒྲ་དབྱངས་ཀྱིས། །སྟོང་གསུམ་ཁྱོན་འདི་འགས་བཟོད་སྐུ་ལྔ་ཡི། །མི་བཟད་གསུང་གི་
གསང་བར་བདག་བསྟོད་དོ། །བདེ་སྟོང་དག་པ་ཆུ་ཤེལ་དཀྱིལ་འཁོར་ངོས། །དུས་གསུམ་ལྐོག་གྱུར་ཆོས་ཚུལ་རི་བོང་གཟུགས། །མ་འདྲེས་གསལ་འཆར་ཆོས་རྒྱལ་སྐུ་ལྔ་ཡི། །ཐུགས་གསང་བདུད་རྩིའི་འབྱུང་གནས་ལ་བསྟོད་དོ། །ཀུན་
རྫོབ་སྒྱུ་མ་མཁན་གྱི་འཕྲུལ་འཁོར་ལས། །སྣ་ཚོགས་རོལ་གར་དྲེགས་པའི་ཅོད་པན་དུ། །མི་འདའ་གཙོ་དང་འབངས་སུ་ཤར་བ་ཡི། །གཞི་བདག་འཁོར་དང་བཅས་ལ་བསྟོད་པར་བགྱི། །མཐུ་སྟོབས་དཔག་མེད་རྡོ་རྗེ་རྩེ་བརྒྱའི་མཚོན། །ལག་ན་
འཆང་བའི་དཔའ་བོ་ལྷ་ཡི་བདག་ཁྱེད་རྣམས་རྟག་ཏུ་རྣལ་འབྱོར་བདག་ཅག་གིས། །བསྟོད་ཅིང་མཆོད་དེ་གཉེར་དུ་གཏད་པ་ནི། །རྒྱལ་བའི་བསྟན་པ་ཟབ་རྒྱས་མཚོར་འཁྱིལ་དབུས། །ཞྭ་སེར་ལུགས་བཟང་བསམ་འཕེལ་དབང་གི་ནོར། །
ཕྱོགས་བཅུའི་སྐལ་ལྡན་ཀླུ་དབང་གཙུག་རྒྱན་དུ། །དར་རྒྱས་ཕན་བདེའི་རྩ་ལག་ཆེན་པོར་སྤེལ། །སྤྱི་དང་བྱེ་བྲག་འཛམ་བུའི་གླིང་གི་ཡུལ། །ནད་མུག་འཁུག་སོགས་སྙིགས་མ་ལྔ་ཡི་མུན། །ཆེས་སངས་རྟག་ཏུ་བདེ་ལེགས་སྣང་བ་ཡི། །དགའ་
བ་རྫོགས་པའི་དཔལ་རབ་ཐོབ་པར་མཛོད། །དགེ་ལེགས་བསམ་འཕེལ་ནོར་བུས་གང་བའི་གླིང། །ཆོས་མིན་ཉེར་འཚེ་རྒུད་པ་ཀུན་ཞི་ཞིང། །ཐོས་བསམ་སྒོམ་པ་བླ་མེད་ལོངས་སྤྱོད་ལ། །འདོད་དགུར་སྤྱོད་པའི་ཕྲིན་ལས་ལྷུན་གྲུབ་མཛོད། །

[016A]༄༅།  །ཅེས་པ་འདི་ནི་ཆ་འཕྲིན་བསམ་འཕེལ་གླིང་ནས་དགོན་གནས་སྲུང་མ་རྒྱལ་ཆེན་སྐུ་ལྔ་དང། གཞི་བདག་བཅས་ལ་གསོལ་མཆོད་ཚོགས་སུ་རྒྱུན་ཁྱེར་བགྱིས་ཆོག་པ་ཞིག་དགོས་ཞེས་བསྐུལ་བ་ལྟར་ཤཱཀྱའི་དགེ་སློང་འདུ་ཤེས་གསུམ་པ་བློ་བཟང་བསྐལ་བཟང་རྒྱ་མཚོས་སྦྱར་བའོ།། །།།
   ༈    །མ་རུངས་སྒྲ་གཅན་མགྲིན་གཅོད་ཁྱབ་འཇུག་ལྷ། །པེ་ཧར་རྒྱལ་བོ་གསང་ཡུམ་བློན་པོ་སོགས། །འཁོར་ཚོགས་རྒྱ་མཚོར་བཅས་པ་ཁྱེད་རྣམས་ཀྱིས། །བློ་བཟང་གྲགས་བསྟན་གདུགས་
དཀར་མཁའ་ཁྱབ་ཏུ། །མི་ཉམས་རྒྱས་ཤིང་ཡངས་པའི་འཇིག་རྟེན་ཁམས། །བདེ་ལེགས་ཁྱད་པར་ལྷ་ཁྱོད་སྲུང་མའི་གཙོར། །བསྟེན་རྣམས་སྲུང་སྐྱོབ་མཛད་ལ་མ་གཡེལ་ཞིག་ །ཅེས་པ་འདི་ནི་དར་མདོ་དབང་རྒྱལ་གྱིས་གནས་ཆུང་ཆོས་རྒྱལ་ལ་ཕྲིན་ལས་འཆོལ་
བའི་འདོད་གསོལ་ཞིག་དགོས་ཞེས་བསྐུལ་བ་ལྟར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའོ།།    ༈    །།གཞི་བདག་ལ་གཏོར་འབུལ་བྱ་བར་འདོད་པས་གཏོར་མ་སོགས་སྤྱི་འགྲོ་ལྟར་བྱིན་རླབས་བྱས་རྗེས།  བླ་མེད་ཟུང་འཇུག་བསམ་འཕེལ་ནོར་བུ་ཡིས། །
དོན་གཉིས་ལྷུན་གྱིས་གྲུབ་པའི་དངོས་གྲུབ་ཆར། །སྩོལ་མཛད་བླ་མ་ཡི་དམ་མཆོག་གསུམ་ལྷས། །དུས་ཀུན་དགེ་ལེགས་བཀྲ་ཤིས་སྣང་བ་སྩོལ། །གདོད་ནས་དག་པ་ཆོས་དབྱིངས་མ་ཀུ་རར། །སྣང་བརྟེན་འབྲེལ་གཟུགས་བརྙན་ལྟར་
གསལ་བའི། །ལྷ་ཡི་སྡེ་དཔོན་མཐུ་ཆེན་མཁར་རི་ཆེ། །ཆེས་མང་འཁོར་གྱི་ཚོགས་དང་བཅས་པ་རྣམས། །རླུང་གི་ཤུགས་ལྟར་མྱུར་བའི་བགྲོད་པ་ཡིས། །མདུན་དུ་ཏིང་འཛིན་སྤྲུལ་པའི་ཁང་བཟང་དུ། །རིངས་པར་བྱོན་ལ་ཟླ་གཞོན་རྗེས་

[016B] །འཛུམ་ཞལ་དང་བཅས་དགྱེས་པའི་གདན་ལ་བཞུགས། །མཆོད་ཡོན་ཞབས་བསིལ་མཚོར་འཁྱིལ་ལྷ་དང་མིའི། །མེ་ཏོག་འཇའ་ཚོན་ལྟར་བཀྲ་དྲི་བཟང་གི་ཤིང་སྣ་སྨན་བསྲེགས་དུད་སྤྲིན་སྣང་གསལ་དང། །དྲི་ཆབ་ཞལ་ཟས་སྙན་
པའི་སྒྲ་ཡིས་མཆོད། །ཁྱད་པར་སྟོང་གསུམ་ལྟར་ཡངས་རིན་ཆེན་སྣོད། །འཕྱུར་བུར་ཁེངས་པའི་གཏོར་མ་འཆི་མེད་ཟས། །བཟང་ཞིང་གྱ་ནོམ་འཛད་པ་མེད་པ་ལ། །གཞི་བདག་འཁོར་བཅས་རོལ་ཞིང་ཚིམ་པར་མཛོད། །མདོར་ན་ལྷ་ཁྱོད་
དགྱེས་བྱེད་མཐུན་པའི་རྫས། །མ་ཚང་མེད་པ་འཇིག་རྟེན་ཡོངས་ཁྱབ་པར། །སྔགས་དང་ཕྱག་རྒྱ་ཏིང་འཛིན་སྒྱུ་མ་ཡིས། །སྤྲོ་ན་དགྱེས་པ་ཆེན་པོས་ལོངས་སྤྱོད་མཛོད། །འཇིག་རྟེན་སྡེ་བརྒྱད་དྲེགས་པའི་ས་སྲུང་སྟེང། །ཕུན་ཚོགས་སྟོབས་ཀྱི་
འགྱིང་བག་གིས་གནས་ཤིང། །མཐུ་རྩལ་རྡོ་རྗེའི་མཚོན་རྣོན་འཆང་བ་ཅན། །ལྷ་དབང་མཁར་རི་འཁོར་དང་བཅས་ལ་བསྟོད། །གཞི་བདག་འཁོར་དང་བཅས་པ་ཁྱེད་རྣམས་ཀྱིས། །རྣལ་འབྱོར་བདག་ཅག་མི་ཤེས་དབང་གྱུར་པས། །འགལ་དང་ནོངས་
པ་བགྱིས་རྣམས་བཟོད་བཞེས་ལ། །དུས་ཀུན་མེ་ལ་ཚེས་སྲུང་སྐྱོབ་མ་གཡེལ་མཛོད། །ཁྱད་པར་བསམ་གཏན་ཆོས་འཕེལ་དབེན་གནས་འདིར། །དམ་ཆོས་སྒྲུབ་པའི་ཕྱི་ནང་ཉེར་འཚེ་ཀུན། །རབ་ཞི་མཐུན་རྐྱེན་ལེགས་ཚོགས་ཡར་ཟླ་ལྟར། །འཕེལ་
བའི་སྟོང་གྲོགས་ནམ་ཡང་མ་གཡེལ་ཞིག་ །ཅེས་རྒྱལ་ཐང་དགའ་ལྡན་སུན་རྩེན་གླིང་གི་རྒྱབ་རི་གཞི་བདག་མཁར་རིའི་གསོལ་མཆོད་འདི་ཡང་དབེན་གནས་བསམ་གཏན་ཆོས་འཕེལ་ནས་སྔགས་རམས་པ་བློ་བཟང་དཔལ་འབྱོར་གྱིས་བསྐུལ་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་

[017A]༄༅། །བའོ།།     ༈    །།མཆོག་ཐུན་དངོས་གྲུབ་ཅི་འདོད་རེ་བའི་ཆར། །སྩོལ་མཛད་དཔག་བསམ་ལྗོན་པ་བླ་མ་དང། །དབྱེར་མེད་ཡི་དམ་མཁའ་འགྲོར་བཅས་པ་ལ། །འདུད་དོ་བྱང་ཆུབ་བར་དུ་རྗེས་བརྩེས་སྐྱོངས།།
 འདིར་སྨད་མདོ་ཁམས་སྒང་དྲུག་གི་ནང་ཚན་མི་ཉག་སྒང་གི་གཞི་བདག་གཙོ་བོ་ལྷ་ཆེན་བཞག་བྲག་ལྷ་རྩེར་གྲགས་པ་གཙོར་གྱུར་གྱི་གསོལ་མཆོད་ཇི་ལྟར་བྱ་བའི་ཚུལ་ལ། དཀར་གསུམ་མངར་གསུམ་གྱིས་བརྒྱན་པའི་གཏོར་མ་དང། ཉེར་སྤྱོད་སྤྱན་གཟིགས་སོགས་མཐོང་བ་རྒྱུད་ལྟར་
བཤམ༑ བདག་བསྐྱེད་སྔོན་དུ་འགྲོ་བས་མཆོད་པ་རྣམས་སྭ་བྷཱ་ཝ་ས་སྦྱངས།  སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་མཆོད་ཡོན་ཞབས་བསིལ་མེ་ཏོག་བདུག་སྤོས་མར་མེ་དྲི་
ཆབ་ཞལ་ཟས་རོལ་མོ་ལ་སོགས་པ་དྭངས་ཤིང་ཐོགས་པ་མེད་པ་ནམ་མཁའི་ཁམས་གང་བར་གྱུར། ཨོཾ་ཨརྒྷཾ་ སོགས་ཀྱིས་བརླབ། གཏོར་མ་ཡང། སྭ་བྷཱ་ཝས་སྦྱངས།  སྟོང་པའི་ངང་ལས་བྷྲཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་
ནང་དུ་ཨོཾ་འོད་དུ་ཞུ་བ་ལས་དཀར་གསུམ་མངར་གསུམ་ལ་སོགས་པའི་བཟའ་བཅའ་བཏུང་བ་ཕུན་སུམ་ཚོགས་པ་ནམ་མཁའ་དང་མཉམ་པར་གྱུར། ཨོཾ་ཨཱ་ཧཱུཾ།  ལན་གསུམ་བརྗོད། བསངས་ལ་སོགས་པའི་སྤྱན་གཟིགས་རྣམས་སྔགས་དྲུག་ཕྱག་རྒྱ་དྲུག་
གི་སྒོ་ནས་བྱིན་རླབས་སྤྱི་ལྟར་བྱས་རྗེས་འདི་ལྟར་རོ།  །ཧཱུཾ༑ མི་འགྱུར་སྲ་བརྟན་རིན་པོ་ཆེ་ཡི་རི། །ཕྱི་དབྱིབས་ཟུར་བརྒྱད་ཤེལ་དཀར་ལས་གྲུབ་ཅིང། །ནང་དུ་རིན་ཆེན་ལྔ་ཡི་གཞལ་མེད་ཁང། །རྣམ་རྒྱལ་ལྷ་ཡི་ཕོ་བྲང་རྗེས་འགྲོ་བ། །མཐའ་སྐོར་སྣ་

[017B] །འཆང་བའི་ནོར་བུ་མཛེས་པས་ཉེར་སྤྲས་ཤིང། །ཕྱི་རིམ་འཇའ་ཚོན་གུར་ཁང་ཁོར་མོ་ཡུག་བཀྲ་བ་མིག་གི་དགའ་སྟོན་བླ་ན་མེད། །སྟོང་དུ་སྔོ་སངས་ཏ་མ་ལ་ཡི་ཕྲེང། །སྣ་ཚོགས་འཁྲིགས་ལས་ཡིད་འོང་ཆར་འབེབས་
ཤིང༑ ༑ནང་དུ་སྐྱིད་པའི་དགའ་ཚལ་མཚོ་དང་བཅས། །སུམ་ཅུ་རྩ་གསུམ་དཔལ་འབྱོར་དང་མཉམ་པ། །དེ་དབུས་ཤེལ་གུར་ཟུར་བརྒྱད་ཕུབ་པའི་ནང། །འདབ་རྒྱས་པད་དཀར་རྒོད་པའི་གདན་གྱི་སྟེང། །དགེ་བསྙེན་ཆེན་པོ་བཞག་བྲག་ལྷ་རྩེ་ཆེ། །
བརྗིད་འཛུམ་སྒེག་པའི་ཉམས་ཀྱིས་རྣམ་པར་འགྱིང། །འཆི་མེད་སྒེག་མོའི་ཁེངས་འཕྲོག་ལྷ་གཉན་ཀླུ། །སྲིན་པོའི་ན་ཆུང་ཚེ་ཡི་དཔལ་སྟེར་མ། །བཞི་སོགས་མཛེས་སྡུག་དཔའ་བའི་རྣམ་མང་འཁོར། །ས་གཞི་བར་སྣང་ཁྱོན་ཀུན་ཡོངས་སུ་
ཁེངས༑ ༑ཧཱུཾ༑ རྒྱ་ཆེའི་ཡུལ་ལ་དབང་མཛད་མཐུ་བོ་ཆེ། །བཞག་བྲག་ལྷ་རྩེ་འཁོར་དང་བཅས་པ་རྣམས། །བདག་ཅག་དུང་བའི་ཡིད་ཀྱིས་སྤྱན་འདྲེན་ན། །མ་ཐོགས་རིངས་པའི་ཚུལ་གྱིས་གཤེགས་སུ་གསོལ། །གཅིག་ཏུ་མ་ངེས་སྣ་ཚོགས་ཟློས་
གར་གྱིས། །ཕྲིན་ལས་བཞི་ཡི་རེ་བསྐོང་མཛད་ལྷ། །རང་རང་འཁོར་དང་དགྱེས་པའི་ཆ་ལུགས་ཀྱིས། །གནས་འདིར་ད་ལྟ་ཉིད་དུ་གཤེགས་སུ་གསོལ། །ཧཱུཾ༑ མདུན་དུ་ཏིང་འཛིན་ཡིད་ཀྱི་རོལ་པ་ལས། །བཀོད་ལེགས་ཕུལ་བྱུང་རིན་ཆེན་གུར་
ཁང་དབུས། །པདྨ་གཏེར་ཆེན་མཛེས་པའི་གདན་བཤམས་ན། །གཞི་བདག་ཆེན་པོ་འཁོར་བཅས་དགྱེས་པར་བཞུགས། །བྱེ་བྲག་མགར་ཐར་ཞེས་གྲགས་ཕུན་ཚོགས་ལྗོངས། །གནས་འདིའི་གཞི་བདག་མཐུ་སྟོབས་འཁོར་ལོའི་ཤུགས། །

[018A]༄༅། །ཆེས་འབར་འཇུག་པ་བཅུ་པ་འཁོར་དང་བཅས། །མ་ཐོགས་བྱོན་ལ་དགྱེས་པའི་གདན་ལ་བཞུགས། །གཞན་ཡང་མདོ་སྨད་སྒང་དྲུག་སྡེར་གཏོགས་དང། །བཅས་པར་གནས་པའི་ལྷ་ཀླུ་གནོད་སྦྱིན་སྲིན། །ལ་
སོགས་མི་མིན་འཁོར་དང་བཅས་པ་རྣམས། །འདིར་བྱོན་རང་རང་དགྱེས་པའི་མཆོད་པ་བཞེས། །ཧཱུཾ༑ མཐུ་ལྡན་དགེ་བསྙེན་ཆེན་པོ་ལ་སོགས་པར། །མཐུན་པའི་མཆོད་གཏོར་དམ་རྫས་འབུལ་བ་ནི། །གཙང་མའི་ཁྲུས་ཆབ་མཆོད་ཡོན་ཞབས་
བསིལ་རྒྱུན། །དག་བྱེད་གངྒཱའི་དཔལ་བཞིན་ཆད་མེད་སྦྲེང། །ཐང་དང་ཆུ་སྐྱེས་ལྷ་མིའི་མེ་ཏོག་རྫས། །དྲི་ཞིམ་སྟོང་གསུམ་འདི་ཡིས་ཁྱོན་ཀུན་ཁེངས། །རང་བྱུང་སྦྱར་བའི་བདུག་སྤོས་བསྲེགས་པའི་དུད། །ལྷ་ལམ་ངོས་སུ་ཆུ་འཛིན་ལྟ་བུར་འཁྲིགས།།
ཉི་ཟླ་ནོར་བུ་མར་མེའི་སྣང་འོད་ཆེ། །འཇིག་རྟེན་མུན་པ་མིང་གི་མཐར་བྱེད་གསལ། །ཆལ་ཆིལ་རླབས་ཕྲེང་གཡོ་བའི་དྲི་བཟང་ཆབ། །སྣ་ཚོགས་ནད་སེལ་བྱུག་རྫས་བླ་ན་མེད། །ལྷ་དང་མི་ཡི་བཟའ་དང་བཅའ་བའི་ཚོགས། །རོ་བརྒྱའི་དཔལ་
འཛིན་རི་རབ་བས་ཀྱང་མཐོ། །འབུད་དཀྲོལ་བརྡུང་དང་རྒྱུད་ཀྱི་འཕྲུལ་འཁོར་ལས། །སྙན་བརྗིད་སྒྲ་ཡིས་ས་གཞི་རྣམ་པར་གཡོ། །དབྱིབས་དང་ཁ་དོག་ཡིད་འཕྲོག་མིག་གི་དཔལ། །མཛེས་གྱུར་གཟུགས་དང་རྣར་སྙན་སྒྲ་ཡི་ཚོགས། །སྣ་
དབང་ཚིམ་བྱེད་དྲི་དང་མྱོང་བྱེད་ལ། །བདེ་སྟེར་རོ་དང་ལུས་ཚོར་སིམ་བྱེད་གོས། །བཟང་ཞིང་འཇམ་མཉེན་ལྷ་ཡི་རེག་བྱ་དང། །རིན་ཐང་གཞལ་མེད་ནོར་བུའི་རྒྱན་ཆའི་ཚོགས། །ལྷ་ཡི་སྡེ་དཔོན་བཞག་བྲག་འཁོར་བཅས་སོགས། །མགྲོན་རྣམས་

[018B] །ལྡན་དང་འདུས་པ་རྐྱང་པའི་ནད་སེལ་བའི། །བཟང་པོའི་སྨན་སྣ་ལྔ་སོགས་ཇི་སྙེད་དང། །ཕ་ལམ་བཻཌཱུརྱ་དང་དབང་སྔོན་གཡུ། །གསེར་དངུལ་མུཀྟི་ཀ་སོགས་རིན་ཆེན་རིགས། །ནས་འབྲས་གྲོ་སྲན་ཏིལ་སོགས་ས་
གཞི་ལས། །ཕུན་ཚོགས་ཡོངས་སུ་སྨིན་པའི་འབྲུ་ཡི་ཚོགས། །ཙན་དན་དཀར་དམར་ག་པུར་གུར་ཀུམ་སོགས། །དྲི་བཟང་སྨན་མཆོག་བསུང་ངད་རྒྱ་ཆེར་ཁྱབ། །ཏིལ་མར་ལན་ཚྭ་མར་དང་བུ་རམ་སྦྲང། །འདབ་ལྡན་ལྗོན་ཤིང་སོགས་ལས་ལེགས་
སྨིན་པའི། །རོ་བདའི་འབྲས་བུ་སྣ་ཚོགས་ཇ་ཆང་དང། །ཀླུ་སྨན་འོ་ཆོལ་གསེར་སྐྱེམས་བཏུང་པའི་ཚོགས། །ལྷ་ཆེན་གཞི་བདག་འཁོར་བཅས་མདོ་ཁམས་ལྗོངས། །སྐྱོང་བའི་སྡེ་བརྒྱད་མ་ལུས་མཉེས་ཕྱིར་འབུལ། །གངས་ཀྱི་རི་འདྲ་ལྷ་གཡག་དཀར་པོ་དང་
རྟ་དང་ལུག་བྱ་སོགས་སྲོག་ཆགས་ཚོགས། །ཚིགས་གསུམ་སྒྲོས་བརྒྱན་མདའ་དར་སྣ་ལྔ་ཡིས། །མཛེས་སོགས་ལྷ་ཆེན་འཁོར་བཅས་རྟེན་དུ་འབུལ། །གཞན་ཡང་འཇིག་རྟེན་སྨིན་ལེགས་ལྟོ་བ་རུ། །སྦྲུམ་པའི་དཔལ་ཡོན་སྲིད་པའི་ཕུན་སུམ་ཚོགས། །
ལྷ་ཆེན་འཁོར་བཅས་དྲེགས་པ་སྡེ་བརྒྱད་རྣམས། །དགྱེས་པ་གང་ཡིན་གཞི་འདིར་འབྱོར་གྱུར་ཅིག་གསེར་གྱི་འདབ་བརྒྱ་རྒོད་པའི་སྟག་པ་དང། །མ་རྒད་མདངས་འཛིན་ལོ་རྒྱས་ཤུགས་པའི་ཚོགས། །དུང་གི་འདབ་མཛེས་མཁན་པ་མཆོང་གི་མདངས།།
ཉེར་འཕྲོག་བ་ལུ་ལ་སོགས་དྲི་ཞིམ་ཤིང། །བཟང་དྲུག་སྤོས་དཀར་ཙན་དན་ཨ་ཀ་རུ། །སྦྱར་སྤོས་དྲི་བཟང་ཕྱེ་མར་ཟས་དང་འབྲུ། །བསྲེགས་པའི་བསངས་མཆོད་ནམ་མཁའ་མཛོད་ཀྱི་སྒོ། །ཕྱེ་བས་མགྲོན་རྣམས་འདོད་དགུར་གྱུར་པས་བསངས། །

[019A]༄༅། །ངོ་བོས་སྟོང་ཡང་སྣང་ཆ་མ་འགགས་པའི། །སྒྱུ་མ་མཁན་གྱི་འཕྲུལ་འཁོར་ཇི་བཞིན་དུ། །བདག་སོགས་རྣམས་ཀྱིས་མི་དགྱེས་ནོངས་པའི་ཚོགས། །གང་བྱས་བཟོད་བཞེས་མཐུན་པའི་དངོས་གྲུབ་སྩོལ། །ཧཱུཾ་
གངས་ཀྱི་རོ་བོར་ཟླ་གཞོན་ཁུ་པ་ཡིས། །བྱུགས་འདྲའི་སྐུ་མདོག་དཀར་པོ་རབ་ཏུ་བརྗིད། །ཕྱག་གཡས་བསམ་འཕེལ་ནོར་བུ་གཡོན་པ་ཡིས། །མདའ་དར་མཛེས་པར་འཛིན་པ་ཁྱོད་ལ་བསྟོད། །མཐོན་མཐིང་དབུ་སྐྲའི་ཐོར་ཚུགས་སྔོ་སངས་མར་
རིན་ཆེན་ཅོད་པན་ཉི་ཟླ་ལྟ་བུར་བཀྲ། །རེག་འཇམ་ལྷ་རྫས་དར་དཀར་ལས་གྲུབ་པའི། །ལྷབ་ལྷུབ་གོས་བཟང་གསོལ་བ་ཁྱོད་ལ་བསྟོད། །ཞབས་གཉིས་ཟླ་བའི་མདངས་འཕྲོག་དངུལ་དཀར་ལྷམ། །མཛེས་པར་གསོལ་བས་ལྷ་གཡག་དཀར་པོའི་སྟེང་
རབ་འགྱིང་མཐུ་སྟོབས་དབང་ཕྱུག་དགེ་བསྙེན་ཆེ། །བཞག་བྲག་འཁོར་དང་བཅས་ལ་བསྟོད་པར་བགྱི། །གཞན་ཡང་རིན་ཆེན་ཁྲི་སྟེང་འགྱིང་བག་གིས། །བཞུགས་ཤིང་ཚེ་ཡི་བུམ་པས་དངོས་གྲུབ་སྟེར། །མ་ངེས་དུ་མར་ཤར་བའི་རོལ་པ་ཡིས། །ཞི་
བའི་ཕྲིན་ལས་སྒྲུབ་པ་ཁྱོད་ལ་བསྟོད། །གསེར་གྱི་རི་མཚུངས་གཉིས་འཐུང་དྲེགས་པའི་སྟེང། །བརྒྱ་ཕྲག་ཉི་མ་ལྟར་འབར་སྐུ་མདོག་སེར། །བ་དན་རིན་ཆེན་པར་བུས་འདོད་དགུའི་དཔལ། །རྒྱས་པའི་ཕྲིན་ལས་སྒྲུབ་པ་ཁྱོད་ལ་བསྟོད། །སྐུ་མདོག་
པད་རག་མདངས་ལ་འཁུ་ལྡན་ཞིང། །གཡས་གཡོན་ལྕགས་ཀྱུ་ཞགས་པས་འགྲོ་ཀུན་སྡུད། །རྟ་དམར་ལ་ཆིབས་ལྷ་མོ་བཞི་ཡིས་བསྐོར། །དབང་གི་ཕྲིན་ལས་སྒྲུབ་པ་ཁྱོད་ལ་བསྟོད། །མཐིང་ནག་མུན་པའི་མདོག་ལྡན་ཕྱག་གཡས་ཀྱིས། །བདན་ཁྲ་

[019B] །དར་སྔོན་གོས་དང་སྲ་བའི་ཁྲབ་རྨོག་གསོལ། །དཔའ་བའི་ཆས་བརྗིད་རྟ་མཆོག་སྟེང་ནས་འཕྱོ། །ལྷ་མོ་གཉན་རྗེ་མཚོ་སྨན་སྤྲུལ་པའི་ཚོགས། །གཉན་ཕྲན་སུམ་བརྒྱ་དྲུག་ཅུའི་དམག་དཔུང་བཅས། །མི་སྲུན་མིང་གི་
ལྷག་མར་སྒྲོལ་བྱེད་པའི། །དྲག་པོའི་ཕྲིན་ལས་སྒྲུབ་པ་ཁྱོད་ལ་བསྟོད། །དཀར་སེར་སྔོ་དང་དམར་བའི་མདངས་འཛིན་པའི། །ལྷ་གཉན་ཀླུ་སྲིན་བུ་མོ་ཡིད་འཕྲོག་ཅན། །ཚེ་ཡི་བུམ་པས་དཔལ་སྟེར་ལང་ཚོ་ཡི། །འཇོ་སྒེག་བཙུན་མོ་བཞི་ལ་
བསྟོད་པར་བགྱི། །གླིང་དང་རྨ་ཤོད་མཚོ་སྨན་རྒྱལ་མོ་དང། །ཟླ་ཤོད་ལྷོ་ཟླ་མཚོ་སྨན་རྒྱལ་མོ་བཞི། །ཐོགས་མེད་ལས་བསྒྲུབ་རང་རང་བཞོན་པའི་སྟེང། །མཛེས་འཛུམ་ལང་ཚོའི་དཔལ་ཡོན་ཅན་ལ་བསྟོད། །གཞན་ཡང་སྲས་བློན་དྲག་རྩལ་མཐུ་
ལྡན་པའི། །ཕོ་ཉ་འཁོར་གཡོག་ས་ཡི་རྡུལ་གྲངས་ལྟར། །གནམ་ས་བར་སྣང་ཁྱོན་ཀུན་ཁེངས་པ་ལ། །བདག་ཅག་དགའ་བའི་ཡིད་ཀྱིས་བསྟོད་པར་བགྱི། །བྱེ་བྲག་བཀྲ་ཤིས་སཱ་ལུ་སྨིན་པའི་འབྲས། །མ་རྨོས་གཡུར་དུ་ཟ་བའི་ལྗོངས་འདི་ཉིད། །དབང་
མཛད་གཞི་བདག་མཐུ་སྟོབས་གཏེར་མངའ་བ། །འཁོར་དང་བཅས་ལ་བདག་ཅག་བསྟོད་པར་བགྱི། །རྒྱ་ཆེན་ཡངས་པའི་ནོར་འཛིན་མདོ་ཁམས་སུ། །གནས་པའི་གཞི་བདག་ཡུལ་བདག་གྲོང་བདག་སོགས། །སྡེ་བརྒྱད་མཆོག་དམན་གཙོ་དང་བྲན་
གཡོག་བཅས། །མ་ལུས་དགའ་བའི་སེམས་ཀྱིས་བསྟོད་པར་བགྱི། །ཧཱུཾ། གྲངས་མེད་དྲེགས་པའི་དབུས་སུ་མཐུ་སྟོབས་ཀྱིས། །ཆེ་བཙན་དགེ་བསྙེན་ཡོན་ཏན་ཕྲེང་བ་ཅན། །འཁོར་བཅས་བྱེ་བྲག་གནས་འདིའི་གཞི་བདག་དང། །མདོ་ཁམས་སྨད་

[020A]༄༅། །གནས་སྡེ་བརྒྱད་མ་ལུས་པས། །ཕན་བདེའི་རྩ་ལག་གཅིག་པུ་སངས་རྒྱས་བསྟན། །ནམ་ཡང་མི་ཉམས་ཕྱོགས་བཅུར་རྒྱས་པ་དང། །ཛམྦུའི་ལྗོན་པས་མཚོན་པའི་ལྷོ་གླིང་སོགས། །ཕྱོགས་མཚམས་
འཇིག་རྟེན་ཁམས་ཀུན་བདེ་བར་མཛོད། །ཁྱད་པར་མདོ་སྨད་ཆེན་པོ་བོད་ཀྱི་ཡུལ། །རང་རང་དབང་བའི་ས་ཕྱོགས་ཡུལ་རྣམས་སུ། །དམག་འཁྲུག་མུ་གེ་ལོ་ཉེས་ནད་རིམས་སོགས། །ཉེས་པ་ཀུ་ན་སྲུངས་རྟག་ཏུ་བདེ་སྐྱིད་སྤེལ། །གནོད་
འཚེའི་བསམ་པ་གདུག་རྩུབ་ཀུན་སྤངས་ནས། །བྱམས་དང་སྙིང་རྗེས་སེམས་ཅན་ཐམས་ཅད་ལ། །ཕ་མས་བུ་ཚ་བཞིན་དུ་ཉེར་བསྐྱངས་ཏེ། །དགེ་ལེགས་ཕུན་ཚོགས་མ་ལུས་འགྲུབ་པར་མཛོད། །བདག་ཅག་དཔོན་སློབ་འཁོར་བཅས་འགྲོ་
འོང་དང། །གནས་འདུག་སྤྱོད་ལམ་གང་དང་གང་དུ་ཡང། །ཀོ་ལོང་མི་དགྱེས་རིགས་རྣམས་རྟག་སྤངས་ཏེ། །དགའ་བའི་ཐུགས་ཀྱིས་མཐུན་རྐྱེན་སྤེལ་བར་མཛོད། །ཕྱི་ནང་ཉེར་འཚེ་ཞི་ཞིང་མཁོ་དགུའི་འབྱོར། །ཀུན་རྒྱས་དམ་ཆོས་སྒྲུབ་པའི་
མཐུན་རྐྱེན་དུ། །དབང་དྲག་ལས་སོགས་ཡིད་ཀྱི་རེ་བ་རྣམས། །མ་ཐོགས་འགྲུབ་པའི་མཐུ་རྩལ་དཔུང་སྐྱེད་ཅིག་ །དེ་ནས་གཏང་རག་གི་མཆོད་པ་དང།  མ་རྙེད་ཡོངས་སུ་མ་ཤེས་དང།  །ཞེས་སོགས་ཀྱིས་ནོངས་བཤགས། གནས་གཞན་ནས་མགྲོན་དུ་བྱོན་པའི་གཞི་
བདག་རྣམས་བཛྲ་མུཿ་ས་གཤེགས་གསོལ་བཀྲ་ཤིས་སོགས་མཇུག་ཆོག་སྤྱི་ལྟར་བྱའོ། །ཞེས་པ་འདི་ནི་མི་ཉག་སྒང་གི་གཞི་བདག་ལྷ་ཆེན་པོ་བཞག་བྲག་ལྷ་རྩེའི་གསོལ་མཆོད་ལོ་ཆེན་བཻ་རོས་མཛད་ཟེར་བ་ཞིག་དང་བཅས་ཡིག་རྙིང་མི་འདྲ་བ་ཁ་ཡར་འདུག་པ་ནས་ལེགས་ཆ་གང་ཡིན་ཕྱོགས་གཅིག་ཏུ་

[020B] གཞན་ཡང་མདོ་ཁམས་ཀྱི་གཞི་བདག་ཚང་མ་འཐུས་པའི་གསོལ་མཆོད་འཁྱེར་བདེ་བར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་མི་ཉག་སྒང་གི་སའི་ཆར་སྦྱར་བའོ།།     ༈    །།མཆོག་ཐུན་དངོས་གྲུབ་འཛད་པ་
མེད་པའི་གཏེར། །རྩ་བརྒྱུད་བླ་མ་ཡི་དམ་དཀྱིལ་འཁོར་ལྷ། །མཁའ་འགྲོར་བཅས་པའི་བྱིན་རླབས་བདུད་རྩིའི་ཆར། །དེང་འདིར་དགེ་ལེགས་རྒྱས་པའི་དཔྱིད་དུ་ཕོབ། །རབ་ཞི་ཆོས་དབྱིངས་སྤྲོས་པ་བྲལ་བའི་མཁར། །གཏུམ་དྲག་ཁྲོ་བོའི་གར་གྱི་
མངོན་འགྱིང་བ། །ཆོས་རྒྱལ་སྐུ་ལྔ་བློན་པོ་གསང་ཡུམ་སོགས། །མ་ལུས་འཁོར་དང་བཅས་པ་གནས་འདིར་གཤེགས། །ཁྱད་པར་འོད་དཔག་མེད་མགོན་ཡེ་ཤེས་རྩལ། །སྣང་སྲིད་དྲེགས་པའི་གཙུག་ན་ཆེ་བའི་ལྷར། །ཡོངས་བཞེངས་རྡོ་རྗེ་གྲགས་ལྡན་
འཁོར་དང་བཅས། །མ་ཐོགས་རིངས་པའི་ཚུལ་གྱིས་གཤེགས་སུ་གསོལ། །མིག་སྨན་རི་བོར་དུས་ཀྱི་མེ་ལྕེ་ཡིས། །འཁྱུད་འདྲ་ཡོན་ཏན་རྒྱལ་པོ་ཤིང་རྟ་ཅན། །གནམས་བར་སྣང་གང་བའི་དྲེགས་པའི་དཔུང། །གྲངས་མེད་འཁོར་དང་བཅས་ཏེ་གཤེགས་སུ་
གསོལ༑ ༑འཇིགས་རུང་དུར་ཁྲོད་ཆེན་པོར་ཏིང་འཛིན་གྱི། །རོལ་པ་ལས་ཤར་རྔམ་བརྗིད་གཞལ་ཡས་ཁང། །པད་ཉི་དགྲ་བགེགས་བསྣོལ་བའི་གདན་གྱི་སྟེང། །དགྱེས་པ་ཆེན་པོས་བརྟན་པར་བཞུགས་སུ་གསོལ། །ཡན་ལག་བརྒྱད་ལྡན་ཆབ་ཀྱི་མཆོད་
ཡོན་དང། །རྣམ་བཀྲའི་མེ་ཏོག་དྲི་བཟང་བསྲེགས་པའི་དུད། །གསལ་འཚེར་ནོར་བུའི་འོད་སོགས་སྣང་གསལ་འབར། །དྲི་མཆོག་བྱུག་པའི་དད་ལྡང་རོ་བརྒྱ་ཡི། །ཞལ་ཟས་ལྷུན་པོའི་མཆེད་ཟླར་སྤུངས་པ་དང། །ཡིད་འོང་སྙན་པའི་རོལ་མོས་སྲིད་པ་

[021A]༄༅། །གསུམ༑ ༑འདར་བྱེད་ཕྱི་ཡི་མཆོད་པ་འབུལ་ལགས་ན། །བཞེས་ཏེ་ཞི་རྒྱས་དབང་གི་ཕྲིན་ལས་མཛོད། །དམར་ཆེན་ཁྲག་གི་ཨརྒྷཾ་དབང་པོ་ལྔའི། །མེ་ཏོག་དྲོད་ལྡན་འཁྲིགས་པས་བར་སྣང་གང། །ཤ་ཆེན་དུད་སྤྲིན་ཚིལ་ཆེན་
རྒྱ་མཚོ་ལྟར། །འཁྱིལ་བར་རི་སྐྲའི་སྡོང་བུ་སྦར་བའི་སྒྲོན། །མཁྲིས་པའི་དྲི་ཆབ་ལྷུན་པོ་ལྟར་སྤུངས་པའི། །ཤ་རུས་ཞལ་ཟས་རྐང་གླིང་ཐོད་རྔ་སོགས། །རྔམ་བརྗིད་རོལ་མོའི་བྱེ་བྲག་མཐའ་ཡས་པ། །འབུལ་གྱི་དྲག་པོའི་ཕྲིན་ལས་མ་ལུས་སྒྲུབས། །
མཁའ་དབྱིངས་སྒྱུ་མའི་དྲ་བ་ཡན་ལག་དང། །དབང་པོ་ལྔ་ལྡིར་བྲེས་པས་ཡོངས་སུ་ཁྱབ། །བར་སྣང་ལང་ལིང་གར་གྱིས་འགེངས་བྱེད་པའི། །བྱ་ནག་མཆུ་སྡེར་རྣོན་པོས་དགྲ་སྲོག་གཅོད། །མྱུར་མགྱོགས་རྟ་དང་མ་ཧེ་འདོད་འཇོའི་བ། །སྟག་གཟིག་
དྲེད་སོགས་གཅན་གཟན་ས་གཞི་ཁྱབ། །རང་སྲུང་སྲ་བའི་གོ་ཆ་བཙན་པ་དང། །དགྲ་འཇོམས་རྣོ་ངར་མཚོན་ཆ་སྣ་ཚོགས་པ། །མཛེས་བརྗིད་རྒྱན་ཆ་ལྷབ་ལྷུབ་གོས་བཟང་དང། །རི་རབ་གླིང་བཞི་གླིར་ཕྲན་འདོད་ཡོན་ལྔ། །མདོར་ན་སྲིད་ན་དགོས་
པའི་ཕུན་སུམ་ཚོགས། །མ་ལུས་ཡིད་ཀྱིས་སྤྲུལ་ཏེ་འབུལ་བར་བགྱི། །སྟོང་གསུམ་ལྟར་ཡངས་བྷནྡྷའི་སྣོད་རྣམས་སུ། །ལྷུན་པོ་ལྟར་སྤུངས་ཤ་ཁྲག་གཏོར་མ་དང། །ཁྲག་ཆང་བདུད་རྩིའི་བཏུང་བ་མཚོར་འཁྱིལ་བ། །འབུལ་གྱི་དགྱེས་པ་ཆེན་པོས་
བཞེས་སུ་གསོལ། །ཕུལ་བྱུང་བདེ་བ་ཆེ་ལས་མ་གཡོས་ཀྱང། །བསྟན་དང་བསྟན་འཛིན་བུ་ལྟར་སྐྱོང་བའི་ཕྱིར། །ཁྲོ་ཆགས་གར་དགུའི་ཉམས་ཀྱིས་རྣམ་རོལ་པ། །རྒྱལ་ཆེན་སྐུ་ལྔ་འཁོར་དང་བཅས་ལ་བསྟོད། །དགྲ་བགེགས་བསྒྲལ་བའི་ཁྲག་

[021B] །འཐུངས་པས་མྱོས་པའི་ཁ་དོག་མེ་ལྟར་འབར། །རྣལ་འབྱོར་བུ་བཞིན་སྐྱོང་བའི་དམ་ཚིག་ཅན། །རྡོ་རྗེ་གྲགས་ལྡན་འཁོར་དང་བཅས་ལ་བསྟོད། །རྫུ་འཕྲུལ་ཤུགས་ལྡན་རྟ་མཆོག་ནག་པོའི་སྟེང། །རྣམ་མང་སྤྲུལ་པའི་རོལ་པ་
མཐའ་ཀླས་པས། །ཕྲིན་ལས་ཐོགས་མེད་སྒྲུབ་མཛད་ཤིང་བྱ་ཅན། །ཡོན་ཏན་རྒྱལ་པོ་འཁོར་དང་བཅས་ལ་བསྟོད། །མཐུ་སྟོབས་རྩེ་བརྒྱའི་རྡོ་རྗེ་རབ་གདེངས་པའི། །བསྟན་སྲུང་དབང་པོ་འཁོར་དང་བཅས་པ་རྣམས། །མཆོད་བསྟོད་ཐུགས་
དམ་གཉན་པོ་བསྐུལ་ལགས་ན། །མ་གཡེལ་མ་གཡེལ་སྔོན་གྱི་ཐ་ཚིག་དགོངས། །ཕན་བདེའི་འབྱུང་གནས་ཞྭ་སེར་འཆང་བའི་བསྟན། །དེ་འཛིན་དམ་པ་དགེ་འདུན་སྡེ་དང་བཅས། །སྲིད་མཐར་རབ་བརྟན་བཤད་སྒྲུབ་ཕྲིན་ལས་ཀྱིས། །ནོར་
འཛིན་དགའ་མའི་མངལ་ཀུན་གང་བར་མཛོད། །འཇིག་རྟེན་ཁམས་སུ་དུས་ཀྱི་ཆད་པ་ཡི། །ནད་མཚོན་ལོ་ཉས་མི་ཤིས་རྒུད་པ་ཀུན། །ཞི་ཞིང་དཔལ་འབྱོར་བདེ་སྐྱིད་དབྱར་དུས་ཀྱི། །ཆུ་བོ་བཞིན་དུ་འཕེལ་ཞིང་རྒྱས་པར་མཛོད། །ཁྱད་པར་བདག་
གིས་དམ་ཆོས་བསྒྲུབ་པ་ལ། །དངོས་དང་བརྒྱུད་ནས་འཁུ་བའི་དགྲ་བགེགས་ཚོགས། །གང་འཚམས་དྲག་པོའི་ཆད་པས་བརླག་པ་དང། །མི་འདོད་ཉེ་བར་འཚེ་ཀུན་ཞི་བར་མཛོད། །དཔག་བསམ་ཤིང་དང་གཏེར་གྱི་བུམ་པ་བཞིན། །གནས་སྐབས་
རེ་བའི་འབྲས་བུ་ཇི་སྙེད་སྩོལ། །མཐར་ཐུག་བྱང་ཆུབ་མཆོག་ལ་རེག་པ་ཡི། །ཕྲིན་ལས་མ་ཐོགས་ལྷུན་གྱིས་གྲུབ་པར་མཛོད།  །ཅེས་པ་འདི་ནི་འབྲས་སྤུངས་འདུལ་བ་སློབ་དཔོན་པ་བསོད་ནམས་རིན་ཆེན་གྱིས་གནས་ཆུང་དགྲ་ལྷ་སྐྱེས་གཅིག་དང། དགའ་གདོང་གནས་

[022A]༄༅། །སྲུང་ཆེན་པོ་གཉིས་ཀྱི་གསོལ་མཆོད་འདི་ལྟ་བུ་དགོས་ཞེས་བསྐུལ་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།ལྷུན་གྲུབ་བཞི་པ་ཆེན་པོ་ཆོས་ཀྱི་དབྱིངས། །ཀུན་ཁྱབ་རྣམ་པར་དག་པའི་ངང་ཉིད་ལས།།
ཁྲོ་རྒྱལ་ཁྲག་འཐུང་དཔའ་བོ་ལོངས་སྤྱོད་རྫོགས། །དབང་ཆེན་རྟ་མཆོག་རོལ་པའི་ཤིས་པས་སྐྱོངས། །སྣང་སྲིད་དྲེགས་པ་ཡོངས་ཀྱི་སྤྱི་བོ་རུ། །མཐུ་སྟོབས་གསེར་གྱི་འཁོར་ལོའི་རྒྱལ་ཐབས་ཅན། །ཕྲིན་ལས་རྣམ་བཞིའི་རེ་བ་ཀུན་སྐོང་བའི། །བཙན་རྒོད་
དམག་དཔོན་རོལ་པ་རྐྱ་བདུན་དང། །ཁྱད་པར་དུས་ཀྱི་མེ་ལྕེ་ལྟར་འབར་བའི། །བ་དན་དམར་པོས་དགྲ་སྲོག་སྐད་ཅིག་ཉིད། །འཕྲོག་བྱེད་བཤན་པ་ཆེན་པོ་ཙེའུ་དམར་བ། །རྣམ་མང་འཁོར་ཚོགས་རྒྱ་མཚོར་བཅས་པ་རྣམས། །རྔམ་བརྗིད་ཟངས་
ཐང་དམར་པོའི་ཕོ་བྲང་སོགས། །གར་བཞུགས་གནས་ནས་སྤྱན་འདྲེན་བསྐུལ་ལགས་ན། །མི་བཟད་དྲག་པོར་འཁྲིགས་པའི་ཆར་སྤྲིན་ཀློང། །གློག་དམར་འཁྱུག་བཞིན་མྱུར་དུ་གཤེགས་སུ་གསོལ། །མདུན་དུ་འཇིགས་རུང་དུར་ཁྲོད་ཆེན་པོའི་དབུས། །
ཤ་ཁྲག་ལོངས་སྤྱོད་མཐུན་པའི་དམ་རྫས་ཚོགས། །གནོད་སྦྱིན་འཁོར་བཅས་ཆེད་དུ་བཤམས་ལགས་ཀྱི། །བརྟན་པར་བཞུགས་ལ་དགྱེས་པའི་ཞལ་སྟོན་ཅིག་དབང་ཆེན་ཁྲོ་བོའི་རྒྱལ་པོ་ཧེ་རུ་ཀཿ་དཔང་དུ་ལེགས་བཞུགས་རྣལ་འབྱོར་བདག་ཅག་
གིས༑ ༑རྟག་ཏུ་མཆོད་བསྟོད་མི་གཡེལ་སྲུང་མ་ཁྱོད། །ཕྲིན་ལས་ཡེངས་མེད་སྒྲུབ་པའི་དམ་མ་གཡེལ། །ཁྲག་གི་ཨརྒྷཾ་དབང་པོའི་མེ་ཏོག་དང། །ཤ་ཆེན་གསུར་དུད་ཞུན་ཆེན་སྒྲོན་མེ་སྦར། །མཁྲིས་པའི་བྱུག་པ་ཤ་རུས་རི་ལྟར་སྤུངས། །སྣ་ཚོགས་

[022B] །རླུང་ལྟར་མྱུར་མགྱོགས་རྟ་དང་གཡག་རྒོད་ཚོགས། །ཤ་རྒྱས་ལུག་དང་འདོད་པ་འཇོ་བའི་བ། །ཁྲོ་གཏུམ་གཅན་གཟན་ཁྱི་ནག་རྔམས་ཤིང་འདུར། །མཛེས་པའི་གར་སྒྱུར་མོན་བུ་སྐྱོ་གསེང་འབག་སྲ་བརྟན་གོ་
ཁྲབ་རྣོ་ངར་མཚོན་ཆ་དང། །རྒྱལ་བའི་རུ་མཚོན་བ་དན་གནམ་དུ་བསྒྲེང། །མཛེས་དང་བརྗིད་པའི་ཆ་ལུགས་སྣ་ཚོགས་ཀྱི། །གོས་བཟང་རུས་པ་རིན་པོ་ཆེ་ཡི་རྒྱན། །སག་ཐེབ་མིག་སྨན་མདངས་འཕྲོག་སྔགས་ནག་ཞྭ། །ཕྱི་ནང་རྟེན་དང་གསང་བ་འདུ་བའི་
རྫས༑ ༑བླ་རྡོ་སྲོག་གི་འཁོར་ལོ་ལ་སོགས་པ། །མཐུན་པའི་དམ་རྫས་ཚོགས་ཀྱིས་ཐུགས་དམ་བསྐང། །གཞན་ཡང་གླིང་བཞི་གླིང་ཕྲན་ཉི་ཟླ་དང། །རི་རབ་འདོད་ཡོན་ལྔ་དང་རིན་ཆེན་བདུན། །དངོས་བཤམས་ཡིད་སྤྲུལ་ལྷ་མིའི་དཔལ་འབྱོར་
སོགས༑ ༑རབ་འབྱམས་ནམ་མཁའ་གང་བས་མཉེས་གྱུར་ཅིག་ཤ་ཁྲག་རུས་པའི་གཏོར་མ་རི་ལྟར་མཐོ། །རྩ་བརྒྱད་སྟོང་སྦྱར་བདུད་རྩི་མཚོ་ལྟར་འཁྱིལ། །དམར་ཆེན་རཀྟ་ཆུ་བོ་ལྟར་སྦྲེངས་པ། །བཙན་རྒོད་དམག་དཔོན་འཁོར་དང་བཅས་ལ་
འབུལ༑ ༑སྔར་བཅོལ་ཕྲིན་ལས་བསྒྲུབས་པའི་གཏང་རག་དང། །ད་བཅོལ་ལས་ཀྱི་རྟེན་དུ་དགྱེས་པར་བཞེས། །ཉམས་ཆགས་སྐུ་གསུང་ཐུགས་དང་འགལ་བའི་ཚོགས། །སྤྲོས་བྲལ་ཆོས་དབྱིངས་ཆེན་པོར་བཤགས་པར་བགྱི། །མཐུ་སྟོབས་དྲག་
པོར་འབར་བའི་མེ་དཔུང་གིས། །ལོག་འདྲེན་དགྲ་བགེགས་ལྷ་མིན་སུམ་བརྩེགས་གྲོང། །ཐལ་བར་སྲེག་བྱེད་གཙུག་ན་ཟླ་བའི་ལྷ། །བཙན་རྒོད་དམག་དཔོན་འཁོར་དང་བཅས་ལ་བསྟོད། །ཞེ་སྡང་འབར་བའི་སྡང་མིག་བལྟས་ཙམ་གྱིས། །བདུད་སྡེའི་

[023A]༄༅། །སྲོག་འཕྲོག་གནོད་སྦྱིན་བཤན་པ་ཆེ། །རྣལ་འབྱོར་འདོད་པ་འཇོ་བའི་དཔག་བསམ་དབང། །ཙེའུ་དམར་དྲེགས་པའི་སྡེ་དཔོན་འཁོར་བཅས་བསྟོད། །བདག་གིས་མ་ཚང་མེད་དགུའི་མཆོད་པ་བཤམས། །བསྟོད་བསྐུལ་
སྙན་ཅིང་གདུང་བའི་དབྱངས་སུ་ལེན། །འདའ་དཀའ་རྡོ་རྗེའི་དམ་ཚིག་གཅེས་པར་བསྲུངས། །ཕན་བདེའི་ལྷག་བསམ་ཟླ་བའི་རྗེས་འགྲོ་བས། །བསྟན་སྲུང་འཁོར་བཅས་བསྐུལ་ལོ་མཐུ་མ་ཆུང། །བོས་པའི་ཚེ་ན་ཆོས་སྐྱོང་སྙན་མ་སྲ། །རྦད་པའི་ཚེ་
ན་བཙན་རྒོད་བང་མ་བུལ། །བསྟེན་པའི་ཚེ་ན་ལྷ་ཁྱོད་སྙིང་མ་རིང། །འཇིག་དུས་མེ་ལྟར་འབར་བའི་རུ་མཚོན་གྱིས། །ནམ་མཁའི་ཁོ་ལག་ཡོངས་འགེངས་སྡེ་བརྒྱད་དཔུང། །ཁྲོ་གཏུམ་སྲོག་ལ་རྔམས་པའི་འཕྲོག་བྱེད་བཞིན། །དྲག་ཤུལ་མི་བཟང་
ཆོ་འཕྲུལ་སྣ་ཚོགས་ཀྱིས། །ལོག་པར་འཁུ་བའི་སེམས་འཆང་དགྲ་དང་བགེགས། །ཇི་སྙེད་ལོ་ཟླ་ཞག་ཏུ་མ་འཇོག་པར། །གང་འཚམས་དྲག་པོའི་ཆད་པས་མིང་གི་མཐར། །བསྒྲལ་ཏེ་སྙིང་ཁྲག་དྲོན་མོ་ཞལ་དུ་དྲོངས། །བློ་བཟང་བསྟན་པའི་དཔལ་གྱུར་
བསྐལ་བཟང་གི། །རྣམ་འདྲེན་བཤེས་གཉེན་དམ་པ་རྒྱ་མཚོའི་སྡེ། །བོད་ཡུལ་གྲུ་འཛིན་པདྨོར་ཞབས་བཀོད་དེ། །ཕྲིན་ལས་བགེགས་མེད་ལྷུན་གྱིས་གྲུབ་པར་མཛོད། །གཞན་ཡང་བདག་ཅག་འགལ་རྐྱེན་མི་མཐུན་ཕྱོགས། །ཀུན་ཞི་ཚེ་བསོད་
སྟོབས་འབྱོར་དབང་ཕྱུག་སོགས། །བསམ་དོན་གསེར་གྱི་འབྲས་བཟང་གཡུར་ཟ་བས། །དགེ་ལེགས་དགའ་སྟོན་རྟག་ཏུ་རྒྱས་པར་མཛོད། །ཐུབ་བསྟན་གདུགས་དཀར་འཇིག་རྟེན་གསུམ་གྱི་བླར། །བསྒྲེང་བའི་གྲིབ་མ་ཟླུམ་པོར་འཁྱིལ་བ་ཡིས། །ལུས་ཅན་

[023B] །དགའ་སྐྱིད་བསིལ་བའི་ཚོར་བར་རྟག་སྦྱོར་མཛོད། །མདོར་ན་ཀླུ་དབང་གཙུག་གི་ནོར་བུ་བཞིན། །དགོས་འདོད་ནམ་མཁའ་མཛོད་ཀྱི་སྒོ་ཕྱེ་བས། །རེ་བ་མཐའ་དག་གྲུབ་པའི་བཀྲ་ཤིས་དབྱངས། །ཕྱོགས་དུས་ཀུན་ཏུ་
ཁྱབ་པའི་ཕྲིན་ལས་མཛོད།  །ཅེས་པ་འདི་ནི་དད་གཏོང་ལྷག་བསམ་གྱི་ནོར་ཅན་སྐྱེད་བྱེད་ཀུན་བསོད་ནམས་དར་རྒྱས་ཀྱིས་གནོད་སྦྱིན་ཙེའུ་དམར་པོ་ལ་གསོལ་མཆོད་ཕྲིན་བཅོལ་བསྐུལ་སོགས་དོན་ཚང་བ་ཞིག་དགོས་ཞེས་བསྐུལ་མ་བྱུང་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་མི་ཉག་སྒང་གི་
སའི་ཆར་སྦྱར་བའི་ཡི་གེ་པ་ནི་དྲུང་ཡིག་ཚངས་སྐྱེས་བློ་ལྡན་ནོ།།     ༈    །།གར་གྱི་དབང་ཕྱུག་སྣང་བ་མཐའ་ཡས་ཀྱི། །ཡེ་ཤེས་སྒྱུ་མའི་རྣམ་རོལ་སྲིན་པོའི་སྐུར། །རབ་བཞེངས་ཁྲག་འཐུང་དབང་པོ་རྟ་ཡི་ལྷ། །འཁོར་དང་བཅས་པ་གནས་འདིར་
གཤེགས་སུ་གསོལ། །ལྷོ་ཕྱོགས་མཐར་བྱེད་ལྕགས་ཀྱི་གྲོང་ཁྱེར་ནས། །འཆི་བདག་ལས་ཀྱི་གཤིན་རྗེ་ཕྱི་ནང་གསང། །ཙ་མུཎྜཱི་དང་ཕོ་བརྒྱད་མོ་བརྒྱད་སོགས། །འཁོར་བཅས་ཐོགས་པ་མེད་པར་གནས་འདིར་གཤེགས། །རྒྱལ་བ་ཀུན་ཡུམ་ཚངས་སྲས་
ངག་གི་ལྷ། །མ་རུངས་གཤེད་དུ་དྲག་མོར་ཁྲོས་པའི་གཟུགས། །འདོད་ཁམས་དབང་སྒྱུར་དམག་དང་ཟོར་གྱི་རྒྱལ། །འཁོར་བཅས་ཐོགས་པ་མེད་པར་གཤེགས་སུ་གསོལ། །ཡིད་འོང་སུམ་ཅུ་རྩ་གསུམ་ལྷ་ཡི་ཡུལ། །བྲག་དམར་སྲིན་པོ་ཁྲོས་འདྲའི་ཕོ་བྲང་ནས།།
གནོད་སྦྱིན་བསྟན་སྲུང་ཆེན་པོ་བསེ་ཁྲ་བ་ཅན། །འཁོར་བཅས་རིངས་པའི་ཚུལ་གྱིས་གཤེགས་སུ་གསོལ། །རིགས་ལྔའི་ཡེ་ཤེས་སྡེ་བརྒྱད་རྗེ་བོ་རུ། །རྒྱལ་ཆེན་སྐུ་ལྔར་རྣམ་རོལ་དྲག་ཤུལ་ཆེ། །བློན་པོ་གསང་ཡུམ་དུ་འདྲེན་སྡེ་བཞིའི་དཔུང། །གྲངས་མེད་

[024A]༄༅། །འཁོར་དང་བཅས་ཏེ་གནས་འདིར་གཤེགས། །རབ་དམར་བ་དན་རྣོན་པོ་སྔོ་སངས་དབྱིངས། །འཕྱར་བས་དྲེགས་པའི་དཔུང་གི་རུ་འདྲེན་གཙོ། །གནོད་སྦྱིན་ཙེའུ་དམར་པོ་འཁོར་དང་བཅས། །ཐོགས་མེད་རྟ་
མཆོག་ཤུགས་ཀྱིས་འདིར་གཤེགས་ཤིག་འབུམ་ཕྲག་ཟླ་བའི་ཁུ་བས་བྱུགས་པ་ཡི། །གངས་ཀྱི་རི་མཚུངས་སྲོག་བདག་ཚངས་པ་ཆེ། །སྤྲུལ་པ་ཡང་སྤྲུལ་རྣམས་མང་འཁོར་དང་བཅས། །གནས་འདིར་དགྱེས་པ་ཆེན་པོས་
གཤེགས་སུ་གསོལ། །མཐིང་ནག་མུན་པའི་གོས་ཅན་གཡས་པ་ཡི། །ཁྲོ་ཆུའི་ཐོ་བས་ལོག་འདྲེན་རྨེག་མེད་དུ། །གཞོམ་མཛད་དགེ་བསྙེན་ཆེན་པོ་རྡོ་རྗེ་ལེགས། །མཆེད་འཁོར་དཔུང་དང་བཅས་པ་གཤེགས་སུ་གསོལ། །བཛྲ་
ས་མཱ་ཛཿ་ཏིང་འཛིན་སྨིན་ལེགས་མ་ཡི་ཟུར་མིག་གིས། །མགྲོན་དུ་ཉེར་བཀུག་ཡེ་ཤེས་སྲུང་མའི་ཚོགས། །མདུན་དུ་རང་རང་དགྱེས་པའི་གདན་གྱི་སྟེང། །བཞུགས་ལ་རེ་བའི་དངོས་གྲུབ་སྩལ་དུ་གསོལ། །མཆོད་པའི་ཡུལ་དུ་སྤྱན་
དྲངས་པའི། །བསྟན་སྲུང་འཁོར་དང་བཅས་པ་ལ། །དགྱེས་པའི་དམ་རྫས་འབུལ་བ་ནི། །མཆོད་ཡོན་ལྷ་ཡི་ཁྲུས་ཆབ་དང། །རྣམ་བཀྲའི་མེ་ཏོག་དྲི་ཞིམ་སྤོས། །སྣང་གསལ་མར་མེ་བྱུག་པའི་རྗེས། །རོ་བརྒྱའི་བཟའ་བཏུང་སྙན་
འཇམས་སྒྲ། །འདོད་ཡོན་རྣམ་ལྔའི་མཆོད་ཚོགས་སྤྲིན། །ཀུན་ཏུ་བཟང་པོའི་རྣམ་རོལ་བཞིན། །རབ་འབྱམས་ནམ་མཁའི་དབྱིངས་སུ་འཁྲིགས། །དགྲ་བགེགས་བསྒྲལ་བའི་དབང་པོ་ལྔ། །ཁྲག་ཞག་མཁྲིས་པ་འཁྱིལ་བའི་མཚོ། །

[024B] །རྐང་གླིང་ཐོད་རྔ་ལ་སོགས་པ། །ཕྱི་ནང་ཉེར་སྤྱོད་མཆོད་པའི་ཚོགས། །དགྱེས་པ་ཆེན་པོས་བཞེས་སུ་གསོལ། །ཨོཾ་ཤྲཱི་དྷརྨ་པཱ་ལ་ས་པ་རི་ཝཱ་ར་ཨརྒྷཾ་ ནས།  ཤཔྟ་ འི་བར་བརྗོད།  གཞན་ཡང་བསྟན་སྲུང་
འཁོར་བཅས་ལ། །རི་རབ་གླིང་དང་གླིང་ཕྲན་བརྒྱད། །ལྷ་དང་མི་ཡི་ཕུན་སུམ་ཚོགས། །བཟང་ཞིང་འབྱོར་བ་མ་ལུས་འབུལ། །མྱུར་མགྱོགས་རྟ་དང་གཡག་རྒོད་དང། །མཆུ་སྡེར་རྣོ་དར་བྱ་དང་ལུག་འཕྲོག་བྱེད་ཁྱི་ནག་གཅན་གཟན་སོགས།།
མཛེས་བརྗིད་མཉེས་པའི་སྲོག་ཆགས་ཚོགས། །ཕྱི་ནང་གསང་བའི་རྟེན་དང་རྫས། །མ་ལུས་དངོས་བཤམས་ཡིད་སྤྲུལ་པས། །བསྟན་སྲུང་འཁོར་བཅས་ཐུགས་དམ་བསྐང། །ཉམས་ཆག་མ་ལུས་དག་གྱུར་ཅིག་སྟོང་གསུམ་ལྟར་ཡངས་ཐོད་
པའི་སྣོད། །ཡེ་ཤེས་ཤ་ལྔ་བདུད་རྩི་ལྔར། །ཞུ་བའི་དམ་རྫས་གཏོར་མ་དང། །སྨན་ར་ཀ་མཆོད་པ་རྒྱ་མཚོ་བཞེས།  །གོང་གི་སྔགས་གཤམ་དུ།  ཨི་དཾ་བ་ལིནྟ་ཁ་ཁ་ཁཱ་་ཁཱ་ཧི།  སྔགས་དེའི་མཐར་འབྲུ་གསུམ་བཏགས་པས་ནང་མཆོད་འབུལ།  འཇིགས་རུང་
གར་དགུའི་ཉམས་ལྡན་ཁྲོ་རྒྱལ་སྐུ། །དྲག་སྔགས་འབྲུག་སྟོང་ལྡིར་བ་ལྟ་བུའི་གསུང། །ཀུན་གཟིགས་ཡེ་ཤེས་ལྔ་རྫོགས་དབང་ཆེན་ཐུགས། །སྒོ་གསུམ་གུས་པ་ཆེན་པོས་བསྟོད་པར་བགྱི། །སྐྱེ་འགྲོའི་སྲོག་འཕྲོག་དགེ་སྡིག་ཤན་འབྱེད་པའི། །
གཤིན་རྗེའི་རྒྱལ་པོ་ཕྱི་ནང་གསང་བ་གསུམ། །དཔལ་ལྡན་འདོད་ཁམས་དབང་མོ་རེ་མ་ཏཱི། །གནས་གསུམ་མཁའ་འགྲོར་བཅས་ལ་བསྟོད་པར་བགྱི། །མཐུ་སྟོབས་འཇིག་དུས་མེ་ལྟར་འབར་བའི་རྩལ། །ལོག་འདྲེན་གཤེང་དུ་རབ་འཁྲུག་བསེ་

[025A]༄༅། །ཁྲབ་ཅན། །སྲོག་བདག་རྒྱལ་ཆེན་སྐུ་སྔ་འཇིགས་བྱེད་ཆེ། །ཙེའུ་དམར་དྲེགས་པའི་དཔུང་དང་བཅས་ལ་བསྟོད། །སྡེ་བརྒྱད་ཡོངས་ལ་དབང་སྒྱུར་ཀིངྐ་ར། །ལྷ་ཆེན་ཚངས་པ་དུང་གི་ཐོར་ཚུགས་ཅན། །དཔའ་
རྩལ་ཐོག་གི་ཤུགས་འཆང་རྡོ་རྗེ་ལེགས། །རྣམ་མང་འཁོར་དང་བཅས་ལ་བདག་བསྟོད་དོ། །བསྟན་སྐྱོང་ཡེ་ཤེས་སྤྱན་ལྡན་སྲུང་མ་དང། །དྲེགས་པའི་ལྷ་ཆེན་འཁོར་དང་བཅས་རྣམས་ཀྱི། །བུ་གཅིག་མ་ལྟར་རྣལ་འབྱོར་བདག་ཅག་ལ། །
རྟག་ཏུ་གཡེལ་བ་མེད་པར་སྲུང་སྐྱོབ་མཛོད། །མི་དང་མི་མིན་ཕྱི་ནང་འཚེ་བ་ཀུན། །ཞི་ཞིང་ལེགས་ཚོགས་དབྱར་གྱི་ཆུ་ལྟར་འཕེལ། །དགོས་པའི་དོན་འགྲུབ་ཁ་སྦྱོར་བདུན་ལྡན་གྱི། །གོ་འཕང་ཚེ་འདིར་འཐོབ་པའི་ཕྲིན་ལས་མཛོད།།
 དེ་རྗེས་གཏང་རག་གི་མཆོད་བསྟོད་ནོངས་བཤགས་གཤེགས་གསོལ་སོགས་སྤྱི་ལྟར་བྱ་བས་མཐའ་བརྒྱན་ནོ། །ཞེས་པ་འདི་ནི་ཉེ་འཁོར་བ་སྐུ་སྐྱེ་འཕགས་མཆོག་བློ་གསལ་རྒྱ་མཚོས་གོང་གསལ་ཡིད་མ་སྲུང་མ་རྣམས་ལ་མཆོད་གཏོར་འབུལ་ཚུལ་འཁྱེར་བདེ་ཞིག་དགོས་ཞེས་བསྐུལ་བ་ལྟར་ཤཱཀྱའི་དགེ་སློང་
བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།མི་འགྱུར་རྟག་་ཏུ་ཞི་བ་ཆོས་སྐུའི་དབྱིངས། །སྣ་ཚོགས་རོལ་མོ་འཁྲོལ་བའི་ཆོ་འཕྲུལ་ལས། །སྣང་སྲིད་དྲེགས་པའི་རྗེར་ཤར་དགྲ་ལྷའི་གཙོ། །ཕྲིན་ལས་རྒྱལ་པོ་འཁོར་དང་
བཅས་ལ་བསྟོད། །འདིར་གཤེགས་དགྱེས་པའི་གདན་སྟེང་བག་ཕོབ་ལ། །ཉེར་སྤྱོད་འདོད་ཡོན་རྣམ་ལྔ་ཕྱི་དང་ནང། །གསང་བའི་རྟེན་དང་མཉེས་བྱེད་མཁོ་བའི་རྫས། །སྨན་ར་ཀ་གཏོར་མའི་ཚོགས་རྣམས་འབུལ་གྱི་བཞེས། །རྣལ་

[025B] །བསྟན་སྲུང་རྒྱལ་པོ་ཆེན་པོ་འཁོར་དང་བཅས། །བསྟོད་ཅིང་བསྐུལ་ལོ་ཕྲིན་ལས་རྣམ་པ་བཞི། །མ་ཐོགས་ད་ལྟ་ཉིད་དུ་འགྲུབ་པར་མཛོད།  །ཅེས་པ་འདི་ཡང་དད་གཏོང་ལྷག་བསམ་གྱི་ནོར་བུས་ཕྱུག་པ་སྐྱེད་བྱེད་གུན་བསོད་
ནམས་དར་རྒྱས་ཀྱིས་བསྐུལ་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།ཕུན་ཚོགས་ཉམས་སུ་དགའ་བ་སྨན་གྱི་ལྗོངས། །རིན་ཆེན་ཕོ་བྲང་བཀོད་ལེགས་སྐྱེད་མོས་ཚལ། །སུམ་རྩེ་ན་ཡུལ་སར་འགྲན་བཟོད་གནས་
མཆོག་ན། །གསང་མཚན་རྡོ་རྗེ་གཡུ་ལོ་སྨན་གཅིག་མ། །ཤེལ་དཀར་མདངས་འཛིན་གཟི་བརྗིད་ཕུང་པོར་འཚེར། །མཛེས་པའི་ན་བཟའ་རིན་ཆེན་རྒྱན་གྱིས་སྤྲས། །ཤ་བ་ལ་སོགས་མ་ངེས་བཞོན་པའི་སྟེང། །སྦ་གླིང་མདའ་དར་གཡབ་མོས་
དངོས་གྲུབ་འགུགས། །འཇོ་སྒེག་ཡིད་འཕྲོག་རི་དྭགས་མིག་ཅན་མ། །སྨན་བཙུན་ལ་སོགས་གྲངས་མེད་འཁོར་དང་བཅས། །སྔོན་གྱི་ཐ་ཚིག་དགོངས་ལ་མདུན་གྱི་གཞིར། །མ་ཐོགས་རིངས་པའི་ཚུལ་གྱིས་གཤེགས་སུ་གསོལ། །མཛེས་ལྡན་མིག་གི་
བདུད་རྩི་གཟུགས་མཆོག་དང། །སྙན་འཇེབས་གླུ་དབྱངས་རོལ་མོ་འབྲུག་ལྟར་ལྡིར། །དྲི་བཟང་སྨན་ངང་ཤིང་སྣའི་དུད་པ་འཐུལ། །རོ་བརྒྱ་ལྡན་པའི་ལྡག་མྱང་བཟའ་བཅའ་བཏུང། །རི་རབ་ལྟར་མཐོ་སྣ་ཚོགས་གོས་བཟང་རྣམས། །དབྱར་སྐྱེས་ཆུ་འཛིན་
བཞིན་དུ་ལང་ལིང་གཡོ། །འབྲུ་གསུམ་བྱིན་བརླབས་དམ་རྫས་གཏོར་མ་ནི། །གཡུས་བརྒྱན་བདུད་རྩི་རྒྱ་མཚོར་སྤུངས་པས་མཆོད། །མེ་ལོང་དར་སྣས་བརྒྱན་པའི་མདའ་མོ་སོགས། །ཕྱི་ནང་རྟེན་རྫས་མདོས་ན་མཁོ་བའི་རྫས། །མ་ཚང་མེད་དགུའི་འབྱོར་པ་་

[026A]༄༅། །སྙེད་ཀུན། །འབུལ་ལོ་ཐུགས་དམ་དབྱིངས་སུ་སྐོང་གྱུར་ཅིག། །ཆོས་ཀུན་སྤྲོས་པས་དབེན་པའི་དེ་བཞིན་ཉིད། །རྣམ་དག་ནམ་མཁའ་བཞིན་དུ་དྲི་བྲལ་ཡང། །ཀུན་རྫོབ་འཁྲུལ་བས་བསྐྱེད་པའི་ནོངས་པ་ཀུན། །མཐོལ་ལོ་
བཤགས་སོ་ཚངས་བ་སྩལ་དུ་གསོལ། །སྨིན་ལེགས་ལྟ་ན་སྡུག་པ་ཡིད་ཀྱི་མཁར། །མཛེས་གྱུར་འཇའ་ཚོན་བཞིན་དུ་དག་ཅིང་གསལ། །མཐུ་སྟོབས་ནུས་པ་དཔག་དཀའ་སྨན་མོའི་གཙོ། །སྣ་ཚོགས་འཁོར་དང་བཅས་ལ་བསྟོད་པར་བགྱི། །རྣལ་
འབྱོར་བདག་ཅག་ཆོས་བཞིན་སྤྱོད་པ་ལ། །ཕྱི་ནང་ཉེར་འཚེ་ཞི་ཞིང་ལེགས་ཚོགས་ཀུན། །འབད་མེད་འགྲུབ་ཅིང་སྔོན་གྱི་གཡར་དམ་བཞིན། །རྟག་ཏུ་གཡེལ་བ་མེད་པར་གྲོགས་མཛད་གསོལ།  །དེ་ནས།  མ་སྙེད་ཡོངས་སུ་མ་ཤེས་དང།  །ཞེས་
སོགས་ཀྱིས་བཟོད་གསོལ་དང། རང་གནས་སུ་གཤེགས་པར་གསོལ་བ་སོགས་སྤྱི་ལྟར་བྱའོ། །ཞེས་པ་འདི་ནི་ཏྲེ་བོ་མ་ཟུར་བླ་མ་ཡེ་ཤེས་རྒྱལ་མཚན་གྱིས། དབེན་གནས་གསར་བསྐྲུན་གྱི་གནས་རིའི་གཞི་བདག་ལ་གསོལ་མཆོད་དགོས་ཞེས་བསྐུལ་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་ཉི་ཉག་སྒང་
དུ་སྦྱར་བའོ།།    ༈     །།མིག་གི་བདུད་རྩི་འགྱུར་བའི་ལུས་ཕྲ་ཅན། །མཐོ་རིས་སྨིན་ལེགས་ཁེངས་འཕྲོག་སྨན་མོ་སོགས། །གཞི་འདིར་མངའ་མཛད་གནས་བདག་འཁོར་བཅས་ལ། །དགྱེས་པ་བསྐྱེད་ཆེན་མཐུན་རྫས་འབུལ་བ་ནི། །
སྲིད་ན་མཁོ་དགུའི་འབྱོར་པ་མ་ཚང་མེད། །སྣ་ཚོགས་འཕྱུར་བུར་སྤུངས་པའི་སྤྲིན་སྤྲོ་བས། །ཉེར་འཚེ་ཞི་ལ་མཐུན་རྐྱེན་བསམ་དོན་རྣམས། །སྒྲུབ་སླད་ཇི་ལྟར་ནུས་པའི་ཕྲིན་ལས་མཛོད།  །ཅེས་པ་འདི་ནི་མགར་ཐར་ཉེ་འདབས་ཀྱི་ཆུ་ཚན་ཁར་གནས་བདག་

[026B]།     ༈    །།རྒྱལ་ཀུན་གསང་བ་བསམ་འཕེལ་ཡིད་བཞིན་ནོར། །མཐུ་སྟོབས་ཟ་མ་ཏོག་ཏུ་སྤུངས་
པའི་མཛོད། །ཕྱག་ན་རྡོ་རྗེ་འབར་བའི་ལྷ་མཆོག་ཆེས། །མཆོག་ཐུན་དངོས་གྲུབ་མ་ལུས་དེང་འདིར་སྩོལ། །གདོད་ནས་ཞི་བ་ཀུན་ཁྱབ་ཆོས་ཀྱི་དབྱིངས། །སྣ་ཚོགས་ཆོ་འཕྲུལ་དབང་པོའི་གཞུ་རིས་ལྟར། །སྟོན་མཛད་རོང་ལྷ་རྒྱལ་མཚན་
མཐུ་ཆེན་གཙོ། །བཀའ་ཉན་འཁོར་བཅས་གནས་འདིར་གཤེགས་སུ་གསོལ། །བྱུ་རུའི་ལྷུན་པོ་ཉི་མ་འབུམ་ཕྲག་གིས། །འཁྱུད་བཞིན་མདོག་དམར་འཚེར་བའི་འོད་ཟེར་ཅན། །དཔའ་བོ་གཡུལ་ཞུགས་ཆས་སྤྲས་བྲག་དམར་བ། །འཁོར་
དང་བཅས་པ་གནས་འདིར་གཤེགས་སུ་གསོལ། །འཁོར་འདས་དབང་སྒྱུར་པདྨ་སམྦྷ་སོགས། །བྱིན་རླབས་གཏེར་གྱུར་དངོས་བརྒྱུད་བླ་མ་དང། །ཡི་དམ་ཞི་ཁྲོའི་དམ་ཚིག་རྗེས་དགོངས་ལ། །ཐོགས་མེད་འདིར་གཤེགས་དགྱེས་པའི་གདན་ལ་
བཞུགས༑ །མཆོད་ཡོན་ཞབས་བསིལ་ལྷ་ཆུའི་རྒྱུན་ལྟར་སྦྲེངས། །དབང་ལྔའི་མེ་ཏོག་དྲི་ཞིམ་བདུག་སྤོས་འཐུལ། །སྣང་གསལ་སྒྲོན་མེ་དྲི་བཟང་བྱུག་པ་དང། །རོ་བདའི་ཟས་མཆོག་སྣ་ཚོགས་རོལ་མོ་ལྡིར། །ཤ་ཁྲག་འབྲུ་སྣའི་གཏོར་མ་
རི་ལྟར་མཐོ། །རྩ་བརྒྱད་སྟོང་སྦྱར་བདུད་རྩི་གསེར་སྐྱེམས་ཕུང། །དགྲ་བགེགས་ཁྲག་མཚོ་དམར་སེར་ཝུ་ཕྲེང་ཅན། །མཆོད་པར་འབུལ་ལོ་དགྱེས་པས་ལོངས་སུ་སྤྱོད། །གཞན་ཡང་དངོས་སུ་བཤམས་དང་ཡིད་སྤྲུལ་པའི། །མཐུན་རྫས་སྤྱན་

[027A]༄༅། །གཟིགས་ས་གཞི་བར་སྣང་ཁྱོན། །ཀུན་ནས་ཡོངས་གང་མ་ཚང་མེད་པ་འདིས། །གཙོ་འཁོར་མ་ལུས་མཉེས་ཤིང་ཚིམ་གྱུར་ཅིག་རྫུ་འཕྲུལ་རླུང་གི་ཤུགས་འཆང་རྟ་ནག་སྟེང། །ཁྲོ་གཏུམ་སྲིད་གསུམ་གཡོ་བའི་གར་
སྟབས་ཅན། །གཡས་པ་མདུང་རྣོན་གཡོན་པ་དགྲ་སྙིང་འཛིན། །བདུད་མགོན་དམག་དཔོན་ཆེན་པོ་འཁོར་བཅས་བསྟོད། །མཐུ་རྩལ་མི་བཟད་དྲག་པོའི་སྤྲིན་རུམ་ལས། །སྣ་ཚོགས་ཆོ་འཕྲུལ་ཐོག་གི་ཚ་ཟེར་གྱིས། །མ་རུངས་མགོ་བོ་འགས་བྱེད་བྲག་དམར་བ་
བཙན་རྒོད་འཁོར་དང་བཅས་ལ་བསྟོད་པར་བགྱི། །དམ་ཚིག་རྡོ་རྗེ་ཐོད་བཅིངས་ཕྲིན་ལས་ཀུན། །ཐོགས་མེད་སྒྲུབ་ནུས་སྲུང་མ་འཁོར་བཅས་པས། །རྣལ་འབྱོར་བདག་ཅག་གཞིས་ལམ་བྱེས་ཀུན་ཏུ། །སྲུང་སྐྱོབ་མེལ་ཚེ་རྟག་ཏུ་མི་གཡེལ་མཛོད། །ནད་
གདོན་པར་གཅོད་ཞི་ལ་ཚེ་དཔལ་སོགས། །ཡིད་བསམས་འདོད་པ་འགྲུབ་ཅིང་དགྲ་དང་བགེགས། །གང་འཚམས་ཆད་པས་ཚར་ཆོད་རེ་བ་ཀུན། །སྩོལ་ལ་དཔག་བསམ་ཤིང་དང་འདྲ་བར་མཛོད།  །ཅེས་ཨེ་རོང་གི་སའི་ཆ་བསྲུང་བའི་བདུད་མགོན་རོང་ལྷ་རྒྱལ་
མཚན་དང། འཁོར་བཙན་རྒོད་བྲག་དམར་བ་དམིགས་བསལ་ཡོད་པའི་གསོལ་མཆོད་ཅིག་དགོས་ཞེས་ཨུའི་ཅིང་དར་ཁན་མགྲོན་གཉེར་བློ་བཟང་དཀོན་མཆོག་གིས་བསྐུལ་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་དྲུང་ཡིག་ཚངས་སྐྱེས་བློ་ལྡན་ནོ།། །།།
   ༈    །ཕྲིན་ལས་ཡིད་བཞིན་སྐོང་བའི་བདུད་མགོན་ཆེ། །ཏྲཀཤད་ལ་སོགས་རྣམ་འགྱུར་མ་ངེས་པའི། །ཆོས་འཁོར་སྐྱོང་བའི་སྲུང་མ་འཁོར་བཅས་ཀྱིས། །སངས་རྒྱས་བསྟན་དར་བསྟན་འཛིན་སྐུ་ཚེ་དང། །ཕྲིན་

[027B] །ཁྱད་པར་རི་སྒོ་བསླབ་གསུམ་ཆོས་ཀྱི་སྡེ། །མི་ཉམས་སྲིད་མཐར་འཕེལ་བའི་ཕྲིན་ལས་མཛོད། །སྤྱི་དང་བྱེ་བྲག་འཇིག་རྟེན་ཁམས་ཀུན་ཏུ། །སྙིགས་མའི་རྒུད་པ་མ་ལུས་ཞི་བ་དང། །བདག་ཅག་བསམ་དོན་
ལྷུན་གྱིས་གྲུབ་པ་ཡི། །རྒྱལ་རྔ་དུས་འདིར་ཆེར་སྒྲོག་པར་མཛོད།  །ཆོས་སྡེ་གཞན་ལ་སྦྱོར་ན། ཁྱད་པར་བསླབ་གསུམ་ཆོས་ཀྱི་སྡེ་ཆེན་པོ། །ལྷ་རྒྱ་རི་བའི་ཆོས་སྲིད་ལ་སྦྱོར་ན། ཁྱད་པར་ས་སྐྱོང་ལྷ་རིགས་རྒྱ་རི་བའི། །ཆོས་སྲིད་མི་ཉམས་འཕེལ་བའི་ཕྲིན་ལས་མཛོད། །ཅེས་པ་ཡང་སྔར་དག་
རྩོམ་བགྱིས་པའི་བདུད་མགོན་རོང་ལྷ་རྒྱལ་མཚན་པའི་གསོལ་མཆོད་ཀྱི་སྐབས་མཚམས་ཤིག་ཏུ་སྦྱར་ཆོག་པའི་འདོད་གསོལ་འདི་ལྟར་དགོས་ཞེས་ཨུའི་ཅིང་དར་ཁན་མགྲོན་གཉེར་བློ་བཟང་དཀོན་མཆོག་གིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།    ༈     །།དངོས་གྲུབ་མ་
ལུས་འབྱུང་གནས་ཡིད་བཞིན་ནོར། །བླ་མ་ཡི་དམ་དབྱེར་མེད་མྱུར་མཛད་མགོན། །འཆི་བདག་ལས་ཀྱི་གཤིན་རྗེ་འཁོར་བཅས་པས། །བྱང་ཆུབ་བར་དུ་ཕྲིན་ལས་གཡེལ་མེད་མཛོད།  །འདིར་མྱུར་མཛད་ཡེ་ཤེས་མགོན་པོ་ཕྱག་དྲུག་པ་དང་འཆི་བདག་ལས་ཀྱི་གཤིན་རྗེ་གཉིས་
ལ་མཆོད་གཏོར་འབུལ་ཚུལ་མདོར་བསྡུས་ཇི་ལྟར་བྱ་བ་ལ། རང་རྡོ་རྗེ་འཇིགས་བྱེད་སྐད་ཅིག་ཀྲོང་བསྐྱེད་ལྟ་བུས་མཚོན་ཡི་དམ་གྱི་རྣལ་འབྱོར་སྔོན་དུ་འགྲོ་བས་མཆོད་གཏོར་ནང་མཆོད་རྣམས་བླ་མེད་སྤྱི་ལྟར་བྱིན་གྱིས་བརླབ།  རང་ཉིད་ཡི་དམ་ལྷར་གསལ་ཐུགས་ཀ་ནས། །འོད་ཟེར་འཕྲོས་པས་ཤར་ལྷོ་
བསིལ་བ་ཚལ། །འཇིགས་རུང་དུར་ཁྲོད་ཙན་དན་ཚང་ཚིང་ནས། །མྱུར་མཛད་ཡེ་ཤེས་མགོན་པོ་འཁོར་བཅས་དང། །ལྷོ་ཕྱོགས་གཏུམ་དྲག་འཆི་བདག་གཤིན་རྗེའི་གནས། །རིམ་པ་བདུན་གྱི་ས་འོག་ལྕགས་མཁར་ནས། །ཆོས་ཀྱི་རྒྱལ་པོ་འཁོར་བཅས་

[028A]༄༅། །སྤྱན་དྲངས་ཏེ། །མདུན་དུ་དགྱེས་པས་བརྟན་པར་བཞུགས་སུ་གསོལ། །ཨོཾ་ཤྲཱི་མཧཱ་ཀཱ་ལ་ཀཱ་ལ་དའུ་པ་ས་པ་རི་ཝཱ་ར་ཨེ་ཧྱ་ཧི་ཛཿ་ཛཿ་པདྨ་ཀ་མ་ལཱ་ཡེ་སྟྭཾ།  མཆོད་གཏོར་འབུལ་བ་ནི།  སྟོང་གསུམ་ལྟར་ཡངས་གྲངས་མེད་ཐོད་པའི་
སྣོད༑ ༑ཁྲག་གི་ཨརྒྷཾ་ཞབས་བསིལ་རྒྱ་མཚོར་འཁྱིལ། །དབང་ལྔའི་མེ་ཏོག་ཤ་ཆེན་གསུར་དུད་འཁྲིགས། །ཞུན་ཆེན་སྒྲོན་མེ་ཁྲག་ཞག་མཁྲིས་པའི་དྲི། །ཤ་རུས་ཞལ་ཟས་སྣ་ཚོགས་རོལ་མོ་འཁྲོལ། །གཞན་ཡང་ཕྱི་ནང་ཉེར་སྤྱོད་འདོད་ཡོན་ལྔ།།
རྒྱལ་སྲིད་སྣ་བདུན་བཀྲ་ཤིས་རྫས་རྟགས་བརྒྱད། །རི་རབ་ལྷ་མིའི་དཔལ་འབྱོར་མ་ཚང་མེད། །རྟ་གཡག་བྱ་ཁྱི་ལུག་སོགས་སྲོག་ཆགས་དང། །དགྲ་འཇོམས་མཚོན་ཆ་རང་སྲུང་གོ་ཁྲབ་སོགས། །སྤྱན་གཟིགས་ཕྱི་ནང་གསང་བ་བླ་མེད་རྟེན། །རབ་
འབྱམས་མཐུན་རྫས་མཆོད་པས་མཉེས་གྱུར་ཅིག་ཨོཾ་ཤྲཱི་ མཧཱ་ཀཱ་ལ་ཀཱ་ལ་རཱུ་པ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཧཱུཾ་སཱཧཱ་ ནས།  ཤཔྡ་ འི་བར་དང། སྔགས་དེའི་མཐར་  ཨོཾ་ཨཱ་ཧཱུཾ།  བཏགས་པས་ནང་མཆོད་ཕུལ།  མགྲོན་རྣམས་ཀྱི་ལྗགས་ཧཱུཾ་ལས་བྱུང་བའི་རྡོ་རྗེ་རྩེ་གཅིག་པ་
དམར་པོའི་འོད་ཀྱི་སྦུ་གུས་གཏོར་མའི་བཅུད་དྲངས་ཏེ་གསོལ་བར་གྱུར། ཨོཾ་ཤྲཱི་མཧཱ་ཀཱ་ལ་ཀཱ་ལ་རཱུ་པ་ས་པ་རི་ཝཱ་ར་ཨི་དཾ་བ་ལིནྟ་ཁ་ཁ་ཁཱ་ཧི་ཁཱ་ཧི།  ཞེས་པ་བདུན་ལ་སོགས་པས་གཏོར་མ་ཕུལ། སླར་ཡང་གོང་ལྟར་མཆོད་པ་དང་ནང་མཆོད་ཕུལ་རྗེས། བསྟོད་པ་ནི་
ཧཱུཾ༑  རྒྱལ་བ་ཀུན་གྱི་སྙིང་རྗེ་གཅིག་བསྡུས་གཟུགས། །སྤྱན་རས་གཟིགས་དབང་གདུག་པ་སྒྲོལ་བའི་སླད། །འཇིགས་རུང་སྲིན་པོའི་གར་སྒྱུར་མྱུར་མཛད་མགོན། །ཡུམ་གཅིག་གནོད་སྦྱིན་བཞི་སོགས་འཁོར་བཅས་བསྟོད། །སྟང་ ཟིལ་རི་བོར་

[028B]  །འཁྱུད་འདྲ་ས་ཆེན་གཡོ་བའི་གར་སྟབས་ཅན། །གཤིན་རྗེའི་རྒྱལ་པོ་ཡུམ་མཆོག་ཙམུཎྜཱི། །ཕོ་བརྒྱད་མོ་བརྒྱད་འཁོར་དང་བཅས་ལ་བསྟོད། །སྔོན་ཚེ་དངོས་བརྒྱུད་བླ་མ་རྒྱལ་བ་ཡིས། །བཀའ་བསྒོས་དམ་ཚིག་གཉན་པོ་ཞལ་
བཞེས་ལྟར། །སངས་རྒྱས་བསྟན་དང་བསྟན་འཛིན་ཕྲིན་ལས་དང། །འཇིག་རྟེན་བདེ་ལེགས་རྫོགས་ལྡན་དུས་བཞིན་སྤེལ། །ཁྱད་པར་བདག་སོགས་རྣམས་ལ་ནད་གདོན་བགེགས། །ཕྱི་ནང་ཉེར་འཚེ་ཞི་ཞིང་ཆོས་སྲིད་ཀྱི། །ལེགས་ཚོགས་དགོས་
པ་མ་ལུས་ལྷུན་གྱིས་འགྲུབ། །སྲུང་སྐྱོབ་ཕྲིན་ལས་རྟག་ཏུ་མི་གཡེལ་མཛོད། །ལོག་པའི་སེམས་འཆང་ཉེས་མེད་གླགས་ལྟའི་དགྲ། །བགེགས་རིགས་སྡེ་དང་བཅས་པ་གང་འཚམས་ཀྱི། །ཆད་པས་མྱུར་དུ་ཚར་ཆོད་བསམ་དོན་ཀུན། །མ་ཐོགས་
འགྲུབ་པའི་བཀྲ་ཤིས་དཔལ་སྩོལ་ཞིག་ །དེ་ནས་ཡིག་བརྒྱས་ཆད་ལྷག་ཁ་བསྐང་ཞིང།  མ་རྙེད་ཡོངས་སུ་མ་ཤེས་དང།  །སོགས་ཀྱིས་ནོངས་བཤགས་བྱས་རྗེ།  ཁྱེད་ཀྱིས་སེམས་ཅན་དོན་ཀུན་མཛད།  །སོགས་ཀྱིས་མགྲོན་རྣམས་རང་གནས་སུ་གཤེགས། སྨོན་ལམ་
བཀྲ་ཤིས་སྤྱི་ལྟར་བྱའོ། །དཔལ་མྱུར་མཛད་མགོན་པོ་ཕྱག་དྲུག་པ་དང། དམ་ཅན་ཆོས་ཀྱི་རྒྱལ་པོ་གཉིས་ལ་མཆོད་གཏོར་འབུལ་ཚུལ་འདི་ནི། དད་གཏོང་ལྷག་བསམ་རྨ་མེད་པའི་འབྱོར་པ་ཅན་སྐྱེད་བྱེད་ཀུན་བསོད་ནམས་དར་རྒྱས་ཀྱིས་རྒྱུན་ཁྱེར་དུ་དགོས་ཚུལ་བསྐུལ་མ་མཛད་པ་ལྟར་ཤཱཀྱའི་དགེ་སློང་བློ་བཟང་བསྐལ་
བཟང་རྒྱ་མཚོས་སྦྱར་བའོ།།    ༈     །།དངོས་གྲུབ་བྱེ་བའི་གཏེར་གྱུར་བླ་མ་དང། །ཡི་དམ་དཀྱིལ་འཁོར་རྒྱལ་བ་རྒྱ་མཚོའི་ལྷ། །གནས་གསུམ་མཁའ་འགྲོ་མཐུ་ལྡན་དཀར་ཕྱོགས་ཀྱི། །ཆོས་སྐྱོང་སྲུང་མར་བཅས་པའི་ནུས་བྱིན་དང། །ཁྱད་པར་རྒྱལ་

[029A]༄༅། །ཡུམ་རྡོ་རྗེ་དབྱིངས་ཕྱུག་གང། །གཏུམ་དྲག་གར་མཛད་དཔལ་ལྡན་དམག་ཟོར་མ། །འཁོར་ཚོགས་དམ་ཅན་སྡེ་དཔུང་གྲངས་མེད་བཅས། །སྔོན་གྱི་ཞལ་བཞེས་དམ་བཅའ་རྗེས་དགོངས་ལ། །རྒྱལ་བའི་བསྟན་དང་ཁྱད་
པར་གསེར་མདོག་ཞྭ།  །ལྷ་མོའི་སྐབས་འདི་སོར་བཞག་དང། ཆོས་སྐྱོང་གཞན་ལ་རྐང་པ་གཉིས་པོ་འདི་ཚབ། ཁྱད་པར་རྣལ་འབྱོར་བདག་ཅག་བསྙེན་བསྒྲུབས་པའི། །དགྲ་བགེགས་གཤེད་གྱུར་རྒྱལ་བའི་བསྟན་སྲུང་དབང། །ཞེས་པར་བསྒྱུར།  འཆང་བའི་ལུགས་བཟང་སྲིད་མཐར་མི་ཉམས་
ལ༑ ༑འགྲོ་བ་མ་ལུས་དཀར་མིན་ཉེས་པའི་འབྲས། །ཞི་ཞིང་རྫོགས་ལྡན་དགའ་སྟོན་སྩལ་དུ་གསོལ། །བློ་བཟང་གྲགས་བསྟན་འདེགས་ལ་ལྷག་བསམ་ཟླ། །ཉ་གང་རྗེས་འགྲོ་བསྐལ་བཟང་རྒྱ་མཚོའི་སྡེར། །ཕྱི་ནང་ཉེར་འཚེ་ཞི་ཞིང་ལེགས་ཚོགས་
འཕེལ། །དབང་དྲག་ཕྲིན་ལས་མཐའ་དག་འགྲུབ་པར་མཛོད། །གང་གི་ཞབས་ཟུང་བཅུ་གཉིས་བདག་པོའི་འགྲོས། །གངས་ཅན་ལྷ་ལམ་ངོས་འཕགས་གཞན་ཕན་འོད། །རྒྱ་ཆེར་འཕྲོས་པས་ཆོས་སྲིད་འདམ་སྐྱེས་ཁ། །ལྷག་པར་རྒྱས་པའི་
ཕྲིན་ལས་མ་གཡེལ་ཞིག་ །ཅེས་པ་འདི་ནི་ཆོས་འཁོར་རྒྱལ་སྤྱི་ཚོགས་ཀྱི་རིང་འཚོའི་རྟེན་འབྱུང་བསྒྲིག་མིའི་གཡར་ལམ་ནས་ཆོས་སྲུང་གི་བསྐང་བ་ཕྲིན་བཅོལ་གཤམ་འཐུད་ཆོག་པའི་འདོད་གསོལ་གོང་སྨོས་བཞིན་དགོས་ཞེས་བསྐུལ་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་མི་ཉག་སྒང་གི་
སའི་ཆར་སྦྱར།།    ༈    །།འདིར་དྲེགས་པའི་སྡེ་དཔོན་ཆེན་པོ་སྐུ་ལྔ་སྤྱི་དང། བྱེ་བྲག་གནས་ཆུང་དགྲ་ལྷ་སྐྱེས་གཅིག་གི་གསོལ་མཆོད་བྱ་བའི་རིམ་པ་ལ་མཆོད་གཏོར་སྤྱན་གཟིགས་སོགས་འདུ་བྱས། རང་ཡི་དམ་གྱི་བདག་བསྐྱེད་རྒྱས་བསྡུས་ཅི་རིགས་སྔོན་དུ་འགྲོ་བས་བྱིན་རླབས་སྤྱི་ལྟར་བྱས་རྗེས་

[029B]  ཧཱུཾ༑ ལྷུན་གྲུབ་བདེ་ཆེན་ཉམས་ལས་རིགས་བརྒྱའི་གར། །སྒྱུར་མཛད་རྡོ་རྗེ་སློབ་དཔོན་འཁོར་ལོའི་མགོན། །ཡི་དམ་དཔའ་བོ་མཁའ་འགྲོ་བཀའ་སྡོད་བཅས། །མཆོག་ཐུན་དངོས་གྲུབ་གཏེར་ཆེན་
དེང་འདིར་སྩོལ། །ཀུན་ཁྱབ་བརྗོད་ལས་འདས་པའི་ཡེ་ཤེས་དབྱིངས། །གྲངས་མེད་སྒྱུ་འཕྲུལ་དྲ་བའི་རོལ་བ་ལས། །སྣང་སྲིད་དྲེགས་པའི་སྡེ་དཔོན་སྐུ་ལྔ་པོ། །རྣམ་མང་འཁོར་ཚོགས་མ་ལུས་གནས་འདིར་གཤེགས། །ཁྱད་པར་ནུབ་ཕྱོགས་
གསུང་གི་རྒྱལ་པོ་ཆེ། །དགྲ་ལྷ་སྐྱེས་གཅིག་མཛེས་བྱེད་པདྨ་ཡུམ། །བློན་པོ་རྡོ་རྗེ་གྲགས་ལྡན་འཁོར་དང་བཅས། །མ་ཐོགས་དམ་ཚིག་དབང་གིས་གནས་འདིར་གཤེགས། །སྤྱན་གཟིགས་མཐུན་རྫས་གནམས་བར་སྣང་གང། །འབོད་པའི་
གདུང་དབྱངས་རྐང་གླིང་རོལ་མོ་འཁྲོལ། །ཤ་ཆེན་སྤོས་དཀར་བསྲེག་ཅིང་དར་སྣ་ཡི། །གཡབ་མོས་འབོད་དོ་རིངས་པའི་ཚུལ་གྱིས་གཤེགས། །ཏིང་འཛིན་སྒྱུ་མ་མཁན་གྱི་འཕྲུལ་འཁོར་ལས། །མདུན་དུ་དུར་ཁྲོད་རྣམ་བརྗིད་གཞལ་ཡས་ཁང། །སྣ་
ཚོགས་བཀོད་པའི་བྱེ་བྲག་མཐའ་ཡས་འདིར། །བརྟན་པར་བཞུགས་ལ་དགྱེས་པའི་དགའ་སྟོན་སྩོལ། །མཐུ་སྟོབས་ནུས་པའི་མངའ་བདག་པི་ཧ་ར། །གནོད་སྦྱིན་སྡེ་ལྔའི་ཚོགས་ལ་ཕྱག་འཚལ་ལོ། །དབང་ཆེན་དཀྱིལ་འཁོར་དབང་གསོལ་ཁས་
བླངས་པའི། །དམ་ཚིག་རྡོ་རྗེའི་རྒྱ་ལས་མ་འདའ་ཞིག་ཧཱུཾ༑ ཟག་མེད་བདེ་བ་ཆེན་པོའི་ལྷ་ལམ་ངོས། །སྣ་ཚོགས་མཆོད་སྤྲིན་ཕུང་པོ་མཐའ་ཀླས་པ། །འཁོར་གསུམ་མཚན་འཛིན་བྲལ་བའི་རྣམ་འགྱུར་འབུམ། །སྤྲོ་བས་རབ་དགའི་སྙིང་པོ་འབར་གྱུར་

[030A]༄༅། །ཅིག་ཁ་དོག་བཀྲ་བའི་ཆུ་སྐྱེས་འདབ་བརྒྱ་རྒོད། །དྲི་བཟང་སྨན་དང་སྤོས་ངད་དུད་པ་འཐུལ། །ཉི་ཟླའི་དབེར་འོས་སྣང་གསལ་སྒྲོན་མེ་དྲི། །ལྷ་མིའི་བཟའ་བཅའ་རོ་བརྒྱ་ལྡན་པའི་ཚོགས། །སྙན་བརྗིད་རོལ་མོ་
འབྲུག་སྟོང་ལྟར་ལྡིར་བ། །བསྟན་སྲུང་འཁོར་བཅས་དགྱེས་པ་བསྐྱེད་ཕྱིར་འབུལ། །དམར་ཆེན་རཀྟ་སྦྲོང་བའི་ཨརྒྷཾ་དང། །དབང་པོའི་མེ་ཏོག་ཤ་གསུང་དུད་སྤྲིན་འཐིབས། །ཚིལ་ཆེན་མར་མེ་ཁྲག་ཞག་མཁྲིས་པའི་དྲི། །ཤ་རུས་ཞལ་ཟས་
མི་རྐང་གླིང་བུ་སོགས། །ཕྱི་ནང་ཉེར་སྤྱོད་མ་ཚང་མེད་པ་འདི། །བསྟན་སྲུང་འཁོར་བཅས་བགྱེས་པ་བསྐྱེད་ཕྱིར་འབུལ། །མི་ལྤགས་གཅན་གཟན་གཡང་གཞི་མཁའ་དབྱིངས་བྲེས། །ནང་ཁྲོལ་རྒྱུ་མའི་ལྔ་ལྡི་ཕྱོགས་ཀུན་ཁྱབ། །མྱུར་མགྱོགས་
རྟ་དང་གཡག་རྒོད་མ་ཧེ་བ། །ར་ལུག་བྱ་ཁྱི་སྟག་སེང་གླང་པོ་སོགས། །སྲོག་ཆགས་གཅན་གཟན་ས་གཞི་གང་བ་འདི། །བསྟན་སྲུང་འཁོར་བཅས་དགྱེས་པ་བསྐྱེད་ཕྱིར་འབུལ། །མཛེས་པའི་གླུ་གར་འབག་ཤོན་རྩེད་འཇོ་དང། །ཟ་འོག་བེར་དང་
སྣམ་སྦྱར་ཞི་དུལ་ཆས། །རིན་ཅེན་རུས་རྒྱན་སྤྲུལ་གྱི་ཆུན་པོ་དང། །རང་སྲུང་གོ་ཆ་དགྲ་འཇོམས་རྣོ་ངར་མཚོན། །ཐེབ་ཞུ་ཞྭ་ནག་ལ་སོགས་ཉེར་སྤྱད་འདི། །བསྟན་སྲུང་འཁོར་བཅས་དགྱེས་པ་བསྐྱེད་ཕྱིར་འབུལ། །སྟག་དང་སྤྲེའུ་བྱ་རྒོད་སྤྱང་
ཀི་དང། །ཟ་འོག་ཕྱོགས་ལས་རྒྱལ་བའི་མཚན་མ་བསྒྲེང། །སྒྲུབ་གཏོར་མཆོད་གཏོར་རྒྱན་གྱིས་མཛེས་པའི་མདོས། །དྲེགས་པ་འདུ་བའི་ཕྱི་ནང་གསང་བའི་རྟེན། །བླ་རྡོ་སྲོག་འཁོར་ཚུལ་བཞིན་བཤམས་པ་འདི། །བསྟན་སྲུང་འཁོར་བཅས་

[030B] །རིན་ཆེན་སྣ་བཞིའི་རང་བཞིན་ལྷུན་པོ་དང། །གླིང་བཞི་གླིང་ཕྲན་མུ་ཁྱུད་ཉི་ཟླ་ཟུང། །རིན་ཅེན་བདུན་དང་བཀྲ་ཤིས་རྫས་རྟགས་བརྒྱད། །དཔག་བསམ་ཤིང་དང་སྐྱེད་ཚལ་ཁྲུས་ཀྱི་རྫིང། །ལྷ་མིའི་དཔལ་འབྱོར་ཡོངས་
སུ་རྫོགས་པ་འདི། །བསྟན་སྲུང་འཁོར་བཅས་དགྱེས་པ་བསྐྱེད་ཕྱིར་འབུལ། །ཁ་དོག་དབྱིབས་ལེགས་ཡིད་འོང་གཟུགས་མཆོག་དང། །ཟིན་དང་མ་ཟིན་འབྱུང་འགྱུར་དྲུག་ལྡན་སྒྲ། །དྲི་རོ་རེག་བྱ་མཆོད་ཚོགས་སྤྱན་གཟིགས་དང། །དཀོར་ནོར་དགྱེས་
པའི་མཐུན་རྫས་མ་ཚང་མེད། །སྟོང་གསུམ་ཁྱོན་གང་དངོས་བཤམས་ཡིད་སྤྲུལ་འདི། །བསྟན་སྲུང་འཁོར་བཅས་དགྱེས་པ་བསྐྱེད་ཕྱིར་འབུལ། །ལྕགས་ཀྱུ་ལྔ་དང་སྒྲོན་མ་ལྔ་སྦྱར་བའི། །ཟག་མེད་བདུད་རྩིའི་བཏུང་བ་མཚོ་ལྟར་བསྐྱིལ།  །དགྲ་བགེགས་
སྙིང་ཁྲག་དམར་སེར་ཝུ་ཕྲེང་ཅན། །ཤ་ཁྲག་རུས་པའི་གཏོར་མ་འབུལ་གྱི་བཞེས། །གདོད་ནས་སྟོང་པ་སྨྲ་བསམ་ལས་འདས་ཀྱང། །ཀུན་རྫོབ་མ་རིག་འཁྲུལ་རྒྱུས་ནོངས་པ་དང། །ཉམས་ཆགས་འགལ་བ་ཅི་བགྱིས་མཐོལ་བཤགས་ན། །དམིགས་མེད་གནས་ལུགས་
དབྱིངས་སུ་དག་པར་མཛོད། །རྒྱལ་ཆེན་འཁོར་དང་བཅས་པའི་ལྗགས་ཧཱུཾ་ལས་བྱུང་བའི་རྡོ་རྗེ་རྩེ་གཅིག་པ་དམར་པོ་འོད་ཀྱི་སྤུ་གུས་གཏོར་མའི་བཅུད་དྲངས་ཏེ་གསོལ་བར་གྱུར་ བར་བསམ།  ཨོཾ་མཧཱ་རཱ་ཛཱ་ས་པ་རི་ཝཱ་ར་ཨི་དཾ་བ་ལིནྟ་ཁ་ཁ་ཁཱ་ཧི་ཁཱ་ཧི།  ཞེས་པས་གཙོ་བོ་དང་
ཨ་ཀཱ་རོས་འཁོར་རྣམས་ལ་འབུལ། གོང་གི་སྔགས་མཐར་ཨརྒྷཾ་སོགས་ཀྱིས་མཆོད་པ་དང། འབྲུ་གསུམ་སྦྱར་བས་ནང་མཆོད་འབུལ།  ཧཱུཾ༑ རྣམ་དག་ཀུན་ཏུ་བཟང་པོ་ཡེ་ཤེས་ལྔའི། །རང་གཟུགས་ཞི་བ་ཉིད་ལས་མ་གཡོས་ཀྱང། །གདུལ་དཀའི་དགྲ་བགེགས་གཤེད་དུ་ཁྲོ་ཆེན་སྐུ། །སྟོན་

[031A]༄༅། །མཛད་དྲེགས་པ་མཆེད་ལྔ་འཁོར་བཅས་བསྟོད། །མ་རུངས་ཁྲག་དྲོན་བཏུང་བས་མ་ཚིམས་པར། །ལུས་ཀུན་བྱུགས་འདྲ་དགྲ་ལྷ་སྐྱེས་གཅིག་རྒྱལ། །བློན་པོ་རྡོ་རྗེ་གྲགས་ལྡན་གསང་བའི་ཡུམ། །འཁོར་ཚོགས་
དྲེགས་པའི་དཔུང་དང་བཅས་ལ་བསྟོད། །ཁམས་གསུམ་ཀུན་ལས་རྒྱལ་བའི་སྟོབས་ལྡན་སྐུ། །དྲག་སྔགས་ཚ་ཟེར་ཐོག་འབེབས་དབྱར་རྔའི་གསུང། །ཆོས་དབྱིངས་ལྷན་སྐྱེས་བདེ་ཆེན་རོ་གཅིག་ཐུགས། །བསྟན་སྲུང་དགྲ་ལྷའི་གཙོ་བོར་
བསྟོད་པར་བགྱི། །དཔལ་ཆེན་གསང་བདག་རྟ་མཆོག་ཁྲག་འཐུང་ལྷ། །བརྟུལ་ཞུགས་གྲུབ་དབང་མཚོ་སྐྱེས་རྡོ་རྗེ་ཡིས། །དམ་ཚིག་རྡོ་རྗེ་སྤྱི་བོར་ལེགས་བཀོད་ཅིང། །བདུད་རྩི་ལྕེར་བླུད་ཐ་ཚིག་གཉན་པོ་བསྒྲགས། །དེ་རྗེས་རིག་གྲོལ་དགེ་
འདུན་བྱེ་བའི་བདག་བསོད་ནམས་ཡོན་ཏན་གཏེར་གྱུར་རྒྱ་མཚོའི་མགོན། །ཟིལ་གནོན་བཞད་རྩལ་དངོས་བརྒྱུད་བླ་མ་ཡི། །སྤྱན་སྔར་ཁས་བླངས་དམ་ཚིག་དྲན་མཛོད་ལ། །རྒྱལ་བསྟན་སྤྱི་དང་ཁྱད་པར་དགའ་ལྡན་པའི། །དྲི་མེད་ལུང་
རྟོགས་མཐའ་དབུས་ཕྱོགས་བརྒྱར་རྒྱས། །འཇིག་རྟེན་ཁམས་སུ་དཀར་མིན་འབྲས་སྨིན་པའི། །སྡུག་བསྔལ་ཉེར་འཚེ་མ་ལུས་ཞི་བར་མཛོད། །ཁྱད་པར་ཚུལ་བཞིན་སྦྱོད་པའི་རིག་སྔགས་འཆང། །བདག་ཅག་དཔོན་སློབ་འཁོར་དང་བཅས་པ་ལ། །སྔོན་གྱི་གཡར་
དམ་ཇི་བཞིན་དུས་ཀུན་ཏུ། །སྲུང་སྐྱོབ་གཡེལ་བ་མེད་པས་གྲོགས་མཛོད་ཅིག་སྔོན་གྱི་ལས་དང་འཕྲལ་རྐྱེན་གྱུར་པ་ཡི། །ཕྱི་ནང་རྐྱེན་ངན་མི་འདོད་ཞི་བ་དང། །ཚེ་དཔལ་འབྱོར་དང་དབང་ཕྱུག་བསོད་ནམས་སོགས། །དམ་ཆོས་སྒྲུབ་པའི་མཐུན་རྐྱེན་

[031B] །དྲེགས་ལྡན་སྐྱེ་བོ་ཟས་ནོར་ལོངས་སྤྱོད་སོགས། །རླབས་ཆེན་ཕན་བདེའི་གྲོགས་སུ་དགོས་དགུ་དག་མ་ཐོགས་དབང་དུ་སྡུད་ཅིང་དགྲ་དང་བགེགས། །ཐལ་བར་རློག་པའི་ཕྲིན་ལས་མཐའ་དག་སྒྲུབས། །ཧཱུཾ། བསྟན་སྲུང་དགྲ་ལྷའི་དབང་
པོ་འཁོར་དང་བཅས། །གདུག་ཅན་གཤེད་དུ་རྦད་ཅིང་ཁྲོས་པའི་ཚེ། །ཁྲོ་གཏུམ་ནམ་མཁའ་ཁྱབ་པར་གར་གྱིས་འགེངས། །དྲག་བོའི་ང་རོས་སྟོང་གསུམ་འགས་བཞིན་གཡོ། །དྲེགས་པའི་དམག་དཔུང་སྲོག་འཕྲོག་མཚོན་ཆ་འཕྱར། །མི་བཟད་ཆོ་འཕྲུལ་
མ་ངེས་ཅིར་ཡང་འགྱེད། །ཕྲིན་ལས་ཐོགས་མེད་སྒྲུབ་པའི་བརྟུལ་ཞུགས་ཅན། །གསོལ་ལོ་མཆོད་དོ་བཅོལ་བའི་ལས་མཛོད་ཅིག་བསྟན་དང་བསྟན་འཛིན་སེམས་ཅན་སྤྱི་ཡི་དགྲ། །རྣལ་འབྱོར་ཉེས་མེད་གྲགས་ལྟའི་བདུད་རིགས་དང། །བསམ་སྦྱོར་ལོག་
པའི་གདུག་ཅན་ཇི་སྙེད་པ། །གང་འཚམས་ཆད་པས་ཆོད་ལ་རྡུལ་དུ་རློག་མདོར་ན་བསྟན་སྲུང་རྒྱལ་ཆེན་འཁོར་དང་བཅས། །རྟག་ཏུ་མངའ་གསོལ་མཆོད་བསྟོད་ལྷུར་ལེན་ན། །སྒྲིབ་བྲལ་ཡེ་ཤེས་སྦྱན་གྱིས་ཉིན་མཚན་ཀུན། །མེལ་ཚེས་བསམ་དོན་མཐའ་
དག་མྱུར་འགྲུབ་མཛོད།  །རྗེས་ཀྱི་རིམ་པ་གཏང་རག་བཟོད་གསོལ་སོགས་སྤྱི་ལྟར་བྱ། དེ་ལྟར་བསྟན་སྲུང་རྒྱལ་ཆེན་སྐུ་ལྔ་སྤྱི་དང། ཁྱད་པར་གནས་ཆུང་དགྲ་ལྷ་སྐྱེས་གཅིག་ལ་གསོལ་མཆོད་བྱ་ཚུལ་འདི་ནི། དད་གཏོང་ལྷག་བསམ་རྨ་མེད་བའི་འབྱོར་པ་ཅན་སྐྱེད་བྱེད་ཀུན་བསོད་ནམས་དར་རྒྱས་ཀྱིས་
བསྐུལ་མ་མཛད་པ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་མི་ཉག་སྒང་གི་སའི་ཆར་སྦྱར་བའི་ཡི་གེ་པ་ནི་དྲུང་ཡིག་ཚངས་སྐྱེས་བློ་ལྡན་ནོ།།     ༈    །།མཐུ་རྩལ་མྱུར་མགྱོགས་འཁོར་ལོ་རྣོན་པོ་ཡིས། །ནག་པོའི་རྩ་ལག་སྒྲ་གཅན་སྡེ་བཅས་མགོ། །དྲུང་འབྱིན་

[032A]༄༅། །འཇུག་པ་བཅུ་ལྡན་ཆོས་སྐྱོང་བའི། །སྲུང་མ་དམ་ཅན་རྒྱ་མཚོའི་ཚོགས་སྤྱི་དང། །ཁྱད་པར་དམ་ཚིག་འདའ་དཀའ་རྡོ་རྗེའི་རྒྱ། །སྤྱི་བོར་རྟག་འཆར་སྤྲུལ་པའི་ཆོས་རྒྱལ་ཆེ། །གསང་ཡུམ་བློན་པོ་རུ་འདྲེན་འཁོར་བཅས་པས། །རྣམ་
བཞིའི་ཕྲིན་ལས་མཐའ་དག་ལྷུན་གྱིས་སྒྲུབས། །བདེ་ཆེན་ཆོས་ཀྱི་མངའ་ཐང་རྒྱས་པའི་གླིང། །བཤད་སྒྲུབ་ཐོས་བསམ་སྒོམ་པ་རྣམ་ཀུན་འཕེལ། །ཕྱི་ནང་རྐྱེན་ངན་བར་གཅོད་ལས་རྒྱལ་བའི། །རུ་མཚོན་འགྲོ་བའི་བསོད་ནམས་གཞིར་ཚུགས་མཛོད།།
 ཅེས་པ་འདི་ནི་འཇོལ་བདེ་ཆེན་གླིང་སྤྱི་ཚོགས་ནས་ཆོས་སྲུང་སྤྱི་བྱེ་བྲག་ལ་ཕྲིན་བཅོལ་གྱི་ཚིགས་བཅད་ཉུང་དུ་ཞིག་དགོས་ཞེས་བསྐུལ་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།རྒྱལ་ཀུན་མཐུ་སྟོབས་ཁྲོ་ཆུ་ཞུན་མའི་རྒྱུན། །གསང་བདག་ཚ་ཟེར་
ཐོག་དབལ་འབར་བའི་གཟུགས། །དཔལ་ཆེན་རྟ་མགྲིན་ཁྲོ་བོའི་རྒྱལ་པོ་ཡིས། །བར་ཆད་ཀུན་སོལ་མཆོག་ཐུན་དངོས་གྲུབ་སྩོལ། །དྲག་རྩལ་རུ་མཚོན་དམར་པོ་འཕྱར་བ་ཡིས། །སྡེ་བརྒྱད་དམག་སྣ་འདྲེན་པའི་དཔའ་བོ་ཆེ། །སྲོག་བདག་གནོད་
སྦྱིན་ཙེའུ་དམར་ཡང་ལེ་དེར། །འཁོར་བཅས་གནས་འདིར་མ་ཐོགས་གཤེགས་སུ་གསོལ། །སྤྲོས་མཚན་ཉེར་ཞི་སྟོང་པའི་རྣམ་འགྱུར་ལས། །མཐུ་སྟོབས་རྣོ་མྱུར་རྒྱལ་པོ་ཆེན་པོ་དང། །སྐྱེས་ལྷ་འབྲོང་བཙན་མཚོ་སྨན་ལ་སོགས་པ། །དྲེགས་པའི་འཁོར་
ཚོགས་དང་བཅས་གནས་འདིར་གཤེགས། །མོས་པ་ལས་གྲུབ་བཀོད་ལེགས་གཞལ་ཡས་འདིར། །དགྱེས་བཞིན་བཞུགས་ལ་ཏིང་འཛིན་སྔགས་རྒྱ་ཡིས། །བྱིན་བརླབས་བཟང་དགུར་སྤེལ་བའི་མཆོད་སྤྲིན་གྱིས། །དབང་པོ་རྣམ་དྲུག་མཆོག་ཏུ་ཚིམ་གྱུར་ཅིག་

[032B] །དྲི་བཟང་སྤོས་ངད་བསངས་དང་འོད་འབར་སྒྲོན། །སྨན་སྣས་ལེགས་བསྒོས་བྱུག་པའི་དྲི་མཆོག་དང། །རོ་བརྒྱའི་བཟའ་བཏུང་སྒྲ་སྙན་རོལ་མོའི་ཚོགས། །ཁྲག་ཆང་ཨརྒྷཾ་ལ་སོགས་ཕྱི་ནང་གི་ཉེར་
སྤྱོད་འདོད་ཡོན་ལྔ་དང་མི་དབང་ལ། །འོས་པའི་རིན་ཆེན་སྣ་བདུན་གོ་ཁྲབ་མཚོན། །སྤྱན་གཟིགས་རྟེན་རྫས་ཡོངས་སུ་ཚང་བ་དང། །བར་སྣང་ས་གཞི་ཆུ་ལ་གནས་པ་ཡི། །འདབ་ཆགས་གཅན་གཟན་རི་དྭགས་སྲོག་ཆགས་སོགས། །མཉེས་བྱེད་དཀོར་
ནོར་མདོར་ན་སྲིད་པ་ཡི། །ཕུན་ཚོགས་དགོས་དགུ་ཇི་སྙེད་འབུལ་བར་བགྱི། །ཤ་ཁྲག་བཟའ་བཅའ་སྤུངས་པའི་གཏོར་མ་དང། །རྩ་བརྒྱད་ཡན་ལག་སྟོང་སྦྱར་སྨན་གྱི་ཕུད། །ཁྲག་གི་བཏུང་བ་མཚོ་ལྟར་བསྐྱིལ་བ་ཡིས། །མཆོད་ཡུལ་དྲེགས་པ་འཁོར་
བཅས་ཚིམ་གྱུར་ཅིག་མ་ངེས་ཆོ་འཕྲུལ་སྣ་དགུས་དགྲ་བགེགས་སྡེ། །ཐལ་བར་རློག་ཅིང་དམ་ལྡན་རྣལ་འབྱོར་གྱི། །བསམ་པའི་རེ་བ་ཀུན་སྐོང་ནོར་བུ་བཞིན། །གནོད་སྦྱིན་བཙན་རྒོད་འཁོར་བཅས་བསྟོད་བར་བགྱི། །གནས་གཞི་བསྲུང་བའི་མཐུ་ལྡན་རྒྱལ་པོ་
དང༑ ༑སྐྱེས་ལྷ་འབྲང་བཙན་མཚོ་སྨན་ལ་སོགས་པ། །ལས་འབྲེལ་འགོ་བའི་ལྷ་སྲུང་དྲེགས་པ་ཅན། །མ་ལུས་གུས་པའི་ཡིད་ཀྱིས་བསྟོད་པར་བགྱི། །བག་མེད་མི་ཤེས་མུན་པ་སྟུག་པོའི་ཁྲོད། །འགལ་འཁྲུལ་གྱ་གྱུར་འཁྱོར་བའི་གོམ་སྟབས་ཀྱིས། །ནོངས་པ་
ཅི་བགྱིས་བཟོད་བཞེས་ཉིན་མཚན་ཀུན། །མེལ་ཚེས་བསྲུང་བའི་གོ་ཆ་སྲ་བར་མཛོད། །ནད་གདོན་གོད་ཁ་ཕྱི་ནང་རྐྱེན་ངན་ཚོགས། །ཞི་ཞིང་ཚེ་བསོད་དཔལ་འབྱོར་ཡལ་འདབ་རྒྱས། །གང་བསམ་འབྲས་བུ་གཡུར་དུ་ཟ་བ་ཡི། །བཀྲ་ཤིས་འདུའི་འཁྲི་ཤིང་

[033A]༄༅། །བརྟན་པར་མཛོད།  །ཅེས་པ་འདི་ནི་ཚོགས་པ་དབུ་མཛད་ནོར་བུ་བསྟན་པས་ཡུལ་ལྷ་གནོད་སྦྱིན་ཙེའུ་དམར་པོ། སྡོང་ཁང་དགོན་རྙིང་ཤུལ་གྱི་གནས་བདག་རྒྱལ་པོ། སྐྱེས་ལྷ་འབྲོང་བཙན་དང་མཚོ་སྨན་བཅས་ལ་གསོལ་མཆོད་ཅིག་དགོས་ཞེས་བསྐུལ་བ་ལྟར་ཤཱཀྱའི་
དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།    ༈    །།སྤྲུལ་པའི་ཆོས་རྒྱལ་སྤྱི་བྱེ་བྲག་ལ་མཆོད་གཏོར་འབུལ་བའི་ཚུལ་ནི་རང་ཡི་དམ་གང་ཡིན་གྱི་བདག་བསྐྱེད་རྒྱས་བསྡུས་ཅི་རིགས་པ་སྔོན་དུ་བཏང། མཆོད་གཏོར་ཡི་དམ་གྱི་གཞུང་བཞིན་དང། སྤྱན་གཟིགས་རྣམས་སྔགས་དྲུག་དང་ཕྱག་
རྒྱ་དྲུག་གི་བྱིན་གྱིས་བརླབས་ནས་སྤྱན་འདྲེན་པ་ནི།  ཧཱུཾ། ཆོས་སྐུ་བདེ་ཆེན་ཐར་པའི་ཕོ་བྲང་དུ། །རྒྱལ་ཀུན་གསུང་གི་གསང་བ་རབ་འབྱམས་མཛོད། །འོད་དཔག་མེད་སྤྲུལ་ཁྲོ་རྒྱལ་རྟ་མཆོག་ལྷས། །དངོས་གྲུབ་ཀུན་སྩོལ་བདུད་དཔུང་གཞོམ་པར་
མཛོད༑ ༑སྟོང་ཉིད་སྙིང་རྗེ་ཟུང་འཇུག་རིག་པའི་མཐུ། །བདེ་གཤེགས་མཁའ་དབྱིངས་འཕགས་པའི་འཁོར་ལོ་ཡིས། །སྣང་སྲིད་དྲེགས་པའི་རྒྱལ་པོར་དབང་སྒྱུར་པ། །རྒྱལ་ཆེན་སྐུ་ལྔ་གསང་ཡུམ་བློན་འཁོར་དང། །པདྨ་རཱ་གའི་ལྷུན་པོར་ཉི་འོད་
འབུམ༑ ༑འཁྱུད་པ་ལྟར་བརྗིད་དགྲ་ལྷ་སྐྱེས་གཅིག་རྒྱལ། །མཛེས་བྱེད་པདྨ་བཀའ་ཡི་བློན་པོ་མཆོག་རྡོ་རྗེ་གྲགས་ལྡན་འཁོར་ཚོགས་དང་བཅས་གཤེགས། །གསུར་ཆེན་དུད་འཐུལ་དམར་གྱི་ཨརྒྷཾ་སྦྲེང། །འབོད་པའི་བརྡ་ཐབས་དར་ཚོན་
གཡབ་མོ་འདེབས། །རོལ་མོ་དབྱངས་ཀྱི་ང་རོས་སྤྱན་འདྲེན་ན། །མ་ཐོགས་དམ་ཚིག་དགོངས་ལ་འདིར་གཤེགས་ཤིག་འཇིགས་རུང་དུར་ཁྲོད་དབུས་སུ་རིན་ཆེན་ལྷ། །ལས་བྱུང་ཕོ་བྲང་ལྷུན་གྲུབ་བཀོད་པ་རྫོགས། །དགྲ་བགེགས་བྱི་ཆིངས་

[033B] །གར་དགུའི་ཉམས་ཀྱིས་རྟེན་ལ་ཏིཥྛནྟུ། །བདག་གིས་ལྷ་ཁྱོད་དུས་ཀུན་བསྟེན་པ་དང། །མཆོད་བསྟོད་མི་གཡེལ་དགྲ་ལྷ་འཁོར་བཅས་པས། །ཁྲག་འཐུང་ལྷ་མཆོག་དཔང་གསོལ་ཁས་བླངས་ཀྱི། །དམ་ཚིག་འདའ་
དཀའི་རྒྱ་ལས་མ་འདའ་ཞིག་ཁྲག་གི་མཆོད་ཡོན་ལྦུ་བའི་མཚམས་སྤྲིན་གཡོ། །དབང་པོའི་མེ་ཏོག་གསར་པ་འཕྲིག་ཅིང་འདར། །ཤ་གསུར་དུད་སྤྲིན་དབྱར་སྐྱེས་ཆུ་འཛིན་བཞིན། །ཚིལ་ཆེན་རྐང་མར་ཞུན་མའི་སྒྲོན་མེ་སྦར། །ཁྲག་ཞག་མཁྲིས་པ་
དམར་སེར་ཝུ་ཕྲེང་གི། །དྲི་ཆབ་དུར་མོ་དང་འགྲོགས་ཆུ་གཏེར་འགྲན། །ཤ་རུས་ཞལ་ཟས་ལྷུན་པོའི་མཆེད་ཟླར་སྤུངས། །མི་རྐང་གླིང་བུ་ཐོད་པའི་རྔ་སྒྲ་ལྡིར། །ཡན་ལག་བརྒྱད་ལྡན་ཆབ་ཀྱི་མཆོད་ཡོན་དང། །སྣ་ཚོགས་མེ་ཏོག་མངོན་བཀྲ་ལྷ་རྫས་ཀྱི། །བདུག་པ་
མཆོག་དང་ཉི་ཟླ་ནོར་བུའི་འོད། །དྲི་བཟང་ལེགས་བསྒོས་བྱུག་པ་རོ་བརྒྱའི་ཟས། །སྙན་བརྗིད་རོལ་མོའི་དབྱར་རྔ་དལ་གྱིས་རྒོད། །སྤྲིན་གྱི་ཤུགས་ལྟར་མྱུར་མགྱོགས་རྟ་མཆོག་དང། །རྡོ་རྗེའི་རྭ་ལྡན་འབྲོང་གཡག་ཞོལ་མོ་བ། །ར་ལུག་རྔ་མོ་དྲེའུ་རྟ་ནོར་སྲུང་ཚོགས། །
མཁའ་དབྱིངས་ལྡིང་དང་ཁྱིམ་བྱ་ཆུ་བྱའི་རིགས། །སེང་གེ་གླང་ཆེན་སྟག་གཟིག་གཡི་སྤྱང་སོགས། །གནམ་ལ་འཕུར་དགུ་ས་ལ་འཛུལ་དགུ་དང། །རི་དྭགས་འཕྱོ་དགུ་གྲངས་མེད་ས་གཞི་ཁེངས། །ཕོད་ཀ་ཞུ་ནག་ཟ་འོག་བདེ་ཆེན་དང། །སྣམ་སྦྱར་གསིལ་
བྱེད་སག་ཐེབ་བན་སྔགས་ཆས། །གཞན་ཡང་མཛེས་བརྗིད་ཆ་ལུགས་ལྷབ་ལྷུབ་གོས། །རིན་ཆེན་སྦྲུལ་དང་རུས་པའི་རྒྱན་ཆ་འཁྲོལ། །སྲ་མཁྲེགས་རང་ལུས་བསྲུང་བའི་གོ་ཆ་དང། །ཕས་རྒོལ་དགྲ་དཔུང་འཇོམས་བྱེད་མཚོན་ཆའི་རིགས། །མ་ངེས་ཕྱག་མཚན་

[034A]

[034B][BP]

[035A]༄༅། །རྒྱལ་རྔ་རྡུངས། །མདོར་ན་སྲིད་དང་ཞི་བའི་ལེགས་ཚོགས་ཀུན། །ལྷུན་གྲུབ་ཀ་བ་བརྟན་པའི་གཞལ་མེད་ཏོག་བྱང་ཆེན་ནོར་བུས་བརྒྱན་ལས་རང་གཞན་གྱི། །བསམ་པ་ཡོངས་སུ་རྫོགས་པའི་བཀྲ་ཤིས་སྩོལ། །དེ་ནས་
གཏང་རག་གི་མཆོད་བསྟོད་བཟོད་གསོལ་ཉེར་བསྡུ་བཀྲ་ཤིས་སོགས་སྤྱི་ལྟར་བྱའོ། །ཞེས་པ་འདི་ནི་དར་རྩེ་མདོ་ཨ་སྐྱ་དབང་རྒྱལ་གྱིས་རིང་འཚོའི་རྟེན་འབྱུང་བསྒྲིག་པར་ཡོངས་སྐབས་གནས་ཆུང་ཆོས་རྒྱལ་ཆེན་པོ་ལ་གསོལ་མཆོད་ཕྲིན་བཅོལ་སོགས་དོན་ཚང་བ་ཞིག་དགོས་ཞེས་འབད་པས་བསྐུལ་བ་ལྟར་ཤཱཀྱའི་དགེ་སློང་
བློ་བཟང་བསྐལ་བཟང་རྒྱ་མཚོས་སྦྱར་བའོ།།    ༈    །།དཔལ་ལྡན་དམག་ཟོར་རྒྱལ་མོར་མཆོད་གཏོར་འབུལ་ཚུལ་མདོར་བསྡུས་ཇི་ལྟར་བྱ་བ་ལ། ཡི་དམ་གྱི་བདག་བསྐྱེད་སྔོན་དུ་བཏང། མཆོད་གཏོར་སོགས་ཕྱག་ལེན་ལྟར་བཤམས་ནས་བྱིན་གྱིས་བརླབས། རང་ཡིད་མ་དུ་གསལ་བའི་ཐུགས་ཀའི་ས་
བོན་ལས་འོད་ཟེར་སྤྲོས་བས་མུ་ལེ་དིང་གི་རྒྱ་མཚོ་སོགས་ནས་ལྷ་མོ་འཁོར་བཅས་སྤྱན་དྲངས་པར་མོས་ལ་འདི་སྐད་དོ།  བྷྱོ་རྒྱལ་ཀུན་ཡུམ་གཅིག་རྡོ་རྗེ་དབྱིངས་ཕྱུག་མ། །ངག་ལ་དབང་སྒྱུར་ཚངས་སྲས་ཡིད་འཕྲོག་ལྷ། །གདུག་པ་འདུལ་ཕྱིར་དམག་ཟོར་རྒྱལ་མོ་ཞེས། །སངས་
རྒྱས་ཀུན་གྱི་ཕྲིན་ལས་གཅིག་བསྡུས་གཟུགས། །འཇིགས་རུང་གདོང་ཅན་གཉིས་དང་དུས་བཞི་ལ། །མངའ་མཛད་ལས་བཞི་སྒྲུབ་པའི་ལྷ་མོ་དང། །དུང་སྐྱོང་རྒྱལ་མོ་བསྟན་མ་བཅུ་གཉིས་དང། །དམ་ཅན་འཁོར་ཚོགས་དང་བཅས་གནས་འདིར་
གཤེགས། །མདུན་དུ་ཁྲག་ཞག་རྦ་ཀློང་འཁྲུགས་པའི་དབུས། །འཇིག་དུས་མེ་རླུང་འཚུབ་མའི་གུར་གྱི་ནང། །རྔམ་བརྗིད་སྟོང་གསུམ་ཁྱོན་མཚུངས་བསེ་མཁར་དུ། །དགྱེས་འཛུམ་ལྷུག་པས་བརྟན་པར་བཞུགས་སུ་གསོལ། །ཁྲག་གི་ཨརྒྷཾ་འཕྲོལ་བསང་དབང་

[035B] །མེ་ཏོག་བམ་ཆེན་བསྲེགས་པའི་དུད་སྤྲིན་འཐུལ། །ཞུན་ཆེན་མར་མེ་ཁྲག་དང་ཞག་གི་དྲི། །ཤ་རུས་ཞལ་ཟས་ཐོད་རྔ་རྐང་གླིང་འབུད། །རྟ་དང་གཡག་རྒོད་ལུག་དང་བྱ་ནག་ལྡིང། །ཁྱི་ནག་རྔམས་འཕྱོ་སྣ་ཚོགས་གོ་མཚོན་དང། །རྐྱང་
སེར་དྲེའུ་ཐོད་སྒ་གོང་རྨེད་ཅན། །ཞི་དྲག་རྒྱན་དང་ཆ་ལུགས་དགོས་པའི་ཆས། །རི་རབ་གླིང་དང་གླིང་ཕྲན་འདོད་ཡོན་སོགས། །སྲིད་ཞིའི་མཆོད་སྤྲིན་དངོས་བཤམས་ཡིད་སྤྲུལ་འདི། །རྒྱལ་ཀུན་ཡུམ་གྱུར་མཁྱེན་བརྩེའི་གཏེར་ཆེན་དུ། །ཡིད་ཆེས་
མི་ཕྱེད་དད་པས་འབུལ་བར་བགྱི། །ཤ་ཁྲག་ལ་སོགས་བདུད་རྩི་ལྔ་དང་བཅས།  །ཞེས་སོགས་ཀྱི་མཇུག་ཏུ།  དཔལ་ལྡན་ལྷ་མོ་འཁོར་དང་བཅས་པའི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོ་འོད་ཀྱི་སྦུ་གུས་གཏོར་མའི་བཅུད་དྲངས་ཏེ་
གསོལ་བར་གྱུར། ཨོཾ་ཀཱ་ལི་དེ་བའི་ས་པ་རི་ཝཱ་ར་ཨི་དཾ་བ་ལིནྟ་ཁ་ཁ་ཁཱ་ཧི་ཁཱ་ཧི།  ཞེས་པ་གསུམ་ལ་སོགས་པས་གཏོར་མ་འབུལ་ཞིང། སྔགས་མཐར་ཨརྒྷཾ་སོགས་བཏགས་པས་མཆོད་ཅིང་ནང་མཆོད་ཀྱང་འབུལ། བཟླས་པ་བྱ་བར་འདོད་མཚམས་འདིར་སྔགས་
བཟླ༑  སྐུ་གསུམ་དབྱེར་མེད་ལྷུན་གྲུབ་མཁའ་དབྱིངས་སུ། །གཏུམ་དྲག་མཁའ་འགྲོའི་དབང་ཕྱུག་ལྡིངས་ཙམ་གྱིས། །བདུད་རིགས་དུག་སྦྲུལ་རྨེག་མེད་འཇོམས་མཛད་པའི། །དཔལ་ལྡན་སྲིད་གསུམ་བདག་མོར་ཕྱག་འཚལ་ལོ། །བཀའ་ཉན་
ལས་བྱེད་སྲིན་མོ་གདོང་ཅན་གཉིས། །དུས་བཞིའི་ལྷ་མོ་ལས་བཞི་སྒྲུབ་མཛད་བཞི། །དཔལ་གྱི་ལྷ་མོ་བོད་སྐྱོང་བསྟན་མ་སོགས། །འཁོར་ཚོགས་སྣང་སྲིད་ཡོངས་ལ་ཁྱབ་པར་བསྟོད། །བྱིན་རླབས་གཏེར་གྱུར་དངོས་བརྒྱུད་བླ་མ་དང། །བགྲང་

[036A]༄༅། །ཡས་ཞི་ཁྲོའི་ཡི་དམ་དཀྱིལ་འཁོར་ལྷ། །གནས་གསུམ་མཁའ་འགྲོ་མ་ལུས་བདག་ཉིད་དང། །བསྟན་སྲུང་ཀུན་གྱི་གཙོ་མོར་མངའ་གསོལ་ལོ། །དུས་འདི་ནས་བརྩམས་བྱང་ཆུབ་སྙིང་པོའི་བར། །བདག་ཅག་དཔོན་
སློབ་དགོན་སྡེ་མི་ནོར་འཁོར། །ཁྱོད་ལ་གཉེར་གཏད་རྩེ་གཅིག་གསོལ་འདེབས་ཀྱི། །མ་ཡེངས་ཉིན་མཚན་ཀུན་ཏུ་མེལ་ཆོས་སྲུངས། །ཕྱི་ནང་རྐྱེན་ངན་སྒྲ་གཅན་གནོད་པ་ཀུན། །ཉེར་ཞི་ཆོས་སྲིད་ལེགས་ཚོགས་དགོས་དགུའི་ཉི། །ནུས་མཐུའི་
དགུང་ནས་ཤར་བའི་སྣང་བ་ཡིས། །རང་གཞན་བསྟན་འགྲོའི་པད་ཚལ་གྲོལ་བར་མཛོད། །ཕན་བདེའི་གྲོགས་སུ་དགོས་པའི་བརྟན་གཡོ་རྣམས། །མཐུ་རྩལ་ལྕགས་ཀྱུ་རྣོན་པོས་ཉེར་དྲངས་ནས། །དབང་དུ་སྡུད་ཅིང་རླབས་ཆེན་ཕྲིན་ལས་སྒོ། །ཕྱོགས་
བརྒྱར་ཕྱེ་བས་སྡེ་བཞིའི་ཀ་བ་ཚུགས། །བརྣག་པའི་སེམས་འཆང་དགྲ་བགེགས་ཡུལ་ཁམས་སྡེ། །ངལ་ཡམས་ནད་རྒྱལ་བྱོ་བས་འཕུང་དུ་ཆུག་ལོ་ཟླ་ཞག་གི་ཁོངས་སུ་གང་འཚམས་ཀྱི། །ཆད་པས་ཐལ་བ་རྡུལ་བཞིན་བརླག་པར་མཛོད། །དམག་ཟོར་
ལྷ་མོ་དཀར་ཕྱོགས་སྐྱོང་བའི་དཔུང། །ཕྱོགས་ལས་རྣམ་པར་རྒྱལ་བའི་བ་དན་བསྒྲེང། །ལས་བཞི་ལྷུན་གྱིས་གྲུབ་པའི་ཆུ་འཛིན་གསར། །འཁྲིགས་ལས་བཀྲ་ཤིས་དགའ་སྟོན་ཆར་འབེབས་ཤོག།  །ཅེས་དཔལ་ལྡན་འདོད་ཁམས་དབང་མོར་མཆོད་གཏོར་འབུལ་
ཚུལ་མངའ་གསོལ་དང་བཅས་པ་ཉུང་དུ་ཞིག་དགོས་ཞེས་དང་གཏོང་ལྷག་བསམ་གྱི་འབྱོར་པས་ཕྱུག་བསྐྱེད་བྱེད་ཀུན་བསོད་ནམས་དར་རྒྱས་ཀྱིས་བསྐུལ་མ་མཛད་པ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།    ༈    །།འདིར་མདོ་ཁམས་སྨད་ཀྱི་སའི་ཐིག་ལེ་

[036B] རང་ཡི་དམ་གྱི་བདག་བསྐྱེད་སྔོན་དུ་འགྲོ་བས་མཆོད་གཏོར་བསངས་རྫས་སོགས་བཤམས་པ་རྣམས་སྔགས་དང་ཕྱག་རྒྱ་ཏིང་ངེ་འཛིན་གྱིས་བྱིན་རླབས་བྱས་ནས། དངོས་གཞི་འདི་ལྟར་བྱའོ།  །ཀྱཻ་
སྤངས་རྟོགས་མཐར་ཕྱིན་ཡང་དག་རྫོགས་སངས་རྒྱས། །ལྔ་བདོའི་མགོན་དུ་པདྨ་དཀར་པོ་ལྟར། །ཉེར་བསྔགས་ཟས་གཙང་སྲས་ཀྱི་རིང་ལུགས་མཆོག་ཕན་བདེའི་རྩ་ལག་གཅིག་གྱུར་སྣང་བྱེད་ཆེ། །ཕྱོགས་བྲལ་ཡིད་ཅན་ལྷ་ལམ་ཆེས་ཡངས་པར། །
འདྲེན་བྱེད་བརྒྱུད་ལྡན་བླ་མ་སྐྱ་རེངས་ཀྱི། །ཁ་ལོ་སྒྱུར་ལས་ཆོས་ཀྱི་སྲུང་མ་རུ། །ཡོངས་སུ་གྲགས་པའི་དར་ཆེན་ས་གཞིར་རིང། །མཐོ་རིས་དགེ་མཚན་ཆེས་ཡངས་མནྡ་ར། །ནོར་འཛིན་རྒྱན་དུ་གསར་འཕོས་རྒྱལ་ཐང་ཞེས། །ཉི་འོག་སྐྱེ་དགུ་ངུ་མས་བསྟེན་
པའི་ལྗོངས། །རི་བོ་ལྷུན་པོའི་མཆེད་ཟླ་ཡངས་པའི་སྤོར། །དགེ་མཚན་བཀྲ་ཤིས་བརྒྱ་ཕྲག་འདུ་འགོད་སྒོ། །རབ་ཕྱེ་ལྟ་ན་སྡུག་པའི་གཞལ་མེད་ཁང། །མི་འཛད་འབྱོར་པ་རྒྱས་དབུས་གཞི་བདག་ཆེ། །པདྨ་མགོ་དཀྲིས་གནོད་སྦྱིན་དབང་པོ་བཞིན། །དགྱེས་
བསྐྱེད་བཙུན་མོ་སྲས་དང་བློན་པོ་སོགས། །འཁོར་ཚོགས་ཕོ་ཉ་བྲན་དང་བཅས་པ་རྣམས། །རང་ཉིད་ལྟར་གསལ་ཆེ་བའི་ང་རྒྱལ་གདེངས། །བསྐྱེད་པའི་ཐུགས་ཀ་ནས་འཕྲོས་འོད་ཟེར་ཚོགས། །ལྕགས་ཀྱུ་ལྟ་བུ་ཡི་ད་ལྟར་མགྱོགས་པ་ཡིས། །ཁབ་ལེན་རྡོ་
བས་ལྕགས་ཀྱི་ཕྱེ་མ་བཞིན། །མདུན་དུ་རང་རང་རྫུ་འཕྲུལ་མྱུར་བའི་ཤུགས། །བསྐུལ་ཏེ་ཐོགས་པ་མེད་པར་གཤེགས་སུ་གསོལ། །བསམ་གཏན་ལས་བྱུང་ཕོ་བྲང་ཉི་ཟླ་དང། །པདྨ་རིན་ཆེན་ཁྲི་བཤམས་འདིར་བཞུགས་ནས། །མི་འཛད་ནམ་མཁའ་

[037A]༄༅། །མཛོད་ཀྱི་མཆོད་སྦྱིན་ལ། །ཅི་བདེར་དབང་པོ་དྲུག་གིས་ཚིམ་པར་རོལ། །བྱོན་སྐྱེམས་ཨརྒྷཾ་ཞབས་བསིལ་ལྷ་ཆུ་བཞིན། །རྣམ་བཀྲའི་མེ་ཏོག་སྤོས་དང་ཆུ་འཛིན་གཡོ། །རབ་གསལ་སྣང་བ་དྲི་བཟང་ཉར་བསྒོས་ཆུ། །རོ་བརྒྱའི་ཟས་
སྤུངས་སྙན་བརྗིད་རོལ་མོ་འབུལ། །མཛེས་པའི་གཟུགས་དང་རབ་སྙན་སྒྲ་དབྱངས་ཚོགས། །བཟང་པོའི་དྲི་འཐུལ་ལྟ་དང་མི་ཡི་ཟས། །འཇམ་མཉེན་རེག་ན་བདེ་བའི་གོས་བཟང་སོགས། །འདོད་པའི་ཡོན་ཏན་མ་ཚང་མེད་དགུ་དང། །སྤྲིན་གྱི་ཤུགས་རྫོགས་
རྟ་དང་གཡག་ལུག་ར། །ཞོལ་མོ་བ་སོགས་བདག་བཟུང་སྲོག་ཆགས་དང། །མཁའ་ལྡིང་བྱ་དང་ས་གཞིར་བརྟན་པ་ཡི། །རི་དྭགས་གཅན་གཟན་འཕྱོ་ཞིང་ཟློས་གར་རྩེ། །ནོར་བུ་རིན་ཆེན་སྣ་ཚོགས་སྤུངས་པའི་རི། །ཟ་འོག་གོས་དང་སྣམ་རས་འབྲུ་བཅུང་
ཚོགས༑ ༑ཆས་གོས་གོ་མཚོན་སྤྱན་གཟིགས་མཐུན་རྫས་རྣམས། །དངོས་བཤམས་ཡིད་ཀྱིས་སྤྲུལ་པས་མཉེས་གྱུར་ཅིག་བདུད་རྩི་སྨན་བཤོས་རི་ལྟར་མཐོ་བ་ལ། །ཇ་ཆང་འོ་ཕུད་བཏུང་བ་ཆུ་རྒྱུན་ལྟར། །ཕྱེ་མར་འབྲས་གཡག་ལ་སོགས་ཁྱད་པར་
གྱི༑ ༑མཐུན་རྫས་ཆེད་དུ་བཤམས་པས་མཉེས་གྱུར་ཅིག་དྲི་ལྡན་ཤིང་སྣ་སྨན་དང་བསྲེས་པའི་དུད། །ནམ་མཁའ་ཁྱབ་པས་གཞི་བདག་འཁོར་བཅས་བསངས། །ཉམས་གྲིབ་མི་གཙང་ཚོགས་ཀུན་དག་གྱུར་ནས། །རབ་དགྱེས་ཕྲིན་ལས་ལྷུན་
གྱིས་གྲུབ་པར་མཛོད། །སྤྲིན་སྔོན་རླུང་གི་ཤུགས་འཆང་སྒྲ་སྲབ་སོགས། །ཆས་སྤྲས་རྟ་མཆོག་སྟེང་ན་རབ་བརྗིད་སྐུ། །དཀར་དམར་མདངས་ཆགས་ལྷབ་ལྷུབ་གོས་བཟང་དང། །སྲ་མཁྲེགས་རྡོ་རྗེའི་གོ་ལྡན་དངུལ་རྨོག་གྱོན། །གཡས་པ་བ་དན་

[037B]གཡོན་པ་ནོར་བུ་བསྣམས་ཤིང་སྲབ་ཁ་འཛིན། །བརྒྱ་བྱིན་ལྟ་བུར་ཆེ་བཙན་སྐུར་སྟོན་པའི། །པདྨ་མགོ་དཀྲིས་ལྷ་ཁྱོད་གུས་པས་བསྟོད། །སྨིན་ལེགས་དགའ་བསྐྱེད་མཚོ་སྨན་ཝ་ར་གཅེས། །བཅུ་དྲུག་ཉམས་ཅན་དཀར་དམར་མདངས་དང་
ལྡན༑ ༑དར་ཆེན་གོས་ཀླུབས་ཤ་བ་ལ་ཆིབས་ཤིང། །མདའ་དར་མེ་ལོང་དངུལ་སྣོད་འཛིན་ལ་བསྟོད། །དབང་གི་ལས་བྱེད་དམར་རྫོང་ནང་བློན་དུ། །བསྔགས་པ་ལྟར་དཔལ་ཕྱུག་གསང་བའི་བློ་ན། །ཙི་རྒྱས་ཕྱི་བློན་ནག་ཅོག་ཅེས་བྱ་དང། །ནང་འཁོར་ཡང་
འཁོར་ཕྱི་ནང་ལས་སྒྲུབ་ཚིགས། །གཞན་ཡང་རྣམ་པ་མ་ངེས་ལས་ཀྱི་འབྲས། །སྣ་ཚོགས་རྒྱུས་བྱུང་འཁོར་དུ་གཏོགས་སོ་ཅོག་གྲངས་མེད་དམག་དཔུང་གནམ་ས་བར་སྣང་ཁྱོན། །འགེངས་བཟོད་སྤྲུལ་པར་བཅས་ལ་བསྟོད་པར་བགྱི། །ཡངས་པའི་
ནོར་འཛིན་དབང་སྒྱུར་ལྷ་ཆེན་པོ། །འཁོར་དང་བཅས་ལ་འཕྲིན་ལས་གསོལ་བ་ནི། །ཕན་བདེའི་འབྱུང་གནས་བསྟན་པ་རིན་པོ་ཆེ། །བཤད་སྒྲུབ་བྱ་བས་ཡུན་དུ་གནས་པ་དང། །བྱེ་བྲག་ཉེས་པའི་དྲི་བྲལ་ལེགས་བཤད་འོད། །གསེར་བཟང་ལྟར་འབར་
དགའ་ལྡན་རིང་ལུགས་འཕེལ། །དགེ་འདུན་སྡེ་རྒྱས་དམ་ཆོས་བསྒྲུབ་ཀུན་ལ། །ཉེར་འཚེ་མེད་ཅིང་མཐུན་རྐྱེན་རྟག་ཏུ་སྤེལ། །འཇིག་རྟེན་སྤྱི་དང་བྱེ་བྲག་ཡུལ་ལྗོངས་འདིར། །ནད་མུག་སང་སེར་བཙའ་ཐན་ལོ་ཉེས་སོགས། །རྒུད་པ་ཞི་ཞིང་ཆོས་སྲིད་
འབྱོར་བའི་ཟླ། །ཡར་གྱི་ངོ་བཞིན་འཕེལ་ལ་འགྲིབ་མེད་མཛོད། །ཁྱད་པར་བདག་ཅག་ཕྱི་ནང་རྐྱེན་ངན་གྱི། །སྤྲིན་ནག་ནུས་མཐུའི་འཐོར་རླུང་དྲག་པོ་ཡིས། །མཐར་བསྐྲད་བསམ་པ་མ་ལུས་ལྷུན་གྲུབ་པའི། །ཁྲི་གདུགས་ཉི་འོད་བཀྲ་ཤིས་འཁྱིལ་བར་མཛོད་

[038A]༄༅།  །དེ་ལྟར་གཞི་བདག་པདྨ་མགོ་དཀྲིས་སུ་གྲགས་པར་གསོལ་མཆོད་བྱ་ཚུལ་གྱི་རིམ་པ་འདི་ནི་གསང་ཕུ་གླིང་སྟོན་ཆོས་རྗེ་གྲགས་པ་དཔལ་ལྡན་གྱིས་བསྐུལ་བའི་ངོར་གསོལ་མཆོད་ཀྱི་ཡིག་རྙིང་རྒྱས་བསྡུས་གཉིས་ཙམ་འདུག་པ་ནས་མངོན་རྟོགས་ཀྱི་རིམ་པ་བླངས་ཏེ་ཤཱཀྱའི་དགེ་སློང་བློ་
བཟང་བསྐལ་བཟང་རྒྱ་མཚོས་མི་ཉག་སྒང་གི་སའི་ཆར་སྦྱར་བའོ།།    ༈    །།འདིར་ལྷ་མཆོག་འཇམ་དཔལ་གཤིན་རྗེའི་གཤེད། མགོན་པོ་ཕྱག་དྲུག་པ། དམ་ཅན་ཆོས་རྒྱལ། དཔལ་ལྡན་ལྷ་མོ། རྣམ་སྲས། སྐུ་ལྔ། རྡོ་རྗེ་གྲགས་རྒྱལ་མ་བཅས་པར་མཆོད་གཏོར་འབུལ་ཚུལ་ནི་
བདག་བསྐྱེད་གང་ཡང་རུང་བ་དང་འབྲེལ་བས་ནང་མཆོད། མཆོད་པ། གཏོར་མ་རྣམས་བྱིན་གྱིས་བརླབ་པ་དང་སྔགས་དྲུག་ཕྱག་རྒྱ་དྲུག་གིས་བསྐང་རྫས་བྱིན་རླབས་སྤྱི་ལྟར་བྱས་རྗེས། སྤྱན་འདྲེན་ནི། རང་ལྷར་གསལ་བའི་ཐུགས་ཀའི་ས་བོན་ལས་འོད་ཟེར་འཕྲོས་པས་མགྲོན་ཐམས་ཅད་སྤྱན་དྲངས་པར་བསམ་ལ།།
ཧཱུཾ༑ འཇམ་དཔལ་ཞི་བའི་རང་བཞིན་ཡེ་ཤེས་དབྱིངས། །ཀུན་གསལ་ཆོས་སྐུ་གཡོ་མེད་ངང་ཉིད་ལས། །ཁྲོ་རྒྱལ་ཉི་མ་ལྟར་འདིར་གཤིན་རྗེའི་གཤེད། །དཀྱིལ་འཁོར་དང་བཅས་པ་གནས་འདིར་གཤེགས། །སྙིང་རྗེའི་དབང་
གིས་ལྷག་པར་ཁྲོས་པའི་གར། །སྟོན་མཛད་བླ་མ་མགོན་དབྱེར་མེད་ཕྱག་དྲུག་པ། །འདོད་ཁམས་དབང་ཕྱུག་སྲོག་གཅོད་གནོད་སྦྱིན་བཞི། །གཙང་རིས་འཁོར་ཚོགས་དང་བཅས་གནས་འདིར་གཤེགས། །ལྷོ་ཕྱོགས་འཇིགས་རུང་གཤིན་རྗེའི་གྲོང་ཁྱེར་ནས།།
ལས་ཀྱི་ཤན་འབྱེད་ཆོས་ཀྱི་རྒྱལ་པོ་ཆེ། །ཙ་མུཎྜཱི་དང་ཕོ་བརྒྱད་མོ་བརྒྱད་སོགས། །བཀའ་ཉན་དྲེགས་པའི་ཚོགས་བཅས་གནས་འདིར་གཤེགས། །བྱང་ཤར་ཁྲག་ཞག་རྒྱ་མཚོ་མུ་ལེ་དིང། །བསེ་མཁར་གནས་ནས་དཔལ་ལྡན་དམག་ཟོར་མ། །གདོང་ཅན་

[038B] །དམ་ཅན་འཁོར་ཚོགས་མ་ལུས་གནས་འདིར་གཤེགས། །ས་འཛིན་དབང་པོའི་བྱང་ཕྱོགས་འདོད་དགུའི་མཛོད། །ལྕང་ལོ་ཅན་ནས་གནོད་སྦྱིན་སྡེ་དཔོན་ཆེ། །རྣམ་མང་ཐོས་སྲས་ལས་བྱེད་རྟ་བདག་བརྒྱད། །སྲས་ཡུམ་
འཁོར་ཚོགས་མ་ལུས་གནས་འདིར་གཤེགས། །དྲེགས་པའི་རོལ་གནས་ལངྐའི་ཕོ་བྲང་བཞིན། །རིན་ཆེན་སྣ་ཁྲའི་གཞལ་ཡས་ཡངས་པ་ནས། །ཆོས་རྒྱལ་སྐུ་ལྔ་གསང་ཡུམ་བློན་པོ་སོགས། །འཁོར་ཚོགས་རྒྱ་མཚོར་བཅས་པ་དང་ད་ཚུར་བྱོན། །ཕྱི་ལྟར་ལྷུན་པོ་
ལ་འགྲ་ནས་འཛིན་སྤོ། །རང་སྣང་རིན་ཆེན་གཞལ་མེད་ཡིད་འཕྲོག་ནས། །བསྟན་སྐྱོང་དབང་མོ་རྡོ་རྗེ་གྲགས་མོ་རྒྱལ། །འཁོར་དང་བཅས་པ་གནས་འདིར་གཤེགས་སུ་གསོལ།  །ཞེས་པས་སྤྱན་དྲངས།  ཧཱུཾ༑ ཡིད་འོང་བདེ་ཆེན་ཉམས་རྫོགས་སྨིན་ལེགས་མ། །
མཆོད་ཡོན་ཞབས་བསིལ་རྒྱུན་སྦྲེང་རྣམ་བཀྲ་ཡི། །མེ་ཏོག་དབང་ལྔའི་ལྔ་ལྡི་བདུག་སྤོས་འཐུལ། །རང་འབར་མར་མེ་དྲི་ཆབ་ཚར་དུ་དངར། །རོ་བདའི་ཞལ་ཟས་སྣ་ཚོགས་རོལ་མོ་དང། །འདོད་ཡོན་ལྔ་ཡི་མཆོད་རྫས་སྣ་ཚོགས་འཛིན། །གཞན་ཡང་རིན་ཆེན་
སྣ་བདུན་རི་རབ་དང། །གླིང་བཞི་གླིང་ཕྲན་ལྷ་མིའི་དཔལ་འབྱོར་རྫོགས། །རྟ་དང་ཞོལ་གཡོག་ལུག་ནག་མཁའ་ལྡིང་བྱ། །ཁྱི་ནག་རྒྱན་ལྡན་གོ་མཚོན་སྣ་ཚོགས་དང། །ཕྱི་ནང་གསང་བ་བླ་མེད་རྟེན་མཆོག་གིས། །ཐུགས་དམ་སྐོང་ཞིང་ཉམས་ཆག་དག་
གྱུར་ཅིག་ །གཏོར་མ་འབུལ་བ་ནི།  མགྲོན་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོ་འོད་ཀྱི་སྤུ་གུས་གཏོར་མའི་བཅུད་དྲངས་ནས་གསོལ་བར་ བསམ་ལ།  ཨོཾ་ཡ་མཱནྟ་ཀ་སརྦ་དྷརྨ་པཱ་ལ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།  ཞེས་པས་དབུལ་ཞིང་

[039A]༄༅། །སྔགས་དེའི་མཐར་  ཨརྒྷཾ་ སོགས་བཏགས་པས་མཆོད་ཅིང། ནང་མཆོད་ཀྱང་འབུལ། བསྟོད་པ་ནི།  ཧཱུཾ། གྲངས་མེད་རྒྱལ་བའི་ཡབ་གཅིག་འཇམ་དཔལ་དབྱངས། །ཕྱི་ནང་གསང་བའི་གཤིན་རྗེ་འདུལ་སླད་དུ། །རབ་འཇིགས་ཁྲོ་བོ་ཆེན་
པོའི་སྐུར་སྟོན་པ། །དཔལ་ལྡན་རྡོ་རྗེ་འཇིགས་བྱེད་འཁོར་བཅས་བསྟོད། །ཧ་ཧར་བཞད་པའི་གད་བརྒྱངས་འབྲུག་སྟོང་སྒྲས། །ས་གསུམ་ཁོང་པ་འགས་བཟོད་ཕྱག་དྲུག་མགོན། །ཆེས་ཆེར་ཁྲོ་ཡང་སྙིང་རྗེས་འགྲོ་བ་ཀུན། །བུ་ལྟར་སྐྱོང་མཛད་
འཁོར་དང་བཅས་ལ་བསྟོད། །ལྷ་མཆོག་གཤིན་རྗེའི་གཤེད་ལས་མིག་འཕྲུལ་བཞིན། །རྔམ་བརྗིད་ཡི་དྭགས་སྡེ་དཔོན་ཆོས་རྒྱལ་ཞེས། །གཉིས་སུ་སྣང་བའི་བཀའ་སྡོད་ཡབ་ཡུམ་དང། །འཁོར་ཚོགས་རྒྱ་མཚོ་བཅས་ལ་གུས་པས་བསྟོང། །མིག་སྨན་
རི་བོར་འཇིག་དུས་མེ་ལྕེ་ཡིས། །འཁྱུད་པ་དང་མཚུངས་དཔལ་ལྡན་རེ་མ་ཏཱི། །རྒྱལ་བ་ཀུན་ཡུམ་ཚངས་སྲས་བདེ་སྟེར་ལྟ། །གྲངས་མེད་འཁོར་དང་བཅས་ལ་བསྟོད་པར་བགྱི། །ཡིད་བཞིན་འདོད་པ་སྩོལ་བའི་བསམ་འཕེལ་ནོར། །རྒྱལ་མཚན་རྩེ་མོར་
བཀོད་ལས་དངོས་གྲུབ་ཆར། །འབེབས་མཁས་བདེ་བར་གཤེགས་པ་རིན་ཆེན་མང། །རྒྱལ་ཆེན་རྣམ་སྲས་འཁོར་དང་བཅས་ལ་བསྟོད། །ཡེ་ཤེས་ལྔ་ཡི་སྣང་བ་སྒྱུ་མ་བཞིན། །མ་ངེས་ཅིར་ཡང་འཆར་བའི་བསྟན་སྲུང་ཆེ། །རྒྱལ་ཆེན་སྐུ་ལྔ་གསང་ཡུམ་བློན་པོ་
དང། །འཁོར་ཚོགས་དྲེགས་པའི་དཔུང་དང་བཅས་ལ་བསྟོད། །སྒོ་མཚམས་བདེ་ཆེན་སྙིང་པོའི་རྣལ་འབྱོར་མ། །བོད་སྐྱོང་བསྟན་མར་ཤར་བ་རྣམས་ཀྱི་གཙོ། །རྡོ་རྗེ་དམ་ཚིག་གཟི་ལྡན་འབར་མ་ཞེས། །བསྟན་སྲུང་འཁོར་དང་བཅས་ལ་བསྟོད་པར་བགྱི། །སླུ་མེད་

[039B] །གུས་པས་བསྟེན་ཅིང་མཆོད་བསྟོད་ལྷུར་ལེན་བདག་གནས་སྐབས་རྐྱེན་ངན་མི་འདོད་ནག་པོའི་སྤྲིན། །གཏན་སངས་བདེ་ལེགས་སྣང་བ་རྒྱས་པར་མཛོད། །ཤེས་རབ་བསོད་ནམས་ཏིང་འཛིན་ཚེ་ནོར་སོགས། །
དམ་ཆོས་སྒྲུབ་པའི་མཐུན་རྐྱེན་ཀུན་ཚང་ཞིང། །རྒྱལ་བའི་བསྟན་དར་བསྟན་འཛིན་ཕྲིན་ལས་རྒྱས། །གང་བསམ་ཕྲིན་ལས་མ་ལུས་མྱུར་འགྲུབ་མཛོད།  །ཅེས་ཕྲིན་ལས་བཅོལ་ཞིང་རྗེས་གཏང་རག་སོགས་སྤྱི་ལྟར་བྱའོ། །ཞེས་པ་འདི་ནི་འགག་པ་སྔགས་རམས་པ་ངག་དབང་
ནོར་བུས་རྒྱུན་ཁྱེར་ཉམས་ལེན་འཁྱེར་བདེ་འདི་ལྟར་དགོས་ཞེས་བསྐུལ་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།    ༈    །།འདིར་གཞི་བདག་ལ་མཆོད་མདོར་བསྡུས་ཇི་ལྟར་བྱ་བ་ནི།  རང་བཞིན་སྟོང་པ་ཉིད་ཀྱི་རྣམ་འགྱུར་ལས། །སྒྱུ་མ་
ལྟར་སྣང་དྲེགས་པའི་རྗེ་བོ་རུ། །མཐུ་སྟོབས་འཁོར་ལོ་སྒྱུར་བའི་གཞི་བདག་ཆེ། །པུ་ཎི་གཉན་ཕྱུག་འཁོར་བཅས་གནས་འདིར་གཤེགས། །བཀོད་ལེགས་ལྟ་ན་སྡུག་པའི་ཕོ་བྲང་ཆེ། །རྣམ་རྒྱལ་གཞལ་མེད་རྗེས་འགྲོ་ཉམས་དགའི་དབུས། །ནོར་
བུའི་ཁྲི་སྟན་བཞོན་པ་རབ་འགྱིང་སྟེང། །བརྟན་པར་བཞུགས་ལ་དགྱེས་པའི་དགའ་སྟོན་རོལ། །བཧྲུཾ་ལས་བྱུང་བའི་རིན་ཆེན་ཡོལ་གོ་ཆེ། །སྟོང་གསུམ་ཁྱོན་དང་མཉམ་པ་གྲངས་མེད་དབུས། །ཨོཾ་ལས་ལྷ་རྫས་མཆོད་གཏོར་མི་ཟད་པ། །ནམ་
མཁའ་མཛོད་ཀྱི་སྒོ་འཕར་བྱེ་གྱུར་ཅིག་དལ་འབབ་མཆོད་ཡོན་ཞབས་བསིལ་ཆད་མེད་སྤྲེང། །སྣ་ཚོགས་ཉེར་སྤྱོད་དག་དང་རོལ་མོའི་སྒྲ། །འདོད་ཡོན་རྣམ་ལྔ་ལྷ་དང་མི་ཡི་ནོར། །ཇི་སྙེད་དགོས་དགུ་མ་ཚང་མེད་པ་འབུལ། །དཀར་

[040A]༄༅། །གསུམ་མངར་གསུམ་བདུད་རྩིའི་སྙིང་པོ་རུ། །སྦྱར་བའི་གཏོར་མ་རི་ལྟར་མཐོ་བ་དང། །རོ་བདའི་སྐྱེམས་སོགས་མདོར་ན་མཉེས་བྱེད་ཀྱི། །མཐུན་རྫས་མཆོད་ཚོགས་མ་ལུས་འབུལ་གྱི་བཞེས། །མྱུར་མགྱོགས་
བང་འགྲོས་ལྡན་པའི་རྟ་མཆོག་སྟེང། །ལྷ་དབང་གཡུལ་ལས་རྒྱལ་བའི་དཔའ་རྟགས་བཞིན། །རྔམ་བརྗིད་ཆས་སྤྲས་རྣལ་འབྱོར་གྲོགས་མཛད་པའི། །པུ་ཎི་གཉན་ཕྱུག་འཁོར་བཅས་བསྟོད་པར་བགྱི། །མཛེས་སྡུག་ལྷ་མོ་བརྒྱ་ཡི་དཔལ་
བསྡུས་པའི། །ལུང་རྩི་སྨན་ཆེན་སྒེག་པའི་རྣམ་འགྱུར་ངོམ། །གཞན་ཡང་སྨན་ཆུང་བློན་པོ་འཁོར་གཡོག་དང། །སྤྲུལ་པ་དཔུང་ཚོགས་བཅས་ཁ་བསྟོད་པར་བགྱི། །སངས་རྒྱས་བསྟན་པ་ཕན་བདེ་འབྱུང་བའི་གནས། །བཤད་སྒྲུབ་བྱ་
བས་རྟག་ཏུ་འཕེལ་བ་དང། །འཇིག་རྟེན་སྐྱེ་བོས་བསྟེན་པའི་ཡུལ་ལྗོངས་འདིར། །བདེ་ལེགས་བཀྲ་ཤིས་འབྱོར་པ་རྒྱས་པར་མཛོད། །འདུ་འཛི་རྒྱང་དུ་བསྲིངས་པའི་བདེ་ལྡན་གཞི། །དགེ་བ་འཕེལ་བའི་དབེན་གནས་འདི་ཉིད་དུ། །མང་ཐོས་ཚུལ་
ཁྲིམས་ལྡན་པའི་སྤོང་བ་པ། །འཕེལ་ཞིང་ཆོས་ལྡན་དགོས་པ་འགྲུབ་པར་མཛོད། །མདོར་ན་རྣལ་འབྱོར་བ་བདག་ཅག་བསམ་པ་ཀུན། །ཆོས་བཞིན་མ་ཐོགས་མྱུར་དུ་འགྲུབ་པ་སོགས། །ཇི་ལྟར་ནུས་བཞིན་མཐུ་རྩལ་དཔའ་བསྐྱེད་ནས། །རྟག་ཏུ་གཡེལ་
བ་མེད་པར་གྲོགས་མཛོད་ཅིག་ །ཅེས་པ་འདི་ནི་ཆ་འཕྲིན་བདེ་ལྡན་དགེ་འཕེལ་གྱི་དབེན་གནས་སུ་འཁོད་པའི་གྲ་སློབ་རྣམས་ཀྱིས་གཞི་བདག་ལ་ཕྲིན་བཅོལ་འདི་ལྟ་བུ་དགོས་ཞེས་བསྐུལ་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།ཧཱུཾ། གྲུབ་

[040B] །སྤྱི་བོར་འཆར་བའི་ལྷ་ཆེན་མཐུ་རྩལ་ཅན། །བཞག་བྲག་ལྷ་རྩེ་སྲས་ཡུམ་བཀའ་ཉན་པའི། །འཁོར་ཚོགས་དཔུང་དང་བཅས་པ་གནས་འདིར་གཤེགས། །དགེ་མཚན་ཀུན་ཚང་མགར་ཐར་སྨན་གྱི་ལྗོངས། །ལྷག་པར་
སྐྱོང་བའི་བཙན་རྒོད་མཐུ་བོ་ཆེ། །འཁོར་ཚོགས་བཙུན་མོ་བྲན་གཡོག་བཅས་པ་རྣམས། །མ་ཐོགས་རྫུ་འཕྲུལ་ཤུགས་ཀྱིས་གནས་འདིར་གཤེགས། །བཀོད་ལེགས་རིན་ཆེན་འབར་བའི་ཁང་བཟང་དབུས། །སྣ་ཚོགས་ཁྲི་སྟན་བཞོན་པ་ཡིད་འོང་སྟེང། །
དགྱེས་པའི་འཛུམ་གྱིས་འདོད་ཡོན་ལྔ་ཡི་མགྲོན། །བསུས་ནས་དབང་པོ་དྲུག་གིས་ཅི་བདེ་རོལ། །དངོས་བཤམས་མཆོད་ཚོགས་རི་ལྟར་མཐོ་བའི་རྩེར། །ཡིད་སྤྲུལ་སྤྲིན་སྣ་འཛིངས་པས་ཕྱོགས་ཀུན་གང། །ཅི་འདོད་ཆར་དུ་བསྙིལ་བའི་ལོངས་སྤྱོད་ཀྱིས།།
ལྷ་ཆེན་འཁོར་དང་བཅས་པ་ཚིམ་གྱུར་ཅིག་ལྷ་དང་མི་ཡི་ཕུན་ཚོགས་གཅེས་ནོར་དབྱ། །གཅིག་ཏུ་སྤུངས་པའི་སྲིད་པའི་གན་མཛོད་ཆེ། །བྱེ་བྲག་རང་རང་དགྱེས་པའི་མཐུན་རྫས་དང། །སྤྱན་གཟིགས་དཀོར་ནོར་མ་ཚང་མེད་དགུ་དབུལ། །གྲིབ་བསངས་
ཤིང་སྣ་བསྲེགས་པའི་དུད་སྤྲིན་དང། །བཟང་དགུས་བརྒྱན་པའི་གཏོར་ཚོགས་རོ་བརྒྱ་པ། །བདུད་རྩིའི་བཏུང་བ་སྐྱེམས་ཀྱི་ཁྱད་པར་སོགས། །རབ་འབྱམས་མཆོད་པ་ཀུན་གྱིས་མཉེས་གྱུར་ཅིག་རྫུ་འཕྲུལ་རླུང་གི་ཤུགས་མགྱོགས་བཞོན་པའི་སྟེང། །མཐུ་
སྟོབས་རྩེ་བརྒྱ་འབར་བའི་རྡོ་རྗེ་ཡིས། །བདུད་རིགས་ཐལ་བར་རློག་པའི་ལྷ་དབང་མཆེད། །བཞག་བྲག་དགེ་བསྙེན་ཆེན་པོ་འཁོར་བཅས་བསྟོད། །མི་བཟད་ཆོ་འཕྲུལ་སྣ་དགུས་ནག་ཕྱོགས་དཔུང། །འཇོམས་དང་ལྷན་ཅིག་རྣལ་འབྱོར་སྟོང་གྲོགས་ལ། །རྟག་ཏུ་

[041A]༄༅། །གཡེལ་བ་མེད་པའི་དམ་ཚིག་ཅན། །བཙན་རྒོད་འཁོར་དང་བཅས་ལ་བསྟོད་པར་བགྱི། །དམ་ཚིག་རྗེས་སུ་འབྲངས་པའི་དུང་སེམས་ཀྱིས། །སྔོན་ཆད་མཐུན་རྐྱེན་ཚུལ་བཞིན་བསྒྲུབས་པ་ལ། །གཏང་རག་ལེགས་སོའི་
དབུགས་དབྱུང་ཆབས་ཅིག་ཏུ། །སླར་ཡང་ཕྲིན་ལས་གཉེར་དུ་གཏད་པ་ནི། །རིས་མེད་འགྲོ་ལ་ཕན་དང་བདེ་བའི་སྒོ། །སངས་རྒྱས་བསྟན་པ་ཕྱོགས་བཅུར་རྒྱས་པ་དང། །འཇིག་རྟེན་རྒུད་པ་ཉེས་ཚོགས་ནག་པོའི་སྨག་དྲུང་ཕྱུང་བདེ་ལེགས་སྣང་
བ་རབ་རྒྱས་མཛོད། །ཁྱད་པར་དགའ་ལྡན་ཡོངས་ལ་སྦྱིན་པ་བཞི། །གཏོང་པའི་གཙུག་ལག་ཁང་ཆེན་འདི་ཉིད་དུ། །བཤད་སྒྲུབ་བསླབ་གསུམ་བྱ་བ་རྟག་འཕེལ་ཞིང། །མཐུན་རྐྱེན་དགོས་དགུ་ངང་གིས་འདུ་བར་མཛོད། །བདག་ཅག་དཔོན་སློབ་
ཡུལ་དུས་གང་དུ་ཡང། །དམ་ཆོས་འགལ་རྐྱེན་མ་ལུས་ཞི་བ་དང། །དཀར་ཕྱོགས་སྟོང་གྲོགས་མཛད་དེ་བསམ་པ་ཀུན། །མ་ཐོགས་མྱུར་དུ་འགྲུབ་པའི་བཀྲ་ཤིས་སྩོལ། །ཞེས་མི་ཉག་སྒང་གི་སའི་ཆ་སྤྱི་བྱེ་བྲག་བསྲུང་བའི་གཞི་བདག་ལྷ་ཆེན་འཁོར་བཅས་ལ་
མཆོད་བསྟོད་ཕྲིན་བཅོལ་ཉུང་དུར་བསྡུས་པ་འདི་ནི་དགའ་ལྡན་ཡོངས་ལ་སྦྱིན་པ་གཏོང་པའི་གཙུག་ལག་ཁང་གི་ཆོས་སྡེའི་ཚོགས་འདོན་དུ། མཁན་པོ་ཕ་བོང་ཁ་སྐུ་སྐྱེ་བློ་བཟང་དགེ་ལེགས་ཀྱིས་བསྐུལ་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།། །   ༈    །།འདིར་བླ་མ་
ཡི་དམ་མཁའ་འགྲོ་དམ་ཅན་ཚོགས་ལ་མཆོད་གཏོར་འབུལ་ཚུལ་ནི། རང་ཡི་དམ་གྱི་བདག་བསྐྱེད་དང་འབྲེལ་བས་མཆོད་གཏོར་བསྐང་རྫས་བྱིན་གྱིས་བརླབས་ནས། སྤྱན་འདྲེན་ནི།  ཧཱུཾ༑ ཆོས་དབྱིངས་ངང་ལས་གྲངས་མེད་གཟུགས་ཀྱི་སྐུ། །སྟོན་མཛད་མི་བསྐྱོད་རྡོ་རྗེ་གཤིན་རྗེའི་གཤེད།།

[041B] །རྟ་མགྲིན་ཁྲོ་རྒྱལ་དང་བཅས་གནས་འདིར་གཤེགས། །སྙིང་རྗེའི་རང་བཞིན་ཀུན་ལ་བརྩེར་དགོངས་ཀྱང། །མ་རུངས་འདུལ་མཛད་ཕྱག་དྲུག་མགོན་པོ་དང། །ལས་ཀྱི་གཤིན་རྗེ་དྲེགས་པ་ཕོ་མོ་སོགས། །འཁོར་
ཚོགས་དཔུང་དང་བཅས་པ་གནས་འདིར་གཤེགས། །རྒྱལ་བ་ཀུན་ཡུམ་དམག་དང་ཟོར་གྱི་ལྷ། །དུང་སྐྱོང་རྒྱལ་མོ་བསྟན་མ་བཅུ་གཉིས་བཅས། །གུར་གྱི་མགོན་པོ་སྟོབས་འཕྲོག་ཞལ་བཞི་པ། །བཀའ་ཉན་འཁོར་ཚོགས་དང་བཅས་གནས་འདིར་གཤེགས།།
ཕྱག་བཞི་མགོན་དང་རྒྱལ་ཆེན་རྣམ་ཐོས་སྲས། །དྲེགས་པ་ལྕམ་སྲིང་བསྟན་སྲུང་བསེ་ཁྲ་བ་ཅན། །རྒྱལ་ཆེན་སྐུ་ལྔ་དགྲ་ལྷ་སྐྱེས་གཅིག་རྣམས། །གསང་ཡུམ་འཁོར་ཚོགས་བཅས་པ་གནས་འདིར་གཤེགས། །ཡ་བ་རྐྱ་བདུན་ཁྱད་པར་ཙེའུ་དམར་བ། །ཚངས་པ་
ཆེན་པོ་ཐ་འོག་ཆོས་ཀྱི་རྒྱལ། །གཞན་ཡང་སྐྱེས་ལྷ་ཡུལ་ལྷ་ལ་སོགས་པའི། །མཆོད་ཡུལ་མགྲོན་གྱི་ཚོགས་རྣམས་གནས་འདིར་གཤེགས། །ཨོཾ་ཨེ་ཧྱེ་ཧི་བཛྲ་ས་མ་ཡ་ཛཿ་ཛཿ་ ས་སྤྱན་དྲངས། པདྨ་ཀ་མ་ལཱ་ཡ་སྟཾ་གྱིས་གདན་འབུལ།  དྲན་པ་ཙམ་གྱིས་དངོས་གྲུབ་མ་
ལུས་པ། །སྩོལ་མཛད་ཡི་དམ་འཁོར་ལོ་མཆོག་རྣམས་དང། །ཞི་རྒྱས་དབང་དྲག་ཕྲིན་ལས་སྒྲུབ་མཛད་པའི། །བསྟན་སྲུང་འཁོར་དང་བཅས་ལ་གུས་ཕྱག་འཚལ། །ཨོཾ་གུ་རུ་བུདྡྷ་བོ་དཧི་སཏ་སརྦ་དྷརྨ་པཱ་ལ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཡེ་སཱཧཱ་ ནས། ཤཔྡའི་བར་དང།།
རཱུ་པ་ སོགས་ཀྱིས་འདོད་ཡོན་ལྔ། སྔགས་དེའི་མཐར་འབྲུ་གསུམ་བཏགས་པས་ནང་མཆོད་འབུལ།  རང་གི་ཐུགས་ཀའི་ས་བོན་ལས་འོད་ཟེར་འཕྲོས། རྡོ་རྗེ་གསུམ་གྱི་ལྷ་ཚོགས་མདུན་གྱི་ནམ་མཁར་སྤྱན་དྲངས། དེ་རྣམས་ཀྱི་གནས་གསུམ་ལས་ཡི་གེ་བརྒྱ་པ་དཀར་དམར་མཐིང་གསུམ་

[042A]༄༅། །འཕྲོས་རང་དང་མགྲོན་རྣམས་ཀྱི་གནས་གསུམ་དུ་ཐིམས་པས། རང་གི་དམ་ཚིག་ཉམས་ཆག་ཐམས་ཅད་དང། མགྲོན་རྣམས་ཀྱི་གྲིབ་དང་མི་གཙང་བ་ཐམས་ཅད་བྱང་ བར་བསམ་ལ། ཡིག་བརྒྱ་ཉེར་གཅིག་སོགས་བཟླ། བཤགས་པ་ནི།  ཧཱུཾ་
ཆོས་རྣམས་རང་བཞིན་གདོད་ནས་རྣམ་དག་ཀྱང། །མཚན་འཛིན་འཁྲུལ་པས་བསླད་པའི་སྣང་ངོ་རུ། །མ་རྟོགས་ལོག་རྟོག་ནོངས་གྱུར་ཅི་མཆིས་པ། །བདག་ཅག་བསམ་པ་ཐག་པས་བཤགས་པར་བགྱི།  བསྐང་པ་ནི།  ཧཱུཾ༑ ཐབས་མཆོག་བདེ་བའི་ཡབ་དང་སྟོད་པ་
ཡུམ༑ ༑གཉིས་མེད་ཟུང་དུ་སྦྱར་ལས་སྐྱེས་པའི་འཕྲུལ། །རང་སེམས་དག་པའི་རྩེད་འཇོ་མ་ངེས་པ། །ཅིར་ཡང་འཆར་བས་ཐུགས་དམ་སྐོང་གྱུར་ཅིག། །ཁྲག་ཆང་དྲི་བཟང་ཆབ་ཀྱི་མཆོད་ཡོན་དང། །ཞབས་བསིལ་མེ་ཏོག་སྣ་ཚོགས་གཅལ་དུ་བཀྲམ། །
བདུག་པའི་སྤོས་དུད་འོད་འབར་མར་མེ་ཡིས། །མཆོད་ཡུལ་མགྲོན་གྱི་ལྷ་ཚོགས་ཐུགས་དམ་བསྐང། །དྲི་བཟང་བསྒོས་པའི་བྱུག་པ་རོ་བརྒྱ་ཡི། །ཞལ་ཟས་སྣ་ཚོགས་རོལ་མོ་འབྲུག་སྟོང་ལྡིར། །འདོད་ཡོན་རྣམ་ལྔའི་མཆོད་རྫས་སྣ་ཚོགས་ཀྱིས།།
མཆོད་ཡུལ་མགྲོན་གྱི་ལྷ་ཚོགས་ཐུགས་དམ་བསྐང། །རི་རབ་གླིང་དང་གླིང་ཕྲན་ཉི་ཟླ་སོགས། །ལྷ་མིའི་དཔལ་འབྱོར་ལོངས་སྤྱོད་ཐམས་ཅད་དང། །སྤྱན་གཟིགས་མཐུན་རྫས་ཡོངས་སུ་ཚོགས་པ་ཡིས། །མཆོད་ཡུལ་མགྲོན་གྱི་ལྷ་ཚོགས་ཐུགས་
དམ་བསྐང། །རྫུ་འཕྲུལ་ཤུགས་ལྡན་རྟ་མཆོག་གཡག་རྒོད་དང། །ཤ་རྒྱས་ལུག་དང་མཁའ་ལྡིང་བྱ་ཡི་ཚོགས། །རབ་འཇིགས་ཁྱི་ནག་དོམ་ལྟར་འཕྱོ་བ་ཡིས། །མཆོད་ཡུལ་མགྲོན་གྱི་ལྷ་ཚོགས་ཐུགས་དམ་བསྐང། །ཤ་ཁྲག་མངར་གསུམ་ལ་སོགས་

[042B] །རི་ལྟར་སྤུངས་པའི་དམ་རྫས་གཏོར་མ་དང། །བདུད་རྩིའི་བཏུང་བ་ཕྱི་ནང་གསང་རྟེན་གྱིས། །མཆོད་ཡུལ་མགྲོན་གྱི་ལྷ་ཚོགས་ཐུགས་དམ་བསྐང། །ཐུགས་དམ་ལེགས་སྐོངས་ཉམས་ཆག་སོས་གྱུར་ནས། །འགལ་རྐྱེན་ཞི་ཞིང་མཐུན་
རྐྱེན་མ་ལུས་སྒྲུབས།  །གཏོར་མ་བྱིན་རླབས་སྤྱི་ལྟར་བྱས་རྗེས་འབུལ་བ་ནི།  མགྲོན་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོ་འོད་ཀྱི་སྤུ་གུས་གཏོར་མའི་བཅུད་དྲངས་ཏེ་གསོལ་བར་ བསམ་ལ།  ཨོཾ་གུ་རུ་བུདྡྷ་བོ་དཧི་སཏ་སརྦ་དྷརྨ་པཱ་ལ་ས་པ་རི་ཝཱ་ར་ཨི་དཾ་
བ་ལིཾ་ཏ་ཁ་ཁ་ཁཱ་ཧི་ཁཱ་ཧི་ ཞེས་པ་ལན་གསུམ་ལ་སོགས་པས་ཕུལ་རྗེས། སྔགས་ཀྱི་མཆོད་པ་དང། ནང་མཆོད་ཡང་འབུལ། བསྟོད་པ་ནི།  ཧཱུཾ། སྣང་སྟོང་འཇའ་མཚོན་དག་པའི་རི་མོ་བཞིན། །ངོ་མཚར་སྒྱུ་འཕྲུལ་རབ་འབྱམས་དཀྱིལ་འཁོར་པ། །སྐུ་བཞིའི་བདག་ཉིད་དངོས་གྲུབ་
མཆོག་སྩོལ་བའི། །ཡི་དམ་ལྷ་ཚོགས་རྣམས་ལ་བསྟོད་པར་བགྱི། །རབ་གསལ་སྒྲིབ་པ་བྲལ་བའི་མེ་ལོང་ངོས། །གནས་ལུགས་མངོན་སུམ་ཤར་བའི་གཟིགས་མོའི་ཞར། །ཞི་རྒྱས་དབང་དྲག་ཕྲིན་ལས་རེ་སྐོང་བའི། །འཇིག་རྟེན་འདས་པའི་སྲུང་མ་རྣམས་ལ་
བསྟོད༑ ༑བསོད་ནམས་མཐུ་ལས་དྲེགས་པའི་རྗེ་བོ་རུ། །ཆེ་བཙན་སྟོབས་ཀྱིས་མངོན་འཕགས་འཇིག་རྟེན་པའི། །དཀར་ཕྱོགས་ལྟ་སྲུང་ཡུལ་དང་གྲོང་བདག་སོགས། །བདག་ཅག་གུས་པའི་ཡིད་ཀྱིས་བསྟོད་པར་བགྱི། །རྣལ་འབྱོར་བདག་གིས་བསྟེན་ཅིང་མཆོད་པ་
ཡི༑ ༑ཡི་དམ་སྲུང་མར་བཅས་པ་མ་ལུས་པས། །དེང་ནས་བརྩམས་ཏེ་བྱང་ཆུབ་སྙིང་པོའི་བར། །འབྲལ་མེད་རྟག་ཏུ་མགོན་དང་གྲོགས་མཛོད་ཅིག། །དམ་ཆོས་སྒྲུབ་པའི་ཕྱི་ནང་རྐྱེན་ངན་ཀུན། །ཉེ་བར་ཞི་ཞིང་བར་གཅོད་དགྲ་བགེགས་ཆོམས། །ཚེ་བསོད་འབྱོར་པ་རབ་རྒྱས་

[043A]༄༅། །འདོད་པའི་དོན། །མ་ལུས་འདུ་ཞིང་ལྷུན་གྱིས་གྲུབ་པར་མཛོད། །སངས་རྒྱས་བསྟན་དར་བླ་མའི་སྐུ་ཚེ་སྲིངས། །དགེ་འདུན་སྡེ་འཕེལ་འགྲོ་རྣམས་བདེ་དང་ལྡན། །མཐར་ཐུག་བྱང་ཆུབ་མཆོག་ལ་མར་རེག་བའི། །ཕྲིན་ལས་མགོན་སྐྱབས་
མཛོད་ཅིག་མཐུ་མ་ཆུང།  །དེ་ལྟར་ཡི་དམ་སྲུང་མའི་ཚོགས་དང་བཅས་པར་མཆོད་གཏོར་འབུལ་ཚུལ་ཉུང་དུར་བསྡུས་པ་འདི་ནི། མགར་ཐར་དགའ་ལྡན་ཡོངས་ལ་སྦྱིན་པ་གཏོང་བའི་གཙུག་ལག་ཁང་གི་མཁན་པོ་ཕ་བོང་ཁ་སྐུ་སྐྱེ་བློ་བཟང་དགེ་ལེགས་ཀྱིས་རྒྱུན་ཁྱེར་དུ་དགོས་ཞེས་བསྐུལ་ངོར་ཤཱཀྱའི་
དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་དྲུང་ཡིག་ཚངས་སྐྱེས་བློ་ལྡན་ནོ།།     ༈    །།མཐིང་ནག་དྲག་ཏུ་ཁྲོས་པའི་ཆུ་འཛིན་གཟུགས། །གནམ་ལྕགས་ཐོ་བའི་ཆ་དཔལ་གདེངས་ཙམ་གྱིས། །ནག་ཕྱོགས་མགོ་བོ་དུམ་བུ་བརྒྱ་ཕྲག་ཏུ། །ལགས་བཟོད་
དམ་ཅན་རྡོ་རྗེ་ལེགས་པ་ཆེ། །མཆེད་འཁོར་གྲངས་མེད་དཔུང་དང་གཡོག་བཅས་པ། །མ་ཐོགས་རིངས་པའི་ཚུལ་གྱིས་འདིར་གཤེགས་ལ། །འཇིགས་རུང་རྔམས་པའི་གཞལ་མེད་རབ་ཡངས་པར། །མ་ངེས་བཞོན་པ་ལ་ཆིབས་བརྟན་པར་བཞུགས།།
ཕྱི་དང་ནང་གི་ཉེར་སྤྱོད་རོལ་མོ་དང། །འདོད་ཡོན་ལྔ་རྫོགས་ལྷ་དང་མི་ཡི་ནོར། །ཕུན་ཚོགས་མཁོ་དགུའི་འབྱོར་པ་བཤམ་ལགས་ན། །དགྱེས་པས་བཞེས་ལ་བཅོལ་བའི་ཕྲིན་ལས་སྒྲུབས། །དམར་ཆེན་གཏོར་མ་རི་ལྟར་མཐོ་བ་སྤུངས། །སྨན་རཀ་རྒྱ་
མཚོས་ས་གཞི་དོག་པོར་འཁྱིལ། །ཕྱི་ནང་གསང་རྟེན་མ་ཚང་མེད་བཤམས་པས། །དམ་ཅན་འཁོར་བཅས་མཉེས་ཤིང་ཚིམ་གྱུར་ཅིག་གནམ་ས་ལྟ་བུར་གདངས་པའི་ཁྲོ་ཞལ་ནང། །དགྲ་བགེགས་ཁྲག་དྲོན་འབབ་བའི་གངྒའི་རྒྱུན། །འཐུང་བཟོད་སྐྱེས་

[043B] །འཁོར་དང་བཅས་ལ་བདག་གིས་བསྟོད་པར་བགྱི། །ཕན་དང་བདེ་བའི་འབྱུང་གནས་སངས་རྒྱས་བསྟན། །དར་རྒྱས་སྲིད་མཐའི་བར་དུ་མི་ཉམས་ལ། །དགེ་འདུན་སྡེ་འཕེལ་ཡུལ་ཕྱོགས་འདི་དག་ཏུ། །བཀྲ་ཤིས་རྫོགས་ལྡན་
དུས་བཞིན་ངོམ་པར་མཛོད། །བདག་ཅག་དཔོན་སློབ་རྒྱུ་སྦྱོར་འཁོར་བཅས་ལ། །ཆག་ཆེ་ཉམ་ང་མི་འདོད་ཀུན་ཞི་ཞིང། །ཚེ་དཔལ་མངའ་ཐང་འབྱོར་པ་མ་ལུས་རྒྱས། །བསམ་པ་ཆོས་བཞིན་མྱུར་དུ་འགྲུབ་པར་མཛོད།  །ཅེས་ལི་ཐང་ཆོས་སྡེའི་ཞོལ། ངེད་རང་བཙས་
པའི་ཁྱིམ་གྱི་ལྷ་དམ་ཅན་རྡོར་ལེགས་ལ་གསོལ་མཆོད་ཉུང་ངུ་འདི་ནི། དད་གཏོང་ལྷག་བསམ་གྱི་འབྱོར་བ་ཅན་སྐྱེད་བྱེད་གུན་བསོད་ནམས་དར་རྒྱས་ཀྱིས་བསྐུལ་མ་མཛད་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།མཐུ་སྟོབས་ཁྲོ་ཆུ་ཞུ་བའི་རྒྱུན། །རྣོ་མྱུར་ཐོག་གི་
ཚ་དཔལ་གྱིས། །ནག་ཕྱོགས་མགོ་བོ་འགེམ་པ་ལ། །དཔའ་ཆེན་དམ་ཅན་ཐིག་ལེ་རྩལ། །མཆེད་འཁོར་བྲན་དང་མངག་པར་བཅས། །ཏིང་འཛིན་སྔགས་དང་ཕྱག་རྒྱ་ཡིས། །བཟང་དགུར་སྤེལ་བའི་མཆོད་གཏོར་ཚོགས། །དགྱེས་བཞིན་བཞེས་
ལ་ཚིམ་པར་མཛོད། །བདག་ཅག་ཕྱི་ནང་འཚེ་བ་ཀུན། །ཞི་ཞིང་ཀོ་ལོང་མ་མཛད་པར། །ཆོས་ལྡན་ཡིད་ལ་གང་བསམ་དོན། །མྱུར་དུ་འགྲུབ་པའི་ཕྲིན་ལས་མཛོད།  །ཅེས་པ་འདི་ནི་མལ་གྲོ་གུང་མཁར་གཞིས་སྡོད་སྐུར་ནུབ་བས་དམ་ཅན་རྡོ་རྗེ་ལེགས་པར་ཕྲིན་བཅོལ་ངག་
འདོན་བྱེད་རྒྱུ་ཞིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།    ༈    །།སྤྲུལ་པའི་ཆོས་རྒྱལ་ཆེན་པོར་མདོས་བ་སྔོ་ཚུལ་རྒྱུན་ཁྱེར་དུ་བྱ་བ་ལས་བཞི་ལྷུན་གྲུབ་ཅེས་བྱ་བ་བཞུགས།  ཧཱུཾ། ལྷུན་གྲུབ་གདོད་ནས་རང་བཞིན་དག་པའི་དབྱིངས། །གློ་

[044A]༄༅། །བུར་དྲི་མ་བྲལ་བ་ཆོས་སྐུའི་ངང། །ཁྲོ་རྒྱལ་དབང་ཆེན་མཚོ་སྐྱེས་རྡོ་རྗེ་སོགས། །དབྱེར་མེད་བླ་མ་ལྷ་ཡིས་དངོས་གྲུབ་སྩོལ། །ངེས་དོན་ཡེ་ཤེས་ལྔ་ཡི་སྒྱུ་འཕྲུལ་ལས། །སྣང་སྲིད་དྲེགས་པའི་རྗེ་བོར་མཐུ་སྟོབས་ཀྱི།།
དྲག་ཤུལ་འཆང་བ་ཆོས་འཁོར་མ་ལུས་པའི། །སྲུང་མ་སྤྲུལ་པའི་ཆོས་རྒྱལ་འཁོར་བཅས་ལ། །དངོས་བཤམས་ཡིད་ཀྱིས་ལེགས་སྤྲུལ་མཆོད་རྫས་ཚོགས། །བདེ་བ་མཆོག་གི་ཕྱག་རྒྱས་འབུལ་བ་ནི། །ཤར་ཕྱོགས་ཤེལ་དཀར་ལྷོ་ཕྱོགས་བཻ་ཌཱུར་
སྔོ༑ ༑ནུབ་ཕྱོགས་པདྨ་རཱ་ག་བྱང་ཕྱོགས་གསེར། །སྣ་བཞིའི་རིན་ཆེན་ལྷུན་པོ་ཕྱོགས་ཀྱི་མཐར། །འོད་ཟེར་འཕྲོ་ལྡན་བང་རིམ་བཞི་ཡི་སྟེང། །རིན་ཆེན་ཁམས་ལྔ་ལས་བསྒྲུབས་ཕོ་བྲང་མཁར། །རྒྱ་ཕིབས་ཏོག་དང་ཁང་ཕྲན་ལྕོག་གིས་མཛེས་
ཕྱི་རོལ་ཁོར་ཡུག་ཆེན་པོའི་ར་བ་ཡིས། །ཡོངས་སུ་བསྐོར་དབུས་ལྷ་དང་མི་ལ་སོགས། །སྲིད་འབྱོར་སྣོད་དང་བཅུད་ཀྱི་ཕུན་ཚོགས་ཀུན། །ཕུལ་བྱུང་ལྟད་མོར་ཚར་དུ་དངར་བ་འདི། །ཆོས་རྒྱལ་འཁོར་དང་བཅས་པའི་རྟེན་དུ་འབུལ། །བཞེས་
ནས་བསྟན་འགྲོའི་ཕན་བདེ་རྒྱས་པ་དང། །བསྟན་འཛིན་བླ་མའི་སྐུ་ཚེ་ཕྲིན་ལས་སྤེལ། །བཅོལ་བའི་ལས་རྣམས་མ་ཐོགས་སྒྲུབ་པར་མཛོད། །དབང་གཞུའི་ཁེངས་འཕྲོག་གདུགས་དང་སྒྲོ་ཡོད་ཏོག་དྲག་རྫས་ཡུངས་ཀར་གང་བའི་འབྲས་བུས་
མཛེས། །བར་སྣང་ལྷབ་ལྷུབ་གཡོ་བའི་དར་འཕན་དང། །ནམ་མཁའ་རྒྱང་བུ་ངོ་མཚར་རི་མོ་ཅན། །སྐྱེམས་སེལ་ཨརྒྷཾ་རྒྱུན་དང་ཞབས་བསིལ་ཆབ། །ཉེར་སྤྱོད་ལྔ་དང་སྣ་ཚོགས་རོལ་མོ་ལྡིར། །མཛེས་བརྗིད་གཟུགས་དང་སྙན་པའི་སྒྲ་

[044B] །རོ་བརྒྱའི་བཟའ་བ་རེག་བྱ་བླ་མེད་འདི། །ཆོས་རྒྱལ་འཁོར་དང་བཅས་པའི་རྟེན་དུ་འབུལ། །བཞེས་ནས་བསྟན་འགྲོའི་ཕན་བདེ་རྒྱས་བ་དང། །བསྟན་འཛིན་བླ་མའི་སྐུ་ཚེ་ཕྲིན་ལས་སྤེལ། །བཅོལ་བའི་ལས་རྣམས་མ་ཐོགས་སྒྲུབ་
པར་མཛོད། །རང་སྲུང་རྡོ་རྗེའི་རང་བཞིན་གོ་ཁྲབ་དང། །ཕས་རྒོལ་དགྲ་འཇོམས་རྣོ་ངར་ཤུགས་ལྡན་མཚོན། །ཞྭ་ནག་སག་ཐེབ་ནོར་བུའི་པྲོག་ཞུ་ཐོད། །བརྗིད་ཆགས་རིན་པོ་ཆེ་དང་རུས་པའི་རྒྱན། །མཐིང་ནག་ཕོད་ཀ་རྩེ་བེར་གོས་བཟང་ལས། །
རབ་བསྒྲུབ་ཆ་ལུགས་དུ་མའི་བགོ་བ་དང། །སྣ་ཚོགས་སྲོག་ཆགས་ལྤགས་པ་ཟ་འོག་ལས། །འདུ་བྱས་རྒྱལ་བྱེད་མཚན་མ་མཐོར་བསྒྲེང་བ། །ཆོས་རྒྱལ་འཁོར་དང་བཅས་པའི་རྟེན་དུ་འབུལ། །བཞེས་ནས་བསྟན་འགྲོའི་ཕན་བདེ་རྒྱས་པ་དང། །བསྟན་འཛིན་བླ་མའི་
སྐུ་ཚེ་ཕྲིན་ལས་སྤེལ། །བཅོལ་བའི་ལས་རྣམས་མ་ཐོགས་སྒྲུབ་པར་མཛོད། །མྱུར་མགྱོགས་ཅང་ཤེས་རྟ་དང་ཞོལ་གཡག་ལུག་མཁའ་ལྡིང་བྱ་ཚོགས་ནོར་སྲུང་བྱི་བ་ར། །སེང་གེ་སྟག་གཟིག་དོམ་དྲེད་གཡི་གུང་འཕར། །སྤྲེའུ་རི་དྭགས་གཅན་གཟན་ངར་སྒྲ་སྒྲོག་
གླང་ཆེན་རྟ་གཡག་དྲེའུ་སོགས་འབྱོར་པའི་ཁུར། །འདེགས་བར་ལུས་སྟོབས་རབ་རྒྱས་ཁལ་མ་དང། །དར་གོས་སྣམ་རས་སྤུ་སྡུག་པགས་པའི་ཚོགས། །རྔ་མའི་ཆུན་པོ་མཐའ་དབུས་དགོས་དགུའི་ནོར། །ཆོས་རྒྱལ་འཁོར་དང་བཅས་པའི་རྟེན་དུ་འབུལ། །བཞེས་
ནས་བསྟན་འགྲོའི་ཕན་བདེ་རྒྱས་པ་དང། །བསྟན་འཛིན་བླ་མའི་སྐུ་ཚེ་ཕྲིན་ལས་སྤེལ། །བཅོལ་བའི་ལས་རྣམས་མ་ཐོགས་སྒྲུབ་པར་མཛོད། །སྨྱུག་རྒོད་རྩེ་མོ་རབ་རྒྱས་བྱ་དཀར་གྱི། །གསོ་བ་དང་རིན་ཆེན་གའུ་ཁ་སྦྱོར་གནང། །གསང་བའི་སྲོག་

[045A]༄༅། །འཁོར་བླ་རྡོ་དཀོར་ནོར་སོགས། །དྲེགས་པ་འདུ་བའི་རྟེན་རྫས་མ་ཚང་མེད། །ཟག་མེད་འདོད་ཡོན་ཕུང་པོའི་གཏོར་མ་དང། །བཤོས་བུ་ཤ་དང་སྙིང་སྣ་ནང་ཁྲོལ་སྤུངས། །འབྲུ་རིགས་སྨན་སྣ་ཕོ་གདོང་མོ་
གདོང་དང། །ཤིང་གྲི་སྣ་ཚོགས་ཡུལ་མཁར་བཀོད་པ་འདི། །ཆོས་རྒྱལ་འཁོར་དང་བཅས་པའི་རྟེན་དུ་འབུལ། །བཞེས་ནས་བསྟན་འགྲོའི་ཕན་བདེ་རྒྱས་པ་དང། །བསྟན་འཛིན་བླ་མའི་སྐུ་ཚེ་ཕྲིན་ལས་སྤེལ། །བཅོལ་བའི་ལས་རྣམས་མ་ཐོགས་སྒྲུབ་
པར་མཛོད། །ཕུང་ཁམས་སྐྱེ་མཆེད་གསལ་རྫོགས་ངར་གླུད་དང། །བཅུད་ལྡན་བདུད་རྩིའི་གསེར་སྐྱེམས་མཚོ་ལྟར་འཁྱིལ། །ཤ་ཆེན་འཕྱི་བའི་ཚིལ་གསུར་སྤོས་དཀར་དུད། །ཉག་ཕྲན་ཁ་དོག་ལྔ་ཡི་དར་སྣས་བརྒྱན། །གླིང་བཞིར་དབང་སྒྱུར་མི་
བདག་སྔོན་འགྲོ་བའི། །རིན་ཆེན་བདུན་དང་ཉེ་བའི་རིན་ཆེན་བདུན། །བཀྲ་ཤིས་རྟགས་བརྒྱད་ཕྱི་ནང་གསང་བ་ཡི། །མཆོད་ཚོགས་སྤྱན་གཟིགས་དམ་རྫས་ཡོངས་རྫོགས་པ། །ཆོས་རྒྱལ་འཁོར་དང་བཅས་པའི་རྟེན་དུ་འབུལ། །བཞེས་ནས་བསྟན་
འགྲོའི་ཕན་བདེ་རྒྱས་པ་དང། །བསྟན་འཛིན་བླ་མའི་སྐུ་ཚེ་ཕྲིན་ལས་སྤེལ། །བཅོལ་བའི་ལས་རྣམས་མ་ཐོགས་སྒྲུབ་པར་མཛོད། །བསྟན་སྲུང་རྒྱལ་ཆེན་སྐུ་ལྔ་དགྲ་ལྷའི་གཙོ། །བློན་པོ་གསང་ཡུམ་ལས་མཁན་དཔུང་ཚོགས་བཅས། །དངོས་བརྒྱུད་རྡོ་རྗེའི་
སློབ་དཔོན་ཚོགས་སྤྱི་དང། །ཁྱད་པར་པད་དཀར་འཆང་བ་རིམ་པ་ཡིས། །བཀའ་བསྒོས་གཉེར་དུ་གཏང་པའི་དམ་ཚིག་རྒྱ། །མི་འབྲལ་ཆད་དང་མཐོ་ལས་མ་འདའ་བར། །སངས་རྒྱས་བསྟན་དང་ཁྱད་པར་དགའ་ལྡན་པའི། །རིང་ལུགས་

[045B] །བསྟན་འཛིན་རྣམ་པར་འདྲེན་པའི་སྐུ་ཚེ་སྲིངས། །མཛད་བཟང་ཕྲིན་ལས་མཐའ་དབུས་ཕྱོགས་བརྒྱར་སྤེལ། །འཇིག་རྟེན་སྤྱི་དང་བསིལ་ལྡན་སྨན་ལྗོངས་སུ། །དཀར་མིན་དུས་ཀྱི་ཆད་པ་ཉེར་ཞི་ཞིང། །ཆར་ཆུ་དུས་འབེབས་
སྣོད་བཅུད་ཕུན་ཚོགས་ཀྱི། །གཡང་ཆགས་རྫོགས་ལྡན་དགའ་སྟོན་གསར་དུ་དངོམ། །རིགས་སྔགས་འཆང་བ་བདག་ལ་གནོད་བགེགས་དང། །ནད་འཚེ་རྐྱེན་ངན་མ་ལུས་ཞི་བར་མཛོད། །གུས་པའི་འཁོར་སློབ་འབངས་བཅས་ཚེ་བསོད་དང། །སྟོབས་
འབྱོར་དབང་ཐང་ཆོས་ཀྱི་མཐུན་རྐྱེན་འཛོམ། །ཁམས་གསུམ་མི་དང་མི་མིན་ཡོངས་སྤྱོད་དག་རླབས་ཆེན་ཕན་བདེའི་གྲོགས་སུ་དབང་དུ་བསྡུས། །བརྣག་པའི་སེམས་འཆར་བསམ་སྦྱོར་ལོག་པའི་དགྲ། །ནག་ཕྱོགས་བགེགས་རིགས་ལོ་ཟླ་མ་འགྱངས་པར། །
མིང་གི་ལྷག་མར་སྒྲོལ་ལ་ཆོས་ལྡན་གྱི། །བསམས་དོན་རེ་བ་མ་ལུས་ལྷུན་གྲུབ་མཛོད།  །དེ་ལྟར་སྤྲུལ་པའི་ཆོས་རྒྱལ་ཆེན་པོར་མདོས་བསྔོ་ཚུལ་རྒྱུན་ཁྱེར་དུ་བྱ་བ་ལས་བཞི་ལྷུན་གྲུབ་ཅེས་པ་འདི་ནི་གནས་ཆུང་དགྲ་ལྷ་ཆེན་པོའི་སྐུ་བརྟེན་པ་བློ་བཟང་བཀྲ་ཤིས་དང། སྒྲ་དབྱངས་གླིང་དབུ་མཛད་བློ་བཟང་
བསོད་ནམས་གཉིས་ནས་བསྐུལ་ངོར། འདི་འདྲའི་ལག་ལེན་གྱི་རིགས་མཐོང་ཐོས་གང་ཡང་མེད་པར་འོལ་ཚོད་བྱ་བ་སྐབས་སུ་མ་ཆེ་ཡང། ཀུན་མཁྱེན་ལྔ་པས་སྩལ་བའི་རྒྱུན་ཁྱེར་ལ་ཚིག་གི་སྦྱོར་བ་མི་འདྲ་ཙམ་ལས་དོན་འགལ་མེད་ཀྱི་ལུགས་སུ་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྡེ་ཆེན་པོ་སེར་ཐེག་པ་ཆེན་
པོའི་གླིང་དུ་སྦྱར་བའོ།།    ༈    །།གསེར་སྐྱེམས་ཀྱི་རྫས་སོགས་ལེགས་པར་འདུ་བྱས་པ་ལ་བྱིན་རླབས་སྤྱི་ལྟར་བྱས་རྗེས་བསྔོ་ཚིག་ནི།  རྩ་བརྒྱུད་བླ་མ་བགྲང་ཡས་དཀྱིལ་འཁོར་གྱི། །ཡི་དམ་དཀོན་མཆོག་མཆོད་འོས་མ་ལུས་ལ། །འདོད་ཡོན་རྒྱ་མཚོའི་གསེར་སྐྱེམས་མཆོད་

[046A]༄༅། །པ་འདི། །འབུལ་ལོ་ཕྲིན་ལས་འདོད་དོན་འགྲུབ་པར་མཛོད། །གནས་གསུམ་མཁའ་འགྲོ་དཀར་ཕྱོགས་སྐྱོང་བ་ཡི། །སྲུང་མ་དམ་ཅན་དཔུང་དང་བཅས་པ་ལ། །འདོད་ཡོན་རྒྱ་མཚོའི་གསེར་སྐྱེམས་མཆོད་པ་འདི། །འབུལ་
ལོ་ཕྲིན་ལས་འདོད་དོན་འགྲུབ་པར་མཛོད། །དམིགས་ཡུལ་མཐུ་ཆེན་དྲེགས་པའི་གཙོ་བོ་སོགས། །ཕྱོགས་འདིར་གནས་པའི་སྡེ་བརྒྱད་མ་ལུས་ལ། །འདོད་ཡོན་རྒྱ་མཚོའི་གསེར་སྐྱེམས་མཆོད་པ་འདི། །འབུལ་ལོ་ཕྲིན་ལས་སྟོང་གྲོགས་མ་གཡེལ་
མཛོད།  །ཅེས་པ་འདི་ནི་མེ་སྤྲུལ་བསམ་ཡས་དང་རྒྱལ་སོགས་སུ་བསྐྱོད་སྐབས་སྡེ་བརྒྱད་ཀྱི་འདུ་གནས་ཚོར་གསེར་སྐྱེམས་འབུལ་བར་རོགས་དང་བཅས་བསྡེབས་ནས་བཏོན་ཆོག་པའི་ཉུང་དུ་ཞིག་བྱུང་ན་ལེགས་འདྲ་ཞེས་གྲྭ་ཚང་དབུ་མཛད་བློ་བཟང་ཡར་འཕེལ་གྱིས་བསྐུལ་མ་བྱུང་བ་ལྟར་ཤཱཀྱའི་དགེ་སློང་བློ་
བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།མཐུ་སྟོབས་སྲིད་པ་གསུམ་གྱི་ཁོང་པ་རུ། །འབར་བའི་མེ་ལྕེ་དུས་མཐའ་ལ་འགྲན་པའི། །དམ་ཅན་སྐྱེས་བུ་ཆེན་པོ་རྡོ་རྗེ་ལེགས། །བཀའ་ཉན་མཆེད་འཁོར་དཔུང་དང་བཅས་པ་རྣམས། །རྣལ་
འབྱོར་ལྷག་པར་དུངས་པའི་ཆར་སྤྲིན་རུམ། །གདུང་དབྱངས་དབྱར་སྐྱེས་རྔ་སྒྲས་ཉེར་བསྐུལ་ན། །འདའ་དཀའ་སྔོན་གྱི་གཡར་དམ་ཇི་བཞིན་དུ། །གནས་འདིར་རྫུ་འཕྲུལ་ཤུགས་ཀྱིས་གཤེགས་སུ་གསོལ། །རྔམ་བརྗིད་ཕ་ཝད་ལོང་བུའི་གནས་
གཞི་ལ། །རྟེན་བཅས་སྡེ་བརྒྱད་རྦ་ཀློང་ལྟར་འཁྲུག་པའི། །གཞལ་མེད་ཡངས་པར་སྣ་ཚོགས་མཆོད་སྤྲིན་དབུས། །བརྟན་པར་བཞུགས་ནས་དངོས་གྲུབ་སྩལ་དུ་གསོལ། །སྟོང་གསུམ་ཁྱོན་མཚུངས་རབ་ཡངས་སྣོད་རྣམས་སུ། །ཟག་མེད་བདེ་ཆེན་ལས་

[046B] །ཕྱི་ནང་ཉེར་སྤྱོད་མཐའ་ཡས་རོལ་མོའི་སྒྲས། །དམ་ཅན་འཁོར་དང་བཅས་པ་མཉེས་གྱུར་ཅིག་ཨོཾ་བཛྲ་སཱ་དཧུ་ས་པ་རི་ཝཱ་ར་ཨརྒྷཾ་ སོགས་ཀྱིས་མཆོད།  གཞན་ཡང་མཐུན་པའི་དམ་རྫས་འབུལ་བ་ནི། །རྨད་བྱུང་བདེ་སྟེར་འདོད་པའི་ཡོན་ཏན་
ལྔ༑ ༑སྲ་བརྟན་གོ་ཁྲབ་མཚོན་རྣོན་མྱུར་མགྱོགས་རྟ། །སྲོག་ཆགས་མཁའ་ལྡིང་གཅན་གཟན་འདོད་འཇོའི་ཕྱུགས། །ལྷ་དང་མི་ཡི་ཕུན་ཚོགས་མ་ལུས་པ། །གཅིག་བསྡུས་འཕྱུར་བུར་སྤུངས་པའི་འཇིག་རྟེན་ཁམས། །ཕྱི་ནང་གསང་མཆོད་མཐུན་པའི་དམ་
རྫས་སོགས། །དངོས་བཤམས་ཡིད་ཀྱིས་སྤྲུལ་ནས་ལེགས་པར་འབུལ། །རོ་བརྒྱ་ལྡན་པའི་ཚོགས་དང་གཏོར་མ་བཤམས། །བཅུད་ལེན་བདུད་རྩི་སྦྱར་བའི་བཏུང་བ་དང། །དགྲ་བགེགས་ཁྲག་མཚོ་དམར་སེར་ལྦུ་ཕྲེང་ཅན། །བསྟན་སྲུང་འཁོར་དང་
བཅས་པའི་ཞལ་དུ་འབུལ།  །སྔར་གྱི་སྔགས་མཐར།  བ་ལིཾ་ཏ་ཁ་ཁ་ཁཱ་ཧི་ཁཱ་ཧི།  ཞེས་བཏགས་པ་གསུམ་ལ་སོགས་པས་གཏོར་མ་དང། འབྲུ་གསུམ་བཏགས་པས་ནང་མཆོད་ཀྱང་འབུལ།  རང་བཞིན་སྐྱེ་འགག་བྲལ་བ་ཆོས་ཀྱི་དབྱིངས། །མ་གཡོས་དྲག་པོར་ཁྲོས་པའི་རྣམ་འགྱུར་
གྱིས༑ ༑བསྟན་དགྲ་འཇོམས་ཤིང་རིག་འཛིན་བུ་བཞིན་དུ། །སྐྱོང་མཛད་རྡོ་རྗེ་ལེགས་པ་ཁྱོད་ལ་བསྟོད། །མཐིང་ནག་མུན་པའི་མདངས་འཛིན་ཕྱག་གཡས་ཀྱིས། །གནམ་ལྕགས་ཐོ་ཆེན་ནམ་མཁའི་དབྱིངས་སུ་གཟས། །གཡོན་པ་མེ་རླུང་འཁྲུག་པའི་སྦུད་
པ་འཛིན། །ར་སྐྱེས་ཞོན་ནས་སྟོང་གསུམ་མྱུལ་ལ་བསྟོད། །མི་བཟད་ཆོ་འཕྲུལ་ཐོག་གི་རྗེས་འགྲོ་བས། །ཞི་རྒྱས་དབང་དྲག་དགོས་འདོད་མ་ལུས་པ། །བསྒྲུབ་པར་བསྔགས་པའི་བཀའ་ཉན་མཆེད་འཁོར་དང། །གྲངས་མེད་དཔུང་ཚོགས་རྣམས་ལ་བསྟོད་པར་

[047A]༄༅། །བགྱི༑ ༑དངོས་བརྒྱུད་བླ་མའི་བཀའ་དང་རྣལ་འབྱོར་གྱིས། །ལས་བཅོལ་དམ་ཚིག་གཅིག་པ་ཉེར་དགོངས་ལ། །ཉིན་གསུམ་བྱ་ར་མཚན་གསུམ་མེལ་ཚེ་ཡིས། །ལུས་དང་གྲིབ་མ་ཇི་བཞིན་སྟོང་གྲོགས་མཛོད། །སྔོན་གྱི་ལས་
དང་འཕྲལ་རྐྱེན་དབང་གྱུར་བའི། །རྒྱུ་སྦྱོར་ནད་གདོན་ཆག་ཆེ་ཉམ་ང་སོལ། །ཡུལ་ཕྱོགས་འདིར་ཡང་མི་ཤིས་མཚན་མ་ཀུན། །ཉེར་ཞི་ཕུན་ཚོགས་གཡང་དུ་ཆགས་པར་མཛོད། །ཚེ་དཔལ་མངའ་ཐང་ཕྱི་ནང་མཁོ་དགུའི་དཔྱིད། །ཡོངས་སུ་དར་
བས་གནས་སྐབས་བདེ་འབྱོར་ཞིང། །རྣམ་དག་དམ་ཆོས་སྒྲུབ་པའི་མཐུན་རྐྱེན་སོགས། །ལེགས་ཚོགས་དབྱར་གྱི་ཆུ་གཏེར་ལྟར་འཕེལ་མཛོད།  །ཅེས་དམ་ཅན་སྐྱེས་བུ་ཆེན་པོ་རྡོ་རྗེ་ལེགས་པའི་གསོལ་མཆོད་འདི་ནི་ཁལ་ཁ་ནས་དད་ལྡན་ལྷ་རི་ཛ་སག་གི་བུ་ཐོ་
ཡོན་ཚུལ་ཁྲིམས་རྡོ་རྗེས་ཕྱོགས་དེར་ཤི་ཆད་རྐུ་ཇག་སོགས་མང་ཙམ་བྱུང་བ་ཞི་ཕྱིར་དུ་རྡོ་ལེགས་ར་ཆིབས་ཀྱི་གསོལ་མཆོད་ཅིག་དགོས་ཞེས་བསྐུལ་བའི་ཡིག་འཕྲིན་བྱུང་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་དྲུང་ཡིག་ཚངས་སྐྱེས་བློ་ལྡན་ནོ།། །།
   ༈    །འདིར་མགོན་པོ་ཆེ་ཆུང་ལ་མཆོད་གཏོར་འབུལ་ཚུལ་འཁྱེར་བདེ་བ་ནི། ཡི་དམ་གྱི་བདག་བསྐྱེད་སྔོན་དུ་འགྲོ་བས་མཆོད་གཏོར་བྱིན་རླབས་བྱས་ལ།  ཧཱུཾ༑ འོག་མིན་ཞིང་གཙོ་རྣམ་པར་སྣང་མཛད་ཀྱི། །ཡེ་ཤེས་མཐིང་ནག་ཧཱུཾ་གི་འཕྲོ་འདུ་ལས། །
བསྟན་སྲུང་རྒྱ་མཚོའི་སྡེ་དཔོན་རྡོ་རྗེ་གུར། །ཨེ་ཀ་ཛཱ་ཊཱི་འདོད་ཁམས་དབང་ཕྱུག་ཡུམ། །སྟང་ཟིལ་ལྷུན་པོར་བསྐལ་པའི་བྱིན་ཟ་ཡིས། །འཁྱུད་མཚུངས་དམ་ཅན་བྷ་ཏྲ་པུ་ཏྲ་སོགས། །བཀའ་ཉན་མཐུ་ཆེན་དྲེགས་པ་སྡེ་བརྒྱད་དཔུང། །མ་ལུས་

[047B] །ནག་ཕྱོགས་སྡེ་དཔུང་འདམ་ལྟར་བརྫིས་པའི་སྟེང། །གཏུམ་ཆེན་དཔའ་བོའི་བྲོ་བརྡུང་སྟོབས་འཕྲོག་དབང། །ཡུམ་བཞི་བཀའ་ཉན་འཁོར་དང་བཅས་པ་ཀུན། །མ་ཐོགས་དམ་ཚིག་དབང་གིས་གནས་
འདིར་གཤེགས། །མདུན་དུ་སྲིད་གསུམ་ཟ་བའི་མེ་དཔུང་དབུས། །མཐིང་ནག་ཁྲག་ཞག་འཁྲུག་པའི་ཆོས་འབྱུང་དུ། །པདྨ་ཉི་མ་དབུགས་བྲལ་གཟུགས་ཀྱི་སྟེང། །གར་དགུའི་ཉམས་ཀྱིས་དགྱེས་བཞིན་བཞུགས་སུ་གསོལ། །སྣང་སྟོང་ཆོས་དབྱིངས་དྲི་མ་
མེད་པའི་བོད། །བདེ་ཆེན་ཐིག་ལེ་མཆོག་གི་མཚར་སྡུག་མར། །ཡོངས་ཤར་ཕྱི་ནང་ཉེར་སྤྱོད་འདོད་ཡོན་ཚོགས། །རབ་འབྱམས་ཞིང་ཁམས་ཁྱོན་ཀུན་བཀང་སྟེ་འབུལ། །ཕྱི་ཡི་སྤྱན་གཟིགས་གནམ་ས་བར་སྣང་ཁེངས། །ནང་གི་མཉེས་བྱེད་མཐུན་
རྫས་སྤྲིན་ལྟར་གཏིབས། །གསང་བ་བདེ་སྟོང་སེམས་ཉིད་དག་པའི་འཕྲུལ། །སླུ་མེད་སྐྱབས་སུ་ཡིད་ཆེས་ངེས་པས་མཆོད། །དམ་རྫས་ལྕགས་ཀྱུ་ལྔ་དང་སྒྲོན་མ་ལྔ། །རབ་སྦྱར་དགྲ་བགེགས་ཤ་དང་རུས་པའི་རི། །སྙིང་ཁྲག་མཚོ་ཆེན་དམར་སེར་
རླབས་ཕྲེང་ཅན། །བསྟན་སྲུང་དབང་པོ་འཁོར་དང་བཅས་ལ་འབུལ།  །སྤྲོན་གཏོར་ཆོག་ལས་འབྱུང་བ་ལྟར་གྱི་སྔགས་འབུལ་དང། མཆོད་པ། ནང་མཆོད་ཀྱང་བྱ།  ཧཱུཾ༑ རབ་ཞི་ཆོས་ཀྱི་དབྱིངས་ལས་མ་གཡོས་ཀྱང། །སྲིན་པོའི་གཟུགས་ཅན་མིའུ་ཐུང་
གེལ་པའི་ཉམས། །མཐུ་སྟོབས་མེ་ཡིས་བདུད་སྡེ་སུམ་བརྩེགས་གྲོང། །སྲེག་མཛད་གུར་གྱི་མགོན་པོ་ཆེ་ལ་བསྟོད། །ཕུལ་བྱུང་བདེ་བའི་དཔལ་སྟེར་ཡུམ་མཆོག་དང། །མཐུ་རྩལ་ཐོག་ལྟར་མྱུར་མགྱོགས་བྷ་ཏྲ་ནག་པུ་ཏྲ་མིང་

[048A]༄༅།  །སྲིང་དམ་ཅན་རྒྱ་མཚོ་ཡི། །གྲངས་མེད་གཡུལ་དུ་བཤམས་པའི་དཔུང་ལ་བསྟོད། །ཧེ་རུ་ཀ་དཔལ་ནག་ཕྱོགས་སྲོག་གི་རྩར། །ཧ་ལའི་སྤུ་གྲི་ལྟར་རྣོ་དྲག་ཤུལ་འཆང། །དཔལ་ལྡན་ཞལ་བཞི་བདེ་སྐྱོང་ཡུམ་ཆེན་བཞི། །
བཀའ་ཉན་འཁོར་ཚོགས་དཔུང་དང་བཅས་ལ་བསྟོད། །རྡོ་རྗེ་འཆང་སོགས་རྒྱལ་དང་བླ་མ་ཡི། །སྤྱན་སྔར་འདའ་དཀའི་དམ་ཚིག་ཞལ་བཞེས་བཞིན། །བསྟན་འགྲོའི་ཕན་བདེ་བླ་མའི་ཕྲིན་ལས་སྤེལ། །རྣལ་འབྱོར་བུ་ལྟར་རྟག་ཏུ་སྐྱོང་བར་མཛོད། །སྤྱི་
དང་ཁྱད་པར་ཅན་གྱི་དམ་ཚིག་རྒྱ། །ལས་འགོང་འགལ་འཁྲུལ་དབྱིངས་སུ་དག་གྱུར་ནས། །དམ་ཆོས་སྒྲུབ་པའི་རྐྱེན་ངན་འཚེ་བ་ཀུན། །ཞི་སོགས་འཕྲིན་ལས་མྱུར་དུ་འགྲུབ་པར་མཛོད། །སྣོད་དང་བཅུད་ཀྱི་ལེགས་ཚོགས་མཚོ་ལྟར་འཕེལ། །
སྡང་ཞིང་གདུག་པའི་སེམས་འཆང་དགྲ་བགེགས་རྣམས། །མྱུར་དུ་སྒྲོལ་ལ་དགོས་འདོད་ཀུན་སྩོལ་བས། །བྱང་ཆུབ་སྙིང་པོའི་བར་དུ་གྲོགས་མཛོད་ཅིག་ །ཅེས་པ་འདི་ནི་དཔལ་ལྡན་མགོན་པོ་གུར་དང་སྟོབས་འཕྲོག་དབང་པོ་འཁོར་བཅས་ལ་མཆོད་གཏོར་འབུལ་
ཚུལ་འཁྱེར་བདེ་ཚོགས་འདོན་སོགས་སུ་བགྱིས་ཆོག་པ་ཞིག་དགོས་ཞེས་བྱང་རྩེ་སློབ་དཔོན་ཟུར་བ་ངག་དབང་ལྷུན་གྲུབ་ཀྱིས་ནཱ་ལནྡཱའི་མཁན་ཐོག་གི་སྐབས་བསྐུལ་མ་བྱུང་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་དྲུང་ཡིག་ཚངས་སྐྱེས་བློ་ལྡན་གྱིས་བགྱིས་པའོ།    ༈    །།།
གདོད་ནས་སྟོང་པའི་རྣམ་འགྱུར་སྒྱུ་མ་བཞིན། །མཐུ་རྩལ་དྲག་ཤུལ་འཆང་བའི་རྒྱལ་བཙན་སྡེ། །འགོ་བའི་དྲེགས་པ་བྲན་གཡོག་དཔུང་དང་བཅས། །འདིར་བྱོན་རང་རང་དགྱེས་པའི་སྟན་སྟེང་བཞུགས། །སྣ་ཚོགས་བཀོད་ལེགས་སྣོད་

[048B] །མཆོད་རྫས་དབང་པོའི་ཡུལ་དུ་བདེ་བ་སྟེར། །མཐུན་པའི་སྤྱན་གཟིགས་དཀོར་ཆ་རི་རབ་ལྟར། །སྤུངས་པ་སྔགས་དང་ཕྱག་རྒྱས་བྱིན་བརླབས་ཤིང། །ཟག་མེད་འཆི་བ་འཕྲོག་པའི་ལྷ་ཡི་ཟས། །ལྔག་མྱང་རོ་མཆོག་བརྒྱ་ལྡན་
གཏོར་མའི་ཚོགས། །ལེགས་པར་འབུལ་ན་མཐུན་པའི་ལོངས་སྤྱོད་དུ། །རོལ་ཞིང་ཉམས་ཆག་མ་ལུས་བྱང་གྱུར་ཅིག་དཀར་ནག་དགེ་སྡིག་རྒྱུ་ཡི་སྨན་དང་དུག་བདེ་སྡུག་སོ་སོར་མྱོང་བའི་འབྲས་བུ་རྣམས། །སླུ་མེད་ངེས་པས་དྲིན་
ཅན་མར་གྱུར་འགྲོར། །གནོད་འཚེ་གདུག་རྩུབ་སྦྱོར་བ་མ་ལུས་སོལ། །ཁྱད་པར་རྒྱུ་སྦྱོར་མི་ནོར་ལོངས་སྤྱོད་ལ། །ཆག་ཆེ་ཉམ་ང་གོད་ཁ་ཞི་བ་དང། །འཛིན་མར་ཕུན་ཚོགས་གཡང་དུ་ཆགས་པ་ཡིས། །འགྲོ་རྣམས་བདེ་དང་ལྡན་པའི་
ཕྲིན་ལས་མཛོད།  །ཅེས་པ་འདི་ནི་ཨ་མདོ་བྲག་ལས་ནས་འཇམ་དབྱངས་ཀུན་དགའ་དང། འཇམ་དབྱངས་ཚེ་བརྟན་སོགས་ཀྱིས་འགོ་བའི་སྲུང་མ་རྒྱལ་བཙན་གྱི་རིགས་ཤིག་ཡོད་པར་གཏོར་འབུལ་དང་ཕྲིན་བཅོལ་ཞིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།    ༈    །།
བསྟན་སྲུང་དབང་པོ་རྣམས་ལ་མཆོད་གཏོར་འབུལ་ཚུལ་ཕྲིན་ལས་འདོད་འཇོ་ཞེས་བྱ་བ་བཞུགས་སོ།  །དུས་གསུམ་རྒྱལ་པའི་བསྟན་པ་དབང་གི་རྒྱལ། །ཐུགས་གསང་དཔལ་གྱི་བེའུ་གྲྭ་ཟུར་དུ། །གཅེས་པར་སྐྱོང་མཛད་བསྟན་སྲུང་ཚོགས་རྣམས་ལ། །གུས་པས་འདུད་དོ་
བརྩེ་བས་རྟག་སྐྱོངས་ཤིག་ །འདིར་བསྟན་སྲུང་དབང་པོའི་ཚོགས་ལ་མཆོད་གཏོར་འབུལ་ཚུལ་རྒྱུན་ཁྱེར་ཇི་ལྟར་བྱ་བ་ལ། ཡི་དམ་གྱི་བདག་བསྐྱེད་སྔོན་དུ་འགྲོ་བས་མཆོད་གཏོར་བྱིན་རླབས་གཞུང་ལྟར་བྱས་ལ། རང་ཉིད་ལྷར་གསལ་བའི་ཐུགས་ཀའི་ས་བོན་ལས་འོད་ཟེར་འཕྲོས་པས་གར་བཞུགས་

[049A]༄༅།  །རྡོ་རྗེའི་ཕོ་བྲང་སོ་སོ་ནས་བསྟན་སྲུང་འཁོར་བཅས་སྤྱན་དྲངས་པར་གྱུར།  ཧཱུཾ༑ སྙིང་རྗེའི་རླབས་ཕྲེང་དུས་ལས་ཡོལ་མེད་འཛུམ། །ཆེས་དཀར་ཤིན་ཏུ་ཁྲོས་པའི་ཆུ་གཏེར་འཇིང། །མཐིང་ནག་ཟབ་ཅིང་རྒྱ་ཆེའི་ཕྲིན་ལས་བདག་
མྱུར་མཛད་མགོན་པོ་འཁོར་བཅས་གཤེགས་སུ་གསོལ། །དཀར་ནག་སྤྱད་པའི་ཆ་ཤས་ཕྲ་མོ་ཙམ། །སླུ་མེད་ལས་ཀྱི་སྲང་ལས་ཤན་འབྱེད་མཁན། །འཇམ་དཔལ་དཔའ་ཆེན་གཤིན་རྗེའི་སྡེ་དཔོན་དུ། །སྟོན་མཛད་ཆོས་ཀྱི་རྒྱལ་པོ་
འཁོར་བཅས་གཤེགས། །ཤེས་རབ་ལྷ་མོ་སྟོན་མཚན་ཉ་རྒྱས་ལྟར། །དངོས་གྲུབ་ག་པུར་ཐིགས་པས་གདུང་སེལ་ཡང། །ནག་ཕྱོགས་པདྨོའི་རྩ་ལག་རྨེག་མེད་དུ། །འཇོམས་མཛད་དམ་གཟོར་ལྷ་མོ་འཁོར་བཅས་གཤེགས།།
དྲག་ཤུལ་ལྷུན་པོ་སྡེ་བརྒྱད་དམག་དཔོན་དུ། །ཆས་པའི་ཤུགས་འཆང་སྒྲ་སྒྲོག་དྲིལ་བུས་བརྒྱན། །ལྷ་མཆོག་མཧཱ་ཀཱ་ལ་གདོང་བཞི་པ། །ཡུམ་ཆེན་བཀའ་ཉན་འཁོར་བཅས་གཤེགས་སུ་གསོལ། །དྲན་པ་ཙམ་གྱིས་ཅི་འདོད་
དངོས་གྲུབ་ཆར། །འབེབས་ཕྱིར་སྐུ་གསུམ་ལྷ་ཀླུ་མི་ཡི་ནོར། །མངའ་བརྙེས་རིན་ཆེན་མང་སྤྲུལ་རྣམ་ཐོས་སྲས། །རྟ་བདག་སྲས་ཡུམ་འཁོར་ཚོགས་མ་ལུས་གཤེགས། །ཐབས་མཆོག་བདེ་ཆེན་ཤེས་རབ་མཁའ་དབྱིངས་སུ། །
བཤོས་པའི་སྲས་གཅིག་ཟངས་ཀྱི་བེག་ཙེ་ཅན། །ཐོགས་མེད་མཐུ་ལྡན་སྲིན་མོ་གདོང་དམར་མ། །སྲོག་བདག་དཔུང་དང་བཅས་པ་གཤེགས་སུ་གསོལ། །སྣ་ཚོགས་ཚོན་དང་ཉེ་བའི་ཤེལ་དཀར་བཞིན། །སྣང་བ་མ་འགགས་ཡེ་ཤེས་

[049B] །སྣང་སྲིད་དྲེགས་པའི་སྡེ་དཔོན་སྐུ་ལྔ་པོ། །འཁོར་བཅས་མ་ཐོགས་གནས་འདིར་གཤེགས་སུ་གསོལ། །ཨོཾ་ཨེ་ཧྱེ་ཧི་བཛྲ་ས་མ་ཡ་ཛཿ་ཛཿ་རང་གི་མདུན་དུ་ཏིང་འཛིན་པིར་གྱིས་གཟུགས། །བཀོད་ལེགས་རི་མོར་བྲིས་བཞིན་ཆུ་སྐྱེས་སྟེང། །
སྣང་བྱེད་གདན་ལ་དགྱེས་པས་བརྟན་བཞུགས་ནས། །སྒྲུབ་མཆོག་བདག་ལ་དངོས་གྲུབ་སྩལ་དུ་གསོལ། །པདྨ་ཀ་མ་ལཱ་ཡ་སྟྭཾ། ཨོཾ་སརྦ་དྷརྨ་པཱ་ལ་ས་པ་རི་ཝཱ་ར་ཨརྒྷཾ་ ནས།  ཤཔྡ་ འི་བར་དང། འབྲུ་གསུམ་བཏགས་པས་ནང་མཆོད་འབུལ། རང་གི་ཐུགས་
ཀའི་ས་བོན་གྱི་འོད་ཟེར་གྱིས་རྡོ་རྗེ་གསུམ་གྱི་ལྷ་ཚོགས་སྤྱན་དྲངས། དེ་དག་གི་གནས་གསུམ་ལས་འོད་ཟེར་དང་སྔགས་ཕྲེང་དཀར་དམར་མཐིང་གསུམ་འཕྲོས་རང་དང་ཆོས་སྐྱོང་འཁོར་བཅས་ཀྱི་གནས་གསུམ་དུ་ཐིམ་པས་དམ་ཚིག་ཉམས་ཆག་ཐམས་ཅད་བྱང་ཞིང་དག་པར་བསམ་ལ་ཡིག་བརྒྱ་ཉེར་གཅིག་ཙམ་བཟླ།།
ཧཱུཾ༑ རྩ་བ་བརྒྱུད་པའི་བླ་མ་མཆོག་རྣམས་དང། །དཀྱིལ་འཁོར་སྒྱུ་དྲའི་གར་མཁན་ཡི་དམ་ལྷ། །བསྟན་སྲུང་དབང་པོ་འཁོར་དང་བཅས་པ་རྣམས། །བརྩེ་བས་བདག་ལ་གསན་ཅིང་དགོངས་སུ་གསོལ། །མི་ཤེས་བག་མེད་དབང་གྱུར་སྡོམ་པ་དང། །
རྩ་བ་ཡན་ལག་དམ་ཚིག་ལས་འདས་ཉམས། །ནོངས་པ་གང་མཆིས་རང་བཞིན་རྣམ་དག་གི། །དམིགས་མེད་ངང་དུ་བཤགས་སོ་དག་པར་མཛོད། །ཧཱུཾ༑ གདོང་ནས་སྐྱེ་འགག་བྲལ་བའི་ཆོས་དབྱིངས་ངོས། །བདེ་ཆེན་ཀུན་ཏུ་བཟང་པོའི་རྣམ་རོལ་
གར༑ ༑རབ་འབྱམས་མཆོད་པའི་རྫས་སུ་ཉེར་སྤྲུལ་བས། །ཟག་མེད་བདེ་བའི་དབང་པོ་རྒྱས་གྱུར་ཅིག་རབ་དམར་ཁྲག་གི་མཆོད་ཡོན་དབང་པོ་ལྔའི། །མེ་ཏོག་འདར་འཕྲིག་ཤ་ཚིལ་གསུར་ཆེན་འཐུལ། །ཞུན་ཆེན་མར་མེ་ཁྲག་ཞག་འཁྱིལ་

[050A]༄༅། །པའི་དྲི། །ཤ་རུས་ཞལ་ཟས་སྙན་བརྗིད་རོལ་མོ་ཡིས། །བསྟན་སྲུང་དབང་པོ་འཁོར་བཅས་ཐུགས་དམ་བསྐང། །གཙའ་ཞིང་ཡིད་འོང་ཕྱི་ཡི་ཉེར་སྤྱོད་དང། །མི་དབང་འབྱོར་པ་རིན་ཆེན་རྣམ་
པ་བདུན། །ཉི་ཟླ་རི་རབ་གླིང་དང་གླིང་ཕྲན་ཚོགས། །ལྷ་མིའི་འདོད་ཡོན་མ་ཚང་མེད་པ་ཡིས། །བསྟན་སྲུང་དབང་པོ་འཁོར་བཅས་ཐུགས་དམ་བསྐང། །མྱུར་མགྱོགས་རླུང་གི་ཤུགས་ལྡན་རྟ་མཆོག་དང། །གཡག་རོག་ཞོལ་ཆེན་
འདོད་པ་འཇོ་བའི་བ། །འཁྱིལ་ལེགས་ར་ལྡན་ལུག་དང་མཁའ་ལྡིང་བྱ། །ཁྱི་ནག་གཅན་གཟན་ངར་སྒྲས་འགེང་བ་ཡིས། །བསྟན་སྲུང་དབང་པོ་འཁོར་བཅས་ཐུགས་དམ་བསྐང། །དམ་རྫས་གཏོར་མ་རི་ལྟར་མཐོ་བ་དང། །ས་བརྟན་
གོ་ཁྲབ་དགྲ་དཔུང་འཇོམས་པའི་མཚོན། །རང་རང་དགྱེས་བསྐྱེད་ཕྱི་ནང་གསང་བ་ཡི། །རྟེན་རྫས་དངོས་བཤམས་ཡིད་སྤྲུལ་ཀུན་ཚོགས་པས། །བསྟེན་སྲུང་དབང་པོ་འཁོར་བཅས་ཐུགས་དམ་བསྐང།  །གཏོར་འབུལ་ནི།  བསྟན་སྲུང་
འཁོར་དང་བཅས་པའི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོ་འོད་ཀྱི་སྦུ་གུ་ཅན་གྱིས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་ བསམ་ལ།  ཨོཾ་སརྦ་དྷརྨ་པཱ་ལ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།  ཞེས་པ་
ལན་གསུམ་ལ་སོགས་པས་འབུལ་ཞིང། མཆོད་པ་དང་ནང་མཆོད་ཀྱང་འབུལ། བསྟོད་པ་ནི།  ཧཱུཾ༑ རྒྱལ་ཀུན་མཐུ་སྟོབས་ཨིནྡྲ་ནཱི་ལའི་ཁམས། །སྲ་མཁྲེགས་ལྷུན་པོར་འཁྱུད་པའི་འཇིག་དུས་མེས། །བསྟན་དགྲའི་རྩ་ཕུང་སྲེག་མཛད་མྱུར་མཛད་མགོན། །འཁོར་

[050B] །སྐྱེ་འགྲོའི་སྲོག་དབུགས་ཆུ་བོ་བཞི་མཚུངས་རྒྱུན། །མཐར་བྱེད་རྒྱ་མཚོར་ལྷུང་བའི་ལྕགས་ཁང་དུ། །གཤིན་རྗེའི་རྒྱལ་པོ་ཡུམ་གཅིག་ཙ་མུཎྜཱི། །ཕོ་བརྒྱད་མོ་བརྒྱད་འཁོར་དང་བཅས་ལ་བསྟོད། །
རྒྱལ་ཀུན་ཡེ་ཤེས་ཐབས་དང་མཉམ་སྦྱོར་བའི། །བདེ་སྐྱོང་རྡོ་རྗེ་དབྱིངས་ཕྱུག་ཞི་བ་མོ། །དམག་དང་ཟོར་གྱི་ལས་དགྱེས་བསྟན་སྲུང་དབང། །སྲིད་གསུམ་བདག་མོ་འཁོར་དང་བཅས་ལ་བསྟོད། །བརྟན་གཡོ་ཀུན་ཁྱབ་གསང་གསུམ་རྒྱན་གྱི་མཛོད།།
ཧེ་རུ་ཀ་དཔལ་གཅིག་ལས་དུ་མའི་འཕྲུལ། །དཔལ་ལྡན་སྟོབས་འཕྲོག་དབང་པོ་ཡུམ་ཆེན་བཞི། །ལས་མཛད་བཀའ་ཉན་ཚོགས་དང་བཅས་ལ་བསྟོད། །སྟོང་གསུམ་ཕུན་ཚོགས་འདོད་དགུའི་དཔྱ་ཁྲལ་ནོར། །ཕྱུར་བུར་སྤུངས་པའི་ལྷུན་
སྡུག་ཕོ་བྲང་དབུས། །འཕྲོག་བྱེད་གདན་སྟེང་དངོས་གྲུབ་ཀུན་སྩོལ་བའི། །རྒྱལ་ཆེན་རྣམ་མང་ཐོས་སྲས་འཁོར་བཅས་བསྟོད། །རྟ་མཆོག་པདྨ་གར་གྱི་དབང་ཕྱུག་གི་ཡེ་ཤེས་ལས་སྤྲུལ་རྣལ་འབྱོར་དགྲ་ལྷའི་གཙོ། །གནོད་སྦྱིན་ལྕམ་དྲལ་
སྲོག་བདག་གྲི་ཐོགས་བརྒྱད། །རོ་བཤན་གཏུམ་པོའི་ཚོགས་བཅས་བསྟོད་པར་བགྱི། །གདོད་མའི་གཤིས་ལུགས་ཆུ་འཛིན་ཕང་པ་ནས། །དྲག་སྦྱོར་གནམ་ལྕགས་ཐོག་གི་ཚ་དབལ་གྱིས། །དམ་ཉམས་མགོ་བོ་འགས་མཛད་པེ་ཧ་ར། །
ཡུམ་བླེན་རུ་འདྲེན་སྡེ་བཞིའི་དཔུང་ལ་བསྟོད། །ཧཱུཾ༑ སྔོན་ཚེ་རྒྱལ་བའི་སྤྱན་སྔར་རང་རང་གིས། །དམ་ཚིག་ཞལ་བཞེས་ཐུགས་དམ་དྲན་མཛོད་ལ། །སངས་རྒྱས་བསྟན་དང་ཁྱད་པར་ཞྭ་སེར་འཆང། །བཤད་སྒྲུབ་སྡེ་བཅས་དབྱར་གྱི་མཚོ་ལྟར་

[051A]༄༅། །སྤེལ། །བསྟན་འཛིན་བླ་མའི་ཕྲིན་ལས་ཉིན་བྱེད་ཀྱི། །འོད་དཀར་རྒྱ་མཚོའི་གོས་ཅན་ཁྱབ་གདལ་ཞིང། །འཇིག་རྟེན་ཁམས་སུ་དཀར་མིན་ཆད་པ་ཀུན། །ཞི་བས་རྫོགས་ལྡན་གསར་པ་
མགྲོན་དུ་བོས། །ཁྱད་པར་རྣལ་འབྱོར་བདག་ཅག་འཁོར་བཅས་ལ། །སྔོན་གྱི་ལས་དང་འཕྲལ་རྐྱེན་མི་འདོད་ཚོགས། །ཉེ་བར་ཞི་ཞིང་ཚེ་དཔལ་ཏིང་འཛིན་བློ། །ལོངས་སྤྱོད་ཕུན་ཚོགས་རྒྱས་པའི་ཕྲིན་ལས་མཛོད། །དམ་ཆོས་སྒྲུབ་པའི་
ཆ་རྐྱེན་བརྟན་གཡོ་ཀུན། །དབང་དུ་བསྡུས་པས་ལེགས་ཚོགས་ལྷུན་གྲུབ་ཅིང། །ལོག་འདྲེན་དགྲ་བགེགས་གང་འཚམས་ཆད་པ་ཡིས། །སྒྲོལ་ལ་བྱང་ཆུབ་བར་དུ་གྲོགས་མཛོད་ཅིག།    ༈    །།གྲོམ་བ་རྒྱང་གི་གནས་བདག་དགེ་བསྙེན་
ལེགས་འབྱོར་མའམ་རྒྱང་དམར་ལྷ་མོར་གྲགས་པའི་གསོལ་མཆོད་ནི། མཆོད་གཏོར་བྱིན་རླབས་སྤྱི་ལྟར་བྱས་ལ།  བྷྱོ་རྒྱལ་བའི་བསྟན་པ་སྲུང་བའི་མཐུ་རྩལ་ཅན། །རྡོ་རྗེ་གདན་སོགས་གཙུག་ལག་ཁང་སྐྱོང་མ། །ད་ལྟ་གྲོམ་པ་རྒྱང་གི་གནས་བདག་ཆེ། །གསང་
མཚན་རྡོ་རྗེ་དགྲ་འདུལ་ལེགས་འབྱོར་མ། །མ་མོ་འབུམ་སྡེའི་བྲན་གཡོག་ཤ་ར་ར། །རིན་ཆེན་དྲིལ་གཡེར་རྒྱན་ཆ་ཁྲོལ་ལོ་ལོ། །སྤྲུལ་པ་ཡང་སྦྲུལ་མང་པོ་འཐིབས་སེ་འཐིབས། །ཀུན་ཀྱང་ཚུར་བྱོན་དགྱེས་པའི་གདན་ལ་བཞུགས། །
བཛྲས་མ་ཡ་ཛཿ་ཛཿ་ཀྱེ༑ བདེ་སྐྱོང་མ་མོ་ཡོངས་ཀྱི་གཙོ། །མཉེས་བྱེད་མཆོད་རྫས་འབུལ་བ་ནི། །སྨན་སྣ་སྟོང་དང་སྦྱར་བའི་ཆབ། །སྣ་ཚོགས་མེ་ཏོག་འཇའ་ལྟར་བཀྲ། །བདུག་སྤོས་དབྱར་སྐྱེས་སྤྲིན་དུ་གཏིབས། །འོད་འབར་

[051B] །སྣ་ཚོགས་བཅའ་བཅའ་རི་ལྟར་མཐོ། །སྙན་བརྗིད་སྒྲ་དང་གླུ་དབྱངས་ལྡིར། །གཞན་ཡང་འདོད་ཡོན་རྣམ་པ་ལྔ། །རི་གླིང་ཁང་བཟང་འདོད་དགུའི་མཚོ། །ལྷ་མིའི་ཡོ་བྱད་དཀོར་ཆ་རྫས། །སྦྱན་གཟིགས་
མ་ཚང་མེད་དགུ་འབུལ། །ཏིང་འཛིན་སྔགས་དང་ཕྱག་རྒྱ་ཡིས། །བཟང་དགུར་སྤྲུལ་པའི་བསངས་དུད་སྤྲིན། །བཅུད་ལྡན་བདུད་རྩིར་འཁྱིལ་བ་ཡི། །གསེར་སྐྱེམས་གཏོར་ཚོགས་འདི་བཞེས་ཤིག་ །ཅེས་དང།  ཨ་ཀཱ་རོ།  ལན་གསུམ་ལ་སོགས་པས་གཏོར་མ་འབུལ།  བྷྱོ་
སྤྲིན་གྱི་ཤུགས་འཆང་མྱུར་མགྱོགས་དྲེའུ་རྟའི་སྟེང། །ཐོགས་མེད་རྫུ་འཕྲུལ་དམ་བཅའ་བཞི་ལྡན་མཚོན། །འཕངས་པས་ནག་ཕྱོགས་མགྲིན་བཅད་ཁྱབ་འཇུག་ལྷ། །གནས་སྲུང་མ་མོ་ཆེ་ལ་བསྟོད་པར་བགྱི། །དར་སྔོན་ཐོད་བཅིངས་རེ་ཐུལ་ནག་
པོ་ལྷུབ། །རིན་ཆེན་གཟི་མཆོང་གསེར་གཡུའི་རྒྱན་ཆས་སྤྲས། །གཡས་པ་འཕན་དར་གཡོན་པ་ཞགས་ནག་ཐོགས། །སྲོག་འཕྲོག་མོན་པའི་འཁོར་དང་བཅས་ལ་བསྟོད། །བརྟུལ་ཞུགས་དབང་པོ་སྔོན་ནས་རིམ་བྱོན་གྱི། །བགྲང་ཡས་རིག་འཛིན་
དམ་ཚིག་རྡོ་རྗེའི་རྒྱ། །མ་ཉམས་གཙུག་འཆང་རྡོ་རྗེ་གཡུ་སྒྲོན་དང། །གཤོག་རྒོད་མ་སོགས་སྣ་ཚོགས་རོལ་པ་ཅན། །ཁས་བླངས་བཞིན་དུ་གངས་ལྗོངས་ཕན་བདེའི་གཞི། །མཐའ་འདུལ་ཡང་འདུལ་གཙུག་ལག་སྐྱོང་བ་དང། །བསྟན་འཛིན་དབུ་
འཕང་བསྟོད་ཅིང་བཤད་སྒྲུབ་ཀྱི། །ཐུབ་བསྟན་རིང་དུ་གནས་པའི་ཕྲིན་ལས་མཛོད། །ཡངས་པའི་འཇིག་རྟེན་སྤྱི་དང་བྱེ་བྲག་འདིར། །ཆོས་འབྱོར་ཕུན་ཚོགས་ས་ལ་གཡང་དུ་འཁྱིལ། །ཉེས་པ་ཀུན་སོལ་རྣལ་འབྱོར་བཅོལ་བ་ཡི། །ཕྲིན་ལས་རེ་བ་བཞིན་

[052A]༄༅། །དུ་འགྲུབ་པར་མཛོད།  །རྗེས་ཀྱི་རིམ་པ་གཏང་རག་གི་མཆོད་བསྟོད་དང་ནོངས་བཤགས་གཤེགས་གསོལ་སོགས་སྤྱི་ལྟར་བྱ། དེ་ལྟར་བསྟན་སྲུང་དབང་པོ་རྣམས་ལ་མཆོད་གཏོར་འབུལ་ཚུལ་ཕྲིན་ལས་འདོད་འཇོ་ཞེས་བྱ་བ་འདི་ནི་ལྷ་རྩེ་འོག་མིན་གླིང་གི་གྲ་རིགས་དགེ་
སློང་བློ་བཟང་དཔལ་འབྱོར་གྱིས་དགོན་གནས་རང་དུ་རྟེན་སྒྲུབ་ཀྱི་སྲུང་མ་ལྷ་མགོན་ཆོས་གསུམ། ཞལ། རྣམ་སྲས། བེག་རྩེ། སྐུ་ལྔ་བཅས་དང། གྲོམ་བརྒྱང་གི་གནས་བདག་དགེ་བསྙེན་ལེགས་འབྱོར་མའམ། རྒྱང་དམར་ལྷ་མོར་གྲགས་པ་བཅས་ལ་མཆོད་གཏོར་འབུལ་ཚུལ་རྒྱུན་ཁྱེར་ཉམས་སུ་ལེན་བདེ་བ་ཞིག་དགོས་
ཞེས་བསྐུལ་ངོར་ཆོས་སྲུང་གཞན་མ་རྣམས་ཕྱོགས་སྡེབས་དང། གནས་བདག་ལ་གསོལ་མཆོད་རྙིང་པ་ཞིག་འདུག་པར་གཞི་བྱས། ལེགས་ཆས་བརྒྱན་ཏེ་ཟུར་དུ་བཀོལ་བ་དང་བཅས་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སུག་བྲིས་སུ་བགྱིས་པའོ།།     ༈    །།ཨོཾ་སྭ་བྷཱ་ཝ་
ཤུདྡྷཱ་སརྦ་དྷརྨཱ་ཀྭ་བྷཱ་ཝ་ཤུདྡྷོ་ཉྷཾ། སྟོང་པ་ཉིད་དུ་གྱུར། སྟོང་པའི་ངང་ལས། བྷྲཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་མཆོད་རྫས་དང་གཞན་ཡང་སྤྱན་གཟིགས་མཐུན་རྫས་སོགས་མ་
ཚང་བ་མེད་པ་ཡུལ་ལྷ་གཞི་བདག་འཁོར་བཅས་ཀྱི་ཡུལ་དུ་འབྱུང་ཞིང་རྒྱས་པར་གྱུར་ཅིག་ཨོཾ་ཨཱ་ཧཱུཾ་དང། ཨོཾ་སརྦ་བིད་པཱུ་ར་པཱུ་ར། སུ་ར་སུ་ར། ཨ་བརྟ་ཡ་ཨ་བརྟ་ཡ་ཧོཿ་བཛྲ་ལྥ་ར་ཎ་ཁཾ་སཱཧཱ།  ཞེས་པས་བྱིན་གྱིས་བརླབ།  ཆོས་ཀུན་
གཤིས་ལུགས་སྣང་སྟོང་སྒྱུ་མའི་འཕྲུལ། །སྣ་ཚོགས་ལས་ཀྱི་བྱེད་པོས་དབྱིག་འཛིན་གཞིར། །དབང་བྱེད་སྟོབས་ཀྱི་རྒྱལ་པོར་དབང་བསྐུར་བའི། །ལྷ་ཀླུ་བཙན་སོགས་གཉུག་མར་གནས་པའི་སྡེ། །འབོམ་སྟེང་ཟ་ག་གཡོང་དང་ཆུ་མཚོ་ཁག་

[052B] །གནས་བཅས་རི་མཚོ་གྲོང་དང་ཡུལ་བདག་རྣམས། །མ་ཐོགས་མགྲོན་གྱི་སླད་དུ་གཤེགས་སུ་གསོལ། །དྲི་ཞིམ་ཤིང་སྣ་བསྲེགས་པའི་བསངས་དུད་ཀྱིས། །ཉམས་ཆག་གྲིབ་ཚོགས་མ་ལུས་བྱང་གྱུར་ཅིག་སྣ་
ཚོགས་མཆོད་རྫས་ཉེར་སྤྱོད་རོལ་མོ་དང། །འདོད་ཡོན་རྣམ་ལྔས་དབང་པོ་ཚིམ་གྱུར་ཅིག་རིན་ཐང་གཞལ་མེད་ནོར་བུ་དར་ཟབ་དང། །སྲ་མཁྲེགས་གོ་མཚོན་མཁོ་དགུའི་བང་མཛོད་གཏེར། །རྟ་མཆོག་ཕྱུགས་ནོར་རང་རང་དགྱེས་བྱེད་ཀྱི། །མཐུན་
རྫས་དངོས་སུ་བཤམས་དང་ཡིད་ཀྱིས་སྤྲུལ། །རིན་ཆེན་སྣོད་ཡངས་ཟག་མེད་བདུད་རྩི་ཆེ། །བཟའ་བཅའ་བཏུང་བའི་གཏོར་ཚོགས་བཤམས་པ་ཀུན། །དགྱེས་པར་བསྣོམས་ལ་འགལ་འཁྲུལ་དག་གྱུར་ནས། །ཇི་ལྟར་ནུས་པའི་སྟོང་གྲོགས་
མ་གཡེལ་ཞིག་འཁྲུལ་མེད་རྒྱལ་བའི་བསྟན་སྲོལ་འཆང་བའི་སྡེ། །བཤད་སྒྲུབ་ལོངས་སྤྱོད་ཆོས་སྲིད་ཕུན་ཚོགས་རྣམས། །དགུང་ཟླ་ཡར་ངོ་བཞིན་འཕེལ་རྐྱེན་ངན་དང། །གློ་བུར་ཡེ་འཕྲོག་ཆག་ཆེ་ཉམ་ང་སོལ། །འགྲོ་ཀུན་བརྩེ་ལྡན་གཉེན་
བཤེས་དྭངས་མའི་མར། །ཤེས་ནས་སྡིག་པའི་བསམ་སྦྱོར་ངན་པ་སྤངས། །ནོར་འཛིན་དཔལ་འདིར་བཀྲ་ཤིས་དགེ་ལེགས་ཀྱི། །སྙེ་མ་གཡུར་དུ་ཟ་བས་རྒྱས་པར་མཛོད། །གང་ཡང་བདག་བློ་རྨོངས་པ་ཡིས།  །ཞེས་སོགས་མཐར།  བཛྲ་མུཿ་ས་
རང་གནས་གཤེགས་པར་གྱུར།  ཅེས་བརྗོད། མདོ་སྨད་ཕྱག་གཞི་དགོན་གྱི་ཉེ་སྐོར་ཡུལ་ལྷ་བཞི་བདག་ལ་གསོལ་མཆོད་སེར་སྐྱ་ཚང་མས་བཏོན་ཆོག་པ་ཞིག་དགོས་ཞེས་སེར་ཐེག་པ་ཆེན་པོའི་གླིང་གི་ལ་ཁམས་ཚན་གྲ་རྒྱུན་རྣམས་ནས་བསྐུལ་མ་བྱུང་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།

[053A]༄༅། །འདིར་བསྟན་མ་སོགས་ཁ་གསོལ་མཆོད་འབུལ་ཚུལ་ནི། མཆོད་གཏོར་སྤྱན་གཟིགས་སོགས་སྤྱི་ལྟར་བྱིན་རླབས་བྱས་རྗེས།  སྐུ་གསུམ་མངོན་གྱུར་བསམ་འཕེལ་དབང་གི་རྒྱལ། །མཆོག་ཐུན་དངོས་གྲུབ་བསྙིལ་བས་འདོད་པ་འཇོ། །རིག་འཛིན་
བླ་མ་བགྲང་ཡས་དཀྱིལ་འཁོར་ལྷས། །བྱིན་རླབས་བདུད་རྩིའི་གྲུ་ཆར་དེང་ཕོབ་མཛོད། །ཆོས་སྐུ་མཁའ་དབྱིངས་མཛེས་མའི་འཇོ་སྒེག་ལ། །མཚན་དཔེ་ཟླ་གཞོན་འོད་བརྒྱའི་དྲ་བས་འཁྱུད། །ཡིད་འཕྲོག་རྡོ་རྗེ་དབྱིངས་ཕྱུག་དཔལ་ལྷ་མོ། །
བཀའ་ཉན་འཁོར་དང་བཅས་པ་གཤེགས་སུ་གསོལ། །བདེ་ཆེན་འཁོར་ལོའི་ཕྱོགས་དང་སྒོ་མཚམས་སུ། །ལྷན་སྐྱེས་བདེ་བ་སྐྱེད་པའི་ཌཱ་ཀི་མ། །བོད་ཁམས་གཙུག་ལག་སྲུང་བའི་དབང་མོ་རུ། །ཉེར་ཤར་བསྟན་མ་བཅུ་གཉིས་འཁོར་
བཅས་གཤེགས། །ཏིང་འཛིན་སྒྱུ་མས་སྤྲུལ་པའི་ཞིང་ཁམས་འདིར། །མ་ཆགས་པདྨ་ཐབས་ཤེས་ཉི་ཟླའི་གདན། །སྣ་ཚོགས་བཞོན་པའི་སྟེང་འགྱིང་དགྱེས་བཞིན་དུ། །བརྟན་པར་བཞུགས་ནས་དངོས་གྲུབ་སྩལ་དུ་གསོལ། །བདེ་སྟོང་
ལྷ་ལམ་ཡངས་པར་མཆོད་རྫས་དཔྱིད། །སིམ་པའི་དགའ་མགུ་སྟེར་བྱེད་མཆོད་ཡོན་དང། །རྣམ་བཀྲའི་མེ་ཏོག་བདུག་སྤོས་ངད་པས་འཐུལ། །ཉི་ཟླ་ནོར་བུའི་འོད་འཕྲོ་སྣང་གསལ་སྒྲོན། །ག་བུར་ངད་ལྡང་སྨན་སྣ་སྟོང་སྦྱར་དྲི། །རོ་
བརྒྱ་ལྡན་པའི་ཞལ་ཟས་རི་དབང་བཞིན། །དྲུག་ལྡན་གླུ་དང་སྙན་བརྗིད་རོལ་མོའི་ཚོགས། །རྣམ་ལྔའི་དབང་པོར་བཅུད་ལེན་འདོད་ཡོན་དང། །སྣོད་ཀྱི་དཀྱིལ་འཁོར་རི་གླིང་ཚོམ་བུར་འཁྱིལ། །རབ་མཛེས་རིན་ཆེན་ཁང་བཟང་ལྷ་དང་

[053B] །ཕུན་ཚོགས་འདོད་དགུས་ཡོངས་གཏམས་ཕྱི་ནང་གསང། །རྟེན་རྫས་སྤྱན་གཟིགས་མ་ཚང་མེད་པ་དང། །རབ་ཡངས་རིན་ཆེན་སྣོད་དུ་རྡོ་རྗེ་གསུམ། །འོད་དུ་ཞུ་བའི་ཟག་མེད་བདུད་རྩི་ཆེ། །སྐྱེམས་སེལ་ཛ་གང་སྨན་ཕུད་གཏོར་མའི་ཚོགས། །
དགྱེས་པར་བཞེས་ལ་བཅོལ་བའི་ཕྲིན་ལས་མཛོད། །སྣ་ཚོགས་སྣང་བ་འཆར་བཟོད་སེམས་ཀྱི་གཤིས། །རང་བཞིན་རྣམ་པར་དག་པའི་ཨཱ་དརཤ། །གློ་བུར་ཉེས་པའི་དྲིས་སྦགས་ནོངས་པ་ཀུན། །ཉེ་བར་བཤགས་སོ་ཚངས་པ་སྩལ་དུ་
གསོལ༑ ༑དྲི་མེད་ཤེལ་དཀར་རྡུལ་བརྩེགས་ལྷུན་པོའི་ངོས། །ཟླ་གཞོན་ཁུ་བས་བྱུགས་འདྲ་མཛེས་སྡུག་མ། །དྲན་པ་ཙམ་གྱིས་རྣམ་བཞིའི་ཕྲིན་ལས་ཀུན། །སྩོལ་མཛད་དཔལ་གྱི་ལྷ་མོ་འཁོར་བཅས་བསྟོད། །ཆོས་ལྡན་རྣལ་འབྱོར་མ་སྲིང་ཆུང་མ་ལྟར་
བརྩེ་བས་སྐྱོང་ཞིང་ལོག་འདྲེན་དགྲ་བགེགས་སྔེའི། །གཤེད་དུ་འབབ་པའི་བསྟན་མ་བཅུ་གཉིས་པོ། །རྣམ་མང་འཁོར་ཚོགས་དང་བཅས་བསྟོད་པར་བགྱི། །ཐུབ་བསྟན་སྤྱི་དང་གསེར་མདོ་ག་ཞྭ་ཡི་ལུགས། །བཤད་དང་ནང་དོན་ལ་གཞོལ་སྒྲུབ་པའི་བསྟན། །
ས་སྟེང་ཡོངས་ཁྱབ་འཇིག་རྟེན་མ་ལུས་པ། །བདེ་སྐྱིད་རྒྱད་གླུ་སྲིད་རྩེར་གྲགས་པར་མཛོད། །ཁྱད་པར་བདག་ཅག་དམ་ཆོས་སྒྲུབ་པའི་བགེགས། །མ་ལུས་ཞི་ཞིང་མཐུན་རྐྱེན་དབྱར་དུས་ཀྱི། །ལང་ཚོར་འགྲོགས་པའི་ཆུ་གཏེར་བཞིན་འཕེལ་བས། །དོན་གཉིས་
ལྷུན་གྱིས་གྲུབ་པའི་དངོས་གྲུབ་སྩོལ།།    ༈    །།རྒྱལ་པོའི་གསོལ་མཆོད་ནི།  སྟོབས་ཆེན་ལས་ཀྱི་དཔུང་པས་ཆེ་བ་ཙན་དུ། །དབང་སྒྱུར་འཇིག་རྟེན་དྲེགས་པ་རྒྱལ་པོའི་སྡེ། །གཞི་འདིར་གཉུག་མར་གནས་པ་བྲན་གཡོག་བཅས། །

[054A]༄༅། །འདིར་བྱོན་དགྱེས་པའི་གདན་ལ་བག་ཕོབ་ཅིག་བཀོད་ལེགས་སྣོད་དུ་བཤམས་པའི་ཉེར་སྤྱོད་ཚོགས། །སྲིད་འབྱོར་འདོད་པའི་ཡོན་ཏན་རྣམ་པ་ལྔ། །དཀོར་ཆ་སྤྱན་གཟིགས་དགོས་དགུའི་ཕུང་པོ་རྣམས། །
ཏིང་འཛིན་སྔགས་དང་ཕྱག་རྒྱས་སྤེལ་ཞིང་སྤྲུལ། །བཧྲུཾ་ལས་བྱུང་བའི་གཏོར་སྣོད་ས་གཞིའི་ཁྱོན། །དོག་པོར་འགེང་ནུས་ལྷ་དང་མི་ཡི་ཟས། །རོ་བརྒྱར་གཡོས་སུ་སྦྱར་བའི་བདུད་རྩི་ཆེ། །འབུལ་གྱི་ཁ་རཾ་ཁཱ་ཧི་རོལ་བར་མཛོད། །མི་དགེའི་
ལས་ངན་འཁྲུག་པའི་ཆུ་བོ་ཆེ། །སྡུག་བསྔལ་ཐུར་དུ་འབབ་པའི་རང་བཞིན་དུ། །ཤེས་པས་གནོད་ཅིང་འཚེ་བའི་བསམ་སྤྱོར་དག་ཞི་ཞིང་བྱམས་པའི་སེམས་དང་ལྡན་པར་མཛོད། །ལུས་ཅན་ཕན་བདེའི་རྩ་ལག་རྒྱལ་བའི་བསྟན། །བཤད་
དང་སྒྲུབ་པས་སྤེལ་མཛད་དགེ་འདུན་སྡེ། །མི་ཉམས་འཕེལ་ལ་ཆོས་འབྱོར་ལོངས་སྤྱོད་ཚོགས། །རྒྱས་ཤིང་ཇི་ལྟར་ནུས་པའི་ཕྲིན་ལས་མཛོད།  །ཅེས་པ་འདི་ནི་དབེན་གནས་ཆུ་བཟང་རི་ཁྲོད་ནས་རབ་འབྱམས་པ་ངག་དབང་གྲགས་བ་དང་དབུ་མཛད་བློ་བཟང་ཆོས་འབྱོར་
གཉིས་ཀྱིས་ཚོགས་འདོན་རྒྱུན་ཁྱེར་དུ་བྱས་ཆོག་པའི་བསྟན་གསོལ་ཞིག་དང། ཆུ་བཟང་རྒྱལ་པོར་གྲགས་པ་ལའང་གསོལ་མཆོད་ཅིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།    ༈    །།རང་ཡི་དམ་གྱི་བདག་བསྐྱེད་སྔོན་དུ་འགྲོ་བས་གཏོར་མ་
བསངས་སྦྱངས།  སྟོང་པའི་ངང་ལས་ཡཾ་ལས་རླུང་རཾ་ལས་མེ་ཨ་ལས་མི་མགོའི་སྒྱེད་པུ་གསུམ་གྱི་སྟེང་དུ་ཨ་ལས་ཐོད་པའི་ནང་དུ་ཨོཾ་ཨཱ་ཧཱུཾ་ཞུ་བ་ལས་བྱུང་བའི་གཏོར་མ་ཟག་མེད་ཀྱི་བདུད་རྩི་འདོད་ཡོན་ལྔའི་རང་བཞིན་ཟད་མི་ཤེས་པའི་ལོངས་

[054B] ཨོཾ་ཨཱ་ཧཱུཾ་ གིས་བྱིན་གྱིས་བརླབ།  རང་ཉིད་ཡི་དམ་ལྷར་གསལ་ཐུགས་ཀ་ནས། །འཕྲོས་པའི་འོད་ཀྱིས་ངམ་ཤོད་རྒྱལ་པོ་ཆེ། །ཀརྨ་ཕྲིན་ལས་ཞེས་གྲགས་མཐུ་རྩལ་ཅན། །གྲངས་མེད་འཁོར་དང་བཅས་པ་སྤྱན་དྲངས་གྱུར། །མདུན་དུ་
རབ་འབར་མེ་རླུང་འཇིག་དུས་ལྟར། །འཁྲུག་པའི་གུར་ནང་དབུགས་བྲལ་གཟུགས་ཀྱི་སྟེང། །རྔམ་བརྗིད་དྲེགས་པའི་ང་རོས་ཁམས་གསུམ་ཁྱོན། །འགེངས་བཞིན་དགྱེས་པ་ཆེན་པོས་བཞུགས་སུ་གསོལ། །ཁྲག་ཆང་གསེར་སྐྱེམས་མཆོད་
ཡོན་མེ་ཏོག་དང། །བདུག་པའི་སྤྲིན་ཆགས་རབ་འབར་སྣང་གསལ་འོད། །ག་བུར་དྲི་ཆབ་རོ་བརྒྱའི་བཤོས་གཙབ་ཟས། །སྙན་བརྗིད་རོལ་མོའི་འགྱུར་བས་ས་གཞི་ལྡིར། །འདོད་ཡོན་ལྔ་དང་སྲ་བརྟན་གོ་ཁྲབ་མཚོན། །རྟ་མཆོག་ཞོལ་
གཡག་ཕོ་མོ་གཅན་གཟན་བྱ། །རི་གླིང་ལྷ་དང་མི་ཡི་ལོངས་སྤྱོད་རྫས། །འདོད་དགུའི་ཕུན་ཚོགས་ཡོངས་སུ་མ་ཚང་མེད། །དམ་རྫས་ཤ་ཁྲག་གཏོར་མ་རི་ལྟར་མཐོ། །བཅུ་ཕྲག་བཅུད་ཀྱི་དྭངས་མའི་བདུད་རྩི་འཁྱིལ། །དམར་སེར་ལྦུ་ཕྲེང་
གཡོ་ལྡན་རཀྟའི་མཚོ། །འཁོར་བཅས་ཁ་རཾ་ཁཱ་ཧི་དགྱེས་པར་རོལ། །ཧཱུཾ༑ དམར་ནག་མེ་རླུང་དབུས་ན་དགྲ་བགེགས་སྟེང། །རྣམ་འགྱུར་ཞི་དང་ཁྲོ་བར་མ་ངེས་སྟོན། །མྱུར་མགྱོགས་ཆུ་བོའི་གཞུང་མྱུལ་མཐུ་རྩལ་ཅན། །ངམ་ཤོད་ཀརྨ་ཕྲིན་
ལས་ཁྱོད་ལ་བསྟོད། །རེས་འགའ་ཞི་དུལ་རབ་བྱུང་ཆས་ཀྱིས་བརྗིད། །དྲག་པོའི་རྟགས་ཀྱིས་དགྲ་བགེགས་རྩད་ནས་གཅོད། །དར་ཁྲའི་ཐོད་བཅིངས་སྣ་ཚོགས་ཕྱག་མཚན་འཛིན། །མ་ངེས་བཞོན་པ་ལ་ཆིབས་ཁྱོད་ལ་བསྟོད། །མཛེས་

[055A]༄༅། །སྡུག་ལང་ཚོ་དང་ལྡན་ཤུགས་སྨན་མ། །ལས་བྱེད་བློན་པོ་བཤན་པ་བཞི་ཡིས་བསྐོར། །གྲངས་མེད་བདུད་ཀྱི་དམག་དཔུང་དང་བཅས་པར། །བསྟོད་དོ་དེང་འདིར་བཅོལ་བའི་ཕྲིན་ལས་མཛོད། །ཞྭ་
སེར་བཤད་སྒྲུབ་འཆང་བའི་དགེ་འདུན་སྡེ། །མི་ཉམས་ཆོས་སྲིད་ལེགས་ཚོགས་འཕེལ་བ་དང། །ཡངས་པའི་ནོར་འཛིན་དཔལ་མོར་བདེ་སྐྱིད་མངལ། །རབ་སྦྲུམ་དགའ་སྟོན་རྒྱང་གྲུ་ལེན་པར་མཛོད། །བྱེ་བྲག་རྣལ་འབྱོར་བདག་ཅག་འཁོར་
བཅས་ལ། །ཉེར་འཚེ་ཞི་ཞིང་ཆོས་ལྡན་དགོས་དགུའི་ཚོགས། །འཕེལ་རྒྱས་ལོག་པར་འཁུ་བའི་དགྲ་བགེགས་རྣམས། །ཐལ་བར་རློག་ལ་བསམ་དོན་འགྲུབ་པར་མཛོད།  །ཅེས་པ་འདི་ནི་སྐྱོར་ལུང་ཁྱམས་པ་གྲྭ་ཚང་གི་ཚོགས་འདོན་བྱེད་རྒྱུར་ཆུ་རྒྱུད་པ་ཀརྨ་ཕྲིན་
ལས་ཀྱི་གསོལ་མཆོད་ཅིག་དགོས་ཞེས་སྤྱི་ཚོགས་ནས་བསྐུལ་ངོར་ཀུན་མཁྱེན་ལྔ་པའི་གསུང་གི་གསོལ་མཆོད་ལ་གཞི་བྱས་ཏེ་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།    ༈    །།དམ་ཅན་སྐྱེས་བུ་ཆེན་པོ་ལ་མཆོད་གཏོར་འབུལ་ཚུལ་མདོར་བསྡུས་པ་ནི།  རང་ཡི་
དམ་གྱི་ལྷར་གསལ་བའི་ཐུགས་ཀའི་ས་བོན་ལས་འོད་ཟེར་འཕྲོས། །མཆོད་གཏོར་གྱི་ཉེས་སྐྱོན་དྲི་མ་ཐམས་ཅད་སྤྱངས་ནས་སྟོང་པར་གྱུར། སྟོང་པའི་ངང་ལས་ཨ་ལས་བྱུང་བའི་ཐོད་པའི་ནང་དུ་ཨོཾ་ཨཱ་ཧཱུཾ་ཞུ་བ་ལས་བྱུང་བའི་མཆོད་རྫས་དང་
གཏོར་མའི་ཚོགས་བསམ་གྱིས་མི་ཁྱབ་པ་མགྲོན་རྣམས་དགྱེས་པར་བྱེད་པའི་ལོངས་སྤྱོད་ནམ་མཁའ་དང་མཉམ་པར་གྱུར། །ཨོཾ་ཨཱ་ཧཱུཾ།  ལན་གསུམ་བརྗོད།  ཀྱེ༑ གསང་བ་ཀུན་གྱི་མཛོད་འཛིན་གཏུམ་པོ་ཆེའི། །མི་བཟང་རྡོ་རྗེ་འབར་བའི་ཕྱག་རྒྱ་

[055B] ༑སྐྱེས་མཆོག་རྡོ་རྗེ་ལེགས་པ་བཀའ་ཉན་དང། །མཆེད་འཁོར་དབུང་དང་བཅས་པ་གནས་འདིར་གཤེགས། །མཐུ་སྟོབས་ཤུགས་དྲག་གནམ་ལྕགས་ཐོག་གི་དབལ། །གྲངས་མེད་ཚ་ཟེར་བྱེ་བའི་སྤྲུལ་པ་འཕྲོ། །ཡིད་ལྟར་མགྱོགས་པའི་རྫུ་འཕྲུལ་སྣ་
ཚོགས་པས། །གནས་འདིར་རིངས་པའི་ཚུལ་གྱིས་གཤེགས་སུ་གསོལ། །ལྷུན་པོའི་མཆེད་ཟླ་ཕ་ཝང་ལོང་བུ་ལ། །བརྟེན་པའི་ཁང་བཟང་ཟ་བྱེད་སྲིན་པོའི་གྲོང། །པད་ཉི་དགྲ་བགེགས་བསྣོལ་བའི་གདན་ཁྲི་ལ། །བརྟན་པར་བཞུགས་ནས་
དགྱེས་པའི་ཞལ་སྟོན་ཞིག་རབ་དམར་ཁྲག་ཆང་བཏུང་བ་མཚོ་ལྟར་འཁྱིལ། །རྣམ་བཀྲའི་མེ་ཏོག་ར་ཚིལ་གསུར་དུད་དང། །སྣང་གསལ་སྒྲོན་མེ་རོ་བརྒྱ་སྤུངས་པ་ཡི། །ཞལ་ཟས་སྙན་བརྗིད་རོལ་མོས་ཐུགས་དམ་བསྐང། །མིག་གི་ཡུལ་
དུ་ཡིད་འོང་གཟུགས་མཆོག་དང། །རྣ་བར་བདེ་སྟེར་དབྱངས་དང་རོལ་མོ་འཁྲོལ། །དྲི་ཞིམ་ངད་བཟང་བཅུད་ལྡན་བཟའ་དང་བཅའ། །སྣ་ཚོགས་འཇམ་མཉེན་རེག་བྱས་ཐུགས་དམ་བསྐང། །རབ་མང་དཔག་ཚད་ཁྱོན་ལྡན་ས་གཞིའི་
སྟེང༑ ༑རི་གླིང་ལྷ་དང་མི་ཡི་ལོངས་སྤྱོད་གཏེར། །དཀོར་ཆ་སྤྱན་གཟིགས་མཐུན་རྫས་མ་ཚང་མེད། །དངོས་བཤམས་ཡིད་སྤྲུལ་གང་པས་ཐུགས་དམ་བསྐང། །མཁར་ཐབས་བཤོས་བུ་རྟག་གཏོར་རྒྱུན་གཏོར་དང། །ར་ཡི་ཤ་ཁྲག་
དབང་པོ་ནང་ཁྲོལ་སྤུངས། །ར་སྐྱེས་ཁམ་པ་སྨྱུག་རྒོད་རྔ་ཁྲ་སོགས། །དགྱེས་བའི་དམ་རྫས་ཚོགས་ཀྱིས་ཐུགས་དམ་བསྐང། །དགྲ་བགེགས་ཤ་ཁྲག་གཏོར་མ་རི་ལྟར་མཐོ། །དམ་རྫས་བདུད་རྩིར་སྤེལ་བའི་བཏུང་བ་འཁྱིལ། །དམར་སེར་རྦ་ཀློང་

[056A]༄༅། །འཁྲུག་པའི་རཀྟ་ཡིས། །སྐྱེས་མཆོག་འཁོར་དང་བཅས་པའི་ཐུགས་དམ་བསྐང། །དམ་ཅན་འཁོར་དང་བཅས་པའི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོའི་འོད་ཀྱི་སྦུ་གུས་གཏོར་མའི་བཅུད་
དྲངས་ཏེ་གསོལ་བར་གྱུར། ཨོཾ་བཛྲ་སཱ་དཧུ་ས་པ་རི་ཝཱ་ར་ཨི་དཾ་བ་ལིནྟ་ཁ་ཁ་ཁཱ་ཧི་ཁཱ་ཧི།  ལན་གསུམ་ལ་སོགས་པས་གཏོར་མ་དང། སྔགས་དེའི་མཐར་འབྲུ་གསུམ་བཏགས་པས་ནང་མཆོད་འབུལ།  རང་བཞིན་ཆོས་དབྱིངས་ངང་ལས་ཁྲོ་གཏུམ་གྱི། །སྣང་སྟོང་
སྒྱུ་མའི་སྲིན་པོ་ཁྲོས་པ་ལྟར། །འཁྲུལ་ངོར་ཤར་བའི་བགེགས་དང་བདུད་རིགས་དཔུང། །མཐར་བྱེད་རྡོ་རྗེ་ལེགས་པ་ཁྱོད་ལ་བསྟོད། །ཏེ་སིའི་སྤུན་ཟླ་གདོང་ལྔ་བ་ཡི་སྟེང། །དམར་སྨུག་ཕྱིན་ཟ་དང་མཚུངས་ཕྱག་གཡས་ཀྱིས། །རྡོ་རྗེ་གདེངས་
ཤིང་གཡོན་པས་སྙིང་དམར་འབྱིན། །ལྷབ་ལྷུབ་གོས་གྱོན་ཡུམ་དང་བཅས་ལ་བསྟོད། །ངེས་པའི་དོན་དུ་སྙིང་རྗེས་རྒྱུད་གང་ཡང། །དམུ་དང་བདུད་མོ་བཤོས་སྲས་རྫུ་འཕྲུལ་གྱིས། །སྲིད་གསུམ་དབང་དུ་སྒྱུར་བའི་དྲག་རྩལ་ཅན། །སྐྱེས་
མཆོག་དམ་ཅན་འཁོར་དང་བཅས་ལ་བསྟོད། །སྔོན་དུས་རིག་འཛིན་བརྒྱུད་ལྡན་བླ་མ་ཡིས། །རྡོ་རྗེའི་དཀྱིལ་འཁོར་ཆེན་པོར་དབང་བསྐུར་ཚེ། །འགྱུར་མེད་དམ་ཚིག་ཞལ་བཞེས་ཇི་བཞིན་དུ། །དེང་འདིར་བཅོལ་བའི་ཕྲིན་ལས་སྒྲུབ་པར་མཛོད། །ཐུབ་
བསྟན་སྙིང་པོ་ཞྭ་སེར་འཆང་བ་ཡི། །བཤད་སྒྲུབ་བསྟན་པ་ཕྱོགས་བརྒྱད་འཕེལ་བ་དང། །ཁྱད་པར་ངེས་ལེགས་འབྲས་སྟེར་དམ་ཆོས་གླིང། །ཆོས་སྲིད་ལེགས་ཚོགས་མ་ལུས་རྒྱས་པར་མཛོད། །དཔོན་སློབ་རྒྱུ་སྦྱོར་བཅས་ལ་ནག་པོའི་ཕྱོགས། །མི་མཐུན་

[056B] །དབྱིག་ལྡན་ལྟོ་བར་དགེ་ཚོགས་ནགས་ཀྱི་ཀླུང། །སྐྱེད་བསྲིངས་བདེ་ལེགས་འབྲས་བུ་ཆེས་དར་མཛོད། །གསང་སྔགས་སྤྱི་ཡི་དམ་ཚིག་ལས་འགོང་ཞིང། །ཁྱད་པར་ཐུགས་དང་འགལ་བའི་ནོངས་པ་དག་བཟོད་པར་བཞེས་ནས་རྟག་
ཏུ་ཕ་མ་བཞིན། །དགོས་འདོད་ཡིད་ལྟར་འགྲུབ་པའི་གྲོགས་མཛོད་ཅིག་ །རྗེས་ཀྱི་བྱ་བ་གཤེགས་གསོལ་སོགས་སྤྱི་ལྟར་བྱ། དེ་ལྟར་དམ་ཅན་སྐྱེས་བུ་ཆེན་པོའི་གསོལ་མཆོད་ཉུང་དུ་འདི་ནི་འཇའ་བྱ་མོ་དགོན་ངེས་ལེགས་དམ་ཆོས་གླིང་གི་གནས་བདག་བསོད་ནམས་ལེགས་བ་ཞེས་རྡོར་ལེགས་སེང་ཆིབས་
དང་རྣམ་འགྱུར་འདྲ་བ་ཞིག་ཡོད་པར་གསོལ་མཆོད་དགོས་ཞེས་མདུན་ང་དར་ཁན་སྔགས་རམས་པ་སྡེ་དྲུག་མཁན་པོས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།  །བསམ་པའི་རེ་བ་མ་ལུས་ཐོགས་མེད་དུ། །སྩོལ་མཛད་བརྒྱུད་ལྡན་བླ་མའི་
དཔག་བསམ་ཕྲེང། །དངོས་གྲུབ་གཏེར་གྱུར་ཞི་དང་ཁྲོ་བོའི་ལྷས། །དེང་འདིར་བཀྲ་ཤིས་དཔལ་དང་གཡང་སྩོལ་ཞིང། །གདོད་ནས་སྐྱེ་འགག་བྲལ་བ་སྟོང་པའི་གཤིས། །སྨྲ་བསམ་བརྗོད་དུ་མེད་པ་རིག་པའི་འཕྲུལ། །ཀུན་རྫོབ་ཅིར་ཡང་འཆར་
བཟོད་རྟན་འབྲེལ་རྩལ། །འགག་མེད་སྒྱུ་མ་སྣང་བའི་ལྟད་མོ་བཞིན། །འཆི་མེད་གནས་མཆོག་འཕོས་འདྲ་ལྷ་ཡི་གྲོང། །ངོ་མཚར་བྱེད་པོའི་འཕྲུལ་གྱིས་ཡོངས་བསྐོར་དབུས། །མཇེས་བརྗིད་སྨན་མོའི་ཕོ་བྲང་ཉམས་དགའི་ཚལ། །སྲིད་པའི་བདེ་འབྱོར་སྤུངས་པའི་
གན་མཛོད་ནས། །ཕུལ་བྱུང་ལང་ཚོས་ཁེངས་པའི་གར་གྱི་ཉམས། །འདྲེན་བྱེད་ལྟད་མོར་བཀྲ་བས་ཡིད་འགུགས་མ། །སྨན་བཙུན་མཆེད་གསུམ་བྲན་གཡོག་ཕོ་མོ་སོགས། །མ་ལུས་འཁོར་དང་བཅས་པ་འདིར་སྤྱོན་ཞིག་ཟག་མེད་ཏིང་འཛིན་རྣམ་རོལ་

[057A]༄༅།  །མཐའ་ཡས་ལས།  །བྱུང་བའི་སྣང་བཅིར་ཡང་འཆར་བའི་རྫིས། །སྔགས་དང་ཕྱག་རྒྱས་བྱིན་བརླབས་སྤྲིན་ཕུང་གིས། །ཁམས་དྲུག་བདེ་བའི་སྙིང་པོ་རྒྱས་གྱུར་ཅིག་ཞིམ་དགུའི་བཏུང་བ་མཚོ་ལྟར་ཡོངས་སུ་
འཁྱིལ། །རབ་བཀྲའི་མེ་ཏོག་དབང་པོའི་གཞུ་རིས་ཅན། །བཟང་པོའི་སྤོས་དུད་དབྱར་དུས་ཆུ་འཛིན་བཞིན། །སྣང་གསལ་འོད་སྒྲོན་ཉི་ཟླའི་རྗེས་སུ་སྙེགས། །བྱུགས་པས་བདེ་སྟེར་དྲི་ཆབ་བཟང་པོ་དང། །བཟའ་བཅའ་ཞལ་ཟས་ས་འདིར་
ལྷུན་པོ་བཞིན། །སྣ་ཚོགས་རོལ་མོའི་སྒྲ་དབྱངས་དབྱར་དུས་ཀྱི། །རྔ་ཆེན་དལ་བར་རྒོད་དང་རབ་ཏུ་མཚུངས། །གཞན་ཡང་སྲིད་པའི་ལེགས་བྱས་གདེངས་ཅན་གྱི། །གཙུག་ཏོར་རྒྱན་བཀོད་ཡིད་བཞིན་ནོར་གྱི་འཕྲུལ། །ཡིད་འོང་འདོད་
ཡོན་ལྔ་ཕྲག་ལྷ་དང་མིའི། །དཔལ་འབྱོར་ཕུན་ཚོགས་མ་ཚང་མེད་པ་དང། །སྤྱན་གཟིགས་དཀོར་ཆ་མཐུན་པའི་དམ་རྫས་དང། །ནོར་འཛིན་སྨིན་ལེགས་འབྲུ་ཡི་གཏེར་ཚོགས་སྤུངས། །རྐང་བཞིའི་ཕྱུགས་དང་རྩི་བཅུད་འབྲུ་མར་སོགས། །
མཉེས་བྱེད་ལོངས་སྤྱོད་མཛོད་ཀྱིས་ཕྱུག་གྱུར་ཅིག་རྣམ་དག་རྡོ་རྗེ་གསུམ་གྱི་ཡེ་ཤེས་ཆེ། །རོ་བརྒྱའི་ཟས་སུ་ཤར་བའི་གཏོར་ཚོགས་དང། །ཞིམ་མངར་སྨན་དང་རབ་སྦྱར་བཏུང་བའི་སྐྱེམས། །འབུལ་ལོ་འཁོར་དང་བཅས་པ་དགྱེས་རོལ་ཞིག་དགེ་
ཚོགས་བགྲང་ཡས་རོ་མངར་ཛམྦུའི་འབྲས། །སྲིད་པར་གཡང་དུ་ཆགས་པའི་བཀྲ་ཤིས་ལས། །དུས་འདིར་གཟི་བྱིན་རྫོགས་པའི་སུ་ཝརྞ། །ཡིང་འཕྲོག་སྨན་མོ་མཆེད་འཁོར་བཅས་ལ་བསྟོད། །ཡབ་གཅིག་དཔའ་རྩལ་འཕྲུལ་གྱི་ཕུ་བཙན་དང།།

[057B] །མཚར་སྡུག་དཔལ་འབར་ལྷ་མོ་དགོས་འདོད་ཀྱི། །རེ་བ་སྐོང་མཛད་ཡིད་བཞིན་དབང་མོར་བསྟོད། །སྤྲིན་ཤུགས་ལྟར་མགྱོགས་མ་ངེས་བཞོན་པའི་སྟེང། །མཛེས་བརྗིད་གངས་རིའི་དཔལ་དང་མཚུངས་པའི་
སྐུ༑ ༑ལྷབ་ལྷུབ་ལྷ་རྫས་གོས་དང་རིན་ཆེན་གྱི། །རྒྱན་མང་མངོན་པར་གཡོ་ལྡན་མཆེད་ལ་བསྟོད། །སྲིད་པའི་ཕྱྭ་གཡང་འགུགས་བྱེད་མདའ་དར་སོགས། །འཛིན་མཛད་རྩི་སྨན་རྒྱལ་མོ་འཁོར་བཅས་རྣམས། །མཆོད་ཅིང་བསྟོད་དེ་དགྱེས་པའི་ཞལ་
སྟོན་ལ། །མ་དང་སྲིད་བཞིན་བརྩེ་ཞིང་དུང་བར་མཛོད། །སངས་རྒྱས་བསྟན་དར་དེ་འཛིན་སྐྱེས་བུ་ཡི། །དབུ་འཕང་ཕྲིན་ལས་དགུང་ལྟར་མཐོ་པ་དང། །དགེ་འདུན་སྡེ་དང་གཙུག་ལག་ཆོས་ཀྱི་སྲོལ། །མི་ཉམས་དབྱར་གྱི་མཚོ་ལྟར་རྒྱས་པར་མཛོད།།
སྤྱི་དང་བྱེ་བྲག་ལྷ་རྒྱུད་ཡུལ་ཕྱོགས་འདིར། །ལོ་ཉེས་མུ་གེ་ནད་རིམས་གོད་ཁ་སོགས། །ཉེ་བར་ཞི་ཞིང་ལོངས་སྤྱོད་འདོད་དགུའི་གཏེར། །རྫོགས་ལྡན་དཔལ་ལ་འགྲན་བཞིན་འཕེལ་བར་མཛོད། །སྲིད་ཀྱིས་ཕོངས་ལ་བུ་དཔལ་རྒྱས་པ་དང། །འཆི་མེད་ཚེ་
སྲོག་གངྒཱའི་རྒྱུན་ལྟར་རིང། །དབང་ཐང་ལོངས་སྤྱོད་ལྷུན་པོ་ལྟ་བུར་མཐོ། །དམ་ཆོས་སྣང་བ་ཉི་བཞིན་གསལ་བར་མཛོད། །ཀུ༑ སཱཽ༑ ཆའོ༑ །ལྷ་སྨན་རྒྱལ་ལོ།  །ཞེས་པ་འདི་ནི་དད་གཏོང་ལྷག་བསམ་གྱིས་ཉེ་བར་ཕྱུག་པ་སྐྱེད་བྱེད་ཨ་ཆི་ཐུ་དར་ཁན་གུན་གྱིས། འཕྱོང་
རྒྱས་ཀྱི་སྐྱེས་ལྷ་རྩ་སྨན་མར་གྲགས་པ་ལ་གསོལ་མཆོད་ཅིག་དགོས་ཞེས་བསྐུལ་མ་མཛད་ངོར། ཡིག་རྙིང་ཞིག་འདུག་པར་གཞི་བྱས་ཏེ་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།ཆོས་དབྱིངས་ཀློང་དུ་མཚན་མ་ཉེར་ཞི་ཡང། །གཏུམ་ཆེན་སེང་གེའི་ང་རོ་བསྒྲགས་

[058A]༄༅། །ཙམ་གྱིས། །མི་མཐུན་སྡེ་དཔུང་བཅས་པའི་རི་དྭགས་ཀླད། །འགེམས་མཛད་འཇམ་དཔལ་གཤིན་རྗེའི་གཤེད་ལ་འདུད།  །འདིར་བཙན་རྒོད་རྡོ་རྗེ་རྫིང་བཙན་ཞེས་པ་སྔོན་བཅོམ་ལྡན་འདས་ཀྱི་ཞལ་མཐོང་ཞིང་བར་དུ་སྙེ་མོ་རྒྱལ་བ་
གང་བས་དམ་ལ་བཏགས། ཀརྨ་པ་མི་བསྐྱོད་རྡོ་རྗེ་དང། རྨོག་ལྕོག་པ་དྲུང་བ་དཔལ་འབྱོར་གྲགས་པ་སོགས་སྒྲུབ་བརྒྱུད་ཀརྨ་ཀམ་གཙང་གི་བསྟན་དང་བསྟན་འཛིན་བསྲུང་བ་ལ་ལྷག་པར་བརྩོན་པའི་གཡར་དམ་ཅན་དུ་གྲགས་ཤིང་ད་ལྟ་སོག་དགའ་ལྡན་འཕེལ་རྒྱས་གླིང་གི་དགོན་གནས་སྐྱོང་བའི་བཙན་གྱི་སྡེ་དཔོན་ཆེན་པོ་འདིའི་
གསོལ་མཆོད་ཇི་ལྟར་བྱ་བ་ལ། སྤྱན་གཟིགས་དཀོར་ཆ་མཆོད་གཏོར་སོགས་དངོས་སུ་ཅི་འབྱོར་པ་བཤམས། རང་ཡི་དམ་ལྷའི་ང་རྒྱལ་དང་ལྡན་པའི་ངང་ནས།།  སྭ་བྷཱ་ཝ་ ས་སྟོང་པར་སྦྱངས།  སྟོང་པའི་ངང་ལས་མཐུན་རྫས་རྣམས་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ཞུ་བ་
ལས་བྱུང་བའི་དམ་རྫས་སྤྱན་གཟིགས་མ་ཚང་བ་མེད་པ་མཁོ་དགུ་འབྱོར་པ་བཟང་དགུས་བརྒྱན་པ་གནམ་ས་བར་སྣང་གི་ཁྱོན་ཐམས་ཅད་ཡོངས་སུ་གང་བར་གྱུར། ཨོཾ་སརྦ་བིད་ ཅེས་སོགས་ནམ་མཁའ་མཛོད་ཀྱི་སྔགས་རྒྱས་བྱིན་གྱིས་བརླབ། གཏོར་མ་ཡང་
སྭ་བྷཱ་ཝ་ ས་སྦྱངས།  སྟོང་པའི་ངང་ལས་ཡཾ་ལས་རླུང། རཾ་ལས་མེ། ཨ་ལས་མི་མགོའི་སྒྱེད་པུ་གསུམ་གྱི་སྟེང་དུ། ཨ་ལས་ཐོད་པའི་ནང་དུ་གཏོར་མ་ཤ་ཡི་རི་བོ། ཁྲག་གི་རྒྱ་མཚོ། རུས་པའི་གྲམ་ཁྲོད། ངོ་བོ་ཟག་མེད་བདེ་སྟོང་གི་རང་
བཞིན་གྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ་ཧཱུཾ།  ལན་གསུམ་བརྗོད་དེ་བྱིན་གྱིས་བརླབ་པོ། །དེ་ནས་ཡི་དམ་གང་ཡིན་གྱི་ལས་སྔགས་བརྗོད་དེ་བསངས།  སྭ་བྷཱ་ཝ་ ས་སྦྱངས།  སྟོང་པའི་ངང་ལས་རང་གི་མདུན་དུ་ཐོད་མཁར་མེ་རླུང་དམར་ནག་འཚུབ་པས་བསྐོར་

[058B]
ཕྱག་གཡས་བསེ་ཡི་རྔ་མདུད་དམར་པོ་འཕྱར་ཞིང། གཡོན་དགྲ་སྙིང་དང་རྒྱུ་མའི་ཞགས་པ་བསྣམས་པ། ཁ་གདངས་ཤིང་མཆེ་བ་བཞི་གཙིགས་པ། སྨ་ར་དང་སྨིན་མ་དམར་སེར་མེ་ལྟར་འབར་བ། ཞལ་ནས་བསྐལ་བའི་མེ་ཕུང་དང་ཤངས་ནས་ནད་ཀྱི་ན་
བུན་འཐུལ་བ། སྤྱན་རྩ་དམར་པོ་གློག་ལྟར་འཁྱུག་ཅིང། ཁྲག་གི་རལ་པ་དམར་པོ་འབར་བ་ལ་དར་ལེ་བརྒན་གྱི་འཛུམ་ཐོད་བཅིངས་པ། སྐུ་ལ་དར་དམར་གྱི་འཇོལ་བེར་གསོལ་བ་ལ་གསེར་གྱི་སྐ་རགས་རིན་པོ་ཆེས་སྤྲས་པ་བཅིངས་པ། སྟོད་དུ་
སེང་གེའི་སློག་པ་དང་ཞབས་ལ་སག་རིའི་ལྷམ་གསོལ་བ། རྒྱབ་ཏུ་བསེ་ཕུབ་ཉི་མ་རིས་ཁུར་ཞིང། གཡས་སུ་སྟག་དོང་མདས་གང་བ་དང་གཡོན་དུ་གནམ་རུ་གཟིག་ཤུབས་ཅན་བཏགས་པ། རིན་པོ་ཆེའི་སྒ་སྲབ་ཀྱིས་སྤྲས་པའི་རྟ་གྲ་ནག་རྟིང་དཀར་ལ་བཅིབས་
པ༑ བསེ་ཡི་བྱ་ཁྲ་ཀླད་ལ་ལྡིང་ཞིང་ལྕེ་སྤྱང་སྔོན་དུ་བརྒྱུག་པ། བཙན་ཁྱི་དམར་པོ་རོལ་དུ་འཁྲིད་པ། འཁོར་ལྷ་ཀླུ་བདུད་བཙན་གྱི་དམག་བྱེ་བ་འབུམ་སྡེ། སྤྲུལ་པ་ཡང་སྤྲུལ་དུ་མའི་ཚོགས་ཀྱིས་བསྐོར་བའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་དང་ཏྲི་
དམར་ནག་གིས་མཚན་པ་དེ་ལས་འོད་ཟེར་འཕྲོས་པས། ཉི་མ་ནུབ་ཕྱོགས་ནས་སྐྱེས་བུ་ཆེན་པོ་འཁོར་དང་བཅས་པ་སྤྱན་དྲངས། ཨོཾ་ཏྲི་ཤཾ་བྷ་ནི་བཛྲ་སྭ་དཧུ་ས་མ་ཡ་རྦད་ཏི་ཛཿ་ཛཿ་ཧཱུཾ༑ ཐུན་མཚམས་དམར་བ་འཕྲོག་པའི་ཚ་ཟེར་དང། །ཉེ་ཡང་མ་རུངས་སྣ་

[059A]༄༅། །ཚོགས་བུད་ཤིང་བཞིན། །སྲེག་མཛད་བཙན་རྒོད་རྡོ་རྗེ་རྫིང་བཙན་པ། །འཁོར་དང་བཅས་པ་གནས་འདིར་གཤེགས་སུ་གསོལ། །ནུབ་ཕྱོགས་བཙན་ཡུལ་གནམ་ས་གྲུ་གསུམ་དབྱིབས། །དྲུག་ཤིང་
གྲ་མས་གཏིབས་པའི་རྫིང་ཆེན་ཀློང། །བཙན་མཁར་རྩེ་མོ་སྲིད་པའི་རྩེར་སྙེག་ལ། །རྒྱ་ཚད་ཁོར་ཡུག་རི་དང་མཚུངས་ཤིང་བརྗིད། །ཕྱི་རོལ་གདུག་པའི་བྱ་དང་སྲོག་ཆགས་ཚོགས། །སྐད་འབྱིན་ཁྲག་ཞག་འཁྲུག་པའི་མཚོ་དབུས་ནས། །བཙན་
རྒོད་དམག་དཔོན་འཁོར་བཅས་སྤྱན་འདྲེན་ན། །མ་ཐོགས་རིངས་པའི་ཚུལ་གྱིས་གནས་འདིར་གཤེགས། །ཏིང་འཛིན་བདེ་བ་ཆེན་པོའི་ལྷ་ལམ་དབྱིངས། །ཁྱབ་པའི་ཕོ་བྲང་གདན་ཁྲི་ཡངས་པ་འདིར། །བརྟན་པར་བཞུགས་ནས་རྣལ་
འབྱོར་དཔོན་སློབ་ལ། །དགྱེས་པའི་ཞལ་སྟོན་དམ་ལས་མ་འདའ་ཞིག་དམར་ཆེན་ཁྲག་གི་ཨརྒྷཾ་མཚོ་ལྟར་འཁྱིལ། །འཕྲལ་བསད་དབང་པོའི་མེ་ཏོག་འཁྲིག་ཅིང་འདར། །ཤ་ཆེན་གསུར་དུང་ཆུ་འཛིན་ལྟ་བུར་གཡོ། །ཞུ་ཆེན་མར་
མེའི་ཕྲེང་བ་ཚར་དུ་དངར། །ཁྲག་ཞག་བྱུག་པ་ཆལ་ཆིལ་རླབས་ཕྲེང་རྒོད། །ཤ་རུས་ནང་ཁྲོལ་བཟའ་བཅའ་རི་ལྟར་སྤུངས། །རྐང་གླིང་ཐོད་རྔ་རོལ་མོའི་སྒྲ་དབྱངས་ཀྱི། །ཉེར་སྤྱོད་རབ་འབྱམས་མཆོད་པས་མཉེས་གྱུར་ཅིག་ ཨོཾ་ཨརྒྷཾ་ཨཱ་ཧཱུཾ།  ནས་
ཤཔྡ་ཨཱ་ཧཱུཾ་ གི་བར་གྱིས་མཆོད།  ཧཱུཾ༑ ཟག་མེད་བདེ་བ་ཆེན་པོ་ལས། །ཤར་བའི་མཐུན་རྫས་དབང་པོ་དྲུག་ཚིམ་བྱེད་ཚར་དུ་དངར་བ་ནི། །རོ་ཞིམ་སྤྱར་བའི་མཆོད་ཡོན་དང། །མཛེས་པའི་མེ་ཏོག་འདབ་བརྒྱ་རྒོད། །ལྷན་ཅིག་སྐྱེས་དང་སྦྱར་བའི་

[059B] །བསྲེགས་པའི་བསངས་དུད་ལྷ་ལམ་ཁྱབ། །ཉི་ཟླའི་འོད་མཚུངས་མར་མེ་དང། །བྱུག་པས་བདེ་སྟེར་དྲི་ཆབ་འཁྱིལ། །རོ་བརྒྱ་ལྡན་པའི་བཟའ་བཅའ་དང། །སྣ་ཚོགས་རོལ་མོའི་སྒྲ་དབྱངས་ཀྱིས། །བཙན་རྒོད་འཁོར་བཅས་ཐུགས་དམ་
བསྐང། །འཆི་མེད་ལྟ་ན་སྡུག་པ་ཡི། །མཛེས་པ་འཕྲོག་པའི་སྨིན་ལེགས་མ། །ངོ་མཚར་ལུས་ཀྱི་རྣམ་འགྱུར་དང། །སྙན་པའི་གླུ་དབྱངས་དར་དིར་ཅན། །དྲི་ཞིམ་མྱང་ན་བདའ་བའི་རོ། །འཇམ་མཉེན་རེག་བྱ་ཡིད་འོད་པ། །འདོད་པའི་ཡོན་
ཏན་སྣ་ལྔ་ཡིས། །བཙན་རྒོད་འཁོར་བཅས་ཐུགས་དམ་བསྐང། །རླུང་ལྟར་མགྱོགས་པའི་རྟ་མཆོག་དང། །འབྲི་གཡག་ཞོལ་ཅན་སྤྲིན་ལྟར་གཏིབས། །ལུག་ནག་སྤྱི་དཀར་དར་སྣས་བརྒྱན། །སྲོག་ལ་རྔམས་པའི་གཅན་གཟན་དང། །སྤུ་
སྡུག་མཛེས་པའི་རི་དྭགས་འཕྱོ། །ཐོགས་མེད་མཁའ་ལ་འབུར་བའི་བྱ། །སྲོག་ཆགས་དབྱིབས་གཟུགས་སྣ་ཚོགས་པས། །བཙན་རྒོད་འཁོར་བཅས་ཐུགས་དམ་བསྐང། །རང་སྲུང་གོ་ཆ་སྲ་ཞིང་བརྟན། །དགྲ་དཔུང་འཇོམས་པའི་མཚོན་
ཆ་རྣོ། །བཙན་དང་སྔགས་ནག་ཆོས་གོས་དང། །གཡུལ་ཞུགས་དྲག་པོའི་རྟགས་མཚན་རིགས། །སྨྱུག་རྒོད་དར་སྣས་སྤྲས་པ་དང། །དཀར་གསུམ་མངར་གསུམ་སྦྱར་བའི་ཟས། །བཤོས་བུ་སྙིང་དང་ཤས་ བརྒྱན་པས།  །བཙན་རྒོད་འཁོར་
བཅས་ཐུགས་དམ་བསྐང། །ཨེ་དབྱིབས་ཡངས་པའི་ས་གཞིའི་དབུས། །ཐོད་མཁར་བརྗིད་པའི་བ་གམ་ཅན། །དགེ་ཚོགས་དོན་མཐུན་གྱིས་བཀུག་པའི། །ལྷ་མིའི་ནོར་རྫས་ཕུང་པོར་སྤུངས། །གཞན་ཡང་མཉེས་བྱེད་དམ་རྫས་དང། །དཀོར་

[060A]༄༅།  །ཆ་སྤྱན་གཟིགས་མ་ཚང་མེད། །དངོས་བཤམས་ཡིད་ཀྱིས་སྤྲུལ་བ་ཡིས།  །བཙན་རྒོད་འཁོར་བཅས་ཐུགས་དམ་བསྐང། །དོན་དམ་ཆོས་ཀྱི་དབྱིངས་ཆེན་པོར། །སྤྲོས་པའི་མཚན་མ་རྟག་ཞི་ཡང། །ཀུན་ཏུ་རྟོག་པའི་ཆོ་
འཕྲུལ་གྱིས། །རྨི་ལམ་རྫུན་པ་ཇི་བཞིན་དུ། །སྒོ་གསུམ་མི་དགེར་སྤྱད་པ་དང། །བག་མེད་དབང་གིས་ནོངས་པ་ཀུན། །སྙིང་ནས་འཆགས་སོ་དགྱེས་བཞིན་དུ། །བཟོད་པར་བཞེས་ལ་ཚངས་པ་སྩོལ། །སྟོང་གསུམ་ལྟར་ཡངས་བྷནྡྷའི་ནང། །ཤ་ཁྲག་
གཏོར་མ་རི་ལྟར་སྤུངས། །སྨན་དང་རཀྟ་མཚོར་འཁྱིལ་པ། །བཙན་རྒོད་འཁོར་དང་བཅས་ལ་འབུལ། །ཨོཾ་ཏྲི་ཤཾ་བྷ་ནི་བཛྲ་སཱ་དཧུ་ས་མ་ཡ་རྦད་ཏྲི་ཛཿ་ཛཿ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།  ལན་གསུམ་མམ་བདུན་ལ་སོགས་པས་གཏོར་མ་ཕུལ། བསྟོད་
ཅིང་ཕྲིན་ལས་བཅོལ་བ་ནི།  ཧཱུཾ༑ མཐུ་སྟོབས་སྲ་མཁྲེགས་འཁོར་ལོ་རྣོན་པོ་ཡིས། །ནག་ཕྱོགས་ལོག་པར་བལྟ་བའི་སྦྱིན་སྐྱེས་མགོ་དྲུང་ནས་གཅོད་བྱེད་འཇུག་པ་བཅུ་ལྡན་ལྷ། །བཙན་གྱི་སྡེ་དཔོན་ཆེན་པོ་ཁྱོད་ལ་བསྟོད། །སྐྱུ་མ་མཁན་གྱིས་སྤྲུལ་
པའི་གཤིན་རྗེ་ལྟར། །སྣང་སྟོང་དྲག་ཏུ་ཁྲོས་པའི་རྣམ་འགྱུར་དང། །རེས་འགའ་ཞི་དུལ་རབ་བྱུང་སྨན་བཙུན་སོགས། །མ་ངེས་སྤྲུལ་པ་སྟོན་པ་ཁྱོད་ལ་བསྟོད། །དུས་མཐའི་རླུང་གིས་བསྐྱོད་པའི་རྡུལ་ཕྲན་བཞིན། །ཕྱོགས་དང་ཕྱོགས་
མཚམས་ཁྱབ་པའི་གདུག་པ་ཅན། །བཀའ་ཉན་མངག་གཞུག་ལྷ་ཀླུ་བདུད་བཙན་སོགས། །བགྲང་ཡས་འཁོར་དང་བཅས་པ་ཁྱོད་ལ་བསྟོད། །སྔོན་རབས་བརྒྱུད་ལྡན་བླ་མའི་ཐ་ཚིག་གི་རྡོ་རྗེའི་རི་མོ་སྤྱི་གཙུག་མ་ཡལ་ཞིང། །ད་ལྟ་

[060B] །ལྕེ་ལ་བླུག་པའི་རོ་མཆོག་མ་བོར་བར། །སྲིད་ཞིའི་ཚ་གདུང་སེལ་བའི་ཙན་དན་ལྗོན། །མཉམ་མེད་ཐུབ་པའི་རིང་ལུགས་རྒྱས་པ་དང། །དེ་འཛིན་སྐྱེས་མཆོག་དགེ་འདུན་སྡེར་བཅས་པའི། །སྐུ་ཚེ་འཕྲིན་ལས་
དབྱར་གྱི་མཚོ་ལྟར་སྤེལ། །ཁྱད་པར་གསེར་མདོག་ཅོད་པན་མངོན་འཕགས་པའི། །དགའ་ལྡན་རིང་ལུགས་འཕེལ་རྒྱས་ཆོས་ཀྱི་གླིང། །བསླབ་གསུམ་བསྟན་པའི་བྱ་བ་ཡར་གྱི་ཟླར། །འགྲན་བཟོད་མཐུན་རྐྱེན་མ་ལུས་རྒྱས་པ་མཛོད། །ཡངས་
པའི་ས་ཆེན་སྤྱི་དང་ཁྱད་པར་དུ། །ལྗོངས་འདིར་ཉེ་བར་བརྟེན་པའི་སྐྱེ་དགུ་ལ། །ནད་དང་དབུལ་ཕོངས་ཕས་ཀྱི་རྒོལ་བ་སོགས། །ཞི་སྟེ་བདེ་ལེགས་བཀྲ་ཤིས་འཕེལ་བར་མཛོད། །རྣལ་འབྱོར་དཔོན་སློབ་འཁོར་དང་བཅས་པ་ལ། །མི་དང་མི་
མིན་གདུག་པའི་བསམ་སྦྱོར་དང། །འབྱུང་བ་བཞི་དང་ཕྱི་ནང་རྐྱེན་ངན་ལས། །བྱུང་བའི་བར་ཆད་ཇི་སྙེད་བཟློག་ཅིང་སྒྱུར། །གནས་སྐབས་ཕུན་ཚོགས་རྒྱ་མཚོར་འཁྱིལ་བ་ལས། །ཐོན་པའི་ཆོས་འབྱོར་ཐར་བ་ཡིད་བཞིན་ནོར། །བདུད་ལས་
རྣམ་པར་རྒྱལ་བའི་མཚན་མའི་རྩེར། །བཀོད་ནས་དོན་ཀུན་འགྲུབ་པའི་ཕྲིན་ལས་མཛོད།  །དེ་ལྟར་བསྟོད་ཅིང་ཕྲིན་ལས་བཅོལ་བའི་རྗེས་སུ་ནོངས་བཤགས་དང་གཤེགས་གསོལ་སོགས་སྤྱི་ལྟར་བྱའོ། །ཞེས་སོག་དགའ་ལྡན་འཕེལ་རྒྱས་གླིང་དགོན་གནས་ཀྱི་སྲུང་མ་བཙན་རྒོད་རྡོ་རྗེ་རྫིང་
བཙན་གྱི་མངོན་རྟོགས་སྤྱན་འདྲེན་བསྐང་བཤགས་སོགས་དོན་ཚང་པའི་གསོལ་མཆོད་འདི་ནི་སོག་བླ་མ་རབ་འབྱམས་པ་བསྐལ་བཟང་དར་རྒྱས་ཀྱིས་བསྐུལ་མ་བྱུང་བའི་ངོར་སྙེ་མོ་རྒྱལ་བ་གང་པས་མཛད་ཟེར་བའི་གསོལ་མཆོད་རྒྱས་བསྡུས་གཉིས་འདུག་པ་ལ་གཞི་བྱས་ཏེ་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་

[061A]༄༅།  །བའི་ཡི་གེ་བ་ནི་མཆོད་དཔོན་ཞ་ལུ་མཁན་པོའོ།།     ༈    །།དྲག་སྦྱོར་གནམ་ལྕགས་འབར་བའི་ཚ་ཚ་ཙམ། །འཕྲོས་པས་ནག་ཕྱོགས་ཚང་ཚིང་ལྟུག་པོ་ཡང། །མིང་གི་ལྷག་མར་སྲེག་
མཛད་གཤིན་རྗེའི་གཤེད། །གར་དགུའི་དཔལ་གྱི་རོལ་པས་རྟག་ཏུ་སྲུངས། །གདོད་ནས་རང་བཞིན་དག་པའི་གཤིས་ལུགས་ལས། །རྣམ་འགྱུར་དྲག་རྩལ་འཆང་བའི་སྡེ་དཔོན་ཆེར། །ཤར་བའི་རྡོ་རྗེ་བྲག་བཙན་འཁོར་དང་བཅས། །མ་
ཐོགས་དམ་ཚིག་དབང་གིས་གནས་འདིར་གཤེགས། །དག་བྱེད་མཐོ་རིས་ཆུ་བོའི་ཨརྒྷཾ་སྦྲེང། །མ་སྙིགས་ཆུ་སྐྱེས་འདབ་བརྒྱ་ཚར་དུ་དངར། །དྲི་ཞིམ་སྨན་གྱི་དུད་པའི་ལང་ལོང་དང། །རབ་འབར་མར་མེས་ཉི་ཟླའི་སྣང་བ་འགོག་ལུས་དབང་
བདེ་བས་ཚིམ་བྱེད་དྲི་ཆབ་དང། །ལྷ་མིའི་བཟའ་བཅའ་ཞིམ་དགུ་ལྷུན་པོར་སྤུངས། །སྙན་འཇེབས་རོལ་མོའི་སྒྲ་ཡིས་སྟོང་གསུམ་ཁྱབ། །དབང་པོའི་གཞོན་ནུར་རྩེ་བའི་སྨིན་ལེགས་ཉམས། །ཅིར་ཡང་སྒྱུར་བའི་འདོད་ཡོན་རྣམ་པ་ལྔ། །ལྷ་དང་
མི་ཡི་རྣམ་དཀར་འོ་མཚོ་ལས། །ཐོན་པའི་ལོངས་སྤྱོད་མ་ཚང་མེད་སྤྲིན་གྱིས། །བར་སྣང་དོག་པོར་འགེངས་བཟོད་མཆོད་ཚོགས་སྤྲོ། །རྡོ་རྗེ་གསུམ་མཚན་ཨོཾ་དང་ཨཱ་ཧཱུཾ་གིས། །བྱིན་བརླབས་ཟག་མེད་དམ་རྫས་གཏོར་མ་དང། །སྦྱངས་རྟོགས་སྦར་བྱས་
བདུད་རྩི་རྒྱ་མཚོའི་བཅུད། །འཁོར་བཅས་ཁ་རཾ་ཁཱ་ཧི་ཚིམ་བར་རོལ། །བསྟན་ལ་སྡང་བའི་ནག་ཕྱོགས་ས་འཛིན་འགྲོས། །མཐུ་སྟོབས་ཞོ་འཐུང་རྡོ་རྗེས་རྨེག་མེད་དུ། །འཇོམས་མཛད་བཙན་རྒོད་རྡོ་རྗེ་བྲག་བཙན་པ། །ཡབ་ཡུམ་འཁོར་དང་བཅས་

[061B] །གཤིན་རྗེའི་སྡེ་དཔོན་རལ་པ་ཚར་དགུ་དང། །མདོག་དམར་བཞིན་སྡུག་སྲིན་མོ་སོ་ཐར་མ། །བཤོས་སྲས་བཙན་ལ་དབང་སྒྱུར་དྲེགས་པས་འགྱིང། །རྡོ་རྗེ་བྲག་བཙན་འཁོར་དང་བཅས་ལ་བསྟོད། །མདོག་ནག་ཆར་སྤྲིན་རྔམས་པའི་
རྗེས་འགྲོ་ཞིང། །གཡས་པ་ཁྲམ་ཤིང་གཡོན་གྱིས་སྦྲུལ་ཞགས་བསྣམས། །རྣོ་བའི་དུག་གིས་ཁྱབ་བྱེད་བྲང་འགྲོའི་སྟེང། །དྲག་པོའི་ཉམས་ཀྱིས་དཔའ་བ་ཁྱོད་ལ་བསྟོད། །མཐུ་ལྡན་བཙན་གྱི་སྡེ་དཔོན་ཡབ་ཡུམ་དང། །ཕོ་ཉ་མངག་གཞུག་
བཅས་པ་ཁྱེད་རྣམས་ཀྱིས། །མཁས་གྲུབ་ཟླ་བ་བཟང་པོ་ལ་སོགས་པའི། །དམ་ཚིག་གཙུག་ཏུ་རྣམ་བཀྲ་རྡོ་རྗེའི་རིས། །མ་ཉམས་ཇི་བཞིན་ཕན་བདེའི་སྒོ་གཅིག་པུ། །རྒྱལ་བའི་བསྟན་དང་ཁྱད་པར་དགའ་ལྡན་པའི། །རིང་ལུགས་ཡར་གྱི་ཟླ་བཞིན་
དར་བ་དང། །བསྟན་འཛིན་སྐུ་ཚེ་ལེགས་མཛད་འཕེལ་བར་མཛོད། །ཤར་ཕྱོགས་ཚང་ཚིང་འཁྲིགས་པའི་སྨན་སྗོངྶ་སུ། །གནས་བཅས་སྐྱེ་དགུའི་བསོད་ནམས་ཆུ་གཏེར་རྒྱུན། །འབབ་ལྡན་འབྲུ་ལ་ཆོས་སྡེའི་མ་དྲོས་མཚོ། །སྲིད་མཐར་བཤད་
སྒྲུབ་རླབས་ཕྲེང་གྱེན་འཕྱུར་མཛོད། །མ་རྨོས་འཛིན་མར་ཆགས་པའི་ཕུན་ཚོགས་ཀྱི། །སཱ་ལུ་འཐུག་པོས་བརྟན་གཡོ་ཀུན་ཕྱུག་ཅིང། །རྣལ་འབྱོར་དཔོན་སློབ་ཆོས་འབྱོར་འདོད་དགུ་རྣམས། །འབད་མེད་ལྷུན་གྱིས་གྲུབ་པའི་གྲོགས་མཛོད་ཅིག་
 ཅེས་པ་འདི་ནི་ཀོང་པོ་འབྲུ་ལ་ཆོས་སྡེའི་གནས་སྲུང་རྡོ་རྗེ་བྲག་བཙན་དུ་གྲགས་པའི་གསོལ་མཆོད་འཁྱེར་བདེ་ཞིག་དགོས་ཞེས་མགྲོན་གཉེར་རབ་འབྱམས་པ་རིན་ཆེན་སྐལ་ལྡན་གྱིས་བསྐུལ་ངོར་གསོལ་མཆོད་རྙིང་པ་ཁ་ཤས་འདུག་པར་གཞི་བྱས་ཏེ་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།

[062A]༄༅། །ཧཱུཾ༑ གདོད་ནས་དག་པ་ཆོས་དབྱིངས་བདེ་ཆེན་མཚོར། །སྲིད་པིའི་འདམ་སྐྱོན་མ་གོས་ཆུ་སྐྱེས་དབུས། །མི་ཤིགས་སྐུ་བརྙེས་དངོས་དང་བརྒྱུད་པ་ཡི། །རིག་འཛིན་བླ་མའི་བྱིན་རླབས་ཆར་ལྟར་ཕོབ། །མ་རུངས་
རུ་དྲའི་སྙིང་གར་དཔལ་ཆེན་སྐུའི། །སྟིང་སྟོབས་དཔའ་པོའི་རྣམ་འགྱུར་བསྟན་ཙམ་གྱིས། །བདུད་ཀྱི་གཡུལ་ངོ་ཟློག་ཁྱེད་དབང་ཆེན་ལྷས། །བར་གཅོད་ནག་པོའི་སྡེ་དཔུང་འཇོམས་པར་མཛོད། །ཀུན་ཁྱབ་ཆོས་ཀྱི་དབྱིངས་ཀྱི་ཡུམ་ཆེན་མོར། །
རྗེས་ཆགས་རང་གི་རིག་པའི་བདེ་བ་ཆེ། །རྣམ་རྟོག་མཚན་མའི་མཐའ་ལས་ཡོངས་འདས་ཏེ། །རྟག་ཏུ་ཞི་བའི་རོལ་ཉེར་གཞོལ་ཡང། །ལོག་འདྲེན་རྩ་ལག་བཅས་པའི་རི་དྭགས་སྲོག་འཕྲོག་བྱེད་ཚངས་པའི་བདག་པོ་ཀིངྐ་རར། །
གཉིས་མེད་གཉིས་སུ་སྣང་བའི་བཤན་པ་ཆེ། །ཐོག་ལྟར་རྣོ་མྱུར་ལས་བྱེད་བསེ་སྐུ་བ། །ཉི་ཟེར་རྡུལ་གྱི་འཚུབ་མའི་གྲངས་ཀྱིས་ཀྱང། །གཞལ་བར་མི་ནུས་འཁོར་ཚོགས་རྒྱ་མཚོའི་དཔུང། །གནམ་ས་བར་གྱི་སྣང་བའི་དཀྱིལ་འཁོར་ཀུན། །ཡོངས་སུ་
འགེངས་བཞིན་གནས་འདིར་གཤེགས་སུ་གསོལ། །རྗེ་ལྟར་བསྙེན་པའི་བརྩེ་དུང་རས་མ་བོར། །བྲན་ལྟར་རྦད་པའི་ལྟ་བའི་གདངས་མི་ཞན། །དམ་ཚིག་གཉན་པོའི་རྒྱ་ལས་མི་འདའ་བར། །འབོད་དོ་རིངས་པའི་ཚུལ་གྱིས་གནས་འདིར་གཤེགས། །
བདེ་ཆེན་ལྷན་ཅིག་སྐྱེས་པའི་ལྷ་ལམ་ངོས། །དབང་པོའི་གཞུ་རིས་ལྟར་བཀྲ་བཀོད་མཛེས་ཀྱི། །ཕོ་བྲང་དབུས་སུ་རང་རང་གདན་ཁྲི་ལ། །མི་གཡོ་དགྱེས་པའི་གར་གྱིས་ཏིཥྛནྟུ། །རྟ་མཆོག་དཀྱིལ་འཁོར་ཆེན་པོ་དཔང་གསོལ་བཞིན། །རྣལ་

[062B] །ལྷ་ཁྱོད་གཙུག་ན་རབ་བཀྲ་དམ་ཚིག་གི་རེ་ཁཱའི་རྗེས་འབྲངས་ལས་ལ་མ་གཡེལ་ཞིག་ཧཱུཾ༑ དམར་སེར་དབུ་ཕྲེང་མཁའ་ལ་ཆལ་ཆིལ་དུ། །འཕྱུར་བའི་སྙིང་ཁྲག་གསར་པའི་མཆོད་ཡོན་འཁྱིལ། །དྲོད་ལྡན་
དབང་པོ་ལྔ་ཡི་མེ་ཏོག་དང། །ཐང་སྐྱེས་ཆུ་སྐྱེས་འདབ་འཛུམ་ཕྲེང་བ་འདིས། །བཀའ་ཉན་སྲོག་གི་བདག་པོ་བསེ་སྐུ་པ། །སྤྲུལ་པ་ཡང་སྤྲུལ་འཁོར་དང་བཅས་པ་ཡི། །ཐུགས་དམ་གཉན་པོ་དབྱིངས་སུ་སྐོངས་གྱུར་ནས། །རྣལ་འབྱོར་བཅོལ་
བའི་ཕྲིན་ལས་སྒྲུབ་པར་མཛོད། །པམ་ཆེན་གསར་རྙིང་སྤོས་དཀར་དྲི་བཟང་སྨན། །བསྲེགས་དུང་ཆུ་འཛིན་གར་གྱིས་ལྷ་ལམ་འགེངས། །ས་སྟེང་མུན་པའི་གོ་སྐབས་ཅིག་ཅར་དུ། །འཇོམ་བྱེད་ཉི་ཟླའི་འོད་འཕྲོ་སྣང་གསལ་འདིས། །བཀའ་ཉན་
སྲོག་གི་བདག་པོ་བསེ་སྐུ་པ། །སྤྲུལ་པ་ཡང་སྤྲུལ་འཁོར་དང་བཅས་པ་ཡི། །ཐུགས་དམ་གཉན་པོ་དབྱིངས་སུ་སྐོངས་གྱུར་ནས། །རྣལ་འབྱོར་བཅོལ་བའི་ཕྲིན་ལས་སྒྲུབ་པར་མཛོད། །འཆི་མེད་ལུས་ཕྲའི་ལག་གི་རེག་བྱ་ལྟར། །བྱུགས་པས་
བདེ་བ་སྟེར་བའི་དྲི་ཆབ་དང། །ཁོར་ཡུག་ར་བའི་ཁྱོན་མཉམ་སྣོད་ཡངས་སུ། །ཤ་ཁྲག་རོ་བརྒྱ་བདའ་བའི་ཞལ་ཟས་འདིས། །བཀའ་ཉན་སྲོག་གི་བདག་པོ་བསེ་སྐུ་བ། །སྤྲུལ་པ་ཡང་སྤྲུལ་འཁོར་དང་བཅས་པ་ཡི། །ཐུགས་དམ་གཉན་
པོ་དབྱིངས་སུ་སྐོངས་གྱུར་ནས། །རྣལ་འབྱོར་བཅོལ་བའི་ཕྲིན་ལས་སྒྲུབ་པར་མཛོད། །སེམས་མེད་ནམ་མཁའི་ལྟོ་ཡང་འགས་བཟོད་པའི། །སྙན་བརྗིད་རོལ་མོའི་བྱེ་བྲག་སྣ་ཚོགས་ལྡིར། །གླིང་བཞིར་དབང་སྒྱུར་ས་བདག་རིན་ཆེན་

[063A]༄༅། །བདུན། །ཕྱི་ནང་གསང་རྟེན་བླ་རྡོ་སྲོག་འཁོར་གྱིས། །བཀའ་ཉན་སྲོག་གི་བདག་པོ་བསེ་སྐུ་བ། །སྤྲུལ་པ་ཡང་སྤྲུལ་འཁོར་དང་བཅས་པ་ཡི། །ཐུགས་དམ་གཉན་པོ་དབྱིངས་སུ་སྐོངས་གྱུར་ནས། །རྣལ་
འབྱོར་བཅོལ་བའི་ཕྲིན་ལས་སྒྲུབ་པར་མཛོད། །ཆགས་བྲལ་དྲང་སྲོང་ཡིད་ཀྱི་ཤིང་རྟ་ཡང། །འདྲེན་བྱེད་མཇོས་པའི་གཟུགས་དང་གདངས་སྙན་སྒྲ། །ཞིམ་པའི་དྲི་བསུང་རོ་བདེའི་བཅུད་ཆེན་པོ། །འཇམ་མཉེན་རེག་བྱ་མཆོག་གི་འདོད་ཡོན་ལྔས། །
བཀའ་ཉན་སྲོག་གི་བདག་པོ་བསེ་སྐུ་བ། །སྤྲུལ་པ་ཡང་སྤྲུལ་འཁོར་དང་བཅས་པ་ཡི། །ཐུགས་དམ་གཉན་པོ་དབྱིངས་སུ་སྐོངས་གྱུར་ནས། །རྣལ་འབྱོར་བཅོལ་བའི་ཕྲིན་ལས་སྒྲུབ་པར་མཛོད། །རིན་ཐང་ཡོངས་བྲལ་ནོར་བུའི་སྒ་སྲབ་སོགས། །སྤྲས་
པའི་རྟ་མཆོག་རླུང་གི་གཤོག་པ་ཅན། །ཞོལ་གཡག་འདོད་འཇོའི་བ་མོ་གཡང་དཀར་ལུག་རྩལ་ལྡན་སྤྲ་དང་སྤྲེའུ་ར་སྐྱེས་ཀྱིས། །བཀའ་ཉན་སྲོག་གི་བདག་པོ་བསེ་སྐུ་བ། །སྤྲུལ་པ་ཡང་སྤྲུལ་འཁོར་དང་བཅས་པ་ཡི། །ཐུགས་དམ་
གཉན་པོ་དབྱིངས་སུ་སྐོངས་གྱུར་ནས། །རྣལ་འབྱོར་བཅོལ་བའི་ཕྲིན་ལས་སྒྲུབ་པར་མཛོད། །འཇིགས་པའི་ཁ་གདངས་དར་སྐད་འབྲུག་སྒྲའི་རྗེས། །སྙེག་བཟོད་སེང་གེ་སྟག་གཟིག་དོམ་ལ་སོགས། །ཁྲོ་གཏུམ་གཅན་གཟན་སྤུ་སྡུག་རི་
དྭགས་དང། །བར་སྣང་འཕུར་ལྡིང་མཛེས་པའི་བྱ་ཚོགས་ཀྱིས། །བཀའ་ཉན་སྲོག་གི་བདག་པོ་བསེ་སྐུ་བ། །སྤྲུལ་པ་ཡང་སྤྲུལ་འཁོར་དང་བཅས་པ་ཡི། །ཐུགས་དམ་གཉན་པོ་དབྱིངས་སུ་སྐོངས་གྱུར་ནས། །རྣལ་འབྱོར་བཅོལ་བའི་ཕྲིན་ལས་

[063B] །ཕས་རྒོལ་དཔུང་ཚོགས་འཇོམས་པའི་མཚོན་ཆ་དར། །རང་ཕྱོགས་ལུས་སྲོག་སྐྱོབ་བྱེད་སྲ་བརྟན་གོ་སྔགས་ནག་ཕུར་ཐོགས་ཆས་དང་རབ་བྱུང་གི་ཆ་ལུགས་སྐྱོ་གྲོགས་འབག་ཤོན་རྩེད་འཇོ་ཡིས། །བཀའ་ཉན་སྲོག་གི་བདག་པོ་བསེ་སྐུ་བ། །
སྤྲུལ་པ་ཡང་སྤྲུལ་འཁོར་དང་བཅས་པ་ཡི། །ཐུགས་དམ་གཉན་པོ་དབྱིངས་སུ་སྐོངས་གྱུར་ནས། །རྣལ་འབྱོར་བཅོལ་བའི་ཕྲིན་ལས་སྒྲུབ་པར་མཛོད། །ཁོར་ཡུག་ལྕགས་རིས་བསྐོར་བའི་ནོར་འཛིན་གཞིར། །རི་རབ་གླིང་དང་གླིང་ཕྲན་རོལ་པའི་མཚོ། །རིན་ཆེན་
འབྱུང་ཁུངས་མི་དང་ལྷ་ཀླུ་ཡི། །ཡོ་བྱད་སྤྱན་གཟིགས་མ་ཚང་མེད་པ་འདིས། །བཀའ་ཉན་སྲོག་གི་བདག་པོ་བསེ་སྐུ་བ། །སྤྲུལ་པ་ཡང་སྤྲུལ་འཁོར་དང་བཅས་པ་ཡི། །ཐུགས་དམ་གཉན་པོ་དབྱིངས་སུ་སྐོངས་གྱུར་ནས། །རྣལ་འབྱོར་བཅོལ་བའི་ཕྲིན་
ལས་སྒྲུབ་པར་མཛོད། །དམ་རྫས་ལྕགས་ཀྱུ་ལྔ་དང་སྒྲོན་མེ་ལྔ། །སྦྱངས་རྟོགས་སྦར་བྱས་བདུད་རྩིའི་གཏོར་མ་དང། །མྱོང་གྲོལ་སྨན་ཕུད་དམ་ཉམས་སྙིང་གི་ཁྲག་རང་བྱུང་མཚལ་སོགས་རཀྟའི་རྒྱ་མཚོ་ཡིས། །བཀའ་ཉན་སྲོག་གི་བདག་
པོ་བསེ་སྐུ་བ། །སྤྲུལ་པ་ཡང་སྤྲུལ་འཁོར་དང་བཅས་པ་ཡི། །ཐུགས་དམ་གཉན་པོ་དབྱིངས་སུ་སྐོངས་གྱུར་ནས། །རྣལ་འབྱོར་བཅོལ་བའི་ཕྲིན་ལས་སྒྲུབ་པར་མཛོད། །གདོད་ནས་རྙོག་པ་བྲལ་བ་རིག་པའི་གཤིས། །སྨྲ་བསམ་བརྗོད་ལས་འདས་པ་སྟོང་པའི་ངང།།
སྡིག་སྒྲིབ་ཉེས་པའི་ཆ་ཙམ་མ་དམིགས་ཀྱང། །ཀུན་རྫོབ་རྟེན་ཅིང་འབྲེལ་འབྱུང་འཕྲུལ་འཁོར་ལས། །མ་རིག་དབང་གྱུར་རྩ་བ་ཡན་ལག་གི་འདའ་དཀའ་དམ་ཚིག་སྡོམ་པ་བྲལ་བ་དང། །ཁྱད་པར་སྲོག་བདག་ཆེན་པོ་འཁོར་བཅས་ལ། །འགལ་འཁྲུལ་

[064A]༄༅། །ནོངས་པ་མ་ལུས་མཐོལ་ཞིང་བཤགས། །ཧཱུཾ༑ སྟོང་གསུམ་སྐད་ཅིག་མྱུལ་བའི་རྟ་མཆོག་སྟེང། །མཚམས་སྤྲིན་ཁྲག་གིས་སྦགས་པ་ལྟར་དམར་བ། །མདུད་དམར་བེ་ཅོན་དུང་ཁྲག་སྤྲུལ་ཞགས་འཛིན། །རྔམ་བརྗིད་
གནོད་སྦྱིན་ཁྲོས་པའི་སྐུ་ལ་བསྟོད། །མཐིང་ནག་ཆར་སྤྲིན་ཀློང་ནས་དབྱར་སྐྱེས་རྔ། །ལན་བརྒྱར་རྒོད་པའི་རྗེས་འགྲོ་ང་རོ་ཡིས། །སྡེ་བརྒྱད་ཀླང་པ་འགེམས་བཞིན་ལྐོག་གྱུར་གྱི། །བླང་དོར་རྗེན་པར་སྟོན་པའི་གསུང་ལ་བསྟོད། །ཀུན་ལམ་
ལྟར་བརྩེ་བའི་སྙིང་རྗེ་དང། །ཕན་ཚུན་ཁ་དོག་འགྲན་པའི་ཚངས་པ་དཀར། །ངང་ཉིད་ཞི་བར་གཅིག་ཀྱང་བདུད་སྡེ་ལ། །ཆེར་ཁྲོས་ཀུན་གསལ་ཐུགས་ཀྱི་དཔང་པོར་བསྟོད། །ཡིད་ཀྱི་བརྟན་པ་འཕྲོག་བྱེད་མཛེས་ཆགས་དང། །ལ་ལར་སྟོང་
ཁམས་གང་བའི་འཇིགས་གཟུགས་ཅན། །གཅིག་ཏུ་མ་ངེས་རྣམ་འགྱུར་སྣ་ཚོགས་པའི། །བགྲང་ཡས་སྤྲུལ་འཁོར་དཔུང་དང་བཅས་ལ་བསྟོད། །ཧཱུཾ༑ ཁྱབ་བདག་རིགས་རྣམས་ཀུན་བྱེད་ཧེ་རུ་ཀཿ། །གངས་ཅན་ལྷ་གཅིག་སྲོང་བཙན་ཆོས་ཀྱི་རྒྱལ། །
བརྟུལ་ཞུགས་གྲུབ་པའི་རིག་འཛིན་ཆེན་པོ་སོགས། །ལྷ་དང་བླ་མའི་དམ་ཚིག་ཉེར་དགོངས་ལ། །མཐའ་དབུས་ཀུན་ཏུ་ཕན་དང་བདེ་བ་ཡི། །དབྱར་སྐྱེས་འབྲས་བཟང་བསྐྱེད་དང་སྤེལ་བའི་གཞི། །ཐུབ་བསྟན་སྤྱི་དང་ཀུན་མཁྱེན་ཙོང་ཁ་པའི། །རིང་
ལུགས་ཆུ་འཛིན་སྟུག་པོ་མི་ཉམས་ཤིང། །བསིལ་ལྡན་བདུད་ཀྱི་རིགས་གྱུར་བྲང་འགྲོའི་ཁས། །འཐུལ་བའི་རྒུད་ཚོགས་ནག་པོ་བརྩེགས་པའི་སྡེ། །ལྷ་ཁྱོད་མཐུ་སྟོབས་རི་དྭགས་ལྟེ་བའི་དྲིས། །མིང་གི་ལྷག་མ་ཙམ་དུ་གཞིལ་བར་མཛོད། །

[064B]རྣལ་འབྱོར་བདག་ལ་འཚེ་བའི་དགྲ་དང་བགེགས། །ཞི་བས་འདུལ་དུ་མ་འཚལ་ཅི་མཆིས་པའི། །སྙིང་ཁྲག་ཤ་དང་དབུགས་ལ་མྱུར་དུ་རོལ། །སྤྱི་དང་བྱེ་བྲག་འཇིག་རྟེན་མ་ལུས་སུ། །བཀྲ་ཤིས་དཔལ་གྱི་དགེ་
མཚན་དར་དྲག་ཅིང། །མཐའ་འདུལ་ཡང་འདུལ་རུ་གནོན་གཙུག་ལག་དང། །དགེ་འདུན་སྡེ་ཚོགས་འཕེལ་ཞིང་རྒྱས་པར་མཛོད། །སྒོ་གསུམ་བྱ་བ་དོན་ལྡན་འཁྲི་ཤིང་ཁྱོན། །ཕྱོགས་ཀུན་ཡངས་ལས་ཕན་དང་བདེ་བའི་འབྲས། །ཇི་སྙེད་
ཡོངས་སུ་སྨིན་པའི་རྩེ་དགའ་ཡིས། །བསམ་དོན་འགྲུབ་པའི་དགའ་སྟོན་མྱུར་ངོམ་མཛོད།  །ཅེས་པ་འདི་ནི་ཁྲ་འབྲུག་གནས་སྲུང་ཚངས་པ་ཆེན་པོའི་ལུང་གིས་བཀའ་ཉན་གནོད་སྦྱིན་བསེ་སྐུ་བར་གསོལ་མཆོད་བསྐང་བཤགས་བསྟོད་བསྐུལ་སོགས་དོན་ཚང་བ་ཞིག་དགོས་ཞེས་བསྐུལ་མ་
མཛད་པའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།རྣམ་ཀུན་མཆོག་ལྡན་དབྱིངས་ཀྱི་ཕོ་ཉ་མོར། །རྗེས་ཆགས་བདེ་ཆེན་རབ་འབར་ཧེ་རུ་ཀར། །དབྱེར་མེད་གནས་གསུམ་སྤྱོད་པའི་མཁའ་འགྲོ་ཡི། །
དབང་ཕྱུག་བླ་མའི་ཞབས་པད་གཙུག་ཏུ་མྖྡོ།  །དིར་མཁའ་འགྲོའི་གཙོ་མོ་དཔལ་ལྡན་བཀྲ་ཤིས་ཚེ་རིང་མ་གཙོ་འཁོར་ལ་མཆོད་བསྟོད་མདོར་བསྡུས་བྱ་བའི་ཚུལ་ནི། རང་ཡི་དམ་གྱི་བདག་བསྐྱེད་སྔོན་དུ་འགྲོ་བས་མཆོད་གཏོར་རྣམས་ལ།  སྭ་བྷཱ་ཝ་ ས་སྟོང་པར་སྦྱངས།  སྟོང་པའི་
ངང་ལས་ཨོཾ་ལས་བྱུང་བའི་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ཞུ་བ་ལས་བྱུང་བའི་མཆོད་རྫས་དང་སྤྱན་གཟིགས་ཀྱི་ཚོགས་དཔག་ཏུ་མེད་པ་བསྟན་སྲུང་དབང་མོ་འཁོར་དང་བཅས་པ་མཉེས་པར་

[065A]༄༅། །བྱེད་པས་གནམ་ས་བར་སྣང་གི་ཁྱོན་ཐམས་ཅད་གང་བ་འབྱུང་ཞིང་རྒྱས་པར་གྱུར་ཅིག་གཏོར་མ་རིན་པོ་ཆེའི་སྣོད་དུ་ལྷ་མིའི་བཟའ་བཅའ་བཏུང་བ་གྱ་ནོམ་པའི་སྟེང་དུ་ཨོཾ་ཨཱ་ཧཱུཾ་ལས་འོད་འཕྲོས་པས་འཁོར་འདས་
ཀྱི་བཅུད་ཐམས་ཅད་བསྡུས། ཡི་གེ་གསུམ་ལ་ཐིམ་པ་ཞུ་བ་ལས་བདུད་རྩིའི་རྒྱ་མཚོ་ཟད་མི་ཤེས་པར་གྱུར། ཨོཾ་ཨཱ་ཧཱུཾ།  ལན་གསུམ་དང།  ཨོཾ་སརྦ་བིད་པཱུ་ར་པཱུ་ར། སུ་ར་སུ་ར། ཨཱ་བརྟ་ཡ་ཨཱ་བརྟ་ཡ་ཧོཿ་བཛྲ་སྥ་ར་ཎ་ཁཾ་སཱཧཱ།  ཞེས་ནམ་མཁའ་མཛོད་ཀྱི་
སྔགས་རྒྱས་བྱིན་གྱིས་བརླབས།  ཀྱཻ༑ ཕྱི་ལྟས་རིན་ཆེན་བརྩེགས་པའི་རི། །གངས་དཀར་རྩེ་མོ་དགུང་དུ་སྙེག་སྤང་གཤོངས་རྩི་སྨན་ལྗོན་ཤིང་དང། །མེ་ཏོག་དགའ་ཚལ་སྡུག་གུ་ཅན། །ནང་དུ་རིན་ཆེན་ལས་གྲུབ་པའི། །ཕོ་བྲང་ཡིད་འོང་སྐྱེད་མོས་ཚལ། །ལྷ་
མིའི་ཕུན་ཚོགས་ཡོངས་གཏམས་པའི། །བཀོད་མཛེས་དགའ་བའི་གནས་མཆོག་ནས། །བདེ་ཆེན་ལྷན་ཅིག་སྐྱེས་པའི་དཔྱིད། །སྤྲོས་བྲལ་ཐིག་ལེ་གཅིག་པུ་ལས། །ཡེ་ཤེས་ཌཱ་ཀི་ཆེན་མོ་ལྔ། །གཙོ་དང་འཁོར་དུ་ཉེར་བསྟན་པ། །ཡིད་འོད་མཛེས་
པའི་ཆ་ཤས་ཀུན། །གཅིག་བསྡུས་བཀྲ་ཤིས་ཚེ་རིང་མ། །མཆེད་ལྔ་བྲན་གཡོག་བཅས་པ་རྣམས། །སྤྱན་འདྲེན་གནས་འདིར་ང་ཚུར་བྱོན། །ཧཱུཾ་ལཾ་འགྲེང་བཛྲ་ཏི་པ་ཏི་པ་ཏིང་ཏིང་བཛྲ་ཨོཾ་ས་པ་རི་ཝཱ་ར་ཨེ་ཧྱེ་ཧི། སྲིད་གསུམ་འགེང་པའི་སྒྱུ་འཕྲུལ་
འགྱེད། །གངས་ཀྱི་ཡུམ་ཆེན་ཀུན་བཟང་མ། །མདུན་དུ་འཇའ་འོད་གུར་ཁྱིམ་དབུས། །དགྱེས་པའི་སྟན་ལ་ཏིཥྛནྟུ། །བཀོད་ལེགས་རིན་ཆེན་སྣོད་ཡངས་སུ། །དོན་དམ་སྔགས་ཀྱི་རང་བཞིན་ལས། །བྱུང་བའི་མཆོད་ཡོན་ཞབས་བསིལ་དང། །དྲི་

[065B] །ལྷན་སྐྱེས་སྦྱར་བྱུང་བདུག་སྤོས་འཐུལ། །གསལ་བྱེད་འོད་འབར་དྲི་ཆུའི་མཚོ། །རོ་བརྒྱ་ལྡན་པའི་ཞལ་ཟས་དང། །གླུ་དབྱངས་སྙན་པའི་རོལ་མོས་མཆོད། །ཨོཾ་ཨརྒྷཾ། པཱདྱཾ། བཛྲ་པུཥྤེ། དྷཱུ་པེ། ཨཱ་ལོ་ཀེ་གནྡྷེ་
ནཻ་ཝིདྱ། ཤཔྡ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཧཱུཾ། དབང་པོ་དྲུག་གི་སྤྱོད་ཡུལ་དུ། །ཟག་མེད་བདེ་བ་རྒྱས་བྱེད་པའི། །གཟུགས་སྒྲ་དྲི་རོ་རེག་བྱ་ཡི། །འདོད་ཡོན་མ་ཚང་མེད་པ་དང། །ཕྱོགས་ཀུན་བརྡལ་བའི་དབྱིག་འཛིན་གཞིར། །རིན་
ཆེན་རི་བོ་གླིང་དང་མཚོ། །དཔག་བསམ་ལྗོན་ཤིང་འདོད་འཇོའི་བ། །མ་རྨོས་འབྲས་མཆོག་གཏེར་བུམ་བཟང། །རྒྱ་ཆེན་ལེགས་བྱས་མཁར་འཕགས་པའི། །རིན་ཆེན་བདུན་དང་བཀྲ་ཤིས་རྟགས། །མདོར་ན་མཁོ་དགུའི་དམ་རྫས་དང། །
སྤྱན་གཟིགས་མ་ཚང་མེད་པ་འབུལ། །རིགས་ལྔ་ཞུ་བའི་བྱིན་ཆེན་པོར། །འཁོར་འདས་གཟི་བརྗིད་དྭངས་མ་ཀུན། །འདུས་པའི་སྨན་གཏོར་རཀྟ་ཡི། །མཆོད་ཚོགས་རྒྱ་མཚོས་མཉེས་གྱུར་ཅིག་བསྟན་སྐྱོང་ཆེན་མོ་འཁོར་དང་བཅས་པའི་
ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོ་འོད་ཀྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་པར་གྱུར། ཨོཾ་བཛྲ་ས་མ་ཡ་ཌཱ་ཀི་ནཱི་མ་མ་པཉྩ་སིདྡྷི་ཛྙཱ་ན་ས་མ་ཡ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།  ཞེས་པ་བདུན་ནམ་ཉེར་གཅིག་
གིས་གཏོར་མ་ཕུལ། བསྟོད་པ་དང་ཕྲིན་ལས་བཅོལ་བ་ནི།  ཨོཾ༑ རབ་དཀར་ཟླ་གཞོན་གསར་པའི་ལང་ཚོ་ལ། །ཡིད་འཛིན་མིག་གི་བདུད་རྩིའི་འབྱོར་པས་སྤུད། །འཕྲོག་བྱེད་སྟེང་སྒེག་རྡོ་རྗེ་བུམ་པ་འཛིན། །ཚེ་ཡི་མཆོག་སྩོལ་དབང་མོར་བདག་

[066A]༄༅། །བསྟོད་དོ། །སྔོ་སངས་ལན་བརྒྱར་གྱིས་པའི་མདོག་འཁུ་ཞིང། །ཕྱག་གཉིས་བ་དན་གསལ་འཚེར་མེ་ལོང་འཛིན། །མྱུར་མགྱོགས་རྐྱང་ཆིབས་མཐིང་གི་ཞལ་བཟབ་མ། །ཀུན་མཐོབ་པྲ་ཡི་དངོས་གྲུབ་སྩོལ་
ལ་བསྟོད། །ཛམྦུའི་མདངས་དང་ཉིན་བྱེད་གཞོན་ནུའི་ཟེར། །འདྲེས་པའི་དཔལ་འཛིན་ཟས་གཞོང་ནེའུ་ལེ་འཛིན། །ཁྲོ་གཏུམ་སྟག་ཆིབས་མི་གཡོ་བློ་བཟང་མ། །རོ་བརྒྱའི་བཅུད་ཀྱི་དངོས་གྲུབ་སྩོལ་ལ་བསྟོད། །པདྨ་རཱ་གའི་མདངས་འཁུ་
འོད་དམར་འཁྲིགས། །ཡིད་བཞིན་ནོར་དང་གཏེར་གྱི་སྒྲོམ་བུ་འཛིན། །ཡུ་མོ་ལ་ཆིབས་ཅོད་པན་མགྲིན་བཟང་མ། །འཛད་མེད་ནོར་གྱི་དངོས་གྲུབ་སྩོལ་ལ་བསྟོད། །མར་གད་ཞུན་མར་འཁྱིལ་བའི་མདངས་འཛིན་ཅིང། །འདུ་ཅའི་ཆུན་པོ་སྤྲུལ་གྱི་ཞགས་པ་
བསྣམས། །གཡུ་འབྲུག་ལ་ཆིབས་གཏང་དཀར་འགྲོ་བཟང་མ། །རྐང་བཞི་ཕྱུགས་ཀྱི་དངོས་གྲུབ་སྩོལ་ལ་བསྟོད། །བསྙེན་ན་ཀླུ་དབང་གཙུག་གི་ནོར་བུ་བཞིན། །དགོས་འདོད་ཡིད་ལྟར་སྩོལ་བའི་ཞི་བ་དང། །རྦད་ན་ཐོག་གི་རྗེས་འགྲོ་གདུག་རྩུབ་
ཀྱིས། །དགྲ་འཇོམས་དྲག་པོའི་འཁོར་ཚོགས་རྒྱ་མཚོར་བསྟོད། །ཨེ་ཝཾ་ཐབས་དང་ཤེས་རབ་རོལ་པ་ལས། །ནང་ལྟར་ལྷན་སྐྱེས་ཡེ་ཤེས་མཁའ་འགྲོ་མ། །ཕྱི་རོལ་ཞིང་སྐྱོང་ཚེ་རིང་མཆེད་ལྔ་ཞེས། །སྡེ་བརྒྱད་ཡོངས་ཀྱི་དབང་ཕྱུག་མཐུ་མོ་ཆེས། །
རིག་འཛིན་ལྷ་དང་མཁའ་འགྲོས་སྔོན་བསྒྲགས་པའི། །ཐ་ཚིག་དགོངས་ལ་རྣལ་འབྱོར་བདག་ཅག་ལ། །མ་སྲིང་བཞིན་དུ་བརྩེ་བས་སྐྱོང་བ་དང། །མཆོག་ཐུན་དངོས་གྲུབ་འགྲུབ་པའི་སྟོང་གྲོགས་མཛོད། །དྲི་མེད་རྒྱལ་བའི་བསྟན་པ་བཤད་སྒྲུབ་ཀྱིས། །

[066B] །ཕྱི་ནང་གསང་བའི་མཐུན་རྐྱེན་ལེགས་ཚོགས་ཀུན། །ལྷུན་གྲུབ་ཡིད་ཀྱི་རེ་བ་གང་བར་མཛོད།  །ཅེས་དཔལ་ལྡན་བསྟན་སྐྱོང་ཆེན་མོ་བཀྲ་ཤིས་ཚེ་རིང་མའི་མཆོད་གཏོར་འབུལ་ཚུལ་མདོར་བསྡུས་པ་འདི་ནི། མལ་དྲོ་སྤ་ཡགས་
ཀྱི་ཉེ་འདབས་ཀླུ་ནང་ཞེས་པར་སྔར་དཔལ་ཆོན་རྒ་ལོ་སོགས་དམ་པ་འགའི་སྒྲུབ་གནས་ཡོད་པ་སྟོངས་ཤུལ་དུ་ལྕགས་སྤྲེའུ་ལོ་དག་པ་བླ་བྲང་དང་ཤེ་མ་དཀར་མོ་ཟུང་འབྲེལ་གྱིས་བྱང་ཆུབ་ལམ་རིམ་དང་འཇིགས་གསང་བསྐྱེད་རྫོགས་ཀྱི་འཁྲིད་སོགས་ལ་སྒྲུབ་པ་ལྷུར་མཛད་པའི་ཐུགས་དམ་པ་འགའ་བཞུགས་
གནས་ཀྱི་སྒྲུབ་སྡེ་གསར་འཛུགས་བགྱིས་པར། གནས་འདིའི་སྲུང་མ་ཇོ་མོ་ཚེ་རིང་མའི་གཏོར་འབུལ་ཕྲིན་བཅོལ་སོགས་དོན་ཚང་བ་འཁྱེར་བདེ་ཞིག་དགོས་ཞེས་དག་པ་མཁན་པོ་བློ་བཟང་ནོར་བུས་བསྐུལ་པའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།
སྟོང་གསུམ་ལྟར་ཡངས་ངོ་མཚར་སྣོད་འཁྱིལ་བའི། །ཤ་དང་བདུད་རྩི་མཆོག་གི་བཅུད་ལེན་མཚོ། །རྡོ་རྗེ་གསུམ་དངོས་ཨོཾ་དང་ཨཱ་ཧཱུཾ་གིས། །བྱིན་བརླབས་འདོད་ཡོན་ལྔ་རྫོགས་གསེར་སྐྱེམས་འདི། །སྐྱབས་ཀྱི་དམ་པ་བླ་མ་ཡི་དམ་ལྷ། །ཁྱད་པར་སྲིད་གསུམ་
དབང་སྒྱུར་རེ་མ་ཏཱི། །གདོང་ཅན་དུས་བཞིའི་རྒྱལ་མོ་བསྟན་མ་སོགས། །གྲངས་མེད་འཁྲོ་དང་བཅས་པར་ལེགས་འབུལ་ལོ། །དགྱེས་དགུ་ཚང་བའི་མཆོད་པ་འདི་བཞེས་ནས། །རྩ་བརྒྱུད་བླ་མ་སྤྱི་དང་ཁྱད་པར་དུ། །ཐམས་ཅད་གཟིགས་པ་རིམ་བྱོན་དམ་
ཚིག་བཞིན། །ཡོངས་འཛིན་ཚོགས་རྣམས་སྐུ་ཚེ་ཕྲིན་ལས་སྤེལ། །མཉམ་མེད་ཆོས་ཀྱི་རྒྱལ་པོ་བཙོང་ཁ་པའི། །ལུགས་བཟང་ཡར་ངོའི་ཟླ་ལྟར་འཕེལ་བ་དང། །ཆོས་ཀྱི་སྡེ་འདིར་བཤད་སྒྲུབ་བསྟན་པའི་སྲོལ། །མི་ཉམས་སྲིད་མཐའི་བར་དུ་རྒྱས་པར་

[067A]༄༅། །མཛོད། །འཇིག་རྟེན་ཀུན་ཏུ་བཀྲ་ཤིས་དཔལ་གྱིས་ཕྱུག་རྣལ་འབྱོར་བདག་ཅག་གནས་སྐབས་ཐམས་ཅད་དུ། །དམག་ཟོར་རྒྱལ་མཚོ་གཡེལ་མེད་གྲོགས་མཛད་ནས། །ཆོས་ལྡན་བསམ་པ་འགྲུབ་པའི་ཕྲིན་
ལས་མཛོད།  །ཅེས་པ་འདི་ནི་བཤད་སྒྲུབ་བསྟན་པའི་རྒྱ་མཚོར་གྱུར་པ་དྭགས་གྲྭ་ཚང་གི་སློབ་དཔོན་རབ་འབྱམས་པ་ལྷུན་གྲུབ་རྒྱ་མཚོས་གྲྭ་ཚང་ཞལ་འདོན་མཛད་རྒྱུ་སོགས་ལ་དཔལ་ལྡན་ལྷ་མོའི་གསེར་སྐྱེམས་འབུལ་ཚིག་ཅིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་
མཚོས་སྦྱར།།     ༈    །།ཆོས་དབྱིངས་ཡེ་ཤེས་རྣམ་དག་ནམ་མཁའི་ཁམས། །གསང་བར་འཁོར་ལོ་སྒྱུར་བའི་བརྟུལ་ཞུགས་ཆེར། །མངོན་བཞེངས་རྡོ་རྗེ་གཏུམ་པོས་མཆོག་ཐུན་གྱི། །དངོས་གྲུབ་མ་ལུས་ཆར་ལྟར་འབེགས་པར་མཛོད། །
ཀུན་ཁྱབ་ཆོས་ཀྱི་སྙིང་པོ་སྟོང་བའི་འཕྲུལ། །མཐུ་ལྡན་དྲེགས་པའི་རྗེ་བོར་ཡོངས་ཤར་བ། །གནོད་སྦྱིན་ཆེན་པོ་རི་སྙིང་ཞེས་བྱ་བ། །འཁོར་ཚོགས་གྲངས་མེད་དབུང་དང་བཅས་པ་རྣམས། །མཉེས་བྱེད་སྤྱན་གཟིགས་དམ་རྫས་ཡོངས་སུ་འདུས། །བག་
ཕེབས་ཏིང་འཛིན་གྱིས་བཀོད་དགའ་བའི་ཚལ། །གནས་འདིར་མཆོད་པའི་མགྲོན་དུ་སྤྱན་འདྲེན་ན། །མ་ཐོགས་ད་ལྟ་ཉིད་དུ་གཤེགས་སུ་གསོལ། །ཆལ་ཆིལ་རྦ་རླབས་གཡོ་བའི་མཆོད་ཡོན་དང། །དག་བྱེད་གཙང་མ་ཆབ་ཀྱི་ཞབས་བསིལ་
སྦྲེང། །དྲི་ཞིམ་ངོ་མཚར་བཞད་པའི་མེ་ཏོག་དང། །མཁའ་ལ་སྤོས་དུད་ལང་ལོང་སྤྲིན་དུ་འཁྲིགས། །མུན་པ་འཕྲོག་པའི་ཀུན་གསལ་སྣང་བ་དང། །ག་པུར་སྨན་གྱི་ངད་ལྡང་དྲི་ཆབ་མཚོ། །རོ་བརྒྱ་ཡོངས་ཚང་ལྷ་ཡི་ཞལ་ཟས་དང། །སྙན་བརྗིད་

[067B] །གླིང་བཞིར་དབང་སྒྱུར་ས་སྤྱོད་རིན་ཆེན་བདུན། །བཀྲ་ཤིས་དཔལ་གྱི་རྫས་དང་མཚན་མ་བརྒྱད། །མཐུ་ལྡན་དཀར་ཕྱོགས་སྐྱོང་བའི་གནོད་སྦྱིན་གཙོ། །འཁོར་དང་བཅས་པའི་སྤྱན་ལམ་འབྱུང་གྱུར་ཅིག། །དབང་པོ་
ཀུན་ལ་བདེ་བའི་རོལ་བ་ཡིས། །ཚིམ་བྱེད་ཡིད་དུ་འོང་བའི་འདོད་ཡོན་ལྔ། །སྲ་བརྟན་རང་ལུས་བསྲུང་བའི་གོ་ཆ་དང། །དགྲ་འཇོམས་སྣ་ཚོགས་མཚོན་ཆ་རྣོ་དབལ་ཅན། །མྱུར་མགྱོགས་རླུང་གི་ཤུགས་འཆང་ཅང་ཤེས་རྟ། །ཞོལ་གཡག་འདོད་པ་འཇོ་
བའི་བ་དང་ལུག་མཁའ་ལྡིང་བྱ་དང་རྩལ་ལྡན་གཅན་གཞན་ཚོགས། །སྤུ་སྡུག་ཡིད་དུ་འོང་བའི་རི་དྭགས་ཁྱུ། །གཞན་ཡང་མངོན་མཐོའི་འབྱོར་པས་ཉེར་མཛེས་པའི། །ཡ་རབས་མི་དང་ལྷ་ཀླུ་གནོད་སྦྱིན་གྱི། །ལོངས་སྤྱོད་འདོད་དགུ་མཚང་
མེད་པ་རྣམས། །ཏིང་འཛིན་སྔགས་དང་ཕྱག་རྒྱས་སྤྲུལ་ཏེ་འབུལ། །དྲི་ཞིམ་ཤིང་སྣ་སྨན་དང་སྤོས་ཀྱི་ཚོགས། །བྱིན་ཟའི་ཕུང་པོས་བསྲེགས་པའི་བསངས་ཀྱི་དུད། །མཁོ་དགུའི་འདོད་པ་རྒྱ་མཚོར་བྱིན་བརླབས་ནས། །འབུལ་གྱི་ཉམས་ཆགས་སྐོང་ཞིང་མཉེས་
གྱུར་ཅིག་ཁོར་ཡུག་ལྕགས་རིའི་ཕ་མཐའ་ལས་བརྒལ་པའི། །རིན་ཆེན་སྣོད་དུ་བཟའ་བཅའ་བཏུང་བའི་ཚོགས། །འབྲུ་གསུམ་རྡོ་རྗེ་གསུམ་གྱི་ངོ་བོ་ཡིས། །བྱིན་བརླབས་གཏོར་མ་འདི་འབུལ་བཞེས་སུ་གསོལ། །དབང་སྔོན་ལྷུན་པོར་
བརྩེགས་བཞིན་བརྗིད་པའི་སྐུ། །ཕྱག་གཡས་གསེར་གྱི་རྡོ་རྗེ་མཁའ་ལ་གདེངས། །གཡོན་པ་སྤྲུལ་གྱི་ཞགས་པས་དགྲ་བགེགས་འཆིང། །མཐུ་ལྡན་གནོད་སྦྱིན་སྡེ་དཔོན་ཁྱོད་ལ་བསྟོད། །དབུ་ལ་རྡོ་རྗེའི་ཏོག་ཅན་ཐོད་དཀར་བཅིངས། །དར་

[068A]༄༅། །སྔོན་མཛེས་པའི་བེར་གྱིས་སྐུ་ལ་བརྒྱན། །ཡིད་ལྟར་མགྱོགས་པའི་རྟ་མཆོག་ལ་ཆིབས་ཤིང། །དཔའ་བོའི་ཆས་ཀྱིས་མཛེས་པ་ཁྱོད་ལ་བསྟོད། །དགྱེས་བསྐྱེད་ལྟ་ན་སྡུག་པའི་བཙུན་མོ་དང། །ལྷ་ཀླུ་རྒྱལ་བཙན་
སྣ་ཚོགས་བཞོན་པ་ཅན། །བཀའ་ཉན་ལས་བྱེད་འཁོར་དང་བཅས་པ་ལ། །རྣལ་འབྱོར་དང་པོའི་ཡིད་ཀྱིས་བསྟོད་པར་བགྱི། །འཇིག་རྟེན་སྤྱི་དང་ཁྱད་པར་ཡུལ་ཕྱོགས་འདིར། །ནད་འཁྲུག་ལོ་ཉེས་རྒུད་པ་ཀུན་ཞི་ཞིང། །སྲིད་ཀྱི་དབང་ཐང་
ཕུན་ཚོགས་མ་ལུས་པ། །དབྱར་གྱི་ཆུ་བོ་བཞིན་དུ་འཕེལ་བར་མཛོད། །དགེ་འདུན་སྡེ་རྣམས་བཤད་སྒྲུབ་རབ་འཕེལ་ཞིང། །དམ་ཆོས་ཚུལ་བཞིན་སྤྱོད་པའི་རྣལ་འབྱོར་ལ། །འགལ་རྐྱེན་མཚན་མ་ཉེར་ཞི་མཐུན་པའི་རྐྱེན། །ཇི་སྙེད་
ཡིད་ལྟར་འགྲུབ་པའི་ཕྲིན་ལས་མཛོད། །ཁྱད་པར་བདག་ཅག་རྒྱུ་སྦྱོར་འཁོར་བཅས་ལ། །ནག་ཕྱོགས་མི་མཐུན་རྐྱེན་ངན་ཞི་བ་དང། །ལེགས་ཚོགས་བསམ་དོན་གཡས་སུ་འཁྱིལ་བའི་དུང། །འབྲས་བུ་གྲུབ་པའི་སྙན་པས་ཁྱབ་
པར་མཛོད།  །ཅེས་པ་འདི་ནི་ཁམས་སྤོམ་རྩེ་རག་ནས་ལས་བྱེད་པ་ལྡིང་དཔོན་སངས་རྒྱས་ཚེ་རིང་གིས་ཕྱོགས་དེའི་གཞི་བདག་གནོད་སྤྱིན་རི་སྙིང་ཞེས་པར་མཆོད་བསྟོད་སོགས་ཚང་བའི་གསོལ་ག་ཞིག་དགོས་ཞེས་བསྐུལ་མ་བྱུང་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།
ཧཱུཾ༑ རྣམ་པ་ཀུན་གྱི་མཆོག་ལྡན་ཆོས་དབྱིངས་ཨེར། །ཐབས་མཆོག་བདེ་ཆེན་རོལ་པའི་ཟུང་འཇུག་ཝཾ། །ཧེ་རུ་ཀ་དཔལ་འཇིགས་བྱེད་འབར་བ་ཡི། །ཐུགས་གསང་ཧཱུཾ་ལས་བཞེངས་པའི་ཁྲོ་བོ་ཆེ། །བརྗིད་སྐུ་ལྷུན་པོའི་གཏོས་དང་

[068B] །ཉི་ཟླ་འབར་བའི་སྡང་མིག་འཁོར་ལོར་འབར། །གནམ་ས་ལྟ་བུར་གདངས་བའི་ཞལ་གྱི་གྲྭར། །སྟོང་ཁམས་དགྲ་དང་བགེགས་ཚོགས་ཆེམ་ཆེམ་ཟ། །ཕྱག་གཡས་ཙན་དན་བེང་ལས་ཁྲོ་གཏུམ་གྱི། །དམག་ཚོགས་སྤྲུལ་པ་ཡང་སྤྲུལ་གྲངས་མེད་
འགྱེད། །གཡོན་པ་པར་བུར་དམ་ཉམས་ཙིཏྟ་སོགས། །ནང་ཁྲོལ་ཁྲག་ཞག་གང་བ་དགྱེས་དགུར་གསོལ། །བརྐྱང་བསྐུམ་དོར་སྟབས་བསྐྱོད་པས་ས་ཆེན་པོ། །གཡོ་མཛད་ལེགས་ལྡན་བསྟན་པའི་བྱར་བ། །སྔོན་ཚེ་ཐུགས་དམ་གཉན་པོ་བཅས་པ་
བཞིན། །བདུད་འདུལ་དྲག་པོའི་ལས་ལ་སྐུ་བཞེངས་ཤིག་དགྲ་སྲོག་གཅོད་པའི་གྲི་གུག་གཡས་ན་གདེངས། །གཡོན་པས་སྙིང་དམར་དྲོད་ལྡན་འཚིར་ནས་ཟ། །ལས་ཀྱི་མོན་པ་ལ་སོགས་བཀའ་ཉན་དང། །སྡེ་དཔུང་གྲངས་མེད་
འཁོར་ཚོགས་ལས་ལ་བཞེངས། །འཇིག་དུས་མེ་ལྕེའི་ཕྲེང་བ་འཁྲིགས་པའི་དབུས། །ཁྲག་ཞག་རྦ་ཀློང་རབ་འཁྲུག་གཞལ་མེད་ནས། །སྲོག་བདུད་ལེགས་ལྡན་མགོན་པོ་འཁོར་དང་བཅས། །རིངས་པའི་ཚུལ་གྱིས་ལས་ལ་ད་
བཞེངས་ཤིག་རྒྱལ་བའི་བསྟན་པ་གཉན་པོ་བཤིག་པ་དང། །བླ་མའི་སྐུར་སྡོ་ཕྲིན་ལས་བར་དུ་གཅོད། །སྐྱེ་བོའི་བདེ་སྐྱིད་འཕྲོག་བྱེད་ཆོས་མཛད་ལ། །མ་ཉེས་གནོད་པར་སེམས་པའི་དགྲ་དང་བགེགས། །ཕྱོགས་བཅུ་ཡུལ་ཁམས་གང་དུ་གནས་
ན་ཡང། །ལས་ངན་རླུང་དམར་འཚུབ་པའི་རྟ་ལ་བསྐྱོན། །འདར་མེད་བདུད་ཀྱི་ཞགས་པས་སྐེ་ལ་ཆིངས། །ཁྲོ་གཏུམ་བཤན་པའི་ཚོགས་ཀྱིས་མཐའ་བསྐོར་ལ། །གྲི་གུག་རལ་གྲི་དགྲ་སྟས་དུམ་བུར་གཏུབས། །མདའ་མདུང་རྣོ་བའི་མཚོན་ཆས་གནད་

[069A]༄༅། །ལ་ཕུག་བསོད་ནམས་དབང་ཐང་དྲག་པོའི་མཐོར་རླུང་དང། །ཕྲད་པའི་རྡུལ་བཞིན་མིང་གི་ལྷག་མར་གཏོར། །བརྒྱུད་ལྡན་བླ་མ་ཡི་དམ་བཀའ་ཡི་རྒྱས། །བཏབ་པའི་ཐ་ཚིག་མ་གཡེལ་འདིར་དགོངས་ནས། །གནོད་བྱེད་
ནག་པོའི་ཕྱོགས་གྱུར་དགྲ་བགེགས་ཚོགས། །མ་ལུས་སྒྲོལ་ལ་ཤ་ཁྲག་ཧབ་ཀྱིས་རོལ། །འགྲོ་ལ་ཕན་བདེའི་བསིལ་སྦྱིན་བཙོང་ཁ་པའི། །རིང་ལུགས་གདུགས་དཀར་ཀུན་གསལ་མཐའ་ཁྱབ་ཏུ། །འཕེལ་ཞིང་བསྐལ་བཟང་རྒྱལ་བ་རྒྱ་མཚོའི་
སྡེ༑ །ཡོན་མཆོད་བསྟན་འཛིན་ཚོགས་རྣམས་སྐུ་ཚེ་སྲིངས། །དགའ་ལྡན་གསེར་འོད་ལེགས་ཆགས་ཞྭས་མཛེས་པའི། །བསམ་གཏན་ཆོས་ཀྱི་གླིང་གྱུར་དགེ་འདུན་སྡེ། །ཇི་སྙེད་བཤད་སྒྲུབ་བསླབ་གསུམ་བྱ་བ་ཡིས། །དབྱར་སྐྱེས་ཆུ་མཚོའི་
འཕེལ་བ་ལ་འགྲན་མཛོད། །ལྷ་གཅིག་སྲོང་བཙན་ཡབ་ཡུམ་ལེགས་མཛད་ཀྱིས། །རྒྱས་བཏབ་རྒྱལ་བའི་ཕོ་བྲང་ར་མོ་ཆེ། །འདི་སོགས་ཆོས་འཁོར་གཙུག་ལག་ཁང་རྣམས་ལ། །གནོད་པའི་རྐྱེན་བཟློག་ཕྲིན་ལས་རྒྱས་པར་མཛོད། །ཕྱོགས་
བྲལ་སྐྱེ་བོ་ཡོངས་ལ་དགེ་ཤིས་ཀྱི། །མཚན་མ་རྟ་ལྗང་ཅན་གྱི་སྣང་བས་སྲུངས། །བག་ཡོད་དགེ་བ་བཅུ་ཡི་ཁྲིམས་བཙན་པོས། །གནས་སྐབས་ཀུན་ཏུ་ཆོས་བཞིན་སྤྱོད་པར་མཛོད། །མཆོད་བསྟོད་གུས་པ་ལྷུར་ལེན་རྣལ་འབྱོར་ལ། །ནད་གདོན་བར་དུ་
གཅོད་པ་ཀུན་ཞི་ནས། །ལེགས་ཚོགས་ཡོན་ཏན་རབ་རྒྱས་དབང་དྲག་གི་ཕྲིན་ལས་གང་ཡང་མ་ཐོགས་ལྷུན་གྲུབ་མཛོད།  །ཅེས་པ་འདི་ནི་ཕན་བདེའི་རྩ་ལག་རྒྱས་བཏབ་ར་མོ་ཆེའི་གཙུག་ལག་ཁང་གི་སྲུང་མ་དཔལ་མགོན་བེད་དམར་ལ་བསྐུལ་ཞིང་གོང་སྨོས་དོན་ཚང་བའི་ཕྲིན་

[069B]།    ༈    །།གཡུ་སྒྲོན་མའི་གཏོར་འབུལ་ནི།  ཨོཾ་བརྗོད་བྲལ་བདེ་བ་ཆེན་པོའི་ངང་ཉིད་ལས། །ཁྲོ་ཆགས་ཞི་བའི་ནམ་འགྱུར་བགྲང་ཡས་སྐུར། །
སྟོན་མཛད་རྡོ་རྗེ་གཡུ་སྒྲོན་འཁོར་དང་བཅས། །གནས་འདིར་ཐོགས་པ་མེད་པར་གཤེགས་སུ་གསོལ། །དྭངས་གསལ་འོད་ལྔ་འཁྱིལ་བའི་འཇའ་གུར་འཚེར། །རི་མཚོ་ལྗོན་ཤིང་ཕྲེང་བའི་སྐྱེད་ཚལ་སྤྲོ། །བཀོད་ལེགས་རིན་ཆེན་ཁང་བཟང་ལྷུན་ཆགས་
པར༑ ༑བརྟན་པར་བཞུགས་ནས་དགྱེས་པའི་ཞལ་སྟོན་ཅིག་སྤྱན་གཟིགས་དཀོར་ནོར་ཚོགས་ཀྱིས་ས་གཞི་གང། །ཉེར་སྤྱོད་འདོད་ཡོན་ལྷ་མོས་བར་སྣང་གཏམས། །ཀུན་ཀྱང་བདེ་སྟོང་མཆོག་གིས་རྒྱས་བཏབ་སྟེ། །འབུལ་ན་དབང་པོ་རྣམ་དྲུག་
ཚིམ་པར་རོལ། །ནོར་འཛིན་སྒེག་མོའི་ཕང་པར་ལེགས་བླངས་པའི། །རིན་ཆེན་སྣོད་ཡངས་བཟའ་བཅའི་གཏོར་ཚོགས་སྤུངས། །འབྲུ་གསུམ་བྱིན་བརླབས་ཟག་མེད་བདུད་རྩིའི་མཚོ། །དཔལ་ལྡན་ལྷ་རི་འཁོར་བཅས་ཞལ་དུ་འབུལ། །ཨོཾ་
ཨ་ཀཱ་རོ་མུ་ཁཾ་སརྦ་དྷརྨཱཎཱཾ་ཨཱ་དྱ་ནུཏྤ་ནྣ་ཏྭ་ཏ་ན་མཿ་སརྦ་ཏ་ཐཱ་ག་ཏེ་བྷྱོ་བི་ཤཱ་མུ་ཁེ་བྷྱ་སརྦ་ཐཱ་ཁཾ་ཨུདྒ་ཏེ་སྥ་ར་ཎ་ཨི་མཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཨོཾ་ཨརྒྷཾ་ཨཱ་ཧཱུཾ་ ནས།  ཤཔྡ་ འི་བར་གྱིས་མཆོད།  མཛེས་སྡུག་ཞི་བའི་ལང་ཚོ་ཉེར་བསྟན་ཚེ། །ཐུབ་
ཀུན་ཡིད་ཀྱང་ཆགས་པས་མངོན་དུ་འགུགས། །མི་བཟད་དྲག་མོར་ཁྲོས་ན་རི་རབ་ཀྱང། །ཐལ་བར་རློག་མཛད་བསྟན་སྐྱོང་ཁྱོད་ལ་བསྟོད།  །ཕྲིན་བཅོལ་ནི།  བྷྱོ་རྣམ་དག་ཆོས་དབྱིངས་མཚོ་སྐྱེས་ཡངས་པའི་བཅུད། །བདེ་ཆེན་རྡོ་རྗེའི་ཟེའུ་འབྲུར་

[070A]༄༅། །ལྷུན་ཆགས་ལས། །མོ་རྒྱུད་དྲེགས་པའི་དབང་མོར་མངོན་སྤྲུལ་པའི། །དཔལ་ལྡན་རྡོ་རྗེ་གཡུ་སྒྲོན་ལས་ལ་བཞེངས། །མཐུ་རྩལ་རྣོ་མྱུར་ཐོག་གི་ཐོག་གི་ཚ་ཚ་ཡིས། །དང་ཕྱོགས་རྩྭ་ཡི་ཕོན་པོ་ལྟར་བསྲེག་པའི། །སྤྲུལ་པ་
ཡང་སྤྲུལ་རྡུལ་བཞིན་འཚུབ་པའི་དཔུང། །འཁོར་བཅས་དེང་འདིར་བཅོལ་བའི་ལས་མཛོད་ཅིག་རྣམ་དག་རྒྱལ་བའི་བསྟན་པ་ལ་འཁུ་ཞིང། །སྐྱེས་མཆོག་བཤེས་གཉེན་དམ་པར་ཞེ་ནས་སྡང། །འགྲོ་བའི་བདེ་སྐྱིད་འཕྲོག་བྱེད་བདུད་ཀྱི་
སྡེ༑ ༑སྤྱི་དང་སྒོས་ཀྱི་དགྲ་དང་བགེགས་རིགས་རྣམས། །འབར་བའི་མཚོན་ཆས་ཤ་རུས་དུམ་བུར་གཏུབས། །རྣོ་བའི་མཚེ་བས་དོན་སྙིང་རིངས་པར་ཟོ། །དཔལ་འབྱོར་བསོད་ནམས་མིང་གི་ལྷག་མར་སྣུབས། །གང་འཚམས་ཆད་པས་རྡུལ་
བཞིན་བརླག་པར་མཛོད། །བྲབ་ཡངས་རྒྱལ་བ་གཉིས་པའི་རིང་ལུགས་ཀྱི། །བུམ་བཟང་ས་ཆེན་རྒྱན་དུ་མངོན་བརྟན་ཅིང། །གངས་ཅན་ལྗོངས་འདིར་དགེ་ལེགས་འདོད་པའི་ནོར། །སྣོད་བཅུད་ཡོངས་ལ་ཁྱབ་པའི་ཕྲིན་ལས་མཛོད།།
བསྐལ་བཟང་རྣམ་འདྲེན་བཞི་པའི་མདོ་སྔགས་ཆོས། །རྒྱ་མཚོའི་གོས་ཅན་ཁྱོན་ལ་སྤེལ་མཁས་པའི། །བསྟན་འཛིན་མཆོད་ཡོན་དམ་པ་ཇི་སྙེད་ཀྱི། །སྐུ་ཚེ་ཕྲིན་ལས་རྒྱས་པའི་སྟོང་གྲོགས་མཛོད། །དགའ་ལྡན་ལུགས་བཟང་རབ་འཛིན་
འདུས་པའི་གྲྭ་བསམ་གཏན་དགེ་བའི་གླིང་གྱུར་འདི་ལ་སོགས། །དགེ་འདུན་སྡེ་རྣམས་བཤད་སྒྲུབ་བླ་ནས་བླར། །འཕེལ་བའི་ལེགས་བྱས་ཞིང་དུ་བརྟན་པར་མཛོད། །ཆོས་ལྟར་སེམས་པའི་རྣལ་འབྱོར་དཔོན་སློབ་ལ། །ཉིན་མཚན་

[070B] །གཡེལ་མེད་མཛད་ནས་ཉམས་དང་རྟོགས་པའི་ཚོགས། །ཡར་གྱི་ཟླ་ལྟར་རྒྱས་པའི་ཕྲིན་ལས་མཛོད། །དཔག་བསམ་ལྗོན་པ་ཆེ་ལས་འདོད་དགུའི་ཆར། །ཡིད་ཀྱི་རྗེས་སུ་འཇུག་པ་ཇི་བཞིན་དུ། །ལྷ་ཁྱོད་མཐུ་སྟོབས་
ལས་འོངས་དངོས་གྲུབ་ཀྱིས། །བདག་ཅག་བསམ་པ་ཡོངས་སུ་གང་བར་མཛོད།  །བཤགས་པ་ནི།  བྷྱོ་སྐུ་བཞིའི་བདག་ཉིད་དངོས་བརྒྱུད་བླ་མ་དང། །ཕྱི་དང་གསང་བའི་རྒྱུད་སྡེ་རབ་འབྱམས་ལྷ། །སྲུང་མ་སྤྱི་དང་རྡོ་
རྗེ་གཡའ་མ་སྐྱོང། །འཁོར་བཅས་བདག་ལ་གསན་ཅིང་དགོངས་སུ་གསོལ། །སངས་རྒྱས་དངོས་ཀྱི་དྲིན་ཅན་བླ་མ་ལ། །ཐ་མལ་སྐྱོན་དུ་རྟོག་པ་མཐོལ་ལོ་བཤགས། །མ་དག་སྣང་དང་ཞེན་པ་གོམས་འདྲིས་པས། །སྒོམ་བཟླས་
ཚུལ་བཞིན་མ་བྱུང་མཐོལ་ལོ་བཤགས། །སྡོམ་པ་གསུམ་གྱི་བཅས་མཚམས་ལས་འདས་དང། །ཉམ་ཐག་འགྲོ་ལ་སྙིང་རྗེའི་རྩལ་ཤུགས་ཆུང། །ཕྲིན་ལས་རྣམ་བཞི་ཚུལ་བཞིན་མ་སྒྲུབས་སོགས། །གསང་ཆེན་དམ་ཚིག་ཉམས་པ་
མཐོལ་ལོ་བཤགས། །མཆོད་གཏོར་སྤྱན་གཟིགས་ཚུལ་བཞིན་བཤམས་པ་ཡིས། །སྲུང་མ་ཁྱོད་ལ་དུས་སུ་མ་མཆོད་དང། །ཡིད་ཆེས་མ་བགྱིས་དམེ་བས་སྦགས་པ་སོགས། །ཐུགས་དང་འགལ་བ་ཅི་བགྱིས་མཐོལ་ལོ་བཤགས། །
དོན་གྱི་གཤིས་ལ་བླང་དང་དོར་བྱའི་ཆོས། །ཀུན་ཀྱང་དམིགས་སུ་མེད་པས་སྟོང་ན་ཡང། །ཀུན་རྫོབ་སྒྱུ་མ་ལྟ་བུར་འཁྲུལ་རྟོག་གིས། །ནོངས་པ་གང་ཡིན་བཤགས་པས་དག་གྱུར་ཅིག་ །ཅེས་པ་འདི་ནི་བཞི་སྡེ་པའི་གྲྭ་རིགས་ངག་དབང་རྒྱ་མཚོས་རྒྱས་བཏབ་

[071A]༄༅།  །ར་མོ་ཆེའི་གཙུག་ལག་ཁང་སྲུང་རྡོ་རྗེ་གཡའ་མ་སྐྱོང་ལ་གསོལ་མཆོད་རྒྱས་པ་ཞིག་འདུག་ཀྱང་བཤགས་པ་སོགས་མ་ཚང་བ་ལ་ཁ་སྐོང་ལྟ་བུར་བཤགས་པ་དང་གོང་སྨོས་དོན་ཚང་བའི་ཕྲིན་བཅོལ་གཏོར་འབུལ་བཅས་དགོས་ཞེས་བསྐུལ་ངོར་ལེ་ཚན་གསུམ་པོ་ལྷུ་བཏོན་
གྱིས་གང་དགོས་སར་སྦྱར་ཆོག་པའི་དབང་དུ་བྱས་ནས་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།ལེགས་ཚོགས་འབྱུང་གནས་དཔལ་ལྡན་ཆོས་ཀྱི་རྗེ། །ཞི་དང་ཁྲོ་བོའི་ཡི་དམ་དཀྱིལ་འཁོར་ལྷ། །ནུས་མཐུ་ཐོགས་
མེད་སྲུང་མ་དམ་ཅན་གྱིས། །ཐུགས་དམ་མ་གཡེལ་དེང་འདིར་ཉེར་དགོངས་ཤིག་ཁྱད་པར་མྱུར་མཛད་མགོན་པོ་གཤིན་རྗེའི་རྒྱལ། །སྲིད་གསུམ་དབང་མོ་གུར་མགོན་སྟོབས་འཕྲོག་ནག་རྣམ་སྲས་གནོད་སྦྱིན་ལྕམ་དྲལ་འཁོར་
བཅས་པས། །དམིགས་མེད་སྙིང་རྗེའི་སྤྱན་རས་བཙའ་བར་མཛོད། །ཆེ་མཆོག་བདེ་གཤེགས་རིགས་ལྔ་དྲེགས་པའི་རྗེར། །ཤར་བའི་སྐུ་ལྔ་རྡོ་རྗེ་གྲགས་ལྡན་སོགས། །བློན་པོ་གསང་ཡུམ་དཔུང་དང་བཅས་པ་ཡིས། །མི་འགྱུར་
དམ་ཚིག་གཉན་པོ་ཉེར་དགོངས་ནས། །ལྷ་ཡི་ཡུལ་ས་རྩེར་སོན་དགའ་བ་བརྒྱ། །ལྡན་པའི་འོག་མིན་སྤུན་ཟླ་ཆོས་ཀྱི་གླིང། །བཤད་སྒྲུབ་བསླབ་པ་གསུམ་གྱི་བྱ་བ་ཡིས། །སྲིད་མཐའི་བར་དུ་མ་ཉམས་འཕེལ་བར་མཛོད། །
སྡེ་བརྒྱད་དྲག་པོའི་གདོང་ཐུག་གནོད་པ་དང། །རྦོད་གཏོང་ངན་པའི་མཚན་མ་ཅི་མཆིས་པ། །མིང་གི་ལྷག་མ་ཙམ་དུ་ཕྱིར་བཟློག་ནས། །རྣམ་ཀུན་རྡོ་རྗེའི་རྭ་བས་སྲུང་བར་མཛོད།  །ཅེས་པ་འདི་ནི་ལྷ་རྩེ་དགའ་ལྡན་འོག་མིན་གླིང་དུ་གདོང་ཐུག་དྲག་

[071B]།     ༈    །རྒྱལ་བ་ཀུན་ཡུམ་རྡོ་རྗེ་སྒྲ་དབྱངས་མ། །ཟ་བྱེད་སྲིན་མོ་འབར་
བའི་སྐུར་བསྟན་ནས། །བསྟན་པ་རྒྱས་མཛད་དུང་སྐྱོང་དབང་མོ་ལ། །འདུད་དོ་བར་གཅོད་དགྲ་བགེགས་གཞོམ་པར་མཛོད། །ཟག་མེད་བདེ་ཆེན་ཀུན་ཏུ་བཟང་པོ་ཡི། །རྣམ་རོལ་མཆོད་པའི་སྤྲིན་ཕུང་མཁའ་ངོས་སུ། །དོག་པོར་སྤེལ་ཏེ་ལྷ་ཁྱོད་
མཉེས་བྱེད་ཀྱི། །ཆོག་སྒྲིགས་རྣམ་པར་རྒྱལ་བའི་དབྱར་རྔ་ལྡིར།  །འདིར་མ་གཅིག་རེ་མ་ཏཱི་ལ་མཆོད་གཏོར་ཇི་ལྟར་འབུལ་བའི་རིམ་པ་ནི། མཆོད་པ་དང་གཏོར་མ་སྤྱན་གཟིགས་སོགས་ལེགས་པར་བཤམས་ལ། རང་ཡི་དམ་ལྷའི་བདག་བསྐྱེད་སྔོན་དུ་འགྲོ་བས་མཆོད་གཏོར་
བྱིན་རླབས་ཡི་དམ་གྱི་གཞུང་བཞིན་བྱས་ནས། ཡིད་མ་ཡེངས་པར་འདི་ལྟར་བསྒོམ་པར་བྱའོ། །ཡི་དམ་གྱི་ལས་སྔགས་བརྗོད་པས་བསངས།  ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་རང་གི་མདུན་དུ་ཁྲག་ཞག་གི་
རྒྱ་མཚོ་ཆེན་པོ་དམར་ལ་དྭངས་པའི་དབུས་སུ་མཧཱ་ཀཱ་ལི་བ་ཡ་བེ་ས་ར་ན་ཡཱཾ། ཞེས་བརྗོད་པས་རླུང་ནག་འཚུབ་མའི་གུར་ཁྱིམ་ཡངས་ཤིང་རྒྱ་ཆེ་བ་མཐའ་དབུས་དང་བྲལ་བར་གྱུར། མཧཱ་ཀཱ་ལི་ཛྭ་ལ་རཾ། ཞེས་བརྗོད་པས། བསྐལ་པའི་མེ་དཔུང་
རབ་ཏུ་འབར་བ། དེ་ལྟ་བུའི་མེ་རླུང་དམར་ནག་ཏུ་འཚུབ་ཅིང་འཁྱིལ་བས་བསྐོར་བའི་ནང་དུ། བཧྲུཾ་བི་ཤ་བི་ཤུདྡྷེ་ཀ་པཱ་ལ་ཧཱུཾ་ལས་ཐོད་པ་གསར་རྙིང་བརྩེགས་པའི་སྐུ་མཁར་བཻ་ཌཱུརྱ་སྔོན་པོའི་ཁ་བད་ཅན་ཡངས་ཤིང་རྒྱ་ཆེ་བ་དེའི་དབུས་སུ་ག་ཏ་

[072A]༄༅། །ས་ཧཱུཾ་ལས་བོང་བུ་ག་དམར་མིག་མཇུག་མ་ལ་ཡོད་པ་རླུང་གི་གཤོག་པ་ཅན་ཐོད་པའི་སྒ་དང་སྦྲུལ་ནག་པོའི་གོང་རྨེད་སྲབ་མཐུར་དང་བཅས་པ། དེའི་སྟེང་དུ་ཞིང་ལྤགས་རློན་པ་བསྣོལ་མར་
བཏིང་བའི་གདན་ལ་ཉི་མའི་དཀྱིལ་འཁོར་གྱི་སྟེང་དུ་བྷྱོ་ནག་པོ། །དེ་ཡོངས་སུ་གྱུར་པ་ལས་དཔལ་ལྡན་ལྷ་མོ་རེ་མ་ཏཱི་སྐུ་མདོག་མཐིང་ནག་འབར་བ་ཞལ་གཅིག་ཕྱག་གཉིས་པ་སྤྱན་གསུམ་དམར་པོ་སྡང་མིག་ཧྲིག་ཧྲིག་གཡོ་བ། ཞལ་
རབ་ཏུ་གདངས་ཤིང་མཆེ་བ་རྣོན་པོ་བཞི་གཙིགས་པས་མིའི་རྒྱུ་མ་ཟ་བ། ཧ་ཧ་དང་ཧེ་ཧེ་དང་རུ་ལུ་རུ་ལུ་སོགས་ཀྱི་སྒྲ་སྒྲོག་པ། རལ་པ་དམར་ནག་གྱེན་དུ་གཡེང་བས་བར་སྣང་ཁྱབ་པ། ཕྱག་གཡས་སྲིན་པོའི་སྡིག་པའི་རལ་གྲི་རྣོན་
ངར་འབར་བ་ནམ་མཁའ་ལ་གདེངས་ཤིང། གཡོན་ནེའུ་ལེའི་རྐྱལ་བ་ཐོགས་པ། སྤྱི་བོར་ཟླ་བ་དང་ལྟེ་བར་ཉི་མའི་དཀྱིལ་འཁོར་འཆར་བ། ཐོད་སྐམ་ལྔ་ཡི་དབུ་རྒྱན་དང་ཐོད་རློན་གྱི་དོ་ཤལ་འཕྱང་ཞིང། སྐུ་ལ་ཁྲག་དང་ཞག་
དང་ཏིལ་མར་གྱིས་བྱུགས་པ། སྐུ་སྟོད་གླང་ཆེན་གྱི་ཀོ་རློན་དང་སྐུ་སྨད་ལ་རེ་ལྡེའི་སྨད་གཡོགས་ཅན། སྙན་གཡས་ལ་གསེར་གྱི་འཁོར་ལོའི་སྟེང་དུ་སེང་གེ་འགྱིང་བ་དང་སྙན་གཡོན་ལ་སྦྲུལ་གྱི་གདེངས་ཀ་དྲིལ་བུ་འཁྲོལ་བས་བརྒྱན་
པ༑ ཡན་ལག་ཐམས་ཅད་ལ་སྦྲུལ་ནག་ཁྲ་དང་སེར་ཁྲས་སྤྲས་པ། རལ་པ་དང་བ་སྤུའི་གསེབ་ནས་མེ་སྟག་འཕྲོ་བ། སེན་མོ་ཟངས་ཀྱི་དཔའ་མཆུ་ལྟར་དམར་ཟངས་ཀྱི་རིང་ལ་རྣོ་བ། ཞབས་གཉིས་ལྕགས་སྒྲོག་གིས་བརྒྱན་ཅིང་སྐུ་འགྱིང་

[072B] སྲིད་པ་གསུམ་ལ་དབང་སྒྱུར་བའི་མཐུ་དང་ལྡན་པ། དེའི་མདུན་དུ་བྷྱོ་ལས་ཀླུ་མོ་གཞོགས་སྐམ་ཆུ་སྲིན་གྱི་གདོང་པ་ཅན། བུད་མེད་ནག་མོའི་ལུས་སྐམ་ཞིང་རིད་པ་ལ་མི་ལྤགས་ཀྱི་གཡང་གཞི་གྱོན་པ། ཟངས་ཀྱི་རལ་
པ་དམར་ཤར་རེ་བ་དཔག་ཚད་སྟོང་དུ་སླེབས་པར་གཡོ་བ། ཕྱག་ན་མཚོན་ཆ་ཉི་ཁྲི་བདུན་འབུམ་གྱི་རྐྱལ་པ་ཐོགས་པ། གཙོ་མོའི་བཀའ་ཉན་ཅིང་དམ་ཚིག་ཅན་གྱི་ལས་ལ་ཕྱོགས་བཅུར་བརྒྱུག་པ། དེ་གཉིས་ཀྱི་ཤར་དུ་དཀར་
མོ་ཞལ་གཅིག་མ་བྱ་རྒོད་ཀྱི་ཐུལ་པ་ཅན་གཡས་གྲི་གུག་དང་གཡོན་ཐོད་ཁྲག་འཛིན་པ་འཁོར་བུད་མེད་དཀར་མོ་བསམ་གྱིས་མི་ཁྱབ་པས་བསྐོར་བ། ལྷོར་སྔོན་མོ་རལ་བ་གཅིག་མ་ཞིང་ལྤགས་ཀྱི་གཡང་གཞི་ཅན་གཡས་གྲི་གུག་
དང་གཡོན་ཐོད་ཁྲག་འཛིན་པ་འཁོར་བུད་མེད་སྔོན་མོ་བསམ་གྱིས་མི་ཁྱབ་པས་བསྐོར་བ། ནུབ་ཕྱོགས་སུ་དམར་མོ་དམར་ཆེན་གཏུམ་མོ་ཞིང་ལྤགས་རློན་པ་གྱོན་པ་གཡས་གྲི་གུག་དང་གཡོན་ཐོད་ཁྲག་འཛིན་པ་འཁོར་བུད་མེད་དམར་མོ་
 བསམ་གྱིས་མི་ཁྱབ་པས་བསྐོར་བ།  བྱང་ཕྱོགས་སུ་སེར་མོ་མཁའ་ལ་བཞད་པ་ཞིང་ལྤགས་ཀྱི་གཡང་གཞི་ཅན་གཡས་གྲི་གུག་དང་གཡོན་ཐོད་ཁྲག་འཛིན་པ་འཁོར་བུད་མེད་སེར་མོ་བསམ་གྱིས་མི་ཁྱབ་པས་བསྐོར་བ། སྤྲུལ་པའི་ཕྱག་
བརྙན་པ་ལི་མ་ནག་མོ་རེ་ལྡེ་ནག་པོ་གྱོན་ཅིང་དྲེའུ་རྟ་རྐང་གསུམ་ལ་ཞོན་པ། ཕྱག་གཡས་ཞིང་ལྤགས་ཀྱི་གཡང་གཞི་གཡོབ་ཅིང། གཡོན་ཐོད་རློན་ཁྲག་གིས་གང་བ་འཛིན་པ། ཁྲི་སྨན་ས་ལེ་མ་ཞིང་ལྤགས་གྱོན་ཅིང་བསེ་བྱ་ལ་ཞོན་པ་

[073A]༄༅།  །ཕྱག་གཡས་ཆུ་སྲིན་གྱི་རྒྱལ་མཚན་དང།  གཡོན་ཐོད་རློན་ཁྲག་གིས་གང་པ་འཛིན་པ། གཞན་ཡང་འཁོར་ལྷ་ཀླུ་དང་གནོད་སྦྱིན་སྲིན་པོ་མ་མོ་བདུད་ལ་སོགས་པ་གནམ་ས་བར་སྣང་གང་བས་བསྐོར་
བའི་གཙོ་འཁོར་ཐམས་ཅད་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོས་མཚན་པར་གྱུར། ཐུགས་ཀའི་ཧཱུཾ་ལས་འོད་ཟེར་འཕྲོས་པས་བྱང་ཤར་གྱི་མཚམས་ལ་སོགས་པ་གར་བཞུགས་པའི་གནས་
ནས་དཔལ་ལྡན་ལྷ་མོ་འཁོར་དང་བཅས་པ་སྤྱན་དྲངས། བྷྱོ༑ དཔལ་ལྡན་བདེ་ཆེན་གར་ལས་འཆི་བདག་དཔུང། །འཇོམས་མཛད་གཤིན་རྗེའི་གཤེད་པོའི་སྦྱོར་ཡུམ་མ། །ཟག་མེད་ལྷན་སྐྱེས་མཆོག་གི་བདག་ཉིད་ཅན། །ལྷུན་
གྲུབ་ཆོས་དབྱིངས་ངང་ལས་གཤེགས་སུ་གསོལ། །ཞི་བ་ཆེན་པོ་མཁའ་ལྟར་དག་པའི་ཀློང། །ཁྲོ་གཏུམ་མཐིང་ནག་ཆར་སྤྲིན་ལྟར་གཏིབས་ནས། །དྲག་སྦྱོར་གནམ་ལྕགས་མཚོན་གྱི་ཆར་པ་འབེབས། །མ་གཅིག་རེ་མ་ཏཱི་ཁྱེད་
གཤེགས་སུ་གསོལ། །བྱང་ཤར་འདོད་པ་ཀུན་འཇོ་ཡོངས་འདུའི་ཚལ། །མི་ཟད་འདོད་དགུས་གཏམས་པའི་ཁང་བཟང་ནས། །དབང་ཕྱུག་སྲས་མོ་ལྷ་མོ་དུང་སྐྱོང་མ། །མ་ཐོགས་རིངས་པའི་ཚུལ་གྱིས་གཤེགས་སུ་གསོལ། །གཞན་
ཡང་ལྷ་ཀླུ་གནོད་སྦྱིན་བདུད་ཀྱི་ཡུལ། །འཛམ་གླིང་གནས་མཆོག་དུ་མར་བགྲང་ཡས་ཀྱི། །རྣམ་འགྱུར་མིང་བརྒྱ་མ་ལ་མཚན་སྟོང་མ། །གདུང་བས་འབོད་དོ་གནས་འདིར་གཤེགས་སུ་གསོལ། །ཡ་མཚན་འཕྲུལ་གྱི་སྐུར་སྟོན་རེ་མ་ཏཱི། །

[073B] །དྲག་པོའི་འཐོར་རླུང་བྱིན་ཟ་དང་འདྲེས་པ། །འཚུབ་བཞིན་སྤྱན་འདྲེན་གནས་འདིར་ད་ཚུར་བྱོན། །ཨོཾ་དེ་ཝཱི་མཧཱ་ཀཱ་ལི་རེ་མ་ཏཱི་ས་པ་རི་ཝཱ་ར་ཨེ་ཨ་ར་ལི་ཧྲིཾ་ཧྲིཾ་ཛཿ་ཛཿ་ ཞེས་བརྗོད་པས་སྤྱན་དྲངས་ནས་དམ་
ཚིག་པ་ལ་གཉིས་སུ་མེད་པར་ཐིམ་པར་གྱུར་པར་མོས།  ཏིང་འཛིན་ཡེ་ཤེས་རོལ་པ་ལས་བྱུང་བའི། །རྔམ་བརྗིད་ཐོད་པ་བརྩེགས་པའི་གཞལ་མེད་འདིར། །བརྟན་པར་བཞུགས་ནས་རྣལ་འབྱོར་བདག་ཅག་ལ། །དགྱེས་པའི་ཞལ་སྟོན་ཕྲིན་ལས་ཀུན་
སྒྲུབ་མཛོད། །ཉམས་པའི་ཤ་རུས་ཆེམ་ཆེམ་ཟ་བའི་ཁྲག་ཞལ་གྱི་གྲྭ་ལས་ཉེར་འབབ་གསོད་བྱེད་མ། །འཁོར་དང་བཅས་ལ་ལུས་ངག་ཡིད་གསུམ་གྱིས། །ཡེངས་མེད་གུས་པའི་སྒོ་ནས་ཕྱག་འཚལ་ལོ།  །ཞེས་པས་ཕྱག་བྱ།  རང་གི་ཐུགས་ཀའི་ཧཱུཾ་
ལས་འོད་ཟེར་འཕྲོས། དབང་གི་ལྷ་རྣམས་སྤྱན་དྲངས། ཁྱེད་རྣམས་ཀྱིས་འདི་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ནས་ཨོཾ་སརྦ་ཏ་ཐཱ་ག་ཏེ་ཨ་
བཧི་ཥེ་ཀ་ཏ་ས་མ་ཡ་ཤྲི་ཡེ་ཧཱུཾ། ཞེས་དབང་བསྐུར། སྐུ་ལུས་ཀྱི་ནང་ཐམས་ཅད་གང། བདེ་བ་ཆེན་པོ་མྱོང། ཆུའི་ལྷག་མ་ཡར་ལུད་པ་ལས་རྡོ་རྗེ་འཇིགས་བྱེད་ཡུམ་དང་བཅས་པས་དབུ་བརྒྱན་པར་གྱུར།  སྔར་བྱིན་གྱིས་བརླབས་པའི་མཆོད་པ་རྣམས་འབུལ་བ་ནི།།
དྲི་མེད་དོན་དམ་སྔགས་ཀྱིས་བྱིན་བརླབས་པའི། །ཕྱི་དང་ནང་གི་མཆོད་ཡོན་མཐའ་ཡས་འདི། །བསྟན་སྲུང་དབང་མོ་འཁོར་དང་བཅས་ལ་འབུལ། །བཞེས་ནས་ཕྲིན་ལས་རྣམ་བཞི་ལྷུན་གྲུབ་མཛོད། །ཨོཾ་ཀཱ་ལི་དེ་ཝཱི་ས་པ་རི་ཝཱ་རེ་ཨརྒྷཾ་པྲ་ཏཱིཙྪ་ཧཱུཾ་སཱཧཱ་

[074A]༄༅།  །ཞེས་དང། དེ་བཞིན་དུ་མཆོད་ཡོན་གྱི་གནས་སུ་  ཞབས་བསིལ། མེ་ཏོག་བདུག་སྤོས། སྣང་གསལ། དྲི་ཆབ། ཞལ་ཟས། རོལ་མོ། གཟུགས་མཆོག་སྒྲ་སྙན། དྲི་མཆོག་རོ་མཆོག་རེག་མཆོག་ །ཅེས་དང།།
ཨརྒྷཾ་ གྱི་གནས་སུ་  པཱདྱཾ་ ནས་  ཤཔྟ་ འི་བར་དང་  རཱུ་པ་ ནས་  སྥརཤ་ འི་བར་བཅུག་ནས་མཆོད།  ཤ་དང་བདུད་རྩི་སྦྱར་པའི་རྫས། །ཡེ་ཤེས་ལྔ་ཡི་རང་བཞིན་བཅུད། །ནང་གི་མཆོད་པ་རྒྱ་མཚོ་འདི། །འབུལ་ལོ་དགྱེས་བཞིན་བཞེས་སུ་གསོལ། །ཨོཾ་ཀཱ་ལི་དེ་ཝཱི་
ས་པ་རི་ཝཱ་ར་མཧཱ་པཉྩ་ཨ་མྲྀ་ཏ་ཁ་རཾ་ཁཱ་ཧི། གདུག་ཅན་སྙིང་ཁྲག་དྭངས་མའི་མཚོར། །རཀྟ་ཀུན་གྱི་བཅུད་བསྡུས་པ། །དམར་སེར་ཝུ་བའི་རླབས་ཕྲེང་ཅན། །འབུལ་ལོ་དགྱེས་བཞིན་བཞེས་སུ་གསོལ། །ཨོཾ་ཀཱ་ལི་དེ་ཝཱི་ས་པ་རི་ཝཱ་ར་
མཧཱ་རཀྟ་ཨ་མྲྀ་ཏ་ཁ་རཾ་ཁཱ་ཧི།  དེ་ནས་བཤགས་པ་བྱ་བ་ནི།  རང་ཡི་དམ་དུ་གསལ་བའི་ཐུགས་ཀའི་ས་བོན་ལས་འོད་ཟེར་འཕྲོས། རྡོ་རྗེ་གསུམ་གྱི་ལྷ་ཚོགས་སྤྱན་དྲངས། དེ་རྣམས་ཀྱི་གནས་གསུམ་ལས་འོད་ཟེར་དཀར་དམར་མཐིང་གསུམ་
བྱུང། རང་དང་དཔལ་ལྡན་ལྷ་མོ་འཁོར་བཅས་ཀྱི་གནས་གསུམ་དུ་ཐིམ་པས་རང་གི་དམ་ཚིག་ཉམས་ཆག་ཐམས་ཅད་དང་ལྷ་མོའི་སྐུ་གསུང་ཐུགས་ཀྱི་གྲིབ་དང་མི་གཙང་བ་ཐམས་ཅད་བྱང་ཞིང་དག་པར་གྱུར་ པར་བསམས་པ་སོགས་མན་ངག་གི་གནད་
དང་ལྡན་པས་ཡིག་བརྒྱ་བཟླ།  བྷྱོ༑ རྡོ་རྗེ་འཆང་སོགས་རྩ་བརྒྱུད་བླ་མ་དང། །བགྲང་ཡས་བདེ་བར་གཤེགས་པ་ཡི་དམ་ལྷ། །མ་གཅིག་རེ་མ་ཏཱི་སོགས་ཆོས་སྐྱོང་བའི། །སྲུང་མ་དམ་ཅན་ཚོགས་རྣམས་དགོངས་སུ་གསོལ། །དྲིན་ཅན་བླ་མ་སྐྱོན་

[074B] །མ་མཐོད་དབང་གིས་ལོག་ལྟ་བགྱིས་པ་དང། །གང་སྣང་དག་པར་ཤར་བའི་རྣལ་འབྱོར་སོགས། །ཡི་དམ་བསྙེན་སྒྲུབ་ཚུལ་བཞིན་མ་བྱས་བཤགས། །མི་ཤེས་ཉོན་མོངས་དབང་དུ་གྱུར་པ་ཡིས། །སོ་སོ་ཐར་དང་བྱང་སེམས་རིག་འཛིན་
གྱི༑ ༑རྩ་བ་ཡན་ལག་བཅས་མཚམས་ལས་འདས་པའི། །སྡིག་སྒྲིབ་ཉམས་ཆག་མ་ལུས་མཐོལ་ལོ་བཤགས། །ཕྱི་ནང་གསང་བ་བླ་མེད་རྟེན་མཆོག་གིས། །ཚུལ་བཞིན་མ་སྒྲུབས་ཡིད་ཆེས་མ་བགྱིས་སོགས། །སྤྱི་དང་ཁྱད་པར་དམ་ཚིག་ལས་
འདས་ནས། །ལྷ་མོའི་ཐུགས་དང་འགལ་བ་གང་གྱུར་བཤགས། །དོན་གྱི་གཤིས་ལ་བཤགས་དང་བཤགས་ཡུལ་སོགས། །བསམ་བརྗོད་སྤྲོས་མཚན་གང་ཡང་མ་དམིགས་ཀྱང། །ཐ་སྙད་བློ་ངོར་འགལ་འཁྲུལ་ཅི་བགྱིས་པ། །བཤགས་
པས་མིང་གི་ལྷག་མར་དག་གྱུར་ཅིག་ །དེ་ནས་བསྐང་བ་བྱ་བ་ལ་ལས་སྔགས་ཀྱིས་བསངས།  སྭ་བྷཱ་ཝ་ ས་སྟོང་བར་སྦྱངས།  སྟོང་པའི་ངང་ལས་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ཞུ་བ་ལས་བྱུང་བའི་མཆོད་གཏོར་དམ་རྫས་སྤྱན་གཟིགས་
སོགས་བསྐང་བའི་རྫས་དཔག་ཏུ་མེད་པས་གནམ་ས་བར་སྣང་གི་ཁྱོན་ཐམས་ཅད་གང་བར་གྱུར། ཨོཾ་སརྦ་བིད་པཱུ་ར་པཱུ་ར་སུ་ར་སུ་ར། ཨཱ་ཝརྟ་ཡ་ཨཱ་ཝརྟ་ཡ་ཧོཿ། བཛྲ་སྥ་ར་ཎ་ཁཾ། ཨོཾ་སྭ་བྷཱ་ཝ་བི་ཤུདྡྷེ་དྷརྨཱ་ཏེ་བཛྲ་སིདྡྷི་ཧཱུཾ། ནམ་སརྦ་ཏ་ཐཱ་ག་
ཏེ་བྷྱོ་བི་ཤྭ་མུ་ཁེ་བྷྱ་སརྦ་ཐཱ་ཁཾ་ཨུདྒ་ཏེ་སྥ་ར་ཎ་ཨི་མཾ་ག་ག་ན་ཁཾ་སཱཧཱ། ཨོཾ་ཨ་མྲྀ་ཏེ་ཧཱུཾ་ཕཊ། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱདྱ་ནུཏྤ་ནྣ་ཏྲཱ་ཏྲ། ན་མཿ་སརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུཾ། ཨོཾ་རུ་རུ་སྥུ་རུ་ཛྭ་ལ་ཏིཥྛ་

[075A]༄༅། །སིདྡྷ་ལོ་ཙ་ནཱི་སརྦ་ཨརྠ་སཱ་དྷ་ནི་སཱཧཱ། བདག་གི་བསམ་པའི་སྟོབས་དང་ནི། །དེ་བཞིན་གཤེགས་པའི་སྦྱིན་སྟོབས་དང། །ཆོས་ཀྱི་དབྱིངས་ཀྱི་སྟོབས་རྣམས་ཀྱིས། །དོན་རྣམས་གང་དག་བསམས་པ་ཀུན།།
དེ་དག་ཐམས་ཅད་ཅི་རིགས་པ། །ཐོགས་པ་མེད་པ་འབྱུང་གྱུར་ཅིག་བྷྱོ༑ བདེ་ཆེན་སྨྲ་བརྗོད་བྲལ་བའི་ཆོས་ཀྱི་དབྱིངས། །མཉམ་ཉིད་ཡེ་ཤེས་མཆོག་གི་རོལ་པ་ལས། །ཟག་མེད་བདེ་བའི་དཔལ་སྟེར་མཆོད་རྫས་ཚོགས། །བསྟན་སྲུང་
དབང་མོའི་སྤྱན་སྔར་འབྱུང་གྱུར་ཅིག་ཡན་ལག་བརྒྱད་དང་ལྡན་པའི་ལྷ་ཡི་ཆབ། །དགྲ་བགེགས་བསད་ཁྲག་དྲོད་མོ་མཚོར་འཁྱིལ་བར། །རླབས་ཕྲེང་ཆལ་ཆིལ་གཡོ་བའི་ཨརྒྷཾ་དང། །ཞབས་བསིལ་རབ་ཡངས་སྣོད་དུ་གཏམས་པ་
འདིས། །མ་གཅིག་རེ་མ་ཏཱི་དང་ཆུ་སྲིན་གདོང། །ཕྱོགས་བཞིའི་ལས་བྱེད་ཕྱག་བརྙན་སྤྲུལ་པ་དང། །འཁོར་ཚོགས་དཔུང་བཅས་ཐུགས་དམ་སྐོངས་གྱུར་ནས། །འགལ་རྐྱེན་སོལ་ལ་མཐུན་པའི་དངོས་གྲུབ་སྩོལ། །དྲི་ཞིམ་ཁ་དོག་
རྣམ་པར་བཀྲ་བ་ཡི། །ཆུ་སྐྱེས་འདབ་བརྒྱའི་འཛུམ་དཀར་བཞད་པ་དང། །ལོག་འདྲེན་ནག་པོའི་ཕྱོགས་ཀྱི་དབང་པོ་ལྔ། །དྲོད་ལྡན་འཕྲིག་པའི་མེ་ཏོག་མཐའ་ཡས་འདིས། །མ་གཅིག་རེ་མ་ཏཱི་དང་ཆུ་སྲིན་གདོང།  །ཞེས་སོགས་ཚིག་རྐང་བཞི་
པོ་ཀུན་ལ་འགྲེའོ།  །ཙན་དན་དཀར་དམར་དུ་རུ་ཀ་ལ་སོགས། །ལྷན་སྐྱེས་སྒྱར་བྱུང་དྲི་སྤོས་བདུག་པ་དང། །ཤ་དང་ཚིལ་ཆེན་གུ་གུལ་ནག་པོ་སོགས། །བསྲེགས་དུད་ཆར་སྤྲིན་བཞིན་དུ་གཏིབས་པ་འདིས།   ྾  །ཉི་ཟླ་ནོར་བུ་འབར་བའི་འོད་

[075B] །ཕྱོགས་བྲལ་མུན་པའི་གོ་སྐབས་གཏན་འཕྲོག་ཅིང། །ཆིལ་ཆེན་ཞུན་མར་འཁྱིལ་ལ་རོ་སྐྲའི་སྡོང། །སྦར་བའི་མེ་ལྕེ་ཚར་དུ་དངར་བ་འདིས།   ྾  །ག་པུར་ཛཱ་ཏི་ལ་སོགས་དྲི་བཟང་གི་སྨན་མཆོག་རྩི་བཅུད་སྦྱར་བའི་བྱུག་པ་དང། །དམར་སེར་ལྦུ་ཕྲེང་
ཉེར་མཛེས་ཁྲག་ཞག་གི་དྲི་ཆབ་ཕྱོགས་ཀྱི་འཁོར་ལོ་འགེངས་པ་འདིས།   ྾  །ཞིམ་མངར་གཏུང་བ་མྱོས་བྱེད་སྟོང་གི་བཅུད། །རོ་བརྒྱ་ལྡན་པའི་ཞལ་ཟས་རི་ལྟར་སྤུངས། །ཤ་དང་རུས་པའི་ལྷུ་དུམ་ནང་ཁྲོལ་ཚོགས། །ཚངས་པའི་ཡུལ་སར་སྙེག་
བཟོད་མཐོ་བ་འདིས།   ྾  །གྲེ་འགྱུར་ཡན་ལག་དྲུག་ལྡན་གླུ་དབྱངས་དང། །མི་བཟད་དྲག་པོའི་ང་རོ་འབྲུག་བཞིན་རྒོད། །རྫ་རྔ་ཟོམ་རྔ་མི་རྐང་གླིང་བུ་སོགས། །སྣ་ཚོགས་རོལ་མོའི་སྒྲ་སྙན་མཐའ་ཡས་འདིས།   ྾  །བྷྱོ༑ ཡིད་ལྟར་མགྱོགས་པའི་
བང་འགྲོས་ཤུགས་འཆང་ཞིང། །མཛེས་པའི་སྒོ་སྲབ་གོང་རྨེད་ཆས་ཀྱིས་བརྒྱན། །མིག་སྨན་རི་བོ་དང་མཚུངས་ས་གཞི་ཀུན། །ཁེངས་པའི་རྟ་མཆོག་ནག་པོའི་ཚོགས་རྣམས་ཀྱིས།   ྾  །རབ་འབར་རྡོ་རྗེའི་རྭ་རྣོན་མཁའ་ལ་གདེངས། །
ལྕགས་ཀྱི་རྨིག་པས་ས་གཞི་སློག་བྱེད་པའི། །གཡག་རོག་ངར་མའི་ཁྱུ་དང་འོ་རྒྱུན་གྱི། །འདོད་པ་ལེགས་འཇོ་བ་མོའི་ཚོགས་རྣམས་ཀྱིས།   ྾  །ནམ་མཁའི་ཕ་མཐའ་འཇལ་བའི་གཤོག་རླབས་གཡོ། །ལྕགས་ཀྱི་མཆུ་སྡེར་རྣོན་པོས་ཤ་རུས་
འགྲད། །ལང་ལིང་གར་གྱིས་བར་སྣང་འགེང་བར་བྱེད། །སྤུ་སྡུག་མུན་པའི་གོས་ཅན་བྱ་ཚོགས་ཀྱིས།   ྾  །ས་གཞི་གཡོ་བར་ནུས་པའི་ངར་སྒྲ་སྒྲོག་སྟོང་གསུམ་ཡུད་ཀྱིས་བསྐོར་བའི་འདུར་རྒྱུག་ཅན། །རྔམས་པའི་ཁ་གདངས་དགྲ་པོའི་

[076A]༄༅། །ཤ་རུས་ཚོགས། །ཆེམ་ཆེམ་ཟ་བའི་ཁྱི་ནག་གྲངས་མེད་པས།   ྾  །ཕན་ཚུན་ཡིད་དབང་འགུགས་པའི་རྩེད་འཇོ་ཡིས། །བྲེལ་བའི་རི་དྭགས་སྙིང་སྡུག་ཁྱུ་ཚོགས་དང། །ངར་སྐད་སྒྲོག་ཅིང་སྲོག་ལ་ཆེས་རྔམས་
པའི། །ཁྲོ་གཏུམ་སེང་གེ་སྟག་སོགས་གཅན་གཟན་ཀྱིས།   ྾  །རྡོ་རྗེ་ལྟ་བུར་སྲ་མཁྲེགས་གོ་ཆ་དང། །ཕ་རོལ་འཇོམས་ལ་རྣོ་ཞིང་ངར་བའི་མཚོན། །མདའ་མདུང་སྤུ་གྲི་དགྲ་སྟ་ཞགས་པ་སོགས། །རལ་གྲི་ལོ་མའི་ནགས་ཚལ་ལྟར་
གཟིངས་པས།   ྾  །བྷྱོ༑ སྤྲིན་གྱི་ཤུགས་འཆང་བོང་བུ་གྭ་དམར་དང། །དྲེའུ་རྟ་རྐང་གསུམ་སྲིན་པོའི་ཐོད་སྒ་གཏད། །ཁ་རླངས་མུན་ལྟར་གཏིབས་པའི་དུག་སྦྲུལ་གྱིས། །རྒྱན་བྱས་སྟོང་གསུམ་གང་བའི་བཞོན་པ་འདིས། །མེ་འབར་སྲིན་
པོའི་རལ་གྲི་རྣོ་ངར་དང། །དགྲ་ཡུལ་ཕུང་བྱེད་ནད་རྐྱལ་ཁྲམ་བམ་ཤིང། །ཤོ་རྡེའུ་དཀར་ནག་མཚོན་དྲུ་སྔོ་དམར་སོགས། །མ་མོ་ཁྲོས་པའི་ཕྱག་མཚན་ཆས་རྣམས་ཀྱིས།   ྾  །རྨ་བྱའི་སྒྲོ་གདུགས་མི་ཡི་རུས་པའི་རྒྱན། །གཡང་གཞི་རེ་
བ་ནག་པོ་མནབས་པའི་གོས། །ཁྲག་ཞག་ཐལ་ཆེན་ཚོམ་བུ་བྱུག་པའི་རྫས། །དྲག་པོའི་ལས་ཀྱི་ཆ་རྐྱེན་ཚོགས་རྣམས་ཀྱིས།   ྾  །བྷྱོ༑ ཤ་རུས་རི་ལྟར་སྤུངས་པའི་གཏོར་མ་ནི། །ཆར་སྤྲིན་དང་མཚུངས་གང་པའི་དར་གྱིས་བརྒྱན། །
ཟག་མེད་བདེ་བ་ལྟར་བྱེད་བདུད་རྩི་ཆར། །བྱིན་བརླབས་ཕྱོགས་ཀུན་ཁྱབ་པའི་དམ་རྫས་འདིས།   ྾  །དབང་པོ་ཚིམ་བྱེད་འདོད་པའི་ཡོན་ཏན་ལྔ། །གླིང་བཞི་གླིང་ཕྲན་རི་རབ་ཉི་ཟླ་ཟུང། །ལྷ་མིའི་དཔལ་འབྱོར་ལོངས་སྤྱོད་མ་ཚང་

[076B] །དགེ་ལེགས་བཀྲ་ཤིས་རྟགས་དང་རྫས་རྣམས་ཀྱིས།   ྾  །གཞུང་བཞིན་ལེགས་པར་ཚོགས་པའི་མཐུན་རྫས་ལ། །ཏིང་འཛིན་སྔགས་དང་ཕྱག་རྒྱས་བྱིན་བརླབས་ཏེ། །དཔལ་ལྡན་ལྷ་མོ་འཁོར་བཅས་མཉེས་བྱེད་པའི། །ཕྱི་ནང་གསང་རྟེན་མ་ཚང་མེད་
པ་འདིས།   ྾  །སྐྱེ་འགྲོ་ཀུན་གྱི་སྲོག་དབུགས་དུས་གཅིག་ཏུ། །འགམས་ཀྱང་ངོམས་པར་མི་ནུས་ཁྲོ་མོའི་སྐུར། །བསྟན་མོད་རྒྱལ་བ་ཡོངས་ལ་བདེ་སྟེར་བའི། །ངག་དབང་ལྷ་མོར་ཡིད་ཆེས་རྟེན་མཆོག་གིས། །མ་གཅིག་རེ་མ་ཏཱི་དང་ཆུ་སྲིན་གདོང།   ྾  །
 དེ་ནས་གཏོར་ཆོག་ཡིག་རྙིང་ལས་འབྱུང་པའི།  བྷྱོ༑ ཡོངས་འདུའི་ཤིང་གི་གནས་མཆོག་ན།  །ཞེས་པ་ནས།  བདག་གི་བསམ་པའི་དོན་རྣམས་ཀུན། །མྱུར་དུ་འགྲུབ་པའི་ཕྲིན་ལས་མཛོད།  །ཅེས་པའི་བར་གཏོང་ཞིང་མ་བྱས་ཀྱང་སྐྱོན་དུ་མི་འགྱུར། དེ་ནས་གཏོར་མ་འབུལ་
བ་ནི།  དཔལ་ལྡན་ལྷ་མོ་འཁོར་དང་བཅས་པའི་ལྗགས་ཧཱུཾ་ལས་བྱུང་བའི་རྡོ་རྗེ་རྩེ་གཅིག་པ་དམར་པོའི་འོད་ཀྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར་ པར་བསམ་ཡ།  ཨོཾ་ཀཱ་ལི་དེ་ཝཱི་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་
ཧི༑  ཞེས་པ་ལན་གསུམ་ལ་སོགས་པས་ལྷ་མོ་གཙོ་འཁོར་དང།  ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱ་དྱ་ནུཏྤནྣ་ཏཱ་ཏ་ན་མཿ་སརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱ་སརྦ་ཐཱ་ཁཾ་ཨུདྒ་ཏེ་ས་ར་ཎ་ཨི་མཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།  ཞེས་པ་ལན་གསུམ་ལ་སོགས་པས་འཁོར་བྱིངས་ལ་ཕུལ་ནས།།
ཨོཾ་ཀཱ་ལི་དི་ཝཱི་ས་པ་རི་ཝཱ་ར་ཨརྒྷཾ་ སོགས་ཀྱིས་མཆོད།  ཨོཾ་ཀཱ་ལི་དེ་ཝཱི་ས་པ་རི་ཝཱ་ར་ཨོཾ་ཨཱ་ཧཱུཾ་ གིས་ནང་མཆོད་འབུལ། གཏོར་རྫོངས་ནི།  བྷྱོ༑ ཤ་ཆེན་དམར་གྱི་གཏོར་མ་ནི། །མཆོག་རབ་རི་ཡི་ག་ཏོས་དང་མཉམ། །རཀྟ་ཞག་ཆེན་རྒྱ་མཚོར་འཁྱིལ། །ཟག་

[077A]༄༅། །མེད་བདུད་རྩིའི་མཆོད་པ་འདི། །བསྟན་སྲུང་དབང་མོ་རེ་མ་ཏཱི། །འཁོར་དང་བཅས་པས་རབ་བཞེས་ལ། །དཀོན་མཆོག་གསུམ་གྱི་དབུ་འཕང་བསྟོད། །མཚན་ལྡན་བླ་མའི་སྐུ་ཚེ་སྤེལ། །ལོག་བར་སེམས་
པའི་དགྲ་དང་བགེགས། །སྐད་ཅིག་ཉིད་ལ་ཚར་ཆོད་ཅིག་མཐུན་རྐྱེན་དངོས་གྲུབ་མ་ལུས་པ། །མྱུར་དུ་འགྲུབ་པའི་ཕྲིན་ལས་མཛོད།  །བསྟོད་པ་ནི།  བྷྱོ༑ སྤྲོས་བྲལ་ཆོས་དབྱིངས་མཁའ་ལྟར་དག་པའི་ཀློང། །ལྷན་སྐྱེས་བདེ་ཆེན་ངང་དང་རོ་
གཅིག་ལས། །ཞི་གྱུར་རྡོ་རྗེ་སྒྲ་ཡི་དབྱངས་ལྡན་མ། །རབ་འཇིགས་སྲིན་མོར་ཁྲོས་པ་ཁྱོད་ལ་བསྟོད། །སྔོན་ཚེ་རྒྱལ་བའི་སྤྱན་སྔར་ཁས་བླངས་བཞིན། །མགོན་སྐྱབས་ཕྲིན་ལས་རྣམ་བཞི་མི་གཡེལ་བས། །བསྟན་དང་ཆོས་འཁོར་སྐྱོང་
བའི་སྲུང་མཆེ། །དཔལ་ལྡན་མ་གཅིག་རེ་མ་ཏཱི་ལ་བསྟོད། །འཇམ་དཔལ་གཤིན་རྗེའི་གཤེད་ཀྱི་དགའ་མ་ཁྱོད། །ཕྱི་ལྟར་མ་མོ་ནག་མོ་ཁྲོས་པའི་སྐུར། །བསྟན་ནས་སྡེ་བརྒྱད་ཡོངས་ལ་དབང་སྒྱུར་མ། །བསྟོད་དོ་ཕྲིན་ལས་ཡིད་
བཞིན་འགྲུབ་པར་མཛོད།  །བསྟོད་པ་དེ་ལས་ཅུང་ཟད་རྒྱས་པར་འདོད་ན།  བྷྱོ༑ བསྐལ་པའི་མེ་དཔུང་དང་མཚུངས་འབར་འཁྲུགས་པའི། །བྱིན་ཟ་རླུང་ནག་འཚུབ་མའི་གུར་གྱི་ནང། །འཇིགས་རུང་ཐོད་པ་གསར་རྙིང་བརྩེགས་
པའི་མཁར། །འབོད་གྲོགས་བདག་པོའི་ཕོ་བྲང་བརྟན་པ་འཕྲོག་དེ་དབུས་སྟོང་གསུམ་སྐད་ཅིག་མྱུལ་བྱེད་པའི། །རྫུ་འཕྲུལ་རླུང་གི་གཤོག་ལྡན་བོང་བུའི་སྟེང། །མཐིང་ནག་སྟང་ཟིལ་རི་བོ་ལྟར་བརྗིད་པའི། །ཆེ་མཆོག་བདུད་མོ་

[077B] །དམར་ཟླུམ་གློག་ལྟར་གཡོ་བའི་སྡང་མིག་གིས། །བལྟས་པ་ཙམ་མོད་བདུད་སྡེའི་སྙིང་འགས་ཤིང། །སྲིད་གསུམ་ཟ་ནུས་གདངས་པའི་ཁ་རླངས་ཀྱིས། །སྲོག་འཕྲོག་གཤིན་རྗེའི་ལྕམ་གཅིག་མ་ལ་བསྟོད། །ཧ་ཧ་ལ་སོགས་
དྲག་པོའི་ང་རོ་ནི། །དབྱར་སྐྱེས་རྡ་གསང་འབུམ་གྱི་རྗེས་འགྲོ་ལྡིར། །རབ་དམར་གཡོ་བའི་ལྗགས་ཀྱི་གློག་འོད་སྟོང། །ནམ་མཁའི་ཕ་མཐར་འཁྱུག་པ་ཁྱོད་ལ་བསྟོར། །ཁྲག་གི་རལ་པ་བར་སྣང་ཡངས་པོའི་ཁྱོན། །གཡེང་བའི་གར་དུ་རྩེ་བ་
ལྷུར་ལེན་ལ། །བ་སྤུའི་ཁུང་བུ་ཀུན་ནས་ཚ་ཟེར་གྱི། །མེ་ལྕེས་སྟོང་གསུམ་འགེང་བ་ཁྱོད་ལ་བསྟོད། །ཕྱག་གཡས་རལ་གྲི་འབར་བ་གདེངས་ཙམ་གྱིས། །ནག་པོའི་གཡུལ་ངོ་མཐའ་དག་ཕམ་བྱེད་ཅིང། །གཡོན་པ་སྒྲུབ་ལ་གང་
བསམ་སྟེར་བྱེད་པའི། །ནེའུ་ལེས་རེ་བ་སྐོང་བ་ཁྱོད་ལ་བསྟོད། །སྤྱི་བོའི་གཙུག་དང་ལྟེ་བའི་དཀྱིལ་འཁོར་ནས། །ཟླ་ཉི་འབར་བའི་འོད་བརྒྱ་ཕྱོགས་བཅུར་འགྱེད། །ཧ་ལའི་ཁ་རླངས་ཆེར་འཐིངས་ལྟོ་འགྲོ་དང། །རུས་པའི་རྒྱན་
ཆས་སྤ་བ་ཁྱོད་ལ་བསྟོད། །སྟོང་གསུམ་སྐད་ཅིག་བགྲོད་ནུས་རྫུ་འཕྲུལ་གྱི། །གཤོག་པས་མཆོག་རབ་རི་ཡང་རྡུལ་བཞིན་འཐོར། །ནག་ཕྱོགས་བྲང་འགྲོའི་སྲོག་ལ་ཆེས་རྣོ་བའི། །མཁའ་འགྲོའི་དབང་ཕྱུག་ལྷ་མོ་ཆེ་ལ་བསྟོད། །དེ་ལྟར་
མོས་པས་ཅུང་ཟད་ཁྱོད་བསྟོད་ན། །མ་ལྟར་བྱམས་ཤིང་གཏན་ཀྱི་མཛའ་མོ་ལྟར། །རྗེས་ཆགས་འཆིང་བ་དམ་པོས་རྟག་འཁྱུད་ནས། །མཆོག་ཐུན་དངོས་གྲུབ་ཡིད་བཞིན་འགྲུབ་པར་མཛོད།  །འཁོར་གྱི་བསྟོད་པ་ནི།  ཀླུ་ལ་དབང་སྒྱུར་ཆུ་

[078A]༄༅། །སྲིན་ཁྲོས་པའི་གདོང།  །གནམ་ལྕགས་མཚོན་ཆ་བུ་ཡུག་ལྟར་ཕབ་ནས།  །དགྲ་བགེགས་མ་ལུས་ཚར་གཅད་ཐོགས་མེད་ཀྱི། །མཐུ་རྩལ་ནུས་པའི་བདག་ཉིད་ཁྱོད་ལ་བསྟོད། །འོད་འབར་ལྷུན་པོའི་ཁ་
དོག་ལ་འཁུ་བའི། །དཀར་སེར་དམར་སྔོའི་མདངས་ཆགས་མ་མོ་བཞི། །རང་འདྲས་སྟོང་ཁམས་ཡོངས་འགེངས་རྣལ་འབྱོར་གྱི། །ཕྲིན་ལས་ལྷུན་གྱིས་གྲུབ་མཛད་རྣམས་ལ་བསྟོད། །གཞན་ཡང་ཟ་བྱེད་ནག་མོ་བ་ལེ་མ། །རབ་མྱུར་
ལས་ཀྱི་ཕོ་ཉ་ཁྲི་སྨན་སོགས། །བཀའ་ཉན་སྤྲུལ་པ་སྣང་སྲིད་སྡེ་བརྒྱད་ཀྱི། །དཔུང་ཚོགས་འཁོར་དང་བཅས་ལ་བདག་བསྟོད་དོ།  །ཞེས་པ་དང་གཞན་ཡང་སྤྲོ་ན།  སེམས་ཉིད་ཕྲིན་ལས་ མ་དང།  ལྷ་ལ་དབང་སྒྱུར་ མ་གཉིས་ཀྱིས་ཀྱང་བསྟོད་
ཕྲིན་ལས་འཆོལ་བ་ནི།  བྷྱོ༑ འདོད་ཁམས་དབང་སྒྱུར་དཔལ་ལྡན་རེ་མ་ཏཱི། །གྲངས་མེད་རྣམ་འགྱུར་སྤྲུལ་འཁོར་དང་བཅས་པས། །རྡོ་རྗེ་འཆང་དང་སྔོན་བྱོན་པད་དཀར་ཅན། །རིམ་བརྒྱུད་བླ་མ་ལྷ་ཡི་དམ་ཚིག་བཞིན། །རྒྱལ་བའི་བསྟན་
པ་ཆེས་དཀར་འོ་མའི་མཚོ། །བསྲུབས་སྐྱེས་དགའ་ལྡན་རིང་ལུགས་བདུད་རྩི་མཆོག་རིས་བྲལ་འགྲོ་བ་ཡོངས་ཀྱི་ཕན་བདེའི་སྲོག་སྤེལ་ཕྱིར་ནམ་ཡང་མི་གཡོ་རྒྱས་པར་མཛོད། །བསོད་ནམས་ཞིང་མཆོག་གཙུག་ལག་ཆོས་འཁོར་རྣམས། །སྡེ་
བཞིའི་ཕྲིན་ལས་རབ་ཏུ་འཕེལ་བ་དང། །འཇིག་རྟེན་ཁམས་སུ་དཀར་མིན་ལས་ཀྱི་འབྲས། །མི་ཤིས་རྒུད་པ་མཐའ་དག་ཞི་བར་མཛོད། །བསྟན་འཛིན་བཤེས་གཉེན་དམ་པའི་ཚོགས་རྣམས་ཀྱི། །ལེགས་མཛད་སྐུ་ཚེ་རབ་ཏུ་འཕེལ་བ་དང། །ཆོས་

[078B] །ཕྱི་ནང་མཐུན་རྐྱེན་ཡིད་བཞིན་འགྲུབ་པར་མཛོད། །ཡིད་ཀྱི་མཁའ་ངོས་ཆགས་པའི་ནད་གདོན་སོགས། །སྒྲིབ་པའི་རྡུལ་ཚོགས་མ་ལུས་ཞི་བ་དང། །ཆོས་སྲིན་ཡོན་ཏན་ཉི་འོད་དགུང་ནས་འཆར། །དགྲ་བགེགས་
སྡེར་བཅས་གཞོམ་པའི་ཕྲིན་ལས་མཛོད།  །བསྐུལ་ནི།  བྷྱོ༑ སྡེ་བརྒྱད་བདག་མོ་གཤིན་རྗེའི་ལྕམ། །བདུད་མོ་ནག་མོ་རེ་མ་ཏཱི། །མཚོན་ཆ་ཐོག་གི་ཚ་ཚ་ཡིས། །སྲིད་པ་གསུམ་གྱི་ཁྱོན་རྣམས་འགེངས། །དྲག་པོའི་དབུགས་རྒྱུ་གཅིག་གིས་ཀྱང། །རི་རབ་
རྡུལ་ཕྲན་བཞིན་དུ་འཐོར། །ཁྱོད་ཀྱི་སྡང་མིག་ཙམ་གྱིས་ཀྱང། །ནག་པོ་བདུད་ཀྱི་སྡེ་དཔུང་འཇོམས། །གང་དུ་བསམ་པ་དེ་ཡི་མོད། །རྫུ་འཕྲུལ་ཤུགས་ཀྱིས་སྐོར་བ་བྱེད། །དུས་གསུམ་རྒྱལ་བ་ཐམས་ཅད་ཀྱི། །བསྟན་སྲུང་དབང་མོ་མཐུ་རྩལ་ཅན། །
གཞན་ཡང་སྲིན་མོ་ཆུ་སྲིན་གདོང། །ཁ་ནས་ནད་ཀྱི་ན་བུན་འཐིབས། །དགྲ་བགེགས་ཁྲག་གི་དྲི་ཚོར་བས། །བཟོད་མེད་རིངས་པའི་ཤ་ཟན་མོ། །ཕྱོགས་བཞིའི་ལས་མཛད་མཁའ་འགྲོ་དང། །བཀའ་ཉན་སྤྲུལ་པ་ཡང་སྤྲུལ་ཚོགས། །ལྷ་ཀླུ་
གནོད་སྦྱིན་མ་མོ་སོགས། །གྲངས་མེད་དཔུང་དང་བཅས་པ་ལ། །དྲག་པོའི་ཕྲིན་ལས་གཉེར་བ་ནི། །སངས་རྒྱས་བསྟན་པ་གཉན་པོ་བཤིག་དཔལ་ལྡན་བླ་མར་ཞེ་སྡང་ཞིང། །དགེ་འདུན་ཆོས་འཁོར་འཇོམས་པར་བྱེད། །རྣལ་འབྱོར་ཆོས་བཞིན་བསྒྲུབ་
པ་ལ། །བར་དུ་གཅོད་པའི་བགེགས་རིགས་དང། །གནོད་པར་བྱེད་པའི་དགྲ་བོ་རྣམས། །སྐད་ཅིག་ཉིད་ལ་ཚར་ཆོད་ཅིག། །འབར་བའི་རལ་གྲིས་མགོ་བོ་ཁོས། །བདུད་ཀྱི་ཁྲམ་ཤིང་བྱང་བུར་ཐོབ། །སྣ་ཚོགས་མཚོན་ཆའི་ཆར་ཕོབ་ལ། །ཤ་རུས་

[079A]༄༅། །རྡུལ་ཕྲན་བཞིན་དུ་གཏུབས། །ནད་ཀྱི་རྐྱལ་པ་ཁ་ཕྱེ་ནས། །དགྲ་བགེགས་ཡུལ་ཁམས་བརླག་པར་མཛོད། །བསད་པའི་ཤ་ཁྲག་དྲོན་མོ་རྣམས། །རིངས་པའི་ཚུལ་གྱིས་ཞལ་དུ་ཐོབ། །བཅོལ་བའི་ལས་
འདི་ཡོལ་གྱུར་ན། །བརྒྱུད་ལྡན་བླ་མའི་བཀའ་ཡང་བཅག་གསང་སྔགས་གཉན་གྱི་དམ་ཚིག་བྲལ། །དེ་བས་དམ་ལས་མ་འདའ་བར། །ཡིད་ལ་བྲང་པའི་དགྲ་བགེགས་ལ། །མངོན་སྤྱོད་རྟགས་མཚན་མྱུར་དུ་སྟོན། །འཁྲུལ་བྲལ་
རྒྱལ་བའི་བསྟན་པ་སྲུངས། །མཐུན་རྐྱེན་མ་ཐོགས་འགྲུབ་པར་མཛོད།  །བསྐུལ་འདི་དུས་གཏོར་སོགས་ཀྱི་ཚེ་བྱེད། དེ་ནས་གཏང་རག་མཆོད་པ་བྱིན་གྱིས་བརླབས་ལ།  ཨོཾ་ཀཱ་ལི་དེ་ཝཱི་ས་པ་རི་ཝཱ་ར་ཨརྒྷཾ་ སོགས་ཀྱིས་མཆོད་པ་དང་ནང་མཆོད་འབུལ།  སྤྲོས་བྲལ་ཆོས་
དབྱིངས་མ་ཤློ་ཀ་ གཅིག་གིས་བསྟོད་རྗེས། ཡིག་བརྒྱ་བརྗོད་ནས།  མ་རྙེད་ཡོངས་སུ་མ་ཤེས་དང།  །ཞེས་སོགས་ཀྱིས་བཟོད་པར་གསོལ། ཡེ་ཤེས་བརྟེན་ཡོད་ན་བརྟན་བཞུགས་བྱ་བ་དང་སྨོན་ལམ་ཤིས་བརྗོད་ཀྱིས་མཐའ་བརྒྱན་པ་སོགས་སྤྱི་ལྟར་བྱའོ།  །འཆི་མེད་བུ་མོའི་མཛེས་
འཕྲོག་ཞི་བ་མོས། །བདེ་ཆེན་དགའ་བཞིའི་ཉམས་ཀྱིས་རྣལ་འབྱོར་ལ། །ཚིམ་པ་སྟེར་ཡང་བདུད་རིགས་ཐམས་ཅད་ཀྱི། །སྲོག་རྩར་སྤུ་གྲི་ལྟར་རྣོ་རེ་མ་ཏཱི། །གཅིག་ལས་དུ་མར་ཉེར་ཤར་རྣམ་འགྱུར་ལ། །དགྱེས་པ་ཉེར་བསྐྱེད་ཆོག་སྒྲིགས་
དོན་འདུའི་ངག་དབྱངས་གསལ་ཡི་གེར་འཕོས་པ་འདི་བསྐྲུན་པའི། །དགེ་ཚོགས་དུང་དང་ཀུནྡའི་རྗེས་འགྲོ་དེས། །རྒྱལ་བའི་བསྟན་དང་བསྟན་འཛིན་འཕེལ་བ་དང། །མ་གཅིག་འདོད་ཁམས་དབང་མོས་ཉིན་མཚན་དུ། །དབྱེར་མེད་ཕྱི་

[079B] །ལྷུན་གྲུབ་ས་ལམ་བགྲོད་པ་མཐར་ཕྱིན་ཤོག་ །ཅེས་གྲུབ་པའི་དབང་ཕྱུག་ཞང་འགྲོ་བའི་མགོན་པོའི་གདན་ས་གུང་ཐང་གི་ལྷ་མོའི་མངོན་རྟོགས་བསྐང་བཤགས་བསྟོད་བསྐུལ་སོགས་དོན་ཚང་བའི་གཏོར་ཆོག་ཅིག་དགོས་ཞེས་གུང་ཐང་ཆོས་ཁྲི་གྲྭ་
ཚང་གི་དབུ་མཛད་དགེ་སློང་ཚུལ་ཁྲིམས་གྲགས་པས་གཙོས་སྤྱི་ཚོགས་ནས་བསྐུལ་མ་བྱུང་བར་གསོལ་མཆོད་ཡིག་རྙིང་ཁ་ཤས་འདུག་པར་སུས་མཛད་ཀྱི་ཁུངས་ཆོད་པ་སོགས་མ་བྱུང་བས་འདིར་ཐམས་ཅད་མཁྱེན་པ་དགེ་འདུན་རྒྱ་མཚོའི་རྣམ་ཐར་དུ་གུང་ཐང་དུ་ཕེབས་སྐབས་ཤིག་ལྷ་མོ་འདིའི་ཞལ་གཟིགས་བྱུང་བར་
རང་རེའི་ལྷ་མོ་དང་འདྲ་བ་འདུག་ཅེས་བཀའ་སྩལ་བར་གསུངས་པའི་སྲིད་གསུམ་བདག་མོ་དམག་ཟོར་རྒྱལ་མོ་དང་ཐུགས་རྒྱུད་གཅིག་པའི་རྗེ་མོ་རེ་མ་ཏཱི་ཡིན་འདུག་པ་བཞིན་དཔལ་ལྡན་དམག་ཟོར་མའི་གཏོར་ཆོག་ལ་གཞི་བྱས་ནས་འགལ་མེད་ཀྱི་ལུགས་སུ་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའི་
ཡི་གེ་པ་ནི་དར་ཁན་དགེ་སློང་བསྐལ་བཟང་ཡོན་ཏན་གྱིས་བགྱིས་པའོ།།    ༈    །།མེ་སྟག་ལོ་ནས་རིམ་སྩལ། མྱུར་མཛད་ཡེ་ཤེས་མགོན་པོ་འཁོར་དང་བཅས་པར་གསེར་སྐྱེམས་ཀྱི་མཆོད་པ་འབུལ་བའི་ཚུལ་ནི་གསེར་སྐྱེམས་ཀྱི་རྫས་ལེགས་པར་ཚོགས་པ་ལ་བྱིན་གྱིས་བརླབས་ནས་
འབུལ་ཚིག་འདི་ལྟར་རོ།  །ཧཱུཾ༑ ཐུགས་རྗེའི་བདག་ཉིད་རྩ་བརྒྱུད་བླ་མ་དང། །དངོས་གྲུབ་གཏེར་མཛོད་ཡི་དམ་དཀྱིལ་འཁོར་ལྷ། །དཔའ་བོ་མཁའ་འགྲོ་དཀར་ཕྱོགས་སྲུང་མ་རྣམས། །གསེར་སྐྱེམས་འདོད་ཡོན་མཆོད་པ་བཞེས་སུ་གསོལ། །ཁྱད་
པར་འགྲོ་ལ་བུ་བཞིན་རྟག་བརྩེ་ཡང། །མ་རུངས་འདུལ་ཕྱིར་ཁྲོ་རྒྱལ་འབར་བའི་སྐུར། །སྟོན་མཛད་ནག་པོ་ཆེན་པོ་ཕྱག་དྲུག་མགོན། །གསེར་སྐྱེམས་འདོད་ཡོན་མཆོད་པ་བཞེས་སུ་གསོལ། །འདོད་ཁམས་དབང་མོ་ཀྵི་ཏྲ་པཱ་ལ་སོགས། །

[080A]༄༅། །སྲོག་གཅོད་གནོད་སྦྱིན་བཞི་དང་གཙང་རིས་ཀྱི། །དཔལ་མགོན་དམ་ཅན་རྒྱ་མཚོ་གྲངས་མེད་དཔུང། །གསེར་སྐྱེམས་འདོད་ཡོན་མཆོད་པ་བཞེས་སུ་གསོལ། །བློ་བཟང་རྒྱལ་བ་གཉིས་པའི་བསྟན་པ་དར་
དགེ་འདུན་སྡེ་དང་བསྟན་འཛིན་ཕྲིན་ལས་སྤེལ། །བདག་ཅག་འདི་ཕྱི་བར་དོའི་གནས་སྐབས་ཀུན། །བླ་མ་མགོན་པོས་གཡེལ་མེད་སྐྱབས་མཛོད་ཅིག་བླ་མའི་སྐུ་དགྲ་སངས་རྒྱས་བསྟན་ལ་འཚེ། །རྣལ་འབྱོར་མཐོ་འཚམས་དམ་ཆོས་སྒྲུབ་པའི་
བགེགས། །མ་ལུས་ཐལ་བའི་རྡུལ་བཞིན་རློག་པ་དང། །བཅོལ་བའི་ཕྲིན་ལས་ཡིད་བཞིན་འགྲུབ་པར་མཛོད།  །ཅེས་པ་འདི་ནི་རི་ཁྲོད་པ་དགེ་སློང་བློ་བཟང་ཕུན་ཚོགས་ཀྱིས་མྱུར་མཛད་ཡེ་ཤེས་མགོན་པོ་ཕྱག་དྲུག་པ་ལ་གསེར་སྐྱེམས་འབུལ་བའི་ཚིགས་བཅད་ཅིག་དགོས་ཞེས་བསྐུལ་ངོར་
ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།སླུ་མེད་བླ་མ་རྒྱལ་བ་ཞི་ཁྲོའི་ལྷ། །ཁྱད་པར་སྲིད་གསུམ་དབང་སྒྱུར་རེ་མ་ཏཱི། །དྲེགས་པའི་གཙོ་བོ་གནོད་སྦྱིན་ལྕམ་སྲིང་ཆེ། །འཁོར་ཚོགས་དམ་ཅན་དཔུང་དང་བཅས་
པ་ཡིས། །མཉམ་མེད་རྒྱལ་བའི་བསྟན་པ་དར་བ་དང། །དེ་འཛིན་འདྲེན་མཆོག་བསྐལ་བཟང་རྒྱ་མཚོའི་སྡེའི། །བར་གཅོད་འཚེ་བ་ཀུན་སོལ་མཐུན་རྐྱེན་གྱི། །བཞེད་པ་ལྟུན་གྲུབ་རྣལ་འབྱོར་སྟོང་གྲོགས་མཛོད།  །ཅེས་པ་འདི་ནི་པདྨ་ཕྲིན་ལས་ཀྱིས་
དཔལ་ལྡན་ལྷ་མོ་དང་ལྕམ་སྲིང་གི་ཕྲིན་བཅོལ་གཤམ་དུ་འཐུད་རྒྱུའི་བདེན་ཚིག་འདི་བཞིན་དགོས་ཚུལ་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།བྷྱོ་རབ་འབྱམས་རྒྱལ་ཀུན་བསྟན་པ་བསྲུང་བའི་ཕྱིར། །དཔལ་ལྡན་རྡོ་རྗེ་

[080B] །ཞི་རྒྱས་དབང་དྲག་རོལ་པ་སྣ་ཚོགས་ཀྱིས། །སྲིད་གསུམ་དབང་མཛད་དམག་དང་ཟོར་གྱི་རྒྱལ། །མ་གཅིག་དཔལ་གྱི་ལྷ་མོ་གདོང་ཅན་གཉིས། །བཀའ་ཉན་དུས་བཞིའི་རྒྱལ་མོ་བསྟན་སྐྱོང་སོགས། །འཁོར་ཚོགས་གྲངས་མེད་དང་བཅས་
འདིར་གཤེགས་ནས། །རྩེ་གཅིག་རེ་བའི་སྐྱབས་སུ་བརྟན་པར་བཞུགས། །ཕྱི་ཡི་སྤྱན་གཟིགས་གནམ་ས་བར་སྣང་གང། །ནང་གི་མཆོད་གཏོར་ཟག་མེད་བདུད་རྩིར་འཁྱིལ། །གསང་བ་བདེ་ཆེན་མཆོད་བས་མཉེས་བགྱི་ན། །བདག་གིར་བཞེས་ནས་མཐུན་པའི་
དངོས་གྲུབ་སྩོལ། །རྣལ་འབྱོར་འདོད་པ་ཡོངས་སྩོལ་དཔག་བསམ་དབང། །དགྲ་བགེགས་ཐལ་བར་རློག་པའི་གནམ་ལྕགས་ཐོག་དམག་ཟོར་རྒྱལ་མོ་མ་གཅིག་དཔལ་གྱི་ལྷ། །འཁོར་ཚོགས་དཔུང་དང་བཅས་ལ་ཕྱག་འཚལ་བསྟོད། །དགའ་ལྡན་
བསྟན་དར་འཇིག་རྟེན་བདེ་ཞིང་སྐྱིད། །བསྐལ་བཟང་རྒྱ་མཚོའི་མགོན་མཆོག་ཞབས་བརྟན་ཅིང། །འགལ་རྐྱེན་ཀུན་སོལ་བདག་ཅག་སྲུང་བ་དང། །རྣམ་བཞིའི་ཕྲིན་ལས་འདོད་དོན་ལྷུན་གྲུབ་མཛོད།  །ཅེས་པ་འདི་ནི་སྲིང་མོ་དབྱངས་ཅན་སྒྲོལ་མས་ངག་འདོན་བྱེད་རྒྱུར་
ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།    ༈    །།འདོད་གསོལ་གྱི་ཚིགས་སུ་བཅད་པ་ལས་བཞིའི་བསམ་དོན་མྱུར་འགྲུབ་བཞུགས་སོ།  །དངོས་གྲུབ་ཀུན་གྱི་འབྱུང་གནས་བླ་མ་ལྷའི། །སྤྱན་སྔར་བསྟན་པ་བསྲུང་བར་ཁས་བླངས་པའི། །
དྲེགས་པའི་སྡེ་དཔོན་བེ་ཧར་གསུང་གི་རྒྱལ། །རྡོ་རྗེ་གྲགས་ལྡན་འཁོར་བཅས་མ་གཡེལ་དགོངས། །ཐུབ་བསྟན་སྙིང་པོ་ཞྭ་སེར་ཅན་གྱི་བསྟན། །ལྷག་པར་སྤེལ་བའི་གཡར་དམ་ཇི་བཞིན་དུ། །དེ་འཛིན་དམ་པ་དགེ་འདུན་སྡེ་དང་བཅས། །བཞེད་

[081A]༄༅། །དགུ་འགྲུབ་ཅིང་ཕྲིན་ལས་རྒྱས་པར་མཛོད། །ཁྱད་པར་ལས་ཀྱིས་འབྲེལ་བའི་སྐྱེ་བོའི་ཁོག་འཁྲུལ་མེད་བརླབས་ཏེ་སྤྱི་དང་བྱེ་བྲག་གི་བླང་དོར་ལེགས་པར་འདོམས་ནས་བསྟན་དང་འགྲོར། །དུས་ཀུན་དགེ་
བའི་དགའ་སྟོན་མྱུར་དུ་སྩོལ། །ཁྲོ་རྒྱལ་གཤིན་རྗེའི་གཤེད་སོགས་ཕྱོགས་བཅུ་ཡི། །བདེ་གཤེགས་བཀའ་སྡོད་བཅས་པའི་མཐུ་དང་བྱིན། །ལྷ་ཁྱོད་གསང་གསུམ་དཔུང་དུ་ལེགས་ཕབ་སྟེ། །འགྲན་ཟླ་བྲལ་བའི་ནུས་སྟོབས་འབར་གྱུར་ཅིག་དགའ་
ལྡན་བསྟན་པ་བསྲུང་བའི་དགྲ་ལྷའི་གཙོ། །སྟོང་ཁམས་སྡེ་བརྒྱད་ཡོངས་ཀྱི་རྒྱལ་པོ་རུ། །མངའ་གསོལ་འཕང་དུ་བསྟོད་ན་དམ་ཚིག་བཞིན། །བསྟན་དང་བསྟན་འཛིན་སྲུང་ལ་མ་གཡེལ་ཞིག་ །ཅེས་པ་འདི་ནི་མེ་ཡོས་གནས་ཆུང་ཆོས་རྒྱལ་ཆེན་པོ་ཁོག་ཞུགས་ཀྱི་
བརྟེན་དབྱེ་གསལ་དོད་པ་མ་བྱུང་བའི་སྐབས། མཁས་གྲུབ་ཀུན་གྱི་གཙུག་རྒྱན་བཀའ་དྲིན་གསུམ་ལྡན་ཁྲི་ཆེན་རྡོ་རྗེ་འཆང་ནས་བསྟན་སྲུང་འདི་ཉིད་དགའ་ལྡན་བསྟན་པའི་སྲུང་མ་ཁྱད་པར་ཅན་ཞིག་ཡིན་པས་ན་གོང་སྨོས་དོན་ཚང་བའི་འདོད་གསོལ་སྒྲ་དབྱངས་གླིང་པ་སོགས་འབྲེལ་ཆགས་ནས་བཏོན་ཆོག་པ་
ཞིག་བརྩམས་ན་ལེགས་ཞེས་བཀའ་སྩལ་པ་སྤྱི་བོར་ནོད་དེ་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།མགོན་ཁྱོད་ཡིད་ལ་དྲན་པ་ཙམ་གྱིས་ཀྱང། །བར་གཅོད་བགེགས་རིགས་མིང་གི་ལྷག་མ་རུ། །འཇོམས་མཛད་བླ་
མ་གཤིན་རྗེའི་གཤེད་པོ་ཡིས། །བདག་ཅག་རྣམ་ཀུན་དགེ་ལེགས་དངོས་གྲུབ་སྩོལ།  །འདིར་གཞི་བདག་ལ་མཆོད་གཏོར་བསངས་ལ་སོགས་པ་བྱ་བར་འདོད་པས། རང་ཡི་དམ་གྱི་ང་རྒྱལ་གྱིས་མཚོད་པ་དང་གཏོར་མ་རྣམས་ཡི་དམ་དེའི་གཞུང་བཞིན་ལེགས་པར་བྱིན་གྱིས་བརླབས།  ཨོཾ་སརྦ་བིད་

[081B] སུ་ར་སུ་ར། ཨཱ་ཝརྟ་ཡ། ཨཱ་ཝ་རྟ་ཡ་ཧོཿ། བཛྲ་སྥར་ཎ་ཁཾ།  ཞེས་པའི་སྔགས་དང་ནམ་མཁའ་མཛོད་ཀྱི་ཕྱག་རྒྱས། བསངས་མཆོད་དང་སྤྱན་གཟིགས་ལ་སོགས་པ་རྣམས།  བླ་མ་ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་མ་ཡུལ་ལྷ་གཞི་
བདག་ལ་སོགས་པ་ཐམས་ཅད་མཉེས་པར་བྱེད་པའི་འདོད་ཡོན་གྱི་ཕུང་པོ་ཟད་མི་ཤེས་པ་རྒྱ་ནམ་མཁའི་མཐའ་དང་མཉམ་པར་གྱུར་ བར་བསམས་ནས་བྱིན་གྱིས་བརླབས་ཏེ་འདི་ལྟར་བརྗོད་པར་བྱའོ།  །ཧཱུཾ༑ ལྷུན་གྲུབ་བདེ་ཆེན་ཆོས་དབྱིངས་ཕོ་བྲང་ནས། །སྐྱབས་
གནས་ཀུན་འདུས་རྩ་བརྒྱུད་བླ་མ་དང། །ཡི་དམ་བདེ་གཤེགས་རྒྱལ་སྲས་སློབ་མར་བཅས། །དཔའ་བོ་མཁའ་འགྲོའི་ཚོགས་རྣམས་གནས་འདིར་གཤེགས། །འགྱུར་མེད་གར་བཞུགས་རྡོ་རྗེའི་ཕོ་བྲང་ནས། །བསྟན་པ་སྐྱོང་མཛད་མཐུ་ལྡན་སྲུང་
མའི་ཚོགས། །རང་རང་བཀའ་ཉན་འཁོར་དང་བཅས་པ་རྣམས། །ཐོགས་པ་མེད་པར་གནས་འདིར་གཤེགས་སུ་གསོལ། །ཕུན་ཚོགས་འདོད་དགུ་མ་ཚང་མེད་པའི་ནོར། །ས་ལ་གཡང་དུ་འཁྱིལ་བའི་དབྱིག་འཛིན་གཞི། །སྐྱོང་མཛད་ཨ་
ཙ་ཐོབ་ཧོན་འཁོར་དང་བཅས། །ཡིད་མགྱོགས་རྫུ་འཕྲུལ་ཤུགས་ཀྱིས་གནས་འདིར་གཤེགས། །སྲིད་པའི་ལྷ་ཁྱོད་དགྱེས་དགུར་རོལ་པའི་གནས། །རྩ་བ་རབ་བརྟན་གསེར་གྱི་ས་གཞིར་ཆགས། །རྩེ་མོ་ཚངས་པའི་འཇིག་རྟེན་སྙེག་བཟོད་པའི། །གངས་རི་
དཔལ་དང་ལེགས་ལྡན་ལྟ་ན་སྡུག་ནང་དུ་རིན་ཆེན་ལས་གྲུབ་གཞལ་མེད་ཁང། །འཆི་མེད་ལོངས་སྤྱོད་ཡོངས་སུ་འཁྱིལ་པ་ནས། །མཐུ་ལྡན་གཞི་བདག་ཆེན་པོ་འཁོར་དང་བཅས། །དགྱེས་པའི་དབང་གིས་གནས་འདིར་གཤེགས་སུ་གསོལ། །

[082A]༄༅། །གཞན་ཡང་ཡུལ་ཕྱོགས་འདིར་གནས་གཞི་ཡི་བདག་ལྷ་ཀླུ་ལ་སོགས་མཐུ་ཆེན་འཁོར་དང་བཅས། །དེང་འདིར་མཆོད་སྦྱིན་མགྲོན་དུ་མྱུར་གཤེགས་ལ། །མདུན་དུ་རང་རང་དགྱེས་པའི་གདན་ལ་བཞུགས། །
བདེ་སྟོང་ཡེ་ཤེས་རོལ་པ་ལས་བྱུང་བའི། །ཕྱི་དང་ནང་གི་ཉེར་སྤྱོད་མཐའ་ཡས་དང། །རྟག་ཏུ་དབང་པོ་རྣམ་དྲུག་ཚིམ་བྱེད་པའི། །ཡིད་འོང་འདོད་པའི་ཡོན་ཏན་མ་ལུས་འབུལ། །རང་སྲུང་གོ་ཁྲབ་དགྲ་འཇོམས་མཚོན་ཆ་དང། །མྱུར་མགྱོགས་
རྟ་དང་གཡག་ལུག་བྱ་ཁྱི་སོགས། །མཐུན་རྫས་སྤྱན་གཟིགས་ས་དང་བར་སྣང་ཁྱོན། །དོག་པོར་གང་འདི་དགྱིས་པ་བསྐྱེད་ཕྱིར་འབུལ། །མི་དབང་ལ་འོས་རྒྱལ་སྲིད་རིན་ཆེན་བདུན། །ནོར་བུ་སྨན་འབྲུ་གོས་དང་བཟའ་བཏུང་སོགས། །
སྲིད་ན་དགོས་པའི་ལོངས་སྤྱོད་མ་ཚང་མེད། །དངོས་བཤམས་ཡིད་ཀྱིས་སྤྲུལ་ནས་ལེགས་པར་མཆོད། །རབ་འབར་མེ་ནང་དྲི་ཞིམ་སྨན་སྣ་དང། །ལྗོན་ཤིང་ཕུར་མ་བསྲེགས་པའི་དུང་སྦྲིན་ཚོགས། །རྣམ་མང་འདོད་ཡོན་རྒྱུ་མཚོར་བྱིན་བརླབས་
པས། །མཉེས་ཤིང་ཉམས་གྲིབ་མི་གཙང་དག་གྱུར་ཅིག། སྐུ་བཞིའི་བདག་ཉིད་རྩ་བརྒྱུད་བླ་མ་དང། །ཡི་དམ་རྒྱལ་བ་དེ་སྲས་སློབ་མར་བཅས། །དཔའ་བོ་མཁའ་འགྲོ་དམ་ཅན་དཀར་ཕྱོགས་ཀྱི། །སྲུང་མ་འཁྲོ་དང་བཅས་པ་མ་ལུས་
བསངས། །ཡངས་པའི་ནོར་འཛིན་ཁྱོན་ལ་མཐུ་སྟོབས་ཀྱི། །འཁོར་ལོས་དབང་སྒྱུར་ཨ་ཙ་ཐོབ་ཧོན་དང། །ལས་བྱེད་སྤྲུལ་པ་སྡེ་དཔུང་བཅས་པ་སོགས། །ཕྱོགས་འདིར་གནས་པའི་གཞི་བདག་མ་ལུས་བསངས། །སྟོང་གསུམ་ལྟ་བུར་ཡངས་

[082B] །རྡོ་རྗེ་གསུམ་དངོས་ཟག་མེད་བདུད་རྩི་ཆེ། །བཟའ་བཅའི་གཏོར་མ་རི་ལྟར་སྤུངས་པ་འདི། །ལྷ་ཆེན་གཞི་བདག་འཁོར་བཅས་ཞལ་དུ་འབུལ། །བདག་ཅག་དཔོན་སློབ་རྒྱུ་སྦྱོར་འཁོར་དང་བཅས། །ལྐོག་གྱུར་མི་ཤེས་དབང་དུ་གྱུར་པའི་མཐུས། །
ནོངས་པ་གང་བགྱིས་དེང་འདིར་རབ་བཤགས་ན། །བཟོད་པར་བཞེས་ནས་དངོས་གྲུབ་སྩལ་དུ་གསོལ། །ཧཱུཾ༑ གདོད་ནས་རང་བཞིན་རྣམ་དག་མཁའ་དབྱིངས་ངོས། །མཐུ་སྟོབས་ཆུ་འཛིན་སྟག་པོར་འཁྲིགས་པ་ལས། །ཕྲིན་ལས་ཆར་རྒྱུན་ཡིད་བཞིན་འབེབས་
མཛད་པའི། །བོག་ཐོ་གཞི་ཡི་བདག་པོ་ཁྱོད་ལ་བསྟོད། །རིན་ཆེན་ཁྲི་སྟེང་སྟོན་ཟླ་གསར་བའི་སྐུ། །རབ་དཀར་ལྷ་རྫས་དར་གྱི་ཕང་ཕུང་ཅན། །ཕྱག་གཡས་ལྕགས་ཀྱུ་གཡོན་པ་དགོས་འདོད་ཀྱི། །ནོར་བུའི་གཞོང་པ་འཛིན་པ་ཁྱོད་ལ་བསྟོད། །རེས་འགའ་
རྫུ་འཕྲུལ་ཤུགས་ལྡན་རྟ་མཆོག་སྟེང། །དར་མདུང་ཞགས་པས་བས་རྒོལ་འབུག་ཅིང་འཆིང། །སྟག་ལྤགས་གོས་གྱོན་དྲག་ཤུལ་རྔམས་པའི་ཚུལ། །སྟོབས་ལྡན་དཔའ་བོ་ཆེན་པོ་ཁྱོད་ལ་བསྟོད། །དགའ་བསྐྱེད་ཡིད་འཕྲོག་བཙུན་མོ་སྲས་བློན་དང། །
ལས་བྱེད་ཕོ་ཉ་གཡོག་འཁོར་དཔུང་གི་ཚོགས། །གཞན་ཡང་ཕྱོགས་འདིར་གནས་པའི་སྡེ་བརྒྱད་ལ། །བདག་ཅག་རེ་བའི་སེམས་ཀྱིས་བསྟོད་པར་བགྱི། །ཁྱོད་མཐུ་སྣང་སྲིད་གསལ་བྱེད་འོད་ཟེར་གྱིས། །འཆི་མེད་ཚེ་དང་མི་འཛད་ནོར་གྱི་གཏེར། །དཔལ་
འབྱོར་སྙན་གྲགས་རིགས་བརྒྱུད་ལ་སོགས་པའི། །སྣོད་བཅུད་ལེགས་ཚོགས་ཕྱྭ་དང་གཡང་དུ་ཁུགས། །དཀར་པོའི་ལས་ལས་རྟག་ཏུ་བདེ་འབྱུང་ཞིང། །ནག་པོའི་འབྲས་བུ་སྡུག་བསྔལ་མི་འཁྲུལ་ཕྱིར། །རང་གི་བདེ་སྡུག་ཚོར་བ་དབེར་གྱིས་

[083A]༄༅། །ལ༑ ༑རྟག་ཏུ་འགྲོ་རྣམས་ཕན་པས་སྲུང་བར་མཛོད། །ལྷར་བཅས་འགྲོ་བ་ཡོངས་ཀྱི་ཕན་བདེའི་གཞི། །ཐུབ་བསྟན་སྙིང་པོ་རྗེ་བཙུན་བཙོང་ཁ་པའི། །རིང་ལུགས་བཤད་དང་སྒྲུབ་པས་དབྱར་མཚོ་ལྟར། །རིས་
བྲལ་ཕྱོགས་དུས་ཀུན་ཏུ་རྒྱས་པར་མཛོད། །འཇིག་རྟེན་སྤྱི་དང་ཁྱད་པར་ཡུལ་ལྗོངས་འདིར། །ནད་ཡམས་འཁྲུག་རྩོད་ཕྱུགས་ལ་གོད་ཁ་དང། །མུ་གེ་ལ་སོགས་རྐྱེན་ངན་མ་ལུས་པ། །མིང་གི་ལྷག་མ་ཙམ་དུ་ཞི་བར་མཛད། །ཕྱོགས་འདིར་མཐུན་རྐྱེན་དགེ་
ལེགས་རབ་རྒྱས་ཤིང། །ལྷག་པར་ཆོས་བཞིན་སྤྱོད་པའི་གང་ཟག་ལ། །རྟག་ཏུ་གཡེལ་མེད་སྟོང་གྲོགས་མཛད་པ་སོགས། །ཆོས་ལྡན་བསམ་པ་འགྲུབ་པའི་ཕྲིན་ལས་མཛོད།  །དེ་ལྟར་མཆོད་གཏོར་ཕུལ་བའི་རྗེས་སུ་ནོངས་བར་བགྱིས་པའི་རིགས་ལ་བཟོད་གསོལ་བྱས་ནས་
རང་གནས་སུ་གཤེགས་སུ་གསོལ་བ་སོགས་སྤྱི་ལྟར་བྱའོ། །ཞེས་པ་འདི་ནི་ས་འབྲུག་ལོ་ཨོ་རྡོ་ཛུན་གར་ནས་རྣམ་དཀར་གྱི་ཆེད་དུ་ཕོངས་པའི་མི་སྣའི་གྲས་དགེ་སློང་དགེ་ལེགས་ཆོས་འཕེལ་གྱིས་ཕྱོགས་དེའི་གངས་རི་བོག་ཐོའམ། ཨ་ཅ་ཐོབ་ཧོན་དུ་གྲགས་པའི་གཞི་བདག་ལ་གསོལ་མཆོད་ཅིག་དགོས་ཞེས་བསྐུལ་ངོར་ཤཱཀྱའི་དགེ་སློང་
བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།འདིར་ཡེ་ཤེས་སྤྱན་ལྡན་ཀྱི་སྲུང་མ་རྣམས་ལ་མཆོད་གཏོར་འབུལ་བའི་ཚུལ་ནི། རང་ཡི་དམ་གྱི་རྣལ་འབྱོར་དང་ལྡན་པས་མཆོད་གཏོར་ལེགས་པར་བྱིན་གྱིས་བརླབས་ནས་འདི་ལྟར་
བརྗོད་པར་བྱའོ། །ཧཱུཾ༑ རྒྱལ་ཀུན་ཐུགས་རྗེའི་བདག་ཉིད་སྤྱན་རས་གཟིགས། །བསྟན་སྲུང་དབང་པོའི་སྐུར་བསྟན་ཕྱག་དྲུག་མགོན། །སྐྱེ་འགྲོའི་སྲོག་བདག་ལྷོ་ཕྱོགས་གཤིན་རྗེའི་རྒྱལ། །འཁོར་དང་བཅས་པ་གནས་འདིར་གཤེགས་སུ་གསོལ། །སྲིད་པ་

[083B] །གདོང་ཅན་དུས་བཞིའི་བདག་མེ་ལ་སོགས་དང། །གནོད་སྦྱིན་རྒྱལ་པོ་རྣམ་མང་ཐོས་སྲས་སོགས། །དཀར་ཕྱོགས་སྲུང་མ་འཁྲོ་བཅས་གནས་འདིར་གཤེགས། །མདུན་དུ་འདབ་སྟོང་པདྨ་ཡངས་པའི་དབུས། །གསལ་
འཆར་ཉི་མའི་དཀྱིལ་འཁོར་གདན་གྱི་སྟེང། །བསྟན་སྲུང་འཁོར་དང་བཅས་པ་དགྱེས་བཞུགས་ནས། །དངོས་གྲུབ་འདོད་པའི་འབྲས་བུ་སྩལ་དུ་གསོལ། །ཕྱི་ནང་མཆོད་ཡོན་ཉེར་སྤྱོད་རོལ་མོ་དང། །འདོད་ཡོན་རྣམ་ལྔ་གླིང་བཞི་གླིང་ཕྲན་སོགས། །
དངོས་བཤམས་ཡིད་སྤྲུལ་མཆོད་པ་མ་ཚང་མེད། །དབང་པོ་དགྱེས་པ་བསྐྱེད་ཕྱིར་འབུལ་བར་བགྱི། །སྟོང་གསུམ་ལྟ་བུར་རབ་ཡངས་སྣོད་རྣམས་སུ། །རྣམ་དག་རྡོ་རྗེ་གསུམ་གྱིས་བྱིན་བརླབས་པའི། །ཟག་མེད་དམ་རྫས་གཏོར་མའི་རི་བོ་དང། །མི་
འཛད་བདུད་རྩིའི་རྒྱ་མཚོ་འབུལ་གྱི་བཞེས།  །གཏོར་མ་སྔགས་ཀྱིས་འབུལ་བར་འདོད་ན།  བསྟན་སྲུང་འཁོར་དང་བཅས་པའི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོ་འོད་ཀྱི་སྦུ་གུས་གཏོར་མའི་བཅུད་ཐམས་ཅད་དྲངས་ནས་གསོལ་བར་ བསམ་ལ།།
ཨོཾ་སརྦ་དྷ་རྨ་པཱ་ལ་ས་པ་རི་ཝཱ་ར་ཨི་དཾ་པ་ལིཾ་ཏ་ཁ་ཁ་ཁཱ་ཧི་ཁཱ་ཧི།  ཞེས་པ་ལན་གསུམ་ལ་སོགས་པས་གཏོར་མ་ཕུལ། སྔགས་དེའི་མཐར་  ཨརྒྷཾ་ སོགས་བཏགས་པས་མཆོད་པ་དང། འབྲུ་གསུམ་བཏགས་པས་ནང་མཆོད་འབུལ།  ཧཱུཾ༑ དྲན་པ་ཙམ་གྱིས་བར་གཅོད་ཀུན་སེལ་
བའི། །མཐུ་སྟོབས་བདག་ཉིད་མྱུར་མཛད་ཕྱག་དྲུག་མགོན། །འཇམ་དཔལ་བཀའ་སྡོད་དམ་ཅན་ཆོས་ཀྱི་རྒྱལ། །ཡུམ་མཆོག་འཁོར་དང་བཅས་ལ་བསྟོད་བར་བགྱི། །རྒྱལ་ཡུམ་རྡོ་རྗེ་དབྱིངས་ཀྱི་དབང་ཕྱུག་མ། །དྲག་མོའི་སྐུར་

[084A]༄༅། །བསྟན་དམག་ཟོར་རྒྱལ་མོ་དང། །ནོར་བདག་རྒྱལ་ཆེན་རྣམ་མང་ཐོས་སྲས་སོགས། །བསྟན་སྲུང་འཁོར་དང་བཅས་ལ་བདག་བསྟོད་དོ། །བསྟན་དང་བསྟན་འཛིན་ཚོགས་རྣམས་སྐྱོང་བ་དང། །ཁྱད་
པར་རྣལ་འབྱོར་བདག་ཅག་ཆོས་སྒྲུབ་པའི། །འགལ་རྐྱེན་མི་འདོད་མཐའ་དག་རབ་ཞི་ཞིང། །གང་བསམས་ཕྲིན་ལས་ལྷུན་གྱིས་གྲུབ་པར་མཛོད།  །ཅེས་པས་བསྟོད་ཅིང་ཕྲིན་ལས་བཅོལ་ལ་རྗེས་ཀྱི་རིམ་པ་རྣམས་སྤྱི་ལྟར་བྱའོ། །དེ་ལྟར་རྒྱལ་བའི་བསྟན་སྲུང་
ཆེན་པོ་རྣམས་ལ་མཆོད་གཏོར་འབུལ་ཚུལ་འཁྱེར་བདེ་བ་འདི་ནི་ཨོ་རོད་ཛུན་གར་གྱི་ས་སྤྱོད་ནས་མངགས་པའི་མི་སྣ་སྦག་གསོལ་དཔོན་དགེ་སློང་ཚུལ་ཁྲིམས་བཀྲ་ཤིས་ཀྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།    ༈    །།འདིར་མྱུར་མཛད་ཡེ་
ཤེས་ཀྱི་མགོན་པོ་ཕྱག་དྲུག་པ་ལ་མཆོད་གཏོར་འབུལ་བའི་ཚུལ་ནི། རང་ཡི་དམ་གྱི་རྣལ་འབྱོར་དང་ལྡན་པས་མཆོད་གཏོར་རྣམས་བྱིན་གྱིས་བརླབས་ནས།  ཧཱུཾ༑ མྱུར་མཛད་སྤྱན་རས་གཟིགས་དབང་སྙིང་རྗེའི་མཐུས། །མ་རུངས་འདུལ་ཕྱིར་དྲག་པོའི་སྐུར་བསྟན་པ། །ཡེ་ཤེས་
མགོན་པོ་ཡུམ་གཅིག་བཀའ་ཉན་སོགས། །འཁོར་ཚོགས་དཔུང་དང་བཅས་པ་གནས་འདིར་གཤེགས། །མདུན་དུ་འཇིགས་རུང་དུར་ཁྲོད་ཆེན་པོའི་དབུས། །བསྐལ་པའི་མེ་དཔུང་རབ་འབར་གུར་ཁྱིམ་ནང། །པདྨ་ཉི་མའི་གདན་
སྟེང་དགྱེས་བཞུགས་ནས། །སྒྲུབ་མཆོག་བདག་ལ་དངོས་གྲུབ་སྩལ་དུ་གསོལ། །ཕྱི་ཡི་སྤྱན་གཟིགས་ལོངས་སྤྱོད་ས་གཞི་ཁྱབ། །ཉེར་སྤྱོད་འདོད་ཡོན་ལྷ་མོས་བར་སྣང་ཁེངས། །མཆོད་གཏོར་གསང་བའི་དམ་རྫས་མཚང་མེད། །

[084B] །ཟག་མེད་བདེ་སྟོང་རོལ་པ་ལས་བྱུང་བའི། །ཤ་ཁྲག་གཏོར་མའི་རི་བོ་མཁའ་ལ་སྙེག་བདུད་རྩིའི་བཏུང་བ་རྒྱ་མཚོ་ལྟར་འཁྱིལ་བ། །མྱུར་མཛད་མགོན་པོ་འཁོར་དང་བཅས་ལ་
འབུལ།  །མཚམས་འདིར་གཏོར་མ་གཏོར་ཆོག་ནས་འབྱུང་བའི་སྔགས་ཀྱིས་ཕུལ་ཀྱང་ཆོག་ཅིང་མ་བྱས་ཀྱང་རུང།  སྤངས་རྟོགས་ཡོན་ཏན་མ་ལུས་རབ་རྫོགས་པའི། །བླ་མ་ཡི་དམ་དབྱེར་མེད་སྙིང་རྗེའི་ལྷ། །མཐུ་ལྡན་བསྟན་སྲུང་དབང་པོའི་སྐུར་བསྟན་པ། །མྱུར་མཛད་ནག་པོ་ཆེན་པོ་
ཁྱོད་ལ་བསྟོད། །དགྱེས་པའི་ཡུམ་གཅིག་འདོད་ཁམས་དབང་ཕྱུག་མ། །ཀྵེ་ཏྲ་པཱ་ལ་སྲོག་གཅོད་གནོད་སྦྱིན་དང། །གཙང་རིས་དཔལ་མགོན་དམ་ཅན་རྒྱ་མཚོ་ཡི། །དམག་དཔུང་འཁོར་དང་བཅས་ལ་བསྟོད་པར་བགྱི། །འདི་ཕྱི་བར་དོའི་གནས་
སྐབས་ཐམས་ཅད་དུ། །མགོན་སྐྱབས་གཡེལ་བ་མེད་ཅིང་ཕྱི་ནང་གི་རྐྱེན་ངན་བགེགས་རིགས་ཀུན་ཞི་ཆོས་ལྡན་གྱི། །བསམས་དོན་ཡིད་བཞིན་འགྲུབ་པའི་ཕྲིན་ལས་མཛོད།  །དེ་ལྟར་མྱུར་མཛད་ཡེ་ཤེས་ཀྱི་མགོན་པོ་ལ་མཆོད་གྲོར་འབུལ་ཚུལ་འཁྱེར་བདེ་བ་འདི་ནི་
ཨོ་རྡོ་ཛུན་བར་གྱིས་སྤྱོད་ནས་རྣམ་དཀར་གྱི་ཆེད་དུ་མངགས་པའི་མི་སྣ་ཨུ་གེར་གྱི་རྒྱུད་སྨད་བླ་མ་དབུ་མཛད་དགེ་སློང་ནམ་མཁའ་ཡེ་ཤེས་ཀྱིས་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།བྷྱོ་ལྷུན་གྲུབ་བདེ་བ་ཆེན་པོའི་དང། །སྲིན་
མོ་ཁྲོས་པའི་དྲག་ཤུལ་ཅན། །ཁམས་གསུམ་དབང་མཛད་རེ་མ་ཏཱི། །འཁོར་དང་བཅས་པ་ཁྱེད་རྣམས་ཀྱིས། །པད་དཀར་འཆང་བ་རིམ་བྱོན་སོགས། །སྔོན་གྱི་དམ་ཚིག་རྗེས་དགོངས་ལ། །བསྟན་དང་བསྟན་འཛིན་སྐྱོང་བ་དང། །ཆོས་ལྡན་

[085A]༄༅། །ཕྲིན་ལས་སྒྲུབ་པར་མཛོད། །ཁྱད་པར་འབྲུམ་ཆེན་དཀར་ནག་དང། །གག་ལྷོག་གེག་གེ་འཁྲུ་གཟེར་སོགས། །མི་ཕྱུགས་ནད་ཡམས་མ་ལུས་པ། །ཞི་ཞིང་བཟློག་པའི་ཕྲིན་ལས་མཛོད།  །ཅེས་པ་འདི་ནི་ས་
འབྲུག་ལོ་ཟླ་བ་གཉིས་པ་གསུམ་པའི་ནང་དུ་ལྷ་ལྡན་སོགས་སུ་འབྲུམ་བ་དང་བེག་གེའི་རིམས་ནད་བྱུང་བར་མྱུར་ཞིའི་འདོད་གསོལ་འདི་ལྟ་བུ་དགོས་ཞེས་མགྲོན་གཉེར་གསར་བྱུང་བ་དགེ་སློང་རྒྱ་མཚོ་དབང་ཕྱུག་གིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།
སྲིད་གསུམ་དབང་སྒྱུར་རེ་མ་ཏཱི། །བཀའ་ཉན་བསྟན་སྐྱོང་གྲངས་མེད་དཔུང། །ཁྱད་པར་དབྱར་གྱི་རྒྱལ་མོ་ཆེ། །འཁོར་ཚོགས་རྒྱ་མཚོར་བཅས་པ་ཡིས། །ཐམས་ཅད་གཟིགས་པ་རིམ་བྱོན་སོགས། །དངོས་བརྒྱུད་བླ་མ་ཡི་དམ་གྱི། །དམ་ཚིག་བཞིན་དུ་
བསྟན་པ་དང། །བསྟན་འཛིན་སྐྱེས་བུ་རྟག་ཏུ་སྲུངས། །དེ་ཡི་འགལ་རྐྱེན་ཀུན་ཞི་ཞིང། །དགྲ་བགེགས་མ་ལུས་མྱུར་དུ་སྒྲོལ། །འབྲུམ་ནད་ལ་སོགས་འཚེ་བ་རྣམས། །ཞི་དང་བཟློག་པའི་ཕྲིན་ལས་མཛོད།  །ཅེས་པ་འདི་ནི་ས་འབྲུག་ལྷ་ལྡན་དུ་འབྲུམ་ནད་བྱུང་
སྐབས་མྱུར་དུ་ཞི་བའི་ཕྲིན་བཅོལ་འདི་བཞིན་བརྩམས་ནས་གམ་བཅར་རྣམ་པར་རྒྱལ་བའི་འདུས་གྲར་བཙུགས་ན་ལེགས་ཞེས་གསང་བུ་ཆོས་སྐྱོང་ཆེན་པོའི་ལུང་བཞིན་དུ་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།    ༈    །།རྒྱལ་བ་ཀུན་གྱི་ཡུམ་གཅིག་དཔལ་ལྡན་སྲིད་གསུམ་
དབང་མོ་དབུ་འཕང་བསྟོད་ཅིང་མངའ་གསོལ་བའི་བདེན་ཚིག་དངོས་གྲུབ་འདོད་པ་འཇོ་བའི་བུམ་བཟང་ཞེས་བྱ་བ་བཞུགས་སོ།  །བྷྱོ༑ ཀུན་གསལ་ཡོངས་ཁྱབ་རྩ་བརྒྱུད་བླ་མ་དང། །ཡི་དམ་བདེ་གཤེགས་དཔའ་བོ་མཁའ་འགྲོར་བཅས། །དམ་ཅན་རིག་འཛིན་མ་ལུས་

[085B] །དམག་ཟོར་རྒྱལ་མོ་དེང་འདིར་མངའ་གསོལ་ལོ། །མཚན་ཙམ་གྱིས་ཀྱང་སྲིད་ཞིའི་རྒུད་པ་ལས། །སྒྲོལ་བྱེད་རིགས་ཀྱི་ཅོད་པན་རྡོ་རྗེ་འཆང། །དངོས་བརྒྱུད་བླ་མའི་ངོ་བོར་མངའ་གསོལ་གྱི། །བྱིན་རླབས་ཡོན་ཏན་རྫོགས་པའི་དངོས་
གྲུབ་སྩོལ། །སྤྲོས་ཀུན་ཉེར་ཞི་བདེ་ཆེན་གཅིག་པུའི་གར། །གྲངས་མེད་རྟེན་དང་བརྟེན་པར་མངོན་ཤར་བའི། །ཡི་དམ་ལྷ་ཚོགས་ངོ་བོར་མངའ་གསོལ་གྱི། །མཆོག་དང་ཐུན་མོང་གྲུབ་པའི་དངོས་གྲུབ་སྩོལ། །རྒྱལ་ཀུན་ཡུམ་གྱུར་དབྱིངས་ཕྱུག་
བར་ཧི། །སྒྲོལ་མཛད་ལྷ་མོ་དབྱངས་ཅན་ངག་གི་དཔལ། །དབྱེར་མེད་ལྷག་པའི་ལྷ་རུ་མངའ་གསོལ་གྱི། །ཏིང་འཛིན་ཚེ་དཔལ་ཤེས་རབ་དངོས་གྲུབ་སྩོལ། །འཇམ་དཔལ་འཁྲོ་བོའི་དབང་པོར་རོ་གཅིག་ཀྱང། །ནམ་མཁའི་ཁ་དོག་
གཟུགས་འཛིན་རོ་ལངས་མ། །གཤིན་རྗེ་གཤེད་པོའི་ཡུམ་དུ་མངའ་གསོལ་གྱི། །ཕྱོགས་ལས་རྣམ་པར་རྒྱལ་བའི་དངོས་གྲུབ་སྩོལ། །དོན་དམ་སྐྱབས་གྱུར་ཕྱོགས་བཅུའི་སངས་རྒྱས་དང། །ཟབ་ཞི་ཐེག་པ་མཆོག་གི་འགོག་ལམ་ཆོས། །རིག་
གྲོལ་དགེ་འདུན་ངོ་བོར་མངའ་གསོལ་གྱི། །ལུང་རྟོགས་བསྟན་པ་རྒྱས་པའི་དངོས་གྲུབ་སྩོལ། །དབབ་ལྡོག་ཀུནྡའི་རེག་པ་ལས་བྱུང་བའི། །ལྷན་སྐྱེས་བདེ་བ་མཆོག་གིས་ཚིམ་མཛད་མ། །གནས་གསུམ་མཁའ་འགྲོའི་ངོ་བོར་མངའ་
གསེལ་གྱི། །རྟག་ཏུ་བདེ་ཆེན་འབར་བའི་དངོས་གྲུབ་སྩོལ། །བྱམས་པའི་རང་བཞིན་ཆགས་སྡང་རྣམ་བྲལ་ཡང། །གདུག་པ་འདུལ་ཕྱིར་ཁྲོ་གཏུམ་ཆ་ལུགས་ཅན། །བསྟན་སྲུང་རྒྱ་མཚོའི་ངོ་བོར་མངའ་གསོལ་གྱི། །ཕྲིན་ལས་རྣམ་བཞི་

[086A]༄༅། །འགྲུབ་པའི་དངོས་གྲུབ་སྩོལ། །མཧཱ་ཀཱ་ལ་གཤིན་རྗེའི་རྒྱལ་པོ་སོགས། །ཕོ་རྒྱུད་བསྟན་པའི་སྲུང་མ་མཐུ་ལྡན་རྣམས། །དགྱེས་བསྐྱེད་གསང་བའི་དགའ་མར་མངའ་གསོལ་གྱི། །དམ་ཅན་བྲན་བཞིན་འཁོལ་པའི་
དངོས་གྲུབ་སྩོལ། །མཐུ་སྟོབས་མི་བཟད་སྣ་ཚོགས་ཆོ་འཕྲུལ་ཅན། །སྣང་སྲིད་ལྷ་སྲིན་སྡེ་བརྒྱད་མ་ལུས་ལ། །དབང་སྒྱུར་དམག་དཔོན་ཆེན་མོར་མངའ་གསོལ་གྱི། །དགྲ་བགེགས་རྡུལ་བཞིན་བརླག་པའི་དངོས་གྲུབ་སྩོལ། །དཀར་ནག་འདུ་བྱེད་བསླུབ་མེད་པའི་
འབྲས། །སྣོད་བཅུད་ཅིར་ཡང་སྣང་བའི་འཇིག་རྟེན་སོགས། །འཁོར་འདས་ཡོངས་ཀྱི་བདག་མོར་མངའ་གསོལ་གྱི། །གང་བསམས་ཡིད་བཞིན་འགྲུབ་པའི་དངོས་གྲུབ་སྩོལ། །ཕྱི་རོལ་གནས་གསུམ་མྱུལ་བའི་ཌཱ་ཀི་མ། །ནང་དུ་རྒོད་མའི་རེག་པཎྞྜ་
ལི༑ ༑གསང་བ་བདེ་སྟོང་ངོ་བོར་མངའ་གསོལ་གྱི། །ཉམས་རྟོགས་གོང་དུ་འཕེལ་བའི་དངོས་གྲུབ་སྩོལ། །དགྲ་བགེགས་ཤ་ཁྲག་རོ་བརྒྱ་ལྡན་པའི་ཟས། །ཞིམ་མངར་བཏུང་བ་ཟག་མེད་བདུད་རྩི་ཆེས། །ཉམས་རྩལ་གཟི་མདངས་རྒྱས་པར་མངའ་
གསོལ་གྱི། །མཐུ་སྟོབས་ཐོགས་པ་མེད་པའི་དངོས་གྲུབ་སྩོལ། །གླིང་བཞི་གླིང་ཕྲན་ལྷ་མིའི་ཕུན་སུམ་ཚོགས། །ཕྱི་ནང་འདོད་ཡོན་སྤྱན་གཟིགས་ཡོངས་ཚང་བས། །བསམ་འཕེལ་འདོད་དགུའི་བདག་མོར་མངའ་གསོལ་གྱི། །མཐུན་རྐྱེན་ལྷུན་
གྱིས་གྲུབ་པའི་དངོས་གྲུབ་སྩོལ། །མ་མོ་དགྱེས་སྐོང་རང་རྟགས་མཚོན་ཆ་དང། །དགོས་པའི་ཡོ་བྱད་ཕྱི་ནང་རྟེན་ཚོགས་ཀྱིས། །རྣལ་འབྱོར་སྲུང་མའི་གཙོ་བོར་མངའ་གསོལ་གྱི། །སྲུང་སྐྱོབ་གཡེལ་བ་མེད་པའི་དངོས་གྲུབ་སྩོལ། །མདོར་ན་

[086B] །དཔལ་ལྡན་ལྷ་མོ་སྐྱབས་གནས་ཐམས་ཅད་ཀྱི། །ངོ་བོ་ལྷག་པའི་ལྷ་རུ་མངའ་གསོལ་གྱི། །འདི་ཕྱིའི་མདུན་མ་འགྲུབ་པའི་དངོས་གྲུབ་སྩོལ། །བསྐལ་བཟང་ཞིང་གི་རྒྱལ་བ་རྒྱ་མཚོའི་དཔྱིད། །ཟས་གཙང་སྲས་
ཀྱི་བསྟན་འཛིན་དཔོན་སློབ་རྣམས། །སྲིད་གསུམ་བདག་མོ་ཁྱོད་ལ་སྐྱབས་གསོལ་གྱི། །རེ་བ་དོན་དང་ལྡན་པའི་དངོས་གྲུབ་སྩོལ། །ཁྱོད་ནི་རྒྱལ་བ་ཀུན་དང་དང་གཅིག་ལ། །ཁམས་གསུམ་རྣམ་པར་གནོན་པའི་སྟོབས་དང་ལྡན། །དོ་ཟླ་བྲལ་བའི་ཆོ་
འཕྲུལ་རྩལ་མངའ་ན། །ཞུམ་དང་དམའ་བའི་གོ་སྐབས་ག་ལ་ཞིག་དེ་ཕྱིར་ལྷ་ཁྱོད་དབུ་འཕང་སྲིད་རྩེ་ལས། །བརྒལ་བའི་དགུང་སྔོན་དབྱིངས་སུ་མཐོར་བཏེག་ལ། །འཁོར་འདས་སྣང་བ་ཐམས་ཅད་ཟིལ་མནན་ནས། །མཐུ་རྩལ་ནུས་པ་བསྐྱེད་
པའི་དུས་ལ་བབ། །པད་དཀར་འཆང་བ་རིམ་བྱོན་ལ་སོགས་པ། །བླ་མ་ལྷ་ཡི་དམ་ཚིག་རྗེས་དགོངས་ནས། །བདག་ཅག་རྣམས་ཀྱི་ནད་གདོན་དགྲ་བགེགས་སོགས། །ཕྱི་ནང་བར་གཅོད་མཐའ་དག་ཞི་བར་མཛོད། །དགའ་ལྡན་བཤད་
སྒྲུབ་བསྟན་འདི་ཕྱོགས་དུས་ཀུན། །འཕེལ་ཞིང་ལུང་རྟོགས་ཡོན་ཏན་མ་ལུས་པ། །ཆེར་རྒྱས་འགྲོ་ལ་སྨན་པའི་བྱ་བ་ཡིས། །དོན་གཉིས་ལྷུན་གྱིས་གྲུབ་པའི་བཀྲ་ཤིས་སྩོལ།  །ཞེས་རྒྱལ་བ་ཀུན་གྱི་ཡུམ་གཅིག་དཔལ་ལྡན་སྲིད་གསུམ་དབང་མོ་དབུ་འཕང་བསྟོད་ཅིང་མངའ་གསོལ་
བའི་བདེན་ཚིག་དངོས་གྲུབ་འདོད་པ་འཇོ་བའི་བུམ་བཟང་འདི་ནི་གསང་བ་མཆོག་གི་རྣལ་འབྱོར་པ་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་ས་འབྲུག་དབྱུག་པ་ཟླ་བའི་དམར་ཕྱོགས་བཟང་པོ་གསུམ་པ་ཉི་མ་མེ་བཞིའི་འགྲུབ་སྦྱོར་ཐོག་སུག་བྲིས་སུ་བགྱིས་པའོ།།    ༈    །།དཔལ་མགོན་ལེགས་

[087A]༄༅། །ལྡན་བདེ་ཆེན་པོའི་མངོན་རྟོགས་བསྐང་བཤགས་བསྟོད་བསྐུལ་དང་བཅས་པ་ཕྲིན་ལས་མྱུར་མགྱོགས་ཞེས་བྱ་བ་བཞུགས་སོ།  །སྐུ་གསུམ་ལྷུན་གྲུབ་བདེ་བ་ཆེན་པོའི་དཔྱིད། །སྙིགས་དུས་ལུས་ཅན་མ་འདྲིས་མཛའ་བཤེས་སུ། །སངས་རྒྱས་ཀུན་བདག་
རིགས་ཀྱི་ཅོད་པན་ཆེར། །སྟོན་མཛད་དྲིན་ཅན་བླ་མར་གུས་པས་འདུད། །ཟུང་འཇུག་རང་བཞིན་ཟླ་གཞོན་དཀྱིལ་འཁོར་གཅིག་སྐལ་ལྡན་ཡིད་ཀྱི་རོལ་མཚོ་ཇི་སྙེད་དུ། །ཞི་དང་ཁྲོ་བོའི་སྤྲུལ་བསྒྱུར་མཐའ་ཀླས་པའི། །ཡི་དམ་རྒྱལ་བའི་དཀྱིལ་
འཁོར་མཆོག་ལ་འདུད། །བརྐྱང་བསྐུམ་སྟང་སྟབས་གཅིག་གིས་ས་གསུམ་ཁྱོན། །རྣམ་པར་གནོན་ནུས་དཔའ་བོ་ཆེན་པོའི་སྐུ། །ལེགས་ལྡན་ཕྱག་ན་བེང་བསྣམས་འཁོར་བཅས་ལ། །འདུད་དོ་རྣམ་ཀུན་ཕྲིན་ལས་གཡེལ་མེད་མཛོད།  །འདིར་
ལེགས་ལྡན་མགོན་པོ་ལ་སྐུ་གསུང་ཐུགས་ཡོན་ཏན་ཕྲིན་ལས་རིགས་ཀྱི་མགོན་པོ་སྡེ་ལྡར་གྲགས་པ་ལས་གསུང་གི་རིགས་ཀྱི་བདེ་མགོན་ཞེས་བ་སྔོན་བྱོན་མཁས་གྲུབ་མང་པོས་སྲུང་མར་བསྟེན་པས་ཚད་ལྡན་གྱི་བརྒྱུད་པའི་རྣམ་གྲངས་མང་ཞིང་ཁྱད་པར་མཉམ་མེད་ཇོ་བོ་རིན་པོ་ཆེ་དཔལ་ལྡན་ཨ་ཏི་ཤའི་བཀའ་སྲོལ་བཀའ་
གདམས་པ་རྣམས་ཀྱི་ཆོས་སྐྱོང་མགོན་པོ་བཞི་སྦྲགས་སུ་གྲགས་པའི་ནང་ཚན་དུའང་བཞུགས་པ་མཐུ་སྟོབས་དང་ལྡན་པའི་བསྟན་སྲུང་ཁྱད་པར་ཅན་འདི་ཉིད་སྒྲུབ་པར་འདོད་པས་ཕྱི་ནང་གི་མཆོད་གཏོར་སྤྱན་གཟིགས་རྣམས་ཅི་འབྱོར་པ་ལེགས་པར་བཤམས། རང་ཡི་དམ་གང་ཡང་རུང་བའི་བདག་བསྐྱེད་སྔོན་དུ་
བཏང་སྟེ་མཆོད་པ་རྣམས་ཡི་དམ་དེ་ཉིད་ཀྱི་གཞུང་བཞིན་དུ་བྱིན་གྱིས་བརླབས།  ཨོཾ་སྭ་བྷཱ་ཝ་ཤུབྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་རང་གི་མདུན་དུ་སྲུང་བའི་འཁོར་ལོ་ཡངས་ཤིང་རྒྱ་ཆེ་བའི་ནང་དུ་དུར་ཁྲོད་ཆེན་པོ་འཇིགས་

[087B] ནང་ཐོད་མཁར་འབར་བ། དེའི་དབུས་སུ་པདྨ་དང་ཉི་མ་དང། དགྲ་བགེགས་ཀྱི་བམ་ཆེན་བསྣོལ་བའི་སྟེང་དུ། ཀྵ་ཡིག་ནག་པོ་དེ་ལས་འོད་ཟེར་འཕྲོས། དགྲ་བགེགས་ཐམས་ཅད་ཚར་བཅད་འོད་ཟེར་ཚུར་
འདུས་ཡོངས་སུ་གྱུར་པ་ལས་ལེགས་ལྡན་ནག་པོ་སྲེད་མེད་ཀྱི་བུ་སྐུ་མདོག་མཐིང་ནག་ཆེ་ཞིང་བརྗིད་པ་ཞལ་གཅིག་ཕྱག་གཉིས་ཀྱི་གཡས་པས་ཙན་དན་གྱི་བེང་ཆེན་རྩེ་མོར་ནོར་བུས་སྤྲས་པ་འཛིན་པའི་བེང་སྟོད་ནས་མེ་འབར་ཞིང། བདེ་སྨད་ནས་ཆུ་
འབྲུབ་པ། བེང་གི་ནང་ནས་ལྷ་དང་ལྷ་མ་ཡིན་གྱི་དམག་ཚོགས་འགྱེད་པ། ཕྱག་གཡོན་པས་ལྕགས་ཀྱི་པར་བུ་ནད་སྣ་ཚོགས་ཀྱིས་གང་བ་དཀུ་ལ་བརྟེན་པའི་ཚུལ་གྱིས་འཛིན་པ། ཞལ་གདངས་ནས་མཆེ་བ་གཙིགས་ཤིང་ལྗགས་འགྲིལ་
བ༑ དམར་ལ་ཟླུམ་པའི་སྤྱན་གསུམ་དགྲ་བགེགས་ལ་སྡང་མིག་ཏུ་གཟིགས་པ། སྨ་ར་དང་སྨིན་མ་དང་དབུ་སྐྲ་ཁམ་ནག་གྱེན་དུ་བརྫེས་པ། ཟ་འོག་ནག་པོའི་བེར་ཆེན་སྐུ་ལ་གསོལ་བ་ལ་གསེར་གྱི་སྐ་རགས་བཅིངས་ཤིང། ཞབས་
ལ་སག་ཏིའི་ལྷམ་གསོལ་བ། མི་མགོ་སྐམ་པོ་ལྔའི་དབུ་རྒྱན་དང་རློན་པ་ལྔ་བཅུའི་དོ་ཤལ་སྤྲུལ་གྱིས་བརྒྱན་པ། ཞབས་གཡས་བསྐུམ་ཞིང། གཡོན་བརྐྱང་བའི་དོར་སྟབས་ཀྱིས་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་
པ༑ དེའི་གཡོན་དུ་བྷྱོ་ལས་དཔལ་ལྡན་ལྷ་མོ་རེ་མ་ཏཱི་སྐུ་མདོག་སྨུག་ནག་ཞལ་གཅིག་ཕྱག་གཉིས་ཀྱི་གཡས་ཁྲམ་ཤིང་དང། གཡོན་ནད་རྐྱལ་འཛིན་པ། ཞལ་གདངས་ནས་མཆེ་བ་གཙིགས་ཤིང། སྤྱན་གསུམ་དམར་ལ་འཁྲུག་པ། སྙན་

[088A]༄༅། །གཡས་ལ་སེངྒེ་དང། གཡོན་ལ་སྤྲུལ་གྱིས་བརྒྱན་ཅིང། སྤྱི་བོར་ཟླ་བ་དང། ལྟེ་བར་ཉི་མའི་དཀྱིལ་འཁོར་འཆར་བ། མི་ལྤགས་ཀྱི་གཡང་གཞིས་སྟོད་གཡོགས་ཤིང། སྟག་གི་པགས་པའི་
ཤམ་ཐབས་ཅན། དབུ་ལ་རྨ་བྱའི་གདུགས་ཕུབ་ཅིང་དྲེའུ་རྟ་རྐང་གསུམ་ལ་ཆིབས་པ། ལྕམ་དྲལ་དེ་གཉིས་ཀྱི་འཁོར་དུ་ནག་པོ་སྟོང། ཤ་ཟ་འབུམ། མ་མོ་ཆེན་མོ་བདུན་འཁོར་དང་བཅས་པ་ལ་སོགས་པ་ལྷ་མ་སྲིན་སྡེ་བརྒྱད་ཀྱི་དམག་
ཚོགས་གནམ་ས་བར་སྣང་གི་ཁྱོན་གང་བས་བསྐོར་བ། གཙོ་འཁོར་ཐམས་ཅད་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོས་མཚན་པར་གྱུར། ཐུགས་ཀའི་ཧཱུཾ་ལས་འོད་ཟེར་འཕྲོས་པས་དུར་
ཁྲོད་ཆེན་པོ་བརྒྱད་ལ་སོགས་པ་གར་བཞུགས་རྡོ་རྗེའི་ཕོ་བྲང་ཐམས་ཅད་ནས་དཔལ་ཡེ་ཤེས་ཀྱི་མགོན་པོ་བདེ་ཆེན་ལྕམ་བྲལ་འཁོར་དང་བཅས་པ་སྐད་ཅིག་གིས་གནས་འདིར་སྤྱན་དྲངས། ཧཱུཾ༑ སྔོན་ པཎ་ཆེན་ཐམས་ཅད་མཁྱེན་པ་བློ་བཟང་ཆོས་རྒྱན་གྱིས་མཛད།  ཚེ་རྡོ་རྗེ་འཆང་དབང་གིས། །ཇི་ལྟར་
བཀའ་བསྒོས་དམ་བཅས་བཞིན། །སངས་རྒྱས་བསྟན་པ་བསྲུང་བ་དང། །རྣལ་འབྱོར་ཕྲིན་ལས་སྒྲུབ་པའི་ཕྱིར། །བདེ་ཆེན་ལྕམ་དྲལ་འཁོར་དང་བཅས། །ད་ལྟ་ཉིད་དུ་གནས་འདིར་གཤེགས། །ཨོཾ་ཤྲཱི་
མ་ཧཱ་ཀཱ་ལ་ཨེ་ཧྱེ་ཧི་ཛཿ་ཛཿ་ཛཿ་ཧཱུཾ་བཾ་ཧོཿ་དམ་ཚིག་པ་དང་གཉིས་སུ་མེད་པར་གྱུར། ཀ་མ་ལཱ་ཡ་སྟཾ། འཇིགས་རུང་སྲིན་པོའི་གཟུགས་འཆང་ཞིང། །དྲན་པས་བར་གཅོད་ཀུན་སེལ་བ། །ལེགས་ལྡན་ནག་པོ་ལྕམ་དྲལ་ལ། །སྒོ་གསུམ་གུས་པས་

[088B]  །ཞེས་པས་ཕྱག་བྱ། དེ་ནས་མཆོད་པ་འབུལ་བ་ནི།  ཧཱུཾ༑ བདེ་སྟོང་ཡེ་ཤེས་རོལ་པ་ལས་བྱུང་བའི། །ཕྱི་དང་ནང་གི་མཆོད་ཡོན་མཐའ་ཡས་པ། །ལེགས་ལྡན་ལྕམ་དྲལ་འཁོར་དང་བཅས་ལ་འབུལ། །བཞེས་ནས་མཐུན་པའི་ལས་ཀུན་མཛད་དུ་
གསོལ། །ཨོཾ་ཤྲཱི་མ་ཧཱ་ཀཱ་ལ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཧཱུཾ་སཱཧཱ།  དེ་བཞིན་ཚིགས་བཅད་ཀྱི་ཐོག་མཐའ་གཞན་རྣམས་འདྲ་བ་ལ། མཆོད་ཡོན་ཞེས་པའི་གནས་སུ།  ཞབས་བསིལ། མེ་ཏོག་བདུག་སྤོས་སྣང་གསལ། དྲི་ཆབ། ཞལ་ཟས། རོལ་མོ། གཟུགས་
མཆོག་སྒྲ་སྙན། དྲི་མཆོག་རོ་མཆོག་རེག་མཆོག་ །ཅེས་པ་རྣམས་དང། སྔགས་ཀྱི་ཨརྒྷཾ་ཞེས་པའི་གནས་སུ།  པཱདྱཾ། པུཥྤེ། དྷཱུ་པེ། ཨཱ་ལོ་ཀེ་གནྡྷེ། ནཻ་ཝི་དཡེ། ཤཔྡ། རཱུ་པ། ཤཔྡ། གནྡྷེ། ར་ས། སྤརཤ་ ཞེས་པ་རྣམས་བཅུག་
སྟེ༑ ཆུ་གཉིས་ཉེར་སྤྱོད་རོལ་མོ་འདོད་ཡོན་དང་བཅས་པ་རྣམས་ཀྱིས་མཆོད། ནང་མཆོད་འབུལ་བ་ནི། བྱིན་གྱིས་བརླབས་བའི་ནང་མཆོད་ནས་གཡོན་པའི་མཐེབ་སྲིན་གྱིས་འཐོར་བ་དང་བཅས།  ཨོཾ་མཆོད་དོ་ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་
ཐུགས་ཡོན་ཏན་ཕྲིན་ལས་ཐམས་ཅད་ཀྱི་ངོ་བོ་ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་དགེ་འདུན་ཐམས་ཅད་ཀྱི་མངའ་བདག་དྲིན་ཅན་རྩ་བའི་བླ་མ་རིན་པོ་ཆེའི་ཞལ་དུ་ཨོཾ་ཨཱ་ཧཱུཾ། དཔལ་ཕྱག་ན་རྡོ་རྗེའི་ཞལ་
དུ་ཨོཾ་ཨཱ་ཧཱུཾ། སློབ་དཔོན་ཤཱནྟི་གརྦྷའི་ཞལ་དུ་ཨོཾ་ཨཱ་ཧཱུཾ། རོམ་བུ་གུ་ཧྱ་ཙནྡྲའི་ཞལ་དུ་ཨོཾ་ཨཱ་ཧཱུཾ། ཁྲག་འཐུང་ནག་པོ་སྒེག་པའི་རྡོ་རྗེའི་ཞལ་དུ་ཨོཾ་ཨཱ་ཧཱུཾ། བལ་པོ་བཱ་སུ་དྷ་རའི་ཞལ་དུ་ཨོཾ་ཨཱ་ཧཱུཾ། གནུབས་རྒྱལ་བ་ཡེ་ཤེས་ཀྱི་ཞལ་དུ་ཨོཾ་ཨཱ་ཧཱུཾ་

[089A]༄༅། །བྲང་དང་ཀུན་གྲགས་ཀྱི་ཞལ་དུ་ཨོཾ་ཨཱ་ཧཱུཾ། སོག་བན་འབུམ་གྲགས་ཀྱི་ཞལ་དུ་ཨོཾ་ཨཱ་ཧཱུཾ། སྐྱོ་བན་མཐུ་ཆེན་གྱི་ཞལ་དུ་ཨོཾ་ཨཱ་ཧཱུཾ། ལྕེ་མདོ་སྡེ་སེང་གེའི་ཞལ་དུ་ཨོཾ་ཨཱ་ཧཱུཾ། ལྕེ་བློ་ལྡན་སེང་གེའི་ཞལ་དུ་ཨོཾ་ཨཱ་
ཧཱུཾ། ལྕེ་བཙུན་རིན་ཆེན་དཔལ་གྱི་ཞལ་དུ་ཨོཾ་ཨཱ་ཧཱུཾ། ལྕེ་དབང་ཕྱུག་རྡོ་རྗེའི་ཞལ་དུ་ཨོཾ་ཨཱ་ཧཱུཾ། བླ་མ་ཆོས་གྲགས་ཀྱི་ཞལ་དུ་ཨོཾ་ཨཱ་ཧཱུཾ། ཆོས་རྗེ་ཆོས་རྒྱལ་དཔལ་བཟང་གི་ཞལ་དུ་ཨོཾ་ཨཱ་ཧཱུཾ། རྗེ་རིན་ཆེན་སེང་གེའི་ཞལ་དུ་ཨོཾ་ཨཱ་ཧཱུཾ་
མོན་རྫོང་ཟླ་བ་རྒྱལ་མཚན་གྱི་ཞལ་དུ་ཨོཾ་ཨཱ་ཧཱུཾ། རྡོ་རིང་ཀུན་སྤངས་ཆེན་པོའི་ཞལ་དུ་ཨོཾ་ཨཱ་ཧཱུཾ། རྗེ་བཙུན་གྲོལ་མཆོག་གི་ཞལ་དུ་ཨོཾ་ཨཱ་ཧཱུཾ། རྗེ་ལྷ་དབང་གྲགས་པའི་ཞལ་དུ་ཨོཾ་ཨཱ་ཧཱུཾ། རྗེ་བཙུན་སྒྲོལ་བའི་མགོན་པོའི་ཞལ་དུ་ཨོཾ་ཨཱ་ཧཱུཾ་
རྗེ་བྱམས་པ་ངག་དབང་ལྷུན་གྲུབ་ཀྱི་ཞལ་དུ་ཨོཾ་ཨཱ་ཧཱུཾ། རྗེ་མང་ཐོས་རྒྱ་མཚོའི་ཞལ་དུ་ཨོཾ་ཨཱ་ཧཱུཾ། རྗེ་བྱམས་བ་ངག་དབང་ཕུན་ཚོགས་ཀྱི་ཞལ་དུ་ཨོཾ་ཨཱ་ཧཱུཾ། དགེ་བའི་བཤེས་གཉེན་བློ་བཟང་སྦྱིན་པའི་ཞལ་དུ་ཨོཾ་ཨཱ་ཧཱུཾ། སྤྲུལ་སྐུ་
འཕགས་པ་དགེ་ལེགས་རྒྱལ་མཚན་གྱི་ཞལ་དུ་ཨོཾ་ཨཱ་ཧཱུཾ། རྡོ་རྗེ་འཆང་ཁྲི་ཆེན་ངག་དབང་མཆོག་ལྡན་གྱི་ཞལ་དུ་ཨོཾ་ཨཱ་ཧཱུཾ། དྲིན་ཅན་རྩ་བའི་བླ་མ་རིན་པོ་ཆེའི་ཞལ་དུ་ཨོཾ་ཨཱ་ཧཱུཾ། ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱི་
ཞལ་དུ་ཨོཾ་ཨཱ་ཧཱུཾ། གནས་གསུམ་གྱི་དཔའ་བོ་མཁའ་འགྲོ་ཐམས་ཅད་ཀྱི་ཞལ་དུ་ཨོཾ་ཨཱ་ཧཱུཾ། ཨོཾ་ཤྲཱི་མཧཱ་ཀཱ་ལ་རཀྵ་དུ་བེང་ཎི་ཛཿ་ས་པ་རི་ཝཱ་ར་ཨོཾ་ཨཱ་ཧཱུཾ།  ཞེས་པས་ནང་མཆོད་འབུལ། དེ་ནས་བཤགས་པ་བྱ་བ་ནི།  རང་གི་ཐུགས་ཀའི་ཧཱུཾ་ལས་འོད་ཟེར་

[089B] དེ་རྣམས་ཀྱི་གནས་གསུམ་ནས་ཡི་གེ་བརྒྱ་པ་དཀར་དམར་མཐིང་གསུམ་བྱུང་རང་དང་ཆོས་སྐྱོང་འཁོར་བཅས་ཀྱི་གནས་གསུམ་དུ་ཐིམ་པས་རང་གི་དམ་ཚིག་ཉམས་ཆག་ཐམས་ཅད་དང་
ཆོས་སྐྱོང་འཁོར་བཅས་ཀྱི་སྐུ་གསུང་ཐུགས་ལ་གྲིབ་ཀྱིས་ཕོག་པ་ལ་སོགས་པ་ཐམས་ཅད་བྱང་ཞིང་དག་པར་གྱུར་ པར་བསམས་ནས་ཡིག་བརྒྱ་བཟླ།  ཧཱུཾ༑ རྡོ་རྗེ་འཆང་སོགས་རྩ་བརྒྱུད་བླ་མ་དང། །ཡི་དམ་བསྟན་སྲུང་འཁོར་བཅས་དགོངས་སུ་གསོལ།།
ཡོངས་འཛིན་སངས་རྒྱས་དངོས་སུ་མ་མཐོང་བས། །སྐྱོན་རྟོག་མོས་གུས་ཉམས་པ་མཐོལ་ལོ་བཤགས། །སྐུ་བཞིའི་བདག་ཉིད་དཀྱིལ་འཁོར་ལྷ་ཚོགས་ཀྱི། །གསལ་སྟོང་བསྐྱེད་པའི་རིམ་པ་གཡེལ་བ་དང། །བཟླས་བརྗོད་མ་དག་ཆོ་ག་ཆད་
ལྷག་སོགས། །བག་མེད་ཉེས་པ་ཅི་བགྱིས་མཐོལ་ལོ་བཤགས། །མི་ཤེས་ཉོན་མོངས་སྨག་ཏུ་ཡིད་འཐུམས་ནས། །རྒྱལ་བས་བཅས་པའི་སྡོམ་པ་རྣམ་གསུམ་གྱི། །རྩ་བ་ཡན་ལག་ཁྲིམས་ལས་འདས་པ་སོགས། །སྒོ་གསུམ་ཉེས་ཚོགས་ཅི་
བགྱིས་མཐོལ་ལོ་བཤགས། །ཁྱད་པར་ལེགས་ལྡན་ནག་པོ་འཁོར་དང་བཅས། །སྐྱོན་བྲལ་ཡོན་ཏན་ཀུན་ལ་མངའ་མཉེས་པར། །མ་མཐོང་བརྙས་སྨོད་ལོག་པར་ལྟ་བ་དང། །བསྙེན་སྒྲུབ་ཚུལ་བཞིན་མ་བྱས་མཐོལ་ལོ་བཤགས། །མཆོད་
པའི་བྱེ་བྲག་མ་ཚང་དམན་པ་དང། །ལྷ་སྔགས་ལྟ་བའི་རྣལ་འབྱོར་བྲལ་བ་སོགས། །སྐུ་གསུང་ཐུགས་དང་འགལ་བ་ཅི་བགྱིས་པ། །གནོང་ཞིང་འགྱོད་པའི་སེམས་ཀྱིས་མཐོལ་ལོ་བཤགས། །ལེགས་པར་བརྟགས་ན་འཁོར་འདས་མ་ལུས་པ། །བདེན་

[090A]༄༅། །པར་གྲུབ་པའི་དམིགས་གཏད་མ་མཆིས་ཀྱང། །ཀུན་རྫོབ་འཁྲུལ་ངོར་ཉེས་ཚོགས་ཅི་བགྱིས་རྣམས། །བཤགས་པས་སྡིག་སྒྲིབ་མ་ལུས་དག་གྱུར་ཅིག་ །ཅེས་བརྗོད། དེ་ནས་བསྐང་བ་ནི། བསྐང་རྫས་རྣམས་ཡི་དམ་ལས་སྔགས་ཀྱིས་
བསངས།  སྭ་བྷཱ་ཝ་ ས་སྟོང་པར་སྦྱངས།  སྟོང་པའི་ངང་ལས་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ཞུ་བ་ལས་བྱུང་བའི་བླ་མ་ཡི་དམ། ལེགས་ལྡན་བེང་ཆེན་ལྕམ་དྲལ་འཁོར་དང་བཅས་པ་རྣམས་མཉེས་པར་བྱེད་པའི་དམ་རྫས་སྤྱན་གཟིགས་
མཆོད་པའི་བྱེ་བྲག་བསམ་གྱིས་མི་ཁྱབ་པ་ཞིག་བླ་མ་ཡི་དམ་བེང་ཆེན་ལྕམ་དྲལ་འཁོར་དང་བཅས་པ་རྣམས་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག་ཨོཾ་སརྦ་བིད་པཱུ་ར་པཱུ་ར། སུ་ར་སུ་ར། ཨཱ་ཝརྟ་ཡ། ཨཱ་ཝརྟ་ཡ་ཧོཿ་བཛྲ་སྥར་ཎ་ཁཾ་
 ཞེས་དབྲལ་བར་ནམ་མཁའ་མཛོད་ཀྱི་ཕྱག་རྒྱ་དང་བཅས་ལན་གསུམ་དང།  ཨོཾ་སྭ་བྷཱ་ཝ་བི་ཤུདྡྷེ་དྷརྨཱ་ཏེ་བཛྲ་སིདྡྷི་ཧཱུཾ། ནམ་སརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱ་སརྦ་ཐཱ་ཁཾ་ཨུདྒ་ཏེ་སྥ་ར་ཎ་ཨི་མཾ་ག་ག་ན་ཁཾ་སཱཧཱ། ཨོཾ་ཨ་མྲྀ་ཏེ་ཧཱུཾ་ཕཊ། ཨོཾ་ཨ་ཀཱ་རོ་མུ་ཁཾ་སརྦ་
དྷརྨཱ་ཎཱཾ་ཨཱ་དྱ་ནུད་བནྣ་ཏཱཏ། ན་མཿ་སརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུཾ། ཨོཾ་རུ་རུ་སྥུ་རུ་ཛྭ་ལ་ཏིཥྛ་སིདྡྷ་ལོ་ཙ་ནཱི་སརྦ་ཨརྠ་སཱ་དྷ་ནི་སཱཧཱ། བདག་གི་བསམ་པའི་སྟོབས་དང་ནི། །དེ་བཞིན་གཤེགས་པའི་སྦྱིན་སྟོབས་དང། །
ཆོས་ཀྱི་དབྱིངས་ཀྱི་སྟོབས་རྣམས་ཀྱིས། །དོན་རྣམས་གང་དག་བསམས་པ་ཀུན། །དེ་དག་ཐམས་ཅད་ཅི་རིགས་པར། །ཐོགས་པ་མེད་པར་འབྱུང་གྱུར་ཅིག་ །ཅེས་པས་བྱིན་གྱི་བརླབས།  ཧཱུཾ༑ ཆོས་ པཎ་ཆེན་ཐམས་ཅད་མཁྱེན་པ་བློ་བཟང་ཆོས་རྒྱན་གྱི་གསུང།  དབྱིངས་བདེ་

[090B] །བྱུང་བའི་མཆོད་སྤྲིན་ནམ་མཁའི་ཁྱོན་གང་བ། །བེང་ཆེན་ལྕམ་དྲལ་འཁོར་བཅས་སྤྱན་ལམ་དུ། །འབྱུང་ཞིང་རྒྱས་ལ་དགྱེས་པ་སྐྱེད་གྱུར་ཅིག་ཁྲག་ཆང་མཆོད་ཡོན་གསེར་སྐྱེམས་མཚོ་ལྟར་འཁྱིལ། །མཛེས་པའི་མེ་ཏོག་སྣ་
ཚོགས་ཆར་དུ་འབབ། །བརྒྱ་ཕྲག་སྤོས་སྣའི་དུད་པ་སྤྲིན་ལྟར་གཏིབས། །ཉི་ལྟར་གསལ་བའི་སྒྲོན་མེའི་ཚོགས་རྣམས་ཀྱིས། །བེང་ཆེན་ལྕམ་དྲལ་འཁོར་བཅས་ཐུགས་དམ་བསྐང། །ཐུགས་དམ་བསྐངས་ཤིང་འདོད་དགུའི་དངོས་གྲུབ་སྩོལ། །
ག་པུར་དྲི་ལྡན་ཁྲག་ཞག་དྲི་ཆབ་དང། །ཤ་རུས་རོ་བརྒྱའི་ཞལ་ཟས་ལྷུན་པོར་སྤུངས། །སིལ་སྙན་རོལ་མོའི་སྒྲ་དབྱངས་འབྲུག་ལྟར་སྒྲོག་འདོད་ཡོན་ལྔ་དང་རིན་ཆེན་བདུན་རྣམས་ཀྱིས། །བེང་ཆེན་ལྕམ་དྲལ་འཁོར་བཅས་ཐུགས་དམ་བསྐང། །ཐུགས་དམ་
བསྐངས་ཤིང་འདོད་དགུའི་དངོས་གྲུབ་སྩོལ། །འཇིགས་པའི་ངར་སྒྲ་སྒྲོག་པའི་ཞོལ་གཡག་དང། །བཻ་ཌཱུར་རྭ་བཞིས་མཛེས་པའི་ལུག་ནག་དང། །དྲག་པོའི་སྐད་སྒྲོག་བྱ་ནག་ཁྱུང་ལྟར་ལྡིང། །དོམ་ལྟར་འཕྱོ་བའི་ཁྱི་ནག་ཚོགས་རྣམས་ཀྱིས།།
བེང་ཆེན་ལྕམ་དྲལ་འཁོར་བཅས་ཐུགས་དམ་བསྐང། །ཐུགས་དམ་བསྐངས་ཤིང་འདོད་དགུའི་དངོས་གྲུབ་སྩོལ། །དམ་རྫས་སྤྱན་གཟིགས་ནམ་མཁའ་གང་བ་དང། །མཐིང་ནག་དར་གྱི་ཅོད་པན་གྱིས་བརྒྱན་པའི། །ཤ་ཁྲག་དམར་ཆེན་
གཏོར་མ་རི་ལྟར་སྤུངས། །ཟག་མེད་ཡེ་ཤེས་བདུད་རྩིར་བྱིན་བརླབས་བས། །བེང་ཆེན་ལྕམ་དྲལ་འཁོར་བཅས་ཐུགས་དམ་བསྐང། །ཐུགས་དམ་བསྐངས་ཤིང་འདོད་དགུའི་དངོས་གྲུབ་སྩོལ། །མདོར་ན་འཇིག་རྟེན་འཇིག་རྟེན་ལས་འདས་པའི།།

[091A]༄༅། །དངོས་སུ་བཤམས་དང་ཡིད་ཀྱིས་སྤྲུལ་པ་ཡི། །སྣ་ཚོགས་མཆོད་སྤྲིན་ཞིང་ཀུན་གང་བ་དང། །ཕྱི་ནང་གསང་བའི་རྟེན་རྫས་དམ་པ་འདིས། །བེང་ཆེན་ལྕམ་དྲལ་འཁོར་བཅས་ཐུགས་དམ་བསྐང། །
ཐུགས་དམ་བསྐངས་ཤིང་འདོད་དགུའི་དངོས་གྲུབ་སྩོལ།  །ཞེས་པས་བསྐང་བ་བྱ། བཟླས་པ་ནི།  རང་ཡི་དམ་དུ་གསལ་བའི་ཐུགས་ཀའི་ས་བོན་ལས་འོད་ཟེར་འཕྲོས། མདུན་གྱི་མགོན་པོའི་ཐུགས་ཀར་ཉི་མའི་དཀྱིལ་འཁོར་གྱི་སྟེང་
དུ་ས་བོན་གྱི་མཐར་སྔགས་ཀྱི་ཕྲེང་བས་བསྐོར་བ་ལ་ཕོག་པས་ཐུགས་རྒྱུད་བསྐུལ། སྤྲུལ་པ་ཡང་སྤྲུལ་གྱི་ཚོགས་དཔག་ཏུ་མེད་པ་སྤྲོས་ནས་ཅི་འདོད་པའི་ལས་ཐོགས་མེད་དུ་སྒྲུབ་པར་གྱུར་ པར་བསམ་ལ།  ཨོཾ་མཧཱ་ཀཱ་ལ་རཀྵ་དུ་བདེ་ཎི་ཛ།  ཞེས་པའི་
སྙིང་པོ་ཅི་ནུས་དང།  ཨོཾ་བཛྲ་ཡཀྵ་དེ་ཝ་མཧཱ་ཀཱ་ལ་ཁ་ཀྲོ་དྷ་ཧཱུཾ། ས་མ་ཡ་ཛ་ཛ། ཐུན་ཀ་ལ་རཀྵ། ཎི་ཛ་རྦད།  ཅེས་པའི་ལས་སྔགས་ཇི་ལྟར་རིགས་པར་བཟླ། ཡི་གེ་བརྒྱ་པས་ལྷག་ཆད་ཁ་བཀང། གཏོར་མ་ཡི་དམ་གྱི་གཞུང་བཞིན་བྱིན་གྱིས་བརླབས་ལ། འབུལ་བའི་ཚུལ་ནི།  ཆོས་
སྐྱོང་འཁོར་དང་བཅས་པའི་ལྗངས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོའི་འོད་ཀྱི་སྦུ་གུས་གཏོར་མའི་བཅུད་དྲངས་ཏེ་གསོལ་བར་གྱུར་ པར་བསམ་ལ།  ཨོཾ་ཤྲཱི་མཧཱ་ཀཱ་ལ་རཀྵ་དུ་བེང་ཎི་ཛ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།  ཞེས་པ་ལན་
བདུན་ནས་གསུམ་ལ་སོགས་པས་ཕུལ།  ཨོཾ་ཤྲཱི་མཧཱ་ཀཱ་ལ་རཀྵ་དུ་བེང་ཎི་ཛ་ས་པ་རི་ཝཱ་ར་ཨརྒྷཾ། པཱ་དྱཾ་ ནས།  ཤཔྡ་ འི་བར་གྱིས་མཆོད། སྔགས་དེའི་མཐར་  ཨོཾ་ཨཱ་ཧཱུཾ་ བརྟགས་བས་ནང་མཆོད་འབུལ།  ཡེ་ཤེས་ སྒྲུབ་ཐབས་རིན་འབྱུང་གི་སྟག་ཞོན་གཏོར་ཆོག་ཏུ་འབྱུང་བར་ཐུར་ཅུང་ཟས་བསྒྱུར།  བདུད་

[091B] །ལེགས་ལྡན་ནག་པོ་ཆེན་པོ་དང། །དཔལ་ལྡན་འདོད་ཁམས་གཙོ་མོ་དང། །དུར་ཁྲོད་མ་མོའི་ཚོགས་རྣམས་དང། །བཀའ་ཉན་འཁོར་ཚོགས་བཅས་པ་ལ། །དངོས་གྲུབ་རྣམ་གཉིས་ཐོབ་ཕྱིར་དང། །གདུག་པ་
ཐམས་ཅད་བསྒྲལ་ཕྱིར་འབུལ། །ཐུགས་དམ་དབང་གིས་བཞེས་སུ་གསོལ། །ཨོཾ་ཤྲཱི་མཧཱ་ཀཱ་ལ་ཁ་རཾ་ཁཱ་ཧི།  ཞེས་བ་བརྗོད་ཅིང་ཚིགས་བཅད་དེ་རྣམས་བསྡུ་སྐབས་བཞག་ཀྱང་ཆོག་གོ་དེ་ནས་བསྟོད་བ་བྱ་བ་ནི། པཎ་ཆེན་བློ་བཟང་ཆོས་རྒྱན་གྱི་གསུང།  ཧཱུཾ༑ ཆོས་ཀྱི་དབྱིངས་ལས་འདས་པའི་ལྷ། །
རབ་འཇིགས་སྲིན་པོ་ཁྲོས་པའི་གཟུགས། །མཐིང་ནག་ཞལ་གཅིག་ཕྱག་གཉིས་པ། །མགོན་པོ་ཁྱོད་ལ་བདག་བསྟོད་དོ། །རྔམས་པའི་ཞལ་གདངས་མཆེ་བ་གཙིགས། །དམར་ཞིང་འཁྲུག་པའི་སྤྱན་གསུམ་གྱི། །སྡང་མིག་ཕྱོགས་བཅུར་གཡོ་པ་
ཡིས། །བསྟན་དགྲ་རྩད་གཅོད་ཁྱོད་ལ་བསྟོད། །མི་བཟད་བདུད་ཀྱི་དཔུང་འཇོམས་པའི། །དམག་ཚོགས་འགྱེད་པའི་སྒོ་གསུམ་དང། །ལྡན་པའི་བདེ་ཆེན་བར་བུ་ཡིས། །ཕྱག་གཉིས་མཛེས་པ་ཁྱོད་ལ་བསྟོད། །མེ་དཔུང་རབ་ཏུ་འབར་བའི་དབུས། །
པདྨ་ཉི་མ་རོ་སྟེང་དུ། །བརྐྱང་བསྐུམ་སྟབས་ཀྱིས་བཞུགས་པ་ཡི། །གཏུམ་པོ་ཁྱོད་ལ་བདག་བསྟོད་དོ། །ཡེ་ཤེས་མགོན་པོ་ལྕམ་དྲལ་གྱིས། །རྣལ་འབྱོར་དཔོན་སློབ་འཁོར་བཅས་ཀྱི། །འགལ་རྐྱེན་བར་ཆད་ཀུན་སེལ་ཞིང། །མཐུན་རྐྱེན་ཡིད་བཞིན་འགྲུབ་
པར་མཛོད།  །གཞན་ཡང།  ཧཱུཾ༑  གསར་རྩོམ།  དཔལ་ལྡན་ཧེ་རུ་ཀ་དབལ་གྱི། །གསུང་ལས་སྤྲུལ་པའི་མགོན་པོ་མཆོག་ཡོན་ཏན་ཐམས་ཅད་ལྷུན་རྫོགས་པ། །བསྟན་སྲུང་དབང་པོ་ཁྱོད་ལ་བསྟོད། །མིག་སྨན་ལྷུན་པོ་དང་མཚུངས་པའི། །སྐུ་ནི་ཆེ་ཞིང་

[092A]༄༅། །ཡན་ལག་རགས། །ཁམས་གསུམ་མ་ལུས་ཟིལ་གནོན་པའི། །སྟོབས་ལྡན་དཔའ་བོ་ཁྱོད་ལ་བསྟོད། །ཉེས་ཅན་ཤ་ཁྲག་མ་ལུས་པ། །སྐད་ཅིག་ཉིད་ལ་ཟ་བྱེད་པའི། །ཞལ་གདངས་གློག་
ལྟར་དམར་བའི་ལྗགས། །དྲག་པོར་གཡོ་བ་ཁྱོད་ལ་བསྟོད། །ཉི་ལྟར་གསལ་ཞིང་འབར་བའི་སྤྱན། །སྡང་མིག་བལྟས་པའི་ཚ་ཟེར་གྱིས། །བདུད་སྡེའི་ནགས་ཚལ་ཀུན་བསྲེག་པའི། །མཐུ་སྟོབས་ཐོགས་པ་མེད་ལ་བསྟོད། །ཕྱག་
གཡས་ལྷ་ཀླུ་གནོད་སྦྱིན་དཔུང། །གྲངས་མེད་འགྱེད་པའི་བདེ་ཆེན་དང། །གཡོན་པ་ལྕགས་ཀྱི་པར་བུ་ཡིས། །རྣལ་འབྱོར་ཕྲིན་ལས་སྒྲུབ་ལ་བསྟོད། །ལྷབ་ལྷུབ་དར་གྱི་འཇོལ་བེར་དང། །འཇིགས་རུང་ཐོད་པའི་ཕྲེང་བ་སོགས་
དྲག་པོའི་ཆས་ཀྱིས་རབ་བརྒྱན་པའི། །ལེགས་ལྡན་ཁྱོད་ལ་བདག་བསྟོད་དོ། །མཐིང་ནག་ནམ་མཁའ་ཁྱབ་པའི་སྤྲིན། །དྲག་ཤུལ་ཐོག་གི་ཚ་ཚ་ཅན། །མཚུངས་པའི་མ་གཅིག་རེ་མ་ཏཱི། །འདོད་ཁམས་དབང་མོ་ཁྱོད་ལ་བསྟོད། །ཕྱག་
གཡས་དགྲ་བགེགས་མ་ལུས་པ། །ཁྲམ་ལ་འདེབས་པའི་བྱང་བུ་དང། །གཡོན་པ་ནད་ཀྱི་རྒྱལ་བ་ཡིས། །དགྲ་ཡུལ་འཕུང་བར་མཛད་ལ་བསྟོད། །ཡིད་ལྟར་མགྱོགས་པའི་དྲེའུ་སྟེང། །སྣ་ཚོགས་ཆོ་འཕྲུལ་དང་བཅས་པར། །སྟོང་གསུམ་
སྐད་ཅིག་མྱུལ་བྱེད་པའི། །མ་མོ་ཆེན་མོ་ཁྱོད་ལ་བསྟོད། །གཞན་ཡང་བསམས་པའི་མོད་ཉིད་ལ། །རྫུ་འཕྲུལ་དུ་མས་ནམ་མཁའི་ཁྱོན། །འགེང་ནུས་བཀའ་ཉན་ལས་བྱེད་དང། །དཔུང་ཚོགས་བཅས་པར་བདག་བསྟོད་དོ། །དཔལ་

[092B] །ལྕམ་དྲལ་འཁོར་དང་བཅས་པ་ཡིས། །བསྟན་དང་བསྟན་འཛིན་སྲུང་བ་དང། །བཅོལ་བའི་ཕྲིན་ལས་སྒྲུབ་པར་མཛོད།  །ཅེས་པའི་བསྟོད་པ་གཉིས་ཀའམ་ཇི་ལྟར་རུང་བས་བསྟོད། དེ་ནས་ཕྲིན་ལས་བཅོལ་བ་ནི།  ཧཱུཾ༑ རྒྱལ་བའི་
བསྟན་སྲུང་མཐུ་རྩལ་ཅན། །ལེགས་ལྡན་ནག་པོ་སྲེད་མེད་བུ། །མ་གཅིག་འདོད་ཁམས་དབང་མོ་སྟེ། །ལྕམ་དྲལ་འཁོར་དང་བཅས་རྣམས་ཀྱིས། །རྡོ་རྗེ་འཆང་དབང་ལ་སོགས་པའི། །སྤྱན་སྔར་ཞལ་བཞེས་དྲན་མཛོད་ལ།  །གསར་རྩོམ།།
ལུས་ཅན་ཀུན་གྱི་ཕན་བདེའི་གཞི། །ཐུབ་བསྟན་སྤྱི་དང་ཁྱད་པར་དུ། །མཉམ་མེད་དགའ་ལྡན་རིང་ལུགས་འདི། །ཕྱོགས་དུས་ཀུན་ཏུ་རྒྱས་པ་དང། །དེ་འཛིན་དགེ་འདུན་འདུས་པའི་སྡེ། །བསླབ་གསུམ་རྟག་ཏུ་འཕེལ་བར་མཛོད། །བསྟན་
འཛིན་བཤེས་གཉེན་དམ་པ་རྣམས། །སྐུ་ཚེ་ཕྲིན་ལས་རྒྱས་པ་དང། །མཐའ་དབུས་འཇིག་རྟེན་ཁམས་རྣམས་སུ། །བདེ་སྐྱིད་དཔལ་འབྱོར་ལྡན་པར་མཛོད། །རྟག་ཏུ་རྣལ་འབྱོར་ཆོས་སྒྲུབ་པའི། །འགལ་རྐྱེན་མཐའ་དག་སེལ་བ་དང། །མཐུན་
རྐྱེན་འདོད་དགུ་གང་ཡིན་པ། །བསམས་པའི་མོད་ལ་སྒྲུབ་པར་མཛོད། །ཁྱད་པར་དྲི་མེད་བསྟན་པ་དང། །དེ་འཛིན་བླ་མའི་ཕྲིན་ལས་འགག་བདག་ཅག་ཆོས་ལྟར་སེམས་པ་ལ། །གནོད་བྱེད་དགྲ་བགེགས་གང་ཡིན་རྣམས། །ལོ་དང་
ཟླ་བར་མ་བཞག་པར། །ལྕགས་སྒྲོག་ཞགས་པས་དམ་བཅིངས་ལ། །ནད་དང་དྲག་པོའི་མཚོན་ཆ་ཡིས། །རྡུལ་བཞིན་བརླག་པའི་ཕྲིན་ལས་མཛོད། །དེང་ནས་བྱང་ཆུབ་སྙིང་པོའི་བར། །མཐུ་ལྡན་ཁྱེད་ཀྱིས་གྲོགས་མཛད་ནས། །ས་དང་

[093A]༄༅། །ལམ་གྱི་འབབ་སྟགས་ལས། །བྱང་ཆུབ་གནས་སུ་མྱུར་སོན་མཛོད།  །ཅེས་པའི་ཕྲིན་ལས་བཅོལ། དེ་ནས་ཐུན་གཏོར་ཟུར་བ་སོགས་བཤམས་ཡོད་ན་གོང་གི་གཏོར་མ་ལྟར་བྱིན་གྱིས་བརླབས་ནས།  ཧཱུཾ༑ ལེགས་ལྡན་ཆེན་པོ་མཧཱ་ཀཱ་
ལ་དང། །མ་གཅིག་འདོད་ཁམས་དབང་སྒྱུར་ཏེ་མ་ཏཱི། །བཀའ་ཉན་བྲན་གཡོག་འཁོར་དང་བཅས་པ་རྣམས། །འདིར་གཤེགས་རྒྱན་གྱི་གཏོར་མ་འདི་བཞེས་ལ། །ཤ་ཁྲག་དམར་གྱི་གཏོར་མ་འདི་བཞེས་ཤིག་ཛམྦུ་ཏི་བའི་ཞལ་ཟས་འདི་བཞེས་ཤིག་ཛ་གད་དཔའ་བོའི་
སྨན་ཕུད་འདི་བཞེས་ཤིག་སྔར་བཅོལ་ལེགས་པའི་གཏང་རག་གཉན་པོར་འབུལ། །ད་འཆོལ་ལས་ཀྱི་གསོལ་འདེབས་གཉན་པོར་བཞེས། །འཁོར་རྣམས་བསྲུང་ཞིང་རྐྱེན་རྣམས་བཟློག་པ་དང། །སྡང་བའི་དགྲ་དང་གནོད་པའི་
བགེགས་ལ་སོགས། །བདུད་དང་བར་དུ་གཅོད་པ་རྣམ་མང་པོ། །ཐམས་ཅད་རྡུལ་ཕྲན་བཞིན་དུ་བརླག་པར་མཛོད། །བསྟན་པ་རྒྱས་པའི་ལས་འདི་མྱུར་དུ་སྒྲུབས། །རྣལ་འབྱོར་བཅོལ་བའི་ཕྲིན་ལས་སྒྲུབ་པར་མཛོད།  །ཅེས་པས་གཏོར་མ་ལ་སྒྲོན་མེ་གཙུགས་
པ་སོགས་ཁང་ཐོག་ལྟ་བུར་འབུལ་ལ། ཐུན་གཏོར་སོགས་བཤམས་མེད་ན། སྟོབ་པ་འདི་མ་བྱས་ཀྱང་རུང། དེ་ནས་གཏང་རག་གི་མཆོད་བ་བྱིན་གྱིས་བརླབས་ནས།  ཨོཾ་ཤྲཱི་མཧཱ་ལ་རཀྵ་དུ་བང་ཎི་ཛ་ས་པ་རི་ཝཱ་ར་ཨརྒྷཾ་ ནས།  ཤཔྡ་ འི་བར་གྱིས་མཆོད་ཅིང་ནང་མཆོད་ཀྱང་འབུལ།  ཧཱུཾ༑ བདེ་
ཆེན་འདུ་འབྲལ་མེད་པའི་ཀློང་དཀྱིལ་ནས། །ཡང་དག་ཡེ་ཤེས་སྐུ་གཅིག་བྱུང་བ་ནི། །མགོན་པོ་བེང་མ་གསང་བའི་སྐུར་བསྟན་པ། །མི་འགྱུར་ཁྲོ་བོ་ཁྱོད་ལ་ཕྱག་འཚལ་བསྟོད། །ལྷ་མོ་གཤིན་རྗེའི་ལྕམ་གཅིག་ སྒྲུབ་ཐབས་རིན་འབྱུང་ནས་བླངས།།

[093B] །ལྷ་སྲིན་སྡེ་བརྒྱད་གནོད་སྦྱིན་མ་མོ་དང། །དེད་དཔོན་ནག་པོ་སྟོང་གི་ཚོགས་བཅས་ལ། །གུས་པས་ཡིད་ཀྱིས་ཕྱག་འཚལ་བསྟོད་པར་བགྱིད།  །ཅེས་པས་བསྟོད། ཡིག་བརྒྱ་བཟླས་ནས།  མ་རྙེད་ཡོངས་སུ་མ་ཤེས་དང།  །ཞེས་སོགས་ཀྱིས་
བཟོད་པར་གསོལ།  བཛྲ་མུཿ་ཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་པ་འོད་དུ་ཞུ་ནས་རང་ཉིད་ལ་ཐིམ་པར་གྱུར་ པར་མོས་ཤིང། རྟེན་ཡོད་ན།  འདིར་ནི་གཟུགས་དང་ལྷན་ཅིག་ཏུ།  །ཞེས་སོགས་ཀྱིས་བརྟན་བཞུགས་བྱ་ལ། རྗེས་བསྔོ་བ་དང་སྨོན་
ལམ་བཀྲ་ཤིས་ཀྱིས་མཐའ་བརྒྱན་པར་བྱའོ།  །དེ་ལྟར་བཀོད་པའི་རྣམ་དཀར་དགེ་བའི་མཐུས། །བསྟན་སྲུང་དབང་པོ་རྣམས་ཀྱིས་གྲོགས་མཛད་ནས། །བཤད་སྒྲུབ་བསྟན་པའི་ཕྱ་བ་རྒྱས་པ་སོགས། །བསམ་དོན་ལྷུན་གྱིས་གྲུབ་པའི་བཀྲ་ཤིས་
ཤོག་ །ཅེས་ཡེ་ཤེས་ཀྱི་མགོན་པོ་ལེགས་ལྡན་བེང་ཆེན་པོའི་བསྐང་བཤགས་མཆོད་གཏོར་བྱ་བའི་རིམ་པ་ཕྲིན་ལས་མྱུར་མགྱོགས་ཞེས་བྱ་བ་འདི་ནི། དབུར་སྟོད་བྱམས་པ་གླིང་བླ་ཟུར་རབ་འབྱམས་པ་བློ་བཟང་རྣམ་རྒྱལ་གྱིས་བསྐུལ་མ་ཡོད་པའི་ཐོག་ཁལ་ཁ་ནས་དགེ་སློང་གྲགས་པ་ཡེ་ཤེས་
ཀྱིས་དགོས་ཞེས་བསྐུལ་ངོར། བེང་འདི་ལ་དམར་ནག་གཉིས་འདུག་པར་ཕྱི་མའི་ལུགས་ཀྱི་རྗེས་སུ་གནང་བ་སྒྲུབ་ཐབས་རིན་འབྱུང་དུ་བཀོད་པའི་ཆིངས་བཞིན་ལེགས་པར་ཐོབ་མྱོང་བར་བརྟེན་བེང་ནག་པོའི་མངོན་པར་རྟོགས་པ་དང་འབྲེལ་བར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་དར་ཁན་དགེ་
སློང་བསྐལ་བཟང་ཡོན་ཏན་གྱིས་བགྱིས་པའོ།།    ༈    །འདིར་མཆོག་དམན་གྱི་མགྲོན་རྣམས་ལ་གསེར་སྐྱེམས་ཀྱི་མཆོད་པ་བྱ་ཚུལ་ནི། རང་ཡི་དམ་གྱི་བདག་བསྐྱེད་དང་ལྡན་པས་མཆོད་རྫས་ནང་མཆོད་ལྟར་བྱིན་གྱིས་བརླབས་ནས་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོ་མགྲོན་

[094A]༄༅། །རྣམས་ཚིམ་པར་བྱེད་པའི་འདོད་ཡོན་གྱི་བྱེ་བྲག་བསམ་གྱིས་མི་ཁྱབ་པར་གྱུར་བར་བསམས་ནས། འབུལ་བའི་ཚུལ་ནི།  ཧཱུཾ༑ རིགས་ཀུན་ཁྱབ་བདག་བློ་བཟང་གྲགས་པའི་དཔལ། །བསྐལ་བཟང་རྒྱལ་བ་རྒྱ་མཚོའི་དབང་
ཕྱུག་སོགས། །དངོས་དང་བརྒྱུད་པའི་བླ་མ་ཐམས་ཅད་ལ། །གསེར་སྐྱེམས་མཆོད་པ་འབུལ་ལོ་བཞེས་སུ་གསོལ། །འཇམ་དཔལ་དཔའ་བོ་རྡོ་རྗེ་འཇིགས་བྱེད་དང། །ཧེ་རུ་ཀ་སོགས་རྣམ་མང་རྒྱུད་སྡེ་བཞིའི། །ཡི་དམ་དཀྱིལ་འཁོར་ལྷ་ཚོགས་
ཐམས་ཅད་ལ། །གསེར་སྐྱེམས་མཆོད་པ་འབུལ་ལོ་བཞེས་སུ་གསོལ། །དྲན་པ་ཙམ་གྱིས་ལྷན་སྐྱེས་བདེ་བ་མཆོག་སྩོལ་མཛད་རྗེ་བཙུན་རྡོ་རྗེ་ཕག་མོ་སོགས། །གནས་གསུམ་དཔའ་བོ་མཁའ་འགྲོ་ཐམས་ཅད་ལ། །གསེར་སྐྱེམས་
མཆོད་པ་འབུལ་ལོ་བཞེས་སུ་གསོལ། །སྲིད་གསུམ་བདག་མོ་དཔལ་ལྡན་དམག་ཟོར་མ། །ཕྱག་དྲུག་ལས་གཤིན་སྟོབས་འཕྲོག་ནག་པོ་སོགས། །མཐུ་ལྡན་ཡེ་ཤེས་སྲུང་མ་ཐམས་ཅད་ལ། །གསེར་སྐྱེམ་མཆོད་པ་འབུལ་ལོ་བཞེས་
སུ་གསོལ། །བོད་ཁམས་སྐྱོད་མཛད་བསྟན་མ་བཅུ་གཉིས་དང། །གཉན་ཆེན་ཐང་ལྷ་པེ་ཧར་ཙེའུ་དམར་སོགས། །མཐུ་ལྡན་དྲེགས་པ་ཡུལ་ལྷ་གཞི་བདག་ལ། །གསེར་སྐྱེམས་མཆོད་པ་འབུལ་ལོ་བཞེས་སུ་གསོལ། །ངོ་བོ་ཟག་
མེད་བདེ་སྟོང་ཡེ་ཤེས་ཀྱི། །རྣལ་རོལ་འདོད་ཡོན་མ་ཚང་མེད་པ་འདི། །སོ་སོར་བཞེས་ནས་དགའ་ལྡན་བཤད་སྒྲུབ་བསྟན། །མི་ཉམས་སྲིད་མཐར་རྒྱས་པའི་ཕྲིན་ལས་མཛོད། །དེ་འཛིན་བླ་མའི་སྐུ་ཚེ་བརྟན་པ་དང། །དགེ་འདུན་

[094B] །འཇིག་རྟེན་སྤྱི་དང་བྱེ་བྲག་ཡུལ་ཕྱོགས་འདིར། །བཀྲ་ཤིས་ཆོས་འབྱོར་རྒྱས་པའི་ཕྲིན་ལས་མཛོད། །ཁྱད་པར་འགྲོ་བའི་བདེ་སྐྱིད་འཕྲོག་བྱེད་པའི། །སད་སེར་བཙའ་ཐན་མ་ལུས་ཞི་བ་དང། །གནོད་
བྱེད་དགྲ་བགེགས་མྱུར་དུ་གཞོམ་པ་སོགས། །ཕྲིན་ལས་རྣམ་བཞི་ཡིད་བཞིན་འགྲུབ་པར་མཛོད།  །ཅེས་པ་འདི་ནི་སྤྲུལ་ལོའི་གྲྭ་ཚང་སད་སྲུང་བ་དགེ་སློང་དགེ་འདུན་དར་རྒྱས་ཅན་ནས་སད་སེར་ཐན་པའི་གནོད་པ་ཞི་བ་ལ་ཆེད་དམིགས་ཀྱི་གསེར་སྐྱེམས་འབུལ་ཚིགས་ད་སྲུང་བ་རྣམས་ནས་འདོན་རྒྱུ་ཞིག་
དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།ཡེ་ཤེས་ལྔ་ལྡན་བདེ་བར་གཤེགས་པ་ལྔའི། །རང་མདངས་མ་འགགས་དྲེགས་པའི་སྡེ་དཔོན་དུ། །དབང་སྒྱུར་སྐུ་ལྔ་ཁྱད་པར་གསུང་གི་རྒྱལ། །རྡོ་
རྗེ་གྲགས་ལྡན་གནས་འདིར་གཤེགས་སུ་གསོལ། །ཡིད་ཀྱི་ནམ་མཁར་ཏིང་འཛིན་དབང་པོའི་གཞུས། །འཁྱུད་པ་ལས་འོངས་ཡེ་ཤེས་གཞལ་ཡས་ཁང། །དམར་ནག་མེ་དཔུང་ཆེར་འཁྲུག་རྔམ་བརྗིད་དབུས། །བསྟན་པར་བཞུགས་ལ་
དགྱེས་པའི་འཛུམ་ཞལ་སྟོན། །མ་རིག་ཆུ་འཛིན་སྟུག་པོ་ལས་འོངས་པའི། །སྒོ་གསུམ་ཉེས་ཚོགས་ནག་པོ་བརྩེགས་པ་དག་ཆ་ཤས་ཙམ་ཡང་མ་ལུས་བཤགས་བགྱིད་ན། །བཟོད་པར་བཞེས་ལ་མཐུན་པའི་དངོས་གྲུབ་སྩོལ། །ཁྲག་
ཆང་མཆོད་ཡོན་དགྲ་བགེགས་དབང་པོ་ལྔ། །གསུར་ཆེན་བདུག་སྤོས་སྣང་གསལ་ཉི་ལྟར་གསལ། །དྲི་ཡི་བྱུག་རྫས་རོ་བརྒྱ་ལྡན་པའི་ཟས། །རྐང་གླིང་ལ་སོགས་རོལ་མོ་མཐའ་ཡས་དང། །སྦྱངས་རྟོགས་སྦར་བའི་གཏོར་མ་རི་ལྟར་

[095A]༄༅། །སྤུངས། །བདུད་རྩིའི་བཏུང་བརྒྱ་མཚོ་ལྟར་འཁྱིལ་སོགས། །ཕྱི་ནང་གསང་བའི་དགྱེས་བྱེད་མཚར་མེད། །དབུལ་ལོ་དབང་པོ་ལྔ་ཡིས་ཚིམ་པར་རོལ། །ཆོས་ཀྱི་དབྱིངས་ནས་ཁྲོས་པའི་རྣམ་འགྱུར་སྟོང་
རྔམ་བརྗིད་དྲག་པོའི་ཆོ་ག་མངོན་རྫོགས་པས། །སྣང་སྲིད་ཀུན་གྱི་མགོན་པོར་ཡོངས་གྲུབ་པའི། །སྐུ་ལྔ་འཁོར་དང་བཅས་ལ་བདག་བསྟོད་དོ། །བསིལ་ལྡན་རབས་བྲེས་པའི་གསངས་ལྗོངས་འདིར། །མི་འདོད་ཀུན་ཞི་བློ་བཟང་
གྲགས་པ་ཡི། །བསྟན་དང་དགའ་ལྡན་ཕོ་བྲང་ཆོས་སྲིད་དང་མི་ཉམས་དབྱར་མཚོ་ལྟ་བུར་འཕེལ་བར་མཛོད། །བསྐལ་བཟང་འདི་ཡི་རྣམ་འདྲེན་རྒྱ་མཚོའི་བསྟན། །འཛིན་མཛད་མཆོད་གི་བར་གཅོད་མི་འདོད་རྣམས། །མྱུར་
ཞི་ཆོས་དང་སྲིད་ཀྱི་འདོད་པ་ཀུན། །རབ་རྒྱས་སྲིད་བ་གསུམ་པོ་དབང་དུ་བསྡུས། །འབྲུག་སྒྲ་དྲག་པོར་རྒོད་ལྡན་རྡོ་རྗེའི་ཐོག་ཕོག་པས་མེ་ཏོག་གཞོན་ནུ་འཛོམས་པ་ལྟར། །ཡིད་ལ་བྲང་པའི་དགྲ་ཚོགས་སྡེ་དང་བཅས། །གཞོམ་ཕྱིར་མཐུ་རྩལ་
བསྐྱེད་པའི་དུས་ལ་བབ།  །ཅེས་པ་འདི་ནི་བསྟན་སྲུང་རྡོ་རྗེ་གྲགས་ལྡན་གཟུགས་ཅན་མིའི་ཁོག་ཏུ་བརླབས་ཏེ་གོང་དུ་གསལ་བའི་དོན་རྣམས་ཚང་ཞིང་ཚིག་ཉུང་བ་འདི་ལྟ་བུ་དགོས་ཞེས་རྡོ་རྗེའི་གསུང་གིས་བསྐུལ་མ་མཛད་པ་ལྟར་ཤཱཀྱའི་དགེ་སློང་འདུ་ཤེས་གསུམ་པ་བློ་བཟང་བསྐལ་བཟང་རྒྱ་མཚོས་དཔལ་ལྡན་
འབྲས་སྤུངས་སུ་སྦྱར།།     ༈    །།རབ་འབྱམས་བདེ་གཤེགས་བསྟན་པ་བསྲུང་བའི་ཕྱིར། །རབ་འཇིགས་ཁྲོ་བོ་ཆེན་པོའི་སྐུར་བསྟན་པ། །རབ་དམར་བསྐལ་བའི་མེས་འཁྱུད་ལྷུན་པོ་བཞིན། །རབ་བརྟེན་གཞོམ་གཞིག་མི་ནུས་བསེ་

[095B] །སྤྲུལ་པ་ཡང་སྤྲུལ་དགྱེས་སྡེའི་གསང་ཡུམ་དང། །བཀའ་ཉན་དཔུང་དང་བཅས་པའི་སྤྱན་ལམ་དུ། །ཕྱི་ནང་གསང་བའི་དམ་རྫས་མཆོད་གཏོར་ཚོགས། །དངོས་བཤམས་ཡིད་ཀྱིས་སྤྲུལ་ནས་ལེགས་པར་མཆོད། །གངས་ཅན་མིག་གཅིག་བློ་
ལྡན་ཤེས་རབ་སོགས། །བླ་མ་ལྷ་ཡི་སྦྱན་སྔར་ཞལ་འཆེས་བཞིན། །སྡེ་སྣོད་གསུམ་དང་གསང་ཆེན་རྒྱུད་སྡེ་བཞིའི། །བཤད་སྒྲུབ་གཙང་མ་ཕྱོགས་བཅུར་རྒྱས་པ་དང། །བསྟན་འཛིན་དམ་པའི་ཚོགས་རྣམས་ཞབས་བརྟན་ཅིང། །བསྐལ་བཟང་རྒྱ་མཚོའི་
འདྲེན་མཆོག་སྒོ་གསུམ་གྱི། །རྐྱེན་ངན་ཀུན་ཞི་སྡང་བའི་དགྲ་བགེགས་ཆོམས། །ཕན་བདེའི་འཕྲིན་ལས་བཞེད་དགུ་འགྲུབ་པར་མཛོད། །དཔལ་གསང་ནེའུ་ཐོག་གི་ཆོས་གྲ་སོགས། །དགེ་འདུན་སྡེ་དང་གཙུག་ལག་ཁང་བཟང་རྣམས། །མི་ཉམས་
ཡིད་ཅན་མཐའ་དག་བདེ་བ་དང། །རྣལ་འབྱོར་བཅོལ་བའི་ཕྲིན་ལས་ཀུན་འགྲུབ་མཛོད།  །ཅེས་པ་འདི་ནི་གསང་ཕུ་མཆོད་ཁང་བླ་མ་བསྐལ་བཟང་མཐུ་སྟོབས་རྒྱ་མཚོལ་བསྟན་སྲུ་ཆེན་པོ་བསེ་ཁྲབ་ཅན་གྱི་བསྐང་བ་ཕྲིན་བཅོལ་གཤམ་དུ་འཐུད་ཆོག་བའི་སྨོན་ཚིག་འདི་ལྟ་བུ་དགོས་ཚུལ་བསྐུལ་བའི་ངོར་
ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།    ༈    །།ཞོ་ཁ་བླ་མའི་གསོལ་མཆོད་དྲེགས་པའི་བཞད་སྒྲ།  ཧཱུཾ༑ མཐའ་བྲལ་བདེན་གཉིས་ཕྱི་ནང་ཤེས་བྱའི་དབྱིངས། །ཀུན་གཟིགས་གསང་བ་རབ་འབྱམས་མཐུ་སྟོབས་ཀྱི། །ལས་ལ་དབའ་
བའི་གྲགས་པ་མི་ཟད་པ། །དཀྱིལ་འཁོར་ཀུན་གྱི་བདག་པོས་ཤིས་པར་མཛོད། །མ་བཅོས་འཁོར་འདས་གཤིས་ལུགས་སྒེག་མོའི་གར། །སྣང་ཚུལ་གར་གྱི་འགྱུར་ལྡོག་སྣ་ཚོགས་པས། །ལས་དབང་མིག་གི་དགའ་སྟོན་དྲགས་པའི་གཟུགས། །ཆོས་

[096A]༄༅། །སྐྱོང་འཁོར་བཅས་གནས་འདིར་གཤེགས་སུ་གསོལ། །དགྲ་བགེགས་མ་ལུས་སྟོབ་ཀྱང་ཆེས་ཡངས་པའི། །ཁ་གདངས་མཆེ་བ་རབ་ངོམ་སྨུག་ནག་མདོག་གཡས་མདུང་དགྲ་བོའི་སྙིང་འབུགས་གཡོན་
ཞགས་པས། །བགེགས་འཆིང་དགྱེས་པའི་གདན་ལ་རྟག་རོལ་མཛོད། །ཧཱུཾ༑ བདེ་གསལ་ཏིང་འཛིན་སྔགས་དང་ཕྱག་རྒྱ་ཡིས། །བྱིན་བརླབས་ཁྲག་ཞག་རྒྱ་མཚོ་ལྟར་འཁྱིལ་བའི། །ཨརྒྷཾ་མ་ལ་ཡར་སྐྱེས་དྲི་བཞོན་གྱི། །རྗེས་སུ་ཅོ་འདྲིའི་
སྤོས་ངད་ཞིམ་འཐུལ་དང། །ཐང་སྐྱེས་ཆུ་སྐྱེས་དབང་བོའི་མེ་ཏོག་ལྔ། །ཇ་ཆང་བཟའ་བ་ནམ་མཁའ་མི་འཛད་གཏེར། །མྱུར་མགྱོགས་རྟ་ནོར་པ་དན་སྒ་སྲབ་ཅན། །མདོག་མཛེས་མཆེ་རྣོ་རྔམས་རྒྱུག་ཁྱི་སྦྱང་དང། །གནམ་གྱི་འདབ་ཆབས་
ས་ཡི་བྱི་བ་སོགས། །དགྱེས་བྱེད་སྲོག་ཆགས་ཁྲབ་རྨོག་དཔག་ཆེན་མངའ། །མཚོན་གྱི་འཁོར་ལོ་མདུང་ཐུང་དགྲ་སྟ་སོགས། །གོ་མཚོན་མི་ཤིགས་ཆས་ཀྱི་སྤྱན་གཟིགས་སྤྲོ། །ཁྱོན་ཡངས་བནྡྷར་ཤ་ལྔ་སྤུངས་པ་ཡི། །བདུད་རྩིའི་ཁམས་སུ་ཡི་གེ་གསུམ་
ཚོགས་ཀྱིས། །སྦྱངས་རྟོགས་སྦར་གསུམ་ཟག་མེད་གྲུབ་པའི་རྫས། །རྒྱལ་པོ་འཁོར་བཅས་ཞལ་དུ་རོལ་ཞིང་བཞེས། །ཧཱུཾ༑ དུག་ལྔའི་མྱོས་བྱེད་བཏུང་བས་ཆེར་སྦགས་ཀློང། །སྲིད་བའི་ལུས་ཅན་ལྷ་སྲིན་དྲེགས་པའི་ཚུལ། །དགོན་སྡེ་སྐྱོང་ལ་གཡེལ་
མེད་མཐུ་རྩལ་ཆེ། །ཞོ་ཁ་བླ་མ་འཁོར་དང་བཅས་ལ་བསྟོད། །རྣམ་རྟོག་གང་ཤར་ཟ་བར་བརྔམས་བཞིན་དུ། །བགྲད་འདྲའི་ཁ་གདངས་འོད་དཀར་ཅན་གྱི་མདོག་འཕྲོག་བྱེད་མཆེ་བ་གཙིགས་པས་དགའ་བའི་སྤུན། །འབོད་ལ་རིངས་ལྟར་སྟོན་པ་

[096B] །སྨུག་ནག་མུན་པ་གོས་སུ་ཀླུབས་པ་ལྟའི། །མདོག་འཛིན་མདུང་དམར་མཚམས་སྤྲིན་འོད་ལྟར་འཚེར། །བླ་ཚེ་འགུགས་བྱེད་གནམ་གྱི་སྐ་རགས་བཞིན། །ཞགས་པ་གཡོན་ན་འཛིན་པ་ཁྱོད་ལ་བསྟོད། །རེས་འགའ་ཞི་དུལ་
ཁྲིམས་ལྡན་བན་དེའི་གཟུགས། །ཉ་གཞིར་ཉི་ལྟར་འབར་བའི་སྡང་མིག་གིས། །ཀུན་ཏུ་བལྟ་ན་ད་ལྟ་བདག་ཅག་གི་ཕྲིན་ལས་སྒྲུབ་ལ་མ་གཡེལ་མ་གཡེལ་ཞིག་ །ཅེས་ལས་ཀྱི་དབང་གིས་འཇིག་རྟེན་དུ་དྲེགས་པའི་ཚུལ་གཟུགས་ཅན་ཞོ་ཁ་བླ་མའི་གསོལ་མཆོད་འདི་ནི་ནཱ་ལེནྡྲ་
མཁན་པོ་ངག་དབང་རབ་བརྟན་ལ་ཞོ་ཁ་བླ་མས་བསྐུལ་མའི་ཕྲིན་བྱུང་ཚུལ་བཅས་བསྐུལ་བའི་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་བ་ནི་ངག་དབང་ཡོན་ཏན་འབྱུང་གནས་སོ།།     ༈    །།དུས་གསུམ་རྒྱལ་བ་ཡོངས་འདུས་རིགས་བརྒྱའི་བདག་རྡོ་རྗེ་འཆང་
ཆེན་བློ་བཟང་གྲགས་པའི་དཔལ། །དབྱེར་མེད་ཁྲོ་རྒྱལ་གཤིན་རྗེ་གཤེད་པོ་ཡིས། །རྣམ་དག་བསམ་པ་ཡིད་བཞིན་འགྲུབ་པར་མཛོད། །བླ་མགོན་དབྱེར་མེད་མྱུར་མཛད་ཕྱག་དྲུག་པ། །དགེ་སྡིག་ཤན་འབྱེད་གཤིན་རྗེའི་རྒྱལ་པོ་དང། །འདོད་ཁམས་
དབང་བསྒྱུར་དཔལ་ལྡན་རེ་མ་ཏཱི། །དྲག་རྩལ་ལྡན་པའི་སྲུང་མ་ཁྱེད་རྣམས་ལ། །བློ་བཟང་འཇམ་དཔལ་རྡོ་རྗེ་ཙོང་ཁ་པའི། །སྲས་མཆོག་སྙིགས་དུས་འགྲོ་འདྲེན་ངག་གི་དབང། །བསྟན་པ་འཛིན་པའི་བཤེས་གཉེན་འཁོར་འབངས་དང། །དགོན་
གནས་བཅས་རྣམས་ལེགས་པར་གཉེར་དུ་གཏད། །བཅོལ་ལོ་བལྟོས་སོ་རྡོ་རྗེ་འཆང་དབང་སོགས། །བླ་མ་ཡི་དམ་དམ་ཚིག་ཇི་བཞིན་དུ། །ཉིན་མཚན་དུས་དྲུག་ལུས་དང་གྲིབ་མ་ལྟར། །འགྲོགས་ནས་སྲུང་སྐྱོབ་གཡེལ་བ་མེད་པར་མཛོད། །འགལ་

[097A]༄༅། །རྐྱེན་ཞི་ཞིང་དགྲ་བགེགས་གཞོམ་པ་དང། །བཤད་སྒྲུབ་ལོངས་སྤྱོད་ཚེ་དང་བསོད་ནམས་སོགས། །ལེགས་ཚོགས་མ་ལུས་དབྱར་གྱི་ཆུ་གཏེར་བཞིན། །སྤེལ་ནས་བྱང་ཆུབ་བར་དུ་གྲོགས་མཛོད་ཅིག་ །ཅེས་པ་འདི་
ནི་བསྟན་པའི་གསལ་བྱེད་མཉྫུ་ཤྲཱི་སྡེ་སྣོད་འཛིན་པ་ཨ་ཆི་ཐུ་ནོ་མིན་ཧན་ནས་ཁལ་ཁའི་ཡུལ་ཇོ་བོས་མོ་དུ་ཟེར་བའི་སར་རྗེ་བླ་མའི་བསྟན་པ་དང་འགྲོ་བའི་གསོས་སྨན་དུ་དགོངས་པའི་ཐུགས་བསྐྱེད་ཀྱིས་དགོན་སྡེ་གསར་བསྐྲུན་ལ་རྒྱུད་དང་མཚན་ཉིད་ཀྱི་འཆད་ཉན་ཚུགས་པ་སོགས་ལ་འགལ་རྐྱེན་ཞི་ཞིང་བཤད་སྒྲུབ་ལེགས་ཚོགས་
འཕེལ་ཕྱིར་ཆོས་སྐྱོང་ཁྱད་བར་ཅན་ཞིག་ལ་གཉེར་གཏད་ཀྱི་འཕྲིན་བཅོལ་དགོས་ཞེས་ཆབ་ཡིག་གིས་བསྐུལ་མ་མཛད་པ་བཞིན་རང་བསྟན་གྱི་སྲུང་མ་ཁྱད་པར་ཅན་གསུམ་ལ་འཕྲིན་བཅོལ་འདི་བཞིན་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།ཧྲཱི་དུས་གསུམ་
རྒྱལ་བའི་བསྟན་པ་བསྲུང་བའི་ཕྱིར། །མཐུ་སྟོབས་ཐོགས་པ་མེད་པའི་རྫུ་འཕྲུལ་བདག་སྡེ་བརྒྱད་ཡོངས་ལ་དབང་བསྒྱུར་བསེ་ཁྲབ་ཅན། །འཁོར་དང་བཅས་པ་གནས་འདིར་གཤེགས་སུ་གསོལ། མདུན་དུ་ཏིང་འཛིན་ལས་གྲུབ་གཞལ་མེད་ཁང། །འཇིག་
དུས་མེ་དཔུང་འབར་བའི་ཀློང་དཀྱིལ་ན། །དམ་ལྡན་རྣལ་འབྱོར་རེ་བ་སྐོང་བའི་སླད། །དགྱེས་པ་ཆེན་པོས་བརྟན་པར་བཞུགས་སུ་གསོལ། །སྣ་ཚོགས་ཉེར་སྤྱོད་དུ་མས་ནམ་མཁའ་ཁྱབ། །ཡིད་འོང་འདོད་ཡོན་ལྷ་མོས་བར་སྣང་ཁེངས། །རྫུ་འཕྲུལ་
ཤུགས་ལྡན་རྟ་ལུག་གཅན་གཟན་སོགས། །སྲོག་ཆགས་ས་གཞིའི་ཁྱོན་ཀུན་བཀང་སྟེ་འབུལ། །རི་རབ་གླིང་དང་ལྷ་མིའི་ལོངས་སྤྱོད་གཏེར། །རྡོ་རྗེ་ལྟ་བུའི་གོ་ཆ་དགྲ་འཇོམས་མཚོན། །ཕྱི་ནང་གསང་རྟེན་མ་ཚང་མེད་པ་རྣམས། །དངོས་

[097B] །སྟོང་གསུམ་ལྟ་བུར་ཡངས་པའི་སྣོད་རྣམས་སུ། །རྣམ་དག་ཡེ་ཤེས་ལྔ་ལས་གྲུབ་པའི་རྫས། །རྡོ་རྗེ་གསུམ་དངོས་ཨོཾ་དང་ཨཱ་ཧཱུཾ་གིས། །ཟག་མེད་བདུད་རྩིའི་བཅུད་དུ་བྱིན་
བརླབས་པའི། །ཤ་ཁྲག་དམ་རྫས་གཏོར་མ་རི་ལྟར་སྤུངས། །ནུས་ལྡན་བཏུང་བ་རྒྱ་མཚོ་རབ་འཁྱིལ་བ། །སྒོ་གསུམ་གུས་པ་དང་བཅས་ལེགས་འབུལ་གྱིས། །བསྟན་སྲུང་འཁོར་བཅས་དགྱེས་པར་བཞེས་སུ་གསོལ། །པདྨ་རཱ་
གའི་ལྷུན་པོ་འཇིག་དུས་མེས། །འཁྱུང་ལ་རྒྱལ་བའི་སྐུ་གསུམ་སྲོག་འཆང་བ། །བསྟན་སྲུང་དབང་བོ་གནོད་སྦྱིན་བས་ཁྲབ་ཅན། །བཀའ་ཉན་འཁོར་དང་བཅས་ལ་བདག་བསྟོད་དོ། །དཔལ་ལྡན་ཁྱབ་བདག་རྡོ་རྗེ་འཆང་བ་དང། །འཇིག་
རྟེན་མིག་གཅིག་རྡོག་ལོ་ཆེན་པོ་སོགས། །དངོས་བརྒྱུད་བླ་མ་ལྷ་ཡི་སྤྱན་སྔ་རུ། །ཞལ་བཞེས་དམ་ཚིག་གཉན་པོ་ཉེར་དགོངས་ནས། །མཉམ་མེད་ཟས་གཙང་སྲས་ཀྱི་བསྟན་པ་མཆོག་བཤད་དང་སྒྲུབ་པས་ཕྱོགས་བརྒྱར་རབ་འཕེལ་ཞིང། །ཁྱད་པར་
དཔལ་ལྡན་གསང་ཕུའི་ཆོས་གྲ་ཆེ། །མི་ཉམས་དབྱར་མཚོ་ལྟ་བུར་རྒྱས་པར་མཛོད། །ཐེག་མཆོག་བཤེས་གཉེན་རྣམས་ཀྱི་སྐུ་ཚེ་དང། །འཕྲིན་ལས་རྒྱས་པའི་འགལ་རྐྱེན་ཀུན་བསྲུང་ཞིང། །བསྟན་དང་བསྟན་འཛིན་ཚོགས་ལ་གནོད་བྱེད་པའི། །
དགྲ་བགེགས་ནག་པོའི་རིགས་རྣམས་བརླག་པར་མཛོད། །འཇིག་རྟེན་མ་ལུས་རྟག་ཏུ་བདེ་བ་དང། །ཆོས་བཞིན་སེམས་པའི་སྐྱེས་བུ་བདག་ཅག་གི་འགལ་རྐྱེན་ཞི་ཞིང་མཐུན་རྐྱེན་ལྷུན་གྲུབ་ནས། །ཀུན་མཁྱེན་མྱུར་དུ་ཐོབ་པའི་གྲོགས་མཛོད་ཅིག་

[098A]༄༅།  །དེ་ལྟར་བཤད་སྒྲུབ་ཀྱི་འབྱུང་གནས་དཔལ་གསང་ནེའུ་ཐོག་གི་ཆོས་སྡེའི་བསྟན་སྲུང་དབང་པོ་བསེ་ཁྲབ་ཅན་གྱི་གཏོར་འབུལ་ཉུང་ངུ་དབྱར་ཆོས་སོགས་ཀྱི་སྐབས་ཚོགས་པའི་ཞལ་འདོན་དུ་གནང་རྒྱུ་ཞིག་དགོས་ཞེས་གསང་ཕུའི་མཁན་སློབ་སྤྱི་ཚོགས་ནས་བསྐུལ་བའི་ངོར་ཤཱཀྱའི་དགེ་
སློང་ཆོས་སྨྲ་བ་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།རྣམ་དག་བདེ་སྟོང་རོལ་པ་ལས་བྱུང་བའི། །འདོད་ཡོན་ཀུན་ཚང་གསེར་སྐྱེམས་མཆོད་པ་འདི། །བླ་མ་ཡི་དམ་མཁའ་འགྲོ་སྲུང་མ་དང། །འདིར་གནས་མཐུ་ཆེན་འཁོར་
དང་བཅས་ལ་འབུལ། །བཞེས་ལ་སངས་རྒྱས་བསྟན་པ་ཕྱོགས་བཅུར་དར། །བླ་མའི་སྐུ་ཚེ་འཕྲིན་ལས་རྒྱས་པ་དང། །འགྲོ་ཀུན་ཆོས་དང་བདེ་སྐྱིད་འཕེལ་བ་སོགས། །གང་བསམས་ལས་རྣམས་འགྲུབ་པའི་གྲོགས་མཛོད་ཅིག་ །ཅེས་ལྕགས་རྟ་ལོ་ནང་ས་
གནད་མང་པོར་འགྲོ་བའི་བདེ་སྐྱིད་ལ་སྨན་ངེས་བུམ་གཏེར་སྦ་བར་ཆེད་གཉེར་གཏང་སྐབས་སྡེ་བརྒྱད་ཀྱི་གནས་གཞི་ཚོར་གཏོང་རྒྱུའི་གསེར་སྐྱེམས་འབུལ་ཚིག་འདི་ཤཱཀྱའི་དགེ་སློང་རིག་པ་འཛིན་པ་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།དངོས་གྲུབ་ཆར་འབེབས་བླ་མ་ཡི་
དམ་ལྷ། །འཕྲིན་ལས་སྒྲུབ་མཛད་མཁའ་འགྲོ་ཆོས་སྐྱོང་ལ། །འདོད་དགུ་ཚང་བའི་གསེར་སྐྱེམས་མཆོད་པ་འདི། །འབུལ་ལོ་སྲུང་སྐྱོབ་གཡེལ་བ་མེད་པར་མཛོད། །ཁྱད་པར་རྒྱལ་བའི་བསྟན་པ་བསྲུང་བའི་གཙོ། །བསེ་ཡི་ཁྲབ་ཅན་
འཁོར་དང་བཅས་པ་ལ། །འདོད་དགུ་ཚང་བའི་གསེར་སྐྱེམས་མཆོད་པ་འདི། །འབུལ་ལོ་སྲུང་སྐྱོབ་གཡེལ་བ་མེད་པར་མཛོད། །རྒྱལ་བསྟན་བཤད་སྒྲུབ་ཚུལ་བཞིན་རྒྱས་པ་དང། །བསྟན་འཛིན་བླ་མའི་སྐུ་ཚེ་འཕྲིན་ལས་སྤེལ་

[098B] །བཅོལ་བའི་ལས་ཀུན་ཡིད་བཞིན་འགྲུབ་པར་མཛོད།  །ཅེས་རྒྱལ་བའི་བསྟན་སྲུང་ཆེན་པོ་བསེ་ཁྲབ་ཅན་ལ་གསེར་སྐྱེམས་འབུལ་ཚིག་འདི་ནི་ཤཱཀྱའི་དགེ་སློང་རིག་པ་འཛིན་པ་བློ་བཟང་བསྐལ་བཟང་རྒྱ་མཚོས་སྦྱར་བའོ།། །།།
 དངོས་གྲུབ་འདོད་དགུའི་མཆོག་སྦྱིན་དབང་གི་རྒྱལ། །རྒྱལ་རྣམས་དགྱེས་མཛད་ནམ་མཁའི་གོས་ཅན་མ། །མ་ལུས་རིགས་ཀྱི་ཁྱབ་བདག་བླ་མ་མཆོག་མཆོག་གསུམ་དམ་པའི་ངོ་བོར་མངའ་གསོལ་ལོ། །བདེ་ཆེན་ཡེ་ཤེས་
གཅིག་ལས་དུ་མའི་ཉམས། །སྟོན་མཛད་ཡི་དམ་དཀྱིལ་འཁོར་རབ་འབྱམས་ལྷ། །དགའ་བཞི་སྩོལ་མཛད་ལྷན་སྐྱེས་ཞིང་སྐྱེས་དང། །སྔགས་སྐྱེས་མཁའ་འགྲོའི་ངོ་བོར་མངའ་གསོལ་ལོ། །དགྲ་བགེགས་འཇོམས་ལ་ཐོག་གི་རྗེས་
འགྲོ་བའི། །མཐུ་ལྡན་བསྟན་སྲུང་བདག་མོར་མངའ་གསོལ་ཞིང། །སྟོང་གསུམ་སྣོད་དང་བཅུད་ཀྱི་འཇིག་རྟེན་ལ། །དབང་སྒྱུར་དབུ་འཕང་མཐོ་བར་མངའ་གསོལ་ལོ། །བློ་བཟང་རྒྱལ་བསྟན་བཤད་སྒྲུབ་ཕྱོགས་དུས་ཀུན། །དབྱར་
གྱི་ཆུ་གཏེར་ཇི་བཞིན་འཕེལ་བ་དང། །བསྟན་འཛིན་སྐྱེས་བུའི་གསང་བ་རྣམ་པ་གསུམ། །སྲིད་མཐར་རབ་བརྟན་འཕྲིན་ལས་རྒྱས་པར་མཛོད། །བདག་ཅག་དཔོན་སློབ་མི་ནོར་དགོན་སྡེར་བཅས། །མཐུ་ལྡན་ཁྱེད་ལ་གཉེར་གཏད་
མངའ་གསོལ་ན། །དུས་འདི་ནས་བཟུང་བྱང་ཆུབ་སྙིང་པོའི་བར། །འགལ་རྐྱེན་བཟློག་ཅིང་མཐུན་རྐྱེན་འཕེལ་བར་མཛོད།  །ཅེས་པ་འདི་ནི་གྲྭ་ཚང་གྲྭ་རིགས་བློ་བཟང་ཚེ་བརྟན་གྱིས་གཞིས་དགོན་ལམ་པའི་བསྟན་སྲུང་དཔལ་ལྡན་ལྷ་མོ་ནམ་མཁའི་གོས་ཅན་མར་མངའ་གསོལ་

[099A]༄༅། ་ །འཕྲིན་བཅོལ་དང་བཅས་པ་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།    ༈    །།དཔལ་ལྡན་སྲིད་གསུམ་བདག་མར་མངའ་གསོལ་བའི་ཚིགས་སུ་བཅད་པ་བསམ་དོན་ཀུན་འགྲུབ།  བྷྱོ༑ རྒྱལ་ཀུན་
དགྱེས་མཛད་རྡོ་རྗེ་དབྱིངས་ཕྱུག་མ། །དུས་གསུམ་རྒྱལ་བའི་བསྟན་པ་བསྲུང་བའི་ཕྱིར། །འཇིགས་རུང་སྲིན་མོའི་སྐུར་བསྟན་དམག་ཟོར་ལྷ། །དེང་འདིར་འགྲན་ཟླ་མེད་པར་མངའ་གསོལ་ལོ། །སྲིད་ཞིའི་གདུང་སེལ་དངོས་བརྒྱུད་བླ་མ་
དང༑ །བདེ་ཆེན་རང་གཟུགས་དཀྱིལ་འཁོར་ཡོངས་ཀྱི་ལྷ། །ནམ་ཡང་སླུ་མེད་དཀོན་མཆོག་རིན་ཆེན་གསུམ། །མ་ལུས་འདུས་པའི་ངོ་བོར་མངའ་གསོལ་ལོ། །ཡིད་ལ་དྲན་པ་ཙམ་གྱིས་ལྷན་སྐྱེས་བདེས། །ཚིམ་མཛད་གནས་གསུམ་མཁའ་
འགྲོ་མ་ཚོགས་དང། །མཐུ་སྟོབས་ཐོགས་མེད་བསྟན་དང་བསྟན་འཛིན་གྱི། །སྲུང་མ་དམ་ཅན་གཙོ་བོར་མངའ་གསོལ་ལོ། །རང་བཞིན་རྒྱལ་བ་ཀུན་དང་ངང་མཉམ་ཞིང། །སྣང་བ་ཟིལ་གྱིས་གནོན་པའི་མཐུ་སྟོབས་རྫོགས།།
དྲེགས་ལྡན་སྡེ་བརྒྱད་ཡོངས་ལ་དབང་བསྒྱུར་བས། །ཞུམ་མེད་དབུ་འཕང་མཐོ་བར་མངའ་གསོལ་ལོ། །མདོར་ན་བདག་ཅག་དཔོན་སློབ་དགེ་འདུན་བཅས། །ཀུན་གྱི་སྲུང་མར་མངའ་གསོལ་སྐྱབས་བརྟེན་ན། །སྔོན་གྱི་དམ་ཚིག་ཇི་
བཞིན་གནས་སྐབས་ཀུན། །བདེ་ཆེན་རྡོ་རྗེའི་གོ་ཆས་སྲུང་བར་མཛོད། །དགའ་ལྡན་བསྟན་འདི་བཤད་སྒྲུབ་བྱ་བ་ཡིས། །སྲིད་མཐའ་དེ་སྲིད་བླ་ནས་བླར་འཕེལ་ཞིང། །གངས་ལྗོངས་ལ་སོགས་འགྲོ་རྣམས་སྙིགས་དུས་ཀྱི། །

[099B] །ལུས་ངག་ཡིད་ལ་རྣམ་པར་དགེ་བ་ཡི། །ཡོན་ཏན་མཐུན་པའི་དངོས་གྲུབ་ཡོངས་ཐོབ་སྟེ། །བསྟན་དང་འགྲོ་ལ་ཕྱོགས་དུས་ཐམས་ཅད་དུ། །ཕན་བྱེད་མཐུ་སྟོབས་རྒྱས་པའི་དངོས་གྲུབ་
སྩོལ།  །ཞེས་དཔལ་ལྡན་སྲིད་གསུམ་བདག་མོར་མངའ་གསོལ་བའི་ཚིགས་སུ་བཅད་པ་བསམ་དོན་ཀུན་འགྲུབ་ཅེས་བྱ་བ་འདི་ནི་ཁྲ་འབྲུག་ཚངས་པའི་ལུང་ལ་ཆུ་སྤྲེ་གནམ་ལོ་གསར་ཚེས་ཀྱི་དགའ་བ་ཕུན་སུམ་ཚོགས་པའི་སྐབས་གསར་རྩོམས་ཀྱིས་བཙུགས་ན་རྟེན་འབྲེལ་གྱི་སྒོ་ལ་ལེགས་ཚུལ་བྱུང་བ་བཞིན་
ཤཱཀྱའི་དགེ་སློང་རིག་པ་འཛིན་པ་བློ་བཟང་བསྐལ་བཟང་རྒྱ་མཚོས་རྒྱལ་ཟླའི་དམར་ཕྱོགས་མཁའ་འགྲོ་དགྱེས་པའི་དུས་ཚེས་ཉེར་ལྔ་ལྷག་པ་ལྷ་འཚམས་ཀྱི་འགྲུབ་སྦྱོར་ཐོག་སྦྱར་བའོ།།     ༈    །རྣམ་དག་ཡེ་ཤེས་ལྔ་ཡི་རང་གཟུགས་ལ། །རྒྱལ་བའི་ཡུམ་ཞེས་
ཉེ་བར་བཏགས་པ་ལས། །དུས་འདིར་འཇིག་རྟེན་མིག་བསྒྱུར་མཁའ་འགྲོ་མར། །སྟོན་པའི་བཀྲ་ཤིས་ཚེ་རིང་མཆེད་ལྔ་པོས། །སྔོན་གྱི་དམ་ཚིག་གཉན་པོ་ཉེར་དགོངས་ནས། །བཤད་སྒྲུབ་བསྟན་པ་ཡར་གྱི་ཟླ་ལྟར་སྤེལ། །དེ་འཛིན་
དམ་པའི་སྐུ་ཚེ་བསྲིང་བ་དང། །ཕྱི་ནང་གསང་བའི་མཐུན་རྐྱེན་སྩལ་དུ་གསོལ། །ཁྱད་པར་རིག་སྔགས་འཆང་བ་བདག་ཅག་ལ། །ལུས་དང་གྲིབ་མ་ཇི་བཞིན་རབ་འགྲོགས་ནས། །བར་གཅོད་བཟློག་ཅིང་བསམ་པའི་དོན་རྣམས་
ཀུན། །ཆོས་བཞིན་མྱུར་དུ་འགྲུབ་པའི་འཕྲིན་ལས་མཛོད།  །ཅེས་པ་འདི་ནི་དཔྱོད་ལྡན་ཨང་ཀར་ཞབས་དྲུང་ཧུ་ཐོག་ཐུ་མེར་གན་མཁན་པོས་མཁའ་འགྲོའི་དབང་མོ་བཀྲ་ཤིས་ཚེ་རིང་མར་འཕྲིན་བཅོལ་ཚིགས་སུ་བཅད་པ་ཞིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་

[100A]༄༅།  །རྒྱ་མཚོས་སྦྱར་བའོ།།     ༈    །།ཧཱུཾ༑ ཡོན་ཏན་ལྷུན་རྫོགས་འདྲེན་མཆོག་རྡོ་རྗེ་འཛིན། །བགྲང་ཡས་ཡི་དམ་རྒྱལ་བ་སྲས་དང་བཅས། །དཀར་ཕྱོགས་ལྷ་ཀླུ་བདེན་ཚིག་གྲུབ་རྣམས་ཀྱིས།།
རྡོ་རྗེ་གྲགས་ལྡན་དུས་འདིར་མངའ་གསོལ་ལོ། །བདེ་ཆེན་རང་གཟུགས་རིགས་བརྒྱའི་ཁྱབ་བདག་ཏུ། །མངོན་པར་བཞེངས་པའི་དངོས་བརྒྱུད་བླ་མ་དང། །གང་འདུལ་ཞི་དང་ཁྲོ་ཆགས་རོལ་གར་ཅན། །ཡི་དམ་ལྷ་ཚོགས་ངོ་བོར་
མངའ་གསོལ་ལོ། །སྒྲིབ་པ་ཀུན་བྲལ་རིགས་ལྔའི་སངས་རྒྱས་དང། །ཉེས་པའི་གདུང་སེལ་འགོག་ལམ་དམ་པའི་ཆོས། །གྲོགས་ཀྱི་མཆོག་གྱུར་ཐེག་ཆེན་དགེ་འདུན་ཏེ། །སླུ་མེད་མཆོག་གསུམ་ངོ་བོར་མངའ་གསོལ་ལོ། །ཆོས་
དབྱིངས་སྤྲོས་པའི་གྲ་ཟུར་རབ་སྤངས་པའི། །བདེ་ཆེན་ཐིག་ལེ་དམ་པའི་ཀློང་ཡངས་ནས། །སྣང་སྲིད་སྡེ་བརྒྱད་ཡོངས་ལ་དབང་བསྒྱུར་བའི། །སྟོབས་ལྡན་རྒྱལ་པོ་ཆེན་པོར་མངའ་གསོལ་ལོ། །རྡོ་རྗེ་འཆང་དབང་བརྟུལ་ཞུགས་གྲུབ་
པའི་ཚོགས། །ཁྱད་པར་པད་དཀར་ཅན་ཞབས་རིམ་བྱོན་གྱིས། །བཀའ་བཏགས་རྡོ་རྗེས་སྤ་བའི་དམ་ཚིག་ཅན། །བསྟན་འདིའི་དགྲ་ལྷའི་གཙོ་བོར་མངའ་གསོལ་ལོ། །གཤིན་རྗེ་གཤེད་དང་དབང་ཆེན་ཁྲག་འཐུང་སོགས། །ཁྲོ་
རྒྱལ་མཐུ་སྟོབས་ཁྱོད་ལ་དེང་དབབ་ཅིང། །སྟོང་གསུམ་ཁྱབ་པའི་དཔུང་དང་སྤྲུལ་པར་བཅས། །སུས་ཀྱང་འགྲན་ཟླ་མེད་པར་མངའ་གསོལ་ལོ། །རྒྱལ་བ་སྲས་བཅས་བདེན་པས་གཟེངས་བསྟོད་ཅིང། །སྒྲིབ་དང་བྲལ་བའི་ཡེ་ཤེས་སྣང་

[100B] །དྲེགས་པ་ཡོངས་ལ་དབང་བསྒྱུར་མཐུ་དང་རྩལ། །དེ་ཟླ་བྲལ་བས་ཞུམ་པའི་གོ་སྐབས་ཅི། །དེ་ཕྱིར་སྣོད་བཅུད་སྣང་བ་ཟིལ་གནོན་པའི། །དབུ་འཕང་དགུང་ལྟར་མཐོ་བའི་དཔའ་བསྐྱེད་ནས། །དགའ་ལྡན་བསྟན་དང་བསྟན་འཛིན་དཔོན་སློབ་ལ།།
སྲུང་སྐྱོབ་རྣམ་བཞིའི་འཕྲིན་ལས་མ་གཡེལ་མཛོད།  །ཅེས་གསུང་གི་རྒྱལ་ཆེན་དགྲ་ལྷའི་གཙོ་བོ་རྡོ་རྗེ་གྲགས་ལྡན་ལ་མངའ་གསོལ་ལྷ་ངོ་བསྟོད་པའི་བདེན་ཚིག་འདི་ནི་ནཱ་ལེན་དྲ་མཁན་ཟུར་ཚངས་དབྱངས་དངོས་གྲུབ་ཀྱིས་རྡོ་རྗེ་སྒྲ་དབྱངས་གླིང་སོགས་སུ་འཛུགས་རྒྱུར་བསྐུལ་ངོར་ཤཱཀྱའི་དགེ་སློང་རིག་པ་འཛིན་པ་བློ་
བཟང་བསྐལ་བཟང་རྒྱ་མཚོས་སྦྱར་བའོ།།    ༈    །།ཡོ་ག་ཙ་རིའི་མི་སྣས་ཞུས་པའི་གཞི་བདག་གསོལ་མཆོད་དང། བླ་མའི་ཞབས་བརྟན། དགོན་པའི་འཕྲིན་བཅོལ་སོགས།  མཚན་སྙན་གཡས་སུ་འཁྱིལ་བའི་སྒྲ་དབྱངས་ཀྱིས། །ཉེས་བརྒྱའི་གདུང་བ་མིང་དུ་སེལ་
བའི་སྐྱབས། །བླ་མ་ཡི་དམ་མཁའ་འགྲོ་དམ་ཅན་གྱིས། །མཆོག་ཐུན་གྲུབ་པའི་བཀྲ་ཤིས་དེང་འདིར་སྩོལ། །གདོད་ནས་དག་པའི་སེམས་ཀྱི་དེ་བཞིན་ཉིད། །ཀུན་རྫོབ་ཅིར་ཡང་གསལ་བའི་རྣམ་འགྱུར་ལས། །མཐུ་སྟོབས་མངའ་བརྙེས་
ལྷ་ཀླུ་ལ་སོགས་པ། །ཕྱོགས་དང་གཞི་འདིར་གནས་པའི་སྡེ་བརྒྱད་ཚོགས། །རྣམ་དག་ཏིང་འཛིན་རང་སྣང་སྤོས་ཀྱི་ཆུ། །བདེ་བའི་ངོ་བོར་ཤར་བ་མཉམ་བརྡལ་པས། །མི་གཙང་རྡུལ་གྱི་ཉེས་བྲལ་ས་གཞི་འདིར། །དགྱེས་པའི་ཤུགས་ཀྱིས་
མ་ཐོགས་གཤེགས་སུ་གསོལ། །སྐོམ་པའི་གདུང་བ་སེལ་བྱེད་མཆོད་ཡོན་དང། །ཞབས་གཉིས་དྲི་མ་འཁྲུ་བའི་ཆབ་གཙང་རྒྱུན། །མདངས་ལྡན་མེ་ཏོག་བདུག་སྤོས་སྒྲོན་མེ་དང། །དྲི་ཆབ་ཞལ་ཟས་སྙན་པའི་རོལ་མོ་འབུལ། །གཞན་

[101A]༄༅། །ཡང་དབང་པོ་ཚིམ་བྱེད་འདོད་ཡོན་ལྔ། །རིན་ཆེན་འབྲུ་སྨན་གོས་སོགས་མཁོ་བའི་རྫས། །ཡིད་ལ་ཇི་ལྟར་རེ་བའི་འདོད་དགུ་རྣམས། །མ་ཚང་མེད་པས་དགྱེས་བསྐོང་གྱུར་ཅིག་སྟོང་གསུམ་ཁྱོན་ལྟར་
ཡངས་པའི་སྣོད་རྣམས་སུ། །ཟག་མེད་བདེ་སྟོང་མཆོག་གི་རང་བཞིན་གྱི། །གཏོར་མ་རིན་ཆེན་ལྷུན་པོའི་གཏོས་མཉམ་པ། །འབུལ་ལོ་ཁ་རམ་ཁཱ་ཧི་ཚིམ་པར་མཛོད། །སྔོན་བསགས་བསོད་ནམས་འཁོར་ལོ་ནམ་མཁའི་དབྱིངས་
ལེགས་པར་འཕགས་པའི་རྗེས་སུ་དཔལ་འབྱོར་གྱི། །རིན་ཆེན་རྣམ་མངའ་འགྲོ་ལ་དབང་བའི་གཙོ། །གནས་དང་གཞི་ཡི་བདག་པོ་འཁོར་བཅས་བསྟོད། །ཐུབ་བསྟན་ཆོས་ཀྱི་སྤྲིན་ལས་ཉེར་འབབ་པ། །ཕན་བདེའི་མྱུ་གུ་
སྐྱེད་བསྲེངས་བདུད་རྩིའི་ཆར། །བློ་བཟང་གྲགས་པའི་མདོ་སྔགས་བཤད་སྒྲུབ་རྣམས། །དུས་ཀུན་རྣམ་པར་རྒྱས་པའི་འཕྲིན་ལས་མཛོད། །ཡངས་པའི་ས་ཆེན་སྤྱི་དང་ཁྱད་པར་དུ། །ཆེན་པོ་ཧོར་གྱི་ཡུལ་གྲུ་འདི་དག་ཏུ། །དཀར་མིན་
འབྲས་བུ་མ་ལུས་མྱུར་ཞི་ཞིང། །སྣོད་བཅུང་ཕུན་ཚོགས་མཐའ་དག་དར་བར་མཛོད། །དཀོན་མཆོག་གསུམ་གྱི་བྱིན་རླབས་སྙིང་ཞུགས་ཏེ། །གཞན་ཕན་འདོད་འཇོའི་ནོར་བུ་ལྟ་བུ་ཡི། །རྣལ་འབྱོར་སྤྱོད་མཛད་རྗེ་བཙུན་བླ་མ་ཟུང། །སུ་ཚེ་
བརྟན་ཅིང་འཕྲིན་ལས་འཕེལ་བར་མཛོད། །དུས་ཀུན་བཀྲ་ཤིས་ཆོས་སྤྱོད་འཕེལ་བའི་གླིང། །བསླབ་གསུམ་མཐུན་རྐྱེན་བཅས་པ་ཆེར་རྒྱས་ཤིང། །རྣལ་འབྱོར་བདག་ཅག་འགལ་རྐྱེན་བདུད་ཀྱི་སྡེས། །མི་གཡོ་བསམ་ངོན་འགྲུབ་པའི་འཕྲིན་ལས་

[101B]  །ཅེས་པ་འདི་ནི་ཆ་ཀར་ནས་ཡོ་ག་ཙ་རི་ཧུ་ཐུག་ཐུ་དང། སློབ་དཔོན་ཨེར་ཁེ་ཆོས་རྗེ་གཉིས་ཀྱིས་མངགས་པའི་ཨེལ་ཆི་ཨེར་ཁེ་ཐོན་གྱིས་ཕྱོགས་དེར་ཚོག་ཐུ་ཆ་གན་ཨཱུ་ལ་ཟེར་བ་དང། བ་ཡན་ཚུ་རུ་ཁེ་ཟེར་བ་གཉིས་ལ་གནས་པའི་གཞི་བདག་གི་གསོལ་མཆོད། བླ་མ་གཉིས་ཀྱི་ཞབས་བརྟན། དགོན་པ་བཀྲ་ཤིས་ཆོས་འཕེལ་
ཟེར་བ་དར་རྒྱས་ཀྱི་འཕྲིན་བཅོལ་བཅས་ཚང་བ་ཞིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།དོན་དམ་ཀུན་རྗོ་བ་ཆོས་ཀྱི་རི་མོལ། །སྣང་བ་མ་འདྲེས་སོ་སོར་རྟོག་པ་ཡི། །ཡེ་ཤེས་རང་བཞིན་ནུབ་ཕྱོགས་
གསུང་གི་རྒྱལ། །བློན་པོ་རྡོ་རྗེ་གྲགས་ལྡན་འཁོར་བཅས་དགོངས། །རྒྱལ་བ་གཉིས་པའི་རིང་ལུགས་དར་བ་དང། །དེ་འཛིན་སྐྱེས་བུ་སྐུ་ཚེ་སྲིད་མཐར་བརྟན། །མོས་ལྡན་སྦྱིན་པའི་བདག་པོ་འབངས་དང་བཅས། །དུས་ཀུན་བདེ་སྐྱིད་དཔལ་
འབྱོར་རྒྱས་པར་མཛོད། །ཁྱད་པར་གནས་འདིར་སྒྲིབ་མེད་སྤྱན་རས་ཀྱིས། །བཙའ་བས་བར་གཅོད་མཐའ་དག་བསྲུང་བ་དང། །གཟུགས་ཅན་རྟེན་ལས་འཁྲུལ་མེད་བླང་དོར་ལུང། །སྟོན་པའི་དབུགས་དབྱུང་རྟག་པར་སྩལ་དུ་གསོལ།  །ཞེས་པ་
འདི་ནི་འུར་དུ་སུ་ནས་པའི་སེ་རྣམ་རྒྱལ་ཚེ་རིང་གིས། བསྟན་སྲུང་ཆེན་པོ་རྡོ་རྗེ་གྲགས་ལྡན་ལ་ཁོག་ཕེབས་ཀྱི་འཕྲིན་བཅོལ་སོགས་ཚང་བའི་འདོད་གསོལ་ཞིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།ཧཱུཾ༑ གང་ཐུགས་ཞི་བའི་
དབྱིངས་ཀྱི་ངང་ཉིད་ལས། །སྲིད་འདིར་གདུག་པ་འདུལ་ཕྱིར་ཁྲོ་བོའི་སྐུར། །སྟོན་མཛད་ཡེ་ཤེས་མགོན་པོ་ཕྱག་དྲུག་པ། །ཡུམ་མཆོག་གནོད་སྦྱིན་འཁྲོ་བཅས་གནས་འདིར་གཤེགས། །མདུན་དུ་འཇིགས་རུང་དུར་ཁྲོད་ཆེན་པོའི་དབུས། །བརྟན་པར་

[102A]༄༅། །བཞུགས་ནས་ཕྱི་ནང་གསང་གསུམ་གྱི། །མཆོད་ཚོགས་རྟེན་རྫས་མ་ཚང་མེད་པ་དང། །བདུད་རྩི་རྒྱ་མཚོའི་གཏོར་མ་བཞེས་སུ་གསོལ། །རྒྱལ་བའི་བསྟན་པ་ཕྱོགས་བཅུར་དར་བ་དང། །དེ་འཛིན་མཆོག་
རྣམས་སྐུ་ཚེ་འཕྲིན་ལས་རྒྱས། །རྣལ་འབྱོར་བདག་གི་ནད་གདོན་བར་གཅོད་སོགས། །ཞི་ཞིང་དུས་ཀུན་སྲུང་སྐྱོབ་མཛད་དུ་གསོལ། །ཞེས་ མྱུར་མཛད་ཡེ་ཤེས་ཀྱི་མགོན་པོ་ལ་སྤྱན་འདྲེན་གཏོར་འབུལ་འཕྲིན་བཅོལ་དང་བ་ས་པ་འདི་ནི་སེར་བཞུང་བ་ཁམས་ཚན་གྱི་རབ་
འབྱམས་པ་བློ་བཟང་ཆོས་འཕེལ་གྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།།
   ༈    རྟག་བརྟན་རྡོ་རྗེའི་ཁམས་སུ་ལྷུན་གྲུབ་པའི། །བདེ་ཆེན་ཆོས་སྐུ་དག་པའི་རང་བཞིན་ལས། །གང་འདུལ་བླ་མ་ཡི་དམ་མཁའ་འགྲོ་དང། །སྲུང་མར་ཤར་བའི་ལྷ་ཚོགས་དགོངས་སུ་གསོལ། །རིས་མེད་
འགྲོ་ལ་ཕན་བདེའི་མཆོག་སྟེར་བའི། །རྒྱལ་བསྟན་ནོར་བུ་དབང་གི་རང་བཞིན་ཅན། །བཤད་སྒྲུབ་བྱ་བས་རྟག་ཏུ་འོད་འབར་ཞིང། །འགྲོ་ལ་བདེ་སྐྱིད་འཕེལ་བར་མཛད་དུ་གསོལ། །བློ་གྲོས་ཀུན་བཟང་དབྱིངས་
སུ་འཕགས་པའི་མཐུས། །བསྐལ་བཟང་རྒྱལ་བའི་གསུང་རབ་རྒྱ་མཚོ་ཆེ། །འཛིན་སྐྱོང་སྤེལ་བའི་བཤེས་གཉེན་དམ་པ་གང། །གསང་གསུམ་གཡོ་མེད་བརྟན་པར་མཛད་དུ་གསོལ། །གང་གི་འཕྲིན་ལས་ཆུ་

[102B] །གཡོ་བར་རྩོམ་པའི་མི་དང་མི་མིན་སོགས། །ནག་ཕྱོགས་རྐྱེན་གྱི་འཐོར་རླུང་མིང་ཙམ་ཡང། །མི་ལྡང་བཞེད་དགུ་འགྲུབ་པར་མཛད་དུ་གསོལ། །རྒྱལ་བས་དཔལ་གྱི་མགུར་ནས་ལེགས་ས་གསུངས་
པའི༑ །རིག་སྔགས་འཆང་བའི་འདུས་གྲ་འདི་ལ་སོགས། །སྡེ་རྣམས་ཁྲིམས་གཙང་བཤད་སྒྲུབ་དར་བ་དང། །མཐུན་རྐྱེན་ཡིད་བཞིན་འགྲུབ་པའི་འཕྲིན་ལས་མཛོད།  །ཅེས་པ་འདི་ནི་གོང་དཀར་དཀོན་གཉེར་གྲ་ཚང་
སྤྱི་ཚོགས་ནས་ཆོས་སྲུང་རྣམས་ཀྱི་བསྐང་པ་འཕྲིན་བཅོལ་གྱི་གཤམ་དུ་འཐུང་རྒྱུའི་སྨོན་ཚིག་གོང་གསལ་དོན་ཚང་བ་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།  །།
   ༈    བདེ་སྟོང་ཨེ་ཝཾ་ཟུང་དུ་འཇུག་པ་ལས། །སྲིད་པར་རྒྱུ་བའི་སྡེ་བརྒྱད་ཐམས་ཅད་ཀྱི། །ཡང་རྗེ་དགྲ་ལྷར་ཤར་བའི་གསུང་གི་རྒྱལ། །བློན་པོ་འཁོར་ཚོགས་རྒྱ་མཚོར་བཅས་པ་ཡིས། །དབྱིག་འཛིན་གང་བའི་
ཤ་ཁྲག་གཏོར་ཚོགས་དང། །བར་གྱི་སྣང་བ་ཡོངས་འགེངས་འདོད་ཡོན་ལྔ། །ནམ་མཁའ་ཁྱབ་པའི་མཆོད་རྫས་སྤྱན་གཟིགས་རྣམས། །དགྱེས་པར་བཞེས་ལ་བཅོལ་བའི་འཕྲིན་ལས་མཛོད། །
མཉམ་མེད་ཞྭ་སེར་འཆང་བའི་བསྟན་དར་ཞིང། །འགྲོ་ཀུན་བདེ་སྐྱིད་རྫོགས་ལྡན་དུས་བཞིན་འཕེལ། །གཟུགས་ཅན་རྟེན་ལ་འཁྲུལ་མེད་བརླམ་པ་སོགས། །ཆོས་ལྡན་རེ་བ་ཡིད་བཞིན་འགྲུབ་པར་

[103A]༄༅། །མཛོད།  །ཅེས་པ་འདི་ནི་དར་ཙེ་མདོ་ནས་ས་ས་དཀར་འོག་པ་ཚེ་དབང་བཀྲ་ཤིས་ཀྱིས་གནས་ཆུང་སྤྲུལ་པའི་ཆོས་སྐྱོང་ཆེན་པོ་འཁྲུལ་མེད་ཁོག་ཏུ་བརླམ་པ་སོགས་ཀྱི་འདོད་གསོལ་ཚིགས་སུ་བཅད་བཞིག་དགོས་ཞེས་ཕྲིན་ཡིག་གིས་བསྐུལ་མ་བྱུང་བའི་ངོར་ཤཱཀྱའི་
དགེ་སློང་རིག་པ་འཛིན་པ་བློ་བཟང་བསྐལ་བཟང་རྒྱ་མཚོས་སྦྱར་པའོ།། །།དགེ་ལེགས་འཕེལ།།

[001A]༄༅།  །རྒྱལ་བ་ཀུན་གྱི་ཡུམ་གཅིག་དཔལ་ལྡན་སྲིད་གསུམ་དབང་མོ་དབུ་འཕང་བསྟོད་ཅིང་མངའ་གསོལ་བའི་བདེན་ཚིག་དངོས་གྲུབ་འདོད་པ་འཇོ་བའི་བུམ་བཟང་ཞེས་བྱ་བ་བཞུགས་སོ།།།

[001B] །བྷྱོ་ཀུན་གསལ་ཡོངས་ཁྱབ་རྩ་བརྒྱུད་བླ་མ་དང། །ཡི་དམ་བདེ་གཤེགས་དཔའ་བོ་མཁའ་འགྲོར་བཅས། །དམ་ཅན་རིག་འཛིན་མ་ལུས་མགྲིན་གཅིག་ཏུ། །དམག་ཟོར་རྒྱལ་མོ་དེང་འདིར་མངའ་
གསོལ་ལོ། །མཚན་ཙམ་གྱིས་ཀྱང་སྲིད་ཞིའི་རྒུད་པ་ལས། །སྒྲོལ་བྱེད་རིགས་ཀྱི་ཅོད་པ་ན་རྡོ་རྗེ་འཆང། །དངོས་བརྒྱུད་བླ་མའི་ངོ་བོར་མངའ་གསོལ་གྱི། །བྱིན་རླབས་ཡོན་ཏན་རྫོགས་པའི་དངོས་གྲུབ་སྩོལ། །སྤྲོས་ཀུན་ཉེར་ཞི་བདེ་
ཆེན་གཅིག་པུའི་གར། །གྲངས་མེད་རྟེན་དང་བརྟེན་པར་མངོན་ཤར་བའི། །ཡི་དམ་ལྷ་ཚོགས་ངོ་བོར་མངའ་གསོལ་གྱི། །མཆོག་དང་ཐུན་མོང་གྲུབ་པའི་དངོས་གྲུབ་སྩོལ། །རྒྱལ་ཀུན་ཡུམ་གྱུར་དབྱིངས་ཕྱུག་བར་ཧི། །སྒྲོལ་
མཛད་ལྷ་མོ་དབྱངས་ཅན་ངག་གི་དཔལ། །དབྱེར་མེད་ལྷག་པའི་ལྷ་རུ་མངའ་གསོལ་གྱི། །ཏིང་འཛིན་ཚེ་དཔལ་ཤེས་རབ་དངོས་གྲུབ་སྩོལ། །འཇམ་དཔལ་ཁྲོ་བོའི་དབང་པོར་རོ་གཅིག་ཀྱང། །ནམ་མཁའི་ཁ་དོག་གཟུགས་
འཛིན་རོ་ལངས་མ། །གཤིན་རྗེ་གཤེད་པོའི་ཡུམ་དུ་མངའ་གསོལ་གྱི། །ཕྱོགས་ལས་རྣམ་པར་རྒྱལ་བའི་དངོས་གྲུབ་སྩོལ། །དོན་དམ་སྐྱབས་གྱུར་ཕྱོགས་བཅུའི་སངས་རྒྱས་དང། །ཟབ་ཞི་ཐེག་པ་མཆོག་གི་འགོག་
ལམ་ཆོས། །རིག་གྲོལ་དགེ་འདུན་ངོ་བོར་མངའ་གསོལ་གྱི། །ལུང་རྟོགས་བསྟན་པ་རྒྱས་པའི་དངོས་གྲུབ་སྩོལ། །དབབ་ལྡོག་ཀུན་དའི་རེག་པ་ལས་བྱུང་བའི། །ལྷན་སྐྱེས་བདེ་བ་མཆོག་གིས་ཚིམ་མཛད་མ། །གནས་གསུམ་

[002A]༄༅། །མཁའ་འགྲོའི་ངོ་བོར་མངའ་གསོལ་གྱི། །རྟག་ཏུ་བདེ་ཆེན་བར་བའི་དངོས་གྲུབ་སྩོལ། །བྱམས་པའི་རང་བཞིན་ཆགས་སྡང་རྣམ་གྲལ་ཡང། །གདུག་པ་འདུལ་ཕྱིར་ཁྲོ་གཏུམ་ཆ་ལུགས་
ཅན། །བསྟན་སྲུང་རྒྱ་མཚོའི་ངོ་བོར་མངའ་གསོལ་གྱི། །འཕྲིན་ལས་རྣམ་བཞི་འགྲུབ་པའི་དངོས་གྲུབ་སྩོལ། །མཧཱ་ཀ་ལ་གཤིན་རྗེའི་རྒྱལ་པོ་སོགས། །ཕོ་རྒྱུད་བསྟན་པའི་སྲུང་མ་མཐུ་ལྡན་རྣམས། །དགྱེས་བསྐྱེད་གསང་
བའི་དགའ་མར་མངའ་གསོལ་གྱི། །དམ་ཅན་བྲན་བཞིན་འཁོལ་བའི་དངོས་གྲུབ་སྩོལ། །མཐུ་སྟོབས་མི་བཟད་སྣ་ཚོགས་ཆོ་འཕྲུལ་ཅན། །སྣང་སྲིད་ལྷ་སྲིན་སྡེ་བརྒྱད་མ་ལུས་ལ། །དབང་སྒྱུར་དམག་དཔོན་ཆེན་མོར་མངའ་
གསོལ་གྱི། །དགྲ་བགེགས་རྡུལ་བཞིན་བསླག་པའི་དངོས་གྲུབ་སྩོལ། །དཀར་ནག་འདུ་བྱེད་བསླུ་བ་མེད་པའི་འབྲས། །སྣོད་བཅུད་ཅིར་ཡང་སྣང་བའི་འཇིག་རྟེན་སོགས། །འཁོར་འདས་ཡོངས་ཀྱི་བདག་མོར་མངའ་གསོལ་
གྱི༑ ༑གང་བསམ་ཡིད་བཞིན་འགྲུབ་པའི་དངོས་གྲུབ་སྩོལ། །ཕྱི་རོལ་གནས་གསུམ་ཉུལ་བའི་ཌཱ་ཀི་མ། །ནང་དུ་རྒོད་མའི་རེག་པ་ཙཎྜ་ལི། །གསང་བ་བདེ་སྟོང་ངོ་བོར་མངའ་གསོལ་གྱི། །ཉམས་རྟོགས་གོང་དུ་འཕེལ་བའི་
དངོས་གྲུབ་སྩོལ། །དགྲ་བགེགས་ཤ་ཁྲག་རོ་བརྒྱ་ལྡན་པའི་ཟས། །ཞིམ་མངར་བཏུང་བཟག་མེད་བདུད་རྩི་ཆེས། །ཉམས་རྩལ་གཟི་མདངས་རྒྱས་པར་མངའ་གསོལ་གྱི། །མཐུ་སྟོབས་ཐོགས་པ་མེད་པའི་དངོས་གྲུབ་སྩོལ། །

[002B] །ཕྱི་ནང་འདོད་ཡོན་སྤྱན་གཟིགས་ཡོངས་ཚང་བས། །བསམ་འཕེལ་འདོད་དགུའི་བདག་མོར་མངའ་གསོལ་གྱི། མཐུན་རྐྱེན་ལྷུན་གྱིས་གྲུབ་པའི་དངོས་གྲུབ་སྩོལ། །མ་མོད་གྱེས་སྐོང་རང་རྟགས་མཚོན་ཆ་དང་
དགོས་པའི་ཡོ་བྱད་ཕྱི་ནང་རྟེན་ཚོགས་ཀྱིས། །རྣལ་འབྱོར་སྲུང་མའི་གཙོ་བོར་མངའ་གསོལ་གྱི། །སྲུང་སྐྱོབ་གཡེལ་བ་མེད་པའི་དངོས་གྲུབ་སྩོལ། །མདོར་ན་དུས་འདི་ནས་བཟུང་བྱང་ཆུབ་བར། །དཔལ་ལྡན་ལྷ་མོ་སྐྱབས་གནས་ཐམས་ཅད་ཀྱི། །ངོ་བོ་ལྷག་པའི་
ལྷ་རུ་མངའ་གསོལ་གྱི། །འདི་ཕྱིའི་མདུན་མ་འགྲུབ་པའི་དངོས་གྲུབ་སྩོལ། །བསྐལ་བཟང་ཞིང་གི་རྒྱལ་བརྒྱ་མཚོའི་དཔྱིད། །ཟས་གཙང་སྲས་ཀྱི་བསྟན་འཛིན་དཔོན་སློབ་རྣམས། །སྲིད་གསུམ་བདག་མོ་ཁྱོད་ལ་སྐྱབས་གསོལ་གྱི། །རེ་བ་དོན་དང་ལྡན་པའི་
དངོས་གྲུབ་སྩོ་ལོ། །ཁྱོད་ནི་རྒྱལ་བ་ཀུན་དང་ངང་གཅིག་ལ། །ཁམས་གསུམ་རྣམ་པར་གནོན་པའི་སྟོབས་དང་ལྡན། །དོ་ཟླ་བྲལ་བའི་ཆོ་འཕྲུལ་རྩལ་མངའ་ན། །ཞུམ་དང་མདའ་བའི་གོ་སྐབས་ག་ལ་ཞིག་དེ་ཕྱིར་ལྷ་ཁྱོད་དབུ་འཕང་སྲིད་རྩེ་ཕས། །བརྒལ་
བའི་དགུང་སྔོན་དབྱིངས་སུ་མཐོར་བཏེག་ལ། །འཁོར་འདས་སྣང་བ་ཐམས་ཅད་ཟིལ་མནན་ནས། །མཐུ་རྩལ་ནུས་པ་བསྐྱེད་པའི་དུས་ལ་བབས། །པད་དཀར་འཆང་བ་རིམ་བྱོན་ལ་སོགས་པ། །བླ་མ་ལྷ་ཡི་དམ་ཚིག་རྗེས་དགོངས་ནས། །བདག་ཅག་རྣམས་
ཀྱི་ནད་གདོན་དགྲ་བགེགས་སོགས། །ཕྱི་ནང་བར་གཅོད་མཐའ་གཞི་བར་མཛོད། །དགའ་ལྡན་བཤད་སྒྲུབ་བསྟན་འདི་ཕྱོགས་དུས་ཀུན། །འཕལ་ཞིང་ལུང་རྟོགས་ཡོན་ཏན་ནམ་ལུས་པ། །ཆེར་རྒྱས་འགྲོ་ལ་སྨན་པའི་བྱ་བ་ཡིས། །དོན་གཉིས་ལྷུན་གྱིས་

[003A]༄༅། །གྲུབ་པའི་བཀྲ་ཤིས་སྩོལ།  །ཞེས་རྒྱལ་བ་ཀུན་གྱི་ཡུམ་གཅིག་དཔལ་ལྡན་སྲིད་གསུམ་དབང་མོ་དབུ་འཕང་བསྟོད་ཅིང་མངར་གསོལ་བའི་བདེན་ཚིག་དངོས་གྲུབ་འདོད་པ་འཇོ་བའི་བུམ་བཟང་འདི་ནི་གསང་བ་མཆོག་གི་རྣལ་
འབྱོར་བ་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་ས་འབྲུག་དབྱུག་པ་ཟླ་བའི་དམར་ཕྱོགས་བཟང་པོ་གསུམ་པའི་ཉི་མ་མེ་བཞིའི་འགྲུབ་སྦྱོར་ཐོག་སུག་བྲིས་སུ་བགྱིས་པའོ།། །།།

[001A]

༄༅།  །མྱུར་མཛད་ཡེ་ཤེས་ཀྱི་མགོན་པོ་སྙིང་ཞུགས་ཀྱི་གདམས་པ་ཐུན་མོང་མ་ཡིན་པ་རྒྱུན་འཁྱེར་དུ་ཉམས་སུ་ལེན་པའི་ཚུལ་དངོས་གྲུབ་ཀུན་འབྱུང་ཞེས་བྱ་བ་བཞུགས་སོ། །།

[001B] །ཨོཾ་སྭ་སྟི། རྣམ་དག་རྡོ་རྗེ་གསུམ་དུ་ཆེ་བའི་ལྷ། །བགྲང་ཡས་དཀྱིལ་འཁོར་ཡོངས་ཀྱི་དབང་ཕྱུག་ཏུ། །མངོན་པར་བཞེངས་པའི་དཔལ་ལྡན་རྡོ་རྗེ་འཛིན། །དྲིན་ཅན་བླ་མ་མཆོག་ལ་ཕྱག་འཚལ་ལོ་
འགྲོ་བ་མ་ལུས་སྙིང་གི་བུ་གཅིག་བཞིན། །སྐྱོང་བའི་དམ་བཅས་མཛེས་པའི་སྤྱན་རས་གཟིགས། །བདུད་སྡེ་འཇོམས་ལ་ཁྲོ་ཆེན་གར་སྟོན་པའི། །མྱུར་མཛད་མགོན་པོས་དུས་ཀུན་སྲུང་བར་མཛོད། །བླ་མགོན་དབྱེར་མེད་མྱུར་མཛད་
ཐུགས་རྗེ་ཅན། །རང་གི་རིག་པའི་ངོ་བོར་ལེགས་བསྒོམས་ནས། །སྣང་སྟོང་ཟུང་འཇུག་ངེས་གསང་ལམ་གྱི་གནང། །སྐལ་ལྡན་རྒྱན་དུ་འོས་པ་འདི་ལོང་ཞིག་ །འདིར་མགོན་པོ་སྤྱན་རས་གཟིགས་དབང་བདུད་སྡེ་མཐའ་དག་ཕམ་པར་བྱེད་པའི་སླད་དུ་
ཁམས་གསུམ་ལས་རྣམ་པར་རྒྱལ་བའི་ཁྲོ་བོ་ཆེན་པོའི་སྐུར་བསྟན་པ་མྱུར་མཛད་ཡེ་ཤེས་ཀྱི་མགོན་པོ་ཕྱག་དྲུག་པའི་རྣལ་འབྱོར་གྱི་སྙིང་པོ། སྙིང་ཞུགས་འཕོ་བ་དང་བཅས་པ་ཉམས་སུ་ལེན་ཚུལ་ནི། སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་དུ་བཏང།  རང་སྐད་ཅིག་གིས་
མྱུར་མཛད་ཡེ་ཤེས་མགོན་པོའི་སྐུར་ལམ་གྱིས་གྱུར་པའི་ལུས་ཀྱི་སྤྱི་གཙུག་ནས་གསང་ནས་ཀྱི་བར་དུ་རྩ་དབུ་མ་སྦོམ་ཕྲ་སྦ་ལྕགས་ཙམ་ཕྱི་དཀར་ལ་ནང་དམར་བ་ཡར་སྣ་སྤྱི་གཙུག་ཏུ་རག་དུང་གི་ཁ་བཞིན་གདང་ངེར་ཡོད་པའི་
སྙིང་གའི་ཐད་དུ། པདྨ་དམར་པོ་འདབ་མ་བརྒྱད་པའི་ལྟེ་བར་ཉི་མའི་དཀྱིལ་འཁོར་གྱི་སྟེང་དུ་རང་སེམས་ཧཱུཾ་ཡིག་སྔོན་བོ་འོད་ཀྱི་རང་བཞིན་ཅན་དུ་གྱུར། རང་གི་སྤྱི་བོར་པཾ་ལས་སྣ་ཚོགས་པདྨ་དང། རཾ་ལས་ཉི་མའི་དཀྱིལ་འཁོར་

[002A]༄༅། །གྱི་སྟེང་དུ། གཾ་ལས་ཚོགས་བདག་དཀར་པོ་གླང་པོ་ཆེའི་གདོང་པ་ཅན། ཕྱག་གཡས་ཐོད་པ་དང། གཡོན་ལ་ལུག་འཛིན་པ། མགོ་བོ་གཡས་སུ་བསྟན་ནས་གན་རྐྱལ་དུ་བསྒྱེལ་བ་
དེའི་སྟེང་དུ་ཧཱུཾ་ལས་རྡོ་རྗེ་གྲི་གུག་ལྟེ་བ་ལ་ཧཱུཾ་གིས་མཚན་པ། དེ་ཡོངས་སུ་གྱུར་པ་ལས་མྱུར་མཛད་ཡེ་ཤེས་ཀྱི་མགོན་པོ་སྐུ་མདོག་མཐིང་ནག་ཞལ་གཅིག་ཕྱག་དྲུག་པ་ཆེར་འབར་བ། རབ་ཏུ་ཁྲོས་ཤིང་ཤིན་ཏུ་བརྔམས་
པ༑  ཞེས་པ་ནས།  ཞབས་གཡས་བསྐུམ་ཞིང། གཡོན་བརྐྱངས་པའི་གར་སྟབས་ཀྱིས་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པར་གྱུར། དེའི་སྤྱི་བོར་དྲིན་ཅན་རྩ་བའི་བླ་མ་སྐུ་མདོག་སེར་པོ་ཉི་མ་འབུམ་གྱི་
མདངས་དང་ལྡན་པ། ཕྱག་གཡས་ཡིད་བཞིན་གྱི་ནོར་བུ་ཐུགས་ཀར་འཛིན་ཅིང། ཕྱག་གཡོན་གསེར་གྱི་དྲིལ་བུ་དཀུར་བརྟེན་པ། རིན་པོ་ཆེའི་རྒྱན་དཔག་ཏུ་མེད་པས་སྤྲས་ཤིང། ཞབས་རྡོ་རྗེའི་སྐྱིལ་མོ་ཀྲུང་གིས་
བཞུགས་པ། ཡིད་ལ་དྲན་པ་ཙམ་གྱིས་ཕྱིར་མི་ལྡོག་པའི་ས་ཐོབ་པ། གསོལ་བ་བཏབ་པ་ཙམ་གྱིས་མཆོག་དང་ཐུན་མོང་གི་དངོས་གྲུབ་བདེ་བླག་ཏུ་སྩོལ་བར་མཛད་པ་ཞིག་བཞུགས་པར་གྱུར་ པར་བསམ། མཆོད་པ་འབུལ་
ཞིང་དབང་དང་བྱིན་རླབས་ཞུ་བར་འདོད་ན།  བླ་མའི་ཐུགས་ཀའི་ཧཱུཾ་ཡིག་ལས་འོད་ཟེར་འཕྲོས། ཕྱོགས་བཅུའི་བླ་མ་ཡི་དམ། སངས་རྒྱས་བྱང་སེམས། དཔའ་བོ་མཁའ་འགྲོ་ཆོས་སྐྱོང་སྲུང་མ་ཐམས་ཅད་སྤྱན་དྲངས། བླ་མ་མགོན་

[002B] པར་བསམ་ལ། མཆོད་པ་དངོས་སུ་བཤམས་ཡོད་ན། བྱིན་རླབས་སྤྱི་ལྟར་བྱས་ནས།  ཨོཾ་གུ་རུ་ཤྲཱི་མ་ཧཱ་ཀཱ་ལ་ཡ་ས་པ་རི་ཝཱ་ར་ཨརྒྷཾ་ ནས་  ཤཔྟའི་ བར་དང། སྔགས་དེའི་མཐར་  ཨོཾ་ཨཱ་ཧཱུཾ་ བཏགས་བས་ནང་མཆད་འབུལ།  གང་གི་དྲིན་གྱིས་
བདེ་ཆེན་ཉིད།  །ཅེས་སོགས་ཤླཽ་ཀ་གཅིག་དང།  ཆོས་དབྱིངས་དང་ལས་མ་གཡོས་ཀྱང།  །ཞེས་སོགས་ཤླཽ་ཀ་གཅིག་གིས་བསྟོད། མཎྜལ་རྒྱས་པའམ། བསྡུས་པ་ལན་གསུམ་ལ་སོགས་པ་ཕུལ་ནས།  བླ་མ་མགོན་པོ་དབྱེར་མེད་ལ་གསོལ་བ་འདེབས་སོ། །མགོན་པོ་བླ་མ་དབྱེར་མེད་ལ་
གསོལ་བ་འདེབས་སོ། །ཞེས་ལན་གསུམ་གསོལ་བ་བཏབ་པས་བླ་མའི་སྐུའི་ཆ་ཐམས་ཅད་ནས་བདུད་རྩི་དང་འོད་ཟེར་དཀར་དམར་མཐིང་གསུམ་དཔག་ཏུ་མེད་པ་དང། མགོན་པོའི་སྐུའི་ཆ་ཐམས་ཅད་ནས། མགོན་པོའི་སྐུ་ཆུང་ལ་རགས་པ་འོད་ཟེར་
དཀར་དམར་མཐིང་གསུམ་དང་བཅས་པ་དཔག་ཏུ་མེད་པ་བྱུང། རང་གི་གནས་གསུམ་དུ་ཐིམས་པས་སྡིག་སྒྲིབ་དང་ནད་གདོན་བར་གཅོད་ཐམས་ཅད་ཞི་བར་བྱས། དབང་བཞི་ཐོབ། སྐུ་གསུང་ཐུགས་ཡོན་ཏན་འཕྲིན་ལས་དང་བཅས་པའི་བྱིན་རླབས་མ་
ལུས་པ་ཞུགས་པར་གྱུར་ པར་བསམ། སྙིང་ཞུགས་ཀྱི་ཉམས་ལེན་ཙམ་ལ། མཆོད་པ་དང། དབང་ལེན་པའི་དམིགས་སྐོར་འདི་རྣམས་མི་དགོས་པས། བསྡུས་པ་ལ་མོས་ན་བཞག་ཀྱང་ཆོག་གོ་དེ་ནས་  བླ་མ་དང་མགོན་པོ་དབྱེར་མི་ཕྱེད་པའི་ལྷ་ཚོགས་ཡེ་ཤེས་ལ་སྒྲིབ་པ་མི་མངའ་བ། མཐུ་དང་རྫུ་འཕྲུལ་
ལ་ཐོགས་པ་མི་མངའ་བ། ཐུགས་རྗེ་ལ་ཕྱི་གཤོལ་མི་མངའ་བ། བྱིན་རླབས་ལ་རྒྱང་རིང་ཐུང་མི་མངའ་བ། ཁྱེད་རྣམས་ཀྱིས་སྐུ་གསུང་ཐུགས་ཡོན་ཏན་འཕྲིན་ལས་མི་ཟད་པའི་སྒོ་ནས་ད་ལྟ་ཉིད་དུ་བྱིན་གྱིས་རློབས་ཤིག་མྱུར་བ་ཉིད་དུ་བྱིན་གྱིས་རློབས་ཤིག་འདུག་

[003A]༄༅། །ས་འདི་ཉིད་དུ་བྱིན་གྱིས་རློབས་ཤིག་ །ཅེས་པ་ལན་གསུམ་གྱིས་བླ་མ་མགོན་པོ་དབྱེར་མེད་ལ་གསོལ་བ་གདབ།  དེ་ལྟར་གསོལ་བ་བཏབ་པས། བླ་མའི་ཐུགས་ཀ་ནས་འོད་ཟེར་འཕྲོས། སྤྱི་བོའི་མྱུར་མཛད་ཡེ་ཤེས་ཀྱི་མགོན་པོ་ལ་ཕོག་
པས་དགྱེས་པ་ཆེན་པོས་ཌཱ་མ་རུ་དང། དྲིལ་བུ་གཡེར་ཁའི་སྒྲ་སིལ་སིལ་དུ་སྒྲོག་ཅིང་གར་མཛད། རིགས་ཀྱི་བུ་ཁྱོད་ཀྱི་འགལ་རྐྱེན་ཐམས་ཅད་ངས་སེལ། མཐུན་རྐྱེན་ཐམས་ཅད་ངས་སྒྲུབ་ཅེས་གསུང་ལྷང་ལྷང་འབྱོན་པ་དེ་ཉིད་བླ་མས་རང་གི་སྤྱི་གཙུག་ནས་
བསྟིམ་པས་རྩ་དབུ་མའི་ནང་ནས་མར་དགྱེས་པ་ཆེན་པོས་གར་མཛད་བཞིན་དུ་བྱོན། སྙིང་གའི་ཧཱུཾ་ཡིག་ལ་ཐིམ་དེ་ཡོངས་སུ་གྱུར་པ་ལས། མྱུར་མཛད་ཡེ་ཤེས་ཀྱི་མགོན་པོ་སྐུ་མདོག་མཐིང་ནག་ཞལ་གཅིག་ཕྱག་དྲུག་པ་ཆེར་འབར་བ་རབ་ཏུ་ཁྲོས་ཤིང། ཤིན་
ཏུ་བརྔམས་པ་ ཞེས་པ་ནས།  ཞབས་གཡས་བསྐུམ་ཞིང། གཡོན་བརྐྱངས་པའི་གར་སྟབས་ཀྱིས་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པར་གྱུར།  ཅེས་པའི་བར་མངོན་རྟོགས་བཞིན་གསལ་བཏབ་ནས། རང་ཡེ་ཤེས་ཀྱི་མགོན་པོ་སྣང་སྟོང་ཚོགས་པའི་སྒྱུ་མ་ལྟ་བུ་
དེ་དངོས་ཡིན་ནོ་སྙམ་དུ་ང་རྒྱལ་དང་གསལ་སྣང་བརྟན་པོ་བསྒོམ།  སླར་ཡང་སྤྱི་བོའི་བླ་མའི་ཐུགས་ཀ་ནས་འོད་ཟེར་འཕྲོས། རྩ་དབུ་མའི་ནང་བརྒྱུད་སྙིང་གའི་པདྨ་མགོན་པོ་དང་བཅས་པ་ལ་ཕོག་པས། པདྨ་སྤུངས་སྐུ་ཁ་འདུས་པ་ལྟར་འུབ་ཀྱིས་འདུས་པའི་རྩེ་མོར་རྡོ་རྗེ་
རྩེ་ལྔ་པ་ལྟེ་བ་ལ་ཧཱུཾ་གིས་མཚན་པའི་ཏོག་དང་ལྡན་པར་གྱུར། སླར་ཡང་སྤྱི་བོའི་བླ་མའི་ཞལ་ནས་མགོན་པོའི་སྔགས་ཀྱི་ཕྲེང་བ་ཐོན་རྩ་དབུ་མའི་ནང་བརྒྱུད་ནར་གྱིས་བྱུང་བ་ལ། པདྨ་ཁ་འདུས་པའི་ཕྱི་ནས་སྔགས་ཀྱི་འཕྲེང་བ་འོད་ཟེར་དང་བཅས་པས། གཡས་

[003B] སྤྱི་བོའི་བླ་མ་ཡང་དགྱེས་པ་ཆེན་པོས་རྩ་དབུ་མའི་ནང་ནས་མར་བྱོན། སྙིང་གའི་མགོན་པོ་ལ་ཐིམ་པས་རང་སེམས་བླ་མ་དང་མགོན་པོ་དབྱེར་མི་ཕྱེད་པའི་བདག་ཉིད་ཅན་དུ་གྱུར་ པར་བསམ། ཉམས་ལེན་རྗེས་མ་
རྣམས་ཀྱི་ཚེ་རང་སེམས་ཧཱུཾ་ཡིག་ཏུ་བསྐྱེད་པ་དང། མཐར་དེ་ལ་བསྟིམ་པ་གཉིས་བཞག་ནས་རང་མགོན་པོར་བསྐྱེད་པའི་ལུས་དབུས་རྩ་དབུ་མ་གསལ་གདབ་པ་དང། སྤྱི་བོར་བླ་མ་དང་མགོན་པོ་བསྐྱེད་པ་ནས་བཟུང།  རྩ་དབུ་མའི་ནང་ནས་མར་དགྱེས་པ་ཆེན་པོས་གར་མཛད་བཞིན་དུ་བྱོན་ ཞེས་པའི་བར་སྔར་བཞིན་བྱས་
ནས༑  སྙིང་གའི་པདྨ་ཁ་བྱེ་བའི་དབུས་ཀྱི་མགོན་པོ་ལ་ཐིམ་པས། རང་སེམས་མྱུར་མཛད་ཡེ་ཤེས་ཀྱི་མགོན་པོ་སྐུ་མདོག་མཐིང་ནག་ཞལ་གཅིག་ཕྱག་དྲུག་པ། ཆེར་འབར་བ་རབ་ཏུ་ཁྲོས་ཤིང་ཤིན་ཏུ་བརྔམས་པ་ ཞེས་པ་ནས།  སྤྱི་བོའི་བླ་མ་ཡང་དགྱེས་པ་
ཆེན་པོས་རྩ་དབུ་མའི་ནང་ནས་མར་བྱོན། སྙིང་གའི་མགོན་པོ་ལ་ཐིམ་པས་རང་སེམས་བླ་མ་དང་མགོན་པོ་དབྱེར་མི་ཕྱེད་པའི་བདག་ཉིད་ཅན་དུ་གྱུར་ པར་བསམ་པའི་བར་སྔར་བཞིན་ཉམས་སུ་ལེན་པར་བྱའོ། །མཇུག་ཏུ།  བླ་མ་མགོན་པོ་དབྱེར་མེད་ལ། །བདག་ནི་གུས་པས་སྐྱབས་
སུ་མཆི། །བདག་གིས་སེམས་ཅན་ཐམས་ཅད་ཀྱི། །ཉོན་མོངས་མ་ལུས་སེལ་བར་ཤོག་མགོན་པོ་བླ་མ་དབྱེར་མེད་ལ། །བདག་ནི་གུས་པས་སྐྱབས་སུ་མཆི། །བདག་གིས་སེམས་ཅན་ཐམས་ཅད་ཀྱི། །བར་གཅོད་མ་ལུས་སེལ་བར་ཤོག་ །ཅེས་སོགས་སྨོན་ལམ་དང་ཤིས་བརྗོད་
ཀྱིས་བརྒྱན་པར་བྱ།  འདིའི་སྒོ་ནས་འཕོ་བ་བྱེད་པར་འདོད་ན། སྤྱང་བ་དང། ལས་ལ་སྦྱར་བ་གཉིས་ཀྱི་དང་པོ་ནི། སྤྱི་བོར་བླ་མ་དང་མགོན་པོ་གཉིས་བསྐྱེད་ནས་གསོལ་བ་འདེབས་པའི་བར་གོང་བཞིན་བྱས་རྗེས། བླ་མའི་ཐུགས་ཀ་ནས་འོད་ཟེར་ལྕགས་ཀྱུ་ལྟ་བུ་

[004A]༄༅། །འཕྲོས། རང་གི་རྩ་དབུ་མའི་ཡར་སྣ་གདང་ངེ་ཡོད་པ་ནས་ཞུགས། སྙིང་གའི་སྤུངས་སྐུའི་ཏོག་ལ་ཕོག་པས་དེ་ཉིད་བླ་མའི་ཐུགས་ཀར་དྲངས། པདྨ་ཁ་ཟུམ་ལ་གྱེས་ཏེ་རང་སེམས་མགོན་པོར་གསལ་པ་དེས། སྤྱི་བོའི་བླ་མ་
དང་མགོན་པོ་གསལ་བར་མཐོང་བ་གྱུར་པར་བསམ། དེ་ནས་སྣ་བུག་གི་རླུང་ཕྱིར་འགྲོ་བ་དང་མཉམ་དུ། རང་ཉིད་མགོན་པོར་གསལ་བ་དབུ་མའི་ནང་ནས་ཡར་ལ་བྱོན་སྐུ་སྟོད་ཡན་དབུ་མའི་ཡར་སྣར་ཀྲོང་དེ་ཡོད་པར་བསམ། རླུང་ནང་དུ་རྡུབས་པའི་ཚེ་རང་སེམས་
མགོན་པོར་གསལ་བ་མར་བྱོན་སྙིང་གའི་པདྨའི་སྟེང་དུ་བཞུགས་པར་བསམ་པའི་དམིགས་པ་ཇི་ཙམ་འདོད་པ་སྦྱངས་པའི་མཐར། སྤྱི་བོའི་བླ་མའི་ཐུགས་ཀ་ནས་འོད་ཟེར་འཕྲོས་རྩ་དབུ་མའི་ནང་བརྒྱུད་སྙིང་གའི་པདྨ་མགོན་པོ་དང་བཅས་པ་ལ་ཕོག་པས་ཞེས་
པ་ནས། རང་སེམས་བླ་མ་དང་མགོན་པོ་དབྱེར་མི་བྱེད་པའི་བདག་ཉིད་ཅན་དུ་གྱུར་པར་བསམ་པའི་བར་སྔར་བཞིན་བྱ། གཉིས་པ་ལས་ལ་སྦྱར་བ་ནི། བཟློག་ཏུ་མེད་པའི་འཆི་བའི་ལྟས་ལ་སོགས་པ་མཐོང་ནས་དེས་པར་འཆི་བ་ལ་མངོན་དུ་ཕྱོགས་པའི་ཚེ། ལུས་
ལོངས་སྤྱོད་ལ་ཆགས་ཞེན་སྤོང་བ་སོགས། འཕོ་འཁྲིད་གཞན་ནས་འབྱུང་པའི་འཆི་ཀའི་ཉམས་ལེན་རྣམས་ཚགས་སུ་ཚུད་པར་བྱས། སྤྱི་བོར་བླ་མ་དང་མགོན་པོ་གསལ་བཏབ་ནས་གསོལ་བ་བཏབ་པའི་བར་སྔར་བཞིན་བྱས་ནས། བླ་མའི་ཐུགས་ཀ་
ནས་འོད་ཟེར་ལྕགས་ཀྱུ་ལྟ་བུ་འཕྲོས། རང་གི་རྩ་དབུ་མའི་ཡར་སྣ་གདང་ངེ་ཡོད་པ་ནས་ཞུགས། རྡོ་རྗེའི་ཏོག་ལ་ཕོག་པས་དེ་ཉིད་བླ་མའི་ཐུགས་ཀར་དྲངས། པདྨ་ཁ་བྱེ་བའི་དབུས་ཀྱི་མགོན་པོས། དབུ་མའི་ནང་ནས་མར་བལྟས་པས་སྤྱི་བོའི་བླ་མ་

[004B] བླ་མ་དང་མགོན་པོས་ཀྱང་རང་ཉིད་ལ་བརྩེ་བ་ཆེན་པོས་དགྱེས་བཞིན་མར་གཟིགས་པར་བསམ་ནས། བླ་མ་མགོན་པོ་དབྱེར་མེད་ལ་གསོལ་བ་འདེབས་སོ། །མགོན་པོ་བླ་མ་དབྱེར་མེད་ལ་གསོལ་བ་འདེབས་སོ་ཞེས་
གདུང་ཤུགས་དྲག་པོས་གསོལ་བ་བཏབ་པས། བླ་མ་དང་མགོན་པོ་དབྱེར་མེད་པའི་ཐུགས་ཀ་ནས་འོད་ཟེར་ལྕགས་ཀྱུ་ལྟ་བུ་དབུ་མའི་ནང་ནས་མར་བྱུང་རང་ཉིད་མགོན་པོར་གསལ་བ་ལ་བཏབ་པས་ཡར་དྲངས་ཤིང་སྨད་ཀྱི་རླུང་གིས་ཡར་ཕུལ་བས་སྐར་མདའ་
འཕངས་པ་ལྟར་སྤྱི་གཙུག་ནས་ཐོན། བླ་མ་མགོན་པོ་དབྱེར་མེད་ཀྱི་ཐུགས་ཀར་ཐིམ་པས། ཡེ་ཤེས་ཆོས་ཀྱི་སྐུ་དང་ངོ་བོ་དབྱེར་མེད་དུ་གྱུར་པར་བསམ་ཞིང། བླ་མ་མགོན་པོའང་མཁའ་སྤྱོད་སོགས་དག་པའི་ཞིང་ཁམས་སུ་གཤེགས་པར་མོས། རྒྱུན་དུ་
འཕོ་བ་སྦྱོང་བའི་ཚེ་གོང་དུ་བཀོད་པ་ལྟར་དབུ་མའི་ཡར་སྣ་ནས་སྐུ་ཕྱེད་ཙམ་ཐོན་པ་ལས་ཡོངས་རྫོགས་ཐོན་པའི་དམིགས་པ་མི་བྱ་ཞིང། ཐུན་གྱི་མཐར་དབུ་མའི་ཡར་སྣ་རྡོ་རྗེ་རྩེ་ལྔ་པའི་ཏོག་གིས་དམ་པོར་བཀག་ཅིང། དབུ་མའི་ནང་བདུད་རྩི་འོད་ ཟེར་དང་བཅས་པས་
གང་བས་་  ཆི་མེད་ཚེའི་དངོས་གྲུབ་ཐོབ་པར་བསམ་པས་ཚེ་སྒྲུབ་ཀྱི་མཆོག་ཏུ་འགྱུར་རོ། །འཕོ་བ་སྦྱོང་བ་མི་འདོད་ན་གོང་དུ་བཀོད་པའི་སྙིང་ཞུགས་ཙམ་གྱི་ཉམས་ལེན་བྱས་པས་ཆོག་ལ། མན་ངག་གི་གནང་ཞིབ་པ་བླ་མ་དམ་པའི་ཞལ་གྱི་བདུད་རྩི་ལས་ཤེས་པར་
བྱའོ། །འདི་ནི་མགོན་པོའི་ཆོས་སྐོར་རྣམས་ཀྱི་ནང་ནས་ཤིན་ཏུ་ཟབ་པའི་གདམས་པ་བླ་མ་དང་མགོན་པོས་འབྲལ་བ་མེད་པར་རྗེས་སུ་བཟུང་ནས་མཆོག་དང་ཐུན་མོང་གི་དངོས་གྲུབ་ཐམས་ཅད་མྱུར་དུ་སྩོལ་བའི་ཐབས་དམ་པ་ཡིན་པས། རང་གཅིག་པུ་ལས་གཞན་སུ་

[005A]༄༅། །ལའང་འདིའི་དཔེ་ཙམ་ཡང་ཡོད་པའི་གཏམ་མི་སྨྲ་བར་ཤིན་ཏུ་གསང་བའི་སྒོ་ནས་ཉམས་སུ་བླངས་ན་འདོད་དོན་ཐམས་ཅད་བདེ་བླག་ཏུ་འགྲུབ་པར་འགྱུར་རོ། །འདི་བསྐྲུན་ཟླ་གཞོན་རྗེས་འགྲོ་ལེགས་བྱས་མཐུས། །བླ་
མ་མྱུར་མཛད་མགོན་པོ་འཁོར་བཅས་ཀྱིས། །མཉེས་བཞིན་རྗེས་གཟུང་མཆོག་དང་ཐུན་མོང་གི། །དངོས་གྲུབ་མ་ལུས་ཡིད་བཞིན་མྱུར་འགྲུབ་ཤོག་ །ཅེས་མྱུར་མཛད་ཡེ་ཤེས་ཀྱི་མགོན་པོ་སྙིང་ཞུགས་ཀྱི་གདམས་པ་ཐུན་མོང་མ་ཡིན་པ་རྒྱུན་འཁྱེར་དུ་ཉམས་སུ་ལེན་པའི་ཚུལ་དངོས་གྲུབ་
ཀུན་འབྱུང་ཞེས་བྱ་བ་འདི་ནི་འུར་དུ་སུ་ནས་དང་སྟོབས་ལྡན་པ་པའི་ལི་དོན་གྲུབ་རྒྱ་མཚོས་མོས་པ་ཆེན་པོས་བ་སྐུལ་བའི་ངོར་ཤཱཀྱའི་དགེ་སློང་རིག་པ་འཛིན་པ་བློ་བཟང་བསྐལ་བཟང་རྒྱ་མཚོས་ཕོ་བྲང་པོ་ཏ་ལར་སྦྱར་བའི་ཡི་གེ་པ་ནི་དགེ་སློང་བསྐལ་བཟང་ཡོན་ཏན་གྱིས་བགྱིས་པའོ།། །།

[001A]

༄༅།  །དགེ་འདུན་འདུ་བའི་འཁོར་ལོ་སྒྲུབ་ཚུལ་བརྟན་པའི་སྲོག་ཤིང་ཞེས་བྱ་བ་བཞུགས་སོ། །།

[001B] །ན་མོ་གུ་རུ་བཛྲ་བཧཻ་ར་ཝ་ཡ། བརྒྱ་ཕྲག་ཉི་མ་ལྟར་གསལ་ཤེས་རབ་ཀྱི། །དཀྱིལ་འཁོར་དམར་སེར་སྡང་བའི་གཟི་བྱིན་མཐུས། །སྒྲིབ་གཉིས་མུན་སྟུག་འཇོམས་མཛད་ཙོང་
ཁ་པར། །དབྱེར་མེད་རྗེ་བཙུན་བླ་མར་ཕྱག་འཚལ་ལོ། །བསྐལ་པའི་མེ་ཡི་རེག་བྱ་ལྟར་རྣོ་བའི། །མཐུ་སྟོབས་མཚོན་ཆ་གདེངས་པས་བདུད་ཀྱི་སྡེ། །ཕྱེ་མར་འཐག་མཛད་རྡོ་རྗེ་འཇིགས་བྱེད་ལྷས། །དངོས་གྲུབ་
ཡོངས་ཀྱི་ཆར་ཆེན་དེང་ཕོབ་མཛོད། །ལྷ་མཆོག་གང་གི་རིག་སྔགས་ལན་ཅིག་ཙམ། །བཟླས་པ་ཡིས་ཀྱང་དངོས་གྲུབ་བྱེ་བ་སྙེད། །ཡིད་ཀྱི་ཤུགས་ལྟར་མགྱོགས་རྩོལ་ལས་རིམ་གྱི། །བྱེ་བྲག་དགེ་འདུན་བསྡུ་བའི་
ཐབས་ཚུལ་འདྲི།  །འདིར་བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཆེན་པོའི་བསམ་གཏན་དང་སྔགས་ཀྱི་སྒོ་ནས་འཕྲིན་ལས་མཐའ་ཡས་པ་ཞིག་སྒྲུབ་པའི་གདམས་པ་ལས་དབང་དུ་བྱེད་པའི་ནང་ཚན་དགེ་འདུན་འདུ་བའི་འཁོར་ལོ་བསྒྲུབ་ཚུལ་ནི། ལྷ་མཆོག་འདི་ཉིད་

[002A] །ཀྱི་དབང་བསྐུར་བ་ལེགས་པར་ཐོབ་ནས་དམ་ཚིག་ཚུལ་བཞིན་དུ་སྲུང་བ་ལ་བརྩོན་པ་དང་ལས་བསྒྲུབ་པའི་བསྙེན་པ་ཚུལ་བཞིན་ཐོབས་ཤིང་རྩ་བཤད་ཀྱི་རྒྱུད་དོན་ཇི་ལྟ་བ་བཞིན་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ཡབ་སྲས་ཀྱིས་བཤད་པའི་
འཁྲུལ་འཁོར་གྱི་མན་ངག་རྒྱུད་ལྡན་བླ་མའི་ཞལ་ལས་ཐོབ་པའི་རྣལ་འབྱོར་པས་ཐོག་མར་འཁོར་ལོ་བྲི་བའི་གཞི་དང་སྣག་ཚ་སྨྱུ་གུ་སོགས་རང་བཟོ་དང། སླ་ཆོས་སུ་མ་སོང་བར་ཚུལ་བཞིན་འདུ་བགྱིས་ནས། བསམ་པའི་ཁྱད་པར་དང་ལྷའི་སྐུ་མདོག་དང་འོད་ཟེར་དམར་པོར་བསྒྱུར་བ་
སོགས་གནད་རྣམས་ཚང་བའི་སྒོ་ནས། རྡོ་རྗེ་འཇིགས་བྱེད་ཀྱི་བདག་བསྐྱེད་བཟླས་པ་མཆོད་གཏོར། ཕྱོགས་སྐྱོང་དང། ལས་གཤིན་ལ་གཏོར་མ་ཕུལ་ནས་ལས་འགྲུབ་པའི་འཕྲིན་ལས་བཅོལ་བ་རྣམས་སྔོན་དུ་བཏང་རྗེས། འཁོར་ལོ་བྲི་དང་བཏུ་པ་དང། །དྲང་དང་བསྲེ་དང་སྤོ་བ་རྩམ། །ཞེས་
པའི་དགོངས་པ་བཞིན་ས་ལ་འཁོར་ལོ་བྲི་བ་སོགས་རིམ་པ་མ་འཆོལ་བར་བྱས་པའི་རས་ཀྱི་འཁོར་ལོ་བྲིས་ཟིན་པ་དེན་ཡིད་སྟེགས་ལ་བཞུགས་པའི་མཐར། དབང་གི་ལས་མཐུན་གྱི་མཆོད་གཏོར་སོགས་ཀྱང་མན་ངག་བཞིན་བཤམས་ལ།  ཨོཾ་བཛྲ་ས་མཱ་ཛཿ་ ཞེས་པའི་སྔགས་དང་

[002B]  ཛཿ་ཧཱུཾ་བཾ་ཧོཿ་རས་བྲིས་ཀྱི་འཁོར་ལོ་ལ་ཐིམ་པར་གྱུར་ པར་བསམ། དེ་ནས་རས་བྲིས་ཀྱི་འཁོར་ལོ་རབ་ཏུ་གནས་པ་བྱ་བའི་ཚུལ་ནི།  ཨོཾ་ཧྲཱི་ཥྚཱི་ཝི་ཀྲྀ་ཏཱ་ན་ན་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་
སྭ་བྷཱ་ཝ་ཤུདྡྷོཉཧཾ། འཁོར་ལོ་སྟོང་པ་ཉིད་དུ་གྱུར། སྟོང་པའི་དང་ལས་བཧྲུཾ་ལས་བྱུང་བའི་པད་མ་རཱ་གའི་འཁོར་ལོ་རིམ་པ་བཞི་པ་རེ་མིག་སོ་བདུན་དང་ལྡན་པར་གྱུར་པའི་རེ་མིག་དགུ་པའི་དབུས་དང་མདུན་
དང་གཡས་དང་གཡོན། རེ་མིག་བཅུ་གཉིས་པའི་རྒྱབ་ནས་གཡས་སྐོར་གྱི་རིམ་པ་བཞིན་དུ་རེ་མིག་བཞི་དང་རེ་མིག་བཅུ་དྲུག་གི་ནང་རྣམས་སུ་སྣ་ཚོགས་པད་མ་དང་ཉི་མའི་གདན་རེ་རེ། རེ་མིག་དགུ་པའི་རྒྱབ་ཀྱི་རེ་
མིག་དང། བཅུ་གཉིས་པའི་རེ་མིག་ལྷག་མ་བརྒྱད་ཀྱི་ནང་དུ་སྣ་ཚོགས་པད་མ་དང་ཟླ་བའི་གདན་རེ་རེ། ལིང་ཙེ་དགུ་པའི་དབུས་ཀྱི་གདན་གྱི་སྟེང་དུ་མེ་དམར་པོ། མདུན་ནས་བརྩམས་ཏེ་ཕྱོགས་བཞིར་གཡས་སྐོར་གྱི་རིམ་པ་བཞིན་ཡ་
དམར་པོ། ད་ལྗང་གུ། ཀྵེ་དཀར་པོ། མ་སེར་པོ། རེ་མིག་བཅུ་གཉིས་པར་རྒྱབ་ནས་བརྩམས་ཏེ་གཡས་སྐོར་གྱི་རིམ་པ་བཞིན། ཡ་སྔོན་པོ། ཙྪ་དཀར་པོ། ནི་དམར་པོ། རཱ་ལྗང་གུ། ཛཱ་དཀར་པོ། ས་སྔོན་
པོ། ངོ་དམར་པོ། རུ་ལྗང་གུ། ཎ་ཡོ་ནི་རའི་ཡི་གེ་བཞི་རྣམས་དཀར་པོ། རེ་མིག་བཅུ་དྲུག་པར་མདུན་ནས་བརྩམས་ཏེ་གཡས་སྐོར་གྱི་ཧྲཱི་ཥྚཱི་འི་ཡི་གེ་རེ་དང་ཧཱུཾ་བརྒྱད་སྤེལ་མར་གནས་པ་ཐམས་ཅད་ཁ་

[003A]༄༅། །དོག་དམར་པོ། དེ་རྣམས་ཡོངས་སུ་གྱུར་པ་ལས། དཔལ་རྡོ་རྗེ་འཇིགས་བྱེད་ལྷ་བཅུ་གསུམ་དུ་གྱུར་པ་ནི། དབུས་སུ་འདོད་ཆགས་གཤིན་རྗེའི་གཤེད་དམར་པོ། དམར་སྔོ་དཀར་བའི་ཞལ་
གསུམ་ཕྱག་དྲུག་གི་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་གཉིས་པདྨ་དང་རལ་གྲི། གཡོན་གཉིས་ནོར་བུ་དང་འཁོར་ལོ་འཛིན་པ། མདུན་དུ་དཔལ་རྡོ་རྗེ་འཇིགས་བྱེད་
ཆེན་པོ་སྐུ་མདོག་དམར་པོ་ཞལ་དགུ་ཕྱག་སོ་བཞི། ཞབས་བཅུ་དྲུག་པ། གཡས་བསྐུམས་ཤིང། གཡོན་བརྐྱངས་པའི་སྟབས་ཀྱིས་བཞུགས་པ། རྩ་ཞལ་མ་ཧེའི་ཞལ་དམར་པོ་ཁྲོ་ཆགས་ཀྱི་ཉམས་ཅན་རྭ་རྣོན་པོ་གཉིས་དང་ལྡན་པ་
དེའི་སྟེང་མ་རྭ་གཉིས་ཀྱི་དབུས་ཀྱི་ཞལ་དམར་པོ་རབ་ཏུ་འཇིགས་པ་ཞལ་ནས་ཁྲག་འཛག་པ། དེའི་སྟེང་དུ་འཇམ་དཔལ་གྱི་ཞལ་སེར་པོ་ཡིད་ཙམ་ཁྲོས་པ་གཞོན་ནུའི་རྒྱན་གྱིས་བརྒྱན་པ་སྤྱི་བོར་རལ་པ་ལྔ་དང་ལྡན་པ། རྭའི་རྩ་
བའི་གཡས་ཀྱི་ཞལ་དང་བོ་སྔོན་པོ། དེའི་གཡས་ཞལ་དམར་པོ། གཡོན་ཞལ་སེར་པོ། རྭའི་རྩ་བའི་གཡོན་གྱི་ཞལ་དང་པོ་དཀར་པོ། དེའི་གཡས་ཞལ་དུད་ཀ། གཡོན་ཞལ་ནག་པོ། ཞལ་རྣམས་ཤིན་ཏུ་ཁྲོས་པ་
ཞལ་དགུ་པོ་ཐམས་ཅད་ཀྱང་སྤྱན་གསུམ་གསུམ་དང་ལྡན་པ། ཕྱག་གཡས་གཡོན་གྱི་དང་པོ་གཉིས་ཀྱིས་གླང་པོ་ཆེའི་པགས་པར་ལོན་པ་མགོ་གཡས་དང། སྤུ་ཕྱིར་བསྟན་ཏེ་ལག་པ་དང་རྐང་པའི་པགས་པ་གཡོན་པ་ནས་བརྒྱངས་ཏེ་

[003B] ལྷག་མ་གཡས་ཀྱི་དང་པོ་ན་གྲི་གུག། གཉིས་པ་ན་བཧི་དཧི་པཱ་ལ། གསུམ་པ་ན་གཏུན་ཤིང། བཞི་པ་ན་ཆུ་གྲི། ལྔ་པ་ན་ཀ་ན་པ། དྲུག་པ་ན་དགྲ་སྟ། བདུན་པ་ན་མདུང། བརྒྱད་པ་ན་མདའ། དགུ་པ་ན་ལྕགས་ཀྱུ། བཅུ་པ་ན་དབྱུག་ཏོ། བཅུ་གཅིག་པ་ན་ཁ་ཊཱཾ་ག་
བཅུ་གཉིས་པ་ན་འཁོར་ལོ། བཅུ་གསུམ་པ་ན་རྡོ་རྗེ་རྩེ་ལྔ་པ། བཅུ་བཞི་པ་ན་རྡོ་རྗེ་ཐོ་བ། བཅོ་ལྔ་པ་ན་རལ་གྲི། བཅུ་དྲུག་པ་ན་ཅང་ཏེའུ་བསྣམས་ཤིང། ལྷག་མ་གཡོན་གྱི་དང་པོ་ན་ཁྲག་གིས་བཀང་བའི་ཐོད་པ། གཉིས་པ་ན་ཚངས་པའི་མགོ་བོ། གསུམ་པ་
ན་ཕུབ། བཞི་པ་ན་རྐང་པ། ལྔ་པ་ན་ཞགས་པ། དྲུག་པ་ན་གཞུ། བདུན་པ་ན་རྒྱུ་མ། བརྒྱད་པ་ན་དྲིལ་བུ། དགུ་པ་ན་ལག་པ། བཅུ་པ་ན་དུར་ཁྲོད་ཀྱི་རས། བཅུ་གཅིག་པ་ན་སྐྱེས་བུ་གསལ་ཤིང་ལ་བཙུགས་པ། བཅུ་གཉིས་པ་ན་མེ་ཐབ། བཅུ་གསུམ་པ་ན་ཐོད་
ཚལ། བཅུ་བཞི་པ་ན་སྡིགས་མཛུབ། བཅོ་ལྔ་པ་ན་འཕན་རྩེ་གསུམ་པ། བཅུ་དྲུག་པ་ན་རླུང་རས་བསྣམས་པ། ཞབས་གཡས་ཀྱི་དང་པོས་མི། གཉིས་པས་མ་ཧེ། གསུམ་པས་གླང། བཞི་པས་བོང་བུ། ལྔ་པས་རྔ་མོང། དྲུག་པས་ཁྱི། བདུན་པས་ལུག་བརྒྱད་པས་ཝ་དང་
གཡོན་གྱི་དང་པོས་བྱ་རྒོད། གཉིས་པས་འུག་པ། གསུམ་པས་བྱ་རོག། བཞི་པས་ནེ་ཙོ། ལྔ་པས་ཁྲ། དྲུག་པས་བྱ་ཆེན་པོ། བདུན་པས་ཁྱིམ་བྱ། བརྒྱད་པས་བཞད་མནན་པ། ཚངས་པ་དང་དབང་པོ་དང་ཁྱབ་འཇུག་དང་དྲག་པོ་དང། གཞོན་ནུ་གདོང་དྲུག་དང་ལོག་འདྲེན་དང་ཟླ་
བ་དང་ཉི་མ་རྣམས་ཁ་སྤུར་ཏུ་བྱས་ཏེ། ཞབས་འོག་ཏུ་མནན་ནས་མེ་དཔུང་རབ་ཏུ་འབར་བའི་ཀློང་དཀྱིལ་ན་བཞུགས་པ། དེའི་པང་དུ་ཡུམ་རྡོ་རྗེ་རོ་ལངས་མ་དམར་མོ་ཞལ་གཅིག་ཕྱག་གཉིས་ཀྱི་གཡས་རྡོ་རྗེ་གྲི་གུག་འཕྱར་ཞིང། གཡོན་ཐོད་པ་ཁྲག་གིས་གང་བ་

[004A]༄༅། །འཛིན་པས་ཡབ་ལ་འཁྱུད་པ་ཐོད་སྐམ་ལྔའི་དབུ་རྒྱན་དང། སྐམ་པོ་ལྔ་བཅུའི་དོ་ཤལ་ཅན། ཕྱག་རྒྱ་ལྡས་བརྒྱན་པ། ཞབས་གཡས་བརྐྱངས་ཤིང། གཡོན་པས་ཡབ་ལ་འཁྱུད་པ། གཡས་སུ་ཕྲག་དོག་གཤིན་རྗེའི་
གཤེད་ལྗང་གུ་ལྗང་སྔོ་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འདྲའི་ཡུམ་ལ་འཁྱུད་ཅིང་ལྷག་མ་གཡས་གཉིས་རལ་གྲི་དང་འཁོར་ལོ། གཡོན་གཉིས་ནོར་བུ་དང་པདྨ་འཛིན་པ། རྒྱབ་ཏུ་གཏི་
མུག་གཤིན་རྗེའི་གཤེད་དཀར་པོ། དཀར་སྔོ་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འདྲའི་ཡུམ་ལ་འཁྱུད་ཅིང་ལྷག་མ་ གཡས་གཉིས་  འཁོར་ལོ་དང་རལ་གྲི། གཡོན་གཉིས་ནོར་བུ་དང་པདྨ་འཛིན་པ། གཡོན་
དུ་སེར་སྣ་གཤིན་རྗེའི་གཤེད་སེར་པོ་སེར་སྔོ་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་གཉིས་ནོར་བུ་དང་རལ་གྲི། གཡོན་གཉིས་འཁོར་ལོ་དང་པདྨ་འཛིན་པ། རེ་མིག་བཅུ་
གཉིས་པའི་རྒྱབ་ནས་བརྩམས་ཏེ་གཡས་སྐོར་གྱི་རིམ་པ་བཞིན་ཐོ་བ་གཤིན་རྗེའི་གཤེད་སྔོན་པོ། སྔོ་དཀར་དམར་བའི་ཞལ་གསུམ། ཕྱག་དྲུག་གི་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་གཉིས་
ཐོ་བ་སྔོན་པོ་རྭ་ཉི་ཤུ་པ་དང་རལ་གྲི། གཡོན་གཉིས་ནོར་བུ་དང་པདྨ་འཛིན་པ། དབྱུག་པ་གཤིན་རྗེའི་གཤེད་དཀར་པོ་དཀར་སྔོ་དམར་བའི་ཞལ་གསུམ། ཕྱག་དྲུག་གི་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འདྲའི་ཡུམ་ལ་འཁྱུད་ཅིང། ལྷག་

[004B] གཡོན་གཉིས་པདྨ་དང་འཁོར་ལོ་འཛིན་པ། པདྨ་གཤིན་རྗེའི་གཤེད་དམར་པོ། དམར་སྔོ་དཀར་བའི་ཞལ་གསུམ། ཕྱག་དྲུག་གི་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འདྲའི་ཡུམ་ལ་འཁྱུད་ཅིང། ལྷག་མ་
གཡས་གཉིས་པདྨ་དང་རལ་གྲི། གཡོན་གཉིས་འཁོར་ལོ་དང་ནོར་བུ་འཛིན་པ། རལ་གྲི་གཤིན་རྗེའི་གཤེད་ལྗང་གུ། ལྗང་སྔོ་དཀར་བའི་ཞལ་གསུམ། ཕྱག་དྲུག་གི་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འདྲའི་ཡུམ་ལ་འཁྱུད་ཅིང། ལྷག་
མ་གཡས་གཉིས་རལ་གྲི་དང་འཁོར་ལོ། གཡོན་གཉིས་ནོར་བུ་དང་པདྨ་འཛིན་པ། ཡབ་བརྒྱད་པོ་ཐམས་ཅད་ཐོང་པ་སྐམ་པོ་ལྔའི་དབུ་རྒྱན་དང། ཁྲག་འཛག་པའི་མགོ་བོ་རློན་པ་ལྔ་བཅུའི་དོ་ཤལ་ཅན། ཞལ་རེ་རེ་ལ་དམར་ལ་ཟླུམ་པའི་སྤྱན་གསུམ་གསུམ་
དང་ལྡན་ཞིང། འབར་བའི་མཆེ་བ་བཞི་བཞི་རབ་ཏུ་གཙིགས་ནས། ལྗགས་རྣམ་པར་འདྲིལ་ཞིང་འོད་ཟེར་རབ་ཏུ་འཕྲོ་བ། མཐའ་ཡས་སྔོ་པོས་དབུ་སྐྲ་བཅིངས་ཤིང། འཇོག་པོ་དམར་པོས་རྣ་རྒྱན་བྱས་པ། རིགས་ལྡན་ཁྲ་བོས་དཔུང་པ་བརྒྱན་ཅིང། དུང་སྐྱོང་སེར་
པོས་ལག་གདུབ་བྱས་པ། པདྨ་དཀར་པོས་མགུལ་རྒྱན་བྱས་ཤིང། སྟོབས་རྒྱུ་ལྗང་གུས་མཆོད་ཕྱིར་ཐོགས་བྱས་པ། ནོར་རྒྱས་ཀྱི་བུ་བདུད་རྩིའི་ཁ་དོག་ལྟ་བུས་སྐ་རགས་བྱས་ཤིང། པདྨ་ཆེན་པོ་དཀར་པོས་ཞབས་གདུབ་བྱས་པ། ཀླུ་བརྒྱད་པོ་ཐམས་ཅད་ཕུད་ཀྱི་སྒྲ་
སྒྲོག་ཅིང། ལྕེ་གཉིས་པ་དགུ་དང་ལྡན་པའི་མཆེ་བའི་ཕྲེང་བ་ཅན་ནོ། །ཙ་ཙི་ཀ་དཀར་མོ་ཤིན་ཏུ་སྐེམ་ཞིང་དྲག་ཏུ་ཁྲོས་པ། དཀར་སྔོ་དམར་བའི་ཞལ་གསུམ། ཕྱག་དྲུག་གི་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འདྲའི་ཡབ་ལ་འཁྱུད་ཅིང་

[005A]༄༅། །ལྷག་མ་གཡས་གཉིས་འཁོར་ལོ་དང་རལ་གྲི། གཡོན་གཉིས་ནོར་བུ་དང་པདྨ་འཛིན་པ། ཕག་མོ་སྔོན་མོ་ཕག་གདོང་ཅན། སྦོམ་ཞིང་ཐུང་ལ་གསུས་པ་འཕྱང་བ། སྔོ་དཀར་དམར་བའི་ཞལ་གསུམ། ཕྱག་དྲུག་གི་དང་པོ་
གཉིས་ཀྱིས་གྲི་གུག་དང་ཐོད་པ་འཛིན་པས་རང་འདྲའི་ཡབ་ལ་འཁྱུད་ཅིང། ལྷག་མ་གཡས་གཉིས་རྡོ་རྗེ་དང་རལ་གྲི། གཡོན་གཉིས་འཁོར་ལོ་དང་པདྨ་འཛིན་པ། དབྱངས་ཅན་མ་དམར་མོ་ཞི་བའི་ཆ་བྱད་ཅན། དམར་སྔོ་དཀར་བའི་ཞལ་གསུམ་
ཕྱག་དྲུག་གི་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འདྲའི་ཡབ་ལ་འཁྱུད་ཅིང། ལྷག་མ་གཡས་གཉིས་པདྨ་དང་རལ་གྲི། གཡོན་གཉིས་ནོར་བུ་དང་འཁོར་ལོ་འཛིན་པ། གཽ་རཱི་ལྗང་གུ། སྦོམ་ཞིང་ཐུང་ལ་གསུས་པ་འཕྱང་བ། ལྗང་སྔོ་དཀར་
བའི་ཞལ་གསུམ། ཕྱག་དྲུག་གི་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འདྲའི་ཡབ་ལ་འཁྱུད་ཅིང། ལྷག་མ་གཡས་གཉིས་རལ་གྲི་དང་འཁོར་ལོ། གཡོན་གཉིས་ནོར་བུ་དང་པདྨ་འཛིན་པ། ཡུམ་བཞི་ཀའང་ཐོད་སྐམ་ལྔའི་དབུ་
རྒྱན་དང། སྐམ་པོ་ལྔ་བཅུའི་དོ་ཤལ་ཅན། ཕྱག་རྒྱ་ལྔས་བརྒྱན་པ། ཞབས་གཡས་བསྐུམས་ཤིང་གཡོན་བརྐྱངས་པའི་སྟབས་ཀྱིས་བཞུགས་པ། ཐོད་པ་བདུད་རྩི་དམར་པོས་གང་བ་བཞི་དེ་དག་ལས་འོད་ཟེར་དམར་པོའི་ཚོགས་རབ་ཏུ་འཕྲོ་བར་གྱུར་
རེ་མིག་བཅུ་དྲུག་པའི་ནང་གི་ཧྲཱི་ཥྚཱི་འི་ཡི་གེ་དང། ཧཱུཾ་བརྒྱད་རྣམས་ཡོངས་སུ་གྱུར་པ་ལས་དཔལ་རྡོ་རྗེ་འཇིགས་བྱེད་ཆེན་པོ་སྐུ་མདོག་དམར་པོ་མ་ཧེ་ཁྲོ་ཆགས་ཀྱི་གདོང་པ་ཅན་གྱི་ཞལ་གཅིག་པ། ཕྱག་གཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་

[005B] དེ་ཐམས་ཅད་ཀྱི་མིག་གཉིས་སུ་ཀྵིཾ། རྣ་བ་གཉིས་སུ་ཛྲིཾ། སྣར་ཁཾ། ལྕེའི་རྩ་བར་རཾ། དཔྲལ་བར་ཀཾ། ལྟེ་བར་སཾ་
སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོས་མཚན་པར་གྱུར། བདག་ཉིད་ལྷར་གསལ་བའི་ཐུགས་ཀའི་ཧཱུཾ་ལས་འོད་ཟེར་འཕྲོས། བསྒོམ་པ་དང་འདྲ་བའི་ཡེ་ཤེས་པའི་ལྷ་ཚོགས་མདུན་གྱི་ནམ་མཁར་སྤྱན་དྲངས། ཛཿ་འཇམ་
དཔལ་རང་བཞིན་ཆོས་རྣམས་ཀུན་གྱི་དངོས། །གནས་མེད་འགྲོ་འོང་བྲལ་བ་ནམ་མཁའ་བཞིན། །དུས་ཀྱི་ཁམས་བཞིན་ཐུགས་རྗེ་འགྲོ་འོང་བྲལ། །སྤྲུལ་པ་འགྲོ་དང་བྲལ་བ་གཟུགས་བརྙན་བཞིན། །འགྲོ་དང་འོང་བའི་མཚན་ཉིད་མི་མངའ་ཡང། །ཆུ་ཟླ་
བཞིན་དུ་གར་དམིགས་དེར་སྣང་བས། །དེང་འདིར་སྤྱན་འདྲེན་གཤེགས་སུ་གསོལ་བའི་ལྷ། །སངས་རྒྱས་ཀུན་གྱི་ཡེ་ཤེས་འཇམ་པའི་དབྱངས། །གདུག་པ་འདུལ་ཕྱིར་འཇིགས་བྱེད་གཤིན་རྗེའི་གཤེད། །ལས་བྱེད་སྤྲུལ་པ་གཤིན་རྗེའི་འཁོར་དང་
བཅས། །བརྩེ་བའི་ཐུགས་ཀྱིས་གནས་འདིར་གཤེགས་སུ་གསོལ། །ཨོཾ་ཧྲཱི་ཧཱ་བཧོ་མ་ཧཱ་ཀྲོ་དྷ་ཨཱ་གཙྪ་ཨཱ་གཙྪ་ཨསྨཱ་ད་པུ་ཛ་པྲ་ཏི་གྲྀཧྣ་ནྟུ་པྲ་སཱད་མེཿ་དྷཱི་མཱ་ན་ཀུ་རུ་སཱཧཱ།  ཞེས་པས་ཡེ་ཤེས་པ་སྤྱན་དྲངས་པ་ལ།  ཨོཾ་ཧྲཱི་ཥྚི་ཝི་ཀྲྀ་ཏཱ་ན་ན་ཧཱུཾ་ཕཊ།  ཕྱིར་འབྲངས་ཀྱི་བགེགས་
བསྐྲད།  ཨོཾ་ཧྲཱི་ཥྚི་ཧཿ་ ས་མཆོད་ཡོན།  ཨོཾ་ཧཱུཾ་ཧཱུཾ་ཕཊ།  ཀྱིས་ཞབས་བསིལ།  ཨོཾ་ཝི་ཀྲོ་ཏཱ་ན་ན་དུཥྚི་སཏ་ད་མ་ཀ་གཿ་གཿ་གཿ་ ཡིས་དྲི།  ཨོཾ་ཀུ་མ་རཱ་རཱུ་པ་ཎི་ཛཿ་ཛཿ་ཧཱུཾ་ཕཊ།  ཀྱིས་མེ་ཏོག།  ཨོཾ་ཧཱི་ཧཱ་ཧཻ་ཕཿཊ་ ཀྱིས་བདུག་སྤོས།  ཨོཾ་དཱིཔྟཱེ་ལོ་ཙ་ན་ཝི་ཀྲྀ་ཏཱ་ནན་མཧཱ་ཨཊྚཊྚ་ཧཱ་ས་ན་དི་ནི་

[006A]༄༅། །དཱིཔྟ་ཡེ་སཱཧཱ་ ས་མར་མེ།  ཨོཾ་བཛྲ་ནཻ་ཝི་དྱ་ཨཱ་ཧཱུཾ་སཱཧཱ་ ས་ལྷ་བཤོས།  ཨོཾ་བཛྲ་ཤཔྟ་ཨཱ་ཧཱུཾ།  གིས་རོལ་མོ་རྣམས་འབུལ།  ཨོཾ་མུངྒ་ར་ཛཿ་ཨོཾ་དཎྜ་ཧཱུཾ། ཨོཾ་པདྨ་བཾ། ཨོཾ་ཁདྒ་ཧོཿ་ དམ་ཚིག་གི་འཁོར་ལོ་ལྷར་གསལ་བ་ལ་དགུག་བསྟིམ་སོགས་བྱ།།
སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས་པས་ཕྱོགས་བཅུ་ན་བཞུགས་པའི་སངས་རྒྱས་སྲས་དང་བཅས་པ་མདུན་གྱི་ནམ་མཁར་སྤྱན་དྲངས། ཨོཾ་ཧྲཱི་ཥྚཱི་ཧཿ་ཨོཾ་ཧཱུཾ་ཧཱུཾ་ཕཊ། ཨོཾ་ཝི་ཀྲྀ་ཏཱ་ན་ན་དུཥྚི་སཏ་ད་མ་ཀ་གཿ་གཿ་གཿ་ཨོཾ་ཀུ་མ་རཱ་རཱུ་པི་ཎེ་ཛཿ་ཛཿ་ཧཱུཾ་ཕཊ་
ཨོཾ་ཧྲཱི་ཧཱ་ཧེ་ཕཊ། ཨོཾ་དཱིཔྟ་ལོ་ཙ་ནེ་ཝི་ཀྲྀ་ཏཱ་ན་ན་མཧཱ་ཨཊྚཊྚ་ཧཱ་སན་དི་ནི་དཱིཔྟ་ཡེ་སཱཧཱ། ཨོཾ་བཛྲ་ནི་ཝི་དྱ་ཨཱ་ཧཱུཾ་སཱཧཱ། ཨོཾ་བཛྲ་ཤྤཏ་ཨཱ་ཧཱུཾ། དེ་བཞིན་གཤེགས་པ་རྣམས་ཀྱིས་འདི་རྣམས་ལ་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས་
སྤྲོས་པའི་ལྷ་མོ་ཙ་རྩི་ཀ་ལ་སོགས་པ་རྣམས་ཀྱིས་ཤིས་པ་བརྗོད་པ་སྔོན་དུ་འགྲོ་པས། ཟླ་བ་ལྟ་བུའི་བུམ་པ་དཀར་པོ་བདུད་རྩི་ལྔས་བཀང་བ་བཟུང་ནས། སངས་རྒྱས་རྣམས་ནི་ཐམས་ཅད་ཀྱིས། །སྐྱེ་བས་ཐོབ་པའི་དབང་བསྐུར་བ། །ཇི་ལྟར་དེ་བཞིན་བདག་གིས་
ནི༑ ༑དག་པ་ལྷ་ཡི་ཆུས་དབང་བསྐུར། །ཞེས་གསུང་ཞིང་སྤྱི་བོ་ནས་དབང་བསྐུར་བས། དབང་གི་ཆུས་སྐུ་གང། ཆུའི་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་གཙོ་བོའི་དབུ་ལ་འོད་དཔག་མེད་ལ་སོགས་པར་ང་རང་རང་གི་རིགས་ཀྱི་བདག་པོས་
དབུ་བརྒྱན་པར་གྱུར་ པར་བསམ།  རེ་མིག་དགུ་པའི་ཟུར་གྱི་རེ་མིག་བཞིའི་ནང་ལ་སོགས་པའི་བསྐུལ་བྱའི་མིང་ཡིག་རྣམས་ཡོངས་སུ་གྱུར་པ་ལས་ཕུང་པོ་དང་ཁམས་དང། སྐྱེ་མཆེད་ཐམས་ཅད་ཡོངས་སུ་རྫོགས་པའི་བསྒྲུབ་བྱ་དངོས་སུ་གྱུར། རང་རྡོ་རྗེ་

[006B] མིང་ཡིག་བསྒྲུབ་བྱར་གསལ་བ་ལ་ཐིམ་པར་གྱུར་ པར་བསམ། མཆོད་པ་
བྱིན་གྱིས་བརླབས་ནས།  ཨོཾ་ཡ་མནྟ་ཀ་ས་པ་རི་ཝཱ་ར་ཨརྒྷཾ་ ནས།  ཤཔྟ་ འི་བར་དང། སྔགས་དེ་ལ་འབྲུ་གསུམ་བཏགས་པས་ནང་མཆོད་འབུལ།  གཉིས་མེད་ཐུན་མོང་མ་ཡིན་ཁྱབ་པའི་སྐུ། །ཀུན་ལ་སྙོམས་མཛད་རྒྱལ་བ་ཀུན་གྱི་ཡབ། །ཆོས་ཀྱི་དབྱིངས་གྱུར་རྒྱལ་བ་ཀུན་གྱི་ཡུམ། །ཡེ་ཤེས་
སེམས་དཔའ་རྒྱལ་བ་ཀུན་གྱི་སྲས། །ཕྱག་འཚལ་འཇམ་དཔལ་དཔལ་གྱུར་རྫོགས་པ་ཁྱོད། །ཆོས་ཀྱི་སྐུ་ལ་བྱམས་སྡང་མི་མངའ་ཡང། །སྲིད་གསུམ་གདུག་པ་མ་ལུས་འདུལ་བའི་ཕྱིར། །ཐུགས་རྗེ་ཐབས་ཀྱིས་ཁྲོ་རྒྱལ་སྐུར་བསྟན་པ། །འཇིགས་བྱེད་
གཤིན་རྗེའི་གཤེད་ལ་ཕྱག་འཚལ་ལོ། །གཤིན་རྗེའི་གཤེད་པོ་རབ་འཇིགས་པ། །གཏི་མུག་རྡོ་རྗེའི་ངོ་བོ་ཁྱོད། །སྟོན་པ་སངས་རྒྱས་ཀུན་རང་བཞིན། །རྡོ་རྗེ་སྐུ་ལ་ཕྱག་འཚལ་བསྟོད། །གཤིན་རྗེའི་གཤེད་པོར་བ་འཇིགས་པ། །ཕྲ་མ་རྡོ་རྗེའི་རང་བཞིན་
ཁྱོད། །རྡོ་རྗེ་ཐུགས་དང་རབ་མཚུངས་པ། །རིན་ཆེན་རྡོ་རྗེ་ཕྱག་འཚལ་བསྟོད། །འདོད་ཆགས་རྡོ་རྗེའི་ངོ་བོ་ཁྱོད། །གཤིན་རྗེའི་གཤེད་པོ་རབ་འཇིགས་པ། །རྡོ་རྗེ་གསུང་དང་རབ་མཚུངས་པ། །རྡོ་རྗེ་གསུང་ལ་ཕྱག་འཚལ་བསྟོད། །ཕྲག་དོག་རྡོ་རྗེའི་ངོ་བོ་ཁྱོད། །
གཤིན་རྗེའི་གཤེད་པོ་ལས་ཀུན་པ། །རྡོ་རྗེ་སྐུ་དང་རབ་མཚུངས་པ། །ཕྱག་ན་རལ་གྲི་ཕྱག་འཚལ་བསྟོད།  །ཅེས་པས་བསྟོད། གཏོར་མ་བྱིན་རླབས་སྒྲུབ་ཐབས་ལྟར་བྱས་ནས།  འཁོར་ལོའི་ལྷ་རྣམས་ཀྱི་ལྗགས་རྡོ་རྗེ་རྩེ་གཅིག་པ་དམར་པོ་འོད་ཀྱི་སྦུ་གུས་གཏོར་མའི་བཅུད་ཐམས་

[007A]༄༅། །ཅད་དྲངས་ཏེ་གསོལ་བར་གྱུར། ཨོཾ་ཨཱ་རོ་ལི་ཀ་ཧཱུཾ་ཕཊ། ཨོཾ་ཡ་མཱནྟ་ཀ་ཧཱུཾ་ཕཊ། ཨོཾ་པྲཛྙཱ་དཧྲྀ་ཀ་ཧཱུཾ་ཕཊ། ཨོཾ་ཛི་ན་ཛི་ཀ་ཧཱུཾ་ཕཊ། ཨོཾ་རཏྣ་དཧྲྀ་ཀ་ཧཱུཾ་ཕཊ། ཨོཾ་མུངྒ་ར་དཧྲྀ་ཀ་ཧཱུཾ་ཕཊ། ཨོཾ་དཎྜ་དཧྲྀ་ཀ་ཧཱུཾ་ཕཊ། ཨོཾ་པདྨ་དཧྲྀ་ཀ་
ཧཱུཾ་ཕཊ། ཨོཾ་ཁངྒ་དཧྲྀ་ཀ་ཧཱུཾ་ཕཊ། ཨོཾ་མོ་ཧ་ར་ཏི་ཧཱུཾ་ཕཊ། ཨོཾ་དེ་ཥ་ར་ཏི་ཧཱུཾ་ཕཊ། ཨོཾ་རཱ་ག་ར་ཏི་ཧཱུཾ་ཕཊ། ཨོཾ་བཛྲ་ར་ཏི་ཧཱུཾ་ཕཊ། ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།  ཞེས་པའམ། འཇུག་པ་བདེ་བར་འདོད་ན།  ཨོཾ་ཡ་མཱནྟ་ཀ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།  ཞེས་
པ་ལན་གསུམ་ལ་སོགས་པས་གཏོར་མ་ཕུལ་ནས་ཕྱི་ནང་གི་མཆོད་པ་དང་བསྟོད་པ་རྣམས་བྱ། དེ་ནས།  འཁོར་ལོའི་ལྷ་རྣམས་འོད་དུ་ཞུ་ནས་ཡིག་འབྲུ་སོ་སོའི་རྣམ་པར་གྱུར་ པར་བསམ་ཞིང། འོད་ཞུ་འདི་མ་བྱས་ཀྱང་རུང་ངོ། །དེ་ནས་ལངས་ཏེ་ལྷ་ལ་ཕྱག་བྱས་ལ།  དེ་བཞིན་གཤེགས་པའི་བཀའ་བདེན་
པར་གྱུར་ཅིག་ །ཅེས་ལན་གསུམ་བརྗོད་ཅིང། དེའི་ཚེ་དེ་བཞིན་གཤེགས་པས་གསུངས་པའི་ལས་སྦྱོར་འདིས་ཇི་ལྟར་འདོད་པའི་འབྲས་བུ་འབྱིན་པ་གདོན་མི་ཟ་བར་བདེན་ངེས་སྙམ་པའི་དད་པ་དང་ངེས་པ་ཤུགས་ཅན་བསྐྱེད་པར་བྱ་ཞིང། གཞན་ཡང་ཆོས་ཐམས་ཅད་བདེན་པར་མ་གྲུབ་པར་རྟོག་པས་བཏགས་པ་ཙམ་ཡིན་པའི་
ངེས་པ་ཤུགས་དྲག་བསྐྱེད་ནས་རང་བཞིན་མེད་པའི་རྒྱུ་མཚན་དེས་རྫས་སྔགས་ཏིང་ངེ་འཛིན་ལ་སོགས་པ་ཚོགས་པའི་རྒྱུ་རྐྱེན་འདིས་འབྲས་བུ་མི་བསླུ་བར་འབྱིན་ངེས་སྙམ་པའི་ངེས་པ་ཡང་ཡང་དྲན་པ་ཡང་གལ་ཆེའོ། །དེ་ནས་འཁོར་ལོ་སྦབ་ནི། འཁོར་ལོའི་ལྟེ་བ་དང་འཆིངས་ལ་སོགས་པ་ཚད་ཐུབ་ཀྱི་དམ་པའི་ལག་ལེན་བཞིན་བྱས་ནས་
ཁམ་ཕོར་སོམ་བཏང་བ་གཙང་བ་དང་ནག་ནོག་མེད་པ་ཟླ་གམ་དམར་པོ་མར་དང་སྦྲང་རྩིས་བཀང་བ་ཁ་སྦྱར་གྱི་ནང་དུ་སྟེང་འོག་མ་འཆོལ་བར་གཞུག་ཅིང། འཁོར་ལོ་བཅིངས་པའི་སྐུད་པ་ལ་རྒྱུས་པའི་གཟུངས་ཐག་དམར་པོ། ཁམ་ཕོར་སྟེང་མ་ལ་ཕུག་པ་སྨྱུ་གུ་འབྲིང་པོ་ཙམ་ཤོང་བ་ནས་སྟེང་དུ་འཐེན། ཁམ་ཕོར་གྱི་ཕྱི་ནས་ཀྱང་སྐུད་པ་དམར་

[007B]དེའི་མདུན་མཆོད་གཏོར་སོགས་མཐོང་བ་བརྒྱུད་པ་བཞིན་བཤམ་མོ། དེ་ནས་འཁོར་ལོ་བསྐུལ་བ་ནི། རང་རྡོ་རྗེ་འཇིགས་བྱེད་དམར་པོའི་བདག་བསྐྱེད་རྫོགས་པ་བཟླས་པ་དང་བཅས་པ་སྔར་ལྟར་བྱས་རྗེས་ལས་གཤིན་དང་གཞི་བདག་གི་གཏོར་མ་སོགས་
བྱས་ནས།  ཨོཾ་ཧྲཱི་ཥྚི་ཝི་ཀྲྀ་ཏཱ་ན་ན་ཧཱུཾ་ཕཊ།  ཅེས་པས་འཁོར་ལོ་བསངས།  སྭ་བྷཱ་ཝ་ ས་སྦྱངས།  སྟོང་པའི་ངང་ལས་བཧྲུཾ་ལས་བྱུང་བའི་པད་མ་རཱ་གའི་འཁོར་ལོ་རིམ་པ་བཞི་པ་རེ་མིག་སོ་བདུན་དང་ལྡན་པར་གྱུར་པའི་རེ་མིག་དགུ་པའི་དབུས་དང།  ཞེས་པ་ནས། མིང་ཡིག་
བསྒྲུབ་བྱར་བསྐྱེད་པའི་སྐོར་མ་གཏོགས་པ་མཆོད་བསྟོད་གཏོར་མའི་བར་ཐམས་ཅད་སྔར་ལྟར་བྱས་རྗེས། མིག་གི་ཕྱག་རྒྱ་འཁོར་ལོ་ལ་བསྟན་ནས།  ཨོཾ་ཡ་མཱནྟ་ཀྲྀ་ཏ་བཛྲ་དྷརྨ་ཙཀྵུ་པྲ་བི་ཤ་ཡན།  ཡང་ཞལ་གྱི་ཕྱག་རྒྱ་བསྟན་ནས།  ཨོཾ་ཡ་མཱནྟ་ཀ་ད་ཝ་ཤྭ་རྷ་ཡ་ཏྲཾ་ཕྲ་བཻ་ཤ་ཡ་ཕཊ།  ཡང་གཙུག་
ཏོར་གྱི་ཕྱག་རྒྱ་བསྟན་ནས།  ཨོཾ་ཡ་མཱནྟ་ཀ་བཛྲ་ཧྲཱི་ མཆེ་བའི་ཕྱག་རྒྱ་བསྟན་ལ།  ཨོཾ་བཛྲ་གུ་ཧྱ་གུ་ཧ་ལཾ། ཧཱུཾ། གདུག་པ་སྐྲག་བྱེད་འཁོར་ལོ་མེ་ལྟར་འབར། །དུས་གསུམ་ཁྲོ་རྒྱལ་ཧེ་རུ་ཀ་ཡི་ཐུགས། །ལས་རྣམས་ཀུན་བྱེད་ཕྲག་དོག་རྡོ་རྗེ་སྟེ། །མ་ལུས་ཚེམས་གཅོད་
གསོལ་བ་སྐུ་ཡི་དངོས། །ཧཱུཾ་དང་ཕཊ་ཀྱི་གདུག་རྩུབ་སྦྱོར་བ་གསུང། །ཀུན་གྱི་རང་བཞིན་ཁྱོད་ཀྱིས་གཤིན་རྗེ་ཡི། །ལྟོར་འཛུད་དེས་ཀྱང་བཀའ་ལས་མི་འདའ་ལ། །ཕྱོགས་བཅུ་སྤྲུལ་པས་གནས་ནས་འགུགས་མཛད་པ། །མ་ལུས་ཀུན་བྱེད་འཁོར་
ལོ་ཆེ་མཆོག་ལ། །གཞན་གྱི་དོན་ཕྱིར་དེ་ལ་ཕྱག་འཚལ་ལོ། །ཁྱོད་ནི་དཔའ་བོ་ཀུན་གྱི་མཐུ་ཆེན་བདུད། །ང་ཡིས་ལུང་བསྟན་བདུད་རྣམས་མི་བྱེད་ཀྱང། །དམ་ལས་འདའ་ཞིང་ལོག་པ་ཀུན་བསྐྱེད་ལ། །ཁྱེད་ཀྱང་དམ་ལས་མ་འདའ་ལས་ཀུན་སྒྲུབས།།

[008A]༄༅། །བདུད་རྩིའི་ཆུ་རྒྱུན་ང་ལས་འདོད་སྒྲུབ་ན། །ངས་ནི་སྦྱིན་བྱ་བཀའ་ལས་མ་འདའ་ཞིག་ །ཅེས་བསྟོད། འདིའི་ཕྱག་རྒྱ་དང་སྔགས་རྣམས་མཁས་གྲུབ་ཐམས་ཅད་མཁྱེན་པའི་འཁྲུལ་འཁོར་རྣམ་བཤད་ཆེན་མོར་དྲག་ལས་ཀྱི་སྐབས་འཁོར་ལོ་བཅུག་པའི་ཐོད་པའི་གའུ་ཁ་
སྦྱར་སྟེགས་ལ་བཀོད་པའི་མཇུག་ཐོགས་སུ་བྱེད་པར་གསུངས་ཀྱང། དེ་མོ་སྤྲུལ་པའི་སྐུ་ངག་དབང་དགེ་ལེགས་རྒྱལ་མཚན་གྱིས་འཁྲུལ་འཁོར་ངག་འདོན་ཆོག་སྒྲིགས་སུ་ལས་ཐམས་ཅད་འདྲ་བར་མཚམས་འདིར་བརྗོད་པར་གསུངས་པ་མཐོང་བརྒྱུད་ཀྱི་ཕྱག་བཞེས་ཡིན་འདྲ་བས་འགལ་བ་ཆེར་མེད་དམ་སྙམ་ཞིང། གདུག་པ་སྐྲག་བྱེད་མའི་
བསྟོད་ཚིག་འདི་ཡང་རྣམ་བཤད་ཆེན་མོར་ཞི་རྒྱས་སོགས་ཀྱི་ལས་གཞན་གྱི་སྐབས་བྱེད་པའི་གསལ་ཁམ་མཛད་ཅིང། ཚིག་ཀྱང་དྲག་པོའི་འཁོར་ལོ་ལ་བསྟོད་པར་སྣང་ཡང། སྤྱིར་འཁྲུལ་འཁོར་གྱི་ནུས་པ་ལ་ཚིག་ཟིན་ལྟར་གྱི་མཐུ་ཡོད་པར་ཡིད་ཆེས་ནས་བསྟོད་པ་དང། ཁྱེད་ཀྱང་དམ་ལས་མ་འདའ་ལས་ཀུན་སྒྲུབས། །ཞེས་
སོགས་དམ་བཞག་བྱེད་པ་ལས་ཐམས་ཅད་ལ་འགལ་བ་མེད་པ་ལ་དགོངས་ནས་ངག་འདོན་ཆོག་སྒྲིགས་སུ། ཞི་སོགས་ཐམས་ཅད་ཀྱི་སྐབས་མཛད་པ་ཡིན་ནམ་སྙམ་པས་འདིར་ཡང་བཀོད་དོ།  །རེ་མིག་དགུ་པའི་ཟུར་གྱི་རེ་མིག་བཞིའི་ནང་ལ་སོགས་པའི་བསྒྲུབ་བྱའི་མིང་ཡིག་རྣམས་ཡོངས་སུ་གྱུར་པ་
ལས།  ཞེས་པ་ནས།  ཐིམ་པར་གྱུར་ ཅེས་པའི་བར་སྔར་ལྟར་བྱ།  བདག་དང་འཁོར་ལོའི་ལྷ་རྣམས་ལས་འོད་ཟེར་དམར་པོ་འཕྲོས། མིང་ཡིག་བསྒྲུབ་བྱར་དངོས་སུ་གསལ་བ་རྣམས་ལ་ཕོག་པས་དམར་ལམ་ལམ་སོང་སྟེ། སེམས་རང་དབང་མེད་པ་ཆགས་
པས་མྱོས་ཏེ་གང་གི་དབང་དུ་བསྡུ་བའི་དགོན་གནས་ལ་དགའ་བ་དང་དད་ཅིང་འདུན་པས་རང་དབང་མེད་པར་འདུས་པར་གྱུར་ པར་བསམ་ལ་གཟུངས་ཐག་ནས་བཟུང་ནས།  ཨོཾ་ཧྲཱི་ཥྚཱི་ཝི་ཀྲྀ་ཏཱ་ནན་ཧཱུཾ་ཕཊ་ཧོཿ་ཕྱོགས་བཅུའི་དགེ་འདུན་ཐམས་ཅད་དགོན་གནས་

[008B] ཞེས་པ་ཅི་འགྲུབ་བཟླས་པའི་ཐུན་མཐར་མཆོད་བསྟོད་བྱ། དེ་ལྟ་བུའི་ཆུལ་གྱིས་ཐུན་བཞི་ལ་སོགས་པར་བཅད་ནས་འགྲུབ་པའི་རྟགས་བྱུང་བྱུང་གི་བར་བསྒྲུབ་པར་བྱ་ཞིང། ཐུན་རྗེས་མ་རྣམས་ལ། ས་བོན་ལས་ལྷ་གསར་དུ་བསྐྱེད་པ་དོར་ནས།  པདྨ་རཱ་གའི་འཁོར་ལོ་རིམ་པ་བཞི་པ།  ཞེས་པ་ནས།  ཟླ་བའི་
གདན་རེ་རེ།  ཞེས་པའི་བར་དང།  གདན་དེ་རྣམས་ཀྱི་སྟེང་དུ། དབུས་སུ་འདོད་ཆགས་གཤིན་རྗེ་གཤེད་དམར་པོ་ ཞེས་པ་མན་ཆད། ཐུན་དང་པོ་ཇི་ལྟ་བ་བཞིན་པ་ལ། ཡང་འཁྲུལ་འཁོར་རྣམ་བཤད་དུ་འཁོར་ལོའི་གཙོ་བོ་རྡོ་རྗེ་འཇིགས་བྱེད་དམར་པོ་དང། འདོད་ཆགས་གཤིན་རྗེ་གཤེད་འདམ་པར་གསུངས་པས་
འཁོར་ལོའི་སྟེ་བར་རྡོ་རྗེ་འཇིགས་བྱེད་འགོད་པར་འདོད་ན་གོང་དུ་རེ་མིག་མདུན་མར་བཀོད་པའི་འཇིགས་བྱེད་ཀྱི་མངོན་རྟོགས་བཞི་དང། རེ་མིག་མདུན་མར་འདོད་ཆགས་གཤིན་རྗེ་གཤེད་གོང་གི་མངོན་རྟོགས་ལྟར་བསྐྱེད་པའི་ཁྱད་པར་ཙམ་མ་གཏོགས་གཞན་མ་གོང་དུ་བཀོད་པ་ཇི་ལྟ་བ་བཞིན་བྱས་པས་ཆོག་གོ་དེ་ལྟར་སྒྲུབ་པ་ཉིན་ཇི་ཙམ་འདོད་པ་བྱས་
པའི་ཐུན་ཐ་མ་ལ་མཆོད་བསྟོད་སྔར་ལྟར་བྱས་པའི་རྗེས་སུ།  འཁོར་ལོའི་ལྷ་རྣམས་འོད་དུ་ཞུ་ནས་ལྷ་དང་ངོ་བོ་དབྱེར་མེད་པའི་ཡིག་འབྲུ་འོད་འབར་བའི་རྣམ་པར་གྱུར་ པར་བསམས་རྗེས་བཀྲ་ཤིས་བརྗོད། དེ་ནས་འཁོར་ལོ་གའུ་དང་བཅས་པའམ་འཁོར་ལོ་གའུ་ནས་བཏོན་ནས་མཆོད་གྲལ་ལམ་མཆོད་རྟེན་ནམ་
གཉྫིར་ལ་སོགས་པའི་ནང་དུ་ན་བཟའ་དམར་པོ་སོགས་ཀྱི་སྲི་ཞུ་དང་བཅས་པར་བཞུགས་སུ་གསོལ་བས་བཤད་སྒྲུབ་ཚུལ་བཞིན་དུ་འཛིན་པའི་དགེ་འདུན་གྲངས་མེད་པ་འདུས་ནས་བསྟན་པ་དང་འགྲོ་བའི་དོན་བཟང་པོ་རྒྱུན་མི་ཆབ་པའི་དགོས་པ་རླབས་པོ་ཆེ་འགྲུབ་པར་འགྱུར་རོ།  །རྒྱལ་ཀུན་མཁྱེན་རབ་གཅིག་བསྡུས་འཇམ་དཔལ་དབྱངས།།
ཕྱི་ནང་གཤིན་རྗེ་མཐར་བྱེད་ཁྲོ་བོའི་སྐུར། །རབ་བསྟན་ཆེ་བའི་ཆེ་མཆོག་འཇིགས་མཛད་ལྷའི། །དགེ་འདུན་དབང་དུ་འདུ་འཁོར་ཆོག་སྒྲིགས་འདི། །བཀོད་པའི་དགེ་བས་ཕྱོགས་བཅུའི་དགོན་གནས་སྡེར། །མཁས་དང་གྲུབ་པའི་དགེ་འདུན་བགྲང་

[009A]༄༅། །ཡས་པ། །རྒྱུན་མི་ཆད་དུ་འདུ་ཞིང་བསྟན་འཛིན་གྱི། །ཐུགས་བསྐྱེད་འཕྲིན་ལས་མཐའ་དག་ལྷུན་གྲུབ་ཤོག་ །ཅེས་བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཆེན་པོའི་དབང་གི་འཁྲུལ་འཁོར་ལ་བརྟེན་ནས་དགེ་འདུན་འདུ་བའི་འཁོར་ལོ་སྒྲུབ་ཚུལ་
བསྟན་པའི་སྲོག་ཤིང་ཞེས་བྱ་བ་འདི་ནི་ཨ་རི་ལུག་སན་ཨེར་ཏེ་ནོ་ནོ་མོན་ཧན་ངག་དབང་ལྷུན་གྲུབ་དར་རྒྱས་ཀྱིས་བསྐུལ་ངོར་ཁྱབ་བདག་འཇམ་དཔལ་གཤིན་རྗེའི་གཤོད་ཀྱི་རང་གཟུགས་ཁྲི་ཆེན་རྡོ་རྗེ་འཆང་ངག་དབང་མཆོག་ལྡན་པའི་ཞལ་སྔ་ནས་ཀྱི་བཀའ་དྲིན་ལས་གཤིན་རྗེའི་གཤེད་ཀྱི་བསྐྱེད་རྫོགས་དང་ལམ་གྱི་རིམ་པ་ལ་སོགས་པའི་
མན་ངག་རྫོགས་པར་ཐོབ་པའི་དགེ་སློང་རིག་པ་འཛིན་པ་བློ་བཟང་བསྐལ་བཟང་རྒྱ་མཚོས་ཕོ་བྲང་ཆེན་པོ་པོ་ཏ་ལའི་གཟིམས་ཆུང་ཉི་འོད་འཁྱིལ་པར་སྦྱར་བ་འདིས་ཀྱང། ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་བཤད་སྒྲུབ་ཀྱི་བསྟན་པ་ཕྱོགས་དུས་ཐམས་ཅད་དུ་མི་ཉམས་ཆེས་ཆེར་རྒྱས་པར་གྱུར་ཅིག། །།།

[001A]
༄༅།  །འཕགས་པ་སྒོ་དྲུག་པའི་གཟུངས་ཀྱི་རྣམ་པར་བཤད་པ་འཛད་མེད་ཡོན་ཏན་ནོར་བུའི་གཏེར་མཛོད་ཅེས་བྱ་བ་བཞུགས་སོ།།།

[001B] །ན་མོ་གུ་རུ་མཉྫུ་གྷོ་ཥ་སྭ་ར་སྭ་སྟྱི། མཆོག་གི་བདག་ཉིད་རྣམ་པ་ཐམས་ཅད་ལ། །འཇུག་པའི་ཡེ་ཤེས་རང་གཟུགས་སྐུ་ཡི་ངོས། །ཁམས་གསུམ་བཀོད་པ་སྟོན་ཀྱང་སྤྲོས་
མཚན་ཀུན། །ཉེར་ཞི་བུ་རམ་ཤིང་པས་དགེ་ལེགས་སྩོལ། །སྤངས་རྟོགས་ཁྱད་པར་གསུམ་ལྡན་བདེ་བར་གཤེགས། །ཟབ་ཞི་དམ་ཆོས་བླ་མེད་ཕན་བདེའི་དཔྱིད། །རིག་གྲོལ་ནོར་བུའི་གཏེར་གྱིས་ཡོངས་
ཕྱུག་པའི། །དགེ་འདུན་མཆོག་གསུམ་ཤིས་པས་རྟག་ཏུ་སྐྱོངས། །ཁྱོད་མཚན་སྣང་བ་གསར་པའི་ཆ་ཤས་ཙམ། །སྙིང་དུ་ཞུགས་མོད་ཆེས་རིང་བསྐལ་པ་ནས། །བསགས་པའི་མི་ཤེས་སྨག་རུམ་ཀུན་བཅིལ་
བའི༑ ༑འཇམ་མགོན་དབྱངས་ཅན་ལྷ་ཟུང་ཞབས་ལ་འདུད། །མཁྱེན་བརྩེ་ནུས་གསུམ་སྒྲིབ་མེད་མཁའ་ངོས་སུ། །འཕྲིན་ལས་ནམ་མཁའ་མཛོད་ཀྱི་སྤྲིན་ཆགས་པས། །ཡོངས་རྫོགས་ཐུབ་བསྟན་འདོད་དགུ་ཅིག་ཅར་དུ། །སྩལ་

[002A] །མཛད་ཙོང་ཁ་པ་ལས་གཞན་དུ་སུ། །སྐྱེ་མཆེད་ཁྱད་པར་དྲུག་ལྡན་ས་བོན་ལ། །དམ་ཆོས་བདུད་རྩིའི་ཟིལ་མངར་བཅུད་འཆུ་བའི། །རྒྱལ་བ་ཀུན་དངོས་བདག་གི་དགེ་བའི་བཤེས། །གཏན་བདེའི་
རྩ་ལག་རྣམས་ལ་དད་པས་འདུད། །བརྒྱད་ཁྲི་བཞི་སྟོང་གསུང་གི་གསང་བའི་ཆབ། །ངོ་སྐལ་ཉེས་པའི་དྲི་མ་ཡོངས་བཀྲུས་ནས། །མཐར་ཐུག་བྱང་ཆེན་རྒྱ་མཚོར་རོ་གཅིག་པའི། །བྱེད་པོ་མ་དྲོས་གདེངས་ཅན་དབང་པོ་བཞིན་
དེ་གསུང་ཆ་ཤས་ཐབས་ཤེས་ཡངས་པའི་སྒོ། །སྐལ་བཟང་མང་པོར་གཏན་པ་མེད་ཕྱེ་ནས། །ཐར་པའི་གཞལ་མེད་ཉམས་དགར་བཀྲི་བའི་ཚུལ། །རྣམ་དྲུག་གཟུངས་ཀྱི་བཤད་པ་འདིར་སྤྲོ་བྱ། །འདིར་བདག་ཅག་གི་སྟོན་
པ་ཐབས་མཁས་ལ་ཐུགས་རྗེ་ཆེན་པོ་དང་ལྡན་པ་དེ་ཉིད་ཀྱིས། ཇི་སྐད་དུ། ཆོས་ཀྱི་ཕུང་པོ་བརྒྱད་ཁྲི་དག་གང་རྣམས་ཐུབ་པས་གསུངས་དེ་དག་ཅེས་དང། སྤྱོད་པ་རྣམས་ཀྱི་གཉེན་པོར་ནི། །ཆོས་ཀྱི་ཕུང་པོ་མཐུན་པར་

[002B] །ཞེས་པ་ལྟར་གདུལ་བྱའི་ཉོན་མོངས་ཀྱི་སྤྱོད་པ་བརྒྱད་ཁྲིའི་གཉེན་པོར་ཆོས་ཀྱི་ཕུང་པོ་དེ་སྙེད་ཅིག་བཀའ་སྩལ་པ་རྣམས་གསུང་རབ་ཡན་ལག་བཅུ་གཉིས་དང། དེ་དག་ཀྱང་ཐེག་པ་ཆེ་ཆུང་གི་སྡེ་སྣོད་གཉིས་སུ་འདུ་བའི་ཐེག་
པ་ཆེན་པོ་ལ་སྔགས་དང་ཕ་རོལ་ཏུ་ཕྱིན་པའི་ཐེག་པའི་ཚུལ་ལུགས་གཉིས་ལས། འདིར་སློབ་དཔོན་བྱང་ཆུབ་བཟང་པོས་ཡེ་ཤེས་སྙིང་པོ་ཀུན་ལས་བཏུས་ཀྱི་འགྲེལ་བར། མདོ་སྡེ་པའི་ལུགས་འཆད་པའི་སྐབས། འདི་ནི་སྒོ་དྲུག་
པ་དང། བཟང་པོ་སྤྱོད་པ་ལ་སོགས་པའི་མདོ་སྡེ་རྣམས་སྒྲ་ཇི་ལྟ་བ་ཁས་ལེན་ཅིང། མདོ་སྡེ་དེ་དག་གི་རྗེས་སུ་འཇུག་པས་ན་མདོ་སྡེ་པ་སྟེ། ཞེས་བྱུང་བས་འཕགས་ཡུལ་གྱི་གྲུབ་མཐའ་གོང་འོག་མང་པོས་སྒྲས་ཟིན་སྒྲ་ཇི་ལྟ་བ་བཞིན་
བཞེད་ཅིང། ཀུན་མཁྱེན་བུ་སྟོན་ཞབས་ཀྱི་ཆོས་འབྱུང་དུ་ཕ་རོལ་ཏུ་ཕྱིན་པའི་ཐེག་པའི་མདོ་ཕལ་ཆེན་དཀོན་བརྩེགས་སོགས་ཀྱི་སྡེ་ཚན་དུ་མ་འཁོད་པ་སྣ་ཚོགས་ཕྱོགས་བསྡེབས་ཀྱི་གྲས་དང། རྒྱུད་སྡེ་སྤྱི་རྣམ་རྒྱས་པར་དེ་བཞིན་
གཤེགས་པའི་རིགས་ཀྱི་གཙོ་བོའི་རྒྱུད་ཀྱི་གྲས་སུའང་མཛད་པ་འཕགས་པ་སྒོ་དྲུག་པ་ཞེས་བྱ་བའི་གཟུངས་འདི་ཉིད་རྣམ་པར་བཤད་པ་ལ་གསུམ། མཚན་གྱི་དོན། འགྱུར་གྱི་ཕྱག་གཞུང་གི་དོན་ཏོ། །དང་པོ་ནི། རྒྱ་གར་
སྐད་དུ། ཨཱརྱ་ཥ་ཊ་མུ་ཁི་ནཱ་མ་དྷཱ་ར་ཎི། བོད་སྐད་དུ། འཕགས་པ་སྒོ་དྲུག་པ་ཞེས་བྱ་བའི་གཟུངས། ཞེས་པ་སྟེ། དེ་ཡང་རྒྱ་གར་དུ་སྐད་རིགས་ཆེན་པོ་བཞི་ལས། ལེགས་པར་སྦྱར་བ་ལྷའི་སྐད་དུ་གཟུངས་འདིའི་

[003A]༄༅། །མཚན་ཨཱརྱ་ཞེས་སོགས་ལས་ཨཱརྱ་འཕགས་པ། ཥ་ཊ་དྲུག་མུ་ཁ་སྒོ་དང་གདོང་སོགས་ལ་འཇུག་པ་ལས་འདིར་སྒོ། དེ་ལ་དབྱངས་ཅན་སྒྲ་མདོ་ལས། མ་དང་ཨ་མཐའ་ཨུ་པ་དྷཱ་ལས་བཅུ་
ཨན་དག་གོ་ཞེས་པས་མིང་ཁ་ཨ་མཐའ་ཡིན་པས་ཡོད་པའམ་ལྡན་རྐྱེན་ཨིན་བྱིན། ཨིན་གྱི་ན། གང་ཞིག་ཨིཏྲ་ཀྱི་མིང་ཅན་ད་ནི་དབྱིའོ་ཞེས་པས་ཕྱིས། ཨི་ཨ་དག་གི་དབྱིའོ་ས་ཁའི་དབྱངས་ཨ་ཕྱིས། དབྱངས་ཀྱིས་
དམན་པ་ཕ་རོལ་ཏུ་ཡང་དག་པར་སྦྱོར་རོ་ས་ཁྲ་དབྱངས་མེད་ཨི་ལ་དྲངས་པས་ཥ་ཊ་མུ་ཁི་ཞེས་སྒོ་དྲུག་པའམ་སྒོ་དྲུག་ལྡན། ནཱ་མ་ཞེས་བྱ་བ། དྷཱ་ར་ཎི་གཟུངས་ཞེས་པར་འགྱུར། འདི་ལ་འཕགས་པ་ཞེས་པ་ནི་བརྗོད་བྱ་ཐེག་
དམན་གྱི་སྡེ་སྣོད་མན་ཆད་ལས་ཁྱད་པར་འཕགས་པའི་རྒྱུ་མཚན་གྱིས་བཤད་རུང་ཞིང། སྒོ་དྲུག་དང་གཟུངས་ཀྱི་དོན་འོག་ཏུ་འཆད་དོ། །གཉིས་པ་ནི། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ་
ཞེས་པ་སྟེ་གཟུངས་འདི་བརྗོད་བྱ་ལྷག་པ་ཏིང་ངེ་འཛིན་གྱི་བསླབ་པ་བརྗོད་བྱའི་གཙོ་བོར་སྟོན་པས་མདོ་སྡེའི་སྡེ་སྣོད་ཡིན་པ་ལ་སྔོན་གྱི་བཀས་བཅད་དུ་འདུལ་བ་ལ་ཐམས་ཅད་མཁྱེན་པ། མདོ་སྡེ་ལ་སངས་རྒྱས་དང་བྱང་ཆུབ་
སེམས་དཔའ། མངོན་པ་ལ་འཇམ་དཔལ་གཞོན་ནུར་གྱུར་པ་ལ་འགྱུར་ཕྱག་མཛད་པའི་བཀས་བཅད་དང་མཐུན་པར་མཛད་པ་ཡིན་ཞིང། དགོས་པ་ནི་འགྱུར་གྱི་བར་ཆད་ཞི་བ་ལ་སོགས་པ་གནས་སྐབས་མཐར་ཐུག་གི་

[003B] །གསུམ་པ་ལ་གསུམ། གླེང་གཞི་བཤད་པ། གཟུངས་དངོས་བཤད་པ། མཇུག་སྡུད་བཤད་པའོ། །དང་པོ་ནི། འདི་སྐད་བདག་གིས་ཐོས་པ་དུས་གཅིག་ན་བཅོམ་ལྡན་འདས་འཁོར་གྱི་ཁྱམས་གནས་གཙང་མའི་སྟེང་གི་
ནམ་མཁའ་དཀྱིལ་ན་གནས་པ་རིན་པོ་ཆེ་སྣ་བདུན་རབ་ཏུ་ཕྱེ་བས་རྣམ་པར་སྤྲས་པ་ན། བྱང་ཆུབ་སེམས་དཔའི་ཚོགས་གྲངས་མེད་པ་དང་ཐབས་ཅིག་ཏུ་བཞུགས་ཏེ། ཞེས་པ་སྟེ་འདི་སྐད་ནི། འོག་ནས་ཇི་སྐད་བསྟན་པའི་ཆོས་སོ། །བདག་གིས་ནི་སྡུད་པ་ཕོ་བསྟན་
ལ༑ དེ་ཡང་སློབ་དཔོན་ཀ་མ་ལ་ཤཱི་ལས་རྣམ་པར་མི་རྟོག་པའི་གཟུངས་འགྲེལ་ལས། ཆོས་ཀྱི་དབྱིངས་ཐུགས་སུ་ཆུད་པ་འཕགས་པ་འཇམ་དཔལ་དབྱངས་ལ་སོགས་པ་ཐེག་པ་ཆེན་པོ་ཡང་དག་པར་སྡུད་པར་བྱེད་པར་གྲགས་མོད་ཀྱི། ཞེས་གསུངས་
བ་བཞིན་འཕགས་པ་འཇམ་དཔལ་དབྱངས་དང་སྤྱན་རས་གཟིགས་དང་གསང་བའི་བདག་པོ་ལ་སོགས་པས་ཆེན་པོ་ལ་བཞུགས་པའི་ཚུལ་བསྟན་པའི་བྱང་ཆུབ་སེམས་དཔའ་ཆེན་པོ་ཐེག་ཆེན་སྡུད་བར་བྱེད་པ་པོ་དེ་དག་གིས་ཆོས་འདི་སྟོན་པ་བདེ་བར་
གཤེགས་པ་ལས་དངོས་སུ་ཐོས་ཀྱི། བར་དུ་གཞན་བརྒྱུད་པ་ནི་མ་ཡིན་ནོ། །ཞེས་བསྟན་པའི་ཕྱིར་བདག་གིས་ཞེས་སྨོས་སོ། །གཟུངས་ཀྱི་ཚིག་རྣམས་བཅོམ་ལྡན་འདས་ལས་ཐོས་པ་ཙམ་མ་གཏོགས་དོན་རང་རྒྱུད་ལ་མངོན་དུ་གྱུར་པ་བཅད་པའི་
ཕྱིར་ཐོས་པ་ཞེས་སྨོས་ལ། དེ་ཡང་ས་ཆེན་པོ་ལ་བཞུགས་པའི་རྒྱལ་བའི་སྲས་པོ་དེ་དག་གི་རྒྱུད་ལ་འོག་ནས་བཤད་པའི་གཟུངས་རྣམས་མངོན་དུ་གྱུར་མོད་ཀྱང། དེ་ལྟར་མ་གྱུར་པའི་ཚུལ་བསྟན་པའམ། ཡང་ན་སངས་རྒྱས་ཀྱི་ཇི་ལྟར་བཞིན་མངོན་

[004A]༄༅། །དུ་མ་གྱུར་པས་དེ་ལྟར་སྨོས་པ་ཡིན་ནོ། །དུས་གཅིག་ན་ཞེས་པས་ནི། དུས་ལན་ཅིག་ཐོས་ཀྱི་གཞན་དུ་མ་ཐོས་ཞེས་ཆོས་འདི་ཉིད་དཀོན་པའམ། དུས་གཅིག་ན་འདི་ཐོས་ལ། དུས་གཞན་དང་གཞན་གྱི་ཚེ་ཆོས་གཞན་
དང་གཞན་ཐོས་ཞེས་སྡུད་པ་པོ་རང་ཉིད་ཐོས་པ་མང་བར་བསྟན་ཏོ། །བཅོམ་ལྡན་འདས་ནི་ཆོས་སྟོན་པ་པོ་ཡོན་ཏན་བཤད་པའི་སྒོ་ནས་ངོས་བཟུང་བ་ཡིན་ལ། དེ་ཡང་བདུད་བཞི་བཅོམ་པ་དང། ཇི་སྐད་དུ། དབང་ཕྱུག་དང་ནི་གཟུགས་བཟང་དང། །དཔལ་དང་
གྲགས་དང་ཡེ་ཤེས་དང། །བརྩོན་འགྲུས་ཕུན་སུམ་ཚོགས་པ་སྟེ། །དྲུག་པོ་རྣམས་ལ་སྐལ་ཞེས་བྱ། །ཞེས་གསུངས་པ་ལྟར་གྱི་ཡོན་ཏན་དྲུག་ཕུལ་དུ་བྱུང་བ་དང་ལྡན་པས་ན་བཅོམ་ལྡན་འདས་སམ། ཡང་ན་འཕགས་པ་ཕྱིར་མི་ལྡོག་པའི་འཁོར་ལོའི་མདོ་
ལས། ནམ་མཁའ་འདྲ་བའི་ཆོས་རྣམས་ནི། །ལུས་ཅན་རྣམས་ལ་རབ་སྟོན་ཀྱང། །འདི་ལ་འཇིགས་པ་མེད་པ་སྟེ། །དེ་བས་བཅོམ་ལྡན་འདས་ཞེས་བྱ། །ཞེས་གསུངས་པ་ལྟར་མི་འཇིགས་པ་བཞི་ཐོབ་པའི་མཐུས་ནམ་མཁའ་དང་འདྲ་བའི་གནས་ལུགས་སྟོང་
པ་ཉིད་དུ་བསྟན་པ་སོགས་ངེས་པར་འབྱུང་བའི་ལམ་དང། བར་དུ་གཅོད་པའི་ཆོས་དང། རང་གིས་སྤངས་རྟོགས་རྫོགས་པར་བརྙེས་པར་གསུངས་པ་ལ་སུས་ཀྱང་ཆོས་དང་མཐུན་པར་རྒོལ་བའི་གླགས་མི་རྙེད་པས་འཇིགས་པ་ཐམས་ཅད་དང་བྲལ་བས་ན་
བཅོམ་ལྡན་འདས་ཏེ་བྷ་ག་ཝཱན་གྱི་བྷ་ལ་ཡི་གེ་དབྲི་བསྣན་གྱི་ངེས་ཚིག་གི་བཤད་པ་བྱས་པའོ། །དེ་ལྟ་བུའི་སྟོན་པ་ཕྱོགས་དང་གནས་ཇི་འདྲ་བ་ཞིག་ཏུ་བཞུགས་པའི་ཚེ་གཟུངས་འདི་བསྟན་སྙམ་ན། འཁོར་གྱི་ཁྱམས་ཏེ་འོག་ནས་འབྱུང་བའི་འཁོར་གྲངས་མེད་

[004B] གནས་གཙང་མ་ལྔའི་སྟེང་གི་ཕྱོགས་ཀྱི་ནམ་མཁའི་དཀྱིལ་ལམ་དབུས་ན་གནས་པའི་འོག་མིན་དེར་རོ། །འདིའི་འོག་མིན་ནི་ལོངས་སྤྱོད་རྫོགས་པའི་ཞིང་ཁམས་ཕར་ཕྱིན་ཐེག་པ་བའི་ལུགས་ཀྱི་བྱང་སེམས་རྒྱུན་མཐའ་པ་
གསར་དུ་འཚང་རྒྱ་བའི་འོག་མིན་དབང་ཕྱུག་ཆེན་པོའི་གནས་ཞེས་བྱ་བ་དེ་ཉིད་ཡིན་ལ། དེ་ནི་གནས་གཙང་མ་ལྔ་སྤངས་པའི་སྟེང་ན་ཡོད་པར་གསུངས་པས་གནས་གཙང་ལྔའི་ནང་ཚན་གྱི་འོག་མིན་དང་མི་གཅིག་སྟེ། གནས་གཙང་ལྔའི་འོག་མིན་གྱི་རྟེན་ཅན་ཤས་
ཆེས་ཏན་ཐོས་འཕགས་པ་དང། དེར་སྐྱེ་བའི་རྒྱུ་ཡང། མཛོད་ལས། དེ་ནི་རྣམ་པ་ལྔ་ཡི་ཕྱིར། །གནས་གཙང་སྐྱེ་བ་ལྔ་ཁོ་ན། །ཞེས་བསམ་གཏན་གྱི་སྤེལ་སྒོམ་ཆུང་དུ་གསུམ་སྤེལ། འབྲིང་དྲུག་སྤེལ། ཆེན་པོ་དགུ་སྤེལ། ཤིན་ཏུ་ཆེན་པོ་བཅུ་གཉིས་སྤེལ་
ཆེས་ཤིན་ཏུ་ཆེན་པོ་བཅོ་ལྔ་སྤེལ་རྣམས་བསྒོམས་པའི་མཐུ་ལས་མི་ཆེ་བ། མི་གདུང་བ། གྱ་ནོམ་སྣང་བ། ཤིན་ཏུ་མཐོ། འོག་མིན་ཏེ་གནས་གཙང་མ་ལྔར་རིམ་པ་བཞིན་སྐྱེ་བར་གསུངས་ལ། འདིའི་འོག་མིན་གྱི་རྟེན་ཅན་ལ་ཐེག་ཆེན་འཕགས་པ་ཤ་སྟག་
དང་ཞིང་ཁམས་དེར་སྐྱེ་བ་ལ་ཡང། སློབ་དཔོན་ཀ་མ་ལ་ཤཱི་ལས། དེར་ས་བཅུ་ལ་བཞུགས་པའི་བྱང་ཆུབ་སེམས་དཔའ་སྲིད་པ་ཐ་མ་པ་ཁོ་ན་སྐྱེ་བ་བཞེས་པ་ཡིན་ལ། ཞེས་སྲིད་པ་ཐ་མ་པའི་མིང་གིས་བཏགས་པའི་བྱང་སེམས་འཕགས་པ་ཁོ་ན་སྐྱེ་བ་བཞེས་
པར་གསུངས་པས་བསམ་གཏན་གྱི་སྤེལ་སྒོམ་ཙམ་གྱིས་མི་ཆོག་པར་ཚོགས་གཉིས་རྒྱ་ཆེན་པོ་བསྐལ་པ་གྲངས་མེད་གཅིག་གི་བར་བསགས་པའི་ཚོགས་སྔོན་དུ་འགྲོ་དགོས་པའི་ཕྱིར། མདོ་ལས་ཀྱང། གཙང་མའི་གནས་དག་སྤངས་ནས་ནི། །འོག་མིན་

[005A]༄༅། །གནས་ནི་ཉམས་དགའ་བར། །ཡང་དག་རྫོགས་སངས་དེར་སངས་རྒྱས། །ཞེས་དང། ས་སྡོ་ལས། གནས་གཙང་མ་རྣམས་ལས་འདས་པ་ན་དབང་ཕྱུག་ཆེན་པོའི་གནས་ཡོད་དེ། བྱང་ཆུབ་སེམས་དཔའ་ས་བཅུ་ལ་གནས་
པ་རྣམས་ཀྱིས་ས་བཅུ་ཡོངས་སུ་བསྒོམས་ནས་གང་དུ་སྐྱེ་བའོ། །ཞེས་འོག་མིན་འདི་གནས་གཙང་རྣམས་ལས་འདས་པ་དང། དེར་སྐྱེ་བའི་རྒྱུ་སྤེལ་སྒོམ་ལས་ལྷག་པར་བསྟན་ལ། དཔལ་མགོན་འཕགས་པ་ཀླུས་ཆོས་དབྱིངས་བསྟོད་པ་ལས་ཀྱང། དབང་
ཕྱུག་ཆེན་པོའི་གནས་མཆོག་དང། །འོག་མིན་ཉིད་དུ་རྣམ་མཛེས་པ། །ཞེས་པས་ཀྱང་འོག་མིན་ཆེན་པོ་དབང་ཕྱུག་ཆེན་པོའི་གནས་དེ་ཉིད་བསྟན་པས་ས་སྡེ་དང་འདྲའོ། །རྟོག་གེ་འབར་བ་ལས་ཀྱང། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་
ཁམས་ཀྱི་སྟེང་ན་འོག་མིན་ཞེས་བྱ་བའི་གཞལ་མེད་ཁང་འཇིག་རྟེན་ལས་འདས་པའི་དགེ་བའི་རྩ་བ་མཆོག་ཁྱད་པར་དུ་འཕགས་པ་བླ་ན་མེད་པ་ལས་ངེས་པར་བྱུང་བའི་དཀྱིལ་འཁོར་ན་བྱང་ཆུབ་སེམས་དཔའ་འདོད་པ་ཙམ་གྱིས་མངོན་པར་རྫོགས་
པར་འཚང་རྒྱ་བའི་མཐུ་ཡོད་པ་ཞེས་གསུངས་པས་ཀྱང་འོག་མིན་ཆེན་པོ་འདི་ཉིད་བསྟན་པ་ཡིན་ཏེ། འོད་ཆུང་ཡན་ཆད་ཀྱི་གནས་རྣམས་སྟོང་གསུམ་ཀྱི་སྟེང་དུ་ཡོད་པས་སྟོང་གསུམ་གྱི་སྟེང་དུ་ཡོད་པར་བཤད་པ་ཙམ་གྱིས་གནས་གཙང་ལྔའི་འོག་
མིན་ལས་ཁྱད་པར་དབྱེ་བར་མི་ནུས་ཀྱང། འཇིག་རྟེན་ལས་འདས་པའི་དགེ་བའི་རྩ་བ་བླ་མེད་ལས་བྱུང་བར་གསུངས་པས། གནས་གཙང་གི་འོག་མིན་མ་ཡིན་པར་འགྲུབ་པའི་ཕྱིར་ཏེ། གནས་གཙང་ལྔའི་འོག་མིན་དུ་འོག་གཞི་འདབ་ཆགས་སུ་འབྲེལ་

[005B] བསམ་གཏན་སྤེལ་བསྒོམ་གྱི་མཐུ་ལས་བྱུང་བ། དེ་འདྲའི་ལས་རྣམས་དང་བསམ་
གཏན་སྤེལ་བསྒོམ་ལ་ཟག་བཅས་ཟག་མེད་གཉིས་ཡོད་པའི་ཟག་བཅས་རྣམས་འཇིག་རྟེན་ལས་འདས་པའི་དགེ་རྩ་བླ་མེད་མ་ཡིན་པས་ཞིང་དེ་གཙོ་བོར་འདས་པའི་དགེ་རྩ་ཁྱད་འཕགས་བླ་ན་མེད་པ་ལས་བྱུང་བར་མ་ངེས་པའི་ཕྱིར་རོ། །གནས་གཙང་མའི་
ཞིང་དེ་འཕེན་བྱེད་ཀྱི་ལས་དང་སྦེལ་བསྒོམ་གྱི་མཐུ་ལས་བྱུང་བ་ཡང་ཡིན་ཏེ། བསམ་གཏན་གཞན་རྣམས་ཀྱི་སྣོད་ཀྱི་འཇིག་རྟེན་རྒྱུ་སྙོམས་འཇུག་གི་བསམ་གཏན་གྱི་བདག་འབྲས་སྐྱེ་བའི་བསམ་གཏན་ཡིན་པ་གང་ཞིག་དེ་དག་དང་འདི་ལ་རྒྱུ་དེ་འདྲ་ལས་
བྱུང་མ་བྱུང་གི་དབྱེ་བ་མི་འཐད་པའི་ཕྱིར་རོ། །འོ་ན་དེ་ལྟ་བུའི་འོག་མིན་ཆེན་པོ་དེ་གནས་གཙང་ལྔའི་འོག་མིན་གྱི་སྟེང་དུ་ཡོད་ན་གཟུགས་ཁམས་མ་ཡིན་པར་འགྱུར་ཞིང། དེ་ལྟར་ན། ལངྒར་གཤེགས་པ་ལས། གཟུགས་ཀྱི་ཁམས་ཀྱི་འོག་མིན་དུ། །འདོད་
ཆགས་བྲལ་ཁྱོད་འཚང་རྒྱའོ། །ཞེས་གསུངས་པ་དང་འགལ་བར་འགྱུར་རོ་ཞེན་སྐྱོན་མེད་དེ། མངོན་པ་གོང་མ་ཡན་ཆད་ཀྱི་ལུགས་ལ་གཟུགས་ཁམས་ལ་གནས་རིགས་བཅོ་བརྒྱད་བྱས་ནས་བཅོ་བརྒྱད་པ་འོག་མིན་ཆེན་པོ་དབང་ཕྱུག་ཆེན་པོའི་གནས་འདི་ཉིད་ལ་
བྱེད་པའི་ཕྱིར་ཏེ། ས་སྡེ་ལས། གཟུགས་ཀྱི་ཁམས་ནི་གནས་རིགས་བཅོ་བརྒྱད་དེ། །ཞེས་མངོན་པ་འོག་མ་དང་མཐུན་པའི་བཅུ་བདུན་གྱི་སྟེང་བཅོ་བརྒྱད་བ་ཞིག་བཤད་པ་འོག་མིན་ཆེན་པོ་འདི་ལ་ངོས་འཛིན་དགོས་པའི་ཕྱིར་རོ། །འོ་ན་གནས་གཙང་ལྔའི་འོག་

[006A]༄༅། །མིན་དེ་ཆུ་ཞེང་ལ་སོགས་པའི་ཡོན་ཏན་གྱི་ཆ་ནས་གཟུགས་ཅན་གྱི་གནས་གང་གི་ཡང་འོག་ཏུ་མ་གྱུར་པས་སམ་དེའི་སྟེང་དུ་གཟུགས་ཅན་གྱི་གནས་གཞན་མེད་པས་འོག་མིན་ཞེས་སྒྲ་བཤད་པ་དང་འགལ་ཏེ། དེའི་སྟེང་དུ་ཆུ་
ཞེང་སོགས་ཡོན་ཏན་ཐམས་ཅད་ཆེས་ཆེར་ལྷག་པའི་གཟུགས་ཅན་གྱི་གནས་གཞན་ཡོད་པའི་ཕྱིར། ཞེ་ན་ཡང་སྐྱོན་མེད་དེ། དེ་ལྟར་གསུངས་པ་ནི་རྒྱུ་ལས་ཉོན་ལས་བྱུང་བའི་འཁོར་བས་བསྡུས་པའི་འཇིག་རྟེན་འདིའི་གནས་ལ་དགོངས་ལ་
འོག་མིན་ཆེན་པོ་ནི་འཁོར་བས་བསྡུས་པ་མ་ཡིན་པའི་ཕྱིར་ཏེ། མངོན་པ་ཀུན་ལས་བཏུས་ལས། ཁམས་གསུམ་གྱི་སྣོད་བཅུད་རྣམས་བཤད་ཟིན་པའི་འོག་ཏུ་སེམས་ཅན་གྱི་འཇིག་རྟེན་གང་ཡིན་པ་དང། སྣོད་ཀྱི་འཇིག་རྟེན་གང་ཡིན་པ་ལས་
དང་ཉོན་མོངས་པས་བསྐྱེད་པ་ལས་དང་ཉོན་མོངས་པའི་དབང་གིས་བྱུང་བ་འདི་མཐའ་དག་ནི་སྡུག་བསྔལ་གྱི་བདེན་པའོ། །ཡོངས་སུ་དག་པའི་འཇིག་རྟེན་གྱི་ཁམས་དེ་དག་ནི་སྡུག་བསྔལ་གྱི་བདེན་པ་མ་ཡིན་པར་བལྟ་སྟེ། དེ་དག་ལས་དང་ཉོན་མོངས་པས་
བསྐྱེད་པ་མ་ཡིན། ལས་དང་ཉོན་མོངས་པའི་དབང་གིས་བྱུང་བ་མ་ཡིན་གྱི། སྨོན་ལམ་དང་དགེ་བའི་རྩ་བའི་དབང་གིས་བྱུང་པ་དག་གོ། ཞེས་འོག་མིན་ཆེན་པོ་དང་བདེ་བ་ཅན་སོགས་དག་ཞིང་རྣམས་ལས་ཉོན་ལས་བྱུང་བའི་འཁོར་བས་བསླུས་
པ་མ་ཡིན་པར་གསུངས་པའི་ཕྱིར་རོ། །གནས་འོག་མིན་ཆེན་པོ་དེ་ཡོན་ཏན་གྱི་ཁྱད་པར་ཇི་འདྲ་བ་དང་ལྡན་པ་ཡིན་ཞེ་ན། རིན་པོ་ཆེ་སྣ་བདུན་རབ་ཏུ་ཕྱེ་བ་སྟེ་རབ་ཏུ་བཀོད་པས་རྣམ་པར་སྒྲས་པའམ་བརྒྱན་པའོ། །དེ་འདྲ་བའི་གནས་ཀྱི་ཡོན་ཏན་ཅུང་

[006B] ཐེག་བསྡུས་སུ་བྱང་ཆུབ་སེམས་དཔའི་སྡེ་སྣོད་སྟོང་ཕྲག་བརྒྱ་བའི་མདོ་སྡེའི་གླེང་གཞི་དྲངས་པ་ལས། བཅོམ་ལྡན་འདས་གཞལ་མེད་ཁང་ཆེན་པོའི་ན་པོ་ཆེ་སྣ་བདུན་མཆོག་ཏུ་འབར་བ་བཀོད་པ་འཇིག་རྟེན་ཕྱི་ཁམས་དཔག་ཏུ་མེད་པ་རྒྱས་པར་
འགེངས་པའི་འོད་ཟེར་ཆེན་པོ་ཤིན་ཏུ་འབྱུང་བ། གནས་ཀྱི་བྱེ་བྲག་ཤིན་ཏུ་རྣམ་པར་ཕྱེ་བ་ཚད་མེད་པ་རྣམ་པར་གཞག་པ། དཀྱིལ་འཁོར་ཡོངས་སུ་མ་ཆད་པ། ཁམས་གསུམ་པ་ལས་ཡང་དག་པར་འདས་པའི་སྤྱོད་ཡུལ། འཇིག་རྟེན་ལས་འདས་པ་དེའི་
བླ་མའི་དགེ་བའི་རྩ་བ་ལས་བྱུང་བ། དབང་བསྒྱུར་པའི་རྣམ་པར་རིག་པ་ཤིན་ཏུ་རྣམ་པར་དག་པའི་མཚན་ཉིད། དེ་བཞིན་གཤེགས་པའི་གནས། བྱང་ཆུབ་སེམས་དཔའ་ཆེན་པོའི་རྟེན། ལྷ་དང་ཀླུ་དང་གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་
མཁའ་ལྡིང་དང། མིའམ་ཅི་དང། ལྟོ་འཕྱེ་ཆེན་པོ་དང། མི་དང་མི་མ་ཡིན་པ་ཚད་མེད་པ་རྣམ་པར་རྒྱུ་བ། ཆོས་ཀྱི་རོའི་དགའ་བ་དང་བདེ་བ་ཆེན་པོས་བརྟན་པ། སེམས་ཅན་ཐམས་ཅད་ཀྱི་དོན་ཐམས་ཅད་མཛད་པས་ཉེ་བར་གནས་པ། ཉོན་མོངས་པའི་
གནོད་པ་ཐམས་ཅད་དང་བྲལ་བ། བདུད་ཐམས་ཅད་ཡོངས་སུ་སྤངས་པ། ཐམས་ཅད་ཀྱི་བཀོད་པ་ལས་ལྷག་པ། དེ་བཞིན་གཤེགས་པའི་བྱིན་གྱིས་བརླབས་ཀྱིས་བཀོད་པ། དྲན་པ་དང་བློ་གྲོས་དང་རྟོགས་པ་ཆེན་པོས་ངེས་པར་འབྱུང་བ། ཞི་གནས་
དང་ལྷག་མཐོང་ཆེན་པོའི་ཐེག་པ། རྣམ་པར་ཐར་པའི་སྒོ་ཆེན་པོ་སྟོང་པ་ཉིད་དང། མཚན་མ་མེད་པ་དང། སྨོན་པ་མེད་པ་ནས་འཇུག་པ། ཡོན་ཏན་གྱི་ཚོགས་ཚད་མེད་པས་བརྒྱན་པ། རིན་པོ་ཆེ་པདྨའི་རྒྱན་ཆེན་པོ་བཀོད་པ་ལ་བརྟེན་པ་ན་བཞུགས་

[007A]༄༅། །ཞེས་གསུངས་པས་ཁ་དོག་ཕུན་སུམ་ཚོགས་པ། དབྱིབས་ཕུན་སུམ་ཚོགས་པ། ཚད་ཕུན་སུམ་ཚོགས་པ། ཡུལ་ཕུན་སུམ་ཚོགས་པ། རྒྱུ་ཕུན་སུམ་ཚོགས་པ། འབྲས་བུ་ཕུན་སུམ་ཚོགས་པ། བདག་པོ་ཕུན་སུམ་ཚོགས་པ་
ཕྱོགས་ཕུན་སུམ་ཚོགས་པ། ཞབས་འབྲིང་ཕུན་སུམ་ཚོགས་པ། བརྟན་པའམ་ཟས་ཕུན་སུམ་ཚོགས་པ། ཕྲིན་ལས་ཕུན་སུམ་ཚོགས་པ། ཕན་འདོགས་པ་ཕུན་སུམ་ཚོགས་པ། འཇིགས་པ་མེད་པ་ཕུན་སུམ་ཚོགས་པ། རྟེན་ཕུན་སུམ་ཚོགས་པ་
ལམ་ཕུན་སུམ་ཚོགས་པ། བཞོན་པ་ཕུན་སུམ་ཚོགས་པ། སྒོ་ཕུན་སུམ་ཚོགས་པ། གཞི་ཕུན་སུམ་ཚོགས་པ་རྣམས་རིམ་པ་བཞིན་དུ་བསྟན་ལ། དེ་ཡང་གསེར་དང་དངུལ་དང་བཻ་ཌཱུརྱ་དང་སྤུག་དང་རྡོའི་སྙིང་པོ་ཨིནྡྲ་ནཱི་ལ་མ་རྒད་མཐོན་ཀ་ལ་སོགས་
པ་དང། ཤེལ་དང་སྲོག་ཆགས་དམར་པོ་ཞིག་ལས་བྱུང་པའི་མུ་ཏིག་དམར་པོ་སྟེ་རིན་པོ་ཆེ་སྣ་བདུན་གྱིས་སྤྲས་པའི་གཞལ་མེད་ཁང་འཇིག་རྟེན་གྱི་ཁམས་དཔག་ཏུ་མེད་པ་འོད་ཟེར་གྱིས་འགེངས་པར་བྱེད་པས་མཆོག་ཏུ་འབར་བའི་ཁ་དོག་ཕུན་སུམ་
ཚོགས་པ་ཅན་ཏེ། དབུ་མ་སྙིང་པོ་ལས། སྟེང་གཡོགས་ཀ་བ་འབར་བས་དགའ། །མུ་ཏིག་ཕྲེང་བ་འཕྱང་བ་དང། །རིན་ཆེན་སྣ་ཚོགས་དུ་མ་ལས། །སྣ་ཚོགས་ལས་ཀྱིས་བཟོ་སྦྱར་བ། །རིན་ཆེན་འབར་བའི་གཞལ་ཡས་ཁང། །འོད་ཟེར་སྒྲོན་མེ་བརྒྱ་སྙེད་
འབར། །ཤིན་ཏུ་མཐོ་བ་མཁའ་མཉམ་པ། །རིན་ཆེན་འོད་ཀྱིས་ཕྱོགས་ཁྱབ་བྱེད། །ཅེས་བྱང་ཆུབ་སེམས་དཔའ་མཐུ་ཆེན་པོ་ཐོབ་བདག་གིས་བཟང་དགུ་སྤྲུལ་པའི་མཆོད་པའི་སྐབས་སུ་གསུངས་ཏེ་འདིར་ཡང་འདྲའོ། །གནས་ཀྱི་བྱེ་བྲག་གམ་ཁྱད་པར་

[007B] དེ་ཡང་དངོས་གནས་ལ་གྲུབ་པའི་བཀོད་པ་དང་ལྡན་པས་དབྱིབས་ཕུན་སུམ་
ཚོགས་པའོ། །གཞལ་མེད་ཁང་དམ་དཀྱིལ་འཁོར་དེའི་རྒྱ་དཔངས་ནམ་མཁའ་དང་མཉམ་པས་འདི་ཙམ་མོ་ཞེས་ཚད་བཟུང་དུ་མེད་པས་རྒྱ་ཕྱོགས་རིས་སུ་ཡོངས་སུ་མ་ཆད་པའམ། ཡང་ན་གང་དང་གང་གི་གཞལ་མེད་ཁང་ཅི་དགོས་པ་ཐམས་ཅད་མ་ཚང་བ་མེད་
པས་ཡོངས་སུ་མ་ཆད་པས་ན་ཚད་ཕུན་སུམ་ཚོགས་པའོ། །ཁམས་གསུམ་གྱི་སས་བསྡུས་པའི་སྲེད་པ་དང། དེས་ཀུན་ནས་བསླབས་པའི་ལས་ཀྱི་དབང་གིས་བྱུང་བ་མ་ཡིན་པའི་ཕྱིར་ལས་ཀྱི་ཀུན་འབྱུང་གི་བདག་འབྲས་ཀྱི་སྣོད་ལ་ལོངས་སྤྱོད་པའི་འཁོར་
བ་པའི་ལོངས་སྤྱོད་བྱ་མ་ཡིན་པས་ན། །ཁམས་གསུམ་ལས་འདས་པའི་ཡུལ་ཕུན་སུམ་ཚོགས་པ་སྟེ་འདིའི་ཡུལ་ནི་སྤྱོད་ཡུལ་གྱི་གནས་སམ་ཡུལ་ཕྱོགས་སོ། །རྣམ་པར་མི་རྟོག་པ་ལ་འཇུག་པའི་གཟུངས་འགྲེལ་ལས། ཡང་ན་ཁང་པ་ན་གནས་ཀྱི་ཁྱད་
པར་ཏེ། དེ་ཡང་འཇིག་རྟེན་ལས་འདས་པའི་དགེ་བའི་རྩ་བ་ལས་བྱུང་བས་ཁམས་གསུམ་གྱི་སྲེད་པ་དག་གིས་བདག་གིར་མ་བྱས་པའི་ཕྱིར། ཁམས་གསུམ་ན་དེ་ལྟ་བུ་གཞན་མེད་པས་ཁམས་གསུམ་པ་ཐམས་ཅད་ལས་ཁྱད་པར་དུ་འཕགས་པ་ཞེས་
བྱའོ། །ཞེས་གཙོ་བོར་འཇིག་རྟེན་ལས་འདས་པའི་དགེ་རྩ་ལས་བྱུང་བསམ། དེ་ལ་དམིགས་ནས་ཁམས་གསུམ་གྱི་སྲེད་པ་རྒྱས་པར་མི་འགྱུར་ཞིང། སྲེད་པ་རྒྱས་པར་འགྱུར་བའི་འཇིག་རྟེན་ལ་དེ་ལྟ་བུ་མེད་པ་ཁམས་གསུམ་ལས་ཁྱད་པར་དུ་

[008A]༄༅། །འཕགས་པའི་དོན་དུ་གསུངས་སོ། །ལས་ཉོན་ལས་བྱུང་བ་མ་ཡིན་ན་རྒྱུ་གཞན་གང་ལས་བྱུང་ཞེ་ན་ཞིང་དག་སྦྱོར་བ་ལ་སོགས་པ་ཚོགས་མཐའ་ཡས་བའི་རྒྱུ་ལས་བྱུང་ཞིང། ཚོགས་དེ་ཡང་འཇིག་རྟེན་ལས་འདས་པ་མཉམ་
གཞག་རྣམ་པར་མི་རྟོག་པའི་ཡེ་ཤེས་དང། དེའི་བླ་མ་དང་ཕྱི་མ་སྐད་དོད་གཅིག་པས་མཉམ་གཞག་གི་ཕྱིས་སམ་རྗེས་ཐོབ་ཀྱི་དགེ་བའི་རྩ་བ་གཉིས་སུ་འདུ་བ་དེ་ལས་བྱུང་བས་ན་རྒྱུ་ཕུན་སུམ་ཚོགས་པའོ། །ཞིང་དག་པ་དེ་ལ་འདོད་དགུར་དབང་བསྒྱུར་
བའི་རྣམ་པར་རིག་པ་ནི་རྒྱལ་བའི་ཡེ་ཤེས་སྒྲིབ་པ་ཐམས་ཅད་ཀྱིས་རྣམ་པར་དག་པ་ཉིད་ཡིན་པས་དེའི་མཚན་ཉིད་དམ་རང་བཞིན་ལས་གཞན་ཕྱི་རོལ་གྱི་དོན་དུ་རིན་པོ་ཆེ་ལ་སོགས་པ་མ་གྲུབ་ཀྱི། རྣམ་པར་རིག་པ་དེ་ཉིད་དེ་དག་ཏུ་སྣང་བའི་འབྲས་
བུ་ཡིན་པས་ན་འབྲས་བུ་ཕུན་སུམ་ཚོགས་པ་སྟེ། འདིའི་ཐད་ཀྱི་བཤད་སྤྱར་དགེ་བསྙེན་བཙུན་པ་ངོ་བོ་ཉིད་མེད་པས་མཛད་པ་ལས། དབང་བསྒྱུར་བའི་རྣམ་པར་རིག་པ་ཤིན་ཏུ་རྣམ་པར་དག་པའི་མཚན་ཉིད་ཅེས་བྱ་བ་ནི་དེ་དབང་བསྒྱུར་བའི་རྣམ་པར་
རིག་པ་ཤིན་ཏུ་རྣམ་པར་དག་པ་གང་ཡིན་པ་དེའི་མཚན་ཉིད་ཡིན་ཏེ། དེ་རྣམ་པར་རིག་པ་ཙམ་གྱི་ཕྱིར་རོ། །དེ་ན་རྣམ་པར་རིག་པ་ལས་གཞན་པའི་རིན་པོ་ཆེ་ལ་སོགས་པ་མེད་ཀྱི། རྣམ་པར་རིག་པ་དེ་ཉིད་ཤིན་ཏུ་རྣམ་པར་དག་པས་དེ་ལྟར་སྣང་སྟེ་
འདིས་ནི་འབྲས་བུ་ཕུན་སུམ་ཚོགས་པ་བསྟན་ཏོ། །ཞེས་གསུངས་པ་ལྟར་ཡིན་ལ། ཐེག་བསྡུས་རྩ་འགྲེལ་སོགས་སེམས་ཙམ་པའི་ལུགས་ལ་ཕྱི་རོལ་གྱི་དོན་མེད་པར་མ་དག་པའི་སྣོད་བཅུད་ཀྱི་གཟུགས་སོགས་ཀྱང་ནང་ཤེས་པའི་བདག་ཉིད་

[008B] དེ་ཐམས་ཅད་རྣམ་པར་རིག་པ་ཙམ་དུ་འདྲ་ཡང། གང་གི་བདག་ཉིད་ཡིན་པའི་ཆ་ནས་རྣམ་
པར་རིག་པ་ཙམ་དུ་འཇོག་བྱེད་ཀྱི་རྣམ་རིག་ལ་དག་མ་དག་གི་ཁྱད་པར་ཡོད་པ་ལས། དག་ཞིང་གི་ལོངས་སྤྱོད་སོགས་རྣམ་རིག་ཙམ་དུ་འཇོག་བྱེད་ཀྱི་རྣམ་རིག་ནི་དག་པའི་ཡེ་ཤེས་ཡིན་པས་དེའི་ངོ་བོ་ཡིན་པའི་སྒོ་ནས་ཕུན་སུམ་ཚོགས་བར་བཞག་ལ། ཡེ་
ཤེས་དེ་དང་དེའི་བདག་ཉིད་ཀྱི་གཟུགས་སོགས་ལ་སྔ་ཕྱིའི་རྒྱུ་འབྲས་མེད་ཀྱང། དབུ་མ་རྩ་ཤེར་ཚད་མ་དང་དེའི་གཞལ་བྱ་གཉིས་དང་ལས་དང་བྱེད་པ་པོ་སོགས་ལ་གསུངས་པ་བཞིན་ཤེས་པ་དེ་ཡོད་ན་གཟུགས་སོགས་དེ་ཡང་ཡོད་པར་འགྱུར་ལ་
དེ་མེད་ན་གཟུགས་སོགས་ཀྱང་མེད་པར་འགྱུར་བའི་རྟེན་ནས་བྱུང་བ་ཡིན་པ་ལ་དགོངས་ནས་འབྲས་བུ་ཞེས་བཏགས་པར་མངོན་ནོ། །དབུ་མ་བ་ཕྱི་དོན་ཞལ་གྱིས་བཞེས་པ་རྣམས་ཀྱི་ལུགས་ལ་བྱང་སེམས་ཀྱི་སྡེ་སྣོད་ནས་གསུངས་པའི་འབྲས་བུ་ཕུན་
སུམ་ཚོགས་པ་འདིའི་དོན་རྣམ་རིག་པའི་འདོད་པ་དང་མི་འདྲ་བའི་ཁྱད་ཆོས་བླ་ན་མེད་པ་ཞིག་གི་སྒོ་ནས་འཇོག་ཤེས་དགོས་སོ། །བདག་པོ་དེ་བཞིན་གཤེགས་པ་གཙོ་བོར་བཞུགས་པའི་གནས་ཡིན་པས་ན་བདག་པོ་ཕུན་སུམ་ཚོགས་པའོ། །
ས་ལ་གནས་པའི་བྱང་ཆུབ་སེམས་དཔའ་ཆེན་པོ་རྣམས་ཀྱིས་ལོངས་སྤྱད་བྱའི་རྟེན་ཡིན་པས་དེ་དག་ཞིང་འདིའི་ཕྱོགས་ཡིན་ལ་ཉན་ཐོས་ལ་སོགས་པ་རྣམས་ནི་མ་ཡིན་པས་ཕྱོགས་ཕུན་སུམ་ཚོགས་པ་སྟེ། འདིའི་ཕྱོགས་ནི་རང་ཕྱོགས་དང་

[009A]༄༅། །གཞན་ཕྱོགས་ཞེས་པ་ལྟ་བུའི་ཕྱོགས་སམ་རིས་སམ་སྡེ་ཚན་དུ་བཅད་པའི་དོན་ཏོ། །ལྷ་ལ་སོགས་པ་རྣམ་པར་རྒྱུ་ཞིང་འཁོར་དུ་གནས་པས་ན་ཞབས་འབྲིང་པ་ཕུན་སུམ་ཚོགས་པའོ། །འོ་ན་ལོངས་སྐུ་འཁོར་ངེས་
པ་བྱང་སེམས་འཕགས་པ་ཤ་སྟག་གིས་བསྐོར་པའི་ངེས་པ་དང་ལྡན་པར་འདོད་པ་དང་མི་འགལ་ལམ་ཞེ་ན། སྔར་སྨོས་པའི་ཞིང་གི་ཕུན་ཚོགས་དེ་དག་ལོངས་སྐུའི་ཞིང་ཁམས་ཁོ་ནའི་དབང་དུ་བྱས་ནས་གསུངས་པ་མ་ཡིན་མོད་ཀྱང། ཐེག་
བསྡུས་ལས། ལོངས་སྐུ་ཁྱད་པར་དྲུག་གིས་ངོ་བོ་ཉིད་སྐུ་མ་ཡིན་པར་བཤད་པའི་སྐབས་སུ། བྱང་ཆུབ་སེམས་དཔའ་དང་ཉན་ཐོས་དང་ལྷ་ལ་སོགས་པ་འཁོར་སྣ་ཚོགས་དང་འདྲེས་བས་འདྲེས་པར་སྣང་བ་དང། ཞེས་ཉན་ཐོས་ལ་སོགས་པའི་འཁོར་དང་འདྲེས་
པར་གསུངས་ཤིང། རྗེ་ཐམས་ཅད་མཁྱེན་པའི་ལེགས་བཤད་གསེར་འཕྲེང་དུ་ཡང་ངེས་པ་དེ་ལྟར་དུ་འདོད་པ་ལ་དཔྱད་གཞི་མཛད་པས་མི་འཐད་མོད། འོན་ཀྱང་རྒྱལ་ཚབ་ཐམས་ཅད་མཁྱེན་པའི་ཕར་ཕྱིན་རྣམ་བཤད་སྙིང་པོ་རྒྱན་དང། བདེན་
གཉིས་འགྲེལ་པ། མཁས་གྲུབ་སྨྲ་བའི་ཉི་མའི་རྒྱུད་སྡེ་སྤྱི་རྣམ་སོགས་ལས་ལོངས་སྐུ་ངེས་པ་ལྔ་ལྡན་དུ་གསུངས་པས་ངེས་པ་ལྔ་ལྡན་གྱི་ཐ་སྙད་གཏན་མི་རུང་བའང་མ་ཡིན་པས་རང་སྟོབས་ཀྱིས་འདུས་པ་དང། རྩ་བའམ་དཀྱུས་ཀྱི་འཁོར་བྱང་
སེམས་འཕགས་པ་ཤ་སྟག་གིས་བསྐོར་བ་ཞེས་པའི་ཞིབ་ཆའི་ཁྱད་པར་སྦྱར་བ་ཤིན་ཏུ་འཐད་དེ། ལོངས་སྐུའི་འཁོར་དུ་ཉན་ཐོས་ལ་སོགས་པ་འདུས་པའི་སྐབས་ཡོད་ཀྱང། དེ་དག་རང་སྟོབས་ཀྱིས་འདུས་པ་དང་རྩ་བའི་འཁོར་མ་ཡིན་གྱི། སངས་

[009B] །ཆོས་ཀྱི་རོ་ཏིང་ངེ་འཛིན་ཁྱད་པར་ཅན་དང་མཚུངས་ལྡན་གྱི་རེག་པ་སེམས་པ་རྣམ་ཤེས་གསུམ་གྱི་
ཟས་ཀྱི་དགའ་བ་དང་བདེ་བ་ཆེན་པོས་བརྟན་པས་ན་བརྟན་པ་ཕུན་སུམ་ཚོགས་པ་སྟེ། འདིའི་བརྟན་པ་ནི་དབང་པོ་དང་འབྱུང་བ་སོགས་ལ་ཕན་བཏགས་ནས་ལུས་སྲོག་གནས་པར་བྱེད་པའི་དོན་ཏོ། །སེམས་ཅན་ཐམས་ཅད་ལ་རྒྱལ་བའི་ཐུགས་རྗེ་འཇུག་ཅིང། ཐུགས་རྗེ་
གང་དུ་འཇུག་པ་དེ་ཐམས་ཅད་ལ་འཕྲིན་ལས་ཞུགས་ཏེ་སེམས་ཅན་ཐམས་ཅད་ཀྱི་དོན་མཛད་བཞིན་པར་ཞིང་འདིར་བཞུགས་པས་ན་འཕྲིན་ལས་ཕུན་སུམ་ཚོགས་པའོ། །ཞིང་དེར་གནས་པ་རྣམས་ལ་ཉོན་མོངས་སྤངས་མ་སྤངས་ཅི་རིགས་ཡོད་ཀྱང། ཉོན་མོངས་པའི་
དབང་གིས་བྱུང་བའི་གནོད་པའམ་ཉམ་ཉེས་པ་ཐམས་ཅད་དང་བྲལ་བས་ན་ཕན་འདོགས་པ་ཕུན་སུམ་ཚོགས་པའོ། །དེ་བཞིན་དུ་ཞིང་དེར་གནས་པ་ཐམས་ཅད་ཀྱིས་བདུད་བཞི་ཡོངས་སུ་མ་སྤངས་མོད་ཀྱང། སྤངས་པ་དང་འདྲ་བར་བདུད་བཞིས་ཚུར་ཕམ་པར་
བྱེད་པའི་འཇིགས་པ་མེད་པས་ན། འཇིགས་པ་མེད་པ་ཕུན་སུམ་ཚོགས་པའོ། །བྱང་ཆུབ་སེམས་དཔའ་མན་ཆད་ཐམས་ཅད་ལས་ལྷག་པའི་དེ་བཞིན་གཤེགས་པའི་བྱིན་རླབས་སམ་མཐུས་ཞིང་དེར་རྣམ་བར་བཀོད་ནས་གཞི་རྟེན་དུ་བྱས་པས་ན་རྟེན་ཕུན་སུམ་
ཚོགས་པའོ། །དྲན་པ་ཐེག་ཆེན་གྱི་ཐོས་བྱུང་དང་བློ་གྲོས་བསམ་བྱུང་དང་རྟོགས་པ་ཆེན་པོ་བསྒོམ་བྱུང་གི་ཤེས་རབ་ཀྱི་མཐུས་ཞིང་དེར་ངེས་པར་འབྱུང་བའམ་ཕྱིན་པར་བྱེད་པས་ན་ལམ་ཕུན་སུམ་ཚོགས་པའོ། །དེ་འདྲ་བའི་ཐེག་པ་ཆེན་པོས་བསྡུས་པའི་ཐོས་

[010A]༄༅། །བསམ་བསྒོམ་གསུམ་གྱི་ཤེས་རབ་ཀྱི་ལམ་དེར་བཞོན་པའམ་ཐེག་པ་གང་ལ་བརྟེན་ནས་འགྲོན་ཞི་གནས་དང་ལྷག་མཐོང་ཆེན་པོ་ཟུང་དུ་འབྲེལ་བ་ལ་བརྟེན་ཏེ་བགྲོད་བར་བྱེད་པས་ན་ཐེག་པའམ་བཞོན་པ་ཕུན་སུམ་ཚོགས་པའོ། །
ཞི་གནས་དང་ལྷག་མཐོང་ཆེན་པོའི་དོན་འཆད་པ་ན། བཤད་སྦྱར་ལས། ཆེན་པོ་ནི་ཉན་ཐོས་དང་རང་སངས་རྒྱས་དང། བྱང་ཆུབ་སེམས་དཔའ་རྣམས་ལས་ཁྱད་པར་དུ་འཕགས་པའི་ཕྱིར་ཏེ། ཞོག་སངས་འཕགས་ཀྱི་རྒྱུད་ཀྱི་ཞི་ལྷག་ལ་གསུངས་པས་དེ་
ལྟར་ན་ཕན་འདོགས་པ་དང། འཇིགས་པ་མེད་པ་གཉིས་ཀྱང་ཞིང་གི་གཙོ་བོའི་སངས་རྒྱས་ལ་བྱས་ནའང་རུང་བར་སེམས་སོ། །རྣམ་པར་ཐར་པའི་སྒོ་ཆེན་པོ་སྟོང་པ་ཉིད་དང། མཚན་མ་མེད་པ་དང། སྨོན་པ་མེད་པའི་སྒོ་མོ་ནས་དེར་འཇུག་པས་ན་སྒོ་ཕུན་
སུམ་ཚོགས་པ་སྟེ་འདིའི་ཆེན་པོའི་དོན་ཀྱང་སྔ་མ་དང་འདྲ་བར་གསུངས་སོ། །ཆུ་དང་སའི་དཀྱིལ་འཁོར་རླུང་གི་དཀྱིལ་འཁོར་ལ་བརྟེན་པ་བཞིན་དུ་ཡོན་ཏན་ཚད་མེད་པས་བརྒྱན་པའི་ཞིང་དེ་ཡང་རིན་པོ་ཆེའི་པདྨ་གཞན་ཐམས་ཅད་ལས་མཆོག་ཏུ་གྱུར་པའི་
རྒྱལ་པོ་ལ་གནས་པས་ན་གཞི་ཕུན་སུམ་ཚོགས་པའོ། །གཞན་ཡང་ཐེག་བསྡུས་ལས། ཡང་སངས་རྒྱས་ཀྱི་ཞིང་ཡོངས་སུ་དག་པ་དེའི་ལོངས་སྤྱོད་ནི་ཤིན་ཏུ་དག་པ། ཤིན་ཏུ་བདེ་གཤིན་ཏུ་ཁ་ན་མ་ཐོ་བ་མེད་པ། ཤིན་ཏུ་དབང་བསྒྱུར་བའོ། །ཞེས་
དག་ཞིང་གི་ལོངས་སྤྱོད་ཀྱི་ཁྱད་པར་ཡང་གཞན་ལས་འཕགས་པའི་ཁྱད་ཆོས་བཞི་ལྡན་དུ་གསུངས་པ་སོགས་དང་ལྡན་པའི་གནས་ཕུན་སུམ་ཚོགས་པ་དེ་ན་འཁོར་ཇི་འདྲ་བ་ཞིག་ལ་གསུངས་སྙམ་ན། བྱང་ཆུབ་སེམས་དཔའི་ཚོགས་གྲངས་མེད་པ་

[010B] ཞེས་བྱ་བས་བསྟན་ལ། ཆོས་འདི་ཉན་པའི་འཁོར་ལ་སངས་རྒྱས་ཀྱི་མཐུས་ཉན་རང་སོགས་འདུས་པ་ཡོད་པའི་མཐའ་མ་བཀག་ཀྱང། རྩ་བའི་འཁོར་བྱང་ཆུབ་སེམས་དཔའ་ཞིང་འདིའི་འཁོར་གྱི་གཙོ་བོ་ཡིན་པས་གཞན་རྣམས་
ཡོད་དུ་ཟིན་ཀྱང་མ་སྨོས་པ་ཡིན་ལ། ལོངས་སྐུའི་འཁོར་གྱི་བྱང་ཆུབ་སེམས་དཔའ་དེ་ལ་དབུ་མ་པ་ཆོས་ཀྱི་བཤེས་གཉེན་གྱིས་མཛད་པའི་འགྲེལ་པ་ཚིག་གསལ་དུ། ས་བཅུ་པ་བ་ཁོ་ནར་ངེས་པའི་རང་ལུགས་དང་ས་བརྒྱད་པ་བ་ཡན་ཆད་ཡོད་པ་སོགས་
ཀྱི་གཞན་ལུགས་གཉིས་བཀོད་ལ། དཔལ་ལྡན་ཟླ་བའི་སྐྱབས་གསུམ་བདུན་ཅུ་པ་ལས། སངས་རྒྱས་ཀྱི་ནི་གཟུགས་ཀྱི་སྐུ། །མཚན་དང་དཔེ་བྱད་དག་གིས་འབར། །འགྲོ་བ་རང་གི་མོས་པ་ཡི། །དབང་གིས་སྣ་ཚོགས་སྐུར་འཛིན་གང། །བསོད་
ནམས་ཚོགས་ནི་ཚད་མེད་ལས། །འཁྲུངས་པ་དེ་ནི་རྒྱལ་བའི་སྲས། །ས་བཅུ་ལ་ནི་གནས་རྣམས་ཀྱིས། །མཐོང་བར་གྱུར་ནས་སྐུ་དེ་ཉིད། །ཆོས་ཀྱིས་རྫོགས་ལོངས་སྤྱོད་འདི་ནི། །རྒྱལ་སྲས་རྣམས་ཀྱི་སྤྱོད་པ་ཡིན། །ཞེས་ས་བཅུ་ག་ལ་གནས་པའི་བྱང་
སེམས་ཡོད་པར་གསུངས་པ་བཞིན་དུ་བརྒྱད་སྟོང་འགྲེལ་ཆེན་སོགས་གཞན་ཡང་མང་བས་རང་ལུགས་ཕྱི་མ་ལྟར་རོ། །གཉིས་པ་གཟུངས་དངོས་བཤད་པ་ལ་བཞི། དགོས་པ་བསྟན་པའི་སྒོ་ནས་ཉན་པར་གདམས་པ། གཟུངས་ཀྱི་སྒོ་དྲུག་བཤད་པ་
གཟུངས་ཀྱི་སྔགས་བཤད་པ། དེའི་ཕན་ཡོན་བཤད་པའོ། །དང་པོ་ནི། དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་རྣམས་ལ་བཀའ་སྩལ་པ། རིགས་ཀྱི་བུ་དག་ཁྱེད་ཀྱིས་འགྲོ་བ་ཐམས་ཅད་ལ་ཕན་པ་དང་བདེ་བའི་ཕྱིར་སྒོ་དྲུག་པ་ཞེས་བྱ་

[011A]༄༅། །བའི་གཟུངས་འདི་ཟུངས་ཤིག་ཅེས་པ་ཡིན་ལ། བཅོམ་ལྡན་འདས་ཀྱི་དོན་གོང་དུ་སྨོས་ཟིན་ཅིང། སེམས་ཅན་རྣམས་ལ་བྱང་ཆུབ་ཁོང་དུ་ཆུད་བར་བྱེད་པའམ། བྱང་ཆུབ་ལ་འཇོག་པར་བྱེད་པས་སམ། རང་ཉིད་བྱང་ཆུབ་
ལ་ཐོབ་བྱར་སེམས་པས་ན་བྱང་ཆུབ་སེམས་དཔའ་སྟེ། དེ་འདྲ་བའི་འཁོར་རྣམས་ལ་ཞལ་ནས་དངོས་སུ་བཀའ་སྩལ་པ། ཐེག་ཆེན་གྱི་རིགས་དང་ལྡན་པས་ན་རིགས་ཀྱི་བུ་དག་ཅེས་བོས་ནས་ཁྱེད་ཀྱིས་འགྲོ་བ་ཐམས་ཅད་ལ་ཕྱི་མ་ཕན་ཆད་ལ་ཕན་པ་
དང། ཚེ་འདིར་བདེ་བ་ཐོབ་པའི་ཕྱིར་སྒོ་དྲུག་པ་ཞེས་བྱ་བའི་གཟུངས་འདི་ཟུངས་ཤིག་པའོ། །ཕན་པ་དང་བདེ་བའི་ཁྱད་པར་བྱང་ས་ལ་སོགས་པའི་སྐབས་འགར་དེ་ལྟར་བཤད་པ་ཡོད་ལ། ཡང་མཁས་མཆོག་དབྱིག་གཉེན་གྱི་མདོ་སྡེ་རྒྱན་གྱི་འགྲེལ་
པར། འཇིག་རྟེན་པའི་ཕུན་སུམ་ཚོགས་པ་ནི་བདེ་བ་སྟེ། དེས་བདེ་བ་ཉམས་སུ་མྱོང་བའི་ཕྱིར་རོ། །འཇིག་རྟེན་ལས་འདས་པ་ནི་ཕན་པ་སྟེ། ཀུན་ནས་ཉོན་མོངས་པའི་ནད་ཀྱི་གཉེན་པོའི་ཕྱིར་རོ། །ཞེས་གསུངས་པ་ལྟར་བཤད་ཀྱང་རུང་ཞིང། རྣམ་བཤད་
རིག་པར། མདོ་སྡེ་དུ་མར་དགེ་སློང་དག་འདི་ནི་ཁྱེད་ལ་ཕན་པའི་ཕྱིར་དང། འདི་ནི་བདེ་བའི་ཕྱིར་དང། འདི་ནི་ཕན་པ་དང་བདེ་བའི་ཕྱིར། ཞེས་འབྱུང་བའི་དུམ་བུ་འཆད་པ་ན། ཕན་པ་ནི་ཟས་གོས་གནས་མ་ལ་སོགས་མི་རུང་བའི་གཞི་དང། མང་པོ་དང་
བཟང་པོ་ལ་སྤྱོད་པ་སོགས་འདོད་པའི་བདེ་བའི་རོ་མྱང་བའི་རྗེས་སུ་འཇུག་པ་འདོད་པ་བསོད་ཉམས་ཀྱི་མཐའ་སྤོང་བ་དང། བདོ་བ་ནི་གནང་ཞིང་རུང་བའི་གཞི་ལའང་བག་འཁུམས་ནས་ལོངས་སྤྱད་མི་ནུས་པ་དང་སྐྲ་འབལ་བ་ལ་སོགས་པའི་དཀའ་ཐུབ་

[011B] ཕན་པ་དང་བདེ་བ་ནི་དེ་འདྲའི་མཐའ་གཉིས་སྤངས་པ་དབུ་མའི་ལམ་འཕགས་ལམ་ཡན་ལག་བརྒྱད་ལ་གནས་པའི་དོན་དང། ཡང་ཕན་པ་ནི་འདོད་ཆགས་ཤས་ཆེ་བས་ཚངས་སྤྱོད་ལ་
བསྟེན་པ་ལྟ་བུའི་སྡུག་བསྔལ་དང་བཅས་པའི་ཉོན་མོངས་པའི་གཉེན་པོ་དང། བདེ་བ་ནི་བརྣབ་སེམས་ཀྱིས་བསྐྱེད་པའི་སྡུག་བསྔལ་གྱི་གཉེན་པོ་བསྟེན་པ་ལྟ་བུའི་ཉོན་མོངས་པ་རྣམས་མེད་པའི་སྡུག་བསྔལ་གྱི་གཉེན་པོ་དང། ཕན་པ་དང་བདེ་བ་ནི་འདོད་ཆགས་
ཤས་ཆུང་བས་ཚངས་སྤྱོད་ལ་བསྟེན་པ་ལྟ་བུའི་བདེ་བ་དང་བཅས་པའི་ཉོན་མོངས་པའི་གཉེན་པོ་དང། རྣམ་གྲངས་གཞན་ཡང། ཕན་པ་ནི་ཉེར་བསྡོགས་མི་ལྕོགས་མེད་ཀྱི་ངོ་བོར་སྐྱེས་བའི་ཉོན་མོངས་པ་ཟད་པར་བྱེད་པའི་འདས་ལམ་དང། བདེ་བ་ནི་ཉོན་མོངས་
པ་ཟད་པར་བྱེད་པའི་སྤོང་ལམ་མ་ཡིན་པའི་མཐོང་ཆོས་ལ་བདེ་བར་གནས་པའི་ལམ་བསམ་གཏན་གྱི་དངོས་གཞི་རྣམས་དང། ཕན་པ་དང་བདེ་བ་ནི་ལྷག་པའི་སེམས་མཐོང་ཆོས་བདེར་གནས་ཀྱི་ལམ་བསམ་གཏན་གྱི་དངོས་གཞིར་གྱུར་བའི་ཉོན་མོངས་པ་ཟད་
པར་བྱེད་པའི་ལམ་དང། རྣམ་གྲངས་གཞན་ཡང་ཕན་པ་ནི་ཉན་ཐོས་སློབ་པའི་རྒྱུད་ཀྱི་དཀའ་བའི་ལམ་ཉེར་བསྡོགས་མི་ལྕོགས་མེད་དང། དང་པོའི་དངོས་གཞི་ཁྱད་པར་ཅན་དང་གཟུགས་མེད་ཀྱི་སྙོམས་འཇུག་བཞི་རྣམས་དང། བདེ་བ་ནི་ཉན་ཐོས་མི་
སློབ་པ་རྣམས་ཀྱི་རྒྱུད་ཀྱི་སླ་བའི་ལམ་བསམ་གཏན་གྱི་དངོས་གཞི་རྣམས་དང། ཕན་པ་དང་བདེ་བ་ནི་སློབ་པ་རྣམས་ཀྱི་སླ་བའི་ལམ་ལ་བཤད་པ་དེ་དག་ལས་ཅི་རིགས་པ་ཞིག་འདིར་ཡང་སྦྱོར་དུ་རུང་ལ། མཐོང་ཆོས་བདེར་གནས་དང་ལམ་དཀའ་སླ་སོགས་ཀྱི་

[012A]༄༅། །དོན་ནི་རྣམ་བཤད་རིག་པའི་འགྲེལ་པ་སློབ་དཔོན་ཡོན་ཏན་བློ་གྲོས་ཀྱིས་མཛད་པ་དང་མངོན་པ་ལས་ཤེས་པར་བྱ་དགོས་ཏེ་འདིར་མང་བར་འགྱུར་ཞིང་སྐབས་དོན་མ་ཡིན་པས་མ་སྤྲོས་སོ། །གཉིས་པ་ནི། སྤྱིར་གཟུངས་ཀྱི་ངོ་
བོ་ལ་གསུང་རབ་ཀྱི་ཚིག་དོན་མ་བརྗེད་པར་འཛིན་ནུས་པ་ལྟ་བུའི་ཁྱད་པར་དང་ལྡན་པའི་དྲན་པ་དང་ཤེས་རབ་གཙོ་བོ་དང། འཁོར་དང་བཅས་ནི་དེ་དང་མཚུངས་ལྡན་གྱི་སེམས་སེམས་བྱུང་གཙོ་འཁོར་གཞན་ཡང་ཡོད་ཅིང་གཟུངས་དེ་ལ་ངོ་བོའི་སྒོ་ནས་དབྱེ་ན་
མདོ་སྡེ་རྒྱན་ལས། རྣམ་སྨིན་ཐོས་ལ་གོམས་པ་དང། །ཏིང་ངེ་འཛིན་གྱི་གཟུངས་དག་ནི། །ཞེས་གསུངས་པ་ལྟར་རྣམ་སྨིན་ལས་བྱུང་བ་དང། ཐོས་པ་ལས་བྱུང་བ་དང། བསྒོམ་བྱུང་ཏིང་ངེ་འཛིན་གྱི་མཐུས་བྱུང་བ་གསུམ་དང། དམིགས་ཡུལ་གྱི་སྒོ་ནས་
དབྱེ་ན་བཟོད་པའི་གཟུངས། གསང་སྔགས་ཀྱི་གཟུངས། ཚིག་གི་གཟུངས། དོན་གྱི་གཟུངས་གཞིར་ཕར་ཕྱིན་སྐབས་དང་པོ་དང་བྱང་ས་སོགས་ལས་གསུངས་ལ། དེའི་དང་པོ་ནི། ཨ་ར་པ་ཙ་ན་ལ་སོགས་པའི་གཟུངས་ཟབ་མོའི་དོན་དང་ཡི་གེའི་གནས་
ལུགས་ཀྱི་རང་བཞིན་མེད་པ་ལ་དམིགས་ནས་བསྒོམས་པས་སྟོང་ཉིད་ལ་མི་སྐྲག་པའི་བཟོད་པ་ཐོབ་པའི་དྲན་པ་དང་ཤེས་རབ། གཉིས་པ་ནི། ཡམས་ནད་ཞི་བ་ལ་སོགས་པའི་གཟུངས་སྔགས་གསར་དུ་བརྩམས་པ་དེ་འདྲ་བའི་ནུས་ལྡན་དུ་བྱིན་
གྱིས་བརླབ་པར་ནུས་པའི་དྲན་པ་དང་ཤེས་རབ། གསུམ་པ་ནི། གསུང་རབ་ཀྱི་ཚིག་དཔག་ཏུ་མེད་པ་གོམས་བྱང་མ་བྱས་པར་ཐོས་པ་ཙམ་གྱིས་མི་བརྗེད་པར་འཛིན་ནུས་པའི་དྲན་པ་དང་ཤེས་རབ། བཞི་པ་ནི། དེ་འདྲ་བའི་གསུང་རབ་ཀྱི་དོན་གོམས་

[012B] དེ་དག་ལ་གཟུངས་ཞེས་པའི་སྒྲ་བཤད་ནི། ཚིག་དོན་མི་བརྗེད་པར་འཛིན་པ་དང་ལེགས་པའི་ལམ་ལས་མི་ཉམས་པར་འཛིན་པ་ཅི་རིགས་པས་ན་
གཟུངས་ཞེས་བྱ་ལ། ཞིབ་ཆའི་ཁྱད་པར་དང་ས་མཚམས་སོགས་རྒྱས་པ་གཞན་ལས་ཤེས་པར་བྱ། དེས་ན་སྐབས་འདིར་ཡང་བདག་གཞན་གྱི་སྡུག་བསྔལ་མཉམ་པ་ཉིད་དུ་བསྒོམས་པ་ལ་བརྟེན་ནས་དེ་ལྟར་རྟོགས་པའི་ཤེས་རབ་སོགས་དང་སྡུག་
བསྔལ་གྱིས་མི་འཁྲུགས་པའི་སེམས་པ་དང་མཚུངས་ལྡན་གྱི་ཤེས་རབ་དང་དྲན་པ་ནི་སྡུག་བསྔལ་སེལ་བའི་གཟུངས་དང་གཏོང་བའི་ཕན་ཡོན་དང་འཛིན་པའི་ཉེས་དམིགས་བསྒོམས་པའི་མཐུ་ལས་བྱུང་བའི་བདག་གི་བདེ་དགེ་གཞན་ལ་གཏོང་བའི་སེམས་
པ་དང་མཚུངས་ལྡན་གྱི་དྲན་པ་དང་ཤེས་རབ་ནི་བདེ་བ་སྒྲུབ་པའི་གཟུངས་དངོས་ལ་འཇོག་པ་སོགས་གཞན་རྣམས་ལ་འདྲ་ཞིང། དེ་དག་སྟོན་པར་ཕྱེད་པའི་ཚིག་ལའང་གཟུངས་དེ་དག་གི་རྒྱུར་གྱུར་པས་ན་གཟུངས་ཞེས་འབྲས་མིང་རྒྱུ་ལ་བཏགས་པ་སྟེ་
སློབ་དཔོན་ཆེན་པོ་ཀ་མ་ལ་ཤཱི་ལའི་རྣམ་པར་མི་རྟོག་པ་ལ་འཇུག་པའི་གཟུངས་འགྲེལ་ལས། དེ་ལ་གང་དྲན་པ་དང་ཤེས་རབ་ཀྱི་ཁྱད་པར་གྱིས་འཇུག་པ་དེ་ནི་རྣམ་པར་མི་རྟོག་པ་ལ་འཇུག་པའོ། །དེའི་སྟོབས་ཀྱིས་བྱང་ཆུབ་སེམས་དཔའ་རྣམས་དེ་
བཞིན་གཤེགས་པ་ཐམས་ཅད་ཀྱིས་གསུངས་པ་ཀུན་འཛིན་པས་ན་དེ་ཉིད་གཟུངས་ཞེས་བྱའོ། །ཚིག་ཀྱང་དེའི་རྒྱུར་འགྱུར་པས་ན་དེ་སྐད་བསྟན་ཏེ། དཔེར་ན་སངས་རྒྱས་རྣམས་འབྱུང་བ་བདེའོ། །ཞེས་བྱ་བ་ལྟ་བུའོ། །ཞེས་སངས་རྒྱས་འབྱུང་བ་བདེ་

[013A]༄༅། །པའི་རྒྱུ་ཡིན་པས་ན་དེ་ལ་བདེའོ་ཞེས་བྱ་བའི་དཔེ་དང་བཅས་གསུངས་ཏེ། ཚིག་ནི་གཟུངས་བཏགས་པ་མ་ཡིན་ནོ། །གཟུངས་སྟོན་པའི་ཚིག་རྣམས་ལ་བརྟེན་ནས་དོན་རྟོགས་པའི་དྲན་ཤེས་ཀྱི་གཟུངས་རྣམས་སྐྱེངས་
ན་གཟུངས་ཀྱི་ཚིག་ལ་གཟུངས་ཀྱི་སྒོ་ཞེས་བྱ་སྟེ། ལེགས་བཤད་གསེར་གྱི་འཕྲེང་བ་ལས། དེ་ལྟར་ཨ་ལ་སོགས་པའི་ཡི་གེ་དེ་དག་ལ་བརྟེན་ནས་ཆོས་ཐམས་ཅད་རྟོགས་པར་བྱེད་པ་ན་དྲན་ཤེས་ཀྱི་གཟུངས་དེ་དག་སྐྱེ་བས་དེ་དག་
ལ་གཟུངས་ཀྱི་སྒོ་ཞེས་བྱའོ། །ཞེས་གསུངས་པ་ལྟར་རོ། །དེས་ན་སྐབས་འདིར་སྡུག་བསྔལ་སེལ་པའི་གཟུངས། བདེ་བ་སྒྲུབ་བའི་གཟུངས། སྡིག་པ་བཤགས་པའི་གཟུངས། བདུད་ལས་སྤོང་བའི་གཟུངས། ཚོགས་ཆེན་སྡུད་པའི་གཟུངས། རྣམ་
དག་ཡེ་ཤེས་ཀྱི་གཟུངས་ཏེ་དྲུག་དང། དེ་སྟོན་པའི་གཟུངས་ཀྱི་ཚིག་གི་སྒོ་དྲུག་ཏུ་འགྱུར་ཞིང། དེ་ལྟར་དྲུག་ཏུ་བསྟན་པའི་རྒྱུ་མཚན་ལ། འཛམ་གླིང་རྒྱན་གཅིག་མཁས་མཆོག་དབྱིག་གཉེན་གྱི་འགྲེལ་པར་དུ་མ་ཞིག་གསུངས་པ་རྣམས་གོ་བདེ་
བར་བརྗོད་ན་གཉེན་པོ་ལ་བལྟོས་པ་དང། མི་མཐུན་ཕྱོགས་ལ་བལྟོས་པ་དང། ཚོགས་ལ་བལྟོས་པ་དང། ལམ་གྱི་ངོ་བོ་ལ་བལྟོས་པ་དང། ལམ་གྱི་བྱེད་པ་ལ་བལྟོས་པའི་རྒྱུ་མཚན་རྣམས་སུ་འགྱུར་བར་མངོན་ལ། དེའི་དང་པོ་ནི། གཉེན་
པོ་ལ་ཤེས་རབ་ཡོངས་སུ་རྫོགས་པ་དང། སྙིང་རྗེའི་སྟོབས་རྣམ་པར་དག་པ་གཉིས་དགོས་ཤིང། དེ་སྐྱེ་བ་ལ་རང་གི་རྒྱུད་དག་པ་དང། གཞན་གྱིས་བསྒྲུབས་པའི་བགེགས་ཤེས་ནས་སྤོང་བ་དགོས་ལ། དེ་འདྲའི་གཉེན་པོ་དེ་ཡང་བྱང་

[013B] དེའི་འབྲས་བུ་ལ་ཡང་དག་པའི་ཡེ་ཤེས་འབྱུང་བས་རྒྱུ་མཚོན་དེ་དྲུག་གིས་གཟུངས་དྲུག་རིམ་པ་བཞིན་དུ་གསུངས་སོ། །གཉིས་པ་ནི། ཐམས་ཅད་མཁྱེན་པའི་ལམ་
ལས་ལྡོག་པའི་རྒྱུ་འམ་མི་མཐུན་ཕྱོགས་ནི་དྲུག་སྟེ། སེམས་ཅན་གྱི་དོན་ལ་མི་ཕྱོགས་ཤིང་འཁོར་བའི་སྡུག་བསྔལ་ལ་མི་སྐྲག་པ་དང། བདག་གི་ལོངས་སྤྱོད་དང་བདེ་དག་སོགས་འཇིག་རྟེན་གྱི་ཕུན་ཚོགས་ལ་སེར་སྣ་དང་ཆགས་པས་ཀུན་ཏུ་འཛིན་པ་དང་
ཉོན་མོངས་པ་དང་ལས་ཀྱི་སྒྲིབ་པ་གསོག་པ་དང། བདུད་དང་སྡིག་གྲོགས་ཀྱི་རྗེས་སུ་འཇུག་པ་དང། ཚོགས་མ་བསགས་པ་དང། འཁོར་བའི་ཕུན་ཚོགས་ལ་གཞོལ་བའི་སེམས་ཟང་ཟིང་དང་བཅས་པ་སྟེ། དེ་དྲུག་གི་གཉེན་པོར་རིམ་པ་བཞིན་དུ་སྒོ་
དྲུག་གསུངས་སོ། །གསུམ་པ་ནི། རང་དོན་དང་གཞན་དོན་མཐར་ཐུག་པའི་སྤངས་རྟོགས་རྫོགས་པ་ལ་ཚོགས་རྒྱ་ཆེན་པོ་གསོག་དགོས་པ་ལ། སྤྱོད་འཇུག་ལས། སེམས་ཅན་རྣམས་དང་རྒྱལ་བ་ལ། །སངས་རྒྱས་ཆོས་འགྲུབ་འདྲ་
པ་ལ། །རྒྱལ་ལ་གུས་བྱ་དེ་བཞིན་དུ། །སེམས་ཅན་ལ་མིན་ཅི་ཡི་ཚུལ། །ཞེས་དང། འགྲོ་བ་འདི་ཀུན་ཐུགས་རྗེའི་བདག་ཅན་དེས། །བདག་ཏུ་མཛད་པ་འདི་ལ་ཐེ་ཚོམ་མེད། །སེམས་ཅན་ངོ་བོར་མཐོང་བ་འདི་དག་ཉིད། །མགོན་
འདི་བདག་ཉིད་ཅི་ཕྱིར་གུས་མི་བྱེད། །ཅེས་སོགས་གསུངས་པ་ལྟར་ཡུན་ཐུང་དུ་དང་ཚེགས་ཆུང་དུས་ཀྱང་ཚོགས་རླབས་པོ་ཆེ་རྫོགས་པའི་རྒྱུའི་གཙོ་བོ་ནི་སེམས་ཅན་ཡིན་པས་རང་སྡུག་བསྔལ་བ་དང་བདེ་བའི་དུས་ནམ་གྱི་ཚེ་ཡང་སེམས་ཅན་བློས་མི་

[014A]༄༅། །སྤོང་བར་དེ་ཉིད་ཡུལ་དུ་བྱས་ནས་ཚོགས་གསོག་དགོས་ཤིང། དེ་ལྟར་ཚོགས་གསོག་པ་ལ་རང་རྒྱུད་ཀྱི་སྡིག་སྒྲིབ་དང་གཞན་གྱིས་བསྐྱེད་པའི་བདུད་ལས་ཀྱི་བར་ཆད་སྤོང་དགོས་པས་དེ་བཞི་གཟུངས་དང་པོ་བཞིས་
རིམ་བཞིན་བྱེད་ལ། དེ་ལྟར་མཐུན་རྐྱེན་བསྟན་པ་དང་འགལ་རྐྱེན་སྤངས་པའི་སྒོ་ནས་གསོག་རྒྱུའི་ཚོགས་ཀྱི་ངོ་བོ་ནི་བྱང་ཆུབ་ཀྱི་རྒྱུར་འགྱུར་བར་ངེས་པའི་སྦྱིན་སོགས་ཕར་ཕྱིན་དྲུག་གི་ཉམས་ལེན་ཡིན་པས་དེ་དག་གཟུངས་ལྔ་པར་འདུ་ཞིང། དེ་ལ་བརྟེན་
ནས་གཟུངས་དྲུག་པ་ཡང་དག་པའི་ཡེ་ཤེས་རྟོགས་པ་བྱང་ཆུབ་དང་ཤེས་སྒྲིབ་བག་ཆགས་དང་བཅས་པ་སྤངས་པའི་སྤངས་པ་བྱང་ཆུབ་གཉིས་འཐོབ་པར་འགྱུར་པས་ན་གཟུངས་དྲུག་རིམ་པ་བཞིན་གསུངས་སོ། །བཞི་པ་ནི་ཐེག་ཆེན་གྱི་ལམ་རྣམས་
བསམ་པ་རྣམ་པར་དག་པ་དང་སྦྱོར་བ་རྣམ་པར་དག་པ་གཉིས་སུ་འདུས་པ་ལས། བསམ་པ་རྣམ་པར་དག་པ་ནི་གཟུངས་དང་པོ་བཞིས་བྱེད་དེ། བདག་མེད་མཉམ་པ་ཉིད་རྟོགས་པས་སེམས་ཅན་གྱི་ལོག་སྒྲུབ་དང་འཁོར་བའི་སྡུག་བསྔལ་གྱིས་མི་གཡོ་
བ་དང། བདེ་བའི་དུས་སུའང་སེམས་ཅན་ལ་བདེན་པར་བལྟ་བས་རྨོངས་པར་མི་འགྱུར་བ་དང། མ་དག་པའི་རྒྱུ་ལས་ཉོན་མངོན་གྱུར་དང་དེའི་ས་བོན་གྱིས་འབྲས་བུ་སྡུག་བསྔལ་བསྐྱེད་པའི་མཐུ་ཉམས་པར་བྱེད་པ་དང། དེ་འདྲ་བའི་སྒྲིབ་པ་བརྟས་
པར་བྱེད་པའི་རྒྱུ་བདུད་ལས་སྤོང་བ་བཞི་རིམ་པ་ལྟར་སྒྲུབ་པས་སོ། །སྦྱོར་བ་རྣམ་པར་དག་པ་ནི་ལྔ་པས་བྱེད་དེ་ཕར་ཕྱིན་དྲུག་དང་ལྡན་པའི་དགེ་བའི་རྩ་བ་བསགས་པ་ལ་སྦྱོར་བར་བྱེད་པས་སོ། །བསམ་པ་རྣམ་པར་དག་པ་དང་སྦྱོར་བ་རྣམ་པར་དག་པ་

[014B] མཁས་མཆོག་དབྱིག་གཉེན་གྱི་འགྲེལ་པ་ལས། དེ་གཉིས་ཀའི་འབྲས་བུ་ནི་གཉིས་ཀ་སྟེ་བསམ་པ་དང་སྦྱོར་པ་གཅིག་ལ་གཅིག་བལྟོས་པ་
གཉིས་ཤིན་ཏུ་མཐར་ཐུག་པའི་ཕྱིར་རོ། །ཞེས་བསམ་སྦྱོར་གཉིས་རེ་རེས་མི་ཆོག་པར་གཉིས་ཀ་ཟུང་དུ་འབྲེལ་བའི་འབྲས་བུ་དེ་གཉིས་ཡིན་པར་གསུངས་པ་ལྟར་རོ། །འོ་ན་འགྲེལ་པ་དེ་ལས། བསམ་པ་རྣམ་པར་དག་པའི་འབྲས་བུ་ནི་བླ་ན་མེད་པའི་ཡེ་ཤེས་སོ།།
སྦྱོར་བ་རྣམ་པར་དག་པའི་འབྲས་བུ་ནི་རྣམ་པར་གྲོལ་བ་སྟེ་གནས་གྱུར་པའོ། །ཞེས་བླ་ན་མེད་པའི་ཡེ་ཤེས་བསམ་པ་རྣམ་པར་དག་པའི་འབྲས་བུ་དང། རྣམ་པར་གྲོལ་བ་སྦྱོར་བ་རྣམ་པར་དག་པའི་འབྲས་བུར་གསུངས་པ་ཇི་ལྟར་ཡིན་ཞེ་ན། བསམ་པ་
རྣམ་པར་དག་པའི་ཐུན་མོང་མ་ཡིན་པའི་ལག་རྗེས་ནི་བླ་ན་མེད་པའི་ཡེ་ཤེས་ཡིན་པ་གོ་སླ་ཞིང། སྦྱོར་བ་དག་པས་ཁམས་ཀྱི་དྲི་མ་རིམ་གྱིས་སྦྱངས་པའི་ཐུན་མོང་མ་ཡིན་པའི་ལག་རྗེས་དང། བྲལ་འབྲས་ནི་རྣམ་པར་གྲོལ་བ་ཡིན་པ་ལ་དགོངས་
ནས་དེ་ལྟར་གསུངས་པར་མངོན་ནོ། །དེ་འདྲ་བའི་རྣམ་གྲོལ་གནས་གྱུར་ནི། མདོ་སྡེ་རྒྱན་ལས། གནས་གཞན་གྱུར་པ་མཐར་ཐུག་པ། །སྒྲིབ་པ་ཀུན་གྱི་དྲི་མེད་པ། །གང་ལ་གནས་ནས་སེམས་ཅན་ཀུན། །ཕན་ཕྱིར་རབ་ཏུ་སྒྲུབ་བྱེད་པ། །རྣམ་
པ་ཐམས་ཅད་མཁྱེན་པ་ཡི། །གོ་འཕང་བླ་ན་མེད་པ་འཐོབ། །ཅེས་གསུངས་པའི་རྐང་པ་དང་པོ་གཉིས་ཀྱིས་གནས་གྱུར་མཐར་ཐུག་དང། ཕྱི་མ་བཞིས་བླ་ན་མེད་པའི་ཡེ་ཤེས་བསྟན་པར་བཤད་པའི་གནས་གྱུར་མཐར་ཐུག་དེ་སྒྲིབ་པ་ཀུན་

[015A]༄༅། །དང་བྲལ་བའི་འགོག་བདེན་ལ་དེའི་ཐད་ཀྱི་འགེལ་བཤད་ལས་གསུངས་པ་དང་འདྲ་སྟེ་མངོན་རྟོགས་རྒྱན་ནས་བཤད་པའི་རྣམ་དག་ཤིན་ཏུ་བ་ཉིད་དོ། །ལྔ་པ་ནི། ཐེག་པ་ཆེན་པོ་བས་ལམ་སྒྲུབ་པའི་བྱེད་ལས་ནི་སེམས་ཅན་
སྨིན་པར་བྱེད་པ་དང། རང་རྒྱུད་ལ་སངས་རྒྱས་ཀྱི་ཆོས་ཡོངས་སུ་རྫོགས་པར་བྱེད་པ་གཉིས་ཡིན་པ་ལས། གཟུངས་དང་པོ་གཉིས་ཀྱིས་སྡུག་བསྔལ་དང་བདེ་བའི་གནས་སྐབས་གཉིས་གང་དུ་ཡང་སེམས་ཅན་མི་གཏོང་བར་སྨིན་པར་བྱེད་ཅིང། ལྔ་པས་ནི་
རང་རྒྱུད་ལ་སངས་རྒྱས་ཀྱི་ཆོས་སམ་ཐེག་ཆེན་གྱི་ལམ་མཐའ་དག་རྫོགས་པར་བྱེད་ལ། འཁོར་བ་ཇི་སྲིད་ཀྱི་བར་སེམས་ཅན་ཐམས་ཅད་སྨིན་ཅིང་གྲོལ་པའི་དོན་བྱེད་པ་ལས་སྐད་ཅིག་ཀྱང་མི་གཡོ་བར་བྱེད་པ་དང། རང་རྒྱུད་ལ་ཉན་རང་དང་ཐུན་མོང་
མ་ཡིན་པའི་སངས་རྒྱས་ཀྱི་སྤངས་རྟོགས་ཐམས་ཅད་ཡོངས་སུ་རྫོགས་ཏེ་མཐར་ཕྱིན་པ་ནི་གཟུངས་དྲུག་པ་ཡིན། དེ་ལྟར་སྒྲུབ་པ་ལ་རང་གི་རྒྱུད་ལ་ཡོད་པ་དང་གཞན་གྱིས་བསྐྱེད་པའི་བགེགས་སེལ་བ་ནི་གསུམ་པ་དང་བཞི་པས་བྱེད་དོ། །དེ་ལྟ་བུའི་རྒྱུ་
མཚན་ཁྱད་པར་ཅན་དང་ལྡན་པའི་གཟུངས་ཀྱི་སྒོ་དྲུག་བཤད་པ་ལ་དྲུག་སྡུག་བསྔལ་སེལ་བའི་གཟུངས་ཀྱི་སྒོ། བདེ་བ་སྒྲུབ་པའི་གཟུངས་ཀྱི་སྒོ། སྡིག་པ་བཤགས་པའི་གཟུངས་ཀྱི་སྒོ། བདུད་ལས་སྤོང་བའི་གཟུངས་ཀྱི་སྒོ་
ཚོགས་ཆེན་སྡུད་པའི་གཟུངས་ཀྱི་སྒོ། རྣམ་དག་ཡེ་ཤེས་ཀྱི་གཟུངས་ཀྱི་སྒོ་བཤད་པའོ། །དང་པོ་ནི། དེ་འདི་ལྟ་སྟེ་བདག་འཁོར་བ་ན་འཁོར་བའི་ཚེ་སྡུག་བསྔལ་གང་ཅི་མྱོང་བ་དེ་ཐམས་ཅད་སེམས་ཅད་དང་མཉམ་

[015B]ཅེས་པ་སྟེ། སྒོ་དྲུག་པའི་གཟུངས་ཉན་པར་གདམས་ནས་ཉན་བྱའི་གཟུངས་ཇི་ལྟ་བུ་ཞེ་ན་དེ་ནི་འདི་ལྟ་སྟེ། བདག་འཁོར་བ་ན་ལས་ཉོན་གྱི་དབང་གིས་མཐོ་དམན་ངེས་པ་མེད་པར་འཁོར་བའི་ཚེ་ན་སྡུག་བསྔལ་
གང་ཅི་མྱོང་བ་དེ་ཐམས་ཅད་ཀུན་རྫོབ་དང་དོན་དམ་པའི་མཉམ་པ་ཉིད་ཀྱི་ཚུལ་གཉིས་ལ་བརྟེན་ནས་སེམས་ཅན་ཐམས་ཅད་དང་མཉམ་པ་ཉིད་དུ་མི་ཤེས་པའི་མཚན་ཉིད་དུ་མ་གྱུར་ཅིག་སྟེ་སེམས་ཅན་ཐམས་ཅད་དང་མཉམ་པ་ཉིད་དུ་ཤེས་པའི་སྒོ་ནས་སྡུག་
བསྔལ་དེ་དག་གིས་མི་བརྫི་བར་རང་གི་སྡུག་བསྔལ་བཞིན་དུ་སེམས་ཅན་དེ་དག་གི་སྡུག་བསྔལ་སེལ་བ་ལ་བརྩོན་པར་གྱུར་ཅིག་ཅེས་སྨོན་ཅིང་དམ་བཅའ་བའོ། །དེ་ཡང་བསླབ་བཏུས་ལས། དེ་ལ་རེ་ཞིག་ཐོག་མར་བཟོད་བྱ་མི་བཟོད་པ་ནི་སྐྱོ་བ་ན་ཏྲོན་མི་ནུས་པའི་
ཕྱིར། ཐོས་པ་ལ་སོགས་པ་ལ་བརྩོན་པ་ཉམས་པར་འགྱུར་ཞིང། ཞེས་དང། སྡུག་བསྔལ་གྱིས་འཇིགས་པ་ཉིད་མི་འདོད་པ་བྱུང་བ་དང་ཕྲད་པ་དང། རང་གི་བདེ་བ་ལ་མངོན་པར་ཆགས་པ་ཉིད་འདོད་པའི་གེགས་བྱེད་པ་དང་ཕྲད་པ་སྟེ་དེ་དག་ལས་ཡིད་
མི་བདེ་ཞིང། དེ་ལས་ནི་སྡང་བ་འམ་ཞུམ་པ་ཉིད་དོ། །ཞེས་གསུངས་པ་ལྟར། རང་ལ་སྡུག་བསྔལ་བྱུང་བའི་ཚེ་དང་དུ་མ་བླངས་ན། ཡང་ན་ཞེ་སྡང་བསྐྱེད་ནས་དོན་མ་ཡིན་པ་ཆེན་པོ་ལ་སྦྱོར་བར་བྱེད་ལ། ཡང་ན་སེམས་ཀྱི་དཔའ་ཆག་པའི་ཞུམ་པ་བསྐྱེད་
ནས་དགེ་བའི་ཕྱོགས་སྒྲུབ་པ་ལ་བར་དུ་གཅོད་པར་འགྱུར་པས་སྡུག་བསྔལ་དང་དུ་ལེན་དགོས་ལ། དེ་དང་དུ་ལེན་པར་བྱེད་པའི་ཐབས་ནི་སེམས་ཅན་དང་མཉམ་པ་ཉིད་དུ་བསྒོམ་པ་ཡིན་པས། དེ་ལ་གཉིས། ཀུན་རྫོབ་པའི་མཉམ་པ་ཉིད་བསྒོམ་

[016A]༄༅། །ཚུལ་དང། དོན་དམ་པའི་མཉམ་པ་ཉིད་བསྒོམ་ཚུལ་ལོ། །དང་པོ་ནི། རང་ལ་སྡུག་བསྔལ་བྱུང་བའི་ཚེ་བདག་ལ་སྡུག་བསྔལ་བྱུང་བ་འདི་བདག་གཅིག་པོ་ཁོ་ན་ལ་བྱུང་བ་མ་ཡིན་གྱི། སེམས་ཅན་གཞན་ཐམས་ཅད་
ལའང་འདི་དང་འདྲ་བ་དང། འདི་བས་ཆེས་ཆེ་བའི་དམྱལ་བ་ལ་སོགས་པའི་སྡུག་བསྔལ་དཔག་ཏུ་མེད་པ་ཡོད་པས་དེ་དག་དང་སྡུག་བསྔལ་བྱུང་ཞིང་མི་འདོད་བཞིན་དུ་མྱོང་དགོས་པ་མཉམ་པ་འམ་འདྲ་བ་ལ། དེ་དག་ལ་བལྟོས་ན་བདག་གི་སྡུག་
བསྔལ་འདི་ཆུང་དུ་ཙམ་ཡིན་པས་ཅིའི་ཕྱིར་མི་བཟོད་སྙམ་དུ་བསམ་ནས་བསྲན་བཙུགས་ཏེ་སེམས་ཅན་གཞན་གྱི་སྡུག་བསྔལ་ཆེན་པོ་རྣམས་སེལ་བའི་ཐབས་ལ་ལྷག་པར་བརྩོན་འགྲུས་རྩོམ་དགོས་ཏེ། དབུ་མ་འཇུག་པ་ལས། ལུས་བཅད་སྟེར་ཞིང་
བདག་གི་སྡུག་བསྔལ་གྱིས། །གཞན་དག་རྣམས་ཀྱི་དམྱལ་བ་ལ་སོགས་པའི། །སྡུག་བསྔལ་རང་རིག་ཉིད་དུ་མཐོང་ནས་དེ། །དེ་བཅད་བྱ་ཕྱིར་མྱུར་དུ་བརྩོན་འགྲུས་རྩོམ། །ཞེས་བྱང་སེམས་སོ་སྐྱེས་ལུས་སྦྱིན་པར་གཏོང་བའི་ཚེ་སྡུག་བསྔལ་བྱུང་བ་
དང་དུ་ལེན་ལུགས་གསུངས་པ་གཞན་གྱི་ཉམས་ལེན་ལའང་འདྲའོ། །གཞན་ཡོང་སྤྱོད་འཇུག་ལས། གང་ཚེ་བདག་དང་གཞན་གཉིས་ཀ་བདེ་བ་འདོད་དུ་མཚུངས་པ་ལ། །བདག་དང་ཁྱད་པར་ཅི་ཡོད་ན། །གང་ཕྱིར་བདག་གཅིག་བདེ་
བར་བརྩོན། །གང་ཚེ་བདག་དང་གཞན་གཉིས་ཀ་སྡུག་བསྔལ་མི་འདོད་མི་མཚུངས་པ་ལ། །བདག་དང་ཁྱད་པར་ཅི་ཡོད་ན། །གང་ཕྱིར་གཞན་མིན་བདག་སྲུང་བྱེད། །ཅེས་གསུངས་པ་ལྟར་རང་སྡུག་བསྔལ་མི་འདོད་པ་བཞིན་དུ་སེམས་

[016B] རང་བདེ་བ་འདོད་པ་བཞིན་དུ་སེམས་ཅན་གཞན་ཐམས་ཅད་ཀྱང་བདེ་བ་འདོད་པ་མཉམ་ལ། དེས་ན་བདག་གི་སྡུག་བསྔལ་སེལ་དགོས་པ་བཞིན་དུ་སེམས་ཅན་ཐམས་ཅད་ཀྱི་སྡུག་བསྔལ་ཡང་སེལ་དགོས་
པ་ཡིན་པས། བདག་གི་སྡུག་བསྔལ་འདིས་ཡིད་མི་ཞུམ་པར་ཅི་བྱུང་ཡང་དང་དུ་བླངས་ཏེ་སེམས་ཅན་ཐམས་ཅད་ཀྱི་སྡུག་བསྔལ་སེལ་བའི་ཐབས་དམ་པའི་ཆོས་བསྒྲུབ་པར་བྱའོ་སྙམ་དུ་བསམ་ནས་སྡུག་བསྔལ་དང་དུ་ལེན་པར་བྱའོ། །གཞན་ཡང་མདོ་སྡེ་རྒྱན་
ལས། ཆོས་ཀྱི་དབྱིངས་ནི་མཉམ་པ་ཉིད། །རབ་ཏུ་རྟོགས་ནས་དེ་ཡི་ཚེ། །རྟག་ཏུ་སེམས་ཅན་ཐམས་ཅད་ལ། །བདག་དང་མཚུངས་པའི་སེམས་ཐོབ་སྟེ། །སེམས་ཅན་རྣམས་ལ་བདག་མེད་དང། །སྡུག་བསྔལ་དང་ནི་དོན་བྱ་དང། །ལན་མི་རེ་ལ་འདི་སེམས་
སྙོམས། །རྒྱལ་སྲས་གཞན་དང་འདྲ་བ་ཡིན། །ཞེས་ས་དང་པོ་ཐོབ་པའི་ཚེ་གང་ཟག་རང་གི་ཕུང་པོའི་སྟེང་དུ་གང་ཟག་གི་བདག་མེད་པ་དེ་བཞིན་དུ་སེམས་ཅན་ཐམས་ཅད་ཀྱི་ཉེ་བར་ལེན་བའི་ཕུང་པོ་ལ་ཡང་བདག་མེད་པར་མཉམ་པའི་བདག་མེད་པ་མཉམ་པ་
ཉིད་རྟོགས་པ་དང། བདག་གི་ཕུང་པོ་ལྔ་སྡུག་བསྔལ་གྱི་རང་བཞིན་ཡིན་པ་བཞིན་དུ་སེམས་ཅན་གཞན་གྱི་ཉེ་བར་ལེན་པའི་ཕུང་པོ་ལྔ་ཡང་སྡུག་བསྔལ་གྱི་རང་བཞིན་ཡིན་པ་རྟོགས་པའི་སྡུག་བསྔལ་མཉམ་པ་ཉིད་རྟོགས་པ་དང། བདག་གི་སྡུག་བསྔལ་
གྱི་ཕུང་པོ་དང། དེའི་རྒྱུ་ལས་དང་ཉོན་མོངས་བའི་ཀུན་འབྱུང་སྤོང་བར་བྱེད་འདོད་པ་བཞིན་དུ་སེམས་ཅན་གཞན་གྱི་སྡུག་བསྔལ་རྒྱུ་འབྲས་ཀྱང་སྤང་བར་བྱེད་འདོད་པ་བྱེད་པ་མཉམ་པ་དང་བདག་ཉིད་འགོག་ལམ་གྱི་བདེན་པ་ཐོབ་པར་བྱས་ནས་རང་ལ་ཕན་

[017A]༄༅། །བཏགས་པ་ལ་རང་ལ་ལན་གྱི་རེ་བ་མེད་པ་བཞིན་དུ་སེམས་ཅན་གཞན་ལ་ཡང་དེ་ལྟ་བུའི་ཕན་པ་དམ་པས་ཕན་བཏགས་པ་ལ་ཕན་བཏགས་སོ། །སྙམ་དུ་མི་ཞེན་ཅིང་ལན་ལ་རེ་བ་མེད་པ་མཉམ་པ་དང། ས་དང་པོ་ལ་ཞུགས་
པ་གཞན་ཐམས་ཅད་ཀྱིས་སྟོང་ཉིད་མངོན་སུམ་དུ་རྟོགས་པ་སོགས་ཀྱི་རྟོགས་པ་གང་ཐོབ་པ་རྣམས་བྱང་ཆུབ་སེམས་དཔའ་ས་དང་པོ་ཐོབ་པ་དེས་ཀྱང་ཐོབ་པས་བྱང་ཆུབ་སེམས་དཔའ་གཞན་དང་མཉམ་པ་ཞེས་མཉམ་པ་ཉིད་ལྔ་ཐོབ་པར་གསུངས་བའི་ས་
དེར་མཉམ་ཉིད་དེ་ལྔ་ཐོབ་པར་བྱེད་པ་ལ་དང་པོ་ནས་ཡིན་ལུགས་ཀྱི་ལྟ་བ་ཕུ་ཐག་ཆོད་པ་བཙལ་ནས་རང་གཞན་གྱི་ཕུང་པོའི་སྟེང་དུ་གང་ཟག་གི་བདག་འཛིན་གྱིས་ཇི་ལྟར་གཟུང་པ་ལྟར་གྱི་ཞེན་ཡུལ་གྱི་བདག་མེད་མཉམ་དུ་རྟོགས་པ་དང། ལས་ཉོན་
གྱི་ལག་རྗེས་ལས་བྱུང་བའི་ཟག་བཅས་ཉེར་ལེན་གྱི་ཕུང་པོ་ཞིག་ཡིན་ཕྱིན་ཆད་བདེ་འགྲོ་དང་ངན་འགྲོ་འམ། སྡུག་བསྔལ་མངོན་གྱུར་ཡོད་པ་དང་མེད་པའམ། རང་དང་གཞན་སུ་ལ་ཡོད་ཀྱང་ཟག་པའི་ས་བོན་དང་འབྲེལ་བས་ཉོན་མོངས་པ་སྐྱེད་
པར་བྱེད་ཅིང། དེ་ལས་སྡུག་བསྔལ་འདྲེན་པ་སོགས་སྒོ་དུ་མ་ནས་སྡུག་བསྔལ་གྱི་རང་བཞིན་ཡིན་པར་མཉམ་པ་སོགས་འཁོར་བའི་ཉེས་དམིགས་བསྒོམ་པ་དང་རང་གཅེས་འཛིན་གྱི་ཉེས་དམིགས་དང་གཞན་གཅེས་འཛིན་གྱི་ཕན་ཡོན་བསམ་པའི་
སྒོ་ནས་རང་གི་ཇི་ལྟ་བ་བཞིན་དུ་གཞན་གྱི་སྡུག་བསྔལ་སྤོང་བར་བྱེད་འདོད་པའི་བདག་གཞན་མཉམ་རྗེའི་སེམས་དང། སྤྱིར་འདུས་བྱས་ཐམས་ཅད་མི་རྟག་པ་དང། ཁྱད་པར་གཞན་ལ་ཕན་བཏགས་པའི་ལན་གྱི་བདེ་སྐྱིད་སྙན་གྲགས་ལ་སོགས་པ་

[017B] འཇིག་རྟེན་ཆོས་བརྒྱད་ཀྱི་ཉེས་དམིགས་རིག་པའི་སྒོ་ནས་གཞན་ལ་ཕན་བཏགས་པའི་ལན་གང་ལའང་དོན་དུ་མི་གཉེར་བའི་ཞེ་ན་ལོག་རྣམས་བསྒོམ་དགོས་ཤིང། དེ་དག་བསྒོམས་པ་ཇེ་འཕེལ་དུ་སོང་བ་ལས་ས་དང་
པོར་བདག་མེད་པ་མཉམ་པ་ཉིད་མངོན་སུམ་དུ་རྟོགས་པ་ལ་སོགས་པ་བཞི་ཐོབ་ཅིང། ས་དང་པོ་པ་གཞན་དང་འདྲ་བའི་མཉམ་པ་ཉིད་ཀྱང་ཐོབ་པར་འགྱུར་བསད་ལྟ་ནས་མཉམ་པ་ཉིད་དེ་རྣམས་ཀྱི་ཉམས་ལེན་ལ་བསླབ་པར་བྱེད་དགོས་ཤིང། དེ་ལྟར་བསླབས་
པས་བདག་གི་སྡུག་བསྔལ་གྱིས་མི་བརྫི་བ་དང་གཞན་གྱི་སྡུག་བསྔལ་སེལ་བར་བྱེད་པ་ལ་ངང་ངམ་ཤུགས་ཀྱིས་འཇུག་པ་ཞིག་ཀྱང་འོང་བ་ནི་མཉམ་པ་ཉིད་བསྒོམ་ཚུལ་དེ་དག་ལ་གོ་བ་རགས་པ་ཙམ་ཆགས་པ་ཞིག་གིས་ཀྱང་ཤེས་ནུས་པས་ན་དད་དང་
གཞན་གྱི་སྡུག་བསྔལ་སེལ་བར་འདོད་པ་དག་གིས་མཉམ་པ་ཉིད་དེ་རྣམས་ལ་བསླབ་པར་བྱའོ། །གཞན་ཡང། སེམས་ཅན་གཞན་གྱི་ལོག་པར་བསྒྲུབས་པའི་མཐུས་བྱུང་བའི་སྡུག་བསྔལ་བྱུང་བ་ན། སྤྱོད་འཇུག་ལས། དེ་ཡི་མཚོན་དང་བདག་
གི་ལུས། །གཉིས་ཀ་སྡུག་བསྔལ་རྒྱུ་ཡིན་ཏེ། །དེས་མཚོན་བདག་གིས་ལུས་ཕྱུང་ན། །གང་ཞིག་ལ་ནི་ཁྲོ་པར་བྱེད། །ཤུ་པ་མི་ཡི་གཟུགས་འདྲ་བ། །རེག་ཏུ་མི་བཟོད་སྡུག་བསྔལ་ཅན། །སྲིད་མདོངས་བདག་གིས་བཟུང་གྱུར་ན། །དེ་ལ་གནོད་པ་སུ་
ལ་ཁྲོ། །ཞེས་གསུངས་པ་ལྟར་སྡུག་བསྔལ་གྱི་རྒྱུ་རང་གཞན་གཉིས་ཀ་ལ་ཡོད་པ་མཉམ་པ་དང། གཞན་གྱིས་གནོད་པ་བྱས་པ་དེ་སྔར་རང་གིས་གཞན་ལ་གནོད་པ་བྱས་པའི་ལེ་ལན་ཚུར་འཁོར་བ་ཡིན་ཞིང། དེ་ཡང་གནོད་པའི་ལན་བྱས་ན་ཡང་དེ་དང་

[018A]༄༅། །འདྲ་བའི་སྡུག་བསྔལ་མྱོང་དགོས་པར་འདྲ་བ་དང། སེམས་ཅན་གནོད་བྱེད་དེ་རྒྱལ་པོ་ལྟ་བུའི་ཕུན་ཚོགས་འབྱོར་པ་ཞིག་ཡིན་ནའང་སྡུག་བསྔལ་གྱི་སྡུག་བསྔལ་དང། འགྱུར་བའི་སྡུག་བསྔལ་དང། ཁྱབ་པ་འདུ་བྱེད་
ཀྱི་སྡུག་བསྔལ་གསུམ་གྱིས་རྟག་ཏུ་གཙོས་པ་ཞིག་ཡིན་ན། གནོད་ཁྱོད་དམན་པ་གཞན་རྣམས་ལྟ་ཅི་སྨོས་པས་དེ་དག་ཐམས་ཅད་རང་སྡུག་བསྔལ་ཆེན་པོས་མནར་བར་མཉམ་པ་ལ་བདག་གིས་ཅིའི་ཕྱིར་དེ་དག་ལ་སྡུག་བསྔལ་གསར་དུ་བསྒྲུབ་
པར་བྱ། དེ་དག་སྡུག་བསྔལ་བའི་ཐབས་མི་བྱ་བར་བདེ་བར་འགྱུར་བའི་ཐབས་བྱའོ་སྙམ་དུ་བསམ་སྟེ་གནོད་བྱེད་ལ་ཇི་མི་སྙམ་པའི་བཟོད་པ་བསྒོམས་ནས་སྡུག་བསྔལ་དང་དུ་བླང་བར་བྱའོ། །གཉིས་པ་དོན་དམ་པའི་མཉམ་པ་ཉིད་སྒོམ་ཚུལ་ན་
བྱངས་ལས། བྱང་ཆུབ་སེམས་དཔའ་སེམས་ཅན་གནོད་པ་བྱེད་པ་རྣམས་ལ་ཆོས་ཙམ་དུ་རྗེས་སུ་འབྲང་བའི་འདུ་ཤེས་ཇི་ལྟར་སྒོམ་ཞེ་ན། འདི་ལ་བྱང་ཆུབ་སེམས་དཔའ་ནི་འདི་ལྟར་ཡང་དག་པར་སློབ་སྟེ། འདི་ནི་རྐྱེན་ལ་རག་ལུས་པ་དང་
འདུ་བྱེད་ཙམ་དང། ཆོས་ཙམ་དུ་ཟད་དེ། འདི་ལ་ནི་གཤེ་བར་བྱེད་པའམ། ཁྲོ་བར་བྱེད་པའམ། བརྡེག་པ་བྱེད་པའམ། མཚང་འདྲུ་བར་བྱེད་པའམ། བརྒྱད་བཀག་བྱེད་པ་གང་ཡིན་པ་དེ་དང། གཤེ་བར་བྱ་བའམ། ཁྲོ་བར་བྱ་བའམ། བརྡེག་
པར་བྱ་བའམ། མཚང་འདྲུ་པར་བྱ་བའམ། བརྒྱད་བཀག་བྱ་བ་གང་ཡིན་པའི་བདག་གམ། ཤེད་ཅན་ནམ། སྲོག་གམ། སྐྱེ་བ་པོ་གང་ཡང་མེད་དོ་སྙམ་དུ་དེ་དེ་ལྟར་ཚུལ་བཞིན་ཡིད་ལ་བྱེད་པས་སེམས་ཅན་དུ་འདུ་ཤེས་པ་ནི་མེད་པར་

[018B] ཆོས་ཙམ་དུ་འདུ་ཤེས་པ་ནི་གནས་པར་འགྱུར་ཏེ། དེ་ཆོས་ཙམ་དུ་འདུ་ཤེས་པ་དེ་ལ་བརྟེན་ཅིང་གནས་ནས་གཞན་གྱི་གནོད་པ་ཐམས་ཅད་ལ་ཇི་མི་སྙམ་པར་བྱེད། བཟོད་པར་བྱེད་དོ་ཞེས་གསུངས་པ་ལྟར་མི་དང་མི་མ་ཡིན་ལ་སོགས་པའི་
གནོད་བྱེད་ལ་བརྟགས་ནས་འདི་དག་ནི་དཔེར་ནས་རྡོ་དུ་མ་ཞིག་ཚོགས་པའི་ཕུང་པོ་ལ་ཐོ་ཡོར་ཞེས་བཏགས་པ་ལས། ས་རྡོ་རེ་རེ་ནས་ཐོ་ཡོར་མ་ཡིན་ཞིང། དེ་དག་ལས་དོན་གཞན་དུ་ཡང་ཐོ་ཡོར་མེད་པ་ལྟར་གནོད་བྱེད་དེ་རྣམས་ཀྱང་རྒྱུ་རྐྱེན་དུ་མ་
ལས་བྱུང་བ་དང་བལྟོས་ཆོས་ཕུང་པོ་ལྔ་ཚོགས་པའི་སྟེང་དུ་རང་གི་བློས་དགྲ་འདིའི་གདོན་འདིའོ་ཞེས་ཕར་བཏགས་ཙམ་ལས། ཡུལ་གྱི་སྟེང་ནས་གྲུབ་པ་རྡུལ་ཙམ་ཡང་མེད་ལ། དེ་བཞིན་དུ་གནོད་བྱའི་ཡུལ་གྱི་ང་ཡང་རང་གི་ཕུང་པོའི་སྟེང་དུ་མིང་གིས་
བཏགས་པ་ཙམ་ལས་དོན་སྟེང་ནས་གྲུབ་པ་མེད་པས་གནོད་བྱ་གནོད་བྱེད་ནི་མིང་ཙམ་མོ་སྙམ་དུ་བསྒོམས་ནས་གནོད་བྱེད་ལ་མི་ཁྲོ་བར་བཟོད་པར་བྱེད་ཅིང། ན་ཚ་ལ་སོགས་པའི་སྡུག་བསྔལ་ལ་ཡང་སྡུག་བསྔལ་བ་པོ་དང་སྡུག་བསྔལ་གྱི་རྒྱུ་དང་སྡུག་བསྔལ་
རྣམས་ལ་བསྟོས་ནས་གྲུབ་པ་སོགས་ཀྱི་རྒྱུ་མཚན་ཡང་དག་པས་མས་ནས་སྟོང་པ་ཉིད་ཀྱི་ངང་དུ་གློད་པར་བྱ་ལ། དེ་ལྟར་བདག་གཞན་དང་སྡུག་བསྔལ་ལ་སོགས་པའི་ཆོས་ཐམས་ཅད་རང་བཞིན་གྱིས་གྲུབ་པས་སྟོང་བར་མཉམ་པའི་དོན་དམ་པའི་མཉམ་པ་ཉིད་
འདི་ཉིད་གཟུངས་དང་པོས་བསྟན་པའི་མཉམ་པ་ཉིད་ཀྱི་གཙོ་བོ་ཡིན་ཞིང། གནོད་བྱེད་དང་སྡུག་བསྔལ་ལ་དམིགས་ནས་སྟོང་ཉིད་དང་སྙིང་རྗེ་བསྒོམ་པ་སོགས་ཀྱི་མཐུས་སྡུག་བསྔལ་གྱིས་བརྫི་མི་ནུས་པར་མ་ཟད། སྡུག་བསྔལ་དེ་ཉིད་སླར་ཡང་ཚོགས་རྫོགས་

[019A]༄༅། །པའི་ཡན་ལག་ཏུ་འགྱུར་བ་ལྟས་ངན་གཡང་དུ་ལོན་པ་ལྟ་བུའི་གནང་འགག་ཟབ་མོ་རྒྱལ་བ་སྲས་བཅས་ཀྱི་ཐུགས་དམ་གྱི་མཐིལ་ཡིན་པས་འདི་ལྟ་བུ་ལ་བསླབ་པར་བྱའོ། །གཉིས་པ་ནི། བདག་གིས་འཇིག་རྟེན་པའི་ཕུན་
སུམ་ཚོགས་པའི་བདེ་བ་གང་ཅི་མྱོང་བ་དེ་སེམས་ཅན་ཐམས་ཅད་དང་ཐུན་མོང་དུ་ལོངས་སུ་སྤྱོད་པར་གྱུར་ཅིག། ཅེས་པ་སྟེ། བདག་གིས་འཁོར་བར་སྐྱེས་པའི་གནས་སྐབས་སུ་མངོན་མཐོའི་ལུས་དང་ལོངས་སྤྱོད་དང། འཁོར་དང། གནས་ལ་སོགས་པ་
འཇིག་རྟེན་བའི་ཕུན་སུམ་ཚོགས་པའི་བདེ་བ་གང་ཅི་མྱོང་བ་དེ་ཐམས་ཅད་དང། དེ་དག་གི་རྒྱུའི་ཟག་བཅས་ཀྱི་དགེ་བ་རྣམས་རང་ཉིད་གཅིག་པུ་བདེ་བའི་ཕྱིར་མི་འདོད་ཀྱི་སེམས་ཅན་ཐམས་ཅད་ལ་གཏོང་བའི་སྒོ་ནས་དེ་དག་དང་ཐུན་མོང་དུ་ལོངས་སུ་སྤྱོད་པར་
གྱུར་ཅིག། ཅེས་སྨོན་ཅིང་དམ་བཅའ་བའོ། །ཟུངས་འདི་སྒྲུབ་པའི་ཚུལ་ནི། རྒྱ་ཆེ་རོལ་པ་ལས། སྲིད་སྲེད་མ་རིག་དབང་གིས་སྐྱེ་བོ་རྣམས། །མི་དང་ལྷ་གནས་ངན་སོང་ལམ་གསུམ་པོ། །འགྲོ་བ་ལྔ་པོ་དག་ཏུ་མི་མཁས་འཁོར། །དཔེར་ན་རྫ་མཁན་ཕང་
ལོ་འཁོར་བ་བཞིན། །རྟག་ཏུ་གཟུགས་སྡུག་མཆོག་དང་སྒྲ་སྙན་དང། །དྲི་ཞིམ་རོ་མཆོག་རེག་པ་བདེ་བྱེད་པས། །དུས་ངན་རྙི་ལ་འགྲོ་བ་འདི་དག་ཐོགས། །དཔེར་ན་རྔོན་པའི་རྙི་ལ་སྤྲེའུ་ཐོགས་བཞིན། །འདོད་པའི་ཡོན་ཏན་མྱ་ངན་གནོད་པ་མང། །
འཇིགས་བཅས་རྟག་ཏུ་དགྲ་བྱེད་ཉོན་མོངས་བཅས། །རལ་གྲི་སོ་འདྲ་དུག་སྡོང་ལོ་མ་མཚུངས། །ངན་སྐྱུགས་སྣོད་ལྟར་འཕགས་པའི་སྐྱེ་བོས་སྤངས། །འདོད་པའི་ཡོན་ཏན་འཇིགས་བཅས་ཉོན་མོངས་བཅས། །རྟག་ཏུ་དྲན་པ་བརྗེད་བྱེད་མུན་པ་བྱེད་

[019B] །སྲིད་པའི་སྲེད་པའི་འཁྲི་ཤིང་འཕེལ་བར་བྱེད། །ཅེས་གསུངས་པ་ལྟར། ལུས་ལོངས་སྤྱོད་སོགས་ལ་ཆགས་པ་ནི་འཁོར་བ་ལ་ཞེན་པས་འཇུག་པས་ན་སྲིད་པར་སྐྱེ་བ་འགྲུབ་བྱེད་ཀྱི་རྒྱུའི་གཙོ་བོ་ཡིན་པར་མ་ཟད་
ཕུན་ཚོགས་དེ་དག་ལ་ཆགས་པ་ན་དེའི་བར་དུ་གཅོད་པ་ལ་མི་དགའ་བའི་ཁོང་ཁྲོ་དང། དེ་དག་རང་ལས་དམན་པ་ལ་ང་རྒྱལ་མཉམ་པ་དང་མཐོ་བ་ལ་ཕྲག་དོག་པ་སོགས་ཉོན་མོངས་གཞན་རྣམས་འཕེལ་བ་དང། འདོད་པ་དེ་རྣམས་སྒྲུབ་ཅིང་དེའི་བགེགས་སེལ་
བའི་ཐབས་ལ་ཞུགས་པས་འཐབ་རྩོད་དང། ཡིད་མི་བདེ་བའི་སེམས་ཁྲལ་གྱི་སྡུག་བསྔལ་བསྐྱེད་པ་སོགས་ལུས་ལོངས་སྤྱོད་ལ་ཆགས་པ་དང་སེར་སྣའི་ཀུན་ཏུ་འཛིན་པའི་ཉེས་དམིགས་བསམ་པ་དང། སྤྱོད་འཇུག་ལས། ཐམས་ཅད་བཏང་བས་མྱ་ངན་འདའ། །
བདག་བློ་མྱ་ངན་འདས་པ་བསྒྲུབ། །ཐམས་ཅད་གཏོང་བར་ཆབས་ཅིག་ལ། །སེམས་ཅན་རྣམས་ལ་བཏང་བ་མཆོག་ཅེས་གསུངས་པ་ལྟར་ལུས་ལོངས་སྤྱོད་ལ་སོགས་པ་ཤིན་ཏུ་གཅེས་ཤིང་འཕངས་པ་ཅི་ཡིན་ཡང་མཐར་འཆི་བ་ན་འདོར་དགོས་པ་ཤ་སྟག་
ཡིན་བས་དེའི་ཚེ་མི་འདོད་བཞིན་དུ་བྲལ་བས་བཏང་བའི་ཕན་ཡོན་ཆ་ཙམ་མི་འབྱུང་ལ། དེ་བས་ད་ལྟ་རང་དབང་ཡོད་དུས་སྦྱིན་པའི་ཞིང་ལ་བཏང་ན་གནས་སྐབས་མཐར་ཐུག་གི་ཕན་ཡོན་མཐའ་ཀླས་པ་འབྱུང་བ་སོགས་བསམ་ཞིང། དེ་བཞིན་དུ་དགེ་
རྩ་ལའང་རང་ཉིད་ཀྱི་འདི་དང་ཕྱི་མའི་སྲིད་པའི་ཕུན་ཚོགས་ཀྱི་ཕྱིར་དུ་ཇི་ཙམ་སྒྲུབས་ཀྱང་འཁོར་བའི་འཁོར་ལོ་བསྐོར་བ་འབའ་ཞིག་ལས་ཐར་པ་དང་ཐམས་ཅད་མཁྱེན་པའི་རྒྱུར་གཏན་ནས་མི་འགྲོ་བ་སོགས་བསམས་ནས་ལོངས་སྤྱོད་ལ་སོགས་པ་དངོས་

[020A]༄༅། །སུ་གཏོང་ཅི་ནུས་ལ་བསླབ་པ་དང། དངོས་སུ་གཏོང་མི་ནུས་པ་ལའང་ལུས་ལོངས་སྤྱོད་དགེ་རྩ་ཐམས་ཅད་སེམས་ཅན་ཐམས་ཅད་ལ་གཏོང་བར་བྱའོ་སྙམ་པའི་གཏོང་སེམས་སྤེལ་བའི་སྦྱིན་པའི་ཉམས་ལེན་ལ་བརྩོན་པར་བྱའོ། །
འདིར་བཏང་བྱ་ལ་འཇིག་རྟེན་པའི་ཕུན་ཚོགས་ཤེས་གསུངས་པ་ནི་སྡིག་བཤགས་བཞིན་སོ་སོ་སྐྱེ་བོའི་ཉོན་སྒྲིབ་ཀྱི་དབང་དུ་བྱས་ནས་དངོས་བསྟན་འཁོར་བའི་བདེ་དགེ་ཁོ་ན་ལ་བྱེད་པའམ་ཡང་ན་བྱང་སེམས་འཕགས་པ་རྣམས་ཀྱིས་གཏོང་བ་ལ་ཞུགས་པ་ན་བཏང་
བྱའི་རྫས་རྣམས་རང་རྒྱུད་ཀྱི་ཤེས་སྒྲིབ་ཀྱིས་བསླད་པའི་བདེན་སྣང་ཅན་འབའ་ཞིག་ཡིན་པ་ལ་དགོངས་ནས་བདག་ཀྱང་སྐབས་འདིར་འཇིག་རྟེན་པའི་ཕུན་ཚོས་སུ་བཞག་པ་གང་ཡིན་དཔྱད་པར་བྱའོ། །གསུམ་པ་ནི། བདག་ལ་སྡིག་པ་མི་དགེ་བའི་
ལས་ཀྱི་སྒྲིབ་པ་གང་ཅི་ཡོད་པ་དེ་སོ་སོར་བཤགས་པ་བླ་ན་མེད་པས་སོ་སོར་མ་བཤགས་པར་མ་གྱུར་ཅིག། ཅེས་པ་སྟེ་བཤགས་བྱའི་ལས་སྒྲིབ་དང། དེས་གང་ལ་སྒྲིབ་པ་ནི་མངོན་པ་མཛོད་ལས། མཚམས་མེད་པ་ཡི་ལས་རྣམས་དང། །ཉོན་མོངས་
ཤས་ཆེན་ངན་འགྲོ་དང། །འདུ་ཤེས་མེད་པའི་སེམས་ཅན་དང། །སྒྲ་མི་སྙན་སྒྲིབ་གསུམ་དུ་འདོད། །ཅེས་གསུངས་པ་ལྟར་ལས་ཀྱི་སྒྲིབ་པ་དང། ཉོན་མོངས་པའི་སྒྲིབ་པ་དང། རྣམ་པར་སྨིན་པའི་སྒྲིབ་པ་གསུམ་ལས། མཚམས་མེད་ལྔའི་
ལས་ནི་དང་པོ་དང། ཉོན་མོངས་པ་རྒྱུན་ཏུ་འབྱུང་བའི་ཤས་ཆེ་བ་ནི་གཉིས་པ་དང། ངན་འགྲོ་བ་ངན་སོང་གསུམ་དང། བྱང་གི་སྒྲ་མི་སྙན་པ་དང་འདུ་ཤེས་མེད་པའི་ལྷ་རྣམས་སྒྲིབ་པ་གསུམ་པ་ཡིན་ལ། དེ་དག་སྒྲིབ་པར་འཇོག་པའི་རྒྱུ་མཚན་

[020B] འདི་དག་གང་ལ་སྒྲིབ་ཅེ་ན། འཕགས་པའི་ལམ་དང་འཕགས་པའི་ལམ་ལ་སྦྱོར་བར་བྱེད་པའི་དགེ་བའི་རྩ་བ་རྣམས་ལ་སྒྲིབ་པོ། །ཞེས་གསུངས་པ་ལྟར་བྱེ་བྲག་སྨྲ་བ་ཕལ་ཆེར་གྱི་ལུགས་ལ་མཚམས་མེད་ལ་སོགས་པ་
ངན་འགྲོར་རྣམ་སྨིན་མྱོང་ངེས་པའི་ལས་རྣམས་ཀྱི་ངན་འགྲོའི་རྣམ་སྨིན་མྱོང་མ་ཟིན་པར་སྦྱོར་ལམ་བཟོད་པ་ཡན་ཐོབ་པ་གཏན་མི་སྲིད་པར་འདོད་ཅིང། གྲུབ་མཐའ་གོང་མ་དེ་ལྟར་མི་འདོད་ཀྱང་བཤགས་པ་ལ་སོགས་པའི་སྒོ་ནས་ལས་སྒྲིབ་སྲབ་
མོར་མ་གྱུར་པར་ལམ་དེ་དག་ཐོབ་པ་མེད་པས་ན་འཕགས་པའི་ལམ་ལ་གེགས་བྱེད་པའམ་སྒྲིབ་པར་བྱེད། ཉོན་མོངས་པ་ཤས་ཆེ་བ་ལ་མཛོད་འགྲེལ་དུ་ཉོན་མོངས་ཤུགས་དྲག་ཞན་གང་ཡིན་ཡང་རྒྱུན་ཏུ་འབྱུང་བ་ལ་གསུངས་ཤིང། ཉན་སའི་རྗེས་སུ་
འབྲངས་ནས་ལམ་རིམ་ཆེན་མོར་ཆགས་སྡང་སོགས་ཀྱི་ཡུལ་ཆུང་དུ་ལའང་ཆགས་སོགས་ཤུགས་དྲག་པོ་དང་རྒྱུན་ཏུ་འབྱུང་བ་ལ་གསུངས་པས་དེ་འདྲ་བ་ལ་ནི་ཉོན་མོངས་དེའི་དཔལ་མ་ཆོགས་པར་འཕགས་ལམ་ལྟ་ཞོག་སེམས་ལས་རུང་གི་ཞི་
གནས་མཚན་ཉིད་པ་ཙམ་ཡང་ཐོབ་པར་མི་ནུས་པས་སྒྲིབ་པར་བྱེད། རྣམ་སྨིན་གྱི་སྒྲིབ་པས་ནི་རྟེན་དེ་ལ་འཕགས་ལམ་ཐོབ་པའི་སྐལ་བ་མེད་པས་དེ་ལ་སྒྲིབ་པར་བྱེད་ལ། སྒྲིབ་པ་གསུམ་པོ་དེས་འཕགས་ལམ་ལ་སྦྱོར་བར་བྱེད་པའི་དགེ་རྩ་ལའང་སྒྲིབ་
པར་གསུངས་པའི་དགེ་རྩ་ལ་མི་སྡུག་པའི་ཏིང་ངེ་འཛིན་དང་དབུགས་འབྱུང་རྡུབ་དྲན་པ་དང། སྦྱོར་ལམ་དྲོད་སོགས་གསུངས་པ་ནི་མཚོན་པ་ཙམ་ཡིན་པས་ལམ་མ་ཞུགས་ཀྱི་གནས་སྐབས་ཀྱི་དང་སོགས་དགེ་བ་གཞན་ཡང་ཆེན་པོ་སྐྱེ་བ་ལ་སྒྲིབ་པར་

[021A]༄༅། །བྱེད་པ་ཡོད་དོ། །སྒྲིབ་པ་དེ་གསུམ་ལས་ཉོན་མོངས་པའི་སྒྲིབ་པ་དང་ལས་ཀྱི་སྒྲིབ་པ་གཉིས་ཀྱིས་ཚེ་ཕྱི་མ་ལའང་འཕགས་ལམ་སོགས་ལ་སྒྲིབ་པར་བྱེད་པས་སྒྲིབ་པ་གསུམ་གྱི་ནང་ནས་གནོད་ཚ་བས་ཆེ་བའི་ཐ་ཤལ་
དང༑ དེ་གཉིས་ནས་ཀྱང་ཉོན་མོངས་པའི་སྒྲིབ་པ་ཐ་ཤལ་དུ་གསུངས་ལ། རྣམ་སྨིན་གྱི་སྒྲིབ་པ་ནི་རྟེན་འདི་ཉིད་ཙམ་ལ་སྒྲིབ་པར་བྱེད་པས་ཐ་ཤལ་མ་ཡིན་ནོ། །མཚམས་མེད་ལྔ་གཞི་དང་འབྲས་བུ་དང་འགྲོ་བ་དང་སྐྱེ་བ་དང་གང་ཟག་སྟེ་རྒྱུ་
ལྔས་གཞན་ལ་བསྟན་པ་དང། རང་གིས་ཐ་སྙད་གདགས་སླ་བའི་རྒྱུ་མཚན་གྱིས་ལས་སྒྲིབ་ཀྱི་མཚན་གཞིར་དངོས་སུ་བསྟན་པ་ཡིན་གྱི། མཚམས་མེད་ལས་གཞན་པའི་ལས་སྒྲིབ་མེད་པ་མ་ཡིན་ཏེ་ངན་སོང་གསུམ་དང་འདུ་ཤེས་མེད་པའི་
ལྷ་དང་ཚངས་པ་ཆེན་པོར་སྐྱེ་བ་འཕེན་བྱེད་དང། ཟ་མ་མོ་ནི་ང་སྒོང་སྐྱེས་དྲོད་གཤེར་སྐྱེས་བུད་མེད་དུ་འགྱུར་བ་འདོད་པར་རིགས་མཐུན་གྱི་སྲིད་པ་བརྒྱད་པ་འགྲུབ་པའི་མྱོང་ངེས་ཀྱི་ལས་རྣམས་ཀྱང་ལས་ཀྱི་སྒྲིབ་པ་ཡིན་པའི་ཕྱིར་ཏེ། དེ་དག་
གིས་འཕགས་ལམ་ཐོབ་པ་ལ་སྒྲིབ་པར་བྱེད་པའི་ཕྱིར་རོ། །དེ་ཡང་ཡིན་ཏེ། ངན་སོང་གི་སྐྱེ་བ་འཕེན་བྱེད་སོགས་ཀྱིས་འཕགས་ལམ་ལ་སྒྲིབ་པ་རྟོགས་སླ་ཞིང། འཕགས་ལམ་ཐོབ་ནས་འདོད་པར་རིགས་མཐུན་གྱི་
སྲིད་པ་བརྒྱད་པ་མི་ལེན་པར་ངེས་པ་དང། སྒོང་སྐྱེས་དྲོད་གཤེར་སྐྱེས་དང་བུད་མེད་ཀྱི་རྟེན་ལ་འཕགས་ལམ་གསར་ཐོབ་ཡོད་ཀྱང། འཕགས་ལམ་ཐོབ་ནས་དེ་གསུམ་དུ་སྐྱེ་འགྱུར་གྱི་ལས་གསར་དུ་མི་སྨིན་པར་དེའི་གོང་

[021B] །དེས་ན་སྡིག་པ་དང་མི་དགེ་བ་དོན་གཅིག་ཡིན་པ་རུང་ཡང་དེ་དང་ལས་ཀྱི་སྒྲིབ་པ་དོན་གཅིག་པར་མི་རུང་སྟེ། མི་དགེ་བ་ནི་རྣམ་སྨིན་ཡིད་མི་འོང་འབྱིན་པར་བྱེད་པའི་རིགས་
ཅན་གྱི་ཉོན་མོངས་པ་དང་དེའི་རིགས་ཅན་གྱི་ལས་ཐམས་ཅད་ལ་འཇོག་ལ། ལས་ཀྱི་སྒྲིབ་པ་ལ་ནི་ལས་ཞིག་དགོས་པས་འདོད་པའི་སས་བསྡུས་ཀྱི་འདོད་ཆགས་ཞེ་སྡང་ལྟ་བུ་མི་དགེ་བ་ཡིན་ཡང་ལས་ཀྱི་སྒྲིབ་པ་མ་ཡིན་ལ། ཚངས་ཆེན་དང་འདུ་ཤེས་མེད་
པར་སྐྱེ་བ་འཕེན་བྱེད་ཀྱི་ལས་ལྟ་བུ་ལས་ཀྱི་སྒྲིབ་པ་ཡིན་ཡང་མི་དགེ་བ་མ་ཡིན་པའི་ཕྱིར་རོ། །ལས་ཀྱི་སྒྲིབ་པ་མ་ཡིན་པའི་འདོད་པའི་ལྷ་མིར་སྐྱེ་བ་འཕེན་བྱེད་ལྟ་བུའི་དགེ་བའི་ལས་རྣམས་སྤྱིར་འཁོར་བས་བསྡུས་པ་ཡིན་མོད་ཀྱང། རྣམ་སྨིན་ཡིད་
འོད་འབྱིན་པར་བྱེད་ཅིང། དེའི་འབྲས་བུ་མངོན་མཐོ་རྣམས་ངེས་ལེགས་སྒྲུབ་པའི་ཡན་ལག་ཏུ་གནས་སྐབས་དོན་དུ་གཉེར་བྱ་ཡིན་པས་དགེ་ལས་དེ་དག་བཤགས་པར་བྱ་མི་དགོས་པས་རྣམ་སྨིན་ཡིད་མི་འོང་འབྱིན་པའི་མི་དགེ་བའི་ལས་སྒྲིབ་
རྣམས་ཁོ་ན་བཤགས་བྱ་ཡིན་ལ། དེས་ན་བདག་ལ་སྡིག་པ་མི་དགེ་བར་གྱུར་བའི་ལས་ཀྱི་སྒྲིབ་པ་གང་ཅི་ཡོད་པ་དེ་རྣམས་སོ་སོར་རམ། སོ་སོར་གྱི་སྐད་དོད་ཡང་ལ་ཡང་འཇུག་པས་ཡང་དང་ཡང་དུ་བཤགས་པ་བླ་ན་མེད་པ་སྟོབས་བཞི་ཚང་
བའི་སྒོ་ནས་སོ་སོར་མ་བཤགས་པར་མ་གྱུར་ཅིག་སྟེ་བཤགས་པར་གྱུར་ཅིག་པའོ་ཞེས་སྨོན་ཅིང་དམ་བཅའ་བའོ། །དེ་ལྟ་བུའི་བཤགས་པ་ལ་བརྩོན་པའི་དྲན་པ་དང་ཤེས་རབ་སོགས་ཀྱི་གཟུངས་འདི་ཇི་ལྟར་སྒྲུབ་པར་བྱེད་པ་ནི། ཚིག་ཙམ་

[022A]༄༅། །གྱིས་བཤགས་པར་མི་འགྱུར་བས། ཞེ་ཐག་པ་ནས་འགྱོད་བཤགས་དགོས་ལ། དེ་ཡང་དཔེར་ན་དུག་གི་ཉེས་དམིགས་ལུས་སྲོག་ལ་གནོད་པ་ཤེས་ན་སྤོང་འདོད་དྲག་པོ་སྐྱེ་ཞིང། ཁོང་དུ་སོང་ཟིན་པ་ལ་ཡང་དེའི་ནུས་པ་
འཇོམས་པའི་ཐབས་ལ་འབད་རྩོལ་དྲག་པོ་བྱེད་ཅིང། དུག་གི་ཉེས་དམིགས་མི་ཤེས་པའི་བྱིས་པ་ལྟ་བུར་དེ་ལ་སྤོང་འདོད་མི་སྐྱེ་བ་བཞིན་དུ་ངན་སོང་གི་སྡུག་བསྔལ་སོགས་རང་ལ་གནོད་པར་འགྱུར་བའི་སྡིག་པའི་ཉེས་དམིགས་མ་ཤེས་ན་བཤགས་
པ་ཚིག་ཙམ་དུ་འགྱུར་པས་ན། དཔལ་མགོན་འཕགས་པ་ཀླུ་སྒྲུབ་ཀྱིས། མི་དགེ་བ་ལས་སྡུག་བསྔལ་ཀུན། །དེ་བཞིན་ངན་འགྲོ་ཐམས་ཅད་དོ། །དགེ་ལས་བདེ་འགྲོ་ཐམས་ཅད་དང། །སྐྱེ་བ་ཀུན་ཏུ་བདེ་བདག། ཅེས་གསུངས་པ་ལྟར་མི་དགེ་བ་
ལས་སྡུག་བསྔལ་འབྱུང་ཞིང། བདེ་བ་འབྱུང་བའི་གནས་མེད་པའི་ལས་མི་བསླུ་བ་དང། ལས་འཕེལ་ཆེ་བ་དང། མ་བྱས་པ་དང་མི་ཕྲད་ཅིང་བྱས་པ་ཆུད་མི་ཟབ་དང་ནག་པོའི་ལས་ཀྱི་འབྲས་བུ་ངན་སོང་སོགས་ཀྱི་སྡུག་བསྔལ་ལེགས་པར་བསམས་
ནས་སྡིག་པ་ལ་ཞེ་ཐག་པ་ནས་འགྱོད་པ་ཤུགས་དྲག་པོའི་བཤགས་པ་དང། ཕྱིན་ཆད་དེ་འདྲ་བའི་སྡིག་པ་ལ་སྡོམ་སེམས་ཤུགས་དྲག་པོ་དགོས་ལ། འདི་གཉིས་རྣམ་པར་སུན་འབྱིན་པ་དང་ཉེས་པ་ལས་སླར་ལྡོག་པའི་སྟོབས་ཤེས་སྟོབས་
བཞིའི་ནང་ནས་གལ་ཤིན་ཏུ་ཆེ་བར་འཇོག་པས་དེ་གཉིས་དང། སྐྱབས་འགྲོ་དང་བྱང་ཆུབ་ཏུ་སེམས་བསྐྱེད་པའི་རྟེན་གྱི་སྟོབས། མདོ་སྡེ་དང་གཟུངས་སྔགས་ཟབ་མོ་ལ་བརྟེན་པ་དང་སྟོང་ཉིད་བསྒོམ་པ་ལ་སོགས་པའི་གཉེན་པོ་ཀུན་སྤྱོད་

[022B] །བཞི་པ་ནི། བདག་ལ་བདུད་ཀྱི་ལས་གང་དག་ཡོད་པ་དེ་དག་ཡོངས་སུ་ཤེས་པ་བླ་ན་མེད་པས་ཡོངས་སུ་མི་ཤེས་པར་མ་གྱུར་ཅིག་ཅེས་པ་སྟེ་
བདུད་ཀྱི་ལས་ནི་མངོན་པར་རྟོགས་པའི་རྒྱན་ལས། སྐྱོན་ནི་བཅུ་ཚན་བཞིར་བཅས་པ། །དྲུག་ཏུ་ངེས་པར་རྟོགས་པར་བྱ། །ཞེས་ཤེར་ཕྱིན་སོགས་ཐེག་ཆེན་གྱི་ཚིག་དོན་ལ་ངེས་པ་སྐྱེ་བ་ལ་ཚེགས་ཆེན་པོ་དགོས་པ་དང། མཐའ་མ་བརྡུགས་པར་ངེས་
པ་སྐྱེས་པའི་སྤོབས་པ་ཧ་ཅང་མྱུར་བ་དང། གླལ་བ་དང་རྒོད་པ་ལ་སོགས་པའི་ལུས་ཀྱི་གནས་ངན་ལེན་དང། ཆགས་སོགས་ཉོན་མོངས་པའི་སེམས་ཀྱི་གནས་ངན་ལེན་དང་བཅས་བཞིན་དུ་འདྲི་ཀློག་ཉན་བཤད་བྱེད་པ་སོགས་སྦྱོར་བའི་འགལ་རྐྱེན་
རང་ལ་བརྟེན་པ་ཉི་ཤུ། ཉན་པ་པོ་འདུན་པ་ཆེ་ཞིང་འཆད་པ་པོ་སྙོམས་ལས་ཆེ་བ་སོགས་རང་གཞན་གང་རུང་ལ་བརྟེན་ནས་མཐུན་རྐྱེན་མ་ཚད་བ་ཉེར་གསུམ། བདུད་ཀྱིས་ཆོས་དང་གང་ཟག་གི་བར་དུ་དབྱེན་བཅུག་ནས་འབྱེད་པ་སོགས་འགལ་
རྐྱེན་གཞན་ལ་བརྟེན་པ་གསུམ་ཏེ་ཞེ་དྲུག་གསུངས་པ་སོགས་བྱང་སེམས་ཀྱི་ཡོན་ཏན་མ་སྐྱེས་པ་སྐྱེ་བ་དང། སྐྱེས་ཟིན་གནས་པ་ལ་གེགས་བྱེད་པའི་ཉེས་སྐྱོན་རྣམས་ཡིན་ལ། དེ་དག་ལ་བདུད་ལས་ཞེས་འཇོག་པ་ནི། གནོད་འཇོམས་ཆུང་བ་
ལས། དེ་ལ་བདུད་ཀྱི་ལས་ཞེས་བྱ་བ་ཡང་ཁ་ཅིག་ནི་བདུད་ཉིད་ཀྱིས་བར་ཆད་བྱས་པའོ། །ཁ་ཅིག་ནི་ཆོས་འཆད་པ་དང་ཆོས་ཉན་པའི་ལུས་དང་ངག་དང་ཡིད་ཀྱི་སྤྱོད་པའི་སྐྱོན་རྣམས་ཀྱིས་ཡུམ་འདི་ལ་སྤྱོད་པའི་བར་ཆད་དུ་འགྱུར་བ་སྟེ་

[023A]༄༅། །དེ་དག་ཀྱང་བདུད་ཀྱི་ལས་དང་འདྲ་བའི་ཕྱིར་བདུད་ཀྱི་ལས་ཞེས་བྱའོ། །ཁ་ཅིག་གི་ཆོས་འཆད་པ་དང་ཆོས་ཉན་པའི་མིའི་ལུས་དང་ངག་དང་ཡིད་ཀྱི་སྤྱོད་པའི་སྐྱོན་ལས་བདུད་གླགས་བལྟ་ཞིང་བར་ཆད་
བྱེད་པར་འགྱུར་བའི་ཕྱིར་ཡང་བདུད་ཀྱི་ལས་ཞེས་བྱ་སྟེ་སྐབས་དང་སྦྱར་ཞིང་རིག་པར་བྱའོ། །ཞེས་གསུངས་པ་ལྟར། ཁ་ཅིག་བདུད་ཀྱིས་བསྐྱེད་པའི་བར་ཆད་དངོས་དང། ཁ་ཅིག་དེ་དང་འདྲ་བས་དང། ཁ་ཅིག་དེ་ལྟར་སྤྱོད་ན་བདུད་ཀྱིས་གླགས་
རྙེད་པར་འགྱུར་བ་ཅི་རིགས་པའི་སྒོ་ནས་བདུད་ཀྱི་ལས་ཞེས་བྱ་ཞིང། གང་གི་ལས་ཡིན་པའི་བདུད་ནི་བདུད་བཞིའི་ནང་ཚན་འཆི་བདག་གི་བདུད་ལས་འདའ་བེར་བྱེད་པའི་ཕྱིར་དགེ་བའི་ཕྱོགས་ལ་བརྩོན་པར་བྱེད་པ་ལ་བར་དུ་གཅོད་པ་དང་
རྣམ་པར་གཡེང་བར་བྱེད་པའི་འདོད་ལྷ་དགའ་རབ་དབང་ཕྱུག་ལ་སོགས་པ་ལྷའི་བུའི་བདུད་རྣམས་ཡིན་ཞིང། དེ་རགས་པ་ཐེག་དམན་གྱི་མཐོང་ལམ་དང་ཐེག་ཆེན་གྱི་སྦྱོར་ལམ་ནས་བཅོམ་ལ། བདུད་ལས་ནི་ཕལ་ཆེར་ལམ་མ་ཞུགས་དང་
ཚོགས་སྦྱོར་ལ་ཤས་ཆེ་ཞིང། ཕྲ་མོས་བདུན་པའི་བར་དུ་འཇུག་པ་ཡོད་དོ། །དེ་ལྟ་བུའི་བདག་ལ་བདུད་ཀྱི་ལས་གང་ཡིན་པ་དེ་དག་བདུད་ཀྱི་ལས་ཡིན་པར་ངོ་ཡོངས་སུ་ཤེས་པ་ནི་བདུད་ལས་སྤོང་པའི་ཐབས་བླ་ན་མེད་པ་ཡིན་པས་དེ་ལྟར་
ཡོངས་སུ་མི་ཤེས་པ་མ་གྱུར་ཅིག་སྟེ་ཤེས་པར་སྨོན་ཅིང་དམ་བཅའ་བའོ། །བདུད་ལས་ལ་བདུད་ལས་ཡིན་པར་ཤེས་ནས་དེ་སྤོང་བ་ལ་ཞུགས་པའི་དྲན་པ་དང་ཤེས་རབ་ཀྱི་གཟུངས་འདི་སྒྲུབ་ཚུལ་ནི་ཐེག་ཆེན་གྱི་དགེ་བའི་བཤེས་གཉེན་

[023B] གདམས་ངག་ལ་ཉན་བཤད་བྱེད་པ་ནས་བརྩམས་ཕར་ཕྱིན་དྲུག་ལ་སློབ་པའི་བར་གྱི་བླང་དོར་རྣམས་ཐོས་པར་བྱས་ནས་ཐོས་པའི་དོན་བསམ་པ་དང་བསྒོམས་པས་ལག་ལེན་ལ་བཏབ་ནས་རྒྱལ་བས་ཇི་ལྟར་གསུངས་པ་བཞིན་དུ་ཞུགས་པ་ཉིད་ཡིན་
ཞིང། བྱེ་བྲག་བདུད་ཀྱིས་དངོས་སུ་བརྩམས་པའི་བར་གཅོད་བཟློག་པའི་ཐབས་གཙོ་བོ་ནི་རང་བཞིན་མེད་པའི་གནས་ལུགས་བསྒོམ་པ་དང། སྙིང་རྗེ་ཆེན་པོ་བསྐྱེད་པ་དང། མགོན་སྐྱབས་ཁྱད་པར་ཅན་དཀོན་མཆོག་ལ་སྐྱབས་སུ་འགྲོ་བ་སོགས་ཏེ་མདོ་
རྒྱུད་དྲི་མ་མེད་པ་ནས་གསུངས་པའི་ཐབས་ཟབ་མོ་འདི་དག་ལ་བརྟེན་པར་བྱའོ། །ལྔ་པ་ནི། བདག་གི་ཕ་རོལ་ཕྱིན་པ་དང་ལྡན་པའི་དགེ་བའི་རྩ་བ་འཇིག་རྟེན་པའམ་འཇིག་རྟེན་ལས་འདས་པ་ཡང་རུང། གང་ཅི་ཡོད་པ་དེའི་འབྲས་བུ་བླ་ན་མེད་པའི་
ཡེ་ཤེས་སུ་གྱུར་ཅིག་ཅེས་པ་སྟེ་བསྔོ་བྱའི་རྫས་བདག་གི་ཕ་རོལ་ཏུ་ཕྱིན་པ་དྲུག་གམ་ཤེར་ཕྱིན་པ་ནང་གསེས་ཀྱི་བཞིར་ཕྱེ་བས་ཕར་ཕྱིན་བཅུ་དང་ལྡན་པ་ནི་འབྲེལ་བའི་དོན་ཏེ། དེ་དང་འབྲེལ་བའི་དགེ་བའི་རྩ་བ་འཇིག་རྟེན་པའམ་གཞན་འཇིག་རྟེན་
ལས་འདས་པ་ཡིན་ཡང་རུང། གང་ཅི་ཡོད་པ་ཐམས་ཅད་དོ། །འཇིག་རྟེན་པ་དང་འཇིག་རྟེན་ལས་འདས་པའི་ཁྱད་པར་ནི། དཔལ་ལྡན་ཟླ་བས། སྦྱིན་པ་སྦྱིན་བྱ་ལེན་པོ་གཏོང་པོས་གཏོང། །འཇིག་རྟེན་འདས་པའི་ཕ་རོལ་ཕྱིན་ཞེས་བྱ། །གསུམ་པོ་དག་ལ་
ཆགས་སྐྱེས་གྱུར་པས་དེ། །འཇིག་རྟེན་པ་ཡི་ཕ་རོལ་ཕྱིན་ཞེས་བསྟན། །ཅེས་སོགས་གསུངས་པ་ལྟར་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་མ་ཟིན་པའི་སྦྱིན་སོགས་ཕར་ཕྱིན་གྱི་ཉམས་ལེན་ནི་འཇིག་རྟེན་པ་དང། ཤེས་རབ་དེས་ཟིན་པའི་ཕར་

[024A]༄༅། །ཕྱིན་གྱི་ཉམས་ལེན་རྣམས་འཇིག་རྟེན་ལས་འདས་པར་འཇོག་ལ། དེ་ལྟ་བུའི་དགེ་བའི་རྩ་བ་ཅི་ཡོད་པ་དེའི་འབྲས་བུ་བླ་ན་མེད་པའི་ཡེ་ཤེས་སུ་གྱུར་ཅིག་ཅེས་སྨོན་ཅིང་དམ་བཅའ་བ་སྟེ་བསྔོ་བའི་རྫས་དགེ་བའི་རྩ་བ་དེ་དག་
ལ་བརྟེན་ནས་བླ་ན་མེད་པའི་བྱང་ཆུབ་འཐོབ་པར་སྨོན་པའི་འདུན་པ་དང་དེ་དང་མཚུངས་ལྡན་གྱི་དྲན་པ་ཤེས་རབ་སོགས་ཐེག་ཆེན་གྱི་བསྔོ་བའི་ངོ་བོ་རྣམས་སྐབས་འདིའི་གཟུངས་སུ་འཇོག་ལ། བསྔོ་བ་དེ་ཙམ་དུ་མ་ཟད་བླ་ན་མེད་པའི་བྱང་ཆུབ་ཐོབ་པར་
འདོད་པའི་ཐེག་ཆེན་སེམས་བསྐྱེད་ཀྱང་སྐབས་འདིའི་གཟུངས་ཀྱི་ཉམས་ལེན་དུ་འཇོག་དགོས་པས་དེ་བསྐྱེད་པའི་ཐབས་ནི་གཞན་དོན་དོན་གཉེར་དང་བྱང་ཆུབ་དོན་གཉེར་ལ་བློ་སྦྱོང་བ་ཉིད་ཡིན་ནོ། །དེ་ཡང་བྱང་ཆུབ་ཀྱི་སེམས་དེ་བཅོས་ཡིན་རྒྱུད་ལ་
ཡོད་ན་ཐེག་ཆེན་གྱི་ཆོས་གཞན་གང་ལའང་མ་བསླབས་ཀྱང་གང་ཟག་དེ་ཐེག་ཆེན་པར་འགྱུར་ཞིང། དེ་མེད་ན་ཐེག་ཆེན་པར་འགྱུར་བའི་ཐབས་གཞན་གང་ཡང་མེད་ལ། བྱང་ཆུབ་ཀྱི་སེམས་དེས་མ་ཟིན་པའི་དགེ་རྩ་ལ་སྟོང་ཉིད་མངོན་
སུམ་དུ་རྟོགས་པའི་ལམ་ལྟ་བུའི་འགངས་ཇི་ཙམ་ཆེ་ཡང་ཐེག་ཆེན་གྱི་ཆོས་སུ་མི་འགྲོ་བས་རྫོགས་པའི་སངས་རྒྱས་ཀྱི་ས་བོན་གྲུང་པོ་འདི་ལ་བཅོས་མ་ཚུན་ཆད་ཀྱིས་སྦྱང་བར་བྱ་དགོས་ལ། དེས་མཚོན་རྫོགས་བྱང་གི་རྒྱུར་བསམས་
ཐག་པས་བསྔོས་པའི་དགེ་རྩ་ནི་ཆུང་དུ་ཞིག་ཡིན་ནའང་རྒྱ་མཚོའི་ཆུ་ཐིགས་རྒྱ་མཚོ་མི་ཟད་བར་དུ་མི་འཛད་པ་བཞིན་དེའི་འབྲས་བུ་ནམ་ཡང་མི་འཛད་པར་ཆུད་མི་ཟ་བ་དང་རྒྱ་ཆེར་འཕེལ་བ་ཡིན་པས་དགེ་བ་ཅི་བསགས་པ་ཐམས་ཅད་སངས་

[024B] །དྲུག་པ་ནི། བདག་གི་རྣམ་པར་གྲོལ་བ་གང་ཡིན་པ་དེས་སེམས་ཅན་ཐམས་ཅད་རྣམ་པར་ཐར་པར་གྱུར་ཅིག། འཁོར་བ་དང་མྱ་ངན་ལས་འདས་པ་ལ་བདག་གནས་པར་མ་
གྱུར་ཅིག་ཅེས་པ་སྟེ་སྟོང་ཉིད་རྟོགས་པའི་ཡེ་ཤེས་ཀྱི་ཚོགས་ལ་བྱང་ཆུབ་ཀྱི་སེམས་ལ་སོགས་པའི་བསོད་ནམས་ཀྱི་ཚོགས་རྒྱ་ཆེན་པོས་གྲོགས་བྱས་པའི་མཐུས་གཙོ་བོར་ཐམས་ཅད་མཁྱེན་པ་ལ་བར་དུ་གཅོད་པའི་ཤེས་སྒྲིབ་ཀྱི་དྲི་མ་
སེམས་ཀྱི་གནས་ལུགས་རང་བཞིན་རྣམ་དག་གི་སྟེང་དུ་ཡོད་པ་རྣམས་རིམ་གྱིས་སྦྱངས་ཏེ་མཐར་གློ་བུར་བའི་དྲི་མ་ཐམས་ཅད་རྣམ་པར་དག་པས་ཁྱད་པར་དུ་བྱས་པའི་ཆོས་ཉིད་འགོག་བདེན་དེ་ཉིད་རྣམ་པར་གྲོལ་བའམ་ཐར་པའི་ངོ་བོ་ཡིན་པས་
བདག་གི་སེམས་ཀྱི་ཆོས་ཉིད་དྲི་མ་ཐམས་ཅད་ཀྱིས་དགེ་པས་ཁྱད་པར་དུ་བྱས་པའི་རྣམ་པར་གྲོལ་བ་གང་ཡིན་པ་མངོན་དུ་བྱས་ནས་རྣམ་གྲོལ་དེས་སམ་དེའི་མཐུས་རྣམ་པར་མི་རྟོགས་ཅིང་འབད་པ་མེད་ཀྱང་སྔོན་གྱི་སྨོན་ལམ་དང་ཐུགས་རྗེའི་དབང་གིས་
གང་ལ་གང་འདུལ་གྱི་གཟུགས་སྐུའི་རོལ་པས་དངོས་སུ་ཆོས་སྟོན་པ་ལ་སོགས་པའི་འཕྲིན་ལས་ཀྱིས་སེམས་ཅན་ཐམས་ཅད་མངོན་མཐོ་དང་ངེས་ལེགས་ཀྱི་ལམ་ལ་རིམ་གྱིས་བཀྲི་པའི་སྒོ་ནས་རྣམ་པར་ཐར་པར་བྱེད་ནུས་པ་དེ་ལྟར་གྱུར་ཅིག། དེ་ལྟར་
སངས་རྒྱས་པ་ན་གནས་ལུགས་རྟོགས་པའི་ཤེས་རབ་ཀྱི་མཐུས་རང་ཉིད་དག་པ་གཉིས་ལྡན་གྱི་སྤངས་པ་ཁྱད་པར་ཅན་ཐོབ་པས་ལས་ཉོན་གྱི་དབང་གིས་རང་དབང་མེད་པ་ཉིང་མཚམས་སྦྱོར་བའི་འཁོར་བའི་མཐའ་དང། སྙིང་རྗེ་ཆེན་པོའི་མཐུས་

[025A]༄༅། །སེམས་ཅན་གྱི་དོན་འབད་མེད་དུ་བྱེད་པས་ཉན་ཐོས་ཞི་བའི་དབྱིངས་སུ་ཞུགས་པ་ལྟར་སྙིང་རྗེ་དང་སྨོན་ལམ་གྱི་དབང་གིས་སེམས་ཅན་གྱི་དོན་དུ་སྐྱེ་བ་ཆད་པའི་མྱ་ངན་ལས་འདས་པའི་མཐའ་གཉིས་ལ་བདག་གནས་པར་མ་
གྱུར་པ་དེ་ལྟར་གྱུར་ཅིག་ཅེས་སྨོན་ཅིང་དམ་བཅའ་བ་སྟེ། འདིའི་ཚིག་སྔ་མས་རང་དོན་སྤངས་རྟོགས་གཉིས་དང་གཞན་དོན་འཕྲིན་ལས་ཕུན་ཚོགས་ཀྱི་ངོ་བོ་བསྟན་ནས་ཕྱི་མས་དེ་དག་གི་བྱེད་ལས་བསྟན་པ་ཡིན་པས་སྔ་ཕྱི་གཉིས་གཟུངས་ཀྱི་སྒོ་གཅིག་
ཏུ་བྱའོ། །གཟུངས་འདི་སྒྲུབ་པའི་ཐབས་ཀྱི་ཉམས་ལེན་ནི་འཁོར་བའི་ཉེས་དམིགས་དང་གནས་ལུགས་རྟོགས་པའི་ཤེས་རབ་དང་སྙིང་རྗེ་ཆེན་པོ་ལ་སོགས་པའི་བསོད་ནམས་ཡེ་ཤེས་ཀྱི་ཚོགས་ཟུང་དུ་འབྲེལ་བ་ཡིན་པས་གཟུངས་སྔ་མ་རྣམས་ཀྱི་ཉམས་
ལེན་ལ་མ་འདུས་པ་མེད་དོ། །གསུམ་པ་ནི། ཏདྱ་ཐཱ། ཨོཾ་ཀྵ་མེ། ཀྵ་མེ། ཀྵནྟེ་ཀྵནྟེ། ད་མེ་ད་མེ། དཱནྟེ་དཱནྟེ། བྷ་དྲེ་བྷ་དྲེ། སུ་བྷ་དྲེ་སུ་བྷ་དྲེ། ཙནྡྲེ་ཙནྡྲེ། སུ་ཙནྡྲེ་སུ་ཙནྡྲེ། ཙནྡྲ་ཀི་ར་ཎེ། ཙནྡྲ་པ་ཏི། ཏེ་ཛོ་བ་ཏི། དྷརྨ་པ་ཏི། ཡ་ཤོ་པ་ཏི། བྲཏྨ་པ་ཏི་
སརྦ་ཀླེ་ཤ་བི་ཤོ་དྷ་ནི། སརྦ་ཨརྠ་སཱ་དྷ་ནི། སརྦ་ཨ་ནརྠ་པྲ་ཤ་མ་ནི། པ་ར་མ་ཨརྠསཱ་དྷ་ནི། ཀཱ་ཡ་བི་ཤོ་དྷ་ནི། ཝཱ་ཀ་བི་ཤོ་དྷ་ནི། མ་ནཿ་སཾ་ཤོ་དྷ་ནི་སཱཧཱ། ཞེས་པ་སྟེ། སྔགས་དོན་ནི། ཏདྱ་ཐཱ་ནི་འདི་ལྟ་སྟེ། ཨོཾ་ནི་གསང་སྔགས་ལྟར་ན། རྡོ་རྗེ་རྩེ་མོ་
ལས༑ ཨོཾ་ནི་ཅི་ཞིག་ཡིན་པར་བརྗོད། །མཆོག་དང་ནོར་སྟེར་དཔལ་དང་གཡང། །སྐལ་བཟང་རྣམ་པ་དང་ལྡན་ཞིང། །དམ་བཅའ་བ་དང་བཀྲ་ཤིས་དོན། །ནོར་བུ་འཛིན་པའི་སྔགས་སུ་བརྗོད། །ཅེས་གསུངས་པ་ལྟར་ཨ་ཨུ་མ་གསུམ་གྱི་མཚོན་

[025B] །ཀྵ་མེ་ཀྵ་མེ། ཀྵནྟེ་ཀྵནྟེ། ནི་བཟོད་པར་བྱ་བ་གཉིས་དང་བཟོད་པར་བྱེད་པ་གཉིས་ཏེ་བཟོད་པ། ད་
མེ་ད་མེ་ནི་དུལ་བ་གཉིས་ཏེ་སེམས་དུལ་བར་བྱེད་པའི་ཚུལ་ཁྲིམས། དཱནྟེ་དཱནྟེ་ནི་སྦྱིན་པར་བྱེད་པ་གཉིས་ཏེ་སྦྱིན་པ། བྷ་དྲེ་བྷ་དྲེ་ནི་བཟང་པོ་གཉིས་དང། སུ་བྷ་དྲེ་གཉིས་རབ་ཏུ་བཟང་པོ་གཉིས་ཏེ་བརྩོན་འགྲུས། ཙནྡྲ་གཉིས་ཟླ་བ་གཉིས། སུ་ཙནྡྲ་གཉིས་ཟླ་
བཟང་གཉིས། ཙནྡྲ་ཀི་ར་ཎེ་ཟླ་འོད་དེ་ཟླ་བས་ཚ་གདུང་སེལ་བར་བྱེད་པ་བཞིན་ཉོན་མོངས་ཀྱིས་ཡིད་གདུང་བ་སེལ་བར་བྱེད་པའི་བསམ་གཏན་ནོ། །འདི་དག་ལ་ཀྵ་མེ་དང། ཙནྡྲ་སོགས་རྟགས་མཐའ་མོ་རྟགས་ཀྱིས་བསྒྲུབས་པ་ཡན་པས་བཟོད་མ་དག་ཅེས་སོགས་
སུ་ཡང་འགྱུར་ལ། དེ་ལྟར་ན་བཟོད་པ་ལ་སོགས་པའི་ཕར་ཕྱིན་ལྔ་མ་དང་འདྲ་བའི་སྟོང་ཉིད་རྟོགས་པའི་ཤེར་ཕྱིན་ཡུམ་དང་ཟུང་དུ་འབྲེལ་དགོས་པ་བསྟན་ཏོ། །ཙནྡྲ་བ་ཏི་ཟླ་བ་ལྡན་པ། ཏེ་ཛོ་བ་ཏི་གཟི་བརྗིད་ལྡན་པ། དྷརྨ་པ་ཏི་ཆོས་ལྡན་པ་སྟེ་ཆོས་རབ་
ཏུ་འབྱེད་པའི་རྣམ་འབྱེད་ཀྱི་སྣང་བ་དང་ལྡན་པའི་ཤེར་ཕྱིན་བསྟན། ཡ་ཤོ་པ་ཏི་གྲགས་པ་དང་ལྡན་པ། པྲཧྨ་པ་ཏི་ཚངས་པ་དང་ལྡན་པ་སྟེ། དེ་གཉིས་ཀྱིས་ལྷ་ཚངས་པ་ཐབས་མཁས་ཀྱིས་ལྷ་རྣམས་ཀྱི་དོན་བྱེད་པ་དང་འདྲ་བའི་ཐབས་ཀྱི་ཕར་ཕྱིན་
བསྟན། སརྦ་ཀླེ་ཤ་བི་ཤོ་དྷ་ནི་ཉེས་པ་ཐམས་ཅད་རྣམ་པར་སྦྱོང་བ་སྟེ་སྟོབས་ཀྱི་ཕ་རོལ་ཏུ་ཕྱིན་པ། སརྦ་ཨརྠ་སཱ་དྷ་ནི་དོན་ཐམས་ཅད་གྲུབ་པ། སརྦ་ཨ་ན་རྠ་པྲ་ཤ་མ་ནི་དོན་མེད་ཐམས་ཅད་རབ་ཏུ་ཞི་བ། པ་ར་མ་ཨ་ན་སཱ་དྷ་ནི་མཆོག་གི་དོན་གྲུབ་པ་

[026A]༄༅། །སྟེ། དེ་རྣམས་ཀྱིས་སྨོན་ལམ་གྱི་ཕ་རོལ་ཏུ་ཕྱིན་པ་བསྟན། ཀཱ་ཡ་བི་ཤོ་དྷ་ནི་ལུས་རྣམ་ཕར་སྦྱོང་བ། ཝཱ་ཀ་བི་ཤོ་དྷ་ནི་ངག་རྣམ་པར་སྦྱོང་པ། མ་ནཿ་སཾ་ཤོ་དྷ་ནི་ཡིད་ཡང་དག་པར་སྤོང་པ་སྟེ། དེ་རྣམས་ཀྱིས་ཡེ་ཤེས་ཀྱི་
ཕ་རོལ་ཏུ་ཕྱིན་པ་བསྟན་ལ། སཱཧཱ་ནི་སྔགས་ཀྱི་མཐའ་རྟེན་སྔགས་དོན་མཐའ་དག་སྒྲུབ་པར་བྱེད་པ་ཡིན་ནོ། །སྔགས་དོན་དེ་རྣམས་རྗེ་བཙུན་ཏཱ་ར་ན་ཐས་གསུངས་པ་རྣམས་སོར་བཞག་པ་ཡིན་ཞིང། བཀའ་འགྱུར་བྲིས་མ་འགའ་རེར་སྔགས་ཐ་མའི་
མ་ན་ཞེས་པ་ལན་མ་ཞེས་འདི་ལས་ལྡོག་པ་ཡང་མཆིས་མོད། དེ་ལ་ཁྱད་པར་ཡོད་པ་མ་ཡིན་ཏེ། མ་ན་ཞེས་པ་ཤེས་པའམ་ཡིད་ཀྱི་སྐད་དོད་དངོས་ཡིན་ལ། ན་མ་ཞེས་པ་ཡང་ཡིད་ལ་འཇུག་སྟེ། མཛོད་རང་འགྲེལ་ལས། ཇི་ལྟར་ཞེ་ན་མིང་དང་
དབང་པོ་དང་དོན་གྱི་དབང་གིས་དོན་རྣམས་ལ་གཞོལ་བས་ན་མིང་ངོ། །ཞེས་གཟུགས་ཕུང་མ་གཏོགས་པའི་ཚོར་འདུ་འདུ་བྱེད་རྣམ་ཤེས་ཀྱི་ཕུང་པོ་བཞི་ལ་མིང་ཞེས་བརྗོད་པའི་རྒྱུ་མཚན་མིང་གི་སྐད་དོད་ན་མ་ཞེས་པ་འདུད་པའམ་གཞོལ་བ་ལ་འཇུག་
ཅིང། ཕུང་པོ་དེ་བཞི། དངོས་མིང་གི་དབང་གིས་མངོན་ལྐོག་ཐམས་ཅད་དང་ཡོད་མེད་ཐམས་ཅད་ལ་འཇུག་པ་དང། དབང་པོ་དང་དབང་དོན་གཟུགས་སོགས་ཡུལ་གྱི་དབང་གིས་མངོན་གྱུར་ལ་འཇུག་པའམ་གཞོལ་བས་ན་ཤེས་པའི་ཕུང་པོ་བཞི་
ལ་ན་མའམ་མིང་ཞེས་འཇུག་པར་བཤད་པའི་ཕྱིར་དང་གཞན་ཡང་ནཱ་ཡ་འཁྲིད་པ་དང་མ་ན་སེམས་པའམ་འཇལ་བ་ལ་འཇུག་པས་ཀྱང་ཡིད་ལ་གོ་བར་བྱ་དགོས་སོ། །དེ་ལྟར་གོང་དུ་བཤད་ཟིན་པའི་སྡུག་བསྔལ་བ་ན་བདག་གཞན་མཉམ་པ་ཉིད་

[026B] བྱང་སེམས་ཀྱི་གཟུངས་ཁྱད་པར་ཅན་མཚན་ཉིད་ཡོངས་སུ་རྫོགས་པ་ཐོབ་པ་ལ་ནི་སྔོན་དུ་ཞི་
གནས་བསྒྲུབས་ནས། དེ་ནས་ཏིང་ངེ་འཛིན་དེའི་མཐུས་སེམས་ཕྱི་རོལ་གྱི་ཡུལ་ལ་མི་གཡེང་བར་དཔྱད་འཇོག་གི་བསྒོམ་གང་ལ་ཡང་ཇི་ལྟར་འདོད་འདོད་དུ་འཇོག་ནུས་པའི་ལས་རུང་གིས་བདག་གཞན་མཉམ་པ་ཉིད་ལ་སོགས་པ་བསྒོམས་པས་
བྱང་ཆུབ་སེམས་དཔའི་གཟུངས་ཕུན་སུམ་ཚོགས་པ་འཐོབ་པར་འགྱུར་རོ། །བཞི་པ་ནི། རིགས་ཀྱི་བུ་དེ་ལྟ་ན། རིགས་ཀྱི་བུའམ་རིགས་ཀྱི་བུ་མོ་གང་ལ་ལས་སྒོ་དྲུག་པ་ཞེས་བྱ་བའི་གཟུངས་འདི་ཉིན་ལན་གསུམ་མཚན་ལན་གསུམ་དུ་བརྗོད་
ན༑ དེའི་ལས་ཀྱི་སྒྲིབ་པ་ཐམས་ཅད་བྱང་བར་གྱུར་ནས་སྐྱེ་བ་བདུན་གྱི་བར་དུ་དེས་ནི་སྐྱེ་བ་དྲན་པར་འགྱུར་རོ། །བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་འཚང་རྒྱ་བར་འགྱུར་རོ། །ཞེས་པ་སྟེ་རིགས་ཀྱི་བུ་དག་གཟུངས་དྲུག་བཤད་ཟིན་
པ་དེ་ལྟ་ཡིན་པས་ན་རིགས་ཀྱི་བུའམ་རིགས་ཀྱི་བུ་མོ་གང་ལ་ལས་སྒོ་དྲུག་པ་ཞེས་བྱ་བའི་གཟུངས་འདིའི་དོན་ཡིད་ལ་བསམ་ཞིང། སྔགས་ཀྱི་ཚིག་སྔ་དྲོ་གུང་ཕྱི་དྲོ་སྟེ་ཉིན་གྱི་དུས་གསུམ་དུ་ཁ་འདོན་དུ་བྱ་བས་ཉིན་ལན་གསུམ་དང། ཐུན་སྟོང་
ནམ་གུང་ཐོ་རངས་གསུམ་དུ་ཚུལ་དེ་ལྟར་ཁ་འདོན་བྱ་བས་མཚན་ལན་གསུམ་དུ་བརྗོད་ན་གང་ཟག་དེའི་ལས་ཀྱི་སྒྲིབ་པ་ལ་ལ་ས་བོན་རུལ་བ་ལྟར་རྣམ་སྨིན་ཡིད་མི་འོང་འབྱིན་ནུས་པའི་ཆ་ཐམས་ཅད་ཟད་པར་བྱེད་པ་དང། ལ་ལ་ཆ་འགའ་

[027A]༄༅། །ཞིག་བཅོམ་པའི་སྒོ་ནས་ཐམས་ཅད་བྱང་བར་གྱུར་ནས་སྐྱེ་བ་བདུན་གྱི་བར་དུ་གང་དུ་སྐྱེས་པའི་སྔོན་གནས་དག་གཟུངས་ཀྱི་ཕན་ཡོན་དང་ལྡན་པའི་གང་ཟག་དེས་ནི་དྲན་པའི་སྐྱེ་བ་དྲན་པར་འགྱུར་རོ། །གཟུངས་རྩ་བ་རྣམས་ཇོ་ནང་རྗེ་
བཙུན་གྱི་འགྲེལ་བར་དྲངས་པ་ལྟར་བཀོད་པ་ཡིན་པས་དེར་འདི་བཞིན་བྱུང་ལ། དཔེ་གཞན་དུ་ཕན་ཡོན་བར་འདི་མེད་པ་ཡང་སྣང་ངོ། །འདི་ལྟ་བུའི་གཟུངས་སྔགས་དང་བཟང་པོ་སྤྱོད་པ་ལ་སོགས་པའི་སྨོན་ལམ་ཁྱད་པར་ཅན་གྱི་མཐུས་སྔོན་གྱི་སྐྱེ་བ་
དྲན་པར་གསུངས་པ་དང། རིན་ཆེན་ཕྲེང་བ་ལས། ཆོས་ཀྱི་ཆེད་དང་དེ་བཞིན་དུ། །གཞུང་གི་དོན་དག་དྲན་པ་དང། །ཆོས་ཀྱི་སྦྱིན་པ་དྲི་མེད་པས། །ཚེ་རབས་དྲན་པ་ཐོབ་པར་འགྱུར། །ཞེས་ཆོས་ཀྱི་ཆེད་དུ་དཀའ་སྤྱད་བཟོད་ཅིང་གཙུག་ལག་ཁང་བྱེད་པ་
པ་དང། ཆོས་ཀྱི་ཚིག་དོན་མི་བརྗེད་པར་དྲན་པ་བྱེད་པ་དང། ཆོས་སྦྱིན་རྣམ་པར་དག་པའི་མཐུས་ཚེ་རབས་དྲན་པ་འགྱུར་པར་གསུངས་པ་དང། འཇམ་དཔལ་རྩ་རྒྱུད་ལས། མཆོད་རྟེན་འབུམ་བྱས་ན་དབང་པོ་ཤིན་ཏུ་གསལ་བ་དང། ཐོས་པ་འཛིན་
པ་དང་སྐྱེ་བ་དྲན་པར་འགྱུར་པར་གསུངས་པ་སོགས་ཀྱི་སྔོན་གནས་རྗེས་དྲན་ལ་བསྒོམ་པའི་འབད་རྩོལ་ལ་མི་བལྟོས་པར་རང་གི་ངང་གིས་འཐོབ་པར་འགྱུར་བ་ཡོད་ཀྱང་དེ་ལྟ་བུ་ལས་ལས་སྐྱེས་པ་ཡིན་གྱི་སྐྱེས་ཐོབ་མ་ཡིན་ཏེ། སྐྱེས་ཐོབ་ནི་ལྷ་ལྟ་བུར་སྐྱེས་པ་
ཙམ་གྱིས་རྟེན་དེ་ལ་ངེས་པར་རྫུ་འཕྲུལ་སོགས་འབྱུང་བ་དེ་ལྟ་བུ་ཞིག་ལ་འཇོག་ལ། མིར་སྐྱེ་བ་བླངས་པ་ཙམ་གྱིས་རྫུ་འཕྲུལ་སོགས་འབྱུང་བ་དེ་ལྟ་བུ་མ་ཡིན་པའི་ཕྱིར་རོ། །དེ་དག་གིས་གནས་སྐབས་ཀྱི་ཕན་ཡོན་བསྟན་ནས་མཐར་ཐུག་གི་ཕན་

[027B]
འདག་པ་དང་སྐྱེ་བ་དྲན་པ་དང་བྱང་ཆུབ་འཐོབ་པ་གསུམ་མོ། །གཞན་ཡང་མཁས་མཆོག་དབྱིག་གཉེན་ཞབས་ཀྱི་འགྲེལ་པར། གཟུངས་དང་པོས་འཁོར་བར་འཁོར་བ་ན་སྡུག་བསྔལ་སྲབ་མོར་འགྱུར་ཞིང། དེས་ཡོངས་སུ་གཏུགས་པར་མི་འགྱུར་པ་དང། གཟུངས་
གཉིས་པས་ཟད་མི་ཤེས་པ་དང་རྒྱ་ཆེ་བའི་འཇིག་རྟེན་པའི་ཕུན་ཚོགས་འཐོབ་པར་འགྱུར་ཞིང། སེམས་ཅན་ཚད་མེད་པ་སྨིན་པར་བྱེད་པ་དང། གཟུངས་གསུམ་པས་དགེ་བའི་རྩ་བ་ནས་རྣམས་མྱུར་དུ་སྡུད་ཅིང། དགེ་བ་ལ་དགའ་བ་དང་མོས་པར་འགྱུར་བ་
དང། གཟུངས་བཞི་པས་བདུད་ཀྱི་ལས་བྱུང་བ་རྣམས་ཁོང་དུ་ཆུད་ནས་དྲང་དུ་མ་བླངས་པས་ཞི་ཞིང་མཐར་ཤིན་ཏུ་ཕྲ་བའང་མེད་པར་འགྱུར་བ་དང། གཟུངས་ལྔ་པས་ཚོགས་མྱུར་དུ་རྫོགས་ཤིང་ཐམས་ཅད་མཁྱེན་པ་མྱུར་དུ་འཐོབ་པ་དང། །
གཟུངས་དྲུག་པས་འཇིག་རྟེན་ཇི་ཙམ་པ་དང་སེམས་ཅན་ཇི་སྙེད་དུ་ཡོད་པ་དེ་སྙེད་དུ་སེམས་ཅན་དེ་ཐམས་ཅད་ཀྱི་དོན་བྱེད་པས་གནས་པ་རྣམས་བྱེད་པར་གསུངས་སོ། །ཇོ་ནང་རྗེ་བཙུན་གྱི་འགྲེལ་པར། གཟུངས་འདི་སྔགས་ལུགས་སུ་འགྲེལ་ན་གླིང་
བཞིའི་གནས་བསྟན་པས་གཞལ་ཡས་ཁང་དང། ཆོས་སྟོན་པ་བོས་དཀྱིལ་འཁོར་གྱི་གཙོ་བོ་དང། གཟུངས་སྒོ་དང་པོ་མཉམ་ཉིད་དུ་རྟོགས་པའི་ཤེས་རབ་བསྟན་པས་འཇམ་དཔལ་དང། གཉིས་པ་བདེ་བ་གཞན་ལ་བྱིན་པའི་སྙིང་རྗེས་སྤྱན་

[028A]༄༅། །རས་གཟིགས་དང། གསུམ་བ་བཤགས་པའམ་འཐོལ་ཚངས་སུ་བྱེད་པས་ཚངས་པ་དང། བཞི་པ་བདུད་ལས་སྤོངས་པས་ཕྱག་ན་རྡོ་རྗེ་དང། ལྔ་པ་ཚོགས་བསགས་པའི་སྒོས་ནོར་བུའི་རིགས་འཕགས་པ་ཛམྦྷ་ལ་དང། དྲུག་པ་མྱ་
ངན་ལས་འདས་པའི་མཐའ་ལ་མི་གནས་པའི་སྒོས་རིགས་དང་ཕྱུགས་དང་རྩ་འཇིང་སྟེ་གཉེན་གྱི་ཕྱོགས་དར་བ་བྱེད་ཅིང། ཕ་རོལ་གཞོམ་པའི་གནོད་སྦྱིན་ལྔས་རྩེན་རྣམས་དང། ཥཊ་མུ་ཁི་སྟེ་སྒོ་དྲུག་ཅེས་པས་གཤིན་རྗེ་གཤེད་བསྟན་ནས་དེ་དག་དང་
བྱ་རྒྱུད་གསང་བ་སྤྱིའི་ཆོ་ག་ལ་བརྟེན་ནས་ལྷ་དེ་དག་གི་ཕྱིའི་སྣམ་བུ་ལ་ཕྱོགས་སྐྱོང་བཅུ་དང་སྒོ་བཞིར་རྒྱལ་ཆེན་བཀོད་པའི་དཀྱིལ་འཁོར་དང། གཟུངས་སྔགས་ལའང་ཕར་ཕྱིན་དྲུག་གི་སྔགས་དཀྱིལ་འཁོར་གྱི་གཙོ་བོ་ཤཱཀྱ་ཐུབ་པ་དང། ཡ་ཤོ་ལྔས་
རྩེན། པྲཧྨ་ཚངས་པ། ཀླེ་ཤ་བི་ཤོ་དྷ་ནི་ཉོན་མོངས་འཇོམས་པ་འཇམ་དཔལ། ཨརྠ་ནི་གཞན་དོན་སྒྲུབ་པ་སྙིང་རྗེ་སྟེ་སྤྱན་རས་གཟིགས། ཨན་རྠ་ནི་དོན་མེད་དེ་བར་ཆད་སེལ་བ་ཕྱག་རྡོར། པར་མ་ནི་འདོད་དོན་མཆོག་སྒྲུབ་པའི་ཛམྦྷ་ལ་དང། ཀཱ་ཡ་སོགས་
ཐུན་མོང་གི་སྔགས་ཡིན་པར་མཛད་ནས་བྱ་རྒྱུད་དེ་བཞིན་གཤེགས་རིགས་ཀྱི་ཆོ་ག་སྦྱར་བར་གསུངས་ཏེ། འདི་དག་སློབ་དཔོན་དབྱིག་གཉེན་གྱི་འགྲེལ་པར་མི་གསལ་ཡང་མཛད་བྱང་དུ་སློབ་དཔོན་དབྱིག་གཉེན་གྱི་འཕྲལ་བ་དང་བླ་མའི་མན་ངག་གི་ཡི་
གེ་རྣམས་དང་རང་གི་བློ་མཐུ་གསུམ་ལས་ཇི་ལྟར་རིགས་པར་བཀྲལ་བར་གསུངས་པས་བླ་མའི་གསུང་ལས་བརྒྱུད་པ་ཞིག་ཡིན་པར་མངོན་པ། དེ་ལྟ་བུའི་གཟུངས་སྒྲུབ་ཚུལ་གྱི་ཡི་གེ་སོགས་ནི་སྔོན་ཆད་གསལ་བ་ཞིག་མ་མཐོང་ངོ། །གསུམ་པ་

[028B] བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས། བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་དང། གནས་གཙང་མའི་རིས་ཀྱི་ལྷའི་བུ་དེ་དག་ཡི་རངས་ཏེ། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །ཞེས་པ་སྟེ། འོག་
མིན་ཆེན་པོའི་རྟེན་ཅན་གྱི་ལྷ་རྣམས་ཐེག་ཆེན་འཕགས་པ་ཤ་སྟག་ཡིན་པ་གོང་དུ་བཤད་ཟིན་པ་ལྟར་ཡིན་ནའང་འཁོར་གྱི་གཙོ་ཕལ་ཡོད་པས། སེམས་དཔའ་ཆེན་པོ་ཞེས་པ་འཁོར་གྱི་གཙོ་བོ་དང་གཙང་རིས་ཀྱི་ལྷའི་བུ་ཞེས་པ་འཁོར་ཕལ་པ་ཡིན་ལ་
གཞན་ནི་གོ་སླའོ། །གཟུངས་འདི་ལ་འགྱུར་བྱང་མ་བཀོད་འདུག་ཀྱང། བུ་སྟོན་ཐམས་ཅད་མཁྱེན་པའི་ཆོས་འབྱུང་དུ་སྒོ་མཐའ་ཡས་པར་སྒྲུབ་པའི་གཟུངས་ཤློ་ཀ་ཉིས་བརྒྱ་དྲུག་ཅུ། སྒོ་དྲུག་པའི་གཟུངས་ཤློ་ཀ་བཅོ་བརྒྱད། རྣམ་པར་མི་རྟོག་པ་ལ་འཇུག་པའི་
གཟུངས་ཤློ་ཀ་བརྒྱ་ཉི་ཤུ་རྩ་གཅིག་དཔལ་བརྩེགས་ཀྱི་འགྱུར། ཞེས་གསུངས་པས་གཟུངས་དེ་གསུམ་ག་ལོ་ཙཱ་བ་དེ་ཉིད་ཀྱིས་དཀྱུས་གཅིག་ཏུ་བསྒྱུར་ནས་རེ་རེ་བཞིན་འགྱུར་བྱང་མ་བཀོད་པར་ཐ་མ་ལ་བཀོད་པ་ཡིན་ནམ་དབྱད་པར་བྱ་ལ། དེ་ལྟར་སྨོས་
ཟིན་པ་ལྟར་གྱི་ཕན་ཡོན་ཚད་མེད་པ་སྟེར་བར་བྱེད་པའི་གཟུངས་དྲུག་བརྗོད་བྱར་སྟོན་པའི་རྒྱལ་བའི་བཀའ་དྲི་མ་མེད་པ་ཚིག་དོན་ཟབ་ཅིང་རྒྱ་ཆེ་བ་འདི་ལྟ་བུ་ལ་ཐོས་བསམ་སྒོམ་པས་ཞུགས་ནས་རང་གཞན་སྨིན་གྲོལ་གྱི་ལམ་བཟང་པོར་བཀྲི་བའི་ཐབས་
ཚུལ་ལ་འབད་པར་བྱའོ། །སྨྲས་པ། དག་པ་འདུས་མ་བྱས་ཁམས་དོན་དམ་ཆོས། །མཐའ་བྲལ་ཀུན་ཏུ་གསལ་བ་ལ་འཕགས་པའི། །ཡེ་ཤེས་ཉི་མ་ཆེ་ལས་སྒྲོས་པའི་འོད། །དུས་གསུམ་རྗེན་པར་གསལ་བྱེད་རྒྱལ་བའི་བཀའ། །མ་ལ་ཡ་

[029A]༄༅། །འོངས་དྲི་བཞོན་དར་བའི་ཤུགས། །ཇི་སྙེད་བུ་གར་ཞུགས་ཀྱང་མི་འཛད་བཞིན། །ལུས་ཅན་དབང་པོའི་གྲངས་དང་མཉམ་སོང་ཡང། །ཟད་མེད་ཆོས་ཀྱི་ཕུང་པོའི་སྙིང་པོ་ལས། །ཐབས་ཤེས་ལམ་གྱི་རང་གཟུགས་ཡོངས་རྫོགས་པའི།།
གཟུངས་མཆོག་རྣམ་པ་དྲུག་གི་མཛེས་སྡུག་ཆ། །རང་འདྲ་ཤར་བའི་དྭངས་ཤེལ་ཨཱད་རཤ། །རྣམ་འབྱེད་བྱེ་དོར་མཐུ་ཡིས་ལྷང་དེར་གསལ། །དེ་ལྟར་ཀུན་ཏུ་དོན་ཡོད་དགེ་བའི་མཐུ། །ཟླ་ཤེལ་ག་བུར་འཛག་པའི་རྗེས་འགྲོ་ཡིས། །བདེན་གཉིས་ཆོས་ཀུན་
མངོན་པར་བྱང་ཆུབ་པའི། །བླ་མེད་སྐུ་བཞིའི་དབང་ཕྱུག་མྱུར་འཐོབ་ཤོག་ཟབ་དོན་མ་ལུས་ཁོང་དུ་ཆུད་ཅིང་བཟོད། །མཆོག་ཐུན་དངོས་གྲུབ་ཡོངས་སྟེར་གསང་བའི་སྔགས། །མཐའ་ཡས་ཆོས་ཀྱི་ཚིག་དོན་མི་བརྗེད་གཟུངས། །གྲུབ་ནས་རང་གཞན་
སྨིན་གྲོལ་རྫོགས་གྱུར་ཅིག་ཅེས་འཕགས་པ་སྒོ་དྲུག་པ་ཞེས་བྱ་བའི་གཟུངས་ཀྱི་རྣམ་པར་བཤད་པ་འཛད་མེད་ཡོན་ཏན་ནོར་བུའི་གཏེར་མཛོད་ཅེས་བྱ་བ་འདི་ནི། བསྟན་འགྲོའི་དཔལ་མཆོག་ཆེན་པོ་རྗེ་བཙུན་དམ་པ་མཆོག་གི་སྤྲུལ་པའི་སྐུ་རིན་པོ་
ཆེ་ནས་མངགས་པར་མཛད་པའི་མི་སྣ་ནོ་ཡོན་ཆོས་རྗེས་གཟུངས་འདི་ཁལ་ཁའི་ཡུལ་གྲུར་ཚོགས་པའི་ཞལ་འདོན་དུ་གནང་བའི་དར་སོ་ཆེ་བར་བརྟེན་དགོས་ཞེས་བསྐུལ་མ་བྱུང་བའི་ངོར་ཀུན་མཁྱེན་གཉིས་པ་དབྱིག་གཉེན་ཞབས་ཀྱིས་མཛད་པའི་སྒོ་དྲུག་
པའི་གཟུངས་འགྲེལ་ཉུང་དུ་ཞིག་འདུག་པ་དང། ཇོ་ནང་རྗེ་བཙུན་ཏཱ་ར་ནཱ་ཐས་མཛད་པའི་འགྲེལ་པ་བཅས་ལ་གཞིགས་ནས་ཤཱཀྱའི་དགེ་སློང་ཆོས་སྨྲ་བ་བློ་བཟང་བསྐལ་བཟང་རྒྱ་མཚོས་རང་བྱུང་འཕགས་པའི་གཞལ་མེད་ཁང་པོ་ཏ་ལར་སྦྱར་བའི་ཡི་གེ་བ་ནི་

[029B]།

[001A]
༄༅།  །བསངས་མཆོད་ཀྱི་རིམ་པ་ཕྱོགས་གཅིག་ཏུ་བཀོད་པ་བཞུགས་སོ། །།

[001B] །གདོད་ནས་སྐྱེ་འགག་བྲལ་བ་སེམས་ཀྱི་གཤིས། །གློ་བུར་ཉེས་པའི་དྲི་ཚོགས་རྒྱང་བསྲིངས་ནས། །སྐུ་གསུམ་འགྲོ་བ་སྒྲོལ་བའི་འཕྲིན་ལས་མཐའ། །ཚད་མེད་བླ་མ་ལྷ་ཡིས་རྟག་ཏུ་སྐྱོངས།  །འདིར་
བླ་མ་ཡི་དམ་ཆོས་སྲུང་རྣམས་དང་ཁྱད་པར་གནས་ཆེན་གངས་དཀར་སྤུན་གསུམ་དུ་གྲགས་པའི་དཔའ་བོ་མཁའ་འགྲོ་གནས་བདག་གཞི་བདག་སོགས་ལ་བསངས་ཀྱི་མཆོད་པ་ཇི་ལྟར་བྱ་ཚུལ་ནི། དྲི་བཟང་གི་སྨན་སྤོས་ལ་སོགས་པའི་བསངས་དུད་སྦྱར་བ་ལ་སྔགས་
དྲུག་དང་ཕྱག་རྒྱ་དྲུག་གི་སྒོ་ནས་འཛད་མི་ཤེས་པའི་འདོད་ཡོན་སྣ་ཚོགས་ཀྱི་སྤྲིན་ཕུང་ཕྱོགས་ཐམས་ཅད་དུ་ཁྱབ་བསམ་གྲོན་རྣམས་དགྱེས་དགུ་སྐྱེད་ནུས་པར་བྱིན་གྱིས་བརླབས་ལ་འདི་སྐད་བརྗོད་དོ།  །ཀྱཻ༑ རྣམ་དག་བདེ་བ་ཆེན་པོའི་ཕོ་བྲང་
ནས༑ ༑རྩ་བའི་བླ་མ་ཁྱབ་བདག་རྡོ་རྗེ་འཛིན། །དངོས་བརྒྱུད་ཡོངས་འཛིན་བགྲང་ཡས་འཁོར་དང་བཅས། །ཐོགས་མེད་རྫུ་འཕྲུལ་ཤུགས་ཀྱིས་གནས་འདིར་གཤེགས། །སྲིད་དང་ཞི་བའི་ཆོས་ཀུན་རྗེས་སོང་བའི།།

[002A] །བརྗོད་བྲལ་རང་གི་རིག་པའི་ཡེ་ཤེས་ཆེ། །དཀྱིལ་འཁོར་རྟེན་དང་བརྟེན་པར་མངོན་བཞེངས་པའི། །ཡི་དམ་རྒྱལ་བ་མ་ལུས་གནས་འདིར་གཤེགས། །རང་སྣང་རྡོ་རྗེའི་ཕོ་བྲང་ཕྱོགས་ལྷུང་
དང། །བྲལ་ཡང་འགྲོ་ངོར་འཛམ་གླིང་ཆུང་དུ་འདིའི། །གནས་ཡུལ་དུར་ཁྲོད་ལ་གནས་དཔའ་བོ་དང། །མཁའ་འགྲོ་སྲུང་མའི་ཚོགས་རྣམས་གཤེགས་སུ་གསོལ། །འོད་གསལ་གཉུག་མ་དག་པའི་ངོ་བོ་གང། །
སྣ་ཚོགས་འདུ་བྱེད་ཀྱིས་བསྐུལ་འཕྲུལ་འཁོར་ལས། །ལྷ་སོགས་སྡེ་ཚན་བརྒྱད་ཀྱི་གཟུགས་སྣང་བའི། །འཇིག་རྟེན་དྲེགས་པ་མ་ལུས་གནས་འདིར་གཤེགས། །ཁྱད་པར་མཐོ་བརྟན་གངས་དཀར་རི་བོ་ལ། །
གནས་པའི་དཔའ་བོ་མཁའ་འགྲོ་དམ་ཅན་ཚོགས། །སྔོན་རབས་སྲིད་པའི་ལྷ་ཀླུ་ལ་སོགས་པའི། །མཆོག་དམན་མགྲོན་རིགས་མ་ལུས་གནས་འདིར་གཤེགས། །མདུན་དུ་ཏིང་འཛིན་ལས་གྲུབ་གཞལ་

[002B] །བཀོད་མཛེས་ཡིད་ཀྱི་བརྟན་པ་འཕྲོག་བྱེད་དབུས། །པད་མ་ཉི་ཟླ་ལ་སོགས་གདན་གྱི་སྟེང། །དགྱེས་ཞལ་ཉ་རྒྱས་ཟླ་ལྟར་དངོམ་པར་མཛོད། །འདིར་གཤེགས་མགྲོན་རྣམས་དགྱེས་པ་སྤེལ་སླད་དུ། །རིན་ཆེན་
ཡོལ་གོར་གཏམས་པའི་ཨ་མྲྀ་ཏ། །སྣ་ཚོགས་བཏུང་བའི་རྒྱ་མཚོ་རླབས་ཀྱི་འཕྲེང། །མཁའ་ལ་ཆུ་འཛིན་ལྟ་བུར་གཡོ་བ་དང། །ལྷ་རྫས་མེ་ཏོག་སིལ་མ་ཆར་བཞིན་དུ། །འབེབས་ཤིང་ངོ་མཚར་ཆུ་སྐྱེས་མགོ་ལྕོགས་ལྡེམ།།
ཕྱོགས་བྲལ་ལྷ་ལམ་ཀུན་ནས་འགེངས་བཟོད་པའི། །དྲི་ཞིམ་བདུག་པ་བསྲེགས་པའི་སྤོས་ངད་དང། །མུན་པའི་གོ་སྐབས་ནམ་ཡང་མིང་གི་མཐར། །ཟད་བྱེད་མར་མེའི་སྣང་བ་ཉི་ལྟར་ལྷམ། །ག་བུར་གུར་ཀུམ་ཛཱ་ཏི་ལ་
སོགས་པའི། །སྨན་སྣ་སྦྱར་བྱུང་དྲི་ཡི་བྱུག་རྫས་དང། །མྱངས་པས་བདེ་བ་སྟེར་བྱེད་རོ་བརྒྱའི་ཟས། །ཁ་དོག་དྲི་དབྱིབས་ཀུན་ཚོགས་གཏོར་མའི་རི། །གདངས་སྙན་དྲུག་ལྡན་སྐྱེས་བུའི་གླུ་དབྱངས་དང། །སྣ་ཚོགས་
རོལ་མོ་ལས་བྱུང་སྒྲ་ཡི་ཚོགས། །ཀུན་དགའ་སྟེར་བྱེད་འདོད་ཡོན་ལྷ་མོ་ནི། །སྐབས་གསུམ་ལུས་ཕྲའི་འགྱུར་བ་སྟོང་དུ་སྒེག་གཞན་ཡང་སྦྱན་གཟིགས་མཐུན་པའི་དམ་རྫས་སོགས། །མ་ཚང་མེད་པས་རྟག་ཏུ་
མཉེས་གྱུར་ཅིག་ཙན་དན་དཀར་དམར་ལྷ་ཤུག་ཨ་ཀར་སོགས། །དྲི་ཞིམ་ཤིང་དང་སྨན་སྣ་བསྲེགས་པའི་དུད། །རྣམ་པ་འདོད་ཡོན་རྒྱ་མཚོར་བྱིན་བརླབས་པའི། །བསངས་ཀྱི་མཆོད་པས་ལྷག་པར་མཉེས་

[003A]༄༅། །གྱུར་ཅིག་འོག་མིན་འཁོར་ལོའི་དབང་ཕྱུག་རྡོ་རྗེ་འཆང། །མི་མཇེད་ཞིང་གི་མགོན་པོ་ཟས་གཙང་སྲས། །ཕྱོགས་བཅུའི་བདེ་གཤེགས་རྒྱལ་བའི་མྱུ་གུ་དང། །ཉན་རང་དགེ་འདུན་དཀོན་
མཆོག་མ་ལུས་བསངས། །འཕགས་ཡུལ་ཤིང་རྟ་ཆེ་སོགས་པཎ་གྲུབ་དང། །འཇམ་དཔལ་རྡོ་རྗེ་བློ་བཟང་གྲགས་པ་སོགས། །གངས་ཅན་ས་ཡི་ཐིག་ལེ་མཛེས་བྱེད་པའི། །དངོས་དང་བརྒྱུད་པའི་བླ་མ་ཐམས་ཅད་
བསངས། །རྒྱུད་རྒྱལ་མཐར་ཐུག་གསང་བ་འདུས་པའི་ལྷ། །འཇིགས་མཛད་རྡོ་རྗེ་འཁོར་ལོ་སྡོམ་པ་སོགས། །རྣམ་མང་རྒྱུད་སྡེ་བཞི་དང་འབྲེལ་བ་ཡི། །ཡི་དམ་ཞི་དང་ཁྲོ་བོ་མ་ལུས་བསངས། །དཔལ་ལྡན་ནག་པོ་ཆེན་པོ་
ཕྱག་བཞི་དྲུག་ལས་ཀྱི་གཤིན་རྗེ་སྲིད་གསུམ་བདག་མོ་ཆེ། །གུར་མགོན་ཞལ་བཞི་རྣམ་སྲས་བེག་ཙེ་དང། །བསེ་ཁྲབ་སྐུ་ལྔ་ལ་སོགས་བསྟན་སྲུང་བསངས། །འཛམ་གླིང་སྤྱི་དང་རྒྱ་གར་རྒྱ་ནག་ཧོར། །གངས་ཅན་སྐོར་
གསུམ་རུ་བཞི་སྒང་དྲུག་གི་གནས་ཡུལ་རི་མཚོ་ཆུ་བྲག་རྩི་ཤིང་གི་བདག་སོགས་དྲེགས་པ་སྡེ་བརྒྱད་མ་ལུས་བསངས། །ཁྱད་པར་སྲིད་པ་སྔོན་གྱི་ཐོག་མ་ནས། །ཆགས་པའི་གངས་དཀར་ས་འཛིན་དབང་པོའི་
ཟླ༑ ༑གནས་མཆོག་འདིར་གནས་དཔའ་བོ་མཁའ་འགྲོ་དང། །སྲུང་མ་མཆོད་འོས་མགྲོན་གྱི་ཚོགས་རྣམས་བསངས། །གངས་དཀར་སྤུན་གསུམ་ཞེས་གྲགས་ས་ཕྱོགས་འདིའི། །རི་བོ་གཡའ་བྲག་སྤང་གསིང་

[003B] །མེ་ཏོག་རྩི་བཅུད་ལ་དབང་ལྷ་ཀླུ་བདུད། །བཙུན་སོགས་དྲེགས་པ་རྗེ་འཁོར་མ་ལུས་བསངས། །ཕྱོགས་འདིའི་འབབ་ལྡན་ཆུ་བོ་ཆུ་ཕྲན་དང། །ཆུ་མིག་ལྟེང་ཀ་མཚོ་དང་མཚེའུ་སོགས། །གནས་པའི་ཀླུ་དང་མཚོ་སྨན་ལ་སོགས་པ། །མ་
ལུས་འདོད་དགུར་སྤེལ་བའི་དུད་པས་བསངས། །མདོར་ན་ཡུལ་ཕྱོགས་དགོན་གྲོང་འདི་དག་ཏུ། །གནས་དང་གདོང་གྲོགས་མཛད་པའི་ལྷ་སྲུང་ཚོགས། །དཔའ་བོ་མཁའ་འགྲོ་འཇིག་རྟེན་དྲེགས་པ་ཅན། །ཇི་སྙེད་འདོད་དགུར་སྤེལ་བའི་དུད་པས་བསངས། །ཆོས་
ཀྱི་རྒྱུད་དང་ཕ་མེས་རྒྱུད་ཀྱི་ལྷ། །ཕོ་ལྷ་མོ་ལྷ་ཞང་ལྷ་ལ་སོགས་པ། །འགོ་ཞིང་མགོན་དང་རྒྱབ་རྟེན་གྲོགས་མཛད་པའི། །དམ་ཚིག་ཅན་གྱི་ལྷ་སྲུང་མ་ལུས་བསངས། །དེ་ལྟར་བསངས་མཆོད་ནམ་མཁའ་མཛོད་ཀྱི་སྒོ། །ཕྱེ་ནས་འདོད་ཡོན་མཁོ་དགུའི་
མཆོད་པ་ཡིས། །མགྲོན་རྣམས་ཟག་མེད་བདེ་བས་དགྱེས་སྐོང་ཞིང། །ཉམས་ཆགས་མི་གཙང་མ་ལུས་བྱང་གྱུར་ཅིག་གདོད་ནས་སྐྱེ་འགག་བྲལ་བ་དོན་གྱི་གཤིས། །འཁོར་གསུམ་རང་བཞིན་དམིགས་སུ་མེད་ན་ཡང། །ཐ་སྙད་བློ་ངོར་འགལ་འཁྲུལ་
ནོངས་པའི་ཚོགས། །བཤགས་སོ་དེང་འདིར་དག་པར་མཛད་དུ་གསོལ། །མགྲོན་རྣམས་མཐུ་སྟོབས་ཉི་མ་བརྒྱ་ཡི་གཟི། །འབར་བས་སྣོད་བཅུད་དཀྱིལ་འཁོར་ཀུན་ཁྱབ་སྟེ། །ལེགས་ཚོགས་ཕྱག་ཡང་པད་མོ་གསར་པའི་ཁ། །ཆེས་ཆེར་རྒྱས་པའི་ཚལ་
དུ་སྒྲུབ་པར་མཛོད། །ཕྱོགས་བཅུའི་དཀོན་མཆོག་རིན་ཆེན་ལས་འོངས་པའི། །བྱིན་རླབས་འདོད་དགུ་གཞི་འདིར་འཇོབ་དང། །མི་ནོར་ཕྱུགས་ཀྱི་དཔལ་འབྱོར་ཚེ་བསོད་སོགས། །སྲིད་པའི་ཡོན་ཏན་ཕྱྭ་དང་གཡང་དུ་ཁུག་སྔོན་བསགས་མི་དགེ་

[004A]༄༅། །ཧ་ལ་བརྩེགས་པའི་དུག་འབྲས་བུར་སྨིན་པའི་སྒོ་གསུམ་སྡུག་བསྔལ་རྣམས། །བྱིན་མཐུ་སྨན་མཆོག་རྣམ་པར་རྒྱལ་བ་ཡིས། །མིང་གི་ལྷག་མ་ཙམ་དུ་ཞི་བར་མཛོད། །བསོད་ནམས་འཛད་མོད་གཏེར་བུམ་བཟང་
པོ་ལས། །ཚེ་དཔལ་ལོངས་སྤྱོད་ཅི་བསམ་དོན་གྱི་ཆར། །ཕབ་པས་རེ་བ་ཡོངས་གང་ལུང་རྟོགས་ཀྱི། །ཡོན་ཏན་དགའ་པས་རྟག་ཏུ་ཚིམ་པར་མཛོད། །ཁབ་ལེན་རྡོ་བོའི་ནུས་པས་ལྕགས་ཀྱི་ཕྱེ། །འབད་མེད་འདྲེན་པའི་དཔེ་ཟླ་གཉིས་པ་བཞིན། །མི་
དང་མི་མིན་ཅི་འདོད་དངོས་པོ་ཀུན། །དམ་ཆོས་སྒྲུབ་པའི་གྲོགས་སུ་ཁུགས་པར་མཛོད། །མཉམ་མེད་རྒྱལ་བའི་བསྟན་པ་པ་ཤིག་པ་དང། །ལུས་ཅན་བདེ་བ་འཕྲོག་བྱེད་ནག་ཕྱོགས་སྡེ། །རྣལ་འབྱོར་བདག་ཅག་ལ་འཚེ་དགྲ་དང་བགེགས། །གང་
འཚམ་ཆད་པས་གཅོད་པའི་ཕྲིན་ལས་མཛོད། །གསེར་མདོག་འོད་ཀྱི་དྲ་བ་འབུམ་འགྱེད་པའི། །ཞྭ་སེར་བསྟན་མཆོག་རིན་ཆེན་དབང་གི་རྒྱལ། །བཤད་དང་སྒྲུབ་པའི་རྒྱལ་མཚན་རྩེར་བཀོད་ནས། །འཛམ་གླིང་ཡོངས་ཀྱི་དཔལ་དུ་འབར་བར་མཛོད། །
མཉམ་མེད་དགའ་ལྡན་རིང་ལུགས་རྗེས་ཞུགས་པའི། །གངས་དཀར་ཡུལ་ལྗོངས་མཛེས་རྒྱན་ཆོས་ཀྱི་གླིང། །བསླབ་གསུམ་བྱ་བ་ཡར་ངོ་དང་འགྲོགས་པའི། །དགུང་ཟླའི་འཕེལ་བ་ཇི་བཞིན་རྒྱས་པར་མཛོད། །རྒྱ་ཧོར་བོད་དང་སྒང་དྲུག་ཡངས་པའི་ལྗོངས། །
ཁྱད་པར་ཕྱོགས་འདིར་དཀར་མིན་ལས་ཀྱི་འབྲས། །ནད་མུག་རྒུད་པ་མཐའ་དག་རྒྱང་བསྲིངས་ནས། །བཀྲ་ཤིས་སྣོད་བཅུད་ཀུན་ལ་ཁྱབ་པར་མཛོད། །རྣལ་འབྱོར་བདག་ཅག་བལྟོས་པར་བཅས་པ་ཡི། །ནད་གདོན་ཉེར་འཚེམ་ལུས་ཞི་བ་དང། །

[004B] །རིང་མིན་སངས་རྒྱས་འཐོབ་པའི་འཕྲིན་ལས་མཛོད།  །དེ་ལྟར་བསངས་དང་ནོངས་བཤགས་འཕྲིན་བཅོལ་རྣམས་བྱས་པའི་རྗེས་ཆོག་བཟོད་གསོལ་དང་སྨོན་ལམ་ཤིས་བརྗོད་སོགས་སྤྱི་ལྟར་བྱའོ། །ཞེས་མདོ་ཁམས་སྨད་ཀྱི་སའི་ཆ་གངས་
དཀར་སྤུན་གསུམ་དུ་གྲགས་པའི་གནས་ཆེན་གྱི་དཔའ་བོ་མཁའ་འགྲོ་ལྷ་ཀླུ་སོགས་དང། གཞན་ཡང་ཡི་དམ་ཆོས་སྲུང་སོགས་མགྲོན་རིགས་རྣམས་ལ་བསངས་མཆོད་བྱ་ཚུལ་ཞིག་དགོས་ཞེས་དགའ་ལྡན་གངས་དཀར་གླིང་བླ་མ་སྔགས་རམས་པ་སྨོན་ལམ་རྒྱ་མཚོ་དང་གྲ་ས་ཕན་ཚུན་གྱི་གངས་གླིང་གྲ་རྒྱུན་
བཅས་ནས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།མཁྱེན་བརྩེའི་ཏེ་སེ་མཐོ་བརྟན་ལས་འོངས་པའི། །བྱིན་རླབས་དག་བྱེད་གསར་པའི་ཁྲུས་ཆབ་ཀྱིས། །ཉེས་ཀུན་སེལ་བྱེད་བླ་མ་ཡི་དམ་ལ། །འདུད་དོ་སྒྲིབ་ཚོགས་ཞི་
པའི་དངོས་གྲུབ་སྩོལ།  །འདིར་ཡུལ་ལྷ་གཞི་བདག་སོགས་ལ་བསངས་མཆོད་བྱ་བའི་ཚུལ་ནི། བསངས་རྫས་ལེགས་པར་ཚོགས་པའི་དུད་སྤྲིན་དང་མཆོད་གཏོར་སོགས་བཤམས་པ་ལ། རང་ཉིད་རྣལ་འབྱོར་དང་ལྡན་པས་སྔགས་དྲུག་དང་ཕྱག་རྒྱ་དྲུག་གི་སྒོ་ནས་བྱིན་གྱིས་བརླབ་པར་བྱ་ཞིང་
བསྡུ་ན༑  ཨོཾ་སརྦ་བིད་པཱུ་ར་པཱུ་ར་སུ་ར་སུ་ར་ཨཱ་བརྟ་ཡ་ཨཱ་བརྟ་ཡ་ཧོཿ་བཛྲ་སྤར་ཎ་ཁཾ།  ཞེས་པ་ལན་གསུམ་བརྗོད་པས་མཆོག་དམན་གྱི་མགྲོན་ཐམས་ཅད་མཉེས་པར་བྱེད་པའི་འདོད་ཡོན་མཐུན་རྫས་སྤྱན་གཟིགས་སོགས་གནམ་ས་བར་སྣང་གི་ཁྱོན་ཐམས་ཅད་གང་བར་གྱུར་པར་བསམས་
ནས་འདི་སྐད་བརྗོད་དོ།  །རྣམ་དག་བདེ་བ་ཆེན་པོའི་མཁའ་དབྱིངས་ནས། །མཚན་དཔེའི་ལང་ཚོ་ཉི་མ་འབུམ་གྱི་གཟི། །མིག་གི་བདུད་རྩིར་སྤྲོ་མཛད་བླ་མ་ལྷ། །མཁའ་འགྲོ་དམ་ཅན་མ་ལུས་གནས་འདིར་གཤེགས། །མཉམ་ཉིད་ཆོས་ཀྱི་དབྱིངས་

[005A]༄༅། །ཕྱུག་དགའ་མའི་མཇལ། །སྣ་ཚོགས་འདུ་བྱེད་སྨིན་ལས་ཕྱོགས་བཅུ་ན། །རྣམ་པར་རྒྱུ་བའི་སྡེ་བརྒྱད་དྲེགས་པ་ཅན། །འཁོར་གཡོག་དཔུང་དང་བཅས་པ་གནས་འདིར་གཤེགས། །ཁྱད་པར་ཡུལ་ཕྱོགས་འདི་ཡི་རི་ཀླུངས་བྲག་ཆུ་དང་རྩི་
སྨན་སོགས་ལ་དབང་བསྒྱུར་བའི། །ལྷ་ཀླུ་གཞི་བདག་འཁོར་དང་བཅས་པ་རྣམས། །བསངས་མཆོད་མགྲོན་དུམ་ཐོགས་གཤེགས་སུ་གསོལ། །ཟག་མེད་ཡེ་ཤེས་རོལ་པ་ལས་བྱུང་བའི། །མཆོད་ཡོན་ཉེར་སྤྱོད་སྙན་འཇེབས་རོལ་མོའི་སྒྲ། །གནམ་ས་བར་སྣང་གང་
བའི་མཆོད་རྫས་ཀྱིས། །མཆོད་ཡུལ་མགོན་གྱི་ཚོགས་རྣམས་མཉེས་གྱུར་ཅིག་དབང་པོ་རྣམས་ཀྱི་ཉེར་འཚོ་འདོད་ཡོན་ལྔ། །དངོས་སུ་བཤམས་དང་ཡིད་ཀྱིས་སྤྲུལ་པ་ཡི། །མཐུན་རྫས་སྤྱན་གཟིགས་མ་ཚང་མེད་པ་ཡིས། །མཆོད་ཡུལ་མགྲོན་གྱི་ཚོགས་
རྣམས་མཉེས་གྱུར་ཅིག་རབ་འབར་ཉི་ལྟར་འཚེར་བའི་མེ་ནང་དུ། །ཙན་དན་དཀར་དམར་ཤུག་པ་ཨ་ཀ་རུ། །རྒྱ་སྤོས་དྲི་ཞིམ་སྨན་སྣ་བསྲེག་པ་ཡི། །དུད་སྤྲིན་འདོད་ཡོན་རྒྱ་མཚོར་བྱིན་བརླབས་པས། །སླུ་མེད་དངོས་བརྒྱུད་བླ་མ་ཡི་དམ་ལྷ། །བདེ་གཤེགས་
སྲས་བཅས་མཁའ་འགྲོ་དམ་ཅན་ཚོགས། །མཐུ་ལྡན་གཞི་བདག་སྡེ་བརྒྱད་མ་ལུས་པ། །མཉེས་ཤིང་ཉམས་གྲིབ་མི་གཙང་ཐམས་ཅད་བསངས། །ལེགས་བྱས་ཆུ་ཡི་གཏེར་དུ་འཁྱིལ་བའི་ཀློང། །སྣོད་བཅུད་དཔལ་འབྱོར་འདོད་དགུའི་ནོར་གྱི་སྣ། །ཇི་
སྙེད་འདུས་པའི་རྒྱ་དང་ཧོར་སོག་གི། ཡུལ་གྲུར་གནས་པའི་སྡེ་བརྒྱད་མ་ལུས་བསངས། །ཁྱད་པར་འོང་གུན་ཞེས་པའི་གནས་ཀྱི་རི། །རིན་ཆེན་ལ་རྫས་ཆ་གན་ཨོ་པོ་ག། །ན་ར་ཐུ་དང་འུ་མ་སབ་ཡན་གྱི། །ས་ལ་གནས་པའི་སྡེ་བརྒྱད་མ་ལུས་

[005B] །ཆོག་ཐུ་བ་ཡན་འུ་ལང་ཐར་གུན་དང། །འར་ག་ལིང་ཐུ་ཁེ་ཆེའུ་ཐོ་སོ་ཐོ། །ཨེ་གེ་སལ་གི་ཡ་དང་ཨུལ་ཙེའི་ཐུའི། །ས་ལ་གནས་པའི་སྡེ་བརྒྱད་མ་ལུས་བསངས། །སུ་ལང་ཙག་ལག་དང་ཤི་སོའུ་ཐའི། །ནང་གི་ཧོར་གོད་ཤི་པག་ཐའི་གྱིས། །ན་རིང་
ཚར་དང་དུ་ཤི་ལ་སོགས་པའི། །ས་ལ་གནས་པའི་སྡེ་བརྒྱད་མ་ལུས་བསངས། །ཇེར་ག་ལང་ཐུ་ཤི་ར་མུ་རུན་དང། །ཐར་གུན་ཏེ་ལ་བུ་ལག་དང་སིལ་གི་ཁུ། །ཅི་མི་སེ་ཐུ་གུར་བན་ཁེ་རེ་ཡི། །ཆུ་ལ་གནས་པའི་ལྷ་ཀླུ་ལ་སོགས་བསངས། །གུར་བན་ཀེ་ཏུར་ཀེ་
དང་ཆུ་མིག་དཀར། །བ་ཡན་བུ་ལག་ལ་སོགས་ཆུ་ཕྲན་དང། །ལྟེང་ཀ་ལུ་མ་སོགས་ལ་གནས་པ་ཡི། །ལྷ་ཀླུ་མཚོ་སྨན་གཞི་བདག་མ་ལུས་བསངས། །གཞན་ཡང་ཕྱོགས་འདིར་གནས་པའི་རི་བྲག་དང། །ཆུ་བོ་ཆེ་ཆུང་རྩི་ཤིང་སྨན་རིགས་སོགས། །ཉེ་བར་
དབང་མཛད་གཉུག་མར་གནས་པ་དང། །གློ་བུར་ལྷགས་པའི་སྡེ་བརྒྱད་མ་ལུས་བསངས། །ཕ་མེས་བརྒྱུད་དང་རྣལ་འབྱོར་འགོ་བའི་ལྷ། །དགྲ་ལྷ་ཞང་ལྷ་ཁྱིམ་དང་ཐབ་ཀྱི་ལྷ། །ཡུལ་གྲོང་ཕྱུགས་ལྷས་གུར་ལ་གནས་པ་སོགས། །ལྷ་སྲུང་དྲེགས་པའི་ཚོགས་
རྣམས་ཐམས་ཅད་བསངས། །བདག་གཞན་མཚན་མར་བཟུང་བའི་མ་རིག་ལས། །བྱུང་བའི་ཉོན་མོངས་དབང་གྱུར་སྒོ་གསུམ་གྱི། །མི་དགེ་ནོངས་དང་ཕོག་ཐུག་ཅི་བགྱིས་པ། །དམིགས་མེད་ངང་ནས་བཤགས་སོ་དག་པར་མཛོད།  །འཕྲིན་བཅོལ་ནི།  དེ་
ལྟར་མཆོད་པའི་ཡུལ་དུ་གྱུར་པ་ཡི། །འཇིག་རྟེན་འདས་དང་མ་འདས་མགྲོན་རྣམས་ཀྱིས། །རྣལ་འབྱོར་དཔོན་སློབ་རྒྱུ་སྦྱོར་ཡོན་བདག་ལ། །སྔོན་གྱི་ལས་དང་གནས་སྐབས་རྐྱེན་ངན་གྱིས། །བསྐྱེད་པའི་ནད་གདོན་ཉམ་ང་ཅི་མཆིས་པ། །ད་ལྟ་ཉིད་དུ་

[006A]༄༅། །མིང་གི་མཐར་ཞི་ཞིང། །ཚེ་དཔལ་མངའ་ཐང་མཐུན་པའི་འཚོག་ཆས་ཀུན། །ཡིད་བཞིན་མྱུར་དུ་འགྲུབ་པའི་འཕྲིན་ལས་མཛོད། །ཐུབ་བསྟན་སྙིང་པོ་གསེར་མདོག་ཞྭས་མཛེས་པའི། །ལུགས་བཟང་ཡར་ངོའི་ཟླ་ལྟར་རྒྱས་པ་
དང། །དེ་འཛིན་སྐྱེས་བུ་འཕྲིན་ལས་སྐུ་ཚེ་འཕེལ། །དགེ་འདུན་བཤད་སྒྲུབ་དར་བའི་འཕྲིན་ལས་མཛོད། །དབྱིག་འཛིན་གནས་པའི་སྐྱེ་དགུ་མཐའ་དག་ཀུན། །རྟག་ཏུ་བདེ་སྐྱིད་དགེ་བས་འཚོ་བ་དང། །ས་ལ་སྤྱོད་རྣམས་རང་གི་ཆབ་འབངས་ཚོགས། །ཆོས་
བཞིན་བདེ་བར་སྐྱོད་པའི་འཕྲིན་ལས་མཛོད། །ཡུལ་ཕྱོགས་འདིར་ཡང་མི་དང་ཕྱུགས་ཀྱི་ནད། །འཐག་རྩོད་མི་མཐུན་འཇིགས་པ་ཀུན་སྲུང་ཞིང། །སྣོད་དང་བཅུང་ཀྱི་ལེགས་ཚོགས་ཇི་སྙེད་པ། །དབྱར་གྱི་མཚོ་ལྟར་འཕེལ་རྒྱས་འཕྲིན་ལས་མཛོད། །
དཀར་ནག་ལས་ཀྱི་བླང་དོར་ཁྲིམས་ཀྱི་གཞི། །བག་ཡོད་རྭ་བས་བསྐོར་བའི་སྐྱེད་ཚལ་དུ། །ཏིང་འཛིན་ཤེས་རབ་ཨ་མྲའི་འཁྲི་ཤིང་རྩེར། །བྱང་ཆུབ་འབྲས་བཟང་མྱུར་སྨིན་འཕྲིན་ལས་མཛོད། །ལྷ་ཀླུ་གནོད་སྦྱིན་ལ་སོགས་མི་མིན་དང། །འཁོར་ལོས་
བསྒྱུར་སོགས་མི་ཡི་ཕུན་ཚོགས་རྣམས། །མ་ཚང་མེད་པར་གནས་འདིར་ཕྱ་གཡང་དུ། །ཁུག་ལ་བཀྲ་ཤིས་དགའ་སྟོན་རྒྱས་པར་མཛོད། །འཛད་མེད་གཏེར་གྱི་བུམ་བཟང་ལས་འོངས་པའི། །འདོད་དགུས་ཡིད་ཀྱི་རེ་བ་སྐོང་བ་བཞིན། །གནས་སྐབས་
མཐར་ཐུག་བསམ་དོན་མ་ལུས་པ། །ལྷུན་གྱིས་གྲུབ་པའི་དངོས་གྲུབ་སྩལ་དུ་གསོལ། །ཞེས་བརྗོད་ཅིང། མཇུག་ཆོག་བཟོད་གསོལ་དང་ཤིས་པ་བརྗོད་པ་སོགས་སྤྱི་ལྟར་བྱའོ། །ཞེས་པ་འདི་ནི་ཁལ་ཁ་ནས་དང་སྟོབས་ལྡན་པ་དར་ཧན་པའི་ལི་ལྷ་དབང་རྡོ་རྗེས་ཕྱོགས་དེའི་གཞི་

[006B] བདག་རྣམས་ལ་བསངས་མཆོད་ཅིག་དགོས་ཞེས་ས་ཆུའི་མིང་ཐོ་དང་བཅས་བསྐུལ་མ་བྱུང་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།    ༈    །།བསངས་མཆོད་དགེ་ལགས་རབ་རྒྱས།  རྒྱལ་བ་ཀུན་གྱི་མཁྱེན་བརྩེ་ནུས་པའི་ཆ། །གཅིག་བསྡུས་བླ་མ་མཆོག་དང་
དབྱེར་མེད་པའི། །ཁྲོ་རྒྱལ་དབང་པོ་རྡོ་རྗེ་འཇིགས་བྱེད་ལ། །འདུད་དོ་བཀྲ་ཤིས་དགེ་ལེགས་སྩལ་དུ་གསོལ།  །འདིར་ཡུལ་ལྷ་གཞི་བདག་རྣམས་ལ་བསངས་མཆོད་ཇི་ལྟར་བྱ་བའི་ཚུལ་ནི། མཆོག་དམན་གྱི་མགྲོན་རྣམས་ལ་འབུལ་རྒྱུའི་མཆོད་གཏོར་སྤྱན་གཟིགས་ལ་སོགས་པ་དང། དྲི་
བཟང་གི་ཤིང་སྣ། སྨན་སྣ། འབྲུ་སྣ། དར་སྣ་སོགས་ཚོགས་པའི་བསངས་དུད་སྦྱར་བ་རྣམས་མཐོང་བརྒྱུད་བཞིན་ལེགས་པར་བཤམ། རང་བདག་བསྐྱེད་ཡི་དམ་གང་ཡང་རུང་བའི་ང་རྒྱལ་ལ་གནས་པས། མཆོད་རྫས་རྣམས།  ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨ་སྭ་བྷཱ་ཝ་ཤུདྡྷོཉ་ཧཾ། སྟོང་པ་ཉིད་དུ་གྱུར་
སྟོང་པའི་ངང་ལས་མཆོད་རྫས་རྣམས་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ཞུ་བ་ལས་བྱུང་བའི་བླ་མ་ཡི་དམ། སངས་རྒྱས་བྱང་སེམས། དཔའ་བོ་མཁའ་འགྲོ། ཆོས་སྐྱོང། དྲེགས་པ་སྡེ་བརྒྱད། ཡུལ་ལྷ་གཞི་བདག་ཐམས་ཅད་ཀྱི་དབང་པོ་རྣམ་དྲུག་ཚིམ་
པར་བྱེད་པའི་མཆོད་རྫས་བསམ་གྱིས་མི་ཁྱབ་པར་གྱུར་ པར་བསམས་ནས་ནམ་མཁའ་མཛོད་ཀྱི་ཕྱག་རྒྱ་དཔྲལ་བར་བཅས་ལ།  ཨོཾ་སརྦ་བིད་པཱུ་ར་པཱུ་ར། སུ་ར་སུ་ར། ཨཱ་ཝ་རྟ་ཡ། ཨཱ་ཝརྟ་ཡ་ཧོ། བཛྲ་སྥ་ར་ཎ་ཁཾ།  ཞེས་པ་ལན་གསུམ་དང།  ཨོཾ་སྭ་བྷཱ་ཝ་བི་ཤུདྡྷེ་དྷརྨཱ་ཏེ་བཛྲ་
སིདྡྷི་ཧཱུཾ། ནམ་སརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱ་སརྦ་ཐཱ་ཁཾ་ཨུདྒ་ཏེ་སྥ་ར་ཎ་ཨི་མཾ་ག་ག་ན་ཁཾ་སཱཧཱ། ཨོཾ་ཨ་མྲྀ་ཏེ་ཧཱུཾ་ཕཊ། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ། ཨདྱ་ནུཏྤནྣ་ཏྭད། ནམ་སརྦ་ཏ་ཐཱ་ག་ཏ་ཨ་ཝ་ལོ་ཀེ་ཏེ་ཨོཾ་སམྦྷ་ར་སམྦྷ་ར་ཧཱུཾ། ཨོཾ་རུ་རུ་སྥུ་རུ་

[007A]༄༅། །ཛྭ་ལ་ཏིཥྛ་སིདྡྷ་ལོ་ཙ་ནཱི་སརྦ་ཨརྠ་སཱ་དྷ་ནི་སཱཧཱ། བདག་གི་བསམ་པའི་སྟོབས་དང་ནི།  །ཞེས་པ་ནས།  ཐོགས་པ་མེད་པར་འབྱུང་གྱུར་ཅིག་ །ཅེས་སྔགས་དྲུག་དང་ཕྱག་རྒྱ་དྲུག་གི་སྒོ་ནས་བྱིན་གྱིས་བརླབས་ལ་འདི་སྐད་བརྗོད་དོ།།  ཧཱུཾ། རྣམ་དག་བདེ་བ་
ཆེན་པོའི་ལྷ་ལམ་ངོས། །འགྱུར་མེད་ལྔ་ལྡན་མགོན་པོ་ཉིན་མོར་བྱེད། །སྐལ་ལྡན་ཡིད་ལ་འབབ་པའི་རོལ་གར་བརྒྱ། །སྤྲོ་མཛད་བླ་མའི་ཚོགས་རྣམས་གནས་འདིར་གཤེགས། །སྤྲོས་པའི་ཆ་ཤས་ཡོངས་དག་ཐིག་ལེ་ཆེར། །ངོ་བོ་གཅིག་ཀྱང་སྣ་ཚོགས་
གདུལ་བྱའི་ངོར། །ཇི་སྙེད་རྟེན་དང་བརྟེན་པར་མངོན་བཞེངས་པའི། །རྒྱུད་སྡེ་རྣམ་བཞིའི་ལྷ་ཚོགས་གནས་འདིར་གཤེགས། །ཆགས་བྲལ་ཐུབ་པ་མཆོག་གི་བརྟུལ་ཞུགས་ཀྱིས། །འཁོར་ལོ་སྐོར་མཛད་ཕྱོགས་བཅུའི་སངས་རྒྱས་དང། །དེ་
སྲས་བྱང་སེམས་ཉན་རང་སྐྱེ་འཕགས་རྣམས། །ཐོགས་མེད་མདུན་གྱི་ནམ་མཁར་གཤེགས་སུ་གསོལ། །མྱུར་མཛད་ནག་པོ་ཆེན་པོ་ཕྱག་དྲུག་མགོན། །འཆི་བདག་གཤིན་རྗེ་འདོད་ཁམས་དབང་ཕྱུག་མ། །ལེགས་ལྡན་ཞལ་བཞི་རྣམ་མང་
ཐོས་སྲས་སོགས། །ཡེ་ཤེས་སྤྱན་ལྡན་སྲུང་མའི་ཚོགས་རྣམས་དང། །དཔལ་མགོན་བདུན་ཅུ་རྩ་ལྔ་ལ་སོགས་པ། །སྲིད་པ་གསུམ་ན་གནས་པའི་མཐུ་བོ་ཆེ། །མ་ལུས་རང་རང་འཁོར་གཡོག་དཔུང་དང་བཅས། །ཐོགས་པ་མེད་པར་གནས་
འདིར་གཤེགས་སུ་གསོལ། །ཁྱད་པར་ཆེན་པོ་ཧོར་ཞེས་གྲགས་དཀར་གྱི། །བ་དན་མཐོ་བའི་ས་ཕྱོགས་འདིར་གནས་ཤིང། །བདག་ཅག་རྣམས་ལ་འགོ་བའི་ལྷ་ཀླུ་སོགས། །སྡེ་བརྒྱད་དྲེགས་པའི་ཚོགས་རྣམས་མ་ལུས་གཤེགས། །མཐོ་

[007B] །མ་རྙིངས་པདྨ་གསལ་འཚེར་ཉི་ཟླ་སོགས། །རང་རང་དགྱེས་པའི་གདན་ཁྲི་བཤམས་པ་འདིར། །དགྱེས་པ་ཆེན་ངོས་བརྟན་པར་བཞུགས་སུ་གསོལ། །ཞིམ་མངར་བཏུང་པ་རྒྱ་མཚོའི་མཆོད་ཡོན་དང། །མེ་
ཏོག་རྣམ་བཀྲ་སྤོས་ཀྱི་དུད་སྤྲིན་འཐིབས། །མུན་སེལ་སྣང་བ་དྲི་ཆབ་རོ་བརྒྱའི་ཟས། །རྣ་བ་ཚིམ་བྱེད་སྒྲ་ཡི་ཚོགས་རྣམས་འབུལ། །སྟོང་ཁམས་ཀ་ཤི་གཙང་མའི་རས་དཀར་ངོས། །ལེགས་བྱས་པིར་གྱིས་ལེགས་བྲིས་བརྟན་གཡོའི་རྫས། །སྣང་བ་
བདེ་དགར་སྒྱུར་བྱེད་ཇི་སྙེད་བ། །མགྲོན་རྣམས་མཁོ་དགུའི་དངོས་པོར་འཆར་གྱུར་ཅིག་ཐོགས་པའི་རེག་བྱ་དང་བྲལ་ཁམས་གསུམ་ཁྱེན། །འགེངས་བཟོད་རིན་ཆེན་ལ་སོགས་སྣོད་ཡངས་སུ། །ཟག་མེད་བདུད་རྩིའི་གཏོར་མ་བཏུང་བར་བཅས། །འབུལ་
ལོ་རོ་འཛིན་དཔལ་དུ་སྨིན་གྱུར་ཅིག་ཁྱད་པར་འཆར་ཀའི་དམར་བ་འགེམས་བཟོད་པའི། །བྱིན་ཟར་དྲི་ཞིམ་སྨན་དང་ཤིང་སྣའི་ཚོགས། །བསྲེགས་པའི་བསངས་དུད་འདོད་ཡོན་ལྔ་ཡི་སྤྲིན། །ནམ་མཁའ་གང་བས་དགྱེས་བ་སྐྱེད་གྱུར་ཅིག་
གང་གསུང་བདུད་རྩིའི་གྲུ་ཆར་ཟེགས་མས་ཀྱང། །དུག་གསུམ་དྲི་མ་འཁྲུ་བའི་ཆོ་ག་མཁན། །བཀའ་དྲིན་མཉམ་མེད་རྩ་བའི་བླ་མ་སོགས། །དངོས་དང་བརྒྱུད་པའི་བཤེས་གཉེན་ཐམས་ཅད་བསངས། །ལུས་ཅན་ཡིད་ཀྱི་བུ་ག་ཇི་སྙེད་དུ། །ཕན་བྱེད་
དྲི་བཞོན་འཇུག་པའི་རྫུ་འཕྲུལ་འཆང། །རྒྱུད་སྡེ་རྣམ་བཞིའི་ལྷ་ཚོགས་བདེ་བར་གཤེགས། །སྲས་དང་སློབ་མར་བཅས་པ་མ་ལུས་བསངས། །མཐུ་སྟོབས་རྡོ་རྗེའི་མེ་ཆར་སྤྲོས་ཙམ་གྱིས། །བདུད་རིགས་ནག་པོའི་ཚང་ཚིང་ཐལ་བ་རུ། །སྲེག་

[008A]༄༅། །མཛད་བསྟན་པ་སྐྱོང་བའི་ཐུགས་དམ་ཅན། །ཆོས་སྲུང་བཀའ་ཉན་འཁོར་དང་བཅས་པ་བསངས། །རླུང་གི་ཤུགས་ལྟར་མྱུར་མགྱོགས་རྫུ་འཕྲུལ་གྱིས། །ས་གཞི་བར་སྣང་ཉུལ་བའི་མཐུ་རྩལ་ཅན། །ཕྱོགས་བཅུའི་སྡེ་བརྒྱད་
བཙུན་མོ་གཡོག་འཁོར་སོགས། །གནས་འདིར་འདུས་པའི་འཇིག་རྟེན་མགྲོན་རྣམས་བསངས། །ཁྱད་པར་རྒྱལ་བས་དངོས་སུ་བྱིན་བརླབས་པའི། །གླང་རི་ལུང་དུ་བསྟན་པའི་ས་འཛིན་དང། །ཨར་པོ་སུ་དང་ཨ་ལ་ཤཱ་གི་རི། །ཇུ་ལའི་ཨཱོ་ལར་གནས་པའི་
སྡེ་བརྒྱད་བསངས། །ཆམ་ཧག་ཡུལ་དང་ཨ་དེའུ་ཧའི་ཨོ་བའོ། །ཨ་གི་ཐུ་དང་ཆ་གན་ཐོ་ལོ་གོའི། །ཧ་རཱ་ཐུ་དང་ཨའོ་ལ་ཤི་སྤར་ཐས། །ཧོ་ཡོར་བོ་དོང་ཧོ་ཡོར་ཨོང་གོང་དང། །ཨོ་བའོ་ཨམ་ཐ་ཐུ་དང་གོར་གོལ་ཐུ། །ཆུ་གན་ཨོ་བོའུ་པ་ཡན་ཨོ་བོའུ་དང། །ཐོ་
ལི་ན་རིང་ཧོ་ཡོར་ཤི་བར་ས། །བཱ་ཡེ་ཨཱོ་ལར་གནས་པའི་སྡེ་བརྒྱད་བསངས། །སུ་ལེ་ཐུ་དང་མ་འོངས་མཆོད་རྟེན་གྱི། །གནས་དང་མང་ནའི་ཤི་ཁེར་ད་བ་སུ། །བོ་རོ་ཐོ་ཧོ་བུ་ཐུ་ཁུའི་ཐོ་ཧོར། །གནས་པའི་གཞི་བདག་སྡེ་བརྒྱད་མ་ལུས་བསངས། །ཉ་ལུའུ་
ཐུ་དང་ཅང་གོ་ཤི་བིར་གོལ། །ཧོ་ཐུང་སུ་ཧའི་ཧུ་ལུ་སུ་ཐུའི་གོལ། །ཆ་གན་ནོའུ་དང་ཨུ་ལན་ནོའུ་སོགས། །མཚོ་དང་ལྟེང་ཀར་གནས་པའི་སྡེ་བརྒྱད་བསངས། །འཛུམ་རླབས་བཀྲ་ཤིས་བསུ་བའི་ཆོ་ག་ལ། །བྲེལ་བའི་ཀླུང་ཆེན་ཧ་ཐོན་ཨེ་གེ་དང། །ཤི་
ར་འུ་སུ་ལ་སོགས་ཆུ་ཀླུང་ལ། །གནས་པའི་ཆུ་བདག་སྡེ་བརྒྱད་མ་ལུས་བསངས། །ཕྱོགས་འདིའི་དད་ལྡན་སྐྱེ་དགུའི་བསོད་ནམས་ཞིང། །ཁྲིམས་གཙང་དགེ་འདུན་འདུས་པའི་བསྟི་གནས་དང། །གཙུག་ལག་ཁང་དང་དཀོན་མཆོག་རིན་ཆེན་རྟེན།།

[008B] །རིགས་བཙུན་དད་དང་འབྱོར་པས་ཉེར་ཕྱུག་པའི། །རྒྱལ་རིགས་དཔོན་དང་འབངས་ཀྱི་བསྟི་བའི་གནས། །མཁར་གྲོང་གུར་ཁྱིམ་ཡོངས་ལ་གནས་པ་ཡི། །མཐུ་ལྡན་སྡེ་བརྒྱད་འཁོར་དང་བཅས་པ་བསངས།།
མདོར་ན་དཔའ་མཛངས་བློ་གྲོས་ནོར་ལྡན་པའི། །བགྲང་ཡས་སྐྱེ་དགུས་ཡོངས་བསྟེན་ཡུལ་ཕྱོགས་འདིར། །གཉུག་མར་གནས་དང་གློ་བུར་ལྷགས་པ་ཡི། །མཐུ་ལྡན་སྡེ་བརྒྱད་འཁོར་དང་བཅས་པ་བསངས། །ཆོས་དང་ཕ་མེས་རིགས་ཀྱི་སྲུང་མ་དང། །
ས་བདག་རྒྱལ་བློན་ལོ་ཟླ་ཚེས་ཀྱི་ལྷ། །ཕོ་ལྷ་ཞང་ལྷ་སྲོག་ལྷ་ཡུལ་ལྷ་དང། །དགྲ་ལྷ་སྐྱེས་ལྷ་འགོ་བའི་ལྷ་རྣམས་བསངས། །ས་ཆུ་མེ་རླུང་འབྱུང་བ་ཆེན་པོའི་ལྷ། །བང་མཛོད་ཕྱུགས་ལྷས་ཐབ་ལ་གནས་པ་དང། །ཕྱི་ནང་ནོར་རྫས་གོ་མཚོན་རྟ་ཕྱུགས་
སོགས། །སྐྱོང་བའི་ནོར་ལྷ་སྡེ་བརྒྱད་མ་ལུས་བསངས། །གཞིས་སུ་བདེ་སྐྱིད་མཛངས་པའི་ལས་ཀྱི་ཆེད། །མཐུན་རྐྱེན་སྤེལ་བའི་ལྷ་ལ་སོགས་པ་དང། །བྱེས་ལམ་དགྲ་སྲུང་འདོད་དགུ་སྒྲུབ་བྱེད་པའི། །རྫུ་འཕྲུལ་ཅན་གྱི་སྲུང་མ་མ་ལུས་བསངས། །
དཀར་ནག་སེར་གསུམ་རྒྱ་ཡི་ཡུལ་གྲུ་དང། །ཤམ་བྷ་ལ་དང་ཧོར་སོག་བོད་ཀྱི་ཡུལ། །མདོ་སྨད་ལ་སོགས་སྟོང་གསུམ་འདིར་གནས་པའི། །ཞིང་སྐྱོང་སྡེ་བརྒྱད་འཁོར་དང་བཅས་པ་བསངས། །སྔོན་བསགས་ལས་ཀྱི་སྒྲིབ་པས་བསྐྱེད་པའམ། །ད་
ལྟ་རྣལ་འབྱོར་སྦྱིན་པའི་བདག་པོར་བཅས། །མི་ཤེས་ནོངས་པའི་དབང་གིས་ཉམས་གྲིབ་དང། །མི་གཙང་དྲི་མས་སྦགས་ཀུན་དག་གྱུར་ཅིག་བརྟགས་ན་སྲིད་དང་ཞི་བའི་ཆོས་ཅན་ཀུན། །འདི་ཞེས་ངོས་གཟུང་བདེན་པའི་སྐབས་མེད་ཀྱང་

[009A]༄༅། །སྒྱུ་མ་ཇི་བཞིན་ཀུན་རྫོབ་འཁྲུལ་བའི་ངོར། །ནོངས་པ་ཅི་བགྱིས་བཟོད་བཞེས་དག་པར་མཛོད། །འཆི་མེད་ཚེ་དང་མི་འཛད་ནོར་གྱི་གཡང། །ཆད་མེད་རིགས་རྒྱུད་བསོད་ནམས་དཔལ་འབྱོར་སོགས། །སྣོད་དང་བཅུད་ཀྱི་ལེགས་
ཚོགས་མ་ལུས་པ། །དེང་འདིར་ཕྱ་དང་གཡང་དུ་ཉེར་ཁུག་ཅིག། དེ་ལྟར་བསངས་ཀྱི་མཆོད་སྦྱིན་ནམ་མཁའ་མཛོད། །ཅི་དགར་སྤེལ་ཞིང་ཐུགས་དམ་རྒྱུད་བསྐུལ་ན། །ཐུབ་བསྟན་སྤྱི་དང་ཁྱད་པར་དགའ་ལྡན་པའི། །ལུང་དང་རྟོགས་པའི་བསྟན་པ་རྒྱས་
པར་མཛོད། །བསྟན་འཛིན་སྐྱེས་མཆོག་བླ་མའི་སྐུ་ཆེ་བརྟན། །རྣམ་དཀར་འཕྲིན་ལས་ཕྱོགས་བརྒྱར་འཕེལ་བ་དང། །དགེ་འདུན་སྡེ་རྣམས་ཐོས་དང་སྒྲུབ་པའི་ལས། །དོན་ལྡན་བྱ་བས་འདའ་བའི་འཕྲིན་ལས་མཛོད། །ཆོས་ལྡན་རྒྱལ་པོའི་ཆབ་སྲིད་
བརྟན་པ་དང། །ཡུལ་ཕྱོགས་ཀུན་ཏུ་དགེ་བཅུའི་ལས་ལམ་གྱིས། །བག་དང་ལྡན་ལ་བཀྲ་ཤིས་འབྱོར་པ་རྣམས། །དབྱར་མཚོ་ལྟ་བུར་འཕེལ་བའི་འཕྲིན་ལས་མཛོད། །ཁྱད་པར་ཕྱོགས་འདིར་ཐུབ་བསྟན་དྲི་མ་མེད། །བཤད་དང་སྒྲུབ་པའི་བསྟན་
འཛིན་རབ་འཕེལ་ཞིང། །རྗེ་དཔོན་འབངས་སུ་གཏོགས་པའི་ལུས་ཅན་ཀུན། །རྟག་ཏུ་ཆོས་བཞིན་སྤྱོད་པས་འཚོ་བ་དང། །ཚེ་དང་རིགས་རྒྱུད་མངའ་ཐང་བསོད་ནམས་སྟོབས། །ཕྱི་ནང་ལོངས་སྤྱོད་བླ་ནས་བླར་འཕེལ་ཞིང། །རྩི་ཤིང་སྨན་དང་འབྲུ་
བཅུད་རྒྱས་པ་སོགས། །གནས་སྐབས་དགོས་འདོད་ཡིད་བཞིན་འགྲུབ་པར་མཛོད། །མི་ནད་ཕྱུགས་ནད་འཐབ་རྩོད་མུ་གེ་སོགས། །མི་ཤིས་མཚན་མའི་མིང་ཡང་མི་གྲག་པར། །བདེ་སྐྱིད་ཆོས་འཕེལ་བྱམས་པས་གནས་པ་སོགས། །རྫོགས་

[009B] །རྣམ་པ་ཐམས་ཅད་མཁྱེན་པའི་སྟོབས་བཅུ་ཡིས། །སྒྲིབ་གཉིས་གཏན་དུ་འགོག་པའི་སྤངས་རྟོགས་ཅན། །བདེ་གཤེགས་གོ་འཕང་མྱུར་དུ་འགྲུབ་པ་སོགས། །ཅི་བསམ་རེ་བ་གང་བའི་འཕྲིན་ལས་མཛོད་
 དེ་ལྟར་བསངས་མཆོད་འཕྲིན་བཅོལ་དང་བཅས་ལེགས་པར་བྱས་ནས།  མ་རྙེད་ཡོངས་སུ་མ་ཤེས་དང།  །ཞེས་སོགས་ཀྱིས་བཟོད་གསོལ་དང།  ཁྱེད་ཀྱིས་སེམས་ཅན་དོན་ཀུན་མཛད།  །སོགས་ཀྱིས་གཤེགས་གསོལ་བྱས་ལ། སྨོན་ལམ་དང་ཤིས་བརྗོད་ཀྱིས་ལགས་པར་བརྒྱན་པར་བྱའོ། །ཞེས་
ཆེན་པོ་ཧོར་གྱི་རྒྱལ་ཁམས་སུ་གཏོགས་པ་འུར་དུ་སུའི་ཡུལ་ལྷ་གཞི་བདག་ཐམས་ཅད་ལ་བསངས་མཆོད་བྱ་ཚུལ་དགེ་ལེགས་རབ་རྒྱས་ཞེས་བྱ་བ་འདི་ནི། དད་སྟོབས་དང་ལྡན་པའི་སེ་བཀྲ་ཤིས་ཚེ་རིང་གི་མི་སྣ་ཤོ་ལོན་དར་ཧན་གུ་ཤྲི་ཚེ་བརྟན་རྒྱ་མཚོས་བསྐུལ་མ་བྱུང་བའི་ཐོག་ཁེ་ཤིག་ཐན་ཇ་སག་ཚེ་
དཔག་སྐྱབས་ཀྱིས་ཀྱང་ཕྲིན་ཡིག་གིས་བསྐུལ་མ་བྱུང་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།སྐུ་གསུམ་དབང་ཕྱུག་རྒྱལ་བ་མ་ལུས་པའི། །རང་གཟུགས་རྡོ་རྗེ་སློབ་དཔོན་ཞབས་སེན་ཟླ། །གཙུག་ཏོར་རྩེ་མོར་བཀོད་
ལས་ཉེར་འཛགས་པའི། །དངོས་གྲུབ་ག་པུར་ཟེགས་མས་རྟག་ཏུ་སྐྱོངས།  །འདིར་བསངས་ཀྱི་མཆོད་པ་ཇི་ལྟར་བྱ་བའི་རིམ་པ་ནི་བསངས་རྫས་དང་མཆོད་རྫས་སོགས་ལེགས་པར་བཤམས་པ་ལ་རང་ལྷའི་རྣལ་འབྱོར་དང་ལྡན་པས།  སྭ་བྷཱ་ཝ་ ས་སྟོང་པར་སྦྱངས།  སྟོང་པའི་ངང་
ལས་མཆོད་རྫས་སོགས་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ཞུ་བ་ལས་བྱུང་བའི་མཆོད་རྫས་འདོད་ཡོན་གྱི་ཕུང་པོ་ནམ་མཁའ་རབ་འབྱམས་སུ་འཕྲོ་བས། བླ་མ་ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་

[010A]༄༅། །མ་ཡུལ་ལྷ་གཞི་བདག་གི་ཚོགས་རྣམས་ཀྱི་དབང་པོའི་ཡུལ་དུ་དགྱེས་པ་སྐྱེད་པའི་ནུས་ལྡན་བསམ་གྱིས་མི་ཁྱབ་པར་གྱུར། ཨོཾ་སརྦ་བིད། པཱུ་ར་པཱུ་ར། སུ་ར་སུ་ར། ཨཱ་བརྟ་ཡ་ཨཱ་བརྟ་ཡ་ཧོ། བཛྲ་སྥ་ར་ཎ་ཁཾ།  ཞེས་པའི་སྔགས་ནམ་
མཁའ་མཛོད་ཀྱི་ཕྱག་རྒྱ་དང་བཅས་པ་ལན་གསུམ་དང།  བདག་གི་བསམ་པའི་སྟོབས་དང་ནི།  །ཞེས་སོགས་བརྗོད་དེ་བྱིན་གྱིས་བརླབ་པོ། །དེ་ནས་མགྲོན་སྤྱན་འདྲེན་པ་ནི།  ཧཱུཾ། ལྷུན་གྲུབ་ཆོས་དབྱིངས་འགྱུར་བ་མེད་པའི་ངང། །མཁའ་ལ་དབང་པོའི་གཞུ་རིས་བཀྲ་བ་
བཞིན། །མ་འདྲེས་མཚན་དཔེའི་གར་མཁན་རིགས་ཀུན་གྱི། །ཁྱབ་བདག་རྩ་བའི་བླ་མ་རྡོ་རྗེ་འཆང། །དངོས་གྲུབ་ཆུ་ཀླུང་ཆད་མེད་བྱེད་བོ་མཆོག་བརྒྱུད་ལྡན་རྣམ་པར་འདྲེན་པའི་གངས་ཀྱི་རི། །འགྲོ་བའི་བློ་ངོར་ཞི་དང་ཁྲོ་བོ་ཡི། །རྣམ་འགྱུར་
བགྲང་ཡས་སྟོན་པའི་ཡི་དམ་ལྷ། །བདུད་བཞིའི་དགྲ་ལས་རྣམ་པར་རྒྱལ་བའི་སྟོབས། །མ་འདྲེས་ཆོས་ཀྱི་ཕ་རོལ་ཡོངས་སོན་པ། །ཕྱོགས་བཅུའི་རྒྱལ་བ་སྲས་བཅས་དཔའ་བོ་དང། །མཁའ་འགྲོ་ཡེ་ཤེས་སྲུང་མ་མ་ལུས་གཤེགས། །མཐུ་ལྡན་འཇིག་
རྟེན་སྐྱོང་བའི་སྡེ་བརྒྱད་དང། །ཁྱད་པར་ཡུལ་ཕྱོགས་འདིར་གནས་ལྷ་ཀླུ་སོགས། །གཞི་བདག་བྲན་དང་མངག་གཞུག་འཁོར་བཅས་པ། །བསངས་ཀྱི་མཆོད་པའི་མགྲོན་དུ་གཤེགས་སུ་གསོལ། །པདྨ་ཉི་ཟླ་དར་ཟབ་གདན་ཁྲི་སོགས། །བཀོད་ལེགས་
བཤམས་པའི་དཀྱིལ་འཁོར་ཡངས་པ་འདིར། །དགྱེས་ཞལ་ཟླ་བ་གཞོན་ནུའི་འཛུམ་དཀར་གྱིས། །ཡིད་ལ་མངོན་དགའི་ལང་ཚོ་འཕེལ་བར་མཛོད། །སྤྱི་དང་བྱེ་བྲག་གི་ ས་ཆོད་པ་འབུལ་བ་ནི།  ཧཱུཾ། རྣམ་ཀུན་མཆོག་ལྡན་སྟོང་ཉིད་ལུས་ཕྲའི་ལྟོར། །བདེ་

[010B] །ཉེར་སྤྱོད་འདོད་ཡོན་ལྔ་ལྡན་མཆོད་པའི་ཚོགས། །རབ་འབྱམས་ཞིང་ཁམས་དོག་པོར་བཀང་སྟེ་འབུལ། །ངོ་མཚར་མཆོད་རྫས་ཧ་རི་ཙན་དན་དྲི། །རྣམ་དྲུག་དབང་པོའི་ཁམས་དང་འཕྲད་པ་ལས། །བདེ་ཆེན་རྩེ་དགའ་
གསར་བའི་ལོངས་སྤྱོད་ཀྱིས། །རྟག་ཏུ་མཆོད་ཡུལ་མགྲོན་རྣམས་མཉེས་གྱུར་ཅིག། ཀྱཻ། རྡུལ་བྲལ་སྔོ་སངས་མ་ཡི་ཕ་མཐའ་ཀུན། །ལང་ལོང་ཆུ་འཛིན་གསར་པ་ཉེར་འཁྲིགས་ཤིང། །འཛད་མེད་བདུད་རྩིའི་ཟིལ་དངར་ཕང་པ་ལས། །ཕུན་ཚོགས་རྩི་ཤིང་
གཞོན་ནུས་ནོར་འཛིན་ཁྱབ། །དྲི་ལྡན་ལོ་འདབ་རྒྱས་པའི་ལྗོན་ཤིང་དང། །ལྷན་སྐྱེས་སྦྱར་པོའི་ངང་བཟང་སྨན་དང་སྤོས། །སྣ་ཚོགས་བསྲེགས་པའི་དུང་སྤྲིན་མ་དག་ཀུན། །སེལ་བྱེད་ལྷ་ལམ་གང་བའི་མཆོད་པས་བསངས། །ཡན་ལག་བརྒྱད་ལྡན་
འཕགས་ལམ་དག་བྱེད་ཆུས། །སྒྲིབ་གཉིས་དྲི་མ་འཁྲུད་པའི་ཆོ་ག་མཁན། །དངོས་བརྒྱུད་བླ་མ་རྒྱལ་བ་རྒྱ་མཚོའི་ལྷ། །བདེ་གཤེགས་སྲས་དང་བཅས་པའི་ཚོགས་རྣམས་བསངས། །ཅི་འདོད་དངོས་གྲུབ་འབད་པ་མེད་པའི་ཆར། །སྩོལ་མཛད་རྒྱལ་
མཚན་ཏོག་གི་ཡིད་བཞིན་དབང། །དཔའ་བོ་མཁའ་འགྲོ་དཀར་ཕྱོགས་ཆོས་སྐྱོང་བའི། །སྲུང་མ་ཡེ་ཤེས་སྤྱན་ལྡན་ཚོགས་རྣམས་བསངས། །སྔོན་བསགས་དཀར་ནག་ལས་ཀྱི་ས་བོན་མཐུ། །སྨིན་པའི་ཕན་དང་གནོད་བྱེད་སྣང་བ་ཅན། །དྲེགས་པ་སྡེ་
བརྒྱད་གཞི་བདག་ལ་སོགས་དང། །འགོ་བའི་ལྷ་སྲུང་གཉན་པོ་མ་ལུས་བསངས། །ཁྱད་པར་གསེར་ལྡན་ལྟོ་བ་ཡངས་པའི་དབུས། །ལོངས་སྤྱོད་ཚང་ཚིང་འཁྲིགས་པའི་ཆེན་པོ་ཧོར། །ཕྱོགས་འདི་སྐྱོང་བའི་གཉུག་མར་གནས་པ་སོགས། །ལྷ་ཀླུ་

[011A]༄༅། །འབྱུང་པོ་མི་མིན་ཚོགས་རྣམས་བསངས། །སྣ་ཚོགས་སྨན་དང་རྩི་ཏོག་གཡུར་ཟ་བའི། །ས་འཛིན་ཨོ་ལོན་ཧ་ར་ཨོ་ལོན་བའི། །ཨལ་ཐིན་ཨོ་སྤོ་ཆི་ཁི་བར་ཐུའི་རི། །ཧོ་ཡོར་ཨོང་གུན་ཨུ་ལཱ་ན་ཨོ་སྦོ་དང། །བ་ཡན་ཨོའུ་ལ་
ཨ་སར་ཐུའི་ཤི་ལི། །ཨར་སྦོ་སུན་གྱི་རི་བོ་སཱ་ནེ་ཐོ་ཡོག་ཀླུང་ཆེན་བཅུ་གཉིས་བར་པོ་ཧའི་ཐབ་ཚང། །ཐོའུ་ལེན་གོལ་ལ་གནས་པའི་སྡེ་བརྒྱད་བསངས། །བཀྲ་ཤིས་མགྲོན་དུ་བསུ་བའི་ཆོ་ག་ལ། །དྲེལ་བའི་ཆལ་ཆིལ་རླབས་ཀྱི་འཛུམ་དཀར་
ཅན། །འཛད་མེད་ཆུ་བྲན་འདུས་པའི་དལ་འབབ་རྒྱུན། །ཤ་ར་མུ་རིན་ཧ་ཐོན་ཨེ་ཁེ་ཀླུང། །སོ་སོའི་ནོའུ་དང་ཏ་བུ་སུན་ནོའུ་དང། །ཐ་ཁིལ་ཐུ་ནོའུ་ར་བ་ཡན་སུ་ཙི་དང། །བཀྲ་ཤིས་ཆུ་མིག་གནས་པའི་ཆུ་བདག་དང། །ལྷ་ཀླུ་གནོད་སྦྱིན་
ལ་སོགས་ཐམས་ཅད་བསངས། །གཞན་ཡང་ཡངས་པའི་ལྗོངས་འདིར་གནས་པ་ཡི། །རི་བྲག་ཤིང་དང་ནགས་ཚལ་ཕྲེང་བ་དང། །ཐང་དང་ནེའུ་གསིང་གཅོང་རོང་ལམ་གྱི་སྲང། །ལམ་པོ་ཆེ་དང་རིན་ཆེན་འབྱུང་བའི་གནས། །ཆུ་ཀླུང་མཚེའུ་ལྟེང་ཀ་ཆུ་
མིག་མཚོ། །གཙུག་ལག་ཁང་དང་དགེ་སྦྱོང་བསྟི་གནས་དང། །མཁར་གྲོང་གུར་ཁྱིམ་ཐབ་དང་ཕྱུགས་ལྷས་ལ། །གནས་པའི་མི་མ་ཡིན་གྱི་ཚོགས་རྣམས་བསངས། །མཐོན་པོའི་བརྒྱུད་དང་འབངས་ལ་འགོ་པའི་ལྷ། །ཕྱུགས་ཀྱི་ལྷ་དང་ཕོ་ལྷ་མོ་
ལྷ་དང། །སྲོག་ལྷ་ཡུལ་ལྷ་དགྲ་ལྷ་ཕ་མེས་དང། །ཞང་ལྷ་ལ་སོགས་འགོ་བའི་ལྷ་སྲུང་བསངས། །མདོར་ན་རང་བཞིན་རྡུལ་ཙམ་མ་གྲུབ་ཀྱང། །སྣང་བརྟེན་འབྲེལ་སླུ་མེད་སྒྱུ་མ་ལྟར། །འཇམ་རྩུབ་ཕན་གནོད་སྣ་ཚོགས་སེམས་ཀྱི་འཕྲུལ། །ཅིར་

[011B] །དེ་ལྟར་འདོད་དགུ་བསངས་ཀྱི་མཆོད་པའི་མཐུས། །བག་མེད་དབང་གྱུར་སྒོ་གསུམ་སྡིག་ལྟུང་དང། །མི་གཙང་གྲིབ་དང་ཉམས་ཆག་ནོངས་པ་ཀུན། །དྲི་མེད་ཤེལ་དཀར་ཁམས་བཞིན་དག་པར་མཛོད། །ཀུན་
རྫོབ་འཁྲུལ་སྣང་སྤྲིན་ལྟར་འཁྲིགས་པ་རྣམས། །གདོང་ནས་རྣམ་པར་དག་པའི་སྟོང་ཉིད་མཁར། །དེངས་པའི་གནས་ལུགས་རང་ངོ་ཤེས་པ་ཡིས། །དམིགས་མེད་ངང་དུ་ཉེས་ཚོགས་ཐམས་ཅད་བཤགས།  །འཕྲིན་བཅོལ་ནི།  སྲི་ཞུའི་ཡུལ་གྱུར་
དཀོན་མཆོག་བྱིན་རླབས་དཔུང། །ལན་ཆགས་སྙིང་རྗེའི་མགྲོན་གྱུར་གདུག་པ་ཅན། །ནུས་སྟོབས་མི་འཛག་གཏེར་གྱི་བུམ་བཟང་ལས། །བདག་སོགས་དེ་འབྲས་ཡིད་བཞིན་འཇོ་བར་མཛོད། །མཉམ་མེད་ཟས་གཙང་སྲས་ཀྱི་རིང་ལུགས་ཀྱི། །བཤད་
སྒྲུབ་ཤིང་རྟས་དྲངས་པའི་འོད་ཞགས་ཀྱིས། །རྒུད་པའི་སྨག་རུམ་ཀུན་བཅིལ་ཁྱད་པར་དུ། །ཞྭ་སེར་ལུགས་བཟང་དབྱར་མཚོ་ལྟར་འཕེལ་མཛོད། །མི་བསྲུན་སྙིགས་མར་སྤྱོད་པའི་གྲང་རེག་དཔུང། །མིང་གི་ལྷག་མར་བསྐྲད་དེ་དགེ་བ་བཅུའི། །ཆོས་
འབྱོར་རྫོགས་ལྡན་དབྱར་གྱི་པདྨོ་ཡིས། །ཡངས་པའི་ས་ཆེན་འདི་དག་ཁྱབ་པར་མཛོད། །མི་ནད་ཕྱུགས་ནད་ཕས་ཀྱི་རྒོལ་བ་སོགས། །དཀར་མིན་འབྲས་བུའི་དུཿ་ཁ་རྒྱང་བསྲིངས་ཤིང། །རྩི་བཅུད་ཕྱུགས་དང་ནོར་འབྲུ་ལོངས་སྤྱོད་རྣམས། །
འཕེལ་ཞིང་བདེ་སྐྱིད་མཚན་མས་ཁྱབ་པར་མཛོད། །འཁོར་བ་ལས་འདས་རྣམ་བྱང་ཡོན་ཏན་དང། །ལྷ་ཀླུ་གནོད་སྦྱིན་ལ་སོགས་མི་མ་ཡིན། །འཁོར་ལོས་བསྒྱུར་བ་མི་ཡི་དཔལ་ལ་སོགས། །སྲིད་ཞིའི་དགེ་ལེགས་ཕྱ་གཡང་མ་ལུས་ཁུག་

[012A]༄༅། །བརྒྱུད་ལྡན་སྲིད་དང་འཆི་མེད་ཚེ་ཡི་གཏེར། །འཛད་མེད་ནོར་སོགས་མཐོ་རིས་འབྱོར་བ་རྒྱས། །རིང་མིན་སྤངས་དང་རྟོགས་པ་ཡོངས་རྫོགས་པའི། །མངའ་བདག་སངས་རྒྱས་ཐོབ་པའི་གྲོགས་མཛོད་ཅིག་ །དེ་ལྟར་འཕྲིན་
ལས་བཅོལ་བའི་རྗེས་སུ་ནོངས་པ་བཤགས་པ་དང། གཤེགས་གསོལ་བཀྲ་ཤིས་སྤྱི་ལྟར་བྱས་པས་མཐའ་བརྒྱན་ནོ། །ཞེས་པ་འདི་ནི་ཨོར་དུ་སུ་ཏཱ་པའི་སེའི་མི་སྣ་དགེ་སློང་ངག་དབང་སྦྱིན་པས་ཕྱོགས་དེར་མི་ཕྱུགས་ལ་གོང་ཁ་ཆེ་བ་དང་ནད་རིམས་སོགས་མང་བར་འདུག་པ་ལ་ཕན་པའི་ཆེད་
ལྷ་ཀླུ་གཞི་བདག་རྣམས་ལ་བསངས་ཀྱི་མཆོད་པ་བྱ་ཚུལ་ཞིག་དགོས་ཞེས་བསྐུལ་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་མཆོད་དཔོན་ཞ་ལུ་མཁན་པོའོ།།    ༈    །།འདིར་ཡུལ་ལྷ་རྣམས་ལ་བསངས་མཆོད་མདོར་བསྡུས་བྱ་བའི་ཚུལ་ནི་
བསངས་རྫས་སྦྱར་བ་ལ་ཐལ་མོ་ཁོང་སྟོང་ཚིགས་བཅག་པ་དཔྲལ་བའི་ཐད་དུ་གཡས་སུ་ལན་གསུམ་བསྐོར་བ་དང་བཅས།  ཨོཾ་སརྦ་བིད་པཱུ་ར་པཱུ་ར། སུ་ར་སུ་ར། ཨཱ་བརྟ་ཡ་ཨཱ་བརྟ་ཡ་ཧོ་བཛྲ་སྥ་ར་ཎ་ཁཾ།  ཞེས་ནམ་མཁའ་མཛོད་ཀྱི་སྔགས་རྒྱས་བྱིན་གྱིས་རློབ་པར་བྱས་ནས། འདི་
སྐད་བརྗོད་དོ།  །ཧཱུཾ༑ ཆོས་དབྱིངས་འགྱུར་མེད་ནམ་མཁའི་ངང་ཉིད་ནས། །བགྲང་ཡས་གཟུགས་སྐུ་དབང་པོའི་གཞུ་ར་སི་ཅན། །སྣང་སྟོང་ཟུང་འཇུག་བླ་མ་ཡི་དམ་ལྷ། །མཁའ་འགྲོ་སྲུང་མའི་ཚོགས་བཅས་གནས་འདིར་གཤེགས། །ལེགས་
སྤྱད་གསེར་གྱི་མྱུ་གུ་རབ་རྒྱས་རྩེར། །ཕུན་ཚོགས་སྙེ་མ་འབུམ་དཀྲིགས་ཡུལ་ཕྱོགས་འདིར། །གནས་པའི་ལྷ་ཀླུ་གཞི་བདག་མི་མིན་ཚོགས། །མདུན་དུ་གཤེགས་ལ་དགྱེས་པའི་གདན་ལ་བཞུགས། །དྭངས་བསིལ་མཆོད་ཡོན་རྣམ་བཀྲའི་

[012B] །རབ་འབར་མར་མེ་དྲི་ཆབ་ཞལ་ཟས་སྤུངས། །སྙན་བརྗིད་རོལ་མོ་འདོད་པའི་ཡོན་ཏན་ལྔ། །རབ་འབྱམས་མཆོད་པའི་གཏེར་བརྒྱ་གྲོལ་བས་མཆོད། །ཁྱད་པར་ཙན་དན་དཀར་དམར་ཨ་ག་རུ། །ལྷ་ཤིང་མཁན་པ་སྟག་པ་བ་ལུ་སོགས། །དྲི་ཞིམ་
སྨན་སྤོས་སྣ་ཚོགས་རབ་བསྲེགས་པའི། །བསངས་མཆོད་འདོད་དགུའི་སྤྲིན་ཕུང་བླ་མེད་འདིས། །བྱིན་རླབས་དངོས་གྲུབ་ཆར་འབེབས་བླ་མ་དང། །ཡི་དམ་བདེ་གཤེགས་རྒྱལ་སྲས་མཁའ་འགྲོར་བཅས། །དཀར་ཕྱོགས་སྐྱོང་བའི་དམ་ཅན་མ་ལུས་ལ། །
མཆོད་པས་ཟག་མེད་བདེ་ཆེན་འབར་གྱུར་ཅིག་མཐུ་སྟོབས་གསེར་སྦྱངས་འཁོར་ལོ་དར་དྲག་གིས། །འདོད་དགུ་གླིང་བཞིའི་ཁྱོན་ལ་དབང་ཕྱུག་པའི། །ས་བདག་ལྷ་ཀླུ་གནོད་སྦྱིན་ཤ་ཟ་སོགས། །འཇིག་རྟེན་དྲེགས་པའི་ཚོགས་རྣམས་མ་ལུས་བསངས་
ཁྱད་པར་ས་ཆེན་གནས་དང་རི་ཡི་རྒྱལ། །ཡེ་ཁེ་ཧོང་གོར་ཆིང་གི་སེ་ཧན་ནིའི། །བོ་གོ་ལ་སོགས་ཡུལ་འདིའི་གཞི་བདག་ཚོགས། །རྣམ་མང་འཁོར་དང་བཅས་པ་ཐམས་ཅད་བསངས། །མདོར་ན་ཕྱོགས་འདིའི་རི་ཀླུངས་རྩི་ཤིང་ཆུ། །ས་སོགས་འབྱུང་
བར་གནས་ཤིང་དབང་བ་དང། །མི་དང་ཕྱུགས་ལ་འགོ་བའི་ལྷ་ཀླུ་བཙན། །གནོད་སྦྱིན་མི་མིན་ཇི་སྙེད་ཡོད་པ་བསངས། །འདོད་དགུ་རྒྱ་ཆེན་བསངས་མཆོད་བཤམས་པའི་མཐུས། །རྣལ་འབྱོར་རྒྱུ་སྦྱོར་སྦྱིན་པའི་བདག་པོ་ཡིས། །སྐུ་གསུང་ཐུགས་ལ་འཕོག་
དང་མི་གཙང་འཁོན། །ཉེས་ཚོགས་མ་ལུས་བསངས་བས་དག་གྱུར་ཅིག་བདག་སོགས་རྗེ་འབངས་བལྟོས་པར་བཅས་རྣམས་ལ། །གནོད་བྱེད་གདུག་པའི་སེམས་དང་ནད་གདོན་བགེགས། །མི་མཐུན་ཕྱོགས་ཀུན་ཉེ་བར་ཞི་བ་དང། །བསམ་པ་ཡིད་

[013A]༄༅། །བཞིན་འགྲུབ་པའི་དངོས་གྲུབ་སྩོལ། །བསྐལ་པ་དང་མཉམ་རིང་པོའི་ཚེ་སྲོག་བརྟན། །རྣམ་ཐོས་འབྱོར་པ་ལ་འཁུ་ནོར་གཡང་འཕེལ། །ཚངས་པར་འགྲན་ནུས་བསོད་ནམས་དབང་ཐང་སོགས། །མངོན་མཐོའི་ལེགས་
ཚོགས་རྒྱས་པའི་བཀྲ་ཤིས་སྩོལ། །ཡུལ་ཕྱོགས་འདིར་ཡང་དཀར་མིན་ལས་ཀྱི་འབྲས། །རྒུད་པ་དྲུང་ཕྱུང་བརྟན་གཡོའི་དཔལ་འབྱོར་རྣམས། །ཡར་གྱི་ཟླ་བ་ལྟར་རྒྱས་རྟག་པར་ཡང། །ཆོས་བཞིན་སྤྱོད་པས་བདེ་དང་ལྡན་པར་མཛོད། །
 ཅེས་པ་འདི་ནི་ཁལ་ཁ་ནས་དང་སྟོབས་ལྡན་པ་དབང་རྒྱལ་ཝང་གི་མི་སེར་རྣམས་ཉམས་ཆུང་ཆེ་བར་ཕན་པའི་ཆེད་ཕྱོགས་དེའི་གཞི་བདག་རྣམས་ལ་བསངས་མཆོད་ཅིག་དགོས་ཞེས་འཕྲིན་ཡིག་གིས་བསྐུལ་མ་བྱུང་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།། །།
   ༈     ཨོཾ་སྭ་སྟི། མཆོག་ཏུ་བཀྲ་ཤིས་བྱེད་པའི་སྣང་བ་ཡིས། །འཇིག་རྟེན་གསུམ་ལ་དཔལ་གྱི་སྐབས་འབྱེད་པའི། །བླ་མ་བདེ་གཤེགས་ཕྱག་འོས་ཐམས་ཅད་ལ། །
མངོན་པར་འདུད་ངོ་འདོད་པའི་འབྲས་བུ་སྩོལ།  །འདིར་ཡུལ་ལྷ་གཞི་བདག་རྣམས་ལ་བསངས་མཆོད་ཀྱི་རིམ་པ་བྱ་བའི་ཚུལ་ནི། རང་ཡི་དམ་གྱི་རྣལ་འབྱོར་དང་ལྡན་པས་མཆོད་གཏོར་རྣམས་ཡི་དམ་རང་གི་གཞུང་ནས་བྱུང་བའི་མཆོད་གཏོར་བྱིན་རླབས་ལ་སོགས་པ་དང་བསངས་རྣམས་
སྔགས་དྲུག་ཕྱག་རྒྱ་དྲུག་གིས་ལེགས་པར་བྱིན་གྱིས་བརླབས་ནས་འདི་ལྟར་བརྗོད་དོ།  །ཧཱུཾ༑ ལྷུན་གྲུབ་ཆོས་དབྱིངས་བདེ་བ་ཆེན་པོའི་ངང། །རང་བཞིན་མ་འགགས་སྒྱུ་མ་ཇི་བཞིན་དུ། །འགྲོ་བོར་སྣ་ཚོགས་གཟུགས་སྟོན་རྡོ་རྗེ་འཆང། །བླ་མ་ཡི་དམ་

[013B] །འཛམ་གླིང་ཡུལ་མཆོག་དག་ན་བཞུགས་པ་ཡི། །དཔའ་བོ་རྣམས་དང་མཁའ་འགྲོ་མ་ཡི་ཚོགས། །བདུད་སྡེ་འཇོམས་ཕྱིར་འཇིགས་བྱེད་སྐུར་སྟོན་པའི། །སྲུང་མ་དམ་ཅན་མ་ལུས་གཤེགས་སུ་གསོལ། །མཐུ་
སྟོབས་རླུང་ཤུགས་ཡིད་ལྟར་མགྱོགས་པ་ཡིས། །ནག་ཕྱོགས་སྡེ་རྣམས་རྡུལ་ཕྲན་ཇི་བཞིན་དུ། །འཐོར་བྱེད་འཇིག་རྟེན་གསུམ་ན་གནས་བཅས་པའི། །དྲེགས་པ་སྡེ་བརྒྱད་ཚོགས་རྣམས་གཤེགས་སུ་གསོལ། །སྲིན་པོའི་དཔུང་ཡང་འཇིགས་པ་
བསྐྱེད་བཟོད་པའི། །དཔའ་ཞིང་རྟུལ་ཕོད་ཧོར་གྱི་ཡུལ་གྲུ་འདིའི། །གཞི་བདག་ལྷ་ཀླུ་གནོད་སྦྱིན་བཙན་ལ་སོགས། །མཐུ་ལྡན་འཁོར་དང་བཅས་པ་གཤེགས་སུ་གསོལ། །མཐོ་བརྟན་རིན་ཆེན་འབར་བའི་ཁྲི་བཤམས་ཤིང། །པདྨ་ཉི་ཟླ་དར་ཟབ་
གདན་ལ་སོགས། །བཀོད་པས་མཛེས་པའི་ཕོ་བྲང་ཡངས་པ་འདིར། །མགྲོན་རྣམས་དགྱེས་པ་ཆེན་པོས་བཞུགས་སུ་གསོལ། །མུ་ཏིག་རླབས་གཡོ་མཆོད་ཡོན་ཞབས་བསིལ་དང། །འཇའ་ཚོན་ལྟ་བུར་བཀྲ་བའི་མེ་ཏོག་འཛུམ། །བེཌཱུར་འོད་ཆགས་
དུད་པའི་སྤྲིན་གཏིབས་ཤིང། །མུན་སེལ་སྣང་བ་ཉི་ཟླའི་རྗེས་སུ་འགྲོ། །ག་པུར་ངད་བཟང་འཐུལ་བའི་དྲི་ཆབ་དང། །རོ་བརྒྱས་ལུས་དབང་རྟས་བྱེད་བཟའ་བཅའི་ཚོགས། །ངེས་པ་བདུན་ལྡན་སྙན་པའི་གླུ་དབྱངས་དང། །སྙན་བརྗིད་རོལ་མོའི་སྒྲ་
ཡིས་མཉེས་གྱུར་ཅིག་རང་བཞིན་སྟོང་པའི་འཕྲུལ་ལས་འདོད་ཡོན་ལྔའི། །རོལ་པ་རྒྱ་མཚོའི་རླབས་འཕྲེང་ཇི་བཞིན་དུ། །བར་སྣང་འཕྱོ་བའི་མཛེས་པ་འདི་དག་གིས། །མགྲོན་རྣམས་དབང་པོ་དགྱེས་བདེས་ཚིམ་གྱུར་ཅིག་དྭངས་གསལ་རིན་

[014A]༄༅། །ཆེན་ལ་སོགས་ཀ་རཎྜ་ཁོར་ཡུག་རི་བོའི་བར་དུ་ཤོང་དཀའ་བར། །བདུད་རྩིའི་རང་བཞིན་གཏོར་མ་རབ་སྤུངས་ཏེ། །འབུལ་ལོ་ཟག་མེད་བདེ་བས་ཚིམ་གྱུར་ཅིག་པདྨ་རཱ་གའི་དམར་བ་ཉེར་འགེམས་པའི། །མདངས་
ལྡན་བྱིན་ཟའི་ཕུང་པོ་དང་འགྲོགས་པས། །དྲི་ཞིམ་ཤིང་སྣ་བསྲེགས་པའི་དུད་སྤྲིན་བསངས། །འདོད་དགུའི་ངོ་བོར་འཆར་བས་མཉེས་གྱུར་ཅིག་ཡིད་ལ་དྲན་པས་མཆོག་དང་ཐུན་མོང་གི་དངོས་གྲུབ་ཆར་དུ་བསྙིལ་ལ་དབང་བསྒྱུར་བ། །བསམ་
འཕེལ་ཀླུ་དབང་གཙུག་གི་ནོར་བུའི་མཆེད། །དངོས་བརྒྱུད་དྲིན་ཅན་བླ་མའི་ཚོགས་རྣམས་བསངས། །ལུས་ཅན་རྣམས་ལ་ནམ་མཁའི་ཁམས་བཞིན་དུ། །ཐོགས་མེད་འཇུག་པའི་ཆོ་འཕྲུལ་གསུམ་གྱི་བདག་ཡི་དམ་རྒྱུད་སྡེ་རྣམ་བཞིའི་
ལྷ་ཚོགས་དང། །བདེ་གཤེགས་སྲས་དང་སློབ་མར་བཅས་པ་བསངས། །དཔལ་ཆེན་ཧེ་རུ་ཀཿ་ཡི་ཡེ་ཤེས་མཆོག་སྟོང་ཉིད་དགའ་མར་རོལ་པའི་ས་བོན་ལས། །རྣལ་འབྱོར་སྐྱོང་ཕྱིར་སྣ་ཚོགས་གཟུགས་སྟོན་པའི། །གནས་གསུམ་
དཔའ་བོ་མཁའ་འགྲོ་ཐམས་ཅད་བསངས། །དམ་ཚིག་ཅན་ལ་སྨན་གྱི་ལྗོན་ཤིང་བཞིན། །ཕན་བདེའི་སྲོག་གི་མཆོག་སྦྱིན་ལེགས་སྩོལ་ཞིང། །བདུད་སྡེའི་སྙིང་ལ་དུག་གི་སྤུ་གྲི་ལྟར། །རྣོ་བའི་མཐུ་ལྡན་སྲུང་མ་མ་ལུས་བསངས། །བསོད་
ནམས་ས་བོན་དར་ལ་དྲག་པའི་མཐུས། །དཔལ་འབྱོར་ཡལ་ག་ཕྱོགས་སུ་རབ་རྫོགས་ཏེ། །འཇིག་རྟེན་སྐྱོང་མཛད་ཡོངས་འདུ་གསར་པའི་ཤིང། །དྲེགས་པ་སྡེ་བརྒྱད་འཁོར་དང་བཅས་པ་བསངས། །བྱེ་བྲག་རྒྱ་ཧོར་ཡུལ་གྲུ་ཆེན་པོ་འདིའི།།

[014B] །མཚོ་དང་མཚེའུ་ལྟེང་ཀ་ཆུ་ཀླུང་སོགས། །གནས་ཤིང་རྒྱུ་བའི་མཐུ་ལྡན་མ་ལུས་བསངས། །ཁྱད་པར་ཐ་བོན་གྱི་ཁེ་ཧའི་ར་ཧན། །ཨི་སེ་རི་དང་བོལ་དོག་ཨཱུ་ལ་ཟུང། །ཨོང་ཀོན་ཨཱུ་ལ་བ་ཡན་
ཨེར་ཁེ་ཐུ། །བ་ཡན་ཚ་གའན་ཨཱུ་ལའི་གཞི་བདག་བསངས། །ཀལ་ད་སུ་ཐའི་བུ་ཡན་ཇི་རུ་ཁེ། །ཀུར་བན་ཁུན་དུའི་ཤ་བར་ཐའི་ཀོལ་ཨཱུར། །ཤཱ་ཏའི་བི་རཱོ་གུང་གུར་ཐོ་ལི་དང། །ཀུར་བན་ཡེ་ཁེ་ཁུར་རེའི་གཞི་བདག་བསངས། །ཧོ་ཡོར་ཧྲོ་ལོ་
ཐུ་དང་པའི་ཚའི་དང། །རི་བཟང་མཐོན་པོ་ཀུར་བན་ཀ་ལོ་ཐའི། །ཤ་ར་མུ་རིན་དལ་ནཱོར་གངྒཱ་ནཱོར། །ལ་སོགས་ཆུ་མཚོར་གནས་པའི་སྡེ་བརྒྱད་བསངས། །གཞན་ཡང་ཕྱོགས་འདིའི་རི་ཆུ་རྩི་སྨན་དང། །ཁང་ཁྱིམ་གུར་དང་ཐབ་ལ་གནས་པ་དང། །མཛོད་
དང་ཕྱུགས་ལྷས་ལ་གནས་ཚོགས་རྣམས་དང། །ཕོ་ལྷ་ལ་སོགས་འགོ་བའི་ལྷ་རྣམས་བསངས། །དེ་ལྟར་མཉེས་བྱེད་འདོད་ཡོན་མཆོད་པ་དང། །ཉམས་གྲིབ་སེལ་བྱེད་བསངས་མཆོད་འདི་ཕུལ་བས། །སྡིག་སྒྲིབ་དག་ཅིང་ནོངས་པར་སྤྱད་པ་རྣམས། །
བཟོད་པར་བཞེས་ལ་ཚངས་པ་སྩལ་དུ་གསོལ། །ཐུབ་བསྟན་སྤྱི་དང་ཁྱད་པར་འཇམ་དཔལ་དབྱངས། །དུར་སྨྲིག་གོས་ཀྱིས་རབ་མཛེས་ཙོང་ཁ་པའི། །མདོ་སྔགས་ལུགས་བཟང་ཚུལ་བཞིན་རྒྱས་པ་དང། །དེ་ཡི་མཐུན་རྐྱེན་མ་ལུས་འཕེལ་བར་
མཛོད། །འཇིག་རྟེན་སྤྱི་དང་བྱེ་བྲག་ཡུལ་ལྗོངས་འདིར། །ནད་མུག་མཚོན་སོགས་རྒུད་པ་ཀུན་ཞི་ཞིང། །སྣོད་དང་བཅུད་ཀྱི་དཔལ་འབྱོར་དབྱར་མཚོ་ལྟར། །འཕེལ་བས་རྫོགས་ལྡན་བཞད་པའི་དགའ་སྟོན་སྩོལ། །རྗེ་འབངས་ཐམས་ཅད་དགེ་

[015A]༄༅། །ལ་ཡིད་གཞོལ་ཞིང། །ཕུ་ནུ་བཞིན་དུ་ཕན་ཚུན་མཛའ་བས་འཁྱུད། །རིགས་རྒྱུད་མངའ་ཐང་ཚེ་དཔལ་ལ་སོགས་པའི། །བསམ་དོན་ཆོས་བཞིན་འགྲུབ་པའི་འཕྲིན་ལས་མཛོད། །ཕན་བདེ་འཕྲོག་བྱེད་བདུད་སྡེས་ནམ་དུ་
ཡང། །རྫིབ་མེད་པའི་དཀར་ཕྱོགས་འཕང་མཐོ་ལ། །བདེ་བ་དམ་པའི་དབང་ཕྱུག་སངས་རྒྱས་ཀྱི། །གོ་འཕང་མྱུར་དུ་ཐོབ་པའི་འཕྲིན་ལས་མཛོད།  །དེ་ལྟར་འཕྲིན་ལས་འཆོལ་ཞིང་རྗེས་ཀྱི་རིམ་པ་སྤྱི་ལྟར་གྱིས་བརྒྱན་པར་བྱའོ། །ཞེས་པ་འདི་ནི་ཆེན་པོ་ཧོར་གྱི་
རྒྱལ་ཁམས་ཁ་ཤིག་ཐན་ཇ་སག་དད་ལྡན་ཚེ་དཔག་སྐྱབས་ཀྱིས་ཉེ་སྐོར་གཞི་བདག་རྣམས་ལ་དམིགས་བསལ་གྱི་བསངས་མཆོད་འདི་ལྟ་བུ་དགོས་ཞེས་བསྐུལ་ངོར་ཤཱཀྱའི་དགེ་སློང་རིག་པ་འཛིན་པ་བློ་བཟང་བསྐལ་བཟང་རྒྱ་མཚོས་སྦྱར་བའོ།།  །།དུས་གསུམ་རྒྱལ་
བའི་ཐུགས་རྗེའི་ཟླ་ཤེལ་ལས། །འཕྲིན་ལས་གཅིག་ཏུ་འདུས་པའི་བདུད་རྩིའི་ཆབ། །འབེབས་མཛད་དངོས་བརྒྱུད་བླ་མའི་འོད་དཀར་ཅན། །དུས་འདིར་དྲན་ནོ་ཅི་འདོད་དངོས་གྲུབ་སྩོལ།  །འདིར་ཡུལ་བདག་གཞི་བདག་རྣམས་ལ་བསངས་མཆོད་བྱ་བའི་
ཚུལ་ནི། རང་ཉིད་ཡི་དམ་ལྷའི་ང་རྒྱལ་དང་ལྡན་པས་བསངས་རྫས་སོགས་སྔགས་དྲུག་དང་ཕྱག་རྒྱ་དྲུག་གི་སྒོ་ནས་བྱིན་གྱིས་བརླབས་ཤིང་བདེན་པའི་སྟོབས་བརྗོད་ནས་མཆོག་དམན་གྱི་མགྲོན་རྣམས་ཀྱི་སྤྱན་སྔར་རང་རང་དགྱེས་པ་བསྐྱེད་པའི་མཆོད་ཚོགས་དང་སྤྱན་གཟིགས་སོགས་ས་དང་བར་
སྣང་ནམ་མཁའ་ཁྱོན་ཐམས་ཅད་གང་བར་གྱུར་པར་བསམས་ནས་འདི་ལྟར་བརྗོད་དོ།  །ཧཱུཾ་ཀུན་ཁྱབ་ཆོས་ཀྱི་དབྱིངས་དང་མཉམ་པའི་ཐུགས། །རྟག་ཏུ་བདེ་བའི་རོ་ལ་རྗེས་ཆགས་ཀྱང། །འགྲོ་རྣམས་སྙིང་རྗེས་འཁོར་མཚོ་ལས་སྒྲོལ་བའི། །མགོན་གྱུར་དངོས་

[015B] །སྤྲོས་དང་བྲལ་ཡང་སྒྱུ་མ་ཇི་བཞིན་དུ། །བྱམས་པའི་སྟོབས་ཀྱིས་ཉེར་ཞིའི་ལུས་སུ་སྟོན། །བདུད་ཀྱི་གཡུལ་ངོར་དྲག་ཤུལ་ཆ་ལུགས་ཀྱིས། །འཇིགས་པ་མཐའ་དག་འཇིགས་མཛད་ཡི་དམ་ལྷ། །གཞན་
ཡང་ཕྱོགས་བཅུར་བཞུགས་པའི་རྒྱལ་བ་དང། །འགྲོ་ལ་ཕན་དགོངས་བྱང་སེམས་ཉན་རང་ཚོགས། །གནས་གསུམ་རྒྱུ་བའི་དཔའ་བོ་མཁའ་འགྲོ་མ། །དཀར་ཕྱོགས་སྲུང་མར་བཅས་པ་གནས་འདིར་གཤེགས། །ཛམྦུའི་ལྗོན་པ་ཚར་དུ་དངར་བའི་
གླིང། །བྱེ་བྲག་ཡུལ་ཕྱོགས་འདིར་གནས་ལྷ་དང་ཀླུ། །གནོད་སྦྱིན་སྲིན་པོ་ལ་སོགས་མི་མ་ཡིན། །མ་ལུས་བསངས་མཆོད་མགྲོན་དུ་གཤེགས་སུ་གསོལ། །དག་ཅིང་སྒྲིབ་བྲལ་མདུན་གྱི་ནམ་མཁའ་ལ། །སྣ་ཚོགས་ཚོན་གྱིས་བྲིས་པའི་དབང་གཞུ་
ལྟར། །ཡིད་འཕྲོག་རིན་ཆེན་ཁང་བཟང་གདན་ཁྲི་སོགས། །ལེགས་པར་བཤམས་འདིར་བརྟན་པར་བཞུགས་སུ་གསོལ། །སྐོམ་པའི་གདུང་སེལ་བཏུང་བ་སྣ་ཚོགས་དང། །ཐང་སྐྱེས་ཆུ་སྐྱེས་མེ་ཏོག་འདབ་བརྒྱ་བཞད། །བདུག་པའི་སྤོས་སྤྲིན་སྣང་
གསལ་བྱུག་པའི་རྫས། །སྙན་བརྗིད་རོལ་མོའི་སྒྲ་ཡིས་མཉེས་གྱུར་ཅིག་འདོད་ཁམས་འདི་ན་ལས་ཀྱི་སྒྱུ་འཕྲུལ་གྱིས། །ལུས་ཅན་ཚིམ་པའི་ཉེར་འཚོར་རྟག་བཀོད་པའི། །ཡོན་ཏན་ལྔ་དང་གོས་དར་རིན་ཆེན་སོགས། །ལྷ་མིའི་འབྱོར་པ་རི་ལྟར་སྤུངས་
པ་དང། །རྡོ་རྗེའི་རང་བཞིན་སྲ་བརྟན་ཁྲབ་རྨོག་རིགས། །དགྲ་བགེགས་འཇོམས་ལ་རྣོ་ངར་མཚོན་ཆའི་ཚོགས། །མྱུར་མགྱོགས་རྟ་དང་གཡག་ལུག་ཕོ་མོ་སོགས། །སྤྱན་གཟིགས་མཐུན་པའི་དམ་རྫས་མ་ལུས་འབུལ། །ཁྱད་པར་འཆར་ཀའི་

[016A]༄༅། །མདངས་ཀྱི་རྗེས་འགྲོ་བའི། །རབ་འབར་མེ་ནང་སྨན་སྣ་བརྒྱ་ཕྲག་དང། །དྲི་ཞིམ་ཤིང་ཚོགས་བསྲེགས་པའི་དུད་སྤྲིན་ལས། །རང་རང་འདོད་དགུ་འཆར་བས་མཉེས་གྱུར་ཅིག་བྱིན་རླབས་གཏེར་མཛོད་དངོས་བརྒྱུད་
བླ་མ་དང། །རྒྱུད་སྡེ་རྣམ་བཞིའི་ལྷ་དང་བདེ་བར་གཤེགས། །རྒྱལ་སྲས་སློབ་མ་མཁའ་འགྲོ་དམ་ཅན་དང། །འཛམ་གླིང་གནས་པའི་སྡེ་བརྒྱད་མ་ལུས་བསངས། །སྔོ་སངས་ཁྱོན་དང་མཚུངས་པའི་ཆུ་གཏེར་ངོགས། །རྫོགས་ལྡན་མགྲོན་དུ་བསུ་བའི་
འཛུམ་དཀར་ཅན། །ཁྲི་ཤོར་རྒྱལ་མོའི་མཚོ་དང་དེ་ཡི་འགྲམ། །ཡངས་པའི་ས་ལ་གནས་པའི་མཐུ་ལྡན་བསངས། །བྱེ་བྲག་འཇུ་ལག་ཅེས་གྲགས་ནོར་འཛིན་ལ། །གནས་པའི་ལྷ་ཀླུ་གཞི་ཡི་བདག་པོ་དང། །ཨ་མྱེ་གངས་དཀར་ལ་སོགས་ས་
འཛིན་སྤོ། །བཅུ་གསུམ་གྲངས་ལ་གནས་པའི་གཞི་བདག་བསངས། །བཱ་བོང་ཁེ་རེའི་ཨུ་སུན་ཐ་ལ་དང། །ཧར་གི་ཁེའི་དག་ལྗོངས་དང་ཤ་ལ་ཐུ། །ལོ་ཐོ་ལ་སོགས་ཕྱོགས་འདིར་ཉེར་གནས་པའི། །མཐུ་ལྡན་སྡེ་དང་བཅས་པ་མ་ལུས་
བསངས། །མི་ལ་དཀར་པོ་མདུད་རྩེ་མཐོན་པོ་དང། །གློ་བ་རི་དང་སྙིང་རི་ཁིར་རྩ་དང། །ལ་བདུན་ལ་སོགས་ཕྱོགས་འདིའི་རི་ཀླུངས་ལ། །གནས་པའི་གཞི་བདག་འཁོར་དང་བཅས་པ་བསངས། །མཚོ་མང་ཆུ་ཁོལ་སྨན་ཆུ་ལ་སོགས་
པའི། །ཆུ་དང་ལྟེང་ཀ་ཆུ་ཕྲན་མཚེའུ་དང། །མཚོ་དང་ཆུ་ཀླུང་སོགས་ལ་གནས་པ་ཡི། །གདེངས་ཅན་ཀླུ་དང་སྨན་མོ་ལ་སོགས་བསངས། །གཞན་ཡང་ཕྱོགས་འདིའི་གཡང་སྤང་གངས་ཀྱི་རི། །རྩི་སྨན་ནགས་ཚལ་གད་བྲག་བྱ་སྐྱིབས་

[016B] །ཡུལ་ལྗོངས་ལམ་སྲང་སོགས་ལ་གནས་པ་ཡི། །མཐུ་ལྡན་འཁོར་དང་བཅས་པ་མ་ལུས་བསངས། །ཕ་མེས་རྒྱུད་དང་རང་རང་འགོ་པའི་ལྷ། །ཕོ་ལྷ་མོ་ལྷ་ཡུལ་ཞང་དགྲ་ལྷ་དང། །གུར་ཁྱིམ་ཐབ་མཛོད་རྟ་ཕྱུགས་བྲེས་གནས་དང། །ལྷ་རྟེན་
སོགས་ལ་གནས་པའི་སྡེ་བརྒྱད་བསངས། །དེ་ལྟར་ཏིང་འཛིན་སྔགས་དང་ཕྱག་རྒྱའི་མཐུས། །ཅི་འདོད་རེ་བསྐོང་བའི་དམ་རྫས་དང། །གནོད་བྱུར་མི་གཙང་སེལ་བའི་བསངས་མཆོད་ཀྱིས། །མགྲོན་རྣམས་མཉེས་ཤིང་གྲིབ་ཚོགས་དག་གྱུར་ཅིག་
ལུས་ངག་ཡིད་གསུམ་རང་བཞིན་དག་པའི་དབྱིངས། །ཉོན་མོངས་གསུམ་གྱིས་སྤགས་པའི་ནོངས་པ་རྣམས། །ངེས་པའི་ལས་གསུམ་བརྣག་དཀའི་འབྲས་བུ་ལ། །འཇིགས་ནས་འཁོར་གསུམ་དམིགས་མེད་ངང་དུ་བཤགས། །ཐུབ་བསྟན་
སྤྱི་དང་ཁྱད་པར་འཇམ་མགོན་ལྷ། །མི་ཡི་གར་དུ་ལེགས་བསྟན་ཙོང་ཁ་པའི། །མདོ་སྔགས་རིང་ལུགས་དབྱར་གྱི་དགའ་མ་དང། །འགྲོགས་པའི་ཆུ་གཏེར་ཇི་བཞིན་འཕེལ་བར་མཛོད། །བསོད་ནམས་ནོར་རྒྱས་སྙིམ་པར་གནས་བཅས་
པའི། །འཇིག་རྟེན་བཀྲ་ཤིས་དཔལ་གྱི་རིན་ཆེན་དབང། །འགལ་རྐྱེན་དྲི་མའི་ཆ་ཡིས་མི་རྙོག་པར། །དགེ་མཚན་འོད་སྣང་ཕྱོགས་ཀུན་འབར་བར་མཛོད། །ཁྱད་པར་མཚོ་ཆེན་དབང་སྔོན་ཁུ་བ་བཞིན། །འཁྱིལ་བས་ལེགས་པར་མཛེས་
པའི་ཡུལ་ཕྱོགས་འདིར། །མི་ཕྱུགས་ནང་དང་དབུལ་ཕོངས་འཐབ་རྩོད་སོགས། །མི་མཐུན་རིགས་རྣམས་ཉེ་བར་ཞི་བར་མཛོད། །གསང་བདག་རྗེ་བོའི་གཟུགས་བསྟན་གོ་ཤྲི་ཡི། །རིགས་རྒྱུད་དཔོན་བློན་འབངས་དང་བཅས་པ་

[017A]༄༅། །རྣམས། །ཚེ་ནོར་སྲིད་དང་དཔལ་འབྱོར་མངའ་ཐང་སོགས། །ལེགས་ཚོགས་མ་ལུས་རྒྱས་པའི་འཕྲིན་ལས་མཛོད། །དཀོན་མཆོག་རིན་ཆེན་གཙུག་ན་གུས་བསྟེན་པའི། །དད་གསུམ་སྣང་བས་ཡིད་ཀྱི་མུན་བསལ་
ཏེ༑ ༑རྣམ་དཀར་ལས་ལ་དགའ་མགུར་ཞུགས་པའི་མཐུས། །ཀུན་མཁྱེན་འབྲས་བུ་མྱུར་དུ་ཐོབ་པར་མཛོད། །སྟེང་དུ་གཟའ་སྐར་བཟང་བའི་མདངས་གསལ་ཞིང། །བར་སྣང་དཀོན་མཆོག་བྱིན་རླབས་སྤྲིན་ལྟར་འཐིབས། །ས་འདིར་ལྷ་མིའི་དགེ་
ལེགས་གཡང་འཁྱིལ་ནས། །བསམ་དོན་ཡིད་བཞིན་འགྲུབ་པའི་བཀྲ་ཤིས་ཤོག་ །དེ་ལྟར་བསངས་ཀྱི་མཆོད་པ་ལེགས་པར་ཕུལ་བའི་རྗེས་ཆོག་གི་རིམ་པ་སྤྱི་ལྟར་བྱའོ། །ཞེས་མཆོ་སྔོན་ཕྱོགས་འཇུ་ལག་གམ་ཨུ་ལན་མུ་རིན་གཙོ་བོར་གྱུར་པའི་ཡུལ་ལྷ་གཞི་བདག་
རྣམས་ལ་བསངས་མཆོད་བྱ་ཚུལ་དགེ་ལེགས་རང་རྒྱས་ཞེས་བྱ་བ་འདི་ནི་དད་སྟོབས་དང་ལྡན་པ་ཇུན་ཝང་བསོད་ནམས་བསྟན་འཛིན་གྱིས་བསྐུལ་མ་བྱུང་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།། །།།

[001A]
༄༅།  །ཁྲི་ཆེན་སྤྲུལ་པའི་སྐུ་བློ་བཟང་བསྟན་པའི་ཉི་མ་དཔལ་བཟང་པོའི་རྣམ་པར་ཐར་པ་དཔྱོང་ལྡན་ཡིད་དབང་འགུགས་པའི་ཕོ་ཉ་ཞེས་བྱ་བ་བཞུགས། །།

[001B] །ན་མོ་གུ་རུ་མཉྫུ་གྷོ་ཥཱ་ཡ། རྒྱལ་ཀུན་མཁྱེན་བརྩེའི་དཔལ་འབར་ཉི་གཞོན་གསར། །སྲིད་སྣང་དག་པའི་མཁའ་ལ་ཉེར་ཤར་ཏེ། །ཁམས་གསུམ་མི་ཤེས་མུན་སྟུག་དྲུངས་འབྱིན་
པའི། །འཇམ་མགོན་བློ་བཟང་གྲགས་པར་ཕྱག་འཚལ་ལོ། །བློ་གྲོས་དྲི་མ་ཡོངས་དག་འདྲེན་བྱེད་སྟོང། །ཤེས་བྱའི་དཀྱིལ་འཁོར་རྒྱ་མཚོར་གསལ་བྱ་ཡི། །རྣམ་དཔྱད་མ་སྨད་ལྷ་དབང་གཉིས་པའི་མཐུ། །ཉེར་
གྲུབ་བཤེས་གཉེན་ཆེན་པོར་གུས་པས་འདུད། །ངག་དབང་འཇམ་དབྱངས་རྩེན་པའི་བློ་གྲོས་གསར། །མ་རྨོངས་འདབ་རྒྱ་གྲོལ་བའི་པད་དཀར་ཚལ། །རྒྱ་མཚོའི་གོས་ཅན་མཛེས་རྒྱན་འདི་ན་ཞེས། །ཕྱོགས་ཀུན་
བསྔགས་པས་ཡོངས་ཁྱབ་གང་དེ་རྒྱལ། །བློ་བཟང་རྒྱལ་བ་གཉིས་པར་མངོན་གྲུབ་དེའི། །མདོ་སྔགས་བསྟན་པའི་ཉི་མ་རིས་བྲལ་འགྲོར། །ལེགས་ལམ་བྱ་བ་སྟོན་ཕྱིར་འདྲེན་མཁས་པའི། །རྩལ་རྫོགས་སྐྱ་རེངས་

[002A] །གསར་པ་གང་དེ་བསྔགས། །ཟླ་རྒྱས་མཁའ་ལས་འཕོ་བ་མ་ཡིན་ཡང། །རང་འདྲའི་དཀྱིལ་འཁོར་ཆུ་སྣོད་ཐ་དད་དབུས། །འཆར་བའི་ཚད་ལ་འདི་ཞེས་འཕགས་པས་ཀྱང། །བརྗོད་དུ་
ནུས་མིན་མ་བཅོས་ངང་གི་ལུགས། །དེ་བཞིན་འཁྲུལ་པའི་རང་མཚང་ཀུན་རིག་པའི། །རྣལ་འབྱོར་སྒྱུ་འཕྲུལ་དྲ་བའི་གར་མཁན་རྣམས། །བརྟན་གཡོར་བརྫུ་བའི་ཕ་མཐའ་འདི་ཙམ་ཞེས། །ཀུན་རྟོག་བློ་ཡི་ཡུལ་ལས་ཉེ་བར་
འགོངས། །སྙིགས་སྤྱོད་རླབས་འཕྲེང་ཆེར་གཡོ་དུག་ཅན་མཚོར། །ཐུབ་བསྟན་ས་གཞི་བྱིང་བ་འདེགས་བཟོད་ཀྱི། །རྣམ་ཐར་འཇུག་པ་བཅུ་པའི་ངང་ཚུལ་ལས། །མདོ་ཙམ་མོས་ལྡན་དགའ་བ་སྡེལ་ཕྱིར་གླེང། །འདིར་རྗེ་
བཙུན་ཆོས་ཀྱི་རྒྱལ་པོ་རྒྱལ་བ་གཉིས་པ་ཙོང་ཁ་པ་ཆེན་པོའི་བསྟན་པ་འདི་ཉིད་གསལ་བར་བྱེད་པའི་ཐུགས་བསྐྱེད་ཀྱི་མཐུ་གྲུབ་པ་བསྔགས་འོས་དམ་པའི་ཡོན་ཏན་གྱིས་ཉེ་བར་ཕྱུག་ཅིང་སྐལ་ལྡན་གྱི་འགྲོ་བ་མཐའ་ཡས་པ་

[002B] རྗེ་བཙུན་ཆོས་ཀྱི་རྒྱལ་པོ་
ཙོང་ཁ་པ་ཆེན་པོའི་འཇིགས་མེད་སེངྒེའི་ཁྲི་ཆེན་པོར་མངོན་པར་དབང་བསྒྱུར་བའི་ཁྲི་ཐོག་ཞེ་བཞི་པ་ངག་དབང་བློ་གྲོས་རྒྱ་མྪོའམ་མཚན་ཡོངས་སུ་གྲགས་པ་ཁྲི་ཆེན་རྒྱ་ནག་པར་གྲགས་པ་དེ་ཉིད་སྐུ་ཚེ་དེར་མདོ་སྔགས་
ཀྱི་བསྟན་པའི་གནད་ཡོངས་སུ་རྫོགས་པ་ལ་དང་པོར་ཐོས་པ་ངོམས་པ་མེད་པར་གསན། བར་དུ་ཐོས་པའི་དོན་ལ་བསམ་བྱུང་གིས་སྒྲོ་འདོགས་ལེགས་པར་བཅད། ཐ་མར་བསྒོམས་པས་ཉམས་མྱོང་འཁྲུལ་པ་
མེད་པ་ཐུགས་རྒྱུད་ལ་འཁྲུངས་ཏེ། རང་གིས་ཇི་ལྟར་རྟོགས་པའི་ལམ་གྱི་གནད་རྣམས་ལུང་རིགས་ཡང་དག་པའི་ལམ་ནས་དྲངས་ཏེ་གཞན་ལ་བརྩེ་བས་འདོམས་པར་མཛད་པས་མཁས་གྲུབ་ཀྱི་གཙུག་རྒྱན། འགྲོ་བའི་
མུན་པ་སེལ་བའི་ཉི་མ། ཡང་དག་ལམ་གྱིས་མཁན་དམ་པར་གྱུར་པ་སྟེ། སྐྱེས་སྦྱངས་ཀྱི་ཡོན་ཏན་གང་ཡང་མེད་པར་དམ་པའི་བཞུགས་གྲལ་དུ་སྙེག་པའི་རང་བྱུང་གི་དམ་པ་སྤང་ལ་ཤ་མོ་རྡོལ་བ་ལྟ་བུ་དེ་འདྲ་མ་
ཡིན་པའི་རྣམ་ཐར་ཟུར་ཙམ་འོག་ཏུ་བརྗོད་པ་བཞིན་ཡིན་པས་སྔོན་གྱི་འཁྲུངས་རབས་ཡོངས་སུ་གྲགས་པ་ཡོད་མེད་ལ་མ་ལྟོས་པར། ཆོས་བཅུ་པའི་མདོ་ལས། དུ་བ་ལས་ནི་མེར་ཤེས་དང། །ཆུ་སྐྱར་ལས་ནི་ཆུར་ཤེས་ལྟར་

[003A]༄༅། །བྱང་ཆུབ་སེམས་དཔའ་བློ་ལྡན་གྱི། །རིགས་ནི་མཚན་མ་དག་ལས་ཤེས། །ཞེས་གསུངས་པ་བཞིན་སྙིང་རྗེ་ཆེ་ཞིང། སྙིང་རྗེ་སྒོམ་པ་ལ་དགའ་བ་དང་སྡུག་བསྔལ་གྱི་དཀའ་སྤྱད་
ལ་བཟོད་བསྲན་ཆེ་བ། ཐེག་པ་ཆེན་པོའི་ཆོས་རྒྱ་ཆེན་པོ་ལ་མོས་པ་སོགས་ཀྱི་རྟགས་ལས་ཐེག་ཆེན་གྱི་རིགས་ཡོད་པར་རྗེས་སུ་དཔོག་པ། དུ་བ་ལས་མེ་དང། ཆུ་སྐྱར་ལས་ཆུ་ཡོད་པར་རྗེས་སུ་དཔོག་པ་བཞིན། །དམ་
པ་འདི་ཡང་མཁས་བཙུན་བཟང་གསུམ་གྱི་རྣམ་པར་ཐར་པ་རྨད་དུ་བྱུང་བའི་འབྲས་རྟགས་ལས། མཁས་གྲུབ་ཤ་སྟག་གི་སྐྱེ་འཕྲེང་ང་རྒྱུད་ནས་བྱོན་པའི་གང་ཟག་ཡིན་པར་གདོན་མི་ཟ་བར་ཤེས་པར་ནུས་ལ། ཡོངས་སུ་
གྲགས་པ་ལྟར་ནའང་རྗེ་འཇམ་དབྱངས་བཞད་པས་འཇིགས་བྱེད་ཆོས་འབྱུང་དུ། བྱིས་པའི་དུས་ནས་འཇིགས་པ་སོགས་ཀྱི་ཚེ་དམིགས་བརྩེམ་དང། བཛྲ་པཱ་ཎི་གསུངས་པས་དཔྱོད་ལྡན་དག་གིས་འདི་འདིའི་སྐྱེ་བའོ་ཞེས་
གླེང་བརྗོད་དུ་མ་བྱེད་ཅེས་རྗེ་བཙུན་ཙོང་ཁ་པ་ཆེན་པོའི་རྣམ་འཕྲུལ་དུ་གསུངས་པ་དང། ལྕང་སྐྱ་རྡོ་རྗེ་འཆང་ཆེན་པོའི་རང་རྣམ་ལས། སྣ་ཚོགས་དབྱིག་ལ་འཇམ་དབྱངས་གཞོན་ནུ་གང། །བློ་བཟང་རྒྱལ་བའི་བསྟན་པ་སྤེལ་
བ་དང། །རྣམ་མང་གདུལ་བྱ་ཕན་བདེར་དགོད་པའི་ཆེད། །དུར་སྨྲིག་འཛིན་པའི་མཆོག་ཏུ་གར་བསྒྱུར་པ། །འདྲེན་མཆོག་ངག་དབང་བློ་གྲོས་རྒྱ་མཚོ་རྗེ། །ཞེས་རྗེ་བཙུན་འཇམ་དབྱངས་ཀྱི་སྤྲུལ་པར་གསུངས་པ་ནི་

[003B] བདག་གི་སྤྲུལ་པ་དམ་པ་ཞིག་རེས་འགའ་དགེ་སློང་ཉིད་དུ་སྤྲུལ། །དེས་ནི་གནས་དེ་སྐྱོང་བར་བྱེད། །རེས་འགའ་བྱིས་པའི་གཟུགས་སུ་འོང། །རེས་འགའ་དབུལ་ཕོངས་སྤྲང་པོའི་གཟུགས། །
རེས་འགའ་བྱོལ་སོང་བྱ་ཁྱིའི་གཟུགས། །རེས་འགའ་གསོལ་འདེབས་དབྱངས་ཀྱི་གཟུགས། །རེས་འགའ་ཡིག་འབྲུ་གཟུངས་ཀྱི་གཟུགས། །གྲགས་བ་ཅན་གྱི་དགེ་སློང་ངོ། །བསྟན་གནས་པར་དུ་ཡང་ཡང་འོང། །ཞེས་རྗེ་ཐམས་ཅད་མཁྱེན་པས་བྱིན་
གྱིས་བརླབས་པའི་སྤྲུལ་པ་བསྟན་པ་ནམ་གནས་ཀྱི་བར་རྒྱུན་མི་ཆད་དུ་འབྱུང་བར་གསུངས་པ་བཞིན་སངས་རྒྱས་དང་བྱང་ཆུབ་སེམས་དཔའ་ས་ཆེན་པོ་ལ་བཞུགས་པ་རྣམས་ཀྱི་སྐུ་གསུང་ཐུགས་ཀྱི་སྤྲུལ་པའི་རོལ་གར་ནི། དཔེར་ན་ཟླ་བའི་དཀྱིལ་
འཁོར་གཅིག་ཉིད་མཁའ་ལ་ཤར་བ་ནས་སྟེང་གི་ཆུའི་སྣོད་ཐམས་ཅད་དུ་ཟླ་གཟུགས་དུས་གཅིག་ཏུ་ཤར་བ་བཞིན། སྐད་ཅིག་གཅིག་ལའང་དག་པ་དང་མ་དག་པ་དང། བརྟན་གཡོ་སྣ་ཚོགས་པའི་སྤྲུལ་པ་མཐའ་ཡས་པ་སྟོན་པར་མཛད་པས་ན་གསུང་དེ་
ངག་དོན་ལ་གནས་པ་གོར་མ་ཆག་ལ། གཞན་ཡང་གྲགས་ཚོད་ཀྱི་འཁྲུངས་རབས། དགའ་ལྡན་གསེར་གྱི་ཁྲི་ལ་འཛེགས་པའི་ཁྲི་ཐོག་སུམ་ཅུ་པ་འཇམ་དབྱངས་སྟག་ལུང་བྲག་པ་སོགས་འགའ་ཞིག་སྣང་བ་ལས། འཇམ་དབྱངས་སྟག་ལུང་བྲག་པ་
ནི༑ མེ་ཕོ་རྟའི་ལོར་སྟོད་ལུང་གི་སའི་ཆ་སྟག་ལུང་བྲག་ཏུ་འཁྲུངས། ལོ་འདི་རྗེ་གཤེགས་ནས་ལོ་བརྒྱ་དང་ཉེར་བརྒྱད་པ་ཡིན་པར་མཁར་ནག་ཆོས་འབྱུང་དུ་གསུངས། གངས་ཅན་གྱི་འདུལ་བ་འཛིན་པ་སྔོན་བྱོན་རྣམས་ཀྱི་གཙུག་གི་རྒྱན་ལྟ་བུར་གྱུར་པ་སྦས་

[004A]༄༅། །ཏི་དགྲ་བཅོམ་པའི་གདན་ས་མཁས་གྲུབ་དུ་མ་འབྱུང་བའི་བསྟི་གནས་སྐྱོར་མོ་ལུང་དུ་རབ་ཏུ་བྱུང། དེ་ནས་བཤད་སྒྲུབ་བསྟན་པའི་འབྱུང་གནས་ཀྱི་ཆོས་སྡེ་དུ་མར་མདོ་རྒྱུད་མ་ལུས་པའི་རྒྱ་མཚོ་ཆེན་པོར་ཐོས་བསམ་སྒོམ་
པའི་གྲུ་རྫིངས་བརྟན་པོས་ཞུགས་ནས་ལུང་རྟོགས་ཀྱི་ཡོན་ཏན་དུ་མའི་ནོར་བུ་རིན་པོ་ཆེ་དབང་གི་རྒྱལ་པོ་ལག་ཏུ་ལོན་པའི་དེད་དཔོན་བླ་ན་མེད་པར་གྱུར། ངག་དབང་ལྷ་མོ་མགྲིན་པའི་པད་མཚོར་དགྱེས་བཞིན་དུ་བཞུགས་པས་སྨྲ་བརྗོད་ཤིན་ཏུ་གཙང་བར་གྲགས་
ལ༑ ལུང་དང་རིགས་པའི་མཆེ་སྡེར་རྣོན་པོས་སྨྲ་ངན་རི་དྭགས་ཀྱི་ཀླད་པ་འགེམས་པར་བྱེད་པའི་མཁས་མཆོག་སྟག་གི་ཚང་དུ་གྱུར་པ་བསླབ་གསུམ་བསྟན་པའི་ནགས་ཚལ་སྟུག་པོར་བ་སྟོད་དང། དཔལ་གསང་བ་འདུས་པ་སོགས་གསང་ཆེན་རྒྱུད་སྡེ་རྒྱ་
མཚོའི་མངའ་བདག་དཔལ་ལྡན་སྨད་རྒྱུད་པའི་འཆད་ཉན་པ་མཛད། རྗེ་འདིའི་སྐབས་རབ་སྟོད་དུ་གྲ་ཚོགས་ཆེ་ཞིང། ཕོགས་ཐེབས་ཀྱིས་ཞིང་མང་དུ་འཕེལ་བ་སོགས་འཛིན་སྐྱོང་སྤེལ་གསུམ་གྱི་སྒོ་ནས་གྲྭ་ཚང་འདི་ལ་སྐུ་དྲིན་ལྷག་པར་ཆེ་བ་ཞིག་ཡིན་
ཞེས་ཁྲི་ཆེན་རྒྱལ་ཁང་རྩེ་པའི་རྣམ་ཐར་ལས་འབྱུང། གཞན་ཡང་སྐྱོར་མོ་ལུང། གསང་སྔགས་མཁར། དགེ་ལྡན་བྱང་རྩེ་སོགས་ཀྱི་ཆོས་ཀྱི་གདན་ཁྲི་ལ་རིམ་པར་འཁོད། མཁས་པའི་བྱ་བ་མཐའ་ཀླས་པའི་སྒོ་ནས་ཐུབ་བསྟན་ཡོངས་སུ་རྫོགས་
པ་བླ་ལྷག་པར་བསྐྱངས་ཤིང། ཁྱད་པར་དུ་ཡང་དགེ་ལྡན་བྱང་རྩེ་གྲ་ཚང་ཐོས་བསམ་གླིང་དུ་གྲགས་པ་གཞི་སོ་སོ་ཐར་པའི་ཚུལ་ཁྲིམས་ཀྱི་རྩ་བ་བརྟན་པོ་སྐྱེད་དུ་བསྲིངས་ནས། ཐུབ་པའི་དགོངས་པ་འཛམ་གླིང་མཛེས་པར་བྱེད་པའི་རྒྱན་དྲུག་མཆོག་

[004B] མཐའ་དབུས་ཀྱི་འགྲོ་བ་བགྲང་བ་ལས་འདས་པ་ལ་གཞན་ཕན་གྱི་འདོད་དགུ་ཆར་བཞིན་དུ་བསྙིལ་པའི་དཔག་བསམ་ལྗོན་པའི་ཚལ་སྟུག་པོ་
འདི་ཉིད་གསར་དུ་སྐྲུན་པར་མཛད་ཅིང། སྐྱོར་མོ་ལུང་གི་བཤད་གྲྭ་བར་སྐབས་རྒྱུན་ཆད་པ་ཡང་གསོ་བར་མཛད། དགུང་ལོ་བདུན་ཅུ་པ་ཤིང་མོ་ཡོས་ཀྱི་ལོར་དགེ་ལྡན་གསེར་ཁྲིར་ཕེབས། བདུན་ཅུ་དོན་གསུམ་པས་རྟ་ལོར་གཟུགས་སྐུ་ཆོས་དབྱིངས་སུ་
བསྡུས་པའི་ཚུལ་བསྟན་པའི་དུས་མཆོད་ཀྱང་ད་ལྟ་མ་ཆད་པ་ཡོད་པར་སྣང། དེ་ནས་མདོ་སྨད་དགོན་ལུང་ཕྱོགས་སུ་སུམ་པ་དམ་ཆོས་རྒྱ་མཚོ་ཞེས་ཕྱོགས་དེའི་བསྟན་འགྲོའི་གསོས་སུ་གྱུར་པའི་མཁས་གྲུབ་ཞིག་ཏུ་འཁྲུངས་འདུག་ནའང་རྣམ་ཐར་རྒྱས་པའི་
གཏམ་མཐོང་ཐོས་སུ་མ་གྱུར་པས་འདིར་འདྲི་བའི་རྔོ་མ་ཐོགས། ཁྲི་ཆེན་ངག་དབང་བློ་གྲོས་རྒྱ་མཚོ་ནི། འཕགས་པ་སྤྱན་རས་གཟིགས་དབང་ཕྱུག་གི་ཐུགས་རྗེའི་ཟླ་སྣང་འགག་མེད་དུ་ཤར་བའི་མཐུ་ལས་ཆོས་སྲིད་ཀྱི་ལེགས་ཚོགས་ཀུ་མུ་དའི་འཕྲེང་བ་བཞང་
པས་ཡངས་པའི་ས་ཆེན་པོ་བར་མཚམས་མེད་པར་གཏམས་པའི་བོད་དང་འོད་ཆེན་པོ་ཞེས་གྲགས་པ་ལས་བོད་ཆེན་པོའམ་མདོ་ཁམས་དེ་ལའང་སྟོད་སྨད་གཉིས་ལས་བླ་ཆེན་པོ་སོགས་དམ་པ་དུ་མས་ཞབས་ཀྱིས་བཅགས་ཤིང་བྱིན་གྱིས་བརླབས་པའི་
གནས་མདོ་སྨད་ཀྱི་སའི་ཆ། རྗེ་བཙུན་འཇམ་དཔལ་དབྱངས་མཐོན་མཐིང་གི་ཟུར་ཕུད་དང་རིན་པོ་ཆེའི་རྒྱན་དོར་ནས་བསམས་བཞིན་དུ་རྗེ་བཙུན་བློ་བཟང་གྲགས་པའི་དཔལ་དུ་ཟློས་པ་སྐུ་བལྟམས་པའི་གནས་ཙོང་ཁར་གྲགས་པ་དང་ཉེ་བའི་ཕྱོགས་མི་

[005A]༄༅། །ཉག་གི་ཡུལ་ར་ལྡིང་དུ་ཆུ་མོ་ཕག་གི་ལོར། ཡབ་རྟག་ཕྱུག་ཚེ་དར་དང། ཡུམ་ཚེ་སྨོན་རྒྱལ་གཉིས་ཀྱི་སྲས་སུ་འཁྲུངས། བྱིས་པའི་དུས་ནས་ཉོན་མོངས་པའི་གཞན་དབང་དུ་སོང་བའི་ཐ་མལ་པ་དག་གི་དང་
ཚུལ་དང་མི་འདྲ་བར་མ་ཟད། འཇིགས་སྐྲག་བྱུང་བ་སོགས་ཀྱི་ཚེ་དམིགས་བརྩེ་མ་དང། བཛྲ་པཱ་ཎིའི་གཟུངས་སྔགས་བཟླས་ནས་ལྷ་དང་བླ་མར་གསོལ་བ་འདེབས་པར་མཛད། དགུང་ལོ་དྲུག་ལོན་པའི་དུས་ཡུམ་ཚད་ནད་ཀྱིས་གྲོངས། རྗེ་འདི་ཉིད་
ཀྱང་ཚད་པས་བསྙུང་བའི་ཚེ་ལྷ་མོ་ཡིན་ཟེར་བའི་བུད་མེད་དཀར་མོ་ན་བཟའ་དཀར་པོ་མ་ནབས་པ་རིན་པོ་ཆེའི་རྒྱན་གྱིས་སྤྲས་པ་ཞིག་རེས་མདུན་གྱི་ནམ་མཁའ་དང། རེས་སྐུའི་ལོགས་གཡས་གཡོན་དུ་བཞུགས་ནས་དགྱེས་པའི་རྣམ་འགྱུར་གྱིས་དབུགས་དབྱུང་
བའི་སྣང་བ་གྱུང་ཞིང། གཞན་ཡང་སྐུ་ན་ཕྲ་དུས་སུ་དེ་འདྲའི་སྣང་བ་ཡང་ཡང་བྱུང། དགུང་ལོ་བདུན་པའི་དུས་སྐུ་ཞང་འཚོ་བྱེད་བྱམས་པ་རྒྱ་མཚོས་རྗེ་འདི་ལ་དེ་གོང་ལྟས་མཚན་ལེགས་པའི་རིགས་འགའ་བྱུང་བ་བཅས་བསྟན་པ་ལ་ཕན་པའི་དམ་པ་
ཞིག་གི་རེ་བ་ཡོད་འདུག་པའི་སྟབས་པང་དུ་བླངས་ཏེ། ཁྱོད་ཀྱིས་ཐོག་མར་གང་སློབ་དྲིས་པར། སྐྱབས་འགྲོ་སློབ་གསུངས་པས་རྟེན་འབྲེལ་ཤིན་ཏུ་ལེགས་ཞེས་དགའ་བ་ཐོབ་ཅིང་སྐྱབས་འགྲོ་བྱེད་ལུགས་དང། ཁྲོས་མ་ནག་མོའི་དབང་ཆོག་སྐལ་ལྡན་རྗེས་
འཛིན་གྱི་སྒོ་ནས་ཐོག་མའི་གསང་སྔགས་ཀྱི་འཇུག་སྒོ་མཛད་ཅིང་ཁྲོས་ནག་གི་སྒོ་ནས་བསྲུང་བའི་གདམས་པ་ཟབ་མོ་ཞིག་ཀྱང་མཛད། རྗེ་བཙུན་མཁྱེན་པའི་གཏེར་གྱི་བྱིན་རླབས་ཀྱི་སྣང་བས་བློའི་མུན་པ་མཐའ་དག་པ་རིང་ནས་བསལ་བ་ཞིག་ཡིན་པའི་སྟབས་

[005B] བྱིས་པ་གཞན་ལྟར་སྦྱོར་ཀློག་སྔོན་དུ་མ་བཏང་བར་བཟང་སྤྱོད་དཔེ་ཐོག་ནས་འཁྲིད་པས་མཁྱེན། དགུང་ལོ་བཅུ་གཅིག་པ་ཤིང་བྱ་ལོ་
གོང་མ་ནོ་མོན་ཁང། ཁལ་ཁའི་དབོན་ཨུའི་ཆིང་གིས་གདན་དྲངས་སྐབས་སྐུ་ཞང་དང་ལྷན་དུ་སོག་ཡུལ་དུ་ཕེབས། ལོ་དེའི་ཟླ་བ་བཅུ་པའི་དཀར་ཕྱོགས་ཀྱི་རྫོགས་པ་གཉིས་པའི་དུས་ཚེས་དགེ་བར་དུས་འཁོར་པའི་དབྱངས་ཨལ། གསལ་བྱེད་དཧུ། ཁམས་
ས༑ ཡོན་ཏན་གཟུགས། དབྱངས་འཆར་བའི་དབྱངས་ཨོ། གསལ་བྱེད་ལ། ཁམས་ནམ་མཁའ། ཡོན་ཏན་སྒྲ། ན་ཚོད་སྨིན་པ་དང། སྦྲུལ་གྱི་ཉི་མར་ཁལ་ཁ་དང་བོད་ཀྱིས་མཚམས་སུ་ཆོས་རྗེ་ནོ་མོན་ཁང་གིས་མཁན་པོ་མཛད་དེ་ཀུན་མཁྱེན་བུ་རམ་ཤིང་
པའི་བསྟན་པའི་སྒོར་རབ་ཏུ་བྱུང། དེ་ལོ་ནས་བརྩམས་ཕག་ལོའི་བར་ཁལ་ཁར་བཞུགས། ཕག་ལོའི་སྟོན་ཟླ་འབྲིང་པོའི་ནང་དུ་མཁར་སྔོན་པོར་སྐུ་ཞང་གི་སར་ཕེབས་ཏེ་ཡོས་ལོའི་པར་བཞུགས། སྐུ་ཞང་ལ་འཇིགས་བྱེད་མངོན་རྟོགས་ཟ་མ་ཏོག་གི་ལུང་
གསན༑ དེ་སྐབས་བྱིས་པ་གཞན་མང་པོ་དང་ལྷན་ཅིག་ཏུ་རྟའི་བང་འགྲན་པར་རྟ་འགྱེལ་ཏེ་ཡོབ་ནང་དུ་ཞབས་ཐོགས་པས་ཚེའི་ཐ་མ་ནི་འདི་ཙམ་མོ་སྙམ་དུ་དགོངས་པའི་ཚེ་རྟ་ལངས་ཏེ་དྲི་སྣོམ་པ་སོགས་དགའ་བའི་རྣམ་འགྱུར་གྱིས་བསྡད་པས་ཡ་མཚན་པར་
གྱུར༑ དེ་དུས་ཞང་པོའི་དབོན་པོ་བསྟན་པོ་བསྟན་པ་རྒྱ་མཚོ་བྱ་བ་ཞིག་གིས་ཆིབས་དེ་དབང་ཡོད་ཀྱིས་ཞོན་ཏེ་འགྲོ་བར་འདོད་ཀྱང་ཚ་ལམ་ཙམ་གྱིས་ནས་རྟས་དབང་མེད་དུ་ཁྱེར་ནས་ཕྱིར་སླེབས། དེའི་ཕ་ཚེ་རིང་ཟེར་བས་སྙིང་ནད་ལྟ་བུས་ངན་སྨྲས་སྣ་ཚོགས་པ་དང། སྐུ་ལ་བསྔོ་

[006A]༄༅། །བའི་ངན་སེམས་སྐྱེས་པར་ཡུན་མི་རིང་བར་སྨྱོ་འབོག་གིས་ཐེབས་ཤིང། མི་ནག་པོ་ཞིག་གིས་ཞགས་པས་བཅིངས། ཐོ་བས་བརྡུངས་ཏེ་ཁྱོད་ཀྱིས་བྱིས་པ་དེ་གསོད་པར་འདོད་དམ་ཟེར་བ་སོགས་སྡིགས་སྟངས་
ཀྱི་འཕྲུལ་སྣང་ཡང་བ་དུ་མ་དང་བཅས་ལྔ་ལམ་དུ་གྱུར་པས་ཐམས་ཅད་ཀྱིས་འདི་ལ་སྲུང་སྐྱོབ་བྱེད་པའི་ལྷ་ཁྱད་པར་ཅན་ཞིག་ཡོད་པར་ངེས་ཞེས་མཐུན་པར་གླེང། ལོ་དེའི་ཟླ་བ་བརྒྱད་པའི་ནང་དུ་དབུས་གཙང་ལ་ཕེབས་པའི་སྟ་གོན་གྱི་ཚེ། ནུབ་ཅིག་མནལ་
ལམ་དུ་མཚོ་ཞིག་གི་ཁར་སླེབས་པར་མི་མང་པོ་ཞིག་གིས་ཁྱོད་ཀྱི་གཅེན་པོ་འདས་པ་དེ་མཚོ་འདིར་ཀླུ་ཞིག་ཏུ་སྐྱེས་ཡོད་ཟེར། དེར་མཚོ་ངོས་ལ་བལྟས་པ་ན་མཚོ་འགྲམ་བྲག་རི་ཐོ་རེ་བ་ཞིག་གི་ཐང་དུ་མི་སྔོན་པོ་རྐང་ལག་ལ་སྦྲུལ་རྒྱན་བྱས་པ་ཞིག་མཐོང་བར་
ཕ་གི་ཡིན་ཞེས་བསྟན། དེ་ནས་རིམ་གྱིས་དབུས་ཕྱོགས་སུ་འོངས་པའི་སྣང་བ་ལ་ཞང་པོ་ཆོས་རྗེས་གན་དཀར་ཤིན་ཏུ་ལེགས་པ་ཞིག་འོ་མས་བཀང་སྟེ་འདི་དབུས་སུ་པཎ་ཆེན་ཐམས་ཅད་མཁྱེན་པར་ཕུལ་ཞེས་ལག་ཏུ་གཏད་བྱུང་བར་བོར་བླགས་མེད་པར་
ཁྱེར་ཏེ་དབུས་ཡིན་ཟེར་བའི་ས་ཕྱོགས་ཡིད་དུ་འོང་བ་ལ་དབུས་སུ་པོ་ཏ་ལའི་རི་ཙིཏྟའི་དབྱིབས་འདྲ་བ་ཞིག་འདུག་པའི་སྟེང་དུ་ཁང་བཟང་དཀར་པོ་མཐོང་བ་ཙམ་གྱིས་དགའ་བ་བསྐྱེད་ནུས་པ། པཎ་ཆེན་ཐམས་ཅད་མཁྱེན་པའི་བཞུགས་གནས་ཡིན་ཟེར་བ་
ཞིག་ཏུ་སླེབས། ས་གཞི་རྡོ་ལས་གྲུབ་པ་ལྟ་བུའི་ཡིད་དུ་འོང་བར་བྱང་ཕྱོགས་ནས་ཁང་པ་སྒོ་དམར་པོ་ལྷོར་བསྟན་པ་ཞིག་གི་མདུན་ངོས་སུ་ཁྲིའུ་ཤིང་གི་སྟེང་པཎ་ཆེན་རིན་པོ་ཆེ་ཡིན་ཟེར་བའི་བླ་མ་སྐུ་ཤ་དཀར་ཞིང་རྒྱས་ལ་གཟི་མདངས་དང་ལྡན་པ་ཞིག་

[006B] རང་ཉིད་བྱང་གི་ཁང་པའི་ནང་དུ་ཁྲིད་པར་དེར་དཀོན་མཆོག་གསུམ་གྱི་རྟེན་མང་པོ་དང་སྒྲོན་མ་སོགས་
མཆོད་རྫས་རྒྱས་པ་བཤམས་པར་བླ་མ་དེ་ཉིད་ཀྱིས་ཁྲིའི་སྟེང་ནས་ཆོས་གསུངས་ཤིང། སྔར་གྱི་དཀར་ཡོལ་དེ་གསང་ཆབ་ཀྱི་རིལ་བུས་བཀང་སྟེ་ཞང་པོར་བྱིན་ཅིག་ཅེས་གནང་བ་ཁྱེར་ཏེ་རང་ཡུལ་དུ་ལོག་པར་བརྩམས་པ་ན་གཡས་གཡོན་ནས་ཁྱི་ནག་པོ་དང་སེར་
པོ་གཉིས་ཀྱིས་རྨུགས་པར་འཇིགས་པས་རྡོ་ཞིག་ལ་རྐང་པ་ཐེགས་ཏེ་འགྱེལ་བར་དབུ་ཅུང་ཟད་བརྡབས་པའི་སྣང་བ་བྱུག་ཉང་དཀར་ཡོལ་མ་ཆག་ཅིང་ཡོལ་གོའི་དམ་རྫས་ནས་ཅུང་ཟད་བོ། འགྱེལ་བ་ལས་ལངས་པ་ན་ཁྱི་གཉིས་མི་སྣང་ལ་དམ་རྫས་ཀྱིས་སྣོད་
མ་ཁེངས་པ་མི་ལེགས་སྙམ་ནས་སྔར་གྱི་བླ་མའི་དྲུང་དུ་ཕྱི་ན་ནས་གནས་ཚུལ་རྣམས་ཞུས་པས་དགྱེས་པ་ཆེན་པོས་སླར་ཡང་དམ་རྫས་ཀྱིས་སྣོད་ཕྱུར་པོར་བཀང་སྟེ་གནང་བ་ཁྱེར་ནས་རང་ཡུལ་དུ་སླེབས་པ་ན་ཞང་པོ་ཆོས་རྗེ་མི་བཞུགས་པ་དང། ཕ་
ཡུལ་ཡང་སྔར་དང་མི་འདྲ་པར་ཉམས་པའི་མཚན་ལྟས་བྱུང་བ་ནི་སྐུ་ཚེ་དེ་ཉིད་ལ་རྗེ་བཙུན་བླ་མ་ཙོང་ཁ་པ་ཆེན་པོའི་མདོ་སྔགས་ཀྱི་ལེགས་བཤད་ཡོངས་སུ་རྫོགས་པའི་བདུད་རྩིས་ཐུགས་ཀྱི་ཡོལ་གོ་ཁེངས་ནས་གཞན་དོན་རླབས་པོ་ཆེ་འགྲུབ་པ་དང། སྐུ་ཚེ་
དང་གསེར་ཁྲི་མཐར་ཕྱིན་པ་ལ་བར་ཆད་ཀྱི་མཚན་མ་འབྱུང་བའི་བརྡ་སྟེ་རང་ཉིད་ཀྱི་མཁྱེན་པའི་མེ་ལོང་དུ་མ་འོངས་འབྱུང་འགྱུར་གྱི་གཟུགས་བརྙན་རྣམས་གསལ་བར་སྣང་བ་གཞན་གྱི་སྣང་ངོར་མནལ་ལམ་དུ་ཁ་གཡར་ནས་བསྟན་པ་ཙམ་མོ། །

[007A]༄༅། །མཁར་སྔོན་པོ་ནས་རང་ཡུལ་དུ་བྱོན་ཏེ་རྗེ་རྒྱལ་བ་གཉིས་པ་བསམས་བཞིན་དུ་མིའི་སྲིད་པ་བཟུང་པའི་གནས་ཁྱད་པར་ཅན་སྐུ་འབུམ་དུ་ཕྱག་ན་པདྨོ་བསོད་ནམས་རྒྱ་མཚོའི་འཕྲིན་ལས་ཀྱི་ཆགས་ལས་གྲུབ་པའི་ཆོས་སྡེ་ཆེན་
པོ་དགའ་ལྡན་བྱམས་པ་གླིང་མཇལ་བར་ཕེབས། དེར་གནས་དང་གང་ཟག་གི་ཁྱད་པར་ལ་དད་གུས་ལྷག་པར་འཁྲུངས་ཤིང་ཁྱད་པར་གྲྭ་པ་རྣམས་ནས་འགྲོ་གླེང་མཛད་པ་མཐོང་བས་བདག་ཀྱང་འདི་འདྲ་བ་ཞིག་བྱེད་དགོས་སྙམ་པའི་ཐུགས་འདུན་ལྷང་བ་
སྐྱེས༑ རབ་ཏུ་བྱུང་བ་རྣམས་ཀྱི་རྣམ་ཐར་གཙང་མས་ཐུགས་ཕྲགས་ཏེ་དེ་ནས་བཟུང་ན་བཟའ་ཡན་ལག་གི་སྦུབས་ཅན་མ་བཞེས་པས་དགུན་གྱི་གྲང་རེག་མ་བཟོད་པའི་ཚུལ་གྱིས་ཞལ་ནས་ཨ་ཆུ་ཞེས་ཤོར་བས། གྲོགས་གཞན་ནས། མི་ཡོང་བའི་ཡོང་
མདོག་བྱས་ན་དེ་ལས་འོས་ཅི་ཡོད་ཅེས་འཕྱ་སྨོད་བྱས་འདུག་པ་ནི། ལེགས་བཤད་རིན་པོ་ཆེ་ལས། ཡོན་ཏན་མེད་པའི་སྐྱེ་བོ་རྣམས། །ཡོན་ཏན་ཅན་ལ་ལྷག་པར་སྡང། །གངས་ཀྱི་ཡུལ་དུ་ད་ཀུན་སྐྱེས་པའི། །མེ་ཏོག་ལྟས་ངན་ཡིན་ཞེས་སྒྲོག་ཡོན་
ཏན་ལོག་པར་སྦྱངས་པ་འགའ། །ལེགས་པར་སྦྱངས་པ་ཁྱད་དུ་གསོད། །ལྦ་བ་མེད་ན་གླིང་ཕྲན་འགར། །ཡན་ལག་མེད་པའི་སྐྱོན་དུ་བྱེད། །ཅེས་པ་ལྟར་ཡིན་འདུག་སྟེ། ཕྱིས་སུ་རྗེ་རང་གིས་ཀྱང། དེ་སྐབས་གྲོགས་འགས་བཞད་གང་བྱེད་པ་བྱུང་
ཡང་ཕྱིས་བསམས་ན་བྱེད་སྤྱོད་དགའ་མོ་ཡིན་འདུག་ཅེས་གསུང་གླེང་ཡང་བྱུང་འདུག། ལོ་དེར་ཆོས་རྗེ་དོན་གྲུབ་རྒྱ་མཚོ་ལས་ནག་པོ་སྐོར་གསུམ། ལྷ་མོ། རྣམ་སྲས་རྣམས་ཀྱི་རྗེས་གནང་དང། རྗེ་ཆུ་བཟང་པ་ལས་སེང་ལྡེང་ནགས་སྒྲོལ་གྱི་རྗེས་གནང་

[007B] འབྲུག་ལོར་ཁམས་གསུམ་འགྲོ་བའི་བླ་མ་ཤེས་བྱ་ཀུན་མཁྱེན་ངག་དབང་བློ་བཟང་རྒྱ་མཚོ་དབང་ཕྱོགས་འཇམ་དབྱངས་གོང་མའི་རྒྱལ་ཁབ་ཏུ་ཆིབས་བསྐྱོད་སྐབས་ཁྲི་ཤོད་རྒྱལ་མོའི་མཚོ་
འགྲམ་དུ་སྐུ་ཞང་དང་ལྷན་ཅིག་པར་མཇལ་ཞིང་བརྒྱ་འབུལ་བཟང་པོ་ཕུལ། ཞལ་མཇལ་བ་དང། གསུང་གི་བདུད་རྩིའི་བགོ་སྐལ་ཐོག་མར་མྱོང་བའི་སྐལ་བཟང་དུ་གྱུར། དེ་ནས་མ་འགྱངས་པར་དབུས་ཕྱོགས་སུ་བཏེག། ལོ་དེ་གའི་ཟླ་བ་བཅུ་
པའི་ཚེས་བཅུ་བདུན་ལ་བཀའ་གདམས་བསྟན་པའི་ཆུ་མགོ་བྱང་ར་སྒྲེང་རྒྱལ་བའི་དབེན་གནས་སུ་ཕེབས། རྟེན་རྣམས་ཞིབ་པར་མཇལ་ནས་ཐུགས་སྨོན་བཟང་པོས་མཚམས་སྦྱར། ཚོགས་པ་ལ་མང་འགྱེད་དང། ཞལ་སྔ་ནས་བསམ་སྒང་པ་མཇལ་ནས་
ཚེ་དཔག་མེད་ཀྱི་རྗེས་གནང་དང་འགོ་བའི་གདམས་པ་གསན། ལྔ་མཆོད་ཀྱི་དུས་ཆེན་ཉིན་ལྷ་ལྡན་དུ་ཕེབས། ཟླ་བ་བཅུ་གཅིག་པའི་ཚེས་བཅུ་ཚུན་ལ་སྐུ་ཞང་དང་ལྷན་ཅིག་ཏུ་བཤད་སྒྲུབ་བསྟན་པའི་འབྱུང་གནས་གྲ་ས་ཕན་ཚུན་དང། གཙུག་ལག་ཁང་
རྟེན་བརྟེན་པར་བཅས་བ་རྣམས་ཞིབ་པར་མཇལ་ཞིང། གྲ་ས་རྣམས་དང་ཁྱད་པར་དཔལ་ལྡན་བཀྲ་ཤིས་སྒོ་མང་དུ་མང་ཇ་དང་འགྱེད་གཟབས་པས་བསྙེན་བཀུར། སྒོ་མང་སློབ་དཔོན་པ་མཁས་བཙུན་ཆེན་པོ་སྨིན་གྲོལ་ནོ་མོན་ཁང་ལ་དངུལ་དཀར་ལས་བསྒྲུབས་
པའི་རྣམ་རྒྱལ་བུམ་པ་ཞིག་འབུལ་བར་མཛད་པ་ཕྱིས་སུ་གྲུ་ཚང་འདིའི་བླ་མ་ཡོང་བའི་རྟེན་འབྲེལ་དུ་འདུག་ཅེས་གསུང། དེ་ནས་བཀྲ་ཤིས་ལྷུན་པོར་ཕེབས་པའི་ལམ་སྟོད་ལུང་རྨང་དུ་ཞགས་གནང་བར་གནས་པོ་ནང་སོ་རྒྱལ་མཚན་ཟེར་བས་མ་དང་

[008A]༄༅། །མ༑ ཀུན་རིག། ཚེ་དཔག་མེད་ཛཻ་ཏ་རི་ལུགས་ལྷ་དགུ་མ་རྣམས་ཀྱི་དབང་དང། གྲུབ་རྒྱལ་ལུགས་ཀྱི་ཚེ་དཔག་ལྷ་གཅིག་བུམ་གཅིག་དང། རྟ་མགྲིན་གསང་སྒྲུབ་ཀྱི་རྗེས་གནང། ལམ་རིམ་ཆུང་བའི་ལུང་རྣམས་
དང༑ ལམ་པའི་དྲུང་པ་ཚུལ་གྲགས་པ་ལས་སྙིང་པོ་དོན་གསུམ། ནཱ་རོ་ཆོས་དྲུག། བཀའ་དྲིན་གསོལ་འདེབས། བླ་མ་རྒྱང་འབོད། བླ་མ་མཆོད་པ། ནང་གི་ཁོང་སྐྲན་འདོན་པའི་སྐྱུག་སྨན། ཕྱག་ཆེན་གྱི་འཁྲིད་ཡིག་དང། དེའི་གསོལ་འདེབས་རྣམས་
ཀྱི་ལུང་གསན། མེ་མོ་བྱ་ལོར་སྔ་རྒོལ་རབ་འབྱམས་པ་རིན་ཆེན་དཔལ་མགོན་དང། རྗེ་འདིས་ཕྱི་རྒོལ་བ་མཛད་ནས་རིགས་ཀྲའི་ཚོགས་དབུས་སུ་བསམ་གཟུགས་ཀྱི་འབེལ་གཏམ་མཛད་པས་སྔ་རྒོལ་མི་སྨྲ་བའི་བརྟུལ་ཞུགས་ལ་བཀོད། སླར་ཡང་
གངས་ཅན་ལྷ་གཅིག་རྒྱལ་དབང་ཐམས་ཅད་མཁྱེན་པ་ཆེན་པོའི་ཞབས་དྲུང་དུ། དྲུང་པ་རྒྱལ་ཚབ་དང། ལྷ་པ་ཞབས་དྲུང་སོགས་དང་ལྷན་ཅིག་ཏུ། ཕྱག་རྡོར་ཨུ་ཙ་རྒྱ་ཝ་མེད་ལུགས། སྤྱན་རས་གཟིགས་གཙོ་འཁོར་གསུམ། བདེ་མཆོག་དཀར་པོ་
ཁྱུང་ཁྲ་རྣམས་ཀྱི་རྗེས་གནང། བཀའ་རྩོམས་གྲས་འདུལ་བའི་བསླབ་བྱ་ཉུང་དུ་རྣམ་གསལ་གྱི་ལུང་རྣམས་དང། མངའ་རིས་དྲུང་པ་བརྩོན་འགྲུས་རྒྱལ་མཚན་ལས་གསང་བདེ་འཇིགས་གསུམ་གྱི་མངོན་རྟོགས་དང། མགོན་ཆོས། ལྷ་མོ། རྣམ་སྲས་
རྣམས་ཀྱི་གཏོར་ཆོག་གཙང་གི་པར་མ་ལྟར་དང། གསང་འདུས་རྒྱུད་འདེབས། བདེ་མཆོག་དཀྱིལ་ཆོག་བདེ་ཆེན་རོལ་མཚོ། སྨོན་ལམ་ཤིས་བརྗོད་དང་བཅས་པ། བདེ་མཆོག་གི་བསྟོད་པ་མཁས་གྲུབ་རིན་པོ་ཆེས་མཛད་པ། པཎ་ཆེན་ཐམས་ཅད་མཁྱེན་

[008B] བློ་བཟང་ངག་གི་དབང་པོ་ལས་རིགས་གསུམ་མགོན་པོའི་རྗེས་གནང། རྗེ་ཐམས་ཅད་མཁྱེན་པའི་བཞད་པ་ལྟར་སྤྲུལ་སྐུ་བསོད་ནམས་དབང་པོས་མཛད་པའི་སེང་གདོང་མ་གཙོ་འཁོར་གསུམ་གྱི་
ཡིག་ཆའི་ལུང་དང་རྗེས་གནང། ཁྱུང་ནག་གི་རྗེས་གནང་དང་སྒྲུབ་ཡིག་གི་ལུང་བཅས་དང། ཕ་བོང་ཁ་པ་དབོན་དར་བ་ལས། ཚེ་དབང་གྲུབ་རྒྱལ་ལུགས་རྣམས་མནོས། ས་ཁྱི་ལོར་འཇམ་མགོན་འཕྲིན་ལས་ལྷུན་གྲུབ་པ་ལས་གཅོད་དབང་ནམ་མཁའ་
སྒོ་འབྱེད་ཀྱི་རྩ་བ་དང། གཅོད་འཁྲིད་པཎ་ཆེན་ཐམས་ཅད་མཁྱེན་པས་མཛད་པའི་ལུང། གླིང་སྟོད་ཞབས་དྲུང་ དཔོན་ཐང་ཟེར་བ་སྣང།  སྨན་བླའི་རྣམ་སྤྲུལ་ཉི་ཐང་བློ་བཟང་རྒྱ་མཚོ་ལས། འཇམ་དབྱངས་དཀར་པོ། ཕྱག་རྡོར་ཨུ་ཙ་རྱ། ཞང་བློན་རྣམས་
ཀྱི་རྗེས་གནང། གཅོད་དབང་ནམ་མཁའ་སྒོ་འབྱེད། དཔེ་ཆོས་རྩ་འགྲེལ་གྱི་ལུང་རྣམས་གསན། ས་ཕག་གི་ལོར་སྐྱོར་མོ་ལུང་དུ་ཤོམ་དཀའ་བཅུ་ཟེར་བ་དང་དཔེ་འཛིན་གྱི་ཤེས་རབ་འགྲན་པ་ན་ཆོས་མངོན་རིན་ཆེན་འདྲེན་པའི་ཤིང་རྟའི་གནས་དང་
རི་ཡོངས་རྫོགས་ཉིན་གཅིག་ལ་བཟུང་བས་འགྲན་ཟླ་ཤིན་ཏུ་ངོ་མཚར་བས་ལེགས་སོ་ཕུལ། དེ་ལོ་ཀུན་མཁྱེན་ལྔ་པ་ཆེན་པོའི་ལྗགས་རྩོམས་ཀྱི་མངོན་པ་མཛོད། སེར་རྗེ་བཙུན་པའི་འདུལ་བ། སྒོ་མང་བའི་ཡིག་ཆའི་དབུ་མའི་སྟོད་དང་བློ་རྟགས་གཉིས་
རྣམ་འགྲེལ་གྱི་ཌཱིཀྐ་ཕལ་ཆེར་བཟུང། ས་ཕག་འདི་རྗེ་རིན་པོ་ཆེ་ཆོས་དབྱིངས་སུ་གཤེགས་ནས་དྲུག་ཅུ་སྐོར་བཞི་སོང་བའི་ཐ་མ་དང། རབ་བྱུང་བཅུ་གཅིག་པའི་ནང་གི་ཉག་མ་སོ་གཉིས་འདས་པའི་སོ་གསུམ་པ་ཡིན་པ་རྗེ་འཇམ་དབྱངས་འཞད་པས་

[009A]༄༅། །དུ་གུའི་ཟི། གངས་ཅན་འདིར་དབང་ཐང་དང་བསྟུན་པ་ཆུ་མོ་སྤྲུལ་གྱི་ལྡོར་དཔྱིད་ཟླ་ར་བའི་དཀར་ཕྱོགས་ཀྱི་ཚེས་བདུན། དུས་འཁོར་དང་དབྱངས་འཆར་ལུགས་ཀྱི་དབྱངས་གསལ་འབྱུང་བ་ཡོན་ཏན་གཟའ་སྐར་
སོགས་དགེ་བའི་ཉིན་ཞུགས་ནས་རིག་པ་སྨྲ་བའི་དབང་ཕྱུག་སྒོ་མང་འཕྲིན་ལས་ལྷུན་སྒྲུབ་པ་ལས། རིག་པའི་སྒོ་འབྱེད་ཚད་མ་རིག་པའི་བསྡུས་གྲའི་རྩི་བཞག་གི་དགའ་སྟོན་ཐོག་མ་མྱོང། དཔྱིད་ཆོས་གཉིས་པ་ནས་འགྲོ་གླེང་བྱེད་ཐུབ་པ་བྱུང། དཔྱིད་
ཆོས་གསུམ་པ་ནས་བསྡུས་ཆུང་དང་བསྡུས་འབྲིང་གཉིས་ཀའི་རྩི་བཞག་བཟུང། ཉིན་གཅིག་སྐྱོར་དཔོན་གྱིས་རྩི་བཞག་ལེགས་པར་མ་འཁྱོལ་བར་བླ་མས། རྗེ་འདི་པ་ལ་སྐྱོར་བར་བསྐུལ་བས་ཚང་མ་ཐག་ཐོགས་མེད་པར་བསྐྱར་བས་ཤིན་ཏུ་
མཉེས༑ བསྡུས་ཆེན་གྱི་སྐྱོར་དཔོན་ལ་བསྐོས་ཏེ་ཁོ་གསར་པ་ཡོངས་མ་ཐག་པ་ཞིག་གིས་ཁྱེད་ཚོའི་སྐྱོར་དཔོན་ཕྲོགས་སོང་ཞེས་བཞད་གང་ཀྱི་རྣམ་པ་ལ་རྗེ་འདིའི་མཁྱེན་རབ་ལ་གཞན་ལས་ཡུལ་དུ་བྱུང་བའི་བསྔགས་བརྗོད་ཀྱི་མེ་ཏོག་འཐོར་
བར་མཛད། དེ་ནས་ལོ་ངོ་གཉིས་ཀྱི་རིང་བསྡུས་གྲ་དང་བློ་རྟགས་ཞིབ་པར་སྦྱངས། ཤིང་རྟའི་དགུན་འབྲིང་ནང་རྒྱལ་བའི་གསུང་རབ་ཀུན་གྱི་ཡང་རྩེ་ཡུམ་ཤེས་རབ་ཀྱི་ཕ་རོལ་ཏུ་ཕྱིན་པའི་སྦས་དོན་མངོན་རྟོགས་ཀྱི་རིམ་པ་རྣམས་བརྒལ་བརྟགས་
ཀྱིས་གཏན་ལ་འབེབས་པའི་ཕར་ཕྱིན་གྱི་གཞུང་གསར་དུ་ཞུགས། ལུག་ལོ་རིགས་གྲའི་ཐོག་མཁས་མང་བློ་གསལ་གླིང་གི་གླིང་ཁམས་ཕྲུག་ཅེས་ཤེས་རིག་བཟང་བར་གྲགས་པ་དང་སེམས་བསྐྱེད་ཀྱི་ཚོགས་ལངས་མཛད་པས་སྤོབས་བ་དང་

[009B] རིགས་གྲའི་ཆོས་མཚམས་སྐབས། གྲུབ་བརྙེས་དགེ་ལེགས་དར་རྒྱས་ལས་གསང་འདུས་མི་བསྐྱོད་པ། འཇིགས་བྱེད་བཅུ་གསུམ་མ་དང་དཔའ་གཅིག་བདུད་ལས་རྣམ་རྒྱལ། བདེ་མཆོག་ལུ་ཨི་བ། ཀུན་
རིག༑ ཚེ་དཔག་མེད་ལྷ་དགུ་རྣམས་ཀྱི་དབང་དང་རྡོ་རྗེ་སེམས་དཔའི་རྗེས་གནང། གདུགས་དཀར། སྨོན་ལམ་ལྔ། མཁས་གྲུབ་ཁྱུང་པོའི་མགུར་བརྒྱད་ཀྱི་གདམས་པ་རྣམས་གསན། བདེ་མཆོག་དབང་གི་སྟ་གོན་ནུབ་མི་ཞིག་གིས་ཤ་ཆེན་སྟེར་
ཞིང་དགའ་བའི་རྣམ་འགྱུར་བྱེད་པའི་མཚན་ལམ་བྱུང་བ་ནི། སྐུ་ཚེ་དེ་ཉིད་ལ་གསང་ཆེན་རྒྱུད་སྡེ་རྒྱ་མཚོའི་མངའ་བདག་ཏུ་འགྱུར་པའི་བརྡ་ཆོས་བདག་དཔའ་བོ་མཁའ་འགྲོ་རྣམས་ཀྱིས་བསྟན་པ་སྟེ། བླ་མས་ཀྱང་མཚན་མ་ཤིན་ཏུ་བཟང་བའི་བསྔགས་
བརྗོད་མཛད། ཤིང་ལུག་ལོར་ཐམས་ཅད་མཁྱེན་གཟིགས་ལྔ་པ་ཆེན་པོའི་ཞབས་པད་ནས་སྐྱེས་ཚོམས་གཉིས། ས་རྒྱན་གཉིས། བསླབ་སྤྱོད་གཉིས་ཏེ་བཀའ་གདམས་གཞུང་དྲུག་ཏུ་གྲགས་པའི་ལྗགས་ལྕང་དང། གཞན་ཡང། སྨོན་ལམ་
ལྔ༑ ས་ལམ་སྐབས་གསུམ། གདུགས་ཤེར་ཚེ་གཟུངས་རྣམས་ཀྱི་ལུང་སོགས་དམ་པའི་ཆོས་ཀྱི་གསན་པ་མང་དུ་མཛད་པར་སྣང། མེ་སྤྲེ་ལོ་ཆོས་གྲའི་སྲུབས་དབར་ལ་སྤྲུལ་བའི་སྐུ་གྲགས་པ་རྒྱལ་མཚན་ལས་སེང་གདོང་མ་སྔོན་མོ་དང། འཇམ་
དཔལ་ནཱ་ག་རཤའི་རྗེས་གནང། སྨོན་ལམ་ལྔ། སྒྲོལ་ཤེར་མཚན་བརྗོད། ས་ལམ་སོགས་ཀྱི་ལུང་གསན། བསམ་སྒང་པ་བློ་བཟང་ངག་གི་དབང་པོ་ལས་བསང་འདུས་འཕགས་ལུགས། བདེ་མཆོག་ལཱུ་ཨི་པ་ལུགས། འཇིགས་བྱེད་བཅུ་གསུམ་

[010A]༄༅། །རྨི་ལམ་དུ་གསེར་གྱི་མཆོད་རྟེན་རིན་པོ་ཆེའི་རྒྱན་དུ་མས་སྤྲས་པའི་ངོ་མཚར་བ་ཞིག་ཆུས་ཁྱེར་པ་རྨིས་པ་ད་ནང་ཁྱེད་ཕེབས་པའི་ལྟས་སུ་འདུག་ཅེས་སྐུ་ཞང་ལ་གུས་པ་དང་ཞབས་ཏོག་གཟབས་པར་བྱས་
ཕྱིས་རྗེ་འདི་རྒྱུང་ལ་ཕེབས་སྐབས་རྨི་ལམ་དེ་དེ་སྐབས་སྐུ་གཞང་གཙོ་བོ་ལྟར་བུར་སོང་བས་ངེ་ལ་བལྟ་པ་འདྲ་སྙམ་ཡང་ཁྱེད་ཀྱི་ལྟས་ཀྱི་ལྟས་ཡིན་པར་འདུག་ཅེས་རྗེ་འདི་ལ་དད་གུས་ལྷག་པར་ཆེ་བ་བྱེད། ཟླ་བ་དེ་གའི་ཉི་ཤུ་གཅིག་ལ་བཤད་སྒྲུབ་བསྟན་པའི་རྒྱ་
མཚོ་ཆེན་པོ་བཀྲ་ཤིས་ལྷུན་པོར་ཕེབས། སྣང་བ་མཐའ་ཡས་ཐ་མལ་དུར་སྨྲིག་གི་རྒྱལ་མཚན་འཛིན་པའི་སྐུ་ཉིད་དུ་བསྟན་པ་པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་གྱི་ཞལ་མཇལ་བར་བརྒྱ་འབུལ་དང་བཀྲ་ཤིས་ལྷུན་པོའི་ཚོགས་
ཆེན་ལ་འགྱེད། དཀྱིལ་ཁང་དང་སྔགས་པ་གྲྭ་ཚང་གཉིས་ལའང་གྲྭ་ཇ་དང་འགྱེད་ཀྱིས་ཚོགས་བསག་བསྒྲུབས། པཎ་ཆེན་ཐམས་ཅད་མཁྱེན་པ་ལས། དགེ་བསྙེན་ནས་དགེ་ཚུལ་གྱི་བར་གྱི་སྔོམ་ཁྲིམས་མནོས་ཤིང། སྨན་བླ་དང་ཞལ་དྲམ་
གཟུགས་ཀྱི་རྗེས་གནང། ཐུབ་དབང་ཞལ་བད་མའི་ལུང་རྣམས་གསན། ཤར་རྩེ་བ་བློ་བཟང་པདྨར་བསོ་བ་ནས་བརྒྱུད་པའི་རྗེ་རིན་པོ་ཆེར་བརྟེན་པའི་བླ་མའི་རྣལ་འབྱོར་དང། དཀྱིལ་ཁང་སློབ་དཔོན་འཇམ་དབྱངས་པར་རྟ་མགྲིན་ཡང་གསང་
གི་རྗེས་གནང་གསན། ཟླ་བ་བཅུ་གཉིས་པའི་ཚེས་བཅུ་གསུམ་ལ་ལྷ་སར་ཕྱིར་ཕེབས། ལྷ་ལྡན་ཆོ་འཕྲུལ་ཆེན་མོའི་སྐབས་འདུས་པ་རྒྱ་མཚོར་མང་འགྱེད་ཀྱིས་བསྙེན་བཀུར། དགའ་ལྡན་ཁྲི་རིན་པོ་ཆེ་དགོན་མཆོག་ཆོས་བཟང་པ་ལས་དམིགས་

[010B] ཆོས་རྒྱལ་ཕྱི་སྒྲུབ་ཀྱི་རྗེས་གནང། པཎ་ཆེན་ཐམས་ཅད་མཁྱེན་པས་མཛད་པའི་རྨ་ཆེན་སྤོམ་རའི་གཏོར་འབུལ་གྱི་ལུང་རྣམས་ཞུས། རྒྱུད་སྟོད་སྨད་ཀྱི་བླ་མ་རྣམས་མཇལ་ཞིང་འདུས་པའི་ཚོགས་ལ་གྲྭ་ཇ་དང་འགྱེད་ཕུལ་
ཟུར་གྱི་རིག་འཛིན་ལ་སྐུ་ཞང་དང་ལྷན་དུ་གུར་དྲག་གི་ལས་བྱང་གི་ལུང་གསན། དེ་ནས་སྐུ་ཞང་རང་ཡུལ་ལ་ཕྱིར་ལོག་ཁར་གཞན་གྱིས་བསྐུལ་བ་དང། རང་ཉིད་ཀྱང་ཐུགས་གཉེར་གསན་སྤྱོད་གི་ཕྱིར་བཞུགས་འདོད་ཆེན་པོ་བྱུང་བས་དེ་གའི་རྒྱུ་མཚན་
མོལ་བར་ཞང་པོ་ཡང་ལྷག་པར་དགའ་སྟེ་ཆོས་ཚུལ་བཞིན་བྱེད་དགོས་ལུགས་ཀྱི་སྙན་བསྐུལ་དང་དངོས་ཆོས་ཀྱི་མཐུན་རྐྱེན་ལེགས་པར་ཕུལ་ཏེ་ཞང་པོ་ཤེས་རབ་འབྱུང་གནས་ལ་བཅོལ་དམ་བྱས། དེ་ནས་ཕན་བདེའི་རྩ་ལག་དམ་པ་བཤད་སྒྲུབ་ཀྱི་བསྟན་
པ་མ་ལུས་པའི་འབྱུང་གནས། འཛམ་གླིང་ཡངས་པའི་ས་ཆེན་པོའི་རྒྱན་གཅིག། པད་དཀར་འཆང་བ་མིའི་གཟུགས་ཅན་ཐམས་ཅད་མཁྱེན་པ་རིམ་བྱོན་གྱི་གདན་ས་ཆོས་སྡེ་ཆེན་པོ་ཕྱོགས་ཐམས་ཅད་ལས་རྣམ་པར་རྒྱལ་བ་དཔལ་ལྡན་འབྲས་སྤུངས་
སུ་ཐུབ་པའི་གཞུང་ལུགས་ཐམས་ཅད་ལ་མ་རྟོགས་པ་དང། ལོག་པར་རྟོག་པ་དང། ཐེ་ཚོམ་གྱི་དྲི་མ་མཐའ་དག་ལུང་དང་རིགས་པའི་དག་བྱེད་རྣོན་པོས་ལེགས་པར་སྦྱངས་ཏེ་དྲི་མ་དང་བྲལ་བའི་ཡིད་བཞིན་དབང་གི་རྒྱལ་པོ་བཤད་དང་སྒྲུབ་པའི་
རྒྱལ་མཚན་གྱི་རྩེ་ལ་བཀོད་དེ། འགྲོ་བ་མང་པོར་དོན་གཉིས་ཀྱི་འདོད་དགུ་སྩོལ་བར་བྱེད་པའི་མཁས་པ་དུ་མས་ཡོངས་སུ་གང་བའི་དཔལ་ལྡན་བཀྲ་ཤིས་སྒོ་མང་གི་ཆོས་གྲར་ལེགས་པར་སྦྱར་བ་ལྷའི་སྐད་དུ་བི་ཛ་ཡ་སྟེ་རྣམ་རྒྱལ། རྒྱ་ནག་གི་སྐད་

[011A]༄༅། །གསུངས། ལྕགས་བྱི་ལོར་སྒོ་མང་ཟུང་པ་འཇམ་དབྱངས་དཔལ་འབྱོར་པའི་དྲུང་ནས་འཇམ་དབྱངས་དཀར་པོའི་རྗེས་གནང། པཎ་ཆེན་ཐམས་ཅད་མཁྱེན་པའི་གསུང་གི་བླ་མའི་རྣལ་འབྱོར་མགོར། མདུན་གྱི་ནམ་
མཁར་འོད་འབར་ནོར་བུའི་ཁྲིར་ཞེས་ཡོད་པ། རྗེ་རིན་པོ་ཆེ་ལ་བརྟེན་པའི་འཕོ་འཁྲིད་རྣམས་དང། རྗེ་བློ་བཟང་དོན་ཡོད་པ་ལས་ཕྱག་དྲུག་པའི་རྗེས་གནང། གསང་འདུས་མངོན་དཀྱིལ་ཀྱི་ལུང། བསམ་སྒང་པ་ལས་སྤྱན་རས་གཟིགས་སངྒྲེ་སྒྲ་དང་
གཙོ་འཁོར་གསུམ་པ། ཆོས་རྒྱལ་ཕྱི་སྒྲུབ། དཔལ་ལྡན་ལྷ་མོ། རྣམ་འཇོམས་ལྗང་སྤོན་བཅས་ཀྱི་རྗེས་གནང། བྱབས་ཁྲུས་ཀྱི་ཕྱག་འཁྲིད། རྟེན་ལ་གཟུངས་གཞུག་འབུལ་ཚུལ་གྱི་ཕྱག་འཁྲིད་དང། འཕོ་བའི་སྐོར་རྣམས་ཞུས། དཀའ་ཆེན་བློ་
བཟང་ཀུན་དགའ་ལས་ཀྱང་འཕོ་བ་འཇག་ཆུགས་མའི་ལུང་འཁྲིད་གསན་ཏེ་འཕོ་བ་སྦྱངས་པས་སྤྱི་གཙུག་ངང་པའི་སྒོ་ང་ཙམ་སྐྲངས་པའི་རྟགས་ཐོན་པར་རྗེ་བསམ་སྒང་པས། འཕོ་བ་ཤིན་ཏུ་འཕྱོངས་པར་སྣང། འདི་འདྲ་སྔོན་བཀའ་གདམས་པའི་བླ་མ་
ཞིག་ལའང་བྱུང་ནས་སྐྲངས་པ་མ་ཞི་བར་ཟངས་ཐུར་སྣུམ་ལྡན་མེ་ལ་བསྲོས་ཏེ་སྦྱར་བས་ཕན་པའི་ལོ་རྒྱུས་འདུག་གསུངས། དེ་རྗེས་ཚངས་བུག་གི་ཐད་དུ་མཐེ་བོང་གི་རྒྱ་ཙམ་སྐྲ་མི་སྐྱེ་བ་ལོ་གཅིག་ཙམ་གྱི་བར་བྱུང་བ། དེ་དུས་ཀྱི་གྲྭ་པ་འགྲོགས་
བཤེས་ཀུན་ལ་མཐུན་གྲུབ་ཡིན་པར་འདུག། ལྕགས་བྱི་ལོ་དེའི་དགུན་ཆོས་ཀྱི་དམ་བཅའི་སྐབས་སྐུ་ན་གཞོན་པ་དང་འཛིན་གྲ་དམས་བའི་སྟབས་ཀྱིས་འགའ་ཞིག་ནས་བརྙས་བཅོས་ཀྱི་རྣམ་པས་དེ་རིང་ཀླུ་འབུམ་ཁམས་ཕྲུག་ལ། ཡིན་ཟེར་

[011B] མིན་ཟེར་ནའང་འཁོར་གསུམ་བྱེད་དགོས་ཟེར་ནས་ཐོག་མར་འདུལ་བའི་སྤང་ལྟུང་ནས་ཚར་གཅོད་རྩིས་ཀྱིས་བཏང་བར་འགྲོ་ཁྱབ་གང་ཡང་མ་བྱུང་བས་འདི་ལ་བལྟ་རྟོག་བྱས་པའི་ངེས་པོ་འདུག་ཅེས་མཛོད་ཀྱི་ངེས་གནས་ལ་ཁ་སྤོས་ནས་
བཏང་ཡང། ལུང་རིགས་གང་གི་སྒོ་ནས་ཀྱང་ནུས་པ་མ་ཐེངས་པས་ཅི་བྱ་གཏོལ་མེད་ཀྱིས་སྐུ་ལ་དྲིལ་བུ་བཏགས་པར་སྣང། ལྕགས་གླང་ལོར་ཡོངས་འཛིན་རིན་པོ་ཆེ་མཚོ་སྔོན་དུ་ཕེགས་ཚེ་གང་ཅིར་བཀའ་མཆིད་ཞིབ་མོལ་ཡོང་པའི་རེ་བ་ཆེན་ཡང་མ་བྱུང་བས་
ཐུགས་ཅུང་ཟད་མ་བདེ་བ་ཡོད་པའི་སྐབས་ཤིག་མནལ་ལམ་དུ་ཡོངས་འཛིན་རིན་པོ་ཆེས་བཏང་བ་ཡིན་ཟེར་བའི་རབ་བྱུང་ཞིག་གིས་བསོད་ནམས་ཁ་བཏགས་དྲི་མ་མེད་པ་ལ་རྡོ་རྗེའི་མདུད་པ་ལྔ་ཡོད་པ་གཅིག་དང་ཇ་སྦ་ལྟེར་གང་གནང་བ་བྱིན་པས་སྤྲོ་བ་
འཕེལ་བར་རྨིས། མནལ་སད་པ་ན་སྨོན་ལམ་ཆེན་པོའི་གྲ་སྐོར་མཛད་ཉེར་ཡོད་པའི་སྟབས། ད་ལམ་གྱི་གྲྭ་སྐོར་ལེགས་རབ་ཡོང་བའི་ལྟས་ཡིན་འདྲ་སྙམ་པ་འཁྲུངས་འདུག་ཅིང། དེར་མ་ཟད་ཕྱིས་ཀྱི་མཛད་པ་རྣམས་རྗེ་བླ་མའི་བསྟན་པ་དང་སེམས་
ཅན་ལ་སྨན་པའི་ཐབས་ཁོ་ནར་འགྱུར་བར་བླ་མས་བྱིན་གྱིས་བརླབས་པའི་མཚན་མ་ཕུལ་དུ་བྱུང་བར་འཁུམས། གྲ་སྐོར་སྐབས་མིང་བཏགས་པ་གཞན་རྣམས་གཞུང་འགྲོ་ཤིན་ཏུ་ཆེ་ལ། རྗེ་ཉིད་རང་ན་ཚོད་ཕྲ་ཞིང་གཞན་ལ་དཔགས་ན་གཞུང་གི་འགྲོ་
རྒྱ་ཡང་ཅུང་ཟད་ཆུང་བ་ཡོད་པའི་སྟབས་ཁོང་ཚོར་རེ་ཡོང་སྙམ་པ་བྱེད་འདུག་ཀྱང། ཆོས་རང་གིས་བྱས་པ་ཞིག་དགོས་པས་ན་ཁོང་རྣམས་བཏང་སྙོམས་སུ་བཞག་པ་ཡིན་གསུངས་ཤིང། དོན་དུ་ཡང་མཁྱེན་རབ་འགྲན་ཟླ་དང་བྲལ་བའི་སྟབས་ཀྱིས་

[012A]༄༅། །དཀའ་གནད་མང་བོར་མཛུབ་འཁྲིད་ཀྱི་ལྗགས་བཤད་དང་བཅས་ལེགས་པར་ནོས། རྗེ་བསམ་སྒང་པ་ལས་འཇིགས་བྱེད་བདུད་ལས་རྣམ་རྒྱལ་དང། བདེ་མཆོག་ལྷ་ལྔའི་དབང། དྲུག་ཅུ་པའི་ཕྱག་འཁྲིད་དོགས་
གཅོད་དང་བཅས་པ། རྒྱལ་བ་དགེ་འདུན་རྒྱ་མཚོས་མཛད་པའི་འཇིགས་བྱེད་བསྐྱེད་རིམ་དང། རྗེ་རང་ཉིད་ཀྱིས་མཛད་པའི་རྡོ་རྗེ་འཕྲེང་བའི་དཀྱིལ་ཆོག་གི་ལུང་རྣམས་དང། ཡོངས་འཛིན་ཧོར་རིན་པོ་ཆེ་དང་ལྷན་ཅིག་བཅུ་གཅིག་ཞལ་གྱི་དབང་ཆེན་
ཡང་གསན་ཞིང་གོང་མཆོས་རྗེར་ཡང་ལྕམ་སྲིང་གི་རྗེས་གནང་གསན། དགུང་ལོ་ཉེར་དགུ་པ་ཆུ་ཡོས་ཀྱི་ལོར་ཡུམ་གཅིག་པའི་སྤུན་ཟླ་དགེ་སློང་བྱམས་པ་བསྐལ་བཟང་གིས། རང་ཡུལ་དུ་ཕེབས་དགོས་ཚུལ་གྱི་ཞུབ་ནན་ཆེར་བྱས་པ་ལ་གནས་ཆུང་
སྤྲུལ་པའི་ཆོས་སྐྱོང་ཆེན་པོར་ལུང་བསྟན་ཞུས་པར། ཚིག་གཅིག་ཚིག་མིན་ན་ཚིག་བརྒྱ་ཚིག་མིན། སྔ་སོར་ཡང་རེ་ཞིག་མ་འགྲོ་བྱས། ད་དུང་ཡང་སྡད་ན་ལེགས་ཚོགས་ཆེ་ཚུལ་གནང་བ་དང། རྗེ་བསམ་སྒང་བས་ཀྱང་ངའི་རྨི་ལམ་གྱི་མཚན་མ་ལ་
བལྟས་ན་ཁྱེད་སྐྱེ་བ་འདི་ལ་གར་ཕྱིན་ཀྱང་འཕྲིན་ལས་ཤིན་ཏུ་ཆེ་བ་ཞིག་འོང་བ་འདུག། འོན་ཀྱང་བོད་དུ་སྡད་ན་སྒོ་མང་གྲྭ་ཚང་གི་ཁ་འཛིན་མྱུར་དུ་བྱེད་དགོས་པའི་རྟགས་དང་རྟེན་འབྲེལ་མང་པོ་བྱུང་བས། ད་ལམ་སྡང་པ་རང་བཟང་གསུང་བར་བརྟེན་མི་
འབྱོན་པར་ཐག་བཅད་ནས་འབོད་མི་རང་ཡུལ་དུ་བརྫངས་པར། དེ་ཉིད་ལམ་དུ་མ་འཚོ་བའི་དགེ་བར་དམིགས། འབྲས་སྤུངས་ཚོགས་ཆེན་དུ་མང་ཇ་དྲུག་སོགས་འཁོས་དཔགས་ཀྱི་དགེ་བ་རྒྱ་ཆེར་མཛད། གོང་མ་ཆོས་རྗེ་དབུས་སུ་བསྡད་པ་ལ་ཤིན་

[012B] ད་དུང་ཡང་བསྟན་པ་ཞེ་ལ་བཞག་པའི་སློབ་གཉེར་གང་དྲག་བྱེད་དགོས། ཆོས་ཁྱོད་ལ་རེ། འཇིག་རྟེན་གྱི་དགོས་བྱེད་མ་བྱུང་ན་ང་ལ་ཁག་ཡོད་ཅེས་སོགས་ཀྱི་བསླབ་བྱ་ནན་ཤིན་ཏུ་ཆེ་བ་
མཛད་འདུག་པས་ཆོས་རྗེ་འདི་རང་ལ་ཉེ་བ་རྣམས་ཚོང་ཁེ་སྤོགས་དང། འཇིག་རྟེན་གྱི་གཏམ་སྙན་གྲགས་སྒྲུབ་པ་ལ་མི་སྦྱོར་བར་འདི་ཕྱི་ཐམས་ཅད་དུ་ཕན་ངེས་པའི་དམ་པའི་ཆོས་བྱེད་པ་ལ་དགའ་བ། རང་གཞན་ལ་ཕན་སླེབས་གང་ཆེ་བལྟ་ཤེས་
པའི་དཔྱོད་ལྡན་ཞིག་ཡོད་པར་སྣང་ངོ། །དེ་ནས་རྒྱལ་བ་ཁྱབ་བདག་རྡོ་རྗེ་འཆང་ཆེན་པོའི་ཞལ་ལུང་དཔལ་མགོན་འཕགས་པ་ཀླུ་སྒྲུབ་ཡབ་སྲས་སོགས་མཁས་གྲུབ་དུ་མས་བཤད་སྒྲུབ་ཀྱིས་གཏན་ལ་ཕབ་པ་གསང་བ་ཟབ་མོའི་མྱུར་ལམ་མཐར་ཐུག་དཔལ་
གསང་བ་འདུས་པ་སོགས་རྒྱུད་སྡེ་རྒྱ་མཚོའི་འབྱུང་གནས། ཨཽ་ཌི་ཡ་ནའི་གསང་མཛོད་ལྟ་བུ། དཔལ་ལྡན་སྨད་རྒྱུད་གྲྭ་ཚང་དུ་འཇུག་བཞེད་དེ། སྨད་རྒྱུད་བླ་མ་བློ་བཟང་དོན་ཡོད་སེ་ར་རྩེར་བཞུགས་པར་དགེ་རྒན་དགེ་སློང་བྱམས་པ་ལྷུན་གྲུབ་སྙན་
གསན་འབེབས་པར་བཏང། སྔ་དུས་རྗེ་བདག་ཉིད་ཆེན་པོས་འདུས་པའི་བཤད་གྲྭ་འབྱུང་བའི་གནས་སུ་ལུང་བསྟན་པ་ཆུ་མིག་ལུང་དུ་རྒྱུད་གྲར་ཞུགས། བསྟན་པའི་རྩ་བ་སོ་སོ་ཐར་པའི་བསླབ་པ་ཡོངས་སུ་སྤྱོད་བའི་ཐབས་གཞི་གསུམ་གྱི་ཕྱག་ལེན་རྣམ་
པར་དག་པས་གཞི་བཟུང། རྒྱུད་ཐམས་ཅད་ཀྱི་རྒྱལ་པོ། མདོ་སྡེ་ཐམས་ཅད་ཀྱི་ཟ་མ་ཏོག། དཔལ་གསང་བ་འདུས་པའི་རྩ་རྒྱུད་ལ་འགྲེལ་པ་བཞི་སྒྲགས་ཀྱི་སྒོ་ནས་བཤད་ལུང་ཡོངས་སུ་རྫོགས་པ་རྒྱུད་མཆོད་དང་བཅས་པ། གསང་བ་འདུས་

[013A]༄༅། །པའི་བསྐྱེད་རྫོགས། ཊཱིཀྐའི་འཛིན་ཆོས་བཅས་ལ་ཐུགས་སྐྱོང་གཙོ་བོར་མཛད་ཅིང་ཞར་བྱུང་དུ་དཀྱིལ་འཁོར་ས་ཆོག་གི་སྐབས་གདུག་བསྐྲོད་པའི་སྟང་སྟབས། རྡོ་རྗེའི་འགྲོས། མཆོད་པའི་གར་དུ་མ་དང་
དཀྱིལ་འཁོར་གྱི་ཚད་གཏན་ལ་འབེབས་པའི་ཐིག་རང་ལུགས་ཀྱི་སྲོལ་མ་ཉམས་པ་དང། ཡི་དམ་སྲུང་མས་དངོས་སུ་འཐེན་པ་བཞིན་རྗེས་ཕྱག་ལེན་དུ་བཏབ་པའི་དབྱངས་ཆེན་རྣམས་ཀྱི་ས་མཚོན་ཡི་དམ་ཆོས་སྲུང་མཆོད་པའི་གདངས་དབྱངས་
རྣམས་སྦྱོང་བར་མཛད། དེ་སྐབས་རྒྱུད་པ་བླ་མ་དེ་ཉིད་ལ་ལམ་རིམ་ཆེན་མོ་དང་པཎ་ཆེན་རིན་པོ་ཆེས་མཛད་པའི་གཏོར་མ་བརྒྱ་རྩ་རྣམས་ཀྱི་ལུང་ཡང་ནོས། ལོ་དེའི་དགུན་ཆོས་ལ་བགྲང་ཡས་རྒྱལ་བ་སྲས་བཅས་འདུ་བའི་བསྟི་གནས་དག་པའི་
སྣང་ངོར་རྡོ་རྗེའི་དཀྱིལ་འཁོར་ཆེན་པོར་ལྷུན་གྱིས་གྲུབ་ཅིང། ཐ་མལ་པའི་ངོར་ཡང་རི་མཐོ་ཞིང་ས་གཙང་བ་སྤང་གཤོངས་དང་རྐང་འཐུང་གི་ཕྲེང་བ་ཚར་དུ་དངར་བ་སོགས་ཡི་གར་འོང་བས་གནས་དེར་སླེབས་པ་ཙམ་གྱིས་ཀྱང་དང་སྤྲོ་ལ། ཉམས་རྟོགས་
དགེ་སྦྱོར་ངང་གིས་འཕེལ་བ། རྗེ་རྒྱལ་བ་གཉིས་པས་བདུད་ཀྱི་སྡེ་མཐའ་དག་བཅོམས་ནས་ཟུང་འཇུག་གི་གོ་འཕང་མངོན་དུ་མཛད་པའི་གནས་རྡོ་རྗེའི་གདན་དང་མཚུངས་པ་དགེ་ལྡན་རྣམ་པར་རྒྱལ་བའི་གླིང་དུ། རྒྱུད་ཆེན་དེ་ཉིད་ལ་གྲུབ་པའི་
དབང་ཕྱུག་ཉོ་བྱེ་བའི་གཤེགས་བཤུལ་དཔལ་གསང་བ་འདུས་པའི་ཟབ་ལམ་རིམ་པ་ལྔ་གསལ་བའི་སྒྲོན་མེ་དང། བསྐྱེད་རིམ་ཆེན་མོ་དངོས་གྲུབ་རྒྱ་མཚོ་གཉིས་ཀྱི་བཤད་ལུང་རྗེ་ཡབ་སྲས་ནས་ད་ལྟའི་བར་རྒྱུན་མ་ཆད་པའི་ཟབ་བཤད་ཀྱི་བདུད་

[013B] །དེ་ནས་འབྲས་སྤུངས་སུ་རྒྱུད་ཀྱི་གྲལ་འཛིན་མཛད་པའི་ཕྱི་ཉིན་དཔལ་ལྡན་ཟབ་ཡངས་འཁྱིལ་པའི་གྲྭ་ཚང་གི་སློབ་དཔོན་བྱེད་དགོས་པའི་བཀའ་ཤོག་སློབ་དཔོན་དོན་གྲུབ་རིན་ཆེན་སོགས་ཀྱིས་ཕུལ་ཞིང་
ཁ་འཛིན་མཛད་དགོས་ཚུལ་ཞིབ་པར་ཞུས། དེ་སྐབས་དགོངས་པར་རྒྱུད་ལ་ལོ་གསུམ་ཙམ་ཕྱིན་དེ་རྗེས་ལུང་འཁྲིད་མན་ངག་སོགས་ཐོས་པ་རྒྱ་ཆེན་བྱས་ནས་དེ་དོན་རྣམས་ཚུལ་བཞིན་ཉམས་སུ་ལེན་པར་བྱེད་སྙམ་པ་ཐུགས་ཐག་པ་ནས་ཡོད་པའི་སྟབས་དགོངས་
པ་ཞུ་དགོས་དགོངས། ས་སྐྱོང་འཕྲིན་ལས་རྒྱ་མཚོར་དེ་གའི་རྒྱུ་མཚན་ཞུས་པར་བླ་མ་སྔ་མ་འདི་སྐུ་ན་སོགས་ཀྱིས་ཕེར་བ་ཞིག་མ་བྱུང། ད་ལམ་གོང་ས་སྐྱབས་མགོན་མཆོག་ནས་བསྐོ་བཞག་བཀའ་དྲིན་བསྐྱངས་པ་ཡིན་འདུག་པའི་སྟབས་བྱས་པ་རང་ལེགས་
འདྲ༑ ཅིས་ཀྱང་དགོངས་པ་ཞུ་འདོད་ཡོད་ན་གོངས་མཆོག་ཏུ་བསླབ་སྟོན་ཞུ་ལུགས་ཀྱིས་གསུངས་པར་བརྟེན། རྒྱལ་དབང་མཆོག་གི་ཞབས་པད་དུ་སྙན་ཞུ་ཕུལ་བར། བཀའ་ལས། བླ་མ་བྱས་ནས་ཐོས་བསམ་བྱས་མི་ཆོག་ཟེར་བ་ག་ན་འདུག། བྱས་
པ་རང་འགབ། འདི་མི་འདོད་ན་དགོན་པ་གཞན་ཞིག་གི་མཁན་པོ་བྱས་པ་འགབ་ཅེས་ཕེབས་པར་བརྟེན། རང་གི་གྲྭ་སའི་གྲ་ཚང་བཞག་ནས་གཞན་ཞིག་གི་མཁན་པོར་མིང་བཏགས་པ་ལ་དགོས་པ་ཅི་ཡོད། དགོངས་པ་ཐུགས་ལམ་བཏགས་ཕྱིན་བཀའ་
གནང་ལྟར་ཞུ་ཚུལ་ཞུས། གནས་ཆུང་ཆོས་སྐྱོང་ཆེན་པོས་ཀྱང་སྔ་སོར་མ་འགྲོ་བྱས་པ་འདི་ཡིན། ཁྱོད་ཀྱི་འཕྲིན་ལས་ཀྱི་ཐོག་མ་འདི་ནས་འབྱེད་དགོས་པ་ཡོད་ཅེས་ལུང་བསྟན་པ་ལྟར། འཕྲིན་ལས་ཀྱི་སྒོ་ཐོག་མ་དེ་ནས་བྱེ་ནས་མཐའ་དབུས་ཀུན་ཏུ་

[014A]༄༅། །གསུང་བཤད་དང་དམ་བཅའ་ཐམས་ཅད་གཞན་ལས་ཁྱད་ཐོན་པ་བྱུང། ལྷག་ཏུ་མི་བསྲུན་པའི་རིགས་ཅན་འགའ་ཞིག་ནས་དམའ་འབེབས་འདོད་ཀྱི་ཐབས་སྣ་ཚོགས་བགྱིས་ཀྱང་མེ་དང་སྨ་རལ་དཔེ་ལྟར་
རང་ཉིད་དམའ་ཕབ་པ་དང་ཕོངས་པའི་རྒྱུ་ཁོ་ནར་སོང་ཞེས་གླེང། བླ་མ་ངག་དབང་དཔལ་འབྱོར་སོགས་གཟུར་གནས་ཀྱི་མཁས་པ་རྣམས་ནས་ལེགས་སོ་གནང་ཞིང། སེར་བྱེས་སློབ་དཔོན་པ་ཏྲེ་པོས་ཀྱང་མདུན་དུ་བོས་ནས་ཁྱེད་ཀྱིས་སྤྱིར་མཚན་
ཉིད་པ་དང་ཁྱད་པར་ངེད་རང་ཁམས་སོག་གི་གཏམ་དོན་ལ་ཕན་པར་བྱས་པས་ང་ཤིན་ཏུ་དགའ་ཞེས་ལེགས་སོར་སྟོང་འགག་ཞིག་ཕུལ། རང་ལོ་ཉེར་བདུན་པ་ལྕགས་གླང་ལོ་དེ་གའི་ཧོར་ཟླ་གསུམ་བའི་ནང་དུ་ཆོས་གྲོགས་རབ་འབྱམས་སྨྲ་བ་འགའ་དང་
ལྷན་ཅིག་ཏུ་བཀྲ་ཤིས་ལྷུན་པོར་ཕེབས། ཟླ་བ་དེ་གའི་ཉེར་གཅིག་ལ་པཎ་ཆེན་ཐམས་ཅད་མཁྱེན་ཅིང་གཟིགས་པ་ཆེན་པོ་བློ་བཟང་ཆོས་ཀྱི་རྒྱལ་མཚན་གྱིས་མཁན་པོ། ཐོས་བསམ་གླིང་སློབ་དཔོན་པས་ལས་སློབ། ལྷ་པ་ཞབས་དྲུང་གིས་གསང་སྟོན་
མཛད་ནས་ཁ་སྐོངས་སུ་འོས་པའི་དགེ་འདུན་གྲངས་ཚང་བའི་དབུས་སུ་སླར་ཡང་དགེ་བསྙེན་ནས་དགེ་ཚུལ་གྱི་བར་བསྐྱར་བསྒྲུབས་ཀྱི་ཐོག་དམ་པའི་ཆོས་འདུལ་བའི་སྙིང་པོ་དུར་སྨྲིག་གི་རྒྱལ་མཚན་འཛིན་པ་རྣམས་ཀྱི་མཆོག། ཁྲིམས་ཉིས་བརྒྱ་ལྔ་བཅུ་རྩ་
གསུམ་གྱི་བདག་ཉིད་ཅན་གྱི་དགེ་སློང་གི་སྡོམ་པ་ལེགས་པར་ནོས་ཏེ་འདུལ་བ་འཛིན་པའི་མཆོག་འཕགས་པ་ཉེ་བ་འཁོར་གངས་ཅན་འཛིན་མའི་རྒྱན་དུ་དངོས་སུ་བྱོན་པ་ལྟར་གྱུར། དེ་སྐབས་ལམ་དུ་འབྲས་ཡུལ་སྐྱེད་ཚལ་བའི་བཙུན་པ་རབ་བྱུང་གི་ཆ་

[014B]
ལ༑ དགེ་སློང་གི་དངོས་པོ་ཐོབ་ན་རྒྱལ་བསྟན་ཡོངས་རྫོགས་དང་མཇལ་ཚུལ་སོགས་ཀྱི་ཕན་ཡོན་བཀའ་སྩལ་པས། བླ་མ་ལ་མོས་གུས་ཚད་མེད་པ་འཁྲུངས། བདག་བསྙེན་པར་རྫོགས་པ་ཅུང་ཟད་འཕྱིས་པ་འདུག་སྙམ་དུ་དད་པ་དང་སྤྲོ་བ་ལྷང་
ལྷང་བ་བྱུང་བ་ན་བླ་མའི་བྱིན་རླབས་ཀྱིས་སྐུ་མདུན་དེ་ཁར་སྔར་གྱི་ནད་ངན་དེ་སངས་དྲག་ཏུ་སོང་བས། མདོ་རྒྱུད་ཀུན་ནས་ལེགས་ཚོགས་ཐམས་ཅད་ཀྱི་རྩ་བ་བླ་མའི་བྱིན་རླབས་དང། མོས་གུས་ལ་རག་ལས་པར་གསུངས་པ་ལ་ཡིད་ལྷག་པར་ཆེས་
ཤིང་མོས་གུས་གོང་ནས་གོང་དུ་འཕེལ་བའི་གསོས་སུ་གྱུར། ཟླ་བ་དེ་གའི་ཉེར་གསུམ་ལ་བཀྲ་ཤིས་ལྷུན་པོ་ནས་འཐོན། བཞི་པའི་བཅུ་གཅིག་ལ་ཆོས་སྡེ་ཆེན་པོ་དཔལ་ལྡན་འབྲས་སྤུངས་སུ་འབྱོར། ཡོངས་འཛིན་ངག་དབང་དཔལ་འབྱོར་ལས་ཟབ་
ཆོས་ཀྱི་གདམས་པ་ཅི་རིགས་པ་ཞུས། དགུང་ལོ་ཉེར་བརྒྱད་པ་ཆུ་སྟག་གི་ལོ་གོང་མ་ཆོས་རྗེ་འབྱོར་པ་དང་ལྷན་ཅིག་ཏུ་སྐྱབས་མགོན་རྒྱལ་བའི་དབང་པོ་ཐམས་ཅད་མཁྱེན་གཟིགས་ཆེན་པོའི་ཞབས་དྲུང་དུ་ཚེ་དབང་གྲུབ་རྒྱལ་མ། སྤྱན་རས་གཟིགས་ཕྱག་
བཞི་པ་དང། འོད་ཟེར་ཅན་མ་རྣམས་ཀྱི་རྗེས་གནང། མགོན་པོ་ཕྱག་དྲུག་པའི་གཏོང་དབང་བར་ཆད་ཀུན་སེལ། བརྒྱད་སྟོང་པ་དང་འཇིགས་བྱེད་ཀྱི་རྒྱུད་རྟོག་བདུན་ཕྱག་མཚན་ལས་ཚོགས་བཅས་ཀྱི་ལུང། ལམ་འཁྲིད་འཇམ་དཔལ་ཞལ་ལུང་གི་ལུང་ལ་

[015A]༄༅། །གཞན་དོན་རླབས་ཆེ་བ་བྱུང་འདུག་པས་ལུང་བསྟན་ད་གསུང་གི་རྒྱལ་ཆེན་རྡོ་རྗེ་གྲགས་ལྡན་དངོས་རང་ཁོག་ཏུ་བརླམས་པའི་རྡོ་རྗེའི་ལུང་ཡིན་འདུག་ཅིང། སྔ་ཕྱིའི་ལུང་བབས་གང་ལ་བརྟགས་ཀྱང་སྐུ་ཚེ་སྔོན་མ་ཞིག་ནས་
ཆོས་སྐྱོང་ཆེན་པོ་དང་འབྲེལ་ཐོགས་ཤིང། སྐུ་ཚེ་འདིར་ཡང་འཕྲིན་ལས་ཚུལ་བཞིན་དུ་མཛད་པའི་སྲུང་མ་ཡིན་ཚུལ་དུ་སྣང། ཟླ་བ་བཅུ་གཉིས་པའི་ཆོས་ཉེར་གཉིས་དགེ་བའི་ཉིན་བདེ་ཡངས་གྲྭ་ཚང་གི་ཆོས་ཀྱི་ཁྲི་མཐོན་པོར་འཁོད། དེར་ལོ་ངོ་གསུམ་
ཀྱི་བར་འཆད་ཉན་གྱི་སྒོ་ནས་བསྟན་པའི་བྱ་བ་མཛད། དགུང་ལོ་སུམ་ཅུ་པ་ཤིང་འབྲུག་ཟླ་བ་བཅུ་གཉིས་པའི་ཉེར་གསུམ་གྱི་ཉིན་དཔལ་ལྡན་བཀྲ་ཤིས་སྒོ་མང་གི་བླ་མའི་སྙན་གསན་ཕབ། གཞུང་དུ་དགོངས་པ་ཞུས་ཀྱང་མ་ཁྲོལ་བ་དང། ཆོས་
སྐྱོང་ཆེན་པོ་ནས་ཀྱང་གྲྭ་ཚང་ལ། སློབ་དཔོན་འཕྲིན་ལས་རྒྱས་པའི་དུས་ལ་བབས་པས་སུས་ཀྱང་མི་ཁོགས། ནམ་མཁའི་ནོར་བུ་མཐོང་བ་དོན་ལྡན་གྱི་བཀའ་བཞིན་ཞུས། ཞེས་སོགས་ལུང་བསྟན་པ་ལ་བརྟེན་ཞལ་བཞེས་མཛད། བདེ་ཡངས་
པའི་གྲྭ་པ་ཐུགས་གཉེར་བ་རྣམས་ནས་འབྲལ་མི་ཕོད་པ་ལྟ་བུའི་ཞུ་བ་ནན་གྱིས་ཕུལ་ཡང་མཛད་ཐབས་མ་བྱུང། བདེ་ཡངས་གྲྭ་ཚང་དུ་འཇོག་རྐ་མགོ་སྤྱིལ་བུའི་རབ་རྒྱབ་མ་ལ་དངུལ་སྲང་ཉི་ཤུ་རྩ་གཅིག་གིས་གཞལ་ཏེ་ཆོས་ར་ཆེ་རུ་བཏང། གྲྭ་
ཁང་དུ་བཟང་གོས་ཡུག་གསུམ་ལས་བསྒྲུབས་པའི་བླ་རེ། བླ་བྲང་དུ་ཆོས་ཁྲི་ལེགས་པ་ཆ་འགྲིག། མྱ་ངན་མེད་མཆོག་དཔལ་གྱི་སྐུ་བཀའ་གདམས་ལི་མ་གཅིག། ཐང་ཀ་གཉིས། བླ་ཆས་དང། ཉེར་སྤྱད་སྐོར། རྟ་སྒ་བཅས། མཛོ་མོ་གསུམ་

[015B] དགུང་ལོ་སོ་གཅིག་པ་ཤིང་སྤྲུལ་ལོའི་ཧོར་ཟླ་གཉིས་པའི་དཀར་ཕྱོགས་ཀྱི་ཚེས་
བཅུ་གཟའ་སྐར་འགྲོད་སྦྱོར་ལེགས་པའི་ཉི་དྲོས་ལ་དཔལ་ལྡན་བཀྲ་ཤིས་སྒོ་མང་པའི་འདུས་པ་རྒྱ་མཚོའི་མངོན་དུ་དབང་བསྐུར། དེ་ཉིན་ཆོས་རར་རྩི་བཞག་ཐོག་མ་ཡང་ཕུལ། ཆོས་ཐོག་དེར་སྐབས་གཉིས་པའི་འཛིན་ཆོས་པ་འགའ་ཞིག་ལ་གཞན་གྱིས་
དབྱེན་བཅོས་པས་ཚུལ་མིན་ཡིད་བྱེད་ཡོད་པ་ལ་དགོངས་ཏེ་དགོས་དབང་གིས་རྩི་བཞག་ཤིན་ཏུ་རིང་བ་བཏང་བར་ལན་གཉིས་གསུམ་གྱི་བར་བླ་མ་རང་ལ་གཏོང་རྒྱུ་ཡོད་པ་རྒྱུ་མཚན་དུ་བྱས་ནས་དེ་ལྟར་གནང་ན་ངེད་ཚོས་མི་ཟིན་པ་འདུག་ཅེས་ཞུ་བ་ནན་གྱིས་ཕུལ་
བས་རིམ་གྱིས་ཐུང་དུ་བཏང་ཡང། དཔྱིད་ཆོས་གཉིས་པར་རྩི་བཞག་ལྔ་ཙམ་གྱི་ཚོད་ལས་མ་ལུས་པར་རྫོགས། དེས་མ་རུངས་པ་དེ་དག་གི་ལོག་རྟོག་ལྷག་མེད་དུ་ཞི། དབུ་མ་དཔྱིད་ཆོས་དང་པོར་མགོ་བཙུགས་པ་སྟོན་ཆོས་གསུམ་པའི་སྐབས་རྫོགས་
པར་གྲུབ་པས་འཛིན་གྲྭ་དེ་ལ་བློ་གྲོས་ཀྱི་རྩལ་དང་ལྡན་པ་ཤིན་ཏུ་མང་བའི་སྟབས་ཚང་མ་ལྷག་པར་དགྱེས་ཤིང། ཕྱིས་སུ་ཡང་རྩི་བཞག་དེ་ལས་རིང་བ་འཛིན་མ་མྱོང་ཞིང། ད་ལྟའི་བབས་ལ་བསམས་ན་སྐལ་པ་ཡང་ཤིན་ཏུ་བཟང་བར་འདུག་ཅེས་རྗེས་སུ་
ཡི་རང་བ་བྱེད་པ་མང་དུ་བྱུང། དེ་སྔ་ཕན་འདུལ་མཛོད་ལོ་རེ་མོས་ཀྱིས་གཏོང་སྲོལ་ཡོད་འདུག་ཀྱང། སྐྱེ་བོ་སློབ་གཉེར་གྱི་ཤེས་འདོད་མེད་པ་བ་གླང་གི་བརྟུལ་ཞུགས་འཛིན་པ་ཚོར་རྩི་བཞག་མང་ཉུང་ལ་ཁྱད་པར་མེད་ཅིང། བློ་གྲོས་ཀྱི་ནོར་ཅན་ཐོས་པ་

[016A]༄༅། །ངོམ་མེད་དུ་སྤྱོད་པའི་དོན་གཉེར་ཅན་རང་གཞན་ལེགས་སུ་འདོད་པ་རྣམས་ལ་ཕན་སླེབས་ཆེ་བར་དགོངས་ཏེ་ལོ་སྟར་བཞིན་འདུལ་མངོན་གྱི་འཛིན་གྲྭ་སོ་སོར་བྱས་ནས་པོ་ཏི་རྫོགས་པའི་རྩི་བཞག་ཕུལ་བས་བློ་བསྐྱེད་ཐོན་
བ་ཤིན་ཏུ་མང་བ་བྱུང་འདུག་པ་ནི། བློ་ལྡན་གཟུར་གནས་ཀྱིས་བརྟགས་ན་རྣམ་པར་ཐར་པ་ཁྱད་པར་དུ་འཕགས་པ་རྒྱལ་བ་སྲས་བཅས་ཐམས་ཅད་ཀྱིས་ཀྱང་དར་དིར་དུ་བསྟོད་བསྔགས་སྒྲོག་པར་མཛད་པའི་འོས་སུ་ཆེའམ་སྙམ། མེ་རྟ་ལོ་
གངས་ཅན་ལྟ་གཅིག་རྒྱལ་མཆོག་ལྔ་པ་ཆེན་པོ་དཔལ་ལྡན་འབྲས་སྤུངས་ཆོས་ཀྱི་སྡེ་ཆེན་པོར་ཆིབས་བསྐྱོད་སྐབས་རྗེ་ཉིད་ཀྱིས་ཐོག་དྲངས་བཀྲ་ཤིས་སྒོ་མང་བའི་ཚོགས་ཡོངས་ནས་ཀུན་དགའ་ར་བར་རྒྱལ་བའི་དབང་པོར་ཞབས་བརྟན་དང་སྟོན་མོ་
རྒྱས་པའི་བསྙེན་བཀུར་ཞུས། དེ་སྐབས་འབྲས་སྤུངས་ཚོགས་ཆེན་དང་ལྟན་དུ་རྒྱལ་དབང་མཆོག་གི་ཞབས་པད་ནས་ལམ་རིམ་ཆེན་མོའི་ཟབ་བཤད་སྐྱབས་འགྲོའི་འཕྲིན་ལས་ཀྱི་བར་ཐོབ། དགའ་ལྡན་ཕོ་བྲང་དུ་སྨན་བླ། འཇམ་དབྱངས་དམར་
སེར༑ ཐུགས་རྗེ་ཆེན་པོ་རྣམས་ཀྱི་རྗེས་གནང་ཡང་རྒྱལ་དབང་མཆོག་ལ་ཞུས། གཞན་ཡང་ལུག་ལོ་ནས་བརྩམས་གླང་ལོ་ཟླ་བ་གསུམ་པའི་བར་རྒྱལ་མཆོག་ཕྱག་ན་པདྨོའི་སྐུ་དྲུང་དང་རྗེ་བཙུན་ཙོང་ཁ་པ་ཆེན་པོའི་གསུང་རབ་ཀྱི་ལུང་སྤེལ་
པའི་སྨོན་མཐུ་གྲུབ་པ་ངག་དབང་བློ་གྲོས་དཔལ་བཟང་སོགས་ཚད་ལྡན་གྱི་དགེ་བའི་བཤེས་གཉེན་དུ་མར་མདོ་སྔགས་ཀྱི་ཟབ་པ་དང་རྒྱ་ཆེ་བའི་དམ་པའི་ཆོས་མང་དུ་གསན། གཙོ་བོར་གྲྭ་ཚང་ལ་ཆོས་ར་ཀུན་དང་དབྱར་དགུན་གྱི་ཆོས་མཚམས་ཕལ་

[016B] སྔ་དུས་འབྲས་སྤུངས་སུ་གྲྭ་ཚང་ཚང་མར་ཆོས་མཚམས་སུ་ཡང་བློ་གསལ་དོན་གཉེར་ཅན་གྱི་རིགས་ལ་རྩི་བཞག་གནང་སྲོལ་ཡོད་པ་ད་ལྟ་བཞུགས་པའི་སྔགས་པ་སློབ་དཔོན་ཟུར་པ་བློ་བཟང་ཆོས་འཕེལ་སོགས་ཀྱིས་ཐུགས་
དྲན་བསོས་པའི་གསུང་གླེང་ཁོ་བོས་ཀྱང་ཐོས་མོད། དེང་སང་ནི་ཆོས་མཚམས་ཀྱི་རྩི་བཞག་འཇའ་ཡལ། ཆོས་ར་དངོས་ཀྱི་རྩི་བཞག་གྲངས་ཚང་བ་ཡང་དཀའ་བའི་ཉེར་བསྡུའི་སྐབས་སུ་བབ་པར་སྣང་ངོ། །གཞན་ཡང་དཔྱིད་དང་དབྱར་གྱི་ཆོས་ཐོག་ལ་
གསུང་ཆོས་ཀྱང་འཛུགས་པར་མཛད། རྗེ་འདི་པ་གསུང་རབ་ལ་སྦྱངས་པའི་ཡོན་ཏན་གྱིས་ཕྱུག་པར་མ་ཟད། བསྟན་པ་ཁོ་ན་འཕེལ་ཐབས་ལ་དགོངས་པའི་ཐུགས་བསྐྱེད་བཟང་པོའི་ཀུན་སློང་དང་ལྡན་པ་དང། སྐུ་ཚེ་སྔ་མའི་སྨོན་ལམ་གྱི་སྟོབས་སོགས་
སྒོ་དུ་མ་ནས་འཆད་ཉན་མཛད་སྐབས་དགེ་བཤེས་ཐོན་ཤིན་ཏུ་ཆེ་བ་བྱུང་འདུག་ཅིང། ཡིག་ཆ་སྔ་མའི་ཟེར་ཟློས་ཙམ་མ་ཡིན་པར་རང་གི་བློ་གྲོས་ཀྱི་རྩལ་ལས་དྲངས་པའི་ལུང་རིགས་ཀྱི་མདའ་རྣོན་པོས་ལོག་སྨྲའི་ཕས་རྒོལ་གྱི་ཚོགས་རྨེག་མེད་པར་
འཇོམས་པར་བྱེད་པའི་ཡིག་འཇོག་ཐུབ་པའི་བསྟན་འཛིན་རྒྱལ་བ་གཉིས་པའི་རིང་ལུགས་ཀྱི་གསལ་བྱེད་ཆེན་པོ་འགྲན་ཟླ་དང་བྲལ་བ་ལྕང་སྐྱ་རྡོ་རྗེ་འཆང་ངག་དབང་བློ་བཟང་ཆོས་ལྡན། མཁས་གྲུབ་ཆེན་པོ་འཇམ་དབྱངས་བཞད་པའི་རྡོ་རྗེ། གཞན་ཡང་
དོན་ཤེར་གཉིས། སྐལ་ལྡན་གཉིས། འཇམ་དབྱངས་གཉིས། ཆོས་སྐྱོང་རྒྱ་མཚོ་སོགས་མང་དུ་བྱུང་འདུག་ཅིང། ཆོས་རའི་སྐབས་རྩོད་པའི་འབེལ་གཏམ་ཤིན་ཏུ་སྨར་བས་མཚན་འཁྱོངས་པའང་མང་དུ་བྱུང། དེ་དུས་ཀྱི་རྩོད་གྲ་དང་ཐོན་ཙམ་སྔ་

[017A]༄༅། །དུས་ཀྱི་སུ་ལའང་བྱུང་སྐད་མ་ཐོས་ཞེས་འཇམ་དབྱངས་བཞད་པས་གསུངས་ཏེ་བུ་སློབ་མཁས་པ་བྱོན་ལུགས་ལ་བལྟས་ན་བསྔགས་བརྗོད་དེ་ཉིད་དོན་ལ་གནས་པར་སེམས། དེ་སྔ་ཕན་བླ་སྤྱི་སོ་སོར་མེད་པས་ཆོས་ཐོག་
ཆེབ་བཞིའི་སྐབས་ལས་གཞན་དུ་ཇ་ཚུལ་མེད་པ་མང་བ་ལ་ཡུལ་ཐག་རིང་པོ་ནས་ཐུགས་གཉེར་གསན་སྦྱོང་སོགས་ཀྱི་ཆེད་དུ་བྱོན་པའི་གྲ་པ་རྣམས་འོ་བརྒྱལ་བ་ཐུགས་ཀྱིས་མ་བཟོད་ནས། སྣ་ཆེན་དང། དགེ་རྒན་སོགས་གྲོས་དབང་རྣམས་དང་བསྡུར་ཐོག་
སྤྱི་པའི་དངོས་ཆས་ཟུར་དུ་བཞག་ནས་ཚ་རྟིང་མར་གྲ་ཇ་གཉིས་ཆག་མེད་གཏོང་བ་སོགས་ཀྱི་སྲོལ་འཛུགས་པར་མཛད་པས་ལུགས་གཉིས་ཐད་ནས་གྲ་ཚང་འདིར་བཀའ་དྲིན་ཆེ་བ་ཡིན་པར་འཁུམས། ཆུ་གླང་ལོ་ཧོར་ཟླ་གསུམ་པ་རྒྱལ་བས་དཔལ་ལྡན་དུས་ཀྱི་
འཁོར་ལོ་གསུངས་པའི་དུས་ཆེན་དང་ཉེ་བ་དམར་ཕྱོགས་བཟང་པོ་དང་པོའི་ཚེས་ཀྱི་ཉིན་རྒྱལ་སྲས་ཆེན་པོ་དོན་གྲུབ་རྒྱ་མཚོ་སྒོ་མང་པའི་ཆོས་ཀྱི་ཁྲིར་མངའ་གསོལ། ཟླ་བ་དེ་གའི་དམར་ཕྱོགས་ཀྱི་དགའ་བ་གཉིས་པའི་དུས་ཚེས་ཤིན་ཏུ་བཟང་བའི་ཉིན་
རིག་སྔགས་འཆང་བའི་འདུས་སྡེ་ཀུན་གྱི་གཙུག་རྒྱན་དཔལ་ལྡན་སྨད་རྒྱུད་གྲྭ་ཚང་གི་བླ་མའི་ཁྲིར་འཁོད་ནས་རྒྱལ་བ་གཉིས་པའི་ལེགས་བཤད་མང་པོ་དང་ཁྱད་པར་དཔལ་གསང་བ་འདུས་པའི་རྒྱུད་འགྲེལ་པ་བཞི་སྦྲགས་དང་བཅས་པ་སོགས་
བླ་མེད་རྡོ་རྗེ་ཐེག་པའི་ཆོས་སྒྲ་དབྱར་སྐྱེས་རྔ་གསང་མཐོན་པོས་སྐལ་ལྡན་མདོངས་མཐའ་ཅན་རྣམས་ཀྱི་ཡིད་ཀྱི་བརྟན་པ་རང་དབང་མེད་པར་ཕྲོགས། སེ་ར་རྩེར་རྗེ་རིན་པོ་ཆེས་རྒྱུད་འགྲེལ་གནང་བའི་བཞུགས་ཁྲིའི་རྒྱབ་རྟེན་གྱི་སྟར་ཁའི་

[017B] ལོ་དེའི་ཟླ་བ་དྲུག་པའི་ཚེས་བཅུ་བདུན་ལ་དགེ་ལྡན་བྱང་རྩེའི་ཁྲིར་ཕེབས། དེ་ལོ་ཆུ་མིག་ལུང་ནས་ཆུ་
བཟང་ཆབ་ཚན་ལ་ཕེབས་དུས་ཆུ་གོང་ནས་གསར་དུ་བརྡོལ་བ་དང་ཆུར་བཞུགས་ཐོག་འཇའ་ཟུག་པའི་ལྟས་ཡ་མཚན་མ་སོགས་ཐམས་ཅད་ལ་མཐུན་སྣང་དུ་བྱུང། དཔལ་གསང་བ་འདུས་པའི་རྫོགས་རིམ་དམར་འཁྲིད་བླ་མ་གུར་སྨོན་པ་ལ་ཞུས་ཤིང་
ལྕང་སྐྱ་རྡོ་རྗེ་འཆང་ཆེན་པོ་ལ་ཡང་དབེན་ས་པའི་ལུགས་ཀྱི་དམར་འཁྲིད་ལེགས་པར་གསན་པས་རྒྱུད་པའི་བླ་མ་ན་རིམ་བཞིན་ནས་བརྒྱུད་པ་དང། དབེན་ས་པའི་སྙན་རྒྱུད་ཀྱི་གདམས་པའི་ཆུ་བོ་གཉིས་འདྲེས་ཀྱི་རིམ་ལྔའི་དམར་འཁྲིད་ཀྱང་སྐལ་ལྡན་གྱི་གདུལ་
བྱ་དུ་མར་འབེབས་པ་མཛད། ལེགས་པར་སྦྱར་བའི་སྐད་དུ་ཨ་ན་ལ་སྟེ། ལྗོངས་འདིར་མེ་ཕོ་འབྲུག་གི་ལོར་ལྷ་སའི་རྒྱུད་ཁང་གི་འགྲམ་བཏིང། དེ་ཡང་ཀུན་མཁྱེན་ལྔ་པ་ཆེན་པོར་སྙན་ཞུ་གནང་བར། ད་ལྟའི་རྒྱུད་ཁང་གིས་འདིར་སྔར་ཆོས་རྒྱལ་སྲོང་
བཙན་སྒམ་པོས་ཚོགས་འཁོར་བསྐོར་བའི་གནས་ཡིན། མ་འོངས་པ་ན་འཛམ་གླིང་ལ་དབང་བྱེད་པའི་གསང་སྔགས་ཀྱི་སྡེ་འབྱུང་བར་ཆོས་རྒྱལ་གྱིས་ལུང་བསྟན་པ་ཡིན་པས། དེར་རྒྱོབ་ཅིག་པའི་བཀའ་གནང་བ་ཡིན་ཚུལ་རྒྱུད་རྒན་རྣམས་ཀྱིས་གསུངས་
པ་ངེས་འདྲོངས་ཡིན་འདུག་ཅེས་ཁྲི་ཆེན་བླ་མ་གསུང། དེ་ལོ་གཞུང་ནས་ལྷོ་མོན་དུ་དཔུང་བཅུག་པའི་ཇུས་རིམ་ལ་དྲུག་ཅུ་པའི་ལྕགས་མཁར་ཆེན་མོ་གནང་དགོས་བྱུང་བར་རྡོ་རྗེ་སློབ་དཔོན་མཛད་པའི་སྒྲལ་ཆོག་གི་སྐབས་བྱིའུ་ནག་པོ་ཞིག་ལྕགས་

[018A]༄༅། །མཁར་གྱི་ཆོས་འབྱུང་ནང་དུ་འགྲོ་གྲབས་ཡང་ཡང་བྱེད་པ་དང་ཁ་གདངས་ཏེ་ན་བའི་རྣམ་འགྱུར་སྟོན་པ། རབ་འབྱམས་པ་འོད་ཟེར་གྱིས་ཡང་ཡང་ཕྱིར་འཐེན་དགོས་པ་སོགས་མངོན་སྤྱོད་ཀྱི་རྟགས་མཚན་གསལ་བར་
ཐོན་པས་རྭ་ལོ་ཆེན་པོ་རྡོ་རྗེ་གྲགས་ཀྱི་དཔེ་ཟླར་འོས་པ་བྱུང། དེ་སྐབས་རྗེ་འཇམ་དབྱངས་བཞད་པ་ལ་ཁྱོད་སྔར་བསྙེན་པ་སོང་བའི་སྟབས་ལིངྒའི་གནས་ཡིག་བྲིས་གསུངས་པ་ལྟར་མཛད་ཅིང་སྒྲལ་ཆོག་གི་ཡང་ལས་ཀྱི་རྡོ་རྗེ་སློབ་དཔོན་གྱིས་གནང་བར་
དྲག་ལས་རིགས་ལ་འདོད་པ་མེད་ཅིང། སྒྲུབ་པ་ཁོ་ན་ལྷུར་ལེན་པར་འདོད་པས་དགོངས་པ་དགོས་ཚུལ་ནན་ཞུ་གནང་བས་ཕྲོལ། དམིགས་ཡུལ་དེ་དག་ལ་ཆེར་མ་དམིགས་ཀྱང་མངོན་སུམ་གྱི་མཐོང་སྣང་སྣ་ཚོགས་པ་བྱུང་བ་བཅས་མངོན་སྤྱོད་ཀྱི་འཕྲིན་
ལས་ལམ་དུ་སོང་སྟེ་འབྲུག་གཞུང་གི་ཞབས་དྲུང་དེ་སྔ་ཕན་སྔགས་འཆང་མང་པོས་ལས་སྦྱོར་ཧཱུཾ་ཕཊ་ཀྱི་སྒྲ་བསྒྲགས་ཀྱང་ནུས་པ་ཆེར་མ་བྱུང་བ། དེ་ནས་མི་རིང་བར་སྐུ་གཤེགས་ནས་སྤྲུལ་སྐུ་འཚོལ་བ་སོགས་བྱུང་ཞེས་འཇམ་དབྱངས་བཞད་པས་
གསུངས་པ་ནི་རྡོ་རྗེ་འཛིན་པ་ཆེན་པོ་འདི་ཉིད་འཇིགས་མཛད་གཤིན་རྗེའི་གཤེད་ཀྱིས་བྱིན་གྱིས་བརླབས་པའི་མཐུ་སྟོབས་ཀྱི་བདག་ཉིད་ཡིན་པ་དང། ཟ་བྱེད་གཤིན་རྗེ་ཁྲོས་པའི་དྲག་ལས་ལྕགས་མཁར་ཆེན་པོ་འདི་ཉིད་རྫས་རྫགས་ཏིང་ངེ་
འཛིན་ཚོགས་པའི་ཕྱག་ལེན་རྣམ་པར་དག་པས་བྱས་ན་ནག་ཕྱོགས་ཀྱི་མི་དང་མི་མ་ཡིན་མཐའ་དག་དུས་མཐའི་མེ་དང་ཕྲད་པའི་རྩྭ་སྦུར་བཞིན་ལྷག་མེད་དུ་འཇོམས་པར་བྱེད་པའི་ནུས་པ་ཐོགས་མེད་དྲག་ཡོའི་འཁྲུལ་འཁོར་མཐར་ཐུག་ཡིན་པ་

[018B] ཆུ་མིག་ལུང་དུ་དོན་གྲུབ་རྒྱ་མཚོས་འཁྲིད་དབོན། གཞན་མ་འཇམ་དབྱངས་བཞད་པ་སོགས་ཁྲིད་པ་དགུར་རིམ་ལྔའི་དམར་འཁྲིད་དམ་པ་བར་མ་ཆད་པའི་ཞལ་ལུང་བཞིན་རྫོགས་པར་གནང་ཞིང། འཇམ་དབྱངས་
བཞད་པར་འཁྲིད་འདི་ཁའི་འཕྲོ་སྐྱོང་རྒྱུ་བྱུང་ན་མི་རིང་པར་རྟོགས་པ་ཁྱད་པར་ཅན་སྐྱེ་བ་འདྲ་སྙམ་པའི་བྲོད་རྟགས་ཀྱང་འཁྲུངས་འདུག། ཆུ་མིག་ལུང་ནས་ལྷ་སར་ཕེབས་སྐབས་རྒྱུད་ཁང་གི་ཐོག་གྲུབ་འདུག་པར་འཇམ་དཔལ་གཤིན་རྗེ་གཤེད་པོ་རྡོ་
རྗེ་འཇིགས་བྱེད་ཀྱི་བདག་འཇུག་དང་རྡུལ་ཚོན་གྱི་བྲིས་ཐིག་ཐོག་མར་གསར་འཛུགས་ཀྱི་ཕྱག་ལེན་འཁྲུལ་བྲལ་དུ་བསྟར། དགེ་ལྡན་དགུན་ཆོས་ཀྱི་ཐོག་བསྐྱེད་རྫོགས་ཆེན་མོ་གཉིས་ལ་ཟབ་བཤད་བླ་མ་སྔ་མ་སོ་སོའི་བཞེད་ཚུལ་མི་འདྲ་བ་དང་
སྒྱུ་ལུས་ཀྱི་ལྡང་ཚུལ་སོགས་ལ་དགག་བཞག་ལུང་རིགས་ཀྱིས་མཐའ་ཆོད་པ་དང། འབྲས་སྤུངས་སུ་ཡེ་ཤེས་རྡོ་རྗེ་ཀུན་ལས་བཏུས་ཀྱི་མན་ངག་རྒྱན་བདུན་གྱི་སོར་མོས་རྩ་རྒྱུད་ཀྱི་སྦས་དོན་དཀའ་གནད་ཀྱི་མདུད་བ་མཐའ་དག་ལྷུག་པར་བཀྲོལ་
བས་དེར་འདུས་ཀྱི་མཁས་པ་མང་པོ་དང་གུས་ཀྱི་ཟླ་ཟེར་འཕྲོས་པའི་མཐུས་ལག་པའི་པདྨ་སྙིང་གར་ཡང་ཡང་ཟུམ་པར་གྱུར། འདི་དག་གི་སྐབས་འཇམ་དབྱངས་བཞད་པ་ཡང་རྒྱུད་ལ་ཕེབས་སྐབས་ཡིན་འདུག་པས་འགྲེལ་པ་ཡོངས་སུ་རྫོགས་
པ་ཚར་གསུམ་དང་རྒྱུད་མཆོད་ཚར་བཞི། བསྐྱེད་རྫོགས་ཆེན་མོ་ཚར་བཞི། རིམ་ལྔའི་དམར་འཁྲིད་སྨིན་རྒྱས་ཚར་གཉིས་གསན་ཚུལ་གསུང་པ་རྗེ་རྒྱལ་བ་གཉིས་པའི་བསྟན་པ་སྤྱི་དང་ཁྱད་པར་གསང་སྔགས་བླ་མེད་ཀྱི་རང་ལུགས་ལ་བྱ་བ་ཆེར་

[019A]༄༅། །མཛད་པའི་དོན་ལྡན་གྱི་རྣམ་པར་ཐར་པ་རྨད་དུ་བྱུང་བར་གོ། ས་རྟ་ལོ་ལྷ་ལྡན་སྤྲུལ་པའི་གཙུག་ལག་ཁང་གི་བྱང་ངོས་སུ་རྒྱུད་ཁང་གསར་བཞེངས་ཡོངས་སུ་རྫོགས་པར་གྲུབ་སྟེ་དེ་ཡང་རྒྱུད་ཁང་སྦུག་ཏུ་གཙང་ཁང་
མགོན་ཁང་གཉིས་ཡོད་པའི་གཙང་ཁང་དུ་སྟོན་པ་ཐུབ་པའི་དབང་པོ་ཉེ་བའི་སྲས་བརྒྱད་སོགས་ཀྱི་སྣང་བརྙན་དང། མགོན་ཁང་དུ་དཔལ་རྡོ་རྗེ་འཇིགས་བྱེད་ཆེན་པོའི་སྣང་བརྙན་སུ་མཐོག་གི་ཚད་ཙམ། ཞལ་ཕྱག་ཡོངས་རྫོགས་ཡུམ་དང་
བཅས་པ། ཡེ་ཤེས་མགོན་པོ་ཕྱག་དྲུག་པ་དང་ལས་གཤིན་ཕྱི་སྒྲུབ་ཀྱི་སྣང་བརྙན་ཉིས་ཐོག་གི་ཚད་ཙམ་ལ་གཟུངས་གཞུག་རབ་གནས་སོགས་དམ་པའི་ཕྱག་ལེན་འཁྲུལ་པ་དང་བྲལ་བ་བསྟར་ཏེ་གནས་འདིར་རྒྱུད་པའི་ཆོས་འཕེལ་བའི་རྟེན་
འབྲེལ་འགྲིག་གསུངས། མཆོད་ཁང་གཉིས་སུ་གནམ་རྒྱན་སོགས་ཀྱི་མཆོད་རྫས་བཟང་གོས་ལས་བསྒྲུབས་པ་དུ་མ་དང། འདུ་ཁང་དུ་ཚོགས་གདན་དང། དཀྱིལ་འཁོར་སྒྲུབ་མཆོད་ཀྱི་ཡོ་བྱད་ཚད་མ། མགོན་ཁང་དུ་ཁྲོ་ལེགས་པ་གཉིས་
རུང་ཁང་དང་བླ་མའི་གསོལ་ཐབ་ཀྱི་དགོས་བྱེད་ཆ་ཚང། གཟིམས་ཆུང་དུ་རྒྱལ་དབང་མཆོག་གི་སྐུ་བརྙན་དང། རྗེ་བཙུན་འཇམ་དབྱངས་ཀྱི་སྐུ་བརྙན། ཞལ་ཐང་བདུན། ཏིང་ཀོང་སོགས་མཆོད་རྫས་ཆ་ཚང་ཆོས་གཞིས་ཐེམ་རྐང་
བཞི་དང་ཕོགས་ཐེབས་ཀྱི་ཞིང་དུ་མ། ཐུག་དར་ལྕོག། རྒྱལ་མཚན་སོགས་ཕྱི་ནང་གི་ཡོ་བྱད་ཚང་མ་ལེགས་པར་འདུ་བྱས་ཏེ་དགེ་འདུན་གྱི་བཞུགས་གནས་ལ་འབུལ་སྦྱོར་མཛད་ཅིང། རྡོ་རྗེ་འཇིགས་བྱེད་ཀྱི་བསྐྱེད་རྫོགས་ཆེན་

[019B] པཎ་ཆེན་ཐམས་ཅད་མཁྱེན་པས་མཛད་བའི་འཇིགས་བྱེད་བསྐྱེད་རིམ་གྱི་རྩི་བཞག་སྟོན་ཆོས་དང་འབྲེལ་བར་ཚར་རེ་གཏོང་བའི་སྲོལ་བཙུགས། དགུང་ལོ་ཞེ་དྲུག་པ་ལྕགས་སྤྲེ་ལོའི་ཟླ་བ་ལྔ་པའི་ནང་དུ་པཎ་ཆེན་བཀའ་འགྱུར་
པ་སྦྱིན་པ་རྒྱ་མཚོ་དཔལ་ལྡན་སྨད་རྒྱུད་པའི་བླ་མའི་ཁྲིར་མངའ་གསོལ་མཛད། རྗེ་ཉིད་བྱང་རྩེར་བཞུགས་ཏེ་ཕྱོགས་དུ་མ་ནས་འདུས་པའི་མཁན་སློབ་དགེ་བཤེས་མཚན་བཏགས་པ་སོགས་དོན་གཉེར་པའི་འདུས་པ་མང་པོར་མཁས་གྲུབ་ཆེན་པོ་
འཇིགས་མེད་འབྱུང་གནས་ཞབས་ལ་རྗེ་བཙུན་རྡོ་རྗེ་རྣལ་འབྱོར་མས་དངོས་སུ་སྩལ་བའི་རྡོ་རྗེ་འཕྲེང་བ་དང། གྲུབ་པའི་དབང་ཕྱུག་ཆེན་པོ་དར་པཎ་ཨཱ་ཙརྱའི་ལུགས་ཀྱི་ཀྲྀ་ཡ་ས་མུཙྪ་ཟུང་དུ་འབྲེལ་བའི་རྒྱུད་སྡེ་བཞིའི་དཀྱིལ་འཁོར་གྱི་དབང་
བསྐུར་ཞེ་ལྔ། སྒྲུབ་ཐབས་རྒྱ་མཚོ། པ་རི་བརྒྱ་རྩ། སྣར་ཐང་བརྒྱ་རྩ། སྣར་ཐང་བརྒྱ་རྩ། འཇམ་དབྱངས་ཆོས་སྐོར་ཚར་གསུམ་སོགས་དང། དུས་གསུམ་རྒྱལ་བ་ཀུན་གྱི་བགྲོད་པ་གཅིག་པའི་ལམ་པོ་ཆེ་བྱང་ཆུབ་ལམ་གྱི་རིམ་པའི་དམར་འཁྲིད་ལན་གཉིས་ཀྱི་བར་
གནང་བ་སོགས་མདོ་སྔགས་ཀྱི་དམ་པའི་ཆོས་ཀྱི་སྦྲང་ཆར་ཟིམ་བུས་སྐལ་ལྡན་མཐའ་ཡས་པའི་དད་པའི་ཞིང་སར་མངོན་མཐོ་དང་ངེས་ལེགས་ཀྱི་འབྲས་བཟང་སྐྱེད་བསྲིངས་པར་མཛད། དགུང་ལོ་ཞེ་བརྒྱད་བཞེས་པ་ཆུ་ཁྱི་ལོ་སྟོན་ཟླ་འབྲིང་པོའི་
དཀར་ཕྱོགས་ཀྱི་ཚེས་བཅོ་ལྔ། དུས་འཁོར་བའི་དབྱངས་ལཱ། གསལ་བྱེད་དྷ། འབྱུང་བས། ཡོན་ཏན་དྲི། དབྱངས་འཆར་བའི་དབྱངས་ཨོ། གསལ་བྱེད་ཧ། ཁམས་ནམ་མཁའ། ཡོན་ཏན་སྒྲ། ན་ཚོད་སྨིན་པའི་ཉིན་ནམ་མཁའི་ནོར་བུ་ཤར་

[020A]༄༅། །ཕྱོགས་ས་འཛིན་གྱི་ཕྲག་པ་ནས་ཐོན་ཏེ་འཛམ་གླིང་ཡོངས་སུ་རྫོགས་པར་སྣང་བའི་ཟེར་བརྒྱ་འགྱེད་པའི་འབྲུག་གི་དུས་སྐབས་དགེ་ལྡན་རྣམ་པར་རྒྱལ་བའི་གླིང་དུ། ཁམས་གསུམ་གྱི་བླ་མ། སྲིད་པ་གསུམ་
གྱི་འདྲེན་མཆོག་འཇམ་མགོན་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་འཇིགས་མེད་སེངྒེས་བཏེག་པའི་གསེར་གྱི་ཁྲི་འཕང་མཐོན་པོར་ཞབས་ཟུང་བཀོད། སློབ་མ་དང་སྦྱིན་བདག་གི་རིགས་ནས་ཁྲི་ཕེབས་ཟང་ཟིང་གི་ལེགས་སྐྱེས་ཟླ་གཅིག་ལྷག་གི་བར་
བསྒྲུབས། ཞལ་བསྲོའི་དགའ་སྟོན་གྱི་དམ་བཅའ་སྤྲུལ་སྐུ་མངོན་དགའ་བས་མཛད། ཧོར་ཟླ་བཅུ་པའི་ནང་ནས་འགོ་བརྩམས་ཏེ་རྗེ་བཙུན་ཙོང་ཁ་པ་ཆེན་པོ་ནས་ཉེ་བར་བརྒྱད་པའི་བདེ་མཆོག་ལཱུ་ཨི་པ་དང། དྲིལ་བུ་ལྷ་ལྔ། དྲིལ་བུ་པའི་ལུས་དཀྱིལ་
གསང་འདུས་འཕགས་ལུགས། རྡོ་རྗེ་འཇིགས་བྱེད་བཅུ་གསུམ་མ་དང་དཔའ་བོ་གཅིག་པའི་དབང། དེ་དག་གི་རིམ་གཉིས་ཀྱི་དམར་འཁྲིད། ལམ་རིམ་དང་ཟབ་མོ་དབུ་མའི་ལྟ་འཁྲིད། ཟབ་ལམ་ནཱ་རོ་ཆོས་དྲུག་གི་འཁྲིད་སོགས་དཔལ་ལྡན་སྲད་རྒྱུད་པ་
ལས་འོངས་པའི་ཟབ་ཆོས་མང་པོའི་སྒོ་དབྱེ། གཞན་ཡང་འཇམ་དབྱངས་ཆོས་སྐོར། སྒྲུབ་ཐབས་བརྒྱ་རྒྱམ། སྣར་ཐང་བརྒྱ་རྩ་སོགས་རྗེས་གནང་གི་རིགས། རྗེའི་རྩ་འཇུག་གི་རྣམ་བཤད་ཀྱི་ལུང་སོགས་ཆོས་མཐའ་ཡས་པ་སྩལ་ཞིང། དེ་སྐབས་ཆོས་
རྗེ་ཞི་བ་བཟང་པོ་སོགས་སྤྲུལ་སྐུ་དང་དགེ་བཤེས་མཁས་བཙུན་བཟང་གསུམ་འཛོམ་བ་བསྟན་པར་ཕན་ངེས་པའི་འདུས་པ་མང་ལ་རགས་པ་བྱུང། ཁྲི་རིན་པོ་ཆེ་སྔ་མ་མང་པོའི་དུས། ཆོས་རའི་གསུང་ཆོས་ལ་ཉན་མཁན་ཆེར་ཡོང་གི་མེད་འདུག་ཀྱང་

[020B] མང་དུས་ཆོས་རར་མི་ཤོང་བ་ཡང་བྱུང། ཚོགས་ཆེན་གྱི་འདུ་ཁང་དཀར་མོ་རྗེ་བདག་ཉིད་ཆེན་པོའི་སྐུ་དུས་ནས་བཟུང་འདི་ཡན་ལག་ལ་ཞིག་གསོ་ཕྲན་བུ་ལས་ཡོངས་རྫོགས་ལ་
སུས་ཀྱང་འཐོ་གཏོང་མ་ནུས་པས་ཆུང་སྐྱོན་དང་གོག་ཉམས་ཆེ་བ་ཡོད་འདུག་པར་བརྟེན། འདུ་ཁང་གི་ཉམས་གསོ་ལེགས་པར་གྲུབ་ན་ཉམ་ཉེས་པ་ཇི་ལྟ་བུ་ཞིག་བྱུང་ཡང་བཟོད་དགོངས་པའི་སྙིང་སྟོབས་ཀྱི་གོ་ཆ་ཆེན་པོ་བཞེས་ཏེ་སྔ་མ་ལས་མཆུ་ཞེང་ཐམས་
ཅད་ཀྱིས་ཆེར་བཏང་ཞིང། ཤིང་ཆ་བཟོ་བཀོད་སོགས་ཚང་མ་ནས་ཕུན་སུམ་ཚོགས་པ་ཀུན་གྱི་མིག་གི་བདུད་རྩིར་གྱུར་ཅིང་སྲ་བརྟན་རྡོ་རྗེའི་རང་བཞིན་དུ་མཛད་པ་ད་ལྟའང་ཚང་མའི་མཐུན་སྣང་དུ་གྲུབ་པ་འདི་བཞིན་ལྡེམས་རིས་མ་གཏོགས་ཚང་མ་དང་
རུང་ཁང་ཡང་ཀ་བ་བརྒྱད་ཀྱི་ཁྱོན་དང་ལྡན་པ་གསར་རྒྱག་གནང་བ་རྣམས་གེགས་མེད་པར་གྲུབ་པ་ནི་སྔོན་གྱི་ཐུགས་བསྐྱེད་ཀྱི་སྟོབས་དང། སྐུ་ཚེ་འདིར་ཡང་རང་ཉིད་ལ་གནོད་པ་དང་མི་བདེ་བའི་རྐྱེན་ངན་བྱུང་དོགས་པ་དང། རྙེད་བཀུར་སྙན་གྲགས་
སོགས་ཡོང་དུ་རེ་བའི་འཆིང་རྒྱ་གྲོལ་ནས་ཅི་བྱུང་ཡང་བྱུང་སྙམ་པའི་ཚེ་བློས་བཏང་གི་བདེན་པའི་མཐུ་སྟེ། བཀའ་གདམས་གོང་མའི་གསུང་སྒྲོས་ལས། ཚེ་བློས་བཏང་ནས་མི་ཁྱུ་ནས་བུད་པའི་ཞེ་མེད་ཅན་ལ་མིའི་གནོད་པ་གང་གིས་ཀྱང་མི་ཚུགས་
པར་མ་ཟད། བདུད་རིགས་ཀྱི་རྐྱེན་ངན་ཐམས་ཅད་ཀྱང་གྲོལ་བར་གསུངས་པ་ངེས་པ་ཡང་དག་པའི་གཏམ་ཁོ་ནའོ། །མཆོད་ཁང་ཡང་གསར་བཞེངས་ཀྱི་ཐུགས་བདུན་གཏད་དེ་སྟ་གོན་གནང་བ་སོགས་ལེགས་མཛད་ཀྱི་ཆ་མང་པོ་ཞིག་ལ་སྔར་

[021A]༄༅། །མནལ་ལམ་དུ་ཁྱི་གཉིས་ཀྱིས་རྨུགས་པར་བརྟེན་སྐུ་བརྡབས་ཀྱི་རྣམ་པ་བྱུང་ཚུལ་འདུག་པ་དེ་ཁ་ཐོག་ཏུ་བབས་པའི་རེ་གཉིས་ཀྱི་རྐྱེན་ངན་ལ་བརྟེན་བཞེད་པ་ལྟར་མ་གྲུབ་པ་ཡང་ཡོད་ཚོད་དུ་སྣང། དགའ་ལྡན་སྐོར་
ལམ་གྱི་ཕྱིར་ཤིན་ཏུ་སྲ་བའི་རྡོ་བའི་ངོས་སུ་ཞབས་རྗེས་གསལ་བའི་གྲུབ་རྟགས་བཞག་པ་ད་ལྟ་ཚང་མའི་མངོན་སུམ་དུ་གྱུར་པ་ཡོད་ཅེས་ཁྲི་ཆེན་རྗེ་བཙུན་བླ་མའི་བཀའ་ལས་ཐོས། དེ་ནས་ཤར་ཕྱོགས་རྒྱལ་ཁབ་ཀྱི་འཇིག་མེད་ཁྲི་ཆེན་པོར་འཇམ་
དབྱངས་གཞོན་ནུ་གནམ་བསྐོས་མིའི་བདག་པོར་བསྟན་པ་གོང་མ་བདེ་སྐྱིད་རྒྱལ་པོས་ཕྱོགས་དེར་བསྟན་པ་དང་འགྲོ་ལ་ཕན་པ་འབྱུང་ངེས་པའི་བླ་མ་ཞིག་གཏོང་དགོས་ཚུལ་ཐམས་ཅད་མཁྱེན་པ་ཏཱ་ལའི་བླ་མའི་སྐུ་ཞབས་སུ་གསེར་ཡིག་པ་རྫོང་
བརྡ་གནང་བར། དེ་སྐབས་ཀུན་མཁྱེན་ལྔ་པ་ཆེན་པོ་ཞིང་ཁམས་གཞན་དུ་དགོངས་པ་གཏད་པའི་གསང་སྒོའི་སྐབས་ཡིན་ཚོད་དུ་འདུག་ཀྱང། གོང་གི་ཡིན་པའི་ཚུལ་གྱིས་རྒྱ་སོག་གི་ཡུལ་དུ་ཕེབས་དགོས་པའི་བཀའ་ཤོག་བྱུང་བ་བླ་མའི་བཀའ་
ཡིན་པར་དགོངས་ཏེ་དང་དུ་བཞེས། བྱང་སེམས་སྙིང་སྟོབས་ཆེན་པོ་རྣམས་སེམས་ཅན་གཅིག་གི་དོན་དུ་འགྱུར་ནའང་དམྱལ་བའི་གནས་སུ་ངང་པ་པད་མཚོར་འཇུག་པ་བཞིན་སྤྲོ་བ་ཆེན་པོས་འཇུག་པའི་རྣམ་ཐར་བཞིན་བཤུལ་རིང་ལམ་གྱི་
ངལ་བ་སོགས་ཁྱད་དུ་བསད་ནས་ཆིབས་བསྐྱོད་གནང་བར། དེ་སྐབས་སྙིགས་མ་ལྔ་ཆེས་ཆེར་བདོ་བའི་དུས་ཀྱི་ཆད་པས་མནར་ཏེ། ཁལ་ཁ་དང། ཨོ་རོད་ཕྱོགས་གཡུལ་འཁྲུགས་ཀྱིས་སྐྱེ་བོ་དུམ་མི་འདོད་བཞིན་དུ་འཕངས་པའི་སྲོག་འདོར་

[021B] ཐུགས་བསྐྱེད་བཟང་པོའི་གནང་སྒོ་ལ་བརྟེན་ལོ་ཤས་བར་འཁྲུག་ངོ་ཞི་བའི་བདེ་འཇགས་བྱུང་ཡང། ཆིངས་དན་མཐར་འཁྱོལ་བ་ཞིག་མ་བྱུང་བ་ནི་སྐྱེ་བོ་རྣམས་
རང་རང་གི་ལས་ཉོན་གྱི་འབྲས་བུ་སྨིན་པ་ཐོག་ཏུ་བབས་པ་ལ་དུས་གསུམ་སངས་རྒྱས་ཐམས་ཅད་ཀྱིས་ཀྱང་བཟློག་ནུས་པ་མ་ཡིན་ནོ། །གནམ་བསྐོས་མིའི་རྗེ་བོ་དང་འཇལ་འཕྲད་གནང་ཞིང་སྲི་ཞུ་དང་བཀུར་སྟི་ཇེ་རྒྱས་ཀྱིས་གཟེངས་སུ་བསྟོད་པར་མཛད། དེ་
ནས་རྒྱ་ཧོར་དང་མདོ་སྨད་ཕྱོགས་ཀྱི་སྐྱེ་བོ་དུ་མ་ལ་དམ་པའི་ཆོས་ཀྱི་བགོ་སྐལ་སྩལ་བ་སོགས་མཐོང་ཐོས་དྲན་རེག་མཐའ་དག་ལ་གནས་སྐབས་ཀུན་ཏུ་སྨན་པར་འགྱུར་བའི་ཆོས་སྦྱིན་མི་ཟད་པའི་སྒོ་འཕར་ཡངས་པོར་ཕྱེ་སྟེ་སྐུ་ཚེ་དེ་ཉིད་ཀྱིས་གདུལ་བར་བྱ་བའི་
དངོས་ཀྱི་གདུལ་བྱ་རྣམས་རྫོགས་ཏེ་རེ་ཞིག་ཞི་བར་མནལ་བའི་བདེ་བས་ཐུགས་ཕྲོགས་པ་ལྟར་གྱུར་ནས་མདོ་སྨད་ཀྱི་ཕྱོགས་སུ་སྙུང་ཟུག་སོགས་ཕལ་པ་ལྟ་བུའི་མི་བདེ་བའི་རྣམ་པ་ཡེ་མེད་པར་དགོངས་པ་ཆོས་དབྱིངས་སུ་ཐིམ། སྐུ་གདུང་ཞུགས་ལ་ཕུལ་
བར་རང་བྱོན་གྱི་རྣམ་པ་མང་དུ་བྱོན་པ་ལ་རྗེས་འཇུག་རྣམས་ཀྱིས་རིན་ཆེན་གཉིས་པ་ལས་བསྒྲུབས་པའི་མཆོད་རྟེན་བཞེངས་པ་སོགས་དགོངས་པ་རྫོགས་ཐབས་རྒྱས་པར་བསྟར། རྣམ་པར་ཐར་པ་འདི་རྣམས་རྗེ་འཇམ་དབྱངས་བཞད་པས་མཛད་པའི་
འཇིགས་བྱེད་ཆོས་འབྱུང་ནས་བླངས་པ་ཡིན་ལ། དེར་རྒྱ་ཧོར་ཕྱོགས་སུ་ཕེབས་པ་ཕྱིན་གྱི་རྣམ་ཐར་མ་འཁོད་འདུག་ཅིང། དེ་སྔ་ཕན་གྱི་རྣམ་ཐར་ལའང་ཧ་ཅང་གི་ཞིབ་རྒྱས་མེད་པ་དང། རྣམ་ཐར་གྱི་ཡི་གེ་གཞན་མའི་རིགས་ཀྱང་མ་མཐོང་བས་འདིར་

[022A]༄༅། །རེ་ཞིག་དེ་ཙམ་མོ། །གང་ཐུགས་བཀྲ་ཤིས་དཔལ་གྱི་བེའུ་གྲར། །ཆོས་ཀུན་ཅིག་ཅར་ཤོང་བའི་ལྷ་མཆོག་ལ། །འཇམ་དབྱངས་གཞོན་ནུ་ཞེས་གྲགས་དེ་ཉིད་ཀྱང། །མཁས་གྲུབ་གཙུག་གི་རྒྱན་དུ་དེང་འདིར་བསྟན་
རབ་མཐོས་འཛིན་དཔལ་གྱི་དོ་ཤལ་ཅན། །གསེར་ལྡན་སྨིན་ལེགས་ལྟོ་བར་གཞོན་ནུའི་ལུས། །ཆགས་པའི་ཁུར་གྱིས་དུབ་སྟེ་བ་སྤུ་ནས། །རྡུལ་རྒྱུན་ཆུ་བོ་རྣམ་བཞིའི་འགྲོས་སུ་བབས། །འཕགས་བོད་མཁས་གྲུབ་ཡོངས་ཀྱི་ཞལ་ལུང་ཆབ། །རྣམ་དཔྱོད་ལྟོ་བ་
གཅིག་ཏུ་འཁྱིལ་བཟོད་པ། །གངས་ཅན་འདི་ན་དྲང་སྲོང་རྀ་ཥི་ཞིག་བྱུང་བའི་ངོ་མཚར་གཏམ་དེ་གསར་དུ་ཐོས། །ཆེན་པོའི་གཏམ་དང་བརྣག་པའི་ནོར་རྫས་ཀྱིས། །ཐེམ་སྐས་རྐང་བའི་འདེགས་འཇོག་བྱས་མིན་པར། །རང་སྟོབས་ནམ་མཁའི་ཀློང་ནས་འབར་
མེད་དུ། །ཆོས་ཀྱི་ཁྲི་ལ་འཁོད་པའི་ཚངས་པ་བྱུང། །འཇམ་མགོན་རྒྱལ་བ་གཉིས་པའི་རིན་ཆེན་ཁྲིར། །ཞབས་ཟུང་རྡོ་རྗེའི་མདུད་པ་དམ་བཅིངས་པའི། །ལེགས་བྱས་རང་གི་བགོ་སྐལ་མྱོང་བའི་སླད། །ཉིན་བྱེད་རྟ་བདུན་ཤིང་རྟས་ཕྱོགས་འདིར་དྲངས། །རྣམ་འདྲེན་
གསུང་གསང་ཆོས་ཀྱི་ཕུང་པོའི་ཚད། །བརྗོད་པའི་ཡུལ་ལས་འདས་ཞེས་གཏམ་འདི་བརྫུན། །ཚེ་ཐུང་ཡུན་ལ་མཁས་དབང་ཁྱོད་ཉིད་ཀྱིས། །ལེགས་བཤད་མ་ལུས་དབྱངས་སུ་བྱས་མིན་ནམ། །རང་མཐུ་མཁའ་ཡི་གླང་པོ་རྩལ་རྫོགས་པའི། །འཕྲིན་ལས་
བདུད་རྩིའི་གྲུ་ཆར་འཛད་མིན་ཡང། །ལས་ངན་བ་ཚྭ་ཅན་གྱིས་གཞིའི་ངོགས། །བདེ་སྐྱིད་མྱུ་གྲུས་དབེན་འདིར་སུ་ཞིག་གཤུད། །འོན་ཀྱང་དབང་ཕྱོགས་ས་གཞིར་ཞབས་ཐུང་གི་གོམ་སྟབས་གསར་དུ་འཕོས་པའི་ཤུལ་རྗེས་རེར། །དགེ་ལེགས་པདྨ་གསར་

[022B] །རྒྱ་མཚོའི་འགྲམ་དུ་སྙེག་པའི་ཞགས་པ་བརྐྱངས། །མཁས་གྲུབ་རྣམ་ཐར་ཕུལ་བྱུང་གསར་པའི་གཏམ། །དཔྱོད་ལྡན་ཡིད་ཀྱི་གསོས་སྨན་ཉེར་བསྒྲགས་ཚེ། །ཚངས་གནས་འཇིག་རྟེན་སྤྱི་མེས་རྒན་པོ་ཡང། །ཉན་ཕྱིར་རྣ་བ་བརྒྱད་དུ་སྤྲུལ་བ་སྙམ།།
དེ་ལྟར་རྒྱལ་བ་གཉིས་པའི་རྒྱལ་ཚབ་སྙིགས་དུས་ཕན་བདེའི་རྩ་ལག་དམ་པར་གྱུར་པ་ཁྲི་ཆེན་ངག་དབང་བློ་གྲོས་དཔལ་བཟང་པོ་དེ་ཉིད་སྐལ་ལྡན་གྱི་སྐྱེ་བོ་དུ་མའི་བསོད་ནམས་ཀྱི་ར་བར་ཐུགས་བསྐྱེད་ཀྱི་ས་བོན་སྐྱེད་དུ་བསྲིངས་བ་ལས་ལུང་དང་རྟོགས་པའི་
ཡོན་ཏན་གྱི་ཡལ་ག་ཡངས་པོས་སྐྱེ་དགུ་མཐའ་ཡས་པར་དགེ་ལེགས་ཀྱི་གྲིབ་བསིལ་སྦྱིན་པའི་ཆོ་ག་མཁན། སླར་ཡང་འཁྲུལ་པ་དང་བྲལ་བའི་སྤྲུལ་པའི་ཟློས་གར་ཡོངས་འདུའི་འཁྲི་ཤིང་གསར་པར་བསྟན་པ་བློ་བཟང་བསྟན་པའི་ཉི་མ་དཔལ་བཟང་པོའི་
རྣམ་པར་ཐར་པ་གླེང་བ་ལ་འཇུག་སྟེ། དེ་ཡང་དམ་པ་འདི་ཉིད་ཐོག་མར་འཁྲུངས་པའི་ཡུལ་ནི། གནམ་སྔོན་ས་ལ་ཞུན་མར་འཁྱིལ་བ་ལྟ་བུའི་མཚོ་ཁྲི་ཤོར་རྒྱལ་མོའི་གཡས་ཕྱོགས་མང་ཡུལ་བྱེ་མའི་ཆར་གཏོགས་ཤར་རི་སྲིན་པོའི་རི་རྒྱུད་གཡས་སུ་
འཁོར་བ། ལྷོ་རི་གསལ་ལུང། ནུབ་ཏུ་བྲག་དཀར་གངས་རིའི་འཕྲེང་བ་ཅན། །བྱང་དུ་རྨ་ཆུར་གྲགས་པའི་ཆུ་ཀླུང་ཆེན་པོ་དལ་ཀྱིས་འབབ་བ་དང་བཅས་དགེ་མཚན་དུ་མས་བསྐོར་བའི་ལྗོངས། མཐོ་རིས་ཀྱི་དགའ་ཚལ་ས་ལ་འཕོས་པ་ལྟ་བུའི་ཡང་བཟང་ཞེས་བྱ་
བའི་ས་ཆར། རབ་འབྱམས་དཀྱིལ་འཁོར་སྤྲོ་ཞིང་བསྡུ་བའི་བྱེད་པ་པོ་མཉམ་མེད་ཐུབ་པ་རིན་པོ་ཆེའི་རྒྱལ་ཚབ། རྣམ་པར་དག་པའི་ཡོན་ཏན་རྒྱ་མཚོ་ལྟ་བུ་མངའ་བ། དོན་གྱི་སླད་དུ་མཚན་ནས་སྨོས་ན་བདག་གི་མཁན་རིན་པོ་ཆེ་ངག་དབང་བློ་བཟང་བསྟན་པའི་

[023A]༄༅། །རྒྱལ་མཚན་དཔལ་བཟང་པོ་མཚན་ཡོངས་སུ་གྲགས་པ་ཚ་གན་ནོ་མོ་ན་ཧན་ཞེས་གྲགས་པ་དེ་ཉིད་ལ་མཆེད་གཉིས་བྱུང་བའི་གཅེན་ཨུའི་ཆིན་ཐའི་ཇི་ཞེས་བྱ་བ་དང། ཀླུ་མོ་སྐྱིད་ཅེས་བྱ་བའི་ཡབ་ཡུམ་གཉིས་ཀྱི་སྲས་སུ་
ས་མོ་སྦྲུལ་ལོའི་ཧོར་གྱི་ཟླ་བ་དང་པོའི་ཡར་ཚེས་བཞིའི་དུས་ཆེན་དགེ་བའི་ཉིན། མཁན་ཆེན་རྗེ་བཙུན་བླ་མ་དེ་ཉིད་སྐུ་བལྟམས་པའི་གུར་གྱི་ནང་དེ་ཁར་རིགས་རུས་ཆོ་འབྲང་ཕུན་སུམ་ཚོགས་པ་དང་ལྡན་པར་འཁྲུངས། དེ་དུས་གུར་གྱི་ཐོག་ཏུ་འཇའ་ཟུག་པ་ཉེ་སྐོར་དུ་
གནས་པ་མང་པོའི་འདྲེན་བྱེད་ཀྱི་ཡུལ་དུ་གྱུར་བས། མཚན་ལྟས་ལེགས་པ་འདི་ལ་དཔགས་ན་སྐུ་སྐྱེ་ཞིག་བྱོན་ཡོད་པར་འདུག་ཅེས་པའི་གཏམ་ཕྱོགས་དེར་གྲགས་ཤིན་ཏུ་ཆེ་བ་བྱུང། སྲས་འདི་མ་འཁྲུངས་པའི་གོང་དུ་ཡབ་ལ་བུ་རྒྱུད་གཅིག་ལས་མེད་པའི་སྟབས་
སྲིད་འབྱུང་བའི་དོན་དུ་ལ་མོར་བསྟན་སྲུང་ཚངས་པ་ཆེན་པོ་ལ་ལུང་བསྟན་ཞུས་པའི་ལན་དུ། བརྒྱད་སྟོང་པ་བརྒྱ་ཚར་སྒྲོག་ཅིང། བསྐལ་བཟང་འདྲི། བུའི་མིང་ལ་ལྷས་སྦྱིན་ཚངས་སྐྱབས་ཐོགས་ཞེས་དམ་པ་འདི་ཉིད་མི་རིང་བར་བལྟམས་པའི་མ་འོངས་འབྱུང་
འགྱུར་རྗེན་པར་གཟིགས་པའི་ལུང་བསྟན་བྱུང། གོང་མ་ཁྲི་ཆེན་རྒྱ་ནག་པ་ཕོ་བྲང་ནས་ཡར་ཕེབས་སྐབས་སྐུ་འབུམ་ཆོས་ཀྱི་སྡེ་ཆེན་པོ་དང་ཉེ་བའི་མི་ཉག་གི་སའི་ཆར་བཞུགས་སྒར་ཕབ། མྱ་ངན་ལས་འདའ་བ་ལ་དགོངས་པ་མངོན་དུ་ཕྱོགས་ཡོད་སྐབས་དེར་མཁན་
ཆེན་ནོ་མོན་ཧན་སྐུ་མཆེད་གཉིས་ནས་མཇལ་བར་ཕེབས་པའི་ཚེ། མཁན་ཆེན་ལ་ཁྱེད་ནས་དགོན་པ་གསར་འདེབས་གནང་བ་ཨེ་ཚར་ཞེས་གནང་བར། དེ་དུས་བདེ་ཆེན་དགོན་གསར་པ་འདི་ཉིད་གྲུབ་མ་ཐག་པའི་སྐབས་ཡིན་འདུག་པས། དེ་ལུགས་ཀྱི་

[023B] ཁྱེད་ཀྱིས་ཁང་པ་སུམ་ཐོག་ཡོད་པ་ཅིག་རྒྱོབ། ང་ཡང་དེར་མི་ཡོང་བའི་ངེས་པ་མེད། ཅེས་གསུངས་པར་དགོན་གསར་དུ་གདན་འདྲེན་ཞུ་བ་གནང་བཞེད་ཡོད་པ་དང་འགྲིག་པས་ཐུགས་སྤྲོ་བར་གྱུར་ཏེ། ང་ཡང་དགོན་པར་སྤྱན་འདྲེན་ལ་འོངས་པ་
ཡིན་གནང་བར། ཐུགས་མཉེས་ཏེ་གདན་མ་དྲངས་ཀྱང་འགྲོ་རྒྱུ་ཡིན་གསུངས་ནས་བཞད། གཅེན་པོ་ཐའི་ཇི་ལ་ཡང་མིང་འདྲི་བ་གནང་ནས་དེ་ཉིད་ལན་ཁ་ཤས་བར་ཞལ་ལ་བླངས། ཕར་བལྟས་ན་མཛེས་པ་མིག་ལ་བྱམས་པོ་དཔའ་རྩལ་དང་ལྡན་པ་ཞིག་ཡོད་
པ་འདྲ་གསུངས་ནས་དགྱེས་ཚོར་ཆེ་ཞིང་ཞལ་དཀར་གྱི་གསོལ་ཇའི་འཕྲོ་གནང་བ་དང། ཕྱིར་འཐོན་གདོང་སྐུ་བེར་ཞིག་དད་རྟེན་དུ་གནང་བ་སོགས་འདི་ཉིད་ཀྱི་སྲས་སུ་བལྟམས་བཞེད་ཀྱི་དགོངས་པ་གཏད་ཡོད་འདུག་ཅིང། མཁན་ཆེན་རིན་པོ་ཆེས་ཀྱང་ངེད་ཀྱི་
ཕྱོགས་འདིར་ཁྲི་རིན་པོ་ཆེའི་སྤྲུལ་སྐུ་འབྱོན་པ་སྐུ་གོང་མ་རང་ནས་ལུང་གསལ་བར་བསྟན་འདུག་ཀྱང། ཕྱིས་སུ་མ་གཏོགས་དེ་སྐབས་བརྟག་ཞིབ་མ་བྱུང། ཨ་མདོའི་ཕྱོགས་འདིར་ཁང་པ་སུམ་ཐོག་བཟོ་བའི་སྲོལ་ཆེན་པོ་མི་འདུག་ཀྱང། བདག་གིས་
བླ་མའི་བཀའ་ལྟར་སུམ་ཐོག་ཅན་ཕུབ་པ་འདི་ལ་དོན་ཆེ་བ་བྱུང་ཞེས་ཡང་ཡང་གནང་བ་ཁྲི་དབོན་སོགས་ནས་ཐོས། དགུང་ལོ་གཅིག་ལོན་པའི་དུས་ཡུམ་ཚད་ནད་ཀྱིས་གྲོངས་པར། མཁན་ཆེན་རིན་པོ་ཆེའི་ཡུམ་གྱིས་མ་མ་བྱས་ནས་གསོས་སྐབས་ཡུམ་
གྱི་དགེ་རྩ་གཏོང་བར་གྲོ་ཕྱེད་གོས་པའི་གླེང་བརྗོད་ཉེ་སྐོར་དུ་གཏོང་མི་བྱུང་བར། ངའི་གྲོ་ཕྱེ་མང་པོ་སྐུ་འབུམ་དུ་ཡོད་གསུངས་པ་དང། ཨ་ར་པ་ཙ་ནའི་སྔགས་འདོན་ཅིང། དབྱངས་འཐེན་པའི་རྣམ་འགྱུར་མཛད་པ་དང། ང་དབུས་སུ་འགྲོ། དགེ་

[024A]༄༅། །ལྡན་དུ་འགྲོ་ཞེས་སོགས་སྔོན་གནས་གསལ་བར་དྲན་པའི་གསུང་དང་རྣམ་འགྱུར་ཇི་སྙེད་བསྟན། དགུང་ལོ་དགའི་སྐབས་འབྲུམ་ནད་ཀྱི་སྙུང་གཞི་བྱུང་བར་འཚོ་བྱེད་ནས་འབྲུམ་ནག་ཤིན་ཏུ་ལྕི་བ་ཡིན་འདུག་ཅས་
གླེང་བ་དང། འབྲུམ་པའི་རྨ་འཐུག་ལ་མདོག་ཀྱང་ཤིན་ཏུ་མི་མཛེས་པའི་སྟབས། ཡུམ་ནས་གསོན་པའི་རེ་བ་མེད་ཕ་འདྲ་ཞེས་སེམས་ངལ་ཆེ་བ་བྱས་སྐབས། ཨ་མ་དུ་མི་དགོས། ང་མི་འཆི་ཞེས་དབུགས་དབྱུང་བའི་གསུང་བྱོན། དེ་ནུབ་རྨ་ཐམས་
ཅད་སངས་དྲག་ཏུ་སོང་བ་དང། སྐུ་བལྟམས་ནས་བཟུང་འཁྲུངས་ཡུལ་དུ་བཞུགས་རིང་གྲང་ངད་ཇི་ཙམ་ཆེ་ཡང། གཟིམས་གུར་ཐོག་ཏུ་ཁ་པ་མི་ཆགས་པ་སོགས་ཀྱི་ལྟས་ཡ་མཚན་པ་ཡང་མང་དུ་བྱུང། ལྕགས་ཕོ་རྟའི་ལོ། ཡོངས་འཛིན་
མཁན་རིན་པོ་ཆེ་དང། བདེ་ཆེན་དཔོན་སློབ་ངག་དབང་བློ་བཟང་བཀྲ་ཤིས་གཉིས་ནས་ལ་མོ་ཆོས་སྐྱོང་གི་ལུང་བབས་དང། བལྟམས་དུས་འཇའ་ཟུག་པ་སོགས་ཀྱི་ལྟས་ཡ་མཚན་པ་བྱུང་བ་དང། མ་འཁྲུངས་པའི་གོང་ནས་ཡབ་ཀྱི་རྨི་ལམ་དུ་པཎ་ཆེན་
རིན་པོ་ཆེ་ཡིན་ཟེར་བའི་བླ་མ་ཞིག་གིས་གསེར་སྐུ་བྱིན་པ་དང། ནུབ་ཅིག་ཡུམ་གྱི་མཐོང་སྣང་ལ་གུར་གྱི་ནང་ཐམས་ཅད་འོད་ཀྱི་སྣང་བ་ཆེན་པོས་ཁྱབ་པ་བྱུང། ནམ་ལངས་སམ་སྙམ་སྟེ་ཕྱིར་འཐོན་པ་ན། ནམ་མ་ལངས་པས་ནང་དུ་ལོག་འོངས་པའི་ཚེ་
ད་དུང་ཡང་སྣང་བ་དེ་ཁ་ཡུན་རིང་བྱུང་འདུག་པ་སོགས་ལ་དཔགས་ན། དམ་པ་ཞིག་གི་སྤྲུལ་སྐུ་འམ། གང་ལྟར་རིགས་བཟང་ཞིག་ཡིན་པ་འདུག་ཅེས་བཀའ་བགྲོས་ཏེ་སྤྲུལ་སྐུའི་གནས་སུ་ཕེབས། ཡོངས་འཛིན་རིན་པོ་ཆེ་ནས། ཚེ་རྟ་མགོན་གསུམ་

[024B] བླ་མ་ངག་དབང་བློ་བཟང་བཀྲ་ཤི་པ་ནས་རྡོ་རྗེ་རྣམ་འཇོམས་དང་ཁྲོ་བོ་སྨེ་བརྩེགས་ཀྱི་བྱབས་བཀྲུས་མང་པོ་རྐྱེན་སེལ་གྱི་ཚུལ་དུ་མཛད། མཚན་ཡང་ལ་མོའི་ལུང་བསྟན་བཞིན་ལྷས་སྦྱིན་ཚངས་སྐྱབས་ཞེས་སྒྲོན། གསོ་བ་རིག་པ་ལ་མཁས་
ཤིང་སུམ་རྟགས་སོགས་ཐུ་མིའི་བརྡ་སྤྲོད་པའི་བསྟན་བཅོས་ལ་བྱང་བ་དགེ་སློང་ངག་དབང་རྒྱ་མཚོ་ཟེར་བ་ཞིག་ཡི་གེ་སོགས་ཀྱི་སློབ་དཔོན་དུ་བསྐོས། མཁན་ཆེན་རིན་པོ་ཆེ་མཚོ་སྔོན་གྱི་རྒྱལ་པོ་ཁྲི་པ་དཱ་ལས་ཧོང་ཐའི་ཇི་སྙུན་བབས་ལྕི་བར་བརྟེན་གདན་འདྲེན་པའི་མི་
སྣ་འབྱོར་བ་དང། བདེ་ཆེན་དཔོན་སློབ་ཀྱང་དགོན་པའི་ཆོས་ཐོག་གི་རྩི་བཞག་གཏོང་བའི་ཐུགས་བྲེལ་བཅས་ཕྱིར་ཕེབས། ཀློག་པའི་སློབ་དཔོན་པ་ནས་ཡི་གེའི་ཀློག་ཕུལ་བས་དཀའ་ཚེགས་མེད་པར་མཁྱེན་ནས་ལོ་དེའི་ཁོངས་སུ་རྡོར་གཅོད་སོགས་ཐོགས་མེད་
དུ་ཀློག་མཁྱེན་པ་བྱུང། མཁན་རིན་པོ་ཆེ་བ་དཱ་ལས་ཧོང་ཐའི་ཇིའི་དབུ་སྒེར་ཐོག་ཏུ་ཕེབས་ནས་བཞུགས་སྐབས་དེར་རྗེ་རྒྱལ་བ་གཉིས་པའི་བསྟན་པའི་གསལ་བྱེད་ལྕང་སྐྱ་རྡོ་རྗེ་འཆང་ངག་དབང་བློ་བཟང་ཆོས་ལྡན་པ་ཡང་ཕེབས་ཏེ་དམ་པ་གཉིས་གདན་འཛོམ་
དགོངས་ཇའི་སྐབས་ཤིག་ལྕང་སྐྱ་རྡོ་རྗེ་འཆང་མཁན་རིན་པོ་ཆེའི་གཟིམས་གུར་དུ་ཕེབས་ཕན་ཚུན་ཐུགས་མཐུན་པའི་བཀའ་མཆིད་དུ་མ་དང། ཁྱེད་ཀྱི་གཅེན་པོ་ཐའི་ཇི་ལ་སྤྲུལ་སྐུ་ཡ་མཚན་པ་ཞིག་ཡོད་འདུག་ཟེར་བ་ཨེ་བདེན་གསུངས་པར། སྐུ་སྐྱེ་འདི་ཡིན་གྱི་
གསལ་དོད་པ་ཞིག་ད་ལྟ་མེད་ཀྱང་བྱིས་པ་མཚན་ལེགས་པ་ཞིག་ཡོད་ཚུལ་གནང། དེར་ལྕང་སྐྱ་རིན་པོ་ཆེ་ནས་ཞབས་ཕྱི་བྱིངས་རྣམས་ཕྱིར་བསངས་པའི་ཐོག། བྱིས་པ་དེ་ངེད་ཀྱི་བླ་མ་ཁྲི་རིན་པོ་ཆེའི་སྤྲུལ་སྐུ་ཡིན་པར་ཐག་ཆོད། ཆོས་དབྱིངས་སུ་གཤེགས་

[025A]༄༅། །སྐབས་ངེད་མང་པོས་སྤྲུལ་སྐུའི་སྐོར་ཞུས་རུང་ལན་གསལ་བར་མ་བྱུང། དེ་རྗེས་ངེད་རང་གཅིག་བུ་ཡོད་སྐབས་ཤིག། ང་ལ་ཚ་གན་ནོ་མོན་ཧན་དང་ཁྱེད་གཉིས་ཀྱིས་དོ་དམ་གྱིས་ཞེས་གསུང་བ་དང། སྔར་
སྐུ་འབུམ་གྱི་ཉེ་སྐོར་དུ་བཞུགས་སྒར་ཐོག། ངོས་རང་མཇལ་ཁར་ཕེབས་སྐབས་ཀྱང་སྐུ་མཆེད་གཉིས་ཀར་གསུང་གླེང་གནང་ལུགས་སོགས་གང་ལ་གཞིགས་ཀྱང་བདག་གི་བླ་མའི་ཡང་སྲིད་འཁྲུལ་མེད་རང་ཡིན་ཞེས་མཉེས་ཚོར་ཤིན་ཏུ་ཆེ་བ་གནང། ལྕང་
སྐྱེ་རྡོ་རྗེ་འཆང་ཉིད་ཀྱི་རང་རྣམ་ལས། ཁྲི་ཆེན་འཇམ་མགོན་མཆོག་གི་སྤྲུལ་སྐུ་ཡི། །གསུང་སྒྲོས་མཛད་ཅིང་ནང་སྦྱར་སྙན་དུ་ཕུལ། །ཞེས་གསུངས་པ་ཡང་དོན་འདི་སྐོར་ལ་དགོངས་པར་མངོན། དམ་པ་གཉིས་རང་གིས་ཁྲི་ཆེན་གྱི་ཡང་སྲིད་ཡིན་པར་མཁྱེན་པས་
ཚོད་ཟིན་མོད་ཀྱང། བརྟན་བརླིང་ཆེ་བ་དང། སྦྱིན་བདག་གྲྭ་རིགས་སོགས་ཀྱི་རེ་བ་བསྐང་བའི་དགོས་ཆེད་དུ་མ་ལ་དགོངས། རྒྱལ་བ་ཡབ་སྲས་དང་ཆོས་སྐྱོང་ཁག་ལ། སྤྲུལ་སྐུའི་སྐོར་གྱི་ལུང་བསྟན་ཞུ་རྒྱུའི་བཀའ་ཁྱབ་ལྕང་སྐྱ་རིན་པོ་ཆེ་ནས་གནང་བར་
འདུག་དེ་སྐབས་དཱ་ལས་ཧོར་ཐའི་ཇི་གཤེགས་པའི་དགོངས་རྫོགས་སུ་དམ་པ་གཉིས་ལྷན་ཅིག་ཏུ་དགུང་ཞག་བདུན་གྱི་བར། དཔལ་གསང་བ་འདུས་པ་མི་བསྐྱོད་པའི་ཆོག་སྨོན་ལམ་སོགས་སྩལ་བ་ནི་སྔོན་བྱུང་ལ་སྟོན་པ་གཅིག་ཉིད་དམ་པ་རིགས་བརྒྱའི་
རྣམ་པར་བསྟན་པ་བཞིན་དཀྱིལ་འཁོར་རྒྱ་མཚོའི་དབང་ཕྱུག་རྡོ་རྗེ་འཆང་གཅིག་བུ་རང་འདྲ་གཉིས་སུ་བསྟན་ནས། དེར་ཚོགས་པའི་འགྲོ་བ་རྣམས་ལ་མཐོང་ཐོས་དྲན་རེག་ཙམ་གྱིས་ཀྱང་སྨིན་གྲོལ་གྱི་ལམ་བཟང་པོར་འགོད་པའི་སྐལ་བཟང་མཆོག་སྦྱིན་པར་

[025B] །ལྕང་སྐྱ་རྡོ་རྗེ་འཆང་གི་བཀའ་ཕེབས་བཞིན། མཁན་ཆེན་བསྟན་པའི་གསལ་བྱེད་ཆེན་པོ་ནས་སྤྲུལ་སྐུའི་སྐོར་གྱི་ལུང་བསྟན་ཞུ་བར་བྱ་མ་རྟ་དབུས་སུ་བརྫངས། པཎ་ཆེན་ཐམས་ཅད་མཁྱེན་ཅིང་གཟིགས་པ་ཆེན་པཱི་བཀའ་ལུང་དང། གནས་ཆུང་
ལ་མོ༑ དགའ་གདོང་ཚང་མའི་ལུང་མཐུན་པར་ཁྲི་ཆེན་གྱི་ཡང་སྲིད་ཡིན་པར་བྱུང་བས་རྗེས་འཇུག་རྣམས་ཀྱི་སོམ་ཉིའི་དྲ་བ་བཅད། དེ་གའི་གནས་ཚུལ་ལྕང་སྐྱ་རྡོ་རྗེ་འཆང་ཆེན་པོའི་སྙན་དུ་ལྷུངས་པར་བརྟེན། ཆུ་སྤྲེ་ལོ་གོང་མའི་དབོན་པོ་བི་ན་དུ་ཆོས་
རྗེ་དོན་གྲུབ་རྒྱ་མཚོ་དཔོན་གཡོག་བརྫངས་པ་སྤྲུལ་སྐུ་དང་མཇལ་ཞིང་ཞག་ཤས་བར་དེར་བསྡད། མཁན་ཆེན་རིན་པོ་ཆེ་དང་བདེ་ཆེན་ཆོས་རྗེ་གཉིས་ནས་ཀྱང་སྤྲུལ་སྐུའི་སྐོར་གྱི་ལུང་བསྟན་གསལ་བར་བྱུང་སྐོར་དང། རེ་ཞིག་བདེ་ཆེན་དགོན་དུ་གདན་
དྲངས་ནས་བཞུགས་ཆོག་པ་དགོས་ཚུལ་གྱི་ཞུ་ཡིག་ལྕང་སྐྱ་རིན་པོ་ཆེར་འབུལ་རྒྱུ་དང་བཅས་དབོན་པོ་ཆོས་རྗེ་ལ་སྟོན་མོ་སྟེར་ཆ་སོགས་སྣ་ལེན་རྒྱས་པར་བྱས་ནས་ཕྱིར་བརྫངས། ཆུ་བྱ་ལོའི་ཟླ་བ་དྲུག་པའི་ཡར་ངོའི་ཚེས་བཟང་པོ་ལ་འགུར་དགའ་ལྡན་རྣམ་
རྒྱལ་བ། རྔ་སྒར་བྱང་ཆུབ་གླིང། སྒྲུབ་སྡེ་བྱམས་པ་ཆོས་གླིང་སོགས་ཉེ་སྐོར་གྱི་དགོན་པ་རི་ཁྲོད་དང་བཅས་པའི་དགེ་འདུན་ངང་པ་གཞོན་ནུ་པདྨའི་མཚོ་ལ་དགའ་བཞིན་དུ་འཇུག་པའི་འཕྲེང་བ་ཚར་དུ་དངར་བ་བཞིན་དགེ་སྦྱོང་གི་ཆ་ལུགས་བལྟ་བས་མི་ངོམས་
པ་ཕྱག་ན་མཆོད་རྫས་ཀྱི་བྱེ་བྲག་སྣ་ཚོགས་ཐོགས་པ་ཉིས་སྟོང་ལ་ཉེ་བས་སེར་སྦྲེང་གི་བཀོད་པ་ཡིད་དུ་འོང་བས་མདུན་བསུ་བ་དང། དགོན་ཕན་ཚུན་གྱི་བླ་མ་ཁྲི་གདན་ཟུར་སོགས་ཆེ་བཙན་གྱི་རིགས་ཀྱི་རྟ་བསུ་དང་བཅས་བདེ་ཆེན་དགོན་དུ་གདན་དྲངས་

[026A]༄༅། །ཐོག་མའ༑ཨི་ལེགས་སྐྱེས་སུ་འབུལ་བ་དེང་སྟོན་མོ་སོགས་རྟེན་འབྲེལ་བཟང་པོའི་སྒོ་འཕར་ཡངས་པོར་ཕྱེ། མཁན་ཆེན་རིན་པོ་ཆེ་དེ་ཉིད་སྐུ་དྲུང་ནས་དུག་གསུམ་དང་དེས་ཀུན་ནས་བསླང་ཨཱི་ལུས་ངག་གི་ཉེས་སྤྱོད་དུ་
མའི་འབྱུང་ཁུངས་ཁྱིམ་གྱི་གནས་ལ་བཙོན་ར་དང་འདྲ་བར་མཐོང་བའི་ངེས་འབྱུང་གིས་རྒྱུད་བསྐུལ་ནས་སྟོན་པ་མཉམ་མེད་ཟས་གཙང་གི་སྲས་པོའི་རྗེས་སུ་རབ་ཏུ་བྱུང་བའི་ཚུལ་ཁྲིམས་བཞེས་ཏེ་དྲང་སྲོང་ཆེན་པོའི་ཆ་ལུགས་ཡང་དག་པས་མཛེས་
པར་གྱུར། མཚན་འཇམ་དབྱངས་རྒྱ་མཚོ་ཞེས་གནང། ཉེར་མཁོའི་ཆོས་སྤྱོད་ཀྱི་རིགས་དང་འཇིགས་བྱེད་ཀྱི་ཆོ་ག་ཆོས་སྐྱོང་གི་རིགས་མང་པོའི་གཏོར་ཆོག་བསྐང་གསོ་སོགས་དགོན་པར་མ་ཕེབས་གོང་ནས་ཐུགས་འཛིན་གནང་གྲུབ་ཅིང། དེར་ཕེབས་
ནས་མཁན་ཆེན་དམ་པ་དེ་ཉིད་ཀྱིས་དགེ་རྒན་ནམ་གནས་ཀྱི་སློབ་དཔོན་ལྟ་བུ་མཛད་དེ་རྒྱན་འཇུག་གཉིས། འཇམ་དཔལ་མཚན་བརྗོད་སོགས་ཐུགས་འཛིན་གནང་བཅུག་པ་ལོ་ཁོངས་དེ་ཁར་ཐུགས་ལ་བཟུང། ལོ་དེར་གཡེར་ཤོང་སློབ་དཔོན་པ་འཇམ་
དབྱངས་བློ་གྲོས་ཞེས་གྲགས་པ་སྔོན་གྱི་གནས་གསལ་བར་དྲན་པའི་མངོན་ཤེས་སོགས་རྟོགས་པའི་ཡོན་ཏན་དང་མཁས་གྲུབ་ཆེན་པོ་འཇམ་དབྱངས་བཞད་པའི་སྐུ་དྲུང་སོགས་ནས་མདོ་སྔགས་ཀྱི་ཟབ་ཆོས་མང་དུ་ནོས་པའི་ལུང་གིས་ཕྱུག་པ་དེ་དང་
ཉུ་གུ་སློབ་དཔོན་ཆོས་རྗེ་མ་ཎི་བ་སོགས་རོང་པོའི་ཕྱོགས་ཀྱི་བླ་མ་ཕལ་ཆེར་དང། ཨ་སྐྱ་ནང་སོ་སོགས་བྱ་ཁྱུང་ཕྱོགས་ཀྱི་སྦྱིན་བདག་གྲྭ་རིགས་འགའ་དང། མཚོ་ཁྲི་ཤོར་རྒྱལ་མོའི་འགྲམ་དུ་བསྟི་བའི་དད་སྟོབས་དང་ལྡན་པའི་སྦྱིན་བདག་ཆེ་ཕྲ་དུ་མ་

[026B] ཁྲི་དབོན་བིན་དུ་ཆོས་རྗེ་དོན་གྲུབ་རྒྱ་མཚོས་ཀྱང་བདོག་པའི་དངོས་པོ་རིང་དུ་སྤེལ། གོང་མའི་ཐུགས་དམ་རྟེན་གྱི་རྒྱལ་བ་ཚེ་དཔག་མེད་ཀྱི་སྣང་བརྙན་བྱིན་ཅན་སོགས་རྟེན་གྱི་རིགས་དང་
ཕྱག་འཕྲེང། རྡོར་དྲིལ་བུམ་པ་སོགས་དབང་རྫས་ན་བཟའ་ཉེར་སྤྱད་ཀྱི་རིགས་མང་བ་སྤྱན་འབེབས་བསྟར་བར་འཁྲུལ་མེད་ངོས་འཛིན་མཛད། མེ་བྱི་ལོར་བདེ་ཆེན་ཆོས་གླིང་གི་ཆོས་རྭར་ཕེབས། འཆད་ཉན་སློབ་དཔོན་པ་ངག་དབང་བློ་བཟང་བཀྲ་ཤིས་ཀྱི་
དྲུང་ནས། འཕགས་ཡུལ་མཁས་པ་ཡོངས་ཀྱི་གཙུག་རྒྱན་ཆོས་ཀྱི་གྲགས་པའི་གཞུང་ལུགས་ཚད་མ་རྣམ་འགྲེལ་གྱི་རིག་པའི་སྒོ་བྱེད་བསྡུས་གྲལ་གསན་སྦྱོང་འགྲུས་པར་མཛད། མེ་གླང་ལོའི་དགུན་བདེ་ཆེན་དགོན་གྱི་ཉེ་སྐོར་དུ་ཆམ་པའི་རིམས་ནད་
ལོད་པ་ཞིག་བྱུང་བའི་རྐྱེན་གྱིས་མཁན་ཆེན་ཆོས་ཀྱི་རྒྱལ་པོ་དེ་ཉིད་ཀྱི་བཞུགས་སྒར་ཐོག་ཏུ་ལོ་ངོ་བཞི་ཙམ་གྱི་བར་བཞུགས། ས་སྟག་ལོར་ལྕང་སྐྱ་རྡོ་རྗེ་འཆང་ངག་དབང་བློ་བཟང་ཆོས་ལྡན་གནམ་བསྐོས་འཇམ་དབྱངས་གོང་མའི་གསེར་ཡིག་པར་དབུས་
སུ་ཕེབས་པའི་ཕྱིར་ལམ་ཟི་ལིང་མཁར་ནས་རྗེ་རྒྱ་ནག་པ་དེ་ཉིད་དང་ཕར་སློབ་ཚུར་སློབ་ཏུ་གྱུར་པའི་ལུགས་གཉིས་ཀ་ནས་སྐུ་དྲིན་ཆེ་ཤོས་ཤོག་ཏུ་འཛིན་པ་གནང་གི་ཡོད་འདུག་པའི་སྟབས་བླ་མའི་སྤྲུལ་སྐུ་མཇལ་བ་སོགས་ཀྱི་ཆེད་མང་རའི་བཞུགས་སྒར་
ཐོག་ཏུ་ཕེབས། སྤྲུལ་སྐུ་དང་མཇལ་ནས་རྒྱ་བོད་ཀྱི་དངོས་རིགས་མནངས་ཆེ་བ་དུ་མའི་སྐྱེས་ཀྱིས་རྨུགས་འཛིན་གྱི་བང་མཛོད་ལ་འགྲན་བཟོད་པ་ལྟ་བུར་མཛད། ལྕང་སྐྱ་རྡོ་རྗེ་འཆང་གི་རང་རྣམ་ལས། ནོ་མོ་ན་ཧན་དང་དཔོན་སློབ་ནང་སོ་བཅས། །སྤྲུལ་

[027A]༄༅། །སྐུའི་སྐོར་གསུང་གླེང་ཞིབ་པར་བྱུང། །ཞེས་འབྱུང་བ་བཞིན་མཁན་ཆེན་དེ་ཉིད་དང། བདེ་ཆེན་དཔོན་སློབ་གཉིས་ཀར་སྤྲུལ་སྐུའི་གསན་སྦྱོང་གནང་ལུགས་ཀྱིས་མཚོན་སྐུ་དོན་ཆེ་ཕྲ་མང་པོའི་བཀའ་སློབ་
གནང་འདུག་པ་ཞིབ་ཆ་ཐོར་མ་འཁོད་འདུག་ཀྱང། རྗེ་འདི་མཁྱེན་དཔྱོད་འགྲན་ཟླ་དང་བྲལ་ཞིང་བསྟན་པར་གང་ཕན་གྱི་ཕྱི་མཐའ་ལེགས་པར་གཟིགས་པ་ཡིན་པའི་སྟབས་ཆོས་ཀྱི་རྗེ་དོན་གྲུབ་རིན་ཆེན་པས་འཇམ་གོན་བླ་མ་ཙོང་ཁ་པ་ཆེན་པོ་དབུས་སུ་
ཕེབས་སྐབས་དང་པོར་ཕར་ཕྱིན་ལ་ཐུགས་སྦྱོང་མཛད་དགོས་ལུགས་སོགས་ཀྱི་བསླབ་བྱ་གནང་བ་དང་ཚུལ་མཚུངས་པ་ཞིག་ཡོད་པར་འཁུམས། མཁན་ཆེན་ཆོས་ཀྱི་རྒྱལ་པོ་ནས་ཀྱང་ཡུལ་ལུགས་དང་བསྟུན་པའི་འབུལ་བ་ཤངས་ལེན་གྱི་རིགས་གཟབས་
རྒྱས་སུ་བསྟར། སྤྲུལ་སྐུ་འདི་ཡིན་གྱི་གནས་ཚུལ་གོང་མ་ཆེན་པོའི་སྙན་དུ་ལྷོངས་ནས་རྒྱ་ནང་ཕྱོགས་སུ་ཕེབས་དགོས་འདྲ་ཤར་ཚེ་བདག་ལ་འདི་ཕྱོགས་སུ་སྒར་དགོན་བཅུ་ལྷག་ཙམ་དང་བོད་སོག་གི་གྲྭ་རིགས་རྣམས་ལ་བདག་པོ་འདི་ལས་མེད་གཤིས་
སྤྲུལ་སྐུའི་གནས་ཚུལ་ཕྱིར་མི་མཆེད་པ་དགོས་ཚུལ་སོགས་ཞུ་བ་གནང། ས་མོ་ཡོས་ཀྱི་ལོར་མཁན་ཆེན་ཆོས་ཀྱི་རྒྱལ་པོ་གངས་ཅན་འཛིན་མའི་ཆར། དུས་གསུམ་རྒྱལ་བའི་སྤྱི་གཟུགས་དཀྱིལ་འཁོར་ཀུན་གྱི་ཁྱབ་བདག་མཁན་རིན་པོ་ཆེ་པཎ་ཆེན་ཐམས་ཅད་མཁྱེན་ཅིང་
གཟིགས་པ་ཆེན་པོ་དེ་ཉིད་དང། ཕྱག་ན་པད་དཀར་འཆང་བ་ཤེས་བྱ་ཀུན་གཟིགས་དྲུག་པ་ཚངས་དབྱངས་རྒྱ་མཚོ་མཇལ་བ་དང། ཆོས་སྡེ་ཆེན་པོ་རྣམས་སུ་མངའ་འགྱེད་སོགས་རྣམ་དཀར་རྒྱ་ཆེར་ཅྶྒྲུབ་པའི་སླད་དབུས་ཕྱོགས་སུ་ཆིབས་ཁ་བསྐྱོད་

[027B] མཁན་ཆེན་ཕྱིར་ཕེབས་བསྟུན་ཡབ་སྲས་ལྷན་རྒྱས་སུ་བདེ་ཆེན་དགོན་དུ་ཕེབས། ལྕགས་སྦྲུལ་ལོ་བདེ་ཆེན་ཆོས་རྗེ་ངག་དབང་བློ་བཟང་བཀྲ་ཤིས་ཀྱི་དྲུང་ནས། བློ་རྟགས། ཕར་ཕྱིན་སོགས་
ཀྱི་རྩི་བཞག་བཞེས་ནས་ལུང་དང་རིགས་པའི་བརྒལ་བརྟགས་ཀྱི་སྒོ་ནས་གསན་སྦྱོང་མཛད་ཅིང། དེ་ཞོར་ལ་འགྲེལ་པ་དོན་གསལ། རྣམ་བཤད་སྙིང་པོའི་རྒྱན། གུང་རུ་ཆོས་འབྱུང་གིས་མཛད་པའི་ཕར་ཕྱིན། བསམ་འགྲུབ་སྒང་པའི་དགེ་འདུན་
ཉི་ཤུ༑ རྒྱལ་བའི་དགོངས་པ་དྲང་བ་དང་ངེས་པའི་དོན་རྣམ་པར་འབྱེད་པའི་བསྟན་བཅོས་ལེགས་བཤད་སྙིང་པོ། ཞུགས་གནས་ཀྱི་སྐྱེས་བུ་ཆེན་པོའི་རྣམ་གཞག་སྟོན་པ་བློ་གསལ་བགྲོད་པའི་ཐེམ་སྐས་སོགས་ཐུགས་བློར་བཟུང། བདེ་ཆེན་དཔོན་
སློབ་ཀྱི་གསར་རྩོམས་དབུ་མའི་ཡིག་ཆའི་ཐོག་ནས་དབུ་མར་ཐུགས་གཉེར་གནང་ཞིང། རྣམ་བཤད་དགོངས་པ་རབ་གསལ་ཡང་ཐུགས་བློར་བཟུང། དེ་རྗེས་འདུལ་བ་མདོ་རྩ་བ་དང་ཐལ་འཕྲེང་རྫོགས་པ་ཐུགས་འཛིན་གནང་ནས་འདུལ་བའི་
གསན་སྦྱོང་མཛད། ས་གླང་ལོར་འཇམ་དབྱངས་བཞད་པའི་རྡོ་རྗེ་བདེ་ཆེན་དགོན་དུ་ཕེབས་པའི་ཚེ་སྐུ་མདུན་དུ་དམ་བཅའ་དང་རིགས་ལུང་སོགས་གནང་བར། རྗེ་དེ་ཉིད་ཀྱང་དགྱེས་པ་ཆེན་པོས་ཐུགས་རིག་གི་བབས་སོགས་ལ་བསྔགས་བརྗོད་ཀྱི་དཔྱད་
ལྷའི་རོལ་མོའི་རྗེས་སུ་འགྲོ་བ་མཛད། དེ་ཉིད་ཀྱི་དྲུང་དུ་ལྷོ་བྲག་སྙན་རྒྱུད་གྲས་དོན་དམ་སེམས་བསྐྱེད་ཀྱི་བྱིན་རླབས། མགོན་པོ་ཚེ་དཔག་མེད་ལྷ་དགུའི་ཚེ་དབང། སྣུར་ལུགས་ཀྱི་མངོན་དཀྱིལ་བདུད་རྩིའི་ཆུ་རྒྱུན་གྱི་སྟེང་ནས་རྡོ་རྗེ་རྣམ་པར་འཇོམས་

[028A]༄༅། །པའི་དབང། དངོས་གྲུབ་གཏེར་མཛོད་ཀྱི་ཡིག་ཆའི་སྟེང་ནས་ཕྱག་རྡོར་ཞལ་གཅིག་ཕྱག་གཉིས་པ་དང། ཞལ་གསུམ་ཕྱག་དྲུག་པ། ཕྱག་རྡོར་སྐུ་ལྔའི་རྗེས་གནང། གཅེས་འཕྲེང་གི་ཡིག་ཆའི་སྟེང་ནས་ཕྱག་རྡོར་
གཏུམ་པོ་ཞལ་གཅིག་ཕྱག་གཉིས་པའི་རྗེས་གནང་སོགས་གསན། ལྕགས་ཡོས་ལོར་ལྕང་སྐྱ་རྡོ་རྗེ་འཆང་ཆེན་པོ་དགོན་ལུང་དུ་ཕེབས་པར་དམ་པ་འདི་ཉིད་དང། བདེ་ཆེན་དཔོན་སློབ་གཉིས་མཇལ་བར་བྱོན། རྟ་བརྒྱ་སོགས་དངོས་པོའི་འབུལ་སྐྱེས་
གྱ་ནོམ་པས་བསྙེན་བཀུར། ལྕང་སྐྱ་རིན་པོ་ཆེ་ནས་ཀྱང་ཕ་བུ་ཕྲད་པ་ལྟར་དགྱེས་པ་ཆེན་པོ་བསམ་གྱིས་མི་ཁྱབ་པས་བསྐྱངས་ཤིང། དགོན་ལུང་ཆོས་སྡེ་ཆེན་པོའི་རྡོ་གཅལ་དུ་དམ་བཅའ་དང་བགྲོ་གླེང་གནང་བ་གསན་པར་རྣམ་དཔྱོད་ཀྱིས་ཐུགས་
ལྷག་པར་རངས་པར་གྱུར། བླ་མ་ཆེན་པོའི་སྤྲུལ་སྐུ་ཡིན་པའི་སྙན་གྲགས་དང། ཚ་གན་ནོ་མོན་ཧན་གྱི་སྐུ་ཚ་ཡིན་པའི་རིགས་རུས་སྟོབས་འབྱོར་གྱིས་མཐོ་བ་བཅས་ཐུགས་གཉེར་གནང་ལོ་ཙམ་ལས་གཤའ་མ་རང་མ་བྱུང་དོགས་ཡོད་ཀྱང་
ཁྲི་ཆེན་དེ་ཉིད་ཀྱི་ཡང་སྲིད་འཁྲུལ་མེད་དུ་སོང་བའི་སྟབས་དང། དགེ་རྒན་སློབ་དཔོན་པ་ཡང་ཡོངས་རྫོགས་ཀྱི་དགེ་བའི་བཤེས་གཉེན་ཡིན་པས་སྙན་བསྐུལ་ལེགས་པ་དང། ཚ་གན་ནོ་མོན་ཧན་ཡང་སྐྱེས་ཆེན་དམ་པ་གཞན་དང་མི་འདྲ་བས་ཐུགས་
དགོངས་རྣམ་པར་དག་པ་དང་ལྡན་པ་བཅས་ཐུགས་གཉེར་གནང་ལུགས་ཤིན་ཏུ་ལེགས་པས་དད་གུས་འཕེལ་ཚུལ་རྡོ་རྗེ་འཆང་ཉིད་ཀྱིས་རང་རྣམ་དུ་གསུངས། རྗེ་དེ་ཉིད་ཀྱི་དྲུང་ནས། བདེ་ཆེན་དཔོན་སློབ་དང་ལྷན་དུ་བདེ་མཆོག་ལུས་དཀྱིལ་གྱི་དབང་

[028B] ལྕང་སྐྱ་རྡོ་རྗེ་འཆང་ནས་རྟེན་འབྲེལ་གྱི་སྒོ་བསྒྲིག་པར་དགོངས་ཏེ་དམ་པ་འདི་ཉིད་དགོན་ལུང་ཚོགས་ཆེན་གྱི་དབུས་སུ་ཁྲིར་གདན་
དྲངས། དེའི་བླ་མ་གདན་ཟུར་འདུས་པའི་ཚོགས་དང་བཅས་པ་ལ་བསྟན་བཅོས་མངོན་པར་རྟོགས་པའི་རྒྱན་གྱི་ལྗགས་ལུང་གནང། གཞན་ཡང་དེ་སྐབས་ཐོ་གོན་རབ་འབྱམས་པ་དང། གླིང་རབ་འབྱམས་པ་སོགས་ཀྱིས་དམ་བཅའ་བཞག་
པར་དབུ་མའི་ཐལ་བཟློག་གི་དཀའ་གནད་ནས་བརྩམས་རིགས་ལུང་གནང་བས་མཁས་པའི་གྲགས་པ་ཐོབ། དགོན་ལུང་དུ་གྲྭ་ཚང་ཁག་ལ་མང་ཇ་དང་འགྱེད་ཀྱིས་བསྙེན་བཀུར། ཚུར་ཡང་སྤྱི་བླ་བྲང་སོ་སོ་ནས་སྟོན་མོ་བཟང་གཤོམ་དང། ལྕང་
སྐྱ་རྡོ་རྗེ་འཆང་ནས་མཆོད་རྫས་ན་བཟའ་སོགས་རིན་ཐང་ཆེ་བའི་དངོས་པོ་རྒྱ་ཆེ་བ་དང། གཞན་ཡང་སྐུ་གོང་མའི་རྟེན་གསུམ། ཕྱག་དཔེ། དབང་རྫས་སོགས་ཚང་མ་གནང་ནས། ད་དུང་བསྟན་འགྲོའི་དོན་དུ་མདོ་སྔགས་ཡོངས་སུ་རྫོགས་པ་ལ་
མཁས་པར་སྦྱངས་ཏེ་ཐོས་བསམ་སྒོམ་པ་མཐར་ཕྱིན་པ་མཛད་དགོས་ཚུལ་སྙན་འདེབས་གནང། ཡབ་སྲས་འདི་གཉིས་ལན་ཅིག་ཙམ་མ་ཡིན་པར་སྔོན་གྱི་སྐྱེས་རབས་ཀྱི་འཕྲེང་བ་དུ་མར་ཕན་ཚུན་བླ་མ་དང་སློབ་མར་གྱུར་པ་སོགས་དམ་ཚིག་གཙང་མའི་
འབྲེལ་པས་བཅིངས་པའི་མཐུ་ལས་སྐུ་ཚེ་འདིར་ཡང་ཕན་ཚུན་མཇལ་བ་ཙམ་ནས་ཐུགས་ཡིད་གཅིག་འདྲེས་ཀྱི་མཛའ་གཅུགས་ལྷོད་པ་མེད་པར་གྱུར་ཏོ། །ཕེབས་ལམ་སེ་ཁོག་གི་དགོན་སྡེ་ཆེན་པོར་ཕེབས། གྲྭ་ཚང་སོ་སོར་མང་འགྱེད་ཀྱིས་བསྙེན་བཀུར་

[029A]༄༅། །དེར་ཡང་དམ་བཅའ་འཇོག་པ་གནང་བར་བཙན་པོ་བ་སྨིན་གྲོལ་ནོ་མོན་ཧན་གྱི་སྤྲུལ་སྐུས་བསྡུས་གྲ་དང། དགེ་བཤེས་གཞན་མའི་རིགས་ནས་ཤིང་རྟ་ཆེན་པོའི་གཞུང་ལུགས་དུ་མ་ནས་རིགས་ལུང་ཕུལ་བར་
ཁས་ལེན་ཡང་དག་པས་མཁས་པའི་ཚོགས་རྣམས་མགུ་བར་གྱུར་ཅིང། སེ་ཁོག་དགོན་གྱི་དགེ་བཤེས་མཱ་བསམ་གཏན་པས་དམ་བཅའ་བཞག་པར་དམ་པ་འདི་ལ་སོགས་པ་བདེ་ཆེན་པ་རྣམས་ཀྱིས་བགྲོ་གླེང་མཛད། དེ་སྐབས་སེ་ཁོག་དགོན་གྱི་བླ་མ་
དཀྱིལ་འཁོར་རྒྱ་མཚོའི་ཁྱབ་བདག་རྡོ་རྗེ་འཆང་དངོས་མིའི་གཟུགས་སུ་བྱོན་པ་ཆུ་བཟང་རིན་པོ་ཆེ་ནས་གནང་སྐབས་ཡིན་འདུག་པས་བླ་བྲང་དུ་གདན་འདྲེན་ཞུས་ཏེ་ཤངས་ལེན་གྱི་སྟོན་མོ་དང་འབུལ་བ་རྒྱས་པར་མཛད། སེ་ཁོག་གི་ཚོགས་དབུར་ཕེབས་ཏེ་
རྗེའི་རྟོགས་བརྗོད་མདུན་ལེགས་མའི་ལུང་གནང། སྨིན་གྲོལ་ཆོས་ཀྱི་རྒྱལ་པོའི་སྤྲུལ་སྐུ་མཇལ་ཁར་ཕེབས་པར་ཕན་ཚུན་ཐུགས་མཛའ་བས་འབེལ་གཏམ་ལྷུག་པར་གནང་ཞིང་ཡུལ་ལུགས་ཀྱི་སྟོན་མོས་མཉེས་པར་མཛད། དེ་ནས་སྐུ་འབུམ་ཆོས་
ཀྱི་སྡེ་ཆེན་པོར་ཕེབས། ཚོགས་པར་མང་འགྱེད་ཀྱི་བསྙེན་བཀུར་དང། ཚུར་ཡང་སྤྱི་བླ་བྲང་སོ་སོ་ནས་འབུལ་བ་དང་སྟོན་མོ་རྒྱས་པར་ཞུས། དེར་ཡང་བཀའ་བོད་ཀྱི་གཞུང་ལ་དམ་བཅའ་བཞག་ནས་དགེ་བཤེས་དུ་མས་བགྲོ་གླེང་ཕུལ་བར་
དཔྱོད་ལྡན་རྣམས་ཀྱི་ཡིད་ཀྱི་བརྟན་པ་འཕྲོག་པར་མཛད་ཅིང། དགེ་བཤེས་འགའ་ནས་དམ་བཅའ་བཞག་པར་བདེ་ཆེན་དགོན་པ་བ་དཔོན་སློབ་རྣམས་ཀྱིས་གཞུང་ལུགས་མང་པོའི་བགྲོ་གླེང་གི་འབེལ་གཏམ་མཛད། སྐུ་འབུམ་ཚོགས་ཆེན་དུ་

[029B] གཞན་ཡང་དེར་བཞུགས་རིང་དཀའ་རམས་པ་སོགས་མང་པོར་རྗེས་གནང་ལུང་ལ་སོགས་པའི་འདོད་ཆོས་མང་དུ་གནང་ངོ། །དེ་ནས་བདེ་ཆེན་དགོན་དུ་ཕེབས། འདུལ་བའི་
ཐུགས་གཉེར་གྱི་འཕྲོ་ཡོངས་སུ་རྫོགས་པ་དང། མངོན་པ་མཛོད་རྩ་བ་དང། ཐལ་འཕྲེང་ཐུགས་འཛིན་གྱི་ཐོག་ནས་མཛོད་ཀྱི་གཞུང་ལུགས་ལ་མཁས་པར་སྦྱངས། དེ་སྐབས་བདེ་ཆེན་སློབ་དཔོན་པ་མདོ་སྨད་ཀྱི་བཤད་སྒྲུབ་བསྟན་པའི་ཆུ་མགོ་བྱ་
ཁྱུང་ཆོས་ཀྱི་སྡེ་ཆེན་པོའི་མཁན་པོ་དང་ཟུང་འབྲེལ་མཛད་པའི་སྟབས་སློབ་དཔོན་པ་དེར་ཕེབས་རིང་བདེ་ཆེན་དགོན་གྱི་བླ་ཚབ་གནང་ནས་ཐོག་མར་བླ་མའི་བཞུགས་ཁྲིའི་སྟེང་ནས་འཛིན་གྲྭ་ཁག་བཅུ་གཉིས་ལ་ཉིན་རེར་རྩི་བཞག་གཉིས་རེ་དང། སྐབས་
འགར་སྲོད་ཆོས་ཀྱང་གནང། རྩི་བཞག་ཚར་བསྟུན་བཞུགས་ཁྲིའི་རྩར་ཕེབས་ནས་རང་གི་འཛིན་གྲ་ཚོར་མཛོད་དང་རྣམ་འགྲེལ་ལ་བརྒལ་བརྟགས་ཀྱིས་ཐུགས་གཉེར་དང། ཞར་བྱུང་དུ་ཕྱག་སྦྱོང་མཛད་པ་སོགས་དམ་པའི་རྣམ་ཐར་ཡ་མཚན་པ་ལ་
དེ་ཕྱོགས་ཀྱི་སྐྱེ་བོ་ཤེས་ལྡན་ཀུན་དད་གུས་བླ་ལྷག་ཏུ་འཕེལ་ལོ། །མཐོ་རིས་དཔལ་གྱི་དགའ་ཚལ་ཤར་ཕྱོགས་སུ། །འཕོས་པའི་ནོར་འཛིན་ལྟེ་བར་གང་གི་སྐུ། །མཚར་སྡུག་གཞོན་ནུའི་ལུས་ལ་སེམས་མེད་ཀྱི། །དབང་པོའི་གཞུ་ཡང་ཆགས་པས་
འཁྱུད་པ་སྙམ། །གཞོན་ནུ་ཉིད་ཀྱང་བློ་གྲོས་མེ་ལོང་དུ། །སྔོན་རབས་དམ་པའི་རྣམ་ཐར་ཆེས་གསལ་བ། །འདི་ཡིས་འཇམ་མགོན་རྒྱལ་བའི་རྒྱལ་ཚབ་གང། །ཞི་བར་མནལ་བའི་གཏམ་དེ་རྫུན་དུ་བྱས། །དཀྱིལ་འཁོར་ཀུན་བྱེད་རྡོ་རྗེ་སློབ་དཔོན་གྱིས། །ཤིས་

[030A]༄༅། །བརྗོད་རིན་ཆེན་བུམ་པས་དབང་བསྐུར་ཚེ། །རྒྱལ་སྲས་ཆོས་ཀྱི་སྤྲིན་ཆེན་དཔའ་བོ་ལ། །འོད་ཟེར་ཆེན་པོའི་དབང་བསྐུར་གཉིས་པ་བཞིན། །སྡུག་བསྔལ་བརྒྱ་ཡི་འབྱུང་གནས་ཁྲི་མུན་དོང། །དུག་གསུམ་
མེ་ལྕེ་འབར་བའི་ཚང་ཚིང་ནགས། །སྲིད་པའི་ཚུལ་འདི་སྙིང་ལ་ཚེར་མ་ལྟར། །ཟུག་པས་ཐར་པའི་ཕྱོགས་སུ་ཁ་ལོ་བསྒྱུར། །སྙིགས་མའི་དུས་འདིར་རྒྱལ་བ་གཉིས་པ་ཡི། །བསྟན་ལ་འཕྲིན་ལས་མཐུ་སྟོབས་མ་སྨད་པའི། །དམ་པ་གང་དང་
ཐུགས་ཀྱི་མཛའ་བ་ནི། །མཁའ་ལ་མཁའ་ཡི་སྦྱོར་བ་བཞིན་དུ་འདྲེས། །མཁས་བཙུན་རྣམ་ཐར་ཕྱག་རྒྱ་བསྟན་ཙམ་གྱིས། །དཔྱོད་ལྡན་དྲེགས་པའི་གཉིས་འཐུང་མ་ལུས་པ། །རབ་རྣོན་ལྕགས་ཀྱུའི་མཚོན་གྱིས་བཏབ་མིན་པར། །ཡིད་
དབང་འགུགས་འདི་ཁྱོད་མིན་སུ་ཡིས་ཤེས། །དེ་ལྟར་མང་དུ་ཐོས་པའི་བློ་གྲོས་ཀྱི་རྒྱུད་བརྟན་པོས་གཞུང་ལུགས་ཆེན་པོ་མཐའ་དག་གི་དཀའ་གནད་སྲ་བའི་གཞུ་ལེགས་པར་བཀུག་སྟེ། ལུང་དང་རིགས་པའི་ཉག་ཕྲན་རྣོན་པོས་ལྟར་སྣང་དམ་
བཅའི་དགྲ་སྡེ་མིང་གི་ལྷག་མ་ཙམ་དུ་གཞོམ་པའི་སྔོན་མེད་སྲིད་སྒྲུབ་ཏུ་གྱུར་པ་དེས། མཚན་ཉིད་དང་ལྡན་པའི་དགེ་བའི་བཤེས་གཉེན་དུ་མའི་དྲུང་ནས་མདོ་སྔགས་ཀྱི་ཆོས་ཀྱི་བདུད་རྩི་ངོམས་པ་མེད་པ་བླངས་ནས་ཐུགས་ཀྱི་བུམ་བཟང་
འགེང་བར་མཛད་པའི་ཚུལ་ལ། དགུང་ལོ་བཅུ་གཉིས་པའི་དུས་བདེ་ཆེན་སློབ་དཔོན་པ་ངག་དབང་བློ་བཟང་བཀྲ་ཤིས་ཀྱི་དྲུང་ནས། དཔལ་རྡོ་རྗེ་འཇིགས་བྱེད་ལྷ་བཅུ་གསུམ་མའི་རས་བྲིས་ཀྱི་དཀྱིལ་འཁོར་དུ་དབང་བཞི་ཡོངས་སུ་རྫོགས་པར་

[030B] བརྟག་གཉིས་ནས་བཤད་པའི་ཀྱཻ་རྡོ་རྗེ་ལྷ་དགུའི་དབང་དང་རྗེས་གནང་གི་རིགས་ཁ་ཤས་གསན། དགུང་ལོ་བཅོ་ལྔ་པའི་ཐོག་བླ་མ་དེ་ཉིད་ཀྱི་དྲུང་ནས། སློབ་
དཔོན་ཨ་བྷྱའི་རྡོ་རྗེ་འཕྲེང་བ་དང། གྲུབ་མཆོག་དར་པཎ་ལུགས་ཀྱི་ཀྲྀ་ཡ་ས་མུཙྪ་ཟུང་དུ་འབྲེལ་བའི་དཀྱིལ་འཁོར་ཞེ་ལྔའི་དབང་ཡོངས་སུ་རྫོགས་པ་དང། མདོ་ཕྱོགས་གསན་སྦྱོང་གི་སྲུབས་དབར་ལ་རྣམ་སྲས་ཀྱི་བཀའ་ཆེན་བཅོ་ལྔ་སོགས་
རྗེས་གནང་དུ་མ་དང། བླ་མ་དེ་དང་རྗེ་འཇམ་དབྱངས་བློ་གྲོས་པ་གཉིས་ཀྱི་དྲུང་ནས་རྗེ་ཐམས་ཅད་མཁྱེན་པའི་གསུང་འབུམ་ཕལ་ཆེ་བའི་ལུང་དང། བྱང་ཆུབ་ལམ་རིམ་ཆེན་མོའི་བཤད་ལུང། ལམ་གྱི་རིམ་པའི་དམར་འཁྲིད། འགྲེལ་པ་
བཞི་སྦྲགས། བཀའ་གདམས་ཕ་ཆོས་བུ་ཆོས། མཁས་གྲུབ་རིན་པོ་ཆེའི་གསུང་ཐོར་བུ་རྣལ་འབྱོར་རོལ་བའི་དགའ་སྟོན་དང་བཅས་པ། སྟོང་ཐུན་སྐལ་བཟང་མིག་འབྱེད། ཐུབ་བསྟན་བྱི་དོར། ཐམས་ཅད་མཁྱེན་པ་དགེ་འདུན་རྒྱ་མཚོའི་
གསུང་འབུམ་ཡོངས་སུ་རྫོགས་པ། དཔལ་མགོན་འཕགས་པ་ཀླུ་སྒྲུབ་ཞབས་ཀྱི་རིགས་ཚོགས་དྲུག་དང། བསྟོད་ཚོགས་ཐོར་བུ། རྣམ་བཤད་སྙིང་པོའི་རྒྱན། ཁྱུང་ཁྲའི་ལས་ཚོགས། པོ་ཏོ་བའི་བེ་བུམ་སྔོན་པོ་རྩ་འགྲེལ། བཀའ་གདམས་ཆོས་
འབྱུང། ཀུན་མཁྱེན་ལྔ་པ་ཆེན་པོའི་གསུང་འབུམ་གྲས་ནས་རྣམ་ཐར་དུ་ཀཱུ་ལའི་གོས་བཟང། ལམ་གྱི་གཙོ་བོ་རྣམ་གསུམ་གྱི་མཆན་འགྲེལ་དང། འགྲེལ་བ་ལུང་རིགས་གཏེར་མཛོད། གཏོར་མ་སྣ་ཚོགས། བསླབ་བྱ་ཤེལ་དཀར་མེ་ལོང། པཎ་ཆེན་བློ་

[031A]༄༅། །བཟང་ཆོས་ཀྱི་རྒྱལ་མཚན་དང། ཁྲི་ཆེན་དཀོན་མཆོག་ཆོས་འཕེལ། ཟུར་ཆོས་དབྱིངས་རང་གྲོལ་བཅས་ཀྱི་རྣམ་ཐར། འཇམ་དཔལ་ཞལ་ལུང། ཡི་དམ་སྒྲུབ་སྐོར་གྱི་གྲས་ཁ་ཤས་དང། སྨན་ཆོག་ཡིད་བཞིན་དབང་
རྒྱལ་རྣམས། པཎ་ཆེན་ཐམས་ཅད་མཁྱེན་པས་མཛད་པའི་བྱང་ཆུབ་བདེ་ལམ། ལམ་འཁྲིད་གསེར་གྱི་ཡང་ཞུན། དཔེ་ཆོས་རིན་ཆེན་སྤུངས་པའི་འགྲེལ་པ། བློ་སྦྱོང་མཚོན་ཆ་འཁོར་ལོ། བྱང་སེམས་རྭ་སྦྲེང་བ་ལུགས་ཀྱི་བློ་སྦྱོང། དབུ་མ་འཇུག་
པ༑ སྤྱོད་འཇུག། བསླབ་བཏུས། འཇམ་དཔལ་མཚན་བརྗོད། མདོ་སྡུད་པ། བླ་མ་ལྔ་བཅུ་པ། ཇོ་བོའི་ཆོས་ཆུང་བརྒྱ་རྩ། འཇམ་དབྱངས་ཀུན་དགའ་རྒྱལ་མཚན་གྱིས་མཛད་པའི་འཇམ་དབྱངས་ཀྱི་སྒྲུབ་ཐབས། སློབ་དཔོན་སྒེག་པའི་རྡོ་རྗེའི་ལུགས་ཀྱི་
འཇམ་དབྱངས་ཀྱི་སྒྲུབ་ཐབས་རྗེས་གནང་དང་བཅས་པ། ས་སྐྱ་པའི་གསེར་ཆོས་འཇམ་དཔལ་ནག་པོའི་སྒྲུབ་ཐབས་རྗེས་གནང་དང་བཅས་པ། རྗེ་བཙུན་ཙོང་ཁ་པ་ལ་བརྟེན་པའི་བླ་མའི་རྣལ་འབྱོར་མཁས་གྲུབ་རིན་པོ་ཆེར་ཆིག་རྒྱུད་དུ་གནང་བ། སེང་
གེ་སྨའི་མངོན་རྟོགས་རྗེས་གནང་དང་བཅས་པ། ཁྱུང་ནག་གི་སྒོམ་བཟླས་དང། ཁྱུང་རིལ་བྱ་ཚུལ། ཐུགས་རྗེ་ཆེན་པོ་སྐྱེད་སྒང་ལུགས་ཀྱི་ཉམས་ལེན་དང་རྗེས་གནང་གི་ཆོ་ག་གནས་བརྟན་འཇམ་དབྱངས་གྲགས་པས་མཛད་པ། བཅུ་གཅིག་ཞལ་གྱི་རྗེས་
གནང་གི་ཆོ་ག་བཀླགས་པས་དོན་འགྲུབ། སྤྱན་སྔ་བློ་གྲོས་རྒྱལ་མཚན་གྱི་གསུང་གི་གྲས་དོན་དམ་བྱང་ཆུབ་ཀྱི་སེམས་ཀྱི་བློ་སྦྱོང། བློ་སྦྱོང་མཁས་པའི་ཡིད་འཕྲོག། བྱང་ཆུབ་དོན་གཉེར་གྱི་བློ་སྦྱོང། བཀའ་འབུམ་ལེགས་བཤད་རྒྱ་མཚོ་

[031B] ལེགས་བཤད་འཇིག་རྟེན་མུན་སེལ། འཇིག་རྟེན་བྱ་བའི་རྣམ་གཞག། བློ་སྦྱོང་རྣམ་དག་གཙུག་ནོར། གང་ཟག་མཆོག་དམན་ལ་ཕན་གདགས་ཚུལ། རྗེ་བཙུན་འཇམ་དཔལ་རྒྱ་མཚོའི་རྣམ་ཐར། སྙན་རྒྱུད་ནོར་བུའི་
འཕྲེང་བ། ལྟ་འཁྲིད་སྙན་རྒྱུད་ཀྱི་གདམས་པ་ཟབ་མོ། གཞན་དོན་དོན་གཉེར་རྩ་འགྲེལ། ཐོག་མའི་བློ་སྦྱོང་ཉོན་མོངས་གདུང་སེལ་རྣམས། པ་ཚབ་ལོ་ཙཱ་བ་དང་ཤར་པ་གཉིས་ཀྱི་དྲིས་ལན། འདུལ་འཛིན་རིན་པོ་ཆེས་མཛད་པའི་ཀུན་རིག་གི་ཆོ་ག་
དང༑ གཞི་གསུམ་གྱི་ཆོ་ག། དགེ་སློང་གི་བསླབ་བྱ། པཎ་ཆེན་གོང་མའི་མགུར་གྱི་སྐོར། བློ་སྦྱོང་དོན་བདུན་མ་དང། གླང་རི་ཐང་པའི་ཚིགས་བརྒྱད་མ། བློ་སྦྱོང་ལེགས་བཤད་ཀུན་འདུས། ས་པཎ་གྱི་ཞེན་པ་བཞི་བྲལ། ལྷོ་བྲག་བཀའ་
འབུམ། མཁན་ཆེན་ངག་དབང་ཆོས་གྲགས་ཀྱི་རྣམ་སྲས་ཀྱི་རྗེས་གནང། རྒྱལ་སྲས་ཐོགས་མེད་བཟང་པོ་དཔལ་གྱི་རྣམ་ཐར། འབྲོམ་གྱི་མི་ཆོས་གནད་འཕྲེང། རྣམ་ཐར་གཟིགས་པ་ལྔ་ལྡན་ཆོས་ལྡན་རབ་འབྱོར་གྱིས་མཛད་པ། བློ་བཟང་བཀའ་
འབུམ། པཎ་ཆེན་དགེ་འདུན་གྲུབ་ཀྱི་འདུལ་བའི་གླེང་འབུམ་ཆེན་མོ། ངག་དབང་བློ་བཟང་བཀྲ་ཤིས་ཀྱིས་མཛད་པའི་སྒྲོལ་དཀར་སྒྲུབ་ཐབས། མར་པ། མི་ལ། རས་ཆུང་པ་གསུམ་གྱི་རྣམ་ཐར་དང་མི་ལའི་མགུར་འབུམ། ཤེས་རབ་བརྒྱ་པ་
མདོ་མཛངས་བླུན་སོགས་གསན། ཤིང་ཕོ་རྟའི་ལོ། བཀྲ་ཤིས་འཁྱིལ་དུ་ཕེབས་པའི་ལམ་ནས་གཡེར་ཤོང་སློབ་དཔོན་པ་སྔགས་འཆང་འཇམ་དབྱངས་བློ་གྲོས་པས་དགོན་གནས་སུ་གདན་དྲངས། རི་ཁྲོད་པ་རྣམས་ལ་ལམ་རིམ་ཆེན་མོའི་དབུ་

[032A]༄༅། །ནས་ཤོག་བུ་འགའི་བཤད་ལུང་གནང། དེ་ནས་རོང་པོའི་དགོན་པར་ཕེབས། དེ་ཕྱོགས་ཀྱི་བླ་མ། ནང་སོ། སྦྱིན་བདག། གྲ་རིགས་སུམ་བརྒྱ་ལྷག་ཙམ་ལ་རང་རང་གི་འདོད་ཆོས་ཀྱིས་ཚིམས་པར་
མཛད་ཅིང། དེ་དག་ནས་ཀྱང་རང་འབྱོར་དང་བསྟུན་པའི་འབུལ་ནོད་ཀྱིས་བསྙེན་བཀུར་བ་བདག་གིར་མཛད། དེ་ནས་དཔལ་འཁོར་ལོ་སྡོམ་པའི་ཕོ་བྲང་དུ་གྲགས་པ་གཉའ་ཀོད་བྲག་དཀར་ཟེར་བའི་གནས་ཆེན་དུ་ཕིབས། རྡོ་སྐུ་
རང་བྱོན་སོགས་གནས་ཀྱི་ཁྱད་པར་ངོ་མཚར་བ་རྣམས་གཟིགས་ནས། རྟེན་གསུམ་དངོས་སུ་བཞུགས་པ་དང་མཁའ་ཁྱབ་ཀྱི་རྒྱལ་བ་སྲས་བཅས་ལ་དངོས་བཤམས་ཡིད་སྤྲུལ་གྱི་མཆོད་སྤྲིན་ཀུན་ཏུ་བཟང་པོའི་རྣམ་ཐར་ལ་འགྲན་བཟོད་
པས་མཆོད་པར་མཛད། དེར་འཁོད་ཀྱི་ཚོགས་པ་ལ་མང་འགྱེད་དང། འདོད་ཆོས་སྣ་ཚོགས་པ་སྩལ་ནས་ཆོས་དང་ཟང་ཟིང་གིས་ལན་བཏགས། དེ་ནས་བཀྲ་ཤིས་འཁྱིལ་དུ་ཕེབས་པར་རྒྱལ་བ་གཉིས་པའི་བསྟན་པའི་གསལ་བྱེད་
ཆེན་པོ་འཇམ་དབྱངས་བཞད་བའི་རྡོ་རྗེས་རྟ་པ་ལྔ་བཅུ་སྐོར་གྱི་བསུ་བ་སོགས་བཀུར་བཟོས་དང་ཤངས་ལེན་རྒྱས་པས་བསྙེན་བཀུར་བ་མཛད། རྗེ་དེ་ཉིད་ཀྱི་དྲུང་ནས་འཕགས་པ་སྤྱན་རས་གཟིགས་ཀྱི་ཞལ་ལུང་གྲུབ་མཆོག་མི་ཏྲ་བའི་ཐུགས་དམ་བརྒྱ་
རྩའི་ནང་ནས་ཨ་བྷྱ་ཡའི་རྡོ་རྗེ་འཕྲེང་བ་དང་ཐུན་མོང་མ་ཡིན་པ་རྣམས་ཀྱི་དབང་ཡོངས་སུ་རྫོགས་པ་གསན་པ་སོགས་ཀྱི་སླད་ཟླ་གཅིག་ལྷག་ཙམ་བཞུགས། དམ་པ་འདི་དང། ཞབས་འབྲིང་པ་བདེ་ཆེན་དགོན་པའི་གྲྭ་རིགས་བཅས་ནས་དམ་

[032B] བཀྲ་ཤིས་འཁྱིལ་པའི་དགེ་བཤེས་མང་རགས་ལ་བགྲོ་གླེང་མཛད་པས་རྒྱན་དྲུག་མཆོག་གཉིས་ཆོས་ཀྱི་བགྲོ་བ་ལ་གདན་འཛོམ་པ་ལྟ་བུར་གྱུར། དེ་སྐབས་བེ་གེའི་སྙུན་བྱུང་བར་འཚོ་བྱེད་སྙན་གྲགས་པས་ཞག་བཅུ་ཙམ་གྱི་
བར་དབང་གསན་པའི་འཕྲོ་བཤོལ་བ་དང། ཤ་སྤོང་བ་སོགས་འཕྲོད་བཞེས་གནང་དགོས་ཚུལ་ཞུས་པར། དམ་པ་རྣམས་ནི་ཆོས་ཀྱི་ཕྱིར་དུ་སྲོག་ཀྱང་འདོར་བར་མཛད་པའི་དཀའ་སྤྱད་ལྷུར་བཞེས་པ་བཞིན་ཆོས་མཚམས་འཇོག་པའི་
ཐུགས་འདུན་མ་གཏད་ཅིང་གསོལ་ཟས་སོགས་ཀྱང་ནར་མ་གང་ཡིན་ལས་སྤང་བླང་མ་མཛད་ཀྱང། དེ་ནུབ་རང་སྐུ་ལས་རྡུལ་མང་དུ་ཐོན་ནས་སྙུན་གཞི་མེད་དུ་གདངས། ནང་པར་འཚོ་བྱེད་ནས། འདི་ལྟ་བུ་ནི་སྐྱེས་བུ་དམ་པའི་གྲུབ་རྟགས་ཁོ་
ནས་ངེད་སྨན་པ་རྣམས་སུན་ཕྱུང་བར་འདུག་ཅེས་ཤིན་ཏུ་ངོ་མཚར་བར་བྱེད་ཅིང། རྗེ་འཇམ་དབྱངས་བཞད་པ་ནས་ཀྱང། དབང་མཚམས་འཇོག་མ་དགོས་པར་སྙུན་གཞི་ཆེ་ཡང་ཞག་གཅིག་གི་ཁོངས་སུ་གདངས་པ་འདི་ལྟ་བུ་སངས་རྒྱས་བྱང་
སེམས་ཀྱི་ཁྱད་ཆོས་སུ་འདུག་ཅེས་བསྟོད་བསྔགས་གནང། རྗེ་དེ་ལ་དབང་ཡོན་གྱི་འབུལ་ནོད་རྒྱ་ཆེན་པོས་མཉེས་པ་བསྒྲུབས་ནས། དངོས་གྲུབ་ཐམས་ཅད་ཀྱི་རྩ་བ་ཚུགས་པའི་རྟེན་འབྲེལ་གྱི་སྒོ་ལྷུན་གྲུབ་ཏུ་འགྲིག། དེ་ནས་ངེད་ཆིན་ཝང་བཀྲ་ཤིས་
བཱ་ཐུར་ཐའི་ཇིའི་སྒར་ཐོག་ཏུ་འབྱོར་བའི་གཏམ་གསན་པར་བརྟེན་མགྱོགས་མྱུར་རང་གནས་སུ་ཕེབས་ཏེ། ལམ་གྱི་ཆས་སོགས་གྲ་སྒྲིག་གནང་ངོས་མཁན་ཆེན་རྡོ་རྗེ་འཆང་དེ་ཉིད་དང་ལྷན་ཅིག་པར་སྒར་ཐོག་དེར་ངེད་ཀྱི་འཁྲིས་སུ་ཕེབས། དེར་ཟླ་གཅིག་

[033A]༄༅། །ཙམ་གྱི་བར་ཡབ་སྲས་ལྷན་ཅིག་བར་གཏན་ཆགས་ཤིང། བདག་གིས་ཀྱང་མཁན་ཆེན་ཆོས་ཀྱི་རྒྱལ་པའི་སྐུ་དྲུང་དུ་དེ་དུས་ནས་བརྩམས་མཚོ་ཁ་དང་སྐུ་འབུམ་དུ་གཏན་ཆགས་རིང་དང་མཁན་ཆེན་ཡབ་སྲས་
གཉིས་བོད་དུ་ཕེབས་སྐབས་བཅས་པར་བསྟན་པའི་འཇུག་སྒོ་དང་པོ་བར་མ་རབ་བྱུང་གི་ཚུལ་ཁྲིམས་དང། རྗེ་ཐམས་ཅད་མཁྱེན་པའི་བཀའ་འབུམ་ནས་ལམ་རིམ་ཆེ་ཆུང་སོགས་མང་ཙམ་དང། རྒྱལ་བའི་བཀའ་རིན་པོ་ཆ་གངས་ཅན་དུ་འགྱུར་རོ་ཚལ་
ནས་བསྐལ་བཟང་ཉི་ཁྲི་སོགས་གང་འགྲོ་དང། གཞན་ཡང་རྗེས་གནང་ལུང་སོགས་དམ་པ་ཆོས་ཀྱི་བདུད་རྩི་མང་དུ་ནོས་པའི་སྐལ་བ་བཟང་པོ་ཐོབ་པའི་བཀའ་དྲིན་ནི་བྱང་ཆུབ་མ་ཐོབ་ཀྱི་བར་དུ་གཞལ་བར་དཀའ་བའི་རང་བཞིན་ཁོ་ནའོ། །དམ་པ་འདི་ཉིད་
ཀྱང། མཁན་ཆེན་རིན་པོ་ཆེ་ནས་བདག་ལ་བརྩེ་བ་ཆེན་པོས་རྗེས་འཛིན་བུ་གཅིག་པ་ལྟ་བུར་གནང་བའི་སྤྱན་ལྟོས་དང། སྐུ་ཚེ་སྔོན་མར་བཟང་པོའི་འབྲེལ་ཐོགས་པ་ཞིག་ཡིན་ཚོད་དུ་འདུག་པ་བཅས་ཤིན་ཏུ་དགྱེས་པའི་དག་སྣང་མཛོད། ཤིང་ལུག་
ལོའི་དབྱར་ཐོག་མཁན་ཆེན་རྗེ་བཙུན་བླ་མ་ཁུ་དབོན་གྱིས། ཁོ་བོ་མང་རའི་བཞུགས་སྒར་ཐོག་ཏུ་འབོད་པ་གནང། དགེ་འདུན་སྟོང་ཕྲག་ལྷག་ཙམ་ནས་སེར་སྦྲེངས་ཀྱི་བསུ་བ་སོགས་དང། སྟོན་མོ་དངོས་པོའི་གནང་སྦྱིན་སོགས་རྨུགས་འཛིན་གྱི་
གན་མཛོད་ཕྱེ་ནས་གཏན་པ་མེད་པའི་མཆོད་སྦྱིན་ལ་ཅོ་འདྲི་བ་ལྟ་བུ་གནང། རྒྱ་ཧོར་གྱི་ཡུལ་གྲུར་འཁོད་པའི་བླ་ཆེན་མང་པོ་ཞིག་ཡུལ་སྲོལ་སྣང་ངོ་དང་བསྟུན་དགོས་པའི་སྟབས་དམ་པའི་ཆོས་འདུལ་བ་ནས་གསུངས་པའི་བཅས་པ་ཕྲ་མོ་ཇི་བཞིན་

[033B] བླ་མ་འདི་ཉིད་ཐ་ན་ཕྱི་དྲོ་ཞོ་དང་འོ་མ་མི་བཞེས་པ་སོགས་དམ་པའི་ཆོས་འདུལ་བའི་བཅས་པ་ཁོ་ན་གཅེས་སྤྲས་སུ་གནང་བའི་རྣམ་ཐར་གཙང་མ་ཉེ་བར་འཁོར་ལྟ་བུ། མཆོག་དམན་པར་པའི་སྐྱེ་དགུ་སུ་ལའང་རང་
རང་གི་མོས་པ་དང་འཚམས་པར་སྙན་པར་སྨྲ་བའི་བཀའ་མཆིད་ཆོས་དང་ལྡན་པས་ཡིད་རང་དབང་མེད་པར་འགུགས་པར་མཛད་ཅིང། གཞན་ཕན་གྱི་ཐུགས་བསྐྱེད་ཤིན་ཏུ་བཟང་བས་སྐུ་མདུན་དུ་སླེབ་ཙམ་ཉིད་ནས་ཡིད་དགའ་ཞིང་འཁོས་སུ་
ཕེབས་བ་ཞིག་ངེས་པར་འོང་བ་འཕགས་པ་གྲུ་འཛིན་གྱི་བདག་པོ་གཉིས་པ་བཞིན། མཐུ་ལྡན་གྱི་ཆོས་སྲུང་སྤྱི་དང། ཁྱད་པར་དམ་པ་གོང་མའི་དུས་ནས་བསྙེན་སྒྲུབ་མཛད་པའི་དཔལ་མགོན་སྟོབས་འཕྲོག་དབང་པོ་གདོང་བཞི་པ་དངོས་སུ་
བྲན་ལྟར་ཁོལ་བར་གྱུར་པས་སྐུ་དྲུང་ནས་དཔལ་མགོན་གྱི་རྗེས་གནང་ཐོབ་པ་འགས། བྱ་ནག་བསད་པ་སོགས་ཀྱི་དམ་ཚིག་ལ་མ་གནས་པ་བྱུང་བ་དེ་མ་ཐག་གདོང་ལྟག་པར་བཅུས་པའི་འཆི་བ་ལ་ཐུག་པ་དང། དེ་ལ་བཀའ་བསྒོ་གནང་བའི་མོད་
ཉིད་ལ་བསོས་པ་སོགས་མཐུ་སྟོབས་ཀྱི་བདག་ཉིད་དུ་གྱུར་པའི་གཏམ་ཡ་མཚན་པ་དུ་མ་ཞིག་སྔར་ཐོས་ཀྱང། ན་ཕྲ་བའི་སྐབས་ལ་སོང་པས་ད་ལྟ་དྲན་པའི་ཡུལ་དུ་མ་གྱུར། དེ་ལ་སོགས་པ་སྐུ་གསུང་ཐུགས་ཀྱི་མཛད་པ་ངོ་མཚར་བ་དང། ཁྱད་
པར་ཇོ་བོ་བཀའ་གདམས་པ་གོང་མ་རྣམས་ལྟ་བུའི་ཆོས་མཐུན་གྱི་རྣམ་ཐར་གཙང་མ་ལྷུར་བཞེས་པའི་སྟབས་ཕྱོགས་མཐའ་དག་ནས་སྐྱེ་བོ་རྣམས་པདྨའི་མཚོ་ལ་ངང་པ་འདུ་བ་ལྟར་གྱུར་པ་དང། བསྟན་འཛིན་གུ་ཤྲི་ཁང་གི་རིགས་རུས་མཚོ་སྔོན་གཡས་རུ་

[034A]༄༅། །གཡོན་རུའི་ཞྭ་སེར་བསྟན་པའི་སྦྱིན་བདག་ཚང་མའི་དབུ་བླར་གྱུར་པ་བཅས་ཀྱི་སྟབས། དབུ་སྒེར་གྱི་ཕྱི་ནང་བར་གསུམ་གྱི་བཀོད་པ་སོགས་སྲིད་ཀྱི་འདུ་ལོང་བརྒྱ་བྱིན་ལྷའི་ཕོ་དྲང་དང་ཆོས་མཚུངས་ཤིང་
དམ་པ་ཉིད་ཀྱི་མཛད་སྤྱོད་ལ་མིག་ཡར་བལྟ་བྱས་པས་དགེ་འདུན་རྣམས་ཀྱང་དེ་ཕྱོགས་ཀྱི་སེར་མོ་བ་གཞན་ལས་ཁྲིམས་གཙང་ལ་ཆོས་སྤྱོད་ཀྱི་རིམ་པ་ཡང་ཤིན་ཏུ་འཕེལ་བ་ཞིག་ཡོད་ཚོད་དུ་འདུག་ཅིང། ལྷག་པར་གོང་སྨོས་ལྟར་སྐུ་དངོས་ཀྱི་རྣམ་
ཐར་ལྷག་པར་བཙུན་ལ་ཐུགས་རྒྱུད་ཞི་ཞིང་དུལ་བ་དང། དངོས་ཅག་ན་ཤིན་ཏུ་ཕྲ་བའི་སྟབས་སྐུ་མདུན་དུ་བག་མེད་ཀྱི་འབྱུང་རྟགས་ཇི་འདྲ་ཞིག་བསྟན་ཀྱང་ཐུགས་ཁྲོས་པའི་རྣམ་པ་ཡེ་མི་སྟོན་པར་གསུང་ངག་འཇམ་པོའི་སྒོ་ནས་བག་ཡོད་པ་ཁོ་
ནར་སྦྱོར་བའི་ཐབས་གནང་བའི་བྱིས་པའི་སྣང་ངོ་དང་བསྟུན་མཁས་པ་ཞིག་ཀྱང་ཡོད་པའི་སྟབས་བཅས་འཁྲོས་སུ་བཞུགས་པ་རང་དགའ་ཞིང། དད་པ་དང་སྤྲོ་བ་ལྷག་པར་འཕེལ་བ་ཞིག་ཡོད་དོ། །བླ་མ་དེ་ཉིད་ཀྱིས་བཀའ་གནང་སྟབས་ཁུ་དབོན་
ལྷན་ཅིག་པར་གྲུབ་རྒྱལ་ལུགས་ཚེ་དབང་ལྷ་གཅིག་བུམ་གཅིག་ཏུ་གྲགས་པ་ཕུལ། དེར་ཚོགས་ཀྱི་སྐྱ་སེར་ཤིན་ཏུ་མང་བ་ལའང་དམིགས་བརྩེ་མ་དང་མ་ཎིའི་བཟླས་ལུང། ལག་པའི་འདེགས་འཇོག་གི་ཕྱག་དབང་དུ་གྲགས་པ་དང། ཞལ་མཇལ་
ལ་བསྙད་པའི་ཁྲི་མཐོན་པོའི་ཁར་འཛེགས་ཏེ་ཨར་ཁ་ཀྱོག་གི་འཆམ་སྟབས་ལ་ཅོ་འདྲི་བའང་མང་དུ་བྱས་ཚོད་དུ་འདུག། གཞན་ཡང་ངེད་མཚོ་ཁ་དང་སྐུ་འབུམ་དུ་སྡོད་རིང་མཁན་ཆེན་དེ་ཉིད་དང་ལྷན་ཅིག་ཏུ་ཕེབས་པ་ཤས་ཆེ་བའི་མཇལ་ཕྲད་ཡང་

[034B] དེ་དག་གི་སྐབས་ཐམས་ཅད་དུ་ཐུགས་ལྷག་པར་དགྱེས་པ་དང། ཕར་ཡང་རྒྱུན་གཏན་བཅར་བཞུགས་ལྟ་བུ་མ་མཛད་ཀྱང་མོས་པ་ཆེ་བས་གཞན་ལས་ནང་གཙང་བ་ཞུ་བ་ཞིག་གཤིས་ཀྱིས་བྱུང། མེ་སྤྲེ་ལོ་ནས་དགྱུན་དཔྱིད་གཉིས་
ཀྱི་ཟླ་བ་དྲུག་གི་རིང་སྐུ་གསུང་ཐུགས་ལུང་མ་བསྟན་གྱི་སྤྱོད་པ་ལས་ཉེ་བར་བསྡམས་པའི་བཅད་རྒྱར་བཞུགས་ཏེ་ཐུན་མོང་དང་ཐུན་མོང་མ་ཡིན་པའི་ལམ་གྱི་རིམ་པའི་རྣལ་འབྱོར་ལ་གཅིག་ཏུ་གཞོལ་བའི་སྒྲུབ་པ་ལྷུར་མཛད། དབྱར་སྟོན་གྱི་དུས་གཉིས་
ལ་མཁན་ཆེན་མཆོག་གི་སྐུ་དྲུང་དུ་སྒྲུབ་ཐབས་བརྒྱ་རྩ་དང། རྒྱ་མཚོའི་རྗེས་གནང་ཡོངས་སུ་རྫོགས་པ་དང། མྱུར་མཛད་ཡེ་ཤེས་ཀྱི་མགོན་པོ་ཕྱག་དྲུག་པའི་བཀའ་ཆེན་བཅུ་གསུམ་སོགས་ཟུར་བཀའི་རྗེས་གནང་གི་རིགས་དང། ལུང་སོགས་
ཀྱི་གསན་པ་ཤིན་ཏུ་མང་བར་མཛད། མེ་བྱ་དང་ས་ཁྱིའི་ལོ་གཉིས་ལ་དགེ་བའི་བཤེས་གཉེན་ཆེན་པོ་ངག་དབང་ཆོས་སྐྱོང་རྒྱ་མཚོའི་དྲུང་དུ་རས་བྲིས་ཀྱི་དཀྱིལ་འཁོར་ལ་བརྟེན་ནས་འཁོར་ལོ་སྡོམ་པ་ལཱུ་ཨི་པ་ལུགས། གསང་བ་འདུས་པ་ལྷ་
སོ་གཉིས་པ། འཇིགས་བྱེད་དཔའ་གཅིག་བདུད་ལས་རྣམ་རྒྱལ་རྣམས་ཀྱི་དབང། རང་ཅག་དགེ་ལྡན་པའི་ཟབ་ཆོས་འཁྲིད་ཆེན་བརྒྱད་ཀྱི་འཁྲིད་ལུང། བདེ་གསང་འཇིགས་གསུམ་གྱི་བསྐྱེད་རིམ་དང་རིམ་ལྔའི་དམར་འཁྲིད། འཇམ་དབྱངས་ཆོས་སྐོར་གྱི་
རྗེས་གནང་ཚང་མ། དེའི་ལྷན་ཐབས་སོགས་རང་ཉིད་ཀྱི་གསུང་རྩོམས་ཚང་མ། གཅོད་ཕུལ་བྱུང་གསེར་འཕྲེང་དང། གཉན་ཁྲོད་པ་སྨོན་ལམ་མཐའ་ཡས་རྒྱ་མཚོའི་གཅོད་གཞུང་རྣམས་ཀྱི་ལུང་གསན། བླ་མ་འདི་གྲུབ་ཆེན་ནག་པོ་སྤྱོད་པའི་

[035A]༄༅། །རྣམ་སྤྲུལ་དུ་གྲགས་པར་སྣང། གངས་ཅན་གྲུབ་པའི་དབང་ཕྱུག་ཆེན་པོ་མི་ལ་བཞད་པའི་རྡོ་རྗེའི་རྣམ་སྤྲུལ་དུ་གྲགས་པ་རོང་པོ་ཆེས་པ་རིན་པོ་ཆེ་འཇམ་དབྱངས་བློ་གྲོས་པའི་དྲུང་ནས་དམར་པོ་སྐོར་གསུཾ་
སོགས་དཔལ་ལྡན་ས་སྐྱ་པའི་གསེར་ཆོས་ཕལ་ཆེ་བའི་རྗེས་གནང། རི་ཁྲོད་མ་གསུམ་གྱི་རྗེས་གནང། འཇིགས་བྱེད་དཔའ་གཅིག་གི་རྗེས་གནང། སྒྲ་མི་སྙན་པའི་ཚེ་སྒྲུབ་ཀྱི་འཁྲིད་ལུང། ལྕང་སྐྱ་རྡོ་རྗེ་འཆང་ངག་དབང་བློ་བཟང་ཆོས་ལྡན་དཔལ་
བཟང་པོའི་གསུང་འབུམ་ཆ་ཚང་གི་ལུང་རྣམས་གསན། དམ་པ་རང་ཟང་ཟིང་གི་འདུ་འགོད་སོགས་རྣམ་པར་གཡེང་བ་ལ་མི་དགྱེས་པར་དབེན་པའི་སྒོ་ནས་སྒྲུབ་པ་ལྷུར་མཛད་བཞེད་ཡོད་འདུག་ཀྱང། དད་ལྡན་གྱི་སྦྱིན་བདག་མང་པོས་མཁན་ཆེན་
རིན་པོ་ཆེར་ཞུས་པའི་བཀའ་བཟློག་མ་ནུས་པར་རབ་གནས་སོགས་གཞན་ཕན་གྱི་འཕྲིན་ལས་སྐྱོང་བར་ལན་འགའ་ཞིག་ཕེབས་དགོས་ཤར། དེ་དག་གི་འབུལ་བའི་རྙེད་པ་རྣམས་བར་མདོར་ཆུད་མ་ཟོས་པར་མཆོད་ཡུལ་གྱི་ཞིང་བསྙེན་བཀུར་བ་དང་
དབུལ་ཕོངས་ལ་སྦྱིན་གཏོང། སྐུ་གསུང་ཐུགས་ཀྱི་རྟེན་བཞེང་པ་སོགས་རྣམ་དཀར་གྱི་ལས་ལ་སྤྱོད་པར་མཛད་ཅིང། ཁྱད་པར་མ་ཎི་རིལ་སྒྲུབ་མང་དུ་མཛད་ན་རང་གཞན་ལ་ཕན་པའི་མཚན་མ་འགའ་ཞིག་བྱུང་བ་ལ་བརྟེན། ས་ཁྱི་ནས་མེ་སྟག་
གི་བར་ལོ་ཉེར་དགུའི་རིང་ལོ་སྟར་བཞིན་མ་ཎི་བུམ་སྒྲུབ་ཚར་གཉིས་རེལ་ཉུང་མཐར་བྱས་པ་བདེ་ཆེན་དགོན་དུ་འཛུགས་པར་མཛད། ལྕགས་གླང་ལོར་བསྟན་པའི་བདག་པོ་མཁན་རིན་པོ་ཆེ་པཎ་ཆེན་ཐམས་ཅད་མཁྱེན་ཅིང་གཟིགས་པས་དབུས་སྐྱེས་

[035B] འོག་མིན་གཉིས་པ་ལྟ་བུའི་གཙུག་ལག་ཁང་རྟེན་བརྟེན་པ། བཤད་སྒྲུབ་བསྟན་པའི་འབྱུང་གནས་གྲྭ་ས་ཆེན་པོ་རྣམས་དང་བཅས་པ་ལ་བསྙེན་བཀུར་བའི་དགོངས་བཞེད་ཀྱིས་རྗེ་བཙུན་བླ་མ་དེ་ཉིད་ཁུ་དབོན་གཉིས་ཀ་དབུས་ཕྱོགས་སུ་
ཆིབས་བསྐྱོད་ཀྱང། ནོར་རྫས་ཆུང་ངུའི་ཕྱིར་གཞན་གྱི་སྲོག་འཇོམས་པ་ལ་ཇི་མི་སྙམ་པའི་ཨར་ཇག་གི་སྟབས་ཕེབས་ལམ་ནས་ཕྱིར་ལོག་པ་གནང་དགོས་བྱུང། སླར་ཆུ་ཕོ་སྟག་གི་ལོར་ཁུ་དབོན་ལྷན་ཅིག་པར་དབུས་ཕྱོགས་སུ་བཏེག་པ་གནང་
ཐོག་མར་བྱད་རྭ་སྒྲེང་རྒྱལ་བའི་དབེན་གནས་སུ་ཕེབས་ཏེ་ཞག་འགའ་བཞུགས་ཐོག་ཕྱི་ནང་གི་རྟེན་རྣམས་ཞིབ་མཇལ་དང། མཆོད་འབུལ། མང་འགྱེད་སོགས་གནང། དེ་ནས་གདན་ས་ཆེན་པོ་རི་བོ་དགེ་ལྡན་རྣམ་པར་རྒྱལ་བའི་གླིང་དུ་ཕེབས་
གསེར་གདུང་རིན་པོ་ཆེས་གཙོས་པའི་རྟེན་བརྟེན་པ་རྣམས་ཞིབ་པར་མཇལ་ཞིང། མཆོད་རྫས་སོགས་དངོས་བཤམས་ཡིད་སྤྲུལ་གྱི་མཆོད་སྤྲིན་རྒྱ་མཚོ་ལྟ་བུས་མཆོད། དགེ་ལྡན་ཚོགས་ཆེན་དུ་མང་ཇ་དང། གསེར་དངུལ་གྱི་ཕྱག་འགྱེད་ཕུལ་
དེ་ནས་གངས་ཅན་སའི་ལྟེ་བ་སྐྱིད་ཤོད་ཀྱི་ལྷ་ལྡན་དུ་ཕེབས། སྟོན་པ་ཟས་གཙང་སྲས་པོ་དང་དབྱེར་མེད་པའི་ཇོ་ཤཱཀ་སོགས་གཙུག་ལག་ཁང་རྟེན་བརྟེན་པ་ཐམས་ཅད་ཞིབ་པར་མཇལ་ཏེ་དངོས་བཤམས་ཡིད་སྤྲུལ་གྱི་མཆོད་པས་མཆོད། དངོས་
ཅག་གི་དྲུང་དུ་ཁུ་དབོན་ལྷན་ཅིག་ཏུ་བྱོན་པ་མཇལ་ཞིང་དངོས་པོ་སྦམས་མཐོ་བའི་སྟེར་ཆ་གནང། གཞུང་ནས་ཀྱང་སྟོན་འཁོར་ཚར་མར་གསོལ་ཕོགས་དང་ཟུར་གསོས་སོགས་རྒྱས་པར་ཕུལ། དཔལ་ལྡན་འབྲས་སྤུངས་དང། སེ་ར་ཐེག་

[036A]༄༅། །པ་ཆེན་པོའི་གླིང་གཉིས་སུ་ཡང་རིམ་པར་ཕེབས། འདུས་པ་རྒྱ་མཚོའི་ཚོགས་ལ་མང་ཇ་དང། གསེར་དངུལ་གྱི་འགྱེད། དཔལ་ལྡན་བཀྲ་ཤིས་སྒོ་མང་སྒེར་དུ་གྲ་ཇ་དང། གསེར་དངུལ། ཆོས་འདོན་ཁ་
བཏགས་རེའི་འགྱེད་བཅས་བསྙེན་བཀུར་ཕུལ་དུ་བྱུང་བ་མཛད། ཧོར་ཟླ་བཅུ་པའི་ནང་ལ་ཡབ་སྲས་ལྷན་རྒྱས་སུ་བཀྲ་ཤིས་ལྷུན་པོ་ཆོས་ཀྱི་སྡེ་ཆེན་པོར་ཕེབས། པཎ་ཆེན་ཤེས་བྱ་ཐམས་ཅད་མཁྱེན་ཅིང་གཟིགས་པ་མཇལ། རྒྱ་ཧོར་གྱི་དངོས་པོ་
མནངས་ཆེན་དུ་མའི་འབུལ་བ་བཏེག། ཧོར་ཟླ་བཅུ་པའི་ཚེས་ཉེར་གསུམ་དགེ་བའི་ཉིན། པཎ་ཆེན་ཐམས་ཅད་མཁྱེན་པ་ཆེན་པོས་མཁན་པོ། ཐོས་བསམ་གླིང་སློབ་དཔོན་ཚོགས་གསོག་པ་ཚེ་བརྟན་རྒྱ་མཚོས་ལས་སློབ། དཀྱིལ་ཁང་སློབ་དཔོན་
པ་བློ་བཟང་དོན་གྲུབ་ཀྱིས་གསང་སྟོན། ཤར་རྩེ་སློབ་དཔོན་པ་བློ་བཟང་མགོན་པོས་དུས་གོ་བ། སྔགས་པ་སློབ་དཔོན་ཞབས་དྲུང་བློ་བཟང་བཀྲ་ཤིས་ཀྱིས་ཁ་སྐོངས་བཅས་དགེ་འདུན་གྲངས་ཚང་བའི་དབུས་སུ་བསྙེན་པར་རྫོགས་པ་དགེ་སློང་
གི་དངོས་པོར་བསྒྲུབས་ཏེ་དུར་སྨྲིག་གི་རྒྱལ་མཚན་འཛིན་པ་རྣམས་ཀྱི་མཆོག་ཏུ་གྱུར། དེའི་ཚེ་མཁན་ཆེན་ཐམས་ཅད་མཁྱེན་པ་ནས། མཚན་བློ་བཟང་བསྟན་པའི་ཉི་མ་ཞེས་སྩལ་བ་ནི་མཚན་དང་དོན་མཐུན་པ་ཁོ་ནའོ། །བཀྲ་ཤིས་
ལྷུན་པོ་བླ་བྲང་ནས་དེ་ཁར་བཞུགས་རིང་ཟུར་གསོས་སོགས་དང། ཕྱིར་ཕེབས་གདོང་ལི་སྐུ་དང་ཐུགས་དམ་རྟེན་གྱི་ཐང་ཀ་བྱིན་ཅན་འགའ་ཞིག་ལ་སོགས་པའི་རྟེན་གསུམ། ན་བཟའ་ཆ་ཚང་སོགས་དངོས་པོ་སྤམས་མཐོ་བའི་ཕེབས་རྫོངས་

[036B] དབུས་སུ་ཕྱིར་ཕེབས་ནས་དགུན་ཐོག་དེར་ཇོ་བོ་རིན་པོ་ཆེའི་སྐུ་མདུན་དུ་བསག་སྦྱང་ལ་འབད་པར་དགོངས་ཏེ་ལྷ་ལྡན་དུ་བཞུགས་ནས་ཉིན་རེ་བཞིན་ཇོ་ཤཱཀ་གི་དྲུང་དུ་ཕྱག་འཚལ་གྱི་ཚོགས་གསོག་ལ་བརྩོན་འགྲུས་ཆེར་མཛད་ཅིང་
གནམ་ལོ་གསར་ཚེས་ཀྱི་དགའ་སྟོན་ལ་ཡབ་སྲས་ལྷན་ཅིག་ཏུ་བོ་ཏ་ལའི་ཚོམས་ཆེན་དུ་ཕེབས། དེ་དག་གི་བར་སྐབས་སུ་འབྲས་སྤུངས་ནས་ཐོར་གོད་ནོ་མོན་ཧན་གྱི་སྤྲུལ་སྐུས་གཙོ་མཛད་དགེ་བའི་བཤེས་གཉེན་ཤས་ཆེ་བའི་འདུས་པ་མང་པོར་
བྱམས་ཆོས་སྡེ་ལྔ་ལ་སོགས་པའི་ལུང་དང། འཇམ་དབྱངས་ཆོས་སྐོར་གྱི་ལུང་དང་རྗེས་གནང་ཚང་མ། གཞན་མའི་རྗེས་གནང་ཁ་འཐོར་བ་སོགས་མང་པོ་གནང་ཞིང། དུས་གསུམ་སངས་རྒྱས་ཀུན་གྱི་སྤྱི་གཟུགས་དཀྱིལ་འཁོར་རྒྱ་མཚོའི་མགོན་པོ་
མཁས་གྲུབ་ཀུན་གྱི་གཙུག་རྒྱན་བཀའ་དྲིན་སུམ་ལྡན་ཁྲི་རིན་པོ་ཆེ་ཨ་ཆི་ཐུ་ནོ་མོན་ཧན་ངག་དབང་མཆོག་ལྡན་པའི་ཞལ་སྔ་ནས་ལའང་འཇིགས་བྱེད་རྭ་པོད་ཀྱི་ལུང་ཕུལ་ཞིང། ཚུར་ཡང་གཅོད་དབང་ནམ་མཁའ་སྒོ་འབྱེད་སོགས་ཟབ་ཆོས་འགའ་
གསན། ངེད་ནས་ཚེ་དབང་གྲུབ་རྒྱལ་ལུགས། རྟ་མགྲིན་གསང་སྒྲུབ་ཀྱི་རྗེས་གནང། མགོན་པོའི་རྗེས་གནང་བར་ཆད་ཀུན་སེལ་ཕུལ་བ་སོགས་འདི་ཁར་བཞུགས་རིང་ཡང་ཆོས་འཆད་ཉན་དང། ཚོགས་གཉིས་རྒྱ་ཆེར་སྤེལ་བ་སོགས་དམ་པ་
ཁོ་ནའི་མཛད་སྤྱོད་ཀྱིས་དུས་འདའ་བར་མཛད། ཆུ་ཡོས་ལོ་ལྷ་ལྡན་སྨོན་ལམ་ཆེན་མོའི་ཐོག། སེ་འབྲས་ཀྱི་སློབ་དཔོན་རྣམ་པས་བསྐུལ་མ་གནང་བ་ལྟར་གྲྭ་སྐོར་བ་བློ་གསལ་གླིང་དགེ་བཤེས་བློ་བཟང་དྲི་མེད་སོགས་ལ་བགྲོ་གླེང་ཡང་དག་པར་

[037A]༄༅། །གནང༑ དེ་སྐབས་ངེད་ནས་དམ་པ་འདི་ཉིད་ཉེ་འཁྲིས་སུ་བཞུགས་དགོས་ཚུལ་ཞུས་པར་དེ་དོན་ལྟར་གནང་རྩིས་ཀྱི་ཐུགས་འདུན་ཆེ་ཡང། མཁན་ཆེན་དེ་ཉིད་ཀྱི་བཀའ་ལས། ངེད་ན་མཐོ་བ་དང་བཅས་མ་
གིའི་ཡུལ་གྱི་སྡེ་དགོན་རྣམས་མགོ་འདོན་གྱི་བདག་པོ་འདི་ལ་རེ་བ་ཡིན་པས་ལྷན་དུ་ཕྱིར་འབྱོན་པའི་འཁྲོལ་ཆ་དགོས་ཚུལ་གནང་བར་བརྟེན་དགོངས་བཞེད་དང་སྦྱོར་དགོས་བྱུང་འདུག། འདི་ཁ་ནས་ཡབ་སྲས་གཉིས་ཀར་སྐུ་འདྲ་སོགས་
རྟེན་གྱི་རིགས་དང། ན་བཟའ་སོགས་ཡུལ་ལུགས་དང་བསྟུན་པའི་ཕེབས་རྫོངས་ཞུས་ནས་ཐུགས་འབྲལ་མི་ཕོད་པའི་ཉམས་དང། བདག་ཀྱང་སེམས་ཤིན་ཏུ་འཕྲེང་བར་གྱུར་མོད་ནའང་ཕྱོགས་དེའི་སྐྱེ་བོ་དད་ཅན་རེ་ལྟོས་ཞུ་བ་རྣམས་ཀྱི་
མགོན་སྐྱབས་སུ་མི་ཕེབས་མཐུ་མེད་བཅས་དཔྱིད་ཀ་འདི་ནས་ཆིབས་ཁ་བསྒྱུར་ཏེ་ཕེབས་ལམ་དུ་ཉེ་ཞོ་མེད་པར་དབྱར་དུས་རང་གི་བསྟི་གནས་སུ་ཕྱགས་ཕེབས། ཤིང་སྦྲུལ་ལོར་དགེ་བའི་བཤེས་གཉེན་ཆེན་པོ་སྒོ་མི་ཆོས་རྗེ་གྲགས་པ་རྒྱ་མཚོས་
མཆོད་རྟེན་སྐེའི་དགོན་པར་སྤྱན་དྲངས། ཟླ་གཅིག་ལྷག་ཙམ་བཞུགས་རིང། ཆོས་རྗེ་གྲ་དམངས་བཅས་ལ་དབང་རྗེས་གནང། འཁྲིད་ལུང་མང་པོ་དང། གཞན་ཡང་ཕྱོགས་དེའི་སྐྱ་སེར་དུ་མར་འདོད་ཆོས་ཀྱི་ཆར་ཕབ། ཕེབས་ལམ་ནས་བྱ་
ཁྱུང་ཆོས་ཀྱི་སྡེ་ཆེན་པོར་སྤྱན་དྲངས་པར་ཚོགས་ཆེན་ལ་མང་འགྱེད། སྤྱི་སོར་རྟ་བཟང་བ་དུ་མའི་སྦྱོར་འཇགས་བཅས་དང། ཚོགས་ཡོངས་ལ་ལམ་རིམ་བསྡུས་དོན་གྱི་སྟེང་ནས་འཁྲིད་ལུང་གནང། མེ་རྟ་ལོ་བདེ་ཆེན་དགོན་གྱི་ཁྲིར་ཕེབས། ནར་

[037B] འདོད་ཆོས་དུ་མའི་ཟབ་རྒྱས་ཆོས་ཀྱི་གདམས་པས་སྐལ་ལྡན་མང་པོ་སྨིན་གྲོལ་ལ་འགོད་པར་མཛད་པ་སོགས་ལུགས་གཉིས་ནས་ལེགས་པར་བསྐྱངས་པས། དབྱར་དུས་ཀྱི་ལང་ཚོ་དང་འགྲོགས་
པའི་ཆུ་གཏེར་ལྟར་ཆེས་ཆེར་རྒྱས་བཞིན་པར་ཤིང་ཕོ་སྟག་གི་ལོ་བར་བསྐྱངས། མེ་ལུག་ལོར་ཨ་རིག་ཕྱོགས་སུ་གདན་དྲངས། ཨ་རིག་རབ་འབྱམས་པ་མཁས་བཙུན་ལ་འབྲོང་ཐའི་མདོར་དགོན་འདེབས་དགོས་ཚུལ་གྱི་བཀའ་གནང་བར་ས་ཕྱོགས་
དེར་སྔར་ཡང་འགའ་ཞིག་གིས་དགོན་འདེབས་པའི་སྟ་གོན་བྱས་ཀྱང། གཞི་བདག་ནག་ཕྱོགས་ལ་དགའ་བ་ཞིག་གི་སྟབས་བར་གཅོད་ཀྱིས་མཐོ་བཙམས་ཏེ་དེ་མུར་ལུས་པའི་རྒྱུ་མཚན་ཞུས་པར། གཞི་བདག་ལ་གཏོར་མ་དང་འཕྲིན་བཅོལ་
གནང་བས་དེ་ཉིན་རི་ཆེན་པོ་ཞིག་འདུག་པ་དེའི་ནང་ནས་འབྲུག་ལྟ་བུའི་སྒྲ་ཆེ་བ་ཞིག་ཡུན་རིང་དུ་གྲགས་པ་དེར་འཁོད་ཚོས་ཐོས་པ་གཞི་བདག་མཉེས་པའི་མཚན་མར་གོ་སྟེ་བསངས་ཡིག་གསར་རྩོམས་ཀྱི་བསྐུལ་མ་ཞུས་པ་ལྟར་གནང། ཚོ་པ་བཅུ་
གཉིས་ཀྱི་བླ་དཔོན་རྣམས་ཀྱིས་གདན་འདྲེན་ཞུས་པ་ལྟར་སྲིད་པའི་ལྷ་ཆེན་གཉན་པོ་རྨ་ཆེན་སྤོམ་རའི་མདུན་ངོས་སུ་ཕེབས། ལྷ་ཆེན་པོ་ལ་མཐུན་རྫས། སྤྱན་གཟིགས་སྔགས་དང་ཕྱག་རྒྱ་ཏིང་ངེ་འཛིན་གྱི་སྒོ་ནས་ནམ་མཁའི་མཐའ་ཀླས་པར་
སྤེལ་བས་མཉེས་པར་མཛད་ཅིང་བསངས་ཡིག་གསར་རྩོམས་ཤིག་ཀྱང་གནང། ལྷ་ཆེན་པོ་ཡང་མཉེས་པའི་མཚན་མ་འགའ་བྱུང། དེར་འཁོད་ཀྱི་བླ་དཔོན་སྐྱ་སེར་དུ་མར་སོ་སོའི་འདོད་པ་དང་མཐུན་པའི་དབང་རྗེས་གནང་སོགས་འགྲོ་རྒྱུད་ཀྱི་ཞིང་

[038A]༄༅། །ས་གཤིན་པོ་ཆོས་ཀྱི་བདུད་རྩིས་བརླན་པར་མཛད་ཅིང་རབ་བྱུང་བསྙེན་རྫོགས་ཀྱི་སྡོམ་པ་ཡང་མང་དུ་གནང། ས་སྤྲེ་ལོར་མཁན་ཆེན་རྗེ་བཙུན་བླ་མ་དེ་ཉིད་སྐུ་དངོས་ཀྱི་གདུལ་བར་བྱ་བ་རྣམས་རྫོགས་ཏེ་གདུལ་
བྱ་རྟག་འཛིན་ཅན་རྣམས་ངེས་པར་འབྱུང་བས་ཡིད་བསྐུལ་བའི་ཕྱིར་དང། རེ་ཞིག་དག་པའི་ཞིང་ཁམས་ཉུལ་བར་བཞེད་ནས་གཟུགས་སྐུ་ཆོས་ཀྱི་དབྱིངས་སུ་བསྡུ་བའི་ཚུལ་བསྟན་པར་དགོངས་པ་ཡོངས་སུ་རྫོགས་པའི་ཐབས་རྒྱ་ཆེན་པོ་བསྐྲུན་པ་
དང༑ དད་ལྡན་རྗེས་སུ་འཇུག་པ་རྣམས་ཀྱི་གསོལ་བ་འདེབས་པའི་རྟེན་དུ་རིན་པོ་ཆེ་ལས་བསྒྲུབས་པའི་གདུང་རྟེན་བཞེངས་པ་སོགས་ཀྱི་ཐུགས་ཁུར་ལེགས་པར་བཞེས། ས་བྱའི་ལོར་ཆོས་རྗེ་ཆོས་སྐྱོང་རྒྱ་མཚོའི་སྤྲུལ་སྐུ་རབ་ཏུ་འབྱུང་བར་མཛད་
པའི་ཕྱིར་ཐར་ཤུལ་དགོན་དུ་ཕེབས། དེར་ཞག་འགའ་བཞུགས་རིང་སྤྲུལ་སྐུ་རབ་ཏུ་ཕྱུང་བ་སོགས་ཆོས་ཀྱི་བྱ་བས་འདའ་བར་མཛད། ཚུར་ཕེབས་ལམ་སྐྱེ་བོ་མི་བསུན་པ་འགའ་ཞིག་གིས་ཟས་ངན་ཞུས་པར་ངག་དབང་བློ་བཟང་བཀྲ་ཤིས་ཀྱི་སྤྲུལ་སྐུ་
སོགས་སྐུ་གཅར་ཕྱག་གཡོག་འགའ་ཞིག་ཚ་ཁད་ཙམ་གྱི་ས་ནས་དྲན་མེད་དུ་བརྒྱལ་བ་སོགས་དུག་དྲག་པོའི་རྟགས་མངོན་མཚན་ཆེ་བ་བྱུང་ཡོད་འདུག་ཀྱང། དམ་པ་རང་ལ་ཕལ་པ་ལྟ་བུའི་ནུས་པ་མ་ཐེངས་ཤིང་དུག་སྦྱོངས་ཀྱི་སྨན་སྔགས་སོགས་
ཐབས་ཟབ་མོ་གནང་བར་བརྟེན་དཔོན་གཡོག་ཚང་མར་སྐྱོན་ཆེར་མ་བྱུང། རྗེ་རང་གི་ལྗགས་གས་པ་ལོ་གཅིག་ཙམ་གྱི་བར་སྲུབས་དབར་ལ་ནས་རྡོག་ཤོང་ཙམ་གྱི་མངོན་ཆེ་བར་ཡོད་ཅེས་གླེང། རང་ཉིད་བརྟུལ་ཞུགས་སྤྱོད་པའི་རྣལ་འབྱོར་གྱི་མཐུ་དང་

[038B] ལྕགས་ཁྱི་ལོ་དགོན་གནས་དེ་ཁར་བཀའ་གདམས་ཐིག་ལེ་བཅུ་དྲུག་གི་དབང། ཆོས་རྒྱལ་ཕྱི་ནང་གསང་གསུམ། སེང་གདོང་མ་དམར་
ནག༑ དམར་ཆེན་སྐོར་གསུམ་གྱི་རྗེས་གནང་སོགས་གསེར་ཆོས་ཕལ་ཆེ་བ་ཞིག་གནང། བསྟན་པ་དང་འགྲོ་བའི་དོན་དང་ཁྱད་པར་མཉམ་མེད་རི་བོ་དགེ་ལྡན་པའི་བསྟན་པའི་རིམ་གྲོར་དམིགས་འཆི་བདག་གཤིན་རྗེའི་རྒྱལ་པོའི་
གཏོར་ཆེན་དྲུག་ཅུ་པའི་ལྕགས་མཁར་ཁམས་གསུམ་རྣམ་རྒྱལ་ལྟར་འཛུགས་པ་གནང་བའི་གཏོར་རྒྱག་གི་ཉིན་སྨག་ཤིན་ཏུ་འཐིབས་པ་མཚན་མོ་ལྟ་བུར་གྱུར་པ་དང། མེའི་ཕུང་པོ་ཆེན་པོ་ཞིག་བརྒྱུགས་པ་ཀུན་གྱི་མཐོང་སྣང་དུ་བྱུང་བ་དང་
ལྕགས་ཕག་ཧོར་ཟླ་བཞི་པའི་ཚེས་བཅུ་དགུ་ལའང་སྔར་བཞིན་ལྕགས་མཁར་གྱི་གཏོར་བཟློག་གནང་བའི་ཟོར་བསྐྱོད་པ་དང་ལྷན་དུ་ནམ་མཁའ་དྭངས་ཡོད་པའི་མུར་གློ་བུར་དུ་སྤྲིན་ནག་འཐིབས་ཏེ་དྲག་པོའི་ཆར་གྱི་རྒྱུན་དང། གནམ་ལྕགས་
ཀྱི་ཐོག་ལན་གསུམ་བབས་པ་སོགས་གཏུམ་དྲག་གཤིན་རྗེའི་རྒྱལ་པོ་འཁོར་དང་བཅས་པ་ནག་པོའི་རྩ་ལག་གཞོམ་པར་བྱ་བའི་ཕྱིར་དྲག་པོའི་གཡུལ་ངོར་ཆས་པའི་རྟགས་མཚན་མངོན་སུམ་དུ་བསྟན་ཏེ། ཁྲི་ཆེན་གོང་མའི་དུས་ཀྱང་འཇམ་དཔལ་
གཤིན་རྗེའི་གཤེད་ཀྱི་གསང་བ་གསུམ་གྱི་རྣལ་འབྱོར་གྲུབ་པའི་མཐུ་སྟོབས་ཀྱི་བདག་པོ་ཞིག་ཡོད་འདུག་པ་དང་གཉིས་སུ་མེད་པའི་རྣམ་ཐར་རོ། །ལྕགས་ཕག་ལོའི་ཧོར་ཟླ་དྲུག་པའི་ཚེས་བཞི་ལ་རྫོང་དཀར་དར་རྒྱས་གླིང་དུ་ཆོས་རྗེ་མ་ཎི་

[039A]༄༅། །པས་གདན་དྲངས། ཆོས་རྗེ་རང་ཉིད་ཀྱིས་གཙོས་དེ་ཕྱོགས་ཀྱི་སྒྲུབ་སྡེ་བཅོ་བརྒྱད་ཀྱི་བླ་མ་ཕལ་ཆེ་བ་དང། དབེན་པའི་རི་སུལ་དུ་དལ་འབྱོར་ལ་སྙིང་པོ་ལེན་པའི་ཐུགས་དམ་པ་ཤས་ཆེ་བའི་འབུས་པ་ཤིན་ཏུ་མང་བ་ལ་རྡོ་
རྗེ་འཕྲེང་བ་དང། ཀྲྀ་ཡ་བརྒྱུད་པའི་ཆུ་བོ་གཅིག་ཏུ་འདྲེས་པའི་དཀྱིལ་འཁོར་ཞེ་ལྔའི་དབང་རས་བྲིས་ཀྱི་དཀྱིལ་འཁོར་གྱི་སྟེང་ནས་སྟ་གོན་རྣམས་དང། དཀྱིལ་འཁོར་སྒྲུབ་མཆོད་སོགས་སླ་ཆོས་སུ་མ་སོང་བ་དང། དབང་དངོས་གཞིའི་
སྐབས་ཀྱང་དུས་འཁོར་ལྷ་གྲངས་མང་བས་དབང་སྒྲུབ་ཡུན་རིང་བའི་སྟབས་འཕྲེང་རྐྱང་གི་ཕྱག་ལེན་བསྡུས་པ་དང། དཀྱིལ་འཁོར་གཞན་མ་རྣམས་ལ་འཕྲེང་བའི་ཐོག་ཀྲྀ་ཡའི་སྒོས་ཆོས་འགའ་ཞིག་བསྣན་པའི་ཕྱག་ལེན་རྒྱས་པ། བདེ་མཆོག་
འཁོར་ལོ་སྒྱུར་དྲུག་གི་ཉིན་ཀྲྀ་ཡའི་སྒོས་ཆོས་ཕྲ་མོ་རྣམས་ཀྱང་བསྣན་པའི་ཕྱག་ལེན་ཤིན་ཏུ་རྒྱས་པ་བཅས་ཁྱབ་བདག་རྡོ་རྗེ་འཆང་ནས་བཟུང་དམ་པ་བར་མ་ཆད་དུ་བརྒྱུད་པའི་ཕྱིན་རླབས་ཀྱི་བཀའ་བབས་བླ་ལྷག་ཏུ་ཆེ་བ་ལ་མཁས་གྲུབ་ཚད་ལྡན་
རྣམས་ཀྱི་དགོངས་པ་ལྟར་འཁྲུལ་པ་དང་བྲལ་བའི་ལེགས་བཤད་སྔགས་རིམ་ཆེན་མོའི་དགོངས་དོན་མཐོང་བ་བརྒྱུད་པའི་ཕྱག་ལེན་རྣམ་བྱར་དག་པས་བརྒྱན་ཏེ་གནང་ནས། གསང་སྔགས་སྤྱོད་པའི་རྣལ་འབྱོར་པས་ཡངས་པའི་ས་ཆེན་པོ་འགེངས་
པར་མཛད། དེར་ཟླ་བ་གཅིག་ལྷག་ཙམ་བཞུགས། དེ་ནས་རོང་པོ་ཕྱོགས་སུ་གྲུབ་དབང་ནོ་མོན་ཧན་གྱི་སྒར་ཐོག་ཏུ་གདན་དྲངས། འབུལ་སྟོན་རྒྱས་པས་བསྙེན་བཀུར་ཞིང་དམ་པའི་ཆོས་ཀྱི་སྐྱེས་ཀྱང་གནང་ནས། ཆིན་ཝང་དའི་ཆིང་ཁོ་ཤོར་ཆེའི་

[039B] མཁན་ཆེན་དེ་ཉིད་ཀྱི་སྤྲུལ་སྐུའི་ལུང་ཞུ་སྐོར་ལ་ཆིན་ཝང་དང་བཀའ་བགྲོས་ཐོག་སྒར་དགོན་དང། ཆིན་ཝང་གིས་གཙོས་མཚོ་སྔོན་གྱི་དཔོན་ཁག་ཕལ་ཆེ་བའི་མི་སྣ་དབུས་སུ་བརྫངས། ཝང་དབོན་དཔོན་མོ་སོགས་ལ་རྗེས་
གནང་འགའ་ཞིག་གནང་ཞིང། གཞན་ཡང། ཕྱོགས་དེའི་དཔོན་འབངས་དུ་མ་ལ་འདོད་ཆོས་དང། ཐར་ཤུལ་དགོན་དུ་ཆོས་སྐྱོང་རྒྱ་མཚོའི་སྤྲུལ་སྐུར་རྗེས་གནང་སོགས་སྩལ། དེ་ནས་བདེ་ཆེན་དགོན་པར་ཕེབས་ནས་ཆུ་ཁྱི་ཧོར་ཟླ་དང་པོའི་ཚེས་
གཅིག་གི་ཉིན་བསྙེན་རྫོགས་སུམ་ཅུ་ལྷག་ཙམ་བསྒྲུབས་པ་སོགས་ལོ་དེ་ཁོངས་སུ་རབ་བྱུང་བསྙེན་རྫོགས་བརྒྱ་ཕྲག་བརྒལ་བའི་མཁན་པོ་གནང། ཆུ་གླང་ལོའི་སྟོན་ཟླ་དང་པོའི་ནང་དུ་མཁན་ཆེན་དེ་ཉིད་ཀྱི་སྤྲུལ་པའི་སྐུ་ཨ་རིག་གི་ཕྱོགས་སུ་བྱུང་
བ་ལ་ངོས་འཛིན་མཛད་དེ། མང་རའི་བཞུགས་སྒར་ཐོག་གོང་མའི་གདན་ཁྲིའི་སྟེང་དུ་སྤྱན་དྲངས། མངའ་ཞབས་ཡུལ་འབྲོག་ཐམས་ཅད་ནས་དགའ་སྟོན་གྱི་བདོག་པ་རྒྱ་ཆེར་སྤེལ། ཨ་རིག་པ་རྣམས་ལ་རྟ་ནོར་སྟོང་གི་སྟེར་ཆས་ཚིམས་
པར་མཛད། ཆིན་ཝང་གི་དཔོན་མོ་རྣམ་རྒྱལ་སོགས་མཚོ་སྔོན་ཕྱོགས་ཀྱི་དད་སྟོབས་དང་ལྡན་པའི་སྦྱིན་བདག་དུ་མས་ཀྱང་ལེགས་སོ་བསྟར། སྟོན་ཟླ་འབྲིང་པོའི་ཚེས་གྲངས་དགེ་བའི་ཉིན་ནས་བརྩམས། བདེ་ཆེན་ཆོས་གླིང་དུ་དགེ་
འདུན་ཚོགས་པ་ཤིན་ཏུ་མང་བར་གྲུབ་ཆེན་མི་ཏྲ་ཛོ་ཀིའི་ཐུགས་དམ་དཀྱིལ་འཁོར་བརྒྱ་རྩའི་དབང་ཡོངས་སུ་རྫོགས་པ་གནང། གཞན་ཡང་དེར་ཚོགས་པའི་དགེ་འདུན་གྱིས་དབུས་སྐྱ་སེར་ཤིན་ཏུ་མང་བར་ཐུགས་རྗེ་ཆེན་པོ་བཅུ་གཅིག་ཞལ་

[040A]༄༅། །དཔལ་མོ་ལུགས་ཀྱི་དབང་གནང་ཐོག། དེར་འདུས་ཀྱི་སྐྱ་སེར་རྣམས་ཡིག་དྲུག་དང། སྨྱུང་གནས་ལ་དད་འདུན་ཆེ་བ་བྱུང་འདུག་པར་བརྟེན། སྒྲུབ་པ་ལ་གཞོལ་པའི་དཀའ་བཅུ་སྨོན་ལམ་པ་ཟེར་བ་ཞིག་ཡུལ་
གྲོང་རྣམས་སུ་དགེ་བསྐུལ་ལ་བཏང་བར་ལོ་ངོ་བཅུའི་ཁོངས་སུ་མ་ཎི་དུང་འཕྱུར་ཁྲིར་ཉེ་བ་དང། སྨྱུང་གནས་ཉིས་འབུམ་ཙམ་བྱུང་འདུག་པས་སྐྱེ་བོ་མཐའ་ཡས་པ་ཞིག་གི་ངན་སོང་གི་སྒོ་ནི་བཅད་པ་བཞིན་དུ་བྱས། མཐོ་རིས་ཀྱི་ལམ་ཡངས་པོ་ནི་
མངོན་སུམ་དུ་བསྟན། ཐར་པ་དང་ཐམས་ཅད་མཁྱེན་པའི་ཁང་བཟང་གི་སྒོ་མོ་ནི་ཕྱེ་བར་བྱས་ཏེ་བདེ་བ་བླ་ན་མེད་པ་ལ་བཀྲི་བའི་བག་ཆགས་དཀར་པོའི་སྣང་བས་ཡུག་གཅིག་ཏུ་ཁྱབ་པར་མཛད་དོ། །འཕགས་བོད་མཁས་གྲུབ་མཁྱེན་རབ་ཁ་
བའི་རྡུལ། །མི་གཞིག་ཏི་སེར་བརྩེགས་པའི་ས་འཛིན་ལས། །རབ་རྒྱས་དབུ་བ་འཛུམ་པའི་ཆུ་ཀླུང་བརྒྱ། །ཁྱོད་ཐུགས་རྒྱ་མཚོའི་ངོགས་སུ་རོ་གཅིག་བབས། །མཁས་མང་ཚང་ཚིང་འཁྲིགས་པའི་ནགས་ཀྱི་ཀླུང། །ལུང་རིགས་སྐད་གསང་མཐོར་
སྒྲོགས་གདོང་ལྔ་པས། །འཇིགས་མེད་མཆེ་སྡེར་རྣོན་པོ་གདེངས་ཙམ་གྱིས། །སྨྲ་ངན་རྒོལ་སྙིང་ཆལ་བ་སྟོང་དུ་ཞིག་རྡོ་རྗེའི་རྣལ་འབྱོར་མཁའ་ལྟར་ཡངས་པའི་ཀློང། །ཟབ་གསལ་མཁའ་འགྲོའི་དབང་ཕྱུག་འཕང་གཅོད་ཀྱང། །གཞན་ཕན་
འཕྲིན་ལས་སྣ་ཚོགས་གྲིབ་མ་ནི། །མཐའ་ཡས་ཡིད་ཅན་སྣང་བར་ཆད་མེད་འཁོར། །ཤིང་སྟག་ཧོར་ཟླ་བཞི་པའི་ནང་དུ་གནམ་བསྐོས་འཇམ་དབྱངས་གོང་མ་ཆེན་པོས། གསེར་གྱི་རྒྱལ་ཁབ་ཆེན་པོར་ཕེབས་དགོས་པའི་བཀའ་ལུང་བྱུང་

[040B] ཟི་ལིང་ཏཱ་ཞིན་ནས་བླ་མའི་ཐུགས་དང་མཐུན་པར་བདེ་བར་གདན་དྲོངས་ཞིས་པའི་བཀའ་ཡོད་པས། ཚད་པ་ཆག་པ་དང་བསྟུན་ཕེབས་ཆོག་ཟེར་བ་ལྟར། སླར་ཧོར་ཟླ་བདུན་པའི་ཚེས་བཅུ་དགུ་ལ་བདེ་ཆེན་
དགོན་ནས་ཕེབས། ཟི་ལིང་མཁར་དུ་འབྱོར་བར་དེའི་ཏཱ་ཞིན་སོགས་ལ་སྤོས་དང་སྣ་མ་བུ་སོགས་ཀྱི་སྟེར་ཆ་གནང། དེར་བཞུགས་རིང་དབོན་མོ་རྣམ་རྒྱལ་དང་པའི་སེ་བསོད་ནམས་བཀྲ་ཤིས་སོགས་མཚོ་སྔོན་ཕྱོགས་ཀྱི་སྦྱིན་བདག་དུ་མ་དང་
དགོན་ལུང་ནས་སུམ་པ་ཁྲི་ཟུར་དང། ལྕང་སྐྱ་རིན་པོ་ཆེའི་བླ་བྲང་གི་སྦ་ཡན་ནང་སོ་སོགས་ཆོས་སྡེ་ཁག་གི་སྣེ་མོ་བ། གཞན་ཡང་སྐྱ་སེར་གྱི་མཇལ་མི་ཤིན་ཏུ་མང་བ་ལ་འདོད་ཆོས་དང་དངོས་པོའི་གནང་སྦྱིན། ཕྱག་དབང་སོགས་ཀྱིས་སོ་
སོའི་བློའི་རེ་བ་ཡོངས་སུ་བཀང་ནས་ཕྱོགས་དེའི་སྦྱིན་བདག་གྲ་སློབ་རྣམས་འབྲལ་མི་ཕོད་པའི་སེམས་ཤིན་ཏུ་འཁྲེན་བཞིན་དུ་རྒྱའི་དཔོན་ཁག་གི་སྣེ་ཤན་དང་བཅས་ཉི་ཤུ་དགུ་ལ་ཟི་ལིང་ནས་བཏེག། རྒྱའི་ཡུལ་གྲུ་དུ་མ་རིམ་གྱིས་བརྒྱུད་ཕེབས་པར་
ཡུལ་གྲུ་སོ་སོའི་མཁར་དཔོན། མི་དབོན་སོགས་ཀྱིས་ཡུལ་ལུགས་དང་བསྟུན་པའི་ཞབས་ཏོག་ཞུས། ཙོང་ཤན་ཟེར་བའི་མཁར་ལ་བཞུགས་ཐོག་སྟག་ལུང་དགོན་པའི་བླ་མ་གྲྭ་བཅས་ཚང་མས་དཀར་ཟས་ཀྱིས་བསྙེན་བཀུར་ཞིང་འབུལ་བ་བསྟར་
སྟག་ལུང་ཆོས་རྗེ་གྲྭ་བཅས་ལ་སྒྲོལ་མའི་རྗེས་གནང་གནང། དེ་ནས་རིམ་གྱིས་བརྒྱུད་ནས་དེ་རེ་སུན་ཧོ་ཐོ་ཟེར་བར་ཨ་ཕོད་ཝང་གི་ཤོག་ནས་ཐའི་ཇི་འགས་སོག་ལུགས་ཀྱི་བསྙེན་བཀུར་ཞུས་པ་སོགས་བདག་གིར་མཛད་བཞིན་པར་ཕེབས་ཏེ་གླང་

[041A]༄༅། །རི་དང་ཉེ་བའི་ས་ཆ་རྨ་ཆུའི་འགྲམ་དུ་བཞུགས་ཞག་ཐོག་གླང་རིལ་ཕེབས་འདུན་ཆེ་བ་བྱུང་བར། རྒྱ་དཔོན་འགའ་ནས་ཕེབས་ན་མི་འགབ་ཚུལ་ཞུས་པ་ལ་བརྟེན་ནས་ཕེབས་བཞེད་མ་གྲུབ་ཀྱང་གནས་དེའི་ཐད་ནས་
མཆོད་ཚོགས་རྒྱ་ཆེ་བ་ཕུལ། དེ་ནས་ཉིན་ཤཱ་མཁར་སོགས་སྣོད་བཅུད་ཀྱི་འབྱོར་པ་ཤིན་ཏུ་ཆེ་བའི་རྒྱ་སོག་གི་ཡུལ་གྲུ་དུ་མ་དང། ཆུ་ཀླུང་ཆེན་པོ་རྨ་ཆུ་ལན་གཉིས་ཀྱི་བར་དུ་བརྒལ་བ་དང། རེས་འགའ་གཅོང་རོང་ཤིན་ཏུ་དོག་པོའི་འཕྲད་བརྒྱུད་
དགོས་པ་སོགས་ནས་རིམ་བཞིན་ཏོའུ་དེན་ཟེར་བར་ཕེབས་ཐོག། བསྟན་པའི་གསལ་བྱེད་ཆེན་པོ་ལྕང་སྐྱ་མཆོག་སྤྲུལ་རིན་པོ་ཆེ་དང། ཐོ་ཀོན་ཁོ་ཐོག་ཐུའི་གྲྭ་པ་མང་བ་བསུ་བར་འབྱོར། ལྕང་སྐྱ་རིན་པོ་ཆེ་ནས་ན་བཟའི་རྣམ་གྲངས་འགའ་ཞིག་
དང༑ ཆིབས་སྒ་བཅས་གནང་བ་འབྱོར་ཞིང། བླ་བྲང་གཉིས་ཀྱིས་སྟོན་མོ་ཞུས། ཟླ་བ་དགུ་པའི་ཚེས་བཅུ་གཉིས་ཀྱི་ཉིན་ཟམ་པ་ཆེན་པོ་ཞིག་གི་འགྲམ་གཡས་གཡོན་དུ་རྡོ་དཀར་པོ་ལས་གྲུབ་པའི་སེང་གཟུགས་གྲངས་ཀྱིས་མི་ཆོད་པ་ལྟ་བུ་རྒྱའི་
གྲུབ་ཐོབ་ཅིག་གིས་བཟོས་པར་གྲགས་པ་ཡོད་པའི་གནས་སུ་ཕེབས། ཏཱ་ཝང་ཟི་དང། ཟ་ན་ཕོའུ་ཟིའི་ཏཱ་བླ་མ་གཉིས། བཙན་པོ་བ་སྨིན་གྲོལ་ཆོས་ཀྱི་རྒྱལ་པོའི་གྲྭ་པ་རྣམས་བསུ་བར་འབྱོར། དེ་ནས་ལྷ་ཁང་སེར་པོར་ཕྱགས་ཕེབས་པར། དེའི་
ཏཱ་བླ་མ་དང་གྲྭ་པ་ཐམས་ཅད་ཀྱིས་རྒྱ་ལུགས་ཀྱི་རོལ་མོ། གདུགས། རྒྱལ་མཚན་སོགས་མཆོད་པའི་ཡོ་བྱད་ཐོགས་ཏེ་སེར་སྦྲེངས་ཀྱི་བསུ་བ་མཛད། བདག་པོ་ཆེན་པོ་ནས་སོག་པོའི་ཡ་མོན་གྱི་ཨས་ཁ་ན་ཨ་མ་བ་ཞིག་མངགས་ཏེ་ཁ་བཏགས་

[041B] ཕེབས་ལམ་དུ་ཞབས་ཅུང་ཟད་མ་བདེ་བ་ཡོད་པར་གོང་ནས་རྒྱའི་སྨན་པ་མཁས་པ་འགའ་ཞིག་གནང་བས་དཔྱད་ཞུས་པའི་སྟབས་ཀྱིས་རིམ་བདེར་སོང། ལྕང་སྐྱ་རིན་པོ་ཆེ་རྒྱལ་པོའི་སྐུ་ཞབས་སུ་སྐྱེད་མོས་ཚལ་དུ་
བཞུགས་སྐབས་ཡིན་པར། བླ་མ་ཡོངས་འདུག་པ་འཕྲད་འདོད་ན་ལྷ་ཁང་སེར་པོར་བྱོན་ཞེས་བཀའ་ཁྲོལ་བར་བརྟེན། བཅོ་ལྔའི་ཉིན་རྒྱལ་བ་གཉིས་པའི་བསྟན་པའི་གསལ་བྱེད་བླ་ན་མེད་པ་ཏཱ་ཀཽ་ཤྲི་ལྕང་སྐྱ་རོལ་པའི་རྡོ་རྗེ་ལྷ་ཁང་སེར་པོར་
ཕེབས་ཏེ་ཞལ་འཛོམ། ལྕང་སྐྱ་རིན་པོ་ཆེ་ནས་གྲལ་གོང་དུ་བཞུགས་དགོས་ཚུལ་གནང་ཡང། ཁྱེད་གོང་མ་ཆེན་པོའི་བླ་མ་ཡིན་པས་གྲལ་མགོར་བཞུགས་ཞེས་ཕུ་དུད་ཤིན་ཏུ་ཆེ་བ་གནང་ལྟ་སྐུ་གོང་མ་མང་པོའི་དུས་ནས་གཟུགས་ཀྱི་སྐུ་གཉིས་སུ་
བསྟན་པ་ཙམ་ལས་མཁྱེན་པའི་ཡེ་ཤེས་ངོ་བོ་གཅིག་ཏུ་འདྲེས་པ་ལྟ་བུའི་དག་པའི་སྣང་བ་འདིར་ཡང་མ་འགགས་པར་ཤར། ཚེས་བཅུ་དགུའི་ཉིན། གནས་བསྐོས་གོང་མ་ཆེན་པོའི་མཇལ་ཁར་སྐྱེད་མོས་ཚལ་དུ་ཕེབས། གོང་མར་ཕྱག་རྟེན་དུ་
ཕུལ་བའི་སྐུ་འདྲ་དང་ཁ་བཏགས་ཕྱག་ཏུ་བཞེས། ཚུར་ཡང་ཕྱག་གིས་ཁ་བཏགས་གནང། གཡས་ཕྱོགས་སུ་བཞུགས་གདན་ལ་ཕྱག་གིས་སྟོན་པ་གནང་སྟེ་དེར་སྐྱིལ་ཀྲུང་གིས་བདེ་བར་བཞུགས་ཞེས་པ་དང། ཕེབས་ལམ་གྱི་བདེ་དོག་
དང༑ ཟབ་མོ་དབུ་མའི་ལྟ་བའི་དཀའ་གནད་ལས་བརྩམས་ཏེ་དྲི་བ་མང་པོ་གནང་བར། དེ་ལུགས་ཀྱི་ལན་ཕུལ་བ་ལ་ཐུགས་མཉེས་པས་གོས་ཡུག་ཆེན་གྱི་གནང་སྦྱིན་འཕྲལ་དུ་སྩལ། ལྕང་སྐྱ་རིན་པོ་ཆེ་དང་ལྷན་ཅིག་པར་སྐྱེད་མོས་ཚལ་དུ་བཞུགས་

[042A]༄༅། །ཞེས་པའི་བཀའ་ལྟར་བདག་པོ་ཆེན་པོ་སྐྱོ་སངས་ཀྱི་སྐྱེད་མོས་ཚལ་ར་བ་ཉིས་རིམ་གྱིས་བསྐོར་བའི་དབུས་སུ། རི་རབ་ཁང་ཁྱིམ་གྱི་བཀོད་པ་ངོ་མཚར་བ་དུ་མ་དང། འབབ་ཆུ། ལྗོན་ཤིང། ནེའུ་གསིང། མེ་ཏོག་གི་
ཚལ་བྱ་སྣ་ཚོགས་སྐད་སྙན་པར་སྒྲོག་པ་སོགས་སུམ་ཅུ་རྩ་གསུམ་གྱི་དགའ་ཚལ་དངོས་ལྟ་བུ་དེར་བཞུགས། གོང་མ་ཆེན་པོ་ནང་བློན་ཉུང་རགས་ཀྱི་འཁོར་དང་བཅས་གྲུར་ཞུགས་ནས་ཕེབས། བཞུགས་ཁྲི་གཅིག་གི་ཁར་དབུས་སུ་རྒྱལ་པོ། གཡས་སུ་
ལྕང་སྐྱ་རིན་པོ་ཆེ། གཡོན་དུ་རྗེ་འདི་པ་བཅས་བཞུགས་པར་ཆོས་ཀྱི་བཀའ་མཆིད་མང་དུ་གནང་ཞིང་གཞན་ཡང་མཇལ་ཁ་ཡང་ཡང་གནང་བར་ཆོས་ཀྱི་བཀའ་མཆིང་དང། ཡང་ཉིན་ཅིག་ལྕང་སྐྱ་རིན་པོ་ཆེ་དང། རྒྱལ་སྲས་བཅུ་བདུན་པ་ཧོ་ཤོས་
ཁེང་ཟེ་ཆིང་ཝང་གཉིས་ནས་ལོ་ཙཱ་གནང་བཅུག་སྟེ་ཆོས་ཀྱི་དྲི་བ་མང་པོ་གནང་བའི་ལན་ཕུལ་བ་དགོངས་པར་འབྱོར་ཏེ་བདག་ལ་ཕྱག་གཡོག་ཡུན་རིང་བསྒྲུབས་པའི་རིགས་ལ་མ་གཏོགས་གཞན་ལ་སྟེར་སྲོལ་མེད་ཀྱང། བླ་མ་ཁྱེད་ཡོན་ཏན་བཟང་ཞིང་
ངེད་ཀྱི་ཐུགས་ལ་བབས་པ་བྱུང་བས་ཆེན་ཤིའི་ལུང་ལས་སྟེར་བ་ཡིན་ཞེས་པ་དང། གོང་མ་རང་གི་ཕོ་བྲང་གི་སྒོ་འགག་བར་རྟ་དང་ཤིང་རྟ་ལ་ཞོན་ཆོག་པའི་བཀའ་གནང་ནས་ཟླ་བ་བཅུ་གཅིག་པའི་ཚེས་བཅུ་གསུམ་ཉིན་བོད་ཆོས་ལྷ་ཁང་དུ་བཞུགས་
ཐོག་ཆན་ཤིའི་ཐམ་ཀ་དང་ལུང་ལས་སོགས་སེང་ཨ་ལི་ཧན་ཨ་མྲ་བས་གཙོས་མི་དཔོན་སུམ་ཅུ་ལྷག་ཙམ་སྐྱེལ་བར་གནང། ཨ་ལི་ཧན་ཨམ་པར་རྟ་སྒ་བཅས་གསུམ་ལ་སོགས་པ་མི་བབས་དང་བསྟུན་པའི་སྟེར་ཆ་དང་སྟོན་མོ་བཟབས་པར་

[042B] རྒྱལ་སྲས་བཅུ་གཉིས་པ། བཅུ་དྲུག་པ་སོགས་པེ་ཅིང་ནང་གི་ཝང་མི་དྲག། བླ་མ་སེར་མོ་བའི་རིགས་ནས་ལེགས་སོ་རྒྱས་པར་ཞུས། ཧོར་ཟླ་བཅུ་པའི་ནང་དུ་ལྕང་སྐྱ་
མཆོག་གི་སྤྲུལ་པའི་སྐུ་གོང་གི་བཀས་དབུས་སུ་ཕེབས་པའི་སྒོ་དོད་པར། དངུལ་སྲང་སུམ་བརྒྱ་ཙམ་གྱི་ཕེབས་རྫོངས་དང། དགོངས་བཞེད་ལྟར་ཚེ་དཔག་མེད་ཀྱི་རྗེས་གནང་སོགས་ཀྱང་འབུལ་བ་གནང། ལྕང་སྐྱ་རིན་པོ་ཆེ་ནས་ཀྱང་ཐབ་འཛིན་ཐེབས་ལྟ་
བུར་དངུལ་སྲང་ལྔ་བརྒྱ་དང། ཁྲི་སྟན་རྒྱབ་ཡོལ་སོགས་ཉེར་སྤྱད་མང་པོ་གནང། དེ་ནས་ལྕང་སྐྱ་རྡོ་རྗེ་འཆང་དབུས་ཕྱོགས་སུ་ཆིབས་ཁ་བསྒྱུར་ཞིང། དམ་པ་འདི་ཕོ་བྲང་ནང་གི་བོད་ཆོས་ལྷ་ཁང་དུ་བཞུགས། ཤིང་མོ་ཡོས་ཀྱི་ལོར་ཆོ་འཕྲུལ་
ཆེན་མོའི་སྨོན་ལམ་གྱི་ཚོགས་དབུ་གནང་ནས་ལྷ་ཁང་སེར་པོར་བཞུགས་ཐོག། པཎ་ཆེན་ཐམས་ཅད་མཁྱེན་གཟིགས་ཆེན་པོ་ནས། བདག་པོ་ཆེན་པོར་ཞབས་བརྟན་འབུལ་བ་གནང་བར་བདེན་ཚིག་བརྗོད་པའི་གཙོ་བོར་ཕེབས་པར་པཎ་ཆེན་རིན་པོ་ཆེ་
ནས་ཕུལ་བའི་བཞུགས་སྟན་རྒྱབ་ཡོལ་དང། ཝང་ཕོ་ལྷབས་ཕུལ་བའི་དངུལ་གྱི་མཆོད་རྟེན་བཀྲ་ཤིས་པའི་རྫས་རྟགས། རྒྱལ་སྲིད་སྣ་བདུན་གྱི་གཟུགས་ཚང་མ་དམ་པ་འདི་ལ་སྩལ་བ་སོགས་སྔ་ཕྱིར་གསོལ་བས་མང་བ་གནང། ཟླ་བ་གཉིས་པའི་
ནང་དུ་ཉེ་སྐོར་གྱི་གྲ་ཚང་ཁག་འགའི་གྲྭ་པ་བརྒྱ་ལྷག་ཙམ་གྱི་བསྙེན་རྫོགས་ཀྱི་མཁན་པོ་མཛད། ཟླ་བ་གསུམ་པའི་ནང་དུ་ཕོ་བྲང་ནང་ཚ་བ་ཆེས་པའི་སྟབས་དབྱར་གྱི་རིང་ཕྱིའི་མཚོ་བདུན་དགོན་པར་བྱོན་ནས་ཟླ་བ་དགུ་པ་བཅུ་པའི་ནང་ཙམ་ལ་ཕོ་བྲང་ནང་དུ་

[043A]༄༅། །ཤོག་ཅིག་པའི་བཀའ་གནང་བར་བརྟེན་གསུམ་པའི་ཉི་ཤུ་སྐོར་ལ་ཕོ་བྲང་ནས་འཐོན་ནས་མཚོ་བདུན་གྱི་དགོན་པར་ཕེབས། དེ་ལྕང་སྐྱ་བླ་བྲང་གི་གཉེར་ལས་འཛིན་རྣམས་ཀྱིས་བསུ་བ་སེར་སྦྲེངས་དང་
ཞབས་ཏོག་རྒྱ་ཆེ་བ་བྱས་ཤིང། ཨ་པ་ག་ཏཱ་ཝང། ཆེ་ཆེ་ན་ཆིན་ཝང། ཇུ་རིག་ཐུ་ཝང། སོ་ནིད་ཝང། ཧོའུ་ཆིང་ཝང་གཉིས། ཨོང་ཉོད་པའི་ལི་སོགས་ཆེན་པོ་ཧོར་གྱི་ཡུལ་གྲུར་གནས་པའི་དང་སྟོབས་དད་ལྡན་པའི་སྦྱིན་བདག་དུ་མ་དང་
མཁར་སྔོན་ཛ་ཡ་པཎྚི་ཏ་སོགས་བླ་མ། གྲ་རིགས་དུ་མས་རང་རང་གི་འབྱོར་པ་དང་བསྟུན་པའི་འབུལ་བ་བསྟབས་ཤིང་སོ་སོར་དབང་རྗེས་གནང་ལུང་སོགས་ཀྱི་ཆོས་འབྲེལ་ཇི་སྙེད་པ་ཞིག་དང། རབ་བྱུང་བསྙེན་རྫོགས་ཉིས་བརྒྱ་ལྷག་
བསྒྲུབས་པ་སོགས་དབྱར་ཐོག་དེར་ཆོས་ཀྱི་སྦྱིན་པས་འགྲོ་བ་མཐའ་ཡས་པ་ཞིག་སྨིན་པར་མཛད། བརྒྱད་བའི་ཉེར་གསུམ་ཉིན་ཐོའུ་ཀོན་ཞབས་དྲུང་གིས་དགོངས་བཞུས་སྟབས་ཕོ་བྲང་གི་ཐམ་ཀ་བླ་མ་རེ་ཞིག་གནང་དགོས་པའི་ཡི་གེ་འབྱོར་
ནས་མི་རིང་བར་ནའི་རལ་ཐུ་བདག་པོ་ཆེན་པོ་ཞི་བར་གཤེགས་པའི་གནས་ཚུལ་གསན་འཕྲལ། ནམ་ཉིན་ལམ་ལྟོས་པར་ཕེབས་ཏེ་དགུ་པའི་ཚེས་དྲུག་ལ་ཕོ་བྲང་དུ་འབྱོར། འཇམ་དབྱངས་ལྷ་སྐྱོང་མིའི་བདག་པོ་འདི་ཉིད་ཡངས་པའི་ས་
ཆེན་པོའི་མངའ་བདག་ཏུ་འཇིགས་པ་མེད་པའི་ཁྲི་ཆེན་པོར་ཞབས་ཟུང་གི་འཁོར་ལོ་གསར་དུ་བཀོད་པའི་ཉིན་བཞི་པའི་དུས་གོང་མའི་མཚམས་ཞུས་གནང་བར་གསོལ་ལྷག་གི་ཇ་གནང་སྟེ་ཡབ་རྒྱལ་བོའི་གདུང་ལ་སྨོན་ལམ་འདེབས་དགོས་

[043B]
གི་བར་རྒྱལ་པོའི་དགོངས་རྫོགས་བསྒྲུབས། ཧོར་ཟླ་བཅུ་པའི་ཉེར་ལྔའི་དུས་ཆེན་དགེ་བའི་ཉིན་མཉམ་མེད་ཐུབ་པའི་དབང་པོ་དང་མི་གཉིས་པའི་ཙན་དན་ཇོ་བོའི་ལྷ་ཁང་གི་ཁྲིར་ཕེབས་པར་གྲྭ་པ་རྣམས་ནས་བརྟན་བཞུགས་དང་ཁྲི་འབུལ། རྒྱལ་སྲས་
བཅུ་གཉིས་པ། བཅུ་དྲུག་པ། བཅུ་བདུན་པ་སོགས་གོང་དང་སྐུ་རུས་གཅིག་པའི་ཝང་དང་མི་དྲག་མང་པོ་ནས་བབས་བསྟུན་གྱི་ལེགས་སོ་རྒྱས་པར་བསྟར། ནང་གི་གྲ་ཚང་ཁག་ལ་གོས་ཐེབས་མ་བྱུང་བར་ལོ་མང་རབས་སོང་འདུག་པ། བདག་
པོ་ཆེན་པོའི་སྙན་ལྷོངས་ཐབས་མཁས་ཀྱིས་ཞུས་པར་བརྟེན་གྲྭ་པ་རེར་དངུལ་སྲང་ལྔ་ལྔའི་གསོལ་རས་བྱུང། མེ་འབྲུག་ལོར་རྒྱལ་སྲས་བཅུ་བདུན་པར་ཀྱཻ་རྡོ་རྗེ་དང། རྡོ་རྗེ་ཕག་མོའི་དབང། མགོན་ཆོས་གཉིས་ཀྱི་རྗེས་གནང་ཕུལ། ཨོ་རཱ་ཧན་
དགེ་སློང་བསྟན་འཛིན་གྱིས་མ་ཎི་བུམ་སྒྲུབ་བྱེད་འདུན་ཡོད་པ་རྗེ་འདི་པར་ཞུས་པ་བཞིན། ཤི་ཕན་ཐང་གི་གྲྭ་ཚང་དུ་ཚུགས་པའི་རྡོ་རྗེ་སློབ་དཔོན་གནང་ནས་བཞུགས་ཐོག་ཝང་བཅུ་བདུན་པ་མཇལ་ཁར་ཕེབས་པར་སྒྲུབ་ཁང་སྟེང་དུ་འཇའ་ཤར་བ་
གཟིགས་པས་ཐུགས་དད་ལྷག་པར་འཁྲུངས་ནས་ཚོགས་ཐེངས་གཅིག་གི་བར་བཞུགས་ཤིང་དངུལ་འགྱེད་སོགས་གནང། དགོན་དེར་ཝང་ནས་རྒྱུ་སྦྱར་ཏེ་མ་ཎི་བུམ་སྒྲུབ་འཛུགས་པ་གནང་བར་ཡང་སྔར་ལྟ་བུའི་ལྟས་ཡ་མཚན་པ་བྱུང་བས་སླར་ཡང་

[044A]༄༅། །མ་ཎིའི་སྒྲུབ་པ་འཛུགས་པ་དང་ཝང་རང་གི་ཞལ་འདོན་ལ་མ་ཎི་ཆག་མེད་གནང་བའི་དམ་བཅའ་ཕུལ་ཞིང། ཐུགས་རྗེ་ཆེན་པོ་རྒྱལ་བ་རྒྱ་མཚོའི་དབང་ཡང་གསན་ནས་ཐུགས་དམ་མཛད། མེ་འབྲུག་ལོར་ཡང་སྨོན་
ལམ་ཆེན་མོའི་ཚོགས་དབུ་སོགས་སྔར་མཁྱུད་ལྟར་གནང། ཟླ་བ་གསུམ་པའི་ནང་ཚ་བའི་སྟབས་དང་བཅས་ས་ཆུ་མ་འཕྲོད་པས་སྐུ་ཅུང་ཟད་མ་བདེ་བར་ཕྱི་ལོགས་སུ་ཕེབས་ཆོག་པའི་དགོངས་ཞུ་གནང་བར་བློན་པོ་རྣམས་ནས་ཐམ་ཀ་བླ་མ་སུ་ཡིན་ཀྱང་
ཐམ་ཀ་བཞག་ནས་རང་དོན་དུ་འགྲོ་བའི་སྲོལ་མེད་ཅེས་བཀག་ཆ་བྱུང་ཡང་ནན་ཞུས་བྱས་བར་མཚོ་བདུན་དགོན་པར་ཚ་བའི་རིང་ལོ་ལོ་བཞིན་ཕེབས་ཆོག་པ་གོང་གི་བཀས་ཁྲོལ་བར་བརྟེན་མཚོ་བདུན་དུ་ཕེབས། སྐུ་གཟུགས་ཀྱང་རིམ་བདེར་སོང། དཔྱིད་ཀའི་
རིང་སྐུ་མཚམས་ཀྱི་ངོས་ནང་དུ་ཡང་དག་འཇོག་ལ་གཞོལ་བར་མཛད། དབྱར་དུས་ཆ་གན་ཐ་ཡན་ཆིའི་སྤྲུལ་སྐུ་དང། ཨ་པ་ག་ཏཱ་ཝང་སོགས་མང་རབས་ཤིག་ལ་རྗེ་ཐམས་ཅད་མཁྱེན་པའི་གསུང་འབུམ་ཚང་མའི་ལུང་དང། ཆེ་ཆེན་ཝང་གི་མ་དང་
གུ་ཤྲི་ངག་དབང་བཟོད་པ་སོགས་མང་པོར་གསང་འདུས་འཕགས་ལུགས་དང། ཨོང་ཉོད་པའི་ལི་དཔོན་དཔོན་མོ་བཅས་པར་འཇིགས་བྱེད་ཀྱི་དབང། གཞན་ཡང་སོག་རིགས་ཀྱི་དཔོན་དཔོན་མོ་མང་པོར་རང་རང་གི་འདོད་ཆོས་ཀྱིས་ཚིམས་པར་
མཛད། ལྕང་སྐྱ་མཆོག་གི་སྤྲུལ་པའི་སྐུ་བོད་ནས་ཕྱིར་ཕེབས་དུས་ལམ་རིམ་བླ་མ་བརྒྱུད་པའི་ཐང་སྐུ་འགའ་དང། མགོན་པོ་ཚེ་མཐའ་ཡས་པའི་སྣང་བརྙན་སོགས་རྟེན་གསུམ་གྱི་རིགས་དང། སྤོས་སྣམ་སོགས་ཕེབས་སྐྱེས་རྒྱས་པ་གནད་

[044B] ཉེ་ཞོ་མེད་པར་བདེ་བར་ཕེབས་པའི་དགའ་སྟོན་ཀྱང་གནང། མེ་འབྲུག་ནས་ལྕགས་སྤྲེའི་བར་ཕལ་ཆེར་དབྱར་མཚོ་བདུན་དང། དགུན་དཔྱིད་ཕོ་བྲང་ནང་དུ་ཕེབས་ནས་འཆད་ཉན་གཙོ་ཆེ་བའི་སྒོ་ནས་གོང་གི་ཞབས་འདེག་བསྒྲུབས་
ལྕང་སྐྱ་རིན་པོ་ཆེར། སེང་གདོང་མ་དམར་མོ། རྣམ་འཇོམས། ཁྱུད་ཁྲ། རི་ཁྲོད་མ་གསུམ་གྱི་རྗེས་གནང། དེ་དང་ཁྱུད་ཁྲའི་ལས་ཚོགས། རྗེ་ཆོས་སྐྱོང་རྒྱ་མཚོའི་གཅོད་གཞུང་གི་ལུང་སོགས་འབུལ་བར་གནང། རྒྱལ་སྲས་ཝང་བཅུ་
གཉིས་པར། རྣམ་སྲས་བཀའ་མི་འདྲ་བ་བཅོ་ལྔའི་རྗེས་གནང་ཕུལ་བ་སོགས་ཕོ་བྲང་ནང་གི་སེར་སྐྱ་མཆོག་དམན་གྱི་རིགས་འདོད་ཆོས་ཞུ་བ་ཆད་མེད་ལྟ་བུ་ལ་སོ་སོའི་རེ་བ་བཀང། ས་རྟ་ཟླ་བ་བརྒྱད་པའི་ཚེས་བཅོ་ལྔའི་ཉིན་རྗེ་འདི་བས་མཁན་
པོ་དང། ལྕང་སྐྱ་རྡོ་རྗེ་འཆང་གིས་ལས་སློབ། ཛ་སག་བླ་མ་ཨ་ཆི་ཐུ་ཆོས་རྗེས་གསང་སྟོན་མཛད་ནས་དད་པའི་དགེ་འདུན་གྲངས་ཚང་བ་དང་བཅས་པས་མཁར་སྔོན་ཤི་རེ་གེ་ཐུ་ཁོ་ཐོག་ཐུའི་སྤྲུལ་སྐུ་བསྙེན་པར་རྫོགས་པར་མཛད་པ་སོགས་སྐྱེ་བོ་
མང་པོ་ལ་དགེ་སློང་དགེ་ཚུལ་དགེ་བསྙེན་ཕ་མའི་སྡོམ་པ་བྱིན་པའི་སྒོ་ནས་བསྟན་པའི་རྩ་བ་འདུལ་བསྟན་རིན་པོ་ཆེ་ཡང་ཆེས་ཆེར་སྤེལ་བར་མཛད། ལྕགས་བྱ་ལོར་ཟི་ཉན་ཀོང་དུ་ཡང་མེས་ཐཱ་ཧོས་བཞེངས་པའི་གསེར་གྱི་བཀའ་འགྱུར་རིན་པོ་ཆེ་སྣ་ཚོགས་
ཀྱིར་ཕྲས་སྤྲས་པའི་བལྟ་བས་ཆོག་མི་ཤེས་པ་ཞིག་བཞུགས་པའི་དུས་འདོན་སྐབས་རྒྱལ་པོ་ཆེན་པོ་ཕྱག་འཚལ་གནང་བར་ཕེབས་པར་བཀའ་འགྱུར་འདི་འདྲ་དུ་ཡོད་དང། བཀའ་བསྟན་གྱི་པར་ཡོད་མེད་སོགས་ནང་བློན་རྣམས་ལ་བཀའ་འདྲི་གནང་བར་

[045A]༄༅། །ཨ་ས་ཁན་ཨམ་པ། པའི་ལི་ཚེ་མགོན་སྐྱབས་ནས། བཀའ་འགྱུར་འདི་འདྲ་བ་གཞན་ཡང་ཡོད། བཀའ་འགྱུར་བསྟན་འགྱུར་གྱི་པར་ཡང་བོད་ཀྱི་ཡི་གེར་ཡབ་མེས་གོང་མ་རྣམས་ཀྱི་སྐུ་རིང་ལ་བསྒྲུབས་པ་
བཞུགས། ད་ཆ་བདག་པོ་ཆེན་པོ་ཉིད་ནས་བསྟན་འགྱུར་སོག་སྐད་དུ་བསྒྱུར་བའི་པར་གྱིས་ཆོས་སྦྱིན་གནང་ན་རྒྱལ་བའི་བསྟན་པ་ལ་ཕན་པ་དང། སེམས་ཅན་གྱི་བདེ་སྐྱིད་འཕེལ་བའི་བཀའ་དྲིན་ཆེ་བ་ཡོང་འདུག་ཚུལ་སྙན་ཞུ་ཕུལ་བར་
བདག་པོ་ཆེན་པོ་ཉིད། ཞྭ་སེར་གྱི་བསྟན་པ་དང་འགྲོ་བའི་བདེ་སྐྱིད་འཕེལ་ཐབས་ལ་ཐུགས་གཞོལ་བའི་སྟབས་ཀྱིས་དགྱེས་ཚེར་ཆེན་པོས། ལྕང་སྐྱ་རིན་པོ་ཆེ་དང། དམ་པ་འདི་གཉིས་ལ་བསྟན་འགྱུར་ཚང་མ་སོག་སྐད་དུ་བསྒྱུར་དགོས་པའི་
བཀའ་ཕེབས་པ་ལྟར་བོད་ནས་རིག་གནས་ཤེས་པ་འགའ་ཞིག་དང། སོག་པོ་ཚེ་ཆེན་ཞེ་དགུ། ཁལ་ཁ་ཚོ་བདུན། ཆ་དཀར་ཧོ་ཤོས་སོགས་ནས་བླ་མ། སྐུ་སྐྱེ། དཀའ་རམས། གུ་ཤྲི་སོགས་བོད་སོག་གི་ཡིག་རིགས་དང། ཆོས་ཚུལ་ལ་བློ་
མིག་ཐོབ་བ་མཐའ་ངག་བསྡུས་པའི་གཙོ་བོ་སྐྱེས་མཆོག་དམ་པ་ཟུང་ནས་གནང་སྟེ། ཆུ་ཁྱི་ལོ་ནས་བཟུང་བསྟན་འགྱུར་སོག་སྐད་ལ་གསར་དུ་བསྒྱུར་བ་དང། བསྒྱུར་ཟིན་འཆོས་པ་དང། ཞུས་ཆེན་མཛད་པ་སོགས་ཀུན་ཏུ་དོན་ཡོད་པའི་ལེགས་
མཛད་ཀྱི་བྱ་བ་ལས་ཀྱི་འཁོར་ལོ་ལ་གཞོལ་བར་མཛད། མཁས་གྲུབ་ཆེན་པོ་ལྕང་སྐྱ་རིན་པོ་ཆེས་ཞུ་ཆེན་འདི་སྐོར་ལ་ཕན་པའི་དག་ཡིག། གངས་ཅན་འདིར་འཕགས་པའི་ཡུལ་ནས་ཆོས་ཐོག་མར་བསྒྱུར་བའི་སྐབས་ཆོས་རྒྱལ་ལོ་པཎ་རྣམས་

[045B] བྱེ་བྲག་རྟོགས་བྱེད་སོགས་ཀྱི་ཚུལ་དང་མཚུངས་པའི་ལེགས་བཤད་བཀའ་རྩོམས་གནང་བ་ཞིག་ཀྱང་ཁོ་བོས་མཐོང་བ་དང། སྙན་པའི་གྲགས་པ་ཐོས་འཛིན་གྱི་བུ་གར་སོན་པས་སྔར་བསིལ་ལྡན་གྱི་
ལྗོངས་འདི་དགེ་སྡིག་གི་བླང་དོར་ལ་རྨོངས་པ་མུན་པའི་རུམ་ལྟ་བུ་ལ། རྒྱལ་བློན་ལོ་པཎ་རྣམས་ཀྱི་བཀའ་དྲིན་ལས་དམ་པའི་ཆོས་ཀྱི་སྣང་བས་ཉི་མ་ཤར་བ་བཞིན་དུ་གྱུར་པ་དང་མཚུངས་པར་རྒྱ་ཧོར་གྱི་ཡུལ་གྲུ་ཆེན་པོར་ཡང། གོང་མ་རིམ་བྱོར་
སོགས་ཀྱི་བཀའ་དྲིན་ལས་ཆོས་ཚུལ་ལ་བློ་གྲོས་ཀྱི་འཇུག་པ་ཡངས་པ་ཤིན་ཏུ་མང་བའི་ཐོག། སླར་ཡང་གངས་ཅན་འདི་དང་འདྲ་བའི་དམ་ཆོས་ཀྱི་སྒྲོན་མེ་ཆེས་ཆེར་གསལ་བར་འགྱུར་བ་གདོན་མི་ཟ་སྙམ་བདག་པོ་ཆེན་པོའི་ལེགས་མཛད་དང་
བཀའི་རྗེས་སུ་འབྲངས་ནས་བསྟན་པའི་བྱ་བ་མཛད་མི་འདི་དག་ལ་མོས་པ་དང་སྤྲོ་བ་ལྷག་པར་འཕེལ་བར་གྱུར་ཏོ། །དེ་དག་གི་སྐབས་སུ་ཡང་ལྕང་སྐྱ་རིན་པོ་ཆེར། ཚེ་རྟ་མགོན་གསུམ་གྱི་རྗེས་གནང་དང། མཁར་སྔོན་ཐམ་ཀ་བླ་མ་ནའི་ཆི་ཐོ་ཡོན་
ཁོ་ཐོག་ཐུར་སྤྱན་རས་གཟིགས་ཀྱི་རྗེས་གནང་སོགས་འདོད་ཆོས་འགའ་དང། ཁལ་ཁ་ནས་བསྟན་པའི་གསལ་བྱེད་མཉྫུ་ཤྲི་ནོ་མོན་ཧན་ལ་འགྲེལ་པ་བཞི་སྦྲགས་སོགས་མཆོག་དམན་དུ་མར་ཆོས་ཀྱི་སྒོ་འཕར་ཡངས་པོར་ཕྱེ། ཆུ་ཕག་ལོར་
གནམ་བསྐོས་མིའི་བདག་པོ་ཆེན་པོ་རི་དྭགས་ལ་ཕེབས་པའི་ཞབས་ཕྱིར་མཚོ་བདུན་དུ་བཞུགས་ཐོག་ནས་ཕོ་བྲང་ནང་དུ་འབྱོན་མི་དགོས་པར་ཕྱི་རོལ་བསིལ་ས་ཞིག་ནས་ཕེབས་ཆོག་པའི་བཀའ་གནང་བ་ལྟར་བཞད་ཧོར་ནས་བདག་པོ་ཆེན་པོ་དང་

[046A]༄༅། །མཇལ། རྒྱལ་པོ། ཡུམ་དང་བཙུན་མོའི་འཁོར། རྒྱལ་ཕྲན་མང་པོ་བློན་འབངས་དཔུང་དུ་བཅས་པ་འབུམ་ཕྲག་གསུམ་ལྷག་ཙམ་པས་རི་ཀླུངས་ཐམས་ཅད་སྨུག་ཤིག་ཤིག་གང་བས་རིམ་བཞིན་ཧར་
ཆེན་ཧོར་ཆེན་གྱི་རི་དྭགས་ཀྱིས་བརྒྱུད་ཟླ་བ་ཕྱེད་གཉིས་ཙམ་གྱི་སར་གོང་མའི་ཡབ་མེས་ཀྱི་གཞིས་མུན་ཏེན་ཞེས་བྱ་བའི་ཕོ་བྲང་དུ་ཕེབས། ས་ཕག་དང་བཅོས་མའི་རྡོ་ལས་བསྒྲུབས་པའི་མཁར་ཤིན་ཏུ་ཁོ་ལག་ཡངས་པར་རྒྱལ་པོའི་ཕོ་བྲང་དང་
མཛོད་ཁང་དང་ཚོང་ཁང་སོགས་རྒྱ་ཆེ་བ་རྣམ་པར་རྒྱལ་བའི་ཁང་བཟང་གི་དཔེར་འོས་པ་དེར་སྒོ་བཞིར་མཆོད་རྟེན་ཆེན་པོ་བཞི་དང། དགོན་སྡེ་དང། ལྷ་ཁང་མང་པོ། མཁར་གྱི་གཡས་ངོས་ཀྱི་ཕྱི་ལོགས་སུ་ལྷ་ཁང་སེར་པོའི་གྲ་ཚང་དང། སྐྱེད་ཚལ་
གྱི་གྲ་ཚང་གཉིས་ཀྱང་ཡོད་པ། ལྷ་ཁང་སེར་པོའི་ནང་རྟེན་དུ་གསེར་སྲང་སྟོང་ལས་བསྒྲུབས་པའི་མགོན་པོའི་སྣང་བརྙན་ཧོར་རྒྱལ་པོས་འགྲོ་མགོན་འཕགས་པ་རིན་པོ་ཆེར་ཕུལ་བ་ཡེ་ཤེས་པ་དངོས་དང་རྣམ་དབྱེར་མ་མཆིས་པའི་བྱིན་རླབས་ཀྱི་གཟི་
འོད་འབར་བ་དེ་དང། འཇམ་དཔལ་དབྱངས་གོང་མ་བདེ་སྐྱིད་རྒྱལ་པོས་གསེར་སྲང་སྟོང་ལས་གསར་བཞེངས་གནང་བའི་མགོན་པོ་བདེ་གི་སྣང་བརྙན། མཁར་གྱི་ནང་དུ་རྒྱལ་པོའི་གཟིམ་ཆུང་སོགས་ཕལ་ཆེ་བར་ཡང་སྐུ་གསུང་ཐུགས་ཀྱི་རྟེན་
བསམ་གྱིས་མི་ཁྱབ་པ་དང། ཁང་པའི་ལོགས་སུ་ལཉྩ་དང་ཝར་ཏུ་ལའི་གཟུངས་སྔགས་ཟབ་མོ་བྲིས་པ་སོགས་བདག་པོ་ཆེན་པོའི་སྤྱན་ལམ་དུ་བབས་པར་དེ་དག་གི་རྒྱུ་མཚན་གང་ཡིན་བཀའ་འདྲི་གནང་བར་དམ་པ་འདིས་དགོངས་ཚོད་ཀྱི་ལན་

[046B] སླར་ཡང་དྭངས་པའི་ཤེལ་ངོས་ཟླ་ཟེར་ཕོག་པས་ལྷག་པར་གསལ་བར་གྱུར་པ་བཞིན་ཡབ་མེས་གོང་མ་རྣམས་ཆོས་རྒྱལ་ཤ་སྟག་ཏུ་བྱོན་པའི་ཕྱག་རྗེས་ལ་
མཉེས་པ་དང། ཐུབ་པའི་བསྟན་པ་རིན་པོ་ཆེ་ལ་དད་གུས་ལྷག་པར་དུ་འཕེལ་བའི་ཚུལ་བསྟན། བླ་མ་འདི་ལའང་རྒྱལ་པོ་དང་སྐུ་རུས་གཅིག་བའི་ཝང་ཐམས་ཅད་ཀྱི་གྲལ་མགོར་བཞུགས་སུ་བཅུག་པའི་བཀུར་བཟོས་དང་བཅས་དགྱེས་སྟོན་བསམ་
གྱིས་མི་ཁྱབ་པ་གནང། དེ་ནས་ཧོར་ཟླ་བཅུ་པའི་ནང་བ་ཚྭ་ཅན་གྱི་རྒྱ་མཚོའི་འགྲམ་སོགས་ནས་རིམ་བཞིན་བརྒྱུད་དེ་ཕོ་བྲང་དུ་ཕེབས་ཐོག་གོང་ནས་རྒྱ་དང་ཧོར་གྱི་རྒྱལ་རབས་སྔ་མོ་ནས་ཀྱི་དུས་ནས་བཟུང་སྟེ། ད་ལྟའི་བར་རིམ་བྱུང་ཕོ་བྲང་ནང་གི་སྐུ་
གསུང་ཐུགས་ཀྱི་རྟེན་མཐའ་དག་ལ་སྐུ་རྒྱུ་དང་ལྷ་སུ་ཡིན་ཁུངས་དག་མི་དག་སོགས་དབྱེ་གསལ་གྱིས་ཤིག་པར་ལྕང་སྐྱ་རྡོ་རྗེ་འཆང་དང་དམ་པ་འདི་གཉིས་ལ་བཀའ་ཕེབས་པར་བརྟེན། དམ་པ་གཉིས་ནས་གཙོ་མཛད་ཕོ་བྲང་ནང་གི་བླ་མ་དྲག་རིགས་
དང༑ སོག་པོའི་ཡ་མོན་གྱི་ཡི་གེ་པའི་དཔོན་ཆེ་ཆུང་འགས་རོགས་རམ་བྱས་ནས་ཟླ་བ་གཉིས་ཙམ་གྱི་བར་ཞིབ་པར་བརྟགས་ཏེ་སོ་སོར་ཁ་བྱང་བོད་སོག་གི་ཡི་གེ་ཤན་སྦྱར་ནས་ཕུལ་བ་དགོངས་པར་འབྱོར་བའི་བདག་རྐྱེན་ཀྱང་ཆེ་བར་གནང་
ལོ་དེའི་དགུན་ཐོག་གོང་ནས་ནང་བློན་གོང་ཡེ་དང། བན་ཨ་ལི་ཧན་ཨམ་པ། ནཱ་ཨ་ལི་ཧན་ཨམ་པ་སོགས་དམ་པ་གཉིས་ཀྱི་སར་མངགས་ཏེ། རྒྱལ་ཁབ་པེ་ཅིང་འདི་གནས་ཤིན་ཏུ་ཆེ་བར་འདུག་ནའང། ཡབ་མེས་གོང་མ་རྣམས་ཀྱི་

[047A]༄༅། །དུས་བསྟན་པའི་སྲོལ་དར་རྒྱས་ཆེ་མོད་ཀྱང། ཕྱི་ནང་རིག་པའི་གནས་ཚད་མར་འཆད་ཉན་གྱི་སྲོལ་ཆེ་བ་མ་དར་འདུག། ད་ཆ་ཐུབ་བསྟན་སྤྱི་དང་ཁྱད་པར་ཞྭ་སེར་ཅོད་པན་འཆང་བའི་བསྟན་པ་རྒྱས་པ་དང། ཡབ་
མེས་གོང་མ་རྣམས་ཀྱི་ཐུགས་དགོངས་རྫོགས་པ། འགྲོ་བའི་བདེ་སྐྱིད་འཕེལ་བའི་ཆེད་དུ་དམིགས་ཡབ་རྒྱལ་པོ་ཝང་གནང་དུས་བཞུགས་པའི་གཟིམ་ཁང་འདིར་ལྷ་ཁང། འདུ་ཁང། གྲ་ཤག་སོགས་དགོན་གནས་རྒྱ་ཆེ་བ་གསར་དུ་བསྐྲུན་པར་
རིག་གནས་ལྔ་ལ་འཆད་ཉན་བྱེད་པའི་གྲྭ་ཚང་གསར་འཛུགས་གནང་རྒྱུ་ཡིན་པའི་བཀའ་ངོ་མཚར་རྨད་དུ་བྱུང་བ་ཕེབས་པར། དམ་པ་གཉིས་ནས་མགྲིན་གཅིག་པར་རྗེ་བཙུན་འཇམ་དཔལ་དབྱངས་རྗེ་བླ་མའི་བསྟན་པ་དང་འགྲོ་བ་མཐའ་དག་གི་བདེ་
སྐྱིད་སྤེལ་བའི་སླད་དུ་བསམས་བཞིན་དུ་གསེར་གྱི་ཁྲི་ཆེན་པོར་སྟོབས་ཀྱི་འཁོར་ལོས་སྒྱུར་བའི་ཚུལ་བཟུང་བ་ནི་དགོས་པ་འདི་འདྲ་བ་ཁོ་ནའི་ཕྱིར་ཡིན་པ་ལ་སེམས་དགའ་བ་དང་དད་པ་དཔག་མེད་སྐྱེས་སྔར་བོད་དུ་ཆོས་མ་དར་བའི་སྐབས་རྒྱ་གར་
གྱི་ཡུལ་སོགས་ནས་པཎ་གྲུབ་མང་པོ་སྤྱན་དྲངས་ཏེ། བསྟན་པའི་སྲོལ་བཙུགས་བ་རྣམས་དར་རྒྱས་ཤིན་ཏུ་ཆེ་བས་ད་ལྟའི་བར་གནས་པ་ཡིན། བདག་པོ་ཆེན་པོ་ནས་ཀྱང་བོད་ནས་མཁས་པ་བོས་ཏེ་མདོ་སྔགས་རིག་གནས་ལ་འཆད་སྤེལ་གྱི་
སྲོལ་འཛུགས་པ་གནང་ན་བདག་པོ་ཆེན་པོའི་ཐུགས་བསྐྱེད་གཞན་དང་མི་འདྲ་བའི་མཐུ་ལས་འཕེལ་རྒྱས་འབྱུང་བ་གཞིར་བཅས་ཞེས་ཞུས་པ་དགོངས་པར་འབྱོར། འདི་ཁར་གྲ་ཚང་ཁག་གི་འཆད་ཉན་བྱེད་མིའི་བླ་མ། དགེ་སྐོས། བྱང་འདྲེན་

[047B] ཤིང་བྱི་ལོར་ཟི་ཕི་ཡོན་ཞེས་པའི་གྲ་ཚང་ལ་དངུལ་སྲང་སུམ་སྟོང་གིས་ཞིང་ས་ཉོས་ནས་ཇི་སྲིད་བར་ལོ་སྟར་བཞིན་མ་ཎི་དུང་འཕྱུར་གཉིས་རེ་འཛུགས་རྒྱུའི་ཐེབས་སྦྱར་བའི་རྒྱུ་མཚན་ཡ་མོན་གྱི་
ཏང་ཙེ་དང། དགོན་པའི་རྡོ་རིང་གི་ངོས་སུ་ཡི་གེར་བཀོད། དེ་ནས་མ་འགྱངས་པར་མཛོད་ནས་གཏན་པ་མེད་པའི་མཆོད་སྦྱིན་གྱི་སྒོ་འཕར་ཡངས་པོར་ཕྱེ་ནས་དགོན་ཆེན་པོ་གསར་བསྐྲུན་གྱི་ལས་གྲ་ཚུགས་པ་མི་རིང་བར་གྲུབ་སྟེ་ཕྱི་ལྕགས་རི་སྲ་
ཞིང་བརྟན་པོའི་ཁོར་ཡུག་ཤིན་ཏུ་ཡངས་པའི་དབུས་ཚོགས་ཆེན་གྱི་འདུ་ཁང་ཆེན་མོ། དེའི་གཡས་ཕྱོགས་སུ་ལྷ་ཁང། གཡོན་ཕྱོགས་སུ་མགོན་ཁང། བསྙེན་རྫོགས་ཀྱི་སྡོམ་པ་འབོགས་ཆོག་གི་ཁང་པ། གདུགས་དཀར་ལྷ་ཁང། སྨན་བླ་ལྷ་ཁང་
རྒྱ་གར་པཎ་གྲུབ་ཀྱི་སྣང་བརྙན་བཞུགས་པའི་ལྷ་ཁང། རྗེ་ཡབ་སྲས་ཀྱི་སྣང་བརྙན་བཞུགས་པའི་ལྷ་ཁང། ཆོས་འཁོར་རབ་རྒྱས་གླིང་ལྷ་ཁང་སོགས་སྐུ་གསུང་ཐུགས་རྟེན་བཞུགས་པའི་ལྷ་ཁང་མང་པོ་དང་མཚན་ཉིད། རྒྱུད་པ། སྒྲ་སྙན་དང་གས་
སྨན་གྱི་གྲྭ་ཚང་ཁག་བཞིའི་གྲ་ཁང་དང། གྲྭ་པ་རེར་ཁང་པ་ཆེ་ཆུང་དང་ཚང་མང་བཅས་ཀྱི་ཤག་སྐོར་སོགས་གྲངས་མང་ཞིང་རྒྱ་ཆེ་བ་རྒྱུ་དང་བཟོ་བཀོད་ཕུལ་དུ་བྱུང་བ་རྒྱལ་བྱེད་ཚལ་གྱི་ཀུན་དགའ་ར་བ་མཧཱ་ཙི་མའི་ཡུལ་གྲུ་ཆེན་པོར་འཕོས་པ་འདྲ་བ་
ལེགས་པར་གྲུབ། དམ་པ་འདི་ཉིད་ཀྱིས་རྡོ་རྗེ་སློབ་དཔོན་མཛད་ནས་ཕོ་བྲང་ནང་གི་རིག་སྔགས་འཆང་བ་དུ་མ་ཚོགས་པས་དགོན་གསར་བསྐྲུན་ལ་རབ་ཏུ་གནས་པ་དགུང་ཞག་གསུམ་གྱི་བར་གནང་སྟེ་ཡེ་ཤེས་ཀྱི་བྱིན་ཆེན་པོ་ཕབ། གོང་ནས་ཀྱང་

[048A]༄༅། །རབ་ཡོན་གྱི་དངོས་པོའི་གནང་སྦྱིན་ཤིན་ཏུ་རྒྱ་ཆེ་བ་སྩལ། བོད་ནས་བྱོན་པའི་བླ་མ། དགེ་བཤེས་རྣམས་རྒྱལ་ཁབ་ཆེན་པོར་འབྱོར་ནས་གོང་གི་མཇལ་ཁའི་སྐབས་སྐུ་མདུན་དུ་མཚན་ཉིད་ཀྱི་བླ་མ་ངག་
དབང་ཆོས་འཕེལ་དང། རྒྱུད་པ་བླ་མ་དཀོན་མཆོག་བསྟན་དར་གཉིས་ལ་བགྲོ་གླེང་ལན་ཁ་ཡར་བྱེད་འཇུག་པ་གནང་བ་སོགས་ཆོས་ཀྱི་རྒྱལ་པོའི་རྣམ་པར་ཐར་པ་རྨད་དུ་བྱུང་བས་བོད་ཀྱི་བླ་མ་རྣམས་ལ་བརྩེ་བས་ལྷག་པར་བསྐྱངས་ཤིང་སོ་སོའི་
བབས་དང་བསྟུན་པའི་ལུང་ལས་བདག་རྐྱེན་ལྕི་བ་སྩལ། ཆོས་ཀྱི་འབེལ་གཏམ་བྱས་པ་དེ་དག་གི་དོན་ཇི་ལྟར་ཡིན་གྱི་བཀའ་འདྲི་དམ་པ་གཉིས་ལ་ཡང་ཡང་སྩལ་བར་ལན་ཕུལ་བ་རྣམས་དགོངས་པར་ཤིན་ཏུ་འབྱོར་ཏེ་བྱ་དགས་དབུགས་
དབྱུང༑ ཤིང་མོ་གླང་གི་ལོ་ཧོར་ཟླ་གཉིས་པའི་ཚེས་བརྒྱད་ནས་དགོན་གསར་པར་ཆོ་འཕྲུལ་ཆེན་མོའི་དུས་སྟོན་ཚུགས་པའི་ཚོགས་དབུར་གོང་མའི་བཀའ་ལྟར་ཕེབས། ནག་པ་ཟླ་བའི་ཚེས་གསུམ་ལ་མཚན་ཉིད་ཀྱི་གྲྭ་ཚང་ལ་གྲྭ་པ་སུམ་བརྒྱ། རྒྱུད་
པ་གྲྭ་ཚང་ལ་བརྒྱ། སྨན་དང་སྒྲ་སྙན་གྱི་གྲྭ་ཚང་སོ་སོར་ལྔ་བཅུ་རེ་བཅས་བཞག་པ་ལ་ཚོགས་པ་ཚོག་ལུགས། ཆོས་འཆད་ཉན་བྱེད་ལུགས། རྒྱུན་གྱི་སྒྲིགས་རྣམ་གཞག་སོགས་ཐུབ་པའི་བསྟན་པའི་སྲོལ་ཡང་དག་པ་དང་མཐུན་པར་དགོས་
པའི་བཀའ་ཕེབས་ནས། བདག་པོ་ཆེན་པོ་ཡང་དགྱེས་སྤྲོ་ཆེན་པོས་ཡང་ཡང་ཆིབས་ཁ་བསྒྱུར་ཏེ་གཟིགས་རྟོག་གནང། དམ་པ་འདི་ཟླ་བ་དེ་ཁའི་ཉི་ཤུ་སྐོར་ལ་མཚོ་བདུན་དགོན་པར་ཕེབས་ཏེ་དྲུག་པའི་ཚེས་བཅུའི་བར་བཅད་རྒྱའི་ངོས་

[048B] །སྐུ་མཚམས་གྲོལ་ནས་ཕྱོགས་དེའི་སྦྱིན་བདག་གྲ་རིགས་རྣམས་ལ་འདོད་ཆོས་བར་མ་ཆད་པ་ལྟ་བུ་གནང། གོང་མ་རི་དྭགས་ཀྱིས་ནས་མཚོ་བདུན་དགོན་པར་ཕེབས་རྒྱུའི་བཀའ་ཕེབས། ལྕང་སྐྱ་རིན་པོ་ཆེ་ཡང་
དེར་ཕེབས། རྒྱལ་པོར་དགྱེས་སྟོན་དང་བསུ་བའི་སེར་སྦྲེངས་བྱེད་ལུགས་སོགས་དམ་པ་གཉིས་ནས་བཀའ་བཀོད་ལེགས་པར་མཛད། བརྒྱད་པའི་ཉེར་གཉིས་ཉིན་གོང་མ་ཆེན་པོ་དགོན་གནས་དེར་ཕེབས་ཐོག་ཆོས་ཀྱི་འབེལ་གཏམ་བྱེད་
དགོས་པ་སོགས་ཀྱི་བཀའ་ཕེབས་ཤིང། ལྷག་པར་དམ་པ་གཉིས་ནས་བགྲོ་གླེང་དང། ཡང་རྗེ་འདི་པ་དང། རྗེ་བཙུན་དམ་པའི་སྤྲུལ་པའི་སྐུ་གཉིས་བགྲོ་གླེང་གནང་དུ་བཅུག། དམ་པ་གཉིས་ནས་རང་འབྱོར་དང་བསྟུན་པའི་སྟོན་མོའི་
བསྙེན་བཀུར་དང། སྐུ་གསུང་ཐུགས་རྟེན། སྤོས། ཕྲུག། རྟ་སོགས་ཀྱི་འབུལ་བ་ཕུལ་བར་སྐུ་གསུང་ཐུགས་རྟེན་རྣམས་བཞེས། གཞན་མ་རྣམས་ཕྱིར་སྩལ། སྟོན་མོ་སྤྱན་ལམ་དུ་བསྟར་བ་རྣམས་འདི་རྣམས་བླ་མ་གཉིས་ཀྱིས་ང་ལ་
དྲངས་པའི་སྟོན་མོ་ཡིན་ཞེས་དགྱེས་དགྱེས་ལྟར་ཝང་མི་དྲག་གཞན་ལ་གསོལ་རས་སུ་སྩལ། རིན་པོ་ཆེའི་རིགས་ཀྱི་འཕྲེང་བ་བཞི་དང་བཟང་གོས། རྟ་བརྒྱ་ལ་སོགས་པའི་དངོས་པོའི་གནང་སྐྱེས་གྱ་ནོམ་པ་དང། དགོན་པའི་བླ་མ་གྲ་རིགས་ཚང་
མར་ཡང་གནང་སྦྱིན་རྒྱ་ཆེར་སྩལ། དེ་ནས་གོང་མ་ཕྱིར་ཕེབས་པའི་ཞམ་འབྲིང་དུ་བྱོན་ཕོ་བྲང་ནང་དུ་ཕེབས་ནས་ཀྱང་ཆོས་ཀྱི་འཕྲིན་ལས་རྒྱ་ཆེན་པོས་བདག་པོ་ཆེན་པོའི་དགོངས་བཞེད་བསྒྲུབས། མེ་སྟག་ལོར་ཙན་དན་ཇོ་བོ་དང། ལྷ་ཁང་སེར་

[049A]༄༅། །པོའི་སྨོན་ལམ་གྱི་ཁྲིབ་ཡང་བཀའ་ལྟར་བསྒྲུབས། ཧོར་ཟླ་གཉིས་པའི་ནང་དུ་དགོན་སྡེ་གསར་པར་སྨོན་ལམ་གྱི་ཚོགས་དབུ་ཡང་སྔར་ལྟར་གནང། དེ་གའི་ཚེས་གཅིག་ལ་བདག་པོ་ཆེན་པོ་ཡང་ཚོགས་དབུར་ཕེབས་
ཐོག་དམ་པ་གཉིས་ལ་ཆོས་ཀྱི་བགྲོ་གླེང་དང། དགོན་པ་གསར་པའི་གྲྭ་སྐོར་བ་གཉིས་ཀྱིས་དམ་བཅའ་བཞག་པར་དགེ་བཤེས་མང་པོས་བགྲོ་གླེང་བཏང་སྟེ་ལྷ་ལྡན་སྨོན་ལམ་ཆེན་མོ་བཞིན་མིང་བཏགས་ཀྱི་སྲོལ་འཛུགས་པ་གནང། གོང་མའི་སྐུ་
མདུན་དེ་ཁར་བླ་མ་དགེ་འདུན་འདུས་པའི་ཚོགས་དང་བཅས་པ་ལ་ལྕང་སྐྱ་རྡོ་རྗེ་འཆང་གིས་བཀའ་ཆོས་གནང་ཞིང། བླ་མ་གཉིས་ལ་བཞུགས་སྟན། སྙེ་འབོལ་སོགས་ཉེར་སྤྱད་ཀྱིས་གཙོས་དངོས་པོ་མནངས་ཆེ་བ་དང། དེ་འོག་གི་བླ་མ་
གྲ་རིགས་རྣམས་ལའང་བབས་དང་བསྟུན་པའི་གསོལ་རས་རྒྱ་ཆེར་སྩལ། དེ་སྐབས་འདི་ནས་སྐུའི་མཚམས་ཞུས་སུ་མངགས་པའི་མཁན་པོ་དང་ནང་སོ་གཉིས་ཀྱང་བརྩེ་བ་ཆེན་པོས་བསྐྱངས་ཏེ་འབོད་པ་གནང་བར་འཕར་མའི་གསོལ་རས་སོགས་
མངོན་པར་ལྕི་བའི་བདག་རྐྱེན་ཐོབ་ཅིང། ངེད་ལའང་ཞྭ་སེར་བསྟན་པར་དགོངས་པའི་བཀའ་དང་གནང་སྐྱེས་བཟང་པོ་སྩལ་བ་སོགས་ཆོས་ཀྱི་རྒྱལ་པོ་ཆེན་པོ་དང། ཞབས་འདེགས་ཀྱི་སྐྱེས་མཆོག་དམ་པ་གཉིས་ལ་སོགས་པ་སྙིགས་མའི་
དུས་འདིར་མཐའ་དབུས་ཀྱི་འགྲོ་བ་མཐའ་དག་གི་རྒུད་པ་གཞིལ་བ་དང། ཐུབ་བསྟན་ཡོངས་སུ་རྫོགས་པའི་གནད་ཚང་ལ་མ་ནོར་བ་ཞྭ་སེར་ཅོད་པན་འཛིན་པའི་རིང་ལུགས་འདི་ཉིད་སྤེལ་བ་ལ་རྣམ་པར་དགེ་བའི་སྨོན་ལམ་གྱི་མཐུས་གཙོ་

[049B] ཚུལ་ལུགས་ཇི་ལྟ་བ་བཞིན་དུ་འབྱེད་པའི་དཔྱོད་ལྡན་མཐའ་
དག་དད་པ་དང་སྤྲོ་བ་དང་རྗེས་སུ་ཡི་རང་བའི་གནས་སུ་གྱུར་པའོ། །དམ་པ་འདི་ཉིད་འཁོར་བའི་ཕུན་ཚོགས་མཐའ་དག་མེ་འབར་བའི་ཀློང་ལྟར་གཟིགས་པའི་ངེས་འབྱུང་གི་མཐུས་སྲིད་ཀྱི་འདུ་ལོང་སོགས་ལ་རི་དྭགས་ཀྱི་མདུན་དུ་ཤ་ཁྲག་གི་ལོངས་
སྤྱོད་བཞིན། སྲེད་ཞེན་གྱི་འཆིང་བ་དང་བྲལ་ནའང། པདྨའི་དྲི་གཞོན་ལ་རྐང་དྲུག་གི་ཚོགས་རྣམས་མ་བོས་པར་ངང་གིས་འདུ་བ་བཞིན་མཆོག་དམན་གྱི་སྐྱེ་བོ་དུ་མས་བསྙེན་བཀུར་གྱི་ཞིང་མཆོག་ཏུ་བཟུང་ནས་རང་འབྱོར་དང་བསྟུན་པའི་བདོག་
པའི་དངོས་པོ་ཕུལ་བ་མཐའ་དག་བར་མ་དོར་ཆུད་མ་ཟོས་པར་རྣམ་དཀར་ཁོ་ནར་གཏོང་བར་མཛད་པའི་ཚུལ་མདོ་ཙམ་ནི། སྐུ་རྒྱུ་ལྗོན་དམར་ལ་རིན་པོ་ཆེ་དང་པོའི་ཁུ་བས་བྱུགས་པའི་རྒྱལ་བ་རྡོ་རྗེ་འཆང་གི་སྣང་བརྙན་ཁྲུ་ཚད་ལྔ་པ་དང། སྐུ་རྒྱུ་གོང་
འདྲའི་ཉེ་བའི་སྲས་ཆེན་བརྒྱད་ཀྱི་སྣང་བརྙན་ཁྲུ་ཚད་གཉིས་པ། སྐུ་རྒྱུ་གོང་འདྲའི་འཇམ་མགོན་བླ་མ་ཙོང་ཁ་པ་ཆེན་པོའི་སྣང་བརྙན་ཁྲུ་ཚད་གསུམ་པ། ཡང་བྱམས་འཇམ་དབྱངས་ཀྱི་སྐུ་ཁྲུ་ཚད་གཉིས་པ་དང། བྱམས་པའི་སྐུ་བརྙན་གོང་འདྲ་
བཅས་བདེ་ཆེན་དགོན་པར་སྦྱོར་འཇགས་གནང་བ་དང། གསེར་ཟངས་ལས་བསྒྲུབས་པ་ཤ་སྟག་གི་སངས་རྒྱས་སུམ་ཅུ་སོ་ལྔ། སྒྲོལ་མ་ཉི་ཤུ་རྩ་གཅིག། སྤྱན་རས་གཟིགས། གནས་བརྟན་བཅུ་དྲུག། སྨན་བླ་བདེ་གཤེགས་བརྒྱད་

[050A]༄༅། །བདེ་གསང་འཇིགས་གསུམ། མགོན་པོ། ཆོས་རྒྱལ། ལྷ་མོ། ཞལ། རྣམ་སྲས། རིགས་གསུམ་མགོན་པོ། དུས་གསུམ་སངས་རྒྱས། གདུགས་དཀར། རྒྱལ་བ་རིགས་ལྔ། རྗེ་ཡབ་སྲས་གསུམ་
རྒྱལ་བ་ཡབ་སྲས། རྡོ་རྗེ་ཕག་མོ། འཇིགས་བྱེད་དཔའ་གཅིག། ཡང། མགོན་ཆོས་ལྷ་མོ། བཅུ་གཅིག་ཞལ། རྡོ་རྗེ་སེམས་དཔའ། རྒྱལ་བ་ཚེ་མཐའ་ཡས་པའི་སྣང་བརྙན་སོགས་བརྒྱ་དང་ལྔ་བཅུ་ལྷག་བརྒལ་བ། ཙན་དན་ལས་
བསྒྲུབས་པའི་བདེ་གཤེགས་མཆོད་རྟེན་བརྒྱད་དཔངས་ཁྲུ་གསུམ་པ་ཅན། ཡང་ཙན་དན་ལས་བསྒྲུབས་པའི་བདེ་གཤེགས་མཆོད་རྟེན་བརྒྱད་གྲེ་ཚར་བདུན། དངུལ་ལས་བསྒྲུབས་པའི་མཆོད་རྟེན་ཆེ་ཆུང་བཅུ་ལྷག་ཙམ་དང། གསེར་ལས་
བསྒྲུབས་པའི་མཆོད་རྟེན་ཆེ་བ་གཅིག། གསེར་ཟངས་ལས་བསྒྲུབས་པའི་མཆོད་རྟེན་བརྒྱད་གྲ་ཚར་གསུམ། འཇམ་དབྱངས་ཆོས་སྐོར་ནས་གསུངས་པའི་ལྷ་ཚོགས་རྣམས་ཀྱི་ཞལ་ཐང། རྗེ་ཙོང་ཁ་པ་དང་པཎ་ཆེན་ཐམས་ཅད་མཁྱེན་པའི་
རྣམ་ཐར་རས་བྲིས། སྨན་བླ་བདེ་གཤེགས་བརྒྱད། གྲུབ་ཐོབ་བརྒྱད་ཅུ། བསྟན་པའི་གཏད་རབས་བདུན། གནས་བརྟན་བཅུ་དྲུག། ལམ་རིམ་བླ་མ་བརྒྱུད་པ་རྣམས་ཀྱི་སྐུ་ཐང། བདེ་གསང་འཇིགས་གསུམ་དང་ཆོས་སྐྱོང་འགའི་སྐུ་ཐང་
སྒྲོལ་དཀར་དང་ཚེ་དཔག་གི་སྟོང་ཐང། མགོན་པོ་ཚེ་མཐའ་ཡས་པའི་རས་བྲིས་བཞེངས་པ་སོགས་འབྲེལ་ཐོགས་ཀྱི་སྐྱེ་བོ་ཀུན་ལ་ཕན་པར་འགྱུར་བའི་རྣམ་དཀར་གྱི་བྱ་བ་ལ་རྒྱུན་དུ་བརྩོན་བཞིན་པ་དང། རྒྱན་དྲུག་མཆོག་གཉིས་ལ་

[050B] དཔྱོད་ལྡན་མཁས་པའི་ཚོགས་རྣམས་རྒྱང་རིང་དུ་གནས་
ནའང་ཡིད་རང་དབང་མེད་པར་འགུགས་པ། མཛད་པའི་གཙོ་བོ་གསུང་གི་འཕྲིན་ལས། ལེགས་བཤད་ཀྱི་རིགས་ཆེ་ཆུང་གསར་སྤེལ་གནང་བར། ལྕང་སྐྱ་རྡོ་རྗེ་འཆང་གི་བཀས་བསྐུལ་ཏེ་མ་གཅིག་གི་གཅོད་གཞུང་རྒྱས་པ། གཞན་ཡང་
དད་ལྡན་གྱི་སྐྱེ་བོ་དུ་མས་བསྐུལ་ངོར་གནང་བ་ལ། སྨྱུང་གནས་ཀྱི་བླ་བརྒྱུད་རྣམ་ཐར་དང། དེའི་ཆོ་ག་པོ་བསྟོད་ཊཱིཀྐ་དང་བཅས་པ། ཕར་ཕྱིན་སྐབས་བརྒྱད་ཚད་མའི་མཐའ་དཔྱོད། འདུལ་བའི་ལས་ཆོག་གི་ཊཱིཀྐ་ཐུབ་བསྟན་གསལ་བའི་
སྒྲོན་མེ། བཟང་སྤྱོད་ཀྱི་ཊཱིཀྐ་ཐར་འདོད་འཇུག་ངོགས། བྱམས་སྨོན་གྱི་ཊཱིཀྐ་ཐར་ལམ་གསལ་སྒྲོན། བརྒྱ་རྩའི་རྣམ་བཤད་ཚོགས་གཉིས་རིན་ཆེན་འདྲེན་པའི་ཤིང་རྟ། དཔལ་གསང་བ་འདུས་པའི་སྒྲུབ་ཐབས་དང་དེའི་སྨོན་ལམ་གྱི་
ཊཱིཀྐ་གཤིན་པོའི་སྦྱང་ཆོག་གི་ལྷན་ཐབས། ཐུགས་རྗེ་ཆེན་པོ་རྒྱལ་བ་རྒྱ་མཚོའི་སྒྲུབ་ཐབས་ཐར་པར་བགྲོད་པའི་ཐེམ་སྐས། ཕག་མོའི་སྒྲུབ་ཐབས་བདེ་ཆེན་རབ་རྒྱས། ཀྱཻ་རྡོར་གྱི་ཆོ་ག་གསང་ཆེན་མྱུར་ལམ། གཞན་ཡང་སྒྲོལ་མ་དཀར་
ལྗང་སོགས་རྒྱུད་སྡེ་བཞི་དང་འབྲེལ་བའི་ཡི་དམ་གྱི་ལྷའི་སྒྲུབ་ཐབས། མྱུར་མཛད་ཡེ་ཤེས་ཀྱི་མགོན་པོ་སོགས་མཐུ་ལྡན་ཆོས་སྐྱོང་སྲུང་མའི་མངོན་རྟོགས་གཏོར་ཆོག། ལྷ་རི་རི་ཁྲོད་པ་རྣམས་ཀྱི་བཅའ་ཡིག་སྒྲིགས་ལམ་གསལ་བའི་སྒྲོན་མེ་

[051A]༄༅། །སོགས་བཅའ་ཡིག་སྐོར། དཎྜིའི་གཞུང་ལུགས་ལས་བྱུང་བའི་དབྱངས་གཅིག་ལ་བསྐོར་བའི་བྱ་དཀའ་བ་སོགས་སྙན་དངགས་ཀྱི་སྐོར། ཡུལ་ལྷ་གཞི་བདག་མཆོད་པའི་བསངས་ཡིག་སྐོར། བླ་མ་ཡི་དམ་ལ་གསོལ་བ་
འདེབས་པའི་རིམ་པ་སོགས་ཤིང་བྱི་ཕན་ལ་པོད་ཚད་བཞི་ཙམ་ལོངས་པ་དད་སྟོབས་དང་ལྡན་པའི་སྦྱིན་བདག་ཨེ་བུ་བློ་བཟང་དོན་གྲུབ་ཀྱིས་པར་དུ་རྐོ་བའི་མགོ་བརྩམས་ནས་ཆོས་སྦྱིན་མི་ཟད་པར་སྤེལ་བ་སོགས་རྒྱལ་བ་ཀུན་གྱི་མཁྱེན་པའི་རང་གཟུགས་
འཇམ་དབྱངས་གཞོན་ནུའི་བྱིན་རླབས་ཀྱི་ཉིན་བྱེད་སྣང་བས་སྐྱེད་དུ་བསྲིངས་པའི་སྒྱུ་འཕྲུལ་ངོ་མཚར་བྱེ་བའི་འདབ་མ་ཅི་ཡང་གྲོལ་བའི་ཆུ་སྐྱེས་གསར་པ་སྐུ་གསུང་ཐུགས་ཀྱི་འཕྲིན་ལས་སྦྲང་རྩི་མྔྡར་པོ་བསྟན་པ་དང་འགྲོ་བའི་གསོས་སྨན་་ལྷའི་
བདུད་རྩིའི་གྲུ་ཆར་བཞིན་ཆད་མེད་དུ་ཕབ་པའི་རྣམ་པར་ཐར་པ་དཔྱོད་ལྡན་མགུ་བར་བྱེད་པའི་གཏམ་ཉུང་ཟད་བརྗོད་པ་སྟེ། ད་དུང་ཡང་འཇམ་མགོན་རྒྱལ་བ་གཉིས་པའི་བསྟན་པ་རིན་པོ་ཆེ་མཛེས་པའི་རྒྱན་དང། སྐལ་ལྡན་ཕྱི་འགྲོ་བ་མཐའ་ཡས་
པ་ལ་བླང་དོར་ཚུལ་བཞིན་སྟོན་པའི་སྣང་བྱེད་ཀྱི་སྒྲོན་མེར་བསྐལ་པའི་མཐའ་དང་མཉམ་པར་ཞབས་ཟུང་མི་གཞིག་པ་རྡོ་རྗེའི་ཆོས་བདུན་དང་ལྡན་པར་བརྟན་པའི་ངོས་སུ་སྐུ་གསུང་ཐུགས་ཀྱི་མཛད་པ་ངོ་མཚར་བ་ལས་བརྩམས་པའི་འབེལ་གཏམ་
དབྱར་སྐྱེས་རྔ་གསང་དལ་གྱིས་རྒོད་པའི་སྒྲ་དབྱངས་སྙན་པོ་བཞིན་རྒྱུན་མི་ཆད་པར་འབྱུང་བའོ། །འཇམ་མགོན་གཞོན་ནུའི་མཁྱེན་བཟང་གུར་ཀུམ་མདངས། །བསླབ་གསུམ་བླ་གོས་གསར་པའི་མཚམས་སྤྲིན་དང། །འགྲོགས་པས་སྲིད་ཞིའི་

[051B] །བཅོམ་པའི་བྱེད་པོ་གཉིས་པ་གསར་དུ་འཁྲུངས། །མདོ་སྔགས་བསྟན་པ་མཆོག་གི་རིན་ཆེན་གདུགས། །ཁམས་གསུམ་ཡོངས་ལ་གྲིབ་ཏུ་བསིལ་སྦྱིན་པ། །འདེགས་པའི་མཁས་གྲུབ་ཁྱུ་མཆོག་འདི་ལྟ་བུ། །འཛམ་གླིང་ས་
ཆེན་མཛེས་པའི་རྒྱན་གཅིག་ཉིད། །མི་བསྲུན་སྤྱོད་པའི་བ་ཚས་ཆེར་རྙོགས་པའི། །དུག་ཅན་སྙིགས་མའི་རྒྱ་མཚོ་འདི་ནང་དུ། །ཕུན་ཚོགས་སྣང་བ་དམ་པའི་གཟི་བྱིན་ཅན། །ཨེ་མ་དགོས་འདོད་སྩོལ་བའི་ནོར་ཡང་སྣང། །དམ་པ་ལ་འོས་གསང་བ་གསུམ་
འབྱུང་བའི། །རྣམ་ཐར་རིན་ཆེན་བརྡར་བའི་ཁོག་པ་ལས། །རྒྱུད་མང་འགྱུར་ཁུགས་སྟོང་དུ་བསྐུལ་བའི་སྒྲ། །འདི་ཡིས་དཔྱོད་ལྡན་ཡིད་དབང་བརྟན་པ་འཕྲོག་བསྔགས་འོས་བསྔགས་པའི་སྙན་དངགས་མེ་ཏོག་འཕྲེང། །ཚིག་རྒྱན་ཚིག་གི་སྲད་བུ་ལ་
བརྒྱུས་པ། །དོན་བཟང་དོན་དང་ལྡན་པའི་མཛེས་བྱེད་འདི། །དད་ལྡན་དད་པའི་གསོས་སུ་མགུལ་པར་ཐོགས། །སླར་ཡང་བསྐལ་པའི་སྲིད་དང་མཉམ་སོང་བའི། །འཕྲིན་ལས་དར་དཀར་ཡུག་ཏུ་ཉེར་བརྐྱངས་ཏེ། །ཕན་བདེའི་དགའ་སྟོན་འགུགས་པའི་
བྱེད་པོ་རུ། །བཤེས་གཉེན་མཆོག་གང་མི་གཡོ་བརྟན་གྱུར་ཅིག་གནམ་བསྐོས་ལྷ་སྐྱོང་རྒྱལ་པོའི་མཛད་བཟང་ནི། །ཆོས་ལྡན་བཀའ་ཁྲིམས་མཁའ་ལྟར་ཡངས་ཤིང་བརྟན། །སྐྱེས་མཆོག་ཉི་ཟླ་ནོར་བུའི་དཀྱིལ་འཁོར་ཅན། །ནམ་ཡང་ཉམས་མེད་འོད་སྣང་
འབར་གྱུར་ཅིག་རྟག་ཏུ་དལ་འབྱོར་ཡོངས་ཚང་གཞོན་ནུའི་ལུས། །ཐེག་མཆོག་དམ་པའི་གཙུག་རྒྱན་དང་འགྲོགས་ནས། །བླ་མེད་ས་དང་ལམ་གྱི་དགའ་ཚལ་དུ། །དོན་གཉིས་གར་དུ་རྩེ་བ་ལྷུར་ལེན་ཤོག་ཅེས་འཇམ་མགོན་རྒྱལ་བ་གཉིས་པའི་བསྟན་པ་ལ་

[052A]༄༅། །ལན་ཅིག་མ་ཡིན་པར་སྐུ་འཕྲེང་དུ་མར་མཁས་པའི་བྱ་བ་གསུམ་གྱིས་ཕན་པ་ཁོ་ན་ལྷུར་མཛད་པའི་གསལ་བྱེད་ཆེན་པོ་ལུང་རྟོགས་ཀྱི་ཡོན་ཏན་རྒྱ་མཚོའི་བདག་ཉིད་ཁྲི་ཆེན་སྤྲུལ་པའི་སྐུ་བློ་བཟང་བསྟན་པའི་ཉི་མ་
དཔལ་བཟང་པོའི་རྣམ་པར་ཐར་པ་དཔྱོད་ལྡན་ཡིད་དབང་འགུགས་པའི་ཕོ་ཉ་ཞེས་བྱ་བ་འདི་ནི། མེ་ཕོ་སྟག་གི་ལོ་གསེར་གྱི་རྒྱལ་ཁབ་ཆེན་པོར་མངགས་པའི་མཁན་ནང་གི་གདོང་དུ་དམ་པ་གང་གི་དབོན་པོ་དགེ་སློང་བློ་བཟང་བསྟན་འཕེལ་དང་
དར་ཧན་དབོན་པོ་ཐུན་མོང་ནས། འཁྲུངས་རབས་དང་འབྲེལ་བའི་རྣམ་ཐར་ཞིག་རྩོམས་དགོས་ཞེས་གོང་གསལ་རྣམ་ཐར་རགས་བསྡུས་ཟིན་ཐོ་དང་བཅས་བསྐུལ་ཞིང། དད་སྟོབས་ལྡན་པའི་ཧོར་ཆེན་འཆི་མེད་ཝང་གིས་ཀྱང་བསྐུལ་མའི་
མཐུན་འགྱུར་བྱུང་བའི་ངོར། མཉམ་མེད་ཤཱཀྱ་སེང་གེའི་རྗེས་སུ་ཞུགས་པའི་དགེ་སློང་ཆོས་སྨྲ་བ་བློ་བཟང་བསྐལ་བཟང་རྒྱ་མཚོས་འཕགས་པ་གྲུ་འཛིན་གྱི་བདག་པོས་བྱིན་གྱིས་བརླབས་པའི་གནས་ཆེན་པོ་ཏ་ལར་སྦྱར་བའི་ཡི་གེ་པ་ནི་
གཟིམས་དཔོན་བྱམས་གླིང་མཁན་པོ་བློ་བཟང་ཚེ་རིང་གིས་བགྱིས་པའོ།། བཀྲ་ཤིས།།
﻿
[001A]༄༅།  །དཔལ་ལྡན་སྟོད་རྒྱུད་གྲྭ་ཚང་གི་ཕྱག་བཞེས་ལྟར་གསང་འདུས་དང། བདེ་མཆོག་གི་ཆོ་ག་དང་འབྲེལ་བར་རབ་གནས་དགེ་ལེགས་ཆར་འབེབས་བྱ་ཚུལ་བཞུགས་སོ། །།

[001B] །བླ་མེད་སྐུ་གསུམ་གསང་བ་ཀུན་འདུས་བདེ་ཆེན་སྒྱུ་མ་རྡོ་རྗེ་དང། །རོ་མཉམ་སྤྲོས་མཚན་ཉེར་ཞིའི་དབྱིངས་སུ་ཤེས་བྱའི་འཁོར་ལོ་ཀུན་སྡོམ་པས། །ཁྲོ་ཆགས་འཇིགས་
རུང་རྣམ་པ་མཐའ་ཡས་གྲུབ་གཉིས་འདོད་རྒུའི་དཔལ་ཡོན་དུ། །སྟོན་མཛད་བློ་བཟང་རྡོ་རྗེ་འཆང་གིས་དགེ་མཚན་འབུམ་ཕྲག་ཆར་དུ་སྙིལ། །ཐེག་ཀུན་ཡང་རྩེ་དཔལ་ལྡན་འདུས་པ་དང། །བདེ་
མཆོག་འཁོར་ལོ་ལ་བརྟེན་ལྷག་གནས་ཚུལ། །དཔལ་ལྡན་སྟོད་རྒྱུད་རིགྶྔགྶ་འཆང་བའི་སྡེའི། །ཕྱག་བཞེས་ཇི་བཞིན་གསལ་བར་འདིར་དགོད་བྱ།  །འདིར་རབ་ཏུ་གནས་པའི་ཆོ་ག་དགེ་ལེགས་རྒྱ་མཚོའི་ཆར་
འབེབ་བདེ་གསང་གི་ཆོག་དང་འབྲེལ་བར་བྱ་ཚུལ་ལས། ཐོག་མར་གསང་འདུས་དང་འབྲེལ་བའི་རིམ་པ་ནི། བཅའ་གཞི་ཕྱག་ལེན་ལྟར་བཤམ། སྟ་གོན་གྱི་ཉིན་བརྒྱུད་འདེབས་ནས་བཟུང་བདག་མདུན་བུམ་གསུམ་བདག་འཇུག་གི་གཏང་རག་མཎྜལ་རྫོགས་པའི་བར་བཏང་ནས་ཁྲུས་བུམ་

[002A] །དང་འདག་རྫས་སྒྲུབ་པ་ནི།  ཨོཾ་ཨཱབིགྷྣཱནྟ་ཀྲིཏ་ཧཱུཾ་ གིས་བསངས་སྦྱངས།  ཨོཾ་ཤཱུ་ནྱ་ཏཱ་ཛྙཱ་ན་བཛྲ་ ནས་རྟེན་འབྲེལ་སྙིང་པོ་ཉེར་གཅིག་བཟླས་མཚམས་བར་གཞུང་ལྟར་བཏང། རྒྱས་པའི་ཆུ་བཞི་སྒྲུབ་ཚུལ་ནི།།
ཨོཾ་ཨཱབཛྲདྷྲྀ་ཀ་ཧཱུཾ་ཧཱུཾ་ཨོཾ།  ཞེས་ལན་བདུན་བརྗོད་དེ་སྤོས་ཀྱིས་བདུག་དེ་ནས་མེ་ཏོག་སྒྲུབ་པ་ནི།  ཨོཾ་ཨཱབིགྷྣཱ་ནྟྐྲིཏ་ཧཱུཾ།  གིས་བསངས་ཏེ།  ཡི་གེ་རྣམས་གྱེན་དུ་ ཞེས་པ་ནས་རྟེན་འབྲེལ་སྙིང་པོ་བརྒྱ་རྩ་བརྒྱད་བཟླས་པའི་བར་གཞུང་ལྟར་དང་
གུལ་ཡུངས་སྒྲུབ་པ་ནི། མཆོད་པ་གསང་འདུས་ལྟར་བྱིན་གྱིས་བརླབ།  རང་གི་ཐུགས་ཀའི་ཧཱུཾ་ལས་ ཞེས་པ་ནས།  ཡུངས་ཀར་ལ་ཐིམ་པར་གྱུར།  མཚམས་འདིར་ཡབ་ཡུམ་གྱི་སྙིང་པོ་འདོན་མི་དགོས་ཤིང།  ནམྶམནྟ་ ཞེས་པ་ནས།  ཛི་
ཝི་ཏནྟ་ཀཱ་ར་ཡེ་སཱཧཱ།  ཞེས་བགེགས་མཐར་བྱེད་ཀྱི་རྩ་སྔགས་ཚར་ཉེར་གཅིག་དང།  བིགྷནྟ་ཀྲི་ཏ་ བརྒྱ་རྩ་དང་ཡིག་བརྒྱ་བཅས་བརྗོད། སྡོམ་ཚིག་ནི། གསོལ་བཏབ་སེམས་བསྐྱེད་རྟེན་བསྐྱེད་ཅིག་དཀྱིལ་འཁོར་གཞུག་ཅིང་ལྟ་ངོ་བསྟན། གསོལ་གདབ་བ་ནི།  གང་འདི་བཅོམ་

[002B] ཞེས་པ་ནས་  མུ་ནིའི་ སྔགས་ཀྱི་མཇུག་  །ཨོཾ་ཨཱབཛྲ་དཧྲྀ་ཀ་ཧཱུཾ་ཧཱུཾ། ཨོཾ་བཛྲ་སཏ་ཧཱུཾ།  ཞེས་བརྗོད། དེ་ནས་ངོ་མཆར་ཆེན་པོ་སོགས་སེམས་བསྐྱེད་མཇུག་ཏུ་རེན་བསྐྱེད་པ་ནི།  ཨོཾ་ཨཱབིགྷྣཱ་ཀྲིཏ་ཧཱུཾ་ གིས་བསངས།  ཤཱུ་ནྱ་ཏཱ་ ་སྦྱངས།  རྟེན་
རྣམས་སྟོང་པ་ཉིད་དུ་གྱུར། སྟོང་པའི་ངང་ལས་པདྨ་དང་ཉི་མའི་སྟེང་དུ་ཧཱུཾ་ལས་རྡོ་རྗེ་ཧཱུམ་གྱིས་མཚན་པ་དེ་ཡོངས་སུ་གྱུར་པ་ལས་ཞེ་སྡང་རྡོ་རྗེ་སྐུ་མདོག་མཐིང་ནི་ག་ཁྲོ་བ་དང་འདོད་ཆགས་ཆེན་པོ་འདྲེས་པའི་
ཉམས་ཅན་མཆེ་བ་ཅུང་ཟད་གཙིགས་པ་རྩ་ཞལ་ནག་པོ་ ཞེས་པ་ནས།  འོད་ཀྱི་དཀྱིལ་འཁོར་གྱིས་བསྐོར་བའི་དབུས་ན་ཡབ་སེམས་དཔའི་སྐྱིལ་མོ་ཀྲུང་གིས་བཞུགས་པར་གྱུར།  ཅེས་པའི་བར་བརྗོད།  ཨོཾ་ཨཱབཛྲ་དཧྲྀ་ཀ་
ཧཱུཾ།  གང་མང་བརྗོད་ཅིང་རབ་ཏུ་གནས་བྱའི་ལྷ་རྣམས་ལ་མེ་ལོང་བསྟན་ནས་ཁྲུས་དཀྱིལ་གྱི་སྟེང་དུ་འཇོག་པ་དང།  ཇི་ལྟར་བལྟམས་པ་ ཞེས་སོགས་སྔགས་དང་བཅས་པས་ཁྲུས་གསོལ། མཎྜལ་སྐབས་  རབ་ཏུ་གནས་བྱའི་ལྷ་རྣམས་དཔལ་གསང་བ་འདུས་
པའི་དཀྱིལ་འཁོར་དུ་སྟ་གོན་ ཞེས་སོགས་བསྒྱུར། དེ་ནས་གསོལ་བ་གདབ་པ་ནི།  འདི་ན་འཁོར་བའི་རྒྱ་མཚོ་ལས།  །ནས།  ཐུགས་རྗེའི་རྒྱ་མཚོ་བདག་སྐྱོབས་ཤིག་ །ལན་གསུམ།  ཨོཾ་ཨཱབིགྷྣཱ་ཀྲིཏ་ཧཱུཾ།  གིས་ཆས་འཇུག་བུམ་ནུས་
བསངས།  ཨོཾ་ཙཀྵུ་བནྡྷ་ཝཱ་ར་མ་ན་ཡ་ཧཱུཾ། ཨོཾ་པྲ་བི་ཤ་བྷ་ག་ཝཱ་ན་མཧཱ་སུ་ཁ་མོཀྵ་པུ་རཾ་སརྦ་སིངྒྷ་སུ་ཁ་པྲ་དཾ་པ་ར་མ་སུ་ཁ་ཨུ་དྷ་མ་སིངྒྷྱ་ཛཧཱུཾ་བཾ་ཧོཔྲ་སིངྒྷྱ་སྭ།  ཞེས་རྟེན་ལ་གདོང་གཡོགས་དང།  ཨོཾ་སརྦ་ཏ་ཐཱ་ག་ཏ་ཨ་ནུད་

[003A]༄༅། །ཏ་ར་ སོགས་ཀྱིས་སྨད་གཡོགས།  ཨོཾ་བཛྲ་རཀྵ་ཧཾ་ གིས་སྟོད་གཡོགས་དང།  ཨོཾ་བཛྲ་ཨུཥྞཱི་ཥ་ཧཱུཾ་ཕཊ་ ཀྱིས་གཙུག་ཏོར།  ཨཱཁཾ་བའི་ར་ཧཱུཾ།  གིས་རྟེན་ལ་མེ་ཏོག་གི་ཕྲེང་བ་བུལ།  རབ་ཏུ་གནས་བྱའི་ལྷ་རྣམས་རྣམ་སྣང་དཀར་
པོ་དཀར་ནག་དམར་བའི་ཞལ་གསུམ་ ཞེས་པ་ནས།  གཡོན་དྲིལ་བུ་རིན་ཆེན་རལ་གྲི་འཛིན་པར་གྱུར།  ཅེས་པའི་བར་བཏང། གནས་གསུམ་ལ་ཡི་གེ་གསུམ་འགོད་པ་དང་རིགས་དང་མོས་པ་དྲི་བ་སོགས་མི་དགོས།  དཀོན་མཆོག་གསུམ་ལ་ནས་
སངས་རྒྱས་བྱང་ཆུབ་ཡིད་ཀྱི་གཟུང།  །ལན་གསུམ་གྱིས་སེམས་བསྐྱེད་དང།  སངས་རྒྱ་བྱང་ཆུབ་སེམས་དཔའ་ཀུན།  །ཞས་པ་ནས།  སེམས་ཅན་མྱ་ངན་འདས་ལ་འགོད།  །བར་ལན་གསུམ་གྱིས་ལྷ་རྣམས་ལ་བྱང་སྡོམ་དང་སྔགས་སྡོམ་
འབུལ༑ ཐམས་ཅད་རྣལ་འབྱོར་གྱི་སེམས་བསྐྱེད་དང། དམ་བཞག་མི་དགོས།  ཨོཾ་ཨཱཡ་མཱནྟ་ཀྲིཏ་ཧཱུཾ། ཨཱཁཾ་བའི་ར་ཧཱུཾ།  གིས་རབ་ཏུ་གནས་བྱའི་ལྷ་རྣམས་དཀྱིལ་འཁོར་དུ་གཞུག་  །མ་ཧཱ་ར་ཏ་ ལན་གསུམ་གྱིས་བསྐོར་བ་དང། སླར་ཡང་ཤར་སྒོ་ནས་གཡས་སྐོར་གྱི་རིམ་པ་བཞིན།  རབ་
ཏུ་གནས་བྱའི་ལྷ་རྣམས་མི་བསྐྱོད་པར་གྱུར། ཨོཾ་སརྦ་ཏ་ཐཱ་ག་ཏ་པཱུ་ཛ་ཨུ་པ་སྠཱ་ནཱ་ཡ་ཨཱཏྨ་ནཾ་ནི་རྱཱ་ཏ་ཡཱ་མི་སརྦ་ཏ་ཐཱ་ག་ཏ་བཛྲསཏ་ཨ་དཧི་ཏིཥྛ་སྭ་མཾ། དེ་བཞིན་གཤེགས་པ་ཐམས་ཅད་ལ་མཆོད་པ་དང་བསྙེན་
བཀུར་བའི་ཕྱིར་རབ་ཏུ་གནས་བྱའི་ལྷ་རྣམས་འབུལ་བས། དེ་བཞིན་གཤེགས་པ་ཐམས་ཅད་ཀྱི་ངོ་བོ་རྡོ་རྗེ་སེམས་དཔས་རབ་ཏུ་གནས་བྱའི་ལྷ་རྣམས་ལ་བྱིན་གྱིས་བརླབ་ཏུ་གསོལ། ཞེས་ཤར་སྒོ་ནས་

[003B] དེ་བཞིན་གཤེགས་པ་ཐམས་ཅད་ལ་མཆོད་པ་དང་བསྙེན་བཀུར་བའི་ནུས་བ་ཅན་དུ་བྱིན་གྱིས་བརླབས་པར་གྱུར་ ཞེས་པ་ནས།  མཆོད་པ་དང་འཕྲིན་ལས་ཕུན་ཚོགས་ཀྱི་ནུས་པ་ཅན་དུ་བྱིན་གྱིས་བརླབས་པར་
གྱུར།  ཅེས་པའི་བར་རང་ཉིད་ཅེས་པ་རྣམས་ལ་རབ་ཏུ་གནས་བྱའི་ལྷ་རྣམས་ཞེས་ཁང་སྒྱུར་དགོས། སེམས་མ་རྡོ་རྗེ་མའི་ཕྱག་རྒྱ་དང་སྔགས་བརྗོད་པ་དང། དམ་བཞག་སྐོར། ཡེ་ཤེས་དབབ་པ་རྣམས་མི་དགོས།  ཨོཾ་ཏིཥྛ་བཛྲ། ཡང་དག་པ་ཡི་དཀྱིལ་འཁོར་འདིར་།རབ་ཏུ་གནས་བྱ་བཅུག་པ་
འདིའི༑  །ཞེས་པ་ནས།  དེ་འདྲ་དཀྱིལ་འཁོར་དུ་གུར་ཅིག་ །ལན་གསུམ།  རབ་ཏུ་གནས་བྱའི་ལྷ་རྣམས་རྣམ་སྣང་དཀར་པོ་མི་བསྐྱོད་པའི་དབུ་རྒྱན་ཅན། དཀར་ནག་དམར་པའི་ཞལ་གསུམ་ཕྱག་དྲུག་གི་གཡས་རྡོ་རྗེ་འཁོར་ལོ་པདྨ་གཡོན་
དྲིལ་བུ་རིན་ཆེན་རལ་གྲི་འཛིན་པ། དེའི་སྙིང་གར་ཧཱུཾ་ལས་མི་བསྐྱོད་པ།  ཞེས་པ་ནས།  རྐང་མཐིལ་གཉིས་སུ་ཧཱུཾ་ལས་གནོད་མཛེས་རྒྱལ་པོ། མི་བསྐྱོད་པ་ནས་གནོད་མཛེས་ཀྱི་བར་གྱི་ལྷ་རྣམས་རབ་ཏུ་གནས་བྱའི་ལྷ་རྣམས་ཀྱི་ཕུང་པོ་
དང་ཁམས་དང་དབང་པོ་དང་ཡུལ་དང་ཡན་ལག་རྣམས་དང་དབྱེར་མི་ཕྱེད་པར་གྱུར། རབ་ཏུ་གནས་བྱའི་ལྷ་རྣམས་དཀྱིལ་འཁོར་གྱི་ནང་དུ་ཞུགས། གཙོ་བོ་འཁོར་བཅས་ཀྱི་མདུན་དུ་གནས་པར་གྱུར་ཏིཥྛ་བཛྲ་དྲྀ་ཌྷོ་མེ་བྷ་ཝ་ཧྲི་ད་
ཡཾ་མེ་ཨ་དཧི་ཏིཥྛ་སརྦ་སིངྔྷ་མམེ་པྲ་ཡཙྪ་ཧཱུཾ། ཧ་ཧ་ཧ་ཧ་ཧོཿ་ཨོཾ་ཨཱཁཾ་བའི་ར་ཧཱུཾ། པྲ་ཏཱི་ཙྪ་ཀུ་སུ་མ་ཨཉྩ་ལིཾ་ནཱ་ཐ་ཧོཿ་ ཞེས་མེ་ཏོག་དོར།  ཨོཾ་པྲ་ཏི་གྲིཧྞ་སྟྭཾ་ཨི་མཾ་སཏ་མཧཱ་བ་ལཱ།  ཞེས་མེ་ཏོག་རབ་ཏུ་གནས་བྱའི་ལྷ་རྣམས་ཀྱི་དབུ་ལ་འབུལ། དེ་ནས།  རབ་ཏུ་གནས་

[004A]༄༅། །བྱའི་ལྷ་རྣམས་ཀྱི་སྙིང་གར་ཟླ་བ་ལ་ཧཱུཾ། དཔྲལ་བར་རཾ། མིག་གཉིས་ལ་ཨོཾ་འོད་ཟེར་འབར་བ་རེ་རེ། ཨོཾ་རྡོ་རྗེ་སེམས་དཔའ་དེང་ཁྱོད་ཀྱི།  །ཞེས་པ་ནས།  རྡོ་རྗེའི་མིག་ནི་བླ་ན་མེད།  །ཅེས་པས་མིག་དར་ཕྱེལ།  ད་
ནི་དད་པའི་ཤུགས་ཀྱིས་སུ།  །ཞེས་པ་ནས།  གསང་སྔགས་རྣམས་ལ་སྒྲུབ་པ་གྱིས། །ཧེ་བཛྲ་པཱ་ཤྱ། དེ་ཡང། ཡང་དག་བའི་ཡེ་ཤེས་ཀྱི་སྣང་བ་འབར་བའི་མེ་རི།  ཞེས་པ་ནས།  ཆོས་དཀར་བ་འཛུགས་པའི་མངའ་ཡབ་དང་
ལྡན་པའི་ནང་དུ། དེ་ཡི་དབུས་ཀྱི་འཁོར་ལོ་གང།  །ཞེས་པ་ནས།།ཐར་པ་ཆེན་པོའི་གྲོང་ཁྱེར་མཆོག་དེའི་དབུས་སུ་ཞེ་སྡང་རྡོ་རྗེ་ཡབ་ཡུམ། ཤར་དུ་རྣམ་པར་སྣང་མཛད།  ཅེས་པ་ནས།  འོག་ཏུ་གནོད་མཛེས་རྒྱལ་པོ། ཕུང་པོ་ལྔ་
ཡི་རང་བཞིན་དུ།  །ཞེས་པ་ནས།  གཤིན་རྗེའི་དགྲ་སོགས་བསྟན་པར་བྱ།  །ཞེས་པའི་བར་འདུས་པའི་བདག་འཇུག་ལྟར་བྱའོ། །དེ་ནས།  ཨོཾ་ཨཱབིགྷྣཱ་ཀྲི་ཏ་ ཀྱིས་བསངས་ཏེ་ཆུ་བཞི་བྱིན་གྱིས་བརླབས་ནས་ཚིགས་བཅད་སྔགས་དང་བཅས་པས་འབུལ། དེ་ནས་ཁྲོ་བོའི་མཆོད་པ་
འདུས་པ་ལྟར་བྱིན་གྱིས་བརླབས་ནས།  རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་ཁྲོ་བོའི་ཚོགས་ཐམས་ཅད་མདུན་གྱི་ནམ་མཁར་སྤྱན་དྲངས།  ཞེས་པ་ནས།  རྡོ་རྗེ་མེ་རབ་ཏུ་འབར་བས་མགོ་བོ་ཚལ་པ་བརྒྱར་འགས་པར་འགྱུར་རོ། །
སུམྦྷ་ནི་ དང་བགེགས་མཐར་བྱེད་ཀྱི་རྩ་སྔགས་དང་སྙིང་པོ་དྲག་ཏུ་བརྗོད་དེ་བགེགས་གཏོར་ཕྱིར་བཏང་བའི་བར་གཞུང་བཞིན་བྱ། སྦྱར་ཆས་རྣམས་ལ།  བིགྷྣཱ་ནྟ་ཀྲིཏ་དང། ཧཱུཾ་ ལན་བདུན་བརྗོད་དེ་བྱིན་གྱིས་བརླབས་ཏེ། ཡུངས་ཀར་དང་ཆུ་དང། ཁམ་ཕོར་དཀར་པོ་དང། དུར་བའི་མྱུ་གུ་དང་བཅས་པའི་བ་ལྕིའི་ཆང་བུ་

[004B] ཟན་ཆངས་དང། སེང་རས་རྣམས།  ཨོཾ་སརྦ་པཱ་པཾ་ད་ཧ་ན་བཛྲ་ཡ་བཛྲ་སཏ་སྱ་སརྦ་པཱ་པཾ་ད་ཧ་སཱཧཱ་ ལན་གཉིས་རེ། མེ་ལོང་ལ་རྟེན་གྱི་གཟུགས་བརྙན་ཤར་བ་ལ། ཆུ་གཙང་ཁ་རྣ་མིག་སྣ་ཁ། །ལག་ལྟེ་མགོ་ལ་ཉེ་རེག་བྱ། །མཆོད་པ་ནི།  བཛྲ་དཧྲྀ་ཀ་ ལན་བཞི་བརྗོད་དེ། དྲི་མེ་མཆོད་
མེར་བཞི་ཡིས་མཆོད། །དེ་ནས།  བཛྲ་ཨ་མྲྀ་ཏ་དང། ཧཱུཾ་ ལན་བདུན་བརྗོད་དེ་སྤོས་མར་བདུག་དེ་དག་ནི་སྦྱང་བའི་རིམ་པའོ་།ཁྲུས་ཀྱི་སྡོམ་ནི། །ཐམས་ཅད་བཞེངས་ཏེ་སྟེང་ཁེབས་གྱོན་།དབྱངས་དང་རོལ་མོ་སྙན་གསན་ཕུལ། །མེ་ལོང་གཟུགས་བརྙན་ཤར་བ་ལ། །བདུད་རྩི་ལྔ་ཡི་འདག་ཆལ་བྱུག་
མངར་གསུམ་ཞོ་གསར་བུམ་ཆུས་བཀྲུ། །དྲི་ཞིམ་འབྲུ་མར་མར་ཁུས་བྱུག་ཤིང་ཤུན་ལྔ་ཡི་ཕྱེ་མས་ཕྱིས། །བ་བྱུང་ལྔ་ཡི་འདག་ཆལ་བྱུག་འབྲས་བུ་འབྲུ་དང་དྲི་བཟང་གི་བུམ་ཆུས་བཀྲུ་ཞིང་སྤོས་མར་བྱུག་སྐྱུ་རུ་སྲན་དཀར་ཕྱེ་མར་ཕྱིས། །དྲི་བཟང་ལྔ་ཡི་འདག་ཆལ་བྱུག་འབྲས་ཡོས་སྨན་དང་རིན་པོ་ཆེའི། །
བུམ་ཆུས་བཀྲུ་ཞིང་འབྲུ་མར་བྱུག་ཡུང་བའི་ཕྱེ་མ་སྐམ་པོས་ཕྱིས། །ཞེས་པ་ལྟར། དེ་ནས་མཚམས་འདིར་རོལ་མོ་དང་བཅས་པས་འདི་ལྟར།  གང་འདི་བཅོམ་ལྡན་འདས་ ཞེས་པ་ནས།  ཨོཾ་སརྦ་ཏ་ཐཱ་ག་ཏ་ཀཱ་ཡ་བི་ཤོ་དྷ་ནེ་སཱཧཱ།  ཞེས་པའི་བར་གཞུང་བཞིན་བྱ། དེ་དག་ནི་ཕལ་
ཁྲུས་ཀྱི་རིམ་པའོ། །མཆོག་ཁྲུས་བྱ་བ་ནི། བྱིན་བརླབས་སྤྱན་དྲངས་སྔགས་རྒྱས་མཆོད། །གསོལ་གདབ་ཤིས་བརྗོད་ཁྲུས་ཁང་བསྐྱེད། །དྲི་བཟང་ལྔ་ཡི་འདག་ཆལ་བྱུག་ལས་བུམ་ཆུས་བཀྲུས་འབྲུ་མར་བྱུག་དྲི་བཟང་ལྔ་ཡི་ཕྱེ་མས་ཕྱིས། །སྐུ་མཆོག་སྨོན་ལམ་རས་ཀྱིས་ཕྱིས། །སྦྱིན་སོགས་ཚིགས་བཅད་རེ་རེ་ལའང་
དེ་ལྟར་བྱས་པ་མཆོག་ཁྲུས་རྒྱས། །བདེ་གཤེགས་སྐུ་གསུམ་དགེ་བ་བསྡོ། །སླར་ཡང་དྲི་བྱུག་གོས་རྒྱན་འབུལ། །ཞེས་པ་སྟེ་ཐོག་མར་མཆོད་པ་ཆུ་གཉིས་ཉེར་སྤྱོད་འདུས་པ་ལྟར་བྱིན་གྱིས་བརླབས་ནས།  རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། གཤེགས་པ་དང་གཤེགས་མ་

[005A]༄༅། ། ཞེས་པ་ནས།  ཨོཾ་བཛྲ་ཨ་ཝ་རཏྣ་ཝ་པུ་ཥ་ཎེ་ཨཱཧཱུཾ་སཱཧཱ།  ཞེས་པའི་བར་གཞུང་བཞིན་བྱ། དེ་དག་ནི་མཆོག་ཁྲུས་ཀྱི་རིམ་པའོ། །སྡོམ་ཚིག་ནི། ཡེ་ཤེས་སྤྱན་དྲངས་མཆོད་ནས་ནི། །སྙན་གསན་གསུམ་གྱིས་གསོལ་བ་གདབ། །ཆུ་གསུམ་ཉེར་སྤྱོད་
རོལ་མོས་མཆོད། །ཕྱག་འཚལ་བསྟོད་ཅིང་གཤེགས་སུ་གསོལ། །དམ་ཚིག་གནས་ལྔར་དྲི་བཟང་བྱུག་ཉེར་སྤྱོད་རོལ་མོ་བཅས་པ་ཕུལ་།འཁྱིལ་པའི་སྔགས་བཟླས་གནས་གསུམ་རེག་ཕྱོགས་གཏོར་ཕུལ་ཞིང་ན་བཟས་བཀབ། །ཅེས་པ་ལྟར།  རང་གི་ཐུགས་ཀའི་ཧཱུཾ་ལས་འོད་ཟེར་
འཕྲོས༑  ཞེས་པ་ནས།  མདུན་གྱི་ནམ་མཁར་བཞུགས་པར་གྱུར།  ཆུ་གསུམ་ཉེར་སྤྱོད་འདུས་པ་ལྟར་བྱིན་གྱིས་བརླབས་ཏེ།  དྲི་མེད་ཡིད་དུ་འོང་བ་ཡི།  །ཞེས་པ་ནས།  ཤཔྟ་ པར་ཉེར་སྤྱོད་རོལ་མོ་དང་བཅས་པ་ཕུལ། གསོལ་གདབ་ནི།  བདག་ཉིད་
ཀྱི་ལྕེ་ཧཱུཾ་ལས་སྐྱེས་པའི་རྡོ་རྗེར་གྱུར།  ལག་པ་གཡས་པ་སྤོས་དང་གཡོན་དྲིལ་བུ་དཀྲོལ་ཅིང།  ཐུགས་རྗེ་ཡིས་ནི།  ཞེས་པ་ནས།  བྱིན་གྱིས་བརླབ་པར་མཛད་དུ་གསོལ།  །ཅེས་པ་ལན་གསུམ་གསོལ་བ་བཏབ་པས།  ལྷ་རྣམས་ཀྱིས་དགྱེས་
བཞིན་དུ་གནང་བ་སྦྱིན་པར་གྱུར།  དེ་ནས་སྔར་བཞིན་ཆུ་གསུམ་ཉེར་སྤྱོད་རོལ་མོ་དང་བཅས་པ་བྱིན་གྱིས་བརླབ།  ཨོཾ་སརྦ་ཏ་ཐཱ་ག་ཏ་པཱ་དྱཾ། ཨཱཉྩ་མ་ནཾ། ཨརྒྷཾ། པུཥྤེ་ ནས་ཤཔྟའི་ བར་སྔགས་ཙམ་གྱིས་མཆོད།  ཨོཾ་སརྦ་ཏ་ཐཱ་ག་ཏ་པ་ད་བནྡྷ་ནཾ་ཀ་རོ་མི།  ཞེས་ཕྱག་
བྱ།  མི་བསྐྱོད་རྡོ་རྗེ་ སོགས་ནས།  གསང་བའི་དབྱངས་ལ་ཕྱག་འཚལ་ལོ།  །བར་ཚིགས་བཅད་གཅིག་གིས་བསྟོད། དེ་ནས།  ཨོཾ་ཁྱེད་ཀྱིས་སེམས་ཅན་དོན་ཀུན་མཛད།  །ཅེས་པ་ནས།  རང་གནས་སུ་གཤེགས་པར་གྱུར།  དེ་ནས་རྟེན་གྱི་ཐུགས་ཀ་དབུམ་གུལ་ཕྱག་

[005B]ཆུ་གསུམ་ཉེར་སྤྱོད་རོལ་མོ་དང་བཅས་པ་འདུས་པ་ལྟར་བྱིན་གྱིས་བརླབ།  རྟེན་ཅིང་འབྲེལ་པར་ ཞེས་པ་ནས།  ཅི་བདེ་བར་ནི་བཞེས་སུ་གསོལ་ །ཚིགས་བཅད་སྔགས་དང་བཅས་པས་འབུལ།  བིགྷྣཱ་ནྟ་ཀྲིཏ་ དང་  ཨ་མྲྀ་ཏ་ འི་ སྔགས་གཉིས་སོ་སོ་ནས་
ལན་གསུམ་རེ་བཟླས་ནས་རྟེན་རྣམས་ཀྱི་ཐུགས་ཀ་མགྲིན་པ་སྤྱི་བོ་རྣམས་སུ་རེག་ཅི་བརྟེན་དང་བདག་ཉིད་བསྲུང་བའི་སྒོམ་བཟླས་བྱས་ཏེ། ཕྱོགས་སྐྱོང་གི་མཆོད་གཏོར་འདུས་པ་ལྟར་བྱིན་གྱིས་བརླབས་ནས།  རང་གི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕིགས་ཀྱུའི་རྣམ་པ་ཅན་གྱིས་ཕྱོགས་
སྐྱོང་བཅོ་ལྔ་འཁོར་དང་བཅས་པ་བཀུག་སྟེ་རབ་ཏུ་གནས་བྱའི་ལྷ་རྣམས་ཀྱི་སྟེང་འོག་ཕྱོགས་མཚམས་རྣམས་སུ་གནས་པ་ནི། ཤར་དུ་རྡོ་རྗེ་མཚོན་ཆ་སེར་པོ།  ཞེས་པ་ནས།  ཨོཾ་ཨཱཧྲཱི་པྲ་ཝ་རསད་ཀཱ་རཾ་པྲོཀྵ་ནཾ་པྲ་ཏཱི་ཙྪ་ཧཱུཾ་སཱཧཱ། ཨོཾ་
ཨཱདུས་གསུམ་སྐྱེས་པ་ ཞེས་པ་ནས།  ཞི་བ་དང་ནི་སྲུང་བར་མཛད་དུ་གསོལ། །ཧཱུཾ་སཱཧཱ། ཨོཾ་ཨཱཧྲཱིཔྲ་ཝ་ར་སད་ཀཱ་རཾ་ཨཱཉྩ་མ་ཎཾ་པྲ་ཏཱི་ཙྪ་ཧཱུཾ་སཱཧཱ། ཨོཾ་ཨཱཧྲཱི་པྲ་ཝ་ར་སད་ཀཱ་རཾ་ཨརྒྷ་པྲ་ཏཱི་ཙྪ་ཧཱུཾ་སཱཧཱ། ཨོཾ་བཛྲ་ཏཾ་བུ་ལ་ཡེ་སཱཧཱ། ཨོཾ་ད་ཤ་
དི་ཀ་ལོ་ཀ་པཱ་ལ་ས་པ་རི་ཝཱ་ར་པུཥྤེ་པྲ་ཏཱི་ཙྪ་ཧཱུཾ་སཱཧཱ།  དེ་བཞིན་དུ་སྦྱར་ཏེ།  ཤཔྟ་པྲ་ཏཱི་ཙྪ་ཧཱུཾ་སཱཧཱ།  ཞེས་པའི་བར་བརྗོད།  ཨོཾ་ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་ཨོཾ་ཨཱཧཱུཾ། ཨོཾ་བཛྲ་སཏ་ སོགས་ཡིག་བརྒྱ་བརྗོད།  མ་རྙེད་ཡོངས་སུ་མ་ཤེས་དང།  །ཞེས་པ་ནས།།
དེ་ཀུན་ཁྱོད་ཀྱིས་བཟོད་མཛད་རིགས། །ཨོཾ་ཨཱབིགྷྣཱ་ནྟ་ཀྲིཏ་ཧཱུཾ། ཇི་སྲིད་རབ་ཏུ་གནས་པའི་བྱ་བ་རྣམས་མ་རྫོགས་པ་དེ་སྲིད་དུ་རབ་ཏུ་གནས་བྱའི་ལྷ་རྣམས་ཀྱི་སྟེང་འོག་ཕྱོགས་མཚམས་རྣམས་སུ་འཁོད་ནས་བགེགས་རྣམ་པར་

[006A]༄༅། །བཟློག་པའི་འཕྲིན་ལས་མཛོད་ཅིག་ །ཅེས་པ་ནས། གཏང་རག་མཆོད་བསྟོད། སྨོན་ལམ་བཟོད་གསོལ་ཤིས་བརྗོད་རྣམས་འདུས་པའི་བདག་འཇུག་སྤྱི་ལྟར་རོ། །དེ་དག་ནི་སྟ་གོན་གྱི་རིམ་པའོ། །དངོས་གཞིའི་ཉིན་ཁྲུས་བུམ། འདག་རྫས་ཆུ་བཞི་མེ་ཏོག་གུལ་ཡུངས་
བསྒྲུབ་ཚུལ་སྟ་གོན་གྱི་སྐབས་ལྟར་དང། གསོལ་བཏབ་སེམས་བསྐྱེད་གཉིས་བཞག་རྟེན་བསྐྱེད། མེ་ལོང་ཁྲུས་དཀྱིལ་སྟེང་དུ་བཞག་རྗེས། ཆུ་བཞི་བྱིན་གྱིས་བརླབས་ནས་ཚིགས་བཅད་སྔགས་དང་བཅས་བས་འབུལ། ཁྲོ་བོའི་མཆོད་པ་འདུས་པ་ལྟར་བྱིན་གྱིས་བརླབས་ནས།།རང་གི་ཐུགས་ཀའི་ཧཱུཾ་
ལས་འོད་ཟེར་འཕྲོས།  ཞེས་པ་ནས།  རྡོ་རྗེ་མེ་རབ་ཏུ་འབར་བས་མགོ་བོ་ཚལ་པ་བརྒྱར་འགས་པར་འགྱུར་རོ། །སུམྦྷ་ནི་ དང་བགེགས་མཐར་བྱེད་ཀྱི་རྩ་སྔགས་དྲག་ཏུ་བརྗོད་དེ་བགེགས་གཏོར་ཕྱིར་བཏའི་ཟའི་བར་གཞུང་བཞིན་བྱ། སྦྱང་ཆས་རྣམས་ལ།།བིགྷྣནྟ་ཀྲིཏ་ཧཱུཾ་ཧཱུཾ་
 ལན་བདུན་བརྗོད་དེ་བྱིན་གྱིས་བརླབས་ནས། ཡུངས་ཀར་དང་ཆུ་དང། ཁམ་ཕོར་དཀར་པོ་དང། དུར་བའི་མྱུ་གུ་དང་བཅས་པའི་བརྩིའི་ཆང་བུ་དང། ཟན་ཆངས་དང། སེར་རས་རྣམས།  ཨོཾ་སརྦ་པཱ་པཾ་ད་ཧ་ན་བཛྲ་ཡ་བཛྲ་སཏ་སྱ་སརྦ་པཱ་པཾ་ད་ཧ་སཱཧཱ།  ཞེས་ལན་གཉིས་རེ་བརྗོད་དེ་གཡོན་དང་གཡས་སུ་
བསྐོར་ནས་སྣོད་དུ་དོར། ཉེ་རེག་བྱའོ། །དེ་ནས་མཆོད་པ་ནི།།བཛྲ་དཧྲྀ་ཀ་ ལན་བཞི་བརྗོད་དེ་དྲི། མེ་ཏོག་མཆོད་ཡོན། མར་མེ་རྣམས་བུལ།  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ་ཧཱུཾ།  ལན་བདུན་བརྗོད་དེ་སྤོས་མར་གྱིས་བདུག་དེ་ནས་ཕལ་ཁྲུས་མཆོག་ཁྲུས་རྒྱན་འབུལ་བར་མཆོག་ཁྲུས་ཀྱི་མཆོད་པ་བྱིན་
རླབས་འདུས་པ་ལྟར་ཁ་བསྒྱུར་བ་མ་གཏོགས་གཞུང་བཞིན་བྱ། དེ་ནས་གསོལ་གདབ་སེམས་བསྐྱེད་གཉིས་གཞུང་ལྟར་བཏང།  རབ་ཏུ་གནས་བྱའི་ལྷ་རྣམས་ཀྱི་མིག་ཏུ། ཐླིཾ་ཡོངས་སུ་གྱུར་པ་ལས་ས་སྙིང་དཀར་པོ་རྣམ་སྣང་གི་དབུ་རྒྱན་ཅན་དཀར་ནག་

[006B]པདྨ་དཀར་པོ་གཡོན་དྲིལ་བུ་རིན་ཆེན་རལ་གྲི་འཛིན་པ། མིག་གི་སྒོར་ཛཡོངྶ་སུ་གྱུར་པ་ལས་གཟུགས་རྡོ་རྗེ་མ་དཀར་མོ་རྣམ་སྣང་གི་དབུ་རྒྱན་ཅན་དཀར་ནག་དམར་བའི་
ཞལ་གསུམ་ཕྱག་དྲུག་གི་རྩ་ཕྱག་གཉིས་ཀྱིས་མེ་ལོང་དམར་པོ་འཛིན་ཅིང། ལྷག་མ་གཡས་རྡོ་རྗེ་ཨུཏྤ་ལ་དཀར་པོ་གཡོན་རིན་ཆེན་རལ་གྲི་འཛིན་པ། ཡབ་ཡུམ་གཉིས་ཀའི་ཕྱག་དང་པོ་གཉིས་ཀྱིས་ཕན་ཚུན་དུ་འཁྱུད་པ། རྣ་བར་
ཨོཾ་ཡོངས་སུ་གྱུར་པ་ལས་ཕྱག་རྡོར་སེར་པོ་རིན་འབྱུང་གི་  ྾  རྣ་བའི་སྒོར་ཧཱུཾ་ཡོངས་སུ་གྱུར་པ་ལས་སྒྲ་རྡོ་རྗེ་མ་སེར་མོ་རིན་འབྱུང་གི་  ྾  འཛིན་པ་ཡབ་ཡུམ་གཉིས་ཀའི་  ྾  སྣར་ཨོཾ་ཡོངས་སུ་གྱུར་པ་ལས་ནམ་སྙིང་སེར་པོ་རིན་འབྱུང་གི་
སྣའི་སྒོར་བཾ་ཡོངས་སུ་གྱུར་པ་ལས་དྲི་རྡོ་རྗེ་མ་དམར་མོ་འོད་དཔག་མེད་ཀྱི་  ྾  རལ་གྲི་འཛིན་པ། ཡབ་ཡུམ་གཉིས་ཀའི་ཕྱག་དང་པོ་གཉིས་ཀྱིས་ཕན་ཚུན་དུ་འཁྱུད་པ། ལྕེར་ཨོཾ་ཡོངས་སུ་གྱུར་པ་ལས་འཇིག་རྟེན་དབང་ཕྱུག་དམར་པོ་
འོད་དཔག་མེད་ཀྱི་  ྾  ཁའི་སྒོར་ཧོཿ་ཡོངས་སུ་གྱུར་པ་ལས་རོ་རྡོ་རྗེ་མ་ལྗང་གུ་དོན་གྲུབ་ཀྱི་  ྾  རལ་གྲི་འཛིན་པ། ཡབ་ཡུམ་གཉིས་ཀའི་ཕྱག་དང་པོ་གཉིས་ཀྱིས་ཕན་ཚུན་དུ་འཁྱུད་པ། སྙིང་གར་ཧཱུཾ་ཡོངས་སུ་གྱུར་པ་ལས་འཇམ་
དཔལ་དམར་པོ་འོད་དཔག་མེད་ཀྱི་  ྾  རྡོ་རྗེར་ཨོཾ་ཡོངས་སུ་གྱུར་པ་ལས། སྒྲི་བསེལ་ལྗང་གུ་དོན་གྲུབ་ཀྱི་  ྾  རལ་གྲི་འཛིན་པ།   ྾  རྡོ་རྗེའི་སྒོར་ཁཾ་ཡོངས་སུ་གྱུར་ལས་རེག་བྱ་རྡོ་རྗེ་མ་སྔོན་མོ་མི་བསྐྱོད་པའི་

[007A]༄༅། །རལ་གྲི་འཛིན་ཕ། ཡབ་ཡུམ་གཉིས་ཀའི་  ྾  ཚིགས་རྣམས་ལ་སཾ་ཡོངས་སུ་གྱུར་པ་ལས་ཀུན་བཟང་ལྗང་གུ་དོན་གྲུབ་ཀྱི་  ྾  འཛིན་པ། སྤྱི་གཙུག་ཏུ་མཻཾ་ཡོངས་སུ་གྱུར་པ་
ལས་བྱམས་པ་དཀར་པོ་རྣམ་སྣང་གི་  ྾  གཡས་ཀླུ་ཤིང་གི་མེ་ཏོག་སྡོང་བུ་དང་བཅས་པ་འཁོར་ལོས་མཚན་པ་རྡོ་རྗེ་པདྨ་དཀར་པོ་གཡོན་དྲིལ་བུ་རིན་ཆེན་རལ་གྲི་འཛིན་པ། རབ་ཏུ་གནས་བྱའི་ལྷ་རྣམས་ཀྱི་སྤྱི་གཙུག་ནས་སྐྲ་
མཚམས་ཀྱི་བར་དུ་ཨོཾ་དཀར་པོ་ཡོངས་སུ་གྱུར་པ་ལས་རྣམ་སྣང་དཀར་པོ་མི་བསྐྱོད་པའི་དབུ་རྒྱན་ཅན། དཀར་ནག་དམར་བའི་གཡས་འཁོར་ལོ་རྡོ་རྗེ་པདྨ་དཀར་པོ། གཡོན་དྲིལ་བུ་རིན་ཆེན་རལ་གྲི་འཛིན་པ། སྐྲ་མཚམས་
ནས་མགྲིན་པའི་བར་དུ་ཨཱདྨར་པོ་ཡོངས་སུ་གྱུར་པ་ལས་འོད་དཔག་མེད་དམར་པོ་མི་བསྐྱོད་པའི་  ྾  དམར་ནག་དཀར་བའི་  ྾  མགྲིན་པ་ནས་ནུ་མ་གཉིས་ཀྱི་དབུས་ཀྱི་སྙིང་གའི་བར་དུ་ཧཱུཾ་སྔོན་པོ་ཡོངས་སུ་གྱུར་བ་ལས་
མི་བསྐྱོད་པ་སྔོན་པོ་མི་བསྐྱོད་པའི་  ྾  སྙིང་གནས་ལྟེ་བའི་བར་དུ་སཱ་སེར་པོ་  ྾  རིན་འབྱུང་སེར་པོ་མི་བསྐྱོད་པའི་  ྾  ལྟེ་བ་ནས་བརླའི་རྩ་བའི་བར་དུ་ཧཱ་ལྗང་གུ་  ྾  དོན་གྲུབ་ལྗང་གུ་མི་བསྐྱོད་པའི་  ྾  གཡོན་དྲིལ་བུ་པད་
ལྗང་ནོར་བུ་འཛིན་པར་གྱུར།  འདིར་ཡུམ་བཞི་བསྐྱེད་མི་དགོས། དེ་ནས།  རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་རབ་ཏུ་གནས་བྱའི་ལྷ་རྣམས་ཀྱི་ཡེ་ཤེས་པ་དང་སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྤྱན་དྲངས་

[007B] མ་ལུས་སེམས་ཅན་ཞེས་པ་ནས། གནས་འདིར་གཤེགས་སུ་གསོལ། །བཅོམ་ལྡན་བསྐལ་པ་གྲངས་མེད་དུ་མ་རུ།  །ཞེས་པ་ནས།  ཁྱེད་བཞེད་འགྲོ་དོན་མཛད་དུས་འདི་ལགས་ན། །དེ་ཕྱིར་
ཆོས་དབྱིངས་ཕོ་བྲང་ལྷུན་གྲུབ་ནས།  །ཞེས་པ་ནས།  ཨོཾ་བཛྲ་ག་ག་ན་ས་མ་ཡ་ཤྲཱི་ཡེ་ཧཱུཾ།  ཞེས་མཆོད་ཡོན་འབུལ་བའི་བར་གཞུང་བཞིན་བྱ།  ཇི་ལྟར་བལྟམས་པ་ཙམ་གྱིས་ནི།  །ཞེས་སོགས་ཚིགས་བཅད་སྔགས་དང་བཅས་པས་ཁྲུས་གསོལ།  བདག་དང་འགྲོ་ལ་ ཞེས་པ་
ནས༑  པདྨ་ཙནྡྲ་ཨ་ས་ནི་ཏིཥྛནྟུ།  ཞེས་གདན་ཕུལ། ཐལ་མོ་སྦྱར་ཏེ།  བདེ་བར་གཤེགས་སོ་ ཞེས་པ་ནས།  བདག་ཀྱང་བློ་དང་ལྡན་པར་མཛོད།  །ཅེས་གསོལ་བ་བཏབ་སྟེ། དེ་ནས་ཆུ་གཉིས་ཉེར་སྤྱོད་རོལ་མོ་རྣམས་འདུས་པ་ལྟར་བྱིན་གྱིས་བརླབས་ནས།  ཨོཾ་སརྦ་ཏ་ཐཱ་ག་
ཏ་ཨརྒྷཾ་པཱུ་ཛ་མ་གྷ་ས་མུ་དྲ་སྥ་ར་ཎ་ས་མ་ཡ་ཤྲཱི་ཡེ་ཧཱུཾ།  ཞེས་པ་ནས།  ཤཔྟའི་ བར་གྱིས་མཆོད།  བདག་ཉིད་ཀྱི་ལྕེ་ཧཱུཾ་ལས་སྐྱེས་པའི་རྡོ་རྗེར་གྱུར།  ལག་པ་གཡས་སྤོས་དང་གཡོན་དྲིལ་བུ་དཀྲོལ་ཞིང།  ཐུགས་རྗེ་ཡིས་ནི་ ཞེས་པ་ནས།།བྱིན་གྱིས་
བརླབ་པར་མཛད་དུ་གསོལ།  །ཞེས་ལན་གསུམ།  ལྷ་རྣམས་ཀྱིས་དགྱེས་བཞིན་དུ་གནང་བ་སྦྱིན་པར་གྱུར། ཛཧཱུཾ་བཾ་ཧོཿ་ཡེ་ཤེས་པ་རྣམས་དམ་ཚིག་པ་དང་གཉིས་སུ་མེད་པར་གྱུར།  དབང་ལྷའི་མཆོད་པ་ཆུ་གཉིས་ཉེར་སྤྱོད་འདུས་པ་ལྟར་ཡིན་གྱིས་
བརླབ། རིག་པའི་དབང་ལྔ་ཞུ་བའི་མཎྜལ་འབུལ།  བྱང་ཆུབ་རྡོ་རྗེས་ནས། དེང་བདག་སྩོལ།  །ལན་གསུམ། དབང་དངོས་གཞི་ལ།  ཨོཾ་ཨཱབིགྷྣཱནྟ་ཀྲིཏ་ཧཱུཾ་ཧཱུཾ། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་རབ་ཏུ་གནས་བྱའི་ལྷ་རྣམས་

[008A]༄༅། །དྲངས་པ་ཞལ་དུ་ཞུགས་སྐུའི་དབྱི་བས་བརྒྱུད་རྡོ་རྗེའི་ལམ་ནས་ཡུམ་གྱི་པདྨར་འཐོན་པ་སྐད་ཅིག་གིས་སྟོང་པར་གྱུར། སྟོང་པའི་ངང་ལས་ཧཱུཾ་ལས་རྡོ་རྗེ་ཧཱུཾ་གིས་མཚན་པ་དེ་ཡོངས་སུ་གྱུར་པ་ལས་རབ་
ཏུ་གནས་བྱའི་ལྷ་རྣམས་མི་བསྐྱོད་པ་སྔོན་པོ་སྔོ་དཀར་དམར་བའི།  ཞེས་པ་ནས།  རལ་གྲི་འཛིན་པ། ཡུམ་མཱ་མ་ཀཱི་སྔོན་པོ་སྔོ་དཀར་དམར་བའི་ ཞེས་པ་ནས།།
རལ་གྲི་འཛིན་པས་འཁྱུད་པ། བླ་མ་དང་གཙོ་བོ་ཐ་མི་དད་པའི་ ཞེས་པ་ནས།  གཉིས་སུ་མེད་པར་གྱུར། བླ་མ་དང་གཙོ་བོ་ ཞེས་པ་ནས།  འོད་ཟེར་གྱིས་ཕྱོགས་བཅུ་ན་བཞུགས་པའི་རྒྱལ་བ་ཡབ་ཡུམ་མདུན་གྱི་ནམ་མཁར་སྤྱན་དྲངས་
ཨོཾ་སརྦ་ཏ་ཐཱ་ག་ཏ་ཨཾརྒྷ་ ཞེས་པ་ནས།  ཤཔྟ་པྲ་ཏཱི་ཙྪ་ཧཱུཾ་སཱཧཱ། རྡོ་རྗེ་ཅན་གྱིས་ ཞེས་པ་ནས་  དེ་ལྟར་འདི་ལའང་སྩལ་དུ་གསོལ། ཞེས་གསོལ་བ་བཏབ་པས་ནམ་མཁའི་རྒྱལ་བ་ཡབ་ཡུམ་སྙོམས་པར་ཞུགས། འདོད་ཆགས་ཆེན་པོའི་མེས་
ཞུ་བར་གྱུར་ནས། རྣམ་སྣང་གི་སྒོ་ནས་ཞུགས། རྡོ་རྗེའི་ལམ་ན་བྱུང་བའི་བྱང་ཆུབ་ཀྱི་སེམས་ཀྱིས་རབ་ཏུ་གནས་བྱའི་ལྷ་རྣམས་མི་བསྐྱོད་པར་བྱས་པ་ལ་དབང་བསྐུར། ཡུམ་གྱི་པདྨ་ནས་ཕྱུང་སྟེ་དཀྱིལ་འཁོར་གྱི་ཤར་དུ་ཁྲུས་ཀྱི་
དཀྱིལ་འཁོར་གྲུ་བཞི་སྒོ་བཞི་པ། ཕྱི་ནས་རིམ་པ་བཞིན། དཀར་དམར་ནག་པའི་རྩིག་པ་རིམ་པ་གསུམ་དང་ལྡན་པ་འཕར་མ་གཉིས་དང་ལྡན་པའི་དབུས་སུ་སྣ་ཚོགས་པདྨ་འདབ་མ་བརྒྱད་པའི་དབུས་སུ་རྡོ་རྗེ་ནག་པོ། ཤར་དུ་འཁོར་

[008B] ལྷོར་རིན་པོ་ཆེ་སེར་པོ། ནུབ་ཏུ་པདྨ་དམར་པོ་བྱང་དུ་རལ་གྲི་ལྗང་ཁུས་མཚན་པ། དེའི་སྟེང་དུ་ཤིང་སྟན་ལ་གནས་པའི་སྣ་ཚོགས་པདྨའི་གདན་ལ་འཁོད་པར་གྱུར། ཨོཾ་ཨཱབིགྷྣཱནྟ་ཀྲིཏ་ཧཱུཾ། ཨོཾ་ཤཱུ་ནྱ་ཏཱ།  ཞེས་པ་ནས་
ཀོཉཧཾ། དབང་རྫས་བུམ་ཆུ་སྟོང་པ་ཉིད་དུ་གྱུར། སྟོང་པའི་ངང་ལས་ཧཱུཾ་ལས་རྡོ་རྗེ་ཧཱུཾ་གིས་མཚན་པ། དེ་ཡོངས་སུ་གྱུར་པ་ལས་མི་བསྐྱོད་པའི་དབུ་རྒྱན་ཅན། སྔོ་དཀར་དམར་བའི་ ཞེས་པ་ནས།  རལ་གྲི་
འཛིན་པ། མཱ་མ་ཀཱི་སྔོན་མོ་མི་བསྐྱོད་པའི་དབུ་རྒྱན་ཅན་ ཞེས་པ་ནས།  རལ་གྲི་འཛིན་པས་འཁྱུད་པ། བླ་མ་དང་ཐ་མི་དད་པའི་གཙོ་བོ་ཡབ་ཡུན་སྙོམས་པར་ཞུགས་པའི་བྱང་ཆུབ་ཀྱི་སེམས་ཀྱི་འོད་ཟེར་གྱིས་རང་བཞིན་གྱི་གནས་ནས་
བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། གཉིས་སུ་མེད་པར་གྱུར། རང་གི་རིགས་བདག་ཡབ་ཡུམ་གྱི་བྱང་ཆུབ་ཀྱི་སེམས་ཀྱི་དབང་བསྐུར། ཨོཾ་སརྦ་ཏ་ཐཱ་ག་ཏ་ཨརྒྷཾ་ ཞེས་པ་ནས།།ཤཔྟ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་
ཡ་ཤྲི་ཡེ་ཨཱཧཱུཾ། མི་བསྐྱོད་པ་ཡབ་ཡུམ་ཞུ་བ་ལས་བྱུང་བའི་དབང་རྫས་བུམ་ཆུར་གྱུར། བླ་མ་དང་ཐ་མི་དད་པའི་གཙོ་བོ་ཡབ་ཡུམ་སྙོམས་པར་ཞུགས་པའི་བྱང་ཆུབ་ཀྱི་སེམས་ཀྱི་འོད་ཟེར་གྱིས་རྒྱལ་བ་འཁོར་བཅས་ཐམས་ཅད་
རབ་ཏུ་གནས་བྱའི་ལྷ་རྣམས་ལ་དབང་བསྐུར་བའི་ཕྱིར་དུ་བསྐུལ་ཏེ་སྤྱན་དྲངས་པ་རྣམས་ནམ་མཁར་འཁོད།  ཅེས་པ་ནས།  ཁྲོ་བོ་རྣམས་ཕྱོགས་མཚམས་སུ་འཁོད་ནས་བགེགས་བསྐྲད་པར་གྱུར། བཀྲ་ཤིས་གང་ཞིག་མ་ལུས་རྡོ་རྗེའི་

[009A]༄༅། །རིགས་དང་ལྡན།  །ནས།  དེ་རིང་ཁྱོད་ལ་དབང་རབ་བསྐུར།  །ཞེས་ཤླཽ་ཀ་གཅིག་བརྗོད།  ཏིལ་གྱི་གང་བུ་ལྟར་གང་བའི།  །ཞེས་པ་ནས།  རབ་ཏུ་གནས་བྱའི་ལྷ་རྣམས་ཀྱི་བ་སྤུའི་སྒོ་ནས་ཐིམ་པར་གྱུར། ཨོཾ་སརྦ་ཏཐཱ་
ག་ཏ་ཨརྒྷཾ་ ཞེས་པ་ནས།  ཤཔྟ་པཱུ་ཛ་མེ་གྷ་ ཞེས་པ་ནས།  ཨཱཧཱུཾ།  ཞེས་པའི་བར་གཞུང་བཞིན་བྱ་ལ། འདི་མན་ཆད་རང་ཉིད་ཅེས་པ་རྣམས་ལ་རབ་ཏུ་གནས་བྱའི་ལྷ་རྣམས་ཞེས་གོང་ལྟར་ཁ་བསྒྱུར། དབང་སོ་སོའི་དག་བ་བརྗོད་མི་དགོས། རིན་འབྱུང་གི་དབང་ལ།  བྱང་ཆུབ་རྡོ་རྗེས་ ཞེས་པ་
ནས༑  དེང་བདག་སྩོལ། །ཨོཾ་ཨཱབིགྷྣཱནྟ་ཀྲིཏ་ཧཱུཾ།  ཞེས་པ་ནས།  ཨོཾ་བཛྲ་དྷཱ་ཏཱི་ཤྭ་རི་ སོགས་ཀྱི་སྔགས་བརྗོད་སྐབས་གཞུང་ལྟར་ཕྱག་རྒྱ་བྱས་ཏེ་རྟེན་གྱི་དཔྲལ་བ་སོགས་གནས་ལྔར་བཞག་དབང་ལྷ་བསྟིམ་པ་དང་མཆོད་པ་གཞུང་བཞིན་བྱ། འོད་དཔག་མེད་ཀྱི་དབང་ལ།  བྱང་ཆུབ་
རྡོ་རྗེས་ནས། དེང་བདག་སྩོལ། །ཨོཾ་ཨཱབིགྷྣཱནྟ་ཀྲིཏ་ཧཱུཾ་གིས་བསངས་ནས་དབང་ལྷ་བསྟིམ་པ་དང་མཆོད་པ་གཞུང་བཞིན་བྱ།  དོན་གྲུབ་ཀྱི་དབང་ལ།  བྱང་ཆུབ་རྡོ་རྗེས་ ནས།  དེང་བདག་སྩོལ། །ཨོཾ་ཨཱབིགྷྣཱྣྟ་ཀྲིཏ་ཧཱུཾ་ གིས་བསངས་ནས་དབང་ལྷ་བསྟིམ་པ་དང་མཆོད་པ་
གཞུང་བཞིན་བྱ། འདིར་མིག་སྨན་མིག་ཐུར་མེ་ལོང་གི་དབང་སོགས་མི་དགོས། རྣམ་སྣང་གི་དབང་ལ།  བྱང་ཆུབ་རྡོ་རྗེ་ནས་དེ་ལ་བདག་སྩོལ། །ཨོཾ་ཨཱབིགྷྣཱྣྟ་ཀྲིཏ་ཧཱུམ་ གིས་བསངས་ནས་དབང་ལྷ་བསྟིམ་པ་དང་མཆོད་པ་སྔར་བཞིན་བྱ། རྡོ་རྗེ་སློབ་དཔོན་གྱི་དབང་ལ། མཎྜལ་འབུལ།  ཕྱིར་མི་
ལྡོག་པའི་དབང་བསྐུར་ཆེ། །སེམས་དཔའ་ཆེན་པོ་བདག་ལ་སྩོལ་ །ལན་གསུམ།  རིགས་ལྔའི་ཆོས་འཁོར་བསྐོར་བའི་རྗེས་གནང་སྐོར་རྣམས་བཞག་ནས། ཨོཾ་ཨཱབིགྷྣཱྣྟ་ཀྲིཏ་ཧཱུཾ།  ཞེས་པ་ནས།  དེ་ཡོངས་སུ་གྱུར་པ་ལས་རབ་ཏུ་

[009B] ཞེས་པ་ནས།།རྡོ་རྗེ་དང་དྲིལ་བུ་འཛིན་པ་ལ་འཁྱུད་པ། བླ་མ་དང་གཙོ་བོ་ ཞེས་པ་ནས།  བྱང་ཆུབ་ཀྱི་སེམས་ཀྱིས་རབ་ཏུ་གནས་བྱའི་ལྷ་རྣམས་རྡོར་ཇེ་འཆང་དུ་བྱས་པ་ལ་དབང་བསྐུར། ཡུམ་
གྱི་པདྨ་ནས་ཕྱུང་སྟེ་དཀྱིལ་འཁོར་གྱི་ཤར་དུ་ཁྲུས་ཀྱི་དཀྱིལ་འཁོར་གྲུ་བཞི་སྒོ་བཞི་པ།  ཞེས་པ་ནས།  ཟླ་བའི་གདན་ལ་འཁོད་པར་གྱུར། ཨོཾ་ཨཱབིགྷྣཱྣྟ་ཀྲིཏ་ཧཱུཾ། ཨོཾ་ཤཱུ་ནྱ་ཏཱ་ ཞེས་པ་ནས།  དེ་ཁོ་ན་ཉིད་ཀྱི་སྒོ་ནས་ཟུངས་ཤིག་བ་
གཞུང་བཞིན་བྱ། ཨོཾ་ཨཱབིགྷྣཱྣྟ་ཀྲིཏ་ ཅེས་པ་ནས།  དྲིལ་བུ་སྟོང་པ་ཉིད་དུ་གྱུར། སྟོང་པའི་ངང་ལས་ཨཱལས་བྱུང་བའི་དྲིལ་བུ། འདི་དེ་སངས་རྒྱས་ཐམས་ཅད་ཀྱི།  །ཞེས་པ་ནས།  སྲེད་པ་དམ་པ་བྱེད་པར་འགྱུར།  །རྡོལ་འདྲིལ་སྙིང་གར་བཞུང་ནས་
འཁྱུད་པའི་ཕྱག་རྒྱ་བྱས་ལ།  ཡིད་ཀྱི་ལུས་ནི་བརྟན་པ་ཉིད་ །ཅེས་པ་ནས།  དེས་ན་ཕྱག་རྒྱར་རབ་ཏུ་བསྒྲགས། །རབ་ཏུ་གནས་བྱའི་ལྷ་རྣམས་རྡོ་རྗེ་སེམས་དཔའི་རྣལ་འབྱོར་དང་ལྡན་པས་ཡེ་ཤེས་ཀྱི་ཕྱག་རྒྱ་འདུ་བྱས་ནས་འདོད་ཡོན་ལ་ལོངས་
སྤྱོད་པའི་ཚུལ་གྱིས་དངོས་གྲུབ་ཐམས་ཅད་བསྒྲུབ་པར་བྱའོ་།སངས་རྒྱས་ཀྱི་ཐུགས་གཉིས་སུ་མེད་པའི་ཡེ་ཤེས་མཚོན་ཞིང། དེ་དྲན་པའི་དོན་དུ་རྡོ་རྗེ་བཟུང་ལ། ཆོས་ཐམས་ཅད་རང་བཞིན་མེད་པའི་སྒྲ་དྲིལ་བུས་སྒྲོགས་པར་
སེམས་པའི་སྒོ་ནས་དྲིལ་བུ་བཟུང་སྟེ། རང་རྡོ་རྗེ་འཆང་ཡབ་ཡུམ་ཕན་ཚུན་དུ་འཁྱུད་པ་ལ་དམིགས་པ་གཏད་པ་ལས་བྱུང་བའི་རྡོ་རྗེ་སློབ་དཔོན་གྱི་དབང་གི་ངོ་བོ་བདེ་བ་དང་བཅས་པའི་ཏིང་ངེ་འཛིན་ཁྱད་པར་ཅན་རྒྱུད་ལ་སྐྱེས་

[010A]༄༅། །པར་གྱུར། བླ་མ་དང་གཙོ་བོ་ཐ་མི་དད་པའི་ཡེ་ཤེས་སེམས་དཔའི་ ཞེས་པ་ནས་  བགེགས་བསྐྱོད་པར་གྱུར། བཀྲ་ཤིས་གང་ཞིག་ ཅེས་པ་ནས་  དབང་རབ་བསྐུར། །དབང་བསྐུར་རྡོ་རྗེ་ ཞེས་པ་ནས་  མི་
བསྐྱོད་པས་དབུ་བརྒྱན་པར་གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཏིང་ངེ་འཛིན་སེམས་དཔའི་འོད་ཟེར་གྱིས་དབང་གི་ལྷ་རྣམས་སྤྱན་དྲངས་ཏེ། རབ་ཏུ་གནས་བྱའི་ལྷ་རྣམས་ཀྱི་སྙིང་ག་ལ་སོགས་པའི་གནས་
རྣམས་སུ་འཁོད་པ་ནི། སྙིང་གར་མི་བསྐྱོད་པ་ ཞེས་པ་ནས་རྐང་མཐིལ་གཉིས་སུ་གནོད་མཛེས་རྒྱལ་པོ། མི་བསྐྱོད་པ་ནས་གནོད་མཛེས་ཀྱི་བར་གྱི་ལྷ་རྣམས་རབ་ཏུ་གནས་བྱའི་ལྷ་རྣམས་ཕུང་པོ་དང་ཁམས་དང་དབང་པོ་
དང་ཡུལ་དང་ཡན་ལག་རྣམས་དང་དབྱེར་མི་ཕྱེད་པར་གྱུར། ཨོཾ་སུ་པྲ་ཏིཥྚྷ་བཛྲེ་སཱཧཱ། ཨོཾ་སརྦ་ཏ་ཐཱ་ག་ཏ་ཨརྒྷཾ་ ཞེས་པ་ནས་  ཤཔྟ་པཱུ་ཛ་མེ་གྷ་ས་མུ་དྲ་སྥར་ཎ་ས་མ་ཡ་ཤྲི་ཡེ་ཨཱཧཱུཾ།  ཁྱོད་ཀྱིས་སྲོག་ཆགས་གསད་པར་བྱ། །ཞེས་པ་ནས། ཞུམ་དབང་
གི་དག་པ་རྫོགས་པའི་བར་འདོན་མི་དགོས། གསང་དབང་གི་དོན་དུ་མཎྜལ་འབུལ།  བྱང་ཆུབ་རྡོ་རྗེས་ ཞེས་པ་ནས་  དེང་བདག་སྩོལ་ །ལན་གསུམ།  རབ་ཏུ་གནས་བྱའི་ལྷ་རྣམས་རྣམ་སྣང་དཀར་པོ་ ཞེས་པ་ནས།  པད་ལྗང་ནོར་བུ་འཛིན་པ། ཡབ་ཀྱི་གསང་
གནས།  ཞེས་པ་ནས་  ལྷ་རྣམས་ཞུ་བའི་ཐིག་ལེ། འདི་དེ་སངས་རྒྱས་ཐམས་ཅད་ཀྱི།  །ཞེས་པ་ནས།  ཨོཾ་ཨཱབཛྲ་དཧྲྀ་ཀ་ཧཱུཾ། སངས་རྒྱས་ཐམས་ཅད་ཞུ་བ་འདུས་པའི་ངོ་བོ་རང་གི་ལུས་ལ་གནས་པའི་ ཞེས་པ་ནས།  བཀྲ་ཤིས་གང་ཞིག་

[010B]  འདི་དེ་སངས་རྒྱས་ཐམས་ཅད་ཀྱི།  །ཞེས་པ་ནས།  བདེ་བ་དེས་སྟོང་པ་ངེས་པའི་བདེ་སྟོང་དབྱེར་མེད་དུ་སྦྱར་བ་ནི་གསང་དབང་གི་ངོ་བོ་ཡིན་ནོ།  །ཤེས་དབང་གི་དོན་དུ་མཎྜལ་ཕུལ་རྗེས།  བྱང་ཆུབ་རྡོ་རྗེ་ ལན་
གསུམ་གྱིས་གསོལ་བ་གདབ།  ཨོཾ་ཨཱབིགྷྣཱནྟ་ཀྲིཏ་ ཀྱིས་བསངས།།ཤཱུ་ནྱ་ཏཱས་ སྦྱང།  རིག་མ་སྟོང་པ་ཉིད་དུ་གྱུར།  ཞེས་པ་ནས།  པད་ལྗང་ནོར་བུ་འཛིན་པ། འདིར་ནི་ཁྱེད་རྣམས་དབང་པོ་ཡིན།  །ཞེས་པ་ནས།  དངོས་གྲུབ་མཆོག་ཀྱང་འགྲུབ་མི་འགྱུར།།
རབ་ཏུ་གནས་བྱའི་ལྷ་རྣམས་རྡོ་རྗེ་འཛིན་པ་གཉིས་པ་དང། རིག་མ་ལ་གདུགས་དང་རྒྱལ་མཚན་དང། རྔ་ཡབ་དང་ཕྲེང་བ་དང་ཙན་དན་ལ་སོགས་པས་མཆོད་ཅིང། རོལ་མོའི་སྒྲ་སྐད་སྣ་ཚོགས་པ་དང། བཀྲ་ཤིས་ཀྱི་གླུ་དབྱངས་
ཀྱིས་ཤིས་པ་བརྗོད་པར་གྱུར། བཀྲ་ཤིས་གང་ཞིག་ ཤླཽ་ཀ་གཅིག་བརྗོད།  དཔའ་བོ་བུ་ནི་བླ་ན་མེད།  །ཅེས་པ་ནས།  བྷ་ཛ་མོཀྷྲ་ཧོཿ་རབ་ཏུ་གནས་བྱའི་ལྷ་རྣམས་ཞེ་སྡང་རྡོ་རྗེ་སྐུ་མདོག་མཐིང་ནག་མི་བསྐྱོད་པའི་དབུ་རྒྱན་ཅན། ནག་
དཀར་དམར་བའི་ཞལ་གསུམ་ཕྱག་དྲུག་གི་གཡས་རྡོ་རྗེ་འཁོར་ལོ་པདྨ། གཡོན་དྲིལ་བུ་རིན་ཆེན་རལ་གྲི་འཛིན་པ། དེའི་སྤྱི་བོར་ཨོཾ། མགྲིན་པར་ཨཱཐུགྶ་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་པས་རང་བཞིན་གྱི་
གནས་ནས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། གཉིས་སུ་མེད་པར་གྱུར། རང་གི་རིགས་བདག་ཡབ་ཡུམ་གྱི་བྱང་ཆུབ་ཀྱི་སྱྶེམྶ་ཀྱིས་དབང་བསྐུར། རབ་ཏུ་གནས་བྱའི་ལྷ་རྣམས་གསང་གནས་མི་དམིགས་པའི་

[011A]༄༅། །ངང་ལས།  ཞེས་པ་ནས།  བུ་ག་ཡི་གེ་ཕཊ་སེར་པོས་བཀག་པ། རྡོ་རྗེ་དང་པདྨའི་ནང་འོད་ཟེར་རྣམ་པ་ལྔས་གང་བར་གྱུར། རབ་ཏུ་གནས་བྱའི་ལྷ་རྣམས་རིན་འབྱུང་དུ་གྱུར། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་
ཎ་བཛྲ་སྭ་བྷཱ་ཝ་ཨཱཏྨ་ཀོཉཧཾ། རབ་ཏུ་གནས་བྱའི་ལྷ་རྣམས་མི་བསྐྱོན་པར་གྱུར། ཧཱུཾ༑ སྙོམས་པར་འཇུག་པའི་ ཞེས་བ་ནས། ཐོབ་པར་གྱུར། བླ་མ་དང་གཙོ་བོ་ཐ་མི་དད་པ་དང་རབ་ཏུ་གནས་བྱའི་ལྷ་རྣམས་ཀྱི་ཐུགས་ཀའི་ཧཱུཾ་གི་
འོད་ཟེར་གྱིས་སྤྱན་དྲངས་པའི་རྒྱལ་བ་ཡབ་ཡུམ་རབ་ཏུ་གནས་བྱའི་ལྷ་རྣམས་ཀྱི་ལུས་ལ་ཐིམ། བྱང་ཆུབ་ཀྱི་སེམས་སུ་ཞུ་བ་རྡོ་རྗེའི་རྩ་བར་སླེབ་བ་ན་སྣང་བ། རྡོ་རྗེའི་དབུས་སུ་སླེབ་པ་ན་མཆེད་པ། ནོར་བུའི་དབུས་སུ་སླེབ་པ་
ན་ཉེར་ཐོབ། ནོར་བུའི་རྩེར་སླེབ་པ་ན་ལྷན་ཅིག་སྐྱེས་པའི་དགའ་བ་མངོན་དུབྱས་ཏེ་དེ་ནི་དབང་གསུམ་པའི་ངོ་བོ་ཡིན་ནོ།  །དབང་བཞི་པའི་དོན་དུ་མཎྜལ་ཕུལ་རྗེས།  ཁྱོད་ཞབས་པདྨོ་ ཞེས་པ་ནས།།
བྐའ་དྲིན་གྱིས་ནི་བསྐྱབ་ཏུ་གསོལ།  །ལན་གསུམ།  ཁྱོད་ཀྱིས་དབང་གསུམ་པ་ཐོབ་པའི་སྐབས་སུ་རང་དང་རིག་མ་གཉིས་ཀྱི་ལུས་འདོད་ལྷ་ཡབ་ཡུམ་དུ་སྣང་བཞིན་པའི་དུས་ན། སེམས་ལྷན་ཅིག་སྐྱེས་པའི་དགའ་
བས་དེ་ཁོ་ན་ཉིད་ཀྱི་དོན་ངེས་པ་གཉིས་མཉམ་དུ་ཡོད་པ་དེ་བཞིན་དུ། དོན་འདི་གོམས་པར་བྱས་པ་ལས་མཐར་རླུང་སེམས་ཙམ་ལས་གྲུབ་པའི་ལོངས་སྤྱོད་རྫོགས་པའི་ཡེ་ཤེས་ཀྱི་སྐུ་རང་སྣང་གི་རིག་མ་དང་ཁ་སྦྱོར་བའི་ལུས་

[011B] དེའི་དུས་ཉིད་ན་ཐུགས་ལྷན་ཅིག་སྐྱེས་པའི་དགའ་བ་དང་སྟོང་པ་ཉིད་གཉིས་རོ་གཅིག་ཏུ་ཞུགས་པའི་འོད་གསལ་ཐམས་ཅད་སྟོང་པ་གཉིས་ངོ་བོ་དབྱེར་མེད་པའི་གཉིས་སུ་མེད་པའི་ཡེ་ཤེས་ཟུང་འཇུག་གི་གོ་འཕང་མངོན་དུ་
བྱེད་དེ། དེ་ནི་ཐོབ་བྱ་དོན་གྱི་དབང་བཞི་པ་ཡིན་ནོ།  །རབ་ཏུ་གནས་བྱའི་ལྷ་རྣམས་ཀྱིས་དབང་བཞི་རྫོགས་པར་ཐོབ་པའི་གཏང་རག་གི་མཎྜལ་འབུལ། སྡོམ་ནི། མཆོད་བསྟོད་གོས་རྒྱན་མེ་ལོང་བསྟན། །སྦྱིན་སྲེག་དབུལ་ཞིང་སྤྱན་སོགས་དབྱེ། །ཞལ་བསིལ་མཆོད་ཡོན་སོ་རྩི་དབུལ། །དམ་བསྒྲགས་
གཟུགས་བསྒྱུར་མངའ་འབུལ་བྱ། །ཤིས་བརྗོད་བརྟན་བཞུགས་བསྟོད་པར་བྱ། །ཞེས་པ་ལྟར། མཆོད་པ་ཆུ་བཞི་ཉེར་སྤྱོད་རོལ་མོ་དང་བཅས་པ་བྱིན་གྱིས་བརླབ།  དག་ཅིང་དྲི་མེད་ སོགས་ཀྱིས་ཆུ་བཞི་འབུལ།  ལྷ་ཡི་མེ་ཏོག་དམ་པ་ སོགས་ཀྱིས་ཉེར་སྤྱོད་འབུལ་བསྟོད་པ།  མི་བསྐྱོད་རྡོ་རྗེ་
ཤླཽ་ཀ་གཅིག་གིས་བསྟོད།  སྲབ་འཇམ་ཡང་པ་ལྷ་ཡི་གོས།  །ཞེས་པ་ནས།  བདག་ཀྱང་རྡོ་རྗེའི་སྐུ་ཐོབ་ཤོག་ཨོཾ་བཛྲ་ཝ་སྟྲ་ཡེ་ཨཱཧཱུཾ། རྒྱལ་བ་མཚན་དཔེའི་རང་བཞིན་རྒྱན་ལྡན་ཕྱིར།  །ཞེས་པ་ནས།  ཨོཾ་བཛྲ་ཨ་ཝ་རཏྣ་ཝ་པུ་ཥ་ཎི་ཨཱཧཱུཾ་
སཱ་ཧཱ་རྒྱན་འབུལ། མེ་ལོང་བསྟན་ནས།  ཨ་ལས་སྐྱེས་པའི་མེ་ལོང་དུ་གྱུར།  ཞེས་པ་ནས།  རྒྱུ་དང་ལས་ལས་ཡང་དག་འབྱུང། །ཨོཾ་བཛྲ་སཏ་ཨཱ་ དེ་ནས་རྒྱས་པའི་སྦྱིན་སྲེག་ནི། རྡོར་དྲིལ་བྱིན་རླབས།  རྡོ་རྗེ་ནི་ཐབས་དང་དྲིལ་བུ་ ཞེས་པ་ནས།  སཱ་ཧཱ།  ཐབ་དང་མཆོད་
རྫས་རང་ཉིད་དང་བཅས་པ་བིགྷྣཱནྟ་ཀྲིཏ་ ལན་དྲུག་གིས་བསངས། སླར་ཡང་མཆོད་རྫས་རྣམས།  བིགྷྣཱནྟ་ཀྲིཏ་ ཀྱིས་བསངས།  མཆོད་པ་རྣམས་འདུས་པའི་གཞུང་ལྟར་བྱིན་བརླབ་རྫས་རྣམས་ལ།  ཨོཾ་ཨོཾ་སཱཧཱ་ ནས།  ཉེས་སྐྱོན་ཐམས་ཅད་བྱང་ཞིང་དག་ནས་བདུད་རྩི་ལྔའི་ངོ་

[012A]༄༅། །བོར་གྱུར། ཨོཾ་ཨཱཧཱུཾ།  ལན་གསུམ།  བིགྷྣཱནྟ་ཀྲིཏ་ ལན་དྲུག་གིས་བསངས།  ཨོཾ་བཛྲ་ཛྭ་ལ་ཧཱུཾ་ཧཱུཾ།  ཞེས་བརྗོད་དེ་རླུང་གཡབ་ཀྱིས་མེ་སྦར། ལས་སྔགས་ལན་བདུན་གྱིས་མར་ཁྲུས་མེ་བསོ།  ཨོཾ༑ ཀུ་ཤ་འདི་ནི་གཙང་ཞིང་དགེ་
 ཞེས་པ་ནས། བཀྲ་ཤིས་པར་མཛད་དུ་གསོལ། ཐབ་བིགྷྣཱནྟ་ཀྲིཏ་ ཀྱིས་བསངས།  ཤཱུ་ནྱ་ཏཱས་སྦྱངས། ཐབ་སྟོང་པ་ཉིད་དུ་གྱུར། སྟོང་པའི་ངང་ལས་ཧཱུཾ་སེར་པོ་ཞུ་བ་ལས་བྱུང་བའི་ཡེ་ཤེས་ཀྱི་ཐབ་ཁ་དོག་སེར་ཞིང་དབྱིབས་གྲུ་བཞི་པ་ ཞེས་པ་ནས།།
མེ་ལྷ་སྐུ་མདོག་སེར་པོ་སེར་ནག་དཀར་བའི་ཞལ་གསུམ་ ཞེས་པ་ནས།  དགང་བླུགས་ཀྱི་ཁ་ལ་ཧཱུཾ་ཡིག་འོད་ཟེར་འབར་བ་དང་བཅས་པས་མཚན་པར་གྱུར།  ཨོཾ་ཨགྣ་ཡེ་ ཞེས་པ་ནས།  བཱ་ཧཱ་ནཱ་ཡ། བདག་ཅག་དཔོན་སློབ་འཁོར་དང་
བཅས་པ་རྣམས་ཀྱི་ཚེ་དང་ ཞེས་པ་ནས།  བསླབ་པ་གསུམ་གྱི་ཡོན་ཏན་ཐམས་ཅད་དང། ཁྱད་པར་དུ་ཡང་རབ་ཏུ་གནས་བྱའི་ལྷ་རྣམས་ཀྱི་སྐུ་གསུང་ཐུགས་མཛད་པ་འཕྲིན་ལས་ཐམས་ཅད་པུཥྚིཾ་ཀུ་རུ་ཨོཾ།  ཞེས་པ་ནས་རྫས་ཆེན་བཅུ་གཉིས་
ཁྱད་རྫས་དང་བཅས་པ་འབུལ་ཞིང་ཆུ་གཉིས་ཕུལ་རྫས། འདས་ལྷའི་མཆོད་པཆུ་བཞི་ཉེར་སྤྱོད་འདོད་ཡོན་བཅས་དང་སྲེག་རྫས་བྱིན་རླབས་སྤྱི་འགྲོ་ལྟར་བྱ།  མེ་ལྷའི་ཐུགས་ཀར་མེ་གྲུ་གསུམ་རབ་ཏུ་འབར་བའི་དབུས་སུ། བྷཱུཾ་དཀར་པོ་སངས་རྒྱས་ཀྱི་སྤྲིན་གྱི་འོད་
ཟེར་འཕྲོ་པ་ཡོངས་སུ་གྱུར་བ་ལས་གཞལ་ཡས་ཁང་གྲུ་བཞི་སྒོ་བཞི་པ་ ཞེས་པ་ནས།  ཤར་དཀར་ལྷོ་སེར་ནུབ་དམར་བྱང་ལྗང་དབུས་སྔོ་བར་གྱུར་པའི་དབུས་སུ་སྣ་ཚོགས་པདྨ་དང་ཉི་མའི་གདན་རེ་རེ།  དེ་ནས་ལས་ཀྱི་རྡོ་རྗེས་ཁྲུས་དཀྱིལ་ལ་

[012B]སྦྱར་ནས།  བདག་ཅག་དཔོན་སློབ་ཡོན་མཆོད་འཁོར་དང་བཅས་པ་སོགས་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་སྩོལ་བའི་ཕྱིར་དུ་སྦྱིན་སྲེག་འབུལ་བའི་ཐབ་ཀྱི་གཞལ་
ཡས་ཁང་གི་ནང་དུ་གཤེགས་པར་ཞུ།  ལག་པ་གཡས་བས་མེ་ཏོག་ལེན་བ་དང་བཅས་ཏེ། གཙོ་བོ་ཡབ་ཡུམ་གཉིས་ཀྱི་སྔགས་ཚར་གཅིག་བརྗོད་ནས་སྦྱིན་སྲེག་གི་ཐབ་ལ་སྐོར་བ་གསུམ་བྱས་ཏེ་སློབ་དཔོན་ལ་འབུལ། དེས་ཀྱང་མེ་ཏོག་རེ་རེ་ནས་བླངས་ཏེ་ཐབ་ཏུ་འབུལ་བ་དང་མཉམ་དུ་གཙོ་བོ་ཡབ་
ཡུམ་གཉིས་ཀྱིསྔགྶ་བརྗོད།  དབུས་ཀྱི་གདན་ལ་ཞེ་སྡང་རྡོ་རྗེ་ཡབ་ཡུམ་གྱི་སྐུ་ལས་འོད་ཟེར་སེར་པོའི་ཚོགས་འཕྲོ་བར་གྱུར་ དེ་ནས་ཆུ་བཞི་འདོད་ཡོན་ནང་མཆོད་བཅས་འབུལ།  མི་བསྐྱོད་རྡོ་རྗེ་ཤླཽ་ ཀ་གཅིག་གིས་བསྟོད།  ལྷ་རྣམས་ཀྱི་ལྗགས་རྡོ་རྗེའི་
རྣམ་པ་ཅན་སེར་པོ་ལ་ཧཱུཾ་ཡིག་ ཅེས་པ་ནས། གཙོ་བོའི་སྔགས་ལན་བདུན་གྱིས་མར་ཁུ་དང། ཡབ་ཡུམ་གཉིས་ཀའི་སྔགས་ཀྱིས་རྫས་ཆེན་བཅུ་གཉིས་ཁྱད་རྫས་བར་འབུལ།  ལྷ་རྣམས་ཀྱི་ཐུགས་ཀ་ནས་སྤྲོས་པའི་སངས་རྒྱས་རྣམས་ཀྱིས་བུམ་པ་སེར་བོ་བདུད་རྩིས་
གང་བ་ཐོགས་ནས། བསྒྲུབ་བྱ་ཟླ་བ་སེར་པོ་ལ་གནས་པ་ལ་དབང་བསྐུར་བས་ལུས་དང་ལོངས་སྤྱོད་དབང་ཐང་ཚེ་དང་བསོད་ནམས་ཤེས་རབ་སོགས་རྒྱས་པར་གྱུར།  གཙོ་བོའི་སྔགས་ཀྱིས་མར་ཁུ་ལན་བདུན་འབུལ། ཆུ་གསུམ་གོསྡང་སོ་རྩི་ཉེར་
སྤྱོད་འདོད་ཡོན་ནང་མཆོད་རྣམས་འབུལ།  མི་བསྐྱོད་རྡོ་རྗེ་ཞེས་ཤླཽ་ཀ་གཅིག་གིས་བསྟོད། མཆོད་ཡོན། བཟོད་གསོལ། ཡིག་བརྒྱ་གཤེགས་གསོལ།  བཛྲ་མུཿ་ འི་ མཐར། ལྷ་རྣམས་མེ་ལྷའི་ཐུགས་ཀ་ནས་སླར་གཤེགས་ཏེ་ཁྲུས་དཀྱིལ་གྱི་ལྷ་དང་གཉིས་

[013A]༄༅། །སུ་མེད་པར་གྱུར།  གཙོ་བོ་ཡབ་ཡུམ་གྱི་སྔགས་བརྗོད་ཅིང་མེ་ཏོག་ཁྲུས་དཀྱིལ་དུ་འཇོག་དེ་ནས་ཐབ་ཀྱི་མེ་ལྷའི་མཆོད་པ་ནང་མཆོད་སོགས་སྦྱིན་སྲེག་སྤྱི་འཐོ་ལྟར་བྱའོ། །འོ་ཐུག་བསྒྲུབ་ན་འདུས་པའི་ནང་མཆོད་བྱིན་རླབས་ལྟར་དང་ལས་སྔགས་དང་བཛྲ་སཏ་མང་དུ་
བརྗོད་ནས་སྒྲུབ། དེ་ནས་རབ་གནས་ཀྱི།  ཇི་ལྟར་མིག་མཁན་རྒྱལ་པོ་ཡིས།  །ཞེས་པ་ནས།  ས་མ་ཡ་པྲ་བེ་ཤ་ཡ་ཧཱུཾ་ཧཱུཾ།  བར་གཞུང་བཞིན་དང། རྩ་རུའི་བཟའ་བ་འདུས་པའི་གཞུང་བཞིན་བརླབས་ནས།  གཟུགས་སྒྲ་དྲི་རོ་རེག་ལྡན་པའི།  །ཞེས་པ་ནས།།བདེ་
གཤེགས་ལྷག་མ་ སོགས་དང། འོ་ཐུག་དང་ཙཱ་རུའི་བཟའ་བ། ཆུ་གཉིས། སོ་རྩི་རྣམས་འབུལ། གཟུགས་བསྒྱུར་ནི། རྟེན་གྱི་ཐུགས་ཀར་རྡོ་རྗེས་རེག་སྟེ། ཨོཾ་ཧཱུཾ་ཏྲཱཾ་ཧྲཱིཨཱ་ ནས།  རིགས་རྣམས་མྱུར་དུ་ཐལ་བར་རློག་ཨོཾ་ཨཱབཛྲ་དཧྲྀ་ཀ་ཧཱུཾ་ཧཱུཾ། ཨོཾ་ཨཱཧཱུཾ། དཔལ་
ཞེ་སྡང་རྡོ་རྗེ་ཡབ་ཡུམ་གྱི་གཟུགས་ཡོངས་སུ་གྱུར་པ་ལས་བྲིས་འབུར་གྱི་སྐུ་གཟུགས་སོ་སོ་དང། མཆོད་རྟེན་དང་ཡིག་འབྲུ་པུ་ཏི་གཙུག་ལག་ཁང་སོགས་སོ་སོའི་རྣམ་པར་གྱུར།  ཅེས་བརྗོད་ཅིང་སེམས་པ་ནི་གཟུགས་བསྒྱུར་རོ། །མྔའ་
དབུལ་ལ་སྤྱི་དང་བྱེ་བྲག་གཉིས་ལས་དང་པོའི་སྡོམས་ནི། ཆུ་བཞི་ཉེར་སྤྱོད་འདོད་ཡོན་ལྔ། །ནང་མཆོད་དབུལ་ཞིང་བསྟོད་པ་བྱ། །མཎྜལ་རྟགས་བརྒྱད་ཁྲུས་གོས་རྒྱན། །འདོད་ཡོན་རིན་ཆེན་བདུན་དང་བཅུད། །གདུགས་སོགས་འབྲུ་དང་རིན་ཆེན་སྣ། །སྨན་དང་བཀྲ་ཤིས་སྤྱི་ཡིན་ནོ། །ཞེས་པའི་རིམ་པ་ལྟར། མཆོད་པ་ཆུ་
བཞི་ཉེར་སྤྱོད་རོལ་མོ་འདོད་ཡོན་ལྔ་དང་བཅས་པ་འདུས་པའི་གཞུང་ལྟར་བྱིན་གྱིས་བརླབ།  དག་ཅིང་དྲི་མེད་ ནས།  ཨོཾ་སརྦ་ཏ་ཐཱ་ག་ཏ་གུ་རུ་བུདྡྷ་བོ་དཧི་སཏས་པ་རི་ཝཱ་རི་ཨརྒྷཾ་པྲ་ཏཱི་ཙྪ་ཧཱུཾ་སཱཧཱ།  ཞེས་སོགས་ཆུ་བཞི་དང།།ལྷ་ཡི་མེ་ཏོག་ ཅེས་སོགས་སྔགས་དང་བཅས་པས་

[013B]  རིན་ཆེན་དབང་གི་རྒྱལ་པོ་ཞེས་སོགས་སྔགས་དང་བཅས་པས་འདོད་ཡོན་ལྔ་འབུལ་ཞིང། ཨོཾ་སརྦ་ཏ་ཐཱ་ག་ཏ་གུ་རུ་བུདྡྷ་བོ་དཧི་སྟྭ་ས་པ་རི་ཝཱ་ར་ཨོཾ་ཨཱཧཱུཾ།  ཞེས་ནང་མཆོད་ཀྱང་འབུལ།  མི་བསྐྱོད་རྡོ་རྗེ་ཡེ་ཤེས་ཆེ།  །ཤེས་པ་ནས།  ཡེ་ཤེས་སྐུ་
ཉིད་ཁྱོད་ལ་འདུད།  །བར་གཞུང་བཞིན། མཎྜལ་ནི་རྒྱས་པ་ཉེར་ལྔ་མ་འབུལ། རྟགས་བརྒྱད་ནི།  ཇི་ལྟར་སྔོན་གྱི་སངས་རྒྱས་ལ།  །ཞེས་པ་ནས།  ཨོཾ་སུ་དྷ་རེ་ཛ་ཡེ་སའྷཱ།  ཞེས་གདན་དབུལ་བར་གཞུང་ལྟར་དང། དེ་ནས་ཡེ་དྷ་རྨ་ཉེར་གཅིག་གི་མཐར།  ར་བ་ཡངས་ནམ་མཁའི་
ཤིས་པ་བརྗོད་ཅིང་མེ་ཏོག་གི་ཆར་དབབ། བརྟན་བཞུགས་ཀྱི་སྔགས་བརྗོད་པའི་མཐར་ཐམས་ཅད་འགྲེངས་ཏེ།  ཇི་ལྟར་སངས་རྒྱས་ཐམས་ཅད་ནི།  །ཞེས་པ་ནས།  འདི་ཉིད་དུ་ནི་བཞུགས་པར་རིགས།  །ཞེས་དང།  ཕྱོགས་བཅུ་ན་ ཞེས་པ་ནས།  ཨོཾ་སུ་པྲ་ཏིཥྛ་བཛྲ་ཡེ་
སཱཧཱ།  ཞེས་ལན་གསུམ་བརྗོད། དེ་ནས།  བདེ་གཤེགས་ཀུན་བཟང་ ཞེས་པ་ནས།  བཅོམ་ལྡན་ཁྱོད་ནི་བཞུགས་པར་མཛོད།  །ཅེས་བརྗོད་ལ་ཡིག་བརྒྱ་ལན་བདུན་བཟླས་ཏེ།  མགོན་པོ་བསྐལ་པ་ཇི་བཞིན་དུ།  །ཞེས་པ་ནས།  དེས་ནི་འགྲོ་མའི་དོན་ཀུན་
མཛོད༑  ༑ཡེ་དཧར་བཟླ་ཞིང་རྟེན་གྱི་དབུ་དང་སྟོད་སྨད་ཀྱི་ཆ་ལ་པད་ཀོར་དང་བཅས་པའི་རྡོ་རྗེས་རེག་ནས་བརྟན་པར་བྱ་བའི་བར་རབ་གནས་གཞུང་ལྟར་བྱ། དེ་རྗེས་གདན་ལ་འཁོད་ནས།།མི་བསྐྱོད་རྡོ་རྗེ་ ཞེས་ཤླཽ་ཀ་གཅིག་གིས་བསྟོད། གཏང་རག་མན་ཆོད་འདུས་པའི་བདག་འཇུག་སྤྱི་ལྟར་བྱའོ། །ཉིན་གསུམ་པའི་
མཇུག་ཅོག་ཉིན་བདག་བསྐྱེད་བུམ་སྒྲུབ་མདུན་བསྐྱེད་རྣམས་འདུས་པའི་བདག་འཇུག་ལྟར་དང། ཞི་བའི་སྦྱིན་སྲེག་ནི་དཀྱིལ་འཁོར་སྒྲུབ་མཆོད་སྐབས་ཇི་ལྟ་བ་བཞིན་ནོ། །དེ་ནས་སྦྱིན་སྲེག་ཚར་བའི་དེ་མ་ཐག་ཁྲོ་བོ་དང་ཕྱོགས་སྐྱོང་གཤེགས་གསོལ་བྱ་བ་ནི། མཆོད་གཏོར་གཉིས་འདུས་པའི་གཞུང་བཞིན་བྱིན་

[014A]༄༅། །གྱིས་བརླབ། ནང་གི་ཤར་དུ་གཤིན་རྗེ་གཤེད་ ཅེས་པ་ནས། གདུག་པ་ཅན་ཐམས་ཅད་ཚར་གཅོད་པའི་ཚུལ་གྱིས་བཞུགས་པར་གྱུར། ཕྱིའི་ཤར་དུ་རྡོ་རྗེ་མཚོན་ཆ་སེར་པོ་ ཞེས་བ་ནས།།ཨོཾ་ཨཱཧྲིཔྲ་ཝ་ར་
སད་ཀཱ་རཾ་པྲོཀྵ་ནཾ་པྲ་ཏཱིཙྪ་ཧཱུཾ་སཱཧཱ། ཨོཾ་ཨཱཡ་མནྟ་ཀྲིཏ་ཧཱུཾ་ཧཱུཾ་ ཞེས་པ་ནས།  རཀྵཱ་ཙ་ཀུ་རུ་སཱཧཱ། ཨོཾ་ཨཱདུས་གསུམ་སྐྱེས་པ་ཀུན་དང་ ཞེས་པ་ནས།  ཞི་བ་དང་ནི་སྲུང་བར་མཛད་དུ་གསོལ། །ཧཱུཾ་སཱཧཱ།  ཞེས་པ་ནས།  ཁྲོ་བོ་བཅུ་རང་ལ་ཐིམ་ཞིང་ཕྱོགས་
སྐྱོང་འཁོར་བཅས་རང་གནས་སུ་གཤེགས་པར་གྱུར།  མགོན་ཆོས་གཙོར་གྱུར་གྱིས་སྐང་གསོའི་སྐབས་ལས་སྔགས་དང་མཆོད་གཏོར་བྱིན་རླབས་རྣམས་འདུས་པའི་གཞུང་བཞིན་བྱ། གཞི་བདག་གཏོར་མ་ཟིན་མཚམས།  མེ་དང་ས་ཆུ་རླུང་རྣམས་ལས།  ཞེས་སོགས་ཀྱིས་ཆོས་སྐྱོང་བསྒོ་
ཞིང་ཡོན་བདག་བསྒོ་བ་ལ།  ཁྱོད་ཀྱིས་ངེད་ལ་གང་གསོལ་བའི།  ཞེས་སོགས་ཀྱི་མཐར་ཡན་བདག་ལྷར་བསྐྱེད་པ་ནི།།བིགྷྣཱནྟ་ཀྲིཏ་ ཀྱིས་བསངས།  སཱ་བྷཱ་ཝས་ སྦྱངས།  སྦྱིན་པའི་བདག་པོ་སྟོང་པ་ཉིད་དུ་གྱུར། སྟོང་པའི་ངང་ལས་སྣ་ཚོགས་པདྨ་དང་ཉི་
མའི་སྟེང་དུ་ཧཱུཾ་ལས་རྡོ་རྗེ་ཧཱུཾ་གིས་མཚན་པ་དེ་ཡོངས་སུ་གྱུར་པ་ལས་ཞེ་སྡང་རྡོ་རྗེ་སྐུ་མདོག་མཐིང་ནག་ །ཅས་པ་ནས།  ཡབ་སེམས་དཔའི་སྐྱིལ་མོ་ཀྲུང་གིས་བཞུགས་པར་གྱུར།  ཅེས་པའི་བར་གཙོ་བོ་ཡབ་ཡུམ་དུ་བསྐྱེད་རྗེས་མཆོད་པ་འདུས་པ་
ལྟར་བརླབས་ནས། ལག་ཏུ་མེ་ཏོག་གི་ཕྲེང་བ་གཏད་ནས་ཕྱག་སྐོར་དང་མཆོད་འབུལ་གྲུབ་བསྟུན་རབ་བཤད་ཀྱི་མཐར། རྫས་བརྒྱད།  བིགྷྣཱནྟ་ཀྲིཏ་ ཀྱིས་བསངས་ཏེ་བྱིན་རླབས་དང་འབུལ་ལེན་ཕྱག་བཞེས་ལྟར་གྲུབ་མཚམས་ནས། ཆོས་སྐྱོང་གི་བསྟོད་པ་གཏང་རག་གི་མཆོད་བསྟོད་སྨོན་ལམ་ཆད་

[014B] བཟོད་གསོལ། རྡུལ་ཚོན་རས་བྲིས་གང་ཡིན་སྐབས་སྦྱར་གྱི་གཤེགས་གསོལ་བརྟན་བཞུགས་གང་འོས་ཀྱི་མཐར། ཤིས་བརྗོད་ཀྱིས་མཐའ་བརྒྱན་པར་བྱའོ།།  །།་ན་མཿ་ཤྲཱི་ཙཀྲ་ཤཾ་ཝ་རཱ་ཡ། རབ་འབྱམས་
ཤེས་བྱའི་དཀྱིལ་འཁོར་མ་ལུས་པ། །སྒྲིབ་བྲལ་གཉུག་སེམས་བདེ་བ་ཆེན་པོའི་ངོར། །སྡོམ་མཛད་དཔའ་བོའི་དབང་ཕྱུག་ཡབ་ཡུམ་ལ། །བཏུད་ནས་རབ་གནས་ཆོ་གའི་ཁྲིགས་སྡེ་བས་སྤེལ།  །འདིར་བཅོམ་ལྡན་འདས་དཔལ་འཁོར་ལོ་སྡོམ་པ་ལཱུ་ཨི་པའི་ལུགས་
ལྷ་དྲུག་ཅུ་རྩ་གཉིས་ཀྱི་མངོན་དཀྱིལ་དང་འབྲེལ་བར་རབ་གནས་རྒྱས་པ་དགེ་ལེགས་རྒྱ་མཚོའི་ཆར་འབེབས་ཇི་ལྟར་བྱ་བའི་ཚུལ་ལ། གཞུང་ལྟར་གྱི་བཅའ་སྒྲིགས་རྣམས་སྔོན་དུ་བཏང་སྟེ་སྒྲུབ་གཞི་རྡུལ་ཚོན་ནམ་རས་བྲིས་གང་ཡིན་ཀྱང། བདག་མདུན་ངོ་བོ་དང་འཇུག་པ་གཉིས་ཀ་ཐ་དད་ཀྱི་དབང་དུ་བྱས་ནས་སྒོམ་སྒྲུབ་བྱ་དགོས་པས་
སྟ་གོན་ཉིན་ཐོག་མར་བརྒྱུད་འདེབས་ནས་མདུན་བསྐྱེད་ཡན་སྤྱི་ལྟར་ལ། བུམ་པ་དང་མདུན་བསྐྱེད་བདག་འཇུག་རྣམས་རྫོགས་པའི་གཏང་རག་གི་མཎྜལ་ཕུལ་རྗེས། སྟ་གོན་གྱི་ཆོ་གར་འཇུག་རིམ་སྤྱི་འགྲོ་ལྟར་ལ། དམིགས་བསལ་ལྷ་སྔགས་བསྒྱུར་ཁ་འདི་ལྟར་བྱ་སྟེ། ཁྲུས་བུམ་དང་བདག་རྫས་སྒྲུབ་པ་ལ།  ཁཎྜ་རོ་ཧི་ ས་བསངས།།
ཤཱུ་ནྱ་ཏཱས་ སྦྱངས་པ་ནས། རྟེན་འབྲེལ་སྙིང་པོ་ཉེར་གཅིག་བཟླས་པའི་བར་གཞུང་ལྟར་བཏང། རྒྱས་པའི་ཆུ་བཞི་སྒྲུབ་ཚུལ། ཨོཾ་ཧྲཱིཧ་ཧ་ཧཱུཾ་ཧཱུཾ་ཕཊ་ཨོཾ།  ཞེས་པ་ལན་བདུན་བརྗོད། སྤོས་ཀྱིས་བདུག་དེ་ནས་མེ་ཏོག་སྒྲུབ་པ་ནི།  ཁཎྜ་རོ་ཧིས་ བསངས།  ཡི་གེ་རྣམས་གྱེན་དུ་ ཞེས་པ་ནས་རྟེན་སྙིང་བརྒྱ་རྩ་བརྒྱད་བཟླས་
པའི་བར་གཞུང་ལྟར་དང། གུལ་ཡུངས་སྒྲུབ་པ་ནི། ཆུ་གཉིས་སྔོན་འགྲོའི་མཆོད་པ་བདེ་མཆོག་ལྟར་སྦྱིན་གྱིས་བརླབ།  རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། ཁྲོ་བོ་དང་ཁྲོ་མོའི་ཚོགས་དཔག་ཏུ་མེད་པ་ ཞེས་པ་ནས།  ཁྲོ་བོ་དང་ཁྲོ་མོ་རྣམས་ཀྱི་ཐུགས་ཀ་ནས་རང་རང་གི་མཐུ་

[015A]༄༅། །སྟོབས་ ཞེས་པ་ནས།  སླར་ཡང་ཁྲོ་བོ་དང་ཁྲོ་མོ་རྣམས་ཀྱི་སྐུ་ལས་རང་རང་དང་འདྲ་བའི་ ཞེས་པ་ནས་ཡུངས་ཀར་ལ་ཐིམ་པར་གྱུར། ཨོཾ་ཤྲཱི་བཛྲ་ དང།  ཁཎྜ་རོ་ཧི་སུམྦྷ་ནི་སུམྦྷ་ སོ་སོ་ནས་ལན་ཉེར་གཅིག་རེ་དང། ཧེ་རུ་ཀའི་ཡིག་བརྒྱ་བཅས་
བརྗོད༑ ཡུམ་སྔགས་འདོན་མི་དགོས། དེ་ནས་གསོལ་གདབ། སེམས་བསྐྱེད་གཉིས་གཞུང་ལྟར་ལ། གསོལ་གདབ་ཀྱི་མུ་ནིའི་སྔགས་ཀྱི་མཇུག་ཏུ།  ཨོཾ་ཧྲཱིཧ་ཧ་ཧཱུཾ་ཧཱུཾ་ཕཊ། ཨོཾ་བཛྲ་སཏ་ཧཱུཾ་ ཞེས་བརྗོད། རྟེན་བསྐྱེད་པ་ནི།  ཁཎྜ་རོ་ཧི་ ས་བསངས།།ཤཱུ་ནྱ་ཏཱ་ ས་སྦྱངས།  སྟོང་པའི་ངང་ལས་པདྨའི་ལྟེ་
བར་ཉི་མའི་གདན་ལ་ཧཱུཾ་དང་བཾ་ལས་རྡོ་རྗེ་དང་གྲི་གུག་ཧཱུཾ་དང་བཾ་གྱིས་མཚན་པ་ཡོངས་སུ་གྱུར་པ་ལས། བཅོམ་ལྡན་འདས་དཔལ་ཧེ་རུ་ཀ་སྐུ་མདོག་མཐིང་ག་ ཞེས་པ་ནས།  བཅོམ་ལྡན་འདས་ལ་མངོན་དུ་ཕྱོགས་པར་བཅོམ་ལྡན་འདས་མདོ་རྗེ་ཕག་
 མོ་ཞེས་པ་ནས། མི་མགོ་སྐམ་པོ་ལྔ་བཅུའི་དོ་ཤལ་ཅན་དུ་གྱུར།  ཅེས་པའི་བར་བརྗོད།  ཨོཾ་ཧྲཱིཧ་ཧ་ཧཱུཾ་ཧཱུཾ་ཕཊ་གང་མང་བརྗོད་ཅིང་རབ་ཏུ་གནས་བྱའི་ལྷ་རྣམས་ལ་མེ་ལོང་བསྟན་ནས་ཁྲུས་དཀྱིལ་གྱི་སྟེང་དུ་འཇོག་པ་དང།  ཇི་ལྟར་བལྟམས་པ་ ཞེས་སོགས་སྔགས་དང་བཅས་པའི་ཁྲུས་གསོལ་
བྱ༑ མཎྜལ་སྐབས།  རབ་ཏུ་གནས་བྱའི་ལྷ་རྣམས་བཅོམ་ལྡན་འདས་དཔལ་འཁོར་ལོ་སྡོམ་པའི་དཀྱིལ་འཁོར་དུ་སྟ་གོན་ ཞེས་སོགས་བསྒྱུར། མཎྜལ་ཕུལ་རྗེས་གསོལ་གདབ་ནི། དགའ་ཆེན་ཁྱོད་བདག་སྟོན་པ་བས།  །ཞེས་པ་ནས།  མགོན་པོས་བདག་ནི་འཇུག་
པར་འཚལ།  །ཞེས་ལན་གསུམ་གྱིས་གསོལ་བ་གདབ།  ཨོཾ་སརྦ་ཏ་ཐཱ་ག་ཏ་ཨ་ནུད་ཏཱ་ར་བོ་དཧི་ཨ་ལཾ་ཀ་ར་ཝ་སྟྲ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲི་ཧཱུཾ། ཨོཾ་བཛྲ་རཀྵ་ཧཾ། ཨོཾ་བཛྲ་ཨུ་ཥྞཱི་ཥ་ཧཱུཾ་ཕཊ།  ཅེས་པ་གསུམ་གྱིས་རིམ་པ་བཞིན་སྨད་གཡོགས། སྟོད་གཡོགས། གཙུག་ཏོར་བཅིང།།

[015B]  ཞེས་པས་མིག་དར་བཅིང། ཨཱ་ཁཾ་བའི་ར་ཧཱུཾ། གིས་མེ་ཏོག་ཕྲེང་བ་བཟུང་རྟེན་ལ་ལས་བུམ་གྱི་ཆུས་བསངས།  ཨོཾ་ཁཎྜ་རོ་ཧི་ཧཱུཾ་ཧཱུཾ་ཕཊ། རབ་ཏུ་གནས་བྱའི་ལྷ་རྣམས་ཧེ་རུ་ཀ་སྐུ་མདོག་སྔོན་པོ་ ཞེས་པ་ནས།  རྣལ་འབྱོར་དོན་དམ་
རྒྱལ་པོ་དེ་ཉིད་བདག་གྲུབ་མཛོད། །དཀོན་མཆོག་གསུམ་ལ་བདག་སྐྱབས་མཆི།  །ཞེས་སོགས་ལན་གསུམ་གྱིས་རྟེན་ལ་བྱས་སྡོམ་དག།།སངས་རྒྱས་བྱང་ཆུབ་སེམས་དཔའ་ཀུན།  །ཞེས་སོགས་ལན་གསུམ་གྱིས་སྔགས་སྡོམ་གཟུང།  ཧཱུཾ་ཛཧཱུཾ།  ཞེས་དང།  །ཨོཾ་
ཤྲཱི་ཧེ་རུ་ཀ་བིད་མ་ཧེ།  ཞེས་སོགས་དཔའ་བོ་བསྐུལ་བའི་སྔགས་བརྗོད། མཁའ་འགྲོ་མ་ཡི་དྲ་བའི་འདྲེན།  །ཞེས་བ་ནས། བུ་ཁྱོད་བདག་གིས་དྲངས་པའོ།  །ཞེས་སྒོ་ཕྱེ་ནས་རྟེན་རྣམས་དཀྱིལ་འཁོར་དུ་གཞུག་མཧཱ་རཱ་ཏ་ སོགས་ལན་གསུམ་གྱིས་ནང་དུ་གཡོན་སྐོར་
གསུམ་བྱས་པར་མོས།  ཨོཾ་ན་མཏེ་ཧཱུཾ་ སོགས་སྔགས་ཚན་གསུམ་གྱིས་རྟེན་རྣམས་ཀྱི་ཕྱག་གཉིས་ཐལ་མོ་དཔྲལ་མགྲིན་སྙིང་གར་སྦྱར་ལ་ཤར་སྒོ་ནས་སྐུ་གསུང་ཐུགས་ཀྱི་ཕྱག་བྱ་བར་མོས།།ཨོཾ་པཉྩ་ཌཱ་ཀི་ནཱི་པཱུ་ཛ་ཨུ་པསྛཱ་ནཱ་ཡ་ཨཱ་ཏྨཱ་ནཱི་ནི་རྱཱ་མི་ཧཱུཾ།  ཤར་སྒོ་ནས་ཕྱག་བྱ་བར་མོས་ནས།།
རབ་ཏུ་གནས་བྱའི་ལྷ་རྣམས་ཀྱི་སྙིང་གར་ལཾ་ལས་གྲི་གུག་ལཾ་གྱིས་མཚན་པར་གྱུར། ཨོཾ་སརྦ་བའི་ར་ཡོ་གི་ནི་བྷྱཔཱུ་ཛ་ཨུ་པསྛཱ་ནཱ་ཡ་ཨཱཏྨཱ་ནཱཾ་ནི་རྱ་ཏ་ཡཱ་མི། སརྦ་ཏ་ཐཱ་ག་ཏ་བའི་ར་ཡོ་གི་ནཱི་ཌཱ་ཨ་ངྷི་ཏི་ཥྛནྟུ་མཾ། དེ་ལྟར་ཤར་
སྒོ་ནས་མཁའ་འགྲོ་མ་ལ་ཕྱག་བྱས་པས། མཁའ་འགྲོ་མ་ལས་མཁའ་འགྲོམ་མར་མེ་གཅིག་ལས་གཉིས་ཆད་ཀྱི་ཚུལ་དུ་བྱུང་ནས་རབ་ཏུ་ངས་བྱའི་ལྷ་རྣམས་ལ་ཐིམ་པས་རབ་ཏུ་གནས་བྱའི་ལྷ་རྣམས་མཁའ་འགྲོ་མའི་རང་

[016A]༄༅། །བཞིན་དུ་གྱུར། རབ་ཏུ་གནས་བྱའི་ལྷ་རྣམས་ཀྱི་དཔྲལ་བར་ཏཾ་ལས་གྲི་གུག་ཏཾ་གྱི་སྀ་མཚན་པར་གྱུར།  ཞེས་པ་ནས།།ཨོཾ་གུ་རུ་ཙ་ར་ཎ་པཱུ་ཛ་ཨུ་པསྠཱ་ནཱ་ཡ་ཨཱཏྨ་ནཱི་ནི་རྱཱ་ཏ་ཡཱ་མི། ཨོཾ་སརྦ་སཏ་པ་རི་
ཌ་ནཱ་ཡ། ཨཱཏྨཱ་ནཱཾ་ནི་རྱཱ་ཏ་ཡཱ་མི།  ཞེས་པའི་བར་སོ་སོར་ཁ་བསྒྱུར་ནས་བརྗོད།  ཏིཥྛ་བཛྲ། ཡང་དག་པ་ཡི་དཀྱིལ་འཁོར་འདིར། །རབ་ཏུ་གནས་བྱ་བཅུག་པ་འདིའི།  །ནས།  དེ་འདྲ་དཀྱིལ་འཁོར་དུ་གྱུར་ཅིག་རབ་ཏུ་གནས་བྱའི་ལྷ་རྣམས་
དཀྱིལ་འཁོར་གྱི་ནང་དུ་ཞུགས།  ཞེས་པ་ནས།  ཨི་མཾས་ཏྭ་མཧཱ་བཱ་ལ། རབ་ཏུ་གནས་བྱའི་ལྷ་རྣམས་ཀྱི་སྙིང་གར་ཉི་མ་ལ་ཧཱུཾ། དཔྲལ་བར་རཾ། མིག་གཉིས་སུ་ཨོཾ་འོད་ཟེར་འབར་བ་རེ་རེ། ཧེ་རུ་ཀདྤལ་དེང་ཁྱོད་ཀྱི།  །ཞེས་པ་ནས།།
ཧེ་བཛྲ་པ་ཤྱ། དེ་ཡང་དུར་ཁྲོད་ཆེན་པོ་བརྒྱད་ཀྱིས་ཡོངས་སུ་བསྐོར་བའི་ ཞེས་པ་ནས།  དཀྱིལ་འཁོར་གྱི་འཁོར་ལོ་མངོན་སུམ་དུ་མཐོང་བར་གྱུར།  ཅེས་པའི་བར་བདེ་མཆོག་བདག་འཇུག་བཞིན་བཏང། ཆུ་བཞི་བདེ་མཆོག་ལྟར་བྱིན་གྱིས་བརླབས་ནས། དག་ཅིང་
དྲི་མེད་སོགས་ཀྱིས་འབུལ། དེ་ནས་ཁྲོ་བོའི་མཆོད་པ་བདེ་མཆོག་ལྟར་བརླབས་ནས།  རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། ཁྲོ་བོ་དང་ཁྲོ་མོའི་ཚོགས་ཐམས་ཅད་མདུན་གྱི་ནམ་མཁར་སྤྱན་དྲངས་ཧཱུཾ་ཡེ་ཤེས་བསྐལ་པ་ ཞེས་པ་ནས།  ཚལ་པ་
བརྒྱར་འགས་པར་འགྱུར་རོ། །སུམྦྷ་ནི་དང། ཁྞྜ་རོ་ཧི་ དྲག་ཏུ་བརྗོད་དེ་བགེགས་གཏོར་ཕྱིར་བཏང་བའི་བར་གཞུང་བཞིན་བྱ་སྤྱང་ཆས་རྣམས་ལ།  ཁཎྜ་རོ་ཧི་དང། ཧཱུཾ་ ལན་བདུན་བརྗོད་དེ་བྱིན་གྱིས་བྲླབྶྣས།  ཨོཾ་སརྦ་པཱ་པཾ་ད་ཧ་ན་བཛྲ་ཡ་བཛྲ་སཏ་སྱ་སརྦ་པཱ་

[016B]  ལན་གཉིས་རེ། མེ་ལོང་ལ་རྟེན་གྱི་གཟུགས་བརྙན་ཤར་བའི་ཁ་རྣ་བ་མིག་སྣ་ཁ་ལག་ལྟེ་བ་མགོ་རྣམས་ལ་ཉེ་རེག་བྱའོ། །མཆོད་པ་ནི།  ཨོཾ་ཧྲཱིཧ་ཧ་ཧུཾ་ཧཱུཾ་ཕཊ།  ལན་བཞི་བརྗོད་ནས། དྲི། མེ་ཏོག་མཆོད་ཡོན། མར་མེ་རྣམས་ཕུལ།  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ་ཧཱུཾ་
 ལན་བདུན་བཟླས་པའི་སྤོས་མར་གྱིས་བདུག་དེ་དག་ནི་སྦྱང་བའི་རིམ་པའོ། །ཕལ་ཁྲུས་ཀྱི་སྡོམ་ནི། ཐམས་ཅད་བཞེངས་ཏེ་སྟེང་ཁེབས་གྱོན། །དབྱངས་དང་རོལ་མོས་སྙན་གསན་ཕུལ། །མེ་ལོང་གཟུགས་བརྙན་ཤར་བ་ལ། །བདུད་རྩི་ལྔ་ཡི་འདག་ཆལ་བྱུག་།མངར་གསུམ་ཞོ་གསར་བུམ་ཆུས་བཀྲུ། །དྲི་ཞིམ་འབྲུ་མར་མར་ཁུས་
བྱུག་ཤིང་ཤུན་ལྔ་ཡི་ཕྱེ་མས་ཕྱིས། །བ་བྱུང་ལྔ་ཡི་འདག་ཆལ་བྱུག་འབྲས་བུ་འབྲུ་དང་དྲི་བཟང་གི་བུམ་ཆུས་བཀྲུ་ཞིང་སྤོས་མར་བྱུག་སྐྱུ་རུ་སྲན་དཀར་ཕྱེ་མས་ཕྱིས། །དྲི་བཟང་ལྔ་ཡི་འདག་ཆལ་བྱུག་འབྲས་ཡོས་སྨན་དང་རིན་པོ་ཆེའི། །བུམ་ཆུས་འཀྲུ་ཞིང་འབྲུ་མར་བྱུག་ཡུང་བའི་ཕྱེ་མ་སྐམ་པོས་ཕྱིས། །བལ་ཁྲུས་བྱ་བའི་
རིམ་པའོ་ཞེས་སོ། །དེ་ལྟར་བྱ་བའི་རིམ་པ་ནི།  གང་འདིར་བཅོམ་ལྡན་འདས།  ཞེས་པ་ནས།  ཨོཾ་སརྦ་ཏ་ཐཱ་ག་ཏ་ཀཱ་ཡ་བི་ཤོ་དྷ་ནེ་སཱཧཱུ།  ཞེས་པའི་བར་གཞུང་བཞིན་བྱ། མཆོག་ཁྲུས་ཀྱི་སྡོམ་ནི། བྱིན་བརླབ་སྤྱན་དྲངས་སྔགས་རྒྱས་མཆོད། །གསོལ་གདབ་ཤིས་བརྗོད་ཁྲུས་ཁང་བསྐྱེད། །དྲི་བཟང་ལྔ་ཡི་
འདག་ཆལ་བྱུག་སྐུ་མཆོག་སྨོན་ལམ་རས་ཀྱིས་ཕྱིས། །སྦྱིན་སོགས་ཚིགས་བཅད་རེ་རེ་ལའང། །དེ་ལྟར་བྱས་པ་མཆོག་ཁྲུས་རྒྱས་།བདེ་གཤེགས་སྐུ་གསུམ་དགེ་བ་བསྔོ། །སླར་ཡང་དྲིས་བྱུག་གོས་རྒྱན་འབུལ། །ཞེས་སོ། །དེ་ཡང། མཆོག་ཁྲུས་ཀྱི་མཆོད་པ་བདེ་མཆོག་ལྟར་བྱིན་གྱིས་བརླབས་ནས།  རང་གི་ཐུགས་ཀའི་ཧཱུཾ་ལས་འོད་ཟེར་
འཕྲོས། གཤེགས་པ་དང་གཤེགས་མ། སེམས་དཔའ་དང་སེམས་མ།  ཞེས་པ་ནས།  ཁྲོ་བོ་རྣམས་ཕྱོགས་མཚམས་སུ་འཁོད་ནས་བགེགས་བསྐྲད་པར་གྱུར། བཀྲ་ཤིས་གང་ཞིག་ཆོས་ཀྱི་དབྱིངས་ལས་ངེས་བྱུང་བ།  །ཞེས་པ་ནས།།

[017A]༄༅། །བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག་ །ཅེས་ཤླཽ་ཀ་ཚིག་བརྗོད། ཁྲུས་ཁང་བསྐྱེད་པ་ནི།  ཁྲུས་ཀྱི་ཁང་པ་ ཞེས་པ་ནས།  ཨོཾ་བཛྲ་ཨ་ཝ་རཏྣ་ཝ་པུ་ཥ་ཎི་ཨཱཧཱུཾ་སཱཧཱ།  ཞེས་རྒྱན་འབུལ་བར་གཞུང་བཞིན་བྱ་
དེ་ནས། སྟ་གོན་གྱི་སྡོམ་ནི། ཡེ་ཤེས་སྤྱན་དྲངས་མཆོད་ནས་ནི་།སྙན་གསན་གསུམ་གྱིས་གསོལ་བ་གདབ། །ཆུ་གསུམ་ཉེར་སྤྱོད་རོལ་མོས་མཆོད། །ཕྱག་འཚལ་བསྟོད་ཅིང་གཤེགས་སུ་གསོལ། །དམ་ཚིག་གནས་ལྟར་བྲི་བཟང་བྱུག་ཉེར་སྤྱོད་རོལ་མོར་བཅས་པ་འབུལ། །འཁྱིལ་བའི་སྔགས་བཟླས་གནས་གསུམ་རེག་ཕྱོགས་
གཏོར་ཕུལ་ཞིང་ན་བཟའ་བཀབ། །གཏང་རག་བྱ་བ་སྟ་གོན་སྡོམ།།།རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། རབ་ཏུ་གནས་བྱའི་རྟེན་རྣམས་ཀྱི་ཡེ་ཤེས་པ་དང། སངས་རྒྱས་དང་བྱང་ཆུབ་སེམས་དཔའ་འཁོར་དང་བཅས་པ་སྤྱན་དྲངས། མདུན་གྱི་
ནམ་མཁར་བཞུགས་པར་གྱུར།  ཆུ་གསུམ་ཉེར་སྤྱོད་རོལ་མོ་དང་བཅས་པ་བདེ་མཆོག་ལྟར་བྱིན་གྱིས་བརླབས་ཏེ།  དྲི་མེད་ཡིད་དུ་འོང་བ་ཡི།  །ཞེས་པ་ནས།  ཨོཾ་ཨཱཧྲཱིཔྲ་ཝ་རས་དྐཱ་རཾ་པཱ་ཏཱིཙྪ་ཧཱུཾ་སཱཧཱ།  དེ་བཞིན་དུ།  ཨཉྩ་མ་ཎཾ་དང་ཨརྒྷཾ་ ཞེས་པ་བཅུག་ལ་ཆུ་གསུམ་
རྩལ།  ལྷ་ཡི་མེ་ཏོག་དམ་པ་འདི།  །ཞེས་སོགས་སྔགས་དང་བཅས་པའི་ཉེར་སྤྱོད་རོལ་མོ་དང་བཅས་པ་འབུལ། གསོལ་གདབ་ནི།  བདག་ཉིད་ཀྱི་ལྕེ་ཧཱུཾ་ལས་སྐྱེས་པའི་རྡོ་རྗེར་གྱུར།  ལག་པ་གཡས་སྤོས་དང་གཡོན་དྲིལ་པུ་དཀྲོལ་ཅིང།  ཐུགས་རྗེ་ཡིས་ནི་བདག་ཅན་བདག་ །ཅེས་
པ་ནས།  བྱིན་གྱིས་བརླབས་པར་མཛད་དུ་གསོལ།  །ཅེས་ལན་གསུམ་གསོལ་བ་བཏབ་པས།  ལྷ་རྣམས་དགྱེས་བཞིན་དུ་གནང་བ་སྦྱིན་པར་གྱུར་ དེ་ནས་ཆུ་གསུམ་ཉེར་སྤྱོད་རོལ་མོ་དང་བཅས་པ་བྱིན་གྱིས་བརླབ།  ཨོཾ་སརྦ་ཏ་ཐཱ་ག་ཏ་པཱདྱཾ། ཨཱཉྩ་མ་ནཾ་ཨརྒྷཾ་

[017B] ནས་  ཤཔྟའི་ བར་སྔགས་ཙམ་གྱིས་མཆོད།  ཨོཾ་སརྦ་ཏ་ཐཱ་ག་ཏ་པ་ཐ་བནྡྷ་ནཾ་ཀ་རོ་མི།  ཞེས་ཕྱག་བྱ།  ཨོཾ་བཅོམ་ལྡན་དཔའ་བོའི་དབང་ཕྱུག་ལ་ཕྱག་འཚལ་ཧཱུཾ་ཧཱུཾ་ཕཊ།  ཅེས་པ་ནས།  ཨོཾ་རྡོ་རྗེ་ཕག་མོ་སྤྱོར་ཆེན་འདོད་དབང་མ་ལ་འདུད་ཧཱུཾ་ཧཱུཾ་ཕཊ་
 ཅེས་པའི་བར་གྱིས་བསྟོད།  ཨོཾ་ཁྱེད་ཀྱིས་སེམས་ཅན་དོན་ཀུན་མཛད།  །ཅེས་པ་ནས།  ཨོཾ་བཛྲ་མུཡེ་ཤེས་པ་རང་གནས་སུ་གཤེགས་པར་གྱུར།  དེ་ནས་རྟེན་དམ་ཚིག་པ་གསལ་བ་རྣམས་ཀྱི་ཐུགས་ཀ་དབུ་མགུལ་ཕྱག་གཉིས་སྤྱི་གཙུག་རྣམས་སུ་དྲི་བཟང་པོས་བྱུགས། ཆུ་
གསུམ་ཉེར་སྤྱོད་རོལ་མོ་དང་བཅས་པ་བྱིན་གྱིས་བརླབས།  རྟེན་ཅིང་འབྲེལ་བར་འབྱུང་བ་ཡི།  །ཞེས་པ་ནས།  ཅི་བདེ་བར་ནི་བ་ཞེས་སུ་གསོལ།  །ཅེས་སོགས་སྔགས་དང་བཅས་པས་ཆུ་གསུམ་ཉེར་སྤྱོད་རོལ་མོ་དང་བཅས་པ་ཕུལ།  ཁཎྜ་རོ་ཧི་དང་ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་
ཧ་ན་ཧཱུཾ་ཕཊ།  ཅེས་པའི་སྤགས་གཉིས་སོ་སོ་ནས་ལན་གསུམ་རེ་བཟླ་ཞིང་རྟེན་རྣམས་ཀྱི་ཐུགས་ཀ་མགྲིན་པ་སྤྱི་བོ་རྣམས་སུ་རེག་ཅིང་རྟེན་དང་བདག་ཉིད་བསྲུང་བའི་སྒོམ་བཟླས་བྱ། དེ་ནས་མཁའ་ལོ་སྤྱི་གཏོར་གྱི་མཆོད་གཏོར་བྱིན་རླབས་བདེ་མཆོག་ལྟར་བྱས་རྗེས།  ཕཻཾ༑ རང་གི་ཐུགས་ཀར་ཉི་གདན་
 ཞེས་པ་ནས།  ཞིང་སྐྱོང་ལ་སོགས་པ་ཐམས་ཅད་སྤྱན་དྲངས་ཏེ་རབ་ཏུ་གནས་བྱའི་ལྷ་རྣམས་གྱི་སྟེང་འོག་ཕྱོགས་མཚམས་བརྒྱད་དུ་འཁོད་ ཅེས་པ་ནས།  ཡིད་ལ་འདོད་པ་ཀུན་འགྲུབ་ཤོག་ །ཧེ་རུ་ཀའི་ཡིག་བརྒྱ་བརྗོད།  མ་རྙེད་ཡོངས་སུ་ ཞེས་པ་
ནས།  བཟོད་མཛད་རིགས། །ཨོཾ་ཁཎྜ་རོ་ཧི་ཧུཾ་ཧཱུཾ་ཕཊ། ཇི་སྲིད་རབ་ཏུ་གནས་པའི་བྱ་བ་རྣམས་མ་རྫོགས་པ་དེ་སྲིད་དུ་རབ་ཏུ་གནས་བྱའི་ལྷ་རྣམས་ཀྱི་སྟེང་འོག་ཕྱོགས་མཚམས་རྣམས་སུ་འཁོད་ནས་བགེགས་རྣམ་པར་བཟློག་

[018A]༄༅། །པའི་འཕྲིན་ལས་མཛོད་ཅིག་ །ཅེས་བརྗོད་ལ་རྟེན་རྣམས་ན་བཟའ་སེར་པོས་བཀབ་ནས་བཞག་གཏང་རག་མཆོད་བསྟོད་བདག་འཇུག་ལྟར་ལ་སྨོན་ལམ་བཟོད་གསོལ་ཤིས་བརྗོད་རྣམས་བདེ་མཆོག་སྤྱི་ལྟར་རོ། །དེ་དག་ནི་སྟ་གོན་ཇི་ལྟར་བྱ་བའི་རིམ་པ་
ཡིན་ནོ། །དངོས་གཞིའི་སྡོམ་ནི། བདག་མདུན་དཀྱིལ་འཁོར་མངོན་བྱས་ནས། །སྒར་ཡང་སྔར་བཞིན་རྟེན་བསྐྱེད་བྱ། །ཆུ་བཞི་ནས་ནི་རྒྱན་འབུལ་བར། །རྒྱས་བསྡུས་ཅི་རིགས་སྔར་བཞིན་བྱ། །གསོལ་བ་བཏབ་ཅིང་སེམས་བསྐྱེད་བྱ། །མིག་དང་སྐུ་སོགས་བྱིན་གྱིས་བརླབ་།ཡེ་ཤེས་སྤྱན་དྲངས་མཆོད་ནས་ནི། །
གསོལ་བཏབ་དམ་ཚིག་པ་ལ་གཞུག་དབང་ལྷ་སྤྱན་དྲངས་མཆོད་ནས་ནི། །དབང་བཞི་སློབ་མ་བཞིན་དུ་བསྐུར། །ཅེས་པའོ། །དངོས་གཞིའི་ཉིན་སྔ་བར་ལངས་ཏེ་བདག་བསྐྱེད་བུམ་པ་མདུན་བསྐྱེད། དབང་ཆོག་གི་གཏང་རག་མཎྜལ་གྱི་བར་ཉིན་སྔ་མ་སྟ་གོན་ལྟར་སྔོན་དུ་བཏང་ནས། ཁྲུས་བུམ་
འདག་རྫས་རྒྱས་པའི་ཆུ་བཞི། མེ་ཏོག་གུལ་ཡུངས་རྣམས་སྒྲུབ་རྗེས། གསོལ་གདབ་དང་སེམས་བསྐྱེད་གཉིས་བཞག་ལ་རྟེན་བསྐྱེད། དེ་ནས་ཆུ་བཞི་བརླབ་འབུལ། བགེགས་གཏོར། སྦྱང་བ། ཕལ་ཁྲུས་མཆོག་ཁྲུས། རྒྱན་འབུལ། གསོལ་གདབ། སེམས་བསྐྱེད་རྣམས་གོ་རིམ་དང་
ཆོ་ག་རྒྱས་བསྡུས་མ་གཏོགས་སྟ་གོན་ལྟར་དང། དེ་ནས།  རབ་ཏུ་གནས་བྱའི་ལྷ་རྣམས་ཀྱི་དཔྲལ་བའི་དབུས་སུ་ཕྲཱུཾ་དཀར་པོ་ཡོངས་སུ་གྱུར་པ་ལས་རྣམ་སྣང་དཀར་པོ་ཕྱག་གཡས་འཁོར་ལོ་འཕྱར་ཞིང་ ཞེས་པ་ནས།  གཡས་བརྐྱང་གིས་
བཞུགས་པ། ལྟེ་བར་ས་ལ་ལཾ་སེར་པོ་ཡོངས་སུ་གྱུར་པ་ལས།  ཞེས་པ་ནས།  གཅེར་བུ་སྐྲ་གྲོལ་བ། ཕྱག་རྒྱ་ལྔས་བརྒྱན་པ་གཡས་བརྐྱང་གིས་བཞུགས་པ་ ཞེས་ཕུང་ཁམས་སྐྱེ་མཆེད་ཀྱི་ལྷ་རྣམས་བསྐྱེད།  རང་གི་ཐུགས་ཀའི་ཧཱུཾ་

[018B] རབ་ཏུ་གནས་བྱའི་ལྷ་རྣམས་ཀྱི་ཡེ་ཤེས་པ་དང་སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྤྱན་དྲངས་མདུན་གྱི་ནམ་མཁར་བཞུགས་པར་གྱུར། མ་ལུས་སེམས་ཅན་ཀུན་གྱི་མགོན་གྱུར་ཅིང། །
 ནས༑  བཅོམ་ལྡན་འཁོར་བཅས་གནས་འདིར་གཤེགས་སུ་གསོལ། །བཅོམ་ལྡན་བསྐལ་པ་གྲངས་མེད་དུ་མ་རུ།  །ནས།  ཁྱེད་བཞེད་འགྲོ་དོན་མཛད་དུས་འདི་ལགས་ན། །དེ་ཕྱིར་ཆོས་དབྱིངས་ཕོ་བྲང་ལྷུན་གྲུབ་ནས་ །ཞེས་པ་ནས།།
ཨོཾ་བཛྲ་ག་ག་ན་ས་མ་ཡ་ཤྲཱི་ཡེ་ཧཱུཾ།  ཞེས་མཆོད་ཡོན་དབུལ།  ཇི་ལྟར་བལྟམས་པ་ཙམ་གྱིས་ནི།  །ཞེས་སོགས་ཚིགས་བཅད་གཅིག་སྔགས་དང་བཅས་པས་ཁྲུས་གསོལ།  བདག་དང་འགྲོ་ལ་ཐུགས་བརྩེའི་ཕྱིར།  །ཞེས་པ་ནས།  པདྨ་ཙནྡྲ་ཨཱ་ས་ནི་ཏིཥྛནྟུ།  ཞེས་
གདན་ཕུལ་ལ་ཐལ་མོ་སྦྱར་ཏེ།  བདེ་བར་གཤེགས་སོ་བཅོམ་ལྡན་འདས།  །ཞེས་པ་ནས།  བདག་ཀྱང་བློ་དང་ལྡན་པར་མཛོད།  །ཅེས་གསོལ་བ་བཏབ་ལ་ཆུ་གཉིས་ཉེར་སྤྱོད་རོལ་མོ་རྣམས་བྱིན་གྱིས་བརླབས་ཏེ།  ཨོཾ་སརྦ་ཏ་ཐཱ་ག་ཏ་ཨརྒྷཾ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་
ཤྲཱི་ཡེ་ཧཱུཾ།  ཞེས་པ་ནས།  ཤཔྟའི་ བར་གྱིས་མཆོད།  བདག་ཉིད་ཀྱི་ལྕེ་ཧཱུཾ་ལས་སྐྱེས་པའི་རྡོ་རྗེར་གྱུར།  ལག་པ་གཡས་སྤོས་དང་གཡོན་དྲིལ་བུ་དཀྲོལ་ཅིང།  ཐུགས་རྗེ་ཡིས་ནི་བདག་ཅན་བདག་ །ཞེས་པ་ནས།  བྱིན་གྱིས་བརླབས་བར་མཛད་དུ་གསོལ་
 ཞེས་ལན་གསུམ།  ལྷ་རྣམས་ཀྱིས་དགྱེས་བཞིན་དུ་གནང་བ་སྦྱིན་པར་གྱུར། ཛཧཱུཾ་བཾ་ཧོཿ་ཡེ་ཤེས་པ་རྣམས་དམ་ཚིག་པ་དང་གཉིས་སུ་མེད་པར་གྱུར།  དེ་ནས་དབང་ལྷའི་མཆོད་པ་ཆུ་གཉིས་ཉེར་སྤྱོད་རོལ་མོ་རྣམས་བདེ་མཆོག་ལྟར་བྱིན་གྱིས་བརླབས་ནས་

[019A]༄༅། །མཎྜལ༑  བླ་མ་དང་གཙོ་བོ་ཐ་མི་དང་པའི་ཞབས་དྲུང་དུ་དཔལ་འཁོར་ལོ་སྡོམ་ཕའི་དཀྱིལ་འཁོར་དུ། རབ་ཏུ་གནས་བྱའི་ལྷ་རྣམས་ཀྱི་རིག་པ་ཡེ་ཤེས་ལྔའི་དབང་ཟབ་མོ་ཞུ་པའི་ཡོན་དུ་ཞིག་ཁམས་འབུལ་བར་ཞུ།  ཞེས་
སོགས་དང།  ཆོས་བདེན་བདག་ཉིད་བསམ་མི་ཁྱབ། །བདག་ལ་དབང་ནི་བསྐུར་བར་མཛོད།  །ཅེས་ལན་གསུམ་གྱིས་གསོལ་བ་གདབ། རྟེན་དང་དབང་རྫས།  ཨོཾ་ཁཎྜ་རོ་ཧིས་བསངས། སྭ་བྷཱ་ཝས་སྦྱངས།།རབ་ཏུ་གནས་བྱའི་ལྷ་རྣམས་དང་དབང་རྫས་བུམ་ཆུ་སྟོང་
པ་ཉིད་དུ་གྱུར།  ཞེས་པ་ནས།  རྡོ་རྗེ་སེམས་དཔས་དབུ་བརྒྱན་པར་གྱུར། ཨོཾ་སརྦ་ཏ་ཐཱ་ག་ཏ་ཨརྒྷཾ་ ཞེས་སོགས་ཆུ་གཉིས་ཉེར་སྤྱོད་རོལ་མོ་དང་བཅས་པས་མཆོད།  ཡབ་ཡུམ་སྙོམས་བར་ཞུགས་པས་བདེ་བ་ཆེན་པོའི་བྱང་ཆུབ་ཀྱི་སེམས་ཀྱི་རང་བཞིན་དུ་ཞུ་
བའི་བུམ་པའི་ཆུར་གྱུར།  དེ་ནས་བུམ་པ་བཏེག་ཅིང།  བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་ལྷ་དྲུག་ཅུ་རྩ་གཉིས་ཀྱི་དཀྱིལ་འཁོར་འཁོར་དང་བཅས་པ་སྤྱན་དྲངས་ སྔར་ལྟར་མཆོད།  རྡོ་རྗེ་ཅན་གྱིས་སངས་རྒྱས་ལ། །
 ནས།  དེ་ལྟར་འདི་ལའང་སྩལ་དུ་གསོལ། ཞེས་གསོལ་བ་བཏབ་པས་སྒོ་མཚམས་མ་བརྒྱད་ཀྱིས་བགེགས་བསྐྲད།  ཅེས་པ་ནས།  སྤྱི་བོ་ནས་དབང་བསྐུར་བར་གྱུར། བཀྲ་ཤིས་གང་ཞིག་ཆོས་ཀྱི་དབྱིངས་ལས་ངེས་བྱུང་བ། །
 ཞེས་སོགས་ཤླཽ་ཀ་གཅིག་བརྗོད།  དབང་བསྐུར་རྡོ་རྗེ་ཆེན་པོ་སྔོ།  །ཞེས་པ་ནས།  ཨོཾ་ཙ་ཀྲ་བའི་ར་སྟྭཾ་ཨ་བཧི་ཥིཉྩ་མི།  ཞེས་བརྗོད་ཅིང། རྣམ་རྒྱལ་བུམ་པ་ནས་ཆུ་བླངས་ལ་རྡོ་རྗེའི་རྩེ་མོས་སྤྱི་བོར་བླུག་ཅིང།  དེ་ལྟར་དབང་བསྐུར་བས་ ཞེས་པ་ནས།  རབ་ཏུ་གནས་བྱའི་ལྷ་

[019B]ཏུ་གནས་བྱའི་ལྷ་རྣམས་མི་བསྐྱོད་པའི་ངོ་བོར་གྱུར། ཨརྒྷཾ་ ནས།  ཤཔྟའི་ བར་གྱིས་མཆོད། དབང་གི་དག་པ་རྣམས་བརྗོད་མི་དགོས། ཅོད་པན་གྱི་དབང་ནི།  ཁཎྜ་རོ་ཧིས་བསངས།  སྭ་བྷཱ་ཝས་སྦྱངས།།
རབ་ཏུ་གནས་བྱའི་ལྷ་རྣམས་དང་དབང་རྫས་ཅོད་པན།  ཞེས་པ་ནས།  གནས་ལས་བྱུང་བ་སྦྱིན་པར་བྱ།  །ཞེས་པའི་པར་གཞུང་བཞིན་དང། དེ་ནས་ཡུམ་གྱི་ཉེ་སྙིང་དང། དཔའ་བོ་ཉེར་བཞིའི་སྔགས་དང།  ཨོཾ་ཌའ་ཀི་ནཱི་ སོགས་དཔའ་མོ་སོ་དྲུག་གི་སྔགས་སྦྲེལ་ནས་བརྗོད་དོ། །དབུ་རྒྱན་བསྐོན།།
ཇི་ལྟར་བལྟམས་པ་ ཞེས་པ་ནས།  དབང་ལྷ་བསྟིམ་པ་དང་མཆོད་པ་སྔར་བཞིན། དག་པ་བཞག་པ་གོང་དང་འདྲ། རྡོ་རྗེའི་དབང་ནི། སྔར་ལྟར་བསངས་སྦྱངས།  རབ་ཏུ་གནས་བྱའི་ལྷ་རྣམས་དང་དབང་རྫས་རྡོ་རྗེ་སྟོང་པ་ཉིད་དུ་གྱུར།  ཞེས་པ་ནས།  གནས་ལས་
བྱུང་བ་སྦྱིན་པར་བྱ།  །ཞེས་པའི་བར་སྔར་བཞིན།  ཧེ་རུ་ཀདྤལ་དཔའ་སོགས་ཀྱིས།  །ཞེས་ལན།  དབང་ལྷ་བསྟིམ་པ་དང་མཆོད་པ་སྔར་བཞིན། དག་པ་བཞག་པ་གོང་དང་འདྲ། དྲིལ་བུའི་དབང་ནི། སྔར་ལྟར་བསངས་སྦྱངས།  རབ་ཏུ་གནས་བྱའི་ལྷ་རྣམས་དང་དབང་
རྫས་དྲིལ་བུ་སྟོང་པ་ཉིད་དུ་གྱུར།  ཞེས་པ་ནས།  གནས་ལས་བྱུང་བ་སྦྱིན་པར་བྱ།  །ཞེས་པའི་བར་སྔར་བཞིན།  འདི་ནི་རྣལ་འབྱོར་མ་ཀུན་གྱི།  ཞེས་པ་ནས། དབང་ལྷ་བསྟིམ་པ་དང་མཆོད་པ་སྔར་བཞིན་བྱ། དག་པ་བཞག་པ་གོང་དང་འདྲ། མིང་གི་དབང་ནི། སྔར་ལྟར་བསངས་སྦྱངས།།
རབ་ཏུ་གནས་བྱའི་ལྷ་རྣམས་སྟོང་པ་ཉིད་དུ་གྱུར།  ཞེས་པ་ནས།  ཕཻཾ༑ ཛཧཱུཾ་བཾ་ཧོཡེ་ཤེས་པ་དང་གཉིས་སུ་མེད་པར་གྱུར། བླ་མ་དང་གཙོ་བོ་ཐ་མི་དད་པའི་ ཞེས་པ་ནས།  གནས་ལས་བྱུང་བ་སྦྱིན་པར་བྱ།  །ཞེས་པའི་བར་སྔར་བཞིན།  ཨོཾ་བཛྲ་སཏ་སྟྭཾ།  ཞེས་པ་ནས།  དེ་བཞིན་གཤེགས་

[020A]༄༅། །པའོ།  །ཞེས་བརྗོད་ཅིང་རྡོ་རྗེ་དྲིལ་བུ་སྤྱི་བོར་མཉམ་དུ་བཟུང་ལ་དཀྲོལ། དེ་ནས། དབང་ལྷ་བསྟིམས་པ་དང་མཆོད་པ་གོང་དང་འདྲ། དབང་གི་དག་པ་རྣམས་བརྗོད་མི་དགོས། དེ་ནས་སྔགས་དབང་དང་ཐུན་མོང་བ་དང་ཐུན་མོང་མ་ཡིན་པའི་བརྟུལ་ཞུགས་ཀྱི་དབང་ལུང་སྟོན་དབུགས་དབྱུང་རྣམས་བཞག་ནས། རྡོ་རྗེ་སློབ་
དཔོན་གྱི་དབང་གི་དོན་དུ་མཎྜལ་མདོར་བསྡུས་ཕུལ།  ཕྱིར་མི་ལྡོག་པའི་དབང་བསྐུར་ཆེ།  །ཞེས་སོགས་ལན་གསུམ་གྱིས་གསོལ་བ་གདབ་བསངས་སྦྱངས།  རབ་ཏུ་གནས་བྱའི་ལྷ་རྣམས་སྟོང་པ་ཉིད་དུ་གྱུར། སྟོང་པའི་ངང་ལས་དབང་སྟེགས་རིན་པོ་ཆེའི་ཁྲི་སེང་གེས་བཏེག་པའི་
སྟེང་དུ་པདྨ་དང་ཉི་མའི་གདན་ལ། ཧཱུཾ་ལས་རྡོ་རྗེ་སྔོན་པོ་ཧཱུཾ་གིས་མཚན་པ་ཡོངས་སུ་གྱུར་པ་ལས། རབ་ཏུ་གནས་བྱའི་ལྷ་རྣམས་རྡོ་རྗེ་འཆང་སྐུ་མདོག་སྔོན་པོ་ཞལ་གཅིག་ཕྱག་གཉིས་པ་ ཞེས་པ་ནས།  ཕྱོགས་ཐམས་ཅད་དུ་མཆོད་པའི་སྤྲིན་དང་བཅས་
པར་གྱུར།  བསངས་སྦྱངས།  རྡོ་རྗེ་དང་དྲིལ་བུ་སྟོང་པ་ཉིད་དུ་གྱུར།  ཞེས་པ་ནས།  དངོས་གྲུབ་ཐམས་ཅད་བསྒྲུབ་དགོས་སོ་།རང་རྡོར་སེམས་ཡབ་ཡུམ་འཁྱུད་པར་བསྒོམས་པ་ལ།  ཞེས་པ་ནས།།ཨོཾ་སུ་པྲ་ཏིཥྛ་བཛྲེ་སཱཧཱ།  ཆུ་གཉིས་ཉེར་སྤྱོད་རོལ་མོ་དང་བཅས་པས་
མཆོད། རྗེས་གནང་གསུམ་མི་དགོས་དག་པ་བཞག་པ་གོང་དང་འདྲ་གསང་དབང་གི་དོན་དུ་མཎྜལ་ཕུལ།  སྐྱོབ་མེད་བསྐྱོབ་པ་སྐྱབས་མེད་སྐྱབས།  །ཞེས་པ་ནས།  བྱིང་བ་བདག་ལ་སྐྱབས་མཛོད་ཅིག་ །ཅེས་ལན་གསུཾ་གྱིས་གསོལ་བ་བཏབ། ཡི་གེ་བདུན་པ་བརྗོད་ལ་གདོང་གཡོགས་བཅིང།  རབ་ཏུ་གནས་བྱའི་
ལྷ་རྣམས་ཛིཾ་ལས་པདྨ་ཛྲིཾ་གིས་མཚན་པ་ ཞེས་པ་ནས།  ཀུན་རྫོབ་བྱང་ཆུབ་ཀྱི་སེམས་སུ་གྱུར།  གསང་རྫས་ན་མཆོད་ལྟར་བྱིན་གྱིས་བརླབ།  འདི་དེ་དཔའ་བོ་ལྷ་མོ་རྣམས།  །ཞེས་པ་ནས།།བླ་མ་ཡབ་ཡུམ་གྱི་ཐུགས་ཀ་ནས་ཧེ་རུ་ཀ་ཡབ་ཡུམ་འཕྲོས། རབ་ཏུ་གནས་

[020B]  ཨོཾ་ཨཱ་ཧཱུཾ། ཞེས་བརྗོད་ཅིང། དག་པ་བཞག་པ་གོང་དང་འདྲ། ཤེར་དབང་གི་དོན་དུ་མཎྜལ་ཕུལ།  བཅོམ་ལྡན་ཞི་བ་ཆེན་པོ་ཀྱེ་།ཞེས་པ་ནས།  བྱིནྶྐྱབྶ་མེད་བདག་ལ་སྐྱོབས།  །ཞེས་གསོལ་བ་ལན་གསུམ་གདབ། གདོང་
གཡོགས་སྔར་ལྟར་བྱ།  ལྷ་མོ་འདི་ནི་ཕྱག་རྒྱ་ཆེ།  །ཞེས་པ་ནས།  འདི་ཉིད་དུ་ནི་ཡང་དག་གནས། །པདྨ་བྷཉྫ་ཧོཿ་ ཞེས་པའི་བར་བརྗོད།  རབ་ཏུ་གནས་བྱའི་ལྷ་རྣམས་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ཡོངས་སུ་གྱུར་པ་ལས་དཔལ་ཏེ་རུ་ཀ་སྐུ་མདོག་མཐིང་ག་ ཞེས་
པ་ནས།  མི་རུས་ཀྱི་ཐལ་བས་ལུས་ཐམས་ཅད་ལ་བྱུགས་པའོ།  །ཞེས་པའི་བར་མངོན་རྟོགས་ལྟར་བརྗོད།  རིག་མ་སྟོང་པ་ཉིད་དུ་གྱུར་ ཞེས་པ་ནས།  མི་མགོ་སྐམ་པོ་ལྔ་བཅུའི་དོ་ཤལ་ཅན་དུ་གྱུར་ཡབ་ཀྱི་གསང་གནས་མི་དམིགས་ ཞེས་པ་ནས།  རྩེ་མོར་དྱཱ་
སེར་པོས་མཚན་པ། དེ་ལྟར་རབ་ཏུ་གནས་བྱའི་ལྷ་རྣམས་དང་རིག་མའི་ལུས་འདོད་ལྷ་ཡབ་ཡུམ་དུ་ ཞེས་པ་ནས།  ཕྱོགས་བཅུའི་རྒྱལ་བ་ཐམས་ཅད་བཀུག་སྟེ་རབ་ཏུ་གནས་བྱའི་ལྷ་རྣམས་ཀྱི་ལུས་ལ་ཐིམ་པ་རྣམས་ཆགས་པ་ཆེན་པོའི་མེས་
ཞུ་བའི་བྱང་ཆུབ་ཀྱི་སེམས་སྤྱི་བོ་ནས་མགྲིན་པར་སླེབ་པ་ན་དགའ་བ། མགྲིན་པ་ནས་ ཞེས་པ་ནས།  ཤེས་རབ་ཡེ་ཤེས་ཀྱི་དབང་གི་དངོས་གཞི་ཡིན་ནོ།  །ཞེ་འབྲུ་གསུམ་བརྗོད། དག་པ་མི་དགོས་དབང་བཞི་པའི་དོན་དུ་མཎྜལ་ཕུལ།  ཁྱོད་ཞབས་པདྨོའི་བཀའ་དྲིན་གྱིས།  །ཞེས་པ་ནས།  བཀའ་
དྲིན་གྱིས་ནི་སྐྱོབ་ཏུ་གསོལ།  །ཞེས་གསོལ་བ་ལན་གསུམ་གདབ།  དེ་ཡང་དབང་གསུམ་པའི་སྐབས་སུ་རང་གི་ལུས་འདོད་ལྷ་ཡབ་ཡུམ་དུ་སྣང་བཞིན་པའི་དུས་ན། སེམས་དེ་ཁོ་ན་ཉིད་དུ་ཞུགས་པའི་བདེ་བ་ཆེན་པོ་གཉིས་ཡིད་ངོ་ན་དུས་མཉམ་དུ་ཡོད་པ་དེ་བཞིན་དུ་དོན་

[021A]༄༅། །དེ་ཉིད་ཐབས་དུ་མས་གོམས་པར་བྱས་པའི་མཐར། ཡུལ་བདག་མེད་པའི་དེ་ཁོ་ན་ཉིད་དང། ཡུལ་ཅན་བདེ་བ་ཆེན་པོའི་ཡེ་ཤེས་གཉིས་གཉིས་སྣང་ཕྲ་མོས་ཀྱང་བར་མ་ཆོད་པར་ཆུ་ལ་ཆུ་བཞག་པ་བཞིན་རོ་གཅིག་ཏུ་
ཞུགས་པའི་ཐུགས་དོན་དམ་འོད་གསལ་གྱི་ཡེ་ཤེས་དང། སྐུ་ཤིན་ཏུ་ཕྲ་བའི་རླུང་སེམས་ལས་གྲུབ་པའི་ཀུན་རྫོབ་སྒྱུ་མའི་སྐུ་ལོངས་སྤྱོད་རྫོགས་པ་རང་སྣང་གི་རིག་མ་དང་ཁ་སྦྱོར་བའི་རྣམ་པ་ཅན་གཉིས་དུས་གཅིག་ཏུ་ངོ་བོ་གཅིག་པའི་རྟེན་དང་བརྟེན་
པར་ཚོགས་པའི་ཟུང་འཇུག་བསམ་མི་ཁྱབ་ཀྱི་རིམ་པ་དེ་ཉིད་ཐོབ་བྱ་དོན་གྱི་དབང་བཞི་པ་ཡིན་ནོ།  །དག་པ་དང་རིག་མའི་བརྟུལ་ཞུགས་སྦྱིན་པ་གཉིས་མི་དགོས།  བླ་མ་དང་གཙོ་བོ་ཐ་མི་དད་པའི་ཞབས་དྲུང་དུ་རབ་ཏུ་གནས་བྱའི་ལྷ་རྣམས་དཔལ་འཁོར་ལོ་སྡོམ་པའི་
དཀྱིལ་འཁོར་དུ་དབའ་བཞི་རྫོགས་བར་ཐོབ་པའི་བཀའ་དྲིན་གཏང་རག་གི་ མཎྜལ་རྒྱས་པ་ཕུལ་དེ་ནས་ཆུ་བཞི་ཉེར་སྤྱོད་དང་བཅས་པ་བྱིན་གྱིས་བརླབས་ནས།  དག་ཅིང་དྲི་མེད།  ཅེས་ཆུ་བཞི་འབུལ།  ལྷ་ཡི་མེ་ཏོག་ སོགས་ཉེར་སྤྱོད་རོལ་མོ་དང་བཅས་པ་འབུལ།།ཆོས་དབྱིངས་རྣམ་དག་ ཤླཽཀ་
གཅིག་གིས་བསྟོད།  སྲབ་འཇམ་ཡང་པ་ལྷ་ཡི་གོས།  །ཞེས་པ་ནས།།ཨོཾ་བཛྲ་ཝ་སྟྲ་ཡེ་ཨཱཧཱུཾ། རྒྱལ་བ་མཚན་དཔེའི་རང་བཞིན་རྒྱན་ལྡན་ཕྱིར།  །ཞེས་པ་ནས།  ཨོཾ་བཛྲ་ཏྭ་ཨཱ།  དེ་ནས་རྒྱས་པའི་སྦྱིན་སྲེག་ནི། རྡོར་དྲིལ་བྱིན་རླབས།  རྡོ་རྗེ་ནི་ཐབས་དང་ ཞེས་སོགས་  ཁཎྜ་
རོ་ཧི་ ཞན་དུག་གིས་བསངས། མཆོད་པ་བྱིན་རླབས་ནས་འཐུང་བདེ་མཆོག་སྦྱིན་སྲེག་སྤྱི་འགྲོ་ལྟར།  ཞི་དང་བཀྲ་ཤིས་མཛད་དུ་གསོལ།  །ཞེས་པའི་བར་བརྗོད། ཐབ་ཁཎྜ་རོ་ཧིས་བསངས།  སྭ་བྷཱ་ཝ་ས་སྦྱངས། སྟོང་པའི་ངང་ལས་ཧཱུཾ་སེར་པོ་ཞུ་བ་ལས་བྱུང་བའི་ཡེ་ཤེས་ཀྱི་ཐབ་ཁ་དོག་

[021B] མུ་རན་ཁ་ཁྱེར་དང་བཅས་པ། ཁ་ཁྱེར་ལ་རིན་པོ་ཆེའི་འཕྲེང་བས་བསྐོར་བ། གྲྭ་བཞིར་ཟླ་ཕྱེད་རྡོ་རྗེས་མཚན་པ། དྭངས་ཤིང་ཐོག་པ་མེད་པར་གྱུར་ཐབ་ཀྱི་ནང་དུ་རཾ་ལས་སྐྱེས་པའི་མེ་གྲུ་གསུམ་པའི་དབུས་སུ་སྣ་
ཚོགས་པདྨ་དང་ཟླ་བའི་སྟེང་དུ་རཾ་སེར་པོ་ལས་པདྨ་སེར་པོ་རཾ་གྱིས་མཚན་པ། དེ་ཡོངས་སུ་གྱུར་པ་ལས་མེ་ལྷ་སྐུ་མདོག་སེར་པོ་ཤིན་ཏུ་ཞི་བའི་ཉམས་ཅན། ཞལ་གཅིག་ཕྱག་བཞིའི་གཡས་གཉིས་པད་སེར་དང་ཤེལ་ཕྲེང། གཡོན་གཉིས་རིལ་བ་
དང་དུང་འཛིན་པ། དར་སེར་པོའི་ནི་བཟའ་དང། རིན་པོ་ཆེའི་རྒྱན་གྱིས་བརྒྱན་པའི་ཐུགས་ཀར་མེ་གྲུབ་གསུམ་པ་རཾ་གྱིས་མཚན་པ། ཐུགས་ཀའི་ས་བོན་ལས་འོད་ཟེར་འཕྲོས་པའི་སྣ་ལ་ཁྲོ་བོ་འདོད་རྒྱལ་གྱིས་ ཞེས་པ་ནས།  ཀུ་ཤའི་གདན་ལ་བཞུགས་
པར་གྱུར།  ལས་སྔགས་ཀྱིས་ཕྱིར་འབྲང་གི་བགེགས་བསྐྲད། ཆུ་བཞི་ཕུལ།  བཛྲ་ཨཾ་ཀུ་ཤ་ཛནས། དམ་ཚིག་པ་དང་གཉིས་སུ་མེད་པར་གྱུར།  ཆུ་བཞི་འབུལ་བ་ནས་དམ་བསྒྲགས་པར་སྤྱི་འགྲོ་ལྟར་ལ།  མེ་ལྷའི་ལྗགས་རྡོ་རྗེ་རྩེ་གཅིག་པ་སེར་པོ་ལ་རཾ་ཡིག་དང།  ཞེས་པ་ནས།།
མཚན་པར་གྱུར། ཨོཾ་ཨྒྣ་ཡེ་ ཞེས་པ་ནས།  བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་ཚེ་དང་ ཞེས་པ་ནས།  ཁྱད་པར་དུ་ཡང་རབ་ཏུ་གནས་བྱའི་ལྷ་རྣམས་ཀྱི་སྐུ་གསུང་ཐུགས་མཛད་པ་འཕྲིན་ལས་མཆོད་པའི་སྤྲིན་ཚོགས་ཐམས་ཅད་པུཥྚིཾ་ཀུ་
རུ་ཨོཾ།  ཞེས་པ་རྫས་ཆེན་བཅུ་གཉིས་ཁྱད་རྫས་དང་བཅས་ལ་སྦྱོར་ཞིང་ཆུ་གཉིས་ཕུལ་རྗེས། འདས་ལྷའི་མཆོད་པ་དང་རྫས་སོགས་བྱིན་རླབས་སྤྱི་འགྲོ་ལྟར་བྱས་ཏེ།  མེ་ལྷའི་ཐུགས་ཀར་མེ་གྲུ་གསུམ་རབ་ཏུ་འབར་བའི་དབུས་སུ་བྷཱུཾ་ལས་གཞལ་ཡས་ཁང་གྲུ་བཞི་སྒོ་བཞི་པ།  ཞེས་པ་ནས།  སྤྲིན་གྱི་

[022A]༄༅། །གསེབ་ནས་བྱུང་བའི་བྱུང་བའི་ལྷ་མེ་ཏོག་གི་ཕྲེང་བ་བཟུང་བ་རྣམས་ཀྱིས་ཀུན་ནས་མཛེས་པར་བྱས་པའི་གཞལ་ཡས་ཁང་གི་ནང་གི་སྟེང་འོག་རྣམས་ཤར་དཀར་བྱང་ལྗང་ནུབ་དམར་ལྷོ་སེར་དབུས་སྔོ་བ། འོག་གཞི་དམ་
ཚིག་གི་ ཞེས་པ་ནས།  རྩེ་མོ་རྡོ་རྗེ་ནོར་བུ་རིན་པོ་ཆེའི་རྟོག་གིས་སྤྲས་པའོ།  །དེ་ནས་ལས་ཀྱི་རྡོ་རྗེས་དཀྱིལ་འཁོར་ལ་ཕྱག་གསུམ་བཙལ་ཏེ།  བདག་ཅག་དཔོན་སློབ་ཡོན་མཆོད་འཁོར་དང་བཅས་པ་སོགས་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་
གྲུབ་སྩོལ་བའི་ཕྱིར་དུ་སྦྱིན་སྲེག་འབུལ་བའི་ཐབ་ཀྱི་གཞལ་ཡས་ཁང་དུ་གཤེགས་པར་ཞུ།  ལག་པ་གཡོན་པས་དཀྱིལ་འཁོར་ནས་མེ་ཏོག་ལེན་པ་དང་བཅས་ཏེ།  ཨོཾ་ཧྲཱིཧ་དང། ཨོཾ་སརྦ་བུདྡྷ་ ཞེས་པའི་སྔགས་གཉིས་ཚར་རེ་བརྗོད་ནས་སྦྱིན་སྲེག་གི་ཐབ་ལ་ལན་གསུམ་བསྐོར་བ་
བྱས་ཏེ། སློབ་དཔོན་གྱི་ཕྱག་ཏུ་འབུལ། དེས་ཀྱང་མེ་ཏོག་རེ་རེ་ནས་བླངས་ཏེ་གཙོ་བོ་ཡབ་ཡུམ་གྱི་སྔགས་བརྗོད་པ་དང་མཉམ་དུ་མེ་ཏོག་ཐབ་ཏུ་དོར།  དབུས་ཀྱི་པདྨའི་ལྟེ་བར་ཉི་མའི་གདན་ལ་བཅོམ་ལྡན་འདས་དཔལ་ཧེ་རུ་ཀ་ཡབ་ཡུམ་གྱི་སྐུ་ལས་འོད་ཟེར་སེར་པོའི་ཚོགས་འཕྲོ་བར་
གྱུར༑ དག་ཅིང་དྲི་མེད་ ཅེས་སོགས་ཆུ་བཞི་འབུལ།  ཏིང་འཛིན་པིར་གྱིས་ ཞེས་སོགས་ཉེར་སྤྱོད་རོལ་མོ་འདོད་ཡོན་ལྔ་རིག་མ་བཅུ་དྲུག་ནང་མཆོད་བཅས་པ་ཕུལ།  ཨོཾ་བཅོམ་ལྡན་དཔའ་བོའི་ ཞེས་སོགས་རྐང་བརྒྱད་དང།  སྒྲིབ་བྲལ་ལྷན་སྐྱེས་ སོགས་ཀྱིས་བསྟོད།  ལྷ་རྣམས་ཀྱི་ལྗགས་
རྡོ་རྗེའི་རྣམ་པ་ཅན་སེར་པོ་ལ་ཧཱུཾ་ཡིག་འོད་ཟེར་དང་བཅས་པས་མཚན་པར་གྱུར།  གཙོ་བོའི་སྔགས་ལན་བདུན་གྱིས་མར་ཁུ་དང། དེ་ན་ཡབ་ཡུམ་གཉིས་ཀའི་སྔགས་ཀྱིས་ཡམ་ཤིང་ནས་ཁྱད་རྫས་བར་འབུལ།  ལྷ་རྣམས་ཀྱི་ཐུགས་ཀ་ནས་སྤྲོས་པའི་སངས་རྒྱས་རྣམས་

[022B] བསྒྲུབ་བྱ་ཟླ་བ་སེར་པོ་ལ་གནས་པ་ལ་དབང་བསྐུར་བས་ལུས་དང་ལོངས་སྤྱོད་དབང་ཐང་ཚེ་དང་བསོད་ནམས་ཤེས་རབ་སོགས་རྒྱས་པར་གྱུར།  གཙོ་བོའི་སྔགས་ཀྱིས་མར་ཁུ་བླུག་གཟར་བདུན་དང། ཆུ་གསུམ་
གོས། སོ་རྩི། ཉེར་སྤྱོད་འདོད་ཡོན་ནང་མཆོད་བཅས་ཀྱིས་མཆོད།།སྒྲིབ་བྲལ་ལྷན་སྐྱེས་ མན་ཆད་ཀྱིས་བསྟོད། མཆོད་ཡོན། བཟོད་གསོལ། ཡིག་བརྒྱ། གཤེགས་གསོལ་ནི།  ཧཱུཾ་མུལྷ་རྣམས་མེ་ལྷའི་ཐུགས་ནས་གཤེགས་ཏེ་ཁྲུས་དཀྱིལ་གྱི་ལྷ་དང་གཉིས་སུ་མེད་པར་གྱུར་
 ལས་ཀྱི་རྡོ་རྗེས་གཙོ་བོ་ཡབ་ཡུམ་གྱི་སྔགས་བརྗོད་ཅིང་མེ་ཏོག་ཁྲུས་དཀྱིལ་གྱི་སྟེང་དུ་འཇོག་སླར་ཡང་འཇིག་རྟེན་པའི་མེ་ལྷ་མཆོད་པ་ནང་མཆོད་སོགས་ནས་གཤེགས་གསོལ་བར་བདེ་མཆོག་སྦྱིན་སྲེག་སྤྱི་འགྲོ་ལྟར་བྱའོ། །འོ་ཐུག་བསྒྲུབ་ན། འོ་ཐུག་གི་རྒྱུ་རྣམས་ཚོགས་པར་བྱས་ཏེ་ཐབ་ཏུ་མཉྫིའི་ཁར་སྣོད་མེ་ཏོག་གི་ཕྲེང་བ་
ཅན་བཙུགས་ཏེ། རྫས་སྣོད་ལས་སྔགས་ཀྱིས་བསང།  སྭ་བྷཱ་ཝས་ སྦྱངས་ནས་བདེ་མཆོག་གི་ནང་མཆོད་ལྟར་བརླབ། ལས་སྔགས་བརྗོད་དེ་རྫས་རྣམས་བླུག་གཟར་གྱིས་སྣོད་དེར་བླུགས།  བཛྲ་ས་ཏྭ་ མང་དུ་བརྗོད་ཅིང་བླུག་གཟར་གྱིས་དཀྲུག། རྗེས་སུ་སྨོན་ལམ་ཤོ་ལོ་ཀ་གཅིག་བརྗོད་དེ་བསྒྲུབ་པར་བྱའོ། དེ་ནས་རབ་གནས་ཀྱི་གཞུང་
བཞིན། ཇི་ལྟར་མིག་མཁན་ ཞེས་པ་ནས། ས་མ་ཡ་པྲ་བེ་ཤ་ཡ་ཧཱུཾ་ཧཱུཾ།  ཞེས་སྤྱན་དབྱེ་ནས་ཞལ་དབྱེ་བར་གཞུང་བཞིན་དང་ཙཱ་རུའི་བཟའ་བ་བདེ་མཆོག་ནང་མཆོད་ལྟར་བརླབ།  གཞུགས་སྒྲ་དྲི་རོ་རེག་ལྡན་པའི།  །ཞེས་པ་ནས།  ཟོ་ཞིག་སྡིག་པ་བྱང་བར་འགྱུར།  །ཞེས་
པའི་བར་གཞུང་བཞིན། མཚམས་འདིར་འོ་ཐུག་བཏུང། དེ་ནས་ཞལ་བསིལ་མཆོད་ཡོན་སོ་རྩི་རྣམས་དང། དམ་བསྒྲགས་ཀྱི། རིགས་རྣམས་མྱུར་དུ་ཐལ་བར་རློག་ཨོཾ་ཧྲཱིཧ་ཧ་ཧཱུཾ་ཧཱུཾ་ཕཊ། ཨོཾ་ཨཱཧཱུཾ། བཅོམ་ལྡན་འདས་དཔལ་འཁོར་ལོ་སྡོམ་པ་ཡབ་ཡུམ་གྱི་

[023A]༄༅། །གཟུགས་ཡོངས་སུ་གྱུར་པ་ ཞེས་པ་ནས།  སོ་སོའི་རྣམ་པར་གྱུར།  མཆོད་པ་ཆུ་བཞི་ཉེར་སྤྱོད་རོལ་མོ་འདོད་ཡོན་ལྔ་དག་བཅས་པ་བྱིན་གྱིས་བརླབ།  དག་ཅིང་དྲི་མེད་ ཅེས་སོགས་དང།  ཨོཾ་སརྦ་ཏ་ཐཱ་ག་ཏ་གུ་རུ་བུདྡྷ་བོ་དཧི་སཏ་ས་པ་རི་ཝཱ་
ར་ཡརྒྷཾ་པྲ་ཏཱི་ཙྪ་ཧཱུཾ་སཱཧཱ།  ཞེས་སོགས་ཆུ་བཞི་དང།  ལྷ་ཡི་མེ་ཏོག་ ཅེས་སོགས་སྔགས་དང་བཅས་པས་ཉེར་སྤྱོད་རོལ་མོ།  རིན་ཆེན་དབང་གི་རྒྱལ་པོ་ ཞེས་སོགས་སྔགས་དང་བཅས་པས་འདོད་ཡོན་ལྔ་འབུལ་ཞིང།  ཨོཾ་སརྦ་ཏ་ཐཱ་ག་ཏ་གུ་རུ་བུདྡྷ་བོ་དཧི་སཏ་ས་པ་རི་ཝཱ་ར་ཨོཾ་
ཨཱཧཱུཾ།  ཞེས་ནང་མཆོད་ཀྱང་འབུལ།  འམི་བསྐྱོད་རྡོ་རྗེ་ཡེ་ཤེས་ཆེ།  ཞེས་པ་ནས།  ཡེ་ཤེས་སྐུ་ཉིད་ཁྱོད་ལ་འདུད།  བར་གཞུང་བཞིན། མཎྜལ་ནི་རྒྱས་པ་ཉེར་ལྔ་མ་འབུལ།  ཇི་ལྟར་སྔོན་གྱི་ ཞེས་པ་ནས།  ཐུགས་རྗེའི་སྨན་གྱིས་འདུལ་གྱུར་ཅིག་ །དེ་ནས།  ཕུན་
སུམ་ཚོགས་པ་ ཞེས་སོགས་དཀོན་མཆོག་གསུམ་གྱི་བཀྲ་ཤིས་དང།།བཀྲ་ཤིས་གང་ཞིག་ཆོས་ཀྱི་དབྱིངས་ལས་ ཞེས་སོགས་ཤླཽཀ་གཅིག་བརྗོད།  ཇི་ལྟར་རབ་བྱུང་མཆོད་རྟེན་དུ།  ཞེས་པ་ནས།  ཨོཾ་བཛྲ་སུ་དྷ་རེ་ཛ་ཡེ་སཱཧཱའི་ བར་དང། དེ་ན་རྟེན་འབྲེལ་སྙིང་པོ་ཉེར་གཅིག་
དང༑  རབ་ཡངས་ནམ་མཁའ་ ཞེས་སོགས་ཀྱི་ཤིས་བརྗོད་མཐར།  ཨོཾ་པྡྲ་ཏིཥྛ་བཛྲ་ཡེ་སཱཧཱ།  ཞེས་བརྗོད་པ་དང་དབུ་ཞྭ་བཞེ་ནས་ལྷན་ཅིག་ཏུ་འགྲེང་མེ་ཏོག་ཐོགས་ཐལ་མོ་སྦྱར་ལ།  ཇི་ལྟར་སངས་རྒྱས་ཐམས་ཅད་ནི།  ཞེས་པ་ནས།  བཅོམ་ལྡན་ཁྱོད་ནི་བཞུགས་པར་
མཛོད།  །བར་དང། ཧེ་རུ་ཀའི་ཡིག་བརྒྱ་ལན་བདུན་བརྗོད།  མགོན་པོ་བསྐལ་པ་ ཞེས་པ་ནས།  དོན་ཀུན་མཛོད།  །བར་གཞུང་བཞིན་ནོ་།དེ་ནས་ཡབ་ཡུམ་གྱི་རྐང་བརྒྱད་ཀྱི་བསྟོད་པ་ནས། གཏང་རག་སྨིན་ཤིས་སྤྱི་ལྟར་རོ། །མཇུག་ཆོག་ཉིན་བདག་བུམ་མདུན་བསྐྱེད་རྣམས་བདེ་མཆོག་བདག་འཇུག་གི་སྐབས་ལྟར་

[023B] ཁ་སྐོང་གི་སྦྱིན་སྲེག་ཀྱང་བདེ་མཆོག་སྒྲུབ་མཆོད་ལྟར་རོ། །མགོན་ཆོས་གཙོ་གྱུར་གྱི་བསྐང་གསོའི་སྐབས་ལས་སྔགས་མཆོད་གཏོར་བྱིན་རླབས་རྣམས་བདེ་མཆོག་གི་གཞུང་བཞིན་བྱ། གཞི་བདག་གཏོར་མ་ཟིན་མཚམས་ཆོས་སྐྱོང་བསྒོ་ཞིང། །ཡོན་བདག་བསྒོ་བ་ལ། ཡོན་བདག་གི་ལག་ཏུ་མེ་ཏོག་གི་ཕྲེང་བ་གཏད་དེ། དཀྱིལ་འཁོར་ལ་ཕྱག་གསུམ་འཚལ་དུ་
བཅུག་སྟབས་བདེ་ན་སྐོར་བ་གསུམ་ཡང་བྱས་རྗེས་འབུར་དཀར་གྱི་གཡུང་དྲུང་ཆོས་སྐོར་དུ་བྲིས་པའི་རྟེན་ཁར་བཞག་དེའི་མདུན་མཆོད་འགོ་གཡས་ནས་བརྩམས་པའི་ཆུ་གཉིས་སྔོན་འགྲོའི་ཉེར་སྤྱོད་ཚར་གཅིག་བཤམས་ནས་ཡོན་བདག་དེ་ཉིད་ལྷབ་སྐྱེད་པ་ནི་ཁཎྜ་རོ་ཧིས་བསངས། སཱཧཱ་ཝས་སྦྱངས། སྦྱིན་པའི་བདག་པོ་སྟོང་པ་
ཉིད་དུ་གྱུར། སྟོང་པའི་ངང་ལས་སྣ་ཚོགས་པདྨའི་ལྟེ་བར་ཉི་མའི་གདན་ལ་ཧཱུམ་ལས་རྡོ་རྗེ་ཧཱུཾ་གིས་མཚན་པ་ཡོངས་སུ་གྱུར་པ་ལས། བཅོམ་ལྡན་འདས་དཔལ་ཧེ་རུ་ཀ་སྐུ་མདོག་མཐིང་ག་ ཞེས་པ་ནས།  མི་རུས་ཀྱི་ཐལ་བས་ལུས་ཐམས་ཅད་ལ་བྱུང་བའོ།  །ཞེས་
ཡབ་རྐྱང་བསྐྱེད། ཡོན་བདག་གིས་ལྷ་ལ་འབུལ་རྒྱུའི་མཆོད་པ་ཚིགས་བཅད་ཀྱིས་འཕུལ་དུ་བཅུག་རབ་བཤད་ཀྱི་མཐར། རྫས་བརྒྱད་  ཁཎྜ་རོ་ཧིས་ བསངས་ཏེ་བྱིན་བརླབས་བྱས་རྗེས་འབུལ་ལེན་ཕྱག་བཞེས་ལྟར་གྲུབ་མཚམས། ཆོས་སྐྱོང་གི་བསྟོད་པ། གཏང་རག་གི་མཆོད་བསྟོད་སྨོན་ལམ་ཆད་ལྷག་གི་ཉེས་
པ་ཞི་ཆེད་ཡིག་བརྒྱ་བཟོད་གསོལ། རྡུལ་ཚོན་རས་བྲིས་གང་ཡིན་སྐབས་བསྟུན་གྱིས་གཤེགས་གསོལ་བརྟན་བཞུགས་གང་འོས་ཀྱི་མཐར་ཤེས་བརྗོད་ཀྱིས་མཐའ་བརྒྱན་པར་བྱའོ།  །སྨྲས་པ། བདེ་གསང་ལྷ་ཡི་རྣལ་འབྱོར་ལ་བརྟེན་ནས། །མཆོད་འོས་རྟེན་དང་སྣོད་བཅུ་རབ་འབྱམས་
ལ༑ ༑ཡེ་ཤེས་རྡོ་རྗེའི་བྱིན་བརྒྱ་འབེབས་པའི་ཚུལ། །དཔལ་ལྡན་སྟོད་རྒྱུད་ཕྱག་ལེན་བཞིན་དུ་བཀོད། །དགེ་འདིས་བརྟན་གཡོའི་འཁོར་ལོ་མ་ལུས་པར། །རྒྱལ་བའི་གསང་གསུམ་རྡོ་རྗེ་སྙིང་པོའི་བྱིན། །ཕབས་ནས་བླ་མེད་བདེ་བ་མཆོག་གི་སར་

[024A]༄༅། །འགྲོ་ཀུན་ངལ་གསོའི་རྩེ་དགའ་འཛིན་གྱུར་ཅིག་ །ཅེས་གངས་རིའི་ཁྲོད་ཀྱི་གསུམ་ལྡན་རིག་འཛིན་འདུས་པའི་ཁྱུ་མཆོག་དཔལ་ལྡན་སྟོད་རྒྱུད་གྲྭ་ཚང་གི་ཕྱག་བཞེས་ལྟར་གསང་འདུས་དང། བདེ་མཆོག་གི་ཆོ་ག་དང་འབྲེལ་བར་རབ་གནས་དགེ་ལེགས་ཆར་འབེབས་བྱ་ཚུལ་འདི་ནི། སྔོན་
ཡོད་ཤར་ཆེན་ངག་དབང་ཚུལ་ཁྲིམས་ནས་མཛད་པའི་ལྷན་ཐབས་དེ་དག་ཅུང་ཟད་བསྡུས་དྲག་པས་བློ་དམན་རྣམས་ཀྱིས་ཇི་བཞིན་རྟོག་མིན་སྟངས་ཆོག་ཆད་ལྷག་ཏུ་འགྱུར་ཉེན་ལ་བརྟེན་ཁ་གསལ་རྒྱ་བཞིག་འབྲི་དགོས་ཞེས་རྒྱུད་སྟོད་མཁན་རིན་པོ་ཆེ་སེར་བྱེས་བློ་བཟང་ཆོས་འབྱོར་མཆོག་དང། བྱང་འདྲེན་ལས་ཐོག་པ་རུག་ཁང་ངག་དབང་ཆོས་འཕེལ་གཉིས་
ནས་སྔ་ཕྱིར་བསྐུལ་མ་མཛད་པ་ལ་བརྟེན་ནས་དགའ་ལྡན་ཁྲི་བྱང་སྤྲུལ་མིང་བ་བློ་བཟང་ཡེ་ཤེས་བསྟན་འཛིན་རྒྱ་མཚོར་འབོད་པས་ལྷན་ཐབས་ཀྱི་ཡི་གེ་སྔོན་མ་གཞིར་བཟུང། དེར་མི་གསལ་བ་རྣམས་རབ་གནས་ཀྱི་གཞུང་གཞན་དག་དང་རྒྱུད་གྲྭ་འགྲེས་པ་རྣམས་ཀྱི་གསུང་རྒྱུན་གོ་བསྡུས་ཏེ་གོ་བདེའི་ལུགས་སུ་བཀོད་པ་དགེ་ལེགས་རྒྱ་མཚོའི་སྤྲིན་ཆེན་འཇིག་
རྟེན་གྱི་དཔལ་དུ་གྱུར་ཅིག་
རྟེན་གྱི་དཔལ་དུ་གྱུར་ཅིག་﻿༄༅། །རབ་གནས་རྒྱས་པའི་ཟིན་བྲིས་བཞུགས་སོ། །

[001A] །བླ་མ་དང་བཅོམ་ལྡན་འདས་དཔལ་རྡོ་རྗེ་སེམས་དཔའ་ལ་ཕྱག་འཚལ་ལོ། །རབ་གནས་ཀྱི་སྤྱིའི་སྡོམས་ནི། རབ་གནས་བྱས་པའི་ཕན་ཡོན་དང། །མ་བྱས་ཉེས་དམིགས་བྱེད་པ་པོ། །
བྱ་བའི་གནས་དང་དུས་དང་ཡུལ། །ཆོ་ག་རབ་གནས་སྤྱི་ཡི་སྡོམས། །རྒྱས་འབྲིང་བསྡུས་པའི་དབྱེ་བ་ཡིས། །རབ་གནས་ཆོ་ག་གསུམ་དུ་འདོད། །དཀྱིལ་འཁོར་དག་ཏུ་མ་ཞུགས་ལ། །དབང་བསྐུར་བ་ནི་
བཀག་ཕྱིར་དང། །དབང་རྣམས་བསྐུར་བ་འབྲིང་བསྡུས་ལ། །མེད་ཕྱིར་མདུན་བསྐྱེད་དཀྱིལ་འཁོར་ནི། །རྒྱས་ལས་གཞན་ལ་མི་དགོས་སོ། །འོན་ཀྱང་རྒྱས་དང་འབྲིང་པོ་གཉིས། །ཁྲུས་ལ་སོགས་པ་
འདྲ་བའི་ཕྱིར། །འབྲིང་ལ་བུམ་པ་ལྷག་གནས་བྱ། །ཞེས་པ་རྣམས་ཏེ། དེ་ལ་རབ་གནས་བྱས་པའི་ཕན་ཡོན་དང། མ་བྱས་པའི་ཉེས་དམིགས་ནི། སྦྱིན་བདག་ལ་སོགས་པའི་བསོད་ནམས་སྤེལ་བ་
དང། གཞན་དག་དད་པ་ལ་སོགས་པའི་དོན་དུ་ཡིན། རབ་གནས་ཀྱི་རྒྱུད་ལས། སྐྱེ་བོ་རབ་ཏུ་དད་པ་ཡིས། །བྱེད་པའི་དགེ་བ་སྤེལ་བའི་ཕྱིར། །རབ་གནས་བསྟན་བཅོས་ལས་གསུངས་པ། །ཐ་སྙད་

[002A]༄༅། །ཙམ་དུ་བྱས་པ་ཡིན། །ཞེས་བྱ་བ་དང། བདེ་མཆོག་འབྱུང་བ་ལས་ཀྱང། ཇི་ལྟར་རབ་ཏུ་མི་གནས་ལྷ། །རབ་ཏུ་གནས་པར་བྱ་བར་ནུས། །སློབ་མ་དད་པས་གསོལ་གདབ་པའི། །བསོད་ནམས་
ཕྱིར་ནི་བྱ་བ་ཡིན། །ཞེས་སོ། །རབ་གནས་མ་བྱས་ཀྱང་སྐུ་གསུང་ཐུགས་ཀྱི་རྟེན་གྲུབ་པ་ཙམ་གྱིས་ཕྱག་མཆོད་ཀྱི་ཡུལ་དུ་འོས་ཏེ། དམ་ཆོས་པདྨ་དཀར་པོ་ལས། བདེ་བར་གཤེགས་པ་རྣམས་ལ་མཆོད་
པའི་ཕྱིར། །གང་ལ་ལྕགས་ཀྱི་སིལ་ཁྲོལ་བརྡུང་བཅུག་དང། །ཆུ་ལ་བརྡབས་དང་ཐལ་མོ་བརྡབས་པ་དང། །ཡིད་དུ་འོང་ཞིང་སྙན་པའི་གླུ་བླངས་དང། །རིང་བསྲེལ་དེ་དག་རྣམ་མང་མཆོད་བྱས་པ། །དེ་དག་
ཐམས་ཅད་འཇིག་རྟེན་སངས་རྒྱས་འགྱུར། །བདེ་གཤེགས་སྐུ་གཟུགས་རྩིག་ངོས་བྲིས་པ་ལ། །འཁྲུགས་བཞིན་པ་ཡི་སེམས་ཀྱིས་བལྟས་ན་ཡང། །དེ་དག་རིམ་གྱིས་སངས་རྒྱས་བྱེ་བ་མཐོང། །ཞེས་བྱ་
བ་དང། བཤེས་སྤྲིངས་ལས་ཀྱང། ཇི་ལྟར་བདེ་གཤེགས་སྐུ་གཟུགས་ཤིང་ལས་ཀྱང། །བགྱིས་པ་ཅི་འྡྲའང་རུང་སྟེ་མཁས་པས་མཆོད། །ཅེས་བྱ་བ་དང། ཡུམ་གྱི་གླེགས་བམ་ལ་སོགས་པ་གྲུབ་

[002B] འདུལ་བ་ལུང་ལ་སོགས་པ་མཚན་ཉིད་ཀྱི་ཐེག་པ་ནས། དེ་བཞིན་གཤེགས་པའི་སྐུ་གཟུགས་བ་ཞེང་བ་དང། མཆོད་པ་སོགས་བྱས་པས་ཕན་ཡོན་མཐའ་ཡས་ཐོབ་པར་གསུངས་ཀྱང། རབ་གནས་
མ་གསུངས་པའི་ཕྱིར་རོ། །དེས་ན་རབ་གནས་མ་བྱས་པ་ལ་ཉེས་དམིགས་གསུངས་པ་ནི། རབ་ཏུ་གནས་པའི་བསོད་ནམས་མི་ཐོབ་པ་ལ་དགོངས་པ་འདྲའོ། །གང་གིས་རབ་ཏུ་གནས་པར་བྱེད་པའི་སློབ་དཔོན་ནི། དེ་ཉིད་བཅུ་ཤེས་ཤིང་དམ་ཚིག་དང་སྡོམ་པ་དག་པ་
མཐོང་བ་བརྒྱུད་པའི་སྒོ་ནས་རབ་གནས་ཀྱི་ཆོ་ག་ལ་མཁས་ཤིང་བྱང་བས་བྱའོ། །དེ་ཉིད་བཅུ་ནི། དཀྱིལ་འཁོར་དང་ནི་ཏིང་འཛིན་མཆོག། ཕྱག་རྒྱ་སྟང་སྟབས་གདན་དང་ནི། །བཟླས་བརྗོད་སྦྱིན་སྲེག་དེ་བཞིན་མཆོད། །ལས་ཀྱི་སྦྱོར་བ་ཉེར་བསྡུ་བ། །དེ་ལྟར་དེ་ཉིད་
བཅུ་ཤེས་ཤིང། །ཞེས་སོ། །གང་རབ་ཏུ་གནས་བྱའི་རྟེན། སྐུ་གསུང་ཐུགས་ཀྱི་རྟེན་བརྡུངས་པ་དང། བྲིས་པ་དང། འབུར་དུ་བྱས་པ་ལ་སོགས་པ་མཚན་ཉིད་དང་ལྡན་པ་དང། གཙུག་ལག་ཁང་དང། བགྲང་ཕྲེང་དང། རྡོར་དྲིལ་དང། རྫིང་དང། སྐྱེད་མོས་ཚལ་
ལ་སོགས་པ་སྟེ། ཇི་སྐད་དུ། སྐུ་གཟུགས་མཚན་ཉིད་ལྡན་པ་སྟེ། །ཞི་བ་ལ་སོགས་རོ་ཡི་ལྡན། །ཚད་ཀྱིས་ཚད་ལ་ཕབ་ཅིང་བཟང། །དེ་འདྲ་རབ་ཏུ་གནས་པར་འགྱུར། །ཞེས་སོ། །རྟེན་ལ་རིང་བསྲེལ་བཞུགས་པའི་ཚུལ་ནི། གཟུངས་རྣམས་ཆོས་སྐུའི་
རིང་བསྲེལ་དུ་གསུངས་པས། རྟེན་གྱི་ནང་དུ་གཞུག་བྱའི་གཙོ་བོ་ཡིན་ལ། དེའང་རྒྱུད་སྡེ་བཞིའི་རིམ་པ་བཞིན་གཞུག་ཅེས་གསུངས་སོ། །གང་གི་ཚེ་བྱ་བའི་དུས་ནི། སྤྱིར་རབ་གནས་བྱར་རུང་བའི་དུས་ཟླ་བ་དྲུག། གཟའ་བཞི། སྐར་མ་བཅུ་བཞི། ཚེས་

[003A]༄༅། །གྲངས་བདུན་རྣམས་ལ་རུང་སྟེ། ཇི་སྐད་དུ། དཔྱིད་ཟླ་ར་བའམ་དཔྱིད་ཟླ་འབྲིང། །དགུན་དང་དཔྱིད་ཀྱི་ཐ་ཆུང་ངམ། །དབྱར་ར་དེ་བཞིན་དབྱར་འབྲིང་པོ། །ཉི་མ་བྱང་དུ་གནས་པ་ཡི། །དཀར་པོའི་ཕྱོགས་ཀྱི་གཉིས་པའམ། །དེ་བཞིན་དེ་ལྟར་
གསུམ་པའམ། །གང་ཚེ་གཟའ་དང་ཚེས་མཐུན་ན། །ནག་པོའི་ཕྱོགས་ལའང་བརྩམ་པར་བྱ། །གང་ཚེ་ཐམས་ཅད་མཐུན་གྱུར་ན། །མི་རྣམས་ཡུན་དུ་འཕེལ་བར་བྱེད། །བཅོ་ལྔ་དེ་བཞིན་བརྐྱད་པ་དང། །བཅུ་གསུམ་པ་ཡང་དེ་བཞིན་ནོ། །གནམ་སྟོང་དང་ནི་དེ་བཞིན་
དུ། །བཅུ་བཞི་པ་ལའང་བྱ་བ་ཡིན། །ཐམས་ཅད་དུ་ནི་ཆུ་སྟོད་དང། །སྣར་མ་གྲོ་བཞིན་དེ་བཞིན་དབོ། །ལག་པ་སྣུབ་དང་སྣོབ་དང་ནི། །རྒྱལ་དང་ཆུ་སྨད་དེ་བཞིན་ནོ། །ཁྲུམས་སྨད་དག་ཀྱང་དེ་བཞིན་དུ། །རྒྱུ་སྐར་འདི་རྣམས་ཐམས་ཅད་དུ། །སྐྱེ་དགུ་འཕེལ་ཞིང་
ད་ཡིས་ནི། །རབ་ཏུ་གནས་པ་མཆོག་ཏུ་བྱད། །སྐར་མ་དབོ་ལ་རབ་གནས་བྱ། །དེས་ནི་ཤེས་རབ་ཆེན་པོར་འགྱུར། །ཡིད་ལ་འདོད་པ་ཅི་ཡང་རུང། །དངོས་གྲུབ་མེ་བཞིས་སྟེར་བར་འགྱུར། །ལུང་ལས་ཤེས་པའི་ཡང་དག་པ། །སྣུབས་སམ་ཡང་ན་གྲོ་བཞིན་
གྱིས། །ལག་གིས་སྐལ་བཟང་སྣར་མས་ནི། །གཞན་དག་ལས་ནི་རྒྱལ་བར་བྱེད། །མགོ་ཡིས་ཞི་བ་ཉེ་བར་སྟོན། །ཆུ་སྟོད་ཆུ་སྨད་བུ་འཕེལ་འགྱུར། །རྟག་པར་དངོས་གྲུབ་ཁྲུམས་སྨད་ཀྱིས། །རྒྱལ་གྱིས་རྟག་པར་ཚེ་རིང་འགྱུར། །སྣྲོན་གྱིས་མཆོག་ཏུ་བདེ་བ་
བྱེད། །ལྷ་མཆམས་ཀྱིས་ནི་མཆོག་སྟེར་འགྱུར། །ཕུར་བུ་ལག་དང་པ་བ་བསངས། །ཟླ་བའི་གཟའ་སོགས་ཤེས་བྱས་ཏེ། །འདི་རྣམས་བཟང་ལྡན་ལ་བྱས་ན། །རབ་ཏུ་གནས་པ་མཆོག་ཏུ་དགེ་གསུམ་པ་དྲུག་པ་བདུན་པ་དང། །བཅུ་དང་བཅུ་གཅིག་ལ་

[003B] །གཉིས་པ་བཞི་པ་དེ་བཞིན་བརྒྱད། །བཅུ་དང་བཅུ་གཅིག་རྣམས་ལ་ལྷག། གཉིས་དང་བདུན་དང་དེ་བཞིན་དགུ་དེ་བཞིན་ཕུར་བུ་བཅུ་གཅིག་པ། །དུས་སྦྱོར་བཞི་པ་ལ་བརྟེན་ནས། །དེ་ལ་ལྷག་པར་གནས་པར་བྱ། །དྲུག་བདུན་བཅུ་པ་དོར་བ་ཡི། །པ་བ་
སངས་ཉིད་དགེ་བ་ཡིན། །དེ་ལྟར་གཟའ་རྣམས་ཐམས་ཅད་ཀྱི། །སྟོབས་ལྡན་མི་ལྡན་དེར་ཤེས་བྱ། །གང་ཚེ་ཞི་བའི་གཟའ་རྣམས་དང། །ཞི་རྣམས་ཞི་བ་དགེ་བ་ཡིན། །དང་པོ་གསུམ་པ་བདུན་པ་ནི། །ནོར་རྣམས་འཇོམས་པས་སྤང་བར་བྱ། །རྗེ་སུ་མཐུན་པར་
བྱེད་པ་པོས། །སྐད་ཅིག་དེ་ལ་ཡོངས་གྲུབ་ཅིང། །ཇི་ལྟར་གསུངས་བཞིན་ཀུན་བྱས་ན། །རབ་ཏུ་གནས་པ་མཆོག་འགྱུར་ཞིང། །འཁོར་ལོས་སྒྱུར་རྒྱལ་དབང་ཕྱུག་ནི། །ཐབ་འགྱུར་འདི་ལ་ཐེ་ཚོམ་མེད། །ཅེས་གསུངས་ལ་ཁྱད་པར་དགུན་འབྲིང་དང་དཔྱིད་འབྲིང་
འཁོར་ལོས་སྒྱུར་རྒྱལ་དང། སངས་རྒྱས་ཀྱིས་དབང་བསྐུར་བའི་དུས་ཡིན་པས་མཆོག་ཏུ་ཤིས་ལ། གཞན་རྣམས་ལ་པ་བ་སངས་དང་ཕུར་བུ་ཉི་མ་ལ་མ་ཞུགས་པའི་འཆི་སྦྱོར་དང། སྲེག་ཚེས་དང། བིཥྚི་སྤངས་པའི་གཟའ་སྐར་སྦྱོར་ཚེས་བཟང་
པོ་རྫོགས་པའི་ཉི་མའི་དུས་སྦྱོར་བཟང་པོ་ལ་བྱའོ། །དེ་ལྟ་མིན་ན། སྤྱི་རྒྱུད་ལས། ཚེས་གྲངས་ངན་དང་དུས་མིན་དང། །གནས་མིན་ཆོ་ག་མི་ལྡན་པར། །མཁས་པས་དཀྱིལ་འཁོར་མི་འདྲིའོ། །བྲིས་ན་དོགས་པ་མེད་པར་འཆི། །ཞེས་གསུངས་པའི་ཕྱིར་ངན་
པ་རྣམས་སྤང་ངོ། །སློབ་དཔོན་མི་མཐུན་ཕྱོགས་ཟིལ་གྱིས་གནོན་ནུས་པའི་ཏིང་ངེ་འཛིན་དང་ལྡན་པ་ཡིན་ན། དུས་ཐམས་ཅད་དུའང་རབ་གནས་བྱ་བར་གསུངས་ཏེ། གུར་ལས། རྟག་ཏུ་སངས་རྒྱས་རབ་གནས་བྱ། །ཟིན་པའི་དེ་མ་ཐག་པ་རུ། །རབ་ཏུ་

[004A]༄༅། །གནས་པ་མཆོག་ཏུ་འགྱུར། །ཞེས་དང། དེ་ལ་གཟའ་དང་རྒྱུ་སྐར་མེད། །བགེགས་དང་ལོག་པར་འདྲེན་པ་མེད། །ཅུང་ཟད་ཡིད་ལ་གང་འདོད་བ། །སྐྱེ་ནས་སྐྱེ་བར་འགྲུབ་པར་འགྱུར། །ཞེས་སོ། །ངེས་པའི་དོན་གྱི་དབང་དུ་བྱས་ནས་ཀྱང་
རབ་གནས་དུས་ཐམས་ཅད་དུ་བྱ་ཞེས་ཁ་ཅིག་གསུང་ངོ། །གང་དུ་རབ་ཏུ་གནས་པར་བྱ་བའི་གནས་ནི། སྤྱིར་བཀྲ་ཤིས་ཤིང་ཞི་རྒྱས་ཀྱི་ལས་ལ་བསྔགས་པའི་གནས་ཡིད་དང་རྗེ་སུ་མཐུན་པར་བྱ་ཞིང། ཁྱད་པར་རྟེན་ཆེན་པོ་སྤྱན་དྲང་དུ་མི་བཏུབ་པ་ཡིན་
ན། དེའི་དབང་ལྡན་གྱི་ཕྱོགས་སམ། གང་ཤིས་པ་བདེ་བའི་ཕྱོགས་སུ་བྱ་སྟེ། གནས་ནི་ཉམས་དགའ་འདུ་འཛི་མེད། །ཉེས་པ་ཐམས་ཅད་རྣམ་སྤངས་པ། །ཞེས་སོ། །ཡང་ཐོག་ལ་སོགས་པའི་གནས་རྙིང་པ་ལ་ནི་སའི་ཆོ་ག་མི་དགོས། དེ་ལས་གཞན་
ལ་ནི་ས་ཆོག་ལ་སོགས་པ་གཞུང་གཞན་ནས་གསུངས་པ་ལྟར་ལེགས་པར་བྱའོ། །ཆོ་ག་ནི། རྒྱས་འབྲིང་བསྡུས་གསུམ་གང་བྱེད་ཀྱང་རྒྱུད་དང་བསྟན་བཅོས་ལས་གསུངས་པ་བཞིན་དུ་བསྒྲུབས་ན་ཕན་ཡོན་ཆེན་པོ་འབྱུང་གི་རང་དགའི་ཆོ་གས་མི་
འགྲུབ་སྟེ། ཆོ་ག་དམན་པས་མི་བྱ་སྟེ། །རབ་གནས་རྟག་པར་བཀྲ་མི་ཤིས། །འཇིག་རྟེན་འདིར་ཡང་སྡུག་བསྔལ་ལ། །འཇིག་རྟེན་ཕ་རོལ་འཇིགས་པ་ཆེ། །དེས་ན་འབད་པ་ཐམས་ཅད་ཀྱིས། །དངོས་གྲུབ་འདོད་པས་ནན་ཏན་བྱ། །ཞེས་སོ། །ཆོ་ག་
འབྲིང་པོ་དང་བསྡུས་པ་ལ་དཀྱིལ་འཁོར་དུ་འཇུག་པ་དང་དབང་བསྐུར་བ་མི་དགོས་པས་མདུན་བསྐྱེད་ཀྱི་དཀྱིལ་འཁོར་མི་བྱ་ལ། རྒྱས་པ་ལ། པོ་ཏི་ལ་སྣང་བ་མཐའ་ཡས་གཙོ་བོར་བྱས་པའི་དཀྱིལ་འཁོར་དང། གཙུག་ལག་ཁང་དང་མཆོད་རྟེན་ལ་

[004B] མི་བསྐྱོད་པ་གཙོ་བོའམ་རྡོར་སེམས་གཙོ་བོ་ལ་ནི། སྐུ་གཟུགས་ཐམས་ཅད་དང། རིགས་མི་ཤེས་པ་རྣམས་རབ་ཏུ་གནས་པར་བྱའོ། །ཡང་ན་རབ་ཏུ་གནས་བྱའི་ལྷ་དེ་ཉིད་ཀྱི་དཀྱིལ་འཁོར་རམ་རབ་ཏུ་གནས་བྱའི་ལྷ་རྣམས་
རིགས་ལྔར་འདུས་པས། དེའི་རིགས་གང་ཡིན་གྱི་དཀྱིལ་འཁོར་དང། སློབ་དཔོན་རང་གི་ལྷག་པའི་ལྷའི་དཀྱིལ་འཁོར་རྣམས་གང་ཡང་རུང་བས་བྱ་སྟེ། དཀྱིལ་ཆོག་རྡོ་རྗེ་ཕྲེང་བ་ལས། ཁ་ཅིག་ཏུ་ནི། སྐུ་གང་རབ་ཏུ་གནས་བྱ་བ། །རྒྱུད་གང་ལ་ནི་རྣམ་གནས་པ། །དེ་ལ་
དེ་ཡི་དཀྱིལ་འཁོར་བྱ། །ཡང་ན་རང་གི་ལྷག་པའི་ལྷ། །སློབ་དཔོན་རང་གི་གང་ཡིན་པ། །དེ་ཡི་དབྱེ་བ་མཐོང་བས་བྱ། །ཞེས་སོ། །བདག་བསྐྱེད་བསྒོམ་པའི་དབྱེ་བའང་དེ་བཞིན་དུ་ཤེས་པར་བྱའོ། །རྒྱས་པ་དང་འབྲིང་པོ་ལ་བུམ་པ་ལྷག་གནས་བྱ་བའི་ཚུལ་ནི། གསང་
འདུས་མི་བསྐྱོད་པ་ལྟ་བུ། ཕྱོགས་བཞི་དང་མཚམས་བཞི་ཀུན་ཏུ་ལྷ་གནས་པ་ཡིན་ན། བུམ་པ་མཚན་ཉིད་དང་ལྡན་པ། ཁ་རྒྱན་དང། བཅུད་ལ་སོགས་པ་སྤྱི་དང་མཐུན་པར་བཤམ་པ་བཅུ་བཤམ་སྟེ། དབུས་ཀྱི་བུམ་པའི་ནང་དང། དེའི་མཚན་མའི་གནས་སུ་
གཙོ་བོ་ཡབ་ཡུམ་དེ་བཞིན་དུ་ཤར་གྱི་བུམ་པར་ཤར་གྱི་ལྷ་རྣམས་ཤར་ལྷོའི་བུམ་པར་ཤར་ལྷོའི་ལྷ་རྣམས་ཆོ་ག་གསུམ་གྱིས་བསྐྱེད་པ་ནས། བྱང་ཤར་གྱི་བུམ་པར་བྱང་ཤར་གྱི་ལྷ་རྣམས་ཆོ་ག་གསུམ་གྱིས་བསྐྱེད་ནས་ལས་བུམ་དུ་བདུད་རྩི་འཁྱིལ་པ་སོགས་
ལས་ཐམས་ཅད་པ་བསྐྱེད་དེ། དབང་བསྐུར་རྒྱས་གདབ་བཟླས་པ་ལ་སོགས་རང་རང་གི་གཞུང་བཞེན་བྱའོ། །བཟླས་པའི་དམིགས་པ་ནི། ལྷ་རང་རང་གི་ཐུགས་ཀའི་ས་བོན་ལ་བསྐོར་བའི་སྔགས་འཕྲེང་ལས་འོད་འཕྲོས་པས་སངས་རྒྱས་དང་བྱང་ཆུབ་སེམས་

[005A]༄༅། །དཔའ་ཐམས་ཅད་ཀྱི་ཡེ་ཤེས་ཀྱི་བདུད་རྩི་བཀུག་སྟེ་བུམ་པའི་ཆུ་ལ་ཐིམ་པར་བསམ་པའོ། །བསྡུ་ན་བུམ་པ་གཉིས་སམ་གཅིག་ཏུའང་ལྷག་གནས་དེ་ལྟར་བྱའོ། །འདིར་ཁ་ཅིག་ལྷའི་བུམ་པར་ལྷ་རྣམས་བསྐྱེད་ནས་བཟླས་པ་སོགས་བྱ། ཁྲུས་
བུམ་བརྒྱད་དུ་ལྷ་མི་བསྐྱེད་པར་དྲིའི་བུམ་པ་ལ། ཨོཾ་གནྡྷེ་སྣཱན་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲཱི་ཧཱུཾ། ཞེས་དང། དེ་བཞིན་གནྡྷེའི་གནས་སུ་མངར་གསུམ་གྱི་ལ་དྲི་མ་དཧུ་དང། ཞོ་ཡི་ལ་ད་དཧི་དང། འབྲས་བུའི་ལ་ཕ་ལ་དང། འབྲུའི་ལ་བྲུ་ཧི་དང། འབྲས་
ཡོས་ཀྱི་ལ་ལ་བཛ་དང། སྨན་གྱི་ལ་ཨོ་ཥ་དཧི་དང། རིན་པོ་ཆེའི་ལམ་ཎི་རྣམས་བཅུག་ལ་ཉི་ཤུ་རྩ་གཅིག་རེ་བཟླ། ཐུན་མོང་དུ་གཙུག་ཏོར་རྣམ་རྒྱལ་དང། གཙུག་ཏོར་གཞན་གྱིས་མི་ཐུབ་པ་དང། བཀྲ་ཤིས་ཞི་བའི་སྔགས་རྣམས་བཟླས་སོ། །ཞེས་གསུངས་སོ། །
དྲི་མ་བཀྲུ་བའི་ཁྲུས་བུམ་བརྒྱད་བྱེད་ན། རང་རང་གི་བུམ་པའི་མིང་དང་མཐུན་པའི་དྲི་དང། མངར་གསུམ་ལ་སོགས་པའི་རྫས་རྣམས་བུམ་པའི་ནང་དུ་གཞུག་གོ་རབ་གནས་རྒྱས་པ་ལ་སྟ་གོན་དང། དངོས་གཞི་དང། མཇུག་གི་ཆོ་ག་གསུམ་ལས། དང་
པོའི་སྔོམས་ནི། རྟེན་བསྐྱེད་པ་དང་དཀྱིལ་འཁོར་གཞུག། ཁྲུས་སྟེགས་བརྒྱན་ཞིང་ཁྲུས་དཀྱིལ་འདྲི། །སྟན་ལ་རྟེན་བཞག་ཆུ་བཞི་དབུལ། །གཏོར་མ་ཡུངས་ཆུ་ཁམ་ཕོར་ལྕི། །ཟན་ཆང་རས་ཀྱིས་བྱབས་ནས་ནི། །ཉེ་རེག་མཆོད་བདུག་སྦྱང་བའོ། །སྙན་མནན་བདུད་རྩི་
བ་བྱུང་ཆུ། །ཤིང་ཤུན་འབྲུ་མར་སྐྱུ་རུ་ར། །ཡུང་བ་དྲི་ལྡའི་ཕྱེ་མ་རྣམས། །དུར་སྔོན་པིར་གྱིས་བྱུགས་ནས་སུ། །ལྷ་རྣམས་སྤྱན་དྲངས་བཀྲ་ཤིས་ཀླུ། །སྔོན་བྱས་ལྷ་ཡི་ངུམ་པའི་ཆུས། །བཀྲུ་དབྱི་དྲི་དང་གོས་རྒྱན་ཁྲུས། །ལྷ་རྣམས་སྤྱན་དྲངས་མཆེད་གསོལ་གདབ། །

[005B] །གནས་ལྔར་དྲི་བྱུག་མཆོད་ནས་ནི། །ལག་བས་རེག་ཅིང་སྔགས་བཟླས་བསྲུང། །གཏོར་མ་བཏང་བ་སྟ་གོན་ནོ། །དེ་ལ་རྟེན་བསྐྱེད་པ་ནི། ལས་ཐམས་ཅད་པའི་སྔགས་དང་དེའི་བུམ་པའི་ཆུས་བསངས། ཤཱུ་ནྱ་ཏཱ་ལ་སོགས་
པས་སྟོང་པར་སྦྱངས་པའི་རྗེས་སུ་སྟོང་བའི་ངང་ལས་པོ་ཏི་རྣམས་པདྨ་དང་ཉི་མའི་སྟེང་དུ་ཧྲཱི་དམར་པོ་ལས་བྱུང་བའི་པདྨ་ཧྲཱི་ས་མཚན་པ་དེ་ཡོངས་སུ་གྱུར་པ་ལས་སྣང་བ་མཐའ་ཡས་གོས་དཀར་མོས་འཁྱུད་པ་དེ་ཡོངས་སུ་གྱུར་པ་ལས་སྣང་བ་མཐའ་ཡས་ཡབ་
ཡུམ་གཟུགས་བརྙན་དུ་ཤར་བའི་ཡིག་འབྲུར་བསམ། མཆོད་རྟེན་དང་གཙུག་ལག་ཁང་ལ་སོགས་པ་རྣམས་པདྨ་དང་ཟླ་བའི་སྟེང་དུ་བྷྲཱུཾ་དཀར་པོ་ལས་སྐྱེས་པའི་འཁོར་ལོ་རྩིབས་བརྒྱད་པ་བྷྲཱུཾ་གྱིས་མཚན་པ་ལས་བྱུང་བའི་རྣམ་པར་སྣང་མཛད་སྤྱན་མས་
འཁྱུད་པ་དེ་ཡོངས་སུ་གྱུར་པ་ལས་རྣམ་སྣང་ཡབ་ཡུམ་གཟུགས་བརྙན་དུ་ཤར་བའི་མཆོད་རྟེན་དང་གཙུག་ལག་ཁང་ལ་སོགས་པར་བསམ། དེ་ལས་གཞན་པའི་རྟེན་ངོ་ཤེས་པ་རྣམས་རང་རང་གི་གདན་གྱི་སྟེང་དུ་རང་རང་གི་ས་བོན་དང་ཕྱག་མཚན་ཡོངས་
སུ་གྱུར་པ་ལས་རང་རང་གི་སྐུར་བསྐྱེད། ངོ་མི་ཤེས་པ་དང། བསྐྱེད་ཆོག་མི་ཤེས་པ་རྣམས་ཆོ་ག་གསུམ་གྱིས་རྡོ་རྗེ་འཆང་གི་སྐར་བསྐྱེད་པའམ། ཡང་ན་འདུས་པར་བསྐྱེད་ལ། གོས་སར་པ་དམར་པོ་ལ་སོགས་པས་གཡོག་ཅིང་མེ་ཏོག་དང་ལྡན་པར་རོ། །
དཀྱིལ་འཁོར་བརྟན་པ་ནི། ཨོཾ་ཏི་ཤཤ་བཛྲ་ཧོཿ་ཞེས་བརྗོད་ཅིང་རབ་ཏུ་གནས་བྱའི་ལྷ་རྣམས་དཀྱིལ་འཁོར་གྱི་ནང་དུ་ཞུགས་པར་བསམ། ཨོཾ་སྥ་ར་ན་བཛྲ་ཧོཿ་ཞེས་བརྗོད་ཅིང་རབ་ཏུ་གནས་བྱའི་ལྷ་རྣམས་ཀྱིས་དཀྱིལ་འཁོར་པ་ལ་མེ་ཏོག་དོར་བར་

[006A]༄༅། །བསམ་ཞིང་སྔར་གཡོགས་པའི་གོས་བསལ། དེའང་ཆོ་ག་རྣམས་དཀྱིལ་འཁོར་གྱི་གཙོ་བོས་མཛད་པར་བསམས་ལ་དངོས་སུ་སློབ་དཔོན་རང་གིས་བྱ་ཞིང། ཆས་སུ་ཞུགས་པ་ནས་ལྷ་ངོ་བསྟན་པའི་བར་ཇི་ལྟར་རིགས་པའམ་
ཡང་ན་མེ་ཏོག་དོར་བ་ནས་ལྷ་ངོ་བསྟན་པའི་བར་རམ། ཡང་ན་མེ་ཏོག་དོར་བ་མེད་པར་སློབ་མ་དཀྱིལ་འཁོར་དུ་འཇུག་པ་བཞིན་དུ་དཀྱིལ་འཁོར་དུ་འཇུག་པའི་སྐོར་ཅི་རིགས་པ་རྣམས་བྱའོ། །མེ་ཏོག་དོར་བ་མེད་ན་ལྷ་ངོ་བསྟན་མི་དགོས་སོ། །ཁྲུས་སྟེགས་
བརྒྱན་ཅིང་བྲི་བ་ནི། ཡོངས་སུ་བརྟགས་པ་དེ་སྦྱངས་པའི་གནས་སུ་ཙནྡན་ལ་སོགས་པའི་ཆུ་ལ་ལས་ཐམས་ཅད་པ་བཟླས་པས་བྱུག་ཨ་ཀ་རུ་ལ་སོགས་པའི་དྲི་བཟང་པོས་བྱུག་ཅིང། མེ་ཏོག་བསིལ་མ་བཀྲམ་པི་ཝང་དང། གླིང་བུ་དང། རྫ་རྔ་ལ་
སོགས་པའི་རོལ་མོའི་ཆ་བྱད་དང། འོག་ཏུ་དགོས་པའི་ཚོགས་ཆས་རྣམས་ལེགས་པར་བསགས་སྔར་རབ་གནས་བྱས་པའི་རྟེན་བྱིན་རླབས་ཅན་བཞུགས་སུ་གསོལ། དེའི་ཕྱོགས་གཅིག་ཡིད་དུ་འོང་བའི་གནས་སུ་ས་སེལ་ལ་སོགས་པའི་ཉེས་
པ་དང་བྲལ་བའི་ས་ལས་བྱས་པའམ། སོ་ཕག་ལ་སོགས་པའི་ས་ལས་བྱས་པའི་ཁྲུས་སྟེགས་གྲུ་བཞི་པ། རྒྱར་ཁྲུ་བཞི་པ། དཔངས་སུ་ཁྲུ་གཅིག་གམ་གཉིས་ཡོད་པ་བྱ། དེའི་དབུས་སུ་སྒོ་ནུབ་ཏུ་བསྟན་པའི་རེ་ཁ་གྲུ་བཞི་པ་ཞིག་གིས་
བསྐོར་བའི་སྣ་ཚོགས་པདྨ་འདབ་བརྒྱད་རྡུལ་ཚོན་ལ་སོགས་པས་བྲིའོ། །ཡང་ན་རྟ་བབས་མེད་པའི་སྒོ་ནུབ་ཏུ་བསྟན་པའི་གྲུ་བཞི་པའི་དབུས་སུ་ཆུད་པའམ། ཡང་ན་དཀྱིལ་འཁོར་གྱི་ཕྱེད་ཀྱི་ཚད་ཀྱི་གྲུ་བཞི་པ། སྒོ་བཞི་པ། རིམ་པ་གཉིས་

[006B] རྟ་བབས་མེད་པ་སྟེ། སྣམ་བུའི་ཤར་ལ་སོགས་པའི་ཕྱོགས་བཞིར། འཁོར་ལོ། རིན་པོ་ཆེ། པདྨ། རལ་གྲི། མཚམས་བཞིར། ཡུམ་བཞིའི་མཚན་མ་དང། དབུས་སུ་སྣ་ཚོགས་པདྨ་འདབ་མ་བརྒྱད་བྲིའོ། །བུམ་པ་བསྒྲུབ་པའི་ཚེ་བུམ་པ་
རྣམས་པདྨའི་ལྟེ་བ་དང་འདབ་མ་རྣམས་ལ་བཞག་ལ་ཕྱིས་ཁྲུས་གསོལ་བའི་ཚེ་པད་འདབ་ཀྱི་ཕྱི་རོལ་ཏུ་བཞག་གོ་དེ་རྣམས་ཀྱི་སྟེང་དུ་བླ་བྲེ་བྲེས་ཤིང་གོས་ཟུང་དང་དྲིལ་བུ་གཡེར་ཁ་དཔྱངས་པ་ལ་སོགས་པས་ཁྲུས་སྟེགས་བསྐོར། ཁྲུས་སྟེགས་
རྩིག་པ་མ་གྲུབ་ན། རྔུལ་ཚོན་གྱིས་སྔར་ལྟར་བྲིའོ། །མདོར་ན་ཁྲུས་དཀྱིལ་གསུམ་གང་བྲིའང་ནང་དུ་སྣ་ཚོགས་པདྨ་དེའི་ཕྱི་རོལ་ཏུ་ལྷ་སྣམ་དེ་གཉིས་ཀྱི་བར་དུ་རེ་ཁས་བཅད་པ་བྲིའོ། །གང་ཡང་མ་གྲུབ་ན་ནི་བསྒོམས་པས་ཀྱང་ཆོག་གོ་སྟན་ལ་རྟེན་
བཞག་ཆུ་བཞི་དབུལ་བ་ནི། དེ་ནས་ཟླ་བའི་དཀྱིལ་འཁོར་བྲིས་པའི་རས་ལ་སོགས་པ་ཁྲུས་དཀྱིལ་གྱི་པདྨའི་སྟེང་དུ་བཞག་པའམ། བཞག་པར་མོས་ལ། རྟེན་སྤྱན་དྲང་དུ་རུང་བ་རྣམས་དེའི་སྟེང་དུ་བཞུགས་སུ་གསོལ་ལ་ཆུ་བཞི་དབུལ་ལོ། །རྒྱས་
པ་ལ་མོས་ན། ཁྲོ་བོ་སྤྱན་དྲང་བ་ནས་བསྟོད་པའི་བར་རྣམས་བྱ་སྟེ། དེའི་ཚུལ་ཡང། ཧཱུཾ། ཡེ་ཤེས་བསྐལ་པ་མེ་ལྟར་འབར་བའི་འོད། །མ་རིག་འདོད་པའི་མུན་ཁམས་ཐམས་ཅད་བསྲེག་ཞེ་སྡང་གཤིན་རྗེའི་འཇིགས་པ་ཐམས་ཅད་འཇོམས། །
དཔའ་བོ་ཆེན་པོ་དཔའ་མཚན་སྟག་ལྤགས་ཅན། །ལོག་འདྲེན་སྲིན་པོའི་མཐའ་གནོན་དགྲ་འདུལ་བ། །རིག་པའི་རྒྱལ་པོ་ཁྲོ་བོ་བཞུགས་སུ་འཚལ། །ལོག་འདྲེན་འདུལ་བའི་སླད་དུ་སྤྱན་འདྲེན་ན། །འགྲོ་བའི་དོན་དུ་མཆོད་ཕྱིར་གཤེགས་སུ་གསོལ། །རང་

[007A]༄༅། །གི་ཐུགས་ཀའི་ས་བོན་ལས་འོད་ཟེར་འཕྲོས་པས་ཁྲོ་བོའི་ཚོགས་རྣམས་སྤྱན་དྲངས་ཏེ་མདུན་གྱི་ནམ་མཁར་བཞུགས་པར་གྱུར། ཨོཾ་བཛྲ་མཧཱ་ཀྲོ་དྷ་རཱ་ཛ་ས་པ་རི་ཝཱ་ར་ཨརྒྷཾ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲི་ཡེ་ཨཱ་ཧཱུཾ་
ཞེས་མཆོད་ཡོན་དང་དེ་བཞིན་དུ་ཞབས་བསིལ་ནས་རོལ་མོའི་བར་རྣམས་ཀྱིས་མཆོད། ཧཱུཾ། ཆོས་ཉིད་སྟོང་པ་གཉིས་མེད་དང་ཉིད་ལས། །འཇིག་རྟེན་སྤྱོད་པའི་ཚུལ་ཡང་མི་སྤོང་ཞིང། །ཐབས་ལ་མཁས་པས་འཇིགས་བྱེད་སྐུར་སྟོན་པའི། །ཁྲོ་
ཆེན་འབར་བའི་ཚོགས་ལ་ཕྱག་འཚལ་ལོ། །ཡེ་ཤེས་ཞི་བའི་ངང་ལས་མ་གཡོས་ཀྱང། །སྐུ་ཡི་ཆ་ལུགས་ཟ་བྱེད་རྔམས་སྟབས་ཅན། །གསུང་གི་ང་རོ་འབྲུག་སྟོང་ལྡིར་བའི་སྒྲས། །མ་ལུས་དབང་དུ་སྡུད་ལ་ཕྱག་འཚལ་ལོ། །ལྷག་པའི་ཡེ་ཤེས་རོལ་
པ་སྟོན་མཛད་ཅིང། །བསྡིགས་པའི་མཚོན་ཆ་སྣ་ཚོགས་ཕྱག་ན་བསྣམས། །ཉོན་མོངས་དུག་ཆེན་རྩད་ནས་འཇོམས་མཛད་པའི། །སྤྲུལ་གདུག་རྒྱན་གྱིས་བརྒྱན་ལ་ཕྱག་འཚལ་ལོ། །བསྐལ་པའི་མེ་ལྟར་འབར་བའི་ཀློང་དཀྱིལ་ན། །དཔའ་བོའི་
སྟང་སྟབས་བརྐྱང་བསྐུམ་ཚུལ་གྱིས་བཞུགས། །ཉི་ཟླ་འབར་བའི་སྤྱན་གྱི་སྡང་མིག་གིས། །བགེགས་དཔུང་བསྲེག་པར་མཛད་ལ་ཕྱག་འཚལ་ལོ། །གཏུམ་ཆེན་དུས་མཐའི་མེ་ལྟར་གཟི་བརྗིད་འབར། །གློག་སྟོང་འགྱུ་འདྲའི་ཁྲོ་གཉེར་མཆེ་བ་གཙིགས། །
རྔམས་པའི་ང་རོ་འབྲུག་སྒྲ་སྟོང་བཞིན་སྒྲོགས། །ཁྲོ་རྒྱལ་བགེགས་ཚོགས་འདུལ་ལ་ཕྱག་འཚལ་ལོ། །འཇིགས་པའི་ཧཱུཾ་སྒྲ་ངེས་སྒྲོག་ཅིང། །བགེགས་རྣམས་མ་ལུས་འཇོམས་མཛད་པ། །དངོས་གྲུབ་ཐམས་ཅད་སྩོལ་བའི་ལྷ། །བགེགས་ཀྱི་དགྲ་

[007B] །དེ་ནས་གཏོར་མ་རང་རང་གི་སྒྲུབ་ཐབས་བཞིན་བྱིན་གྱིས་བརླབས་ཏེ། རང་གི་ཐུགས་ཀའི་ས་བོན་ལས་འོད་ཟེར་འཕྲོས་པས་རབ་ཏུ་གནས་པ་ལ་བར་དུ་གཅོད་པའི་བགེགས་ཀྱི་ཚོགས་ཐམས་ཅད་བཀུག་པར་གྱུར། ཨོཾ་སརྦ་བིགྷྣཱན་
ན་མཿ་སརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱ་སརྦ་ཐཱ་ཁཾ་ཨུདྷ་ཏེ་སྥ་ར་ཎ་ཨི་མཾ་ག་གན་ཁཾ་བ་ལིཾ་ཏ་ཡེ་སཱ་ཧཱ། ཞེས་ལན་གསུམ་གྱིས་བསྔོས་ལ། སངས་རྒྱས་ཀྱི་བདེན་པ་དང། ཆོས་ཀྱི་བདེན་པ་དང། དགེ་འདུན་གྱི་བདེན་པ་དང། རྗེ་བཙུན་བླ་མ་རྣམས་ཀྱི་བདེན་
པ་དང། དེ་བཞིན་གཤེགས་པ་དང། རྡོ་རྗེ་དང། རིན་པོ་ཆེ་དང། པདྨ་དང། ལས་ཀྱི་རིགས་སུ་ཞུགས་པ་ཐམས་ཅད་དང། སྙིང་པོ་དང། ཕྱག་རྒྱ་དང། གསང་སྔགས་དང། རིག་སྔགས་ཀྱི་ལྷའི་ཁྱད་པར་ཐམས་ཅད་ཀྱི་བདེན་པ་དང། དཔལ་མགོན་དམ་པ་
ཆོས་སྐྱོང་བའི་སྲུང་མ་རྣམས་ཀྱི་བདེན་པ་དང། བདེན་པའི་བྱིན་གྱི་རླབས་ཀྱིས་བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་རབ་ཏུ་གནས་པ་ལ་བར་དུ་གཅོད་པར་རྩོམ་པའི་བགེགས་ཀྱི་ཚོགས་གང་ཡིན་པ་དེ་དག་ཐམས་ཅད་མཆོད་སྦྱིན་གྱི་གཏོར་མ་རྒྱ་ཆེན་
པོ་འདིས་ཚིམ་པར་གྱིས་ལ་ཞི་བའི་སེམས་དང་ལྡན་པས་རང་རང་གི་གནས་སུ་སོང་ཞིག་གལ་ཏེ་མི་འགྲོ་ན་ཁྲོ་བོའི་ཡེ་ཤེས་ཀྱི་རྡོ་རྗེ་མེ་རབ་ཏུ་འབར་བས་མགོ་བོ་རྣམ་པ་བརྒྱར་འགས་པར་འགྱུར་རོ། ཞེས་བརྗོད་དེ། ཧཱུཾ་བཞི་པ་བཟླས་ཤིང་ཁྲོ་བོའི་ཚོགས་ཀྱིས་
བགེགས་རྣམས་བཅོམས་པར་བསམ་གཏོར་མ་རྟེན་ལ་ཕྱིར་བསྐོར་ཏེ། ཕྱིར་དོར་ལ་གུ་གུལ་གྱི་དུད་པས་བདུག་ཡུངས་ཀར་གྱིས་བྲལ། ཚམ་ངམ་དང་རོལ་མོའི་སྒྲ་དྲག་ཏུ་བྱའོ། །དེ་ནས་ཡུངས་ཀར་དང་ཆུ་དང་ལམ་ཕོར་དཀར་པོ་དང་རྩྭ་དུ་རྦའི་མྱུ་གུ་དང་བཅས་པའི་བ་

[008A]༄༅། །ལྕིའི་ཆང་བུ་དང། ཟན་ཆང་དང། སེང་རས་རྣམས་ལ་ཨོཾ་ཨཱ་བིགྷྣཱནྟ་ཀྲྀ་ཏ་ཧཱུཾ་དང་ཧཱུཾ་ལན་བདུན་བཟླས་ལ། ཡུངས་ཀར་ལག་པ་གཡས་གཡོན་གྱི་ཁུ་ཚུར་གྱིས་བཟུང་ནས་སོ་སོར་ལན་གཉིས་གཡོན་དུ་བསྐོར་ཞིང། ཨོཾ་སརྦ་པཱ་པཾ་ད་ཧ་ན་བཛྲ་
ཡ་བཛྲ་སཏ་སྱ་སརྦ་པཱ་པཾ་ད་ཧ་སཱ་ཧཱ། ཞེས་བརྗོད་ཅིང་ཡུངས་ཀར་མེར་དོར། དེ་བཞིན་དུ་གཡས་སུ་བསྐོར་ནས་ཀྱང་དོར་རོ། །དེ་ནས་ཆུ་ནས་སེང་རས་ཀྱི་བར་རྣམས་ཀྱིས་གཡོན་དང་གཡས་སུ་བསྐོར་ནས་བྱབས་ཏེ་དོར། འོན་ཀྱང་ཁམ་ཕོར་ལ་སོགས་པ་མེར་
མི་དོར་རོ། །ཁམ་ཕོར་ནས་སེང་རས་ཀྱི་བར་དྲུག་པོ་རྣམས་རེ་རེའང་བཞི་བཞི་ཚང་བར་བྱའོ། །ཡང་ན་གཡས་དང་གཡོན་དུ་པད་ཀོར་བྱ་ཞིང། ཨོཾ་སརྦ་ཨཱ་བ་ར་ཎ་ཤོ་དྷ་ཡ་སརྦ་པཱ་པཾ་བི་ཤུདྡྷ་བཛྲ་ཧཱུཾ་ཕཊ་སཱ་ཧཱ། ཞེས་བརྗོད་ཅིང་ཡུངས་ཀར་ནས་སེང་རས་ཀྱི་བར་
གྱི་རྫས་རྣམས་ཀྱིས་རིམ་པ་ལྟར་གཡོན་དང་གཡས་སུ་བསྐོར་བའི་མཐའ་རེ་རེར་ཡང་འཁྱུད་པའི་ཚུལ་བྱས་ལ་སྔར་བཞིན་དོར་རོ། །དེ་ནས་ལག་པ་གཡོན་པར་ཆུ་གཙང་མ་བཟུང་ལག་པ་གཡས་པའི་གུང་མོ་དང་སྲིན་ལག་གིས་ཆུ་བླངས་ཏེ། རྟེན་རྣམས་ཀྱི་ཁ་
རྣ་བ། མིག་སྣ། ལག་ལྟེ། མགོ་རྣམས་སུ་རེག་ཅིང་ཉེ་རེག་བྱའོ། །དེ་ནས་གཙོ་བོའི་སྔགས་བརྗོད་ཅིང་རྟེན་རྣམས་ཀྱི་ཐུགས་ཀར་དྲེ་བྱུག་མེ་ཏོག་དབུ་ལ་དབུལ་མཆོད་ཡོན་མདུན་དུ་དབུལ། མར་མེ་བསྐོར་བཞིན་པ་དང། ཨོཾ་བཛྲ་ཨ་མྲྀ་ཏ་ཀུནྜ་ལི་ཧ་
ན་ཧ་ན་ཧཱུཾ་ཕཊ། ཅེས་པས་འཁྱིལ་པ་དང། ཧཱུཾ་ལན་བདུན་བཟླས་པའི་མར་དང་བཅས་པའི་སྤོས་དཀར་བསྲེགས་པས་བདུག་པར་བྱའོ། །དེ་རྣམས་སྦྱང་བའི་རིམ་པའོ། །དེ་ནས་སྔོན་ལོངས་མ་སྤྱད་པའི་རས་བཟང་པོ་ལ་དྲི་བཟང་པོས། ཨོཾ་ཧཱུཾ་ཏྲཱཾ་ཧྲཱི་ཨཱ་

[008B] ཁ་ཅིག་འདིའི་སྐབས་སུ་ལྷ་རྣམས་ཀྱི་གནས་གསུམ་དུ་ཨོཾ་ཨཱ་ཧཱུཾ་གསུམ་འགོད་དོ། །ཁྲུས་བུམ་ལག་ཏུ་ཐོགས་ནས་ཐམས་ཅད་འགྲེངས་ཏེ་མགྲིན་ཅིག་ཏུ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ་བདེ་བར་གཤེགས་པ་འཇིག་རྟེན་མཁྱེན་པ་སྐྱེས་བུ་འདུལ་བའི་ཁ་ལོ་བསྒྱུར་བ་བླ་ན་མེད་པ་ལྷ་དང་མི་རྣམས་ཀྱི་སྟོན་པ། དེ་ལ་ཡོ་བྱད་ཐམས་ཅད་དང་ལྡན་པའི་ཁྲུས་འདི་གསོལ་ལོ། །ནག་པོ་པས། རི་བོ་ལྟར་ནི་མཛེས་པ་ཡི། །ཡོན་ཏན་དམ་པའི་རྒྱན་ལྡན་པ། །མཆོད་གནས་རིན་ཆེན་འདི་དག་ལ། །བདག་གིས་ཁྲུས་འདི་གསོལ་བར་བགྱི། །མ་རིག་འཇོམས་པའི་ཉི་མ་སྟེ། །སྲིད་པའི་ནད་ནི་སེལ་བའི་སྨན། །དམ་ཆོས་རིན་ཆེན་འདི་དག་ལ། །བདག་གིས་ཁྲུས་འདི་
གསོལ་བར་བགྱི། །ཆོས་ཀྱི་སྐུ་ཡི་བདག་ཉིད་ཅན། །མཆོག་གི་ཡོན་ཏན་གཟུགས་ཅན་གྱི། །མཆོད་རྟེན་རིན་ཆེན་འདི་དག་ལ། །བདག་གིས་ཁྲུས་འདི་གསོལ་བར་བགྱི། །བསྐལ་པའི་མཐའ་ཡི་དངོས་འཇོམས་པ། །འཇིགས་བྱེད་མེ་ཡི་ཆ་བྱད་ཅན། །མགོན་
པོ་སྙིང་རྗེའི་སྟོབས་ལྡན་ལ། །བདག་གིས་ཁྲུས་འདི་གསོལ་བར་བགྱི། །མཆོག་ཏུ་ཚིམ་ཞིང་སྐལ་བཟང་བ། །དམ་པའི་བདུད་རྩིས་མཛེས་ཆ་བྱད། །དཔལ་ལྡན་བླ་མའི་སྐུ་འདི་ལ། །བདག་གིས་ཁྲུས་འདི་གསོལ་བར་བགྱི། །གདུལ་བྱའི་སེམས་ཅན་གང་དག་
ལ། །རྒྱལ་བའི་སྤྲུལ་སྐུ་མང་པོ་ཡི། །ཆ་བྱད་ལྷ་ཡི་རྣམ་པ་ནི། །སྙིང་རྗེ་ཡིས་ནི་ངེས་གང་བ། །རྟག་ཏུ་ཕན་དང་བདེ་མཛད་པ། །མཆོག་ཏུ་དུལ་བ་དེ་དག་ལ། །བདག་གིས་ཁྲུས་འདི་གསོལ་བར་བགྱི། །སངས་རྒྱས་གཟུགས་བརྙན་གནས་དང་ནི། །སློབ་

[009A]༄༅། །པའི་དགེ་འདུན་གནས་ཀྱི་ས། །གཙུག་ལག་ཁང་དང་གནས་གཞན་ལ། །བདག་གིས་ཁྲུས་འདི་གསོལ་བར་བགྱི། །ཞེས་སྙན་མནན་ལ། བདུད་རྩི་ལྔ་ནས་དྲི་ལྔའི་ཕྱེ་མའི་བར་གྱི་རྫས་བརྒྱད། དུར་སྔོན་གྱི་པིར་དང་བཅས་པ་ལ། འཁྱིལ་
བའམ་ལས་ཐམས་ཅད་པ་དང་ཧཱུཾ་ལན་བདུན་བཟླས་ཏེ། ཞོ་འོ་མ་མར་སྦྲང་རྩི་ཀ་ར་སྟེ་བདུད་རྩི་ལྔ་ཟངས་སྣོད་ན་གནས་པ་བའི་འོ་མ་ཞོ་མར་བའི་ལྕི་བ་ཆུ་སྟེ་བའི་རྣམ་ལྔ་དང། དྲི་ཞིམ་པོའི་ཆུ་དང། ནྱ་གྲོ་དྷ་དང། ཨུ་དུམ་ཝ་ར་དང། པ་ལཀྵ་དང། པིསྥ་ལ་
དང། གྷནྜ་མུ་ཏྲ་སྟེ། འོ་མ་ཅན་གྱི་ཤིང་ལྔའི་ཕྱེ་མ་འཁར་བའི་སྣོད་ན་གནས་པ་དུ་རྦའི་པིར་གྱིས་བླངས་ཏེ། ཨོཾ་སརྦ་ཏ་ཐཱ་ག་ཏ་ཀཱ་ཡ་བི་ཤོ་དྷ་ནེ་སཱ་ཧཱ། ཨོཾ་ཧཱུཾ་ཏྲཱཾ་ཧྲཱི་ཨཱ་ཞེས་བརྗོད་ཅིང་སྐུ་གཟུགས་སོགས་དངོས་སམ་མེ་ལོང་ལ་གཟུགས་བརྙན་
ཤར་བ་ལ་བྱུག་དྲི་ཞིམ་པོའི་འབྲུ་མར་དང། སྐྱུ་རུ་རའི་ཕྱེ་མ་དང། ཡུང་བའི་ཕྱེ་མ་དང། ཙནྡན་དཀར་དམར། ཨ་ཀ་རུ། གུར་ཀུམ། གྲན་ཐི་ཀ་སྟེ་ལྔའམ། གུར་ཀུམ། ཨ་ཀ་རུ། གླ་རྩི། ག་བུར། ཙནྡན་ཏེ་དྲི་ལྔའི་ཕྱེ་མ་རྣམས་འཁར་བའི་སྣོད་ན་
གནས་པ་པིར་གྱིས་བླངས་ཏེ། ཀཱ་ཡ་བི་ཤོ་དྷ་ནེ་དང། ཨོཾ་ཧཱུཾ་ཏྲཱཾ་ཧྲཱི་ཨཱ་ཁཾ་ཞེས་བརྗོད་ཅིང་སྔར་ལྟར་བྱུག་གོ་དེ་ནས་རང་གི་ཐུགས་ཀའི་ས་བོན་ལས་འོད་ཟེར་འཕྲོས་པས་གཤེགས་པ་དང་གཤེགས་མ། སེམས་དཔའ་དང། སེམས་མ་
ཁྲོ་བོ་དང། ཁྲོ་མོའི་ཚོགས་མདུན་གྱི་ནམ་མཁར་སྤྱན་དྲངས། དེ་བཞིན་གཤེགས་པ་རྣམས་ཀྱིས་དབང་བསྐུར་བའི་དགོངས་པ་མཛད། སྤྱན་མ་ལ་སོགས་པའི་ལྷ་མོ་རྣམས་ཀྱིས་བདུད་རྩིས་གང་བའི་བུམ་པ་དཀར་པོས་དབང་བསྐུར། གཟུགས་

[009B] ཁྲོ་བོ་རྣམས་ཕྱོགས་མཚམས་སུ་འཁོད་ནས་བགེགས་བསྐྲད་བར་བསམས་ལ། བཀྲ་ཤིས་གང་ཞིག་སེམས་ཅན་ཀུན་གྱི་སྙིང་ལ་གནས། །ཀུན་གྱི་བདག་ཉིད་དམ་པའི་རིགས་རྣམས་ཀྱི་ནི་རྗེ། །མ་ལུས་སེམས་
ཅན་སྐྱེད་བྱེད་བདེ་བ་ཆེན་པོ་སྟེ། །བཀྲ་ཤིས་དེས་ནི་དེ་རིང་ཁྱོད་ལ་དབང་རབ་བསྐུར། །བཀྲ་ཤིས་གང་ཞིག་མ་ལུས་རྡོ་རྗེའི་རིགས་དང་ལྡན། །སྡང་བས་ཟིལ་མནན་སྐྱེ་བོ་ཡོངས་སུ་སྦྱོང་བྱེད་པ། །མི་བསྐྱོད་མགོན་པོ་ཞེས་བྱར་མཚན་གསོལ་དེ་ཡི་ནི། །བཀྲ་ཤིས་
དེས་ནི་། །བཀྲ་ཤིས་གང་ཞིག་མཐའ་དག་འཁོར་ལོའི་རིགས་དང་ལྡན། །རྣམ་པར་སྣང་མཛད་འཁོར་བའི་སྡུག་བསྔལ་རྟག་འཕྲོག་ཅིང། །རྨོངས་པས་ཟིལ་མནན་སྐྱེ་བོ་ཡོངས་སུ་སྦྱོང་མཛད་པ། །བཀྲ་ཤིས་། །བཀྲ་ཤིས་གང་ཞིག་མ་ལུས་རིན་ཆེན་
རིགས་དང་ལྡན། །ཕོངས་པའི་སྡུག་བསྔལ་གྲོལ་བར་ཡོངས་སུ་རབ་བརྩོན་ཞིང། །ཁེངས་པས་ཟིལ་མནན་འགྲོ་བ་ཡོངས་སུ་སྦྱོང་མཛད་པ། །བཀྲ་ཤིས་། །བཀྲ་ཤིས་གང་ཞིག་མ་ལུས་པདྨའི་རིགས་དང་ལྡན། །འཇིག་རྟེན་དབང་ཕྱུག་སྲིད་པའི་དྲ་བ་འཇོམས་
པ་པོ། །ཆགས་པས་ཟིལ་མནན་འགྲོ་བ་ཡོངས་སུ་སྦྱོང་མཛད་པ། །བཀྲ་ཤིས་། །བཀྲ་ཤིས་གང་ཞིག་མ་ལུས་ལས་ཀྱི་རིགས་དང་ལྡན། །བརྩེ་བའི་བདག་ཉིད་ལོག་པར་ལྟ་བ་ངེས་པར་སྤོང། །དེ་སྦྱོང་ཐབས་སྟོན་དེ་ནི་ཀུན་ནས་སེལ་མཛད་པ། །བཀྲ་ཤིས་དེས་ནི་
དེ་རིང་ཁྱོད་ལ་དབང་རབ་བསྐུར། །ཞེས་བཀྲ་ཤིས་ཀྱི་གླུ་སྔོན་དུ་བརྗོད་ནས། ཇི་ལྟར་བལྟམས་པ་ཙམ་གྱིས་ནི། །ཞེས་པ་ནས། ས་མ་ཡ་ཤྲི་ཡེ་ཞེས་དང། ཨོཾ་ཨཱ་བཛྲ་སཏ་ཧཱུཾ་ཧཱུཾ་སཱ་ཧཱ། ཞེས་བརྗོད་ཅིང། གཙོ་བོའི་བུམ་པས་དངོས་སམ་མེ་ལོང་ལ་གཟུགས་

[010A]༄༅། །བརྙན་ཤར་བ་ལ་བཀྲུའོ། །སྔགས་གཉིས་པོ་འདི་ཚིགས་བཅད་འོག་མ་བརྒྱད་ཀྱི་མཐར་ཡང་བརྗོད་དོ། །དེ་ནས་ཤར་གྱི་བུམ་པས། ཁྱོད་ནི་སྦྱིན་པའི་རང་བཞིན་ཆུ། །སེར་སྣའི་དྲི་མ་སྦྱོང་མཛད་ཅིང། །གཏོང་བ་དྲི་ཡིས་ལེགས་བསྒོས་
ཆུ། །ཁྲུས་ལེགས་མཛེད་ལ་ཕྱག་འཚལ་ལོ། །ཞེས་བཀྲུའོ། །ཁྱོད་ནི་ཚུལ་ཁྲིམས་རང་བཞིན་ཆུ། །ཁྲིམས་འཆལ་དྲི་མ་སྦྱོང་མཛད་ཅིང། །ཚུལ་ཁྲིམས་དྲི་ཡིས་ལེགས་བསྒོས་པ། །ཁྲུས་ལེགས་མཛེད་ལ་ཕྱག་འཚལ་ལོ། །ཞེས་ཤར་ལྷོའི་བུམ་པས་
བཀྲུ། ཁྱོད་ནི་བཟོད་པའི་རང་བཞིན་ཆུ། །ཞེ་སྡང་དྲི་མ་སྦྱོང་མཛད་ཅིང། །བྱམས་པ་དྲི་ཡིས་ལེགས་བསྒོས་པ། །ཁྲུས་ལེགས་མཛད་ལ་ཕྱག་འཚལ་ལོ། །ཞེས་ལྷོའི་བུམ་པས་བཀྲུ། ཁྱོད་ནི་བརྩོན་འགྲུས་རང་བཞིན་ཆུ། །ལེ་ལོའི་དྲི་མ་སྦྱོང་མཛད་
ཅིང། །བརྩོན་འགྲུས་དྲི་ཡིས་ལེགས་བསྒོས་པ། །ཁྲུས་ལེགས་མཛད་ལ་ཕྱག་འཚལ་ལོ། །ཞེས་ལྷོ་ནུབ་ཀྱི་བུམ་པས་བཀྲུ། ཁྱོད་ནི་བསམ་གཏན་རང་བཞིན་ཆུ། །རྣམ་གཡེང་དྲི་མ་སྦྱོང་མཛད་ཅིང། །ཏིང་འཛིན་དྲི་ཡིས་ལེགས་བསྒོས་ཆུ། །ཁྲུས་ལེགས་
མཛད་ལ་ཕྱག་འཚལ་ལོ། །ཞེས་ནུབ་ཀྱི་བུམ་པས་བཀྲུ། ཁྱོད་ནི་ཤེས་རབ་རང་བཞིན་ཆུ། །ཤེར་འཆལ་དྲི་མ་སྤྱོད་མཛད་ཅིང། །ཡེ་ཤེས་དྲི་ཡིས་ལེགས་བསྒོས་ཆུ། །ཁྲུས་ལེགས་མཛད་ལ་ཕྱག་འཚལ་ལོ། །ཞེས་ནུབ་བྱང་གི་བུམ་པས་བཀྲུ། ཆུ་བོ་དྲུག་
གི་ཁྲུས་མཛད་པས། །དྲི་མ་རྣམ་དྲུག་སྦྱོང་བྱེད་ཅིང། །རྒྱ་ཆེན་ཡོན་ཏན་དྲུག་ལྡན་པའི། །ཁྲུས་ལེགས་མཛད་ལ་ཕྱག་འཚལ་ལོ། །ཞེས་བྱང་གི་བུམ་པས་བཀྲུ། གང་ལ་ཉེས་པ་མི་མངའ་ཞིང། །ཡོན་ཏན་ཐམས་ཅད་དང་ལྡན་པ། །སངས་རྒྱས་དེ་ལ་

[010B] །དད་པས་བདག་གིས་ཁྲུས་གསོལ་ལོ། །ཞེས་བྱང་ཤར་གྱི་བུམ་པས་བཀྲུ། དེ་ནས་སྐུ་མཆོག་རྣམ་དག་ལྟ་བས་མི་ངོམས་ལ། །ངོ་མཚར་སྐྱོན་བྲལ་མཁའ་དཀྱིལ་ཉི་གསལ་འདྲ། །ཆོས་ཀྱི་སྐུ་ལ་དྲི་མ་མི་མངའ་ཡང། །སྲི་ཞུ་བཀུར་སྟི་རིམ་མགྲོའི་
ཚུལ་ཙམ་དུ། །ཆུ་གཙང་སྨན་སྤོས་འོ་མ་འདག་ཆལ་ཆུས། །འགྲོ་བའི་ལུས་སེམས་སྡུག་བསྔལ་ནད་བསལ་ལྟེ། །ཉེས་པའི་སྐྱོན་བྲལ་འགྲོ་བའི་ཡིད་འོང་བ། །དམ་པའི་སྐུ་མཆོག་བདག་གིས་ཐོབ་པར་ཤོག་ཅེས་བརྗོད། དེ་ནས། དེ་དག་སྐུ་ལ་མཚུངས་
པ་མེད་པའི་གོས། །གཙང་ལ་དྲི་རབ་བསྒོས་པས་སྐུ་ཕྱིའོ། །ཨོཾ་ཧཱུཾ་ཏྲཱཾ་ཧྲཱི་ཨཱ་ཨོཾ་སརྦ་ཏ་ཐཱ་ག་ཏ་ཀཱ་ཡ་བི་ཤོ་དྷ་ནེ་སཱ་ཧཱ། ཞེས་བརྗོད་ཅིང། སྔར་གྱི་རས་ཀྱིས་སྐུ་ཕྱིའོ། །དེ་ནས། བདེ་གཤེགས་སྐུ་གསུམ་དཔེ་དང་མཚན་མངའ་ཡང། །འགྲོ་བའི་དོན་དུ་
གཟུགས་སྐུ་ཅིར་ཡང་གདའ། །རིན་ཆེན་དབྱིག་ལྟར་ཉེས་པའི་སྐྱོན་བྲལ་ཡང། །འཇིག་རྟེན་སྲིད་ཞུ་གུས་པའི་ཚུལ་ཙམ་དུ། །སྡིག་མེད་རྒྱལ་བ་རྣམས་ཀྱིས་རབ་བསྔགས་པའི། །རས་མཆོག་འདི་ཡིས་རྒྱལ་བའི་སྐུ་ཕྱིས་པས། །ཉོན་མོངས་དུག་གསུམ་
སྒྲིབ་པ་ཀུན་བྱང་ནས། །སྐུ་གསུམ་ངང་དུ་བདག་ཅག་འགྱུར་བར་ཤོག་ཅེས་བརྗོད། ཁྲུས་གསོལ་བའི་ཚེ། སྐབས་སྐབས་སུ་རོལ་མོའི་སྒྲ་ལ་སོགས་པ་མཆོད་པ་སྣ་ཚོགས་པ་བྱའོ། །བུམ་པ་ཐམས་ཅད་ནས་དུང་ཆོས་ལ་སོགས་པའི་སྣོད་དུ་
བསྡུས་ཏེ། བྐྲུའང་རུང་ངོ། །དེ་ནས། སྟོང་གསུམ་ཀུན་ཏུ་དྲི་མཆོག་འབྱུང་འགྱུར་བའི། །སྤོས་མཆོག་རྣམས་ཀྱིས་ཐུབ་དབང་རྣམས་ཀྱི་སྐུ། །གསེར་སྦྱངས་བཙོ་མ་བྱི་དོར་བྱས་པ་ལྟར། །འོད་ཆགས་འབར་བ་དེ་དག་བྱུག་པར་བགྱི། །ཨོཾ་བཛྲ་གནྡྷི་

[011A]༄༅། །སཱཧཱ། ཞེས་བརྗོད་ཅིང། གུར་ཀུམ་སོགས་དྲི་བཟང་པོ་ཏིལ་མར་དང་བཅས་པས་བྱུག་གོ་སྣ་ཚོགས་དབང་པོའི་གཞུ་ལྟར་རབ་བཀྲ་བ། །གང་ལ་རེག་ན་བདེ་བའི་རྒྱུར་གྱུར་པའི། །གོས་བཟང་རིན་ཆེན་བདག་བློ་སྦྱང་ཕྱིར་འབུལ། །
བཟོད་པ་དམ་པའི་གོས་ཀྱིས་བརྒྱན་པར་ཤོག་ཨོཾ་བཛྲ་ཝསྟྲ་ཡེ་ཨཱ་ཧཱུཾ་སཱཧཱ། ཞེས་པས་ན་བཟའ་དང། བདེ་གཤེགས་སྐུ་མཆོག་མཚན་དང་དཔེ་བྱད་དང། །རིན་ཆེན་འོད་ཆགས་འབར་བས་སྐུ་བརྒྱན་ཞིང། །བྱང་ཆུབ་ཕྱོགས་ཀྱི་རྒྱན་
གྱིས་མཛེས་ལགས་ཀྱང། །འཇིག་རྟེན་བཀུར་སྟི་རིམ་གྲོའི་ཚུལ་ཙམ་དུ། །རིན་ཆེན་ཕྲེང་བ་སེ་མོ་དོ་ཤལ་དང། །རྒྱན་གྱི་དམ་པ་ཁྱད་པར་མཆོག་ཕུལ་བས། །བྱང་ཆུབ་མཆོག་གི་རྒྱན་དང་ལྡན་གྱུར་ནས། །བླ་མེད་ཐེག་པ་མཆོག་ལ་གནས་པར་ཤོག་
ཨོཾ་བཛྲ་ཨ་བྷ་རཏྣ་ཝ་པུ་ཥ་ཎེ་སཱཧཱ། ཞེས་པས་རྒྱན་གྱི་ཁྱད་པར་རྣམས་དབུལ་ལོ། །དེ་རྣམས་ནི་ཁྲུས་གསོལ་བའི་རིམ་པའོ། །ཁ་ཅིག་ཁྲུས་ཀྱི་སྙན་མནན་པའི་རྗེས་ལ་དྲིའི་ཏིལ་མར་རམ། མེད་ན་ཏིལ་མར་ལ་དྲི་བཟང་བཏབ་པས་སྐུ་དངོས་སམ་མེ་ལོང་
ལ་དུརྦས་དྲུད་ཅིང། ཨོཾ་སརྦ་ཏ་ཐཱ་གཏ་ཀཱ་ཡ་བི་ཤོ་དྷ་ནེ་སཱཧཱ། ཞེས་བརྗོད་དེ། དེ་ཉིད་བརྗོད་ཅིང། ཤིད་ཤུན་ལྔའི་ཕྱེ་མས་དྲིལ་ཕྱིས་བྱས་ནས་དུརྦའི་པིར་གྱིས་དྲུད་ལ། འདི་ནི་ཁྲུས་མཆོག་དཔལ་དང་ལྡན། །ཐུགས་རྗེའི་ཆུ་ནི་བླ་ན་མེད། །བྱིན་རླབས་
ཡེ་ཤེས་ཆུ་ཡིས་ནི། །ཅི་འདོད་དངོས་གྲུབ་སྩལ་དུ་གསོལ། །ཞེས་དང། ཨ་བཧི་ཥེ་ཀ་ཏའི་རྗེས་སུ། ཨོཾ་གནྡྷ་ནནྣཱ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡ་ཤྲི་ཡེ་ཧཱུཾ། ཞེས་བརྗོད་ཅིང། དྲི་སྣ་ཚོགས་ཀྱི་བུམ་པས་བཀྲུས་པའི་རྗེས་སུ་སྔར་བཤད་པ་ལྟར་སྐུ་

[011B] །དེ་བཞིན་དུ་ཇི་ལྟར་བལྟམས་པ་ཙམ་ཞེས་པ་ནས། ཡེ་ཤེས་དྲི་ཡིས་ལེགས་བསྒོས་པ། །ཁྲུས་ལེགས་མཛད་ལ་ཕྱག་འཚལ་འདུད། །ཅེས་པའི་བར་གྱིས་ཚིགས་བཅད་བདུན་པོ་རེ་རེའི་ཐོག་མར་ལས་ཐམས་ཅད་པ་དང། ཨོཾ་ཧཱུཾ་ཏྲཱ ་ཧྲཱི་ཨཱ་ཞེས་
བརྗོད་ཅིང་བདུད་རྩི་ལྔ་ནས་དྲི་ལྔའི་ཕྱི་མའི་བར་གྱི་རྫས་བདུན་པོ་རེ་རེ་དུ་རྦས་བྱུག་ཅིང་དྲུད་ལ་ཚིགས་བཅད་རེ་རེ་བརྗོད་པའི་རྗེས་སུ་ཨ་བཧི་ཥེ་ཀ་ལ་ཨོཾ་དྲི་མ་དཧུ་ནས་ཨོཾ་མ་ཎི་སྣཱ་ནཱ་ཞེས་སོགས་ཀྱི་སྔགས་བདུན་པོའི་རེ་རེ་རིམ་པ་བཞིན་བརྗོད་ཅིང། མངར་གསུམ་གྱི་
བུམ་པ་ནས་རིན་ཆེན་སྣ་ཚོགས་ཀྱི་བུམ་པའི་བར་གྱི་བུམ་པ་བདུན་པོ་རེ་རེས་བཀྲུ་ཞིང། བཀྲུ་བ་རེ་རེའི་མཐར་ཡང་སྐུ་ཕྱི་བ་རེ་རེ་བྱས་ནས་ཆུ་བོ་དྲུག་གི་ཞེས་སོགས་མན་གྱི་ཚིགས་བཅད་ཀྱི་མཐར་དྲི་སྣ་ཚོགས་ཀྱི་བུམ་པས་བཀྲུ་བར་མཛད་དོ། །ཡེ་ཤེས་པ་
སྤྱན་དྲང་བ་ནི། དེ་ནས་འོག་ནས་འབྱུང་བ་ལྟར་རབ་ཏུ་གནས་བྱའི་རྟེན་རྣམས་ཀྱི་ཡེ་ཤེས་པ་དང་སངས་རྒྱས་དང་བྱང་ཆུབ་སེམས་དཔའ་འཁོར་དང་བཅས་པ་མདུན་དུ་སྤྱན་དྲངས་ཏེ། བཞུགས་པར་བསམས་ལ། མཆོད་རྫས་རྣམས་རང་རང་གི་སྒྲུབ་ཐབས་
བཞིན་བྱིན་གྱིས་བརླབས་ལ། དག་ཅིང་དྲི་མེད་ཡིད་འོང་བའི། །སྔགས་ཀྱི་ཞབས་བསིལ་མཆོག་འདི་དག་མཆོག་ཏུ་དད་པས་ཁྱེད་ལ་འབུལ། །ཅི་བདེ་བར་ནི་བཞེས་སུ་གསོལ། །ཨོཾ་ཨཱ་ཧྲཱི་པྲ་ཝ་ར་སད་ཀ་ར་པཱདྱ ་པྲ་ཏཱི་ཙྪ་ཧཱུཾ་སཱཧཱ། ཞབས་བསིལ་དང་
དེ་བཞིན་དུ་ཞབས་བསིལ་གྱི་གནས་སུ་ཞལ་བསིལ་དང། ཡོན་ཆབ་ཅེས་པ་བཅུག་པཱ་དཡ་གྱི་གནས་སུ་ཨཱཉྩ་མ་ཎཱ ་དང། ཨརྒྷ ་ཞེས་པ་བཅུག་ལ་ཞལ་བསིལ་དང་མཆོད་ཡོན་དབུལ། ཆུ་དང་ཐང་ལས་སྐྱེས་པ་ཡི། །མེ་ཏོག་དམ་པ་འདི་དག་ནི། །མཆོག་

[012A]༄༅། །ཏུ་དད་པས་ཁྱེད་ལ་དབུལ། །ཅི་བདེ་བར་ནི་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏ་པུཥྤེ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲི་ཡེ་སཱཧཱ། ཞེས་མེ་ཏོག་དང། ལྷན་ཅིག་སྐྱེས་དང་སྦྱར་བ་ཡི། །བདུག་སྤོས་དམ་པ་འདི་དག་ནི། །མཆོག་
ཏུ་དད་པས་ཁྱེད་ལ་དབུལ། །ཅི་བདེ་བར་ནི་བཞེས་སུ་གསོལ། །པུཥྤེའི་གནས་སུ་དྷཱུ་པེ་ཞེས་པས་བདུག་སྤོས་དང། མུན་པའི་ཚོགས་རྣམས་འཇོམས་བྱེད་ཅིང། །ཕྱོགས་ཀུན་གསལ་བའི་མར་མེ་འདི། །ཀུན་མཁྱེན་ཡེ་ཤེས་ཐོབ་བྱའི་ཕྱིར། །ཅི་བདེ་བར་ནི་བཞེས་
སུ་གསོལ། །ཨཱ་ལོ་ཀེ་ཞེས་སྣང་གསལ་དང། ལྷན་ཅིག་སྐྱེས་དང་སྦྱར་བ་ཡི། །དྲི་མཆོག་དམ་པ་འདི་དག་ནི། །རང་བྱུང་ཉིད་ལ་དབུལ་བར་བགྱི། །ཀུན་བཟང་བདེ་ཆེན་བཞེས་སུ་གསོལ། །གནྡྷེ་ཞེས་དྲི་དང། ཁ་དོག་དྲི་དང་རོར་ལྡན་པ། །བཟའ་བ་མཆོག་དང་
ཡང་དག་ལྡན། །ཐམས་ཅད་སྦྱར་བའི་བཤོས་འདི་དག་ཆོས་དབྱིངས་ཡེ་ཤེས་བརྙེས་ལ་འབུལ། །ནཻ་ཝི་དཡེ་ཞེས་ཞལ་ཟས་དང། བླ་མེད་རྡོ་རྗེ་ཐེག་པའི་དོན་སྟོན་ཞིང། །ཤེས་རབ་དབྱངས་ཀྱི་རྗེས་འགྲོ་རོལ་མོའི་སྒྲ། །བདུད་ཀྱི་འཁོར་ལོ་འཇོམས་ཕྱིར་
དབུལ་བར་བགྱི། །དོན་གྱི་དབྱིངས་ལ་མངའ་བརྙེས་འདི་བཞེས་ཤིག་ཤཔྟ་ཞེས་རོལ་མོ་དབུལ་ལོ། །གསོལ་གདབ་ནི། དེ་ནས་ལྕེ་ཧཱུཾ་ལས་སྐྱེས་པའི་རྡོ་རྗེར་བྱས། པུས་མོ་གཡས་ས་ལ་བཙུགས་ལག་པ་གཡས་སྤོས་ཕོར་ཐོགས་གཡོན་པས་དྲིལ་
བུ་དཀྲོལ་ཞིང། ཐུགས་རྗེ་ཡི་ནི་བདག་ཅན་བདག་སློབ་མ་རྣམས་ལ་རྗེས་བརྩེ་དང། །ཁྱེད་རྣམས་ལ་ཡང་མཆོད་སླད་དུ། །སང་ནི་རབ་གནས་བགྱིད་པར་འཚལ། །བཅོམ་ལྡན་གུས་པས་བདག་ལ་ནི། །དེ་ཕྱིར་བཀའ་དྲིན་མཛད་པར་འོས། །རྡོ་རྗེ་

[012B] །སྐུ་གསུང་ཐུགས་རྟེན་རབ་གནས་ནི། །ཡོན་བདག་ཅི་ནུས་ཡོ་བྱད་ཀྱིས། །སང་ནི་ཡང་དག་བགྱིད་པར་འཚལ། །དེ་ཕྱིར་སློབ་མར་བཅས་བདག་ལ། །རྗེས་སུ་བརྩེ་བར་ཉེར་བཟུང་ནས། །འཁོར་བཅས་ཀུན་གྱིས་རབ་གནས་ལ། །བྱིན་གྱིས་བརླབ་པར་
མཛད་པར་འོས། །ཞེས་ལན་གསུམ་གསོལ་བ་བཏབ་པས་ལྷ་རྣམས་དགྱེས་བཞིན་དུ་གནང་བ་བྱིན་པར་བསམ། མཆོད་པ་ནི། དེ་ནས་ཞབས་བསིལ་ནས་མཆོད་ཡོན་གྱི་བར་ཆུ་གསུམ་སྔར་བཞིན་ཕུལ་ལ། ཨོཾ། ལྷ་ཡི་མེ་ཏོག་ཤིན་ཏུ་དམར། །དྲི་ཞིམ་
ཤིན་ཏུ་མཛེས་པ་ནི། །མེ་ཏོག་དེ་རིང་བཞེས་ནས་སུ། །འདི་ལ་བྱིན་གྱིས་བརླབ་པར་གསོལ། །ཨོཾ། ཙནྡན་ག་པུར་དང་བཅས་པའི། །དྲི་ཞིམ་སྤོས་མེ་དགེ་བ་ཡིས། །མཐུ་དང་ལྡན་པར་བྱ་བ་ནི། །བཞེས་ནས་བྱིན་གྱིས་བརླབ་ཏུ་གསོལ། །ཨོཾ། མར་མེ་འོད་ཟེར་
འབར་བ་ནི། །ངན་འགྲོའི་འཇིགས་པ་འཇོམས་བྱེད་པ། །ལྷ་ཡི་མིག་འབྱེད་བཀྲ་ཤིས་པས། །མར་མེ་ཁྱེད་ཀྱིས་བཞེས་སུ་གསོལ། །ཨོཾ། སྣ་ཚོགས་ལྷ་ཡི་དྲི་ཞིམ་པ། །སྣ་ཚོགས་ག་པུར་རྣམས་བརྒྱན་པས། །སྣ་ཚོགས་ཡི་གེ་ཧཱུཾ་ལས་བྱུང། །དྲི་འདི་འབུལ་
གྱི་བཞེས་སུ་གསོལ། །ཁ་དོག་དྲི་དང་རོར་ལྡན་པའི། །བཟའ་བ་མཆོག་དང་ཡང་དག་ལྡན། །ཐམས་ཅད་སྦྱར་བའི་བཤོས་འདི་དག། འབུལ་གྱི་ཡང་དག་བཞེས་སུ་གསོལ། །པ་ཊ་ཧ་དང་ཅང་ཏེའུ་སོགས། །རྔ་དང་དུང་སོགས་སྒྲ་དབྱངས་དང། །ཡིད་འཕྲོག་
གཟུགས་བརྙན་སྣ་ཚོགས་པ། །བཅོམ་ལྡན་འཁོར་དང་བཅས་ལ་འབུལ། །ཞེས་ཉེར་སྤྱོད་རོལ་མོ་དང་བཅས་པས་མཆོད་དོ། །སོ་སོའི་སྔགས་རྣམས་སྔ་མ་བཞིན་ནོ། །ཕྱག་ནི་དེ་ནས་ཨོཾ་སརྦ་ཏ་ཐཱ་ག་ཏ་པཱ་ད་བནྡྷ་ན་མ་ཀ་རོ་མི། ཞེས་ཕྱག་བྱ། དེ་ནས་བསྟོད་པ་

[013A]༄༅། །ནི། འགྲོ་བ་རྒྱུད་ལྔ་འཁོར་བའི་དཀྱིལ་འཁོར་དུ། །སྡུག་བསྔལ་འཁྲུལ་འཁོར་གྱིས་གཟིར་འགྲོ་གཟིགས་ནས། །ཐུགས་རྗེས་སྡུག་བསྔལ་འཁྲུལ་འཁོར་འཇོམས་མཛད་པ། །ཐུགས་རྗེའི་བདག་ཉིད་ཁྱོད་ལ་ཕྱག་འཚལ་ལོ། །སེམས་
ཅན་སྨིན་ཅིང་གྲོལ་བར་མཛད་པའི་ཕྱིར། །སེམས་ཅན་ཁམས་ན་བཞུགས་ཤིང་སྤྱོད་གྱུར་ཀྱང། །ཆགས་པས་མ་གོས་པདྨ་ལྟར་དག་པ། །འདོད་ཆགས་དག་པའི་བདག་ཉིད་ཁྱོད་ལ་འདུད། །སེམས་ཅན་བཀྲེན་པ་ཆོས་ཀྱིས་ཕོངས་གྱུར་པ། །མ་རིག་འཐིབས་
པོའི་ནང་དུ་སོང་བ་རྣམས། །འཕགས་པའི་ནོར་བདུན་དག་གིས་ཚིམ་མཛད་པ། །ཡེ་ཤེས་སྒྲོན་མེ་ཁྱོད་ལ་ཕྱག་འཚལ་ལོ། །སེམས་ཅན་འཁོར་བའི་རྒྱ་མཚོར་ནུབ་པ་ལ། །ཐུགས་རྗེས་ཐབས་དང་ཤེས་རབ་གྲུར་བཅུག་ནས། །ཞི་བ་རིན་ཆེན་གླིང་དུ་
སྐྱེལ་མཛད་པ། །ཀུན་གྱི་དེད་དཔོན་ཁྱོད་ལ་ཕྱག་འཚལ་ལོ། །སེམས་ཅན་ལས་ཀྱི་ཆུ་བོར་ནུབ་གྱུར་རྣམས། །དམ་ཆོས་བདུད་རྩིའི་ཟམ་པས་སྒྲོལ་མཛད་ཅིང། །འཕགས་ལམ་ཡན་ལག་བརྒྱད་ལ་སྦྱོར་མཛད་པ། །གསུང་གི་མངའ་བདག་ཁྱོད་ལ་ཕྱག་འཚལ་
ལོ། །ཞེས་པས་བསྟོད། གཤེགས་གསོལ་ནི། ཨོཾ་པཱུ་ན་རཱ་ག་མ་ན་ཡ་མུཿ་ཞེས་པས་གཤེགས་སུ་གསོལ། དེ་རྣམས་ནི་སྙན་གསན་གྱི་རིམ་པའོ། །གནས་ལྔར་དྲིས་བྱུག་པ་ནི། རྟེན་དམ་ཚིག་པར་གསལ་བ་རྣམས་ཀྱི་ཐུགས་ཀ་དང་དབུ་མགུལ་
ཕྱག་གཉིས། སྤྱི་གཙུག་རྣམས་སུ་དྲིས་བྱུག་གོ་མཆོད་པ་ནི། དེ་ནས། རྟེན་ཅིང་འབྲེལ་པར་འབྱུང་བ་ཡི། །ལྷ་རྫས་བཟང་པོའི་ཞབས་བསིལ་འདི། །མཆོག་ཏུ་དད་པས་ཁྱེད་ལ་འབུལ། །ཅི་བདེ་བར་ནི་བཞེས་སུ་གསོལ། །ཞེས་པ་སྔགས་དང་

[013B] དེ་བཞིན་དུ་སྦྱར་ཏེ་ཞལ་བསིལ་དང། མཆོད་ཡོན་ཉེར་སྤྱོད་ལྔ་རོལ་མོ་དང་བཅས་པ་དབུལ་ལོ། །ལག་པས་རེག་ཅིང་བསྲུང་བ་ནི། དེ་ནས་རང་གིས་ལས་ཐམས་ཅད་པའམ། འཁྱིལ་པའི་སྔགས་བཟླས་ཤིང་རྡོ་རྗེ་དང་བཅས་
པའི་ལག་པ་གཡས་པས་རྟེན་རྣམས་ཀྱི་ཐུགས་ཀ་མགྲིན་པ་སྤྱི་བོ་རྣམས་སུ་རེག་པའི་རྗེས་སུ་ལྷ་དེ་ཉིད་དམ་རང་རང་གི་ལས་ཐམས་ཅད་པའམ་འཁྱིལ་པའི་སྔགས་དང་བཅས་པས་བསྲུང་བར་བྱའོ། །གཏོར་མ་ནི། དེ་ནས་ཕྱོགས་སྐྱོང་བཅོ་ལྔ་འཁོར་དང་བཅས་
པ་ལ། གཤིན་རྗེ་གཤེད་དམ་གསང་བ་འདུས་པའི་སྒྲུབ་ཐབས་སོགས་ནས་འབྱུང་བ་ལྟར་ཕྱོགས་སྐྱོང་གི་གཏོར་མ་དབུལ་བར་བྱའོ། །ཁ་ཅིག་སྟ་གོན་ཟིན་ནས་རྟེན་རྣམས་ལ་ན་བཟའ་སེར་པོས་བཀབ་ལ་བཞག་ཅེས་གསུང་ངོ། །རབ་གནས་ཀྱི་སྟ་གོན་ནོ། །
གཉིས་པ་རབ་གནས་དངོས་གཞིའི་སྡོམས་ནི། བདག་མདུན་དཀྱིལ་འཁོར་སྔོན་བྱས་ནས། །སླར་ཡང་སྔར་བཞིན་རྟེན་བསྐྱེད་དེ། །ཆུ་བཞི་ནས་ནི་རྒྱན་དབུལ་བར། །སླར་ཡང་སྔ་མ་བཞིན་དུ་བྱ། །གསོལ་བ་གདབ་ཅིང་སེམས་བསྐྱེད་དེ། །མིག་དང་སྐུ་སོགས་
བྱིན་གྱིས་བརླབ། །ཡེ་ཤེས་སྤྱན་དྲངས་མཆོད་ནས་ནི། །གསོལ་གདབ་དམ་ཚིག་པ་ལ་གཞུག་དབང་ལྷ་སྤྱན་དྲང་གསོལ་གདབ་ནས། །ནང་དབང་བྱས་ཏེ་ཆུ་དབང་བསྐུར། །དེ་བཞིན་ཅོད་པན་རྡོ་རྗེ་བདག། མིང་དབང་བསྐུར་བ་སློབ་མའི་དབང། །སློབ་དཔོན་དབང་
མཐར་ཆུ་དབང་བསྐུར། །རྒྱས་གདབ་ལྷ་བསྟིམ་བུམ་དབང་ངོ། །གསང་དབང་ཤེས་རབ་ཡེ་ཤེས་དབང། །བཞི་པ་རྣམས་ཀྱང་སློབ་མ་བཞིན། །དབང་བསྐུར་དངོས་གཞིའི་ཆོ་གའོ། །གཉིས་པ་དངོས་གཞི་ལ་ཐོ་རངས་སྔ་བར་ལངས་ཏེ། རྒྱན་གྱིས་བརྒྱན་པའི་སློབ་

[014A]༄༅། །དཔོན་གྱིས་གཏོར་མ་སྔོན་དུ་བཏང་སྟེ། བདག་བསྐྱེད་མདུན་བསྐྱེད་སྔར་སྟ་གོན་གྱི་སྐབས་བཞིན་རྫོགས་པར་བསྒོམས་ནས་མཆོད་པ་དང་གཏོར་མ་རྒྱ་ཆེན་པོ་བཤམ་མོ། །ཁ་ཅིག་འདིར་མཆོད་བསྟོད་རྒྱས་བསྡུས་ཅི་རིགས་ཤིག་བྱ་གསུང་ངོ། །
རྟེན་གྱི་དམ་ཚིག་པ་རྣམས་སྔར་བཞིན་བསྐྱེད་དེ། དེ་ནས་ཆུ་བཞི་སྣོད་གསུམ་དུ་བཤམས་པ་བྱིན་གྱིས་བརླབ། དེ་དག་གི་མདུན་དུ་བཟེད་ཞལ་གསུམ་བཞག་སྟེ། རྡོ་རྗེ་སྙིམ་པ་ཁ་ཕྱེ་བའི་ཕྱག་རྒྱ་དང། ཨོཾ་ཨཱ་ཧྲཱི་པྲ་ཝ་ར་སད་ཀ་ར་ཨརྒྷ ་པྲ་ཏཱི་ཙྪ་ཧཱུཾ་སཱཧཱ་
ཞེས་བཟེད་ཞལ་དང་པོར་མཆོད་ཡོན་དང། ཨརྒྷ ་གྱི་གནས་སུ་པཱ་དཡ་བཅུག་ལ་ཁུ་ཚུར་བཅིངས་ནས་མེ་ཏོག་བླངས་ཏེ་ལན་གསུམ་བསྐོར་ནས་ཁུ་ཚུར་ཁ་གྱེན་དུ་བསྟན་པའི་མཛུབ་མོ་ནས་རིམ་གྱིས་འགྲོལ་བའི་ཕྱག་རྒྱས་བཟེད་ཞལ་གཉིས་པར་ཞབས་བསིལ་
དང། སྣོད་གསུམ་པ་ནས་མཛུབ་མོས་མེ་ཏོག་བླངས་ཏེ་ཁུ་ཚུར་ཁ་འོག་ཏུ་བསྟན་ནས་མཐེའུ་ཆུང་ནས་རིམ་གྱིས་དགྲོལ་བའི་ཕྱག་རྒྱ་དང། ཨཱཉྩ་མ་ཎཱ ་བཅུག་ལ་བཟེད་ཞལ་གསུམ་བར་ཞལ་བསིལ་དང། སྣོད་དེ་ཉིད་ནས་ཀུ་ཤའི་ཆུན་པོས་ཆུ་བླངས་ཏེ་
བྲོཀྵ་ཎཱ ་བཅུག་ལ་བཟེད་ཞལ་གསུམ་པར་བསང་གཏོར་ལན་གསུམ་དབུལ་ལོ། །གཏོར་མ་ནས་སྤྱད་བའི་རིམ་པ་རྣམས་དང་ཁྲུས་ཀྱིས་སྙན་མ་ནན་པ་ནས་དྲིས་བྱུག་པའི་བར་རྣམས་སྟ་གོན་གྱི་སྐབས་བཞིན་བྱ་ཞིང། ན་བཟའ་དང་རྒྱན་དབུལ་བ་སྔར་
བཞིན་ནམ། ཡང་ན། དེ་ནས་དེ་ལ་ཁ་དོག་ལེགས་བསྒྱུར་བའི། །ན་བཟའ་ཤིན་ཏུ་དྲི་ཞིམ་ཡིད་འོང་བའི། །གོས་བཟང་སྲབ་ལ་འཇམ་པ་སྣ་ཚོགས་དང། །རྒྱན་མཆོག་བརྒྱ་ཕྲག་དེ་དང་དེ་དག་འབུལ། །ཨོཾ་ཨཱ་བཛྲ་ཝསྟྲ་སྱ་སཱཧཱ། ཞེས་ན་བཟའ་དང་

[014B] །རྒྱན་གཞན་དག་གིས་བརྒྱན་པར་མི་འཚལ་ཡང། །རིན་ཆེན་རྒྱན་མཆོག་ཕུལ་བས་འགྲོ་ཀུན་གྱིས། །མཚན་དཔེས་བརྒྱན་པའི་སྐུ་ལུས་ཐོབ་པར་ཤོག་ཨོཾ་བཛྲ་ཨ་ལ་ཀ་ར་ཝ་པུ་ཥ་ནི་ཨཱ་ཧཱུཾ་སཱཧཱ། ཞེས་
རྒྱན་དབུལ་ལོ། །དེ་ནས་རྟེན་སྤྱན་དྲང་དུ་རུང་བ་རྣམས་རྡུལ་ཚོན་ལ་སོགས་པའི་དཀྱིལ་འཁོར་གྱི་ཤར་དུ་སློབ་དཔོན་དུ་དབང་བསྐུར་བའི་དབང་སྟེགས་ཀྱི་དབུས་སུ་ཞལ་དཀྱིལ་འཁོར་ལ་བསྟན་ལ་བཞུགས། སྤྱན་དྲང་དུ་མི་བཏུབ་པ་རྣམས་རང་གནས་སུ་བཞག་
ནས་དེ་ལྟར་བསྒོམ་མོ། །གསོལ་བ་གདབ་པ་ནི། དེ་ནས་སོ་སོའི་ལག་ཏུ་མེ་ཏོག་ཐོགས་སོ་སོའི་ཡོན་ཏན་དྲན་པའི་སྒོ་ནས་གང་འདི་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ་
བདེ་བར་གཤེགས་པ་འཇིག་རྟེན་མཁྱེན་པ་སྐྱེས་བུ་འདུལ་བའི་ཁ་ལོ་བསྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་ཏེ་རྒྱུ་དང་འབྲས་བུའི་དགོས་པ་ཕུན་སུམ་ཚོགས་པ་དང་ལྡན་པ་ཆོས་ཐམས་ཅད་ཐུགས་སུ་ཆུད་
པའི་སངས་རྒྱས་བཅོམ་ལྡན་འདས་འདི་བདག་གིས་རབ་ཏུ་གནས་པར་བགྱིའོ། །གང་འདི་བཅོམ་ལྡན་འདས་ཀྱི་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་དང་ཡང་དག་པར་ལྡན་པ། སྟོབས་བཅུ་དང་མི་འཇིགས་པ་བཞི་དང་མ་འདྲེས་པའི་དྲན་པ་ཉེ་བར་བཞག་
པ་གསུམ་དང་ཐུགས་རྗེ་ཆེན་པོ་ལ་སོགས་པ་མདོར་ན་སློབ་པ་དང་མི་སློབ་པའི་སངས་རྒྱས་སུ་བྱེད་པའི་ཆོས་རྣམས་དང་ལྡན་པ། དེའི་སྐྱོན་གྱི་ཉེས་པ་ཐམས་ཅད་དང་བྲལ་ཞིང་བདེ་བར་གཤེགས་པའི་ཡོན་ཏན་གྱི་ཆོས་ཚད་མེད་པ་དང་ལྡན་པའི་སངས་

[015A]༄༅། །རྒྱས་བཅོམ་ལྡན་འདས་འདི་བདག་གིས་རབ་ཏུ་གནས་པར་བགྱིའོ། །གང་འདི་བཅོམ་ལྡན་འདས་ཀྱི་བླ་ན་མེད་པའི་ཚུལ་ཁྲིམས་ལ་སོགས་པའི་ཕུང་པོ་ལྔ་དང་ཡང་དག་པར་ལྡན་པ། ཆོ་འཕྲུལ་གསུམ་དང་ཏིང་ངེ་འཛིན་གསུམ་དང་
བསླབ་པ་གསུམ་དང་ཚངས་པའི་གནས་བཞི་དང་བསམ་གཏན་བཞི་དང་འཕགས་པའི་བདེན་པ་བཞི་དང་ཡང་དག་པར་ལྡན་པ། དེའི་ཡང་དག་པ་ཕྱིན་ཅི་མ་ལོག་པའི་ཡེ་ཤེས་དང་ཤེས་བྱའི་ཡུལ་ཐམས་ཅད་བརྙེས་པས་ཉོན་མོངས་པ་ལ་སོགས་
པ་རྣམས་མ་ལུས་པར་སྤངས་པ་དང་བདུད་བཞི་ལས་རབ་ཏུ་རྒྱལ་བའི་སངས་རྒྱས་བཅོམ་ལྡན་འདས་འདི་བདག་གིས་རབ་ཏུ་གནས་པར་བགྱིའོ། །གང་འདི་བཅོམ་ལྡན་འདས་ཀྱི་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པ་དང་བསོད་ནམས་དང་ཡེ་ཤེས་ཀྱི་
ཚོགས་ཡང་དག་པར་བསགས་པ་དང་སྐྱེས་བུ་ཆེན་པོའི་མཆེན་སུམ་ཅུ་རྩ་གཉིས་ཀྱིས་ཡང་དག་པར་བརྒྱན་པ་དང། དཔེ་བྱད་བཟང་པོ་བརྒྱད་ཅུས་རྣམ་པར་མཛེས་པ་དང། སྐྱེས་བུ་ཆེན་པོའི་སྐུ་བལྟ་བས་ཆོག་མི་ཤེས་པ་དང། མཐོང་ན་མི་མཐུན་པ་
མེད་པ་སྟེ་དེའི་གཟུགས་ཀྱི་སྐུའི་འབྱོར་པ་མཐར་ཐུག་པ་འགྲོ་བ་མ་ལུས་པའི་རྩ་ལག་ཏུ་གྱུར་པའི་སངས་རྒྱས་བཅོམ་ལྡན་འདས་འདི་བདག་གིས་རབ་ཏུ་གནས་པར་བགྱིའོ། །ཞེས་བརྗོད་ཅིང། རབ་ཏུ་གནས་པར་བགྱིའོ་ཞེས་པའི་སྐབས་སུ་ཐམས་ཅད་ཀྱིས་
ཚིག་མཐུན་པར་བརྗོད་ལ། རབ་ཏུ་གནས་བྱའི་རྟེན་ལ་མེ་ཏོག་གི་ཆར་དབབ་སྤོས་ཀྱིས་བདུགས་རོལ་མོ་དབུལ་ཞིང། ཨོཾ་ན་མོ་བྷ་ག་ཝ་ཏེ་ཤཱཀྱ་མུ་ན་ཡེ་ཏ་ཏཱ་ག་ཏཱ་ཡ། ཨརྷ་ཏེ་ས་མྱཀྶ ་བུདྡྷཱ་ཡ། ཏདྱ་ཐཱ། ཨོཾ་མུ་ནེ་མུ་ནེ་མཧཱ་མུ་ན་ཡེ་སཱཧཱ། ཞེས་པ་

[015B] ཨོཾ་བཛྲ་སཏ་ཧཱུཾ་ཞེས་པའི་སྔགས་བཟླ་བ་ནི་སྡེ་ཚན་རེ་རེའི་མཐར་བྱའོ། །སེམས་བསྐྱེད་པ་ནི། དེ་ནས་མཉམ་པར་བཞག་ནས། ཆོས་ཐམས་ཅད་ལ་མི་གནས་པའི་འདུ་ཤེས་བསྐྱེད་ནས། འགྲོ་བ་མཐའ་དག་དང་གང་གི་
དོན་དུ་བྱ་བ་དེ་ལ་བྱམས་པ་དང་སྙིང་རྗེ་བྱང་ཆུབ་ཀྱི་སེམས་ཡུན་རིང་དུ་བསྒོམས་ལ་འདི་སྐད་བརྗོད་དོ། །ངོ་མཚར་ཆེན་པོ་གྲངས་མེད་ཅིང་བསམ་གྱིས་མི་ཁྱབ་པ་དང་ལྡན་པའི་སངས་རྒྱས་བཅོམ་ལྡན་འདས་ལ་བདག་ཕྱག་འཚལ་ཞིང་སྐྱབས་སུ་མཆིའོ། །དེ་དག་
ཐམས་ཅད་བདག་ལ་དགོངས་སུ་གསོལ། །བདག་གིས་སེམས་ཅན་ཐམས་ཅད་ཀྱི་དོན་དུ་དཀོན་མཆོག་གསུམ་གྱི་རྟེན་ལ་རབ་ཏུ་གནས་པར་བགྱི་བས། དེའི་མཐུས་བདག་གིས་སེམས་ཅན་ཐམས་ཅད་ཀྱི་དབུགས་དབྱུང་ངོ། །འཁོར་བའི་གཅོང་རོང་ཆེན་པོ་
ལས་བསྒྲེལ་བར་བགྱིའོ། །ཕས་ཀྱི་རྒོལ་བ་དང་བདུད་དང་ལོག་འདྲེན་ཐམས་ཅད་ཕམ་པར་བགྱིའོ། །སེམས་ཅན་རྣམས་ཀྱི་བག་ཆགས་ཀྱི་མཚམས་སྦྱོར་བའི་ཉོན་མོངས་པའི་རྟོག་པ་ཐམས་ཅད་བསལ་བར་བགྱིའོ། །སེམས་ཅན་རྣམས་ཀྱི་ང་རྒྱལ་གྱི་རི་བོ་
བསྙིལ་པར་བགྱིའོ། །སེམས་ཅན་རྣམས་ཀྱི་སྐྱེ་བའི་ལྗོན་ཤིང་རྩད་ནས་གཅོད་དོ། །འཆི་བདག་གི་ཉི་མ་ཕྱེ་མར་བརླག་གོ་མ་རིག་པའི་མུན་པ་བསལ་བར་བགྱིའོ། །མ་དད་པ་དང་ཕྱི་རོལ་པ་དག་དང་ལྟ་བ་ཕྱིན་ཅི་ལོག་པ་ཐམས་ཅད་ཡང་དག་པའི་ལྟ་བ་
ལ་འཛུད་ཅིང་དད་པར་བསྒྱུར་རོ། །ལས་ཀྱི་ཆུ་བོ་བཟློག་པར་བགྱིའོ། །སྲིད་པའི་རྒྱ་མཚོ་སྐེམ་པར་བགྱིའོ། །ཆོས་ཀྱི་སྒྲོན་མེ་སྦར་བར་བགྱིའོ། །བྱང་ཆུབ་ཀྱི་ལམ་བསྟན་པར་བགྱིའོ། །བཟོད་པ་དང་ངེས་པ་ལ་གཟུད་དོ། །བསམ་གཏན་གྱི་བདེ་བ་ལ་ཆེར་རྩོལ་ཏོ་

[016A]༄༅། །འདོད་ཆགས་ཀྱི་མེ་དཔུང་ཞི་བར་བགྱིའོ། །ཞེ་སྡང་གི་མཚོན་རྣོན་པོ་གཞོམ་པར་བགྱིའོ། །བདེན་པ་ལ་གཟུད་དོ། །ཕྲག་དོག་གི་ཚུབ་མ་ཞི་བར་བགྱིའོ། །སེར་སྣའི་མདུད་པ་དགྲོལ་བར་བགྱིའོ། །སྡུག་བསྔལ་ཐམས་ཅད་ཞི་བར་བགྱིའོ། །འཇིགས་
པ་མ་མཆིས་པ་དང་བདེ་བ་ཆེན་པོའི་གྲོང་ཁྱེར་དུ་འཇུག་ཅིང་གནས་པར་བགྱིའོ། །དེ་བས་ན་བདག་ལ་ལས་ཀྱི་དངོས་གྲུབ་ཀྱི་མཆོག་སྩལ་ཞིང་གནང་བར་མཛད་དུ་གསོལ། ཞེས་གསོལ་བ་གདབ་ཅིང་མཛད་དུ་གསོལ་ཞེས་པའི་དུས་སུ་ཚོགས་པ་ཐམས་
ཀྱིས་ཀྱང་དེ་སྐད་བརྗོད་ཅིང་མེ་ཏོག་དོར་བར་བྱའོ། །ཁ་ཅིག་ནི་སྐབས་འདིར་རྟེན་དམ་ཚིག་པར་བསྐྱེད་པའང་ཡོད་དོ། །བྱིན་གྱིས་བརླབ་པ་ནི། དེ་ནས་ལྷ་རྣམས་ཀྱི་སྤྱི་བོར་ཨོཾ་ལས་བྱུང་བའི་ཟླ་བའི་དཀྱིལ་འཁོར་གྱི་དབུས་སུ་ཨོཾ་དཀར་པོ་མགྲིན་པར་ཨཱ་
ལས་བྱུང་བའི་པདྨ་དམར་པོ་འདབ་མ་བརྒྱད་པའི་དབུས་སུ་ཨཱ་དམར་པོ་ཐུགས་ཀར་ཧཱུཾ་ལས་བྱུང་བའི་རྡོ་རྗེ་སྔོན་པོ་རྩེ་ལྔ་པའི་ལྟེ་བར་ཧཱུཾ་སྔོན་པོས་མཚན་པར་བསམ། རྒྱས་པར་སྤྲོ་ན། མིག་སོགས་སྐྱེ་མཆེད་བྱིན་གྱིས་བརླབ་པའང་རང་རང་གི་
གཞུང་ལྟར་བྱའོ། །དེ་ནས་ཡེ་ཤེས་པ་སྤྱན་དྲང་པ་ནི། མ་ལུས་སེམས་ཅན་ཀུན་གྱི་མགོན་གྱུར་ཅིང། །བདུད་སྡེ་དཔུང་བཅས་མི་བཟད་འཇོམས་མཛད་ལྷ། །དངོས་རྣམས་མ་ལུས་ཇི་བཞིན་མཁྱེན་གྱུར་པའི། །བཅོམ་ལྡན་འཁོར་བཅས་མ་ལུས་
གཤེགས་སུ་གསོལ། །བཅོམ་ལྡན་བསྐལ་པ་གྲངས་མེད་དུ་མ་རུ། །འགྲོ་ལ་བརྩེ་ཕྱིར་ཐུགས་རྗེས་རྣམ་སྦྱངས་ཤིང། །སྨོན་ལམ་རྒྱ་ཆེན་དགོངས་པ་ཡོངས་རྫོགས་པ། །ཁྱེད་བཞེད་འགྲོ་དོན་མཛད་དུས་འདིར་ལགས་ན། །དེ་ཕྱིར་ཆོས་དབྱིངས་ཕོ་

[016B] །རྫུ་འཕྲུལ་བྱིན་རླབས་སྣ་ཚོགས་སྟོན་མཛེད་ཅིང། །མཐའ་ཡས་སེམས་ཅན་ཚོགས་རྣམས་བསྒྲལ་བྱའི་ཕྱིར། །ཡོངས་དག་འཁོར་དང་བཅས་ཏེ་གཤེགས་སུ་གསོལ། །ཆོས་རྣམས་ཀུན་གྱི་དབང་ཕྱུག་གཙོ། །བཙོ་མ་གསེར་གྱི་མདོག་འདྲ་ཞིང། །
ཉི་མ་ལས་ལྷག་གཟི་བརྗིད་ཆེ། །དད་པས་སྤྱན་ནི་དྲང་བར་བགྱི། །ཞི་ཞིང་ཐུགས་རྗེ་ཆེ་ལྡན་པ། །དུལ་ཞིང་བསམ་གཏན་ས་ལ་བཞུགས། །ཆོས་དང་ཡེ་ཤེས་ཆགས་བྲལ་བ། །ཀུན་ཏུ་མི་བཟད་ནུས་པར་ལྡན། །ཚུར་སྤྱོན་ཚུར་སྤྱོན་གཞི་བདག་ལྷ། །ཐུབ་པའི་སྐྱེས་
མཆོག་ཐམས་ཅད་མཁྱེན། །ཤིན་ཏུ་ལེགས་བྱས་གཟུགས་བརྙན་ནི། །མཆོད་པས་འདིར་ནི་གཤེགས་སུ་གསོལ། །འདིར་ནི་གཟུགས་དང་ལྷན་ཅིག་ཏུ། །འགྲོ་བའི་དོན་ཕྱིར་བཞུགས་ནས་ཀྱང། །ནད་མེད་ཚེ་དང་དབང་ཕྱུག་དང། །མཆོག་རྣམས་ལེགས་པར་སྩལ་དུ་
གསོལ་ཞེས་བརྗོད་ཅིང། རང་གི་ཐུགས་ཀའི་ས་བོན་ལས་འོད་ཟེར་འཕྲོས་པས་རབ་ཏུ་གནས་བྱའི་རྟེན་རྣམས་ཀྱི་ཡེ་ཤེས་པ་དང། སངས་རྒྱས་དང་བྱང་ཆུབ་སེམས་དཔའ་འཁོར་དང་བཅས་པ་མདུན་གྱི་ནམ་མཁར་སྤྱན་དྲངས་ཏེ་བཞུགས་པར་བསམས་ལ་
བཅོམ་ལྡན་ཐུགས་རྗེས་བྱོན་པ་ལེགས། །བདག་ཅག་བསོད་ནམས་སྐལ་བར་ལྡན། །བདག་གི་མཆོད་ཡོན་བཞེས་ནས་ཀྱང། །ཐུགས་རྗེས་དགོངས་ཤིང་གནང་བར་མཛོད། །ཨོཾ་བཛྲ་ག་ག་ན་ས་མ་ཡེ་ཧཱུཾ། ཞེས་བརྗོད་ཅིང་མཆོད་ཡོན་དབུལ། ཇི་ལྟར་བལྟམས་
པ་ཙམ་གྱིས་ནི་ཞེས་སོགས་ཀྱིས་ཁྲུས་གསོལ་ཞིང། བདག་དང་འགྲོ་ལ་ཐུགས་བརྩེའི་ཕྱིར། །ཉིད་ཀྱི་རྫུ་འཕྲུལ་མཐུ་ཡིས་ནི། །ཇི་སྲིད་མཆོད་པ་བདག་བགྱིད་ན། །དེ་སྲིད་བཅོམ་ལྡན་བཞུགས་སུ་གསོལ། །པདྨ་ཙནྡྲ་ཨཱ་ས་ན་ཏིཥྛ་ནཱུ། ཞེས་པས་གདན་

[017A]༄༅། །དབུལ། དེ་ནས་ཐལ་མོ་སྦྱར་ནས། བདེ་བར་གཤེགས་སོ་བཅོམ་ལྡན་འདས། །ཚུར་གཤེགས་འདིར་ནི་བཞུགས་སུ་གསོལ། །བདག་གི་མཆོད་ཡོན་བཞེས་ནས་ནི། །བདག་ཀྱང་བློ་དང་ལྡན་པར་མཛོད། །ཅེས་གསོལ་བ་བཏབ་ལ་
མཆོད་པ་ནི། ཨོཾ་སརྦ་ཏ་ཐཱ་ག་ཏ་ཨྲྒྷཾ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲི་ཡེ་ཨཱ་ཧཱུཾ་ཞེས་མཆོད་ཡོན་དང། དེ་བཞིན་དུ་ཞབས་བསིལ་དང། མེ་ཏོག་ནས་རོལ་མོའི་བར་རྣམས་ཀྱང་སོ་སོའི་སྔགས་ཀྱིས་དབུལ་ལོ། །གསོལ་བ་གདབ་པ་ནི། དེ་
ནས། སྟ་གོན་གྱི་སྐབས་སུ་བསྟན་པ་བཞིན་དུ་ཐུགས་རྗེ་ཡིས་ནི་བདག་ཅན་བདག་ཅེས་པ་ནས་བྱིན་གྱིས་བརླབ་པར་མཛད་པར་འོས། ཞེས་པའི་བར་གྱི་དོན་དྲན་བཞིན་པས་ལན་གསུམ་གསོལ་བ་གདབ། ཁྱད་པར་སང་ནི་ཞེས་པ་གཉིས་ནི། ད་
ནི་ཞེས་པའམ་ད་ལྟ་ཞེས་པར་བསྒྱུར་རོ། །དམ་ཚིག་པ་ལ་གཞུག་པ་ནི། ཛཿ་ཧཱུཾ་བཾ་ཧོཿ་ཞེས་བརྗོད་ཅིང་ཡེ་ཤེས་པ་རྣམས་དམ་ཚིག་པ་སོ་སོ་ལ་དབྱེར་མེད་པར་གཞུག་གོ་དབང་ལྷ་སྤྱན་དྲང་བ་སོགས་ནི། དེ་ནས་དབང་བསྐུར་བའི་བྱ་བ་རྣམས་
དཀྱིལ་འཁོར་གྱི་གཙོ་བོས་མཛད་དེ་དབང་བསྐུར་བར་བསམ་ཞིང་དངོས་སུ་རང་གིས་བྱས་ལ་དབང་རྣམས་ཀྱི་མཐའ་རྟེན་སྤངས་ལ་ནང་དབང་དང་བཅས་པའི་སློབ་མའི་དབང་རྣམས་དང། སློབ་དཔོན་གྱི་དབང་དང། དབང་གོང་མ་གསུམ་དང་བཅས་
པའི་དངོས་གཞིའི་དབང་རྣམས་སློབ་མ་ལ་བསྐུར་བ་བཞིན་རང་རང་གི་དཀྱིལ་ཆོག་བཞིན་བསྐུར་བར་བྱའོ། །གསུམ་པ་མཇུག་གི་སྡོམས་ནི། མཆོད་བསྟོད་གོས་རྒྱན་མེ་ལོང་བསྟན། །སྦྱིན་སྲེག་དབུལ་ཞིང་སྤྱན་དབྱེ་སོགས། །ཞལ་བསིལ་མཆོད་

[017B] །དམ་བསྒྲག་གཟུགས་བསྒྱུར་མངའ་དབུལ་བྱ། །ཤིས་བརྗོད་བརྟན་བཞུགས་བསྟོད་དང་སྦྱོར། །བཟོད་གསོལ་ཆོས་སྐྱོང་ཡོན་བདག་བསྒོ། །ཡོན་དབུལ་འཇུག་གི་ཆོ་གའོ། །མཆོད་པ་ནི། དེ་ནས་མཆོད་པ་བསང་སྦྱང་སོགས་སྔོན་དུ་བཏང་
ནས། ལྷ་ཡི་མཆོད་ཡོན་དམ་པ་ཡིས། །དཀྱིལ་འཁོར་མཆོད་པ་བགྱིད་པར་འཚལ། །ཐུགས་ནི་བརྩེ་བས་ཉེར་དགོངས་ཏེ། །མགོན་པོས་མཆོད་པ་འདི་བཞེས་ཤིག་ཅེས་པ་རང་གི་སྔགས་དང་བཅས་པས་མཆོད་ཡོན་དང། དེ་བཞིན་དུ་ཞབས་བསིལ་
ཞལ་བསིལ་བསང་གཏོར་དང་ཉེར་སྤྱོད་ལྔ་རོལ་མོ་དང་བཅས་པ་རྣམས་ཀྱང་སོ་སོའི་སྔགས་དང་བཅས་པས་དབུལ་བར་བྱའོ། །བསྟོད་པ་ནི། མི་བསྐྱོད་རྡོ་རྗེ་ཡེ་ཤེས་ཆེ། །རྡོ་རྗེ་དབྱིངས་ནི་མཁས་པ་ཆེ། །རྡོ་རྗེ་གསུམ་མཆོག་དཀྱིལ་འཁོར་གསུམ། །གསང་
བའི་དབྱངས་ལ་ཕྱག་འཚལ་ལོ། །རྣམ་པར་སྣང་མཛད་དག་པ་ཆེ། །རྡོ་རྗེ་ཞི་བ་དགའ་བ་ཆེ། །རང་བཞིན་འོད་གསལ་མཆོག་གི་མཆོག། སྟོན་པ་རྡོ་རྗེ་ཕྱག་འཚལ་ལོ། །རིན་ཆེན་རྒྱལ་པོ་རབ་ཏུ་ཟབ། །རྡོ་རྗེ་ནམ་མཁའ་དྲི་མ་མེད། །རང་བཞིན་དག་པ་གོས་པ་མེད། །
རྡོ་རྗེ་སྐུ་ལ་ཕྱག་འཚལ་ལོ། །རྡོ་རྗེ་དཔག་མེད་རྒྱལ་པོ་ཆེ། །མི་རྟོག་ནམ་མཁའ་རྡོ་རྗེ་འཛིན། །འདོད་ཆགས་ཕ་རོལ་ཕྱིན་པ་བརྙེས། །རྡོ་རྗེ་གསུང་ལ་ཕྱག་འཚལ་ལོ། །དོན་ཡོད་རྡོ་རྗེ་རྫོགས་སངས་རྒྱས། །བསམ་པ་ཐམས་ཅད་རྫོགས་མཛད་པ། །དག་པ་ངོ་བོ་ཉིད་
ལས་བྱུང། །རྡོ་རྗེ་སེམས་དཔའ་ཕྱག་འཚལ་ལོ། །ཞེས་པས་བསྟོད། གོས་ནི། དེ་ནས། སྲབ་འཇམ་ཡང་པ་ལྷ་ཡི་གོས། །མི་ཕྱེད་རྡོ་རྗེའི་སྐུ་བརྙེས་ལ། །མི་ཕྱེད་དད་པས་དབུལ་བར་བགྱི། །བདག་ཀྱང་རྡོ་རྗེའི་སྐུ་ཐོབ་ཤོག་ཨོཾ་བཛྲ་ཝ་སྟྲ་ཡེ་ཨཱ་ཧཱུཾ་

[018A]༄༅། །སཱ་ཧཱ། ཞེས་ན་བཟའ་དང། རྒྱན་ནི། རྒྱལ་བ་མཚན་དཔེའི་ཞེས་སོགས་ཀྱིས་རྒྱན་དབུལ་ལོ། །མེ་ལོང་ནི། དེ་ནས། ཆོས་རྣམས་གཟུགས་བརྙན་ལྟ་བུ་སྟེ། །གསལ་ཞིང་དག་ལ་རྙོག་པ་མེད། །བཟུང་དུ་མེད་ཅིང་བརྗོད་དུ་མེད། །
རྒྱུ་དང་ལས་ལས་ཡང་དག་འབྱུང། །ཨོཾ་བཛྲ་སཏ་ཨཱ་ཞེས་ཨ་ལས་སྐྱེས་པའི་མེ་ལོང་བསྟན་ནོ། །སྦྱིན་སྲེག་དབུལ་བ་ནི། དེ་ནས་རྒྱས་པའི་སྦྱིན་སྲེག་གི་ཚོགས། རབ་ཏུ་གནས་བྱའི་ལྷ་རྣམས་ཐབ་ཏུ་སྤྱན་དྲངས་ལ། མངར་གསུམ་གྱིས་
བསྐུས་འབྲུ་ཡིས་གཙོ་བྱས་པའི་སྲེག་བླུགས་བརྒྱ་རྩ་བརྒྱད་དབུལ་བ་སོགས་བྱ། རྗེས་སུ་བདག་དང་སློབ་མའི་ཞི་རྒྱས་འཕེལ་བའི་ཕྱིར་དུ་དུ་རྦ་དང་འབྲས་ཀྱི་སྦྱིན་སྲེག་བྱ། རྫོགས་པའི་མཐར་ཡོན་བདག་སྲེག་བླུགས་དབུལ་དུ་གཞུག་གོ་སྤྱན་དབྱེ་
སོགས་ནི། དེ་ནས་གསེར་གྱི་ཐུར་མ་དྲུག་གམ་གཅིག་ལས་མི་ཆུང་བ་དངུལ་གྱི་ཀོང་བུར་བཞག་པའི་མར་དང་སྦྲང་རྩི་ཐུར་མའི་རྩེ་མོས་བླངས་ཏེ། ལུགས་མ་ལ་སོགས་པའི་སྤྱན་དང། གཞན་རྣམས་མེ་ལོང་ལ་ལྷའི་གཟུགས་བརྙན་བསྒོམས་
པའི་སྤྱན་ལ་བྱུག་ཅིང། ཇི་ལྟར་མིག་མཁན་རྒྱལ་པོ་ཡིས། །འཇིག་རྟེན་རབ་རིབ་བསལ་བ་ལྟར། །རྒྱལ་བ་རྣམས་ཀྱིས་ཁྱོད་ཀྱི་ནི། །མི་ཤེས་པ་ཡི་རབ་རིབ་བསལ། །ཨོཾ་ཙཀྵུ་ཙཀྵུ་ས་མནྟ་བྯཀྵུ་བི་ཤོ་དྷ་ནེ་སཱ་ཧཱ། ཀུན་མཁྱེན་ཡེ་ཤེས་སྤྱན་ལྡན་
སྐྱོན་བྲལ་ཡང། །གུས་པས་འཕགས་པའི་སྤྱན་ནི་དབྱེ་བགྱིས་པས། །ནམ་མཁའི་མཐས་གཏུགས་གྱུར་པའི་སེམས་ཅན་རྣམས། །སངས་རྒྱས་ཡེ་ཤེས་སྤྱན་ནི་ཐོབ་པར་ཤོག་ཅེས་བརྗོད་ཅིང། སྤྱན་དབྱེ་བའི་ཚུལ་བྱས་པས་ཞི་བ་ལ་སོགས་

[018B] །དེ་ནས་སྦྱིན་སྲེག་གི་མེ་ལ་མཉྗིའི་སྟེང་དུ་གནས་པའི་སྣོད་དཀར་པོའམ། སེར་པོས་བྱུགས་པ་ལ་མེ་ཏོག་གིས་བརྒྱན་པའི་ནང་དུ་དགང་བླུགས་སམ་
ཤིང་པིསྤ་ལའི་འདབ་མས་འབྲས་མ་བགྲུས་པ་དང་སྦྲང་རྩི་དང་ཀ་ར་དང་བསྲེས་པའི་འོ་མ་བླུག་ལ། ཨོཾ་བཛྲ་སཏ་ཧཱུཾ་ཞེས་འགྱིང་པ་དང་བཅས་པས་བཟླས་ཤིང་འོ་ཐུག་བསྒྲུབ་བོ། །གལ་ཏེ་སྦྱིན་སྲེག་གི་མེ་མེད་ན་མེ་གཞན་ལ་དེ་ལྟར་བསྒྲུབས་
ནས་དབུལ། དེ་མ་གྲུབ་ན་སྣོད་བཟང་པོར་ལྷ་བཤོས་ཆེན་པོ་རྒྱན་ཐམས་ཅད་ཀྱིས་བརྒྱན་པའི་མཐའ་བཟའ་བཏུང་བཟང་པོ་རུང་བ་མང་པོས་བསྐོར་བ་བྱིན་གྱིས་བརླབས་ཏེ། གཟུགས་སྒྲ་དྲི་རོ་རེག་ལྡན་པའི། །མཆོག་ཏུ་གྱུར་པའི་ཟས་མཆོག་འདི། །བདག་
གིས་དད་པས་འབུལ་བར་བགྱི། །ཅི་བདེ་བར་ནི་བཞེས་སུ་གསོལ། །ཨོཾ་དི་བྱ་ཨགྣེ་ས་མཱ་དཧི་དྷྱ་ན་པྲཎ་ཡེ་སཱ་ཧཱ། ཞལ་ཟས་རོ་བརྒྱ་ལྡན་པའི་ཡིད་འཕྲོག་པ། །ལེགས་སྦྱར་འདི་ནི་རྒྱལ་བ་སྲས་བཅས་ལ། །དད་པས་ཕུལ་བས་འགྲོ་བ་འདི་དག་ཀུན། །
འབྱོར་ལྡན་ཏིང་འཛིན་ཟས་ལ་སྤྱོད་པར་ཤོག་རྒྱལ་བས་བདུད་བཅོམས་བྱང་ཆུབ་སངས་རྒྱས་ཏེ། །རྒྱལ་བའི་སྐུ་ལ་བཀྲེས་སྐོམས་མི་མངའ་ཡང། །བདག་ཅག་བསོད་ནམས་ཞིང་དུ་འགྱུར་སླད་དུ། །བཤོས་དང་ཞལ་ཟས་སྦྱར་བ་འདི་ཕུལ་བས། །
དུས་གསུམ་དགེ་བའི་ལོ་ཏོག་འཕེལ་རྒྱས་ནས། །བདེ་བ་ཅན་དུ་པདྨ་ལས་སྐྱེས་ཏེ། །ཏིང་འཛིན་ཆོས་དང་ཟས་ལ་ལོངས་སྤྱོད་ཤོག་ཅེས་སྨོན་ལམ་དང་བཅས་པས་དབུལ་ལོ། །ཞལ་བསིལ་སོགས་དབུལ་བ་ནི། དེ་ནས་ཞལ་བསིལ་དང་

[019A]༄༅། །མཆོད་ཡོན་སྔར་བཤད་པའི་སྔགས་ཀྱིས་ཕུལ་ལ། ཨོཾ་བཛྲ་ཏཾ་བུ་ལ་སཱཧཱ། ཞེས་སོ་རྩི་དབུལ་ལོ། །དམ་བསྒྲག་ནི། དེ་ནས་ཨོཾ་ཧཱུཾ་ཏྲཱཾ་ཧྲཱི་ཨཱ་ཞེས་པས་དམ་ཚིག་བསྒྲག་པར་བྱའོ། །གཟུགས་བསྒྱུར་ནི། དེ་ནས་ལྷ་རང་
རང་གི་སྔགས་བརྗོད་ཅིང་རྡོ་རྗེ་དང་བཅས་པའི་ལག་པ་གཡས་པས་གནས་གསུམ་དུ་རེག་པས། ལྷའི་གཟུགས་དེ་ཡོངས་སུ་གྱུར་པ་ལས་ལུགས་མ་དང་བྲིས་སྐུ་ལ་སོགས་པ་གང་ཡིན་དེའི་རྣམ་པར་གྱུར་པར་བསམ་མོ། །གཙུག་ལག་ཁང་
ལ་སོགས་པར་ནི་རྣམ་སྣང་རིག་མ་དང་བཅས་པ་ཞུན་ནས་ཐིམ་པ་གཙུག་ལག་ཁང་ལ་སོགས་པ་དང། མཆོད་རྟེན་ནི་རྣམ་སྣང་ཡབ་ཡུམ་འོད་དུ་ཞུ་ནས་ཐིམ་པ་མཆོད་རྟེན་གྱི་གཟུགས་འཁོར་བ་ཇི་སྲིད་དུ་འགྲོ་བའི་དོན་བྱ་བའི་ཕྱིར། རྡོ་རྗེ་སེམས་
དཔའ་ལ་སོགས་པས་བྱིན་གྱིས་བརླབས་པར་བསམ། པོ་ཏི་ནི་སྣང་བ་མཐའ་ཡས་ཡབ་ཡུམ་འོད་དུ་ཞུ་ནས་ཐིམ་པ་ཡི་གེའི་གཟུགས་སུ་གྱུར་པར་བསམ་མོ། །ཁ་ཅིག་པོ་ཏི་ནི་འོད་དཔག་མེད་ཞུ་བ་ལས་བྱུང་བ་པོ་ཏིའི་རྣམ་པར་གྱུར། དེའི་མཚན་དང་
དཔེ་བྱེད་རྣམས་དབྱངས་དང་གསལ་བྱེད་ཀྱི་ཡི་གེར་གྱུར་དེ་ཤེག་བུ་རེ་རེ་ལ་གནས་པར་བསམ་ཞེས་གསུང་ངོ། །མངའ་དབུལ་ལ་སྤྱི་དང་བྱེ་བྲག་གི་མངའ་དབུལ་གཉིས་ལས། དང་པོའི་སྡོམས་ནི། ཆུ་བཞི་ཉེར་སྤྱོད་འདོད་ཡོན་ལྔ། །ནང་མཆོད་དབུལ་
ཞིང་བསྟོད་པ་བྱ། །དཀྱིལ་འཁོར་རྟགས་བརྒྱད་ཁྲུས་གོས་རྒྱན། །འདོད་ཡོན་རིན་ཆེན་བདུན་དང་བཅུད། །གདུགས་སོགས་འབྲུ་དང་རིན་ཆེན་ལྔ། །སྨན་དང་བཀྲ་ཤིས་སྤྱི་ཡིའོ། །དང་པོ་མཆོད་བསྟོད་རྒྱས་པའི་མངའ་དབུལ་ནི། རབ་འབྱམས་རྒྱ་མཚོ་

[019B] །མཆོད་ཡོན་ཇི་སྙེད་ཡོད་པ་དང། །བདག་གིས་གུས་པས་བཤམས་པ་འདི། །ཇི་སྙེད་རྒྱལ་བ་སྲས་དང་བཅས། །དེ་སྙེད་རྣམས་ལ་བདག་འབུལ་ན། ཐུགས་རྗེ་མངའ་བ་ཁྱེད་རྣམས་ཀྱིས། །ཅི་བདེ་བར་ནི་བཞེས་ནས་ཀྱང། །སེམས་ཅན་དོན་ཀུན་
མཛད་དུ་གསོལ། །ཞེས་པ་དང་མཆོད་ཡོན་གྱི་སྔགས་ཀྱིས་མཆོད་ཡོན་དབུལ་ལོ། །དེ་བཞིན་དུ་ཞབས་བསིལ་དང། ཞལ་བསིལ་དང་བསང་གཏོར་དང་ཉེར་སྤྱོད་རོལ་མོ་དང་བཅས་པ་རྣམས་ཀྱང་སོ་སོའི་སྔགས་དང་བཅས་པས་དབུལ་ལོ། །འདོད་ཡོན་ནི་
དེ་ནས། ཁ་དོག་དབྱིབས་ལེགས་ཡིད་འོང་རྒྱན་འཕྲེང་ལྡན། །ཕྱོགས་དུས་ཀུན་ན་གཟུགས་མཆོག་ཅི་མཆིས་པ། །མོས་བློས་དཀྱིལ་འཁོར་ལྷ་ལ་བདག་འབུལ་ན། །བཞེས་ཤིང་བླ་མེད་གྲུབ་མཆོག་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་རཱུ་པ་པཱུ་ཛ་མེ་གྷ་
ས་མུ་དྲ་སྥ་ར་ཎ་ས་མ་ཡ་ཤྲི་ཡེ་ཨཱ་ཧཱུཾ་གིས་གཟུགས་དང་དེ་བཞིན་དུ་སྦྱར་ཏེ། ཕྱོགས་དུས་ཀུན་ན་ཟིན་དང་མ་ཟིན་པའི། །ཡོན་ཏན་ཚིག་བརྗོད་སྒྲ་སྙན་ཡིད་འོང་ལྡན། །མོས་བློས་་བཞེས་ཤིང་་ཤཔྟ་་ཞེས་སྒྲ་དང། ཕྱོགས་དུས་ཀུན་ན་
ཙན་དན་སྦྲུལ་སྙིང་དང། །ཨ་ཀར་ལ་སོགས་དབང་པོ་ཚིམ་བྱེད་རྣམས། །མོས་ཟློས་་བཞེས་ཤིང་་གནྡྷེ་་ཞེས་དྲི་དང། ཕྱོགས་དུས་ཀུན་ན་རོ་དང་བཅུད་ལྡན་པའི། །ལུས་སེམས་རྟས་བྱེད་རོ་མཆོག་ཅི་མཆིས་པ། །མོས་བློས་་བཞེས་
ཤིང་་ར་ས་ཞེས་རོ་དང། ཕྱོགས་དུས་ཀུན་ན་འཇམ་མཉེན་འཁྲིལ་ཆགས་པའི། །རེག་བྱའི་ཁྱད་པར་ལུས་སེམས་ཚིམ་བྱེད་པ། །མོས་བློས་་བཞེས་ཤིང་་སྤརཤ་ཞེས་རེག་བྱ་དབུལ་ལོ། །དེ་ནས་ནང་མཆོད་བྱིན་གྱིས་བརླབས་ཏེ། བླ་མེད་ཀྱི་ལྷ་

[020A]༄༅། །རྣམས་ལ་རང་རང་གི་སྔགས་སམ། སྙིང་པོའི་མཐར་ཨོཾ་ཨཱ་ཧཱུཾ་བཏགས་ལ་དབུལ་ལོ། །བསྟོད་པ་ནི། བླ་མའི་སྐུ་འདྲ་ཡིན་ན་བླ་མའི་བསྟོད་པ་བྱ། ལྷ་ངོ་ཤེས་པ་རྣམས་ལ་རང་རང་གི་སྒོས་བསྟོད་དང། ཆོས་ལ་ཤེར་ཕྱིན་
གྱེ་མཚན་བརྒྱ་རྩས་བསྟོད་པའམ་ཤེར་ཕྱིན་སྦྱོར་བཞིའི་ལྷ་ལ་བསྟོད་པ་བྱ། མཆོད་རྟེན་ལ་སློབ་དཔོན་ཀླུ་སྒྲུབ་ཀྱི་མཆོད་རྟེན་བརྒྱད་ཀྱི་བསྟོད་པའམ། མཁན་པོ་བོ་དཧི་སཏས་མཛད་པའི་རང་འབྱུང་དཔའ་བོ་སོགས་ཀྱི་བསྟོད་པ་བྱའོ། །དེ་ཙམ་མི་
ཤེས་པའམ་མི་ཁོམ་ན། མཉམ་མེད་མི་གཡོ་མཉམ་མེད་མཆོག་གི་ཆོས་ཉིད་ཅན། །ཐུགས་རྗེའི་བདག་ཉིད་འགྲོ་བའི་སྡུག་བསྔལ་སེལ་བར་མཛད། །ཡོན་ཏན་མཐའ་ཡས་དངོས་གྲུབ་ཐམས་ཅད་སྦྱིན་མཛད་པ། །དྲི་མེད་མི་གཡོ་མཉམ་མེད་
དམ་པའི་མཆོག་ཆོས་ཅན། །ཡོན་ཏན་ཤིན་ཏུ་ཕྲ་བའི་ཆ་ལའང་ཚད་མེད་དེ། །དཔེ་ནི་ནམ་མཁའ་དང་ནི་བསྒྲུན་དུ་ཡོད་མ་ཡིན། །དངོས་གྲུབ་མཐའ་ཡས་མཉམ་མེད་དཔེ་དང་བྲལ་བ་རྣམས། །སེམས་ཅན་ཁམས་ལ་དངོས་གྲུབ་མཆོག་རྣམས་ངེས་
པར་སྩོལ། །རྟག་ཏུ་དྲི་མ་མེད་པ་ཐུགས་རྗེའི་ཤུགས་ལས་བྱུང། །སྨོན་ལམ་གྲུབ་པ་འགག་པ་མེད་པའི་ཆོས་ཉིད་ཅན། །འགྲོ་བའི་དོན་གྲུབ་རབ་ཏུ་བརྩོན་པ་མཐའ་ཡས་པ། །ཐུགས་རྗེ་ཆེན་པོའི་བདག་ཉིད་རྟག་ཏུ་རྣམ་པར་སྣང། །ཚད་མེད་ཚད་དང་
བྲལ་བ་ཤིན་ཏུ་རྫོགས་པ་ཡི། །བདེ་བར་གཤེགས་པའི་གོ་འཕང་དམ་པ་བརྙེས་གྱུར་ཀྱང། །ཁམས་གསུམ་རྣམས་ལ་དངོས་གྲུབ་མཆོག་སྩོལ་མཛད་པ་ཡི། །ཐུགས་རྗེའི་སྤྱོད་པ་མི་གཡོ་འགག་པར་ཡོངས་མི་འགྱུར། །ཨེ་མའོ་ཤིན་ཏུ་བཟང་

[020B] །མཆོག་སྦྱིན་རྣམས་ཀྱི་ནང་ན་གོ་འཕང་མཆོག་བརྙེས་པ། །ཁམས་གསུམ་ཀུན་ལ་རྟག་ཏུ་དངོས་གྲུབ་མཆོག་སྩོལ་མཛད། །མགོན་པོ་དུས་གསུམ་སྒྲིབ་པ་མེད་པར་རབ་མཁྱེན་པས། །དམ་ཚིག་མཆོག་གསུམ་དངོས་གྲུབ་དམ་
པ་བདག་ལ་སྩོལ། །འདི་དེ་སངས་རྒྱས་ཐམས་ཅད་ཀྱི། །ཡང་དག་ཡོན་ཏན་རྒྱས་པ་སྟེ། །ལན་ཅིག་ཙམ་ཞིག་བརྗོད་པས་ཀྱང། །གསང་སྔགས་ཐམས་ཅད་འགྲུབ་པར་འགྱུར། །ཞེས་པས་བསྟོད་དོ། །དཀྱིལ་འཁོར་ནི། དེ་ནས་གླིང་བཞི་རི་རབ་དང་བཅས་པ་དབུལ་
བ་ལ་དེ་ཐིག་ལ་སོགས་པས་བྲི་ཚུལ་ནི། གྲུ་བཞི་ཆ་མཉམ་པར་བྱས་ལ། དེའི་ཕྱོགས་རེ་རེ་ལ་ཆ་ལྔ་ལྔ་སྟེ་བཅུ་པར་བྱ། དབུས་ཀྱི་ཆ་གཉིས་ལ་པདྨ་བྱ། ཕྱི་རོལ་གྱི་ཟུར་ལ་ཀུན་ནས་བསྐོར་བ་ལ་ལྕགས་རི་བྱ། ཕྱོགས་བཞི་ལ་བྱང་ཆུབ་ཆེན་པོའི་མཆོད་
རྟེན་གྱི་བང་རིམ་ལྟར་ནང་དུ་ཇེ་ཆུང་ཇེ་ཆུང་བྱས་པ་ཟུར་ཐིག་གིས་བཅད་པའི་གྲུ་བཞི་པ་བཞིར་བྱས་པའི་ཐིག་དབྱི། རྡུལ་ཚོན་གྱིས་དབུས་སུ་པདྨ་འདབ་བརྒྱད་འདྲི། ཕྱོགས་བཞིར་རི་རབ་བང་རིམ་བཞི་པ་ཤར་དཀར། ལྷོ་སྔོ། ནུབ་དམར། བྱང་སེར་པོ། ཟུར་
བཞི་ནི་མར་ལ་སྔོན་པོ་གྲུ་བཞིའི་ཕྲེང་བ་བྱའོ། །དེའི་ཕྱི་རོལ་ཏུ་གླིང་བཞི་གླིང་ཕྲན་བརྒྱད། ཤར་ཟླ་གམ། ལྷོ་སོག་ཁ། ནུབ་ཟླུམ་པོ། བྱང་གྲུ་བཞི། དེའི་གཡས་གཡོན་དུ། ཤར་དུ་དཔལ་བེའུ་དང་འཁོར་ལོ། ལྷོར་པདྨ་དང་རྒྱལ་མཚན། ནུབ་ཏུ་གདུགས་དང་
བུམ་པ། བྱང་དུ་དུད་དང་ཉ་འདྲིའོ། །དེའི་ཕྱི་རོལ་ཏུ་ལྕགས་རིས་ཀུན་ནས་བསྐོར་བར་བྱའོ། །དེ་ནས། ས་གཞི་སྤོས་ཀྱིས་བྱུགས་ཤིང་མེ་ཏོག་བཀྲམ། །རི་རབ་གླིང་བཞིས་ལེགས་པར་བརྒྱན་པ་འདི། །སངས་རྒྱས་ཞིང་དུ་དམིགས་ཏེ་ཕུལ་བ་ཡིས། །འགྲོ་ཀུན་

[021A]༄༅། །རྣམ་དག་ཞིང་ལ་སྤྱོད་བར་ཤོག་ཨོཾ་བཛྲ་རེ་ཁེ་ཨཱ་ཧཱུཾ་སཱ་ཧཱ། ཞེས་གླིང་བཞི་རི་རབ་དང་བཅས་པའི་རི་མོ་དབུལ་ལོ། །རྟགས་བརྒྱད་ནི། ཇི་ལྟར་སྔོན་གྱི་བདེ་གཤེགས་ལ། །བཀྲ་ཤིས་དཔལ་བེའུ་གཡུང་དྲུང་འཁྱིལ། །དགེ་བའི་དོན་དུ་
མངའ་བ་ལྟར། །བདག་གིས་དཔལ་བེའུ་དབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ། །ཆོས་ཀྱི་འཁོར་ལོ་བསྐོར་སླད་དུ། །ཚངས་པས་འཁོར་ལོ་ཕུལ་པ་ལྟར། །དེ་བཞིན་བདག་གིས་དབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ། །ཉོན་མོངས་
བདུད་ལས་རྒྱལ་བ་ཡི། །ཆོས་ཀྱི་རྒྱལ་མཚན་ཕུལ་བ་ལྟར། །དེ་བཞིན་བདག་གིས་དབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ། །གདུགས་དཀར་གསེར་གྱི་ཡུ་བ་ཅན། །ཕུལ་བ་དེ་བཞིན་བདག་དབུལ་གྱི། །ཅི་བདེར་བར་ནི་བཞེས་སུ་གསོལ། །
ཇི་ལྟར་སྔོན་གྱི་སངས་རྒྱས་ལ། །འཁོར་བའི་སྐྱོན་གྱིས་མ་གོས་པའི། །དྲི་མེད་པདྨ་ཕུལ་བ་ལྟར། །དེ་བཞིན་བདག་གིས་དབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ། །རེ་བ་ཐམས་ཅད་རྫོགས་མཛད་པའི། །བུམ་པ་བཟང་པོ་ཕུལ་བ་ལྟར། །དེ་བཞིན་
བདག་གིས་དབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ། །ལྷ་ཡི་དབང་པོ་བརྒྱ་བྱིན་གྱིས། །འབུད་དུང་གཡས་འཁྱིལ་ཕུལ་བ་ལྟར། །དེ་བཞིན་བདག་གིས་དབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ། །ན་བཟའ་གསེར་གྱི་ཉ་རིས་ཅན། །ཕུལ་
བ་དེ་བཞིན་བདག་དབུལ་གྱི། །ཅི་བདེ་བར་ནི་བཞེས་སུ་གསོལ། །ཞེས་བཀྲ་ཤིས་རྟགས་བརྒྱད་དབུལ། ཁྲུས་ནི་དེ་ནས། དེ་བཞིན་གཤེགས་པ་རྣམས་དང་དེ་སྲས་ལ། །རིན་ཆེན་བུམ་པ་མང་པོ་སྤོས་ཀྱི་ཆུས། །ཡིད་འོང་ལེགས་པར་གང་བ་གླུ་དང་ནི། །

[021B] །ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲི་ཡེ་ཧཱུཾ་ཞེས་ཁྲུས་གསོལ། གོས་ནི། སྲབ་འཇམ་ཡང་བ་ལྷ་ཡི་གོས། །ཞེས་སོགས་ཀྱིས་མཆོད་རྟེན་དང་གླེགས་བམ་ལ་སྣ་ཚོགས་པའི་གོས་དང། སངས་
རྒྱས་ལོངས་སྐུ་དང་བྱང་ཆུབ་སེམས་དཔའ་ཁྱིམ་པའི་ཆ་ལུགས་ཅན་རྣམས་ལ་ན་བཟའ་མཛེས་པ་དབུལ། དེ་ནས། དྲི་མེད་མཚན་ལ་སྒྲིབ་བསལ་མི་མངའ་ཡང། །དད་པས་ངུར་སྨྲིག་རྒྱལ་མཚན་ཕུལ་བ་ཡིས། །ནམ་མཁའི་མཐའ་དང་མཉམ་པའི་འགྲོ་བ་
རྣམས། །སངས་རྒྱས་བརྟུལ་ཞུགས་མཆོག་ལ་སྤྱོད་པར་ཤོག་ཨོཾ་བཛྲ་ཝ་སྟ་ཡེ་ཨཱ་ཧཱུཾ་སཱ་ཧཱ། ཞེས་པས་སངས་རྒྱས་སྤྲུལ་སྐུ་དང། བྱང་སེམས་དང་ཉན་ཐོས་རབ་བྱུང་གི་ཆ་ལུགས་ཅན་རྣམས་ལ་ཆོས་གོས་ངུར་སྨྲིག་དབུལ། རྒྱན་ནི་དེ་ནས། རྒྱལ་
བ་མཚན་དཔེའི་རང་བཞིན་རྒྱན་ལྡན་ཕྱིར། །ཞེས་སོགས་ཀྱིས་རྒྱན་དབུལ། འདོད་ཡོན་ནི། དེ་ནས། རྒྱལ་བ་ཟག་མེད་འབྱོར་ལ་མངའ་སྒྱུར་ཡང། །འགྲོ་བའི་དོན་དུ་འདོད་ཡོན་རྣམ་ལྔ་ཡི། །མཆོད་པ་ཕུལ་བས་མཁའ་མཉམ་སེམས་ཅན་གྱིས། །བསོད་
ནམས་མི་ཟད་གཏེར་ལ་སྤྱོད་པར་ཤོག་ཨོཾ་བཛྲ་ས་མནྟ་བྷ་དྲ་པཱུ་ཛ་མེ་གྷ་ཨཱ་ཧཱུཾ་སཱ་ཧཱ་ཞེས་འདོད་ཡོན་ལྔ་དབུལ། རིན་ཆེན་ནི། དེ་ནས། མི་དབང་རིན་ཆེན་སྣ་བདུན་འདི་དག་ནི། །སངས་རྒྱས་སྲས་དང་བཅས་པ་མ་ལུས་ལ། །བཤམས་ཤིང་ཡིད་
ཀྱིས་སྤྲུལ་ཏེ་ཕུལ་བ་ཡིས། །འགྲོ་བ་མི་ཟད་གཏེར་ལ་སྤྱོད་པར་ཤོག་ཨོཾ་སབྟ་མཧཱ་རཏྣ་པཱུ་ཛ་མེ་གྷ་ཨཱ་ཧཱུཾ་སཱ་ཧཱ། ཞེས་རིན་ཆེན་སྣ་བདུན་དབུལ་ལོ། །བཅུད་དབུལ་བ་ནི། རྒྱལ་བ་མགོན་པོ་དཔལ་གྱི་ལྷམ་མེར་བཞུགས། །བསོད་ནམས་ཡེ་ཤེས་

[022A]༄༅། །སྐུ་མངའ་བརྙེས་པ་ལ། །ལྔ་ཕྲག་ལྔ་ལྡན་སྙིང་པོ་དམ་པ་འབུལ། །འགྲོ་བས་བདེ་གཤེགས་སྙིང་པོ་ཐོབ་པར་ཤོག་ཨོཾ་བཛྲ་པཉྩ་པཉྩ་བི་མ་ལ་པཱུ་ཇེ་མེ་གྷ་ཨཱ་ཧཱུཾ་སཱ་ཧཱ། ཞེས་སྨན་ལྔ་འབྲུ་ལྔ་རིན་པོ་ཆེ་ལྔ། དྲི་ལྔ་སྙིང་པོ་ལྔ་ལ་སོགས་
པ་སྣོད་མཛེས་པ་གཅིག་གམ་ལྔའི་ནང་དུ་བླུག་ལ་དབུལ། གདུགས་སོགས་ནི། བརྩེ་བའི་ཁོར་ཡུག་སྙན་པའི་བ་དན་ཅན། །ཏིང་འཛིན་བླ་བྲེ་སྤོབས་པའི་འོད་གསལ་བ། །མཆོག་རྐྱེན་འོས་པའི་ཉེར་མཁོ་འདི་དག་འབུལ། །སྐྱེ་བོས་རྣམ་དག་ཡེ་ཤེས་
ཐོབ་པར་ཤོག་ཨོཾ་བཛྲ་མཧཱ་པཱུ་ཛ་མེ་གྷ་ཨཱ་ཧཱུཾ་སཱ་ཧཱ། ཞེས་གདུགས་དང་བ་དན་བླ་བྲེ་རོལ་མོ་དང་བཅས་པ་འབུལ། འབྲུ་དབུལ་བ་ནི། དེ་ནས། བདེ་གཤེགས་རྣམས་ལ་འབྲུ་ཕུལ་བས། །བདག་དང་འགྲོ་བ་ཐམས་ཅད་ཀྱི། །ཟས་ཀྱི་འབྱོར་བ་ལྡན་པ་
དང། །དགེ་བའི་ལོ་ཏོག་རྒྱས་གྱུར་ཅིག་ཅེས་འབྲུ་སྣ་ཚོགས་པ་དབུལ། རིན་ཆེན་དབུལ་བ་ནི། རིན་ཆེན་སྣ་ལྔ་ཕུལ་བ་ཡིས། །བདག་དང་འགྲོ་བ་ཐམས་ཅད་ཀྱི། །དབུལ་བའི་སྡུག་བསྔལ་ཞི་བ་དང། །ལོངས་སྤྱོད་ཕུན་སུམ་ཚོགས་གྱུར་ཅིག་
ཅེས་རིན་པོ་ཆེ་སྣ་ཚོགས་པ་དབུལ། སྨན་དབུལ་བ་ནི། བདེ་གཤེགས་རྣམས་ལ་སྨན་ཕུལ་བས། །ཉོན་མོངས་བརྒྱད་ཁྲི་བཞི་སྟོང་གི་ནད་ཀྱི་སྡུག་བསྔལ་བྱང་གྱུར་ནས། །ཐུགས་རྗེའི་སྨན་གྱིས་གདུལ་གྱུར་ཅིག་ཅེས་གི་ཝང་ལ་
སོགས་པའི་སྨན་སྣ་ཚོགས་པ་སྣོད་གཅིག་ཏུ་བླུག་སྟེ་དབུལ། བཀྲ་ཤིས་དབུལ་བ་ནི། དེ་ནས། བཀྲ་ཤིས་གང་ཞིག་སེམས་ཅན་ཀུན་གྱི་སྙིང་ལ་གནས། །ཀུན་གྱི་བདག་ཉིད་རིགས་ཀུན་གྱི་ནི་བདག་པོ་མཆོག་མ་ལུས་སེམས་ཅན་

[022B] །བཀྲ་ཤིས་དེས་ནི་དེ་རིང་ཁྱོད་ལ་བདེ་ལེགས་ཤོག་ཅེས་བུམ་ཆུས་བྲན་པའི་མེ་ཏོག་ཕུལ་ཏེ། བཀྲ་ཤིས་ཀྱི་མངའ་དབུལ་བྱའོ། །བྱེ་བྲག་གི་མངའ་དབུལ་ལ། སྐུ་གཟུགས་དང། གླེགས་བམ་དང། མཆོད་རྟེན་ལ་མངའ་
དབུལ་བ་གསུམ་ལས། དང་པོའི་སྡོམས་ནི། སྤུ་གྲི་འདྲེག་སྤྱད་སོ་མངས་དང། །ཤངས་དབྱེ་ཚེམས་ཤིང་སྙན་ཞལ་དབྱེ། །སྤུ་གྲི་དབུལ་བ་ནི། ཇི་ལྟར་རང་བྱུང་མཆོད་རྟེན་དུ། །རྒྱལ་བས་ཁྱིམ་པའི་རྟགས་སྤངས་ལྟར། །འགྲོ་བ་སེམས་ཅན་དོན་གྱི་
ཕྱིར། །ཁྱིམ་པའི་རྟགས་རྣམས་སྤང་བར་བྱ། །རྒྱལ་བའི་དབུ་སྐྲ་མཐོན་མཐིང་སྐྱོན་བྲལ་ཡང། །གཞན་དོན་བསྒྲུབ་ཕྱིར་ཁྱིམ་པའི་རྟགས་སྤང་ཕྱིར། །དད་པས་གསེར་གྱི་འདྲེག་སྤྱད་ཕུལ་བ་ཡིས། །འགྲོ་ཀུན་སྡུག་བསྔལ་ཀུན་ལས་གྲོལ་བར་ཤོག་ཨོཾ་
བཛྲ་ཀ་ཙ་མུ་ལ་ཨཱ་ཧཱུཾ་སཱ་ཧཱ། ཞེས་བརྗོད་ཅིང་རབ་ཏུ་བྱུང་བའི་ཆ་ལུགས་ཅན་རྣམས་ལ་གསེར་གྱི་སྤུ་གྲིས་དབུ་སྐྲ་དང་ཞལ་སྤུ་འདྲེག་པའི་ཚུལ་བྱའོ། །འདྲེག་སྤྱད་ནི། བདེ་བར་གཤེགས་པའི་དཔེ་བྱད་ལ། །སྐྱོན་གྱི་ཉེས་པ་མི་མངའ་ཡང། །འགྲོ་བ་
སེམས་ཅན་དོན་གྱི་ཕྱིར། །རིན་ཆེན་འདྲེག་སྤྱད་དབུལ་བར་བགྱི། །ཟངས་མདོག་ལྟར་མཛེས་ཡིད་འོང་སྐྱོན་བྲལ་ཡང། །བདག་ཅག་དད་པས་ཕྱག་དང་ཞབས་རྣམས་ཀྱི། །སེན་མོའི་འདྲེག་སྤྱད་ཕུལ་བས་འགྲོ་ཀུན་གྱིས། །སངས་རྒྱས་མཚན་དཔེ་བཟང་
པོ་ཐོབ་པར་ཤོག་ཨོཾ་བཛྲ་ན་ག་ཚེ་ད་ཛ་ན་ཨཱ་ཧཱུཾ་སཱ་ཧཱ། ཞེས་ཡང་འདྲེག་སྤྱད་ཀྱིས་ཐུན་མོང་དུ་སེན་མོ་འདྲེག་པའི་ཚུལ་བྱའོ། །སོ་མངས་ནི། རྒྱལ་བའི་དབུ་སྐྲ་ལྕང་ལོ་ལ། །དུས་གསུམ་དྲི་མས་མ་གོས་ཏེ། །བཀུར་སྟི་དུང་གི་སོ་མངས་ཀྱིས། །

[023A]༄༅། །རྒྱལ་བའི་དབུ་སྐྲ་ཤད་པར་བྱ། །དབུ་སྐྲ་རིན་ཆེན་ལྕང་ལོ་མ་འཁྲུགས་ཤིང། །མཛེས་ཤིང་བལྟ་བས་མི་ངོམས་སྐྱོན་བྲལ་ཡང། །བདག་བློ་སྦྱང་ཕྱིར་རྐྱེན་དང་འཚམ་པ་འདི། །ཕུལ་བས་འགྲོ་ཀུན་དུག་གསུམ་བྲལ་པར་ཤོག་ཨོཾ་
བཛྲ་པཱ་ལ་ཤོ་དྷ་ཡ་ཨཱ་ཧཱུཾ་སཱ་ཧཱ། ཞེས་སངས་རྒྱས་ལོངས་སྐུ་དང་བྱང་སེམས་ཁྱིམ་པའི་ཆ་ལུགས་ཅན་རྣམས་ལ་གསེར་གྱི་སོ་མངས་ཀྱིས་དབུ་སྐྲ་ཤད་པའི་ཚུལ་བྱའོ། །ཤངས་དབྱེ་ནི། ཟག་བཅས་ཕུང་པོ་དྲི་སྤངས་པ། །འགྲོ་བ་སེམས་ཅན་དོན་གྱི་
ཕྱིར། །རྣམ་པར་དག་པའི་དྲི་བསྐྱེད་ལྟར། །རྒྱལ་བའི་ཤངས་ནི་དབྱེ་བར་བྱ། །དྲི་འཛིན་རྣམ་དག་ཚུལ་ཁྲིམས་ལེགས་འཁྲུངས་པ། །དགེ་བ་བསྒྲུབ་ཕྱིར་སྐྱོན་ལས་ངེས་གྲོལ་ཡང། །མོས་པས་འཛིན་དཔྱད་དམ་པ་ཕུལ་བ་ཡིས། །འགྲོ་བས་ཡེ་ཤེས་བླ་མེད་
ཐོབ་པར་ཤོག་ཨོཾ་བཛྲ་རོ་མ་དྷ་ར་ཨཱ་ཧཱུཾ་སཱ་ཧཱ། ཞེས་གསེར་གྱི་རྨང་འཚེར་གྱིས་ཤངས་དབྱེ་བའི་ཚུལ་བྱས་ནས་རྡོ་རྗེའི་ཤངས་སུ་བསམས་ནས་ཤངས་ཀྱི་སྤུ་འཐོག་པའི་ཚུལ་བྱའོ། །ཚེམས་ཤིང་ནི། རྒྱལ་བའི་ཚེམས་དཀར་བཞི་བཅུ་ལ། །མི་གཙང་
རྡུལ་གྱིས་མ་གོས་ཏེ། །བཀུར་སྟི་རིན་ཆེན་ལྗོན་ཤིང་གིས། །རྒྱལ་པའི་ཚེམས་ནི་དབྱེ་བར་བྱ། །དཀར་ལ་ཐགས་བཟང་བཞི་བཅུ་ཚང་བའི་ཚེམས། །བརྒྱད་ཁྲི་བཞི་སྟོང་ཆོས་ལ་མངའ་སྒྱུར་ཡང། །བདག་ཅག་དད་པས་ཚེམས་ཤིང་འབུལ་ལགས་ཀྱིས། །འགྲོ་
བས་སངས་རྒྱས་གསུང་དབྱངས་ཐོབ་པར་ཤོག་ཨོཾ་བཛྲ་ད་ནྡྷ་ཤོ་དྷ་ཡ་ཨཱ་ཧཱུཾ་སཱ་ཧཱ། ཞེས་གསེར་དངུལ་ལས་བྱས་པའི་ཚེམས་ཤིང་གིས་ཚེམས་ཕྱི་ཞིང་འདྲུ་བའི་ཚུལ་བྱའོ། །སྙན་དབྱེ་ནི། འགྲོ་རྣམས་ཆོས་ཀྱིས་ཕོངས་པ་ལ། །རྒྱལ་བས་ཆོས་ཀྱི་

[023B] །དེ་བཞིན་སེམས་ཅན་དོན་གྱི་ཕྱིར། །རྒྱལ་བའི་སྙན་ནི་དབྱེ་བར་བྱ། །སྙན་སྲིང་མི་མངའ་ཀུན་ཏུ་གསལ་བར་ལྡན། །ཐུབ་པའི་སྒྲ་འཛིན་ངོ་བོས་དག་ན་ཡང། །དག་བྱེད་འདི་ནི་བདག་གིས་འབུལ་ལགས་ཀྱི། །སྐྱེ་བོས་རྟག་ཏུ་དམ་ཆོས་ཐོས་པར་ཤོག་ཨོཾ་
བཛྲ་ཀརྞ་ཤོ་དྷ་ཡ་ཨཱ་ཧཱུཾ་སཱ་ཧཱ། ཞེས་གསེར་དངུལ་ལས་བྱས་པའི་རྣ་འབྲུས་སྙན་དབྱེ་བའི་ཚུལ་བྱ་ཞིང་རྡོ་རྗེའི་སྙན་དུ་བསམས་ལ་སྦབས་བཞར་དབུལ་ལོ། །ཞལ་དབྱེ་ནི། ཆོས་ཀྱི་རོ་ཡི་དགའ་བ་ཡིས། །འགྲོ་བ་ཐམས་ཅད་ཚིམ་མཛད་པ། །རོ་མཆོག་བརྒྱ་ལྡན་
ཞལ་ཟས་རྣམས། །དབུལ་ཕྱིར་རྒྱལ་བའི་ཞལ་དབྱེའོ། །འོད་སྟོང་ཟེར་གྱིས་ཕྱེ་བའི་པདྨ་དང། །བིམྤ་ལྟར་དམར་ཡིད་འོང་ཞལ་གྱི་སྒྲོས། །ལེགས་པར་ཕྱེ་བས་མཁའ་མཉམ་སེམས་ཅན་གྱིས། །ཐར་པའི་གྲོང་ཁྱེར་སྒོ་མཆོག་ཕྱེད་པར་ཤོག་ཨོཾ་བཛྲོད་གྷ་ཊ་ས་མ་
ཡ་པྲ་བེ་ཤཱ་ཡ་ཧཱུཾ། ཞེས་གསེར་དངུལ་ལས་བྱས་པའི་ཞལ་ཐུར་གྱིས་ཞལ་དབྱེ་བའི་ཚུལ་བྱས་ནས་རྡོ་རྗེའི་ཞལ་དུ་བསམས་ལ། ཞལ་ཐུར་ཡང་དབུལ་ལོ། །གཉིས་པ་གླེགས་བམ་མངའ་དབུལ་གྱི་སྡོམས་ནི། ཁྲི་གོས་གླེགས་ཤིང་གླེགས་ཐག་གོ་
རིན་ཆེན་དུ་མ་ལས་གྲུབ་སེང་གེའི་ཁྲི། །ཡིད་འོང་སྣ་ཚོགས་གོས་ཀྱིས་བཀབ་པ་འདི། །སྤྲོས་བྲལ་གསུང་རབ་མཆོག་ལ་ཕུལ་བ་ཡིས། །འགྲོ་རྣམས་རྡོ་རྗེའི་གདན་ལ་བཞུགས་པར་ཤོག་ཨོཾ་བཛྲ་ཨཱ་ས་ན་ཨཱ་ཧཱུཾ་སཱ་ཧཱ། ཞེས་བཞུགས་ཁྲི་དང། གོས་
ནི། སྣ་ཚོགས་དབང་པོའི་གཞུ་ཞེས་སོགས་ཀྱིས་ན་བཟའ་དང། གླེགས་ཤིང་ནི། ཟུང་འཇུག་དམ་ཆོས་འཛིན་པ་ཀུན་བྲལ་ཡང། །ཐབས་དང་ཤེས་རབ་རྗེས་སུ་འབྲེལ་གྱུར་བའི། །ཉི་ཟླ་ལྟ་བུའི་རྟེན་འབྲེལ་དགབ་བྱ་བ། །ཕུལ་བས་སྐྱེ་བོས་ཟུང་འཇུག་ཐོབ་པར་

[024A]༄༅། །ཤོག་ཨོཾ་བཛྲ་པྲཛྙཱ་ཨུ་པ་ཡ་ཨཱ་དྷ་ཡ་ཨཱ་ཧཱུཾ་སཱ་ཧཱ། ཞེས་གླེགས་ཤིང་དང། གླེགས་ཐག་ནི། སྤྲོས་པ་དུ་མ་རབ་ཏུ་རྒྱས་གྱུར་ཀྱང། །ཡེ་ཤེས་ཆེན་པོར་རོ་གཅིག་གྱུར་པ་ལྟར། །གླེགས་བམ་གཅིག་གྱུར་ཡོ་བྱེད་མཆོག་ཕུལ་བས། །
འགྲོ་བས་ཡེ་ཤེས་ཆེན་པོ་རྟོགས་པར་ཤོག་ཨོཾ་བཛྲ་པུ་སྟ་ཀ་པནྡྷ་ཨཱ་ཧཱུཾ་ཞེས་པས་གླེགས་ཐག་དབུལ་བར་བྱའོ། །གསུམ་པ་མཆོད་རྟེན་ལ་མངའ་དབུལ་གྱི་སྡོམས་ནི། སྲོག་ཤིང་འཁོར་ལོ་ཅོད་པན་འཕན། །རྒྱལ་མཚན་གདུགས་དང་ཕྲེང་བ་གདན་
སྲོག་ཤིང་ཕུལ་བར་བསམ་ཞིང། ཨོཾ་བཛྲ་ཨཱ་ཡུ་ཥེ་སཱ་ཧཱ། སེམས་ཅན་ཐམས་ཅད་ཤེས་པ་བཅུ་དང་ལྡན་པར་གྱུར་ཅིག་བདེ་བར་གཤེགས་པའི་བསྟན་པ་དམ་པའི་ཆོས་མི་ནུབ་ཅིང་ཡུན་རིང་དུ་གནས་པར་གྱུར་ཅིག་སེམས་ཅན་ལྷག་པའི་བསམ་
པ་རྣམ་པར་དག་པས་ཀུན་ཏུ་བཟང་པོའི་སྨོན་ལམ་ལ་འཇུག་པར་གྱུར་ཅིག་སེམས་ཅན་ཤེས་བཅུ་ལྡན་གྱུར་ཅིག་བསྟན་པ་ཡུན་རིང་གནས་པར་ཤོག་སེམས་ཅན་ལྷག་བསམ་དག་པ་ཡིས། །ཀུན་བཟང་སྨོན་ལམ་འཇུག་པར་ཤོག་དེ་
ནས་འཁོར་ལོ་ཕུལ་བར་བསམ་ཞིང། ཨོཾ་པྲ་མརྡ་ན་ཡ་སཱ་ཧཱ། སེམས་ཅན་ཐམས་ཅད་དེ་བཞིན་གཤེགས་པའི་སྟོབས་བཅུ་དང། མ་འདྲེས་པའི་དྲན་པ་ཉེ་བར་བཞག་པ་གསུམ་ཐོབ་པར་གྱུར་ཅིག་རྣམ་པར་ཐར་པ་བརྒྱད་ཐོབ་པར་གྱུར་ཅིག་
ཡེ་ཤེས་ལྔ་དང་ལྡན་པར་གྱུར་ཅིག་ཁམས་གསུམ་སེམས་ཅན་མ་ལུས་པ། །སྟོབས་དང་མ་འདྲེས་ཆོས་དང་ནི། །དྲན་པ་ཉེར་གཞག་རྣམ་ཐར་བརྒྱད། །ཡེ་ཤེས་ལྔ་སོགས་ལྡན་འགྱུར་ཤོག་དེ་ནས་ཅོད་པན་དབུལ་བ་ནི། ཨོཾ་པ་ཊ་ཀ་ལ་བ་ཡ་སཱ་ཧཱ་

[024B] ལྷབ་ལྷུབ་ལ་སོགས་པ་མཆོད་པ་དང་བསྙེན་བཀུར་གྱི་རྣམ་པ་མང་པོས་དེ་བཞིན་གཤེགས་པ་འཁོར་དང་བཅས་པ་ཐམས་ཅད་དང། དེ་དག་གི་མཆོད་རྟེན་དང་སྐུ་གཟུགས་དང། གསུང་རིག་
ལ་སོགས་པ་དག་ལ་མཆོད་པ་བྱེད་པར་གྱུར་ཅིག་སེམས་ཅན་རྣམས་ནི་མ་ལུས་པས། །བདེ་བར་གཤེགས་པའི་སྐུ་གཟུགས་ལ། །དར་དང་ལྷབ་ལྷུབ་ལ་སོགས་པས། །བྱང་ཆུབ་བར་དུ་མཆོད་པར་ཤོག་དེ་ནས་འཕན་དབུལ་བ་ནི། ཨོཾ་པཱ་ཏ་ཀེ་སཱ་ཧཱ་
སེམས་ཅན་ཐམས་ཅད་ཆོས་ཀྱི་གྲགས་པ་དང་སྙན་པ་བསམ་གྱིས་མི་ཁྱབ་པ་ཐོབ་པར་གྱུར་ཅིག་སེམས་ཅན་རྣམས་ནི་མ་ལུས་པ། །ཕྱོགས་བཅུར་སྙན་པའི་བ་དན་གྱི། །འཚེ་བ་མེད་ཅིང་ཆོས་ལྡན་པའི། །གྲགས་པས་རྒྱས་པར་འགེངས་པར་ཤོག་
དེ་ནས་ཆུ་སྲིན་གྱི་རྒྱལ་མཚན་དབུལ་བ་ནི། ཨོཾ་ཀུམྦྷི་ར་དཧྭ་ཛ་ཡ་སཱ་ཧཱ། སེམས་ཅན་ཐམས་ཅད་འཁོར་བ་མི་སྟོངས་མི་འཛིན་པས་བདུད་བཞི་ལས་རྒྱལ་ཞིང་ཆོས་མི་ནུབ་པའི་རྒྱལ་མཚན་དུ་གྱུར་ཅིག་འཁོར་བ་མ་སྟོངས་བར་དུ་ནི། །བདུད་བཞི་དག་ལས་རབ་
རྒྱལ་ནས། །སྟོན་པའི་བསྟན་པ་ཟབ་མོ་དག་མི་ནུབ་རྒྱལ་མཚན་ཐོབ་པར་ཤོག་དེ་ནས་གདུགས་དབུལ་བ་ནི། ཨོཾ་བྲཧྨ་ན་ཡེ་སཱ་ཧཱ། སེམས་ཅན་ཐམས་ཅད་བླ་ན་མེད་པའི་སྐྱབས་དང་ལྡན་ཞིང་ཆོས་ཀྱི་རྒྱལ་པོ་ཆེན་པོར་གྱུར་ཅིག་ཁམས་གསུམ་
སེམས་ཅན་མ་ལུས་པ། །ཉོན་མོངས་ཚད་པས་གདུངས་པ་ལ། །ཐུགས་རྗེའི་བྱང་ཆུབ་སེམས་ཀྱི་གདུགས། །ཕུལ་བས་བདེ་བས་ཚིམས་འགྱུར་ཤོག་དེ་ནས་མེ་ཏོག་གི་ཕྲེང་བ་དབུལ་བ་ནི། ཨོཾ་རཏྣ་མ་ལེ་ཏྲ་ཞེས་པ་དང། ན་མ་སྟྲི་ཡ་དཧྭི་ཨ་ནུ་ག་

[025A]༄༅། །ཏ། པྲ་ཏིཥྛ་ཏེ། པུཥྞ་ག་ཏ་བེ། ཏ་ཐཱ་ག་ཏཱ་ཡ། ཨརྷ་ཏེ། ས་མྱཀྶ ་བུདྡྷཱ་ཡ། ཏ་དྱ་ཐཱ། ཨོཾ་བཛྲ་བུཥྤེ་ཨཱ་ཧཱུཾ་སཱ་ཧཱ། སེམས་ཅན་ཐམས་ཅད་མཚན་དང་དཔེ་བྱད་དང་ལྡན་ཏེ། སྐུ་བལྟ་བས་ཆོ་ག་མི་ཤེས་པ་ཕུན་སུམ་ཚོགས་པ་
ཐོབ་པར་གྱུར་ཅིག་འཁོར་བའི་སེམས་ཅན་མ་ལུས་ཀུན། །མཚན་དང་དཔེ་བྱད་རྫོགས་ཐོབ་ནས། །བལྟ་བས་མི་ངོམས་གཟུགས་ཀྱིས་ནི། །སེམས་ཅན་དོན་རྣམས་རྫོགས་བྱེད་ཤོག་དེ་ནས་རིན་པོ་ཆེ་ལ་སོགས་པའི་གདན་དབུལ་བ་ནི། ཨོཾ་པུ་
ན་དྷ་རི་ཛ་ཡེ་སཱ་ཧཱ། སེམས་ཅན་ཐམས་ཅད་གདན་གྱི་ཁྱད་པར་སྟོབས་བཅུ་དང་ལྡན་པ་གླང་པོ་ཆའི་གདན་དང། མི་འཇིགས་པ་བཞི་དང་ལྡན་པ་སེང་གེའི་གདན་དང། རྫུ་འཕྲུལ་གྱི་རྐང་པ་བཞི་དང་ལྡན་པ་རྟའི་གདན་དང། དབང་བཅུ་དང་ལྡན་པ་རྨ་
བྱའི་གདན་དང། ཐམས་ཅད་དུ་ཐོགས་པ་མེད་པའི་སྟོབས་ཀྱི་ཤུགས་དང་ལྡན་པ་ནམ་མཁའ་ལྡིང་གི་གདན་དང། འགྲོ་བའི་རེ་འདོད་ཡིད་བཞིན་དུ་སྐོང་བ་རིན་པོ་ཆེའི་གདན་དང། ཆགས་པའི་སྐྱོན་ཐམས་ཅད་སྤངས་པ་པདྨའི་གདན་དང། རང་བཞིན་
གྱིས་འོད་གསལ་བ་ཉི་ཟླའི་གདན་རྣམས་ཐོབ་པར་གྱུར་ཅིག་སེམས་ཅན་མ་ལུས་སངས་རྒྱས་ཏེ། །སྟོབས་བཅུ་ལྡན་པ་གླང་པོའི་གདན། །མི་འཇིགས་སེང་གེའི་གདན་དང་ལྡན། །རྫུ་འཕྲུལ་རྐང་པ་རྟ་ཡི་གདན། །དབང་བཅུ་ཐོབ་པ་རྨ་བྱའི་གདན། །
ཐོགས་མེད་ཤུགས་ལྡན་མཁའ་ལྡིང་གདན། །འདོད་དགུ་འབྱུང་བ་རིན་ཆེན་གདན། །སྐྱོན་གྱིས་མ་གོས་པདྨའི་གདན། །རང་བཞིན་འོད་གསལ་ཉི་ཟླའི་གདན། །གདན་རྣམས་མྱུར་དུ་ཐོབ་པར་ཤོག་ཅེས་པ་རྣམས་མཆོད་རྟེན་གྱི་མངའ་དབུལ་

[025B] །ཤིས་བརྗོད་ནི། དེ་ནས་རྟེན་ལ་མེ་ཏོག་གི་ཕྲེང་བ་བཏགས་པའི་སྣ་ནས། སློབ་དཔོན་གྱི་ལག་པ་གཡས་པ་རྡོ་རྗེ་དང་བཅས་པས་བཟུང། དེའི་སྣ་ནས་གཞན་གྱིས་ཀྱང་བཟུང། ཐམས་ཅད་ཀྱིས་ལག་ཏུ་མེ་ཏོག་བཟུང་ལ་སྐུ་གཟུགས་ལ། ཨོཾ་སུ་པྲ་ཏིཥྛ་བཛྲེ་
སཱ་ཧཱ། ཞེས་དང། གཙུག་ལག་ཁང་དང་མཆོད་རྟེན་ལ། ཨོཾ་ཧཱུཾ་ཧྲཱི་བཧྲུཾ་ཁ། བཛྲི་བྷ་ཝ་དྲྀ་ཌྷ་ཏིཥྛ་བཧྲུཾ་ཁ། ཞེས་པ་དང། པོ་ཏི་ལ་ཨོཾ་སུ་པྲ་ཏིཥྛ་བཛྲེ་སཱ་ཧཱ་ཞེས་དང། ཨོཾ་ཧཱུཾ་ཧྲཱི་ཏྲཱ ། ཞེས་པ་དང། ཐམས་ཅད་ལ་ཐུན་མོང་དུ་གསེར་དངུལ་ལམ། གྲོ་ག་ལ་
ཙན་དན་དཀར་པོ་དང། གུར་ཀུམ་གི་ཝང་ལ་སོགས་ཀྱིས་ཡེ་དཧར་ཚར་བདུན་བྲིས་ལ། ཚར་རེ་རེ་ཞིང་ལན་བདུན་ཡན་ཆད་ཅི་གྲུབ་པ་བཟླས་ལ། བུམ་པའི་ཆུས་བཀྲུས་ནས་བུམ་པར་བླུག་བུམ་པའི་སྟེང་དུ་ཟླ་བ་ལ་སྔགས་ཀྱི་ཕྲེང་བ་འོད་དང་བཅས་
པ་བསམ། དེའི་འོད་ཀྱིས་འཇིག་རྟེན་གྱི་ཁམས་ཀྱི་བདུད་རྩི་ཐམས་ཅད་བཀུག་ནས། བུམ་པའི་ཆུ་དེ་སྔགས་ཀྱི་ཕྲེང་བ་ཞུ་བ་དང་ལྷན་ཅིག་རོ་གཅིག་ཏུ་གྱུར་པར་བསམས་ལ། ལག་པས་རེག་ནས་ཡེ་དཧར་བརྒྱ་རྩ་ལ་སོགས་པ་བཟླ། རབ་ཏུ་གནས་བྱའི་
རྟེན་དེའི་ཐུགས་ཀར་ཟླ་བ་ལ་སྔགས་ཕྲེང་བསྒོམ། དེའི་འོད་ཀྱིས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་རབ་ཏུ་གནས་བྱའི་རྟེན་དེ་དང་མཐུན་པའི་གཟུགས་སུ་བྱོན་ནས་རྟེན་ལ་ཐིམ་པར་བསམ། བུམ་པའི་ཆུ་དེས་སྔར་ཁྲུས་བྱས་པའི་སྐབས་
ལྟར་ཁྲུས་བྱ། གསོལ་གདབ་ཀྱི་སྐབས་ཀྱི་མེ་ཏོག་ལའང་བྲན་ནོ། །དེ་ནས་བུམ་པའི་ཆུ་དེ་མེ་ཏོག་ལ་བྲན་ལ། མེ་ཏོག་གི་ཆར་ཀུན་གྱིས་དབབ་ཅིང། འཇིག་རྟེན་འདི་དང་གཞན་ཡང་མཐོ་རིས་ན། །རིན་ཆེན་རྨད་བྱུང་རྒྱ་ཆེན་མཆོག་ཡོད་པ། །དེས་ནི་རྫོགས་པའི་

[026A]༄༅། །སངས་རྒྱས་རིན་ཆེན་ལ། །ཅིས་ཀྱང་གྲངས་དང་བགྲང་དང་ཆར་མི་ཕོད། །ངོ་མཚར་ཤིན་ཏུ་རྨད་བྱུང་དཔག་མེད་དེས། །རྫོགས་པའི་སངས་རྒྱས་རིན་ཆེན་འཇིག་རྟེན་མཆོག་ཇི་ལྟར་ངའི་འདི་དེ་བཞིན་བདེན་མཆོག་ན། །བདེན་པ་
འདིས་ནི་ཤིན་ཏུ་བདེ་ལེགས་ཤོག་ཞི་འགོག་བདུད་རྩི་ཤིན་ཏུ་གྱ་ནོམ་གང། །ཤཱཀྱ་ཐུབ་པས་མཉམ་གཞག་ཐུགས་ཆུད་པ། །ཆོས་དེ་དང་ནི་མཚུངས་པ་ཡོད་མིན་ཏེ། །དེ་མངོན་བྱས་ནས་ཕྱིན་ཆད་མྱ་ངན་མེད། །ངོ་མཚར། དམ་པའི་ཆོས་ཀྱི་རིན་
ཆེན་འཇིག་རྟེན་མཆོག་ཇི་ལྟར། བདེན་པ། རྒྱལ་བས་གང་དག་གང་ཟག་བརྒྱད་གསུངས་པ། །དེ་དག་རྣམས་ནི་སྐྱེས་བུ་ཟུང་བཞི་སྟེ། །སྦྱིན་གནས་འདི་ །དེ་དག་རྣམས་ལ་སྦྱིན་ན་དཔག་མེད་འགྱུར། །ངོ་མཚར་
དགེ་འདུན་རིན་ཆེན་གང་ཞིག་འཇིག་རྟེན་མཆོག་ཇི་ལྟར། བདེན་པ། དམ་པའི་གཙོ་བོ་མཆོག་སྦྱིན་གྱ་ནོམ་པ། །འོད་མཆོག་དཔའ་བོ་དམ་པ་མཆོག་གི་གནས། །ཤེས་རབ་དམ་པ་མཆོག་གི་དམ་པ་མཆོག་མཆོག་མིན་མཆོག་མཁྱེན་
འདི་ནི་བཅོམ་ལྡན་གཅིག་ངོ་མཚར། རྫོགས་པའི་སངས་རྒྱས་རིན་ཆེན་འཇིག་རྟེན་མཆོག་ཇི་ལྟར། བདེན་པ། ཏིང་འཛིན་དམ་པ་བར་ཆད་མེད་པ་གང། །མཐའ་ཡས་བླ་མེད་བདེ་བར་གཤེགས་གསུང་བ། །ཏིང་འཛིན་དེ་བརྟན་རྡོ་རྗེ་
དཔེར་བྱས་པ། །ཏིང་འཛིན་དེ་དང་མཚུངས་པའི་ཏིང་འཛིན་མེད། །ངོ་མཚར། ཏིང་ངེ་འཛིན་གྱི་རིན་ཆེན་འཇིག་རྟེན་མཆོག་། ཇི་ལྟར་སྒོ་གཏན་དམ་ཞིང་རབ་དམ་སྟེ། །སྟོབས་ཆེན་རླུང་བཞི་དག་གིས་མི་བསྐྱོད་པ། །དེ་ལྟར་མཁས་པ་བདེན་

[026B] །འཇིག་རྟེན་སྨྲ་བ་རྣམས་ཀྱིས་འདིར་མི་གཡོ། །། དགེ་འདུན་རིན་ཆེན་་ཐམས་ཅད་ཟིལ་གནོན་ཀུན་མཁྱེན་ཐམས་ཅད་གཟིགས། །ཐམས་ཅད་མཁྱེན་པ་སྟོབས་རྣམས་ཀུན་དང་ལྡན། །ཀུན་གྱི་དམ་པ་འཛིན་པ་ཀུན་དང་བྲལ། །བསམ་
པ་ཀུན་མཁྱེན་འདི་ནི་བཅོམ་ལྡན་གཅིག། རྫོགས་པའི་་སྲིད་པ་འགོག་ཅིང་མི་གཡོ་འགྱུར་བ་མེད། །སྐྱོན་མེད་འཇིགས་པ་ཀུན་ལས་རྣམ་པར་གྲོལ། །ཤིན་ཏུ་འགོག་ཅིང་གྱ་ནོམ་ངེས་པར་འབྱུང། །ཤིན་ཏུ་དྲི་མེད་ཞི་བའི་བློས་མི་འཕྲོག། དམ་པའི་ཆོས་
། ཤིན་ཏུ་སྡུག་བསྔལ་སྟོན་ཅིང་བདེ་སྦྱིན་པ། །བདེན་རྣམས་མཐོང་ཞིང་གང་རྣམས་བག་ཡོད་པ། །བདེན་པ་རིན་ཆེན་རྣམས་ལ་དོགས་བྲལ་བ། །དེ་དག་སྐྱེ་བ་བརྒྱད་པ་ཕྱིས་མི་ལེན། ། དགེ་འདུན་རིན་ཆེན་་དམ་པ་རྣམས་ཀྱིས་དམ་པ་དོན་དམ་མཁྱེན་
མཆོག་དང་མཆོག་མིན་མཁྱེན་ཅིང་དོན་དམ་བརྩོན། །གཞན་གྱིས་མི་འཕྲོག་དམ་པ་ཐུགས་ཆུད་རྟོགས། །ཤིན་ཏུ་སྡུག་བསྔལ་རྣམས་ཀྱི་དཔུང་གཉེན་མཆོག་། རྫོགས་པའི་་འདུན་པ་བསྐྱེད་ནས་རྣལ་འབྱོར་ལྡན་གྱུར་ཅིང། །གོ་ཏམ་བསྟན་ལ་རྟག་
བརྩོན་རབ་གྲོལ་ཞིང། །གཞན་གྱིས་མི་བརྫི་བ་དག་ཞི་དེར་རེག་འདི་ལ་དེ་རེག་གྲངས་སུ་ཕྱིན་མི་འགྱུར། ། དམ་ཆོས་་བདེན་པ་མཐོང་བས་བརྗེད་པས་བརྒྱ་ལམ་ན། །གལ་ཏེ་སྡིག་པ་འགའ་ཞིག་བྱས་གྱུར་ཀྱང། །དེ་ནི་དེ་འཆབ་བ་ཡི་འོས་མིན་ཏེ། །
ཆོས་ཉིད་འདི་ནི་མི་གཡོ་གནས་ཕྱིར་རོ། ། དགེ་འདུན་་ལྷ་དང་བཅས་པའི་འཇིག་རྟེན་ཐམས་ཅད་ན། །སངས་རྒྱས་དང་ནི་ལྷག་པའམ་མཚུངས་པ་མེད། །ལྷ་དང་མི་ཡི་སྟོན་པ་བླ་ན་མེད། །སྟོན་པ་དེད་དཔོན་སྨན་པ་རྣམས་ཀྱི་མཆོག་། རྫོགས་པའི་

[027A]༄༅། །་ས་གའི་ཟླ་བ་དང་པོར་ཐུབ་པ་ཡིས། །ནགས་ཁྲོད་ཆོས་ཀྱི་དམ་པར་རབ་བརྙེས་པ། །ཆོས་དེ་དང་ནི་མཚུངས་པའམ་ལྷག་པ་མེད། །འདི་ལ་དེ་རེག་གྲངས་སུ་ཕྱིན་མི་འགྱུར། ། དམ་པའི་ཆོས་་སྡིག་པ་རྙིང་ཟད་གསར་དུ་བྱས་
མེད་ལ། །རིམས་ནད་མེད་པས་འཇིགས་མེད་མྱ་ངན་བྲལ། །རྩ་བ་འགགས་པས་སྲིད་པ་མི་བསྐྱེད་པ། །བསྟན་པ་མར་མེ་བཞིན་དུ་འབར་བར་འགྱུར། ། དགེ་འདུན་་ཞེས་དང་གཞན་ཡང་བཀྲ་ཤིས་མང་དུ་བརྗོད་ཅིང་གླུ་དང་རོལ་མོ་ལ་སོགས་པ་
དཔག་ཏུ་མེད་པ་བྱའོ། །དེ་ནས་བརྟན་བཞུགས་བྱ་བ་ནི། སྐུ་གཟུགས་ལ་སོགས་པ་རྣམས་སྐུ་གཟུགས་ཀྱི་སུམ་འགྱུར་གྱི་ཆའི་ཚད་ཀྱི་ཁྲི་རྒྱབ་ཀྱི་སྟེང་དུ་མ་བུབ་ཅིང། ཡ་ཡོ་མེད་པར་སྤྱན་དྲང་པོར་གཟིགས་པའི་ཚུལ་གྱིས་མཛེས་པར་དགོད། དེས་མཚོན་
ནས་བྲིས་སྐུ་གླེགས་བམ་སོགས་ཀྱང་རང་གནས་སུ་སྤྱན་དྲངས་ལ། ཨོཾ་སུ་པྲ་ཏིཥྛ་བཛྲེ། ཞེས་བརྗོད་མེ་ཏོག་ལ་སོགས་པས་མཆོད་ནས། ཐལ་མོ་སྦྱར་ལ། རབ་གནས་མདོར་བསྡུས་པའི་ཆོ་གའི་རྒྱུད་ལས། ཇི་ལྟར་སངས་རྒྱས་ཐམས་ཅད་ནི། །
དགའ་ལྡན་དུ་ནི་གནས་པ་ལས། །ལྷ་མོ་སྒྱུ་འཕྲུལ་ལྷུམས་བཞུགས་ལྟར། །དེ་བཞིན་གཟུགས་བརྙན་ལྷན་ཅིག་ཏུ། །འདི་རུ་མགོན་པོ་རྟག་བཞུགས་ནས། །བྱང་ཆུབ་སེམས་ནི་བསྐྱེད་པ་དང། །ཡོན་གྱི་བདག་པོའི་དོན་སླད་དུ། །བདག་གིས་འབྱོར་པ་ཉིད་
ཀྱིས་ནི། །ཅི་འབྱོར་བ་ཡི་མཆོད་པ་དང། །མེ་ཏོག་ལ་སོགས་འདི་བཞེས་ཤིག་བདག་དང་སློབ་མར་བཅས་རྣམས་ལ། །རྗེས་སུ་བརྩེ་བར་ཉེར་དགོངས་ནས། །ཀུན་གྱིས་འདི་ལ་བྱིན་རློབ་ཅིང། །འདི་ཉིད་དུ་ནི་བཞུགས་པར་རིགས། །ཞེས་དང་

[027B] ཇི་སྲིད་ནམ་མཁའི་མཐའ་དང་མཉམ་པའི་སེམས་ཅན་གྱི་ཁམས་རྣམས་མི་གནས་པའི་མྱ་ངན་ལས་འདས་པའི་ས་ལ་མ་བཞག་གི་བར་དེ་སྲིད་དུ་
མྱ་ངན་ལས་མི་འདའ་བར་བརྟན་པར་བཞུགས་སུ་གསོལ། །བྱེ་བྲག་ཏུའང་སྐུ་གསུང་ཐུགས་ཀྱི་རྟེན་འདི་རྣམས་ལ་ས་དང་ཆུ་དང་མེ་དང་རླུང་གི་གནོད་པས་མ་ཞིག་གི་བར་དེ་སྲིད་དུ་སེམས་ཅན་གྱི་དོན་དཔག་ཏུ་མེད་པ་མཛད་ཅིང་བརྟན་པར་བཞུགས་སུ་གསོལ། ཞེས་
ལན་གསུམ་བརྗོད། དེ་ནས། བདེ་གཤེགས་ཀུན་བཟང་མཐོང་བའི་བཀྲ་ཤིས་ལྟར། །རྒྱལ་བ་འཁོར་བཅས་དེང་འདིར་བཀྲ་ཤིས་ཤོག་ངན་སྡིག་ལོག་པའི་ཚོགས་རྣམས་བཅོམས་གྱུར་ནས། །རྒྱལ་སྲས་རིག་འཛིན་ཚོགས་རྣམས་འཕེལ་དར་ཞིང། །ཞལ་
མཐོང་ཙམ་གྱིས་བདེ་བའི་མཆོག་བརྙེས་ནས། །ཉི་ལྟར་ཞལ་དྲོ་ཟླ་ལྟར་འོད་གསལ་ཞིང། །བདག་དང་འགྲོ་ལ་ཞལ་དྲོ་བྱིན་ཆེ་ནས། །བསྐལ་པའི་མཐར་ཐུག་བར་དུ་བཞུགས་སུ་གསོལ། །ཇི་སྲིད་མེ་དང་ཆུ་དང་ནི། །རླུང་གིས་བསྐལ་པ་འཇིག་པར་དུ། །སེམས་ཅན་ཀུན་
གྱི་དོན་གྱི་ཕྱིར། །བཅོམ་ལྡན་ཁྱོད་ནི་བཞུགས་པར་མཛོད། །ཅེས་བརྗོད་དེ་ཡིག་བརྒྱ་ལན་བདུན་བཟླས་ལ། གསང་འདུས་ཀྱི་རང་ མགོན་པོ་བསྐལ་པ་ཇི་སྲིད་དུ། །སྣ་ཚོགས་གཟུགས་ནི་བཟུང་ནས་ཀྱང། །ཕྱོགས་བཅུའི་འཇིག་རྟེན་ཁམས་རྣམས་
སུ། །དེས་ནི་འགྲོ་དོན་ཀུན་ནས་མཛོད། །ཅེས་གསོལ་བ་བཏབ་ལ། ལས་ཐམས་ཅད་པ་ཟློས་ཤིང། སྐུ་གཟུགས་ལ་སོགས་པའི་སྟོད་དང་དབུས་དང་སྨད་ཀྱི་ཆ་རྣམས་ལ་ལག་པ་གཡས་པས་རྡོ་རྗེ་སྟེང་དུ་གསོར་བས་ལན་གསུམ་བསྐོར་ནས་བརྟན་པར་

[028A]༄༅། །བྱའོ། །བསྟོད་པ་ནི། དེ་ནས་སྔར་བཤད་པའི་མི་བསྐྱོད་རྡོ་རྗེ་ཡེ་ཤེས་ཆེ། །ཞེས་པའམ། ཡང་ན། ཧཱུཾ། སྣང་སྟོང་རྡོ་རྗེ་ནམ་མཁའི་དབྱིངས། །ཆོས་དབྱིངས་ཡེ་ཤེས་རྡོ་རྗེའི་སྐུ། །བྱང་ཆུབ་མཆོག་གི་ཕྱག་རྒྱ་ཅན། །ཕྱག་འཚལ་རྣམ་པར་སྣང་
མཛད་ལ། །གཟུང་འཛིན་རྡོ་རྗེ་བརྟན་པའི་ས། །མེ་ལོང་ཡེ་ཤེས་རྡོ་རྗེའི་སྐུ། །བདུད་འདུལ་ཆེན་པོའི་ཕྱག་རྒྱ་ཅན། །ཕྱག་འཚལ་མི་བསྐྱོད་རྡོ་རྗེ་ལ། །རིན་ཆེན་རྡོ་རྗེ་འབར་བའི་མེ། །མཉམ་ཉིད་ཡེ་ཤེས་རྡོ་རྗེའི་སྐུ། །མཆོག་སྦྱིན་ཆེན་པོའི་ཕྱག་རྒྱ་ཅན། །ཕྱག་འཚལ་
རིན་ཆེན་འབྱུང་ལྡན་ལ། །འདོད་ཆགས་རྡོ་རྗེ་ཆོས་ཀྱི་ཆུ་ཀུན་རྟོག་ཡེ་ཤེས་ངོ་བོ་ཉིད། །ཏིང་འཛིན་ཆེན་པོའི་ཕྱག་རྒྱ་ཅན། །ཕྱག་འཚལ་སྣང་བ་མཐའ་ཡས་ལ། །ཕྲག་དོག་རྡོ་རྗེ་བསྐྱོད་པའི་རླུང། །བྱ་སྒྲུབ་ཡེ་ཤེས་རྡོ་རྗེའི་སྐུ། །སྐྱབས་སྦྱིན་ཆེན་པོའི་ཕྱག་རྒྱ་
ཅན། །ཕྱག་འཚལ་དོན་ཡོད་གྲུབ་པ་ལ། །ཞེས་བསྟོད། སྦྱང་བ་ནི་དེ་ནས་ལྷག་ཆད་ཀྱི་ཉེས་པ་སྦྱང་བའི་ཕྱིར། ཡི་གེ་བརྒྱ་པ་ལན་བདུན་བརྗོད་ལ། དཀྱིལ་འཁོར་ལ་ལན་གསུམ་བསྐོར་བ་སོགས་རང་རང་གི་དཀྱིལ་ཆོག་བཞིན་བྱའོ། །བཟོད་གསོལ་ནི་
དེ་ནས་གང་ཡང་བདག་བློ་སོགས་དང། མ་རྙེད་ཡོངས་སུ་ནས། དེ་ཀུན་གཙོ་བོས་བཟོད་མཛད་རིགས། །ཞེས་བརྗོད་པས་བཟོད་པར་གསོལ། ཆོས་སྐྱོང་བསྒོ་བ་ནི་དེ་ནས་རང་གི་ཆོས་སྐྱོང་དང་གཙུག་ལག་ཁང་རྙིང་པ་ཡིན་ན། དེའི་སྒོས་ཀྱི་ཆོས་སྐྱོང་
རྣམས་ལ་གཏོར་མ་ཕུལ་ནས་མཉེས་པར་བྱ། ཕྱོགས་སྐྱོང་གི་གཏོར་མ་དང་འབྱུང་པོ་ཐམས་ཅད་པའི་གཏོར་མ་ཕུལ་ལ། དཀྱིལ་ཆོག་རྡོ་རྗེ་ཕྲེང་བ་ལས། མེ་དང་ས་ཆུ་རླུང་རྣམས་ལས། །སྐུ་གཟུགས་ཡུན་རིང་བསྲུང་དུ་གསོལ། །ཡོན་བདག་འདི་ནི་དེ་

[028B] །སློབ་མ་རྣམས་དང་བདག་ལ་ཡང། །ཀུན་ནས་ཞི་དང་རྒྱས་པ་དང། །རྟག་ཏུ་བཀྲ་ཤིས་མཛད་དུ་གསོལ། །རབ་ཏུ་གནས་པར་བྱ་བའི་རྟེན་འདི་རྣམས་ལ་ཁྱེད་ཀྱིས་བསྲུང་བ་དང། སྐྱོབ་པ་དང། མཆོད་པ་བསམ་གྱིས་མི་ཁྱབ་པ་རྒྱུན་མི་ཆད་
པར་གྱིས་ཤིག་བདག་དང་ཡོན་བདག་འཁོར་དང་བཅས་པ་ལའང་མི་མཐུན་པའི་ཕྱོགས་ཐམས་ཅད་ལས་བསྲུང་བ་དང། ཆོས་དང་མཐུན་པའི་བསམ་པ་ཐམས་ཅད་ཡིད་བཞིན་དུ་འགྲུབ་པར་མཛད་དུ་གསོལ། ཅེས་བསྒོའོ། །དེ་ནས་ཡོན་བདག་བསྒོ་
པ་ནི། སྦྱིན་བདག་གི་མདུན་དུ་མཆོད་པ་ཚར་གཅིག་བཤམས་ལ། རབ་གནས་ཀྱི་ཆོ་ག་མདོར་བསྡུས་པའི་རྒྱུད་ལས། ཁྱེད་ཀྱིས་ངེད་ལ་གང་གསོལ་བའི། །སྐུ་གཟུགས་དག་ནི་ཁྱད་པར་དུ། །ཇི་ལྟར་གསུངས་པ་རབ་གནས་པ། །དེ་དག་དོན་ནི་ངས་བྱས་པས། །
དེ་རྣམས་དོན་ནི་གྲུབ་ཟིན་གྱིས། །ཅི་བདེ་བར་ནི་མཆོད་པར་བྱོས། །ཞེས་པ་དང་ཁྱོད་ཀྱིས་ང་ལ་གསོལ་བ་བཏབ་པ་བཞིན་དུ་རབ་ཏུ་གནས་པ་ལེགས་པར་ཚར་བར་བྱས་ཀྱི་ཁྱོད་ཀྱིས་རྟེན་འདི་ལ་མཆོད་པ་ཆེན་པོ་རྒྱུན་མ་ཆད་པར་ཞག་བདུན་གྱི་བར་དུ་གྱིས་
ཤིག་དེ་ནས་ཀྱང་ཅི་འབྱོར་པའི་མཆོད་པ་རྒྱུན་མ་ཆད་པར་གྱིས་ཤིག་ཅེས་བསྒོའོ། །དེ་ནས་མཆོད་རྫས་རྣམས་བསངས་སྦྱངས་བྱིན་གྱིས་བརླབས་ལ། ཡོན་བདག་འབུལ་དུ་གཞུག་ཡོན་བདག་བུམ་ཆུས་བསངས་ལ། ཡི་དམ་གྱི་ལྷར་བསྒོམ་སྟེ་
བསྐོར་བ་དང། མེ་ཏོག་གི་ཕྲེང་བ་ལག་ཏུ་གཏད་ལ་ཕྱག་བྱེད་དུ་གཞུག་སློབ་དཔོན་གྱིས་བཀྲ་ཤིས་ཀྱི་རྫས་རྣམས་སྣོད་གཙང་མར་བསགས་ལ། བསང་སྦྱང་སྔོན་དུ་འགྲོ་བས། རང་རང་གི་མིང་ཡིག་དང་པོ་ཐིག་ལེས་བརྒྱན་པ་ལས་བྱུང་བའི་གྲུབ་

[029A]༄༅། །པའི་བཀྲ་ཤིས་ཀྱི་རྫས་སུ་གྱུར་པར་བསམས་ལ། སྔོན་བཅོམ་ལྡན་འདས་ཤཱཀྱ་ཐུབ་པ་ལ་གཟུགས་ཀྱི་ལྷ་མོ་འོད་འཆང་མས་མེ་ལོང་ཕྱག་ཏུ་ཕུལ་ཏེ་བཀྲ་ཤིས་པའི་རྫས་སུ་བྱིན་གྱིས་བརླབས་པ་བཞིན་དུ། དེང་འདིར་ཡང་
སྦྱིན་བདག་འཁོར་དང་བཅས་པ་རྣམས་ཀྱང་མེ་ལོང་གི་རྫས་ལ་བརྟེན་ནས་བཀྲ་ཤིས་པར་གྱུར་ཅིག་རཏྣ་ཤཱནྟི་པས་མཛད་པའི་རྣམ་འཇོམས་ཀྱི་ཆོ་ག་ལས། མེ་ལོང་ཡེ་ཤེས་ཆེན་པོའི་རྒྱ་མཚོ་ཡིས། །ཡེ་ཤེས་རྒྱ་མཚོ་མཆོག་ཏུ་ངག་གྱུར་
ཏེ། །རྣམ་དག་ཆོས་ལ་ཐོགས་མེད་ལོངས་སྤྱོད་པའི། །བཀྲ་ཤིས་དེས་ཀྱང་སྒྲིབ་པ་དག་གྱུར་ཅིག་ཅེས་དང། ཚིག་ལྷུག་གི་ཐོག་མཐའ་གཉིས་སྔར་བཞིན་སྦྱར་ལ། གླང་པོ་ཆེ་ནོར་སྐྱོང་གིས་གི་ཝང་ཕྱག་ཏུ་ཞེས་དང། གི་ཝང་དུག་གསུམ་
འཇོམས་པ་ནད་ཀྱི་སྨན། །སྨན་མཆོག་ཆོས་ཉིད་རབ་ཏུ་རྟོགས་གྱུར་ནས། །ཉོན་མོངས་ཟུག་རྡུ་མེད་པར་གྱུར་པ་ཡི། །བཀྲ་ཤིས་དེས་ཀྱང་སྡུག་བསྔལ་དག་གྱུར་ཅིག་ཞིང་པའི་བུ་མོ་ལེགས་སྐྱེས་མས་ཞོ་ཕྱག་ཏུ་ཕུལ་ཏེ་ཞེས་དང། ཞོ་ནི་ཀུན་གྱི་
སྙིང་པོར་གྱུར་པ་སྟེ། །སྙིང་པོ་རྣམ་དག་ཡེ་ཤེས་མཆོག་རྟོགས་ནས། །ཡོན་ཏན་ཀུན་གྱི་དབྱིངས་སུ་གྱུར་པ་ཡི། །བཀྲ་ཤིས་དེས་ཀྱང་དུག་གསུམ་ཞི་གྱུར་ཅིག་རྩྭ་ཚོང་གི་ཁྱེའུ་བཀྲ་ཤིས་ཀྱིས་རྩྭ་དུར་པ་ཕྱག་ཏུ་ཕུལ་ཏེ་ཞེས་དང། དུ་རྦས་ཚེ་ནི་འཕེལ་
བར་བྱེད་པ་སྟེ། །རྡོ་རྗེ་སེམས་དཔའི་ཚེ་ནི་རབ་བསྒྲུབས་ནས། །ཉོན་མོངས་སྐྱེ་ཤི་རྒྱུན་ཆད་གྱུར་པ་ཡི། །བཀྲ་ཤིས་དེས་ཀྱང་ཚེ་ཡང་འཕེལ་གྱུར་ཅིག་ལྷ་ཚངས་པས་ཤིང་ཏོག་བིལྤ་ཕྱག་ཏུ་ཕུལ་ཏེ་ཞེས་དང། བིལྦ་རྒྱུ་རྐྱེན་འབྲས་བུར་བཅས་པའི་

[029B] །འཇིག་རྟེན་འཇིག་རྟེན་འདས་པའི་སྤྱོད་པ་ཀུན། །བྱང་ཆུབ་སྙིང་པོ་མཆོག་ཏུ་གྱུར་བ་ཡི། །བཀྲ་ཤིས་དེས་ཀྱང་དོན་ཀུན་གྲུབ་གྱུར་ཅིག་ལྷའི་དབང་པོ་བརྒྱ་བྱིན་གྱིས་དུང་དཀར་གཡས་སུ་འཁྱིལ་བ་ཕྱག་ཏུ་ཕུལ་ཏེ་ཞེས་དང། དུང་ནི་ཆོས་ཀྱི་སྒྲ་རྣམས་
སྒྲོག་པའི་ཚུལ། །ཡེ་ཤེས་རྒྱ་མཚོ་ཉིད་དུ་དག་གྱུར་ཏེ། །ཆོས་རྣམས་མ་ལུས་ཡོངས་སུ་སྟོན་པ་ཡི། །བཀྲ་ཤིས་དེས་ཀྱང་ཚིག་དབང་ཐོབ་པར་ཤོག་བྲམ་ཟེ་དཀར་རྒྱལ་གྱིས་སྨན་ལི་ཁྲི་ཕྱག་ཏུ་ཕུལ་ཏེ་ཞེས་དང། ལི་ཁྲི་དམར་པོ་དབང་གི་རང་བཞིན་ཏེ། །
ཆོས་རྣམས་མ་ནོར་དབང་དུ་བསྡུས་ནས་ཀྱང། །ཆོས་ཀྱི་རྒྱལ་སྲིད་རབ་ཏུ་བརྟན་གྱུར་པའི། །བཀྲ་ཤིས་དེས་ཀྱང་ཁྱེད་སྲིད་བརྟན་གྱུར་ཅིག་གསང་སྔགས་དང་རིག་སྔགས་ཀྱི་བདག་པོ་དཔལ་ཕྱག་ན་རྡོ་རྗེས་གྲུབ་པའི་རྫས་ཡུངས་ཀར་ཕྱག་ཏུ་ཕུལ་ཏེ་ཞེས་
དང། ཡུངས་ཀར་རྡོ་རྗེའི་རིགས་ཏེ་ཐམས་ཅད་དུ། །བགེགས་རྣམས་མ་ལུས་འཇོམས་པར་བྱེད་པ་ཡི། །མཐུ་སྟོབས་ཡོན་ཏན་ཕུན་སུམ་ཚོགས་གྱུར་པའི། །བཀྲ་ཤིས་དེས་ཀྱང་བགེགས་རྣམས་ཞི་བར་ཤོག་ཅེས་བརྗོད་ཅིང། བཀྲ་ཤིས་ཀྱི་རྫས་
རྣམས་རབ་གནས་ཀྱི་ལྷ་ལ་འབུལ་བའི་ཚུལ་དུ་བྱ་ཞིང་བླ་མ་དང་ཡོན་བདག་གྲལ་ལ་གནས་པ་རྣམས་ཀྱིས་ཀྱང་བཀྲ་ཤིས་ཀྱི་རྫས་ལ་རེག་པས་བཀྲ་ཤིས་ཀྱི་རྫས་དེ་དག་གིས་བཀྲ་ཤིས་པར་འགྱུར་རོ། །དེ་ནས་དགེ་རྩ་བྱང་ཆུབ་ཏུ་བསྔོས་ལ་རང་རང་
གི་དཀྱིལ་ཆོག་བཞིན་མདུན་བསྐྱེད་ཀྱི་དཀྱིལ་འཁོར་ལ་མཆོད་བསྟོད་བྱས་ལ། རྡུལ་ཚོན་ཡིན་ན་གཤེགས་གསོལ་དང། རས་བྲིས་ཡིན་ན་བརྟན་བཞུགས་བྱའོ། །དེ་ནས་དགེ་འདུན་ལ་བསྙེན་བཀུར། སྐྱེ་བོ་ལ་སྟོན་མོ་སོགས་བྱ་ཞིང། སློབ་དཔོན་

[030A]༄༅། །སོགས་ལ་བསྙེན་བཀུར་བྱས་ལ་སྔར་གྱི་ཙཱ་རུའི་བཟའ་བ་ལྷ་ལ་ཕུལ་བའི་ལྷག་མ་དག་ཐམས་ཅད་ལ་ཁྱབ་པར་བྲིམ་ཞིང། བདེ་གཤེགས་ལྷག་མ་འདི་དག་ནི། །ཟོ་ཞིག་སྡིག་པ་བྱང་བར་འགྱུར་ཞེས་བརྗོད་དོ། །དེ་ནས་དཀྱིལ་འཁོར་
མཆོད་པའི་ཡོ་བྱང་ཐམས་ཅད་བླ་མ་ལ་དབུལ་ཞིང་ཅི་འབྱོར་པའི་ཡོན་གྱིས་མཉེས་པར་བྱ་བ་སྟེ་མཇུག་གི་ཆོ་གའོ། །རབ་གནས་རྒྱས་པ་བྱ་བའི་ཚུལ་བསྟན་ཟིན་ཏོ། །རབ་གནས་འབྲིང་པོ་ཇི་ལྟར་བྱ་བའི་སྡོམས་ནི། བདག་བསྐྱེད་བུམ་པ་ལྷག་གནས་
བྱ། །ཁྲུས་སྟེགས་རྒྱན་འདྲི་མངའ་དབུལ་འདྲི། །གསོལ་གདབ་སེམས་བསྐྱེད་རྟེན་བསྐྱེད་དེ། །སྟན་ལ་རྟེན་བཞག་ཆུ་བཞི་དབུལ། །གཏོར་མ་ཡུངས་ཆུ་ཁམ་ཕོར་ལྕི། །ཟན་ཆངས་རས་ཀྱིས་བྱབས་ནས་ནི། །ཉེ་རེག་མཆོད་བདུག་སྦྱང་བའོ། །སྙན་གསན་
བདུད་རྩི་བ་བྱུང་ཆུ། །ཤིང་ཤུན་འབྲུ་མར་སྐྱུ་རུ་ར། །ཡུངས་དྲི་ལྔ་ཡི་ཕྱེ་མ་རྣམས། །དུར་སྔོན་པིང་གྱིས་བྱུགས་ནས་སུ། །ལྷ་རྣམས་སྤྱན་དྲངས་བཀྲ་ཤིས་གླུ། །སྔོན་བྱས་ལྷ་ཡི་བུམ་པའི་ཆུས། །བཀྲུ་དབྱི་དྲི་དང་གོས་རྒྱན་ཁྲུས། །མིག་དང་སྐུ་
སོགས་བྱིན་གྱིས་བརླབ། །ཡེ་ཤེས་སྤྱན་དྲངས་མཆོད་ནས་ནི། །གསོལ་གདབ་དམ་ཚིག་པ་ལ་གཞུག་དབང་ལྷ་སྤྱན་དྲངས་མཆོད་ནས་ནི། །དབང་བསྐུར་རིགས་བདག་གིས་རྒྱས་གདབ། །མཆོད་བསྟོད་གོས་རྒྱན་མེ་ལོང་བསྟན། །སྦྱིན་སྲེག་
དབུལ་ཞིང་སྤྱན་དབྱེ་སོགས། །ཞལ་བསིལ་མཆོད་ཡོན་སོ་རྩི་དབུལ། །དམ་བསྒྲག་གཟུགས་བསྒྱུར་མངའ་དབུལ་བྱ། །མངའ་དབུལ་བྱེད་པའི་གོ་རིམ་ནི། །ཆུ་བཞེ་ཉེར་སྤྱོད་འདོད་ཡོན་ལྔ། །ནང་མཆོད་དབུལ་ཞིང་བསྟོད་པ་བྱ། །དཀྱིལ་འཁོར་

[030B] །འདོད་ཡོན་རིན་ཆེན་བདུན་དང་བཅུད། །གདུགས་སོགས་འབྲུ་དང་རིན་ཆེན་ལྔ། །སྨན་དང་བཀྲ་ཤིས་སྤྱི་ཡིའོ། །སྤུ་གྲི་འདྲེག་སྤྱད་སོ་མངས་དང། ཤངས་དབྱེ་ཚེམས་ཤིང་སྙན་ཞལ་དབྱེ། །ཁྲི་གོས་གླེགས་ཤིང་གླེགས་ཐག་གོ་སྲོག་ཤིང་འཁོར་
ལོ་ཅོད་པན་འཕན། །རྒྱལ་མཚན་གདུགས་དང་ཕྲེང་བ་གདན། །ཤིས་བརྗོད་བརྟན་བཞུགས་བསྟོད་དང་སྦྱོང། །བཟོད་གསོལ་ཆོས་སྐྱོང་ཡོན་བདག་བསྒོ། །ཡོན་དབུལ་འབྲིང་གི་ཆོ་གའོ། །དེ་ལྟར་ཆོ་ག་མཐུན་པ་རྣམས། །ལན་ཅིག་བྱས་ནས་ཉིན་གཅིག་ཀུན། །སྦྱིན་བདག་
འབྱོར་པ་དམན་ན་བྱ། །འབྱོར་ལྡན་ལ་ནི་སྔར་བཤད་བཞིན། །ཀུན་བྱེད་ཆོ་ག་རྒྱས་པའོ། །རབ་གནས་འབྲིང་པོའི་སྐབས་ཀྱི་བཀྲ་ཤིས་གླུ་ཞེས་པ་ནི། བཀྲ་ཤིས་དེས་ནི་དེ་རིང་ཁྱོད་ལ་དབང་རབ་བསྐུར། །ཞས་པ་རྣམས་བཀྲ་ཤིས་དེས་ནི་དེ་རིང་ཁྱོད་ལ་བདེ་ལེགས་ཤོག་
ཅེས་པར་བསྒྱུར་རོ། །དབང་ལྷ་སྤྱན་དྲངས་མཆོད་ནས་ནི། །ཞེས་པའི་དབང་ལྷ་སྤྱན་དྲང་བ་ནི། རང་གི་ཐུགས་ཀའི་ས་བོན་ལས་འོད་ཟེར་འཕྲོས་པས། གཤེགས་པ་དང་གཤེགས་མ། སེམས་དཔའ་དང་སེམས་མ། ཁྲོ་བོ་དང་ཁྲོ་མོའི་ཚོགས་མདུན་གྱི་ནམ་མཁར་སྤྱན་དྲངས་
དེ་བཞིན་གཤེགས་པ་རྣམས་ཀྱིས་དབང་བསྐུར་བའི་དགོངས་པ་མཛད། སྤྱན་མ་ལ་སོགས་པའི་ལྷ་མོ་རྣམས་ཀྱིས་བདུད་རྩིས་གང་བའི་བུམ་པ་དཀར་པོས་དབང་བསྐུར། གཟུགས་རྡོ་རྗེ་མ་ལ་སོགས་པས་བཀྲ་ཤིས་བརྗོད། ཁྲོ་བོ་རྣམས་ཕྱོགས་མཚམས་སུ་འཁོད་
ནས་བགེགས་བསྐྲད་བར་བསམ་མོ། །མཆོད་ནས་ནི། ཞེས་པ། ཨོཾ་སརྦ་ཏ་ཐཱ་ག་ཏ་ཨརྒྷ ་པཱུ་ཇ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲཱི་ཨཱ་ཧཱུཾ་གིས་མཆོད་ཡོན་དང། དེ་བཞིན་དུ་ཞལ་བསིལ་དང། ཉེར་སྤྱོད་ལྔ་རོལ་མོ་དང་བཅས་པས་མཆོད། དབང་བསྐུར་རིགས་

[031A]༄༅། །བདག་གིས་རྒྱས་གདབ་ཅེས་པ་ནི། ཇི་ལྟར་བལྟམས་པ་སོགས་ཀྱི་ཚིགས་བཅད་དང། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲི་ཡེ་ཧཱུཾ། ཞེས་གསུང་ཞིང་ཡེ་ཤེས་ཀྱི་བདུད་རྩིའི་ཆུས་དབང་བསྐུར་དྲི་མ་ཐམས་ཅད་དག་ཆུ་ལྷག་
མ་སྤྱི་གཙུག་ཏུ་འཁྱིལ་བ་ལས་རྡོ་རྗེ་འཆང་མི་བསྐྱོད་པ་རྣམ་སྣང་རིན་འབྱུང་འོད་དཔག་མེད་དོན་གྲུབ་སྟེ་རིགས་དྲུག་ལ་མི་བསྐྱོད་པའམ་རྡོ་རྗེ་འཆང་དང། སྤྱན་མ་ལ་སོགས་རྣམ་སྣང་གི་རིགས་ལ་རྣམ་སྣང། མཱ་མ་ཀཱི་སོགས་རིན་འབྱུང་གི་རིགས་ལ་
རིན་འབྱུང། གོས་དཀར་མོ་སོགས་པདྨའི་རིགས་ལ་འོད་དཔག་མེད། སྒྲོལ་མ་སོགས་ལས་ཀྱི་རིགས་རྣམས་ལ་དོན་གྲུབ་ཀྱིས་དབུ་བརྒྱན་པར་བསམ་མོ། །སྡོམས་ཀྱི་དོན་གཞན་རྣམས་ནི་སྔར་རབ་གནས་རྒྱས་པའི་སྐབས་སུ་བཤད་པ་བཞིན་བྱའོ། །
རབ་གནས་བསྡུས་པའི་སྡོམས་ནི། སྔོན་འགྲོ་གཏོར་མ་མཆོད་རྫས་རྣམས། །བསངས་སྦྱངས་བསྐྱེད་ནས་བྱིན་གྱིས་བརླབས། །བདག་བསྐྱེད་རྟེན་བསྐྱེད་སྦྱང་བ་བྱ། །སྐུ་སོགས་བྱིན་བརླབ་ཡེ་ཤེས་དྲང། །བསྐྲད་གཞུག་དབང་ལྷ་སྤྱན་དྲངས་ཏེ། །དབང་བསྐུར་
རིགས་བདག་གིས་རྒྱས་གདབ། །སྤྱན་དབྱེ་མཆོད་བསྟོད་གཟུགས་བསྒྱུར་བྱ། །མངའ་དབུལ་ཤིས་བརྗོད་བརྟན་བཞུགས་བྱ། །སླར་ཡང་ཤིས་པ་བརྗོད་པའོ། །གྲུབ་ན་བདག་བསྐྱེད་བསྒོམས་ནས་བུམ་པ་བསྒྲུབ། སྦྱང་བའི་སྐབས་སུ་སྦྱང་བ་རྒྱས་པའམ། མ་
གྲུབ་ན་སྔར་ལྟར་གཏོར་མ་བཏང་ལ། ཏིང་ལེ་དང་ཚངས་བུ་སྦྲགས་ལ་རྟེན་ལ་བསྐོར་ནས་རྡོ་རྗེ་གསོར་ཞིང་སུམྦྷ་ནི་བརྗོད། དེའི་རྗེས་སུ་དྲག་པོའི་སྔགས་བརྗོད་ཅིང་གུ་གུལ་གྱིས་བདུག་ཡུངས་ཀར་གྱིས་བྲབ་པ་སོགས་བྱེད་དེ་ཙམ་ཡང་མ་གྲུབ་ན་

[031B] །སྦྱང་བའི་རྗེས་སུ་བཀྲུ་བ་དང་ཕྱི་བ་རྒྱས་བསྡུས་གང་རུང་བྱས་ལ། སྐུ་སོགས་བྱིན་གྱིས་བརླབ་བོ། །རིགས་བདག་གིས་རྒྱས་གདབ་པ་ནི། ལྷ་གང་དུ་བསྐྱེད་ཀྱང་མི་བསྐྱོད་པས་རྒྱས་
བཏབ་པས་ཆོག་གོ་ཞེས་པ་འདི་རྒྱལ་བའི་གསུང་རབ་མཐའ་དག་ལ་མི་འཇིགས་པའི་སྤོབས་པ་བརྙེས་ནས། རྒྱལ་བའི་བསྟན་པ་རིན་པོ་ཆེ་སྒོ་སྣ་ཚོགས་ནས་ཕྱོགས་ཐམས་ཅད་དུ་རྒྱས་བར་མཛད་པ། ཆོས་ཀྱི་རྗེ་རིན་པོ་ཆེ་བློ་བཟང་གྲགས་པའི་
དཔལ་གྱི་ཞལ་སྔ་ནས་ཀྱི་གསུང་བགྲོས་ལྟར། འབྲོག་རི་བོ་ཆེ་དགའ་ལྡན་རྣམ་པར་རྒྱལ་བའི་གླིང་དུ། དཀའ་བཞི་འཛིན་པ་གྲགས་པ་རྒྱལ་མཚན་གྱིས་ཡི་གེར་བཀོད་པའོ། །འདིས་ཀྱང་རྒྱལ་བའི་བསྟན་པ་རིན་པོ་ཆེ་ཕྱོགས་ཐམས་ཅད་དུ་རྒྱས་པར་
བྱེད་ནུས་པར་གྱུར་ཅིག་མངྒ་ལ།།



﻿༄༅།།  རབ་གནས་བཀྲ་ཤིས་སྙེ་མའི་ལྷན་འཐབས་བཞུགས་སོ།།  ༄༅། །བླ་མ་དང་འཇམ་དཔལ་གཤིན་རྗེའི་གཤེད་དབྱེར་མ་མཆིས་པའི་ཞབས་ལ་གུས་པས་ཕྱག་འཚལ་ཞིང་སྐྱབས་སུ་མཆིའོ། །དུས་དང་གནས་སྐབས་ཐམས་ཅད་དུ་རྗེས་སུ་བཟུང་དུ་གསོལ། འདིར་འདུལ་བ་འཛིན་པ་གྲགས་པ་རྒྱལ་མཚན་གྱིས་རྗེ་བདག་ཉིད་ཆེན་པོའི་གསུང་བསྒྲོས་ལྟར་རབ་གནས་

[112B]
འཁོར་གང་ལ་བརྟེན་ཀྱང་ལག་ཏུ་བླང་བདེ་བར་བཀོད་པ་བཀྲ་ཤིས་སྙེམ་ལྟར་ཡི་དམ་རྡོ་རྗེ་འཇིགས་བྱེད་ལ་བརྟེན་ནས་རབ་གནས་འབྲིང་པོའི་དག་འདོན་བྱ་ཚུལ་གྱི་ཟུར་འདེབས་འཕྲན་བུ་དགོད་པ་ལ་
ཐོག་མར་བྱ་བའི་རིམ་པ་ནི་སྡོམ་ལས། བདག་བསྐྱེད་བུམ་པ་ལྷ་གནས་བྱ། །ཁྲུས་སྟེགས་རྒྱན་བྲེ་མངའ་དབུལ་བྲི། །གསོལ་གདབ་སེམས་སྐྱེད་བརྟེན་བསྐྱེད་དེ། །གདན་ལ་རྟེན་བཞག་ཆུ་
བཞི་དབུལ། །ཞེས་གསུངས་པ་ལྟར་བྱ་བ་ལ། སྡོམ་ཚིག་གི་གོ་རིམ་ལྟར་ན་བདག་སྐྱེད་དང་བུམ་པ་ལྷ་གནས་ཀྱི་རྗེས་སུ་ཁྲུས་སྟེགས་དང་མངའ་དབུལ་སོགས་བྱ་དགོས་པ་འདྲ་ནའང་ལག་ལེན་ལ་
ཁྲུས་སྟེགས་སོགས་སྔོན་དུ་བྱེད་པ་བདེབས་རབ་གནས་དངོས་གཞིའི་སྔར་ཉིན་བྱ་ཞིང། དེ་ཡང་ས་ཆོག་སྔོན་དུ་སོང་བའི་གཙུག་ལག་ཁང་སོགས་ཡིན་ནས་ཆོག་མི་དགོས་ཀྱང་དེ་འདྲ་མིན་བའི་གནས་
སུ། ས་ཆོག་རྒྱས་བསྡུས་སྐབས་བསྟུན་བྱས་པ་ལེགས་པས་མ་མཐའ་ང་གནས་དེའི་བདག་པོ་ལྷ་གླུ་སོགས་ལ། གཏོར་མ་བཏང་སྟེ་རབ་གནས་བྱེད་པར་ཀོ་ལོང་རུང་ཕྲག་དོག་མི་བྱེད་ཅིང་སྡོངས་
གྲོགས་བྱེད་པའི་ལས་བཅོལ། བགེགས་གཏོར་བཏང་སྟེ་བསྐྲད་འོས་རྣམས་ཕྱིར་བསྐྲད། རྫས་སྔགས་ཏིང་ངེ་འཛིན་གསུམ་གྱི་སྦྱང་བ་བྱ། དེ་ནས་དྲི་བཟང་གི་ཆུལ་ལས་ཐམས་ཅད་པ་
བཟླས་བས་བྱུག་པའམ་ཆག་ཆག་གདབ། འཛོམ་ན་སྔར་རབ་གནས་བྱས་པའི་སྐུ་གསུང་ཐུགས་ཀྱི་རྟེན་བྱིན་རླབས་ཅན་རྟེན་ཁྲི་བཟང་པོའི་ཁར་བཞུགས་སུ་གསོལ། དེའི་མདུན་དུ་མཆོད་པ་གང་

[113A]༄༅། །རྒྱས་བཤམས། ཕྱོགས་གཅིག་ཏུ་ཁྲུས་སྟེགས་སོ་ཕག་སོགས་ལས་སྦྱིབས་གྲུབ་བཞི་པ་རྒྱར་ཁྲུ་བཞི་དཔངས་སུ་ཁྲུ་དོ་འམ་གཅིག་ཡོད་པ་བྱ། དེའི་སྟེང་དུ་ཁྲུས་དཀྱིལ་གྲུ་བཞི་
སྒོ་བཞི་དབུས་སུ་སྣ་ཚོགས་པདྨ་འདབ་མ་བརྒྱད་པ་དང་དེའི་ཕྱིར་སྣམ་བུ་གྲུ་བཞི་པ་རིམ་པ་གཉིས་པ་སྣམ་བུ་ལ་ཕྱོགས་བཞིར། འཁོར་ལོ། །རིན་པོ་ཆེ། པདྨ། རལ་གྲི་དང་
འཚམས་བཞིར། འཁོར་ལོ། །རྡོ་སྡེ། པདྨ། རལ་གྲིས་མཚན་པ་རྡུལ་ཚོན་གྱིས་བྲི་བའམ་ཆུ་ཚོན་གྱིས་བྲིས་པའི་རས་བྲིས་ལྟ་བུས་དག་པ། བཀྲ་ཤིས་སྙེ་མའི་དབེང་
བདམ་དང་བྲིས་མ་འགའ་ཞིག་ལས། ཁྲུས་སྟེགས་རྒྱན་བྲི་ཞེས་འབྱུང་ཡང་བྲི་ཞེས་པའི་གི་གུ་ཡིག་ནོར་དང་བྲེ་ཞེས་ཁྲུས་སྟེགས་ལ་རྒྱན་གྱིས་བརྒྱན་པར་མདོན་ཞིང་འདུལ་བ་འཛིན་པའི་རབ་གནས་
སོགས་གཞུང་མར་པོར་ཁྲུས་སྟེགས་ལ་རྒྱན་གྱིས་བརྒྱན་པར་གསུང་པས་གོང་གི་རྟེན་དང་ཁྲུས་སྟེགས་སོགས་ཀྱི་སྟེང་དུ་བླ་རེ་དང། ཕྱོགས་ཕྱོགས་སུ་གདུགས། རྒྱན་མཚན། བ་དན་
སྲིལ་བུ་གཡེར་ཁ་དབྱངས་པ་ལ་སོགས་པས་བསྐོར་བས་བཀོད་པ་མཛེས་པར་བརྒྱན། ཁྲུས་དཀྱིལ་གྱི་དབུས་སུ་མེ་ཏོག་དང་ཀུ་ཤའི་གདན་ལ་རྡོ་རྗེ་སློབ་དཔོན་ལ་ཕྱོགས་པར་གཡས་སུ་རྣམ་རྒྱལ་
དུང་ཆོས་གཟུངས་རྡོར་ཅན་དང། གཡོན་དུ་ལས་བུམ་གཉིས་མ་གུལ་ཅིངས་མཚན་མ་ཅན། དེའི་ཤར་ནས་གཡས་བསྐོར་དུ། དྲི་བཟང། མངར་གསུམ། ཞོ། འབྲས་
བུ། འབྲུ། འབྲས་ཡོས། སྨན། རིན་པོ་ཆེ་སྟེ་རྫས་བརྒྱད་དྲི་བཟང་ཆུ་གཙང་དང་སྦྱར་བ་སོ་སོར་བླུག་པའི་ཁྲུས་བུམ་བརྒྱད་དར་རས་དཀར་པོ་གང་རིགས་ཀྱི་མགུལ་ཆིངས་ཅན་

[113B] ཞོ། འོ་མ་མར་སྦྲང་རྩི། ཀ་ར་སྟེ། ཕྱིའི་བདུད་རྩི་ལྔ། བའི་འོ་མ། ཞོ། མར། ལྕི་བ། ཆུ་སྟེ་
བཟུང་ལྔ། དྲི་ཞིམ་པོའི་ཆུ། འདི་ནི་བླ་མ་ཁ་ཅིག་སུག་སྨེལ། ཤིང་ཚ། སྤང་སྤོས། བ་ལེག་ཙན་དན་རྣམས་ཞོ་དོ་རེ་ཐུམ་བུར་བཅིངས་སྟེ་ཆུ་གཙང་བྲེ་
བརྒྱད་ལ་བཅུག་ནས་བཞི་ཆ་སྐམ་གྱི་བར་དུ་བསྐོལ་བའི་ལྷག་མ་དྲི་ཆུར་འགྱུར་བར་བཤད། ཉ་གྲོ་ཏ། ཨུ་དུམ་བར། བ་ལ་ཀྵ། བི་པ་ལ། མཎྚལ་མུ་ཎྚ་སྟེ་འོ་མ་
ཅན་གྱི་ཤིང་ལྔའི་ཕྱེ་མ། འདི་རྙེད་དཀའ་བས་ཚབ་ཏུ་འོ་མ་ལྟ་བུའི་འོ་མ་ཅན་གྱི་ཤིང་གང་ཡང་རུང་བའི་ཕྱེ་མའམ། སྲན་དཀར་ཕྱེ་མ་ལྟ་བུས་བྱ་ཞེས་བླ་མ་ཁ་ཅིག་གསུང། དྲི་ཞིམ་པོའི་
འབྲུ་མར། འདི་ལ་གཞུང་ཁ་ཅིག་ནས་དྲིའི་ཏིལ་མར་རམ་མེད་ན་ཏིལ་མར་ལ་དྲི་བཟང་བཏབ་པ། ཞེས་འབྱུང་ལ་དྲིའི་ཏིལ་མར་ནི། གོང་གི་དྲི་ཆུ་བསྒྲུབ་དུས་ཀྱི་རྫས་རྣམས་མར་ནག་ལ་
བླུག་ནས་ལྔར་ལྟར་བསྒྲུབ་ཅེས་གཞུང་ཁ་ཅིག་ལས་གསུངས། སྐྱུ་རུ་རའི་ཕྱེ་མ། ཡུང་བའི་ཕྱེ་མ། ཙན་དན་དཀར་དམར། ཨ་ཀ་རུ། གུར་གུམ། ཀྲན་ཐི་ཀ་སྟེ་
ལྔའམ༑ གུར་གུམ། ཨ་ཀ་རུ། གླ་རྩི། ག་བུར། ཙན་དན་ཏེ་དྲི་ལྔའི་ཕྱེ་མ་སྟེ་འདག་རྫས་བརྒྱད་སྔ་མ་ཟངས་སྣོད་དང་ཕྱི་མ་རྣམས་འཁར་བའི་སྣོད་ན་གནས་པ་བསྒྲིག་
དེའི་མཐར་མདུན་དུ་མེ་ཏོག་ཏུ་འཐོར་རྒྱུའི་འབྲུ་གཙང་མ་སྣོད་བཟང་པོར་བླུག་པའི་སྟེང་དུ་མེ་ལོང་ལ་དབུས་སུ་ཨོཾ། །མདུན་ནས་གཡས་སྐོར་དུ་ཡེ་དྷ་རྨ་ཚར་བདུན་ནམ་མ་མཐའ་གཅིག་བྲིས་པ་དང་

[114A]༄༅། །ཇི་ལྟར་རིགས་པར་དུར་བའི་པིར། དར་མར་རས་དཀར་པོ་གཙང་མ་ལ་དྲི་བཟང་གིས་པདྨ་འདབ་བཞིའི་ལྟེ་བར་ཨོཾ། །འདབ་མར་མདུན་ནས་གཡས་བསྐོར་དུ། །
ཧཱུཾ་ཏྲཾ་ཧྲིཿ་ཨཱ་མགོ་ཕྱིར་བསྟན་བཀོད་པའི་ཁྲུས་རས། གོས་ཟུང། བདག་སྐྱེད་དང་བུམ་པའི་མཆོད་པ་འབུལ་ཡུལ་གྱི་གཡས་ནས་མགོ་བརྩམ་པ། གོ་ཡུ། རྡོ་ཇ། གོ་ལའི་
ཕྱེ་མ་སྦྱར་བའི་སོ་རྩི། ཏིལ་ཀུ་ཤ་གུར་གུམ། མེ་ཏོག་སེར་པོ། །བདུད་རྩི་ལྔ་རྣམས་ཀྱི་ཕྱེ་མ། ཞོ། མེ་ཏོག་སེར་པོ་དངོས་སམ་དེའི་དོང་དུ་འབྲུ་བླུག་པའི་ཆུ་བཞི་
བཟེད་ཞལ་དང་བཅས་པ། གཞན་ཡང་སྐབས་སོ་སོར་འབུལ་རྒྱུའི་མཆོད་པའི་ཡོ་བྱད་དང་སྦྱིན་སྲེག་བྱེད་ན་དེའི་རྫས་དང་མི་བྱེད་ན་བཙའ་རུའི་བཟའ་བ་ལྷ་བཤོས་ཆེན་པོ་རྒྱན་ལྡན་གྱི་མཐར་
དཀར་གསུམ་མངར་གསུམ་དང་བཟའ་བ་དང་བཅའ་བ་གཙང་ཞིང་ཡིད་དུ་འོང་བ་མང་པོས་བསྐོར་བ་དང། མངའ་དབུལ་དང་བཀྲ་ཤིས་ཀྱི་རྫས་སོགས་དགོས་པའི་ཡོ་བྱད་ཐམས་ཅད་ཚོགས་
པར་བྱ༑ མངའ་དབུལ་བྲི་ཞེས་པ་ནི་གཙོ་བོར་མཎྚལ་གྱི་མངའ་དབུལ་ཡིན་ལ། དེ་ནི་མངའ་དབུལ་དཀྱིལ་འཁོར་བྲི་བྱ་སྟེ། །ཐེག་ཆེན་བརྒྱད་བཏབ་ཟུར་རྩེ་ནས། །ཆ་ཕྲན་
གཅིག་དང་གཅིག་དོར་ནས། །ཟླུམ་ཐིག་གཉིས་ཀྱིས་བསྐོར་བར་བྱ། །ཚངས་ཐིག་ནས་ནི་ལོག་ཐིག་བར། །ཕྱོགས་བཞིར་ཆ་མཉམས་ལྔ་ལྔར་བགོ་དབུས་ཀྱི་ཆ་གཉིས་པདྨ་
དང། །ཕྱོགས་ཀྱི་བཞི་བཞི་རི་རབ་ཀྱི། །བང་རིམ་ཚུལ་དུ་དབྱེ་བྱ་ཞིང། ཟུར་བཞིར་ལྔ་ཆ་གྲུ་བཞི་བཞི། །ཟུར་བསྒྲིག་ཚུལ་དུ་འོང་བར་བྱ། །དབུས་ཀྱི་པདྨ་འདབ་

[114B] །ཕྱོགས་བཞི་དམར་ལ་མེ་རླུང་སེར། །བདེན་བྲལ་ལྗང་ཞིང་དབང་ལྡན་ནག་ལྟེ་བ་ལྗང་ལ་གེ་སར་སེར། །ཕྱོགས་བཞིའི་བར་རིམ་ཤར་དཀར་ཞིང། །ལྷོ་སྔོ་
ནུབ་དམར་བྱང་ལྗང་ལ། །ཟུར་བཞིའི་གྲུ་བཞི་བཞི་བརྩེགས་ནག་དེ་ཡི་ཕྱི་རོལ་རང་ཕྱོགས་ཀྱི། །རི་རབ་མདོག་ཅན་ཆུ་རིས་ལ། །སྟེང་དུ་ཤར་ནས་གཡས་སྐོར་དུ། །
ལུས་འཕགས་བླ་གམ་དཀར་པོ་སྟེ། །འཛམ་གླིང་སོག་ཁ་སྔོན་པོའོ། །བ་གླང་སྤྱོད་གླིང་ཟླུམ་པོ་དམར། །སྒྲ་མི་སྙན་གླིང་གྲུ་བཞི་སེར། །བཞི་ཀའི་གཡས་དང་གཡོན་དུ་ནི། །
གླིང་གཡོག་རང་འདྲ་གཉིས་གཉིས་བྲི། །གླིང་དང་གླིང་ཕྲན་གཉིས་ཀྱི་བར། །བཀྲ་ཤིས་རྟགས་བརྒྱད་འབྲི་ཚུལ་ནི། །ཤར་དུ་དཔལ་བེའུ་འཁོར་ལོ་དང། །ལྷོ་རུ་པདྨ་རྒྱལ་
མཚན་སྟེ། །ནུམ་ཏུ་གདུགས་དང་བུམ་པ་བཟང། །བྱང་དུ་དུང་དང་གསེར་ཉའོ། །ཤར་བུམ་གླིང་དང་རི་རབ་ཀྱི། །བར་དུ་ཉི་ཟླ་གཉིས་བྲི་ཞིང། །ཕྱི་རོལ་ཆ་ཕྲན་གཅིག་
གིས༑ ༑སྔོན་པོས་བསྐོར་བ་ལྕགས་རིའི་ཚུལ། །པདྨ་གླིང་དང་གླིང་ཕྲན་སྟེང། །མེ་ཏོག་ཚོམ་བུ་མཛེས་པར་དགོད། །ཞེས་པ་ལྟར་བྲིའོ། །དེ་ལྟར་ཡོ་བྱེད་ཐམས་ཅད་ཚང་
བར་བསགས་ཏེ་བཀོད་པ་མཛེས་པར་བཤམས་པ་ཡང་རབ་གནས་བྱེད་པ་པོ་དཔོན་སློབ་དང་ཡོན་བདག་འཁོར་བཅས་ཐམས་ཅད་ལ་བཀྲ་ཤིས་པའི་རྟེན་བྲེལ་དུ་འགྱུར་བས་གྲ་གང་འབྲིག་བྱ། རབ་
གནས་འབྲིང་པོ་ལ་སྟ་གོན་གྱི་ཆོ་ག་འདོན་རྒྱུ་མེད་པས་སྟ་གོན་བྱ་བར་མ་གསུང་ཀྱང་ཡོ་བྱད་བསགས་པ་དང་བཤམས་པའི་སྟ་གོན་འདི་ནི་དངོས་བཞིའི་སྔར་ཉིན་བྱ་དགོས། དངོས་གཞིའི་ཉིན་

[115A]༄༅། །ཞོག་པ་སྔ་མོ་ནས་ཆོ་ག་བྱེད་པའི་དཔོན་སློབ་རྣམས་འཚོགས་ཏེ་འཇིགས་བྱེད་བཅུ་གསུམ་མའམ་དཔའ་བོ་གཅིག་པ་གང་རིགས་ཀྱི་བདག་སྐྱེད་མཆོད་བསྟོད་བཟླས་པ་གཏོང་
འབུལ་དང་བཅས་པ་ལེགས་པར་བཏང་ནས་བུམ་པ་བསྒྲུབ་པ་ལ་ལྷ་བུམ་སྒྲུབ་པ་ནི། ཧྲཱི་ཥྚྲཱི་ས་བསངས། ཤཱུ་ཉ་ཏས་སྦྱངས། སྟོང་པའི་ངང་ལས་བཾ་ལས་བྱུང་བའི་རིན་པོ་ཆེའི་
བུམ་པ་དཀར་པོ་ལྟོ་བ་ཆེ་བ་མགྲིན་པ་རིང་བ་མཆུ་འཕྱང་བ་ལ་སོགས་པ་མཚན་ཉིད་ཐམས་ཅད་དང་ལྡན་པར་གྱུར། ཨོཾ་ཏ་པྟེ་ཏ་པྟེ་མ་ཧཱ་ཏ་པྟེ་སཱ་ཧཱ། ལྷའི་ཆུ་བོ་གང་གདང་བུམ་པའི་ཆུ་
གཉིས་དབྱེར་མི་ཕྱེད་པར་གྱུར། རྣམ་རྒྱལ་བུམ་པའི་ཕྱི་བུམ་པའི་དབྱིབས་ཅན་གྱི་ནང་དུ་གཞལ་ཡས་ཁང་གྲུ་བཞི་སྒོ་བཞི་ལ་སོགས་པའི་མཚན་ཉིད་ཐམས་ཅད་དང་ལྡན་པ་གདན་དང་བཅས་
པའི་དབུས་སུ་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ཞེས་པ་ནས། བྱང་ཤར་དུ་རུ་ལས་རལ་གྲི་རུས་མཚན་པ་རྣམས་ཡོངས་སུ་གྱུར་པ་ལས་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་གྱི་སྐུར་ཡོངས་སུ་
རྫོགས་པར་གྱུར་པ་ནི། དབུས་ཀྱི་གདན་ལ་དཔལ་རྡོ་རྗེ་འཇིགས་བྱེད་ཆེན་པོ། ཞེས་པ་ནས། ཕྱིའི་གྲྭ་བཞིར་ཎ་ཡོ་ནི་རའི་ཡེ་གེ་བཞི་ཡོངས་སུ་གྱུར་པ་ལས་མིའི་ཐོད་པ་བདུད་རྩིས་
གང་བ་བཞི། ཞེས་པའི་བར་བསྒྲུབ་ཐབས་ལྟོར་ལ་རང་ཉིད་ཅེས་པའི་ཚིག་དོར། རྣམ་རྒྱལ་བུམ་པའི་མཚན་མའི་གནས་ཀྱི་པད་ཉི་སོགས་ཀྱི་གདན་ལ་ཤར་དུ་ཧཱུཾ། དེའི་འོག་ཏུ་ཀྵེ་
ལྷོར་མ༑ ནུབ་དུ་མེ། བྱང་དུ་ད་རྣམས་ལས་རང་རང་གི་ཕྱག་མཚན་ས་བོན་གྱིས་མཚན་པ་ཡོངས་སུ་གྱུར་པ་ལས་ཤར་དུ་དཔལ་རྡོ་རྗེ་འཇིགས་བྱེད་ཆེན་པོ་ཞེས་པ་ནས། མེད་པུང་

[115B] དེའི་འོག་ཏུ་གཏི་མུག་གཤིན་རྗེ་གཤེད་དཀར་པོ། །དཀར་ནག་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་གྲི་གུག་དང་ཐོད་པ་
ཐུགས་ཀར་འཛིན་ཅིང། ལྷག་མ། ཞེས་པ་ནས། པདྨ་འཛིན་པ། ལྷོར་སེར་སྣ་གཤིན་རྗེ་གཤེད་ཞེས་པ་ནས། པདྨ་འཛིན་པ། ཞེས་པའི་བར། དང་པོ་
གཉིས་ཀྱིས་གྲི་གུག་དང་ཐོད་པ་ཐུགས་ཀར་འཛིན་ཅིང། ཞེས་འདོན་པ་བསྒྱུར་ཏེ་ཡུམ་མེད་པའི་གཤིན་རྗེ་བཞི་བསྐྱད། ལས་བུམ་གྱི་ནང་དང་མཚན་མའི་གནས་སུ་སྣ་ཚོགས་པདྨ་དང་
ཉི་མའི་གདན་ལ་ར་ལས་རལ་གྲི་རས་མཚན་པ་གཉིས་ཡོངས་སུ་གྱུར་པ་ལས་རལ་གྲི་གཤིན་རྗེ་གཤེད་ལྗང་ཁུ་གཉིས་ལྗང་སྔོ་དཀར་བའི་ཞལ་གསུམ་ཕྱག་དྲུག་ཞེས་པ་ནས། དང་པོ་གཉིས་
ཀྱིས་གྲི་གུག་དང་ཐོག་པ་ཐུགས་ཀར་འཛིན་ཅིང། ལྷག་མ་གཡས་ཞེས་པ་ནས། པདྨ་འཛིན་པ། གཙོ་འཁོར་ཐམས་ཅད་ཀྱི་མིག་གཉིས་སུ་ཀྵིཾ་དང་འཁོར་ལོ་ལས་རྡོ་རྗེ་མིག་
དཀར་པོ་ཞེས་པ་ནས། ནོར་བུ་དང་པདྨ་འཛིན་པ་ཞེས་པའི་བར་སྐྱེ་མཆེད་སྐུ་གསུང་ཐུགས་བྱིན་རླབས་དང། ཨོཾ་ཧྲཱི་ཧ་བཧོ་ཝ་ཞེས་པ་ནས། བྱང་དང་བྱང་ཤར་པ་
རྣམས་ལ་དོན་གྲུབ། མཚན་མའི་ལྷ་རྡོ་རྗེ་འཇིགས་བྱེད་ལ་མི་བསྐྱོད་པ་དང། གཏི་མུག་གཤིན་རྗེ་གཤེད་སོགས་ལ་རྣམ་སྣང་སོགས་བཞི་དང། རལ་གྲི་གཤིན་རྗེ་གཤེད་
གཉིས་ལ་དོན་གྲུབ་ཀྱིས་དབུ་བརྒྱན་ཅིང། དབང་གི་ལྷ་རྣམས་དེ་ཉིད་ལ་ཐིམ་པར་གྱུར། བུམ་ལྷའི་མཆོད་པ་བསར་སྦྱད་བྱིན་གྱིས་རླབས་ལ། ཆོས་དབྱིངས་རྣམ་དག་

[116A]༄༅། །སོགས་ཀྱིས་ཕྱི་མཆོད། ལྷ་རང་རང་གི་སྔགས་ལ་འབྲུ་གསུམ་བཏགས་པས་ནང་མཆོད་དབུལ་ཞིང་གཉིས་མེད་ཐུན་མོང་སོགས་ཀྱིས་བསྟོད། གཡོན་པའི་ཁུ་ཚུར་གྱིས་
གཟུངས་ཐག་བཟུང་ལ། རང་གི་ཐུགས་ཀ་ནས་སྔགས་ཀྱི་འཕྲེང་བ་འོད་ཟེར་དང་བཅས་པ་གཟུངས་ཐག་ལ་འཁྲིལ་ཏེ་སོང་བས་བུམ་པའི་ལྷའི་ཐུགས་བརྒྱུད་བསྐུལ། བུམ་པའི་ལྷ་
རྣམས་ཀྱི་ཐུགས་ཀའི་སྔགས་འཕྲེང་ལས་འོད་ཟེར་འཕྲོས་པས་ཡེ་ཤེས་ཀྱི་བདུད་རྩི་བཀུག་ནས་སྔགས་ཕྲེང་ལ་ཐིམ་པ་ལས་བདུད་རྩིའི་རྒྱུན་བབ་པ་བུམ་པའི་ཆུ་དང་རོ་གཅིག་ཏུ་གྱུར་པར་བསམ་
རྣམ་རྒྱལ་གྱི་ལྷ་སོ་སོའི་སྔགས་བརྒྱ་རྩ་བརྒྱད། གཟུངས་རྡོར་ལས་བུམ་གྱི་སྟེང་དུ་སྦོས་ལ་ཁདྒ་དདྲིག་བརྒྱ་རྩ་བརྒྱད། ཆུ་ལ་ཨོཾ་བཛྲ་ཨུ་ཏ་ཀ་ཧཱུཾ་བརྒྱད་བཟླ། ཧྲཱི་ཥྚཱི་དང་ཧཱུཾ་བདུན་བཟླས་
པའི་དུད་ཆོས་ཀྱི་ཆུས་མཆོས་ཡོན་དབུལ། མེ་ཏོག་དཀར་པོ་གསུམ་གསུམ་གཞུག་པུཥྤེ་སོགས་ཀྱིས་མེ་ཏོག་ནས་རོལ་མོའི་བར་གྱིས་མཆོད། བུམ་པའི་ནང་གི་ལྷ་རྣམས་ཞུ་ནས་
བུམ་པའི་ཆུར་གྱུར་ཅིང། གཞལ་ཡས་ཁང་ཞུ་ནས་བུམ་པ་དང། མཚན་མའི་ལྷ་རྣམས་ཞུ་ནས་སོ་སོའི་མཚན་མའི་རྣམ་པར་གྱུར། ལས་མུབ་གྱི་ཆུ་ཁས་རྒྱན་གྱིས་བསངས་ལ་
ཇི་སྲིད་རབ་གནས་ཀྱི་བྱ་བ་མ་རྫོགས་པ་དེ་སྲིད་དུ་བགེགས་རྣམས་བཟློགས་པའི་འཕྲིལ་ལས་མཛོད་ཅིག་ཅེས་ལས་བཅོལ། དཔའ་གཅིག་ལ་རྣམ་རྒྱལ་གྱི་ནད་དང་མཚན་མའི་གནས་སུ་གཙོ་
རྐྱང་ཞལ་ཕྱག་ཡོངས་རྫོགས། ལས་བུམ་གྱི་ནང་དང་མཚན་མའི་གནས་སུ་འཇིགས་བྱེད་གཙོ་རྐྱང་ཕྱག་གཉིས་བ་བསྐྱེད་ཚུལ་སོགས་སྔ་མའི་རིགས་འགྲེ་སྦྱོར། ཁྲུས་བུམ་དང་འདག་རྫས་སྒྲུབ་པ་

[116B] བསངས་སྦྱང། སྟོང་པའི་ངང་ལས་བཧྲུཾ་ལས་བྱུང་བའི་རིན་པོ་ཆེའི་བུམ་པ་དང་སྣོད་རྣམས་ཀྱི་ནང་དུ་ཟླ་བའི་དཀྱིལ་འཁོར་གྱི་སྟེང་དུ་ཧཱུཾ་ཡིག་གི་མཐར་བཟླས་བྱའི་སྔགས་ཀྱི་སྐོར་བའི་
འོད་ཟེར་གྱིས་བླ་མ་ཡི་དམ་སངས་རྒྱས་བྱང་སེམས་དཔའ་པོ་མཁའ་འགྲོ་ཆོས་སྐྱོང་སྲུང་མ་རྣམས་ཀྱི་བྱིན་རླབས་དང། སྣོད་བཅིད་ཀྱི་ཡོན་ཏན་ཐམས་ཅད་བཀུགས། སྔགས་ཕྲེང་ལ་ཐིམ་
དེ་ལས་འདུད་རྩིའི་རྒྱུན་བབས་དག་བྱེད་ཀྱི་རྫས་རྣམས་བྱིན་གྱིས་རླབས་པར་གྱུར། ཨོཾ་གནྡྷེ་སྣ་ན་པཱུ་ཛ་མེ་གྷ་ས་མུ་ཏྲ་སྥ་ར་ཎ་ས་མ་ཡ་ཤྲཱི་ཡེ་ཧཱུཾ། ཞེས་དང། གནྡྷེའི་གནས་སུ་
ཏྲི་མ་དཧུ། ད་ཏི། ཕ་ལ། བྲུ་ཧི། ལབྫ། ཨོ་ཥ་ཏི། མ་ཎི་རྣམས་རིམ་པ་བཞིན་བཅུག་ལ་ཉེར་གཅིག་རེ། ཐུན་མོང་དུ་གཙུག་ཏོར་རྣམ་རྒྱལ་གྱི་གཟུངས་རིང་
ངམ། ཨོཾ་བཧྲུཾ་སཱ་ཧཱ། ཨོཾ་ཨ་མྲྀ་ཏ་བཧྲུཾ་ཡ་ཡུར་རཱ་ཏེ་སཱ་ཧཱ། ཞེས་དང། གཙུག་ཏོར་གཞན་གྱིས་མི་ཐུབ་པ། ཏདྱ་ཐཱ། ཨོཾ་ཨ་ན་ལེ་ཨ་ན་ལེ། ཨ་ཙ་ལེ་ཨ་ཙ་
ལེ། ཁ་ཁ་ཁཱ་མེ་ཁ་ཁ་ཁཱ་མེ། བི་ཤ་ཏེ་བི་ཥ་ཏེ། བའི་རེ་བའི་རེ། བཻ་ར་བཻ་ར། སཽ་མྱ་སཽ་མྱ། ཤཱ་ནྟེ་ཤཱ་ནྟེ། དནྟེ་དནྟེ། བཛྲ་དྷ་ར། བནྷྷ་བནྷྷ་ནི་
བཛྲ་པཱ་ཎི་ཕཊ། ཨོཾ་ཧྲཱི་ཥྚོཾ་ཕཊ་ཕཊ་སཱ་ཧཱ། ཞེས་དང། བཀྲ་ཤིས་ཞེས་པའི་སྔགས་ཡེདྷ་རྨ་རྣམས་དང། འབྲུ་གསུམ་དང། སྲྦ་ཏ་ཐཱ་ག་ཏ་སོགས་བཟླ། མེ་ཏོག་
སྒྲུབ་པ་བཀྲ་ཤིས་སྙེ་མར་འོག་ཏུ་བཤད་ཀྱང་ལག་ལེན་ལ་འདིར་བྱེད་དགོས་པས། ཡེ་དྷ་རྨའི་སྔགས་ཕྲེང་གྱེན་དུ་འགྲེང་ཞིང་འོད་ཟེར་དང་བཅས་པར་གྱུར་པའི་འོད་ཟེར་གྱིས་འཇིག་རྟེན་དང་འཇིག་རྟེན་

[117A]༄༅། །ལས་འདས་པའི་བཅུད་ཐམས་ཅད་དང་རྒྱལ་བ་སྲས་བཅས་ཀྱི་སྐུ་གསུང་ཐུགས་ཀྱི་ཡོན་ཏན་ཐམས་ཅད་བསྡུས་ཏེ་སྔགས་ཕྲེང་མེ་ཏོག་དང་བཅས་པ་ལ་ཐིམ་པར་གྱུར། ཡེ་དྷ་རྨ་
བརྒྱ་རྩི་བརྒྱད་སོགས་བཟླ། བུམ་ཆུས་མེ་ལོང་གི་སྟེང་གི་ཡི་གེ་བཀྲུས་པའི་ཆུས་མེ་ཏོག་སྦྲུས་ཏེ་ཁྱབ་པར་བྱ། དེའི་ཕྱེད་སློབ་དཔོན་དང་ཚོགས་པ་རྣམས་ལ་འདིར་བཀྱེ་ཞིང་ཕྱེད་འོག་ཏུ་
ཤིས་བརྗོད་རྒྱས་པའི་སྐབས་སུ་བཀྱེ། མཆོད་ཡོན་སྒྲུབ་པ་ནི། ཆུ་བཞི་ལ་དམིགས་ཏེ་སྔགས་བཟླས་བས་རྫས་རྣམས་དྲིམ་སེལ་ཞིང་ཟག་མེད་ཀྱི་བདེ་ཆེན་བསྐྱེད་པའི་ནུས་ལྡན་དུ་
བྱིན་གྱིས་རླབས་པར་བསམ་ལ། འབྲུ་གསུམ་དང། ཧྲཱི་ཥྚཱི་དང། ཁདྒ་དཧྲིག་བརྒྱ་རྩ་བརྒྱད་དམ་བདུན་སོགས་བཟླ། དཔའ་གཅིག་ལ་སྔགས་ཕྱི་མ་མི་དགོས། འདིར་
མཆོད་པ་བྱིན་རླབས་བྱ་བར་གཞུར་དུ་མ་གསུངས་ཀྱང་མཆོད་པ་བཤམས་ནས་བྱིན་རླབས་མ་བྱས་ན་བགེགས་འཇུག་པར་བཤད་པས་ཆུ་བཞི་ལ་སོགས་པའི་མཆོད་པ་རྣམས་སྒྲུབ་ཐབས་ལྟར་བྱིན་གྱིས་
རླབ། གསོལ་གདབ་ནི། ཆོ་ག་བྱེད་པ་པོ་དགེ་སློང་གང་ཡིན་གྱིས་སྣམ་སྦྱར་ཡོན་ན་བླ་གོས་དང་སྦྲག་པ་དང་མེད་ན་བླ་གོས་ལེགས་པར་བགོས་ཏེ་ཐམས་ཅད་ཀྱིས་ཕྱག་ཏུ་མེ་ཏོག་ཐོགས་
གཞུང་འགའ་ཞིག་ནས་བཞེངས་པར་གསུང་པས་གྲུབ་ན་དེ་བཞིན་དང་མི་བཞེངས་ཀྱང་ཚུལ་དང་མཐུན་པའི་སྤྱོད་ལམ་གྱིས་འཁོད། གསོལ་གདབ་ཀྱི་ཚིག་དོན་ལྟར་ཡོན་ཏན་དྲན་པའི་སྒོ་ནས་
གང་འདི་བཅོམ་ལྡན་འདས་ཞེས་སོགས་བརྗོད་ཅིང་རབ་ཏུ་གནས་པར་བགྱིའོ། །ཞེས་པའི་ཚིག་འཚམས་ཚོར་ཚོགས་པ་ཐམས་ཅད་ཀྱིས་རྟེན་ལ་མེ་ཏོག་གཏོར། སྤོས་དྲི་ཞིམ་བོས་བདུག་

[117B] ན་མོ་བྷ་ག་ཝ་ཏེ། སོགས་དང། རབ་ཏུ་གནས་བྱའི་ལྷ་ཚེ་དཔག་མེད་ལྟ་བུ་ཡིན་
ན་ཆོ་གཟུངས་འདོན་པ་ལྟ་བུས་མཚོན་པའི་རབ་ཏུ་གནས་བྱའི་ལྷའི་སྔགས་དང། བཛྲ་ས་ཏྭ་སོགས་དང་རང་གི་ཡི་དམ་གྱི་ལྷའི་སྔགས་གསུམ་གསུམ་བརྗོད་པར་གཞུང་གཞན་ནས་བཤད་པ་
ཡོད་པས་བརྗོད་ཀྱང་རུང་རྗེས་དྲན་བཞི་པོ་འདི་ལན་གསུམ་བྱ་བར་གཞུང་གཞན་ནས་བཤད་པ་ཡོད་ཀྱང་འབྲིང་པོའི་ཚེ་ལན་གཅིག་གིས་ཀྱང་ཆོག་སེམས་སྐྱེད་ནི་སྔར་བཞེངས་ཡོད་ན་ཐམས་
ཅད་འདུག་ཅིང་ཙོག་བུར་འདུག་པར་གཞན་ནས་བཤད་པ་ཡོད་པས་དེ་ལྟར་རམ་སྔ་མ་ལྟར་འཁོད་དེ་མེ་ཏོག་དང་བཅས་པའི་ཐལ་མོ་སྦྱར་ནས། སེམས་ཅན་ཐམས་ཅད་ལ་བྱམས་སྙིང་རྗེ་
བྱང་ཆུབ་ཀྱི་སེམས་བསྐྱེད་ལ། ངོ་མཚར་ཆེན་པོ་ཞེས་སོགས་བརྗོད་ཅིང་མེ་ཏོག་གཏོར། རྟེན་སྐྱེད་ནི་རྟེན་རྣམས་ལ་ལས་ཀྱི་སྔགས་དང་ཆུས་བསངས། ཤཱུ་ཉ་ཏས་སྦྱངས་
སྟོང་པའི་ངང་ལས། སྐུ་གཟུགས་རྣམས་སྣ་ཚོགས་པདྨ་ངང་ཉི་མའི་སྟེང་དུ་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ལས་དཔལ་རྡོ་རྗེ་འཇིགས་བྱེད་ཆེན་པོ། །ཞེས་པ་ནས་མེད་པུང་རབ་ཏུ་
འབར་བའི་ཀློང་དཀྱིལ་ན་བཞུགས་པ། དེའི་པར་ན་ཡུམ་རྡོ་རྗེ་རོ་ལང་མ་ཞེས་པ་ནས། ཡབ་ལ་འཁྱུད་པ། ཞེས་པའི་བར་བརྗོད་དེ། གཙོ་བོ་ཡབ་ཡུམ་མམ་གཙོ་རྐྱང་
ཞལ་ཕྱག་ཡོངས་རྫོགས་སུ་བསྐྱེད། གསུང་རབ་ཀྱི་པོ་ཏི་རྣམས་པདྨ་དང་ཉི་མའི་སྟེང་དུ་མེ་ལས་པདྨ་མེས་མཚན་པ་ལས་འདོད་ཆགས་གཤིན་རྗེ་གཤེད་དམར་པོ་ཞེས་པ་ནས། འཁོར་ལོ་འཛིན་

[118A]༄༅། །པ་ཡོངས་སུ་གྱུར་པ་ལས་འདོད་ཆགས་གཤིན་རྗེ་གཤེད་ཡབ་ཡུམ་གཟུགས་བརྙན་དུ་ཤར་བའི་ཡིག་འབྲུར་གྱུར། མཆོད་རྟེན་དང་གཙུག་ལག་ཁང་སོགས་ལ་མཆོད་རྟེན་པདྨ་དང་ཟླ་བའི་
སྟེང་དུ་ཀྵེ་ལས་འཁོར་ལོ་ཀྵེས་མཚན་པ་ལས་གཏི་མུག་གཤིན་རྗེ་གཤེད་དཀར་པོ་ཞེས་པ་ནས། པདྨ་འཛིན་པ་ཡོངས་སུ་གྱུར་པ་ལས་གཏི་མུག་གཤིན་རྗེ་གཤེད་ཡབ་ཡུམ་གཟུགས་བརྙན་དུ་ཤར་བའི་མཆོད་
རྟེན་དུ་གྱུར། ཞེས་པས་མཚོན་ཏེ་བསྐྱེད་པ་འམ། གཞུང་ན་གསལ་བ་ལྟར་འོད་དཔག་མེད་དང་རྣམ་སྣང་སྤྱི་འགྲོ་ལྟར་བསྐྱེད་ཀྱང་རུང། འོན་ཀྱང་སྦྱིན་སྲེག་འབུལ་ན་བསྐྱེད་ཚུལ་སྔ་མ་
སྔགས་བརྗོད་པ་སོགས་ལ་འཇུག་པ་བདེ། བླ་མ་འགའ་ཞིག་གསུང་རབ་དང་མཆོད་རྟེན་སོགས་ཀྱང་རང་གི་ཡི་དམ་གྱི་གཙོ་བོ་འམ་རྡོ་རྗེ་འཆང་དུ་བསྐྱེད་པར་བཞེད་པ་སྣང་ཡང་རབ་གནས་ཀྱི་གཞུང་ཕལ་
ཆེ་བ་ལས་སྤྱི་འགྲོ་འམ་རང་གི་ཡི་དམ་གྱི་དཀྱིལ་འཁོར་དེའི་གསུང་རྡོ་རྗེ་སོགས་སུ་བསྐྱེད་པར་བཤད་པས་དེ་བཞིན་བྱེད་པ་ལེགས། འདིར་ལྷར་བསྐྱེད་ནས་དེ་ཡོངས་སུ་གྱུར་པ་ལས་ལྷ་དེ་གཟུགས་
བརྙན་དུ་ཤར་བའི་ཡིག་འབྲུ་སོགས་སུ་གྱུར་པ་བསྒོམ་པར་བཤད་པ་རྟེན་བསྐྱེད་ཀྱི་ཚེ་གཟུགས་བསྒྱུར་བྱས་པ་ལྟ་བུའི་དོགས་པ་བྱེད་པ་སྣང་ཡང་འདི་དཀྱིལ་ཆོ་ག་རྡོ་རྗེ་འཕྲེང་བ་ནས་གསུངས་པ་ལྟར་འདུལ་འཛིན་
པའི་རབ་གནས་ཆེ་ཆུང་སོགས་ནས་བཤད་པ་ལྟར་ཡིན་པས་དོགས་ཆུང་མི་དགོས། གདན་ལ་རྟེན་བཞག་ནི། རྟེན་རྣམས་ཁྲུས་དཀྱིལ་གྱི་སྟེང་དུ་དངོས་སུ་བཞག་བཏུབ་ན་འདག་རྫས་དང་ཁྲུས་
བུམ་ཕྱིར་བཀྱེད། རྣམ་བུམ་ཤར་གྱི་བདག་རྫས་ཀྱི་མདུན་དུ་བཞག་ལ་རྟེན་ཁྲུས་དཀྱིལ་གྱི་དབུས་ཀྱི་སྟེགས་ལ་བཞག་དེར་འཇོག་མི་བཏུབ་ན་འདག་རྫས་སོགས་ཕྱིར་བཀྱེད་མི་དགོས། ཆུ་བཞི་

[118B] དག་ཅིང་དྲི་མེད་ཡིད་འོང་བའི། །ཞེས་སོགས་ཀྱི་ཚིག་བཅད་དང། ཨོཾ་སརྦ་ཏ་ཐཱ་ག་ཏ་ཨྲྒཾ་པཱུ་ཛ་ཞེས་སོགས་སམ། ཨོཾ་ཡ་མནྟ་ཀ་ས་པ་རི་ཝཱ་ར་ཞེས་སོགས་གང་
རིགས་ཀྱིས་དབུལ། བྲེལ་དུས་སྔགས་རྐྱང་པས་ཀྱང་རུང། ཕྱག་རྒྱ་ནི་པད་ཀོར་སྔོན་དུ་འགྲོ་བས་མཆོད་ཡོན་གྱི་སྣོད་བསྙེམ་པས་བཟུར་ལ་རྡོ་རྗེ་ཐལ་མོ་ཁ་ཕྱེ་བས་བཟེད་ཞལ་དུ་ལྡུགས་པས་
མཆོད་ཡོན། གཡས་པས་འཐེབ་འཛུབ་ཀྱིས་ཞབས་བསིལ་གྱི་སྣོད་ནས་མེ་ཏོག་ཆུ་དང་བཅས་པ་འགྱིངས་པའི་ཚུལ་གྱིས་སོར་མོ་རྣམས་བསྐོར་ཞིང་བླང་ལ་འཛུབ་མོ་ནས་རིམ་པ་བཞིན་ཕྱེ་སྟེ་བཟེད་
ཞལ་དུ་ལྡུག་པས་ཞབས་བསིལ། གཡས་པའི་མཐེབ་འཛུབ་ཀྱིས་ཞལ་བསིལ་གྱི་སྣོད་ནས་མེ་ཏོག་ཆུ་དར་བཅས་པ་བླང་ལ་ཁ་འོག་ཏུ་ཕྱོགས་པའི་མཐེའུ་ཆུང་ནས་རིམ་གྱིས་དགྲོལ་ཞིང་བཟེད་ཞལ་དུ་
ལྡུག་པས་ཞལ་བསིལ། དེའི་སྣོད་ནས་གཡས་པས་བཟུང་བའི་ཀུ་ཤའི་རྩེ་མོས་ཆུ་བླང་སྟེ་བཞེད་ཞལ་དུ་བསངས་གཏོར་ལན་གསུམ་བྱེད་པས་བསང་གཏོར་དབུལ། དེ་ནས་སྦྱང་བའི་
རིམ་པལ་སྡོམ་ནི། གཏོར་མ་ཡོད་ཆུ་ཁམས་ཕོར་ལྕི། ཟན་ཆངས་རས་ཀྱི་བྱ་བ་ནས་ནི། ཉེ་རེག་མཆོད་བདུག་སྦྱང་བའོ། །ཞེས་གསུང་པའི་གཏོར་མ་ནི། ཧཱུཾ་ཡེ་ཤེས་
བསྐལ་པ་ཞེས་པ་ནས། ཕྱག་འཚལ་བསྟོད། འདིར་གྮུགྣ་དུ་གཏོར་མ་བྱིན་གྱིས་རླབས་ཏེ་ཞེས་གསུང་ཀྱང་བརླབ་ཚུལ་མ་གསུངས་ལ་འདུལ་འཛིན་པའི་རབ་གནས་ཆེ་བར་རང་རང་གི་
སྒྲུབ་ཐབས་བཞིན་རླབ་པར་གསུངས་ཤིང་ཆུང་བར་སྔོན་འགྲོའི་སྐབས་ལྟར་རླབ་པར་གསུངས་པས་དེ་ལྟར་རམ་ཨ་ཀ་རོས་བྱིན་རླབས་བྱའོ། །རང་གི་ཐུགས་ཀའི་ས་བོན་ལས། ཞེས་པ་

[119A]༄༅། །ནས་བཀུགས་པར་གྱུར། སརྦ་བིགྷྣན་སོགས་གསུམ་གྱིས་གཏོར་མ་བསྔོ། །འདི་ལ་གཏོར་མ་བསྐོར་བ་གཞུང་དང་འདུལ་འཛིན་པའི་ཡིག་ཆ་གཉིས་ཀར་མི་གསལ་
ཡང། ཕྱག་ལེན་ལ་བྱེད་པ་འདུག་ཅིང་རབ་གནས་དོན་གསལ་དུ་གསུང་པས་གཏོར་མ་གསུམ་མམ་གཅིག་རྟེན་ལ་གཡས་བསྐོར་ལན་གསུམ་བྱེད་པ་མི་འགལ། གཞུང་དང་འདུལ་འཛིན་
པའི་ཡིག་ཆ་ཆེ་བར་མ་གསུང་ཀྱང་ཆུང་བར་སྔ་མ་ཞི་བའི་སྦྱང་བ་དང། ཏིང་ལོང་དང་ཆང་བུ་སྦྲག་ནས་ལན་གསུམ་དུ་རྟེན་ལ་ཕྱིར་བསྐོར་ཞིང་སུམ་བྷ་ནི་བརྗོད་པ་ཞི་དྲག་ཕྱེད་མས་སྦྱང་བ་
སངས་རྒྱས་ཀྱི་བདེན་པ་དང། ཞེས་པ་ནས། འགས་པར་འགྱུར་རོ། །སུམ་བྷ་ནི་བརྗོད་ཅིང་གཏོར་མ་རྟེན་ལ་ཕྱིར་བསྐོར་ཏེ་ཕྱི་རོལ་དུ་དོར། གུ་གུལ་གྱིས་བདུག་ཡུངས་
དཀར་གྱིས་བྲབ། ཚམ་རྔ་མ་དང་རོལ་མོའི་སྒྲ་དྲག་ཏུ་བྱ་བ་ནི་དྲག་པོའི་སྦྱང་བ་རྣམས་བྱ་བར་བཤད་ཅིང་གཞུང་གཞན་མང་པོ་ལས་གསུང་བས་དེ་བཞིན་བྱེད་པ་ལེགས་ཤིང། དེ་ལྟར་བྱས་པས་ཁྲོ་
བོའི་ཚོགས་རྣམས་ཀྱིས་བགེགས་ཚར་བཅད་པར་བསམ། དེའི་ཚེ་རོལ་ཆེན་བྱ། དེ་ནས་སྦྱང་ཆས་ཡུངས་དཀར་སོགས་ལ་ལས་སྔགས་དང་ཧཱུཾ་ལན་བདུན་བཟླས་པས་མི་གཙང་བ་དང་བྱུར་སོགས་
སྦྱོང་བའི་ནུས་ལྡན་དུ་བྱས་པར་བསམ་ལ། ཁུ་ཚུར་གཉིས་ཀྱིས་ཡུངས་དཀར་བཟུང་ནས་གཡོན་དུ་ལན་གཉིས་བསྐོར་ཞིང་བྱ་བ་ནས་སརྦ་པཱ་བཾ་སོགས་བརྗོད་དེ་མེར་དོར། །ཡང་སྔ་མ་ལྟར་བཟུང་ནས་
གཡས་སུ་ལན་གཉིས་བསྐོར་ཞིང་སྔགས་བརྗོད་དེ་མེར་དོར། དེ་བཞིན་དུ་ཆུ་ནས་སེད་རས་ཁྱི་བར་གཡོན་དང་གཡས་སུ་བསྐོར་ཞིང་བྱ་བ་ནས་འདོར། ཁམ་ཕོར་མན་ཆད་མེར་འདོར་མི་དགོས་

[119B] གཡོན་བར་ཆུ་གཙང་བཟུང་ནས་གཡས་པའི་གུང་སྲིན་གྱིས་བླངས་ཏེ་རྟེན་གྱི་ཁ་རྣ་བ་མིག་སྣ་ཁ་ལག་ལྟེ་བ་མགོ་རྣམས་སུ་དངོས་སུ་འམ། མེ་ལོང་ལ་གཟུགས་བརྙན་ཤར་བ་ལ་ཉེ་རེག་བྱ་
མཆོད་པ་ནི། ཧྲཱི་ཥྚཱི་བརྗོད་ཅིང་རྟེན་རྣམས་ཀྱི་ཐུགས་ཀར་དྲི། དབུ་ལ་མེ་ཏོག་མདུན་དུ་མཆོད་ཡོན་དབུལ་ཞིང་མར་མེ་བསྐོར། །བདུག་པ་ནི། ཨམྲྀ་ཏ་
དང་ཧཱུཾ་བདུན་བཟླས་པའི་སྦོས་དཀར་མར་དང་སྦྱར་བས་བདུག་ཁྲུས་ཀྱི་སྡོམ་ནི། སྙན་གསན་བདུད་རྩི་བ་བྱུང་ཆུ། །ཤིང་ཤུན་འབྲུ་མར་སྐྱུ་རུ་ར། །ཡུང་བདྲི་ལྔའི་ཕྱེ་
མ་རྣམས། །དུར་སྔོན་པིར་གྱིས་བྱུག་ནས་སུ། །ལྷ་རྣམས་སྦྱན་དྲངས་བཀྲ་ཤིས་གླུ། སྔོན་བྱས་ལྷ་ཡི་བུམ་པའི་ཆུས། །བཀྲུ་དབྱི་དྲི་དང་གོས་རྒྱན་ཁྲུས། །ཞེས་
གསུང་པའི། སྙན་གསན་གྲུབ་ན། ཚོགས་པ་ཐམས་ཅད་འགྲེང་བའམ་ཁྲུས་བུམ་དང་མེ་ལོང་ཁྲུས་སྣོད་འཛིན་མཁན་རྣམས་འགྲེང་སྟེ་ཁྲུས་བུམ་རྣམས་ལག་ཏུ་ཐོགས་ཏེ། བཅོམ་ལྡན་
འདས་དེ་བཞིན་གཤེགས་པ། ཞེས་པ་ནས། བདག་གིས་ཁྲུས་འདི་གསོལ་བར་བགྱི། ཞེས་པའི་བར་བརྗོད། བུམ་པ་རྣམས་རེ་ཞིག་བཞག་འདག་རྫས་རྣམས་
ལག་ཏུ་ཐོགས་ཏེ། བདུད་རྩི་དང་བ་བྱུང་གཉིས་ལ། གཙང་ཞིང་དྲི་མ་མི་མངའ་ཡང། །དག་བྱེད་བཟང་པོ་རྣམ་པ་ལྔ། །ལེགས་པར་སྦྱར་བའི་བྱུག་པ་་དི། །ཡོངས་སུ་
དག་པར་བྱ་ཕྱིར་དབུལ། ཨོཾ་ཧཱུཾ་སོགས་དང། སརྦ་ཏ་ཐཱ་ག་ཏ་སོགས་བརྗོད་ཅིང། བདུད་རྩི་དང་བ་བྱུང་གཉིས་མེ་ལོང་ལ་བྱུགས། དུར་བའི་བིར་གྱིས་མཉེ། དྲི་བཟང་

[120A]༄༅། །གི་ཆུ་ལ༑ རྒྱལ་བ་རྣམས་ནི་གཙང་གྱུར་ཅིང། །སྨེ་བའི་རྟོགས་པ་མི་མངའ་ཡང། །སྲི་ཞུའི་ཚུལ་གྱིས་དྲི་ཆབ་འདིས། །བདེ་གཤེགས་རྣམས་ལ་ཁྲུས་
བགྱིའོ། །སྔགས་གཉིས་བརྗོད་པ་དང། །བྱུགས་པ་སྔར་བཞིན། ཤིང་ཤུན། སྐྱུ་རུ་ར། ཡུང་བའི་ཕྱེ་མ། དྲི་ལྔའི་ཕྱེ་མ་བཞི་ལ། རང་བཞིན་དག་པ་
གོས་པ་མེད། །འོད་གསལ་རྙོག་པ་མི་མངའ་ཡང། །དྲིལ་ཕྱིས་ཕྱེ་མ་འདི་ཡིས་ནི། །སྐུ་ནི་རབ་ཏུ་དྲིལ་ཞིང་དབྱི། །སྔགས་གཉིས་བརྗོད་པའི་བྱུགས་པ་དང། །མཉེ་བ་
བྱའ་འབྲུ་མར་ལ། མི་ཕྱེད་རྡོ་རྗེའི་སྐུ་ཉིད་ལ། །བསྙུན་མེད་བགྲེས་པ་མི་མངའ་ཡང། །འཇིག་རྟེན་གུས་པའི་ཚུལ་ཙམ་དུ། །དྲི་ཞིམ་བྱུགས་པའི་རིམ་གྲོ་བྱ། །སྔགས་
གཉིས་བརྗོད་ཅིང་བྱུགས། །གཞུང་དང་འདུལ་འྡིཟྣ་པའི་ཡིག་ཆ་གཉིས་ཀར། འདི་རྣམས་ལ་ཚིགས་བཅད་མེད་ཀྱང། པཎ་ཆེན་ཐམས་ཅད་མཁྱེན་པའི་ཡིག་ཆར་ཡོད་ཅིང། སྔགས་
རྐྱང་བས་བྱུགས་པ་སོགས་བྱེད་པ་ལས་བརྗོད་པ་པོ་དང་ཉན་པ་པོ་རྣམས་ཀྱི་དང་བ་འདྲེན་པ་དང་ལག་ལེན་ཏབ་ཏོབ་ཏུ་མི་འགྱུར་བ་སོགས་ཕུན་སུམ་ཚོགས་པའི་ཡན་ལག་ཡིན་པས་སྦྱར་བ་ལེགས། ལྷ་རྣམས་
སྦྱན་དྲངས་པ་ནི། རང་གི་ཐུགས་ཀའི་ཧཱུཾ་ལས། ཞེས་པ་ནས། བགེགས་བསྐྲད་པར་གྱུར། བཀྲ་ཤིས་ཀྱི་གླུ་ནི། བཀྲ་ཤིས་གང་ཞིག་ཞེས་པ་ནས། བཀྲ་ཤིས་
དེས་ནི་དེ་རིང་ཁྱེད་ལ་དགེ་ལེགས་ཤོག་ཅེས་པའི་ཚིགས་བཅད་ལྔ་དབྱངས་དང་བཅས་པ་བརྗོད་ཅིང། ཚིགས་འཚམས་ཚེར་དྲིལ་བསིལ་དང་མེ་ཏོག་གཏོར། འདི་དག་གི་ཚིག་རྐང་

[120B] ཁྲུས་ནི་ཁྲུས་བུམ་ཁྲུས་ལོང། ཁྲུས་སྣོད་རྣམས་ལག་ཏུ་ཐོགས། ཁྲུས་
རས་འཕྲག་པར་བཀལ་ལ། ཇི་ལྟར་བལྟམས་པ་ཙམ་གྱིས་ནི། ཞེས་པ་ནས། ཧཱུཾ་ཧཱུཾ་སཱཧཱ། རྣམ་རྒྱལ་གྱིས་ཁྲུས་གསོལ། དེ་དག་སྐུ་ལ་ནས་དྷ་ན་ཡེ་སཱཧཱ། བརྗོད་
ཅིང་ཁྲུས་རས་ཀྱིས་དབྱི། སྤྲོ་ཤིང་ལོངས་ཡོད་ན། རྒྱལ་བའི་སྐུ་ལ་ཉོན་མོངས་མི་མངའ་ཡང། །ཞེས་སོགས་ཤོ་ལོ་ཀ་གསུམ་པོ་སོ་སོའི་མཐར་སྔགས་གཉིས་བརྗོད་དེ་བགྲུ་བ་དང་
དབྱི་བ་སྤེལ། གང་གི་དྲིན་གྱིས་བདེ་ཆེན་གནས། ནས། རྡོ་རྗེ་ཅན་ལ་སྐུ་ཁྲུས་གསོལ། ཞེས་པ་དང། མགོན་པོ་ཐུགས་རྗེ་ཆེ་ལྡན་པ། །ཞེས་སོགས་ཤོ་ལོ་ཀ་གསུམ་གྱིས་
ཕྱག་འཚལ་ལོ་ཞེས་པ་ཁྲུས་གསོལ་ལོ་ཞེས་པར་འདུན་པ་བསྒྱུར་བ་སྣགས་དང་སྦྲེལ་པས་བཀྲུ་དབྱི་བྱ། ཁྱོད་ནི་སྦྱིན་པའི་རང་བཞིན་ཆུས། །ཞེས་སོགས་ཀྱི་ཤོ་ལོ་ཀ་བརྒྱད་པོ་རེ་རེ་དང། ཨོཾ་གནྡྷེ་
སྣ་ན་སོགས་སྔགས་བརྒྱད་རིམ་བཞིན་སྦེལ་ཏེ་ཤར་གྱི་བུམ་པ་སོགས་གྱི་ཆུས་རིམ་པ་བཞིན་བཀྲུ་བ་དང་དབྱི་བ་སྦེལ། གཞུང་དུ་དྲིའི་བུམ་པ་སོགས་ཁྲུས་བུམ་བརྒྱད་སྒྲུབ་པ་དང་ཁྲུས་འདི་བཞིན་བྱེད་ཚུལ་མི་
གསལ་ཡང་འདུལ་འཛིན་པའི་ཡིག་ཆ་ཆེ་ཆུང་གཉིས་ཀར་ལྷ་བུམ་རྒྱང་བསྒྲུབ་པ་དང། ལྷ་བུམ་དང་ཁྲུས་བུམ་གཉིས་ཀ་སྒྲུབ་པའི་ལུགས་གཉིས་བཤད་ཅིང། ས་ཞལ་གྱི་ཡིག་ཆ་མང་བོ་ནས་
ཀྱང་བཤད་པས་འདི་ལྟར་བྱེད་པ་ལེགས་ཁྲུས་ཀྱི་སྔགས་བརྗོད་པའི་ཚེ་རོལ་མོ་འབུད་དཀྲོལ་དང་དྲིལ་བསིལ་བྱ། སྐུ་མཆོག་རྣམ་དག་ནས། བདག་གིས་ཐོབ་པར་ཤོག་ཅེས་ཁྲུས་

[121A]༄༅། །ཀྱི་སྨོན་ལམ་དང་འདིར་གཞུང་དུ་སྐུ་དབྱི་བ་འབྱུར་ཡང་གོང་དུ་བཤད་པ་ལྟར་ཁྲུས་རེ་དང་སྤེལ་ན་འདིར་མི་དགོས་ལ། བྲེལ་དུས་དེར་མ་སྤྲེལ་ན་འདིར་བྱ། བདེ་གཤེགས་
སྐུ་མཆོག་ནས་འགྱུར་བར་ཤོག་ཅེས་སྐུ་དབྱི་སྨོན་ལམ་བྱ། སྟོང་གསུམ་ཀུན་དུ་ནས། ཝ་བུ་་ཎེ་སཱཧཱ། ཞེས་པའི་བར་གྱིས་དྲི་གོས་རྒྱན་རྣམས་དབུལ། དངོས་གཞི་
ལ་སྡོམས་ནི། མིག་དང་སྐུ་སོགས་བྱིན་གྱིས་བརླབ། །ཡེ་ཤེས་སྤྱན་དྲངས་མཆོད་ནས་ནི། །གསོལ་བཏབ་དམ་ཚིག་པ་ལ་གཞུག་དབང་ལྷ་སྤྱན་དྲངས་མཆོད་ནས་ནི། །
དབང་བསྐུར་རིགས་བདག་གིས་རྒྱས་གདབ། །མཆོད་བསྟོད་གོས་རྒྱན་མེ་ལོང་བསྟན། །སྦྱིན་སྲེག་དཔུལ་ཞིང་སྦྱན་དབྱེན་སོགས། །ཞལ་བསིལ་མཆོད་ཡིན་སོ་རྩི་དབུལ། །དམ་
སྒྲགས་ནས་ནི་གཟུགས་བསྒྱུར་བྱ། །ཞེས་པའི་དང་པོ་མིག་དང་སྐུ་སོགས་བརླབ་པ་ནི། །ལྷ་རྣམས་ཀྱི་མིག་གཉིས་སུ་ཀྵིཾ་ནས། ཧཱུཾ་གིས་མཚན་པར་གྱུར། ཅེས་སམ། བསྡུ་ན་
ལྷ་རྣམས་ཀྱི་སྦྱི་བོར་ཨོཾ། ནས། མཚན་པར་གྱུར། རྟེན་རྙིང་བཞིག་གསོས་བྱས་པའི་རྟེན་སྔ་མའི་དམ་ཡེ་གཉིས་མེ་ལོང་ལྟ་བུར་སྤོས་པའི་ཨར་ཆོག་བྱས་པ་ཅིག་ཡིན་ན་མེ་ལོང་དེ་སྔར་ཉིན་
སྟ་གོན་གྱི་སྐབས་རྟེན་གྲལ་དུ་བཞུགས་སུ་བཅུག་ལ། སྐབས་འདིར་དེའི་དང་བསལ་ཏེ་མདུན་དུ་མཆོད་པ་ཚར་གཅིག་བཤམས། བྱིན་གྱིས་རླབས། ཨོཾ་སརྦ་ཏ་ཐཱ་ག་ཏ་ཨྲྒཾ་སོགས་
ཀྱིས་མཆོད། མེ་ལོང་གི་ནང་གི་རྟེན་རྙིང་བའི་དམ་ཚིག་པ་དང་ཡེ་ཤེས་པ་རྣམས་རྟེན་གསར་པའི་དམ་ཚིག་པ་སོ་སོའི་སྟེང་དུ་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། ཡེ་ཤེས་

[121B] ལག་ཏུ་སྤོས་དང་རྡོ་དྲིལ་ཐོགས་ཏེ། མ་ལུས་སེམས་ཅན་ནས། བློ་དང་ལྡན་པར་མཛོད་ཀྱི་བར་གཞུང་ལྟར་ལ། མདུན་གྱི་ནམ་མཁར་སྤྱན་དྲངས་
ཞེས་པའི་མཇུག་ཏུ། འརིཿ་ཥྚི་ས་ཕྱི་འབྲང་གི་བགེགས་བསྐྲད། སརྦ་ཏ་ཐའ་ག་ཏ་སོགས་ཀྱིས་ཆུ་གཉིས་ཉེར་སྤྱོད་རོལ་མོས་མཆོད། གསོལ་གདབ་ནི། །ཡས་པས་སྦོས་ཕོར་
བཏེགས་གཡོན་པས་དྲིལ་བུ་བསིལ་ཞིང། རང་གི་ལྕེ་ཧཱུཾ་ལས་ནས་གྱུར། ཐུགས་རྗེ་ཡིས་ནི། ནས། མཛད་པར་འོས། རྡོ་རྗེ་ཅན་བདག་ཆེ་གེ་མོ། །ཞེས་པ་
བདག་ནི་མི་སྐྱོད་རྡོ་རྗེ་ཡིས། །ཞེས་པ་ལྟར་རང་རང་གི་གསང་མཚན་སྦྱར་བའི་འདོན་པ་བསྒྱུར་ལ་ལན་གསུམ། ལྷ་རྣམས་དགྱེས་བཞིན་དུ་གནང་བ་བྱིན་ནས་དམ་ཚིག་པ་ལ་ཐིམ། ཛཿ་
ཧཱུཾ་བཾ་ཧོཿ་གཉིས་སུ་མེད་པར་གྱུར། དབང་ལྷ་སྤྱན་དྲང་སྒོས་ནི། རང་གི་ཐུགས་ཀའི་ནས་ཡོངས་སུ་གྱུར་པ་ལས་རྟེན་གསུམ་ཀ་ཡོད་ན་རྡོ་རྗེ་འཇིགས་བྱེད་ལ་མི་སྐྱོད་པ། གཏི་མུག་
གཤིན་རྗེ་གཤེད་ལ་རྣམ་སྣང། འདོད་ཆགས་གཤིན་རྗེ་གཤེད་ལ་འོད་དཔག་མེད་ཀྱིས་དབུ་བརྒྱན་པར་གྱུར། ཞེས་བརྗོད་ཅིང་གཅིག་གམ་གཉིས་ལས་མེད་ན་དེའི་རིགས་པ་སྦྱོར། མཆོད་
པ་ནི། རྟེན་གྱི་མདུན་དུ་ཉེར་སྤྱོད་ཚར་གཅིག་བཤམས་ལ་བྱིན་གྱིས་བརླབས་ཏེ། རྒྱལ་བ་རྣམས་ནི་སོགས་ཀྱིས་མཆོད་ཡོན་གྱི་གནས་སུ། ཞབས་བསིལ། ཞལ་བསིལ། གསང་
གཏོར་ཞེས་པ་རིམ་བཞིན་བཅུག་ལ། ཆུ་པ་ཞི། རྒྱལ་བ་རྣམས་ནི་ཡོན་ཏན་ཞེས་སོགས་ཀྱིས་ཉེར་སྤྱོད་རོལ་མོ་རྣམས། ཨོཾ་ཡ་མཱ་ཏ་ཀ་ས་པ་རི་ཝ་ར་ཨྲྒྷཾ་སོགས་སྔགས་དང་བཅས་པས་

[122A]༄༅། །དབུལ། བསྟོད་པ་ནི། རྟེན་གཙོ་བོ་གཅིག་པུར་བསྐྱེད་པ་ཡིན་ན་འཇམ་དཔལ་གསེར་མདོག་མའམ་གཉིས་མེད་ཐུན་མོང་མ་ཤོ་ལོ་ཀ་གཉིས་ཀྱིས་བསྟོང། གཏི་མུག་
གཤིན་རྗེ་གཤེད་དང་འདོད་ཆགས་གཤིན་རྗེ་གཤེད་དུ་བསྐྱེད་པ་ཡོད་ན་དེ་གཉིས་གང་རུང་གི་འཇུག་ཏུ། གཤིན་རྗེ་གཤེད་པོ་རབ་འཇིགས་པ། །ཞེས་སོགས་རྐང་པ་བཞི་དང། འདོད་
ཆགས་རྡོ་རྗེའི་ངོ་བོ་ཁྱོད། །ཞེས་སོགས་བཞིས་བསྟོད། གོས་ནི། གོས་ཟུང་ཕྱར་ལ། སྲབ་འཇམ་ཡང་བ་ལྷ་ཡི་གོས། སོགས་དང། བཛྲ་ཝ་སྟྲ་སོགས་ཀྱིས་
དབུལ། རྒྱན་ནི་དངོས་སམ། ཙ་ཀ་ལི་བཏེགས་ལ། རྒྱལ་བ་མཚན་དཔེའི་སོགས་ཀྱིས་དབུལ། མེ་ལོང་བསྟན་པ་ནི། མེ་ལོང་རྟེན་ལ་ཕྱོགས་པར་བཏེགས་ལ། ཨ་ལས་
སྐྱེས་པའི་ནས། ས་ཏྭ་ཨཿ་སྦྱིན་སྲེག་ནི། གྲུབ་ན་རྒྱས་པའི་སྦྱིན་སྲེག་གི་ཆོ་གས་ལྷ་རྣམས་ཐབ་ཏུ་སྤྱན་དྲངས་ལ་བསྲེགས་བླུག་བརྒྱ་རྩ་སོགས་དབུལ་རྗེས་སློབ་དཔོན་དང་ཡོན་བདག་གི་ཚེ་
བསོད་འཕེལ་བའི་ཆེད་དུ་ངུར་བ་དང་འབྲས་ཀྱི་སྦྱིན་སྲེག་བྱ། སྤྱན་དབྱེ་ནི། དངུལ་ཀྱི་ཀོང་ཐུར་བ་ཞག་པའི་མར་དང་སྦྲང་རྩི་སོགས་སྦྱར་པའི་མིག་སྨན་གསེར་གྱི་ཐུང་མས་བླངས་ཏེ་རྟེན་གྱི་སྤྱན་ལ་
བྱུག་ཚུལ་བྱ་ཞིང། ཇི་ལྟར་མིག་མཁན་ནས། ལྷུར་མཛད་པར་གྱུར། འདིར་གཞུང་དུ་སྦྱིན་སྲེག་གྲུབ་ན་འདིར་འོ་ཐུག་དང་དེ་མ་གྲུབ་ན་ཙ་རུའི་བཟའ་བ་འབུལ་བར་གསུང་ཀྱང་སྡོམ་ཚིག་ལ་མི་
འདུག་པ་གོང་གི་སྡོམ་ལས་སྤྱན་སོགས་དབྱེ། ཞེས་པ་ཕལ་ཆེར་ལས་འབྱུང་ཡང་སྤྱན་གྱི་སོགས་ཁོངས་སུ་གཞན་བསྡུས་པའི་དབྱེ་རྒྱུ་ཅིག་སྐབས་འདིར་མི་སྣང་བས་ཡི་གེ་མ་དག་པ་དང་སྤྱན་དབྱེ་སོགས་བྱས་

[122B]
གཟུགས་སྒྲ་དྲི་རོ་ནས། སྤྱོད་པར་ཤོག་ཨོཾ་ཨཱ་ཧྲིཿ་སོགས་ཀྱིས། ཞལ་བསིལ་དང། མཆོད་ཡོན། སོ་རྩི་བཏེགས་ལ། དམ་བུ་ལའི་སྔགས་ཀྱིས་དམ། གཟུགས་
བསྒྱུར་ནི། ཨོཾ་ཧཱུཾ་ཏྲཱཾ་ཧྲཱི་ཨཿ་ཞེས་པས་དམ་ཚིག་བསྒྲགས་ལ། རྟེན་ལྷ་གང་དུ་བསྐྱེད་བདེའི་སྔགས་དང་འབྲུ་གསུམ་བརྗོད་ཅིང་རྡོ་རྗེ་དང་བཅས་པའི་ལག་པ་གཡས་པས་རིག་པའམ་མོས་ཏེ་
རྡོ་རྗེ་འཇིགས་བྱེད་ཡོངས་སུ་གྱུར་པ་ལས་སྐུ་བརྙན་སོ་སོའི་རྣམ་པར་གྱུར། གཏི་མུག་གཤིན་རྗེ་གཤེད་ཡོངས་སུ་གྱུར་བ་ལས་མཆོད་རྟེན་གྱི་རྣམ་པར་གྱུར། ཞེས་སམ། གཙུག་ལག་
ཁང་གི་རྣམ་པར་གྱུར། ཞེས་སམ། མཆོད་རྟེན་དང་གཙུག་ལག་ཁང་སོ་སོའི་རྣམ་པར་གྱུར། ཞེས་སོགས་སྐབས་དང་སྦྱར། འདོད་ཆགས་གཤིན་རྗེ་གཤེད་ཡོངས་སུ་གྱུར་པ་
ལས་གསུང་རབ་ཀྱི་ཡིག་འབྲུའི་རྣམ་པར་གྱུར། དེ་ནས་སྤྱིའི་མངའ་དབུལ་ལ་སྡོམ་ནི། ཆུ་བཞི་ཉེར་སྤྱོད་འདོད་ཡོན་ལྔ། །ནང་མཆོད་དབུལ་ཞིང་བསྟོད་པ་བྱ། །དཀྱིལ་འཁོར་
རྟགས་བརྒྱད་ཁྲུས་གོས་རྒྱན། །འདོད་ཡོན་རིན་ཆེན་བདུན་དང་བཅུད། །གདུགས་སོགས་འབྲུ་དང་རིན་ཆེན་ལྔ། །སྨན་དང་བཀྲ་ཤིས་སྤྱི་ཡིའོ། །ཞེས་པའི་མཆོད་པ་ནི། རབ་
འབྱམས་རྒྱ་མཚོ་དཔག་མེད་ན། །ཞེས་སོགས་དང། ཨོཾ་སརྦ་ཏ་ཐཱ་ག་ཏ་ཨརྒཾ་སོགས་ཀྱིས་ཆུ་བཞི་ཉེར་སྤྱོད་རོལ་མོ། །རིན་ཆེན་དབང་གི་རྒྱལ་པོ་སོགས་ཀྱིས་འདོད་ཡོན་ལྔ། །ནང་མཆོད་

[123A]༄༅། །བརླབ་ཏེ། ཨོཾ་སརྦ་ཏ་ཐཱ་ག་ཏ་སོགས་ཀྱིས་ནང་མཆོད་དབུལ། བསྟོད་པ་ནི། བླ་མ་ཡི་དམ་སངས་རྒྱས་བྱང་སེམས་སོགས་གང་གི་སྐུ་ཡིན་པ་དེའི་བསྟོད་པ་ཤེས་ན་
དེས་པ་སྟོད་པ་ལེགས་པས་དེ་དང། བླ་སྐུའི་རིགས་ལ་སྤྱི་བསྟོད། གང་གི་ཐུགས་རྗེས་བདེ་བ་ཆེན་པོའི་དབྱིངས། །ཞེས་སོགས་ཤོ་ལོ་ཀ་ལྔ་འམ་གཅིག་ཡི་དམ་ལ། སྒྲུབ་
པ་པོ་ལ་བུ་བཞིན་གཟིགས་མཛད་ཅིང། །ཞེས་པ་ནས། ཡི་དམ་ལྷ་ཚོགས་རྣམས་ལ་ཕྱག་འཚལ་ལོ། །སངས་རྒྱས་ལ། ཕྱོགས་བཅུའི་འགྲོལ་མཁྱེན་བརྩེས་རབ་དགོངས་
ནས། །ཕྱོགས་བཅུར་ཆོས་ཀྱི་འཁོར་ལོ་ལེགས་བསྐོར་བས། །ཕྱོགས་བཅུའི་འགྲོ་ཀུན་ཡོངས་སུ་སྐྱོབས་མཛད་པའི། །ཕྱོགས་བཅུའི་སངས་རྒྱས་རྣམས་ལ་ཕྱག་འཚལ་ལོ། །བྱང་
སེམས་ལ། འཇམ་པའི་དབྱངས་དང་སྐྱབས་གྲོལ་གསང་བའི་བདག་སྤྱན་རས་གཟིགས་སོགས་བརླབ་ཆེན་སྤྱོད་པ་ཡིས། །འགྲོ་ཀུན་སྲིད་ཞི་ལས་གྲོལ་ཁུར་ཁྱེར་བའི། །ཐེག་
ཆེན་དགེ་འདུན་རྣམས་ལ་ཕྱག་འཚལ་ལོ། །གནས་བརྟན་སོགས་ལ། དགྲ་བཅོམ་བློ་མཆོག་དབང་པོ་ཀུན་འདུལ་བ། །བསྟན་པའི་སྲིད་དུ་རྟག་པར་ལེགས་བཞུགས་ནས། །བསྟན་པ་
འཛིན་དང་སྤེལ་དང་བསྲུང་མཛད་པའི། །དགྲ་བཅོམ་གནས་བརྟན་རྣམས་ལ་ཕྱག་འཚལ་ལོ། །ཞེས་སམ། ཡན་ལག་འབྱུང་དང་མ་ཕམ་ནག་ན་གནས། །སོགས། ཆོས་སྐྱོང་ལ་
རྫུ་འཕྲུལ་སྟོབས་དང་མངོན་པར་ཤེས་པའི་དཔལ། །ཉེ་བར་ཐོབ་ནས་ཐུབ་པའི་བཀའ་བཞིན་དུ། །བསྟན་པ་རིན་ཆེན་བད་མཛོད་ལེགས་བསྲུང་བའི། །རྡོ་རྗེ་ཆོས་སྐྱོང་རྣམས་ལ་ཕྱག་

[123B] །གསུང་རབ་ལ། ཀུན་འབྱུང་མུན་པའི་ས་བོན་མཐར་མཛད་ཅིང། །སྡུག་བསྔལ་ཟུག་རྔུའི་རྩ་བ་དྲུང་ནས་འབྱིན། །རྒྱལ་ཡུམ་ཤེས་རབ་ཕ་རོལ་ཕྱིན་ལ་སོགས། །
ཐེག་གསུམ་དམ་པའི་ཆོས་ལ་ཕྱག་འཚལ་ལོ། །མཆོད་རྟེན་ལ། སྟེང་དང་འོག་དང་བར་དག་དང། །ཕྱོགས་དང་ཕྱོགས་འཚམས་རྣམས་སུ་ཡང། །སྐུར་བཅས་སྐུ་ནི་མེད་པ་
ཡི། །མཆོད་རྟེན་རྣམས་ལ་ཕྱག་འཚལ་ལོ། །ཞེས་པ་ལྟ་བུ་སྐབས་སྦྱར་དང། །ཐམས་ཅད་སྦྱི་ལ། མཆོག་སྦྱིན་རྡོ་རྗེ་མཆོག་ཁྱོད་འདུད། །སོགས་ཀྱིས་བསྟོད་
དཀྱིལ་འཁོར་ནི། སྔར་བྲིས་པའི་མངའ་དབུལ་གྱི་དཀྱིལ་འཁོར་བཏེགས་ལ། ས་གཞི་སྤོས་ཀྱིས་ཞེས་སོགས། རྟགས་བརྒྱད་ནི། ཇི་ལྟར་སྔོན་གྱི་སངས་རྒྱས་ལ། །
ཞེས་སོགས། རྒྱས་བསྡུས་སྐབས་དང་སྦྱར། ཁྲུས་སོགས་ལྷག་མ་རྣམས་གཞུང་ལྟར་བྱ། བྱེ་བྲག་གི་མངའ་དབུལ་ལ། སྡོམ་ནི། སྤུ་གྲི་འདྲེག་སྤྱད་སོ་མང་དང། །
ཤངས་དབྱེ་ཚེམ་ཤིང་སྙན་ཞལ་དབྱེ། །ཁྲི་གོས་གླེགས་ཤིང་གླེགས་ཐག་གོ་སྲོག་ཤིང་འཁོར་ལོ་ཅོད་པན་འཕན། །རྒྱལ་མཚན་གདུགས་དང་འཕྲེང་བ་གདན། །ཞེས་པ་
ལྟ་བུ་སྐབས་དང་སྦྱར། །འཇུག་ཆོག་ལ། སྡོམ་ནི། ཤིས་བརྗོད་བརྟན་བཞུགས་བསྟོད་དང་སྦྱར། །བཟོད་གསོལ་ཆོས་སྐྱོང་ཡོན་བདག་བསྒོ། །ཡོན་དབུལ་འབྲིང་
གི་ཆོ་གའོ། །ཞེས་གསུངས་པའི། ཤིས་བརྗོད་ནི། སྔར་བསྒྲུབ་པའི་མེ་ཏོག་གི་ལྷག་མ་ཐམས་ཅད་ལ་བཀྲམ་ལ་ཡེ་དྷ་རྨ་བརྗོད། འཆི་མེད་ལམ་ཀུན་ཁྱབ་པའི་ཆུ་འཛིན་ནི་

[124A]༄༅། །ཞེས་སོགས་སམ། ཆེ་བའི་ཆེ་མཆོག་སོགས་བཀྲ་ཤིས་ཀྱི་ཚིག་གང་ཡང་རུང་བ་བརྗོད་ཅིང་མེ་ཏོག་གཏོར། བརྟན་བཞུགས་ནི། སུ་པྲ་ཏི་ཥྛ་བརྗོད་དེ། མེ་ཏོག་
དང་བཅས་པའི་ཐལ་མོ་སྦྱར་ལ། ཇི་ལྟར་སངས་རྒྱས་ཐམས་ཅད་ནི། །ནས། བཞུགས་སུ་གསོལ་གྱི་བར་ལན་གསུམ་བརྗོད་ཅིང་མེ་ཏོག་གཏོར། བདེ་གཤེགས་ཀུན་བཟང་
ནས། དོན་ཀུན་མཛོད་ཀྱི་བར་གྱིས་གསོལ་བ་གདབ། བསྟོད་པ་ནི། མི་སྐྱོད་རྡོ་རྗེ་སོགས་སམ། སྣང་སྟོང་རྡོ་རྗེ་སོགས་སམ། ཕྱག་འཚལ་འོས་པ་སོགས་སྤྱི་བསྟོད་
རྒྱས་བསྡུས་སྐབས་དང་སྦྱར། སྦྱང་བ་ནི། ཡིག་བརྒྱས་ཆད་ལྷག་གི་ཉེས་པ་སྦྱང། བཟོད་གསོལ་ནི། གང་ཡང་བདག་བློ་སོགས། ཆོས་སྐྱོང་བསྒོ་བ་ནི་
རྒྱས་པར་ན་སྤྱི་སྒེར་གྱི་ཆོས་སྐྱོང་གི་མཆོད་གཏོར་ལེགས་པར་བཤམས་ཏེ། བྱིན་གྱིས་བརླབ་ལ། མངོན་རྟོགས་སྤྱན་འདྲེན་བསྐང་བཤགས་བཟླས་པ་གཏོར་འབུལ་བསྟོད་པ་རྣམས་
རང་རང་གི་ཆོག་ལྟར་དང། བསྡུ་ན་གང་ལ་གཏོད་པ་དེ་སྤྱན་དྲངས། མཆོད་གཏོར་ཕུལ། ཕྱོགས་སྐྱོང་དང་འབྱུང་པོ་སྤྱི་ལའང་ཕུལ་ལ། མེ་དང་ས་ཆུ་རླུང་རྣམས་ལས། །ཞེས་
སོགས་ཀྱིས་བསྒོ། ཡོན་བདག་བསྒོ་བ་ནི། སྟན་གྱི་སྟེང་དུ་འབྲུ་དཀར་གྱིས་གཡུང་རུང་རིས་བྲིས་པའི་ཁར་ཡོན་བདག་འདུག་ཏུ་བཅུག་མདུན་དུ་མཆོད་པ་ཚར་གཅིག་བཤམས་ལ་
སྐབས་དང་བསྡུན་པའི་བཤད་པ་བྱས་སྟེ། ཁྱེད་ཀྱི་ངེད་ལ་གང་གསོལ་བའི། སོགས་ཀྱིས་བསྒོ། མདུན་གྱི་མཆོད་པ་བརླབས་སྟེ་ཚོགས་པས་འབུལ་བའི་ཚིགས་དང་སྔགས་བརྗོད་

[124B] རྟེན་ལ་དབུལ་དུ་གཞུག་དེ་ནས་ཡོན་བདག་བསང་སྦྱངས། སྟོང་པའི་ངང་ལས་པད་ཉིའི་སྟེང་དུ་དཔལ་རྡོ་རྗེ་
འཇིགས་བྱེད་ཞལ་གཅིག་ཕྱག་གཉིས་པའི་རྣམ་པ་ཅན་དུ་གྱུར། བར་བསམ་ལ་མེ་ཏོག་དང་བཅས་པས་ཕྱག་བྱེད་དུ་བཅུག་སྟེ་འདུག་དུ་གཞུག་བཀྲ་ཤིས་ཀྱི་རྫས་རྣམས་བསང་སྦྱང་ལ་
སྟོང་པའི་ངང་ལས་རང་རང་གི་མིང་ཡིག་ནས་རྫས་སུ་གྱུར། ཚིག་བཅད་ལྷུག་གཉིས་ཀའམ་ཚིག་བཅད་རྐྱང་བས་ཀྱང་རུང་རྫས་རྣམས་རིམ་པ་ལྟར་བྲིམ་ཞིང་ཐམས་ཅད་ཀྱིས་རེག་རྣམ་དག་
བསམ་པས་ཚུར་འདིར་འབད་པ་ལས། ཞེས་སོགས་ཀྱིས་དགེ་བ་བསྔོ། །བདག་བསྐྱེད་ཀྱི་དཀྱིལ་འཁོར་ཉེར་བསྡུ་བྱ། ཡོན་བདག་གིས་བསྙེན་བཀུར་བསྟབ། སྔར་ཙ་
རུ་ལྷ་ལ་ཕུལ་བའི་ལྷག་མ་ཐམས་ཅད་ལ་བྲིམ་ཏེ། བདེ་བར་གཤེགས་པའི་ལྷག་མ་ནས། བྱང་བར་གྱུར་གྱི་བར་བརྗོད་ལ་ལོངས་སྤྱད་དེ་དགའ་སྟོན་ལ་རོལ་བར་བྱའོ། །ཅེས་པ་
འདི་ནི་ཡི་དམ་རྡོ་རྗེ་འཇིགས་བྱེད་ལ་བརྟེན་ནས་བཀྲ་ཤིས་སྙེ་མ་ལྟར། རབ་གནས་འབྲིང་པོ་བྱེད་ཚུལ་ངག་འདོན་དང་ཕྱག་ལེན་བྱེད་ཚུལ་འདུལ་འཛིན་པའི་རབ་གནས་ཀྱི་ཡིག་ཆ་ཆེ་ཆུང་གཉིས་
ནས་ཁ་བསྐད་སྟེ་རང་དང་སྐལ་པ་མཉམ་པ་ངག་ལ་ཕན་པའི་ཕྱིར་གྱི་ན་བ་ངག་དབང་བློ་བཟང་ཆོས་ལྡན་གྱིས་བཀོད་པ་སྟེ། དགག་བཞག་སོགས་རྒྱས་པར་གཞན་དུ་འཆང་འདོད་པས་འདིར་
མ་སྤྲོས་ཤིང། རབ་གནས་བྱེད་པའི་མཆོད་ཡོན་ཐམས་ཅད་ཀྱི་ཚོགས་རླབ་པོ་ཆེ་སོག་པའི་དོན་དུ་ཡིན་པས་བླ་མ་དང་ཡོན་བདག་གཉིས་ཀའི་ངོས་ནས་བྱས་ལོ་ཙམ་མ་ཡིན་པར་བསོད་ནམས་

[125A]༄༅། །སོག་པའི་ཐབས་སུ་འགྱུར་པ་ཅིག་བྱ་འཚལ་ལོ་ཞེས་གསོལ་བ་འདེབས་སོ། །འདིས་ཀྱང་བསྟན་པ་དང་སེམས་ཅན་ལ་ཕན་པར་གྱུར་ཅིག་བཀྲ་ཤིས། །དགེ་ལེགས་
འཕེལ་བར་གྱུར་ཅིག་ །།



﻿༄༅། ། རབ་གནས་མདོར་བསྡུས་ལག་ཏུ་བླང་བདེ་བཞུགས་སོ། །  ༄༅། །བླ་མ་དང་ལྷག་པའི་ལྷ་དབྱེར་མ་མཆོད་པའི་ཞབས་ལ་ཕྱག་འཚལ་ཞིང་སྐྱབས་སུ་འཆིའོ། །  དུས་དང་གནས་སླབས་ཐམས་ཅད་དུ་རྗེས་སུ་བཟུང་དུ་གསོལ། འདིར་སྐུ་གསུང་ཐུགས་ཀྱི་རྟེན་རབ་གནས་
པ་འདོར་བསྡུས་བྱ་ཚུལ་རྗེ་འདུལ་འཛིན་པ་གྲགས་པ་རྒྱལ་མཚན་གྱིས་མཛད་པའི་རབ་གནས་རྒྱས་འབྲིང་བསྡུས་གསུམ་བྱ་ཚུལ་གྱི་ཆོ་ག་ལས་རབ་གནས་བསྡུས་པའི་སྡོམ་ནི། སྔོན་འགྲོ་གཏོར་མ་མཆོད་རྫས་རྣམས། བསང་སྦྱངས་བསྐྱེད་ནས་བྱིན་གྱིས་རླབས། །བདག་བསྐྱེད་རྟེན་བསྐྱེད་སྦྱང་བ་བྱ། །སྐུ་སོགས་བྱིན་རླབས་ཡེ་ཤེས་དྲངས། །སྐྲད་གཅུག་དབང་
ལྷ་སྤྱན་དྲང་ཏེ། །དབང་བསྐུར་རིགས་བདག་གིས་རྒྱས་གདབ། །རྒྱན་དབྱེ་མཆོད་བསྟོད་གཟུགས་བསྒྱུར། །ཤེས་པ་བརྗོད་དང་རྟན་བཞུགས་བྱ། །སླང་ཡང་ཤེས་པ་བརྗོད་པའོ། །ཞེས་གསུངས་པ་ལྟར་ལག་ཏུ་བླང་བདེ་བར་དགོད་པ་ནི། །རྟེན་རྣམས་ལེགས་པར་བཀྲམ། །མདུན་དུ་མཆོད་པ་ཆུ་གཉིས་ཉེར་སྤྱོད་སོགས་ཅི་འབྱོར་པ་དང། །བགེགས་

[164A]༄༅། །གཏོར་ཏིང་ལེ་ཆང་བུ་དང་བཅས་པ། གུ་གུལ། ཡུང་ཀར། ཁྲུས་བུམ་མགུལ་ཆིངས་ཁ་རྒྱན་ཅན་དྲི་བཟང་གི་ཆུས་བཀང་བ། མེ་ལོང་ཁྲུས་དར། ཁྲུས།གཞོང། གོས་ཟུང། བདྲ་ཤིས་ཀྱི་འཐོར་འབྲུ། རྡོ་རྗེ་དྲིལ་བུ་རྔ་རོལ་སོགས་ཡོ་བྱད་ཐམས་ཅད་ཚོགས་པར་བྱས་ཏེ་གང་འོས་སུ་བཀོད་པ་མཛེས་པར་
བཤམས་ལ། སྐྱབས་འགྲོ་སེམས་བསྐྱེད་སྔོན་དུ་བཏང་ནས། ཡི་དམ་གང་བྱེད་གྱི་བདག་བསྐྱེད་ཡོངས་རྫོགས་སམ་ལོང་མེད་ན།  རང་ཉིས་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ་ཡུམ་དང་བཅས་པའི་སྐུར་བཞིངས་
པར་གྱུ༑  ཞེས་རང་ཉིད་ཡི་དམ་དུ་བསྐྱེད། ཨོཾ་ཧྲཱི་ཥྚཱི་ཝི་ཀྲི་ཏཱ་ན་ན་ཧུའ ་ཕཊ། ཨོཾ་སཱབྷ་ཝ་ཤུད་དྷ་སརྦ་དྷ་རྨ་སཱ་བྷ་བ་ཤུདྡྷོ་ཧཾ་སྟོང་པ་ཉིད་དུ་གྱུར། སྟོང་པའི་ངང་ལས་ཨ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་
ཨྣྔ་དུ་གུའཾ་ཧུའ ་ཞུ་བ་ལས་བྱུང་བའི་མཆོད་ཡོན། ཞབས་བསིལ། མེ་ཏོག་བདུག་སྤོས། མཝ་མེ། དྲི་མཆོག་ཞལ་ཟས། རོལ་མོ་རྣམས་རང་བཞིན་སྟོང་པ། རྣམ་པ་མཆོད་རྫས། བྱེད་ལས་
དྦངྷ་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་སྟེང་བར་གྱུར། ཨོཾ་ཨྲྒྷཾ་ཨཱ་ཧུའ ་ཨོཾ་པའྟྱཾ་ཨཱ་ཧུའ ། ཨོཾ་པུཥྤེ་ཨཱ་ཧུའ ། ཨོཾ་དཧུ་པེ་ཨཱ་ཧུའ ། ཨོཾ་ཨཱ་ལོ་གེ་ཨཱ་ཧུའ ། ཨོཾ་གན་དཧེ་ཨཱ་ཧུའ ། ཨོཾ་
ཉེ་ཝི་ཏེ་ཨཱ་ཧུའ ། ཨོཾ་ཤྤྟ་ཨཱ་ཧུའ །  ཞེས་ཆུ་གཉིས་ཉེར་སྤྱོད་རོལ་མོ་རྣམས་བྱིན་གྱིས་བརླབས་ཅིང། སྤྱན་གཟོགས་ཀྱི་མཆོད་པ་གྷྯན་ཡོད་ན། ཧྲཱི་ཥྚི་བསངས་སཱབྷ་ཝས་སྦྱངས། སྟོང་པའི་ངང་ལས་མཆོད་རྫས་རྨས་རང་རང་གི་མིང་ཡིག་དང་པོ་ཐིག་ལེས་
བརྒྱན་པ་ཡོངས་སུ་གྱུར་པ་ལས་འདོད་པའི་ཡོན་ཏན་ལྔ་དང་ལྡན་པའི་དམ་རྫས་སྤྱན་གཟིགས་མཆོད་པའི་བྱེ་བྲག་བསམ་གྱིས་མི་ཁྱབ་པས་དང་བར་སྦང་གི་ཁྱོན་ཐམས་ཅད་ཡོངས་སུ་གང་བར་གྱུར། ཨོཾ་སརྦ་བིད་པཱུ་ར་
ཨཱུ་རསུ་ར་སུ་ར་ཨ་ཝ་རྟ་ཡ་ཨ་ཝ་རྟ་ཡ་ཧུའ ། བཛྲ་སྤར་ཎ་ཁཾ། ཨོཾ་སཱ་བྷ་ཝ་བི་ཤུད་དཧེ་དྷ་རྨཱ་ཏེ་བྫྲ་སེད་དཧེ་ཧུའ ། ན་མ་སབ་ཏ་ཐཱ་ག་ཏ་བྷྱོ་བི་ཤྭ་མུ་ཁེ་བྷྱ་སབ་ཏད་ཁཾ་ཨུད་ག་ཏེ་སྥ་ར་ན་ཧི་མ་མ་ག་ག་ཁཾ་སཱཧཱ། ཨོཾ་ཨ་

[164B] ཨོཾ་ཨ་ཀ་རོ་མུ་ཁཾ་སརྦ་དྷ་རྨཱ་ཎཱཾ། ཨ་དྱ་ནུད་པ་ནན་ཏད་ཏ་ཨོཾ་ཨཱ་ཧུའ ་ཕཊ། ཨོཾ་ན་མ་སརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སཾ་བྷ་ར་སིཾ་བྷ་ར་ཧུའ ། ཨིཾ་རུ་རུ་སྤུ་རུ་ཛྭ་ལ་སབ་ཨྲྠ་སཱདྷ་ནི་སཱཧཱ། བདག་གི་
བསམ་པའི་སྟོབས་དང་ནི། །དེ་བཞིན་གཤེགས་པའི་བྱིན་སྟོབས་དང། །ཆོས་ཀྱི་དབྱིངས་ཀྱི་སྟོབས་རྣམས་ཀྱིས། །སྟོབས་རྣམས་གང་དག་བསམ་པ་ཀུན། །དེ་དག་ཐམས་ཅད་ཅི་རིགས་པར། །ཐོགས་པ་མེད་
པར་འབྱུང་གྱུར་ཅིག་ །ཅེས་བྱིན་གྱིས་བརླབས། བུམ་པ་བསང་སྦྱངས།  སྟོང་པའི་ངང་ལས་བཾ་ལས་བྱུང་བའི་རིན་པོ་ཆེའི་བུམ་པ་དཀར་པོ་ལྟོ་བ་ཆེ་བ། མགྲིན་པ་རིང་བ་མཆུ་འཕྱང་བ་ལ་སོགས་པ་མཚན་ཉིད་ཐམས་ཅད་ཡོངས་སུ་རྫོགས་
པ་ནང་རྟེན་གྱི་དྲི་མ་ཐམས་ཅད་དབྱོང་བར་ནུས་པའི་ཆུ་དང་བཅུད་ཀྱིས་གང་བར་གྱུར།  ཨེ་དྷ་རྨྭ་དང།  གྲཱི་ཥྚཱྀ་ ཅི་འགྲུབ་རེ་བཟླས་ཏེ་བྱིན་གྱིས་བརླབས། དེ་ནས་རྟེན་སྐུ་བརྙན་རྣམས་སྐྱེད་ཆོ་ཤེས་ན་ལྷ་གང་ཡིན་གྱི་སྐུ་བརྙན་ཡིན་བའི་ལྷ་ངེར་སྐྱེད་ཀྱང་རུང་ལ་མི་ཤེས་པའི་མི་སྤྲོ་ན། །།
ཧྲཱི་ཥྚཱི་ བསང་སྭ་བྷ་ཝས་སྦྱངས།  སྟོང་པའི་ངང་ལས་ཧུའ ་ལས་རྡོ་རྗེ་ཧུའ ་གིས་མཚན་པ་ཡོངས་སུ་གྱུར་པ་ལས་དཔལ་རྡོ་རྗེ་འཇིགས་བྱེད་ཆེན་པོ། ། ཞེས་པ་ནས།  མེ་དཔུང་རབ་ཏུ་འབར་བའི་ཀློང་དཀྱིལ་ན་བཞུགས་པ།  ཞེས་པའི་བར་གྱྶི་གཙེ་རྐྱང་ངམ་
ཡུམ་ལ་འཁྱུད་པ།  ཞེས་པའི་བར་ཕྱི་མ་གཙོ་བོ་ཡབ་ཡུམ་དུ་བསྐྱད་ཀྱང་རུང། ཡང་ན་བསང་སྦྱངས།   སྟོང་པའི་ངང་ལས་ཧུའ ་ལས་རྡོ་རྗེ་ཧུའ ་གིས་མཚན་པ་ཡོངས་སུ་གྱུར་པ་ལས་རྡོ་རྗེ་འཆང་ཆེན་པོ་སྐུ་མདོག་སྔོན་པོ་ཞལ་གཅིག་ཕཡྒ་གྙཨྶ་ཀྱིས་རྡོ་རྗེ་
དང་དྲིལ་བུ་འེཛིན་ལས། ཡུམ་རྡོ་རྗེ་དབྱིངས་ཀྱི་དབང་ཕྱུག་ལ་འྑྱུཡྡ་པ། རིན་པོ་ཆེའི་རྒྱན་དང་དར་གྱི་ན་བཟའ༑ ཅན། ཞབས་རྡོ་རྗེ་སྐྱིལ་ཀྲུང་གིས་བཞུགས་པ།  ཞེས་རྡོ་རྗེ་འཆང་དུ་བསྐྱེད་གསུང་རབ་རྣམས་བསང་སྦྱངས།  སྟོང་པའི་
ངང་ལས་ཧྲཱི་ལས་པདྨ་ཧྲཱི་མཚན་པ་ཡོངས་སུ་གྱུར་པ་ལས། འོད་དཔག་མེད་དམར་པོ་ཞལ་གཅིག་ཕྱག་གཉིས་ཀྱིས་པདྨ་དང་དྲིལ་བུ་འཛིན་པས་ཡུམ་གོས་དཀར་མོ་ལ་འཁྱུད་པ། རིན་པོ་ཆེའི་རྒྱན་དང་ ཞེས་པ་ནས་བཞུགས་

[165A]༄༅། །པ༑  ཞེས་འོད་དཔག་མེ་དུ་བསྐྱེད། མཆོད་རྟེན་དང་གཙུག་ལགས་ཁང་བསང་སྦྱངས།  སྟོང་པའི་ངང་ལས་བཧྲུཾ་ལས་འཁོར་ལོ་བཧྲུཾ་གྱིས་མཚན་པ་ཡོངས་སུ་གྱུར་པ་ལས། རྣམ་སྣང་དཀར་པོ་ཞལ་གཅིག་ཕཡྒ་གཉིས་ཀྱིས་འཁོར་ལོ་དང་
དྲིལ་བུ་འཛིན་ལ་ས་ཡུམ་སྤྱན་མ་ལ་འཁྱུད་པ། རིན་པོ་ཆེའི་རྒྱན་དང།  ཞེས་པ་ནས།  བྷྯུགྶ་པ།  ཞེས་རྣམ་སྣང་དུ་བསྐྱེད།  ཧུའ ་ཡེ་ཤེས་བསྐལ་པ་མེ་ལྟར་འབར་བའི་འོད། །མ་རིག་འོདད་པའི་མུན་ཁམས་ཐམས་ཅད་སྲེགྟ་ཞེ་
སྡང་གཤེན་རྗེའི་འཇིགས་པ་ཐམས་ཅད་འཇོམས། །དཔའ་བོ་ཆེན་པོ་དཔའ་མཚན་སྟག་ལྤགས་ཅན། ལོག་འདྲེན་སྲིན་པོའི་མཐའ་གནོན་དགྲ་འདུལ་བ། །རིག་པའི་རྒྱལ་པོ་ཁྲོ་བོ་བཞུགས་སུ་གསོལ། །ལོག་འདྲེན་
འདུལ་བའི་སླད་དུ་སྤྱན་འདྲེན་ན། །འགྲོ་བའི་དོན་དུ་མཆོད་ཀྱིས་གཤེགས་སུ་གསོལ། །ཨིཾ་བཛྲ་མཧཱ་ཀྲོ་དྷ་རཱ་ཛཱ་ས་པ་རི་ཝཱ་ར་ཨི་གྱེ་ཧི། ས་བཱ་རི་ཨཱ་ར་པྲ་ཝཱ་ར་སད་ཀ་རཾ་ཨྲྷཾ་པྲ་ཏི་ཙྪ་ཧུའ ་སཱཧཱ། ཀ་མ་ལ་ཡེ་སྟྭཾ། ཨོཾ་བཛྲ་
མཧཱ་ཀྲོ་དྷ་ར་ཛཱ་ས་བ་རི་ཝཱ་ར་པྲ་ཝ་ར་སད་ཀ་རཾ་ཨྲྒཾ། པཏྱཾ། པུཥྤེ། དཧུ་པེ། ཨ་ལོ་ཀེ། གནྡྷཨ། ནཻ་ཝི་ཏེ། ཤཔྟ་པྲ་ཏི་ཙྪ་ཧུའ ་སཱཧཱ། ཧུའ ་ཆོས་ཉིད་སྟོང་པ་ཉྶི་མེད་ངང་ཉིད་ལས། །འཇིག་རྟེན་སྤྱོད་པའི་ཚུལ་
ཡང་མི་སྤོང་ཞིང། །ཐབས་ལ་མཁས་པའི་འཇིགས་བྱེད་སྐུ་སྟོན་པ། །ཁྲོ་ཆེན་འབར་བའི་ཚེ་གསལ་ཕྱག་འཚལ་ལོ། །ཡེ་ཤེས་ཞི་བའི་ངང་ལས་མ་གཡོས་ཀྱང། །སྐུ་ཡི་ཆ་ལུགས་ཟ་བྱེད་རྔམ་སྟབས་ཅན། །
གསུང་གི་ང་རོའི་འབྲུག་སྟོང་ལྡིར་བའི་སྒྲ། །མ་ལུས་དབང་དུ་བསྡུད་ལ་ཕྱག་འཚལ་ལོ། །ལྷག་པའི་ཡེ་ཤེས་རོལ་བ་ལས་བྱུང་ཞིང། །བསྡིགས་པའི་མཚོན་ཆ་སྣ་ཚོགས་ཕྱག་ན་བསྣམས། །ཉོན་མོངས་དུག་ཆེན་རྩད་
ནས་འཇོམས་སུ་མཛད་པ། །སྦྲུལ་དུག་རྒྱན་གྱིས་བརྒྱན་ལ་ཕྱག་འཚལ་ལོ། །བསྐལ་པའི་མེ་ལྟར་འབར་བའི་ཀློང་དཀྱིལ་ན། །དཔའ་བོའི་སྡང་བསྟབས་བརྐྱངས་བསྐུམས་ཚུལ་དུ་བཞུགས། །ཉི་ཟླ་འབར་བའི་སྤྱན་གྱི་སྡང་

[165B] །བགེགས་དཔུང་བསྲེགས་པར་མཛད་པ་ཕྱག་འཚལ་ལོ། །གཏུམ་ཆེན་དུས་མཐའི་མེ་ལྟར་གཟི་བརྗེད་འབར། །གློག་སྟོང་འགྱུ་འདྲའི་ཁྲོ་གཉེར་མཆེ་བ་གཙིགས། །རྔམ་པའི་ང་རོ་འབྲུག་སྟོང་བཞིན་
སྒྲོགས༑ ༑ཁྲོ་རྒྱལ་བགེགས་ཚེགས་འདུལ་ལ་ཕྱག་འཚལ་ལོ། །ཧུའ ་འཇིགས་པའི་ཧུའ ་སྒྲ་ངེས་སྒྲོགས་ཤྱིང། །བགེགས་རྣམས་མ་ལུས་འཇོམས་མཛད་པ། །དངོས་གྲུབ་མ་ལུས་སྩོལ་པའི་ལྷ། །བགེགས་ཀྱི་
དགྲ་ལ་ཕྱག་འཚལ་ལོ།  ཞེས་རྟྒྱབ་ད་དུང་དུ་ཐོ་བོ་སྤྱན་དྲངས་ཏེ་མཆོད་ཅིང་བསྟོད།  ཨོཾ་ཨ་ཀ་རོ་མུ་ཁཾ་ཨྲྦ་དྷ་རྨཱ་ཎཾ་ཨ་རྱཱ་ནུད་པན་ན་ཏྭད་ཏ་ཨོཾ་ཨཱ་ཧུའ ་ཕཊ་སཱཧཱ།  ལན་གསུམ་གྱིས་བྟྒེགྶ་གཏོར་བྱིན་གྱིས་རླབས།  རང་གི་ཐུགས་ཀའི་ཧུའ ་ལས་འདོ་ཟེར་འཕྲིས་རབ་ཏུ་
གནས་པ་ལ་བར་དུ་གཅོད་པའི་བགེགས་ཀྱིས་ཚོགས་རྣམས་མདུན་དུ་བཀུག་པར་གྱུར། །ཨོཾ་སརྦ་བི་གྷྣན་ན་མཿ་སརྦ་ཏ་ཐཱ་ག་ཏ་བྷྱོ་བེ་ཤྭ་མུ་ཁེ་བྷྱ་སརྦ་ཏད་ཁཾ་ཨུད་གཏེ་སྤར་ཎ་ཧི་མཾ་ག་ག་ཁཾ་ན་གྷི་ཧྣ་དམ་བ་ལཾ་ཏ་ཡེ་སཱཧཱ།  ལན་གསུམ་
གྱིས་གཏོར་མ་བསྔོ།  ཨོཾ་སུམ་བྷ་ནི་སུམ་བྷ་ནི་ཧུའ ། གྷྲི་ཧ་ན་བཧྲི་ཧ་ན་ཧུའ ། གྷྲི་ཧྣ་པ་ཡ་གྣྲི་ཧྣ་པ་ཡ་ཧུའ ། ཨ་ན་ཡ་ཧོ་བྷ་ག་ཝ་ན་བི་ཏེ་རཱ་ཛཱ་ཧུའམ་ཕཊ།  ལན་གསུམ་གྱིས་གཏེགས་གཏོར་བྱིན་གྱིས་རླབས།  །དཀྱིལ་འཁོར་ཆེན་པོས་གཞི་ལ་གནས་པའི་
ལྷ་ལ་སོགས་པའི་བགེགས་ཚོགས་ཀུན་ནུཡོན་ཅིག་ང་ནི་གནས་འདིར་རྟེན་ལ་རབ་གནས་བགྱེད། །ཁྱེད་རྣམ་འདི་ནས་གཞན་དུ་འགྲོ་བར་བགྱེ། །གལ་ཏེ་ང་ཡི་བཀའ་ལས་འདའ་བྱེད་ན། །ཡེ་ཤེས་ཅན་གྱི་རྡོ་རྗེ་འབར་
བ་ཡིས༑ ༑མགོ་བོ་ཚལ་པ་བརྒྱར་ནི་འགས་འགྱུར་ཞིང། །བགེགས་རྣམས་བརླ་པར་འགྱུར་བར་གདོན་མི་ཟ། །ན་མོ་རྗེ་བཙུན་རྯ་བ་དང་བྲྒྱུཨྡ་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བདེན་པ་དང། ཡི་དམ་དཀྱིལ་
འཁོར་གྱི་ལྷ་ཚོགས་རྣམས་ཀྱི་བདེན་པ་དང། སངས་རྒྱས་དང་བྱན་་ཆུབ་སེམས་དཔའ་རྣམས་ཀྱི་བདེན་པ་དང། ཉན་རང་ཆོས་སྐྱོང་སྲུངས་མ་རྣམས་ཀྱི་བདེན་པ་དང། ཁྱད་པར་དུ་ཡང་དཔལ་རྡོ་རྗེ་འཇིགས་བྱེད་ཆེན་པོའི་ལྷ་ཚོགས་

[166A]༄༅། །འཁོར་དང་བཅས་པའི་བདེན་པའི་མཐུ་ལ་བརྟེན་ནས་རབ་ཏུ་གནས་པ་ལ་བར་དུ་གཅོད་པར་རྩོམ་པའི་བགེགས་ཀྱི་ཚོགས་གང་ཡིན་པ་ཐམས་ཅད་གཏོར་མ་འདིས་ཚིམ་པར་གྱིས་ལ་རང་རང་སོ་སོའི་གནས་སུ་སོང་
ཤིག་གལ་ཏེ་མི་འགྲོན་ཁོར་བོ་ཡེ་ཤེས་ཀྱི་རྡོ་རྗེ་མེ་རབ་དུ་འབར་བས་མགོ་བོ་ཚལ་བ་བརྒྱར་འགས་པར་འགྱུར་བར་གདོན་མི་ཟའོ། །སུ་བྷ་ནི་ དྲག་དུ་བརྗོད། གུ་གུལ་གྱིས་བདུག། ཡུང་དཀར་ཀྱིས་བྲབ། རོལ་མི་དྲག་ཏུ་བྱས་ཏེ་ཤེགས་བསྐྲད།  ཇི་ལྟར་
བལྟམས་བ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་ཁྲུས་བགྱིའོ། །ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲི་ཡེ་ཧཱུཾ། འདི་ནི་སྦྱིན་པའི་རང་བཞིན་
ཆུས༑ ༑སེང་སྣའི་དྲི་མ་སྦྱོང་མཛད་ཅིང། །གཏོང་བ་དྲི་ཡི་ལེགས་བསྒོས་ཆུས། །ཁྲུས་ལེགས་མཛད་ཀྱི་ཁྲུས་བགྱིའོ། །ཨོཾ་འདི་ནི་ཚུལ་ཁྲིམས་ཚུལ་འཆལ་དྲི་མ་སྲུང་བ་དྲི་ཡི་ཨོཾ་འདི་
ནི་བཟོད་པའི་ཁྲོང་ཁྲོའི་དྲི་མ་བྱམས་པ་དྲི་ཡི་འདི་ནི་བརྩོན་འགྲུས་ལེ་ལོའི་བརྩོན་པ་འདི་ནི་བསམ་གཏན། །རྣམ་གཡེང་ཏིང་ངེ་འཛིན། །འདི་ནི་ཤེས་རབ་ཤེས་རབ་ཆལ་
ཡེ་ཤེས་དྲི་ཡི་ཆུ་བོ་དྲུག་གིས་ཁྲུས་བྱས་པས། །དྲི་མ་རྣམ་དྲུག་སྦྱོང་མཛད་ཅིང། །རྒྱ་ཆེན་ཡོན་ཏན་དྲུག་ལྡན་པའི། །ཁྲུས་ལེགས་མཛད་ཀྱི་ཁྲུས་བགྱིའོ།  ཞེས་སྔགས་གྱི་སྐབས་སུ་བུམ་ཆུས་ཁོང་ལ་གཞུགས་བཙུན་ཤང་བའི་སྟེང་དུ་དྲུག་
རབ་ལ།  དེ་དག་སྐུ་ལ་མཚུངས་པ་མེད་པའི་གོས། །གཙང་ལ་དྲི་རབ་བསྒོས་པའི་སྐུ་ཕྱིའོ། །ཨོཾ་ཧཱུཾ་ཏྲཾ་ཧྲཱི་ཨ་ཀ་ཡ་བི་དཧོ་དྷ་ནི་སཱཧཱ། ། ཞེས་དར་གྱིས་མེ་ལོང་ལ་གཟུགས་བརྙན་ཤར་བ་ལ་བྱི་ཚུལ་བྱ། སྐུར་བྱི་བ་འདི་ཡང་ཡ་ན་གོང་གི་སརྦ་ཏ་ཐཱ་ག་ཏ། ཚར་རེ་རེར་
འཇུག་དུ་  སྟོན་གསུམ་ཀུན་དུ་དྲི་ངད་ལྡང་བ་ཡིས། །དྲི་མཆོག་རྣམས་ཀྱས་ཐུབ་དབང་རྣམས་ཀྱི་སྐུ། །གསེར་སྦྱང་བཙོ་མ་བྱི་དོར་བྱས་པ་ལྟར། །འོད་ཆགས་འབར་བ་དེ་དག་བྱུག་པར་བགྱི། །ཞེས་དྲི་བཟང་གིས་བྱུག་

[166B] །གང་ལ་རེག་ན་བདེ་བའི་རྒྱུར་འགྲུར་བ། །གོས་བཟང་རིན་ཆེན་བདག་བློ་སྦྱང་ཕྱིར་འབུལ། །བཟོད་པ་དམ་པའི་གོས་ཀྱིས་བརྒྱན་པར་ཤོག་  ཅེས་གོས་རྒྱན་འབུལ་  རྒྱལ་བ་མཚན་
དཔེའི་རང་བཞིན་རྒྱན་ལྡན་ཞིང། །རྒྱན་གཞན་དག་གིས་བརྒྱ་པར་མི་འཚལ་ཡང། །རིན་ཆེན་རྒྱན་མཆོག་ཕུལ་བས་འགྲོ་ཀུན་གྱིས། །མཚན་དཔེས་བརྒྱན་པའི་སྐུ་ལུས་ཐོབ་པར་ཤོག་ཞེས་བརྒྱན་འབུལ། ལྷ་རྣམས་ཀྱི་
སྤྱི་བོར་ཨོཾ་དཀར་པོ། །མགྲིན་པར་ཨཱ་་དམྲ་པོ། ཐུགས་ཀར་ཧཱུཾ་སྔོན་པོས་མཚན་པར་གྱུར། རང་གི་ཐུགས་ཀའི་ཧཱུཾ་ལས་འདོ་ཟེར་འཕྲོས། བསྒོམས་པ་དང་འདྲ་བའི་ཡེ་ཤེས་པ་སངས་རྒྱས་བྱང་སེམས་དང་ཉན་རང་
ཆོས་སྐྱོཨྔ་སྲུངས་མའི་ཚོགས་དང་བཅས་པ་མདུན་གྱི་ནམ་མཁར་སྤྱན་དྲངས་པར་གྱུར།  སྤོས་དྲི་མ་ཐོགས་ཏེ།   མ་ལྶུ་སེམས་ཅན་ཀུན་གྱི་མགོན་གྱུར་ཅིང། །བདུད་སྡེ་དཔུང་བཅས་མི་བཟད་འཇོམས་མཛད་ལ། །མངོས་
རྣམས་མ་ལུས་ཡང་དག་མཁྱིན་གྱུར་བའི། །བཅོམ་ལྡན་འཁོར་བཅས་གནས་འདིར་གཤེགས་སུ་གསོལ། །བཅོམ་ལྡན་སྐལ་པ་གྲངས་མེད་དུ་མ་རུ། །འགྲོ་ལ་བརྩེ་ཕྱིར་ཐུགས་རྗེས་རྣམས་སྦྱང་ཤིང། །
སྨོན་ལམ་རྒྱ་ཆེན་དགོངས་པ་ཡོངས་རྫོགས་པ། །ཁྱེད་བཞེད་འགྲོ་དོན་མཛད་དུས་འདི་ལགས་ན། །དེ་ཕྱིར་ཆོས་དབྱོངས་ཕོ་བྲང་ལྷུན་གྲུབ་ནས། །རྫུ་འཕྲུལ་བྱིན་བརླབས་སྣ་ཚོགས་སྟོན་མཛད་ཅིང། །མཐའ་ཡས་
སེམས་ཅན་ཚོགས་རྣམས་བསྒྲལ་བྱའི་ཕྱིར། །ཡོངས་དག་འཁོར་དང་བཅས་ཏེ་གཤེགས་སུ་གསོལ། །ཆོས་རྣམས་ཀུན་གྱི་དབང་ཕྱུག་གཙོ། །བཙོ་མ་གསེར་གྱི་མདོག་འདྲ་ཞིང། །ཉི་མ་ལས་ལྷག་གཟི་བརྗེད་
ཆེ༑ ༑དད་པས་སྤྱན་ནི་དྲང་བར་བགྱི། །ཞི་ཞིང་ཐུགས་རྗེ་ཆེ་ལྡན་པ། །དུལ་ཞིང་བསམ་གཏན་ས་ལ་བཞུགས། །ཆོས་དང་ཡེ་ཤེས་ཆགས་བྲལ་བ། །ཀུན་དུ་མི་བཟད་ནུས་པར་ལྡན། །ཚུར་བྱིན་ཚུར་བྱོན་

[167A]༄༅། །ཞི་བདག་ལྷ། །ཐུབ་པའི་སྐྱེས་མཆོག་ཐམས་ཅད་མཁྱེད། །ཤིན་དུ་ལེགས་བྱས་གཟུགས་བརྙན་ནི། །མཆོད་པའི་གནས་འདིར་གཤེགས་སུ་གསོལ། །འདིར་ནི་གཟུགས་དང་ལྷན་ཅིག་ཏུ། །
འགྲོ་བའི་དོན་དུ་བཞུགས་ནས་ཀྱང། །ནད་མེད་ཚེ་དང་དབང་ཕྱུག་དང། །མཆོག་རྣམས་ལེགས་པར་བརྩལ་དུ་གསོལ། །ཛཿ་ཧཱུཾ་བཾ་ཧོཿ་མཧཱ་ཀ་རུ་ནི་ཥ་ཨ་དམ་ཀྭ་ཨེ་ཧྱེ་ཧི། །བཅོམ་ལྡན་འདིར་ནི་བྱོན་པ་ལེགས། །
བདག་ཅག་བསོད་ནམས་སྐལ་བར་ལྡན། །བདག་ལ་མཆོད་ཡོན་བཞེས་ནས་ཀྱང། །ཐུགས་ལ་དགོངས་ཤིང་གནང་པར་མཛོད། །བདེ་བར་གཤེགས་སོ་བཅོམ་ལྡན་འདས། །ཚུལ་གཤེགས་འདིར་ནི་བཞུགས་
སུ་གསོལ། །བདག་ལ་མཆོད་ཡོན་བཞེས་ནས་ཀྱང། །འདི་ཉིད་དུ་ནི་བཞུགས་སུ་གསོལ། །ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་
གིས་ཁྲུས་གསོལ་ལོ། །བདག་དང་འགྲོ་ལ་ཐུགས་བརྩེའི་ཕྱིར། །ཉིད་ཀྱི་རྫུ་འཕྲུལ་མཐུ་ཡིས་ནི། །ཇི་སྲིད་མཆོད་པ་བདག་བགྱི་ན། །དེ་སྲིད་བཅོམ་ལྡན་བཞུགས་སུ་གསོལ། །ཀ་མ་ལ་ཡ་སྟྭཾ། བདེ་བར་གཤེགས་སོ་
བཅོམ་ལྡན་འདས། །ཚུར་གཤེགས་འདིར་ནི་བཞུགས་སུ་གསོལ། །བདག་ལ་མཆོད་ཡོན་བཞེས་ནས་ཀྱང། །བདག་ཀྱང་བློ་དང་ལྡན་པར་མཛོད། ། ཅེས་ཡེ་ཤེས་པ་སྤྱན་དྲངས།  ཨོཾ་ཧྲཱི་ཥྚཱི་ཝི་ཀྲི་ཏཱ་ན་ན་ཧཱུཾ་ཕཊ།  ཅེས་ཕྱིར་བྲང་བའི་སེམས་
ཕྲད༑ ཨོཾ་སྲྦ་ཏ་ཐཱ་ག་ཏ་ཨརྒྷཾ་པྲ་ཏི་ཙྪ་ཧཱུཾ་སཱཧཱ།  ཞེས་པ་ནས།  ཤཔྟ་པྲ་ཏི་ཙྪ་ཧཱུཾ་སཱཧཱ།  ཞེས་པའི་བར་གྱིས་མཆོད་པ་ཕུལ།  ཐུགས་རྗེ་ཡིས་ནི་བདག་ཅག་བདག་སློབ་མ་རྣམས་ལ་རྗེས་བརྩེ་དང། །ཁྱེད་རྣམས་ལ་ཡང་མཆོད་སླད་དུ་
ད་ལྟར་རབ་གནས་བགྱིད་པར་འཚལ། །བཅོམ་ལྡན་གུས་པས་བདག་ལ་ནི། །དེ་ཕྱིར་བཀའ་དྲིན་མཛད་པར་འོས། །རྡོ་རྗེ་ཅན་བདག་ཆེ་གེ་མོ། །སྐུ་གསུང་ཐུགས་རྟེན་རབ་གནས་ནི། །ཡོན་བདག་ཅི་ནུས་ཡོ་བྱད་ཀྱིས་

[167B] །དེ་ཕྱིར་སློབ་མར་བཅས་རྣམས་ལ། །རྗེས་སུ་བརྩེ་བས་ཉེར་དགོངས་ནས། །འཁོར་བཅས་ཀུན་གྱིས་རབ་གནས་ལ། །བྱིན་གྱིས་རླབས་པར་མཛད་པར་འོས། ། ཞེས་ལན་གསུམ་གསོལ་བ་བཏབ་པས་
ལྷ་རྣམས་ཀྱིས་དཕྱེ་ས་བཞིན་དུ་གནང་བ་བྱིན་པར་གྱུར།  པར་བསམས།  ཛཿ་ཧཱུཾ་བཾ་ཧོཿ་ཡེ་ཤེས་པ་རྣམས་དམ་ཚིག་པ་དང་གཉིས་སུ་མེད་པར་གྱུར། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། གཤེགས་པ་དང་གཤེགས་མ་
སེམས་དཔའ་དང་སེམས་མ་ཁྲོ་བོ་དང་ཁྲོ་མོའི་ཚོགས་ཐམས་ཅད་མདུན་གྱི་ནམ་མཁའ་སྤྱན་དྲངས།  ཞེས་དབང་ལྷ་སྤྱན་དྲངས།  ཨོཾ་སྲྦ་ཏ་ཐཱ་ག་ཏ་ཨརྒྷཾ་ ཞེས་སོགས་ཀྱིས་མཆོད།  དབང་གི་ལྷ་རྣམས་ཀྱིས་འདི་ལ་མངོན་པར་དབང་བསྐུར་དུ་
གསོལ༑ ཞེས་གསོལ་བ་བཏབ་པས་དེ་བཞིན་གཤེགས་པ་རྣམས་ཀྱིས་དབང་བསྐུར་བའི་དགོངས་པ་མཛད། སྤྱན་མ་ལ་སོགས་པའི་རིག་མ་དང་བཅས་པ་ནམ་མཁར་བཞུགས་པ་རྣམས་ཀྱིས་གདུགས་དང་རྒྱལ་མཚན་
ལ་སོགས་པ་རབ་ཏུ་གནས་བྱའི་ལྷ་རྣམས་ཀྱི་སྟེང་ཕྱོགས་སུ་འཛིན་གླུ་གར་མཛད་ཅིང་རོལ་མོ་བརྡུང། མེ་ཏོག་དང་གུར་གུམ་ལ་སོགས་པའི་ཆར་འབེབ། ཕྱག་གིས་ཅུང་ཟད་ཡོ་བར་བཟུང་བའི་བུམ་པ་དཀར་པོ་བྱང་ཆུབ་ཀྱི་སེམས་ཀྱི་
བདུད་རྩིས་གང་བ་རྣམས་ཀྱིས་དབང་བསྐུར། གཟུགས་རྡོ་རྗེ་མ་ལ་སོགས་པ་རྣམས་ཀྱིས་བཀྲ་ཤིས་ཀྱི་གླུ་དབྱངས་ཀྱི་ཤིས་པ་བརྗོད། ཁྲོ་བོ་རྣམས་ཕྱོགས་འཚམས་སུ་འཁོད་ནས་བགེགས་བསྐྲད་པར་གྱུར། ཇི་ལྟར་
བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་ཁྲུས་བགྱིའོ། །ཨོཾ་སྲྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲི་ཧཱུཾ། ཞེས་གསུངས་ཤིང་དབང་
བསྐུར༑ སྐུ་གང་དྲི་མ་དག་ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་མི་སྐྱོད་པས་དབུ་བརྒྱན་པར་གྱུར།  ཞེས་དབང་བསྐུར་རང་གི་རིགས་བདག་གིས་རྒྱས་གདབ།  ཇི་ལྟར་མིག་མཁན་རྒྱལ་པོ་ཡིས། །འཇིབ་རྟེན་རབ་རིབ་བསལ་བ་

[168A]༄༅། །ལྟར༑ ༑རྒྱལ་བ་རྣམས་ཀྱིས་ཁྱོད་ཀྱི་ནི། །མི་ཤེས་པ་ཡི་རབ་རིབ་བསལ། ཨོཾ་ཙཀྵུ་ཙཀྵུ་ས་མནྟ་ཙཀྵུ་བི་ཤོ་དྷ་ནེ་སཱ་ཧཱ། །ཀུན་མཁྱེན་ཡེ་ཤེས་སྤྱན་ལྡན་སྐྱོན་བྲལ་ཡང། །གུས་པས་འཕགས་
པའི་སྤྱན་ནི་དབྱེ་བགྱིས་པས། །ནམ་མཁའི་མཐར་ཐུག་གྱུར་པའི་སེམས་ཅན་རྣམས། །སངས་རྒྱས་ཡེ་ཤེས་སྤྱན་ནི་ཐོབ་པར་ཤོག་ཞི་བ་ལ་སོགས་པའི་ལས་རྣམས་བསྒྲུབས་པའི་དོན་དུ་སྦྱིན་བདག་ལ་སོགས་པ་
ལ་ཡེ་ཤེས་ཀྱི་གཟིགས་པ་ལྷུར་མཛད་པར་གྱུར།  ཅེས་སྤྱན་དབྱ་བྱ།  དག་ཅིང་དྲི་མེད་ཡིད་འོང་བའི། །སྔགས་ཀྱི་ཡོན་ཆབ་མཆོག་འདི་དག་བདག་གིས་དད་པས་འབུལ་ལགས་ཀྱི། །བཞེས་ཏེ་བདག་ལ་བཀྲ་ཤིས་རྩོལ། །
ཨོཾ་སྲྦ་ཏ་ཐཱ་ག་ཏ་ཨྲྒཾ་པྲ་ཏི་ཙྪ་ཧཱུཾ་སཱ་ཧཱ།  དེ་བཞིན་དུ་སྔགས་ཀྱི་ཞབས་བསིལ།  པཱ་ཏྱཾ་ ཞེས་འདོན་པ་སྤོས་ཏེ་ཆུ་གཉིས། ལྷ་ཡི་མེ་ཏོག་དམ་པ་འདི། །དཀྱིལ་འཁོར་མཆོད་པ་བགྱིད་པར་འཚལ། །ཐུགས་ནི་བརྩེ་བས་ཉེར་དགོངས་ཏེ། །མགོན་པོ་
མཆོད་པ་འདི་བཞེས་ཤིག་པུཥྤེ།  དེ་བཞིན་དུ། བདུག་སྤོས།  དཧུ་བཻ།  སྣང་གསལ་  ཨ་ལོ་ཀེ་ །དྲི་ཆབ་གནྡྷེ།  ཞལ་ཟས་  ནཻ་ཝི་ཏེ།  སིལ་སྙན་  ཤཔྟ།  ཞེས་སྦྱར་ཏེ་ཉེར་སྤྱོད་རོལ་མོ་རྣམས་དབུལ།  མི་བསྐྱོད་རྡོ་རྗེ་ཡེ་ཤེས་ཆེ། །རྡོ་རྗེའི་དབྱིངས་ནི་
མཁས་པ་ཆེ། །རྡོ་རྗེ་གསུམ་མཆོག་དཀྱིལ་འཁོར་གསུམ། །གསང་བའི་དབྱངས་ལ་ཕྱག་འཚལ་ལོ།  །འོད་དཔག་མེད་ལ།  རྡོ་རྗེ་དཔག་མེད་རྒྱལ་པོ་ཆེ། །མི་རྟོག་ནམ་མཁའ་རྡོ་རྗེ་འཛིན། །འདོད་ཆགས་ཕ་རོལ་ཕྱིན་པ་བརྙེས་
རྡོ་རྗེ་གསུང་ལ་ཕྱག་འཚལ་ལོ།  །རྣམ་སྣང་ལ།  རྣམ་པར་སྣང་མཛད་དགའ་བ་ཆེ། །རྡོ་རྗེ་ཞི་བ་དགའ་བ་ཆེ། །རང་བཞིན་འོད་གསལ་མཆོག་གི་མཆོག་སྟོན་པ་རྡོ་རྗེ་ལ་ཕྱག་འཚལ་ལོ།  ཞེས་སྟོད།  ཨོཾ་ཧཱུཾ་ཏྲཾ་ཧྲཱི་ཨཱ་ ཞེ་
ཆོས་བསྒྲགས།   ཨོཾ་ཡ་མནྡ་ཀ་ཧཱུཾ་ཕཊ། དཔལ་རྡོ་རྗེ་འཇིགས་བྱེད་འོད་དུ་ཞུ་བ་ཡོངས་སུ་གྱུར་པ་ལས་སྐུ་བརྙན་གྱི་རྣམ་པར་གྱུར།  །ཅེས་དང་རྡོ་རྗེ་འཆང་དུ་བསྐྱེད་ན།  ཨོཾ་ཨཱ་བཛྲ་དཧྲི་ག་ཧཱུཾ་ཧཱུཾ། རྡོ་རྗེ་འཆང་ཡབ་ཡུམ་

[168B]  ཅེས་དང་འོད་དཔག་མེད་ལ།  ཨོཾ་ཨཱ་ཨཱ་རོ་ལི་ཀ་ཨཱ་ཧཱུཾ། འོད་དཔག་མེད་ཡབ་ཡུམ་འོད་དུ་ཞུ་བ་ཡོངས་སུ་གྱུར་པ་ལས་གསུང་རབ་ཀྱི་བོ་ཏིའི་རྣམ་པར་གྱུར་
 རྣམ་སྣང་ལ།  ཨོཾ་ཨཱ་ཛིན་ཛིག་ཨོཾ་ཧཱུཾ། རྣམ་སྣང་ཡབ་ཡུམ་འོད་དུ་ཞུ་བ་ཡོངས་སུ་གྱུར་པ་ལས་མཆོད་རྟེན་དང་གཙུག་ལག་ཁང་གི་རྣམ་པར་གྱུར།  ཅེས་གཟུགས་བསྒྱུར་བྱ།  ཡེ་དྷ་རྨ་ ལན་གསུམ་བརྗོད་དེ།  ཕུན་སུམ་ཚོགས་པ་མངའ་
བ་གསེར་གྱི་རི་བོ་འདྲ། །འཇིག་བརྟེན་གསུམ་གྱི་མགོན་པོ་དྲི་མ་གསུམ་སྤངས་ཤིང། །སངས་རྒྱས་པདྨ་རྒྱས་པའི་འདབ་འདྲའི་སྤྱན་མངའ་བ། །འདི་ནི་འཇིག་རྟེན་དགེ་བའི་བཀྲ་ཤིས་དང་པོའོ། །དེ་ཡིས་ཉེ་བར་
བསྟན་པའི་མཆོག་རབ་མི་གཡོ་བར། །འཇིག་རྟེན་གསུམ་དུ་གྲགས་ཤིང་ལྷ་དང་མིའི་མཆོད་པ། །ཆོས་ཀྱི་དམ་པ་སྐྱེ་དགུ་རྣམས་ལ་ཞི་བྱེད་པ། །འདི་ནི་འཇིག་རྟེན་དགེ་བའི་བཀྲ་ཤིས་གཉིས་པའོ། །དགེ་འདུན་དམ་
པ་ཆོས་ལྡན་ཐོས་པའི་བཀྲ་ཤིས་ཕྱུག་ལྷ་དང་མི་དང་ལྷ་མ་ཡིན་གྱི་མཆོད་པའི་གནས། །ཚོགས་ཀྱི་མཆོག་རབ་ངོ་ཚ་ཤེས་དང་དཔལ་གྱི་གཞི། །འདི་ནི་འཇིག་རྟེན་དགེ་བའི་བཀྲ་ཤིས་གསུམ་པའོ།  །ཞེས་སོགས་ཤོ་ལོ་ཀ་གསུམ་
གྱིས་ཤིས་པ་བརྗོད།  ཇི་ལྟར་སངས་རྒྱས་ཐམས་ཅད་ནི། །དགའ་ལྡན་དུ་ནི་གནས་པ་ལས། །ལྷ་མོ་སྒྱུ་འཕྲུལ་ལྷུམས་ཞུགས་ལྟར། །དེ་བཞིན་གཟུགས་དང་ལྷན་ཅིག་ཏུ། །འདི་རུ་མགོན་པོ་རྟགས་བཞུགས་ནས། །བྱང་ཆུབ་
སེམས་ནི་བསྐྱེད་པ་དང། །ཡོན་གྱི་བདག་པོའི་དོན་སླད་དུ། །བདག་གི་འབྱོར་པ་ཉིད་ཀྱིས་ནི། །ཅི་འབྱོར་པ་ཡིས་མཆོད་པ་དང། །མེ་ཏོག་ལ་སོགས་འདི་བཞེས་ཤིག་བདག་དང་སློབ་མར་བཅས་རྣམས་ལ། །
རྗེས་སུ་བརྩེ་བས་ཉེར་དགོངས་ནས། །ཀུན་གྱིས་འདི་ལ་བྱིན་བརློབ་ཤིད། །འདི་ཉིད་དུ་ནི་བཞུགས་པར་རིགས།  །ཞེས་དང།  ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་

[169A]༄༅། །སུ་གསོལ། །ཇི་སྲིད་ནམ་མཁའི་མཐའ་དང་མཉམ་པའི་སེམས་ཅན་གྱི་ཁམས་རྣམས་མི་གནས་པའི་མྱ་ངན་ལས་འདས་པའི་ས་ལ་མ་བཞག་བར་དུ་མྱ་ངན་ལས་མི་འདའ་བར་བརྟན་པར་བཞུགས་སུ་
གསོལ༑ བྱེ་བྲག་ཏུ་ཡང་སྐུ་གསུང་ཐུགས་ཀྱི་རྟེན་འདི་ལས་དང་ཆུ་དང་མེ་དང་རླུང་གི་གནོད་པས་མ་ཞིག་བར་དེ་སྲིད་དུ་སེམས་ཅན་གྱི་དོན་དཔག་ཏུ་མེད་པ་མཛད་ཅིང་བརྟན་པར་བཞུགས་སུ་གསོལ། ཨོཾ་སུ་པྲ་ཏིཥྛ་
བཛྲ་ཡེ་སཱ་ཧཱ།  ཞེས་པའི་བར་ཚར་གསུམ་དང།  བདེ་གཤེགས་ཀུན་བཟང་མཐོང་བས་བཀྲ་ཤིས་ལྟར། །རྒྱལ་བ་སྲས་བཅས་དེང་འདིར་བདེ་ལེགས་ཤོག་ངན་སྡིག་ལོག་པའི་ཚོགས་རྣམས་བཅོམ་གྱུར་ནས། །རྒྱལ་སྲས་རིགས་
འཛིན་ཚོགས་རྣམས་འཕེལ་དར་ཞིང། །ཞལ་མཐོང་ཙམ་གྱིས་བདེ་བའི་མཆོག་བརྙེས་ནས། །ཉི་ལྟར་ཞལ་དྲོ་ཟླ་ལྟར་འོད་གསལ་ཞིང། །བདག་དང་འགྲོ་ལ་ཞལ་དྲོ་བྱིན་ཆེ་བའི། །བསྐལ་བའི་མཐར་ཐུག་བར་དུ་བཞུགས་སུ་
གསོལ༑ ༑ཇི་སྲིད་མེ་དང་ཆུ་དང་ནི། །རླུང་གིས་བསྐལ་བ་འཇིག་པར་དུ། །སེམས་ཅན་ཀུན་གྱི་དོན་གྱི་ཕྱིར། །བཅོམ་ལྡན་ཁྱོད་ནི་བཞུགས་པར་མཛོད།  །ཅེས་ཡིག་བརྒྱ་ཚར་གསུམ་དང།  མགོན་པོ་བསྐལ་བ་ཇི་བཞིན་དུ། །
སྣ་ཚོགས་གཟུགས་ནི་བཟུང་ནས་ཀྱང། །ཕྱོགས་བཅུའི་འཇིག་རྟེན་ཁམས་རྣམས་སུ། །དེ་ནི་འགྲོ་བའི་དོན་ཀུན་མཛོད།  །ཅེས་བརྗོད་དེ་བརྟན་བཞུགས་བྱ།  ཡེ་དྷ་རྨཱ་ ཚར་བདུན་སོགས་བརྗོད་དེ།  རྒྱལ་མཚན་རྩེ་མོར་དབང་གི་རྒྱལ་པོ་ལྟར། །
ལྷག་པའི་ལྷ་ཡིས་གཙུག་གི་རྒྱན་གྱུར་པ། །སྒྲུབ་པ་པོ་ལ་དངོས་གྲུབ་མཆོག་རྩོལ་བའི། །དཔལ་ལྡན་བླ་མ་རྣམས་ཀྱིས་བཀྲ་ཤིས་ཤོག་ཆེ་བའི་ཆེ་མཆོག་སྟོན་པ་བླ་ན་མེད། །ཆོས་རྗེ་ཉི་མ་རྒྱལ་བའི་བྱིན་བརླབས་
ཀྱིས༑ ༑བདུད་དང་བགེགས་རིགས་གནོད་པའི་དགྲ་ཞི་ནས། །རྟག་དུ་དཔལ་གནས་ཉིན་མཚན་བཀྲ་ཤིས་ཤོག་ཆོས་ཉིད་བདེན་པའི་ཆོས་མཆོག་བླ་ན་མེད། །དམ་ཆོས་བདུད་རྩི་བདེན་པའི་བྱིན་བརླབས་ཀྱིས། །

[169B] །རྟག་ཏུ་དཔལ་གནས་ཉིན་མཚན་བཀྲ་ཤིས་ཤོག་དགེ་འདུན་ཡོན་ཏན་རིན་ཆེན་དཔལ་འབར་བ། །རྒྱལ་སྲས་ཕན་མཛད་བདེན་པའི་བྱིན་བརླབས་ཀྱིས། །ཉེས་པའི་
སྐྱོན་བྲལ་དགེ་ཚོགས་རྣམ་པར་འཕེལ། །རྟག་ཏུ་དཔལ་གནས་ཉིན་མཚན་བཀྲ་ཤིས་ཤོག་ཐུབ་པ་ཆེན་པོ་བདེ་གཤེགས་རྡོ་རྗེ་འཆང། །ཆོས་གཟིགས་ཏི་ལོ་པ་དང་ན་རོ་པ། །དཔལ་མཆོག་ཊྭཾ་པའི་ཝ་དང་ཨ་ཏི་ཤ་
ཉམས་ལེན་བྱིན་བརླབས་བརྒྱུད་པའི། །བྱམས་པ་ཐོགས་མེད་དབྱིགས་གཉེན་རྣམ་གྲོལ་སྟེ། །མཆོག་སྟེ་དུལ་མའི་སྡེ་དང་གྲགས་པའི་དཔལ། །སེང་བཟང་ཀུ་ས་ལི་གཉིས་གསེར་གླིང་པ། །རྒྱ་ཆེན་སྤྱོད་པའི་
བརྒྱུད་ཀྱི། ཡོད་མེད་ཕྱོགས་འཇིགས་རྒྱལ་སྲས་ཀླུ་གྲུབ་དང། །ཟླ་བ་གྲགས་པ་རིགས་པས་བུ་བྱུག་སོགས། །སངས་རྒྱས་དགོངས་སྐྱོང་འཕགས་པ་ཡབ་སྲས་ཏེ། །ཟབ་མོ་ལྟ་བའི་བརྒྱུད་པའི། །རབ་འབྱམས་
གསུངས་རབ་ཀུན་ལ་ལྟ་བའི་མིག་སྐལ་བཟང་ཐར་པར་བགྲོད་པའི་འཇུག་ངོགས་མཆོག་བརྩེ་བས་བསྐྱོད་པའི་ཐབས་མཁས་མཛད་པ་ཡིས། །གསལ་མཛད་བཤེས་གཉེན་རྣམས་ཀྱི། སྒྲུབ་པ་པོ་ལ་བུ་བཞིན་
གཟིགས་མཛད་ཅིང། །མི་འབྲལ་ལུས་དང་གྲིབ་མ་ཇི་བཞིན་དུ། །དམ་ཚིག་ཅན་ལ་དངོས་གྲུབ་མཆོག་བརྩོལ་བའི། །ཡི་དམ་ལྷ་ཚོགས་རྣམས་ཀྱི། །ཆོས་སྐུ་ནམ་མཁའ་བཞིན་དུ་དབྱེར་མེད་ཀྱང། །གཟུགས་སྐུ་
འཇའ་ཚོན་བཞིན་དུ་སོ་སོར་གསལ། །ཐབས་དང་ཤེས་རབ་མཆོག་ལ་མངའ་བརྙེས་པའི། །རིགས་ལྔ་བདེ་བར་གཤེགས་ཀྱི། །སངས་རྒྱས་རྣམ་གཟིགས་གཙུག་ཏོར་ཐམས་ཅད་སྐྱོབ། །འཁོར་བ་འཇིག་
དང་གསེར་ཐུབ་འོད་སྲུང་དང། །འཀྱ་ཐུབ་པ་གོའུ་ཏམ་ལྷ་ཡི་ལྷ། །སངས་རྒྱས་དཔའ་བོ་བདུན་གྱི། །མཚན་ལེགས་རིན་ཆེན་གསེར་བཟང་མྱ་ངན་མེད། །ཆོས་བསྒྲགས་མངོན་མཁྱེན་སྨན་བླ་འཀྱ་ཐུབ། །སྨོན་ལམ་

[170A]༄༅། །རྒྱ་ཆེན་ཡོངས་སུ་རྫོགས་པ་ཡི། །བདེ་བར་གཤེགས་པ་བརྒྱད་ཀྱི། །མཐུན་པའི་དགེ་ཚོགས་སྨོན་ལམ་རྨད་བྱུང་ཞིང། །སྤྱད་པ་སྤྱོད་ཚེ་ན་ཡང་མཆེད་གྱུར་ལ། །སྐལ་བཟང་གཅིག་ལ་མཛད་པ་
མཐར་ཕྱིན་པའི། །རྫོགས་པའི་སངས་རྒྱས་སྟོང་གྲི། །ཕྱོགས་བཅུའི་འགྲོ་ལ་མཁྱེན་བརྩེའི་རབ་དགོངས་ནས། །ཕྱོགས་བཅུར་ཆོས་ཀྱི་འཁོར་ལོ་ལེགས་བསྐོར་བས། །ཕྱོགས་བཅུའི་འགྲོ་ཀུན་ཡོངས་སུ་སྐྱོབ་
མཛད་པའི། །ཕྱོགས་བཅུའི་སངས་རྒྱས་རྣམས་ཀྱི། །འཇམ་དབྱངས་ཕྱག་ན་རྡོ་རྗེ་སྤྱན་རས་གཟིགས། །ས་ཡི་སྙིང་པོ་སྒྲིབ་པ་རྣམ་པར་སེལ། །ནམ་མཁའི་སྙིང་པོ་བྱམས་པ་ཀུན་དུ་བཟང། །ཉེ་བའི་སྲས་
ཆེན་བརྒྱད་ཀྱི། །འཇམ་དཔལ་དབྱངས་དང་སྐྱབས་གྲོལ་གསང་བའི་བདག་སྤྱན་རས་གཟིགས་སོགས་རླབས་ཆེན་སྤྱོད་པ་ཡིས། །འགྲོ་ཀུན་སྲིད་ཞི་ལས་སྒྲོལ་ཁུར་འཁྱེར་བའི། །ཐེག་ཆེན་དགེ་འདུན་རྣམས་ཀྱི་
ཟབ་མོ་རྟེན་འབྲེལ་བཅུ་གཉིས་ལེགས་བསྒོམས་པས། །རང་བྱུང་རང་སངས་རྒྱས་ཀྱི་ཡེ་ཤེས་ནི། །བརྟེན་པ་མེད་པའི་ཚུལ་གྱིས་ཐུགས་ཆུང་པའི། །རང་བྱུང་རང་སངས་རྒྱས་ཀྱི། །དགྲ་བཅོམ་བློ་མཆོག་དབང་པོ་
ཀུན་དུལ་བ། །བསྟན་པའི་སྲིད་དུ་ལེགས་པར་བརྟན་བཞུགས་ནས། །བསྟན་པ་འཛིན་དང་སྤེལ་དང་བསྲུངས་མཛད་པའི། །དགྲ་བཅོམ་གནས་བརྟན་རྣམས་ཀྱི། །རྫུ་འཕྲུལ་སྟོབས་དང་མངོན་པར་ཤེས་པའི་
དཔལ༑ ༑ཉེ་བར་ཐོབ་ནས་ཐུབ་པའི་བཀའ་བཞིན་དུ། །བསྟན་པ་རིན་ཆེན་བང་མཛོད་ལེགས་སྐྱོང་བའི། །རྡོ་རྗེ་ཆོས་སྐྱོང་རྣམས་ཀྱི། །གང་སྔོན་སྦྱིན་པ་རྒྱ་མཚོའི་དགེ་བསགས་པས། །ཚེ་དང་ནོར་དང་འབྲུ་ཡི་
དཔལ་བརྙེས་ནས། །སྒྲུབ་པ་པོ་ལ་དབྱིག་གི་ཆར་འབེབས་པ། །གནོད་སྦྱིན་ནོར་སྦྱིན་རྣམས་ཀྱི། །ཚངས་དང་ལྷ་དབང་སྲུངས་མའི་བྱིན་རླབས་ཀྱི། །ཕན་མཛད་ལྷ་ཡི་བཀྲ་ཤིས་གནས་གྱུར་ཏེ། །བདེ་ལེགས་

[170B] །ཚེ་རིང་ནད་མེད་བདེ་སྐྱིད་ལྡན་པར་ཤོག་ །ཅེས་སྐུ་གསུང་ཐུགས་ཀྱི་རྟེན་ལ་རབ་ཏུ་གནས་པ་མདོར་བསྡུས་བྱ་ཚུལ་ལག་ཏུ་བླང་བདེ་བ་
གཞན་ཡང་དོན་གཉེན་ཅན་དུ་མས་བསྐུལ་བ་དང་ཉེ་ཆར་གནམ་བསྐོས་པའི་ཚང་པ་འཇམ་དབྱངས་གོང་ཆེན་པོའི་ནང་ལ་འཁོར་གྱི་བླ་མ་འགའ་ཞིག་གིས་བསྐུལ་བ་ལྟར་གཞན་སྙོམས་པ་ངག་དབང་བློ་བཟང་ཆོས་ལྡན་གྱིས་བོད་ཆོས་ལྷ་ཁང་དུ་གྲགས་པ་རྗེ་བཙུན་ཙོང་ཁ་པ་ཆེན་པོའི་གསུང་སྤོས་ལྟར་བཅས་འཛིན་གྲགས་པ་རྒྱལ་མཚན་གྱིས་མཛད་པའི་རབ་གནས་བསྡུས་
པའི་སྒོམ་ཚིག་དང་མཐུན་པར་སྦྱང་བའི་ཡི་གེ་པ་ནི་སྨོན་ལམ་རིན་ཆེན་ནོ། །



﻿༄༅།། རབ་གནས་དགེ་ལེགས་རྒྱ་མཚོའི་ཆར་འབེབས་ཀྱི་ཟུང་འདེབས་ཞེས་བྱ་བ་བཞུགས་ལེགས་སོ།། ༄༅།།ལྷ་དང་བཅས་པའི་སྐྱེ་དགུའི་བསོད་ནམས་སོག་པའི་ཞིང་དམ་པ་བདེ་བར་
གཤེགས་པའི་སྐུ་གསུང་ཐུགས་ཀྱི་རྟེན་རབ་ཏུ་གནས་པར་བྱེད་པ་ལ་ཉེ་བར་མཁོ་བའི་རྫས་དང་ཡོ་བྱད་ཀྱི་ཐོ་དགོད་པ་ལ། རབ་གནས་ཀྱི་རྒྱུད། བདེ་མཆོག་སྡོམ་འབྱུང། ཀྱཻ་རྔོར་བརྟག་
གཉིས། བཤད་རྒྱུད་རྡོར་འཕྲེང་དང། དུས་ཀྱི་འཁོར་ལོ་སོགས་རྡོ་རྗེ་འཆང་གིས་གསུངས་པའི་རྒྱུད་དང། དེ་དག་གི་འགྲེལ་པ་རྒྱ་གར་གྱི་པཎ་གྲུབ་དུ་མས་མཛད་པ་དང། དཀྱིལ་ཆོག་
རྡོ་རྗེའི་འཕྲེང་བ། སློབ་དཔོན་ས་དཧུ་པུ་ཏྲ། ནག་པོ་བ། སྣང་བྱེད་ཟླ་བ། སུ་མ་ཏི་ཀི་རྟི། ཀུན་དགའ་སྙིང་པོ། །ཞི་བ་སྙིང་པོ་སོགས་འཕགས་ཡུལ་གྱི་པཎ་གྲུབ་དུ་
མས་མཛད་པའི་རབ་གནས་དང་སྦྱན་དབྱེའི་ཆོ་ག་ལོ་ཆེན་རིན་ཆེན་བཟང་པོ། །རྗེ་བཙུན་གྲགས་པ་རྒྱལ་མཚན། བུ་སྟོན་ཐམས་ཅད་མཁྱེན་པ། འདུལ་འཛིན་གྲགས་པ་རྒྱལ་མཚན་
སོགས། གངས་ཅན་གྱི་མཁས་གྲུབ་དུ་མས་མཛད་པའི་རབ་གནས་ཀྱི་གཞུང་ཆོ་གའི་གོ་རིམ་དང་ཕྱག་ལེན་ཅུང་ཟད་མི་འདྲ་བ་མང་དུ་ཡོད་པ་ལས་འདིར་པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་
མཚན་གྱིས་མཛད་པའི་རབ་གནས་དགེ་ལེགས་རྒྱ་མཚོའི་ཆར་འབེབས་ཀྱི་ཆོ་ག་དང་ཕྱག་ལེན་ལ་མཁོ་བའི་རྫས་དང་ཡོ་བྱད་ཀྱི་ཐོ་དཀོད་པར་བྱའོ། །དེ་ལ། ཁྲུས་སྟེགས་གྲུབ་ཞི་ཕྱོགས་རེར་ཁྲུ་བཞི་

[125B] སྟེང་གི་ངོས་ལ་ཁྲུས་དཀྱིལ་མི་འདྲ་བ་གསུམ་བཤད་པ་ལས་འདིར་ཕྱི་ནས་རིམ་པ་བཞིན་དཀར་དམར་ནག་པའི་རྩིག་པ་རིམ་པ་གསུམ་གྲུ་བཞི་སྒོ་བཞི། དབུས་
སུ་སྣ་ཚོགས་པདྨ་འདབ་བརྒྱད། དེའི་ཕྱིར་སྣམ་བུ་གྲུ་བཞི། དེ་ལ་ཕྱོགས་བཞིར་ཤར་ནས་གཡས་སྐོར་དུ། འཁོར་ལོ། རིན་པོ་ཆེ། པདྨ། རལ་གྲི། དཀར་སེར་དམར་
ལྗང། འཚམས་བཞིར་ཤར་ལྷོ་ནས་གཡས་སྐོར་དུ། འཁོར་ལོ།། རྡོ་རྗེ། པདྨ་རལ་གྲི་དཀར་སྔོ་དམར་ལྗང་རྣམས་ཀྱིས་མཚན་པ་རྡུལ་ཚོན་གྱིས་བྲི་བའམ། ཆུ་ཚོན་
གྱིས་བྲིས་པའི་རས་བྲིས་བཀབ་པ། བུམ་པ་གས་ཆག་སོགས་ཀྱི་སྐྱོན་མེད་པའི་མཚན་ལྡན་ལྷ་བུམ་ལྷ་གྲངས་དང་མཉམ་པ་སོགས་འབྱོར་ན་ལེགས་ཀྱང་མ་འབྱོར་ན་རྣམ་རྒྱལ་དང་ལས་བུམ་གཉིས་
ཁྲུས་བུམ་བརྒྱད། དེ་རྣམས་རང་བཞིན་གྱིས་དཀར་ན་དེས་ཆོག་ཅིང་ཟངས་དམར་ལྟ་བུ་མདོག་གཞན་ཡིན་ན་ཙན་དན་དཀར་པོའི་ལྔེ་གུའམ་ཐོད་ལེ་ཀོར་ལྟ་བུའི་དཀར་རྩིས་བྱུགས་ཏེ་དཀར་པོར་
བསྒྱུར། ལས་སྔགས་བརྗོད་ཅིང་གུ་གུལ་གྱིས་བདུག་ཡུངས་དཀར་གྱིས་བྲ་བས་ཏེ་བགེགས་བསྐྲད། རྟ་གླང་པོང་བུ་སོགས་ཀྱིས་མ་བགྲོད་ཅིང་སྲོག་ཆགས་མེད་པའི་ཆུ་གཙང་མ་སྣོད་གཞན་
དང་མ་རེག་པ་གུར་གུམ་སོགས་དྲི་བཟང་དང་བསྲེས་པས་བུམ་པའི་སུམ་གཉིས་ཙམ་དགང། མགུལ་ཆིངས་ཁ་ཚར་དང་ཕུན་ཚར་མ་ཉབས་པའི་རས་གཙང་མ་འམ། མ་རྙེད་ན་དར་གོས་གང་ཡང་
རུང་བ་ཟུང་གིས་ཐོར་ཅོག་གསུམ་པའི་ཚུལ་དུ་བྱས་ལ་སྲད་བུ་དཀར་པོ་བདུན་གྱིས། ཨོཾ་བཛྲ་ཤི་ཥ་ར་རུ་ཊ་མ་ཊ་ཏི་ཤཾ་བྷ་ནྡྷ་ཧཱུཾ། ཞེས་བཟླ་ཞིང་དཀྲི། རྣམ་རྒྱལ་དང་ལས་བུམ་ལ་བུམ་རྫས་

[126A]༄༅། །བླ་མེད་ལས་བཤད་པ་ལྟར་ན་སྟག་ཚེར་བ་། ཀཎྚ་ཀཱ་རི་། གཞན་གྱིས་མི་ཐུབ་པ་དཀར་པོ་་ །དབྱུག་པའི་ཨུད་པ་ལ་། དབང་ལག་ཏེ་སྨན་ལྔ་། མུ་ཏིག་
གསེར་། པདྨ་རཱ་གའམ་དེ་མེད་ན་དངུལ་ཟངས་དུང་གང་རུང་ ་བྱི་རུ་། མུ་མི་ན་་ཏེ་རིན་པོ་ཆེ་ལྔ། ཏི་ལ་། ནས་། མོན་སྲིན་ འབྲས་སོ་བ་ གྲོ་འམ་
མོན་སྲན་གྲེའུ་ ག་བུར་ གུར་གུམ་ ཙན་དན་དཀར་པོ་། །ཙན་དན་དམར་པོ་ །གླ་རྩི་སྟེ་དྲི་ལྔ། ཏིལ་ ལན་ཚ་ མར་ བུ་རམ། སྦྲང་རྩི་
སྟེ་སྙིང་པོ་ལྔ་། ནང་གི་བདུད་རྩི་ལྔ་རྣམས་དང་། བྱ་རྒྱུད་ལས་བཤད་པ་ལྟར་ན། གསེར་། དངུལ་། མུ་ཏིག་། བྱི་རུ་ མུ་མིན་ཏེ་རིན་པོ་ཆེ་ལྔ་ ནས་
འབྲས་། གྲོ་ སྲན་མེ། ཏིལ་ཏེ་འབྲུ་ལྔ། སྦྲང་། ཀར་། ཞོ་། འོ་མ་། མར་ཏེ་ཕྱིའི་བདུད་རྩི་ལྔ། སླེ་ཏྲེས། ཀཎྚ་ཀཱ་རི། དབང་ལག། རྒྱ་མཚོའི་
བླུ་བ་ ཤུ་དག་སྟེ་སྨན་ལྔ། ཙན་དན་དཀར་་དམར་། འྫ་ཏི་། ག་བུར་། གུར་གུམ་སྟེ་དྲི་ལྔ་རྣམས་ལས་། འདིར་བླ་མེད་ལྟར་གྱི་སྔ་མ་རྣམས་འཇུག་བུམ་མཚན་འབྲི་
པའམ་གདགས། ཁྲུས་བུམ་བརྒྱད་ལ་རིམ་པ་བཞིན། ཀར་བུ་རམ་སྦྲང་རྩི་སྟེ་མངར་གསུམ། ཞོ། ཁམ་སྟར་རྒུན་འབྲུཾ་ལྟ་བུ་འབྲས་བུ་། དོན་གསལ་ལས་ཨ་རུ་ར་སོགས་
འབྲས་བུ་གསུམ་བཤད་ཀྱང་ཕྱག་ལེན་འདིའི་ལུགས་ལ་འདི་བཞིན་མཛད། འབྲས་གྲོ་ནས་ལྟ་བུ་འབྲུ་་གོང་གི་དྲི་ལྔ་ལྟ་བུ་དྲི་བཟང་ འབྲས་ཡོས། གོང་གི་སྨན་ལྔ་ལྟ་བུ་སྨན་ གོང་གི་

[126B]འབྲས་བུ་ཅན་གྱི་ཤིང་གི་ཡལ་ག་ལོ་འདབ་དང་བཅས་པས་ཁ་བརྒྱན། འདག་རྫས་ལ་ཕལ་ཁྲུས་ཀྱི་འདག་རྫས་ལ། གོང་གི་
ཕྱིའི་བདུད་རྩི་ལྔཾ། དྲི་ཞིམ་པོའི་འབྲུ་མར་འབྱོར་ན། སུག་སྨེལ། ཤིང་ཚ། སྤང། སྤོས། བ་ལེ་ག་ཙན་དན་དཀར་པོ་རྣམས་ཞོ་དོ་ངེ་རས་
དཀར་གཙང་མར་སོ་སོར་བཏུམ་སྟེ་ཏིལ་མར་བྲེ་བརྒྱད་ཀྱི་ནང་དུ་བཅུག་ནས་བསྐོལ་བ་བྲེ་དྲུག་ཙམ་སྒོམ་ནས། བྲེ་དོ་ལུས་པ་ལྟ་བུའམ། མ་འབྱོར་ན་ཏིལ་མར་ལ་དྲི་བཟང་བཏབ་པ་
དང་ སྤོས་མར་ ཤིང་ཤུན་ལ་ནྱ་གྲོ་ཏ། ཨུ་དུམ་ཝ་ར། པ་ལ་ཀཥ། སི་སྤ་ལ། མཎྚལ་མུཎྚ་སྟེ་འོ་མ་ཅན་གྱི་ཤིང་ལྗའི་ཤུན་པའི་ཕྱེ་མ་དང། མ་འབྱོར་
ན། འོམ་བུ་སོགས་ཀྱི་ཤིང་ཤུན་ཕྱེ་མ་སྐམ་པོ། བའི་ཞོ། འོ་མ། མར། ལྕི་བ། ཆུ་སྟེ་བ་བྱུང་ལྔའི་འདག་ཆལ་། སྤོས་མར་། སྒྱུ་རུ་རའི་ཕྱེ་མ་
སྐམ་པོ་མ་ཤ་སྟེ་སྲན་དཀར་གྱི་ཕྱེ་མ་སྐམ་པོ། །གོང་གི་དྲི་བཟང་ལྔ་ཚན་གང་རུང་གི་འདག་ཚལ། ཡུང་བའི་ཕྱེ་མ་སྐམ་པོ་སྟེ་རྫས་བརྒྱད་ལས། བདུད་རྩི་ལྔ་ཟངས་སྣོད་དང། གཞན་
རྣམས་མཁར་བའི་སྣོད་དུ་བླུག་པ། མཆོག་ཁྲུས་ཀྱི་བདག་རྫས་ལ་དྲི་བཟང་ལྔའི་འདག་ཆལ། དྲི་ཞིམ་པོའི་འབྲུ་མར་དྲི་བཟང་ལྔའི་ཕྱེ་མ་སྐམ་པོ་རྣམས་རིན་པོ་ཆེའི་སྣོད་དུ་བླུག་པ། དུར་སྔོན་
གྱི་པིར་སྣོད་བཅས། ཁྲུས་རས་འབྱོར་ན་རས་དཀར་བཟང་པོ་ཁ་ཚར་དང་ཕུན་ཚར་མ་ཉམས་པའམ། མ་འབྱོར་ན་ཁ་བཏག་གམ་གོས་དར་དཀར་པོ་སོགས་གཙང་མ་གང་འབྱོར་ལ་གུར་གུམ་

[127A]༄༅། །གྲི་ཝང་ཙནྡན་སོགས་སྦྱར་བས་པདྨ་འདབ་བཞི། ལྟེ་བར་ཨོཾ། འདབ་མར་མདུན་ནས་གཡས་སྐོར་དུ་ཕྱོགས་བཞིར། ཧཱུཾ་ཏྲཾ་ཧྲིཿ་ཨཱ་རྣམས་དབུ་ཕྱིར་བསྟན་ཏེ་
བྲིས་པ། ཁྲུས་ཀྱི་མེ་ལོང་ཆེ་ལེགས་ལ་དབུས་སུ་ཧཱུཾ། མཐར་མདུན་ནས་གཡས་སྐོར་དུ་ཡེ་དྷ་རྨ་སྦྲུལ་འཁྱིལ་བ་ལྟར་རབ་ཚར་བདུན་ཐ་མ་ཚར་གཅིག་གུར་གུམ་སོགས་ཀྱིས་བྲིས་པ། བཀྲ་ཤིས་
ཀྱི་འཐོར་འབྲུ་འབྲས་དཀར་སོགས་འབྲུ་གཙང་མ་དགེ་འདུན་ཚོགས་པ་མང་ཉུང་དང་བསྟུན་པའི་མི་ཉུང་བ་སྣོད་གཙང་མར་བླུག་པའི་སྟེང་དུ་བཞག་སྦྱངས་ཆས་བགེགས་གཏོར་གཏོར་ཅོག་
གསུམ། ཏིང་ལོ། །ཆང་བུ་འཐེབ་ཀྱུ་རྣམས་གསུམ་རེ་སྣོད་བཅས། གུ་གུལ་གྱི་བདུག་པ། ཡུངས་དཀར་དང་ཆུ་གཙང་སྣོད་བཅས། ཁམ་ཕོར་དཀར་པོ། །དུར་བའི་
མྱུ་གུ་དང་བཅས་པའི་བ་གཅིའི་ཆངས་བུ། ཟན་ཆངས། སེང་རས་རྣམས་བཞི་རེ་ཐུན་མོང་དུ་སྣོད་བཅས། ཉེ་རེག་གི་ཆུ་གཙང་སྣོད་བཅས། དྲི་བཟང་ མེ་ཏོག་གྀ་
མཆོད་ཡོན་ནི། མར་མེ་སྟེ་མཆོད་པ་བཞི་སོ་སོར་སྣོད་བཅས། སྤོས་དཀར་མར་དཀར་དང་སྦྱར་བའི་རིལ་བུའི་བདུག་རྫས། དེ་བདུག་པའི་སྤོས་ཕོར་འབྱོར་ན་ལོང་ཐག་གམ་ཡུ་བ་ཅན་
གསོལ་གདབ་ཀྱི་སྐབས་སུ་བདུག་རྒྱུའི་ཙནྡན་དཀར་དམར་དང་ཨ་ཀ་རུ་སོགས་སྤོས་བཟང་པོ། །གོས་དར་བཟང་པོའི་ན་བཟའ་དམར་སེར་ཟུང། གསོལ་གདབ་ཚིགས་བཅད་མའི་སྐབས་སུ་
ཚོགས་པས་འཛིན་རྒྱུའི་སྤོས་རེར་བཟང་པོ། །རྟེན་ལ་འགེབ་རྒྱུའི་ན་བཟའ་སེར་པོ། །མ་ལུས་མའི་སྤྱན་འདྲེན་སྐབས་ཚོགས་པས་འཛིན་རྒྱུའི་སྤོས་རེར་བཟང་པོ། །གསོལ་གདབ་ཚིགས་

[127B] །སོ་རྩིའི་རྫས་རྡོ་ཇ། གོ་ཡུ། གོ་ལའི་ཕྱེ་མ་གསུམ་མར་ཁུ་དང་སྦྱར་བ་རིན་པོ་ཆེ་སོགས་ཀྱི་སྣོད་བཅས། ཆུ་བཞིའི་
རྫས་ཞི་བའི་དབང་དུ་བྱས་ན། ནས། འོ་མ་མེ་ཏོག་དཀར་པོ། །ཏིལ། ཀུ་ཤ། འབྲས་ཡོས། ག་བུར་ལྟ་བུ་དྲི་དཀར་པོ་དང། བདུད་རྩི་ལྔ་རྣམས་
སམ༑ རྒྱས་པའི་དབང་དུ་བྱས་ན། ཏིལ། གུ་ཤ། གུར་གུམ། མེ་ཏོག་སེར་པོ། །བདུད་རྩི་ལྔ། ཞོ་རྣམས་ཏེ། དེ་ཡང་རབ་གནས་ཀྱི་ལས་ནི་གཙོ་
བོར་རྟེན་གྱི་བྱིན་རླབས་དང་མཆོད་པ། སྦྱིན་བདག་གི་ཚེ་དང་བསོད་ནམས་དང་འབྱོར་པ་སོགས་རྒྱས་པའི་ཆེད་དུ་བྱ་བ་ཡིན་པས། རྒྱས་པའི་ལས་གཙོ་ཆེ་བར་བྱས་ནས་ཕྱི་མ་སྐབས་
སུ་བབ་པས་རྫས་ཕྱི་མ་རྣམས་ཆུ་གཙང་དང་སྦྱར་བ། འབྱོར་ན་གསེར་རམ་མ་འབྱོར་ན་དུང་དང་ཉ་ཕྱི་སོགས་མདོག་སེར་པོར་བསྒྱུར་བའི་སྣོད་གསུམ་གྱི་ནང་དུ་བླུག་པ་གསུམ་དང། དེ་
གསུམ་འབུལ་བའི་སྣོད་བཟེད་ཞལ་གསུམ་མཉྗི་དང་བཅས་པ། གསེར་གྱི་མིག་ཐུར་གསེར་སྲང་གང་ངམ་ཐ་ན་ཡང་ཞོ་གང་གི་དྲུག་ཆ་གཅིག་ལས་མི་ཆུང་བ། དངུལ་གྱི་གོང་བུར་གནས་
པའི་གུར་གུམ་ལྟ་བུའི་དྲི་བཟང་མར་དང་སྦྲང་རྩི་སྦྱར་བའི་མིག་སྨན། བླ་མ་ཁ་ཅིག་དུད་དྲེག་དང་སྦྱར་བའི་ནག་པོ་བྱ་བར་གསུང། སྙན་འབྲུ། རྨང་འཚེར། ཚེམ་ཤིང། ཞལ་
ཐུར་རྣམས་འབྱོར་ན་རིན་པོ་ཆེ་ལས་བཟོས་པའམ་བྲིས་པའི་ཙ་ཀ་ལི། ཙ་རུའི་བཟའ་བར་གྲགས་པའི་ལྷ་བཤོས་རྒྱན་སྣ་ཚོགས་ཀྱིས་བརྒྱན་པའི་ཚོགས་འཁོར་སྣོད་བཟང་པོར་བཤམས་པ་

[128A]༄༅། །རིན་པོ་ཆེའི་མཎྚལ། བཀྲ་ཤིས་རྟགས་བརྒྱད་སོགས་མངའ་དབུལ་གྱི་རྫས་རིན་པོ་ཆེ་སོགས་ལ་བཟོས་པའི་དངོས་སམ་བྲིས་པའི་ཙ་ཀ་ལི། ལྔ་ཕྱི་ཅི་རིགས་པར་འབུལ་རྒྱུའི་
ཉེར་སྤྱོད་ཀྱི་མཆོད་པ་སྟ་གོན་སྐབས་ཚར་བཅུ་དགུ་དང། དངོས་གཞིའི་སྐབས་ཚར་ཉེར་གཉིས་ལས་མི་ཉུང་བ་སྣོད་བཅས། མ་ཏོག་སྒྲུབ་པའི་ཚེ་མེ་ལོང་གི་ཡེ་དྷརྨའི་ཡི་གེ་བཀྲུ་བ་དང་དྲི་
ཆབ་ལ་ལྡུག་རྒྱུའི་དྲི་བཟང་གི་ཆུ་བུམ་པའི་ནང་དུ་སྦྱར་བ། སྔོན་འགྲོའི་གཏོར་མ། ཡི་དམ་ལ་འབུལ་རྒྱུའི་གཏོར་མ། ཆོས་སྐྱོང་གི་གཏོར་མ། ཕྱོགས་སྐྱོང་གི་གཏོར་མ། གཏོར་
མ་སོགས་ལ་བྲན་རྒྱུའི་ཆུ་གཙང་དང་དེ་བྲན་བྱེད། ནང་མཆོད་ཐོད་པའི་སྣོད་བཅུས། ཁྲུས་ཀྱི་སྐབས་བུམ་པ་འཛིན་པའི་ཚོགས་པའི་ཞལ་གྲངས་དང་མཉམ་པའི་རྟེན་ཁེ་བ། རྡོར་དྲིལ་
སྦུབ་སིལ། རྔ་དུང་སོགས་རོལ་མོ། །བཀྲ་ཤིས་ཀྱི་རྫས། མེ་ལོང། གྷི་ཝང། ཞོ། དུར་བ། བིལ་བ། དུང་དཀར། ལི་ཁྲི། ཡུངས་དཀར་རྣམས་
སྣོད་སྐྱོན་མེད་གཙང་མ་དང་བཅས་པ་སོགས་ཡོ་བྱད་ཐམས་ཅད་ཚོགས་པར་བྱ། བཤམས་ལུགས་རྟེན་གྱི་མདུན་དུ་མཆོད་ཁྲིའི་སྟེང་དུ་མཆོད་པ་གང་འབྱོར་གཟབ་རྒྱས། དེའི་མདུན་དུ་
ཁྲུས་སྟེགས་ཀྱི་སྟེང་དུ་ཁྲུས་དཀྱིལ་གྱི་དབུས་སུ་སྟེགས་ཇི་ལྟར་འཚམས་པའི་སྟེང་དུ་རྣམ་རྒྱལ་གཡས་དང་ལས་བུམ་གཡོན་དུ་མདུན་སློབ་དཔོན་ལ་བསྟན་ཏེ་ཀུ་ཤ་དང་མེ་ཏོག་དཀར་པོ་བཀྲམ་པའི་
གདན་ལ་བཞག་རྣམ་རྒྱལ་གྱི་སྟེང་དུ་དུང་ཆོས་དྲི་བཟང་གི་ཆུ་དང་བཅས་པ་དང་གཟུངས་རྡོར་བཞག་དེ་དག་གི་མཐར་མདུན་ནས་གཡས་སྐོར་དུ་ཁྲུས་བུམ་བརྒྱད། དེའི་ཕྱི་རོལ་ཏུ་

[128B] དེའི་མཐར་མདུན་ངོས་སུ་མཆོད་པ། ཁྲུས་གཞོང། མེ་ལོང། ཁྲུས་རས། དུར་བའི་པིར་རྣམས་དགོད། སློབ་དཔོན་གྱི་གདན་རྟེན་ལ་
ཕྱོགས་པར་བཤམས་པའི་མདུན་དུ་རྡོར་དྲིལ་ནང་མཆོད། གཡས་ཕྱོགས་སུ་ཡི་དམ་གྱི་དཀྱིལ་འཁོར་ལེབ་མོར་བཀྲམ་པའི་མཐར་ཉེར་སྤྱོད་ལྔ་ལྷ་གྲངས་དང་མ་ཉམ་པའམ་ཚར་བཅུ་ལ་ས་མི་ཉུང་བས་
བསྐོར་བའི་མཆོད་བཅས། གཡོན་གྲལ་གྱི་སྒྲུབ་གྲོགས་གཅིག་གི་མདུན་དུ་སྟེགས་ཀྱི་ཁར་ཆུ་བཞི་བཟེད་ཞལ་རྣམས། གཡས་གྲལ་གྱི་རྟེན་ལ་ཉེ་བར་མཆོད་གཡོག་པའི་ཉེ་འཁོར་དུ་སྦྱང་ཆས་
དང། བདུག་པ། སྤོས་ཕོར། སྤོས་སོགས། ས་ཕྱོགས་ཇི་ལྟར་འོས་པར། མཆོད་པའི་རྫས་རྣམས་དང། གཏོར་མ་རྣམས་དང། མངའ་དབུལ་གྱི་རྫས་རྣམས་དང། བཀྲ་ཤིས་
ཀྱི་རྫས་རྣམས་སོ་སོར་སྣོད་ཡོད་ཀྱང་སྡེ་ཚན་སོ་སོ་བ་རྣམས་སྣོད་ཆེ་བ་རེང་བཤམས་ཏེ་སྐབས་སུ་བབ་པའི་ཚེ་རང་གིས་འབུལ་དགོས་རྣམས་རང་གིས་འབུལ་ཞིང། སློབ་དཔོན་ཀྱིས་འབུལ་དགོས་
རྣམས་སློབ་དཔོན་གྱི་མདུན་དུ་བཤམས། དེ་ལྟར་རྫས་དང་ཡོ་བྱད་ཐམས་ཅད་སྟ་གོན་གྱི་སྔར་ཉིན་གྲབས་སུ་ཚུད་པར་བྱས་ཏེ་སྤྱིར་བཤམས་དགོས་རྣམས་གོང་དུ་བཤད་པ་ལྟར་བཤམས། མཆོད་
གཡོག་པས་དམིགས་བསལ་དུ་བྱེད་དགོས་ནི། སྔོན་འགྲོའི་མཆོད་གཏོར་སློབ་དཔོན་གྱི་མདུན་ཕྱོགས་སུ་སྟེགས་དམའ་བ་ཅིག་གི་ཁར་བཤམས་སྤོས་མར་སྤར། གཏོར་མ་ཆང་ཆུ་ནང་མཆོད་ཀྱིས་བྲན་
སྔོན་འགྲོ་ཚར་བ་དང་གཤེགས། བུམ་བཟླས་སྐབས་ཐོག་མར་གཟུངས་ཐག་སློབ་དཔོན་གྱི་ཕྱག་ཏུ་འབུལ། ལས་བུམ་གྱི་བཟླས་པའི་སྐབས་གཟུངས་རྡོར་ལས་བུམ་གྱི་ཁར་སྤོ། ཨུད་ཏ་གའི་

[129A]༄༅། །བཟླས་པའི་ཚེ་སླར་རྣམ་རྒྱལ་གྱི་ཁར་སྤོ། ཡིག་བརྒྱའི་ཚེ་གཟུངས་ཐག་དྲིལ། ཧྲཱི་ཥྚཱི་ངང་ལས་སྔགས་བརྗོད་ཚེ་དུང་ཆོས་ཀྱི་ཆུ་རྣམ་རྒྱལ་དང་ལས་བུམ་གྱི་ནང་དུ་ལྡུག་མེ་ཏོག་
དཀར་པོ་གསུམ་གསུམ་གཞུག་ལྷ་འོང་བ་ཞུའི་རྗེས་ལ་ལས་བུམ་སློབ་དཔོན་གྱི་མདུན་དུ་བཞག་དེ་ནས་བུམ་མཆོད་བསྡུ། དཀྱིལ་འཁོར་གྱི་མཆོད་པ་བྱིན་རླབས་ཀྱི་ཚེ་སྤོས་མར་རྣམས་སྤར་
གཏོར་འབུལ་གྱི་ཚེ་གཏོར་མ་ཆང་ཆུ་ནང་མཆོད་ཀྱིས་བྲན། ཆོས་སྐྱོང་གི་མཆོད་གཏོར་ལའང་འདྲ། མེ་ཏོག་བསྒྲུབ་པའི་ཚེ་ཡེ་དྷརྨ་བཟླས་ཚར་བ་དང་དྲི་བཟང་གི་ཆུས་མེ་ལོང་གི་ཡེ་དྷརྨ་བཀྲུས་ཏེ་དེའི་
ཆུས་མེ་ཏོག་ཁྱབ་པར་བྱ། མེ་ལོང་ཁྲུས་དཀྱིལ་གྱི་སྟེང་དུ་བུམ་པ་དང་འདག་རྫས་ཀྱི་ཕྱི་རོལ་མདུན་ངོས་སུ་ཁྲུས་གཞོང་གི་ནང་དུ་བཞག་གསོལ་གདབ་ཀྱི་ཚེ་ཚོགས་པ་ཐམས་ཅད་བཞེངས་པ་ན་
བསྒྲུབ་པའི་མེ་ཏོག་ནས་སློབ་དཔོན་ལ་སྣོད་ཀྱི་ནང་དང། ཚོགས་པ་མང་བར་ཕྱག་ཏུ་འཚམས་པ་རེ་བཀྱེ། སྔགས་བརྗོད་པའི་ཚེ་བདུག་སྤོས་ཀྱིས་བདུག་རྟེན་བསྐྱེད་ཚར་པ་དང་རྟེན་ན་
བཟའ་དམར་པོས་གཡོག་སྟབ་བདེན་ཕྱག་མཐིལ་དང་དེ་མིན་ན་མདུན་དུ་འབྲུ་ཚོམ་པ་རེ་བཞག་ལྷ་ངོ་བསྟན་ཚར་བ་དང་གོས་དམར་པོ་དང་མེ་ཏོག་བསྡུ། གདན་ལ་རྟེན་བཞག་གི་ཚེ་
འདག་རྫས་དང་བུམ་པ་རྣམས་ཕྱིར་བཀྱེད་དེ་རྣམ་རྒྱལ་སྟེགས་ཆུང་གི་མདུན་ངོས་སུ་བཞག་སྟེགས་ཀྱི་སྟེང་དུ་འཇོག་བདེན་རྟེན་དང་མི་བདེན་མེ་ལོང་གཞན་ཞིག་བཞག་འབྲུ་གསུམ་དང་
ཧྲཱི་ཥྚཱི་དང་འཁྱིལ་བའི་སྔགས་ལན་བདུན་ནམ་བརྒྱ་རྩ་བརྒྱད་བཟླས་ཏེ་ཆུ་བཞི་བྱིན་གྱིས་བརླབ། ཁྲོ་བོའི་མཆོད་པའི་སྤོས་དང་མར་མེ་སྤར། སྦྱང་བའི་བགེགས་གཏོར་བསྔོ་བའི་སྔགས་

[129B] །སུམ་བྷ་ནིའི་སྐབས་ཏིང་ལོ་ཆང་བུ་འཐེབ་ཀྱུ་དང་བཅས་པ་རེ་གཡོན་དུ་བསྐོར། མཇུག་གི་སུམ་
བྷ་ནིའི་སྐབས་གཏོར་མ་ཏིང་ལོ་སོགས་སྣོད་གཅིག་ལ་བཞག་ཏེ་རྟེན་ལ་གཡོན་དུ་བསྐོར་ཏེ་ཕྱི་རོལ་དུ་སྐྱེ་ལ་མཁན་ལ་གཏང་དེ་འདོར་དུ་གཞུག་རྟེན་ལ་གུ་གུལ་གྱིས་ལེགས་པར་བདུག་
དེ་ནས་སྦྱང་ཆས་རྣམས་རང་རྟེན་ལ་ཕྱོགས་པའི་མདུན་དུ་བཞག་ལ་སྦྱང་སྔགས་འདོན་པའི་ཚེ་དང་པོར་ཡུངས་དཀར་ལག་པ་གཉིས་ཀྱི་ཁུ་ཚུར་གྱིས་བཟུང་ནས་གཡོན་དུ་ལན་གཉིས་བསྐོར་ཅིང་
བྱ་བས་ཏེ་སྣོད་དུ་དོར། དེ་ནས་གཡས་སུ་ལན་གཉིས་བསྐོར་ཅིང་བྱ་བས་ཏེ་དོར། དེ་བཞིན་དུ་སེང་རས་ཀྱི་བར་འདྲ། དེ་ནས་ལག་པ་གཡོན་པར་ཆུ་གཙང་བཟུང། གཡས་
པའི་གུང་སྲིན་གྱིས་བླངས་ལ་རྟེན་དངོས་སམ་མེ་ལོང་ལ་ཤར་བའི་གཟུགས་བརྙན་གྱི་ཁ་རྣ་མིག་སྣ་ཁ་ལག་ལྟེ་བ་མགོ་རྣམས་ལ་ཉེ་རེག་བྱ། དེ་ནས་མཆོད་པ་བཞི་བའི་སྐབས་མཆོད་པ་བཞི་རང་གི་མདུན་དུ་
བཞག་ཏེ་སྔགས་རེ་དང་བསྟུན་ནས་གཡས་པའི་སོར་མོས་དྲི་བཟང་བླངས་ཏེ་རྟེན་གྱི་ཐུགས་ཁར་བྱུགས་པའི་ཚུལ། མེ་ཏོག་བླངས་ཏེ་དབུལ་འདོག་ཚུལ། མཆོད་ཡོན་བླངས་ཏེ་སྣོད་གཞན་ཞིག་ཏུ་
ལྡུག་ཅིང་མདུན་དུ་འབུལ་ཚུལ། མར་མེ་བླངས་ཏེ་བསྐོར་ནས་འབུལ་ཚུལ་བྱ། དེ་ནས་སྤོས་མར་གྱི་རིལ་བུ་ལ་ཧཱུཾ་བདུན་བཟླས་པ་དང་སྤོས་ཕོར་དུ་བཞག་ཏེ་རྟེན་ལ་བདུག་ཕལ་
ཁྲུས་ཀྱི་སྐབས་རྟེན་ཁེབ་བཀྲམ་སློབ་དཔོན་གྱིས་ཁྲུས་བྱེད་ན་དེའི་གྲོགས་བྱ། རང་གིས་བྱེད་ན་གྲོགས་གཉིས་གསུམ་ཙམ་དང་བཅས་པས་ཆོ་གའི་ཚིག་རིས་དང་བསྟུན་ནས་ཁྲུས་བྱ། མཆོག་

[130A]༄༅། །ཁྲུས་ཀྱི་དབང་ལྷའི་མཆོད་པའི་སྤོས་མར་སྤར། །རྟེན་གྱི་ཡེ་ཤེས་པ་སྤྱན་འདྲེན་གྱི་ཚེ་དེའི་མཆོད་པའི་སྤོས་མར་སྤར་ཏེ་ཚོགས་པར་སྤོས་རེར་བཀྱེ། མཆོད་པ་གཉིས་
པའི་སྤོས་མར་སྤར། གསོལ་གདབ་ཚར་བ་དང་སྤོས་བསྡུ། རྟེན་གྱི་གནས་ལྔར་དྲི་བཟང་བྱུགས་པ་སློབ་དཔོན་གྱིས་བྱེད་ན་རང་གིས་གཡས་པས་དྲི་བཟང་གི་སྣོད་བཟུང་སྟེ་གྲོགས་བྱ་
ཞིང་རང་གིས་བྱེད་ན་གཡོན་པས་དྲི་བཟང་གི་སྣོད་བཟུང་སྟེ་གཡས་པའི་གུང་སྲིན་གྱིས་རྟེན་དངོས་སམ་མེ་ལོང་ལ་གཟུགས་བརྙན་ཤར་བའི་ཐུགས་ཀ་མགུལ་དབུ་ཕྱག་གཉིས་སྤྱི་གཙུག་རྣམས་སུ་
བྱུགས༑ རྟེན་དམ་ཚིག་པའི་མཆོད་པའི་སྤོས་མར་སྤར། གནས་གསུམ་དུ་རེག་པ་སློབ་དཔོན་གྱིས་མི་བྱེད་ན་ལག་པ་གཡས་པའི་གུང་སྲིན་གྱིས་རྟེན་ནམ་གཟུགས་བརྙན་གྱི་ཐུགས་
ཀ་མགྲིན་པ་སྤྱི་བོ་རྣམས་སུ་རེག་ཕྱོགས་སྐྱོང་གི་མཆོད་པའི་སྤོས་མར་སྤར། གཏོར་མ་ཆང་ཆུ་ནང་མཆོད་ཀྱིས་ཟན། ཕྱོགས་གཏོར་ཚར་བ་དང་རྟེན་ལ་ན་བཟའ་སེར་
པོས་གཡོག་གཏང་རག་གི་མཆོད་པའི་སྤོས་མར་སྤར། དངོས་བཞིའི་ཉིན་སྔ་མ་རྣམས་སྟ་གོན་གྱི་ཉིན་དང་འདྲ། མ་ལུས་མའི་དོན་དུ་ཚོགས་པར་སྤོས་བཀྲམ། ཇི་ལྟར་
བལྟམས་པའི་ཚེ་གཡས་པའི་རྣམ་རྒྱལ་གྱི་ཆུས་གཡོན་པའི་མེ་ལོང་གི་གཟུགས་བརྙན་ལ་ཁྲུས་གསོལ། མཆོད་པ་བྱིན་རླབས་ཀྱི་གོང་དུ་སྤོས་མར་སྤར། གསོལ་གདབ་ཚར་
བ་དང་སྤོས་བསྡུ། དབང་ལྷའི་མཆོད་པའི་སྤོས་མར་སྤར། དེ་བཞིན་གཤེགས་པ་ཐམས་ཅད་ཀྱིས་སྐུ་ཞེས་སོགས་ཀྱི་སྐབས་སུ་རྣམ་རྒྱལ་དང་མེ་ལོང་སློབ་དཔོན་ལ་

[130B] སརྦ་ཏ་ཐཱ་ག་ཏ། སོགས་ཀྱི་ཚེ་ཁྲུས་གཞོང་སློབ་དཔོན་གྱི་མདུན་དུ་བཟེད། རྟེན་གྱི་མཆོད་པའི་སྤོས་མར་སྤར། མེ་ལོང་བསྟན་པའི་སྐབས་
སུ། ༑མིག་སྨན་དང་མིག་ཐུར་སློབ་དཔོན་གྱི་མདུན་དུ་བཞག་སྙན་འབྲུ་སོགས་ཀྱང་སློབ་དཔོན་གྱི་མདུན་དུ་གྲབ་བྱས་ཏེ་བཞག་ཙ་རུ་དབུལ་བའི་གོང་ཚོགས་
འཁོར་ལ་ཆབ་ཀྱིས་བྲན། འབུལ་བའི་སྐབས་སུ་ཐེག་ཅིང་སྟབ་བདེན་ཙ་རུ་ལག་པ་གཉིས་ཀས་ཡར་བཏེགས། ཏམ་བུ་ལའི་སྐབས་སུ་སོ་རྩི་ཡར་བཏེགས། མངའ་
དབུལ་གྱི་མཆོད་པའི་སྤོས་མར་སྤར། མངའ་དབུལ་གྱི་རྫས་རྣམས་སློབ་དཔོན་གྱི་མདུན་དུ་བཤམས། མངའ་དབུལ་གྱི་མཇུག་བཀྲ་ཤིས་ཀྱི་གོང་དུ་བསྒྲུབ་པའི་མེ་ཏོག་བཀྲམ་
ཆོས་སྐྱོང་བསྒོ་བའི་སྔོན་དུ་མཆོད་པའི་སྤོས་མར་སྤར། གཏོར་མ་རྣམས་ཆབ་ཀྱིས་བྲན། ཡོན་བདག་བསྒོ་བའི་སྔོན་དུ་གྲལ་གྱི་གཤམ་དུ་རྟེན་ལ་ཉེ་བར་སྦྱིན་བདག་ལ་སྟན་གསར་
པ་བཏིང། སྟེང་དུ་འབྲུ་དཀར་གྱིས་གཡུང་རུང་རིས་བཀོད། མདུན་དུ་སྟེགས་ཀྱི་ཁར་ཆུ་གཉིས་ཉེར་སྤྱོད་རོལ་མོ་དང་བཅས་པ་བཤམས། སྤོས་མར་སྦྱར། ཡོན་བདག་
སྟན་ཁར་འདུག་ཏུ་བཅུག་ཡོན་བདག་ལྷར་བསྐྱེད་ཚར་བ་དང་ཕྱག་གསུམ་དང། སྟབ་བདེན་བསྐོར་བ་གསུམ་བྱེད་དུ་གཞུག་ཡང་སྟན་ཁར་འདུག་ཏུ་བཅུག་ལ་ལག་ཏུ་མེ་ཏོག་
གཏང་ མཆོད་པ་འབུལ་བའི་ཚེ་ཚིགས་བཅད་ཀྱི་སྐབས་སུ་མཆོད་པ་རེ་ལག་ཏུ་གཏང་དེ་རྟེན་ལ་འབུལ་ཚུལ་བྱེད་དུ་བཅུག་ལ་བླངས་ཏེ། རྟེན་གྱི་མདུན་དུ་བསྒྲིགས། བཀྲ་ཤིས་ཀྱི་རྫས་སློབ་དཔོན་གྱི་མདུན་དུ་བཤམས། ཚིགས་བཅད་ཚར་བ་དང་

[131A]༄༅། །སློབ་དཔོན་གྱི་ཕྱག་ནས་བླངས་ཏེ་ཚོགས་པ་ལ་བྲིམ་སྟེ་ལག་པས་རེག་ཏུ་གཞུག་དེ་ཡང་ཚོགས་པ་ཆེན་ཟླ་བོ་གཅིག་གཉིས་ལ་བཅོལ་ཏེ་འགྲིམ་དུ་གཞུག་
གཏང་རག་མཆོད་པའི་སྤོས་མར་སྤར། ཤིས་བརྗོད་ཆར་བ་དང་བཙའ་རུའི་ཚོགས་འཁོར་བསིལ་དགོས་ཡོད་ན་གྲི་སོགས་མཚོན་གྱིས་མི་གཤེག་པར་ཤིང་བྱང་གཙང་མ་ལྟ་
བུས་བསིལ་ཏེ། སློབ་དཔོན་ཚོགས་པ་སྦྱིན་བདག་ཐམས་ཅད་ལ་ཁྱབ་པར་བགོས་ཏེ་བཀྱེ་ཞིང་ཐམས་ཅད་ཀྱིས་དགའ་སྟོན་རྒྱ་ཆེན་པོ་ལ་རོལ་བར་བྱའོ། །བདེ་གཤེགས་སྐུ་
གསུང་ཐུགས་ཀྱི་རྟེན། །རབ་ཏུ་གནས་བྱེད་ཆོ་གའི་གཞུང། །དགེ་ལེགས་རྒྱ་མཚོའི་ཆར་འབེབས་ཀྱི། །ཕྱག་ལེན་རྒྱས་པའི་སྡོམ་ཚིག་བྲི། །རྟེན་དང་མཁོ་བའི་ཡོ་
བྱད་རྫས། །འཛོམ་ནས་ཚུལ་བཞིན་ལེགས་བཤམས་ཏེ། །བདག་བསྐྱེད་ལྷ་བུམ་མདུན་སྐྱེད་དང། །ཁྲུས་བུམ་བདག་རྫས་མེ་ཏོག་བསྒྲུབ། །ཐམས་ཅད་
བཞེངས་ཏེ་མེ་ཏོག་ཐོགས། །གསོལ་གདབ་ཚིགས་འཚམས་སྔགས་བརྗོད་ཚེ། །མེ་ཏོག་དོར་ཞིང་རོལ་མོ་བྱ། །ཐམས་ཅད་འདུག་ཅིང་ཐལ་སྦྱར་ཏེ། །སེམས་བསྐྱེད་
རྫོགས་འཚམས་མེ་ཏོག་དོར། །རྟེན་ལ་ལས་ཀྱི་སྔགས་ཆུས་བསང། །ཆོ་ག་གསུམ་གྱིས་ལྷར་བསྐྱེད་དེ། །ན་བཟའ་གཡོག་ཅིང་མེ་ཏོག་གཏད། །དཀྱིལ་འཁོར་ནང་
གཞུག་གདོང་གཡོག་དགྲོལ། །ལྷ་ངོ་སྟོན་པ་དཀྱིལ་འཁོར་དུ། །འཇུག་ཚུལ་ཤིན་ཏུ་བསྡུས་པའོ། །ཁྲུས་དཀྱིལ་སྟེང་དུ་རྟེན་དངོས་སམ། །མེ་ལོང་གཟུགས་བརྙན་འཆར་

[131B]ཆུ་བཞིའི་བྱིན་བརླབ་སྔགས་རྒྱས་དབུལ། །ཆུ་གཉིས་ལ་སོགས་བྱིན་གྱིས་རླབ། །ཁྲོ་བོ་སྤྱན་དྲངས་ཕྱི་ནང་མཆོད། །བསྟོད་དེ་བགེགས་གཏོར་ཨ་ཀ་རོས་
བྱིན་གྱིས་རླབས་ཏེ་བགེགས་རྣམས་དགུག་གཏོར་མ་གསུམ་གྱིས་ཞི་བས་སྦྱང། །ཏིང་ལོ་ཆང་བུ་འཐེབ་ཀྱུ་བཅས། །གསུམ་གྱིས་ཞི་དྲག་ཕྱེད་མས་སྦྱང། །བདེན་
བདར་སྔགས་བདུག་ཡུངས་དཀར་བྲབ། །གཏོར་མ་ཕྱིར་དོར་དྲག་པོས་སྦྱང། །འཁྱིལ་བ་ཧཱུཾ་བདུན་གྱིས་བརླབ་པའི། །ཡུངས་དཀར་ལ་སོགས་རྫས་དྲུག་པོ། །ཁུ་ཚུར་
གཉིས་ཀྱིས་ལེགས་བཟུང་སྟེ། །གཡོན་དང་གཡས་སུ་ལན་གཉིས་རེ། །བསྐོར་ཏེ་དོར་བས་དྲུག་གིས་སྦྱང། །ཆུ་གཙང་ཁ་རྣ་མིག་སྣ་ཁ། །ལག་ལྟེ་མགོ་ལ་ཉེ་རེག་བྱ། །
དྲི་མེ་མཆོད་མར་བཞི་ཡིས་མཆོད། །གོང་བཞིན་བརླབ་པའི་སྤོས་མར་བདུག་སྦྱང་བའི་རིམ་པ་རྒྱས་པའོ། །ཐམས་ཅད་འགྲེང་སྟེ་རྟེན་ཁེབ་གྱོན། །གཡོན་པས་ཁྲུས་བུམ་
ལག་ཏུ་ཐོག་དབྱངས་དང་རོལ་མོས་སྙན་གསན་ཕུལ། །རྟེན་ནམ་མེ་ལོང་གཟུགས་བརྙན་ལ། །བདུད་རྩི་ལྔ་ཡི་འདག་ཆལ་བྱུག་མངར་གསུམ་ཞོ་གསར་བུམ་ཆུས་
བཀྲུ༑ ༑དྲི་ཞིམ་འབྲུ་མར་མར་ཁྲུས་བྱུག་ཤིང་ཤུན་ལྔ་ཡི་ཕྱེ་མས་ཕྱི། །བ་བྱུང་ལྔ་ཡི་འདག་ཆལ་བྱུག་འབྲས་བུ་འབྲུ་དང་དྲི་བཟང་གི་བུམ་ཆུས་བཀྲུ་ཞིང་སྤོས་
མར་བྱུག་སྐྱུ་རུ་མ་ཤའི་ཕྱེ་མས་ཕྱི། །དྲི་བཟང་ལྔ་ཡི་འདག་ཆལ་བྱུག་འབྲས་ཡོས་སྨན་དང་རིན་པོ་ཆེའི། །བུམ་ཆུས་གྲུབ་ཞིང་འབྲུ་མར་བྱུག་ཡུང་བའི་ཕྱེ་མ་

[132A]༄༅། །སྐམ་པོས་ཕྱི། །བདུད་རྩི་ལྔ་སོགས་བདག་རྫས་རྣམས། །དུར་བའི་བིར་གྱིས་ལེགས་པར་བྱུག་ཕལ་ཁྲུས་བྱ་བའི་རིམ་པའོ། །དབང་ལྷའི་མཆོད་པ་
བྱིན་གྱིས་བརླབ། །དབང་ལྷ་སྤྱན་དྲངས་སྔགས་རྒྱས་མཆོད། །གསོལ་གདབ་ཤིས་བརྗོད་གླུ་དབྱངས་བླང། །ཁྲུས་ཁང་བསྐྱེད་དེ་དྲི་བཟང་ལྔའི། །འདག་ཆལ་བྱུག་
ཅིང་ལྷ་བུམ་ཆུས། །བཀྲུས་ཏེ་དྲི་ཡི་འབྲུ་མར་བྱུག་དྲི་བཟང་ལྔ་ཡི་ཕྱེ་མས་ཕྱི། །སྨོན་ལམ་བརྗོད་ཅིང་རས་ཀྱིས་ཕྱི། །སྦྱིན་སོགས་ཚིགས་བཅད་རེ་རེའི་ཡང། །
སྔོན་དུ་བདག་ཆལ་རང་རང་སྐབས། །བུམ་ཆུ་མཇུག་ཏུ་འབྲུ་མར་དང། །དྲི་བཟང་ཕྱེ་མ་ཁྲུས་རས་ཀྱིས། །དབྱི་བ་སྤེལ་བའི་མཇུག་ཉིད་དུ། །ཁྲུས་དང་ཕྱིས་པའི་དགེ་
བ་བསྔོ། །སླར་ཡང་དྲིས་བྱུག་གོས་རྒྱན་དབུལ། །མཆོག་ཁྲུས་རྒྱས་པའི་རིམ་པའོ། །ཡེ་ཤེས་སྤྱན་དྲངས་ཞབས་ཞལ་བསིལ། །མཆོད་ཡོན་ཉེར་སྤྱོད་རོལ་མོ་བརླབ། །
ཚིགས་བཅད་སྔགས་དང་བཅས་པས་མཆོད། །ཚོགས་པས་བུས་མོ་གཡས་བཙུགས་ཏེ། །སྤོས་དང་དྲིལ་བུ་གཡས་གཡོན་ཐོགས། །གསོལ་གདབ་གསུམ་མཐར་ཞབས་ཞལ་བསིལ་
མཆོད་ཡོན་ཉེར་སྤྱོད་རོལ་མོ་བརླབ། །ཕུལ་ཏེ་ཕྱག་དང་བསྟོད་པ་བྱ། །ཡེ་ཤེས་པ་གཤེགས་དམ་ཚིག་པའི། །ཐུགས་མགུལ་དབུ་དང་ཕྱག་གཉིས་དང། །སྤྱི་གཙུག་རྣམས་
སུ་དྲི་བཟང་བྱུག་ཞབས་བསིལ་ཞལ་བསིལ་མཆོད་ཡོན་དང། །ཉེར་སྤྱོད་རོལ་མོ་བརླབས་ཏེ་དབུལ། །ལས་སྔགས་བཟླ་ཞིང་དམ་ཚིག་པའི། །ཐུགས་མགུལ་སྤྱི་གཙུག་

[132B]འཁྱིལ་བའི་སྔགས་བཟླས་རྟེན་བདག་བསྲུང། །ཕྱོགས་གཏོར་ཕུལ་ཏེ་རྟེན་ལ་ནི། །ན་བཟའ་སེར་པོས་བཀབ་ནས་བཞག་གཏང་རག་བྱ་བ་སྟ་གོན་སྡོམ། །
དངོས་གཞི་མེ་ཏོག་བསྒྲུབ་པ་ཡན། །སོང་རྗེས་སྔར་བཞིན་རྟེན་བསྐྱེད་དེ། །ཆུ་བཞི་ནས་བཟུང་རྒྱན་འབུལ་བར། །སོང་རྗེས་གསོལ་གདབ་སེམས་སྐྱེད་རྣམས། །སྟ་གོན་
སྐབས་བཞིན་ཚང་བར་བྱ། །ཁྲུས་ཀྱི་རྒྱས་བསྡུས་སྐབས་དང་བསྟུན། །སྐྱེ་མཆེད་གནས་གསུམ་བྱིན་གྱིས་བརླབ། །གཡས་གཡོན་སྤོས་དང་དྲིལ་བུ་བཟུང། །ཡེ་ཤེས་སྤྱན་དྲངས་མཆོད་
ཡོན་དབུལ། །ཁྲུས་གསོལ་གདན་ཕུལ་ཐལ་སྦྱར་ཏེ། །གསོལ་གདབ་ཆུ་གཉིས་ཉེར་སྤྱོད་སོགས། །བརླབས་ཏེ་མཆོད་ཅིང་སྤོས་དྲིལ་བཟུང། །ལན་གསུམ་གསོལ་གདབ་
རྟེན་ལ་བསྟིམ། །དབང་ལྷ་སྤྱན་དྲངས་གོང་བཞིན་མཆོད། །དབང་གི་བྱ་བ་མཛད་པར་བསམ། །དབུ་ལ་མི་བསྐྱོད་པ་ཡིས་བརྒྱན། །ཆུ་བཞི་ལ་སོགས་བརླབས་ཏེ་དབུལ།།
བསྟོད་ཅིང་གོས་རྒྱན་མེ་ལོང་བསྟན། །གྲུབ་ན་རྒྱས་པའི་སྦྱིན་སྲེག་བྱ། །དངུལ་གྱི་ཀོད་བུའི་མིག་སྨན་ནི། །གསེར་གྱི་ཐུར་མའི་རྩེར་བླངས་ཏེ། །རྟེན་གྱི་སྤྱན་ནི་དབྱེ་བར་
བྱ༑ ༑སྙན་ཤངས་ཚེམ་ཞལ་རིམ་བཞིན་དབྱེ། །སྦྱིན་སྲེག་བྱས་ན་འོ་ཐུག་དང། །མ་བྱས་བཙའ་རུའི་བཟའ་བཅའ་རྣམས། །ནང་མཆོད་ལྟར་རམ་ཨ་ཀ་རོ། །འབྲུ་གསུམ་
གྱིས་བརླབ་ཕུལ་ཏེ་སྨོན། །ཞལ་བསིལ་མཆོད་ཡོན་སོ་རྩི་དབུལ། །རྟེན་གྱི་གནས་གསུམ་རྡོ་རྗེས་རེག་དམ་ཚིག་བསྒྲགས་ཏེ་གཟུགས་བསྒྱུར་བྱ། །ཆུ་བཞི་ཉེར་སྤྱོད་ལ་

[133A]༄༅། །སོགས་བརླབ། །དེ་དང་འདོད་ཡོན་ནང་མཆོད་འབུལ། །བསྟོད་པ་མཎྚལ་རྟགས་བརྒྱད་ཁྲུས། །གོས་རྒྱན་འདོད་ཡོན་རྒྱལ་སྲིད་བདུན། །ལྔ་ཕྲག་
ལྔ་དང་གདུག་སོགས་འབྲུ། རིན་ཆེན་བདུན་དང་སྨན་རྣམས་དབུལ། །བཀྲ་ཤིས་རབ་བྱུང་ཆ་བྱད་ལ། །དབུ་སྐྲ་སེན་མོའི་འདྲེག་སྦྱད་དང། །ལོངས་སྐུ་རྣམས་ལ་སོ་མང་དབུལ། །
པོ་ཏིར་ཁྲི་གོས་གླེགས་ཤིང་དང། །གླེགས་ཐག་བཞི་དབུལ་མཆོད་རྟེན་ལ། །སྲོག་ཤིང་འཁོར་ལོ་ཅོད་པན་འཕན། །རྒྱལ་མཚན་གདུགས་དང་འཕྲེང་བ་གདན། །གང་ཡིན་རྟེན་གྱི་སྐབས་
དང་སྦྱར། །མངའ་དབུལ་བྱ་བའི་རིམ་པའོ། །བརྟན་བཞུགས་བཅད་ལྷུགས་ལན་གསུམ་བརྗོད། །རབ་ཏུ་གནས་པའི་གཙོ་བོ་ཡིན། །སླར་ཡང་བརྟན་བཞུགས་ཡིག་བརྒྱ་
བདུན༑ ༑གསོལ་གདབ་རྟེན་གྱི་སྟོད་པར་སྨད། །གཡས་པས་རྡོ་རྗེས་ལན་གསུམ་དུ། །བསྐོར་བས་བརྟན་པར་བྱས་ཏེ་བསྟོད། །གྲུབ་ན་ཞི་བའི་སྦྱིན་སྲེག་བྱ། །མ་གྲུབ་
ཡིག་བརྒྱ་བཟོད་པར་གསོལ། །སྤྱི་སྒོས་ཆོས་སྐྱོང་ཕྱོགས་སྐྱོད་དང། །འབྱུང་པོ་སྤྱི་དང་གཞི་བདག་གི་མཆོད་གཏོར་བརླབས་ཏེ་སོ་སོར་ཕུལ། །འཕྲིན་ལས་བཅོལ་
ཞིང་སྦྱིན་བདག་གི་སྟན་དད་ །འདུག་བཅུག་མཆོད་པ་བྱེད་པར་བསྒོ། །བསང་སྦྱང་ལྷར་བསྐྱེད་རྟེན་ལ་ནི། །ཕྱག་དང་བསྐོར་བ་བྱེད་དུ་
གཞུག་མེ་ཏོག་འཕྲེང་གཏང་མཆོད་པ་བརླབ། །རྟེན་ལ་སྦྱིན་བདག་དབུལ་དུ་གཞུག་བཀྲ་ཤིས་རྫས་བརྒྱད་བསང་སྦྱང་བསྐྱེད། །རྟེན་ལ་དབུལ་ཞིང་ཚོགས་པར་བྲིམ། །གཏང་རག་

[133B] །བཟོད་གསོལ་བརྟན་བཞུགས་བསྔོ་སྨོན་དང། །ཤིས་བརྗོད་མཇུག་ཆོག་ལེགས་པར་བྱ། །བཙའ་རུའི་ཚོགས་འཁོར་ལེགས་བགོས་
ཏེ༑ ༑རྟེན་དང་ཚོགས་པ་ཀུན་ལ་བཀྱེ། །ཕུན་ཚོགས་དགའ་སྟོན་རྒྱས་པར་བྱ། །ཅེས་རབ་གནས་དགེ་ལེགས་རྒྱ་མཚོའི་ཆར་འབེབས་ཞེས་བྱ་བའི་ཟུར་འདེབས་འདི་ནི། འཇམ་
དབྱངས་མིའི་ཚུལ་འཛིན་འགོང་མ་ཆེན་པོ་ཉིད་ཀྱིས་ཐིག་ཚད་དང་ལྗགས་བཀོད་མཛད་ནས་བཞེངས་པའི་རྗེ་བཙུན་འཇམ་དབྱངས། ཐུགས་རྗེ་ཆེན་པོ། །ཀུན་ཏུ་བཟང་པོ་གསུམ་
གྱི་སྐུ་བརྙན་ཡེ་ཤེས་པ་དངོས་སུ་བྱོན་པ་ལྟ་བུའི་ཁྱད་མཚར་མཐོང་བས་ཡིད་འཕྲོག་འགོང་མ་ཆེན་པོ་ཁང་ཤི་ཁྲིར་བཾ་ཞུགས་ནས་དགུང་ལོ་སོ་དགུ་བ་ལྕགས་འབྲུག་ཟླ་ཚེས་ལ་རབ་གནས་
བགྱིད་སྐབས་ཕོ་བྲང་ཤར་གྱི་ཇ་སག་བླ་མ་ཕུན་ཚོགས་རྒྱ་མཚོ་དང་རང་གི་ཟླ་བོ་དོན་གཉེར་ཅན་འགའ་ཞིག་གིས། གཞུང་རང་ན་རྫས་དང་ཡོ་བྱད་ཕྱག་ལེན་ཐམས་ཅད་མཆན་བུ་དང་སྡོམ་
ཚིག་གིས་གསལ་བར་མཛད་སྣང་ནའང། འདོན་ཆའི་ཆོ་ག་དང་སྤེལ་མར་སོང་ཤིང་ཁ་འཐོར་བ་ལྟ་བུས་བློ་དམན་རྣམས་ཀྱིས་གོ་དཀའ་བར་འདུག་པས་ཐམས་ཅད་ཕྱོགས་གཅིག་
ཏུ་བསྒྲིགས་པ་འདི་ལྟ་བུ་ཞིག་གྱིས་ཞེས་བསྐུལ་བ་ལྟར་གྱི་ན་བ་ངག་དབང་བློ་བཟང་ཆོས་ལྡན་མིང་གཞན་ལྕང་སྐྱ་ཧུ་ཐོག་ཐུར་འབོད་པས་འཕགས་པ་འཇམ་དཔལ་གྱི་གནས་མཆོག་རི་བོ་རྩེ་ལྔའི་
ཐའི་ལོ་བྲི་ཞེས་པའི་གཙུག་ལག་ཁང་དུ་སྦྱར་བའི་ཡི་གེ་བ་ནི་སྨོན་ལམ་རིན་ཆེན་ནོ། །འདིས་ཀྱང་རྒྱལ་བའི་བསྟན་པ་དར་ཞིང་སེམས་ཅན་ལ་བདེ་སྐྱིད་འཕེལ་བར་གྱུར་ཅིག་བཀྲ་ཤིས་དཔལ་འབར་འཛམ་གླིང་བརྒྱན་དུ་བྱོན་



﻿༄༅། །དགོན་གནས་སྟག་བྲག་བསམ་གཏན་གླིང་དུ་རབ་ཏུ་གནས་པའི་ཆོ་ག་དགེ་ལེགས་རྒྱ་མཚོའི་ཆར་འབེབས་དཔལ་ལྡན་སྨད་རྒྱུད་པའི་ཕྱག་བཞེས་
ལྟར་མཛད་རྒྱུ་ནག་འགྲོས་སུ་བཀོད་པ་བཞུགས་སོ།།།

[001A] །ཡེ་ཤེས་ཕུང་པོ་དམར་སེར་ལང་ཚོའི་དཔྱིད། །མཁའ་མཉམ་ཀུན་རྨོངས་གཤེད་དུ་སྐྱོད་པའི་གར། །རྒྱལ་ཀུན་མཁྱེན་རབ་འཇམ་དཔལ་མི་ཡི་ཟོལ། །
བློ་བཟང་རྡོ་རྗེ་འཆང་གིས་དགེ་ལེགས་སྩོལ།  །དེ་ལ་འདིར་འཕགས་འཆོག་ཕྱག་ན་པདྨོའི་ཡེ་ཤེས་སྒྱུ་འཕྲུལ་གྱི་རོལ་པས་བྱིན་གྱིས་བརླབས་པའི་ཡུལ། གངས་ཅན་ཆོས་ཀྱི་ཞིང་སའི་དབུས་འགྱུར་ས་ཡི་ཐིག་ལེ་དགོང་གནས་
སྟག་བྲག་བསམ་གཏན་གླིང་དུ་རབ་ཏུ་གནས་པའི་ཆོ་ག་དགེ་ལེགས་རྒྱ་མཚོའི་ཆར་འབེབས་དཔལ་ལྡན་སྨད་རྒྱུད་པའི་ཕྱག་བཞེས་ལྟར་མཛད་རྒྱུན་ཆོ་ག་ཕྱག་ལེན་ཕྲ་མོ་ཚུན་ཆད་ཇི་སྲིད་བར་ཉམས་པ་མེད་པར་གནས་པའི་སླད། ལས་
དང་པོ་པ་དང། ཤིན་ཏུ་བློ་དམན་དག་གིས་ལག་ཏུ་ལོན་ངེས་ཀྱི་ཆོག་སྒྲིག་གཅེར་མཐོང་ལག་ལེན་མཛུབ་ཚུགས་ཀྱི་ཚུལ་དུ་ནག་འགྲོས་ཤིན་ཏུ་གསལ་རྗེན་ལྷུག་པར་འགོད་པ་ལ། སྟ་གོན་གྱི་ཆོ་ག་དངོས་གཞིའི་ཆོ་ག་མཇུག་
གི་ཆོ་ག་དང་གསུམ་ལས། དང་པོ་སྟ་གོན་གྱི་ཆོ་ག་ལ། ལྟུང་བཤགས་ནས་བཟུང་རྡོར་དྲིལ་བྱིན་རླབས། ནང་མཆོད་བྱིན་རླབས། སྔོན་འགྲོ་མཆོད་གཏོར་བྱིན་རླབས། བདག་བསྐྱེད་མཆོད་པ་བྱིན་རླབས། མཎྜལ་ཉེར་ལྔ་མ་

[002A] །རྡོར་སེམས་སྒོམ་བཟླས། འཆི་བ་ཆོས་སྐུའི་ལམ་འཁྱེར་འགོར་རྣམ་བུམ་ལས་བུམ་གཞུང་ལྟར་བསྒྲུབས་རྗེས།  ་ཨོཾ་ཁངྒ་ཌྷྲིཀ་ཧཱུཾ་ཕཊ། ཨོཾ་སྭ་བྷཱ་ཝ་ ཞེས་པ་ནས།  ནང་གི་
ཤར་གྱི་མཚན་མ་དང་ངོ་བོ་དབྱེར་མེད་དུ་གྱུར།  ཅེས་སོགས་ཁ་སྒྱུར་པ་དང།  རང་ཉིད་གཙོ་བོ་ལས་ ཞེས་པ་ནས།  རང་ཉིད་དཀྱིལ་འཁོར་གྱི་ནང་དུ་ཞུགས།  ཞེས་པ་ནས་བསྙེན་པའི་མཇུག་ཡིག་བརྒྱ།  ཨོཾ་ཧྲཱི་
ཥྚཱི་ཧ་ སོགས་ཀྱིས་མཆོད། ནང་མཆོད་འབུལ།  གཟུགས་མཆོག་ མས་བསྟོད། ཕྱོགས་སྐྱོན་གཏོར་འབུལ་རྗེས།  ཨོཾ་ཁངྒ་ཌྷྲིཀ་ཧཱུཾ་ཕཊ། རང་ཉིད་སྐད་ཅིག་གིས་ཧཱུཾ་མཛད་ཅེས་ སོགས་བདག་འཇུག་གཞུང་
བཞིན་གཏང་རག་གི་མཎྜལ་བར་མཐར་ཆགས་སུ་རྣམ་ཀུན་སྒྲུབ་མཆོད་ལྟར་ལེགས་པར་ཟིན་ནས། ཐོག་མར་ཁྲུས་བུམ་དང་འདག་རྫས་བསྒྲུབ་དགོས་པས། མཆོད་གཡོག་ནས་གཟུངས་རྡོར་མངར་གསུམ་བུམ་པའི་སྟེང་དུ་འཇོག་
སློབ་དཔོན་ནས་ལས་བུམ་གྱི་ཆུས།  ཨོཾ་ཁངྒ་ཌྷྲྀཀ་ གིས་བསངས།  ཤཱུ་ནྱ་ཏ་ ་སྦྱངས།  སྟོང་པ་ཉིད་དུ་གྱུར། སྟོང་པའི་ངང་ལས་བྷྲཱུཾ་ལས་འཁར་བ་དང་ཟངས་སོགས་རིན་པོ་ཆེའི་སྣོད་རྣམས་སུ་འདག་

[002B] ཁྲུས་བུམ་རྣམས་ཀྱི་ནང་དུ་ཟླ་བའི་དཀྱིལ་འཁོར་གྱི་དབུས་སུ་ཧཱུཾ་ཡིག་གི་མཐར་བཟླས་བྱའི་སྔགས་ཀྱིས་བསྐོར་བའི་འོད་ཟེར་གྱིས་བླ་མ་ཡི་དམ་སངས་རྒྱས་བྱང་
སེམས་དཔའ་བོ་མཁའ་འགྲོ་ཆོས་སྲུང་རྣམས་དང་མདོར་ན་སྣོད་བཅུད་ཀྱི་ཡོན་ཏན་ཐམས་ཅད་བཀུག་ནས་སྔགས་ཕྲེང་ལ་ཐིམ། དེ་ལས་བདུད་རྩིའི་རྒྱུན་བབས་པས་དག་བྱེད་ཀྱི་རྫས་རྣམས་བྱིན་གྱིས་རློབ་པར་
གྱུར།  ཅེས་པ་དང་མཆོད་གཡོག་ནས་པད་ཀོར་སྔོན་དུ་འགྲོ་བས་གཟུངས་ཐག་སློབ་དཔོན་ལ་འབུལ། སློབ་དཔོན་ནས།  ཨོཾ་ཨཱ་ཧཱུཾ་ བརྒྱ་རྩ། དེ་ནས་རིམ་པ་བཞིན།  ཨོཾ་ཏྲི་མ་དཧུ་ སྣ་ན་ནས།  ཨོཾ་ད་དཧི། ཕ་ལ་བྲུ་ཧི། གནྡྷེ། ལབྫ་
ཨོ་ཥ་ཏི། མ་ཎི།  རྣམས་ལ་རེ་རེའི་མཐར།  པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡ་ཤྲཱི་ཡེ་ཧཱུཾ།  ཞེས་སྦྱར་བ་ཉི་ཤུ་རྩ་རེ་རེ་དང། ཁྲུས་བུམ་བདུན་ལ་རིམ་བཞིན་མཆོད་གཡོག་ནས་གཟུངས་རྡོར་སྤོ། གཟུངས་ཐག་འདག་རྫས་ལའང་རེག་པར་བྱ་
ཐུན་མོང་དུ།  ཨོཾ་སརྦ་ཏ་ཐཱ་ག་ཏཱ་ ཞེས་པ་དང།  ཨོཾ་བྷྲཱུཾ་སཱཧཱ། ཨོཾ་ཨ་མྲྀ་ཏ་ ཞེས་པ་དང།  ཨོཾ་ཡེ་དྷརྨཱ་ བཅས་སྔགས་རྣམས་ཉེར་གཅིག་རེ་སློབ་དཔོན་ནས་དབུ་བསྐུལ་གནང། མཆོད་གཡོག་ནས་གཟུངས་ཐག་བསྡུ། མེ་ཏོག་སྣོད་ཀྱི་སྟེང་དུ་
ཁྲུས་ཀྱི་མེ་ལོང་ཡེ་དཧར་བྲིས་པ་བཞག་སློབ་དཔོན་གྱི་མདུན་དུ་འབུལ། མེ་ལོང་སྟེང་དུ་གཟུངས་རྡོར་བཞག་  །་ཡི་གེ་རྣམས་གྱེན་དུ་འགྲེང་ཞིང་གཟི་བྱིན་འབར་བའི་འོད་ཟེར་གྱི་སྲིད་པ་དང་ཞི་བའི་ཡོན་ཏན་ཐམས་ཅད་དང་

[003A]༄༅། །རྒྱལ་བ་སྲས་བཅས་ཀྱི་བྱིན་རླབས་ཐམས་ཅད་སྤྱན་དྲངས་ཏེ་སྔགས་ཕྲེང་མེ་ཏོག་དང་བཅས་པར་ཐིམ་པར་གྱུར།  མཆོད་གཡོག་ནས་གཟུངས་ཐག་འབུལ། སློབ་དཔོན་ནས་ཡེ་དཧར་དབུ་བསྐུལ་བརྒྱ་རྩ་ཙམ་བཟླས་རྗེས་མཆོད་
གཡོག་ནས་གཟུངས་ཐག་བསྡུ། སློབ་དཔོན་གྱི་ཕྱག་གཡས་གཡོན་དུ་དུར་བའི་པིར་དང་མེ་ལོང་བཟུང། མཆོད་གཡོག་ནས་ལས་བུམ་གྱི་ཆུ་མེ་ལོང་དུ་སྦྲེང་ཡི་གེ་རྣམས་ཞུ་བའི་ཆུས་མེ་ཏོག་ཁྱབ་པར་བྱང་ཟུངས་རྡོར་གུ་གུལ་ཐོག་ཏུ་འཇོག་སློབ་དཔོན་ནས།  ཧྲཱི་ཥྚི་ དབུ་བསྐུལ་
བརྒྱ་རྩ། གཟུངས་རྡོར་ཡུངས་ཀར་ཐོག་ཏུ་འཇོག་སུམྦྷ་ནི་ དབུ་བསྐུལ། བརྒྱ་རྩ། ཡ་མཱནྟ་ཀའི་ཡིག་བརྒྱ་ལན་གསུམ། གཟུངས་ཐག་བསྡུ། དེ་ནས་ཐམས་ཅད་བཞེངས་ཏེ་ཆོས་གོས་སྣམ་སྦྱར་གྱོན། རྡོར་དྲིལ་བཟུང། མཆོད་གཡོག་ནས་འཐོར་ནས་བཀྲམ་ལ་རྟེན་དང་ཚོགས་པ་ཀུན་
ལ་སྤོས་སྦྱོར་བདུག་  ། ་གང་འདི་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ་བདེ་བར་གཤེགས་པ། འཇིག་རྟེན་མཁྱེན་པ་སྐྱེས་བུ་འདུལ་བའི་ཁ་ལོ་བསྒྱུར་བ་བླ་ན་མེད་པ་ལྷ་
དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་ཏེ། རྒྱུ་དང་འབྲས་བུའི་དགོས་པ་ཕུན་སུམ་ཚོགས་པ་དང་ལྡན་པ། ཆོས་ཐམས་ཅད་ཐུགས་སུ་ཆུད་པའི་སངས་རྒྱས་བཅོམ་ལྡན་འདས་འདི་བདག་གིས་རབ་ཏུ་གནས་པར་བགྱིའོ།  །སིལ་འུར་
ཆེམ་གྱི་མཐར་བརྡབ་སིལ་གསུམ།  ཨོཾ་ན་མོ་བྷ་ག་ཝ་ཏེ། ཤཱཀྱ་མུ་ནི་ཡེ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུད་དྷཱ་ཡ། ཏྡྱ་ཐཱ། ཨོཾ་མུ་ནི་མུ་ནི་མཧཱ་མུ་ནི་ཡེ་སཱཧཱ།  ཞེས་དང།  ཨོཾ་ཧྲཱིཥྚྲཱིཝི་ཀྲི་ཏཱ་ན་ན་ཧཱུཾ་ཕཊ།  རོལ་མོའི་མཚམས་བཅད། ཚོགས་མང་ནས་

[003B]  ་ཨོཾ་བཛྲ་སཏ་ཧཱུཾ། ་གང་འདི་བཅོམ་ལྡན་འདས་ཀྱི་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་དང་ཡང་དག་པར་ལྡན་པ། སྟོབས་བཅུ་དང་མི་འཇིགས་པ་བཞི་དང་མ་འདེས་པའི་དྲན་པ་ཉེ་བར་བཞག་པ་གསུམ་དང། ཐུགས་རྗེ་
ཆེན་པོ་ལ་སོགས་པ་མདོར་ན་སློབ་པ་དང་མི་སློབ་པའི་ཆོས་རྣམས་དང་ལྡན་པ། དེ་ཡི་ཉེས་པའི་སྐྱོན་ཐམས་ཅད་དང་བྲལ་ཞིང་བདེ་བར་གཤེགས་པར་ཡོན་ཏན་གྱི་ཆོས་ཚད་མེད་པ་དང་ལྡན་པའི་སངས་རྒྱས་བཅོམ་ལྡན་འདས་འདི་བདག་གིས་རབ་ཏུ་
གནས་པར་བགྱིའོ།  །སིལ་འུར་ཆེམ།  ཨོཾ་ན་མོ་བྷ་ག་ཝ་ཏེ་ཤཱཀྱ་མུ་ན་ཡེ་  ྾  ཨོཾ་ཧྲཱིཥྚྲཱི་  ྾   རོལ་མོའི་མཚམས་བཅད། ཚོགས་མང་ནས་མེ་ཏོག་འཐོར་ལ།  ་ཨོཾ་བཛྲ་སཏ་ཧཱུཾ། ་གང་འདི་བཅོམ་ལྡན་འདས་ཀྱི་བླ་ན་མེད་པའི་ཚུལ་ཁྲིམས་ལ་སོགས་པའི་
ཕུང་པོ་ལྔ་དང་ཡང་དག་པར་ལྡན་པ། ཆོ་འཕྲུལ་གསུམ་དང། ཏིང་ངེ་འཛིན་གསུམ་དང། བསླབ་པ་གསུམ་དང། ཚངས་པའི་གནས་པ་བཞི་དང། བསམ་གཏན་བཞི་དང། འཕགས་པའི་བདེན་པ་བཞི་དང། ཡང་དག་པར་ལྡན་པ། དེ་ཡི་
ཡང་དག་པར་ཕྱིན་ཅི་མ་ལོག་པའི་ཡེ་ཤེས་དང་ཤེས་བྱའི་ཡུལ་ཐམས་ཅད་བརྙེས་པ་ཉོན་མོངས་པ་ལ་སོགས་པ་རྣམས་མ་ལུས་པར་སྤངས་པ་དང། བདུད་བཞི་ལས་རབ་ཏུ་རྒྱལ་བའི་སངས་རྒྱས་བཅོམ་ལྡན་འདས་འདི་བདག་གིས་རབ་ཏུ་གནས་
པར་བགྱིའོ།  །སིལ་འུར་ཆེམ།  ཨོཾ་ན་མོ་བྷ་ག་ཝ་ཏེ་ཤཱཀྱ་མུ་ན་ཡེ་  ྾  ཨོཾ་ཧྲཱིཥྚྲཱི་  ྾   རོལ་མོའི་མཚམས་བཅད། ཚོགས་མང་ནས་མེ་ཏོག་འཐོར་ལ།  ་ཨོཾ་བཛྲ་སཏ་ཧཱུཾ། ་གང་འདི་བཅོམ་ལྡན་འདས་ཀྱི་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པ་

[004A]༄༅། །དང། བསོད་ནམས་དང་ཡེ་ཤེས་ཀྱི་ཚོགས་ཡང་དག་པར་བསགས་པ་དང། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ཡང་དག་པར་བརྒྱན་པ་དང། དཔེ་བྱད་བཟང་པོ་བརྒྱད་ཅུས་རྣམ་པར་མཛེས་
པ་དང། སྐྱེས་བུ་ཆེན་པོའི་སྐུ་བལྟ་བས་ཆོག་མི་ཤེས་པ་དང། མཐོང་ན་མི་མཐུན་པ་མེད་པ་སྟེ། དེའི་གཟུགས་ཀྱི་སྐུའི་འབྱོར་པ་མཐར་ཐུག་པ་འགྲོ་བ་མ་ལུས་པའི་རྩ་ལག་ཏུ་གྱུར་པའི་སངས་རྒྱས་བཅོམ་ལྡན་འདས་འདི་བདག་གིས་རབ་ཏུ་
གནས་པར་བགྱིའོ།  །སིལ་འུར་ཆེམ་མཐར་བརྡབ་སིལ་གསུམ།  ཨོཾ་ན་མོ་བྷ་ག་ཝ་ཏེ་ཤཱཀྱ་མུ་ན་ཡེ་  ྾  ཨོཾ་ཧྲཱིཥྲྚི་  ྾   རོལ་མོའི་མཚམས་བཅད། ཚོགས་མང་ནས་མེ་ཏོག་འཐོར་ལ།  ་ཨོཾ་བཛྲ་སཏ་ཧཱུཾ།  དེ་ནས་སེམས་བསྐྱེད་པ་ནི་ཙོག་པུར་འདུག་ཅིང་མེ་ཏོག་དང་བཅས་
ཏེ་ཐལ་མོ་སྦྱར་ནས།  ངོ་མཚར་ཆེན་པོ་གྲངས་མེད་ཅིང་བསམ་གྱིས་མི་ཁྱབ་པ་དང་ལྡན་པའི་སངས་རྒྱས་བཅོམ་འདས་ཐམས་ཅད་ལ་བདག་ཕྱག་འཚལ་ཞིང་སྐྱབས་སུ་མཆིའོ། །དེ་དག་ཐམས་ཅད་བདག་ལ་དགོངས་སུ་གསོལ། བདག་གིས་སེམས་
ཅན་ཐམས་ཅད་ཀྱི་དོན་དུ་དཀོན་མཆོག་གསུམ་གྱི་རྟེན་རབ་ཏུ་གནས་པར་བགྱི་བས། དེའི་མཐུས་བདག་གིས་སེམས་ཅན་ཐམས་ཅད་ཀྱི་དབུགས་དབྱུང་ངོ། །འཁོར་བའི་གཅོང་རོང་ཆེན་པོ་ལས་བསྒྲལ་བར་བགྱིའོ། །ཕས་ཀྱི་རྒོལ་བ་བདུད་དང་
ལོག་འདྲེན་ཐམས་ཅད་ཕམ་པར་བགྱིའོ། །སེམས་ཅན་རྣམས་ཀྱི་བག་ཆགས་ཀྱིས་མཚམས་སྦྱོར་བའི་ཉོན་མོངས་པའི་རྟོག་པ་ཐམས་ཅད་བསལ་བར་བགྱིའོ། །སེམས་ཅན་རྣམས་ཀྱི་ང་རྒྱལ་གྱི་རི་བོ་བསྙིལ་བར་བགྱིའོ། །སེམས་ཅན་རྣཾས་ཀྱི་སྐྱེ་བའི་

[004B] ལྗོན་ཤིང་རྩད་ནས་བཅད་དོ། །འཆི་བདག་གི་ཉི་མ་ཕྱེ་མར་བརླག་གོ་མ་རིག་པའི་མུན་པ་བསལ་བར་བགྱིའོ། །མ་དད་པ་དང། ཕྱི་རོལ་པ་དག་དང། ལྟ་བ་ཕྱིན་ཅི་ལོག་པ་དག་ཡང་དག་པའི་ལྟ་བ་ལ་གཟུད་ཅིང་དད་པར་བསྒྱུ་རོ། །ལས་ཀྱི་ཆུ་བོ་བཟློག་པར་བགྱིའོ། །སྲིད་པའི་རྒྱ་མཚོ་བསྐམ་པར་བགྱིའོ། །ཆོས་ཀྱི་སྒྲོན་མེ་སྦར་བར་བགྱིའོ། །
བྱང་ཆུབ་ཀྱི་ལམ་བསྟན་པར་བགྱིའོ། །བཟོད་པ་དང་དེས་པ་ལ་བཟུ་དོ།  །བསམ་གཏན་གྱི་བདེ་བ་ལ་ཆེར་སྩལ་ཏོ། །འདོད་ཆགས་ཀྱི་མེ་དཔུང་ཞི་པར་བགྱིའོ། །ཞེ་སྡང་གི་མཚོན་རྣོན་པོ་གཞོམ་པར་བགྱིའོ། །བདེན་པ་ལ་གཟུད་དོ། །ཕྲག་དོག་གི་འཚུབ་མ་ཞི་བར་བགྱིའོ། །སེར་
སྣའི་མདུད་པ་གྲོལ་བར་བགྱིའོ། །སྡུག་བསྔལ་ཐམས་ཅད་ཞི་བར་བགྱིའོ། །འཇིགས་པ་མ་མཆིས་པ་དང། བདེ་བ་ཆེན་པོའི་གྲོང་ཁྱེར་དུ་འཇུག་ཅིང་གནས་པར་བགྱིའོ། །དེ་བས་ན་བདག་ལ་ལས་ཀྱི་དངོས་གྲུབ་ཀྱི་མཆོག་སྩོལ་ཅིང་གནང་བར་མཛད་དུ་
གསོལ།  མེ་ཏོག་འཐོར། སྣམ་སྦྱར་ཕུད་དེ་གྲལ་ལ་འཁོད། རྟེན་བསྐྱེད་གོང་ལ་མེ་ལོང་བསྟན་ཚར་བ་བྱེད། དེ་ནས་རྟེན་བསྐྱེད་པ་ནི།  ་ཨོཾ་ཁངྒ་དཧྲྀ་ཀ་ གིས་བསངས། ཤཱུ་ཎྱ་ཏས་སྟོང་པར་སྦྱངས།  སྟོང་པའི་ངང་ལས་སྣ་ཚོགས་པདྨ་དང་ཉི་མའི་སྟེང་དུ་ཧཱུཾ་ལས་རྡོ་རྗེ་
ཧཱུཾ་གིས་མཚན་པ་དེ་ཡོངས་སུ་གྱུར་པ་ལས་དཔལ་རྡོ་རྗེ་འཇིགས་བྱེད་ཆེན་པོ་སྐུ་མདོག་མཐིང་ནག་ ཞེས་པ་ནས།  མེ་དཔུང་རབ་ཏུ་འབར་བའི་ཀློང་དཀྱིལ་ན་བཞུགས་པ། དམ་ཚིག་སེམས་དཔའི་ཐུགས་ཀར་ ཞེས་པ་ནས།  འོད་ཟེར་ལྔ་འཕྲོ་བ། དེའི་པང་
ན་ཡུམ་རྡོ་རྗེ་རོ་ལངས་མ་ ཞེས་པ་ནས།  གཡོན་པས་ཡབ་ལ་འཁྱུད་པ།  དེ་ནས་མཎྜལ་འབུལ་བ་ནི།  ་བླ་མ་དང་གཙོ་བོ་ཐ་མི་དད་པའི་ཞབས་དྲུང་དུ། རབ་ཏུ་གནས་བྱའི་ལྷ་རྣམས་དཔལ་རྡོ་རྗེ་འཇིགས་བྱེད་ཆེན་པོའི་དཀྱིལ་འཁོར་དུ་འཇུག་པ་ཞུ་བའི་

[005A]༄༅། །ཡོན་དུ་ཞིང་ཁམས་འབུལ་བར་ཞུ། ས་གཞི་སྤོས་ཀྱིས་བྱུགས་ཤིང་ ཞེས་པ་ནས།  རྣམ་དག་ཞིང་ལ་སྤྱོད་པར་ཤོག་ཨི་དཾ་གུ་རུ་རཏྣ་  ྾  རོ་ལངས་མ་དང་ལྷན་ཅིག་སྦྱོར།  །ཞེས་པ་ནས།  མགོན་པོས་བདག་
ནི་གཞུག་ཏུ་གསོལ།  །ལན་གསུམ། ཐལ་མོ་སྦྱར། རབ་ཏུ་གནས་བྱའི་ལྷ་རྣམས་དཀྱིལ་འཁོར་དུ་འཇུག་པའི་སྐབས། སློབ་དཔོན་ནས་ཕྱག་རྒྱ་དང་བཅས་མང་མས་ཕྱག་རྒྱ་མི་བྱ། དེ་ནས།  རབ་ཏུ་གནས་བྱའི་ལྷ་རྣམས་གཏི་མུག་གཤིན་རྗེ་གཤེད་དཀར་པོ་ཞེས་པ་ནས་
པདྨ་འཛིན་པར་གྱུར། ཨཱཁཾ་བིའུ་ར་ ཞེས་མཆོད་གཡོག་ནས་མེ་ཏོག་ལྔའི་ཕྲེང་བསློབ་དཔོན་ལ་འབུལ། སློབ་དཔོན་ནས་རྟེན་ལ་འབུལ། ཨོཾ་ཙཀྵུ་བྷ་ནྡྷ་ ཞེས་བལ་ལེག་དར་འབུལ།  ཨོཾ་ཁངྒ་དཧྲྀ་ཀ་ ཞེས་པ་ལ། སྨད་གཡོགས། སྟོད་གཡོགས། གཙུག་ཏོར་རྣམས་རིམ་བཞིན་འབུལ་
སྔགས་རྣམས་འཐེན་ཙམ་རེ་བྱེད།  ཧཱུཾ་ཕཊ། ཨོཾ་ཨཱམུ་ངྒ་ར་དཧྲྀ་ཀ་ཧཱུཾ། ཨཱཁཾ་བའི་ར་ཧཱུཾ། མཧཱར་ཏ་ ཞེས་པལ་སློབ་དཔོན་ནས་དམིགས་པ་དང་བཅས་རྡོ་རྗེ་ལན་གསུམ་བསྐོར།  ་རབ་ཏུ་གནས་བྱའི་ལྷ་རྣམས་རྡོ་རྗེ་འཇིགས་བྱེད་དུ་གྱུར།  ཅེས་པ་དབུ་བསྐུལ་ནས་དབྱངས་
བདག་འཇུག་ལྟར་འཐེན།  རབ་ཏུ་གནས་བྱའི་ལྷ་རྣམས་གཏི་མུག་  ྾  །སེར་སྣ། འདོད་ཆགས། ཕྲག་དོག་ །རྣམས་ལ་རབ་ཏུ་གནས་བྱའི་ལྷ་རྣམས་སྦྱར་དགོས་ལ།  ཨཏྨ་ནཾ་ནིརྱཱ་ཏ་ཡ་མི་བར་བརྗོད། ཡང་དག་པ་ཡི་དཀྱིལ་འཁོར་འདིར། །རབ་ཏུ་གནས་བྱ་བཅུག་པ་
འདིའི། །ལྷ་རྣམས་རིགས་ཀྱི་ ཞེས་པ་ནས།  དེ་འདྲ་དཀྱིལ་འཁོར་དུ་གྱུར་ཅིག་ །ཅེས་པའི་བར་ལན་གསུམ། སློབ་དཔོན་ནས་དྲིལ་བུ། གོང་འོག་གཉིས་སླང་སིལ། བར་པ་ལ་བརྡབ་སིལ་གསུམ།  ཏིཥྛ་བཛྲ་ཧོ།  རྟེན་ལ་མེ་ཏོག་ཕྲེང་བ་བསྐོན། རབ་ཏུ་གནས་བྱའི་ལྷ་རྣམས་

[005B] གཙོ་བོ་འཁོར་བཅས་ཀྱི་མདུན་ན་གནས་པར་གྱུར། ཨོཾ་སྥ་ར་ཎ་བཛྲ་ཧོ། རབ་ཏུ་གནས་བྱའི་ལྷ་རྣམས་ཀྱི་སྙིང་གར་ཟླ་བ་ལ་ཧཱུཾ་ ཞེས་པ་ནས་  འོད་ཟེར་འབར་བ་རེ་རེ། ་ཨོཾ་རྡོ་རྗེ་སེམས་དཔའ་ ཞེས་པ་ནས།  ད་ནི་དད་པའི་
ཤུགས་ཀྱིས་སུ།  །ཞེས་པར་མིག་དར་ལེན།  གསང་སྔགས་རྣམས་ལ་སྒྲུབ་པ་གྱིས། ཧེ་བཛྲ་པཱ་ཤྱ། ་དེ་ཡང་ཕྱི་རོལ་ཏུ་ཞེས་པ་ནས། དཀྱིལ་འཁོར་མངོན་སུམ་དུ་མཐོང་བར་གྱུར། ་ཨོཾ་རྡོ་རྗེའི་དཀྱིལ་འཁོར་ ཞེས་པ་ནས།  ས་མ་ཡ་ཧོཧོཧོ་
 བར་དབྱངས། དེ་ནས་ཚོགས་མང་ནས་རྡོར་དྲིལ་བཅས་མཆོད་གཡོག་ནས་གྲལ་འགོ་རྒན་པའི་མདུན་དུ་ཆུ་བཞི་ཚང་བར་བསྒྲིགས་ལ། བྱིན་གྱིས་བརླབ་པ་ནི། སློབ་དཔོན་ནས་ལས་བུམ་གྱི་ཆུས།  ་ཨོཾ་ཁངྒ་དཧྲྀ་ཀ་ གིས་བསངས། སྭ་བྷཱ་ཝས་སྦྱངས།  སྟོང་པའི་ངང་ལས་ཨཱ་
ལས་བྱུང་བའི་ཐོད་པ་ ཞེས་པ་ནས།  ཞུ་བ་ལས་བྱུང་བའི་མཆོད་ཡོན། ཞབས་བསིལ། ཞལ་བསིལ། བསང་གཏོར་རྣམས་རང་བཞིན་བདེ་སྟོང་རྣམ་པ་མཆོད་རྫས་བྱེད་ལས་དབང་པོ་དྲུག་གི་ ཞེས་པ་ནས།  བསྐྱེད་པར་གྱུར། ཨོཾ་ཨརྒྷཾ་ཨཱཧཱུཾ་
 དེ་བཞིན་དུ།  པཱདྱཾ། ཨཱཉྩ་མ་ནཾ། པྲོཀྵ་ནཾ་ཨཱཧཱུཾ། ་དག་ཅིང་དྲི་མེད་  ྾  སྔགས་ཀྱི་ཡོན་ཆབ་  ྾  བདག་གི་དད་པས་  ྾  བཞེས་ནས་བདག་ལ་བཀའ་དྲིན་སྩོལ། །ཨོཾ་སརྦ་ཏ་ཐཱ་ག་ཏ་ཨརྒྷཾ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲཱི་ཡེ་ཧཱུཾ་
 མཆོད་ཡོན་གྱི་གནས་སུ།  ཞབས་བསིལ། ཞལ་བསིལ། བསང་གཏོར་ བར་གྱིས་མཆོད། ཆུ་བཞི་རང་གི་གཡོན་ངོས་ནས་འགོ་བརྩམ་སྟེ་ཐད་ཀར་འབུལ། བསང་གཏོར་ཞལ་བསིལ་གཉིས་ལ་སྣོད་གཅིག་ཨརྒྷཾ་དང་ཕྲོཀྵ་གཉིས་ལ་འབྲུ་མི་བླུག་དེ་ནས་ཁྲོ་བོའི་མཆོད་པ་

[006A]༄༅།  །བྱིན་གྱིས་བརླབ་པ་ནི། སློབ་དཔོན་ནས་ལས་བུམ་གྱི་ཆུས།  ་ཨོཾ་ཁངྒ་དྷྲྀཀ་ གིས་བསངས།  སྭ་བྷཱ་ཝས་སྦྱངས།  སྟོང་པའི་ངང་ལས་ཨཱལས་བྱུང་བའི་ ཞེས་པ་ནས།  ཤཔྟ་ཨཱཧཱུཾ།  སླངས་སིལ།     ༈   
ཧཱུཾ་ལས་འོད་ཟེར་འཕྲོས། ཁོར་བོའི་ཚོགས་ཐམས་ཅད་མདུན་གྱི་ནམ་མཁར་སྤྱན་དྲངས།  དྲིལ་བུ་དཀྲོལ། ཚོགས་མང་ནས་དྲིལ་སྟབས་ཕྱག་རྒྱ་བྱ།  ཧཱུཾ༑ ཡེ་ཤེས་བསྐལ་པའི་མེ་ལྟར་འབར་པའི་འོད། །མ་རིག་འདོད་པའི་མུན་ཁམས་ཐམས་ཅད་བསྲེག་
ཞེ་སྡང་གཤིན་རྗེའི་འཇིགས་པ་ཐམས་ཅད་འཇོམས། །དཔའ་བོ་ཆེན་པོ་དཔའ་མཚན་སྟག་ལྤགས་ཅན། །ལོག་འདྲེན་སྲིན་པོའི་མཐའ་གནོན་དགྲ་འདུལ་བ། །རིག་པའི་རྒྱལ་པོ་ཁྲོ་བོ་བཞུགས་སོ་འཚལ། །ལོག་འདྲེན་འདུལ་བའི་སླད་དུ་སྤྱན་
འདྲེན་ན། །འགྲོ་བའི་དོན་ཕྱིར་མཆོད་ཀྱིས་གཤེགས་སུ་གསོལ། །བཛྲ་ས་མཱ་ཡ་ཛཛཨོཾ་བཛྲ་མཧཱ་ཀྲོ་དྷ་རཱ་ཛཱ་ས་པ་རི་ཝཱ་ར་ཨརྒྷཾ་ ནས་  ཤཔྟའི་བར། སླང་སིལ་བྱ།  ཨོཾ་བཛྲ་མཧཱ་ཀྲོ་དྷ་རཱ་ཛཱ་ནས་ཨོཾ་ཨཱཧཱུཾ།  གིས་ནང་མཆོད་འབུལ། མཆོད་གཡོག་
ནས་བགེགས་གཏོར་གྱི་ཏིང་ལོ་སྦར་ཚིག་རྐང་དང་པོ་ལ་རྡོ་རྗེ་གསོར། གཉིས་པ་ལ་དྲིལ་བུ། གསུམ་པ་ལ་པད་ཀོར། བཞི་པ་ལ་ཐལ་མོ་སྦྱར་བ་དང་བཅས།  ཧཱུཾ༑ ཆོས་ཉིད་སྟོང་པ་གཉིས་མེད་ངང་ཉིད་ལས། །འཇིག་རྟེན་སྤྱོད་པའི་ཚུལ་ཡང་མི་སྤོང་ཞིང། །
ཐབས་ལ་མཁས་པས་འཇིགས་བྱེད་སྐུར་སྟོན་པ། །ཁྲོ་ཆེན་འབར་བའི་ཚོགས་ལ་ཕྱག་འཚལ་ལོ། །ཡེ་ཤེས་ཞི་བའི་ངང་ལས་མ་གཡོགས་ཀྱང། །སྐུ་ཡི་ཆ་ལུགས་ཟ་བྱེད་རྔམས་སྟབས་ཅན། །གསུང་གི་ང་རོ་འབྲུག་སྟོང་ལྡིར་བའི་

[006B] །མ་ལུས་དབང་དུ་སྡུད་ལ་ཕྱག་འཚལ་ལོ། །ལྷག་པའི་ཡེ་ཤེས་རོལ་པ་སྟོན་མཛད་ཅིང། །བསྡིགས་པའི་མཚོན་ཆ་སྣ་ཚོགས་ཕྱག་ན་བསྣམས། །ཉོན་མོངས་དུག་ཆེན་རྩད་ནས་འཇོམས་མཛད་པའི། །སྦྲུལ་གདུག་རྒྱན་གྱིས་བརྒྱན་ལ་
ཕྱག་འཚལ་ལོ། །བསྐལ་པའི་མེ་ལྟར་འབར་བའི་ཀློང་དཀྱིལ་ན། །དཔའ་བོའི་སྟངས་སྟབས་བརྐྱང་བསྐུམ་ཚུལ་གྱིས་བཞུགས། །ཉི་ཟླ་འབར་བའི་སྤྱན་གྱི་གདངས་མིག་གིས། །བགེགས་དཔུང་བསྲེག་པ་མཛད་ལ་ཕྱག་འཚལ་ལོ། །གཏུམ་ཆེན་
དུས་མཐའི་མེ་ལྟར་གཟི་བརྗིད་འབར། །གློག་སྟོང་འགྱུར་འདྲའི་ཁྲོ་གཉེར་མཆེ་བ་གཙིགས། །རྔམས་པའི་ང་རོ་འབྲུག་སྒྲ་སྟོང་བཞིན་སྒྲོགས། །ཁྲོ་རྒྱལ་བགེགས་ཚོགས་འདུལ་ལ་ཕྱག་འཚལ་ལོ། །ཧཱུཾ་འཇིགས་པའི་ཧཱུཾ་སྒྲ་ངེས་སྒྲོག་ཅིང། །བགེགས་
རྣམས་མ་ལུས་འཇོམས་མཛད་པ། །དངོས་གྲུབ་མ་ལུས་སྩོལ་བའི་ལྷ། །བགེགས་ཀྱི་དགྲ་ལ་ཕྱག་འཚལ་བསྟོད།  །བགེགས་གཏོར་སློབ་དཔོན་མདུན་དུ་འཇོག་སློབ་དཔོན་ནས་ལས་བུམ་གྱི་ཆུས།  ཨོཾ་བཛྲ་ཨ་མྲྀ་ཏ་ ས་བསངས།  སྭ་བྷཱ་ཝས་སྦྱངས། སྟོང་པའི་ངང་
ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་གཏོར་མ་ཟག་པ་མེད་པའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར་ པར་བསམ།  ཨོཾ་ཨཱཧཱུཾ།  ལན་གསུམ། ལྕགས་ཀྱུའི་ཕྱག་རྒྱ་དང་བཅས།  རང་གི་
ཐུགས་ཀའི་ཧཱུཾ་ལས་འོད་ཟེར་འཕྲོས་རབ་ཏུ་གནས་པ་ལ་བར་དུ་གཅོད་པའི་བགེགས་ཀྱི་ཚོགས་རྣམས་བཀུག་པར་གྱུར།  མཆོད་གཡོག་ནས་གཏོར་མ་རིམ་བཞིན་མདུན་སློབ་དཔོན་ལ་བསྟན་ནས་འབུལ། སློབ་དཔོན་ནས་སྔགས་རེ་དང་སྦྲགས་རྟེན་ལ་གཡས་སྐོར་རེ་བྱས་ཏེ་

[007A]༄༅། །སེ་གོལ་ཁ་ནང་དུ་གཏོག་པ་རེ་བཅས་ལན་གསུམ་ལ། དབུ་བསྐུལ་དབྱངས་དང་བཅས།  ཨོཾ་སརྦ་བིགྷནན་ན་མསརྦྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱ་སརྦྦ་ཏ་དྑཾ་ཨུངྒ་ཏེ་སྥ་ར་ཎ་ཧི་མཾ་ག་ག་ན་ཁཾ་གྷྲི་ཧ་ན་བ་ལིཾ་ཏ་ཡེ་སཱཧཱ།  ཞེས་རིམ་
བཞིན་སྣོད་གཞན་ཞིག་ལ་གཏོར་མའི་ཁ་མར་བསྟན་ཏེ་བཞག་མཆོད་གཡོག་ནས་ཏིང་ལོ་ཆང་བུ་སྦྲགས་པ་རེ་འབུལ། སློབ་དཔོན་ནས་དྲིལ་བུ་དཀྲོལ་ཏེ་སྔར་བཞིན་གཡོན་སྐོར་རེ་བྱས་ཏེ། མདུན་དུ་འཇོག་སེ་གོལ་ཁ་ཕྱིར་གཏོག་པ་རེ། ལན་གསུམ་ལ་དབུ་བསྐུལ་དབྱངས་དང་བཅས།  ཨོཾ་སུམྦྷ་ནི་ ནས་
ཧཱུཾ་ཕཊ།  ལན་གསུམ། མཆོད་གཡོག་ནས་ཡུངས་ཀར་གྲལ་དུ་བཀྲམ། ཚོགས་མང་ནས་འབྱུང་པོ་འུར་འདེད་ཀྱི་ཕྱག་རྒྱ་དང་བཅས།  ཧཱུཾ༑ དཀྱིལ་འཁོར་ཆེན་པོའི་ས་གཞི་ལ་གནས་པའི། །ལྷ་ལ་སོགས་པའི་བགེགས་ཚོགས་ཀུན་ཉོན་ཅིག་ང་ནི་གནས་འདིར་རབ་
གནས་ཆོ་ག་བྱེད། །ཁྱེད་རྣམས་འདི་ནས་གཞན་དུ་འགྲོ་བར་གྱིས། །གལ་ཏེ་ང་ཡི་བཀའ་ལས་འདའ་བྱེད་ན། །ཡེ་ཤེས་ཅན་གྱི་རྡོ་རྗེ་འབར་བ་ཡིས། །མགོ་བོ་ཚལ་པ་བརྒྱར་ནི་འགས་འགྱུར་ཞིང། །བགེགས་རྣམས་བརླག་པར་འགྱུར་བ་གདོན་མི་
ཟ༑  ༑མཆོད་གཡོག་ནས་བགེགས་གཏོར་གུ་གུལ་མེ་དང་སྦྱར་བ་བཅས་རྟེན་ལ་ཕྱི་བསྐོར་བྱས་ནས་ཕྱི་རོལ་ཏུ་དོར། ཧཱུཾ་མཛད་ཀྱི་ཕྱག་རྒྱ་དང་བཅས།  ན་མོ་རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང། སངས་རྒྱས་ཀྱི་
བཀའ་བདེན་པ་དང། ཆོས་ཀྱི་བཀའ་བདེན་པ་དང། དགེ་འདུན་གྱི་བཀའ་  ྾  དེ་བཞིན་གཤེགས་པ་དང། རྡོ་རྗེ་དང། རིན་པོ་ཆེ་དང། པདྨ་དང། ལས་ཀྱི་རིགས་སུ་གྱུར་པ་ཐམས་ཅད་དང། སྙིང་པོ་དང། ཕྱག་རྒྱ་དང། གསང་སྔཌ་

[007B] ཁྱད་པར་དུ་ཡང་དཔལ་རྡོ་རྗེ་འཇིགས་བྱེད་ཆེན་པོའི་ལྷ་ཚོགས་འཁོར་དང་བཅས་པ་རྣམས་ཀྱི་  ྾  དཔལ་མགོན་དམ་པ་ཆོས་སྐྱོང་བའི་སྲུང་མ་རྣམས་ཀྱི་བདེན་པ་དང། བདེན་པའི་
བྱིན་གྱི་རླབས་ཀྱིས། བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་རབ་ཏུ་གནས་པར་བྱེད་པ་ལ་བར་དུ་གཅོད་པར་བརྩམས་པའི་བགེགས་ཀྱི་ཚོགས་གང་ཡིན་པ་དེ་དག་ཐམས་ཅད་མཆོད་སྦྱིན་གྱི་གཏོར་མ་རྒྱ་ཆེན་པོ་འདིས་ཚིམ་པར་གྱིས་ལ་
ཞི་བའི་སེམས་དང་ལྡན་པས་རང་རང་སོ་སོའི་གནས་སུ་སོང་ཞིག་གལ་ཏེ་མི་འགྲོ་ན་ཁྲོ་བོའི་ཡེ་ཤེས་ཀྱི་རྡོ་རྗེ་མེ་རབ་ཏུ་འབར་བས་མགོ་པོ་ཚལ་པ་བརྒྱར་འགས་པར་འགྱུར་རོ།  །ཡུངས་ཀར་གྱིས་བྲབ་ལ། རོལ་མོའི་ཚམས་རྔམས་ཀྱི་སིལ་འཕྲེང་གསུམ།  སུམྦྷ་
ནི་དང། ཧྲཱིཥྚྲཱི་ གང་མང་བཟླ། དེ་ནས་སྦྱང་ཆས་སློབ་དཔོན་མདུན་དུ་འཇོག་ལས་བུམ་གྱི་ཆུས།  ཨོཾ་ཁངྒ་དཧྲྀ་ཀ་ཧཱུཾ་ཕཊ།  ཧཱུཾ་བདུན་ཡིད་བཟླས་དང་འབྲེལ་བའི་སྐད་དབྱངས་རིང་པོ་འཐེན། མཆོད་གཡོག་ནས་ཡུངས་ཀར་སློབ་དཔོན་ལ་འབུལ། མཐེབ་སྲིན་གྱིས་བླངས་ཏེ་ལན་གཉིས་གཡོན་དང་
གཡས་སོ་སོར་བསྐོར་ནས་མེར་དོར།  ཨོཾ་སརྦ་པཱ་པཾ་ད་ཧ་ན་བཛྲ་ཡ་བཛྲ་སཏ་སྱ་སརྦ་པཱ་པཾ་ད་ཧ་སཱཧཱ།  སྦྱང་ཆས་ཆང་བུ་མཇུག་སློབ་དཔོན་ལ་བསྟན་པ་སོགས་གཞན་རྣམས་ཀྱང་རིམ་བཞིན་འབུལ། ཁཾ་ཕོར་མན་ཆད་མེ་ནང་དུ་མི་འདོར། དེ་ནས་ཉེ་རེག་བྱ་བ་ལ་ཚོགས་མང་ནས་སྐད་
དབྱངས་འཐེན། སློབ་དཔོན་གྱིས་ཕྱག་གཡོན་པའི་ཆུ་གཙང། གཡས་པའི་གུང་སྲིན་གྱིས་བླངས་ཏེ། རྟེན་དངོས་སམ་གཟུགས་བརྙན་གང་ཡིན་ལ་ཁ་སྣ་མིག་རྣ་བ་ལག་པ་སྟེ་མགོ་བོ་བཅས་ལ་ཉེ་རེག་བྱས་ཏེ། ཆུ་སྦྱང་ཆས་ནང་དུ་བླུག་སྦྱང་ཆས་སློབ་དཔོན་འོག་ནས་རྡོ་ལག་བརྒྱུད་ཀྱི་ཚུལ་དུ་གོང་

[008A]༄༅། །མས་འོག་མ་ལ་གཏད་དེ་གྲལ་མཇུག་ཏུ་སླེབ་པ་དང། མཆོད་གཡོག་ནས་ཕྱི་རོལ་ཏུ་དོར། སློབ་དཔོན་ནས་དྲི་བཟང་གི་སྣོད་ཕྱག་གཡོན་པར་ཐོགས་ནས། གཡས་གུང་སྲིན་གྱིས་དྲི་བཟང་བླངས་ཏེ་རྟེན་གྱི་ཐུགས་ཀར་དྲི་བྱུག་པའི་ཚུལ་བྱས་ལ་
ཨོཾ་ཧྲཱིཥྚྲཱིཝི་ཀྲི་ཏཱ་ན་ན་ཧཱུཾ་ཕཊ།  དེ་བཞིན་དུ། མེ་ཏོག་མཆོད་ཡོན། མར་མེ་རྣམས་སོ་སོའི་ཕྱག་རྒྱ་དང་བཅས་ཏེ་འབུལ། དེ་ནས་སློབ་དཔོན་གྱིས་སྤོས་མར་མེ་ནང་དུ་བླུག་  །ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ། ཧཱུཾ༑  ལན་བདུན་ཡིད་བཟླས་ལ་སྐད་དབྱངས་
འཐེན། དེ་ནས་ཕལ་ཁྲུས་བྱ་བ་ནི། གདོང་གྲལ་པ་རྣམས་བཞེངས་ཏེ་ཕྲག་པ་གཡོན་པའི་སྟེང་དུ་ཕྲག་ཁེབས་གཟར། བདུད་རྩི་ལྔ་ནས་བཟུང། འདག་རྫས་དགུ་ཁྲུས་བུམ་བརྒྱད་རྣམས་སློབ་དཔོན་འོག་ནས་རིམ་བཞིན་འགོད།  ་གང་འདིར་བཅོམ་ལྡན་འདས་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ་འཇིག་རྟེན་མཁྱེན་པ་སྐྱེས་བུ་འདུལ་བའི་ཁ་ལོ་བསྒྱུར་བ་བླ་ན་མེད་པ་ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་
འདས་དེ་དག་ཐམས་ཅད་ལ་ཡོ་བྱང་ཐམས་ཅད་དང་ལྡན་པའི་ཁྲུས་འདི་གསོལ་བར་བགྱིའོ།  །ཞེས་པ་ལ་དྲིལ་བུ་གསིལ།  རི་བོ་ལྟར་ནི་མཛེས་པ་ཡི། །ཡོན་ཏན་དམ་པའི་རྒྱན་ལྡན་པ། །མཆོད་གནས་རིན་ཆེན་འདི་དག་ལ། །བདག་གིས་ཁྲུས་འདི་
གསོལ་བར་བགྱི།  །ཚིག་རྐང་བཞི་རེའི་མཐར་དྲིལ་བུ་གསིལ་ལ།  མ་རིག་འཇོམས་པའི་ཉི་མ་སྟེ། །སྲིད་པའི་ནད་ནི་སེལ་བའི་སྨན། །དམ་ཆོས་རིན་ཆེན་འདི་དག་ལ། །བདག་གིས་ཁྲུས་འདི་གསོལ་བར་བགྱི། །ཆོས་ཀྱི་སྐུ་ཡི་བདག་ཉིད་ཅན། །

[008B] །མཆོད་རྟེན་རིན་ཆེན་འདི་དག་ལ། །བདག་གིས་ཁྲུས་འདི་གསོལ་བར་བགྱི། །བསྐལ་པའི་མཐའ་ཡི་དངོས་འཇོམས་པ། །འཇིགས་བྱེད་མེ་ཡི་ཆ་བྱད་ཅན། །མགོན་པོ་སྙིང་རྗེའི་སྟོབས་ལྡན་ལ། །བདག་
གིས་ཁྲུས་འདི་གསོལ་བར་བགྱི། །མཆོག་ཏུ་ཚིམས་ཤིང་སྐལ་བ་བཟང། །དམ་པའི་བདུད་རྩི་མཛེས་ཆ་བྱད། །དཔལ་ལྡན་བླ་མའི་སྐུ་འདི་ལ། །བདག་གིས་ཁྲུས་འདི་གསོལ་བར་བགྱི། །གདུལ་བྱའི་སེམས་ཅན་གང་དག་ལ། །རྒྱལ་བའི་སྤྲུལ་
སྐུ་མང་པོ་ཡི། །གང་ལ་གང་འདུལ་གཟུགས་སྣང་བ། །ཆ་བྱད་ལྷ་ཡི་རྣམ་པ་ནི། །སྙིང་རྗེ་ཡིས་ནི་ངེས་གང་བ། །རྟག་ཏུ་ཕན་དང་བདེ་མཛད་པ། །མཆོག་ཏུ་དུལ་བ་དེ་དག་ལ། །བདག་གིས་ཁྲུས་འདི་གསོལ་བར་བགྱི།  །དེ་ནས་སློབ་དཔོན་བཞུགས་
མཆོད་གཡོག་ནས་སློབ་དཔོན་མདུན་དུ་ཁྲུས་གཞོང་མེ་ལོང་དུར་བའི་པིར་སོགས་འབུལ། སངས་རྒྱས་གཟུགས་བྲྱན་གནས་དང་ནི། །སློབ་པའི་དགེ་འདུན་གནས་རྣམས་ཀྱིས། །གཙུག་ལག་ཁང་དང་གནས་གཞན་ལ། །བདག་གིས་ཁྲུས་འདི་གསོལ་བར་
བགྱི། །གཙང་ཞིང་དྲི་མ་མི་མངའ་ཡང། །དག་བྱེད་བཟང་པོ་རྣམ་པ་ལྔ། །ལེགས་པར་སྦྱར་བའི་བྱུག་པ་འདི། །ཡོངས་སུ་དག་པ་བྱ་ཕྱིར་འབུལ།  །སྔགས་འདོན་པ་དང་བདུད་རྩི་ལྔ་མཆོད་གཡོག་གི་ལོང་སྟེང་དུ་རིན། །པའི་ས་བོན་གྱི་ཚུལ་དུ་བཀོད་
ཨོཾ་ཧཱུཾ་ཏྲཱཾ་ཧྲཱིཨཱ་ཨོཾ་སརྦ་ཏ་ཐཱ་ག་ཏ་ཀཱ་ཡ་བི་ཤོ་དྷ་ནེ་སཱ་ཧཱ།  སློབ་དཔོན་གྱིས་དུར་བའི་པིར་གྱིས་དྲུད། མཆོད་གཡོག་གིས་མངར་གསུམ་བུམ་པ་ཕྱག་གིས་བཟུང།  རྒྱལ་བ་རྣམས་ནི་གཙང་གྱུར་ཅིང། །སྨེ་པའི་རྟོག་པ་མི་མངའ་ཡང། །སྲི་ཞུའི་ཚུལ་གྱི་

[009A]༄༅། །མངར་གསུམ་ཆུས། །བདེ་གཤེགས་རྣམས་ལ་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་ཀཱ་ཡ་བི་ཤོ་དྷ་ནེ་སཱཧཱ།  ཁྲུས་ལོང་སྟེང་དུ་ཁྲུས་བྱ། ཁྲུས་བུམ་བརྒྱད་ཀྱིས་ཁྲུས་གསོལ་བའི་སྐབས་སིལ་འུར་ཆེམ་གྱི་མཐར་བརྡབ་
སིལ་གསུམ་བྱ་བ་རིགས་འགྲེ། ཞོ་གསར་ཆུ་གོང་བཞིན་བཟུང།  རྒྱལ་བ་རྣམས་ནི་  ྾    ྾  ཞོ་གསར་ཆུས། །བདེ་གཤེགས་  ྾  ཨོཾ་སརྦ་  ྾   ཁྲུས་གསོལ་བ་གོང་ལྟར། དྲི་ཞིམ་པོའི་འབྲུ་མར་སྔར་ལྟར་འབུལ་ཞིང།  མི་ཕྱེད་རྡོ་རྗེའི་སྐུ་ཉིད་ལ། །བསྙུན་མེད་བགྲེས་པ་མི་
མངའ་ཡང། །འཇིག་རྟེན་གུས་པའི་ཚུལ་ཙམ་དུ། །དྲི་ཞིམ་བྱུག་པའི་རིམ་གྲོ་བགྱི། །ཨོཾ་ཧཱུཾ་ཏྲཱཾ་ཧྲཱིཨཱ་ཨོཾ་སརྦ་ཏ་ཐཱ་ག་ཏ་  ྾   དུར་བའི་པིར་གྱིས་དྲུད། ཤིང་ཤུན་ཕྱེ་མ་འབུལ་ཞིང།  རང་བཞིན་དག་པ་གོས་པ་མེད། །འོད་གསལ་རྙོག་པ་མི་མངའ་
ཡང༑ ༑ཤིང་ཤུན་ཕྱེ་མ་ལ་སོགས་པས། །སྐུ་ནི་རབ་ཏུ་དྲིལ་ཞིང་དབྱི། །ཨོཾ་ཧཱུཾ་ཏྲཱཾ་ཧྲཱིཨཱ་ཨོཾ་སརྦ་  ྾   བ་བྱུང་ལྔ་འབུལ་ཞིང།  གཙང་ཞིང་དྲི་མ་  ྾  ཨོཾ་ཧཱུཾ་  ྾  ཨོཾ་སརྦ་  ྾   འབྲས་བུའི་ཆུའི་བུམ་པས་ཁྲུས་བྱ་ཞིང།  རྒྱལ་བ་རྣམས་ནི་  ྾  འབྲས་བུའི་
ཆུས། །   ྾  ཨོཾ་སརྦ་  ྾   འབྲུ་ཡི་ཆུས་བྱ་ཞིང།  རྒྱལ་བ་རྣམས་ནི་  ྾  འབྲུ་ཡི་ཆུས། །   ྾  ཨོཾ་སརྦ་  ྾   དྲི་བཟང་ཆུས་ཁྲུས་བྱ་ཞིང།  རྒྱལ་བ་རྣམས་ནི་  ྾  དྲི་བཟང་ཆུས། །   ྾  ཨོཾ་སརྦ་  ྾   སྤོས་མར་གོང་ལྟར་ཕུལ་ལ།  མི་ཕྱེད་རྡོ་རྗེའི་  ྾  ཨོཾ་ཧཱུཾ་  ྾  ཨོཾ་
སརྦ་  ྾   སྐྱུ་རུ་རའི་ཕྱེ་མ་ཕུལ་ལ།  རང་བཞིན་དག་པ་  ྾  སྐྱུ་རུ་ར་དང་མ་ཤའི་ཕྱེས། །སྐུ་ནི་དྲིལ་ཞིང་དབྱི་བར་བྱ། །ཨོཾ་ཧཱུཾ་  ྾  ཨོཾ་སརྦ་  ྾   དྲི་བཟང་ལྡེ་གུ་སྔར་ལྟར་བྱ་ཞིང།  གཙང་ཞིང་དྲི་མ་  ྾  ཨོཾ་ཧཱུཾ་  ྾  ཨོཾ་སརྦ་  ྾   འབྲས་ཡོས་ཆུས་ཁྲུས་བྱ་ཞིང།  རྒྱལ་

[009B]  ྾  འབྲས་ཡོས་ཆུས། །   ྾  ཨོཾ་སརྦ་  ྾   སྨན་གྱི་ཆུས་ཁྲུས་བྱ་ཞིང།  རྒྱལ་བ་རྣམས་ནི་  ྾  སྨན་གྱི་ཆུས། །   ྾  ཨོཾ་སརྦ་  ྾   རིན་ཆེན་ཆུས་ཁྲུས་བྱ་ཞིང།  རྒྱལ་བ་རྣམས་ནི་  ྾  རིན་ཆེན་ཆུས། །   ྾  ཨོཾ་སརྦ་  ྾   སྣུམ་རྐྱང་གི་བྱུག་པ་སྔར་ལྟར་བྱ་ཞིང།  མི་
ཕྱེད་རྡོ་རྗེའི་  ྾  ཨོཾ་ཧཱུཾ་  ྾  ཨོཾ་སརྦ་  ྾   ཡུང་བའི་ཕྱེ་མ་སྔར་ལྟར་བྱ་ཞིང།  རང་བཞིན་དག་པ་  ྾  ཡུང་བ་བཟང་པོའི་ཕྱེ་མ་ཡིས། །སྐུ་ནི་དྲིལ་ཞིང་དབྱི་བར་བྱ། །ཨོཾ་ཧཱུཾ་  ྾  ཨོཾ་སརྦ་  ྾   རིགས་ལྔའི་ཚུལ་དུ་བཀོད་ཚུལ་དང་དུར་བའི་པིར་གྱིས་དྲུད་པ་སོགས་འདྲ། འདག་
རྫས་དང་ཁྲུས་བུམ་རྣམས་བྱ་བ་ཚར་རེས་སྔར་ལྟར་རང་གྲལ་དུ་འཁོད། ཕལ་ཁྲུས་ཇི་ལྟར་བྱ་བའི་རིམ་པའོ། ། ་མཆོག་ཁྲུས་བྱ་བ་ནི། རྣམ་བུམ་ནས་ལས་བུམ་ལ་ཆུ་ཅུང་ཟད་བླུག་ལས་བུམ་གྱི་ཆུས་བསངས།  ཨོཾ་ཁངྒ་དཧྲྀ་ཀ་  ྾  སྟོང་པའི་ངང་ལས་ཨཱ་ལས་བྱུང་བའི་
 ཞེས་པ་ནས།  ཤཔྟའི་ བར་བྱིན་གྱིས་བརླབ། སླང་སིལ་བྱ།  རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། གཤེགས་པ་དང་གཤེགས་མ། སེམས་དཔའ་དང་སེམས་མ། ཁྲོ་བོ་དང་ཁྲོ་མོའི་ཚོགས་ཐམས་ཅད་མདུན་གྱི་ནམ་མཁར་སྤྱན་དྲངས། ཨོཾ་
སརྦ་ཏ་ཐཱ་ག་ཏ་ཨརྒྷཾ་ ནས་  ཤཔྟའི་ བར་གྱིས་མཆོད། དབུ་བསྐུལ་དབྱངས་དང་བཅས།  རྡོ་རྗེ་ཅན་གྱིས་སངས་རྒྱས་ལ། །འགྲོ་ལ་སྐྱོབ་པའི་ཆེད་དུ་དབང། །ཡོན་ཏན་འབྱུང་གནས་ཇི་ལྟར་སྩལ། །དེ་ལྟར་འདི་ལའང་སྩལ་དུ་གསོལ། །ཞེས་གསོལ་
བ་བཏབ་པས། དེ་བཞིན་གཤེགས་པ་རྣམས་ཀྱིས་དབང་བསྐུར་བའི་དགོངས་པ་མཛད། སྤྱན་མ་ལ་སོགས་པའི་ལྷ་མོ་རྣམས་ཀྱིས་བུམ་པ་དཀར་པོ་བདུད་རྩི་ལྔས་གང་བ་བཟུང་ནས་དབང་བསྐུར། གཟུགས་རྡོ་རྗེ་མ་ལ་སོགས་པས་བཀྲ་

[010A]༄༅། །ཤིས་ཀྱི་གླུ་དབྱངས་ཀྱི་ཤིས་པ་བརྗོད། ཁྲོ་བོ་རྣམས་ཕྱོགས་མཚམས་སུ་འཁོད་ནས་བགེགས་བསྐྲད་པར་གྱུར།  སླང་སིལ་བྱ།  བཀྲ་ཤིས་གང་ཞིག་སེམས་ཅན་ཀུན་གྱི་སྙིང་ལ་གནས། །  ྾   ྾   ྾  དབང་རབ་
བསྐུར། ། བརྡབ་སིལ་གཉིས།  བཀྲ་ཤིས་གང་ཞིག་མ་ལུས་རྡོ་རྗེའི་རིགས་དང་ལྡན། །  ྾   ྾   ྾  དབང་རབ་བསྐུར།  །སླང་སིལ།  བཀྲ་ཤིས་གང་ཞིག་མཐའ་དག་འཁོར་ལོའི་  ྾   ྾   ྾  བཀྲ་ཤིས་གང་ཞིག་མ་ལུས་རིན་ཆེན་  ྾   ྾   ྾  བཀྲ་ཤིས་གང་ཞིག་
མ་ལུས་པདྨའི་  ྾   ྾   ྾  བཀྲ་ཤིས་གང་ཞིག་མ་ལུས་ལས་ཀྱི་  ྾   ྾  དབང་རབ་བསྐུར།  སླང་སིལ་མེ་ཏོག་འཐོར་བ་གོང་ལྟར། མཆོད་གཡོག་ནས་ཁྲུས་དར་ཁ་ཚར་མ་ཉམས་པ་སློབ་དཔོན་ལ་འབུལ། སློབ་དཔོན་ནས་ཁྲུས་ལོང་སྟེང་དུ་ཁྲུས་དར་བླ་བྲེའི་ཚུལ་དུ་བྱ་ཞིང།།
ཁྲུས་ཀྱི་ཁང་པ་ཤིན་ཏུ་དྲི་ཞིམ་པ། །ཤེལ་གྱི་ས་གཞི་གསལ་ཞིང་འཚེར་བ་བསྟར། །རིན་ཆེན་འབར་བའི་ཀ་བ་ཡིད་འོང་ལྡན། །མུ་ཏིག་འོད་ཆགས་བླ་རེ་བྲེས་པ་དེར།  །དྲི་བཟང་འདག་ཆལ་མཆོད་གཡོག་གིས་རིགས་ལྔའི་ས་བོན་ཚུལ་དུ་སྔར་ལྟར་བཀོད་
སློབ་དཔོན་ནས་དུར་བའི་པིར་གྱིས་དྲུད་ཅིང།  སྟོང་གསུམ་ཀུན་ཏུ་དྲི་ངད་ལྡང་བ་ཡི། །དྲི་མཆོག་རྣམས་ཀྱིས་ཐུབ་དབང་རྣམས་ཀྱི་སྐུ། །གསེར་སྦྱངས་བཙོ་མ་བྱི་དོར་བྱས་པ་ལྟར། །འོད་ཆགས་འབར་བ་དེ་དག་བྱུག་པར་བགྱི། །ཨོཾ་ཧཱུཾ་ཏྲཱཾ་ཧྲཱི་
ཨཱ་ཨོཾ་སརྦ་ཏ་ཐཱ་ག་ཏ་ཀཱ་ཡ་བི་ཤོ་དྷ་ནེ་སཱཧཱ།  མཆོད་གཡོག་ནས་ལས་བུམ་འབུལ།  ་ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་ཁྲུས་བགྱིའོ། །ཨོཾ་སརྦ་ཏ་ཐཱ་

[010B]  ཁྲུས་ལོང་སྟེང་དུ་ཁྲུས་གསོལ། སིལ་འུར་ཆེམ་གྱི་མཐར་བརྡབ་སིལ་གསུམ་བྱ། ཚོགས་མང་ནས་མེ་ཏོག་འཐོར་ལ།  ཨོཾ་བཛྲ་སཏ་ཧཱུཾ་ཧཱུཾ་སཱཧཱ།  དྲི་ཞིམ་པའི་འབྲུ་མར་གནས་ལྔར་བྱུགས་པ་དང་དུར་པིར་གྱིས་སྔར་ལྟར་དྲུད་ཅིང།  མི་
ཕྱེད་རྡོ་རྗེའི་  ྾  ཨོཾ་ཧཱུཾ་  ྾  ཨོཾ་སརྦ་  ྾  སཱཧཱ།  དྲི་བཟང་ལྔའི་ཕྱེ་མ་སྐམ་པོ་འདེབས། དུར་པིར་གྱིས་དྲུད་ཅིང།  རང་བཞིན་དག་པ་  ྾  དྲི་བཟང་ལྔ་ཡི་ཕྱེ་མ་ཡིས། །རྒྱལ་བའི་སྐུ་ལ་དྲིལ་ཕྱིས་བྱ། །ཨོཾ་ཧཱུཾ་  ྾  ཨོཾ་སརྦ་  ྾  སཱཧཱ། སྐུ་མཆོག་རྣམ་དག་ལྟ་བས་མི་ངོམས་
ལ༑ ༑ངོ་མཚར་སྐྱོན་བྲལ་མཁའ་དཀྱིལ་ཉི་གསལ་འདྲ། །ཆོས་ཀྱི་སྐུ་ལ་དྲི་མ་མི་མངའ་ཡང། །སྲི་ཞུ་བཀུར་སྟི་རིམ་གྲོའི་ཚུལ་ཙམ་དུ། །ཆུ་གཙང་སྨན་སྤོས་འོ་མ་འདག་ཆལ་ཆུས། །འགྲོ་བའི་ལུས་སེམས་སྡུག་བསྔལ་ནད་བསལ་ཏེ། ཉེས་
པའི་སྐྱོན་བྲལ་འགྲོ་བའི་ཡིད་འོང་བའི། །དམ་པའི་སྐུ་མཆོག་བདག་གིས་ཐོབ་པར་ཤོག་ །ཚོགས་མང་ནས་ཐལ་མོ་སྦྱར། མཆོད་གཡོག་ནས་ཁྲུས་དང་རིགས་ལྔའི་ས་བོན་བཀོད་པ་སློབ་དཔོན་ཕྱག་ཏུ་འབུལ། སློབ་དཔོན་ནས་ཕྱག་གཡས་པའི་མཐིལ་དུ། ཨོཾ་གྱི་མགོ་ཕྱག་མཛུབ་ཀྱི་
རྩེ་མོ་ལ་བསྟན་ཏེ་རིགས་ལྔའི་ས་བོན་ཚུལ་དུ།  དེ་དག་སྐུ་ལ་  ྾  སྐུ་ཕྱིའོ། །ཨོཾ་ཧཱུཾ་ཧྲཱཾ་ཧྲཱི་ཨཱ་ཨོཾ་སརྦ་  ྾  སཱཧཱ།  ཞེས་སྐུ་ཕྱིས་པའི་ཚུལ་བྱ། མཆོད་གཡོག་ནས་ཁྲུས་རས་བླངས་ཏེ་རང་གི་ཕྲག་པ་གཡོན་པ་ལ་སྦྱར།  བདེ་གཤེགས་སྐུ་གསུམ་མཚན་དང་དཔེ་མངའ་ཡང། །
འགྲོ་བའི་དོན་དུ་གཟུགས་སྐུ་ཅིར་ཡང་གདའ། །རིན་ཆེན་དབྱིག་ལྟར་ཉེས་པའི་སྐྱོན་བྲལ་ཡང། །འཇིག་རྟེན་སྲི་ཞུ་གུས་པའི་ཚུལ་ཙམ་དུ། །སྡིག་མེད་རྒྱལ་བ་རྣམས་ཀྱིས་རབ་བསྔགས་པའི། །རས་མཆོག་འདི་ཡིས་རྒྱལ་བའི་སྐུ་ཕྱིས་པས། །

[011A]༄༅། །ཉོན་མོངས་དུག་གསུམ་སྒྲིབ་པ་ཀུན་བྱང་ནས། །སྐུ་གསུམ་ངང་དུ་བདག་ཅག་འགྱུར་བར་ཤོག་ །དྲི་བཟང་ལྡེ་གུ་ཕུལ་ཏེ་སྔར་ལྟར།  སྟོང་གསུམ་ཀུན་ཏུ་  ྾  ཨོཾ་ཧཱུཾ་  ྾  ཨོཾ་སརྦ་  ྾   ལས་བུམ་བཟུང་ནས།  འདི་ནི་སྦྱིན་
པའི་རང་བཞིན་ཆུ།  །ཞེས་པ་ནས།  སྐུ་ཁྲུས་གསོལ།  །སློབ་དཔོན་ནས་ཁྲུས་གསོལ། དྲིལ་བུ་དཀྲོལ་བ་འོག་མ་ཀུན་ལ་འགྲེ།  འདི་ནི་ཚུལ་ཁྲིམས་  ྾   ཞེས་པ་ནས།  སྐུ་ཁྲུས་གསོལ། །འདི་ནི་བཟོད་པའི་  ྾   ཞེས་པ་ནས།  སྐུ་ཁྲུས་གསོལ། །འདི་ནི་བརྩོན་འགྲུས་
སྐུ་ཁྲུས་གསོལ། །ཨོཾ་སརྦ་  ྾  ཨཱ་ཧཱུཾ།  སིལ་འུར་ཆེ་མ་གོང་ལྟར། ཚོགས་མང་ནས་མེ་ཏོག་འཐོར་ལ།  ཨོཾ་བཛྲ་སཏ་ཧཱུཾ་ཧཱུཾ་སཱཧཱ། མི་ཕྱེད་རྡོ་རྗེ་  ྾  ཨོཾ་ཧཱུཾ་  ྾  རང་བཞིན་དག་པ་  ྾  ཨོཾ་ཧཱུཾ་  ྾  སྐུ་མཆོག་རྣམ་དག་  ྾  ཐོབ་པར་ཤོག་དེ་དག་སྐུ་ལ་  ྾  ཨོཾ་ཧཱུཾ་
བདེ་གཤེགས་སྐུ་གསུམ་  ྾  འགྱུར་བར་ཤོག་ །ཚིགས་བཅད་སོ་སོའི་བྱ་བ་རྣམས་སྔར་ལྟར་བྱེད། དྲི་བཟང་ལྔའི་ལྡེ་གུ་ཕུལ་ཏེ།  སྟོང་གསུམ་ཀུན་ཏུ་  ྾  བྱུག་པར་བགྱི། །ཨོཾ་ཧཱུཾ་  ྾  སཱཧཱ། འདི་ནི་བསམ་གཏན་  ྾  སྐུ་ཁྲུས་གསོལ། །འདི་ནི་ཤེས་རབ་
སྐུ་ཁྲུས་གསོལ། །ཆུ་བོ་དྲུག་གིས་ཁྲུས་བྱས་ཤིང། །དྲི་མ་རྣམ་དྲུག་སྦྱོང་མཛད་པ། །རྒྱ་ཆེན་ཡོན་ཏན་དྲུག་ལྡན་པ། །ཁྲུས་ལེགས་མཛད་ལ་སྐུ་ཁྲུས་གསོལ། །གང་ལ་ཉེས་པ་མི་མངའ་ཡང། །ཡོན་ཏན་ཐམས་ཅད་དང་ལྡན་པ། །སངས་
རྒྱས་དེ་ལ་ཐར་དོན་དུ། །དད་པས་བདག་གིས་ཁྲུས་གསོལ་ལོ།  །སིལ་འུར་ཆེམ།  ཨོཾ་སརྦ་  ྾  ཨཱ་ཧཱུཾ། ཨོཾ་བཛྲ་སཏ་ཧཱུཾ་ཧཱུཾ་སཱཧཱ།  མེ་ཏོག་འཐོར། དྲི་ཞིམ་པོའི་འབྲུ་མར་གོང་ལྟར་འབུལ་ཞིང།  མི་ཕྱེད་རྡོ་རྗེའི་  ྾  ཨོཾ་ཧཱུཾ་  ྾  ཨོཾ་སརྦ་  ྾   དྲི་བཟང་ལྔའི་ཕྱེ་མ་གོང་

[011B]  རང་བཞིན་དག་པ་  ྾  རྒྱལ་བའི་སྐུ་ལ་དྲིལ་ཕྱིས་བྱ། །ཨོཾ་ཧཱུཾ་  ྾  ཨོཾ་སརྦ་  ྾  སཱཧཱ། སྐུ་མཆོག་རྣམ་དག་  ྾  བདག་གིས་ཐོབ་པར་ཤོག་ །ཐལ་མོ་སྦྱར་བ་སོགས་གོང་ལྟར་བྱ། ཁྲུས་དར་གྱིས་སྐུ་ཕྱིས་བྱ་ཞིང།  དེ་དག་སྐུ་ལ་  ྾  སྐུ་ཕྱིའོ། །ཨོཾ་ཧཱུཾ་
 ཁྲུས་དར་སྔར་གནས་སུ་བཞག་  །བདེ་གཤེགས་སྐུ་གསུམ་  ྾  འགྱུར་བར་ཤོག་ །ཐལ་མོ་སྦྱར། གོང་གི་འདག་རྫས་མ་ཡིན་པའི་དྲི་ལྔའི་ཆུ་ཟུར་དུ་བཤམ་པ་སློབ་དཔོན་གྱིས་རྟེན་གྱི་ཐུགས་ཀར་དྲི་བྱུག་པའི་ཚུལ་བྱ་ཞིང།  སྟོང་གསུམ་ཀུན་ཏུ་  ྾  བྱུག་པར་བགྱི། །ཨོཾ་བཛྲ་གནྡྷེ་ཨཱཧཱུཾ་
སཱཧཱ།  མཆོད་གཡོག་ནས་ན་བཟའ་དམར་སེར་གཉིས་སློབ་དཔོན་ལ་འབུལ། སློབ་དཔོན་ནས་ཕྱག་གཉིས་མཐེབ་མཛུབ་ཀྱིས་འཛིན་ཏེ།  སྣ་ཚོགས་དབང་པོའི་གཞུ་ལྟར་  ྾  བརྒྱན་པར་ཤོག་ཨོཾ་བཛྲ་ཝ་སྟྲ་ཡེ་ཨཱ་ཧཱུཾ།  རིན་པོ་ཆེའི་ཕྲེང་བ་སློབ་དཔོན་གྱིས་འབུལ་ཞིང།  རྒྱལ་བ་
མཚན་དཔེའི་རང་བཞིན་  ྾    ྾    ྾  ཨོཾ་བཛྲ་ཨ་ཝ་རཏྣ་ཝ་པུ་ཥ་ཎེ་ཨཱ་ཧཱུཾ་སཱཧཱ།  ཞེས་སྔགས་དང་བཅས་པ་བརྗོད་ནས་ཁྲུས་ཀྱི་རིམ་པ་རྣམས་གྲུབ་པར་བྱའོ།  །རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། རབ་ཏུ་གནས་བྱའི་རྟེན་གྱི་ཡེ་ཤེས་པ་དང། སངས་རྒྱས་
དང་བྱང་ཆུབ་སེམས་དཔའི་འཁོར་དང་བཅས་པ་སྤྱན་དྲངས། མདུན་གྱི་ནམ་མཁར་བཞུགས་པར་གྱུར།  དེ་ནས་ཆུ་གསུམ་ཉེར་སྤྱོད་རོལ་མོ་རྣམས་བྱིན་གྱིས་བརླབ་པ་ནི། ལས་བུམ་གྱི་ཆུས།  ཨོཾ་ཁངྒ་དཧྲྀ་ཀ་ གིས་བསངས།  སྟོང་པའི་ངང་ལས་ཨཱ་ལས་བྱུང་
བའི་ ཞེས་པ་ནས།  ཞུ་བ་ལས་བྱུང་བའི་ཞབས་བསིལ། ཞལ་བསིལ། མཆོད་ཡོན། མེ་ཏོག་  ྾    ྾    ྾  རང་བཞིན་བདེ་སྟོང་ ཞེས་པ་ནས།  བསྐྱེད་པར་གྱུར། ཨོཾ་པཱབྱཾ། ཨཱཉྩ་མ་ཎཾ། ཨརྒྷཾ་ཨཱཧཱུཾ་ ནས།  ཤཔྟའི་ བར་སླང་སིལ་བྱ།  དྲི་མེད་ཡིད་དུ་འོང་བ་

[012A]༄༅། །ཡི༑ ༑སྔགས་ཀྱི་ཞབས་བསིལ་མཆོག་འདི་དག་བདག་གིས་དད་པས་འབུལ་ལགས་ཀྱི། །ཅི་བདེ་བར་ནི་བཞེས་སུ་གསོལ། །ཨོཾ་ཨཱཧྲཱིཔྲ་ཝ་ར་སད་ཀཱ་རཾ་པཱདྱཾ་པྲ་ཏཱིཙྪ་ཧཱུཾ་སཱཧཱ།  ཞེས་པའི་མཇུག་།
ཞལ་བསིལ། མཆོད་ཡོན། ཨཉྩ་མཱ་ཎཾ། ཨརྒྷཾ་ བཅས་དང།  ལྷ་ཡི་མེ་ཏོག་དམ་པ་  ྾  ཨོཾ་སརྦ་ཏ་ཐཱ་ག་ཏ་པུཥྤེ་ནས་ཤཔྟ་པྲ་ཏཱིཙྪ་ཧཱུཾ་སཱཧཱ།  སླང་སིལ་བྱ། མཆོད་གཡོག་ནས་སྤོས་རེང་བཀྲམ།  བདག་ཉིད་ཀྱི་ལྕེ་ཧཱུཾ་ལས་སྐྱེས་པའི་རྡོ་རྗེར་གྱུར།  གཡས་སྤོས་རེང་
དང་གཡོན་དྲིལ་བུ་འཛིན་པས།  ཐུགས་རྗེ་ཡིས་ནི་བདག་ཅན་བདག་སློབ་མ་རྣམས་ལ་རྗེས་བརྩེ་དང། །ཁྱེད་རྣམས་ལ་ཡང་མཆོད་སླད་དུ།  །དྲིལ་བུ་གསིལ་ལ།  སང་ནི་རབ་གནས་བགྱིད་པར་འཚལ། །བཅོམ་ལྡན་གུས་པས་བདག་ལ་ནི། །དེ་ཕྱིར་བཀའ་
དྲིན་མཛད་པར་འོས། །རྡོ་རྗེ་ཅན་བདག་མི་བསྐྱོད་པའི། །སྐུ་གསུང་ཐུགས་རྟེན་རབ་གནས་ནི། །ཡོན་བདག་ཅི་ནུས་ཡོ་བྱད་ཀྱིས།  །དྲིལ་སིལ།  སང་ནི་ཡང་དག་བགྱིད་པར་གྱུར། །དེ་ཕྱིར་སློབ་མར་བཅས་བདག་ལ། །རྗེས་སུ་བརྩེ་བས་ཉེར་བཟུང་ནས། །
འཁོར་བཅས་ཀུན་གྱི་རབ་གནས་ལ། །བྱིན་གྱིས་བརླབ་པར་མཛད་དུ་གསོལ།  །ཅེས་དྲིལ་བུ་གསིལ་བ་དང་བཅས་ལན་གསུམ་སྤོས་རེང་བསྡུ།  ལྷ་རྣམས་ཀྱིས་དགྱེས་བཞིན་དུ་གནང་བ་སྦྱིན་པར་གྱུར།  ལས་བུམ་གྱི་ཆུས།  ཨོཾ་ཁངྒ་དཧྲྀ་ཀ་ གིས་བསངས་ལ་བྱིན་གྱིས་བརླབ།།
ཨོཾ་ཨཱཧྲཱིཔྲ་ཝ་ར་སད་ཀཱ་རཾ་པཱདྱཾ་ ཞེས་སོགས་ཆུ་གསུམ་དང།  ཨོཾ་སརྦ་ཏ་ཐཱ་ག་ཏ་པུཥྤེ་ ནས་  ཤཔྟའི་ བར་སླང་སིལ། ཐམས་ཅད་ཐལ་མོ་སྦྱར་ཏེ།  ཨོཾ་སརྦ་ཏ་ཐཱ་ག་ཏ་པཱ་ད་བནྡྷ་ན་ཀ་རོ་མི། གཉིས་མེད་ཐུན་མོང་ ཞེས་པ་ནས།  འཇིགས་བྱེད་གཤིན་རྗེ་གཤེད་

[012B]  །མེ་ཏོག་དང་བཅས་ཐལ་མོ་སྦྱར་དབྱངས་དང་བཅས།  ཨོཾ་ཁྱེད་ཀྱིས་སེམས་ཅན་  ྾  རྗེས་སུ་མཐུན་པའི་  ྾  སངས་རྒྱས་ཡུལ་དུ་  ྾  སླར་ཡང་འབྱོན་པར་  ྾  ཨོཾ་བཛྲ་མུཿ་ཡེ་ཤེས་པ་རང་གནས་སུ་གཤེགས་པར་གྱུར།  དེ་ནས་རྟེན་གྱི་གནས་ལྔར་
དྲིའི་ཐིག་ལེ་བྱས་ལ། ཆུ་གསུམ་ཉེར་སྤྱོད་  ཁངྒ་དཧྲྀ་ཀ་ གིས་བསངས། སྟོང་པའི་ངང་ལས་ཨཱ་ལས་ཞེས་པ་ནས། ཤཔྟའི་བར་གྱིས་བརླབ། སླང་སིལ།  རྟེན་ཅིང་འབྲེལ་བར་འབྱུང་བ་ཡི། །ལྷ་རྫས་དམ་པའི་ཞབས་བསིལ་འདི། །མཆོག་ཏུ་དད་པས་ཁྱོད་ལ་འབུལ།།
ཅི་བདེ་བར་ནི་བཞེས་སུ་གསོལ། །ཨོཾ་ཨཱ་ཧྲཱིཔྲ་ཝ་ར་སད་ཀཱ་རཾ་པཱ་དྱཾ་  ྾  ཨཱཉྩ་མ་ཎཾ་  ྾  ཨརྒྷཾ་  ྾  རྟེན་ཅིང་འབྲེལ་བར་  ྾  ཨོཾ་སརྦ་ཏ་ཐཱ་ག་ཏ་པུཥྤེ་ ནས་  ཤཔྟ་  ྾   །སླང་སིལ། སློབ་དཔོན་ནས་དམིགས་པ་དང་བཅས་རྟེན་ལ་རྡོ་རྗེས་བསྐོར། ཧྲཱིཥྚྲཱི་ དང།  བཛྲ་
ཨ་མྲྀ་ཏའི་ སྔགས་དབུ་བསྐུལ། རྟེན་གྱི་ཐུགས་ཀ། མགྲིན་པ། སྤྱི་བོ་རྣམས་སུ་རྡོ་རྗེས་རེག་དེ་ནས་སློབ་དཔོན་གྱིས་ལས་བུམ་གྱི་ཆུས་བསང། གཏོར་མ་ནང་མཆོད་ལྟར་བརླབ།  ཕྱོགས་སྐྱོང་འཁོར་དང་བཅས་པ་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོ་
འོད་ཀྱི་སྦུ་གུ་ཅན་རྣམས་སུ་གྱུར། ཨོཾ་ཡ་མ་ར་ཛ་  ྾  ཨོཾ་བཧུ་ཙ་ར་ནཾ་  ྾   ལན་གསུམ།  ཨོཾ་ད་ཤ་དི་ཀ་ལོ་ཀ་པཱ་ལ་ས་པཱ་རི་  ྾  ཨརྒྷཾ་ ནས།  ཤཔྟའི་ བར་སིལ་ཕྲེང་གཅིག་  །ཨོཾ་ད་ཤ་དིཀ་  ྾  ཨོཾ་ཨཱཧཱུཾ། བཅོམ་ལྡན་ཆོས་རྗེ་  ྾  མཛོད་ཅིག་ །རྟེན་ལ་ན་བཟའ་
སེར་པོས་བཀབ། དེ་ནས་གཏང་རག་མཆོད་པ་བྱིན་བརླབ་ནི།  ཨོཾ་ཁངྒ་དཧྲྀ་ཀ་ གིས་བསངས།  སྭ་བྷཱ་ཝས་ སྟོང་པར་སྦྱངས།  སྟོང་པའི་ངང་ལས་ཨཱལས་  ྾  ཤཔྟའི་ བར་གྱིས་བརླབས། སླང་སིལ།  ཨོཾ་ཡ་མཱནྟ་ཀ་ས་པཱ་རི་ཝཱ་ར་ཨརྒྷཾ་ནས། ཤཔྟའི་བར་དང་

[013A]༄༅།  །སླང་སིལ།  ཨོཾ་ཧྲཱིཥྚྲཱི་  ྾  ཨོཾ་ཨཱཧཱུཾ།  ནས།  ཨོཾ་བཛྲ་ར་ཏི་  ྾  ཨོཾ་ཨཱཧཱུཾ།  སིལ་ཕྲེང་གཉིས།  གཉིས་མེད་ཐུན་མོང་  ྾    ྾    ྾  དཀྱིལ་འཁོར་གཙོ་ལ་ཕྱག་འཚལ་བསྟོད།  །སློབ་དཔོན་ནས་སྨོན་ལམ་དབུ་བསྐུལ།།
སྐད་ཅིག་ཉིད་ལ་བདེ་བླག་འགོད་པར་ཤོག་ །དྲིལ་བུ་དཀྲོལ། སིལ་ཕྲེང་གསུམ་ངང་ཡིག་བརྒྱ་ལན་གསུམ།  གང་ཡང་བདག་བློ་  ྾    ྾    ྾  མ་རྙེད་ཡོངས་སུ་  ྾    ྾    ྾   འདི་དག་ནི་སྟ་གོན་གྱི་རིམ་པ་ཇི་ལྟར་བྱ་ཚུལ་ལོ།། །། ་ གཉིས་པ་རབ་གནས་དངོས་གཞིའི་
ཆོ་ག་ནག་འགྲོས་སུ་བཀོད་པ་ནི། ལྟུང་བཤགས་ནས་བཟུང་བདག་འཇུག་གཏང་རག་མཎྜལ་བར་སྔ་ཉིན་ལྟར་བྱས་ལ། མཆོད་གཡོག་ནས་གཟུངས་རྡོར་མངར་གསུམ་བུམ་པའི་སྟེང་དུ་བཞག་སློབ་དཔོན་ནས་ལས་བུམ་གྱི་ཆུས་བསངས།  ཨོཾ་ཁངྒ་དྷྲྀཀ་ཧཱུཾ་ཕཊ། ཤཱུ་ནྱས་སྦྱངས། སྟོང་
པ་ཉིད་དུ་གྱུར། སྟོང་པའི་ངང་ལས་བྷྲཱུཾ་ལས་འཁར་བ་དང་ཟངས་སོགས་ ཞེས་པ་ནས།  ཨོཾ་བྷྲཱུཾ་སཱཧཱ། ཨོཾ་ཨ་མྲྀ་ཏ་ཨཱ་ཡུརྡ་དེ་སཱཧཱ། ཨོཾ་ཡེ་དྷ་རྨཱ་ བཅས་སྔགས་རྣམས་ཉེར་གཅིག་རེ་སློབ་དཔོན་ནས་དབུ་བསྐུལ་མཆོད་གཡོག་ནས་གཟུངས་ཐག་བསྡུ་བའི་བར་གྱི་ཁྲུས་བུམ་
དང་འདག་རྫས་བསྒྲུབ་པ་དང། མེ་ཏོག་སྣོད་ཀྱི་སྟེང་དུ་ཁྲུས་ཀྱི་མེ་ལོང་ཡེ་དཧར་བྲིས་པ་བཞག་སྟེ་སློབ་དཔོན་གྱི་མདུན་དུ་འབུལ། མེ་ལོང་སྟེང་དུ་གཟུངས་རྡོར་བཞག་  །ཡི་གེ་རྣམས་གྱེན་དུ་འགྲེང་ཞིང་ ཞེས་པ་ནས། གུལ་ཡུངས་བསྒྲུབ་སྟེ།  སུམ་བྷ་ནི་ བརྒྱ་རྩ། ཡ་མཱནྟ་ཀའི་ཡིག་བྲྱྒ་ལན་
གསུམ་བཟླ་བའི་བར་མེ་ཏོག་དང་གུལ་ཡུང་བསྒྲུབ་པའི་སྐོར་རྣམས་སྔར་སྟ་གོན་གྱི་སྐབས་ལྟར་བྱ། དེ་ནས་རྟེན་གྱི་ན་བཟའ་བསལ་ཏེ་ཆུ་བཞི་གདོང་གྲལ་དུ་འཇོག་རྟེན་བསྐྱེད་པ་ནི།  ཨོཾ་ཁངྒ་དཧྲྀཀ་ གིས་བསངས།  ཤཱུ་ནྱ་ཏ་ ་སྟོང་པར་སྦྱངས།  སྟོང་པའི་ངང་ལས་སྣ་ཚོགས་པདྨ་དང་

[013B]  ཞེས་པ་ནས།  མེ་དཔུང་རབ་ཏུ་འབར་བའི་ཀློང་དཀྱིལ་ན་བཞུགས་པ། དམ་ཚིག་སེམས་དཔའི་ཐུགས་དཀར་  ྾  འོད་ཟེར་ལྔ་འཕྲོ་བ། དེའི་
པང་ན་ ཞེས་པ་ནས།  ཡབ་ལ་འཁྱུད་པ།  ཆུ་བཞི་བྱིན་གྱིས་བརླབ་པ་ནི།  ཁངྒ་དཧྲྀཀ་ གིས་བསངས།  སྭ་བྷཱ་ཝ་ ་སྦྱངས།  སྟོང་པའི་ངང་ལས་ཨཱལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཧཱུཾ་ཞུ་བ་ལས་བྱུང་བའི། མཆོད་ཡོན། ཞབས་བསིལ་
ཞལ་བསིལ། བསང་གཏོར་རྣམས་རང་བཞིན་བདེ་སྟོང་རྣམ་པ་མཆོད་རྫས། བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨརྒྷཾ་ཨཱཧཱུཾ།  དེ་བཞིན་དུ།  པཱདྱཾ། ཨཱཉྩ་མ་ཎཾ། པྲོཀྵ་ཎཾ་ཨཱ་ཧཱུཾ་
དག་ཅིང་དྲི་མེད་ཡིད་འོང་བའི། །སྔགས་ཀྱི་ཡོན་ཆབ་མཆོག་འདི་དག་བདག་གི་དད་པས་འབུལ་ལགས་ཀྱི། །བཞེས་ནས་བདག་ལ་བཀའ་དྲིན་སྩོལ། །ཨོཾ་སརྦ་ཏ་ཐཱ་ག་ཏ་ཨརྒྷཾ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲི་ཡེ་ཧཱུཾ།  ཞེས་མཆོད་ནས་
བསང་གཏོར་གྱི་བར་འབུལ། རྒན་པས་ཆུ་བཞི་རང་གི་གཡོན་ངོས་ནས་འགོ་བརྩམ་སྟེ་ཐད་ཀར་འབུལ། བསང་གཏོར་ཞལ་བསིལ་གཉིས་ལ་སྣོད་གཅིག་  །ཨརྒྷཾ་ དང་པྲོཀྵ་གཉིས་ལ་འབྲུ་མི་བླུག་ཁྲོ་བོའི་མཆོད་པ་བྱིན་གྱིས་བརླབ་པ་ནི།  ཁངྒ་དྷྲྀཀ་ གིས་བསངས།  སཱབྷཱ་ཝ་ ་སྦྱངས།  སྟོང་
པའི་ངང་ལས་ཨཱལས་བྱུང་བའི།  ཞེས་པ་ནས།  ཤཔྟ་ཨཱཧཱུཾ།  སླང་སིལ།  རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། ཁྲོ་བོའི་ཚོགས་ཐམས་ཅད་མདུན་གྱི་ནམ་མཁར་སྤྱན་དྲངས།  ཞེས་པ་ནས།  སུམྦྷ་ནི་དང་ཧྲཱིཥྚྲཱི་ གང་མང་བཟླ་བའི་

[014A]༄༅།  །བར་བགེགས་གཏོར་སྟ་གོན་སྐབས་ལྟར་བཏང། དེ་ནས་སྦྱང་ཆས་སློབ་དཔོན་མདུན་དུ་འཇོག་ལས་བུམ་གྱ་ཆུས་བསངས།  ཨཁངྒ་དཧྲ་ཀ་ཧཱུཾ་ཕཊ། ཧཱུཾ་ བདུན་ཡིད་བཟླས་བྱ། མཆོད་གཡོག་ནས་ཡུངས་ཀར་སློབ་དཔོན་ལ་ཕུལ་
མཐེབ་སྲིན་གྱིས་བླངས་ཏེ་ལན་གཉིས་གཡོན་དང་གཡས་སོ་སོར་བསྐོར་ནས་མེར་དོར།  ཨོཾ་སརྦ་པཱ་པཾ་ད་ཧ་ན་བཛྲ་ཡ་བཛྲ་སཏ་སྱ་སརྦ་པཱ་པཾ་ད་ཧ་སཱཧཱ།  སྦྱང་ཆུབ་ཆང་བུ་མཇུག་སློབ་དཔོན་ལ་བསྟན་པ་སོགས་གཞན་རྣམས་ཀྱང་རིམ་བཞིན་འབུལ། ཁམ་ཕོར་མན་ཆད་མེ་ནང་དུ་མི་
འདོར། དེ་ནས་ཉེ་རེག་བྱ་བ་ནི་སློབ་དཔོན་གྱིས་ལག་པ་གཡོན་པའི་ཆུ་གཙང་གཡས་པའི་གུང་སྲིན་གྱིས་བླངས་ཏེ། རྟེན་དངོས་སམ་གཟུགས་བརྙན་གང་ཡིན་ལ། ཁ་སྣ་མིག་རྣ་བ་ལག་ལྟེ་མགོ་བོ་བཅས་ལ་ཉེ་རེག་བྱས་ཏེ། ཆུ་སྦྱང་ཆས་ནང་དུ་བླུགས། སྦྱང་ཆས་སློབ་དཔོན་འོག་ནས་རྡོ་ལག་བརྒྱུད་ཀྱི་
ཚུལ་དུ་གོང་མས་འོག་མ་ལ་གཏད་དེ་གྲལ་མཇུག་ཏུ་སླེབས་པ་དང། མཆོད་གཡོག་ནས་ཕྱི་རོལ་ཏུ་དོར། སློབ་དཔོན་ནས་དྲི་བཟང་གི་སྣོད་ཕྱག་གཡོན་པར་ཐོགས་ནས། གཡས་གུང་སྲིན་གྱིས་དྲི་བཟང་བླངས་ཏེ་རྟེན་གྱི་ཐུགས་ཀར་དྲི་བྱུག་པའི་ཚུལ་བྱས་ལ།  ཨོཾ་ཧྲཱིཥྚྲཱིཝི་ཀྲི་ཏཱ་ན་ན་ཧཱུཾ་
ཕཊ།  དྲི་དང། མེ་ཏོག་མཆོད་ཡོན། མར་མེ་རྣམས་སོ་སོའི་ཕྱག་རྒྱ་དང་བཅས་ཏེ་འབུལ། སློབ་དཔོན་གྱིས་སྤོས་མར་མེ་ནང་དུ་བླུགས།  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ། ཧཱུཾ་ ལན་བདུན་ཡིད་བཟླས་བྱ། ་དེ་ནས་ཕལ་ཁྲུས་བྱ་བ་ནི། གདོང་གྲལ་པ་རྣམས་
བཞེངས་ཏེ་ཕྲག་པ་གཡོན་པའི་སྟེང་དུ་ཕྲག་ཁེབས་གཟར། བདུད་རྩི་ལྔ་ནས་བཟུང། འདག་རྫས་དགུ་ཁྲུས་བུམ་བརྒྱད་རྣམས་སློབ་དཔོན་འོག་ནས་རིམ་བཞིན་འགོད།  གང་འདིར་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་

[014B] བདེ་བར་གཤེགས་པ་འཇིག་རྟེན་མཁྱེན་པ་སྐྱེས་བུ་འདུལ་བའི་ཁ་ལོ་བསྒྱུར་བ་བླ་ན་མེད་པ་ལྷ་དང་མི་རྣམས་ཀྱི་སྟོན་པ།  དེ་དག་  ཐམས་ཅད་ལ་ཡོ་བྱད་ཐམས་ཅད་དང་ལྡན་པའི་ཁྲུས་འདི་གསོལ་བར་བགྱིའོ།  །ཞེས་པ་ལ་
དྲིལ་བུ་དཀྲོལ།  རི་བོ་ལྟར་ནི་མཛེས་པ་ཡི།  །ཞེས་པ་ནས་མཆོག་ཁྲུས་ཀྱི་མཇུག་ཐ་མའི།  སྐུ་གསུམ་ངང་དུ་བདག་ཅག་འགྱུར་བར་ཤོག་ །ཅེས་པའི་བར་བརྩོན་འགྲུས་དང་བསམ་གཏན་གྱི་ཁྲུས་གསོལ་བར་དུ་འབྲུ་མར་དང། དྲི་བཟང། སྐུ་ཕྱིས་འབུལ་བ་སོགས་དོར་ནས་དཀྱུས་
གཅིག་ཏུ་སྦྲེལ་བ་མ་གཏོགས་གཞན་སྟ་གོན་གྱི་སྐབས་ལྟར་བྱའོ།། དེ་ནས་གོང་གི་འདག་རྫས་མ་ཡིན་པའི་དྲི་ལྔའི་ཆུ་ཟུར་དུ་བཤམས་པ་སློབ་དཔོན་ལ་འབུལ། རྟེན་གྱི་ཐུགས་ཀར་དྲི་བྱུག་པའི་ཚུལ་བྱ།  སྟོང་གསུམ་ཀུན་ཏུ་  ྾    ྾    ྾  བྱུག་པར་བགྱི། །ཨོཾ་བཛྲ་གནྡྷེ་ཨཱཧཱུཾ་སཱཧཱ་
 མཆོད་གཡོག་ནས་ན་བཟའ་དམར་སེར་གཉིས་སློབ་དཔོན་ལ་འབུལ། སློབ་དཔོན་ནས་ཕྱག་གཉིས་མཐེབ་མཛུབ་ཀྱིས་འཛིན་ཏེ།  སྣ་ཚོགས་དབང་པོའི་གཞུ་ལྟར་  ྾    ྾    ྾  བརྒྱན་པར་ཤོག་ཨོཾ་བཛྲ་ཝསྟྲ་ཡེ་ཨཱཧཱུཾ།  རིན་པོ་ཆེའི་ཕྲེང་བ་སློབ་དཔོན་ལ་འབུལ།  བདེ་གཤེགས་
སྐུ་མཆོག་མཚན་དང་དཔེ་བྱད་དང། །རིན་ཆེན་འོད་ཆགས་འབར་བས་སྐུ་བརྒྱན་ཅིང། །བྱང་ཆུབ་ཕྱོགས་ཀྱི་རྒྱན་གྱིས་མཛེས་ལགས་ཀྱང། །འཇིག་རྟེན་བཀུར་སྟི་རིམ་གྲོའི་ཚུལ་ཙམ་དུ། །རིན་ཆེན་ཕྲེང་བ་སེ་མོ་དོ་ཤལ་དང། །རྒྱན་གྱི་དམ་པ་
ཁྱད་པར་མཆོག་ཕུལ་བས། །བྱང་ཆུབ་མཆོག་གི་རྒྱན་དང་ལྡན་གྱུར་ནས། །བླ་མེད་ཐེག་པ་མཆོག་ལ་སྤྱོད་པར་ཤོག་ཨོཾ་བཛྲ་ཨ་ཝ་ར་ཏྜུ་ཝ་པུ་ཥ་ཎེ་ཨཱཧཱུཾ་སཱཧཱ།  ཞེས་སྔགས་དང་བཅས་པ་བརྗོད་ནས་ཁྲུས་ཀྱི་རིམ་པ་རྣམས་གྲུབ་པར་བྱས། དེ་ནས་གསོལ་བཏབ་

[015A]༄༅། །བྱ་དགོས་པས་མང་མ་རྣམས་ཆོས་གོས་སྣམ་སྦྱར་གྱོན་ནས་བཞེངས་ཏེ་རྡོར་དྲིལ་བཟུང། མཆོད་གཡོག་ནས་འཐོར་ནས་བཀྲམ་གྲལ་མཇུག་ནས་སྤོས་སྦྱོར་བསྲེག་  ། ་གང་འདི་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ་བདེ་བར་གཤེགས་པ་འཇིག་རྟེན་མཁྱེན་པ་སྐྱེས་བུ་འདུལ་བའི་ཁ་ལོ་བསྒྱུར་བ་བླ་ན་མེད་པ་ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་ཏེ། རྒྱུ་དང་འབྲས་བུའི་དགོས་པ་
ཕུན་སུམ་ཚོགས་པ་དང་ལྡན་པ། ཆོས་ཐམས་ཅད་ཐུགས་སུ་ཆུད་པའི་སངས་རྒྱས་བཅོམ་ལྡན་འདས་འདི་བདག་གིས་རབ་ཏུ་གནས་པར་བགྱིའོ།  །ཞེས་པ་ནས།  དེ་བས་ན་བདག་ལ་ལས་ཀྱི་དངོས་གྲུབ་ཀྱི་མཆོག་སྩོལ་ཅིང་གནང་བར་མཛད་དུ་གསོལ་
 ཞེས་མེ་ཏོག་འཐོར། སྣམ་སྦྱར་ཕུད་དེ་གྲལ་ལ་འཁོད་པའི་བར་གསོལ་གདབ་སེམས་བསྐྱེད་གཉིས་སྟ་གོན་གྱི་སྐབས་ལྟར་བྱེད། མཆོད་གཡོག་ནས་སྤོས་རེང་བཀྲམ།  ༑ རབ་ཏུ་གནས་བྱའི་ལྷ་རྣམས་ཀྱི་མིག་གཉིས་སུ་ས་སྙིང་གི་ངོ་བོ་ཀྵིཾ་ཀྵིཾ་དཀར་པོ། རྣ་བར་ཕྱག་རྡོར་གྱི་ངོ་
བོ་ཛྲིཾ་ཛྲིཾ་ནག་པོ། སྣར་ནམ་སྙིང་གི་ངོ་བོ་ཁཾ་སེར་པོ། ལྕེར་སྤྱན་རས་གཟིགས་ཀྱི་ངོ་བོ་རཾ་དམར་པོ། དཔྲལ་བར་སྒྲིབ་སེལ་གྱི་ངོ་བོ་ཀཾ་ལྗང་གུ། །ལྟེ་བར་ཀུན་བཟང་གི་ངོ་བོ་སཾ་དཀར་པོ། སྤྱི་བོར་སྐུ་རྡོ་རྗེའི་ངོ་བོ་ཨོཾ་དཀར་པོ། མགྲིན་པར་གསུང་རྡོ་རྗེའི་ངོ་བོ་
ཨཱདྨར་པོ། ཐུགས་ཀར་ཐུགས་རྡོ་རྗེའི་ངོ་བོ་ཧཱུཾ་སྔོན་པོས་མཚན་པར་གྱུར།  སླང་སིལ། ཚོགས་པས་རྡོར་དྲིལ་དང་སྤོས་རེང་ཐོགས་ཏེ།  ་མ་ལུས་སེམས་ཅན་ཀུན་གྱི་མགོན་གྱུར་ཅིང། །བདུད་སྡེ་དཔུང་བཅས་མི་བཟད་འཇོམས་མཛད་ལྷ། །དངོས་རྣམས་མ་

[015B] །བཅོམ་ལྡན་འཁོར་བཅས་གནས་འདིར་གཤེགས་སུ་གསོལ།  །ཤོ་ལོ་ཀ་རེའི་མཐར་དྲིལ་བུ་དཀྲོལ་བ་འོག་མར་འགྲེ།  ་བཅོམ་ལྡན་བསྐལ་པ་  ྾    ྾    ྾  འདི་ལགས་ན། །དེ་ཕྱིར་ཆོས་དབྱིངས་  ྾    ྾    ྾  གཤེགས་སུ་གསོལ། །་ཆོས་
རྣམས་ཀུན་གྱི་  ྾  བཙོམ་གསེར་གྱི་  ྾  ཉི་མ་ལས་ལྷག་  ྾  དད་པས་སྤྱན་ནི་  ྾  ཞི་ཞིང་ཐུགས་རྗེ་  ྾  དུལ་ཞིང་བསམ་གཏན་  ྾  ཆོས་རྣམས་ཡེ་ཤེས་  ྾  ཀུན་ཏུ་མི་བཟང་  ྾  ཚུར་སྤྱོན་ཚུར་སྤྱོན་  ྾  ཐུབ་པའི་སྐྱེས་མཆོག་  ྾  ཤིན་ཏུ་ལེགས་བྱས་  ྾  མཆོད་
པས་འདིར་  ྾  འདིར་ནི་  ྾  འགྲོ་བའི་  ྾  ནད་མེད་  ྾  མཆོག་རྣམས་  ྾   སྤོས་ས་ལ་བཞག་  ། ་རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་རབ་ཏུ་གནས་བྱའི་རྟེན་རྣམས་ཀྱི་ཡེ་ཤེས་པ་དང་སངས་རྒྱས་དང། བྱང་ཆུབ་སེམས་དཔའ་ཐམས་ཅད་སྤྱན་དྲངས་
མདུན་གྱི་ནམ་མཁར་བཞུགས་པར་གྱུར། ་བཅོམ་ལྡན་ཐུགས་རྗེས་བྱོན་པ་ལེགས། །བདག་ཅག་བསོད་ནམས་སྐལ་བར་ལྡན། །བདག་གི་མཆོད་ཡོན་བཞེས་ནས་ཀྱང། །ཐུགས་ལ་དགོངས་ཤིང་གནང་བར་མཛོད། །ཨོཾ་བཛྲ་ག་ག་ན་ས་མ་ཡ་ཤྲཱི་ཡེ་
ཧཱུཾ༑  ཞེས་པ་ལ་ཕྱག་རྒྱ་དང་ཆུ་བཞིའི་མཆོད་ཡོན་འབུལ། མཆོད་གཡོག་ནས་ཁྲུས་གཞོང་མེ་ལོང་རྣམས་སློབ་དཔོན་མདུན་དུ་བཞག་  ། ་ཇི་ལྟར་བལྟམས་པ་  ྾    ྾    ྾  སྐུ་ཁྲུས་གསོལ།  །སིལ་འུར་ཆེམ།  ཨོཾ་སརྦ་  ྾  ཨཱཧཱུཾ།  སློབ་དཔོན་ནས་ལས་བུམ་གྱི་ཆུས་ཁྲུས་བྱ།  ་བདག་དང་
འགྲོ་ལ་  ྾    ྾    ྾  བཞུགས་སུ་གསོལ། །པདྨ་ཙནྡྲ་ཨཱ་ས་ནི་ཏིཥྛནྟུ།  ཞེས་གདན་འབུལ་གྱི་ཕྱག་རྒྱ་བྱ།  ་བདེ་བར་གཤེགས་སོ་བཅོམ་ལྡན་འདས། །ཚུར་གཤེགས་འདིར་ནི་བཞུགས་སུ་གསོལ། །བདག་གི་མཆོད་ཡོན་བཞེས་ནས་ནི། །བདག་ཀྱང་བློ་དང་

[016A]༄༅། །ལྡན་པར་མཛོད། ། ་ཨོཾ་ཁངྒ་དཧྲྀ་ཀ་ གིས་བསངས།  སབྷཱ་ཝ་ ་སྦྱངས་  སྟོང་པའི་ངང་ལས་ཨཱལས་བྱུང་བའི་ ཞེས་པ་ནས་  མཆོད་ཡོན། ཞབས་བསིལ།  མེ་ཏོག་ནས།  བསྐྱེད་པར་གྱུར། ཨརྒྷཾ་ ནས་  ཤཔྟ་ཨཱ་
ཧཱུཾ༑  སླང་སིལ།  ཨོཾ་སརྦ་ཏ་ཐཱ་ག་ཏ་ཨ་རྒྷཾ་པུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲཱི་ཡེ་ཨཱཧཱུཾ།  ནས་  ཤཔྟའི་ བར་བརྗོད། སླང་སིལ།  ་བདག་ཉིད་ཀྱི་ལྕེ་ཧཱུཾ་ལས་སྐྱེས་པའི་རྡོ་རྗེར་གྱུར།  རྡོར་དྲིལ་སྤོས་དང་བཅས།  ་ཐུགས་རྗེ་ཡིས་ནི་བདག་ཅན་བདག་སློབ་མ་
རྣམས་ལ་རྗེས་བརྩེ་དང། །ཁྱེད་རྣམས་ལ་ཡང་མཆོད་སླད་དུ།  །དྲིལ་བུ་དཀྲོལ།  ད་ལྟ་རབ་གནས་བགྱིད་པར་འཚལ། །བཅོམ་ལྡན་གུས་པས་བདག་ལ་ནི། །དེ་ཕྱིར་བཀའ་དྲིན་མཛད་པར་འོས། །རྡོ་རྗེ་ཅན་བདག་མི་བསྐྱོད་པས། །སྐུ་གསུང་ཐུགས་རྟེན་
རབ་གནས་ནི། །ཡོན་བདག་ཅི་ནུས་ཡོ་བྱད་ཀྱིས།  །དྲིལ་བུ་དཀྲོལ།  ད་ལྟ་ཡང་དག་བགྱིད་པར་འགྱུར། །དེ་ཕྱིར་སློབ་མར་བཅས་བདག་ལ། །རྗེས་སུ་བརྩེ་བས་ཉེར་བཟུང་ནས། །འཁོར་བཅས་ཀུན་གྱི་རབ་གནས་ལ། །བྱིན་གྱིས་བརླབ་པར་མཛད་དུ་
གསོལ།  །ལན་གསུམ། སྤོས་རེང་བསྡུ།  ་ལྷ་རྣམས་ཀྱིས་དགྱེས་བཞིན་དུ་གནང་བ་སྦྱིན་པར་གྱུར། ཛཧཱུཾ་བཾ་ཧོཿ་ཡེ་ཤེས་པ་རྣམས་དམ་ཚིག་པ་དང་གཉིས་སུ་མེད་པར་གྱུར།  ལྷ་ལ་དབང་བསྐུར་བ་ནི་འདི་ནས་བཟུང་དབང་བཞི་རྫོགས་པའི་བར་བདག་འཇུག་ལྟར་
སློབ་དཔོན་ནས་ཕྱག་རྒྱ་མཛད་པ་ལས། ཚོགས་མང་ནས་ཕྱག་རྒྱ་མི་བྱ།  ་ས་གཞི་སྤོས་ཀྱིས་  ྾    ྾    ྾  འགྲོ་ཀུན་རྣམ་དག་ཞིང་ལ་སྤྱོད་པར་ཤོག་ །སློབ་དཔོན་ནས་མེ་ཏོག་འཐོར།  ་སངས་རྒྱས་ཤེས་རབ་ཆེན་པོ་ཡིས།  །ཞེས་པ་ནས།  མཆོག་ཀྱང་བདག་ལ་སྩལ་དུ་

[016B]  །ལན་གསུམ། སློབ་དཔོན་ནས་ཐལ་མོ་སྦྱར། ལས་བུམ་གྱི་ཆུས་རྟེན་ལ་བསངས།  ་ཨོཾ་ཁངྒ་དཧྲཾ་ཀ་ཧཱུཾ་ཕཊ། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་རབ་ཏུ་གནས་བྱའི་ལྷ་རྣམས་དྲངས་པ་ཞལ་ནས་ཞུགས། སྐུའི་དབྱིབས་བརྒྱུད་རྡོ་རྗེའི་
ལམ་ནས་ཡུམ་གྱི་པདྨར་ཐོན་པ་སྐད་ཅིག་གིས་སྟོང་པར་གྱུར། སྟོང་པའི་ངང་ལས་རབ་ཏུ་གནས་བྱའི་ལྷ་རྣམས་ཧཱུཾ་དང་རྡོ་རྗེ་ལས་མི་བསྐྱོད་པ་སྔོན་པོ་ཞལ་གཅིག་ ཅེས་པ་ནས་  རྡོ་རྗེའི་ལམ་ནས་བྱུང་བའི་བྱང་ཆུབ་ཀྱི་སེམས་ཀྱིས་རབ་ཏུ་གནས་བྱའི་ལྷ་
རྣམས་མི་བསྐྱོད་པར་བྱས་པ་ལ་དབང་བསྐུར། ཡུམ་གྱི་པདྨ་ནས་ཕྱུངས་ཏེ་རང་གནས་སུ་འཁོད་པར་གྱུར།  ལས་བུམ་གྱི་ཆུས་རྣམ་བུམ་ལ་བསངས།  ་ཨོཾ་ཁངྒ་དཧྲྀ་ཀ་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷཱོསརྦ་དྷརྨཱས་བྷཱ་ཝ་ཤུདྡྷོཉཧཾ། དབང་རྫས་བུམ་ཆུ་སྟོང་པ་
ཉིད་དུ་གྱུར།  ཅེས་པ་ནས།  བུམ་ཆུར་གྱུར། བླ་མ་དང་གཙོ་བོ་ ཞེས་པ་ནས།  རབ་ཏུ་གནས་བྱའི་ལྷ་རྣམས་ལ་དབང་བསྐུར་བའི་ཕྱིར་དུ་བསྐུལ་ཏེ་ ནས་  སོགས་པ་རྣམས་རབ་ཏུ་གནས་བྱའི་ལྷ་རྣམས་ཀྱི་སྟེང་ཕྱོགས་སུ་འཛིན་གླུ་གར་མཛད་ཅིང་ ནས་
བགེགས་བསྐྲད་པར་གྱུར།  སླང་སིལ།  ་བཀྲ་ཤིས་གང་ཞིག་ ནས་  དབང་རབ་བསྐུར།  །ཅེས་སོགས་སིལ་དང་བཅས་རིགས་ལྔའི་ཤིས་བརྗོད་གོང་ལྟར་བྱ།  དབང་བསྐུར་རྡོ་རྗེ་ ནས་  སྦྱིན་པར་བྱ། །ཨོཾ་ཨཱབཛྲ་ཨུ་ད་ཀ་ ནས་  ཨ་ཧཾ། དབང་བསྐུར་ ནས་  སྦྱིན་
པར་བྱ། །ཨོཾ་སརྦ་  ྾   ཞེས་པ་ནས།  བདུད་རྩིའི་ཆུས་དབང་བསྐུར་བས་ ནས།  ཛཧཱུཾ་བཾ་ཧོཿ་རབ་ཏུ་གནས་བྱའི་ལྷ་རྣམས་ཀྱི་བ་སྤུའི་སྒོ་ནས་ཐིམ་པར་གྱུར། ཨོཾ་སརྦ་ཏ་ཐཱ་ག་ཏ་ཨརྒྷཾ་ ནས་  ཤཔྟ་པཱུ་ཛ་མེ་  ྾  ཧཱུཾ། ་ཨོཾ་ཁངྒ་དཧྲྀ་ཀ་ཧཱུཾ་ཕཊ་

[017A]༄༅། །བླ་མ་དང་ ནས་  འོད་ཟེར་གྱིས་རབ་ཏུ་གནས་བྱའི་ལྷ་རྣམས་དྲངས་པ་ཞལ་དུ་ཞུགས། སྐུའི་དབྱིབས་རྒྱུད་ ནས་  སྟོང་པར་གྱུར། སྟོང་པའི་ངང་ལས་རབ་ཏུ་གནས་བྱའི་ལྷ་རྣམས་ཏྲཾ་དང་རིན་པོ་ཆེ་ལས་
རིན་འབྱུང་སེར་པོ།  ཞེས་པ་ནས་  རབ་ཏུ་གནས་བྱའི་ལྷ་རྣམས་རིན་འབྱུང་དུ་བྱས་པ་ལ་དབང་བསྐུར།  ཞེས་པ་ནས་རིན་འབྱུང། འོད་དཔག་མེད། དོན་གྲུབ། རྣམ་སྣང་བཅས་ཀྱི་དབང་བཞི་ཀ་ལ་རང་ཉིད་ཅེས་པ་ལ་རབ་ཏུ་གནས་བྱའི་ལྷ་རྣམས་ཞེས་ཁ་བསྒྱུར། དབང་གི་དག་པ་
བཞག་པ་སོགས་གོང་གི་ཆུ་དབང་ནང་བཞིན་བྱས་ལ། རྣམ་སྣང་གི་མཇུག་  ཤཔྟ་པཱུ་ཛ་མེ་གྷ་  ྾    ྾  ཤྲཱི་ཡེ་ཧཱུཾ་ བར་འདྲ།  ས་གཞི་སྤོས་ཀྱིས་  ྾   མེ་ཏོག་འཐོར།  གང་གི་བདག་ནི་ཁྱོད་དྲིན་ལས།  །ནས་  བདག་ལ་སྩོལ།  །ལན་གསུམ།  ཁངྒ་དཧྲྀ་ཀ་གིས་བསང། བླ་མ་དང་གཙོ་བོ་
ཐ་མི་དད་པའི་ ནས་  འོད་ཟེར་གྱིས་རབ་ཏུ་གནས་བྱའི་ལྷ་རྣམས་དྲངས་པ་ཞལ་ནས་ཞུགས།  ནས།  སྟོང་པའི་ངང་ལས་རབ་ཏུ་གནས་བྱའི་ལྷ་རྣམས་ཧཱུཾ་དང་རྡོ་རྗེ་ལས་རྡོ་རྗེ་འཆང་དཀར་པོ་ ནས་  རབ་ཏུ་གནས་བྱའི་ལྷ་རྣམས་རྡོ་རྗེ་འཆང་དུ་བྱས་པ་ལ་དབང་
བསྐུར། ཡུམ་གྱི་པདྨ་ནས་ཕྱུངས་ཏེ་རང་གནས་སུ་སེངྒེའི་ཁྲིའི་སྟེང་དུ་སྣ་ཚོགས་པདྨ་དང་ཟླ་བའི་གདན་ལ་འཁོད་པར་གྱུར། ཁངྒ་དཧྲྀ་ཀ་ གིས་བསངས་སྦྱངས།  རྡོ་རྗེ་སྟོང་པ་ཉིད་དུ་གྱུར། སྟོང་པའི་ངང་ལས་ཧཱུཾ་ལས་བྱུང་བའི་རྡོ་རྗེ། ཁམས་གསུམ་པ་ཡི་
ཟུངས་ཤིག་ཁངྒ་དཧྲྀ་ཀ་ གིས་བསངས་སྦྱངས།  དྲིལ་བུ་སྟོང་པ་ཉིད་དུ་གྱུར། སྟོང་པའི་ངང་ལས་ཨཱལས་བྱུང་བའི་དྲིལ་བུ། ཤེས་རབ་ཐབས་ཀྱི་  ྾    ྾    ྾  ཞུངས་ཤིག་སྲིད་པ་ངོ་བོ་ཉིད་ཀྱིས་དག་ །ནས།  རབ་ཏུ་གནས་བྱའི་ལྷ་རྣམས་རྡོ་རྗེ་འཆང་དུ་གསལ་

[017B] །བླ་མ་དང་གཙོ་བོ་ ནས།  ཐམས་ཅད་རབ་ཏུ་གནས་བྱའི་ལྷ་རྣམས་ལ་དབང་བསྐུར་བའི་ཕྱིར་དུ་ ནས་  རབ་ཏུ་གནས་བྱའི་ལྷ་རྣམས་ཀྱི་
སྟེང་ཕྱོགས་སུ་འཛིན།  ནས་  བསྐྲད་པར་གྱུར། ་བཀྲ་ཤིས་  ྾    ྾    ྾  དབང་བསྐུར་  ྾    ྾    ྾  ཨོཾ་ཨཱ་  ྾  ཤྲཱི་ཡེ་ཧཱུཾ་སཱཧཱ། ཞེས་བདུད་རྩིའི་ཆུས་ ནས།  བརྒྱན་པར་གྱུར། བླ་མ་དང་ ནས།  ཛཧཱུཾ་བཾ་ཧོཿ་རབ་ཏུ་གནས་བྱའི་ལྷ་རྣམས་ཀྱི་ལུས་ཀྱི་
བ་སྤུའི་སྒོ་ནས་ཐིམ་པར་གྱུར། ཨོཾ་སུ་པྲ་ཏིཥྛ་བཛྲེ་སཱཧཱ། ཨོཾ་སརྦ་  ྾   ནས་  ཤཔྟ་པཱུ་ཛ་མེ་གྷ་  ྾  ཧཱུཾ།  གསང་དབང་གི་དོན་དུ།  ་ས་གཞི་སྤོས་ཀྱིས་  ྾    ྾    ྾  ་བྱང་ཆུབ་རྡོ་རྗེ་ ནས་  དེང་བདག་སྩོལ། །རབ་ཏུ་གནས་བྱའི་ལྷ་རྣམས་གཏི་མུག་གཤིན་རྗེ་
གཤེད་དང། བླ་མ་དང་གཙོ་བོ་ཐ་མི་དད་པ་དཔལ་རྡོ་རྗེ་འཇིགས་བྱེད་སེམས་དཔའ་སུམ་བརྩེགས་ཅན་དུ་གྱུར། རིག་མ་སྟོང་པ་ཉིད་དུ་གྱུར། སྟོང་པའི་ངང་ལས་ཡུམ་རྡོ་རྗེ་རོ་ལངས་མ་སྔོན་མོ་ ནས་  ཡབ་ལ་འཁྱུད་པ། ཡབ་ཡུམ་གཉིས་ཀྱི་མིག་
གཉིས་སུ་ཀྵིཾ་ ནས།  ཧཱུཾ་གིས་མཚན་པ། ཡབ་ཀྱི་གསང་གནས་  ྾  ཨཱཏྨ་ཀོཉཧཾ། ཡབ་ཡུམ་སྙོམས་པར་ཞུགས་པའི་དགའ་བའི་སྒྲས་ ནས།  བརྟན་པར་བྱས།  དེ་ནས་སློབ་དཔོན་གྱིས་རྟེན་ལ་གསང་རྫས་འབུལ་ཞིང།  ་བཏུང་བ་རིན་ཆེན་ ནས།།
སུ་ཁ། ་སླར་ཡང་ཡུམ་གྱི་རང་གི་པདྨར་གནས་པའི་ལྷ་རྣམས་ཞུ་བའི་བདུད་རྩི།  གསང་རྫས་འབུལ་ཞིང།  ་བཏུང་བ་རིན་ཆེན་ ནས་  སུ་ཁ།  ནང་མཆོད་ལྟར་བརླབ་པ་ནི།  ་ཨོཾ་ཁངྒ་དཧྲྀ་ཀ་ ནས་  ཨོཾ་ཨཱཧཱུཾ། བཀྲ་ཤིས་གང་ཞིག་  ྾   ཤླཽ་ཀ་གཅིག་

[018A]༄༅། །རྟེན་ལ་གསང་རྫས་འབུལ།  ་བཏུང་བ་རིན་ཆེན་ ནས།  སུ་ཁ། དེ་ལྟར་བླ་མ་ཡབ་ཡུམ་གྱིས་བྱིན་པའི་བྱང་སེམས་དཀར་དམར་མྱངས་པ་ལས་བདེ་བ་ཆེན་པོ་སྐྱེ་ལ་བདེ་བ་དེས་སྟོང་པ་ངེས་པའི་བདེ་སྟོང་དབྱེར་
མེད་དེ་ཉིད་གསང་དབང་གི་དངོས་གཞི་ཡིན་ནོ། ། ་ས་གཞི་སྤོས་ཀྱིས་  ྾    ྾    ྾   མེ་ཏོག་འཐོར།  ་བྱང་ཆུབ་རྡོ་རྗེ་ ནས།  དེང་བདག་སྩོལ། །གཟུང་མ་ཡིད་འོང་འདི་དེ་ནི།  །ཞེས་པ་ནས།  བྷ་ཛ་མོ་ཀྵ་ཧོཿ་ ཞེས་པའི་བར།  རབ་ཏུ་གནས་བྱའི་ལྷ་རྣམས་ཧཱུཾ་ལས་
རྡོ་རྗེ་ཧཱུཾ་གིས་མཚན་པ་ཡོངས་སུ་གྱུར་པ་ལས།  དཔལ་རྡོ་རྗེ་འཇིགས་བྱེད་ཆེན་པོ་ ནས་  སྟབས་ཀྱིས་བཞུགས་པ། དེའི་པང་ན་རིག་མ་ཡུམ་རྡོ་རྗེ་རོ་ལངས་མ་སྔོན་མོ་ ནས་  ཐུགས་ཀའི་ཧཱུཾ་ལས་འོད་ཟེར་འཕྲོས། རང་འདྲའི་ཡེ་ཤེས་པ་དང་དབང་གི་
ལྷ་རྣམས་སྤྱན་དྲངས།  ཛཧཱུཾ་བཾ་ཧོཿ་གཉིས་སུ་མེད་པར་གྱུར། དབང་གི་ལྷ་རྣམས་ཀྱིས་དབང་བསྐུར། མི་བསྐྱོད་པས་དབུ་བརྒྱན་པར་གྱུར། ཡབ་ཀྱི་གསང་གནས་ ནས།  ཕཊ་གྱིས་བཀག་པ། ་རྣལ་འབྱོར་པ་ཡིས་ཇི་སྲིད་དུ།  ནས་  ཡེ་ཤེས་
མངོན་སྦྱོར་གྱིས་གནས་བྱ། །ཨོཾ་སརྦ་ ནས་  རབ་ཏུ་གནས་བྱའི་ལྷ་རྣམས་ཡབ་ཡུམ་སྙོམས་པར་ཞུགས་པའི་བྱང་ཆུབ་ཀྱི་སེམས་སྤྱི་བོ་ནས་མགྲིན་པ་སླེབ་པ་ན་དགའ་བ།  ནས།  དབང་གསུམ་པའི་ངོ་བོ་ཡིན་ནོ། །ས་གཞི་སྤོས་ཀྱིས་  ྾    ྾    ྾   མེ་ཏོག་
འཐོར།  ་ཁྱོད་ཞབས་པདྨོའི་བཀའ་དྲིན་གྱིས།  །ནས།  བསྐྱབ་ཏུ་གསོལ།  །ལན་གསུམ།  ་ཁྱོད་ཀྱིས་དབང་གསུམ་པ་ཐོབ་པའི་སྐབས་སུརང་དང་རིག་མ་གཉིས་ཀྱི་ལུས་འདོད་ལྷ་ ནས།  དེ་ནི་ཐོབ་བྱ་དོན་གྱི་

[018B]  །དེ་ནས་གཏང་རག་མཎྜལ་ནི།  ་བླ་མ་དང་གཙོ་བོ་  ྾  རབ་ཏུ་གནས་བྱའི་ལྷ་རྣམས་  ྾  ཞིང་ཁམས་འབུལ་བར་ཞུ། ཨོཾ་བཛྲ་བཧུ་མི་  ྾  བདག་གཞན་ལུས་ངག་ཡིད་གསུམ་ལོངས་སྤྱོད་  ྾  ཨི་དམ་གུ་རུ་  ྾   མེ་ཏོག་འཐོར། ཞེས་དེ་ལྟར་
ལྷ་ལ་དབང་བསྐུར་བའི་ཚེ་རབ་ཏུ་གནས་བྱའི་ལྷ་རྣམས་སློབ་མའི་ཚུལ་དང། བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པ་བླ་མའི་ཚུལ་དུ་མཛད་ནས་དབང་བསྐུར་བྱ་བ་རྣམས་མཛད་པར་མོས་ཤིང། རང་ཉིད་ལས་ཀྱི་རྡོ་རྗེ་མཆོད་གཡོག་གི་ཚུལ་ལྟ་བུར་བྱེད་པར་མོས་ནས། དངོས་སུ་རང་གིས་
འདོན་ཞིང། མི་བསྐྱོད་པའི་ཆུའི་དབང་ལབུམ་པ་འཇོག་ཅིང་བུམ་ཆུ་འཐོར་བ་དང། རིན་འབྱུང་དབང་ལ་རིགས་ལྔ། འོད་དཔག་མེད་དབང་ལ་རྡོ་རྗེ། དོན་གྲུབ་དབང་ལ་དྲིལ་བུ་འཇོག་ །མིག་དར་འབུལ་ལེན།  གསང་རྫས་འབུལ་བ་དྲིལ་བུ་དཀྲོལ་འོས་པ་རྣམས་ལ་དཀྲོལ་བ་
སོགས་དབང་ཆོག་ནང་ལྟར་སློབ་དཔོན་གྱིས་བྱ། མཇུག་ཆོག་མ་ཚར་བར་དབང་རྫས་མི་བསྡུ།  འདི་ན་ཚོགས་པས་རྡོར་དྲིལ་དང་བཅས་ཕྱག་རྒྱ་བྱ། ཆུ་བཞི་ཉེར་སྤྱོད་རྣམས་བྱིན་གྱིས་བརླབ་པ་ནི།  ་ཨོཾ་ཁངྒ་དཧྲྀ་ཀ་ གིས་བསངས་སྦྱངས་ནས་རོལ་མོའི་བར་གྱི་ཆུ་བཞི་ཉེར་སྤྱོད་
རྣམས་སྔགས་དང་བཅས་བྱིན་གྱིས་བརླབ། སླང་སིལ།  ་དག་ཅིང་དྲི་མེད་  ྾  ཨོཾ་ཨཱཧྲཱི་  ྾   ཆུ་བཞི་འབུལ།  རྒྱལ་བ་རྣམས་ནི་ ཞེས་པ་ནས།  ཨོཾ་ཡ་མཱནྟ་ཀ་ས་པཱ་རི་ཝཱ་ར་གནྡྷེ་ ནས་  ཤཔྟ་ སླང་སིལ་བྱ། གླང་ལྤགས་འཛིན་པའི་ཕྱག་རྒྱ་དང་བཅས།  ཧཱུཾ༑འྗཾ་
དཔལ་མཁའ་ལས་  ྾   འབྱུང་པོ་འུར་འདེད་ཀྱི་ཕྱག་རྒྱ་བྱ་ཞིང།  དབུ་དགུ་འབར་བའི་  ྾   དབང་སྡུད་ཀྱི་ཕྱག་རྒྱ་བྱ་ཞིང།  ཧཱུཾ་དུར་ཁྲོད་ཆེན་པོ་  ྾  མཉམ་ཉིད་ཁྱོད་ལ་ཕྱག་འཚལ་བསྟོད། །སངས་རྒྱས་ཀུན་གྱི་དངོས་པོ་ཁྱོད། །   ྾  ་སྲབ་འཇམ་ཡང་

[019A]༄༅། །པ་ ནས་  ཨོཾ་བཛྲ་ཝསྟྲ་ཡེ་ཨཱཧཱུཾ།  གོས་འབུལ།  རྒྱལ་བ་མཚན་དཔེའི་ ནས་  ཨོཾ་བཛྲ་ཨ་ཝ་རཏྣ་ཝ་པུ་ཧ་ཎེ་ཨཱཧཱུཾ་སཱཧཱ།  རྒྱན་འབུལ། སློབ་དཔོན་ནས་མེ་ལོང་དུ་རྡོ་རྗེའི་གཟུགས་བརྙན་ཤར་བ་རྟེན་ལ་འབུལ། དབང་རྟ་
དང་བཅས།  ་ཨ་ལས་སྐྱེས་པའི་མེ་ལོང་དུ་གྱུར། ཨཱ་ཆོས་རྣམས་  ྾    ྾    ྾  བརྗོད་དུ་མེད། །ཨོཾ་བཛྲ་སཏ་ཨཱ་ འདིའི་མཚམས་སུ་རྒྱས་པའི་སྦྱིན་སྲེག་བྱ་ཚུལ་ལ་ཐོག་མར་གཞི་བདག་གཏོར་མ་ནས་བཟུང་རྡོར་དྲིལ་བྱིན་བརླབ། དེ་ནས་ཐབ་དང་བསྲེག་རྫས། རང་རྣམས་བསང་
ཆུ་དང་ནང་མཆོད་གཉིས་ཀྱིས་གཡས་སྐོར་དུ་ལན་གསུམ་རེ་བསངས། སླར་ཡང་བསང་ཆུས་བསངས་ནས་མཆོད་པ་ཆུ་བཞི་བཅས་དང་རྫས་རྣམས་སྔགས་དང་ཕྱག་རྒྱས་བརླབ། སྒྲོན་མེ་ལ་ཡང་གོང་གི་ལྟར་བསང་ཆུ་དང་ནང་མཆོད་ཀྱིས་ལན་གསུམ་རེ་བསངས། སྔགས་ཀྱིས་གཟི་བྱིན་བསྐྱེད་
ཧཱུཾ་གིས་རླུང་གཡབ་གཡོབ། ལས་སྔགས་ཀྱིས་མེ་གསོ། མར་ཁུ་ལན་བདུན། ཀུ་ཤའི་གདན་ཕུལ། ཐབ་བསང་ཆུས་བསངས་ནས།  ་ཨོཾ་ཁངྒ་དཧྲྀ་ཀ་ ཅེས་པ་ནས་  ཐབ་སྟོང་པ་ཉིད་དུ་གྱུར།  ནས་  ཡེ་ཤེས་ཀྱི་ཐབ་ཁ་དོག་སེར་ཞིང་དབྱིབས་གྲུ་བཞི་  ྾  ཁ་ཁྱེར་ལ་
རིན་པོ་ཆེའི་འཕྲེང་བས་བསྐོར་བ། གྲ་བཞིར་ཟླ་ཕྱེད་  ྾  དེ་ཡོངས་སུ་གྱུར་པ་ལས་མེ་ལྷ་སྐུ་མདོག་སེར་པོ་སེར་ནག་  ྾   ཞེས་པ་ནས་མེ་ལྷ་སྤྱན་འདྲེན། བསང་ཆུས་ཕྱི་འབྲང་གི་བགེགས་བསྐྲད། ཆུ་བཞི་འབུལ། དགུག་གཞུག་བྱེད་ཅིང་མཉེས་པར་བྱ། སླར་
ཡང་ཆུ་བཞི་འབུལ། མེ་ལྷའི་ཉེར་སྤྱོད་ནང་མཆོད་བསྟོད་པ་སོགས་དམ་ཚིགས་བསྒྲགས་པའི་བར་བྱ། མེ་ལྷའི་ལྗགས་བྱིན་བརླབ་ནི།  མེ་ལྷའི་ལྗགས་རྡོ་རྗེའི་རྣམ་པ་ཅན་སེར་པོ་ལ་རཾ་ཡིག་དང་དགང་བླུགས་ཀྱི་ཁ་ལ་ཡ་ཡིག་འོད་ཟེར་  ྾  མཚན་པར་གྱུར་ བྱོན་

[019B] ཡམ་ཤིང་བྱིན་བརླབས་ནས་རྫས་ཆེན་བཅུ་གཉིས་རྫོགས་པར་འབུལ་ཞིང། སྤེལ་ཚིག་ནི།  བདག་ཅག་དཔོན་སློབ་ཡོན་མཆོད་འཁོར་དང་བཅས་པ་རྣམས་ཀྱི་ཚེ་དང་བསོད་ནམས་དང་འབྱོར་པ་དང་གཟི་བརྗིད་དང་སྡེ་སྣོད་གསུམ་
དང་རྒྱུད་སྡེ་བཞིའི་བཤད་སྒྲུབ་དང་བསླབ་པ་གསུམ་གྱི་ཡོན་ཏན་ཐམས་ཅད་དང། ཁྱད་པར་རབ་ཏུ་གནས་བྱའི་ལྷ་རྣམས་ཀྱི་སྐུ་གསུང་ཐུགས་མཛད་པ་འཕྲིན་ལས་མཆོད་པའི་སྤྲིན་ཚོགས་ཐམས་ཅད་པུཥྚིཾ་ཀུ་རུ་ཨོཾ།  ཞེས་སྦྱར། སླར་ཡང་ཞལ་
བསིལ་དང་བསང་གཏོར་ཕུལ། དེ་ནས་མེ་ལྷའི་ཐུགས་ཀར་གཞལ་ཡས་ཁང་བསྐྱེད་པ་ནི། ་མེ་ལྷའི་ཐུགས་ཀར་ ཞེས་པ་ནས་  རི་དྭགས་ཕོ་མོ་དང་བཅས་པ། གཞལ་ཡས་ཁང་གི་དབུས་སུ་ཡཾ་ལས་རླུང་གི་དཀྱིལ་འཁོར་ནག་ལ་ཅུང་ཟད་དམར་བའི་མདོག་ཅན་གྱི་
སྟེང་དུ་སྣ་ཚོགས་པདྨ་དང་ཉི་མའི་གདན།  དེ་ནས་མེ་ལྷ་གདན་འདྲེན་ཞུ་མཁན་རྣམས་ཀྱིས་དབང་རྫས་ཕུད། ཞྭ་མོ་བསྣམས་ནས་སློབ་དཔོན་དང་ཚོགས་མང་ལ་ཕྱག་གསུམ་འཚལ་ནས་ནང་ལ་ཕེབས། ཚོགས་མང་ནས་དྲིལ་བུ་དཀྲོལ། །དེ་ནས་ཁྲུས་དཀྱིལ་གྱི་དྲུང་དུ་ཕྱག་གསུམ་འཚལ་ཞིང།།
རབ་ཏུ་གནས་བྱའི་ལྷ་རྣམས་བདག་སོགས་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་སྩོལ་བའི་ཕྱིར་དུ་ཐབ་ཀྱི་གཞལ་ཡས་ཁང་དུ་གཤེགས་པར་ཞུ།  དེ་ནས་ལག་པར་མཚན་མའི་སྣོད་བཟུང་ལ་རྟེན་གྱི་དྲུང་ནས་མེ་ཏོག་རེ་བླངས་ནས།  ཨོཾ་ཧྲཱི་ ནས་
ཨོཾ་བཛྲ་བེཏྟ་ལི་ ཞེས་འདོན་པ་དང་མཚན་མའི་སྣོད་དུ་མེ་ཏོག་རེ་བླུག་དེ་ནས་མཚན་མ་སྤྱན་འདྲེན་གྱི་མཆོད་རྫས་རྔ་དུང་རོལ་མོ་སོགས་ཐོགས་ནས་ཞྭ་མོ་གྱོན་རོལ་མོ་དང་བཅས་པས་རིམ་གྱིས་ཕེབས་ནས། ཐབ་དང་ཚོགས་པ་རྣམས་ལ་བསྐོར་བ་གཉིས་བྱས་ནས་མཚན་མ་སློབ་དཔོན་ལ་འབུལ། ཞྭ་མོ་

[020A]༄༅། །ཕུད་རང་རང་གྲལ་ལ་འཁོད་དབང་རྫས་གྱོན། མཆོད་རོལ་མཚམས་བཅད་དེ།  ཨོཾ་ཧྲཱིཥྚཱི་ དང།  ཨོཾ་བཛྲ་བེཏྟ་ལི།  ཞེས་སློབ་དཔོན་ནས་མཚན་མའི་མེ་ཏོག་ཐབ་ནང་དུ་གདན་དྲངས།  དབུས་ཀྱི་གདན་ལ་དཔལ་རྡོ་རྗེ་འཇིགས་བྱེད་
ཡབ་ཡུམ་གྱི་སྐུ་ལས་འོད་ཟེར་སེར་པོའི་ཚོགས་འཕྲོ་བར་གྱུར། དག་ཅིང་དྲི་མེད་  ྾   ཆུ་བཞི་འབུལ།  རྒྱལ་བ་རྣམས་ནི་  ྾  རིན་ཆེན་དབང་གི་  ྾   ནང་མཆོད་བསྟོད་པ་འབུལ་བ་ནས་ཁྱད་རྫས་འབུལ་བའི་བར་སྤེལ་ཚིག་གོང་ལྟར་སྦྱར་ནས་འབུལ་ཞིང་གཙོ་བོ་ཡབ་ཡུམ་མ་
གཏོགས་མི་དགོས། དེ་ནས་  ལྷ་རྣམས་ཀྱི་ཐུགས་ཀ་ནས་སྤྲོས་པའི་སངས་རྒྱས་དང་བྱང་ཆུབ་སེམས་དཔའ་སྐུ་མདོག་སེར་པོ་བུམ་པ་སེར་པོ་ཐོགས་ནས་རིན་པོ་ཆེའི་ཆར་གྱི་རྒྱུན་འབེབས་པ་ནམ་མཁའ་གང་བར་སྤྲོས་བསྒྲུབ་བྱ་གནས་ཁང་དང་བཅས་པ་ལ་
དབང་བསྐུར་བས་ཚེ་བསོད་དཔལ་འབྱོར་མངའ་ཐང་སོགས་ལེགས་ཚོགས་མཐའ་དག་རྒྱས་ཤིང། ཁྱད་པར་སྐུ་གསུང་ཐུགས་རྟེན་གཙུག་ལག་ཁང་དང་བཅས་པར་མཆོད་པའི་སྤྲིན་ཚོགས་འདོད་དགུ་ལོངས་སྤྱོད་ཟད་མི་ཤེས་པ་རྒྱུན་མི་ཆད་དུ་འབྱུང་
བར་གྱུར་ཅིག་ །སླར་ཡང་ཚོགས་བསག་མར་ཁུ་བདུན་འབུལ། ཆུ་གསུམ་ན་བཟའ་སོ་རྩི་ཉེར་སྤྱོད་ནང་མཆོད་གཉིས་མེད་ཐུན་མོང་མས་བསྟོད་པའི་བར་བྱ། མཆོད་ཡོན་འབུལ། ཟོད་གསོལ། ཡིག་བརྒྱ་བཟླ། མཚན་མ་ཡར་གདན་འདྲེན་ཞུ་བ་ནི་སློབ་དཔོན་ལ་མཚན་མའི་སྣོད་
འབུལ། བྱང་འདྲེན་ནས་གཙོ་བོ་ཡབ་ཡུམ་གྱི་སྔགས་དབུ་བསྐུལ་བ་དང། སློབ་དཔོན་གྱིས་ཐབ་ནས་མེ་ཏོག་བླང་བའི་ཚུལ་གྱིས་མཚན་མའི་སྣོད་ནང་དུ་བླུགས། མཚན་མ་མདུན་སློབ་དཔོན་ལ་བསྟན་ནས་བཟུང་དབུ་བསྐུལ་དབྱངས་དང་བཅས།  ཨོཾ་ཁྱེད་ཀྱིས་སེམས་ཅན་  ྾  ལྷ་

[020B]  དེ་ནས་མེ་ལྷ་གདན་འདྲེན་ཞུ་མཁན་རྣམས་ཀྱིས་དབང་རྫས་ཕུད་མཚན་མའི་སྣོད་བཟུང་ནས་སློབ་དཔོན་ལ་བསྐོར་བ་གཅིག་རོལ་མོ་དང་བཅས་ནང་དུ་གདན་དྲངས། རྟེན་གྱི་དྲུང་དུ་མེ་
ཏོག་འཐོར། དེའི་བར་ཚོགས་མང་ནས་དྲིལ་བུ་དཀྲོལ། ཕྱིར་འཁོར་ནས་ཕྱག་གསུམ་བྱས་ནས་གྲལ་ལ་འཁོད། དབང་རྫས་བཞེས། མེ་ལྷའི་ཉེར་སྤྱོད་ནང་མཆོད་ཆུ་གཉིས་སོ་རྩི་ན་བཟའ་བསྲེག་རྫས་ལྷག་མ་རྣམས་འབུལ། བསྟོད་པ་ཆུ་གཉིས་ཉེར་སྤྱོད་ནང་མཆོད། ལས་སྔགས་ཀྱིས་
བསངས་ཏེ་མེ་ལྷའི་གཏོར་མ་བྱིན་གྱིས་བརླབ། གཏོར་འབུལ་ཉེར་སྤྱོད་བསྟོད་པ་འཕྲིན་བཅོལ། མཆོད་ཡོན་འབུལ། ཡིག་བརྒྱ་གཤེགས་གསོལ་རྣམས་རིམ་བཞིན་དུ་བྱའོ། །དབང་རྫས་ཕུད། འོ་ཐུག་སྒྲུབ་པ་ནི། འོ་ཐུག་སྣོད་མཉྫི་དང་བཅས་ཐབ་ཀྱི་སྟེང་དུ་འཇོག་ཨོཾ་ཧྲཱིཥྚྲི་
ལན་བདུན་བཟླ་བ་དང་སྦྲགས་སློབ་དཔོན་ནས་བླུགས་གཟར་གྱིས་དཀྲུག།  དེ་བཞིན་གཤེགས་པའི་ལྷག་མ་ནི། །སྡིག་པ་རྣམ་པར་སྦྱང་ཕྱིར་གསོལ།  །ལན་གསུམ། དེ་ནས་ཡར་ཚོགས་ཏེ་ཐུག་ཚོགས་ཀྱི་མདུན་དུ་སྒྲིག་འོ་ཐུག་ཏིང་གང་དང། ཙ་རུའི་བཟའ་བར་གྲགས་
པ་ཚོགས་གཏོར་དབྱིབས་ཅན་གྱི་ཕུད་བཅས་སློབ་དཔོན་མདུན་དུ་བཤམ། མཆོད་གཡོག་ནས་མིག་སྨན་མིག་ཐུར་བཅས་སློབ་དཔོན་ལ་འབུལ། ་ཇི་ལྟར་མིག་མཁན་རྒྱལ་པོ་ཡིས། །འཇིག་རྟེན་རབ་རིབ་བསལ་བ་ལྟར། །རྒྱལ་བ་རྣམས་ཀྱིས་ཁྱོད་ཀྱི་ནི། །མི་ཤེས་
པ་ཡི་རབ་རིབ་བསལ། །ཨོཾ་ཙྐྵུ་ཙཀྵུ་ས་མནྟ་བི་ཤོ་དྷ་ནི་ཡེ་སཱཧཱ།  མིག་ཐུར་གྱིས་སྤྱན་དབྱེ་བའི་ཚུལ་བྱ། ་ཀུན་མཁྱེན་ཡེ་ཤེས་སྤྱན་ལྡན་སྐྱོན་བྲལ་ཡང། །གུས་པས་འཕགས་པའི་སྤྱན་ནི་དབྱེ་བགྱིས་པས། །ནམ་མཁའི་མཐས་གཏུགས་གྱུར་

[021A]༄༅། །པའི་སེམས་ཅན་རྣམས། །སངས་རྒྱས་ཡེ་ཤེས་སྤྱན་ནི་ཐོབ་པར་ཤོག་ཞི་བ་ལ་སོགས་པའི་ལས་རྣམས་སྒྲུབ་པའི་དོན་དུ། སྦྱིན་བདག་ལ་སོགས་པ་ལ་ཡེ་ཤེས་ཀྱི་གཟིགས་པ་ལྷུར་མཛད་པར་གྱུར་
 ཅེས་སྤྱན་ཕྱེ། རྟེན་གྱི་མདུན་དུ་པད་སྡེར་འབྲུས་གང་བ་བཞག་ལ་ཙཀླི་རྣམས་རིམ་བཞིན་འབུལ་བ་ནི།  ་འགྲོ་བ་ཆོས་ཀྱིས་ཕོངས་པ་ལ། །རྒྱལ་བས་ཆོས་ཀྱི་དུང་བུས་ལྟར། །དེ་བཞིན་སེམས་ཅན་དོན་གྱི་ཕྱིར། །རྒྱལ་བའི་སྙན་ནི་དབྱེ་བར་བྱ། །སྙན་རིང་མི་
མངའ་ཀུན་ཏུ་གསལ་བར་ལྡན། །ཐུབ་པའི་སྒྲ་འཛིན་ངོ་བོས་དག་ན་ཡང། །དག་བྱེད་འདི་ནི་བདག་གིས་འབུལ་ལགས་ཀྱིས། །སྐྱེ་བོས་རྟག་ཏུ་དམ་ཆོས་ཐོས་པར་ཤོག་ཨོཾ་བཛྲ་ཀརྣ་ཤོ་དྷ་ཡ་ཨཱཧཱུཾ་སཱཧཱ།  ཞེས་སྙན་འདྲུས་སྙན་དབྱེ་བའི་ཚུལ་བྱ་
སྔགས་འདོན་པ་དང་རྟེན་ལ་འབུལ་བའི་ཚུལ་གྱིས་མདུན་དུ་བཞག་པ་སོགས་ཙཀླི་འོག་མ་རྣམས་ལ་རིགས་འགྲེ།  ་ཟག་བཅས་ཕུང་པོའི་དྲི་སྤངས་པ། །འགྲོ་བ་སེམས་ཅན་དོན་གྱི་ཕྱིར། །རྣམ་པར་དག་པའི་དྲི་བསྐྱེད་ལྟར། །རྒྱལ་བའི་ཤངས་ནི་དབྱེ་བར་བྱ། །
དྲི་འཛིན་རྣམ་དག་ཚུལ་ཁྲིམས་ལས་འཁྲུངས་པ། །དགེ་བ་བསྒྲུབ་ཕྱིར་སྐྱོན་ལས་ངེས་གྲོལ་ཡང། །མོས་པས་འཛིན་བཅད་དམ་པ་ཕུལ་བ་ཡིས། །འགྲོ་བས་ཡེ་ཤེས་བླ་མེད་ཐོབ་པར་ཤོག་ཨོཾ་བཛྲ་རོ་མ་དྷ་ར་ཨཱཧཱུཾ་སཱཧཱ།  ཞེས་རྨོངས་འཚེར་གྱིས་ཤངས་དབྱེ་
བའི་ཚུལ་དང།  ་རྒྱལ་བའི་ཚེམས་དཀར་བཞི་བཅུ་ལ། །མི་གཙང་རྡུལ་གྱིས་མ་གོས་ཏེ། །བཀུར་སྟི་རིན་ཆེན་ལྗོན་ཤིང་གིས། །རྒྱལ་བའི་ཚེམས་ནི་དབྱེ་བར་བྱ། །དཀར་ལ་ཐགས་བཟང་བཞི་བཅུ་ཚང་བའི་ཚེམས། །བརྒྱད་ཁྲི་བཞི་སྟོང་ཆོས་ལ་

[021B] །བདག་ཅག་དད་པས་ཚེམས་ཤིང་དབུལ་བར་བགྱི། །འགྲོ་བས་སངས་རྒྱས་གསུང་དབྱངས་ཐོབ་པར་ཤོག་ཨོཾ་དནྡྷ་ཤོ་དྷ་ཡ་ཨཱཧཱུཾ་སཱཧཱ།  ཞེས་ཚེམས་ཤིང་གིས་ཚེམས་དབྱེ་བའི་ཚུལ་དང།  ་ཆོས་ཀྱི་རོ་ཡི་དགའ་བ་ཡིས། །འགྲོ་བ་ཐམས་
ཅད་ཚིམ་མཛད་པ། །རོ་མཆོག་བརྒྱ་ལྡན་ཞལ་ཟས་རྣམས། །དབུལ་ཕྱིར་རྒྱལ་བའི་ཞལ་དབྱེའོ། །འོད་སྟོང་ཟེར་གྱིས་ཕྱེ་བའི་པདྨ་དང། །བིམ་པ་ལྟར་དམར་ཡིད་འོང་ཞལ་གྱི་སྒྲོས། །ལེགས་པར་ཕྱེ་བས་མཁའ་མཉམ་སེམས་ཅན་གྱིས། །ཐར་པའི་
གྲོང་ཁྱེར་སྒོ་མཆོག་ཕྱེ་བར་ཤོག་ཨོཾ་བཛྲོད་གྷ་ཊ་ས་མ་ཡ་པྲ་བེ་ཤ་ཡ་ཧཱུཾ།  ཞེས་ཞལ་ཐུར་གྱིས་ཞལ་དབྱེ་བའི་ཚུལ་བྱ། འོ་ཐུག་དང་ཙ་རུའི་ཚོགས་རྣམས་ལ་ལས་བུམ་གྱི་ཆུས་བསངས་ནས་ནང་མཆོད་ལྟར་བྱིན་གྱིས་བརླབ། འོ་ཐུག་ཕུལ་ནས།  ་གཟུགས་སྒྲ་དྲི་རོ་རེག་ལྡན་པའི། །
མཆོག་ཏུ་གྱུར་པའི་ཟས་མཆོག་འདི། །བདག་གི་དད་པས་འབུལ་བར་བགྱི། །ཅི་བདེ་བར་ནི་བཞེས་སུ་གསོལ། །ཨོཾ་དི་བྱ་ཨགྣི་ས་མ་དྷིདྷྱ་ན་པྲི་ཎ་ཡེ་སཱཧཱ།  ཚོགས་ཕུད་ཕུལ་ནས།  ་ཞལ་ཟས་རོ་བརྒྱ་ལྡན་པའི་ཡིད་འཕྲོག་པ། །ལེགས་སྦྱར་འདི་ནི་རྒྱལ་
བ་སྲས་བཅས་ལ། །དད་པས་ཕུལ་བས་འགྲོ་བ་འདི་དག་ཀུན། །འབྱོར་ལྡན་ཏིང་འཛིན་ཟས་ལ་སྤྱོད་པར་ཤོག་རྒྱལ་བས་བདུད་བཅོམ་བྱང་ཆུབ་སངས་རྒྱས་ཏེ། །རྒྱལ་བའི་སྐུ་ལ་སྦྲེབས་སྐྱེམས་མི་མངའ་ཡང། །བདག་ཅག་བསོད་ནམས་ཞིང་དུ་འགྱུར་
སླད་དུ། །བཤོས་དང་ཞལ་ཟས་སྦྱར་བ་འདི་ཕུལ་བས། །དུས་ཀུན་དགེ་བའི་ལོ་ཏོག་འཕེལ་རྒྱས་ནས། །བདེ་བ་ཅན་དུ་པདྨོ་ལས་སྐྱེས་ཏེ། །ཏིང་ངེ་འཛིན་ཆོས་དང་ཟས་ལ་སྤྱོད་པར་ཤོག་ཨོཾ་སརྦ་ཏ་ཐཱ་ག་ཏ་ཨཉྩ་མཱ་ཎཾ་  ྾  ཨརྒྷཾ་པྲ་ཏཱི་ཙྪ་ཧཱུཾ་སཱཧཱ་

[022A]༄༅། ། ཞེས་རྒན་པས་ཆུ་གཉིས་དཀྲུག་སོ་རྩི་ཕུལ་ནས།  ཨོཾ་བཛྲ་ཏཾ་བུ་ལ་ཡེ་སཱཧཱ། སློབ་དཔོན་ནས་རྟེན་གྱི་ཐུགས་ཀ་སོགས་གནས་ལྔ་ལ་རྡོ་རྗེས་རེག་ལ།  ཨོཾ་ཧཱུཾ་ཏྲཱཾ་ཧྲཱིཨཱ་རྡོ་རྗེ་འདི་ནི་རྡོ་རྗེ་ཆེ། །སངས་རྒྱས་ཀུན་གྱིས་བྱིན་བརླབས་པའི། །
དམ་ཚིག་འདི་ལས་འདས་ན་ནི། །རིགས་རྣམས་མྱུར་དུ་ཐལ་བར་རློག་ཨོཾ་ཡ་མཱནྟ་ཀ་ཧཱུཾ་ཕཊ། ཨོཾ་ཨཱཧཱུཾ། དཔལ་རྡོ་རྗེ་འཇིགས་བྱེད་ཡབ་ཡུམ་འོད་དུ་ཞུ་ནས། སྐུ་གསུང་ཐུགས་ཀྱི་རྟེན་སོ་སོའི་རྣམ་པར་གྱུར།  ཆུ་བཞི་ཉེར་སྤྱོད་འདོད་ཡོན་ལྔ་རྣམས་
བྱིན་གྱིས་བརླབ། སླང་སིལ།  ་མཆོད་ཡོན་ཕལ་ཆེར་ ནས་  ཨོཾ་སརྦ་ཏ་ཐཱ་ག་ཏ་གུ་རུ་བྷུདྡྷ་ ནས་  ཨརྒྷཾ་པྲ་ཏི་  ྾ །  མེ་ཏོག་ཕལ་ཆེར་ ནས་  ཤཔྟཱི་ བར་ཕྱག་རྒྱ་དང། སླང་སིལ་སོགས་བྱ།  ་གཟུགས་མཆོག་ཕལ་ཆེར་  ྾    ྾  འདོད་ཡོན་ལྔ་འབུལ། ཨོཾ་
སརྦ་ཏ་ཐཱ་ག་ཏ་གུ་རུ་  ྾   ནང་མཆོད་འབུལ།  ་མི་བསྐྱོད་རྡོ་རྗེ་ཡེ་ཤེས་ཆེ། །རྡོ་རྗེ་དབྱིངས་ནི་མཁས་པ་ཆེ། །རྡོ་རྗེ་གསུམ་མཆོག་དཀྱིལ་འཁོར་གསུམ། །གསང་བའི་དབྱངས་ལ་ཕྱག་འཚལ་ལོ། །རྣམ་པར་སྣང་མཛད་དག་པ་ཆེ། །རྡོ་རྗེ་ཞིབ་
དགའ་བ་ཆེ། །རང་བཞིན་འོད་གསལ་མཆོག་གི་མཆོག་སྟོན་པ་རྡོ་རྗེ་ཕྱག་འཚལ་ལོ། །རིན་ཆེན་རྒྱལ་པོ་རབ་ཏུ་ཟབ། །རྡོ་རྗེ་མཁའ་འདྲ་དྲི་མ་མེད། །རང་བཞིན་དག་པ་གོས་པ་མེད། །རྡོ་རྗེའི་སྐུ་ལ་ཕྱག་འཚལ་ལོ། །རྡོ་རྗེ་དཔག་མེད་
རྒྱལ་པོ་ཆེ། །མི་རྟོག་ནམ་མཁའ་རྡོ་རྗེ་འཛིན། །འདོད་ཆགས་ཕ་རོལ་ཕྱིན་པ་བརྙེས། །རྡོ་རྗེ་གསུང་ལ་ཕྱག་འཚལ་ལོ། །དོན་ཡོད་རྡོ་རྗེ་རྫོགས་སངས་རྒྱས། །བསམ་པ་ཐམས་ཅད་རྫོགས་མཛད་པ། །དག་པ་ངོ་བོ་ཉིད་ལས་བྱུང། །རྡོ་རྗེ་

[022B] །མགོན་པོ་ཐུགས་རྗེ་ ནས།  མཆོག་ཏུ་དད་པས་ཕྱག་འཚལ་བསྟོད།  །ཅེས་བསྟོད་པ་རྣམས་ལ་དྲིལ་སྟབས་བྱ།  ་ས་གཞི་སྤོས་ཀྱིས་  ྾   མཎྜལ་འབུལ་སྔགས་མི་འདོན། བཀྲ་ཤིས་རྟགས་བརྒྱད་ཚིག་རིས་ལྟར་ཙཀླི་རིམ་བཞིན་འབུལ་ལ་
་ཇི་ལྟར་སྔོན་གྱི་སངས་རྒྱས་ལ། །དཔལ་གྱི་བེའུ་གཡུང་དྲུང་འཁྱིལ། །དགེ་བའི་དོན་དུ་མངའ་བ་ལྟར། །དེ་བཞིན་བདག་གིས་དབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ། །གསེར་གྱི་འཁོར་ལོ་མུ་ཁྱུད་ཅན། །ཚངས་པ་ཆེན་པོས་ཕུལ་བ་ལྟར།།
དེ་བཞིན་  ྾  ཇི་ལྟར་  ྾  འདམ་གྱི་སྐྱོན་གྱིས་མ་གོས་པའི། །པདྨ་དཀར་པོ་ཕུལ་བ་ལྟར། །དེ་བཞིན་  ྾  ཇི་ལྟར་  ྾  ཉོན་མོངས་བདུད་ལས་རྒྱལ་བ་ཡི། །ཆོས་ཀྱི་རྒྱལ་མཚན་ཕུལ་བ་ལྟར། །དེ་བཞིན་  ྾  ཇི་ལྟར་  ྾  གདུགས་དཀར་གསེར་གྱི་ཡུབ་བ་ཅན།།
ཕུལ་བ་དེ་བཞིན་བདག་འབུལ་གྱི། །ཅི་བདེ་བར་ནི་བཞེས་སུ་གསོལ། །ཇི་ལྟར་  ྾  རེ་བ་ཐམས་ཅད་རྫོགས་མཛད་པའི། །བུམ་པ་བཟང་པོ་ཕུལ་བ་ལྟར། །དེ་བཞིན་  ྾  ཇི་ལྟར་  ྾  སྙན་པ་ཕྱོགས་བཅུར་སྒྲོགས་པ་ཡི། །འབུད་དུང་གཡས་འཁྱིལ་ཕུལ་བ་
ལྟར། །དེ་བཞིན་  ྾  ཇི་ལྟར་  ྾  ན་བཟའ་གསེར་གྱི་ཉ་རིས་ཅན། །ཕུལ་བ་དེ་བཞིན་བདག་འབུལ་གྱི། །ཅི་བདེ་བར་བཞེས་སུ་གསོ།  །མཆོད་གཡོག་ནས་ཁྲུས་གཞོང་མེ་ལོང་རྣམས་སློབ་དཔོན་མདུན་དུ་འཇོག་  ་དེ་བཞིན་གཤེགས་དང་དེ་ཡི་སྲས་
ནས། དུ་མས་སྐུ་ཁྲུས་གསོལ། །ཨོཾ་སརྦ་  ྾   སིལ་འུར་ཆེམ་ཕབ། ན་བཟའ་ཕུལ་ནས།  ་སྣ་ཚོགས་དབང་པོའི་ གཞུ་ནས།  བརྒྱན་པར་ཤོག་ །སྣམ་སྦྱར་ཙཀླི་ཕུལ་ནས།  ་དྲི་མེད་མཚན་ལ་སྒྲིབ་བསལ་མི་མངའ་ཡང། །དད་པས་ངུར་སྨྲིག་རྒྱལ་

[023A]༄༅། །མཚན་ཕུལ་བ་ཡིས། །ནམ་མཁའི་མཐའ་དང་མཉམ་པའི་འགྲོ་བ་རྣམས། །སངས་རྒྱས་བརྟུལ་ཞུགས་མཆོག་ལ་སྤྱོད་པར་ཤོག་ཨོཾ་བཛྲ་ཝ་སྟྲ་ཡེ་ཨཱཧཱུཾ་སཱཧཱ།  རྒྱན་ཕུལ་ནས།  ་རྒྱལ་བ་མཚན་དཔེའི་ ནས་
ཝ་པུ་ཥ་ནི་ཨཱཧཱུཾ་སཱཧཱ།  འདོད་ཡོན་ལྔ་ཕུལ་ནས།  ་རྒྱལ་བ་ཟག་མེད་འབྱོར་ལ་མངའ་བསྒྱུར་ཡང། །འགྲོ་བའི་དོན་དུ་འདོད་ཡོན་རྣམ་ལྔ་ཡིས། །མཆོད་པས་མཁའ་མཉམ་སེམས་ཅན་ཐམས་ཅད་ཀྱིས། །བསོད་ནམས་མི་ཟད་གཏེར་ལ་སྤྱོད་པར་ཤོག་
ཨོཾ་བཛྲ་ས་མནྟ་བྷ་དྲ་པཱུ་ཛ་མེ་གྷ་ཨཱཧཱུཾ་སཱཧཱ།  རིན་ཆེན་སྣ་བདུན་ཕུལ་ནས།  ་མི་དབང་རིན་སྣ་བདུན་འདི་དག་ནི། །སངས་རྒྱས་སྲས་དང་བཅས་པ་མ་ལུས་ལ། །བཤམས་ཤིང་ཡིད་ཀྱིས་སྤྲུལ་ཏེ་ཕུལ་བ་ཡིས། །འགྲོ་བ་མི་ཟད་གཏེར་ལ་སྤྱོད་པར་ཤོག་
ཨོཾ་མཧཱ་སཔྟ་རཏྣ་པཱུ་ཛ་མེ་གྷ་ཨཱཧཱུཾ་སཱྷའ།  བཅུད་ཕུལ་ནས།  ་རྒྱལ་བ་མགོན་པོ་དཔལ་གྱི་ལྷམ་མེར་བཞུགས། །བསོད་ནམས་ཡེ་ཤེས་སྐུ་ལྔ་བརྙེས་པ་ལ། །ལྔ་ཕྲག་ལྔ་ལྡན་སྙིང་པོ་དམ་པ་འབུལ། །འགྲོ་བས་བདེ་གཤེགས་སྙིང་པོ་ཐོབ་པར་ཤོག་
ཨོཾ་པཉྩ་པཉྩ་བི་མ་ལ་པཱུ་ཛ་མེ་གྷ་ཨཱཧཱུཾ་སཱཧཱ།  གདུགས་སོགས་ཕུལ་ནས།  ་བརྩེ་བའི་ཁོར་ཡུག་ ནས།  ཨོཾ་བཛྲ་མཧཱ་པཱུ་ཛ་མེ་གྷ་ཨཱཧཱུཾ་སཱཧཱ།  འབྲུ་ཕུལ་ནས།  ་བདེ་གཤེགས་རྣམས་ལ་འབྲུལ་ཕུལ་བས། །བདག་དང་འགྲོ་བ་ཐམས་ཅད་ཀྱི། །ཟས་
ཀྱི་འབྱོར་པ་ལྡན་པ་དང། །དགེ་བའི་ལོ་ཏོག་རྒྱས་གྱུར་ཅིག་ །རིན་པོ་ཆེ་ཕུལ་ནས།  རིན་ཆེན་སྣ་བདུན་ཕུལ་བ་ཡིས། །བདག་དང་འགྲོ་བ་ཐམས་ཅད་ཀྱི། །དབུལ་བའི་སྡུག་བསྔལ་ཞི་བ་དང། །ལོངས་སྤྱོད་ཕུན་ཚོགས་གྱུར་ཅིག་ །སྨན་ཕུལ་ནས།།

[023B] །ཉོན་མོངས་བརྒྱད་ཁྲི་བཞི་སྟོང་གི། །ནད་ཀྱི་སྡུག་བསྔལ་བྱང་གྱུར་ནས། །ཐུགས་རྗེའི་སྨན་གྱིས་འདུལ་གྱུར་ཅིག་ ་ཕུན་སུམ་ཚོགས་པ་མངའ་བ་  ཤླཽ་ཀ་གསུམ་གྱི་མཐའ་མ་སླང་སིལ་དང།  བཀྲ་ཤིས་གང་ཞིག་ ཤླཽ་ཀ་
གཅིག་ལ་སླང་སིལ་བྱ། འདི་དག་ནི་སྤྱི་ཡི་མངའ་འབུལ་ལོ། །བྱེ་བྲག་མངའ་འབུལ་ལོ། །འདྲེག་བྱེད་ཕུལ་ནས་  ་ཇི་ལྟར་རང་བྱུང་མཆོད་རྟེན་དུ། །རྒྱལ་བས་ཁྱིམ་པའི་རྟགས་སྤངས་ལྟར། །འགྲོ་བ་སེམས་ཅན་དོན་གྱི་ཕྱིར། །ཁྱིམ་པའི་རྟགས་རྣམས་སྤང་བར་བྱ། །རྒྱལ་
བའི་དབུ་སྐྲ་མཐོན་མཐིང་སྐྱོན་བྲལ་ཡང། །གཞན་དོན་བསྒྲུབ་ཕྱིར་ཁྱིམ་པའི་རྟགས་སྤངས་ཕྱིར། །དད་པས་གསེར་གྱི་འདྲེག་སྤྱད་ཕུལ་བ་ཡིས། །འགྲོ་ཀུན་སྡུག་བསྔལ་ཀུན་ལས་གྲོལ་བར་ཤོག་ཨོཾ་བཛྲ་ཀ་ཙ་མུ་ལ་ཨཱཧཱུཾ་སཱཧཱ།  སེན་མོ་འདྲེག་བྱེད་ཕུལ་ནས་
་དེ་བཞིན་གཤེགས་པའི་དཔེ་བྱད་ལ། སྐྱོན་གྱི་དྲི་མས་མ་གོས་ཀྱང། །འཇིག་རྟེན་བསམ་པའི་རྗེས་འཇུག་ཕྱིར། །བདག་གིས་འདྲེག་སྤྱད་དབུལ་བར་བྱ། །ཟངས་མདོག་ལྟར་མཛེས་ཡིད་འོང་སྐྱོན་བྲལ་ཡང། །བདག་ཅག་དད་པས་ཕྱག་དང་ཞབས་རྣམས་
ཀྱི༑ ༑སེན་མོའི་འདྲེག་སྤྱད་ཕུལ་བས་འགྲོ་ཀུན་གྱིས། །སངས་རྒྱས་དཔེ་བྱད་བཟང་པོ་ཐོབ་པར་ཤོག་ཨོཾ་བཛྲ་ན་ག་ཚེ་ད་ཛྙཱ་ན་ཨཱ་ཧཱུཾ་སཱཧཱ།  སོ་མངས་ཕུལ་ནས།  ་རྒྱལ་བའི་དབུ་སྐྲ་ལྕང་ལོ་ལ། །དུག་གསུམ་དྲི་མས་མ་གོས་ཏེ། །བཀུར་སྟི་དུང་གི་སོ་
མངས་གྱིས། །རྒྱལ་བའི་དབུ་སྐྲ་བཤད་པར་བྱ། །དབུ་སྐྲ་རིན་ཆེན་ལྕང་ལོ་མ་འཁྲུགས་ཤིང། །མཛེས་ཤིང་ལྟ་བས་མི་ངོམས་སྐྱོན་བྲལ་ཡང། །བདག་བློ་སྦྱངས་ཕྱིར་རྐྱེན་དང་འཚམ་པ་འདི། །ཕུལ་བས་འགྲོ་ཀུན་དུག་གསུམ་བྲལ་བར་ཤོག་ཨོཾ་བཛྲ་པཱ་

[024A]༄༅། །ཤོ་དྷ་ཝ་སཱཧཱ།  ཆོས་ཁྲི་ཕུལ་ནས།  ་རིན་ཆེན་དུ་མ་ལས་གྲུབ་སེངྒེའི་ཁྲི། །ཡིད་འཕྲོག་སྣ་ཚོགས་གོས་ཀྱིས་བཀབ་པ་འདི། །རིན་ཆེན་གསུང་རབ་མཆོག་ལ་ཕུལ་བ་ཡིས། །འགྲོ་རྣམས་རྡོ་རྗེའི་གདན་ལ་
འདུག་གྱུར་ཅིག་ཨོཾ་བཛྲ་ཨཱ་ས་ན་འཧཱུཾ་སཱཧཱ།  ཆོས་ཀྱི་ན་བཟའ་ཕུལ་ནས།  འ་སྣ་ཚོགས་དབང་པོའི་གཞུ་ནས། ཡེ་སཱཧཱ།  གླེགས་ཤིང་ཕུལ་ནས།  ་ཟུང་འཇུག་དམ་ཆོས་འཛིན་པ་ཀུན་བྲལ་བ། །ཐབས་དང་ཤེས་རབ་རྗེས་སུ་འབྲེལ་གྱུར་པའི། །ཉི་ཟླ་ལྟ་
བུའི་རྟེན་འབྲེལ་བགབ་བྱ་བ། །ཕུལ་བས་སྐྱེ་བོས་ཟུང་འཇུག་ཐོབ་པར་ཤོག་ཨོཾ་བཛྲ་པྲཛྙཱ་ཨུ་པ་ཡེ་ཨ་དྷཱ་ཡ་ཨཱཧཱུཾ་སཱཧཱ།  གླེགས་ཐག་ཕུལ་ནས།  ་སྤྲོས་པ་དུ་མ་རབ་ཏུ་རྒྱས་གྱུར་ཀྱང། །ཡེ་ཤེས་ཆེན་པོ་རོ་གཅིག་གྱུར་པ་ལྟར། །གླེགས་བམ་
གཅིག་གྱུར་ཡོ་བྱད་མཆོག་ཕུལ་བས། །འགྲོ་བས་ཡེ་ཤེས་ཆེན་པོ་རྟོགས་པར་ཤོག་ཨོཾ་བཛྲ་པུསྟ་ཀ་བྷ་ནྡྷ་ཨཱཧཱུཾ་སཱ་ཧཱ།  སྲོག་ཤིང་ཕུལ་ནས།  ་སེམས་ཅན་ཤེས་བཅུ་ལྡན་གྱུར་ཅིག་བསྟན་པ་ཡུན་རིང་གནས་པར་ཤོག་སེམས་ཅན་ལྷག་བསམ་
དག་པ་ཡིས། །ཀུན་བཟང་སྨོན་ལམ་འཇུག་པར་ཤོག་ཨོཾ་བཛྲ་ཨཱ་ཡུ་ཥྲེ་སཱཧཱ།  ཆོས་འཁོར་ཕུལ་ནས།  ་ཁམས་གསུམ་སེམས་ཅན་མ་ལུས་པ། །སྟོབས་དང་མ་འདྲེས་ཆོས་དང་ནི། །དྲན་པ་ཉེར་གཞག་རྣམ་ཐར་བརྒྱད། །ཡེ་ཤེས་ལྔ་
སོགས་ལྡན་འགྱུར་ཤོག་ཨོཾ་པྲ་མར་ད་ན་ཡེ་སཱཧཱ།  ཅོད་པན་ཕུལ་ནས།  ་སེམས་ཅན་རྣམས་ནི་ལུས་པས། །བདེ་བར་གཤེགས་པའི་སྐུ་གཟུགས་ལ། །དར་གྱི་ལྷབ་ལྷུབ་ལ་སོགས་པས། །བྱང་ཆུབ་བར་དུ་མཆོད་པར་ཤོག་ཨོཾ་པ་ཏི་ཀ་ལེ་

[024B]  བདན་ཕུལ་ནས།  ་སེམས་ཅན་རྣམས་ནི་མ་ལུས་པ། །ཕྱོགས་བཅུར་སྙན་པའི་བ་དན་གྱིས། །འཚེ་བ་མེད་ཅིང་ཆོས་ལྡན་པའི། །གྲངས་པས་རྒྱས་པར་འགེངས་པར་ཤོག་ཨོཾ་པ་ཏཾ་ཀེ་སཱཧཱ།  རྒྱལ་མཚན་ཕུལ་ནས།  ་འཁོར་བ་མ་
སྟོངས་བར་དུ་ནི། །བདུད་བཞི་དག་ལས་རབ་རྒྱལ་ནས། །སྟོན་པའི་བསྟན་པ་ཟབ་མོ་དག་མི་ནུབ་རྒྱལ་མཚན་ཐོབ་པར་ཤོག་ཨོཾ་ཀུམྦྷི་ར་དཧྭ་ཛ་ཡེ་སཱཧཱ།  གདུགས་ཕུལ་ནས། ་ཁམས་གསུམ་སེམས་ཅན་མ་ལུས་ཀུན། །ཉོན་མོངས་ཚད་པས་
གདུངས་པ་ལ། །ཐུགས་རྗེའི་བྱང་ཆུབ་སེམས་ཀྱི་གདུགས། །ཕུལ་བས་བདེ་བས་ཚིམ་གྱུར་ཅིག་ཨོཾ་པྲཧྨ་ཎ་ཡེ་སཱཧཱ།  མེ་ཏོག་གི་ཕྲེང་བ་ཕུལ་ནས།  ་འཁོར་བའི་སེམས་ཅན་མ་ལུས་ཀུན། །མཚན་དང་དཔེ་བྱད་རྫོགས་ཐོབ་ནས། །ལྟ་བས་མི་
ངོམས་གཟུགས་ཀྱི་ནི། །སེམས་ཅན་དོན་རྣམས་རྫོགས་བྱེད་ཤོག་ཨོཾ་རཏྣ་མ་ལ་ཏྲཾ་སཱཧཱ།  གདན་ཁྲི་ཕུལ་ནས།  ་སེམས་ཅན་མ་ལུས་སངས་རྒྱས་ཏེ། །སྟོབས་བཅུ་ལྡན་པ་གླང་པོའི་གདན། །མི་འཇིགས་སེངྒེའི་གདན་དང་ལྡན། །རྫུ་
འཕྲུལ་རྐང་པ་རྟ་ཡི་གདན། །དབང་བཅུ་ཐོབ་པ་རྨ་བྱའི་  ྾  ཐོཌ་མེད་ཤུགས་ལྡན་མཁའ་ལྡིང་  ྾  འདོད་དགུ་འབྱུང་བ་རིན་ཆེན་  ྾  སྐྱོན་གྱིས་མ་གོས་པདྨའི་  ྾  རང་བཞིན་འོད་གསལ་ཉི་ཟླའི་གདན། །གདན་རྣམས་མྱུར་དུ་ཐོབ་པར་ཤོག་  །ཨོཾ་སུ་དྷ་རི་ཛ་ཡེ་སཱཧཱ། ་ཡེ་དྷ་རྨཱ་གང་མང་བརྗོད། མཆོད་
གཡོག་ནས་མེ་ཏོག་བཀྲམ།  ་འཆི་མེད་ལམ་ཀུན་ནས་བཀྲ་ཤིས་ཤོག་ཨོཾ་སུ་པྲ་ཏི་ཥྛ་བཛྲ་ཡེ་སཱཧཱ།  དེ་ནས་མཆོད་གཡོག་ནས་རྟེན་གྱི་མེ་ལོང་གྲལ་ཕྱེད་ཙམ་དུ་བཟུང་ནས་རྟེན་རྣམས་ལ་བསྟན་ཙམ་བྱས་ལ་རང་གནས་སུ་བཞག་  །འཇི་ལྟར་སངས་རྒྱས་ཐམས་

[025A]༄༅། །ཅད་ནི། །དགའ་ལྡན་དུ་ནི་གནས་པ་ལས། །ལྷ་མོ་སྒྱུ་འཕྲུལ་ལྷུམས་ཞུགས་ལྟར། །དེ་བཞིན་གཟུགས་དང་ལྷན་ཅིག་ཏུ། །འདི་རུ་མགོན་པོ་རྟག་བཞུགས་ནས། །བྱང་ཆུབ་སེམས་ནི་བསྐྱེད་པ་དང། །ཡོན་
གྱི་བདག་པོའི་དོན་སླད་དུ། །བདག་གི་འབྱོར་བ་ཉིད་ཀྱིས་ནི། །ཅི་འབྱོར་བ་ཡི་མཆོད་པ་དང། །མེ་ཏོག་ལ་སོགས་འདི་བཞེས་ཤིག་བདག་དང་སློབ་མར་བཅས་རྣམས་ལ། །རྗེས་སུ་བརྩེབས་ཉེར་དགོངས་ནས། །ཀུན་གྱིས་འདི་ལ་བྱིན་རླབས་ཤིང།།
འདི་ཉིད་དུ་ནི་བཞུགས་པར་རིགས། །ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་སྲིད་ནམ་མཁའི་མཐའ་དང་མཉམ་པའི་སེམས་ཅན་གྱི་ཁམས་རྣམས་མི་གནས་པའི་མྱ་ངན་ལས་
འདས་པའི་ས་ལ་མ་བཞག་གི་བར་དུ་མྱ་ངན་ལས་མི་འདའ་བར་བརྟན་པར་བཞུགས་སུ་གསོལ། བྱེ་བྲག་ཏུ་ཡང་སྐུ་གསུང་ཐུགས་ཀྱི་རྟེན་འདི་རྣམས་ལས་དང་ཆུ་དང་མེ་དང་རླུང་གི་གནོད་པས་མ་ཞིག་གི་བར་དེ་སྲིད་དུ་སེམས་ཅན་གྱི་དོན་དཔག་ཏུ་མེད་
པ་མཛད་ཅིང་བརྟན་པར་བཞུགས་སུ་གསོལ།  ཚིགས་བཅད་ཚིགས་ལྷུག་སྦྲེལ་བ་ལན་གསུམ་བརྗོད་པ་ནི་རབ་གནས་ཀྱི་གཙོ་བོ་ཡིན་ནོ།  །ཨོཾ་སུ་པྲ་ཏི་ཥྛ་བཛྲ་ཡེ་སཱཧཱ།  མེ་ཏོག་འཐོར་དྲིལ་བུ་དཀྲོལ།  ་བདེ་གཤེགས་ཀུན་བཟང་མཐོང་བས་བཀྲ་ཤིས་ལྟར། །རྒྱལ་
བ་སྲས་བཅས་དེང་འདིར་བདེ་ལེགས་ཤོག་ངན་སྡིག་ལོག་པའི་ཚོགས་རྣམས་བཅོམ་གྱུར་ནས། །རྒྱས་སྲས་རིག་འཛིན་ཚོགས་རྣམས་འཕེལ་དར་ཞིང། །ཞལ་མཐོང་ཙམ་གྱིས་བདེ་བའི་མཆོག་བརྙེས་ནས། །ཉི་ལྟར་ཞལ་དྲོ་ཟླ་ལྟར་འོད་གསལ་

[025B] །བདག་དང་འགྲོ་ལ་ཞལ་དྲོ་བྱིན་ཆེ་ནས། །བསྐལ་པའི་མཐར་ཐུག་བར་དུ་བཞུགས་སུ་གསོལ། །་ཇི་སྲིད་མེ་དང་ཆུ་དང་ནི། །རླུང་གིས་བསྐལ་པ་འཇིགས་བར་དུ། །སེམས་ཅན་ཀུན་གྱི་དོན་གྱི་ཕྱིར། །བཅོམ་ལྡན་ཁྱོད་ནི་བཞུགས་པར་མཛོད། །
 མེ་ཏོག་འཐོར་དྲིལ་བུ་དཀྲོལ། ་ཡིག་བརྒྱ་ལན་གསུམ་མམ་བདུན་ལ་སིལ་ཕྲེང་གསུམ།  ་མགོན་པོ་བསྐལ་པ་ཇི་བཞིན་དུ། །སྣ་ཚོགས་གཟུགས་ནི་བཟུང་ནས་ཀྱང། །ཕྱོགས་བཅུའི་འཇིགས་རྟེན་ཁམས་རྣམས་སུ། །དེས་ནི་འགྲོ་བའི་དོན་ཀུན་མཛོད།  །དྲིལ་བུ་སྔར་
ལྟར་བྱ།  ་ཨོཾ་ཧྲཱིཥྜཱི་ བཟླ་ཞིང། སློབ་དཔོན་གྱིས་སྐུ་ལ་སོགས་པའི་སྟོད་དང་དབུ་དང་སྨད་ཀྱི་ཆ་རྣམས་ལ་ལག་པ་གཡས་རྡོ་རྗེ་དང་བཅས་པས་ལན་གསུམ་བསྐོར་ནས་བརྟན་པར་བྱའོ།  །་གཉིས་མེད་ཐུན་མོངས་ ཞེས་པ་ནས།  ཕྱག་འཚལ་ནོ། །དྲིལ་བུ་དཀྲོལ། ་ཨོཾ་ཁངྒ་དཧྲྀ་ཀ་ཧཱུཾ་
ཕཌ། ཨོཾ་སབྷཱ་ཝ་ནས། སྟོང་པའི་ངང་ལས་ཨ་ལས་ཤཔྟ་ཨཱཧཱུཾ། སླང་སིལ། ཨོཾ་ཡ་མཱནྟ་ཀ་ས་པ་རི་ཝཱ་ར་ཨརྒྷཾ་ ནས་ཤྤྟའི་བར། སླང་སིལ། ནང་མཆོད་འབུལ།  གཉིས་མེད་མས་བསྟོད།  སིལ་ཕྲེང་གཉིས། སློབ་དཔོན་ནས།  རྣམ་དག་ཡིད་ཀྱི་
 ཡིག་བརྒྱ་ལན་གསུམ། སིལ་ཕྲེང་གསུམ།  གང་ཡང་བདག་བློ་  ྾  མ་རྙེད་ཡོངས་སུ་  ྾  བདག་ལ་དངོས་གྲུབ་  ྾  སྩལ་དུ་གསོལ། །དཔལ་རྡོ་རྗེ་འཇིགས་བྱེད་ཆེན་པོའི་རྟེན་དང་བརྟེན་པར་བཅས་པའི་ཀྱིལ་འཁོར་ཞུ་བ་ལས་བྱུང་བའི་རས་བྲིས་ཀྱི་རྣམ་པར་
གར། ་འཆི་མེད་ལམ་ཀུན་  ྾  བཀྲ་ཤིས་ཤོག་ །འདི་ནི་དངོས་གཞིའི་རྨ་པ་དཔལ་ལྡན་སྨད་རྒྱུད་གྲྭ་ཚང་གི་ཕྱག་ལེན་ལྟར་བཀོད་པའོ། ། ་གསུམ་པ་མཇུག་གི་རིམ་པ་ནི།  ་རང་ཉིད་སྐད་ཅིག་གིས་  ྾   རྡོར་དྲིལ་བྱིན་རླབས་སྙན་གསན་སྤྲོ་བསྡུའི་སྐབས་མཚན་མ་དང་

[026A]༄༅།  །ངོ་བོ་དབྱེར་མེད་དུ་གྱུར་པ་སོགས་མི་དགོས། འདས་མ་འདས་ཀྱི་གཏོར་མ་ཕུལ་ཏེ་  བར་ཆད་ཞི་བའི་འཕྲིན་ལས་མཛོད།  བར་འཇིགས་བྱེད་དཀྱུས་ལྟར་དང། བསྐང་རྫས་བྱིན་རླབས་ནས་བཟུངས་བསྐང་གསོ་ཡིག་བརྒྱའི་བར་བཏང། དེ་ནས་
ཕྱི་རོལ་ཏུ་ཞི་བའི་སྦྱིན་སྲེག་དཀྱུས་ལྟར་བྱ། སྦྱིན་སྲེག་གྲོལ་ནས་སྔ་ཉིད་མེད་ལོང་བསྟན་མ་ཚར་བ་རྣམས་བསྟན་པར་ཕེབས་དགོས་པས་སློབ་དཔོན་གྲྭ་མང་བཅས་ཆོས་གོས་དབུ་ཞྭ་བསྣམས་ནས། མཆོད་གཡོག་ནས་རྟེན་གྱི་མེ་ལོང་སྤོས་སྣ་དང་བཅས། དམངས་མས་ཡེ་དཧར་འདོན་བཞིན་
པའི་ངང་ནས་དྲིལ་བུ་དཀྲིལ་ཞིང་སྔར་སྟ་གོན་ཉིན་གང་བསྟན་པ་དེ་རྣམས་ལ་མ་ལུས་པར་བསྟན་པར་ཕེབས། རྟེན་སོ་སོའི་མདུན་དུ་བརྟན་བཞུགས་བཀྲ་ཤིས་མེ་ཏོག་འཐོར་བ་སོགས་རྒྱས་བསྡུས་སྐབས་བསྟུན། དེ་ནས་ཡར་ཚོགས་ཏེ་ཡིག་བརྒྱ་ནས་བཟུངས་བཤགས་པ་བསྐང་བ་བཟློག་
པ་བཟླས་པ་གཏོར་འབུལ་གཏོར་རྫོང་མཁའ་འགྲོ་སྤྱི་གཏོར་གཞི་བདག་གཏོར་མའི་བར་གཞུང་ལྟར་བཏང་ནས། རབ་གནས་གཞུང་ལྟར་རྟ་དང་བཅས།  ་མེ་དང་ས་ཆུ་རླུང་རྣམས་ལས། །སྐུ་གཟུགས་ཡུན་རིང་བསྲུང་དུ་གསོལ། །ཡོན་བདག་འདི་ནི་དེ་སྲས་སོགས། །
སློབ་མ་རྣམས་དང་བདག་ལ་ཡང། །ཀུན་ནས་ཞི་དང་རྒྱས་པ་དང། །རྟག་ཏུ་བཀྲ་ཤིས་མཛད་དུ་གསོལ། །མཆོད་ཚོགས་རྒྱ་མཚོས་དུས་ཀུན་ཏུ། །སྐུ་གཟུགས་འདི་དག་མཆོད་པར་མཛོད།  །འདིའི་མཚམས་སུ་སློབ་དཔོན་གྱི་མདུན་ཙམ་དུ་བྱིན་བདག་གི་སྟན་
བཟང་པོ་བཏིང་བའི་སྟེང་དུ་འབྲུ་དཀར་གྱིས་གཡུང་དྲུང་བྲི། མདུན་དུ་ཅོག་རྩེ་ཁེབས་དཀར་པོ་བྱས་ཏེ་བསྒྲིག་སློབ་དཔོན་དང་གྲྭ་དམངས་གྲལ་ལ་འཁོད་བཞིན་པ་ལ་སྦྱིན་བདག་ཞྭ་གོས་རྒྱན་སོགས་ལེགས་པར་བྱས་ནས་ཚོགས་པའི་གྲལ་མཇུག་ཏུ་ཕྱག་འཚལ་སློབ་དཔོན་དང་རྟེན་རྣམས་ལ་མཇལ་དར་

[026B] སྟབས་བདེ་ན་བསྐོར་བ་གཅིག་བྱས་ནས་མདུན་དུ་འཁོད།  ་ཁྱོད་ཀྱིས་ངེད་ལ་གང་གསོལ་བའི། །སྐུ་གཟུགས་དག་ནི་ཁྱད་པར་དུ། །ཇི་ལྟར་གསུངས་པ་རབ་གནས་པ། །དེ་དག་དོན་ནི་ངགས་བྱས་པས། །དེ་རྣམས་དོན་ནི་གྲུབ་ཟིན་གྱིས། །ཅི་བདེ་བར་ནི་
མཆོད་པར་བྱོས། །ཁྱོད་ཀྱིས་གསོལ་བ་བཏབ་པ་བཞིན། །རབ་ཏུ་གནས་པ་བྱས་ཟིན་གྱིས། །མཆོད་པ་རྒྱུན་མི་ཆད་པ་དང། །ཞག་བདུན་བར་དུ་མཆོད་པར་བྱས།  །ལན་གསུམ་གྱིས་ཡོན་བདག་བསྒོ། །སྦྱིན་བདག་གི་ལག་ཏུ་མེ་ཏོག་གི་ཕེང་བ་གཏད། ཐལ་མོ་
སྦྱར་དུ་བཅུག་མདུན་དུ་མཆོག་པ་ཆུ་གཉིས་ཉེར་སྤྱོད་ཚར་གཅིག་བསྒྲིག་སློབ་དཔོན་གྱི་མདུན་བཀྲ་ཤིས་ཀྱི་རྫས་རྣམས་བསྒྲིག་དམངས་མ་རྣམས་ལ་མེ་ཏོག་དགྲམ། །སློབ་དཔོན་ནས་དབུ་ཞྭ་བཞེས་ཏེ། རྩ་གཞུང་དང་མཐུན་པའི་ལུང་རིགས་ཀྱིས་བརྒྱན་པའི་ཆོ་བཧད་དང། རབ་བཤད་
སོགས་རྒྱས་པར་གནང། སྦྱིན་བདག་ལྷ་བསྐྱེད་ནི།  ་ཨོཾ་ཁངྒ་དཧྲྀ་ཀ་ཧཱུཾ་ཕཌ། ཨོཾ་ཤཱུ་ནྱ་ཏས་སྦྱངས། སྟོང་པའི་ངང་ལས་ཡོན་གྱི་བདག་པོ་འདི་ཉིད་དཔལ་རྡོ་རྗེ་འཇིགས་བྱེད་ཆེན་པོ་ཞེས་པ་ནས། གཡོན་པས་ཡབ་ལ་འཁྱུད་པ། ཨོཾ་ཁངྒ་དཧྲྀ་ཀ་ གིས་བསངས་
སྦྱངས་ནས།  ཤཔྟའི་བར་གྱིས་བྱིན་གྱིས་བརླབ། སླང་སིལ།  ་རྒྱལ་བ་རྒྱ་མཚོ་ཞེས་སོགས་ཀྱིས་ཆུ་གཉིས་ཉེར་སྤྱོད་རོལ་མོ་རྣམས་སྦྱིན་བདག་ལ་འབུལ།  སྦྱིན་བདག་ནས་ཕྱག་གཉིས་ཀྱིས་འཛིན་ཏེ། སརྦ་ཏ་ཐཱ་ཏའི་སྐབས་མཆོད་གཡོག་ནས་རྟེན་གྱི་མདུན་མདུན་བསྐྱེད་ལྟར་
བསྒྲིག་ཤཔྟ་སླང་སིལ། ་ཁངྒ་དཧྲྀ་ཀ་གིས་བསངས་སྦྱངས། སྟོང་པའི་ངང་ལས་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ལས་རྒུད་པ་ཐམས་ཅད་སེལ་ཞིང་འདོད་དགུའི་ཕུན་ཚོགས་ཡེད་བཞིན་དུ་སྩོལ་བའི་བཀྲ་ཤིས་ཀྱི་རྫས་སུ་གྱུར། སློབ་

[027A]༄༅།  །དཔོན་ནས།  ་སྔོན་བཅོམ་ལྡན་འདས་ཤཱཀྱ་ཐུབ་པ་ལ་གཟུགས་ཀྱི་ལྷ་མོ་འོད་འཆང་མས་མེ་ལོང་ཕྱག་ཏུ་ཕུལ་ཏེ་བཀྲ་ཤིས་པའི་རྫས་སུ་བྱིན་གྱིས་བརླབས་པ་དེ་བཞིན་དུ། དེང་འདིར་ཡང་སྦྱིན་པའི་བདག་
པོ་འཁོར་དང་བཅས་པ་རྣམས་ཀྱང་མེ་ལོང་གི་རྫས་ལ་བརྟེན་ནས་མང་མས་བཀྲ་ཤིས་པར་གྱུར་ཅིག་ །སླང་སིལ། མེ་ལོང་རྟེན་ལ་ཕུལ་ཙམ་བྱས་ནས་མང་མ་རྣམས་ཀྱི་ཕྱག་ལ་རེག་ཙམ་བྱས་ཏེ་སྦྱིན་བདག་ལ་འབུལ། །དབུ་བསྐུལ་དབྱངས་དང་བཅས།  ་མེ་ལོང་ཡེ་
ཤེས་རྒྱ་མཚོ་ཆེན་པོ་ཡི། །ཡེ་ཤེས་རྒྱ་མཚོ་མཆོག་ཏུ་དག་གྱུར་ནས། །རྣམ་དག་ཆོས་ལ་ཐོགས་མེད་ལོངས་སྤྱོད་པའི། །བཀྲ་ཤིས་དེས་ཀྱང་སྒྲིབ་པ་ད་གྱུར་ཅིག་ །བརྡབ་སིལ་གསུམ། ཚིགས་ལྷུག་དང་ཚིགས་བཅད་གཉིས་ཀར་མཆོད་གཡོག་ནས་ཚིག་
མཚམས་དང་བསྟུན་རྫས་བརྒྱད་ཚང་བ་འབུལ། སིལ་གོང་བཞིན་བྱ།  གླང་པོ་ཆེ་ནོར་སྐྱོང་གིས་གཞི་ཧཾ་ཕྱག་ཏུ་ཕུལ་ཏེ།  ཞེས་པ་དང།  ་གྷི་ཏཾ་དུག་གསུམ་འཇོམས་པ་ནད་ཀྱི་སྨན། །སྨན་མཆོག་ཆོས་ཉིད་རབ་ཏུ་རྟོགས་གྱུར་ཏེ། །ཉོན་མོངས་ཟུག་རྔུ་མེད་
པར་གྱུར་པ་ཡི། །བཀྲ་ཤིས་དེས་ཀྱང་སྡུག་བསྔལ་དག་གྱུར་ཅིག་་ཞིང་པའི་བུ་མོ་ལེགས་སྐྱེས་མས་ཞོ་ཕྱག་ཏུ་ཕུལ་ཏེ། ཞེས་པ་དང། ་ཞོ་ནི་ཀུན་གྱི་སྙིང་པོར་གྱུར་པ་སྟེ། །སྙིང་པོ་རྣམ་དག་ཡེ་ཤེས་མཆོག་རྟོགས་ནས། །ཡོན་ཏན་ཀུན་གྱི་
དབྱིངས་སུ་གྱུར་པ་ཡི། །བཀྲ་ཤིས་དེས་ཀྱང་དུག་གསུམ་ཞི་གྱུར་ཅིག་་རྩྭ་ཚོང་གི་ཁྱེའུ་བཀྲ་ཤིས་ཀྱིས་རྩ་དུར་བ་ཕྱག་ཏུ་ཕུལ་ཏེ། ཞེས་པ་དང། ་དུར་བས་ཚེ་ནི་སྤེལ་བར་བྱེ་དྤ་སྟེ། །རྡོ་རྗེ་སེམས་དཔའི་ཚེ་ནི་རབ་བསྒྲུབས་ནས། །ཉོན་

[027B] །བཀྲ་ཤིས་དེས་ནི་ཚེ་ཡང་འཕེལ་གྱུར་ཅིག་་ལྷ་ཚང་པས་ཤིང་ཐོག་བིལ་བ་ཕྱག་ཏུ་ཕུལ་ཏེ།  ཞེས་པ་ནས།  ་བིལ་བ་རྒྱུ་རྐྱེན་འབྲས་བུར་བཅས་པའི་ཆོས། །འཇིག་རྟེན་འཇིག་རྟེན་འདས་པའི་སྤྱོད་པ་ཀུན།།
བྱང་ཆུབ་སྙིང་པོ་མཆོག་ཏུ་དག་གྱུར་པའི། །བཀྲ་ཤིས་དེས་ཀྱང་དོན་ཀུན་འགྲུབ་གྱུར་ཅིག་་ལྷའི་དབང་པོ་བརྒྱ་བྱིན་གྱིས་དུང་གཡས་སུ་འཁྱིལ་བ་ཕྱག་ཏུ་ཕུལ་ཏེ།  ཞེས་པ་དང།  ་དུང་ནི་ཆོས་ཀྱི་སྒྲ་རྣམས་སྒྲོགས་པའི་ཚུལ། །ཡེ་ཤེས་རྒྱ་མཚོ་
ཉིད་དུ་དག་གྱུར་ཏེ། །ཆོས་རྣམས་མ་ནོར་ཡོངས་སུ་སྟོན་པ་ཡི། །བཀྲ་ཤིས་དེས་ཀྱང་ཚིག་ལ་དབང་ཐོབ་ཤོག་་བྲམ་ཟེ་དཀར་རྒྱལ་གྱིས་ལི་ཁྲི་ཕྱག་ཏུ་ཕུལ་ཏེ།  ཞེས་དང།  ་ལི་ཁྲི་དམར་པོ་དབང་གི་རང་བཞིན་ཏེ། །ཆོས་རྣམས་མ་ནོར་
དབང་དུ་བསྡུས་ནས་ཀྱང། །ཆོས་ཀྱི་རྒྱལ་སྲིད་རྟག་ཏུ་བརྟན་གྱུར་པའི། །བཀྲ་ཤིས་དེས་ཀྱང་ཁྱེད་སྲིད་བརྟན་གྱུར་ཅིག་་གསང་སྔགས་དང་རིག་སྔགས་ཀྱི་བདག་པོ་དཔལ་ཕྱག་ན་རྡོ་རྗེས་གྲུབ་པའི་རྫས་ཡུངས་ཀར་ཕྱག་ཏུ་ཕུལ་ཏེ། ཞེས་
དང། ཡུངས་ཀར་རྡོ་རྗེའི་རིགས་ཏེ་ཐམས་ཅད་དུ། །བགེགས་རྣམས་མ་ལུས་འཇོམས་པར་བྱེད་པ་ཡི། །མཐུ་སྟོབས་ཡོན་ཏན་ཕུན་སུམ་མཚོགས་གྱུར་པའི། །བཀྲ་ཤིས་དེས་ཀྱང་བགེགས་རྣམས་ཞི་བར་ཤོག་ །དེ་ནས་མང་མ་རྣམས་ཞྭ་གྱོན་ཏེ་མེ་
ཏོག་དང་བཅས།  ་སངས་རྒྱས་རྣམ་གཟིགས་ནས། བསྟན་པ་ཡུན་རིང་འབར་གྱུར་ཅིག་ །དེ་ནས་སྦྱིན་དབག་གིས་སློབ་དཔོན་དང་ཚོགས་པ་རྣམས་ཅི་འབྱོར་བའི་ཡོན་ཕུལ་མ་ཉེས་པར་བྱ། དེ་ནས། མྱོར་མཛད་མ་ནས་བཟུང་བསྐང་གསོ་དཀྱུས་ལྟར་བསྟོད་པ་མཆོད་

[028A]༄༅།  །བསྟོད་ཉེར་བསྡུ་བཀྲ་ཤིས་བཀའ་རྒྱ་མ་དང། ནམ་མཁའི་ཁྱོན་ལྟར་བར་རྫོགས་པར་བྱ། དེ་ནི་མཇུག་གི་རིམ་པའོ། ། ་རྫས་དང་ཡོ་བྱད་བསྒྲིག་ཚུལ་ནི། ཐོག་མར་ཁྲུས་དཀྱིལ་གྱི་གཡས་རྣམ་བུམ་དང་གཡོན་དུ་ལས་བུམ་མདུན་སློབ་
དཔོན་ལ་བསྟན་ནས་ཀུ་ཤ་དང་མེ་ཏོག་བཀྲམ་པའི་སྟེང་དུ་བཞག་རྣམ་རྒྱལ་གྱི་སྟེང་དུ་དུང་ཆོས་གཟུངས་རྡོར་བཅས་བཞག་དེ་དག་གི་མཐར་མདུན་ནས་གཡས་སྐོར་དུ་ཁྲུས་བུམ་བརྒྱད་མཚམས་རྣམས་སུ་རིམ་པ་བཞིན་འདག་རྫས་སོགས་བསྒྲིག་བགེགས་གཏོར། །ཡིངས་ཀར། ཆུ་གཙང་
ཁམ་པོར་དཀར་པོ་བཞི། རྩྭ་དུར་བའི་མྱུ་གུ་དང་བཅས་པའི་བ་ལྕིའི་ཆང་བུ་བཞི། ཟན་ཆང་བཞི། སེང་རས་བཞི་བཅས་ལ་ཐུན་མོང་དུ་སྣོད་གཉིས། ཉེ་རེག་གི་ཆུ་གཙིང། དྲི་བཟང་པོ། མེ་ཏོག་ཆོད་ཡོན་མར་མེ་སྟེ་མཆོད་པ་བཞི་སོ་སོར་སྣོད་བཅས། །སྤོས་དཀར་དང་སྦྱར་བའི་རིལ་
བུ༑ བདུག་རྫས་སྤོས་ཕོར། སྔ་ཕྱི་ཅི་རིགས་པར་འབུལ་རྒྱུའི་མཆོད་པ་སྟ་གོན་ལ་བཅུ་དགུ་དང། དངོས་གཞིའི་སྐབས་ཚར་ཉེར་གཉིས་ལས་མི་ཉུང་བར་དཀྱིལ་འཁོར་གྱི་མཐར་བཤམས། ཁྲུས་གཞོང། ཁྲུས་དར། དུར་བའི་པིར་རྣམས་བཀོད། སློབ་དཔོན་གྱི་མདུན་དུ་རྡོར་
དྲིལ། ནང་མཆོད། གཡས་ཕྱོགས་སུ་ཡིད་མ་གྱི་དཀྱིལ། འཁ་ལ་ཉེར་སྤྱོད་ཚར་ལྔ་མཐའ་ནས་བསྐོར། གཡོན་གྲལ་གྱི་འགོར་སྒྲུབ་གྲོགས་གཅིག་གི་མདུན་དུ་ཆུ་བཞི་བཟེད་ཞལ་དང་བཅས་པ་བཤམ། གཡས་གྲལ་གྱི་འགྲོ་རྟེན་ལ་ཉེ་བར་མཆོད་གཡོག་གི་མཆོད་རྫས་གཏོར་མ་རྣམས་
དང། མངའ་དབུལ་སྤྱིའི་རྫས་རྣམས་དང་ཡོ་བྱད་ཐམས་ཅད་ཚང་བར་བྱེད། གཞན་ཡང་རྫས་དང་ཡོ་བྱད་སོགས་རབ་གནས་ཟུར་འདེབས་སོགས་དང་གཞུང་གཞན་ནས་ཤེས་པར་བྱའོ།། །།གོང་གི་བཀྲ་ཤིས་རྫས་བརྒྱད་སྐབས་ཡོན་བདག་མེད་ཀྱང་སྐོར་འགྲེམ་གནང་སྲོལ་

[028B] མཆོད་པ་བདེན་སྟོབས་བཅས་མི་དགོས་པས། རྫས་བརྒྱད་བྱིན་རླབས་ནས་བཟུང། སློབ་དཔོན་ནས་མཐུན་འགྱུར་སྐབས་དེང་འདིར་ཡང་སྦྱིན་པའི་བདག་པོ་ཞེས་སོགས་ལ། བདག་ཅག་དཔོན་སློབ་འཁོར་དང་བཅས་པ་རྣམས་མེ་
ལོང་གི་རྫས་ལ་བརྟེན་ནས་ཞེས་བསྒྱུར་དགོས་དང། མཇུག་ཏུ་མཆོག་གསུམ་ཤིས་བརྗོད་བཅས་ཕྱག་ལེན་ནོ།། ཞེས་པ་འདི་ཡང་སྐྱབྶ་མགོན་སྲིད་སྐྱོང་སྟག་བྲག་རིན་པོ་ཆེའི་བཀའ་དགོངས་ལྟར། ཁྲི་བྱང་སྤྲུལ་མིང་པས་ཕྱོགས་བསྒྲིགས་བགྱིས་པའོ།། །།
དགེ་ལེགས་འཕེལ།། །།


﻿[#THE FOLLOWING TEXT HAS INCOMPLETE SECTIONS, WHICH ARE ON ORDER]

[105A]༄༅། ། །  ༄༅།། སྐལ་བཟང་རྣམ་འདྲེན་མཆོག་གྱུར་ཤཱཀྱའི་ཏོག་རྒྱལ་ཀུན་མཁྱེན་རབ་
གཅིག་བསྡུས་འཇམ་པའི་དབྱངས། །ཐུབ་བསྟན་སྙིང་པོ་གསལ་མཛད་ཙོང་ཁ་པ། །དབྱེར་མེད་ཞབས་ཀྱི་པད་མོར་གུས་ཕྱག་འཚལ། །བསོད་ནམས་ཞིང་མཆོག་བདེ་གཤེགས་སྲས་བཅས་
ཀྱི༑ །སྐུ་བརྙན་མཆོད་རྟེན་གཟུངས་སྔགས་མོ་བྱད་གཞན། །གནོད་སྦྱིན་ཚོགས་བདག་འཁོར་ལོ་བུམ་གཏེར་སོགས། །རབ་གནས་བྱ་ཚུལ་ལག་ཏུ་བླང་བདེར་དགོད། །དེ་ཡང་གཟའ་སྐར་
ཚེས་གྲངས་དགེ་བར་གཟུངས་གཞུག་འབུལ་ཡུལ་གྱི་སྐུ་འདྲ་དང་མཆོད་རྟེན་གྱི་ཕྱི་དབྱེབས་གྲུབ་ཟིན་པ་དང། ནང་དུ་འབུལ་རྒྱུའི་སྐུ་འདྲ་དང་མཆོད་རྟེན་གཟུངས་སྔགས་དྲིལ་བ་དང། དེ་ལས་གཞན་པའི་
ནང་གཞུག་གི་ཡོ་བྱད། སྲོག་ཤིང། བྱིན་རྟེན། རིན་པོ་ཆེ་དང། སྨན་དང། དྲི་བཟང་གི་ཐུམ་བུ་རྣམས་སྟེགས་ཇི་ལྟར་རིགས་པའི་སྟེང་དུ་ལེགས་པར་བསྒྲིག་དེ་རྣམས་ཀྱི་
མདུན་གྱི་ཆར་སྟེགས་ཇི་ལྟར་འོས་པ་ལ་གོས་དར་སོགས་ཀྱི་ཁེབ་སེར་པོས་གཡོགས་པའི་སྟེང་དུ་གསེར་དངུལ་སོགས་རིན་པོ་ཆེའི་གཞོར་པའམ། ར་གན་ནམ། ཟངས་སམ། དཀར་ཡོལ་ལམ་
ཤིང་གི་སྣོད་བཟང་པོ་གས་ཆག་སོགས་ཀྱི་སྐྱོན་དང་བྲལ་བ་འབྲས་དཀར་སོགས་འབྲུག་ཙང་མས་བཀང་བའི་སྟེང་དུ་རིན་པོ་ཆེ་དང་སྨན་བཟང་པོ་ཇི་ལྟར་འཛོམ་པ་བཀྲམ་པའི་སྟེང་དུ་འཁོར་ལོ་རྣམས་བཞག་དེ་དག་
གི་མདུན་ཕྱོགས་སུ་བུམ་གཏེར་དང། གཡས་གཡོན་སོགས་ཇི་ལྟར་འོས་པར་བད་མཛོད་ཀྱི་རྫས་རྣམས་བསྒྲིགས། མདུན་ངོས་སུ་ཆུ་གཉིས་ཉེར་སྤྱོད་ཚར་ལྔ་ལས་མི་ཉུང་བ་དང་གནོད་སྦྱིན་དང་ཚོགས་

[105B] སྒྲུབ་པ་བོའི་མདུན་དུ་ཁྲུས་བུམ་དང་བསང་ཆུའི་བུམ་པ་སོ་སོ་པ་གཉིས་སམ་བསྡུ་ན་གཅིག་གིས་ཀྱང་རུང་བས། གང་འབྱོར་བུམ་རྫས་དང་དྲི་
བཟང་གི་ཆུས་བཀང་བ་དང། ཁྲུས་ལོང། ཁྲུས་གཞོང། བགེགས་ལ་སྦྱིན་རྒྱུའི་གཏོར་ཅིག་གསུམ། ཏིང་ལོ་གསུམ། ཆད་བུ་གསུམ་དང་བཅས་པ། གུ་གུལ་སྤོས་ཕོར་
འཐོར་འབྲུ། རྡོར་དྲིལ། ནང་མཆོད། རོལ་མོ་སོགས་མཁོ་བའི་ཡོ་བྱད་ཐམས་ཅད་ཇི་ལྟར་འོས་པར་བསྒྲིགས། སྒྲུབ་པ་པོ་སྒྲུབ་གྲོགས་དང་བཅས་བགོས་གཙང་མ་བགོ་ཞིང་ཁ་ཟས་
ཤ་ཆད་སྒོག་བཙོང་ཐམ་ཁི་སོགས་མ་རུངས་པས་མ་སྤགས་པར་བྱས་ཏེ་གྲལ་ལ་བསྒྲིགས། སྐྱབས་སེམས་སྔོན་དུ་འགྲོ་བས་ཡི་དམ་རྡོ་རྗེ་འཇིགས་བྱེད་ཀྱི་བདག་སྐྱེད་རྒྱས་བསྡུས་སྐབས་སྦྱར་གཞུང་བཞིན་
བཏང༑ ཁྲུས་བུམ་དང་བསང་ཆུ་སྒྲུབ་ཚུལ་ནི། ཧྲཱི་ཥྚྲཱི་བསང། སྭ་བྷ་ཝས་སྦྱང། སྟོང་པའི་ངང་ལས་བཾ་ལས་བྱུང་བའི་རིན་པོ་ཆེའི་བུམ་པ་དཀར་པོ་ལྟོ་བ་ཚ་བ། མགྲིན་པ་རིང་བ་
མཆུ་འཕྱང་བ་ལ་སོགས་པ་མཚན་ཉིད་ཐམས་ཅད་ཡོངས་སུ་རྫོགས་པ། ལྷ་རྫས་ཀྱི་གོས་ཀྱིས་མགུལ་བ་དཀྲིས་ཤིང། དཔག་བསམ་ཤིང་གིས་ཁ་བརྒྱན་པ་བཅུད་ཀྱིས་གང་བའི་ནང་དུ་ཟླ་བའི་དཀྱིལ་
འཁོར་གྱི་སྟེང་དུ་ཧཱུཾ་ཡིག་གི་མཐར་བཟླས་བྱའི་སྔགས་ཀྱིས་བསྐོར་བ་ལས་འོད་ཟེར་འཕྲོས། རྒྱལ་བ་སྲས་བཅས་རྣམས་ཀྱི་བྱིན་རླབས་དང་སྣོད་བཅུད་ཀྱི་ཡོན་ཏན་ཐམས་ཅད་བཀུག་ནས་བུམ་པའི་ཆུལ་ཐིམ་པར་
གྱུར་པར་བསམ་ལ། ཨོཾ་ཨཱ་ཧཱུཾ། བརྒྱ་རྩ་དང། རྟེན་འབྲེལ་སྙིང་པོ། །རྣམ་རྒྱལ་མའི་གཟུངས་རིང་ཐུང་ཅི་རིགས་ཧྲཱི་ཥྚཱི་རྣམས་ཉེར་གཅིག་ཡན་ཆད་སྐབས་སྦྱར་བཟླས་པའི་མཐར་ཡི་གེ་

[106A]༄༅། །བརྒྱ་པ་བརྗོད་དེ། བུམ་པའི་ནང་གི་སྔགས་འཕྲེང་གདན་དང་བཅས་པ་འོད་དུ་ཞུ་ནས་བུམ་པའི་ཆུ་དང་རོ་གཅིག་ཏུ་གྱུར་པར་བསམ། དེ་ནས་ཐོག་མར་སྦྱང་པ་གསུམ་གྱིས་བགེགས་
སྦྱང་པ་ལ། ཧཱུཾ་ཡེ་ཤེས་སྐལ་པ་མེ་ལྟར་འབར་བའི་འོད། ཅེས་པ་ནས། བགེགས་ཀྱི་དགྲ་ལ་ཕྱག་འཚལ་ལོ། །ཞེས་པའི་བར་གྱིས་བགེགས་སྐྲོད་པའི་རྒྱབ་དཔུང་དུ་ཁྲོ་བོ་སྤྱན་དྲངས་ཏེ་མཆོད་
བསྟོད་བྱ། ཨ་ཀ་རོ་ལན་གསུམ་གྱིས་བགེགས་གཏོར་བྱིན་གྱིས་བརླབ། རང་གི་ཐུགས་ཁའི་ཧཱུཾ་ལས་འོད་ཟེར་འཕྲོས། རྟེན་ལ་གཟུངས་གཞུག་འབུལ་བ་ལ་བར་དུ་གཅོད་པར་རྩོམ་པ་དང་རྫས་ལ་གནས་
པའི་བགེགས་རྣམས་བཀུག་པར་གྱུར། མཆོད་གཡོག་པས་གཏོར་ཅིག་རེ་ལག་པ་གཡས་སུ་བཟུང་ནས་རྟེན་དང་རྫས་རྣམས་ལ་གཡས་སུ་ལན་གསུམ་བསྐོར་བ་དང། ཨོཾ་སརྦ་བི་གྷྣ་ན་སོགས་ཚར་རེ་སྟེ་དེ་
ལྟ་བུ་ལན་གསུམ་གྱིས་བགེགས་ལ་གཏོར་མ་བྱིན་ཏེ་རྫས་སྔགས་གཉིས་ཀ་ཞི་བས་སྦྱང་བ། ཏིང་ལོའི་མར་མོ་རེ་ཆང་བུ་རེ་དང་བཅས་བརྟེན་སོགས་ལ་གཡོན་དུ་ལན་གསུམ་བསྐོར་བ་དང། སུམ་བྷ་ཚར་
རེ་སྟེ་དེ་ལྟ་བུ་ལན་གསུམ་གྱིས་བགེགས་ལ་རྫས་ཞི་བ་ཏིང་ལོ་དང་ཆང་བུ་སྦྱིན་པ་དང་སྔགས་དྲག་པོ་སུམ་བྷ་བརྗོད་པས་ཞི་དྲག་ཕྱེད་མས་སྦྱང་བ། ཧཱུཾ་དཀྱིལ་འཁོར་ཆེན་པོའི་ས་གཞི་ལ་གནས་པའི། ཞེས་པ་ནས་
ད་ནི་གནས་འདི་རྟེན་ལ་གཟུངས་གཞུག་འབུལ། ཞེས་པ་ནས། བགེགས་རྣམས་བརླག་པར་འགྱུར་བ་གདོན་མི་ཟ། །ན་མོ་རྗེ་བཙུན་རྩ་བ་དང་རྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་
གྱི་བཀའ་བདེན་པ་དང། སངས་རྒྱས་ཀྱི་བདེན་པ་དང། ཆོས་ཀྱི་བདེན་པ་དང། དགེ་འདུན་གྱི་བདེན་པ་དང། དེ་བཞིན་གཤེགས་པ་དང། རྡོ་རྗེ་དང། རིན་པོ་ཆེ་དང། པད་

[106B] ལས་ཀྱི་རིགས་སུ་ཞུགས་པ་ཐམས་ཅད་དང། སྙིང་པོ་དང། ཕྱག་རྒྱ་དང། གསང་སྔགས་དང། རིགས་སྔགས་ཀྱི་ལྷའི་ཁྱད་པར་ཐམས་ཅད་ཀྱི་བདེན་པ་དང། ཁྱད་
པར་དུ་ཡང་དཔལ་རྡོ་རྗེ་འཇིགས་བྱེད་ཆེན་པོའི་བདེན་པ་དང། དཔལ་མགོན་དམ་པ་ཆོས་སྐྱོང་བའི་སྲུང་མ་རྣམས་ཀྱི་བདེན་པ་དང། ཆོས་དབྱིངས་རྣམ་པར་དག་ཅིང་རྟེན་འབྲེལ་བསླུ་བ་མེད་པའི་
བདེན་པ་ཆེན་པོའི་བྱིན་གྱི་རླབས་ཀྱིས་རྟེན་ལ་གཟུངས་གཞུག་འབུལ་བ་ལ་བར་དུ་གཅོད་པར་རྩོམ་ཞིང་རྫས་ལ་གནས་པའི་བགེགས་ཀྱི་ཚོགས་གང་ཡིན་པ་ཐམས་ཅད་མཆོད་
[#DATA INCOMPLETE HERE]

[107A]༄༅། །སྐུ་བརྙན་སྟོང་པ་ཉིད་དུ་གྱུར། སྟོང་པའི་ངང་ལས་སྣ་ཚོགས་པདྨ་དང་ཉི་མའི་གདན་གྱི་སྟེང་དུ་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ཡོངས་སུ་གྱུར་པ་ལས་དཔལ་རྡོ་རྗེ་འཇིགས་བྱེད་ཞལ་
གཅིག་ཕྱག་གཉིས་གྲི་གུག་དང་ཐོད་པ་འཛིན་པ་ཡུམ་དང་བཅས་པའི་སྐུར་བཞེངས་པའི་སྤྱི་བོར་ཨོཾ། །མགྲིན་པར་ཨཱ་ཐུགས་ཀར་ཧཱུཾ་གིས་མཚན་པར་གྱུར། ཐུགས་ཀའི་ཧཱུཾ་ལས་འོད་ཟེར་
འཕྲོས༑ བསྒོམ་པ་དང་འདྲ་བའི་ཡེ་ཤེས་པ་དབང་ལྷ་དང་བཅས་པ་སྤྱན་དྲངས། ཛཿ་ཧཱུཾ་བཾ་ཧོཿ་ཡེ་ཤེས་པ་དང་གཉིས་སུ་མེད་པར་གྱུར། དབང་ལྷས་དབང་བསྐུར། མི་སྐྱོད་
པས་དབུ་བརྒྱན་པར་གྱུར། མཆོད་པ་ཚར་དང་པོ་འཇིགས་བྱེད་ཀྱི་མཆོད་པ་བྱིན་རླབས་ལྟར་བྱིན་གྱིས་རླབ། སྤྲོ་ན། རྒྱལ་བ་རྣམས་ནི་གཙང་གྱུར་ཅིང། ཞེས་སོགས་མཆོད་འབུལ་གྱི་
ཚིགས་བཅད་དང། ཨོཾ་ཡ་མཱནྟ་ཀ་ཨརྒྷཾ་པྲ་ཏི་ཙྪ་ཧཱུཾ་སཱ་ཧཱ། ཞེས་སོགས་ཀྱིས་ཆུ་གཉིས་ཉེར་སྤྱོད་རོལ་མོ་དང་བཅས་པས་མཆོད། བསྡུ་ན་སྔགས་རྐྱང་པས་དབུལ། ཨོཾ་ཡ་མཱནྟ་ཀ་ཨོཾ་
ཨཱ་ཧཱུཾ་གིས་ནང་མཆོད་ཕུལ། གཟུགས་མཆོག་མཆོག་ཏུ་དྲག་པོ་ཆེ། །ཞེས་སོགས་ཤོ་ལོ་ཀ་གཅིག་གིས་བསྟོད། དཔལ་རྡོ་རྗེ་འཇིགས་བྱེད་ཀྱི་ཐུགས་ཀར་ཉི་མའི་གདན་གྱི་སྟེང་དུ་ཧཱུཾ་ཡིག་གི་མཐར་
བཟླས་བྱའི་སྔགས་ཀྱིས་བསྐོར་བ་ལས་འོད་ཟེར་འཕྲོས་རྒྱལ་བ་སྲས་བཅས་ཀྱི་བྱིན་རླབས་དང་ནུས་མཐུ་ཐམས་ཅད་འོད་ཟེར་གྱི་རྣམ་པར་སྤྱན་དྲངས། སྔགས་འཕྲེང་ས་བོན་དང་བཅས་པ་ལ་ཐིམ་པར་
གྱུར༑ ཨོཾ་ཡ་མཱ་ནྟ་ཀ་ཧཱུཾ་ཕཊ། ཅེས་པ་ཅི་འགྲུབ་བཟླས་པའི་མཐར་ཡི་གེ་བརྒྱབ་བརྗོད། བཅོམ་ལྡན་འདས་དཔལ་རྡོ་རྗེ་འཇིགས་བྱེད་སྒྲུབ་གཞི་འདི་ལ་བརྟན་པར་བཞུགས་ནས་སྦྱིན་བདག་

[107B] ཅེས་འདོད་དོན་ལ་གསོལ་བ་གདབ། དཔལ་རྡོ་རྗེ་འཇིགས་བྱེད་འོད་དུ་ཞུ་ནས་སྐུ་བརྙན་གྱི་
རྣམ་པར་གྱུར། ཅེས་འོད་བཞུ་བྱ། གཟུངས་རྣམས་ལས་སྔགས་དང་བསང་ཆུས་བསང། སྭ་བྷ་ཝ་ས་སྦྱང། གཟུངས་སྔགས་ཀྱི་ཡི་གེ་རྣམས་སྟོང་པ་ཉིད་དུ་གྱུར། སྟོང་པའི་
ངང་ལས་པདྨ་དང་ཟླ་བའི་གདན་གྱི་སྟེང་དུ་ཧྲིཿ་ལས་པདྨ་ཧྲིཿ་ས་མཚན་པ་ཡོངས་སུ་གྱུར་པ་ལས་འོད་དཔག་མེད་དམར་པོ་ཞལ་གཅིག་ཕྱག་གཉིས་ཀྱི་པདྨ་དང་དྲིལ་བུ་འཛིན་པ་རང་འདྲའི་ཡུམ་གོས་དཀར་མོ་ལ་
འཁྱུད་པ། མཚན་དཔེས་སྤྲོས་པ། རིན་པོ་ཆེའི་རྒྱན་དང་དར་གྱི་ན་བཟའ་ཅན། ཞབས་རྡོ་རྗེ་སྐྱིལ་ཀྲུང་གིས་བཞུགས་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་གིས་
མཚན་པར་གྱུར། ཐུགས་ཀའི་ཧཱུཾ་ལས་འོད་ཟེར་འཕྲོས། བསྒོམ་པ་དང་འདྲ་བའི་ཡེ་ཤེས་པ་དབང་ལྷ་དང་བཅས་པ་སྤྱན་དྲངས། ཛ་ཧཱུཾ་བཾ་ཧོཿ་ཡེ་ཤེས་པ་དང་གཉིས་སུ་མེད་པར་
གྱུར༑ དབང་ལྷས་དབང་བསྐུར། མི་བསྐྱོང་བས་དབུ་བརྒྱན་པར་གྱུར། མཆོད་པ་ཚར་གཉིས་པ། སྔར་ལྟར་བྱིན་གྱིས་བརླབས། ཨོཾ་ཨཱ་རོ་ལི་ཀ་ཨརྒྷཾ་པྲ་ཏི་ཙྪ་ཧཱུཾ་སཱ་ཧཱ་
ཞེས་སོགས་ཀྱིས་ཆུ་གཉིས་ཉེར་སྤྱོད་རོལ་མོ་དང་བཅས་པས་མཆོད། ཨོཾ་ཨཱ་རོ་ལི་ཀ་ཨོཾ་ཨཱ་ཧཱུཾ། གིས་ནང་མཆོད་དབུལ། རྡོ་རྗེ་དཔག་མེད་རྒྱལ་པོ་ཆེ། །མི་རྟོག་ནམ་མཁའ་རྡོ་རྗེ་འཛིན།།
འདོད་ཆགས་ཕ་རོལ་ཕྱིན་པ་བརྙེས། །རྡོ་རྗེ་གསུང་ལ་ཕྱག་འཚལ་ལོ། །ཞེས་པས་བསྟོད། འོད་དཔག་མེད་ཀྱི་ཐུགས་ཀར་ཧྲཱི་ཡིག་གི་མཐར་བཟླས་བྱའི་སྔགས་ཀྱིས་བསྐོར་བའི་འོད་ཟེར་གྱིས་

[108A]༄༅། །རྒྱལ་བ་སྲས་བཅས་རྣམས་ཀྱི་བྱིན་རླབས་ཐམས་ཅད་སྤྱན་དྲངས་ཏེ་སྔགས་འཕྲེངས་བོན་དང་བཅས་པ་ལ་ཐིམ་པར་གྱུར། ཨོཾ་ཨཱ་རོ་ལི་ཀ་ཧཱུཾ་ཕཊ། ཅེས་པ་ཅི་འགྲུབ་བཟླ་
མཐར་ཡི་གེ་བརྒྱ་བ་བརྗོད། བཅོམ་ལྡན་འདས་འོད་དཔག་མེད་ཡབ་ཡུམ་སྒྲུབ་གཞི་འདི་ལ་བརྟན་པར་བཞུགས་ནས་སྦྱིན་བདག་དང་བདག་སོགས་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་
གྲུབ་མ་ལུས་པ་བསྩལ་དུ་གསོལ། ཞེས་འདོད་དོན་ལ་གསོལ་བ་གདབ། འོད་དཔག་མེད་ཡབ་ཡུམ་འོད་དུ་ཞུ་ནས་གཟུངས་སྔགས་ཀྱི་ཡིག་འབྲུའི་རྣམ་པར་གྱུར། ཅེས་འོད་བཞུ་བྱ་
བཟུངས་ལས་གཞན་པའི་ཡོ་བྱད་མཆོད་རྟེན་དང་ས་ཚཚ་དང་སྲོག་ཤིང་སོགས་བསང་སྦྱང། གཟུངས་དང་སྐུ་བརྙན་ལས་གཞན་པའི་ཡོ་བྱད་རྣམས་སྟོང་བར་གྱུར། སྟོང་པའི་ངང་ལས་པདྨ་དང་
ཟླ་བའི་གདན་གྱི་སྟེང་དུ་བཧྲུཾ་ལས་འཁོར་ལོ་བཧྲུཾ་གྱིས་མཚན་པ། ཡོངས་སུ་གྱུར་པ་ལས་རྣམ་སྣང་དཀར་པོ་ཞལ་གཅིག་ཕྱག་གཉིས་འཁོར་ལོ་དང་དྲིལ་བུ་འཛིན་པ་རང་འདྲའི་ཡུམ་སྤྱན་མ་ལ་འཁྱུད་པ། མཚན་
དཔེས་སྤྲས་པ། ཞེས་པ་ནས། མི་བསྐྱོད་པས་དབུ་བརྒྱན་པར་གྱུར། ཅེས་པའི་བར་སྔ་མ་བཞིན་བརྗོད། མཆོད་པ་ཚར་གསུམ་པ་སྔར་ལྟར་བྱིན་གྱིས་བརླབ། ཨོཾ་ཛི་ན་ཛི་ཀ་
ཨརྒྷཾ་པྲ་ཏི་ཙྪ་ཧཱུཾ་སཱ་ཧཱ། ཞེས་སོགས་ཀྱིས་མཆོད། ཨོཾ་ཛི་ན་ཛི་ཀ་ཨོཾ་ཨཱ་ཧཱུཾ། གིས་ནང་མཆོད་དབུལ། རྣམ་པར་སྣང་མཛད་དག་པ་ཆེ། །རྡོ་རྗེ་ཞི་བ་དགའ་བ་ཆེ། །རང་
བཞིན་འོད་གསལ་མཆོག་གི་མཆོག་སྟོན་པ་རྡོ་རྗེ་ལ་ཕྱག་འཚལ། །ཞེས་པས་བསྟོད། རྣམ་པར་སྣང་མཛད་ཀྱི་ཐུགས་ཀར་བཧྲུཾ་ཡིག་གི་མཐར་བཟླས་བྱའི་སྔགས་ཀྱིས་བསྐོར་བ་ལས་འོད་ཟེར་

[108B] ཞེས་པ་ནས། ཐིམ་པར་གྱུར། ཨོཾ་ཛི་ན་ཛི་ཀ་ཧཱུཾ་ཕཊ། ཅི་འགྲུབ་བཟླ། ཡིག་བརྒྱ་བརྗོད། བཅོམ་ལྡན་འདས་རྣམ་པར་སྣང་མཛད་ཡབ་ཡུམ་སྒྲུབ་གཞི་འདི་ལ་
བརྟན་པར་བཞུགས་ནས། ཞེས་པ་ནས། བསྩལ་དུ་གསོལ། གྱི་བར་སྔ་མ་ལྟར་གྱིས་འདོད་དོན་ལ་གསོལ་བ་གདབ། རྣམ་པར་སྣང་མཛད་ཡབ་ཡུམ་འོད་དུ་ཞུ་ནས་གཟུངས་དང་
སྐུ་བརྙན་ལས་གཞན་པའི་སྲོག་ཤིང་སོགས་རྟེན་གྱི་ནང་དུ་གཞུག་རྒྱུའི་ཡོ་བྱད་སོ་སོའི་རྣམ་པར་གྱུར། ཅེས་འོད་བཞུ་བྱ། གནོད་སྦྱིན་འཁོར་ལོ་བསང་སྦྱང། གནོད་སྦྱིན་འཁོར་ལོ་སྟོང་
པ་ཉིད་དུ་གྱུར། སྟོང་པའི་ངང་ལས་རྡོ་རྗེའི་ས་གཞིར་གུར་བླ་རེ་མེ་རི་དང་བཅས་པའི་དབུས་སུ་སྣ་ཚོགས་པདྨ་འདབ་མ་བརྒྱད་པའི་ལྟེ་བ་དང་འདབ་མ་རྣམས་ཀྱི་སྟེང་དུ་བཾ་དང་ཛཾ་ཡོངས་སུ་གྱུར་པ་ལས་
ནོར་རྒྱུན་མ་དང་ཛཾ་བྷ་ལ་གཙོ་འཁོར་རྣམས་ཀྱི་སྐུ་ཡོངས་སུ་རྫོགས་པར་གྱུར་པ་ནི། གཙོ་འཁོར་ཐམས་ཅད་སྐུ་མདོག་གསེར་བཅོམ་ལྟར་འབར་བ། ཞལ་གཅིག་ཕྱག་གཉིས་པ། ཕྱག་གཡས་
པ་ཐམས་ཅད་ཀྱིས་བི་ཛ་པུ་ར་འཛིན་ཅིང། ཡུམ་རྣམས་ཀྱི་གཡོན་པས་འབྲས་ཀྱི་སྙེ་མ་དང། ཡབ་རྣམས་ཀྱི་གཡོན་པས་ནེའུ་ལེ་འཛིན་པ། རིན་པོ་ཆེའི་རྒྱན་སྣ་ཚོགས་པས་བརྒྱན་
ཅིང༑ དར་གྱི་སྟོད་གཡོགས་དང་ཤམ་ཐབས་མཛེས་པར་གསོལ་བ། ཞབས་སྐྱིལ་ཀྲུང་ཕྱེད་པས་བཞུགས་པའི་ཞབས་འོག་ན་པདྨའི་གདོང་གི་གཏེར་མནན་པ། ལྷ་མོ་རྣམས་བུད་
མེད་སྒྱུ་མའི་ང་རྒྱལ་གྱིས་འགྱིང་བར་གྱུར་པའི་གཙོ་འཁོར་ཐམས་ཅད་ཀྱི་སྤྱི་བོར་ཨོཾ། ཞེས་པ་ནས། དབང་ལྷས་དབང་བསྐུར། རིན་ཆེན་འབྱུང་ལྡན་གྱིས་དབུ་བརྒྱན་པར་གྱུར་

[109A]༄༅། །མཆོད་པ་ཚར་བཞི་བ་བསང་སྦྱང། སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་མཆོད་ཡོན། ཞབས་བསིལ་
མེ་ཏོག་བདུག་སྤོས། མར་མེ། དྲི་ཆབ། ཞལ་ཟས། རོལ་མོ་རྣམས་དངས་ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར། ཨོཾ་ཨརྒྷཾ་ཨཱ་ཧཱུཾ། ཞེས་པ་
ནས༑ ཨོཾ་ཤཔྟ་ཨཱ་ཧཱུཾ། གིས་བྱིན་གིས་མ་བ། ཨོཾ་བ་སུ་དྷ་རི་ནི་ས་པཱ་རི་ཝ་ར་ཨརྒཾ་པྲ་ཏི་ཙྪ་ཧཱུཾ་སཱ་ཧཱ། ཞེས་སོགས་ཀྱིས་མཆོད། འགྲོ་ཀུན་དབུལ་འཕོངས་སྡུག་བསྔལ་མུན་
པའི་རུམ། ཐུགས་རྗེ་ཉི་མའི་འོད་ཀྱིས་སེལ་མཛད་པ། ནོར་རྒྱུན་བྷ་མོ་ཨཱ་རྱ་ཛམ་བྷ་ལ། འཁོར་དང་བཅས་ལ་གུས་པས་ཕྱག་འཚལ་བསྟོད། ཡུམ་རྣམས་ཀྱི་ཐུགས་ཀར་ཟླ་གདན་
ལ་བཾ་ཡིག་དང། ཡབ་རྣམས་ཀྱི་ཐུགས་ཀར་ཟླ་གདན་ལ་ཛམ་ཡིག་གི་མཐར་རང་རང་གི་སྔགས་འཕྲེང་གིས་བསྐོར་བ་ལས་འོད་ཟེར་འཕྲོས། སྲིད་ཞིའི་དཔལ་འབྱོར་ཕུན་སུམ་ཚོགས་པའི་ཡོན་ཏན་
ཐམས་ཅད་སྤྱན་དྲངས་ཏེ་འོད་དུ་ཞུ་ནས་སྦྱིན་པའི་བདག་པོ་དང་བདག་སོགས་སེམས་ཅན་ཐམས་ཅད་ལ་ཐིམ་པས་དབུལ་འཕོངས་ཀྱི་སྡུག་བསྔལ་ཐམས་ཅད་ཞི་ཞིང་བདེ་འབྱོར་ཕུན་སུམ་ཚོགས་པར་གྱུར། ཨོཾ་བ་
སུ་དྷ་རི་ནི་སཱ་ཧཱ། ཨོཾ་ཙནྡྲ་ཀཱནྟྱཻ་སཱ་ཧཱ། ཨོཾ་དནྟྱ་ཡེ་སཱ་ཧཱ། ཨོཾ་སུ་དན་ཏ་ཡེ་སཱ་ཧཱ། ཨོཾ་ཨཱརྱ་ཡེ་སཱ་ཧཱ། ཨོཾ་སུ་བྷ་དྲ་ཡེ་སཱ་ཧཱ། ཨོཾ་གུཔྟཱ་ཡེ་སཱ་ཧཱ། ཨོཾ་དེ་བྱཻ་སཱཧཱ་
ཨོཾ་སྭ་ར་སྭ་ཏྱཻ་སཱ་ཧཱ། ཨོཾ་ཛམ་བྷ་ལ་ཛ་ལེནྡྲཱ་ཡ་སཱ་ཧཱ། ཨོཾ་མ་ནི་བྷ་དྲཱ་ཡ་སཱ་ཧཱ། ཨོཾ་པུརྣ་བྷ་དྲཱ་ཡ་སཱ་ཧཱ། ཨོཾ་དྷ་ན་དཱ་ཡ་སཱ་ཧཱ། ཨོཾ་བཻ་ཤྲ་མ་ཎཱ་ཡ་སཱ་ཧཱ། ཨོཾ་ཀི་ལི་མ་ལི་ནེ་སཱ་ཧཱ་

[109B] ཨོཾ་མུ་ཁེནྡྲཱ་ཡ་སཱ་ཧཱ། ཨོཾ་ཙ་རིནྡཱ་ཡ་སཱྷཱ། ཞེས་པ་རྣམས་ཅི་འགྲུབ་བཟླ། ཡིག་བརྒྱ་བརྗོད། གནོད་སྦྱིན་གྱི་གཏོར་མ་བསང་སྦྱང། སྟོང་པའི་
ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་འོད་དུ་ཞུ་བ་ལས་ལྷ་རྫས་ལས་གྲུབ་པའི་གཏོར་མ་དངས་ཤིང་ཐོགས་པ་མེད་པ་ཟག་པ་མེད་པའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར་
ཨོཾ་ཨཱ་ཧཱུཾ། ལན་གསུམ་གྱིས་བྱིན་གྱིས་བརླབ། གནོད་སྦྱིན་ཡབ་ཡུམ་རྣམས་ཀྱིས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར། ཨོཾ་བ་སུ་དྷ་རི་ནི་ས་པཱ་རི་ཝ་ར་ཨི་དམ་པ་
ལིཾ་ཏ་ཁ་ཁ་ཁཱ་ཧི་ཁཱ་ཧི། གེས་པ་ལན་གསུམ་གྱིས་འབུལ། སྔར་ལྟར་མཆོད་ཅིང་བསྟོད། ནོར་རྒྱུན་མ་ཡབ་ཡུམ་གཙོ་འཁོར་རྣམས་སྒྲུབ་གཞི་འདི་ལ་བརྟན་པར་བཞུགས་ནས་རྟེན་ལ་
མཆོད་པ་དང། སྦྱིན་བདག་དང་བདག་སོགས་སེམས་ཅན་ཐམས་ཅད་ལ་དཔལ་འབྱོར་རྒྱ་ཆེན་པོ་རྒྱུན་མི་ཆད་དུ་འབྱུང་བར་མཛད་དུ་གསོལ། ཞེས་འདོད་དོན་ལ་གསོལ་བ་གདབ། ནོར་
རྒྱུན་མ་ཡབ་ཡུམ་གརྩོ་འཁོར་རྣམས་འོད་དུ་ཞུ་ནས་བྲིས་པའི་འཁོར་ལོའི་རྣམ་པར་གྱུར། ཅེས་འོད་བཞུ་བྱ། ཚོགས་བདག་འཁོར་ལོ་བསང་སྦྱང། ཚོགས་བདག་འཁོར་ལོ་སྟོང་
པ་ཉིད་དུ་གྱུར། སྟོང་པའི་ངང་ལས་བཻ་ཊུ་རྱའི་བྲག་རི་བརྩེགས་པའི་སྟེང་དུ་སྣ་ཚོགས་པདྨ་དང་ཉི་མའི་གདན་ལ་བྱི་བ་སྔོན་པོ་མགོ་གཡས་སུ་བསྟན་པའི་སྟེང་དུ། གཿ་ཡོངས་སུ་གྱུར་པ་ལས་
ཚོགས་ཀྱི་བདག་པོ་སྐུ་མདོག་དམར་པོ་གླང་པོ་ཆེའི་གདོང་པ་ཅན་རལ་བའི་ཐོར་ཅོག་ལ་རིན་པོ་ཆེ་དང་མེ་ཏོག་གིས་བརྒྱན་པ་རྟེན་འབྲེལ་གྱི་ཕྱག་གཡས་པ་རྣམས་ན། དགྲ་སྟ། མདའ་ཆེན། ལྕགས་

[110A]༄༅། །ཀྱུ༑ རྡོ་རྗེ། རལ་གྲི། འཕང་མདུང་རྣམས་དང། གཡོན་པ་རྣམས་ན། གཏུན་ཤིང། གཞུ། ཁ་ཊཾ་ག་ཁྲག་གིས་གང་བའི་ཐོད་པ་
ཤ་ཆེན་གྱིས་གང་བའི་ཐོད་པ། ཕུབ་དང་བ་དན་བརྟེན་ནས་འཛིན་པ། དར་གྱི་ཤམ་ཐབས་དང་རིན་པོ་ཆེའི་འཕྲེང་བ་ཅན། ཞབས་གཡས་བསྐུམ་ཞིང། གཡོན་བརྐྱང་བས་
བཞུགས་པ། དེའི་སྤྱི་བོར་ཨོཾ། །མགྲིན་པར་ཨཱ་ཐུགས་ཀར་ཧཱུཾ་གིས་མཚན་པར་གྱུར། ཐུགས་ཀའི་ཧཱུཾ་ལས་འོད་ཟེར་འཕྲོས། རང་བཞིན་གྱི་གནས་ནས་ཐུགས་
རྗེ་ཆེན་པོ་ཚོགས་ཀྱི་བདག་པོ་འཁོར་དང་བཅས་པ་སྤྱན་དྲངས། ཧཱུཾ་རང་བཞིན་དག་པ་བྱང་ཤར་ཕྱོགས་འཚམས་ནས། ཐུགས་རྗེ་ཆེན་པོ་ཚོགས་བདག་སྐུར་སྤྲུལ་བ། །མཆོད་ཅིང་
སྒྲུབ་པའི་གནས་འདིར་སྤྱན་འདྲེན་ན། །ཐོགས་པ་མེད་པར་མྱུར་དུ་གཤེགས་སུ་གསོལ། །བཛྲ་ས་མ་ཡ་ཛ་ཛཿ་ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། སླར་ཡང་
ཐུགས་ཀའི་ཧཱུཾ་ལས་འོད་ཟེར་འཕྲོས། དབང་གི་ལྷ་རྣམས་སྤྱན་དྲངས། དབང་ལྷས་དབང་བསྐུར། འོད་དཔག་མེད་ཀྱིས་དབུ་བརྒྱན་པར་གྱུར། མཆོད་པ་ཚར་ལྔ་པ་བསང་སྦྱང་
བྱིན་རླབས་སྔ་མ་ལྟར་བྱ། ཨོཾ་ག་ན་བ་ཏི་ཨརྒྷཾ་བྲ་ཏི་ཙྪ་ཧཱུཾ་སཱ་ཧཱ། ཞེས་སོགས་ཀྱིས་མཆོད། སྤྱན་རས་གཟིགས་དབང་ཐུགས་རྗེའི་བདག་ཉིད་ཁྱོད། །འགྲོ་རྣམས་དབུལ་
འཕོངས་སེལ་ཕྱིར་ནོར་ལྷར་སྤྲུལ། །དགོས་འདོད་རྩོལ་ཕྱིར་གསེར་གྱི་ཁྲི་ལ་བཞུགས། །ནོར་གྱི་འབྱུང་གནས་ཁྱོད་ལ་བདག་བསྟོད་དོ། །ཚོགས་བདག་གི་ཐུགས་ཀར་ཉི་མའི་གདན་ལ་

[110B] འཇིག་རྟེན་ཁམས་ཀྱི་དཔལ་འབྱོར་བཀྲག་མ་དང་ས་གཟི་བརྗིད་ཐམས་ཅད་འོད་ཟེར་གྱི་རྣམ་པར་སྤྱན་དྲངས། སྦྱིན་བདག་
དང་བདག་སོགས་སེམས་ཅན་ཐམས་ཅད་ལ་ཐིམ་པས་དཔལ་འབྱོར་བཀྲག་མ་དང་ས་གཟི་བརྗིད་ཕུན་སུམ་ཚོགས་པར་གྱུར། ཨོཾ་ཨཱ་ག་ནི་ཧཱུཾ་སཱ་ཧཱ། ཞེས་དང། ཨོཾ་གུ་ག་ན་པ་ཏ་ཡི་དཱ་ན་པ་
ཏི་ས་པཱ་རི་ཝཱ་ར་པུ་ཥྚིཾ་ཀུ་རུ་ཨོཾ། །ཨོཾ་བཛྲ་ཨ་དུ་ཤ་མ་ཛ་ཏ་ག་ཏ་པེ་ཏ་ཨཱ་ཀརཤ་ཡ་ད་ན་བ་སུ་ཨ་ཡུཿ་བུཎྱཻ་ཕུཥྚིཾ་ཀུ་རུ་སཱ་ཧཱ། ག་ག་ག་ག་ག་ཞེས་ཅི་འགྲུབ་བཟླ། ཡི་གེ་བརྒྱ་པ་
བརྗོད༑ ཚོགས་བདག་གི་གཏོར་མ་བསང་སྦྱང། སྟོང་པའི་ངང་ལས་ཨོཾ་ལས་ཞེས་སོགས་སྔ་མ་ལྟར་བྱིན་གྱིས་བརླབས། ཚོགས་ཀྱི་བདག་པོས་གཏོར་མའི་བཅུད་ཐམས་ཅད་དྲངས་ཏེ་གསོལ་
བར་གྱུར། ཨོཾ་ག་ན་པ་ཏི་ཨི་དམ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། གསུམ་གྱིས་དབུལ། གོང་བཞིན་མཆོད་བསྟོད་བྱ། ཚོགས་ཀྱི་བདག་པོ་སྒྲུབ་གཞི་འདི་ལ་བརྟན་པར་བཞུགས་ནས་
རྟེན་ལ་མཆོད་པ་དང། སྦྱིན་བདག་དང་བདག་སོགས་སེམས་ཅན་ཐམས་ཅད་ལ་དཔལ་འབྱོར་ཕུན་སུམ་ཚོགས་པ་རྒྱུན་མི་ཆད་དུ་འབྱུང་བར་མཛད་དུ་གསོལ། །ཞེས་འདོད་དོན་ལ་གསོལ་བ་གདབ་
ཚོགས་ཀྱི་བདག་པོ་འོད་དུ་ཞུ་ནས་བྲིས་པའི་འཁོར་ལོའི་རྣམ་པར་གྱུར། ཅེས་འོད་བཞུ་བྱ། བུམ་གཏེར་སོགས་བྱིན་གྱིས་བརླབས་པ་ནི། ལས་སྔགས་དང་བསང་ཆུས་བསང། གཏེར་
བུམ་དང་བང་མཛོད་ཀྱི་རྫས་རྣམས་སྟོང་པ་ཉིད་དུ་གྱུར། སྟོང་པའི་ངང་ལས་བམ་ལས་བྱུང་བའི་རིན་པོ་ཆེའི་བུམ་པ་མཚན་ཉིད་ཐམས་ཅད་དང་ལྡན་པ་བཅུད་བཟང་པོས་གང་ཞིང་ཅི་འདོད་འབྱུང་བའི་གཏེར་

[111A]༄༅། །ཆེན་པོའི་བུམ་པར་གྱུར། བུམ་རྫས་ཉེར་ལྔ་འམ་སུམ་ཅུ་བྱིན་གྱིས་བརླབས་སྔགས། སྨན་ལྔ་ལ། ཨོཾ་བཉྩ་བེ་ཥ་ཛྱེ་ཨཱ་ཧཱུཾ། རིན་ཆེན་ལྔ་ལ། ཨོཾ་བཉྩ་རཏྣ་ཨཱ་
ཧཱུཾ༑ དྲི་ལྔ་ལ། ཨོཾ་བཉྩ་གནྡྷེ་ཨཱ་ཧཱུཾ། འབྲུ་ལྔ་ལ། ཨོཾ་པཉྩ་བེ་ག་ཨཱ་ཧཱུཾ། སྙིང་པོ་ལྔ་ལ། ཨོཾ་བཉྩ་གརྦྷ་ཨཱ་ཧཱུཾ། བདུད་རྩི་ལྔ་པ། ཨོཾ་པཉྩ་ཨཱ་མྲྀ་ཏ་ཨཱ་
ཧཱུཾ༑ ཞེས་པ་རྣམས་ཅི་རིགས་བཟླ། བང་མཛོད་ཀྱི་རྫས་རྣམས་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ཡོངས་སུ་གྱུར་པ་ལས་གཟུགས་སྒྲ་དྲི་རོ་རེག་བྱ་ཕུན་སུམ་ཚོགས་པ་དང་ལྡན་པའི་ལྷ་
རྫས་ཕུན་སུམ་ཚོགས་པ། རྟེན་ལ་མཆོད་པ་དང། སྦྱིན་པའི་བདག་པོ་དང་བདག་སོགས་སེམས་ཅན་ཐམས་ཅད་ལ་འདོད་དགུའི་ཡོ་བྱད་ཐམས་ཅད་ཟད་མི་ཤེས་པ་རྒྱུན་མི་ཆད་དུ་འབྱུང་བའི་
གཏེར་ཆེན་པོར་གྱུར། ནམ་མཁའ་མཛོད་ཀྱི་ཕྱག་རྒྱ་བྱས་ལ། ཨོཾ་སརྦ་བིད་བའུ་ར་སོགས་དང། སྔགས་དྲུག་དང་ཕྱག་རྒྱ་དྲུག་གིས་བྱིན་གྱིས་བརླབ། བདག་གི་བསམ་པའི་སྟོབས་དག་ནི་
ཞེས་སོགས་བདེན་སྟོབས་བརྗོད། རྟེན་འབྲེལ་སྙིང་པོ་ཅི་འགྲུབ་བཟླས་ཏེ། ཤིས་པ་བརྗོད་ཅིང་མེ་ཏོག་གི་ཆར་དབབ་པར་བྱའོ། །འདིར་སྐུ་འདྲ་འམ་མཆོད་རྟེན་དང་དེར་འབུལ་རྒྱུའི་གཟུངས་
གཞུག་སོགས་ཐམས་ཅད་དཀྱུས་གཅིག་ལ་རབ་གནས་བྱ་ཚུལ་བརྗོད་མོད་ཀྱི། དེ་དག་ལས་རེ་རེ་འམ་འགའ་ཞིག་རབ་གནས་བྱེད་ནའང་ཆོ་ག་འདི་ནང་བཞིན་བྱས་བས་ཆོག་གོ་དེ་ཡང་གཟུངས་འབུལ་
འཁྲུལ་སྤོང་ཉིན་བྱེད་དུ་གཟུངས་མ་དྲིལ་བ་དང་དྲིལ་བ་གཉིས་ཀ་ལ་བགེགས་བསྐྲད་དང་རབ་གནས་བྱ་བར་བཤད་པས་དེ་གཉིས་ཀ་ལ་བགེགས་བསྐྲད་རབ་གནས་བྱེད་པ་དང། ཡང་དེ་ཉིད་ལས་

[111B]
ཀྱང་དོན་ལ་གནས་ཤིང་ཕྱག་ལེན་ལའང་མཛད་པས་ཁ་མ་སྦྱར་བ་དང། སྦྱར་བ་གཉིས་ཀ་ལ་བགེགས་བསྐྲད་རབ་གནས་བྱ་ཚུལ་འདི་ནང་བཞིན་བྱས་བས་ཆོག་ལ་འཁོར་ལོའི་སྒྲུབ་བ་ཞག་བདུན་
སོགས་བྱེད་ཚེ། འཁོར་ལོའི་སྟེང་དུ་བླ་རེ་དང་ལོགས་སུ་ཡོལ་བ་སོགས་གོས་དར་སེར་པོ་སོགས་ཀྱིས་ལེགས་པར་བརྒྱན་ཅིང་འཁོར་ལོ་ལ་གཟུངས་ཐག་བཏགས་ཏེ་ཐུན་གསུམ་མམ་དྲུག་ཏུ་སྐྱེད་ཆོག་
དང༑ སྒྲུབ་གྲོགས་རེ་མོས་ཀྱིས་སྔགས་རྒྱུན་མི་འཆད་པར་བཟླས་ཏེ་བསྒྲུབ་བོ། །འཁྲུལ་སྤོང་ཉིན་བྱེད་དུ་གཟུངས་གཞུག་འབུལ་ཡུལ་གྱི་སྐུ་འདྲ་དང་མཆོད་རྟེན་ལ་བགེགས་བསྒྲད་དང་རབ་
གནས་བྱ་བར་དངོས་སུ་མ་གསུངས་ཤིང། གཟུངས་གཞུགས་སོགས་གྲུབ་རྗེས་བགེགས་བསྐྲད་དང་རབ་གནས་བྱས་ན་དེ་གས་འཐུས་པས་གཟུངས་མ་ཕུལ་གོང་དུ་བགེགས་བསྐྲད་དང་རབ་གནས་མི་
དགོས་སམ་སྙམ་པའི་དོགས་པ་མི་བྱ་སྟེ། འཇིམ་སྐུ་ཆེན་པོ་དང་ས་འབུམ་ཆེན་པོ་ལྟ་བུ་ལ་སྲོག་ཤིང་ལ་གཟུངས་གཞུག་སོགས་བསྡམས་ནས་སྲོག་ཤིང་བཅུག་སྟེ་ཕྱི་དབྱིབས་བཟོ་དགོས་པས་གཟུངས་
གཞུག་མ་ཕུལ་གོང་དུ་རབ་གནས་བྱ་བའི་གཞི་མེད་ཀྱང་ཕྱི་དབྱིབས་བཟོས་ནས་གཟུངས་གཞུག་འབུལ་དགོས་ཚོར། ནང་གཞུག་ལ་བགེགས་བསྐྲད་རབ་གནས་དགོས་པས་ཕྱི་རྟེན་ལའང་དེ་དགོས་པ་
འགྲུབ་ཅིང། ཐམས་ཅད་རྫོགས་པར་གྲུབ་ནས་བགེགས་བསྐྲད་རབ་གནས་བྱེད་ཀྱང་རྟེན་རབ་གནས་ཅན་ལའང་སྙིགས་མའི་དུས་སུ་རབ་གནས་ཡང་ཡང་བསྐྱར་དགོས་པར་ལྷོ་བྲག་གྲུབ་ཆེན་སོགས་ཀྱིས་

[112A]༄༅།།གསུངས་པས་སྐྱོན་དུ་མི་འགྱུར་བར་མ་ཟད་ཕུན་སུམ་ཚོགས་པར་འགྱུར་བས་སོ། །ཅེས་གཟུངས་གཞུག་དང་གནོད་སྦྱིན་འཁོར་ལོ་སོགས་རབ་གནས་བྱ་ཚུལ་ཕུན་ཚོགས་ཆར་འབེབས་
ཞེས་བྱ་བ་འདི་ནི། བཤད་སྒྲུབ་བསྟན་པའི་གསལ་བྱེད་མཁས་དང་གྲུབ་པའི་དབང་ཕྱུག་ཕ་བོང་ཁ་པ་འཇམ་དབྱངས་གྲགས་པ་སོགས་ཀྱིས་མཛད་པའི་ཡིག་ཆ་འགའ་ཞིག་སྣང་ཡར་གོ་སླ་བར་དགོངས་
ནས་ཕྱག་ལེན་དང་ཆོ་གའི་ཡན་ལག་འགའ་ཞིག་གསལ་བར་མ་མཛད་འདུག་པས། ཐམས་ཅད་ཚང་ཞིང་གོ་སླ་ལ་འཁྱེར་བདེ་བ་ཅིག་གྱིས་ཞེས་རྒྱལ་ཁབ་ཆེན་པོ་པེའི་ཅིང་གི་ཁྲིམས་ལྡན་འདུས་པའི་
ཚོགས་ལ་ལུགས་གཉིས་ཀྱི་བསླབ་བྱ་ལེགས་པར་སློབ་པའི་ཕྲོ་བྲང་ཤར་གྱི་ཇ་སག་བླ་མ་ཕུན་ཚོགས་རྒྱ་མཚོ་དང། རབ་འབྱམས་སྨྲ་བ་ཚུལ་ཁྲིམས་བཟང་པོ་སོགས་དོན་གཉེར་ཅན་འགའ་ཞིག་གིས་
བསྐུལ་བའི་ངོར། ཡུལ་བྱང་ཕྱོགས་ཀྱི་མཐར་སྐྱེས་བའི་གྱི་ན་པ་ངག་དབང་བློ་བཟང་ཆོས་ལྡན་གྱིས། དམ་པ་གོང་མའི་ཡིག་ཆ་དང་ཕྱག་ལེན་མཐོང་བརྒྱུད་ལྟར། འཕགས་པ་འཇམ་
དཔལ་གྱི་གནས་མཆོག་རི་བོ་རྩེ་ལྔར་བཀོད་པའི་ཡི་གེ་པ་ནི་དགེ་ཚུལ་སྨོན་ལམ་རིན་ཆེན་ནོ། །འདིས་ཀྱང་རྒྱལ་བ་བློ་བཟང་གྲགས་པའི་བསྟན་པ་ཕྱོགས་དུས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་
གནས་པར་གྱུར་ཅིག་།



﻿
ཅ་་༄༅། །ལྷ་ཁང་བཞེངས་པའི་ས་ལ་བྱིན་རླབས་དགོས་པ་སོགས་བཞུགས་སོ། ། ་

[001B] །ན་མོ་གུ་རུ། སྔོན་བསྐལ་པ་དཔག་ཏུ་མེད་པའི་སྔ་རོལ་དུ། རྒྱལ་དབང་པོའི་ཏོག་གི་དྲུང་དུ་བྱང་སེམས་སྙིང་སྟོབས་ཆེན་པོས་
མ་དག་པའི་ཞིང་གི་སེམས་ཅན་མ་རུངས་པ་རྣམས་ལ་མདོ་སྔགས་ཟུང་འབྲེལ་གྱི་ཆོས་བསྟན་ནས་ཕན་བདེ་ལ་འགོད་པར་དམ་བཅས་པའི་ཚེ་
རྒྱལ་བ་དབང་པོའི་ཏོག་སོགས་ཕྱོགས་བཅུའི་སངས་རྒྱས་ཐམས་ཅད་ཀྱིས། འཇིག་རྟེན་གང་དང་གང་དུ་བྱང་སེམས་སྙིང་སྟོབས་ཆེན་པོས་ཆོས་
སྟོན་པར་འགྱུར་བའི་ཞིང་དེ་རྣམས་བྱིན་གྱིས་བརླབས། དེའི་དུས་སུ་རང་ཅག་གི་ཞིང་ཁམས་འབྱུང་བར་འགྱུར་བ་འདི་ཡང་བྱིན་རླབས་མཛད་
རང་ཅག་དང་འབྲེལ་བའི་འཛམ་བུའི་གླིང་བྱེ་བ་ཕྲག་བརྒྱ་འབྱུང་བ་རྣམས་ཀྱང་བྱིན་གྱིས་བརླབས། ངོ་མཚར་རྨད་བྱུང་བཀོད་པའི་ཞིང་ཁམས་

[002A] །འབྱུང་བ་ཡང་བརླབས། 
ལ་དུང་དཀར་བཞག་པ་སོགས་ཀྱིས་བྱིན་རླབས་མཛད། འཛམ་གླིང་བྱེ་བ་ཕྲག་བརྒྱད་ཡང་དེ་ལྟར་མཛད།    ༈   
གཟིགས་ཀྱིས་རང་གི་སྤྲུལ་པ་རྒྱལ་པོ་སྲོང་བཙན་སྒམ་པོ་བཏང་ནས་བོད་ཀྱི་ཡུལ་དུ་ལྷ་སའི་ཇོ་བོ་ཆེ་ཆུང་གཉིས་གདན་དྲངས། རྗེ་བཙུན་སྒྲོལ་མ་
དང་ཁྲོ་གཉེར་ཅན་མ་གཉིས་གདན་དྲངས་ཏེ་ལྷ་ཁང་བཞེངས་པ་སོགས་ཀྱིས་གནས་རྣམས་བརླབས། འགྲོ་བ་རྣམས་འཇིགས་པ་བརྒྱད་སོགས་
ལས་སྐྱོབ་པར་མཛད་དོ། ཡང་བོད་གྱི་ཡུལ་དུ་སྔོན་གྱི་དུས་ནས་བྱམས་པ་སྙིང་རྗེ་སོགས་མེད་པའི་མི་མ་ཡིན་ནག་ཕྱོགས་པ་མང་པོས་

[002B] སངས་རྒྱས་འོད་དཔག་མེད་ཀྱི་རྣམ་འཕྲུལ་བླ་མ་དྲི་མ་མེད་པས་རང་གི་སྤྲུལ་བ་སློབ་དཔོན་པདྨ་འབྱུང་གནས་
བཏང་ནས་ལྷ་འདྲེག་དུག་རྩུབ་ཅན་རྣམས་བཏུལ། ཡུལ་ཁམས་བཀྲ་ཤིས་པར་བྱིན་གྱིས་བརླབས་སོ།    ༈    །དེས་ན་བོད་སོག་གི་ཞིང་ཁམས་འདི་རྣམས་སྔོན་གྱི་དུས་ནས་རྗེ་རིན་པོ་ཆེ་སོགས་ཀྱིས་
བྱིན་རླབས་མཛད་པ་ཡིན་མོད། འོན་ཀྱང་ལྷ་ཁང་དང་རྟེན་བཞེངས་པ། འདུས་སྡེ་འཛུགས་བ་སོགས་བྱེད་པ་པོ་རྣམས་ཀྱིས་ཁྱད་རང་རང་གི་སྡིག་སྒྲིབ་བདག་པ་དང་འདོད་དོན་འགྲུབ་པ་སོགས་ཀྱི་ཆེད་དུ་ཁ་
ཏོན་རིམ་གྲོ་བསྙེན་སྒྲུབ་ཀྱི་རིགས་ལ་འབད་དགོས་སོ། །བསྟན་འགྲོའི་དོན་དུ་བྱོན་པའི་སྐྱེས་བུ་དམ་པ་རྣམས་ནི་ལུང་རྟོགས་ཀྱི་ཡོན་ཏན་རྒྱ་ཆེན་པོ་ལ་མངའ་བརྙེས་ཤིང། ཚོགས་གཉིས་རྒྱ་ཆེན་པོ་
བསགས་ནས་སྨོན་ལམ་བཏབ་པས་འཕྲིན་ལས་གང་བཞེད་ལྟར་འགྲུབ་ངེས་པ་ཡིན་ཀྱང། དེའི་འོག་གི་འདུས་སྡེའི་གྲྭ་རིགས་དང། ལས་བྱེད་པའི་མགོ་པ་བླ་མ་དགེ་བསྐོས་སོགས་ཀྱི་ཁྲོད་ན་ངེས་
འབྱུང་བྱང་སེམས་ཡང་དག་ལྟ་བ་སོགས་རྟོགས་པའི་ཡོན་ཏན་ལ་དབང་ཐོབ་པ་མ་བྱུང་བའམ། བསྙེན་སྒྲུབ་ཚད་དུ་འཁྱོལ་བས་ནུས་པ་མཐོན་པ་ཡང་མི་སྲིད་པའི་ངེས་པ་མེད་པས་དེ་ལྟ་བུའི་རྐྱེན་ཀྱིས་

[003A] །གནས་དང་འཁོར་དང་བྱ་བྱེད་སོགས་ལ་འང་བསམ་བློ་བཏང་ནས་འབད་དགོས་བའང་ཡོད་དོ། དེས་ན་རྗེ་རིན་པོ་ཆོས་དགུང་ལོ་ལྔ་བཅུ་རྩ་གཉིས་ཀྱི་བར་དུ་ཐུགས་
དམ་ཉམས་བཞེས་སོགས་ལ་གཙོ་བོར་མཛད་ཅིང། ལྷ་ཁང་བཞེངས་པ། འཛུས་སྡེ་བཙུགས་པ་སོགས་མ་མཛད་པ་དང། ཡི་དམ་གྱི་ལྷ་རྣམས་ཀྱི་དབང་བཀའི་རིགས་མང་པོ་མ་གནང་བ་དང་
ཇོ་བོ་ཨ་ཏི་ཤ་རྒྱ་གར་དུ་བཞུགས་ན་དགུང་ལོ་དགུ་བཅུ་ལྷག་བཞུགས་རྒྱུ་ཡིན་པ་ལ། བོད་དུ་བྱོན་ནས་འགྲོ་དོན་མཛད་པས་བདུན་ཅུ་ལྷག་ཙམ་བཞུགས་པར་གསུངས་པ་སོགས་ལ་བརྟག་རྒྱུ་ཡོད་པར་སྣང་ངོ། །
དེའི་ཕྱིར་མང་པོའི་དོན་བྱེད་པ་ལ་ནི་འཕྲལ་དང་ཕུགས་ཀྱི་ཕན་ཡོན་ཉེས་དམིགས་ལ་བསམས་ཏ་འབུལ་སྡུད་དཔྱ་སྡུད་སོགས་ལ་མི་ཞེན་པར། རྙེད་གྲགས་འདོད་པ་སོགས་འཇིག་རྟེན་ཆོས་བརྒྱད་དང་མ་
འདྲེས་པ་དང། ངེས་འབྱུང་དང་བྱམས་སྙིང་རྗེ་སོགས་བསྒོམ་པ་དང། ཁ་ཏོན་དགེ་སྦྱོར་ལ་འབད་པ་སོགས་གང་ནུས་བྱས་ན་ལེགས་སོ།། །སྐུ་འབུམ་གྱི་གནས་བྱིན་གྱིས་བརླབས་པ་ནི་
རྗེ་རིན་པོ་ཆེ་སྐུ་འཁྲུངས་པ་དང། རྗེའི་སྤྲུལ་སྐུ་ཙན་དན་དཀར་པོ་བྱུང་བ་དང། རྒྱལ་བ་སེད་ཀེའི་ང་རོའི་སྐུ་འབུམ་ཕྲག་སོགས་བཞེངས་པ་དང། སྤྲུལ་པའི་དགེ་སློང་བྱོན་ནས་བཞུགས་པ་དང། དེ་ལས་

[003B] རྗེ་བཙུན་བྱམས་པའི་སྐུ་བཞེངས་པ་དང། དེའི་རྗེས་སུ་རྒྱལ་དབང་གསུམ་པ་བསོད་ནམས་
རྒྱ་མཚོ། བཞི་པ་ཡོན་ཏན་རྒྱ་མཚོ། རྒྱལ་དབང་བསྐལ་བཟང་རྒྱ་མཚོ། པཎ་ཆེན་ཐམས་ཅད་མཁྱེན་པ་བློ་བཟང་དཔལ་ལྡན་ཡེ་ཤེས་པའི་ཞལ་སྔ་ནས་སོགས་སྐྱེས་ཆེན་དམ་པ་མང་པོ་རིམ་པར་བྱོན་བ་དང་
བཞུགས་ནས་བྱིན་གྱིས་བརླབས་པའོ།    ༈    །བྱ་ཁྱུང་དགོན་ནི། ཆོས་རྗེ་དོན་གྲུབ་རིན་ཆེན་པས། ཐོག་མར་རྡོ་རྗེ་འཇིགས་བྱེད་དང་མགོན་པོ་ཕྱག་དྲུག་པ་སོགས་ཆོས་སྐྱོང་རྣམས་བཞེངས་ཏེ་མཆོད་གཏོར་
གསོལ་གདབ་རིང་དུ་བྱས་ཏེ་བརླབས། ཕྱིས་ལྷ་ཁང་འདུས་སྡེ་བཙུགས་ནས་རྡོ་རྗེ་འཇིགས་བྱེད་ཀྱི་བསྙེན་སྒྲུབ་སོགས་མཛད། རྗེ་རིན་པོ་ཆེས་སྐུ་ན་ཕྲ་བའི་དུས་སུ་ཨ་ར་པ་ཙ་ན་བསྒྲུབས་ཏེ་གནས་སོགས་བྱིན་
གྱིས་བརླབས་པའོ།    ༈    །འབྲས་སྤུངས་ཀྱི་སྔགས་ཁང་དུ། འབྲས་སྤུངས་ཀྱི་རྟེན་གྱི་གཙོ་བོ་དཔལ་རྡོ་རྗེ་འཇིགས་བྱེད་སོགས་བཞེངས་བ་ལ། རྗེ་བླ་མས་སྤྲུལ་པའི་དགེ་སློང་མང་པོ་
དང་བཅས། སྐུ་རྒྱུ་འཇིམ་པའི། སྲིན་ཞལ་གྱི་མཐེབ་སྐྱུ་རེ་ལ་ཡ་མ་རཱ་ཛཱ་འབུམ་ཕྲག་རེ་དང། སྐུ་གཞན་རྣམས་ཀྱི་མཐེབ་སྐྱུ་རེ་ལ་ཁྲི་ཕྲག་རེ་བཅས་བཟླས་ནས་འཇིགས་བྱེད་དཔའ་གཅིག་ཞལ་ཕྱག་

[004A]༄༅། །ཡོངས་རྫོགས་བཞེངས་པའི་ནང་དུ། དྭ་ལོའི་སྐུ་གདུང་ཕྱག་མཛུབ་གཅིག་མ་གཏོགས་ཚད་མ་བཞུགས་སུ་གསོལ། ཡང་ཆོས་རྒྱལ་སོགས་ཆོས་སྐྱོང་རྣམས་ཀྱང་
བཞེངས་པས་རྗེ་རིན་པོ་ཆེས་རབ་གནས་མཛད། འཇིགས་བྱེད་འདིའི་སྐུ་སྟོང་རང་བྱོན་ཡིན་ཞིང། འདི་ཉིད་ས་གཞི་དང་རྩིག་པ་ཀ་བ་སོགས་གང་ལ་ཡང་མ་རེག་པར་བར་སྣང་དུ་བཞུགས་ངེས་པ་ཡིན་
ཆོས་རྒྱལ་སོགས་ཀྱི་སྐུ་རྒྱུ་ཡང་འཇིགས་བྱེད་དང་འདྲ། འདི་རྣམས་ལ་རྗེ་རིན་པོ་ཆེས་རབ་གནས་མཛད་པའི་ཚེ། འཇིགས་བྱེད་ཞལ་ཕྱག་ཡོངས་རྫོགས་ཞལ་གཅིག་ཕྱག་གཉིས་པ་སོགས་ཉི་ཟེར་
གྱི་རྡུལ་གྱི་གངས་ལྟར་མང་བ་ཕེབས་ནས་རྟེན་ལ་ཐིམ་པ་དེར་བཞུགས་པ་ཀུན་གྱིས་མངོན་སུམ་དུ་གྱུར་པ་ལགས་སོ།།    ༈    །དགའ་ལྡན་དུ། གོས་དར་བཟང་པོ་མཐའ་ལས་བ་བརྡུངས་
པའི་དར་འདག་འབའ་ཞིག་ལས་བསྒྲུབས་པའི་བཅོམ་ལྡན་འདས་རྡོ་རྗེ་འཇིགས་བྱེད་ཞལ་ཕྱག་ཡོངས་སུ་རྫོགས་པའི་སྐུ་ལ། རྒྱབ་མཐོ་བཅུ་བདུན་ཡོད་པ་དང། ཆོས་རྒྱལ་ཙ་མུཎྚི་བཅས་
བཞེངས་རྒྱུའི་རྗེས་ལ་རྗེ་རང་གིས་བྱིན་རླབས་མཛད་ནས་མང་པོ་ལ་མི་སྟོན་བར་བཞེངས་པའི་ཚེ། རྡོ་རྗེ་འཇིགས་བྱེད་ཀྱི་རྩ་ཞལ་དང། ཆོས་རྒྱལ་གྱི་སྐུ་ཕལ་ཆེར་རང་བྱོན་དུ་གྲུབ། འཇིགས་

[004B] འཇིགས་བྱེད་ཀྱི་རབ་གནས་ཀྱི་ཉིན་ནམ་མཁའ་དྭངས་བའི་དཀྱིལ་ནས་འབྲུག་སྒྲ་ཙམ་གྱི་སྒྲ་ཆེན་པོ་གྲག་བཞིན་པར་རྟེན་གྱི་ལྷ་ཁང་དུ་ཞུགས་པ་ཀུན་
གྱིས་ཐོས་ཤིང། དེ་དང་མཉམ་དུ་གསང་བ་འདུས་པ་དང་བདེ་མཆོག་གི་རྣལ་འབྱོར་བ་འགའ་ཞིག་གིས་རྡོ་རྗེ་འཇིགས་བྱེད་ཀྱི་དཀྱིལ་འཁོར་ནམ་མཁའ་གང་བ་ཙམ་ཕྱོགས་བཞི་ནས་བྱོན་ཏེ་རྟེན་ལ་ཐིམ་པ་
སོགས་གཟིགས། དམ་ཅན་ཆོས་རྒྱལ་འདི་ནི་རྗེ་བླ་མ་ལ་སྙིང་ནས་དད་པ་རྣམས་ལ་ལྷག་པར་གྲོགས་བྱེད་ཅིང་བསྲུང་སྐྱོབ་མཛད་དོ། །དེས་ན་དགའ་ལྡན་འབྲས་སྤུངས་སོགས་ཀྱི་གྲྭ་ས་ཆེན་པོ་རྣམས་
སུ་བཞུགས་པའི་གྲྭ་རིགས་དང། ལྷ་ཁང་འདུས་སྡེའི་བྱ་བ་བྱེད་མཁན་སོགས་ཀྱིས་ཡི་དམ་ཆོས་སྐྱོང་འདི་ལ་བརྟོན་དགོས་ཤིང། སྐུ་དང་བྱོན་དུ་གྲུབ་པ་དང། ཡེ་ཤེས་པ་རྟགས་དང་བཅས་
ཐིམ་པ་སོགས་ལ་ནི་རྒྱུ་མཚན་ཁྱད་པར་ཅན་ཡོད་དོ།། །།མདོ་སྡེ་གདམས་དགའ་བོགས་བ་ལས་གསུངས་པའི་དགེ་སློང་པདྨའི་དང་ལྡན། འཇམ་དཔལ་རྩ་རྒྱུད་ལས། རྗེ་བཙུན་འཇམ་
དབྱངས། བཀའ་གདམས་གླེགས་བམ་ལས། པདྨ་འབྱུང་གནས། ཇོ་བོ་ཨ་ཏི་ཤ། ཁུ་བྱུག་ཟླ་བའི་རྟོགས་བརྗོད་ལས། རྗེ་བཙུན་མི་ལའི་སློབ་མ་ལྷ་རྗེ་སྒམ་པོ་བ་བསོད་ནམས་རིན་ཆེན་

[005A]༄༅། །ས་སྐྱ་པཎ་ཆེན་ཀུན་དགའ་རྒྱལ་མཚན། བ་ཚབ་ལོ་ཙྪ་བ་ཉི་མ་གྲགས་རྣམས་ཡིན་པར་གསུངས། པཎ་ཆེན་རིན་པོ་ཆེས། བྱང་ཆུབ་སེམས་དཔའ་གཞོན་ནུ་ནོར་བཟང་
མར་བ་ཆོས་ཀྱི་དབང་ཕྱུག་མཚོ་སྣ་པ་ཤེས་རབ་བཟང་པོ། སྐྱེས་རབས་སོ་བཞི་པ་རྩོམ་པ་པོ་སློབ་དཔོན་དཔའ་པོ། ལབ་སྒྲོན་གྱིས་མ་འོངས་སངས་རྒྱས་བདུན་པ། སློབ་དཔོན་པདྨས་རྡོ་རྗེ་
འཆང་གི་སྤྲུལ་པ་དང། སློབ་དཔོན་བཻ་རོ་ཙ་ན། ཉེ་བར་འཁོར། ཉེར་སྦས། བྷ་ཝ་བྷ་དྲ།    ༈   
གསུངས༑༑ །།ཚེ་རིང་མཆེད་ལྔ་བོད་ཁམས་སྐྱོང་བའི་བསྟན་མ་བཅུ་གཉིས་ནི། སྔོན་ཚེ་ཁྱབ་བདག་ཧེ་རུ་ཀ་དང་པདྨ་འབྱུང་གནས་ཀྱིས་བཀའ་བསྒོས།    ༈    །བཀའ་
གདམས་བསྟན་མ་བཅུ་གཉིས་ནི། དང་པོར་སྟོན་པ་ཤཱཀྱའི་རྒྱལ་པོས་བསྟན་པའི་བསྲུང་མར་བསྒོས། པར་དུ་པདྨ་འབྱུང་གནས་དང་ཇོ་བོ་རྗེས་དམ་ལ་བཞག་དུས་མཐར་རྗེ་རིན་པོ་ཆེས་བསྟན་
པའི་བསྲུང་མར་བསྔགས་སོ། །དེ་ནི་དམག་ཟོར་རྒྱལ་མོ། དཔལ་གྱི་ལྷ་མོ། རྡོ་རྗེ་རབ་བརྟན། དུད་སོལ་མ། དུས་མཚན་མ། རང་བྱུང་རྒྱལ་མོ། ནམ་མཁའི་གོས་ཅན་

[005B] འདོད་ཁམས་དབང་ཕྱུག་རྡོ་རྗེ་ནམ་གྲུ། ཙཎྟི་ཀ། སྔགས་སྐྱོང་ཆེན་མོའོ།།    ༈   
རྫོགས་དང། བླ་མ་ཡི་དམ་མཆོག་ལ་མི་འབད་པར། གཞི་རྩ་མེད་པའི་རྩ་རླུང་དང་གཅོད་སོགས་རྡོ་རྗེ་འཆང་འཐོབ་ཏུ་རེ་བ་སྙིང་རེ་རྗེ་གསུང།། །།
༄༅། །ཞུ་ཡིག་དག་ལགས་དཔལ་སྟེར་ལགས།། །།ཕྱོགས་བཅུའི་རྒྱལ་བ་ཐམས་ཅད་ཀྱི་མཁྱེན་བརྩེ་ནུས་པའི་བདག་ཉིད། ཁམས་
གསུམ་འགྲོ་བའི་བླ་མ་རྗེ་བཙུན་ཙོང་ཁ་པ་ཆེན་པོས། ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་ཀྱི་ཕན་བདེའི་འབྱུང་གནས་བསྟན་པ་རིན་པོ་ཆེ་དར་ཞིང་རྒྱས་ལ་ཡུན་རིང་
དུ་གནས་པའི་སླད་དུ། དགའ་ལྡན། འབྲས་སྤུངས། སེ་ར། བཀྲ་ཤིས་ལྷུན་པོ། ལ་སོགས་པའི་འདུས་སྡེ་ཆེན་པོ་རྣམས་བཙུགས། མདོ་སྔགས་ཀྱི་
ལམ་རྣམ་པར་དག་པའི་སྲོལ་བཏོང། མ་དག་པའི་དྲི་མ་རྣམས་བསལ་བར་མཛད། དེའི་རྗེས་སུ་འབྲངས་ནས་ཡུལ་མཐའ་དབུས་ཀུན་དུ་ལྷ་ཁང་འདུས་སྡེ་གྲངས་མེད་པ་

[006A]༄༅། །དར། སེམས་ཅན་ཐམས་ཅད་ཀྱི་བདེ་སྐྱིད་འཕེལ་བར་གྱུར་ཏོ། ་དེའི་ཕྱིར་རབ་ཏུ་བྱུང་བ་རྣམས་ཀྱིས་རང་གཞན་
ཀུན་ལ་ཕན་བདེ་རྒྱ་ཆེན་པོ་འབྱུང་བའི་ཆེད་དུ་ཆོས་དང་མཐུན་པའི་བྱ་བ་ལ་འབད་ཅིང། མི་མཐུན་པ་རྣམས་ཅི་ནུས་ཀྱིས་སྤངས་ན་ལེགས་པར་ངེས་པས་
དགོན་སྡེ་འདིར་བཞུགས་པའི་གྲྭ་རིགས་རྣམས་ཀྱིས་བླང་དོར་གྱི་གནས་རྣམས་ཐུགས་ལ་བཞག་ནས་བརྩོན་པའི་རིམ་པ་རྣམས་ཞུ་བ་ལས། ་བྱ་བར་འོས་པའི་
རིམ་པ་ནི། །དུས་དུས་ཀྱི་ཚོགས་ལ་ཆད་མེད་དུ་འཚོགས་པ། ལྷ་རྟེན་མཆོད་པ། ཀློག་འདོན་བྱེད་པ། ལྷ་ཁང་ལ་བྱི་དོར་བྱེད་པ། གཞོན་པ་
རྣམས་ཀྱིས་འདོན་ཆ་དང་དབྱངས་འཐེན་པ། ཕྱག་རྒྱ་བྱད་པ། རོལ་ཆ་བྱེད་པ་སོགས་ལེགས་པར་སློབ་པ། རྒན་པ་རྣམས་ནི་སློབ་མ་སོགས་ལ་ཡོན་ཏན་
བསླབ་པ། གཞོན་པ་དགེ་ཕྲུག་རྣམས་ཀྱིས་དགེ་རྒན་དག་གི་དག་ལ་ཉན་ནས་གང་ལེགས་ཀྱི་རྗེས་སུ་འབད་པ་དང། ཡང་རང་རང་ལ་གཏད་པའི་བྱ་བ་སྤྱི་སའི་

[006B] དངུལ་དང་ནོར་ཕྱུགས་ལོངས་སྤྱོད། མཆོད་གཏོར་སོགས་ཇི་ལྟར་བྱེད་ཚུལ་རྣམས་ལྷ་ཁང་དང་འདུས་ཚོགས་མང་བོ་ལ་ཕན་པར་འགྱུར་བ། འོས་ཤིང་ལེགས་པར་འགྱུར་བ་ལ་
བརྟགས་ནས་འབད་པ་སོགས་ཚུལ་དང་མཐུན་པར་བྱེད་དགོས། ་སྤོང་བར་འོས་པའི་རིམ་པ་ནི། བླ་མ་དེ་མཆི་དགེ་བསྐོས་རྣམས་ཀྱི་བསྒོ་བ་དང། འདུས་སྡེའི་ཁྲིམས་ལུགས་བཟང་པོའི་
རྗེས་སུ་མི་འབྲང་བ། རང་འདོད་ཀྱིས་ལྷ་ཁང་གཞན་གྱི་ཚོགས་ལ་སོང་ནས་རང་གི་དགོན་སྡེ་བོར་བ། འདུས་སྡེའི་བྱ་བ་ལ་བསམ་པ་དྲང་པོས་མི་བརྩོན་པར་གཡོ་སྒྱུ་ཕྱེད་
པ། རྐུན་མ་དང་བསྙོན་ཧམ་བྱེད་པའི་མི་ངན་དང་འགྲོགས་པ། ཆང་དང་ཐ་མི་ཁི་འཐེན་པ། ཞྭ་ནག་པོ་སོགས་མི་རིགས་པའི་ཡོ་བྱད་ལ་སྤྱོད་པ་
གཅིག་གིས་གཅིག་ལ་ཕྲག་དོག་གིས་འཚེ་བ། མིང་དང་གོས་ལ་ཐོབ་ཤ་བྱས་ཏེ་རྩོད་པ། ཁ་མཆུ་འཐབ་རྩོད་བྱེད་པ། ཕྲ་མ་སྨྲ་བ་སོགས་སེར་མོ་པ་
དང་ཁྱིམ་པ་དག་གི་བར་དུ་དཀྲུགས་པར་བྱེད་པའི་རིགས་ལེགས་པར་སྤངས་ནས་གང་འཐད་པའི་ཕྱོགས་འཛིན་དགོས།    ༈   

[007A]༄༅། །དང། དགེ་སྦྱོར་སོགས་དམ་པའི་ཆོས་བསླབ་པ་དང་སྒྲུབ་པ་ལ་འབད་ན། རང་གཞན་ལ་དུས་ཐམས་ཅད་དུ་ཕན་ཡོན་ཆེན་པོ་འབྱུང་པ་
ལགས་བས། ཐུགས་དགོངས་རྣམ་པར་དག་པས་ཕྱག་བཞེས་སུ་གནང་བ་ཞུ། དམ་ཆོས་རྣམ་དག་དར་ཞིང་རྒྱས་གྱུར་ཅིག་མི་རིགས་སྤྱོད་ཀུན་བྱང་ཞིང་
དག་གྱུར་ཅིག་འགྲོ་བ་ཐམས་ཅད་བདེ་ཞིང་སྐྱིད་གྱུར་ཅིག་ཕྱོགས་བཅུར་བཀྲ་ཤིས་ལེགས་ཚོགས་འཕེལ་གྱུར་ཅིག། །།མངྒ་ལཾ།། །།
   ༈   །
༄༅། །སྤྲིངས་ཡིག་བཞུགས།། །།ཇི་སྐད་དུ། སྐྱེས་རབས་ལས། ཐོས་པའི་རྗེས་འཇུག་སྒྲུབ་པ་སྙིང་པོར་བྱེད། །སྐྱེ་བའི་རྫོང་ལས་ཚིགས་ཆུང་ཐར་བར་འགྱུར། །
ཞེས་ལེགས་པའི་ཡོན་ཏན་འདོད་པ་དག་གིས་ཐོག་མར་ལུང་རིགས་ལ་བྲོས་པ་བྱེད། དེའི་རྗེས་སུ་ཆོས་བཞིན་དུ་སྒྲུབ་པ་སྙིང་པོར་བྱེད། དེ་ལྟར་བྱེད་ན་འཁོར་བར་ཡང་དང་ཡང་དུ་སྐྱེ་ཞིང་

[007B] ཐོས་པ་མ་བྱས་པར་སྔགས་བཟླ་བ་ལྟ་བུའི་འུ་ཚུགས་ཀྱིས་འཁོར་བ་ལས་དགྲོལ་བ་ནི་མ་
གསུངས་སོ། །དེ་ཡང་ཐོས་པའི་རྗེས་སུ་སྒྲུབ་པ་བྱ་དགོས་པར་གསུངས་ལ། ཐོས་པའི་སྔོན་དུ་སྒྲུབ་པ་བྱ་བར་མ་གསུངས། སྒྲུབ་པ་བྱེད་ཚུལ་ཡང་ཆོས་དང་མ་ཐུར་པ་ཤུགས་
དྲག་པོ་ས་སྙིང་པོར་བྱ་དགོས་པར་གསུངས་ལ། ཆོས་མཐུན་ཡོད་མི་ཡོང་ལ་མི་བརྩི་པར་སྒྲུབ་པ་བྱེད་པའི་མིང་ཅན་ཅིག་རང་གིས་གང་འདོད་ལྟར་བྱས་པས་ཆོག་པར་མ་གསུངས་
དེ་ཡང་ཚོམས་ལས། ཐོས་པས་ཆོས་རྣམས་ཤེས་པར་འགྱུར། །ཐོས་བས་སྡིག་ལས་ལྡོག་པར་བྱེད། །ཐོས་པས་དོན་མ་ཡིན་པ་སྤོང། །ཐོས་པས་མྱ་ངན་འདས་པ་འཐོབ། །ཅེས་
གསུངས་པས་བཀའ་དང་བསྟན་བཅོས་ཀྱི་ཚིག་དོན་ཤེས་པ་ནི་ཐོས་པ་ལས་བྱུང། དེ་ཤེས་པའི་སྟོབས་ཀྱིས་སྡིག་པ་མི་དགེ་བ་སྤོང་བ་དང། དང་པ་ཤེས་རབ་སོགས་ཡོན་ཏན་འཐོབ་པ་
དང། མཐར་འཁོར་བ་ལས་ཐར་ནས་སངས་རྒྱས་ཀྱི་གོ་འཕང་འཐོབ་པ་ཡང་ཐོས་པ་ལས་འབྱུང་བ་ཡིན་ལ། དེའི་ཕྱིར་གཞུང་ཆེན་མོ་རྣམས་ལ་ཐོས་པ་ལེགས་པར་བྱས་ཏེ་མཁས་པར་

[008A]༄༅། །སྦྱངས། དེ་རྗེས་དཔེ་དང་གཏན་ཚིགས་སོགས་ཀྱི་རིགས་པས་གཞུང་ལུགས་གདམས་པར་ཤད་ནས་བསམ་བྱུང་གི་ངེས་ཤེས་བསྐྱེད། དེ་རྗེས་དུས་ཡུན་རིང་
པོའི་བར་དཔྱད་སྒོམ་འཇོག་སྒོམ་ཚུལ་བཞིན་དུ་བྱས་ན་རྟོགས་པའི་ཡོན་ཏན་ཐོབ་པར་འགྱུར་ཞིང། རིམ་གྱིས་ཚེ་འདིའི་ཞེན་པ་ལོག་ནས་སྐྱེས་བུ་ཆུང་ངུའི་བསམ་པ་སྐྱེ། སྲིད་པའི་བདེ་འབྱོར་མཐའ་
དག་ལ་ཞེན་པ་ལོག་ནས་སྐྱེས་བུ་འབྲིང་གི་བསམ་པ་སྐྱེ། སེམས་ཅན་ཐམས་ཅད་ལ་བྱམས་པ་སྙིང་རྗེ་དང་སངས་རྒྱས་འཐོབ་འདོད་ཀྱི་བྱང་ཆུབ་ཀྱི་སེམས་སྐྱེས་ནས་བྱང་ཆུབ་སེམས་དཔར་འགྱུར་
དེ་རྗེས་བསྐལ་ཆེན་གྲངས་མེད་མང་པོར་ཚོགས་གཉིས་རྒྱ་ཆེན་པོ་བསགས་ནས་སངས་རྒྱས་འཐོབ་པར་འགྱུར་རོ། །དེས་ན་རྗེ་བཙུན་ཙོང་ཁ་པ་ཆེན་པོས། ཐོག་མར་ཞིང་གི་མཐུ་ལ་བརྟེན་ནས་ནི། །
ནང་གི་བསམ་པའི་སྟོབས་ནི་སྐྱེ་འགྱུར་བས། །དགེ་བའི་བཤེས་དང་དཀོན་མཆོག་མཆོད་པ་ལ། །རྒྱུན་མི་འཆད་པའི་སྦྱོར་བ་བསྟེན་འཚལ་ལོ། །ཞེས་གསུངས་པ་ལྟར་རང་གི་ཆོས་འདྲེལ་མནོས་
པའི་བླ་མ་དགེ་བའི་བཤེས་གཉེན་རྣམས་དང་དཀོན་མཆོག་གསུམ་ལ་ཉིན་རེ་བཞིན་ཕྱག་མཆོད་གསོལ་འདེབས་དང། ཁ་ཏོན་དགེ་སྦྱོར་གྱི་རིམ་པ་ལ་རྒྱུན་ཆད་མེད་པར་བྱས་ན། ནང་གི་དད་བ་ཤེས་

[008B] འཕྲལ་དུ་མངོན་ཤེས་རྫུ་འཕྲུལ་སོགས་ཀྱི་ཡོན་ཏན་ཁྱད་པར་ཅན་འཐོབ་ཏུ་རེ་བ་དང། ཡོན་ཏན་ཐོབ་པ་མི་ཡོད་དམ་སྙམ་པའི་དོགས་
པ་གང་ཡང་མི་བྱེད་པར། འཕྲལ་ཕུགས་ཀུན་དུ་སྐྱིད་སྡུག་ལེགས་ཉེས་ཅི་བྱུང་ཡང་བླ་མ་དཀོན་མཆོག་གསུམ་མཁྱེན། ཁྱད་པར་དུ་ཡི་དམ་ཐུགས་རྗེ་ཆེན་པོ་མཁྱེན་སྙམ་དུ་བློ་བཀལ་ནས་སྔར་རྒྱུན་བཞིན་
ཁ་ཏོན་སོགས་བྱས་ན་ཆོས་ལམ་དུ་འགྲོ་བ་དེ་ཀ་ཡིན་པས་དེ་ལྟར་དུ་བྱེད་ན་ལེགས། སྨྱུང་གནས་བསྲུང་བར་བྱེད་པ་པོ་ཅིག་ལ་ཡིག་ལན་དུ་སྤྲིངས་པ་ལགས།།


﻿
[134A]༄༅། ། སྲུང་བ་རབ་གནས་བྱ་ཚུལ་བཞུགས་སོ།།  ༄༅། །བླ་མ་མཆོག་གསུམ་དམ་པ་ལ། །རྩེ་གཅིག་གུས་པའི་ཡིད་ཀྱིས་འདུད། །འགྲོ་རྣམས་སྲིད་ཞིའི་འཇིགས་པ་ལས། །
སྲུངས་ལ་རྟག་ཏུ་བདེ་ལེགས་སྩོལ། །འདིར་སྲུང་བ་རབ་ཏུ་གནས་པའི་ཚུལ་ལག་ཏུ་བླང་འདེ་བར་དགོད་པ་ནི། སྲུང་བ་ལེགས་པར་བྲིས་ཏེ་རྫས་བྱུག་དགོས་རྣམས་བྱུགས་ལ་སྟེགས་
ཀྱི་ཁར་དར་དཀར་རམ་རས་དཀར་སོགས་བཏིང་བར་འབྲུ་དཀར་གཅལ་དུ་བཀྲམ་པའི་སྟེང་དུ་བཞག་མདུན་དུ་མཆོད་པ་དང་སྦྱང་ཆས་རྣམས་བཤམ། རང་ཡི་དམ་གང་ཡང་རུང་
བའི་ང་རྒྱལ་དང་ལྡན་པས། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་སྲུང་བ་རབ་ཏུ་གནས་པ་ལ་བར་དུ་གཅོད་པར་རྩོམ་པའི་བགེགས་ཀྱི་ཚོགས་རྣམས་བཀུག་པར་གྱུར། ཨ་ཀ་རོ་དང་ཡི་གེ་
གསུམ་ལན་གསུམ་བརྗོད་པས་གཏོར་མ་བྱིན་གྱིས་བརླབ། གཏོར་མ་རྟེན་ལ་གཡས་སྐོར་དུ་བསྐོར་ཞིང། ཨོཾ་སརྦ་བི་གྷྣཾ་ན་མཿ་སོགས་ལན་གསུམ་གྱིས་བསྔོ། །ཏིང་ལོ་དང་ཆང་བུ་
གཡོན་དུ་བསྐོར་ཞིང་སུམ་བྷ་ནི་ལན་གསུམ། ན་མོ་རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང། སངས་རྒྱས་ཀྱི་བདེན་པ་དང། ཆོས་ཀྱི་
དགེ་འདུན་གྱི་ ཁྱད་པར་དུ་ཡང་དཔལ་རྡོ་རྗེ་འཇིགས་བྱེད་ཆེན་པོ། །ཞེས་པ་ལྟ་བུ་རང་གི་
ཡི་དམ་གང་ཡིན་གྱི་མཚན་ནས་བརྗོད་དེ། ལྷ་ཚོགས་འཁོར་དང་བཅས་པ་རྣམས་ཀྱི་བདེན་པ་དང་བདེན་པ་ཆེན་པོའི་བྱིན་གྱིས་རླབས་ཀྱིས་སྲུང་བའི་འཁོར་ལོ་རབ་ཏུ་གནས་པ་ལ་བར་དུ་བཅོད་པར་

[134B]གལ་ཏེ་མི་འགྲོ་ན་ཡེ་ཤེས་ཀྱི་རྡོ་རྗེ་མེ་
རབ་ཏུ་འབར་བས་མགོ་བོ་ཚལ་པ་བརྒྱར་འགགས་པར་འགྱུར་བར་གདོན་མི་ཟའོ། །སུམྦྷ་ནི་བཟླ། གུ་གུལ་གྱིས་བདུག་ཡུངས་ཀར་གྱིས་བྲབ། གཏོར་མ་ཕྱིར་བསྐོར་ཞིང་
ཕྱི་རོལ་དུ་དོར། །དེ་ནས་སྲུང་བའི་འཁོར་ལོ། །སྭ་བྷ་ཝས་སྦྱངས། སྟོང་པའི་ངང་ལས་བཧྲུཾ་ལས་བྱུང་བའི་སྲུང་པའི་འཁོར་ལོ་འཁོར་ལོ་རྩི་བ་བརྒྱད་པའི་ལྟེ་བར་པདྨ་འདབ་མ་
བརྒྱད་པ་མཐར་མུ་ཁྱུད་རིམ་པ་གསུམ་དང་ལྡན་པ་ཟུར་བཞིར་རྡོ་རྗེ་རིན་པོ་ཆེ་པདྨ་རལ་གྲི་རྣམས་ཀྱིས་མཚན་པ། ཕྱི་རོལ་དུ་ཡེ་ཤེས་ཀྱི་མེ་དཔུང་རབ་ཏུ་འབར་བས་གྲུ་བཞིར་བསྐོར་བ། དེ་ལ་
བཀོད་པའི་སྔགས་ཀྱི་ཡིག་གེ་རྣམས་པདྨ་དང་ཟླ་བའི་གདན་ལ་ཧྲཱི་ལས་པདྨ་ཧྲཱི་ས་མཚན་པ་ཡོངས་སུ་གྱུར་པ་ལས་འོད་དཔག་མེད་དམར་པོ་ཞལ་གཅིག་ཕྱག་གཉིས་མཉམ་པ་ཞག་གི་ཕྱག་རྒྱ་མཛད་པ། མཚན་
དཔེ་གསལ་རྫོགས་ཀྱིས་སྤྲས་ཤིང། རིན་པོ་ཆེའི་རྒྱན་སྣ་ཚོགས་པས་བརྒྱན་པ། དར་སྣ་ཚོགས་ཀྱི་ན་བཟའ་གསོལ་ཞིང། ཞབས་རྡོ་རྗེ་སྐྱིལ་མོ་ཀྲུང་གིས་བཞུགས་པ། དེའི་སྤྱི་
བོར་ཨོཾ་དཀར་པོ། །མགྲིན་པར་ཨཱ་དམར་པོ། །ཐུགས་ཀར་ཧཱུཾ་སྔོན་པོས་མཚན་པར་གྱུར། ཐུགས་ཀའི་ཧཱུཾ་ལས་འོད་ཟེར་འཕྲོས། བསྒོམ་པ་དང་འདྲ་བའི་ཡེ་ཤེས་པ་སྤྱན་
དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས། དབང་གི་ལྷ་རྣམས་སྤྱན་དྲངས། མངོན་པར་དབང་བསྐུར་དུ་གསོལ་

[135A]༄༅། །ཞེས་གསོལ་བ་བཏབ་པས། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ། ཞེས་དབང་བསྐུར། སྐུ་གང། ཆུ་ལྷག་མ་སྤྱི་གཙུག་
ཏུ་གནས་པ་ཡོངས་སུ་གྱུར་པ་ལས་མི་བསྐྱོད་པས་དབུ་བརྒྱན་པར་གྱུར། ཨོཾ་པདྨ་དྷ་ར་ཨརྒྷཾ་པྲ་ཏི་ཙྪ་ཧཱུཾ་སཱ་ཧཱ། དེ་བཞིན་དུ་ཤཔྟའི་བར་སྦྱར་ལ་མཆོད། རྡོ་རྗེ་དཔག་
མེད་རྒྱལ་པོ་ཆེ། །མི་རྟོག་ནམ་མཁའ་རྡོ་རྗེ་འཛིན། །འདོད་ཆགས་ཕ་རོལ་ཕྱིན་པ་བརྙེས། །རྡོ་རྗེ་གསུང་ལ་ཕྱག་འཚལ་ལོ། །ཨོཾ་ཙཀྵུ་སོགས་ཀྱིས་སྤྱན་
དབྱེ། སྲུང་འཁོར་གྱི་མིང་ཡིག་འོད་དུ་ཞུ་བ་ལས་སྲུང་བྱ་གཟུགས་དང་ལང་ཚོ་ཕུན་སུམ་ཚོགས་ཤིང་བསོད་ནམས་དང། གཟི་བརྗིད་ཀྱི་དཔལ་དང་ལྡན་པར་གྱུར་
རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། དམིགས་ཡུལ་གྱི་སྲུང་བྱ་བཀུག་ཏེ་དེ་ཉིད་ལ་ཐིམ་པར་གྱུར། འོད་དཔག་མེད་ཀྱི་ཐུགས་ཀར་ཟླ་གདན་ལ་ཧྲཱི་ཡིག་གི་
མཐར་སྔགས་འཕྲེང་གིས་བསྐོར་བ་ལས་འོད་ཟེར་འཕྲོས། ཕྱོགས་བཅུའི་སངས་རྒྱས་སྲས་བཅས་ཐམས་ཅད་ཀྱི་སྐུ་གསུང་ཐུགས་ཀྱི་བྱིན་རླབས་དང་ནུས་མཐུ་ཐམས་
ཅད་འོད་ཟེར་གྱི་རྣམ་པར་བཀུག་སྟེ་སྔགས་འཕྲེང་ས་བོན་དང་བཅས་པ་ལ་ཐིམ་ཞིང། དེ་ལས་འོད་ཟེར་སྤྲོས་ཏེ་སྲུར་བྱ་ལ་ཐིམ་པས་ནང་རིམ་གདོན་བགེགས་
སོགས་མི་མཐུན་པའི་ཕྱོགས་གང་གིས་ཀྱང་མི་ཚུགས་པ་ཡེ་ཤེས་ཀྱི་རྡོ་རྗེའི་རང་བཞིན་དུ་བྱིན་གྱིས་རླབས་པར་གྱུར། བར་བསམ་ལ། ཨོཾ་པདྨ་དྷ་ར་ཧྲཱི་

[135B] ཅི་འགྲུབ་པ་ཟླ། ཡིག་བརྒྱས་བརྟན་པར་བྱས་ལ་སྔར་བཞིན་མཆོད་བསྟོད་བྱས་ཏེ། སྲུང་འཁོར་ལ་བྲིས་པའི་སྔགས་རྣམས་བརྒྱ་རྩ་
སོགས་ཅི་འགྲུབ་པ་ཟླ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་དཔག་ཏུ་མེད་པ་ལ་ཕྱག་འཚལ་ལོ། །
མཆོད་དོ་སྐྱབས་སུ་མཆིའོ། །སྲུང་བ་འདི་འབྱུང་བའི་གནོད་པས་མ་ཞིག་གི་བར་དུ་བརྟན་པར་བཞུགས་ནས་སེམས་ཅན་གྱི་དོན་དཔག་ཏུ་མེད་པ་མཛད་ཅིང་ཁྱད་པར་
དུ་ཡང་སྲུང་བྱ་འདི་སྲུང་ཞིང་བསྐྱབས་ཏེ་ཚེ་དཔལ་སྟོབས་འབྱོར་ལ་སོགས་པའི་ལེགས་ཚོགས་ཐམས་ཅད་རྒྱས་པར་མཛད་དུ་གསོལ། ཨོཾ་པདྨ་དྷ་ར་ཧྲཱི་
སཱ་ཧཱ། འོད་དཔག་མེད་གདན་པདྨ་འཁོར་ལོ་སོགས་འོད་དུ་ཞུ་སྟེ་བྲིས་པའི་འཁོར་ལོའི་རྣམ་པར་གྱུར་ཅིང། མཚན་དང་དཔེ་བྱད་རྣམས་དབྱངས་
གསལ་ལ་སོགས་པའི་ཡིག་འབྲུའི་རྣམ་པར་གྱུར། ཡེ་དྷརྨཱ་དང་ཕུན་སུམ་ཚོགས་པ་མངའ་བ་སོགས་ཀྱིས་ཤིས་པ་བརྗོད་ཅིང་མེ་ཏོག་གཏོར། དེ་ནས་
སྲོག་ཡིག་མ་ཆག་པར་བཞི་ལྟེ་བ་བྱས་ལ་ཚོན་སྐུད་ཀྱིས་དཀྲི་བ་སོགས་བྱས་ཏེ། གྲུབ་ན་སླར་ཡང་རབ་གནས་དང་ཤིས་བརྗོད་བྱས་ལ་བསྲུང་བྱ་མདུན་དུ་བཞག་
པར་བགེགས་སྐྲད་དང་བྱིན་རླབས་བྱས་ནས་སྲུང་འཁོར་བསྒོམས་ཏེ་གདག་ཅིང་སྲུང་བ་གཞན་གྱིས་མི་མཐོང་བར་བྱའོ། །འདི་ནི་སྲུང་བ་རབ་གནས་སྤྱི་འགྲོ་ཀུན་

[136A]༄༅། །མཁྱེན་བུའི་ཡིག་ཆ་ལྟར་བཀོད་པ་ཡིན་ལ། གདུགས་དཀར་གྱི་སྲུང་འཁོར་གདུགས་དཀར་དུ་སྐྱེད་པ་ལྟ་བུ་ལྷ་གད་གི་སྲུང་འཁོར་ཡིན་པ་
དང་སྲུང་འཁོར་དེ་ལ་བཀོད་པའི་སྔགས་ལྷ་གང་ཡིན་པ་ངོ་ཤེས་ན་ལྷ་དེར་
ཏི་འཇུག་གི་ཤིས་བརྗོད་ཀྱི་བར་བྱ། སྲུར་འབུམ་ལྟ་བུ་ལ་རབ་གནས་རྒྱས་འབྲིང་བསྡུས་གསུམ་ལས་རྒྱས་པ་ལ་རྩ་བ་གསུམ་ཞེས་པ་བླ་མ་ཡི་དམ་མཁའ་འགྲོ་གསུམ་
གྱི་ལྷ་ཚོགས་བསྐྱེད་པ་དང་འབྲིང་ གོང་གི་
འདི་སྤྱི་འགྲོ་ཡིན་པས་སྲུང་འབུམ་ལྟ་བུ་ལའང་སྦྱར་རུང། ཡང་དམ་པ་འགའ་ཞིག་གིས་སྲུང་བ་དམིགས་གསལ་ཅན་མ་གཏོགས་པ་འཇིགས་བྱེད་ལྟ་བུ་རང་གི་ཡི་དམ་
གང་ཡིན་དུ་བསྐྱེད་ནས་རབ་གནས་མཛད་པའང་སྣང། མདོར་ན་འབྲི་ལུགས་དང་རྫས་སོགས་ཕུན་སུམ་ཚོགས་པར་བྱས་ཏེ་དམིགས་པ་གསལ་པོས་སྐྱེད་ཆོག་སོགས་
ལེགས་པར་བྱས་ལ་ངོ་བོ་ཡེ་ཤེས་ཀྱི་ལྷ་ལ་རྣམ་པ་བྲིས་པའི་སྲུང་འཁོར་གྱི་རྣམ་པ་ཅན་དུ་མོས་ཏེ་སྲུང་བྱ་ལ་ཕན་གདགས་པར་བྱའོ། །ཅེས་པ་འདི་བསྟན་འགྲོའི་དཔལ་
མགོན་དམ་པ་ལ་མོ་ཞབས་དྲུང་རིན་པོ་ཆེ། བློ་བཟང་བསྟན་པའི་རྒྱལ་མཚན་དཔལ་བཟང་པོད་བཀས་བསྐུལ་བ་བཞིན་ཡུལ་བྱང་ཕྱོགས་ཀྱི་མཐར་སྐྱེས་པའི་གྱི་ན་བ་

[136B]། །།
མངྒ་ལཾ།། བྷ་ཝནྟུ།།



﻿
[001A]༄༅། །དཔལ་གསང་བདག་ཕྱག་ན་རྡོ་རྗེ་དྲག་པོ་གསུམ་སྒྲིལ་གྱི་སྒྲུབ་ཐབས་རྡོ་རྗེ་ཕ་ལམ་ཞེས་བྱ་བ་བཞུགས་སོ།། །།

[001B]༄༅། ཨོཾ་སྭ་སྟི། །རིགས་ཀྱི་ཁྱབ་བདག་མི་བསྐྱོད་རྒྱལ་པོ་ཉིད། །སྙིགས་དུས་འགྲོ་བ་འདྲེན་པའི་དཔལ་དུ་ཤར། །གསང་བ་ཀུན་འཛིན་ལས་ཀྱི་རྡོ་རྗེ་དང། །དྲིན་ཅན་བླ་མའི་ཞབས་ལ་ཕྱག་འཚལ་ལོ། །རྒྱལ་
ཀུན་མཐུ་སྟོབས་ཁྲོ་ཆུ་འབར་བའི་ཞུན། །འཇིགས་རུང་གཟུགས་ཀྱི་གར་བུ་གཅིག་འཁྱིལ་བ། །དྲན་པ་ཡིས་ཀྱི་སྟེང་འོག་བར་གྱི་གདོན། །མཐར་མཛད་གསང་བའི་བདག་པོར་གུས་པས་འདུད། །རྣམ་དག་ཆོས་ཀྱི་སྐུ་མདའ་
ཁྲོ་རྒྱལ་དེའི། །སྤྲུལ་གཟུགས་ནམ་མཁའ་འཇུག་པར་མཉམ་པ་ལས། །གཏུམ་ཆེན་དྲག་པོའི་ལྷ་གསུམ་གཅིག་སྒྲིལ་དུ། །ཤར་བའི་སྒྲུབ་ཐབས་སྙིང་པོ་འདི་ན་སྤེལ།  འདིར་གཞན་ཕན་བྱང་ཆུབ་ཀྱི་སེམས་ཀྱིས་འགྲོ་བ་ཐམས་
ཅད་ལ་བུ་གཅིག་པ་ལྟར་དགོངས་ཤིང་མཐུ་སྟོབས་དང་མཁྱེན་པའི་ཡོན་ཏན་དཔག་གིས་མི་ལང་བའི་གྲུབ་ཆེན་ལས་ཀྱི་རྡོ་རྗེ། རིང་མོ་ཞིག་ནས་དཔལ་གསང་བའི་བདག་པོར་མངོན་པར་བྱང་ཆུབ་ཟིན་ནའང། ཐ་མལ་བཤེས་གཉེན་གྱི་ཚུལ་བཟུང་བའི་སྐུ་ཚེ་དེ་ལ་དཔལ་
ཕྱག་ན་རྡོ་རྗེའི་སྐུའི་སྣང་བ་ནམ་འདོད་དུ་གཟིགས་ནས་ཐེག་པ་ཆེན་པོའི་ཆོས་བཀའ་མཐའ་ཡས་པ་གསན་པ་ལས། སྙན་བརྒྱུད་གླེགས་བམ་དུ་བཞུགས་པའི་ནང་ཚན་ཕྱག་ན་རྡོ་རྗེ་དྲག་པོ་གསུམ་སྒྲིལ་གྱི་སྒོམ་བཟླས་ཉམས་སུ་ལེན་པ་ལ་རྟེན་གྱི་གང་ཟག་དབང་གིས་རྒྱུད་
སྨིན་ཅིང། ཁྱད་པར་འདི་ཉིད་ཀྱི་རྗེས་སུ་གནང་བ་ཐོབ་པས་ཡིད་མཐུན་གྱི་གནས་སུ་ཡི་དམ་གྱི་སྐུ་དང། མཆོད་གཏོར་སོགས་ལེགས་པར་བཤམས། སྟན་བདེ་བ་ལ་འཁོད་ནས་སྐྱབས་སུ་འགྲོ་བ་དང་སེམས་བསྐྱེད་ཚད་མེད་བཞི་

[002A]༄༅།  །བསྒོམ་པ་སྤྱི་ལྟར་སྔོན་དུ་བཏང་སྟེ། སྙིང་རྗེ་དང་བྱང་ཆུབ་ཀྱི་སེམས་དུང་ངེ་པའི་ངང་ནས་འདི་ལྟར་བསྒོམ་པར་བྱའོ།  ཨོཾ་སྭ་བྷཱ་ཝ་ཤུདྡྷཱ་སརྦ་དྷ་རྨཱ་སྭ་བྷཱ་ཝ་ཤུ་དཧོ་ཉཧཾ། སྟོང་
པ་ཉིད་དུ་གྱུར། སྟོང་པའི་ངང་ལས། པཾ་ལས་སྣ་ཚོགས་པདྨ། དེའི་སྟེང་དུ་རཾ་ལས་ཉི་མའི་དཀྱིལ་འཁོར་གྱི་སྟེང་དུ་རང་གི་སེམས་ཉིད་ཧཱུཾ་ཡིག་མཐིང་ག་དེ་ལས་འོད་ཟེར་འཕྲོས་སེམས་ཅན་ཐམས་ཅད་ལ་ཕོག་
པས་སྡིག་སྒྲིབ་སྦྱངས། གསང་བའི་བདག་པོའི་གོ་འཕང་ལ་བཀོད་ཅིང་གནོད་བྱེད་རྣམས་ལ་ཕོག་པས་དེ་ཐམས་ཅད་བཏུལ། འོད་ཟེར་ཚུར་འདུས་ཧཱུཾ་ལ་ཐིམ། ཡང་ཧཱུཾ་ལས་འོད་ཟེར་འཕྲོས། ཕྱོགས་
བཅུའི་རྒྱལ་བ་སྲས་བཅས་ཐམས་ཅད་ལ་མཉེས་པའི་མཆོད་པ་ཕུལ། དེ་རྣམས་ཀྱི་སྐུ་གསུང་ཐུགས་ཀྱི་བྱིན་རླབས་ནུས་མཐུ་དངོས་གྲུབ་ཐམས་ཅད་བསྡུས་ནས་ཧཱུཾ་ལ་ཐིམ། དེ་ཡོངས་སུ་གྱུར་པ་ལས། རང་ཉིད་
དཔལ་གསང་བདག་ཕྱག་ན་རྡོ་རྗེ་སྐུ་མདོག་མཐིང་ནག་ཞལ་གཅིག་ཕྱག་གཉིས་ཀྱི་གཡས་གསེར་གྱི་རྡོ་རྗེ་རྩེ་ལྔ་པ་ནམ་མཁར་འཕྱར་ཞིང། གཡོན་རྗེས་སུ་བསྟན་པའི་སྡིགས་མཛུབ་ཐུགས་ཀར་གདེངས་པ་
དབུ་སྐྲ་ཁམ་སེར་གྱེན་དུ་འཁྱིལ་བའི་གསེབ་ན་རྟ་མགོ་ལྗང་ཞུར་རྟ་སྐད་ལན་གསུམ་འཚེར་བས་ཁམས་གསུམ་དབང་དུ་སྡུད་པ། གཡས་སུ་རྟ་སྐད་བཏོན་པས་ཕོ་རྒྱུད་དང། གཡོན་དུ་རྟ་སྐད་བཏོན་པས་

[002B] དབུས་སུ་རྟ་སྐད་བཏོན་པས་སྒྲུབ་པ་པོ་ལ་དངོས་གྲུབ་སྟེར་བ། རྟ་མགོའི་སྤྱི་གཙུག་ཏུ་བྱ་ཁྱུང་རྒྱལ་པོ་སྐུ་མདོག་དཀར་པོ་སྦྱན་གསུམ་པ། གཤོག་སྒྲོ་རལ་གྲི་ལས་བྱས་ཤིང། གཡུའི་རྭ་རུ་ཅན། རྭ་
དཔྲག་ན་རིན་པོ་ཆེ་འབར་བས་བརྒྱན་པ། ཕྱག་གཉིས་ཀྱིས་ཀླུ་རིགས་བཞི་ཞལ་དུ་གསོལ་བ། མཆུ་སྡེར་རྡོ་རྗེ་ལས་བྱས་པས། བ་སྤུ་ཐམས་ཅད་འཁོར་ལོ་དང་རྡོ་རྗེ་དང་སྤུ་གྲིའི་རྣམ་པ་ཅན། ཀླུ་རིགས་ལྔས་ཡན་ལག་བརྒྱན་པ། གསང་བདག་
གི་དབུ་སྐྲ་ལ་སྦྲུལ་རྒྱལ་རིགས་དཀར་ཁྲས་པ་རྒྱན་ཅིང། རྗེ་རིགས་སེར་ཁྲས་སྙན་རྒྱན་དང་དཔུང་རྒྱན། བྲ་མ་ཟེའི་རིགས་དམར་ཁྲས་མགུལ་རྒྱན་དང་སྐེ་རགས། དམངས་རིགས་ལྗང་ཁྲས་ཕྱག་གདུབ་དང་ཞབས་གདུབ། གདོལ་པ་ནག་
པོས་དེ་ཤལ་བྱས་ཤིང་སྟག་གི་པགས་པའི་ཤམ་ཐབས་ཅན། རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། ཞབས་གཡས་བསྐུམ་ཞིང་གཡོན་བརྐྱངས་པའི་སྟབས་ཀྱིས་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པར་གྱུར་
པའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་སྔོན་པོས་མཚན་པ། དེ་ལས་འོད་ཟེར་འཕྲོས་ཆོས་ཀྱི་དབྱིངས་ཀྱི་ཕོ་བྲང་ནས་བསྒོམས་པ་དང་འདྲ་བའི་ཡེ་ཤེས་
པ་མདུན་གྱི་ནམ་མཁའ་སྤྱན་དྲངས་པར་གྱུར་ པར་བསམ། མཆོད་པ་རྣམས།  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ། ཨོཾ་ས་བྷཱ་ཝཱ་ཤུདྡྷཱ་སརྦ་དྷ་རྨཱ་སྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཨོཾ་ལས་རིན་པོ་ཆེའི་

[003A]༄༅། །སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་མཆོད་རྫས་རྣམས་དྲངས་ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར། ཨོཾ་ཨརྒྷཾ་ཨཱ་ཧཱུཾ། ཨོཾ་བཱ་དྱཾ་ཨཱ་ཧཱུཾ། ཨོཾ་
པུཥྤེ་ཨཱ་ཧཱུཾ། ཨོཾ་དྷཱུ་པེ་ཨཱ་ཧཱུཾ། ཨོཾ་ཨཱ་ལོ་ཀེ་ཨཱ་ཧཱུཾ། ཨོཾ་གནྡྷེ་ཨཱ་ཧཱུཾ། ཨོཾ་ནཻ་ཝི་དྱ་ཨཱ་ཧཱུཾ། ཨོཾ་ཤཔྟ་ཨཱ་ཧཱུཾ།  ཞེས་བྱིན་གྱིས་བརླབ།  རང་གི་སྙིང་གནས་སྤྲོས་པའི་མཆོད་པའི་ལྷ་མོ་རྣམས་ཀྱིས་མཆོད་པར་ བསམ་ལ།  ཨོཾ་བཛྲ་པཱ་ཎི་
ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཧཱུཾ་སཱཧཱ།  ནས།  ཤཔྟ་པྲ་ཏཱིཙྪ་ཧཱུཾ་སཱཧཱ་ འི་བར་གྱིས་མཆོད།  གཉེན་པོའི་ལྷ་གསུམ་གཅིག་ཏུ་འདུས་པའི་ངོ་བོ་དཔལ་གསང་བའི་བདག་པོས་བདག་ལ་མཆོག་དང་ཐུན་མོང་ལ་སོགས་པའི་དངོས་གྲུབ་མ་ལུས་པ་སྩལ་
དུ་གསོལ།  ཞེས་གསོལ་བ་འདེབས་ཤིང། ཅུང་རྒྱས་པར་འདོད་ན།  ཕྱོགས་བཅུའི་རྒྱལ་བ་ཀུན་གྱི་སྐུ་གསུང་ཐུགས། །བྱ་ཁྱུང་རྒྱལ་པོ་རྟ་མགྲིན་གསང་བའི་བདག་རང་བཞིན་གཅིག་ཏུ་ཉེར་བསྟན་ཁྲོ་བོའི་གཙོ། །དྲན་བས་བགེགས་དཔུང་འཇོམས་
ལ་ཕྱག་འཚལ་བསྟོད། །བདག་ཅག་རྣམས་ལ་དེང་ནས་བྱང་ཆུབ་བར། །སྟེང་འོག་བར་གྱི་གདོན་བགེགས་ནད་ལ་སོགས། །དམ་ཆོས་སྒྲུབ་པའི་འགལ་རྐྱེན་ཀུན་སེལ་ཞིང། །མཐུན་རྐྱེན་དངོས་གྲུབ་ཡིད་བཞིན་སྩལ་དུ་གསོལ། ། ཞེས་བརྗོད་
ཀྱང་རུང།  དེ་ལྟར་གསོལ་བ་བཏབ་པས་མཉེས་བཞིན་རང་གི་སྤྱི་གཙུག་ཏུ་བྱོན། ཛཿ་ཧཱུཾ་བཾ་ཧོཿ་རང་ལ་ཐིམ་པས་གཉིས་སུ་མེད་པར་གྱུར་ པར་བསམ། འདིར་དབང་བསྐུར་རྒྱས་གདབ་བྱེད་པར་སྤྲོ་ན་སྤྱི་ལྟར་བྱས་པའི་རིགས་བདག་མི་སྐྱོད་པ་དང། དེ་རྗེས་མཆོད་བསྟོད་

[003B] །དེ་ནས་བཟླས་པ་ནི།  རང་གི་ཐུགས་ཀའི་ཧཱུཾ་ཡིག་གི་མཐར་སྔགས་ཕྲེང་གིས་བསྐོར་བ་ལས་འོད་ཟེར་འཕྲོས། ལུས་ཀྱི་ནང་ཐམས་ཅད་གང། ཐོག་མེད་ནས་བསགས་
པའི་སྡིག་སྒྲིབ་དང་ཁྱད་པར་ནད་གདོན་དམིགས་ཀྱིས་བསལ་བ་གང་ཡིན་ཐམས་ཅད་སྦྱངས་ཤིང་བསྲེགས། འོད་ཟེར་ཕྱིར་འཕྲོས་སྣོད་བཅུད་ལ་ཕོག་སྣོད་ཐམས་ཅད་གཞལ་ཡས་ཁང་དང། བཅུད་ཀྱི་སེམས་ཅན་ཐམས་ཅད་ཀྱི་ནད་གདོན་
སྡིག་སྒྲིབ་སྦྱངས་ནས་གསང་བདག་གི་གོ་འཕང་ལ་བཀོད། རྒྱལ་བ་སྲས་བཅས་ཐམས་ཅད་ལ་མཉེས་པའི་མཆོད་པ་ཕུལ། དེ་རྣམས་ཀྱི་བྱིན་རླབས་ནུས་པ་ཚུར་བསྡུས་རང་ལ་ཐིམ་པས་ཡོན་ཏན་ཐམས་ཅད་ཐོབ། སྔར་བས་ཀྱང་མཐུ་
སྟོབས་ནུས་པ་ཆེར་འཕེལ་བར་གྱུར་ པར་བསམས་ནས།  ཨོཾ་བཛྲ་པཱ་ཎི་ཧ་ཡ་གྲའི་ཝ་ག་རུ་ཎ་ཧཱུཾ་ཕཊ།  ཅེས་པའི་སྔགས་ཅི་ནུས་སུ་བཟླས། ཡང་རེས་འགའ་སྙིང་གའི་སྔགས་ཕྲེང་ཧཱུཾ་དང་བཅས་པ་མ་འོད་འབར་བ་ལ་སེམས་མ་ཡེངས་པར་གཏད་པའམ་ཡི་གེ་རྣམས་ཀློག་པའི་ཆུལ་གྱིས་བཟླ་
པའང་རུང། དམིགས་པ་དེ་དག་འཚུབ་ཆུང་ཞིང་དངོས་གྲུབ་མྱུར་བ་དང་ནུས་པ་བསྐྱེད་པ་ལ་བསྔགས་པས་རྒྱུན་གྱི་ཉམས་ལེན་དུ་བྱ་ལ་དམིགས་བསལ་གྱི་ནད་གདོན་ཞི་བ་སོགས་ལས་གཞན་སྒྲུབ་པ་སྐབས་སུ་བབས་ཚེ་དེ་དང་བསྟུན་པའི་དམིགས་པ་བྱ་ལུགས་ཚད་ཐུབ་ཀྱི་མན་ངག་བླ་མ་དམ་པའི་ཞལ་ལས་ཉེ་
བར་འོངས་པ་བཞིན་ཉམས་སུ་བསྟར་བ་དང། གཞན་དོན་དུ་བྱེད་ན་རང་ཡི་དམ་དུ་གསལ་བའི་སྙིང་གའི་ཧཱུཾ་ཡིག་གི་ཐིག་ལེའི་ནང་ངམ་འཆར་མ་བདེན་དེའི་མདུན་དུ་བསྒྲུབ་བྱ་གང་ཡིན་དེ་ཉིད་ཐ་མལ་པའི་རྣམ་པའམ། ངོ་བོ་བསྒྲུབ་བྱ་དེ་ལ་རྣམ་པ་མིང་ཡིག་དང་པོའི་ཡི་གེའམ་མི་ལ་ཎི་ཡིག་གི་གཟུགས་སུ་ལེགས་པར་

[004A]༄༅། །གསལ་བཏབ་ནས། ཧཱུཾ་ཡིག་སྔགས་ཕྲེང་དང་བཅས་པའི་འོད་ཟེར་གྱིས་དེའི་ནད་གདོན་སྡིག་སྒྲིབ་སྤྱི་བྱེ་བྲག་ཐམས་ཅད་སྦྱངས་པ་དང་འོད་ཟེར་གྱིས་སྲུང་བའི་གོ་བཀོན་པར་དམིགས་པ་སོགས་ཁ་བསྒྱུར་ཤེས་པ་བྱས་ཏེ་སྔགས་བཟླ། རང་གཞན་གང་གི་དོན་དུ་
བྱེད་ཀྱང་སྐབས་ཀྱི་དམིགས་པ་མ་ཡེངས་བ་དང། རང་ཉིད་ལྷ་གསུམ་ངོ་བོར་དབྱེར་མེད་པའི་ང་རྒྱལ་བརྟན་པོ་དང་གསལ་སྣང་ལ་བསླབ་ཅིང། ལྷ་སྐུ་དེ་ཡང་མེ་ལོང་ནང་གི་ཁྲོ་བོའི་གཟུགས་བརྙན་ལྟར་སེམས་ཀྱིས་བཏགས་པ་ཙམ་ལས་རང་བཞིན་གྱིས་མེད་པར་དེས་པའི་ལྟ་བའི་རྩིས་ཟིན་པར་བྱས་ནས་
ཟབ་གསལ་གཉིས་མེད་ཀྱི་རྣལ་འབྱོར་ལ་གཞོལ་བ་དང། གདོན་དང་བགགས་རིགས་ཀྱིས་མཚོན་པའི་འགྲོ་བ་རྣམས་ལ་སྙིང་རྗེའི་དམིགས་རྣམ་པར་བར་དུ་དྲན་པར་བྱེད་པ་ཡང་དངོས་གྲུབ་མྱུར་བ་སོགས་ལ་གལ་ཆེ་བའི་གནད་ཀྱི་དོན་པོ་ཡིན་ནོ། །དེ་ལྟར་བཟླས་པ་ཅི་འགྲུབ་བྱས་པའི་མཐར་ཡིག་
བརྒྱ་བཟླས་ནས་ལྷག་ཆད་ཁ་བཀང།  ཨོཾ་བཛྲ་པཱ་ཎི་ས་པ་རི་ཝཱ་ར་ཨརྒྷཾ་ སོགས་ཀྱིས་མཆོད་ཅིང།  ཕྱོགས་བཅུའི་རྒྱལ་བ་ཀུན་གྱི་སྐུ་གསུང་ཐུགས།  །ཞེས་སོགས་ཤླཽ་ཀ་གཅིག་ལ་སོགས་པའི་བསྟོད་པ་གང་རིགས་ཀྱིས་བསྟོད།  དགེ་བ་འདི་ཡིས་མྱུར་དུ་བདག་གསང་
པའི་བདག་པོའི་འགྲུབ་གྱུར་ནས།  །ཞེས་སོགས་ཀྱིས་དགེ་བ་བསྔོ་བ་དང།  མ་རྙེད་ཡོངས་སུ་མ་ཤེས་དང།  །ཞེས་སོགས་ཀྱིས་བཟོད་གསོལ་བྱས་པའི་མཐར།  བཛྲ་མུཿ་བདག་བསྐྱེད་ཀྱི་ཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་པ་སྐུའི་
སྟོད་སྨད་ནས་རིམ་གྱིས་འོད་དུ་ཞུ་སྟེ་ཐུགས་ཀའི་ཧཱུཾ་ལ་ཐིམ། དེ་ཡང་ཞབས་ཀྱུ་ནས་རིམ་གྱིས་ནཱ་དའི་བར་ཡལ་ནས་མི་དམིགས་པར་གྱུར། སྟོང་པའི་ངང་ལས་རང་ཉིད་གསང་བའི་བདག་པོའི་སྐུར་བཞེངས་པར་གྱུར་པར་ བསམ་ལ་

[004B] གཏོར་འབུལ་མངོན་རྟོགས་སུ་དངོས་སུ་མ་བྱུང་བསམ་བྱས་ཀྱང་ཆད་པར་མི་འགྱུར་མོད། འགྲུབ་ན་ཕུན་སུམ་ཚོགས་པས། དེ་ལྟར་བྱེད་ན་ཐུན་མཐའ་མཆོད་བསྟོད་ཀྱི་རྗེས་དེར། གཏོར་མ་  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་
ཧ་ན་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོ་ཉ་ཧཾ། སྟོང་པ་ཉིད་དུ་གྱུར། སྟོང་པའི་དང་ལས། ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་འོད་དུ་ཞུ་བ་ལས་བྱུང་བའི་གཏོར་མ་ཟག་མེད་ཀྱི་བདུད་རྩིའི་
རྒྱ་མཚོ་ཆེན་པོར་གྱུར་ པར་བསམ་ལ།  ཨོཾ་ཨཱ་ཧཱུཾ་ ལན་གསུམ་གྱིས་བྱིན་གྱིས་བརླབ། མཆོད་པ་ཡང་སྔར་ལྟར་བྱིན་གྱིས་བརླབས་ནས།  རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་དཔལ་གསང་བའི་བདག་པོ་ལ་ཁྲོ་བོ་དང་མངག་གཞུག་པ་ཐམས་ཅད་ཀྱིས་
བསྐོར་བ་སྤྱན་དྲངས་མདུན་གྱི་ནམ་མཁར་བཞུགས་པའི་ལྷའི་ལྗགས་འོད་ཟེར་གྱི་སྤུ་གུས་གཏོར་མའི་བཅུད་དྲངས་ཏེ་གསོལ་བར་གྱུར་ པར་བསམ་ལ།  ཨོཾ་བཛྲ་པཱ་ཎི་ས་པ་རི་ཝཱ་ར་ཨི་དི་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།  ཞེས་པ་ལན་གསུམ་
དང་བདུན་སོགས་ཀྱིས་གཏོར་མ་ཕུལ།  ཨོཾ་བཛྲ་པའི་ཎི་ས་པ་རི་ཝཱ་ར་ཨརྒྷཾ་ སོགས་ཀྱིས་མཆོད་ཅིང།  ཕྱོགས་བཅུའི་རྒྱལ་བ་ཀུན་གྱི་སྐུ་གསུང་ཐུགས།  །ཞེས་སོགས་ཤླཽ་ཀ་གཉིས་ཀྱིས་བསྟོད་པ་དང་འདོད་དོན་ལ་གསོལ་བ་བཏབ་པས་དགྱེས་པ་ཆེན་པོས་ཞལ་གྱིས་བཞེས་པར་མོས། དེ་ནས།།
མདུན་གྱི་མགྲོན་རྣམས་འོད་དུ་ཞུ་ནས་རང་ལ་ཐིམ་པར་གྱུར་ པར་བསམས་རྗེས། བཟོད་གསོལ་སོགས་སྔར་བཀོད་པ་བཞིན་དུ་བྱ། དེ་ལྟར་ནག་པོའི་ཕྱོགས་སུ་གྱུར་པའི་གདོན་རིགས་རྣམས་འཇོམས་པར་བྱེད་པའི་དྲག་པོའི་ལྷ་གསུམ་གཅིག་ཏུ་བསྒྲིལ་བའི་ཡི་དམ་ཁྱད་པར་ཅན་འདི་ཉིད་ལྷར་བཟུང་སྟེ་བསྙེན་

[005A]༄༅། །སྒྲུབ་ལ་འགྲུས་པར་བྱས་ནས་རང་གཞན་གྱི་དོན་རྒྱ་ཆེན་པོ་འགྲུབ་པར་བྱའོ།  །ཉེར་ཞིའི་གོ་འཕང་བརྙེས་ཀྱང་བདུད་སྡེ་རྣམས། །ཐལ་བར་རློག་མཛད་དྲག་པོ་གསུམ་སྒྲིལ་གྱི། །སྒྲུབ་ཐབས་གཞན་འཇོམས་ནུས་པ་ཐོགས་མེད་ཅིང་
སུས་ཀྱང་མི་བརྫི་རྡོ་རྗེ་ཕ་ལམ་བཞིན། །འདི་བཀོད་དགེ་བས་བདག་དང་མཁའ་མཉམ་འགྲོ། །འགལ་རྐྱེན་བར་གཅོད་ཚོགས་ལས་རབ་རྒྱལ་ཞིང། །མཆོག་དང་ཐུན་མོང་དངོས་གྲུབ་མ་ལུས་པ། །ཡིད་བཞིན་དུས་ལས་ཡོལ་མེད་འགྲུབ་གྱུར་ཅིག།  ཅེས་
དཔལ་ཕྱག་ན་རྡོ་རྗེ་དྲག་པོ་གསུམ་སྒྲིལ་གྱི་སྒྲུབ་ཐབས་རྡོ་རྗེ་ཕ་ལམ་ཞེས་བྱ་བ་འདི་ནི། ཨོར་དུ་སུ་བའི་ལི་དོན་གྲུབ་རྒྱ་མཚོའི་བླ་མར་འགྲོ་བའི་སྨད་རྒྱུད་རབ་འབྱམས་པ་ཆོས་འབྱོར་གྱི་བསྐུར་མ་བྱུང་བ་དང། དོན་གཉེར་ཅན་གཞན་ལའང་ཕན་པར་བསམས་ནས་ཤཱཀྱའི་
དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།། བཀྲ་ཤིས།།།

[005B][BP]
