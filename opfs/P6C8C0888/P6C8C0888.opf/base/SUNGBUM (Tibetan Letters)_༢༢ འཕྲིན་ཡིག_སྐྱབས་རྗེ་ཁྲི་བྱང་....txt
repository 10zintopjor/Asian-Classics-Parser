
[001A]༄༅། །ཞུ་འཕྲིན་དང་ཆབ་ཤོག་གི་རིམ་པ་རྣམས་ཕྱོགས་གཅིག་ཏུ་བསྡེབས་པ་བཞུགས་སོ། །

[001B] །སྲིད་ཞི་ཡོངས་ཀྱི་རྣམ་འདྲེན་ཆེན་པོ་སྐྱབས་མགོན་ཡིད་བཞིན་ནོར་བུའི་ཞབྶ་སེན་དགེ་ལེགས་འདོད་རྒུ་འཇོ་བའི་དྲུང་དི། སྒོ་གསུམ་གུས་པ་ཆེན་པོས་ཕྱག་བཅས་
གསོལ་བ་འདེབས་སྙིང། མགོན་པོ་མཆོག་མཐོང་གྲོལ་མཚན་དཔེའི་དཀྱིལ་འཁོར་ཉིན་བྱེད་བྱེ་བའི་དཔལ་གཟི་འབར་ཞིང། སངས་རྒྱས་ཉན་ཐོས་དང་བཅས་པ་དང། པཎྜི་ཏ་དང། གྲུབ་པའི་
སྐྱེས་མཆོག་དུ་མ་གཤེགས་ཤིང་བཞུགས་པའི་གནས་མཆོག་དུ་མ་དང། གཞན་ཡང་ཡུལ་འཁོར་དང། གྲོང་དང་གྲོང་ཁྱེར་གྱི་བྱེ་བྲག་གང་དང་གང་དུ་ཞབས་སེན་གྱི་འདབ་བརྒྱ་ཉེ་བར་བཀོད་པ་དེ་
དང་དེར་མཐོང་ཐོས་དྲན་རེག་གི་སྐྱེ་བོ་གྲངས་མེད་འབྲེལ་ཚད་དོན་ལྡན་གྱི་སྐལ་བ་མཆོག་ལ་འགོད་བཞིན་པར་ཕྱི་ཚེས་བཅུ་གཅིག་ཉིན་ས་ར་ན་ཐར་ཞབས་སོར་འཁོད་ཐོག་གུས་འབངས་པར་ཡང་བྲྩེ་

[002A]༄༅། །ཆེན་འོད་ཞགས་ཀྱིས་མི་བསྐྱུད་པའི་བཀའ་གླེགས་རིན་པོ་ཆེ་ཕྱག་རྒྱའི་གཟི་འོད་འཕྲོ་བཞིན་པར་སྤྱི་སྨིན་དད་གུས་སྤྲོ་གསུམ་འགྲན་བཞིན་འཕྲལ་བར་གྱུར་ལགས། ཇི་
ལྟར་སྤྱི་ཕེབས་དགོངས་དོན་བཞིན་བླ་སྤྲུལ་དགེ་འདུན་འགའ་ལ་བསྙེན་རྫོགས་བསླབ་སྡོམ་སྨིན་སྩོལ་བསྐྱང་རྒྱུ་འདི་དག་བསྟེན་པའི་ནང་མཛོད་འདུལ་བསྟན་འཛིན་སྤེལ་གྱི་མཛད་སྒོའི་ཐོག་མ་རྟགས་རྟེན་མི་
འཆོལ་བ་གལ་འགངས་ཤིན་ཏུ་ཆེ་ངེས་ལ་བརྟེན་ས་ར་ན་ཐར་སྔ་བ་སྣུར་སྩལ་ཐོག། སྒྲུབ་བྱ་འཕྲོས་རྣམས་ལ་རྡོར་གདན་དུ་བསྙེན་རྫོགས་སྩོལ་བཞེད་བཀའ་དྲིན་ཆེ་ལགས་ཤིང། གུས་འབངས་པའང་ཕྱི་
ཟླ་དང་པོའི་ཚེས་ཉེར་དྲུག་ཉེར་བདུན་ཙམ་ལ་ཞབས་བཅར་ཞུས་འཐུས་སྤྱི་ཕེབས་བཀའ་དགོངས་བཞིན་ཞུས་ཆོག་པ། གུས་འབངས་ཁ་སྔོན་བལ་ཡུལ་དུ་ས་ཆུ་ཚ་གྲང་འཐབ་པ་ལྟ་བུས་ཆམ་ཚད་ཀྱིས་ཉིན་

[002B] བཀའ་ཡིག་མཇལ་སྐབས་ཐག་རིང་འུད་གཏམ་བདེན་རྫུན་ཆ་འདྲེས་སྙན་འཁྱོལ་གྱིས་མགོན་
པོ་མཆོག་གི་ཐུགས་དམ་རྙོགས་རྐྱེན་གང་མིན་གྱུར་འདུག་སྙམ་སྟེ་གུས་འབངས་ཧ་ཅང་འགྱོད་གདུང་གི་མལ་དུ་ཆུད་པས། ད་སྒོས་གསོལ་བ་འདེབས་པའི་སྙིང་པོར། གུས་འབངས་བདག་འདི་སྣང་བློས་མ་ཐོངས་
པར་བློས་མི་འཆི་བའི་ཕྱོགས་བཟུང་སྟེ་རྨི་ལམ་ཚུན་ཆད་དུ་ལོ་བརྒྱའི་ས་བཅད་བཀྲམ་ནས་འཆི་བ་ཡིད་ཀྱི་གུ་ལའང་མི་བསམ་པར་རྟག་འཛིན་གྱི་བྲན་དུ་བཀོལ་བ་རང་གཤིས་ཁར། ལྷག་པར་གཅིག་མཆོག་སྐྱབྶ་
མགོན་ཆེན་པོས་བོང་བ་གསེར་གཟིགས་ཀྱིས་དགྱེས་བརྩེའི་བཀའ་ལྕིད་སྤྱི་བོར་ཕེབས་པ་སྙིང་གི་བཅུད་དུ་སེམ་ནས་ད་ལྟའི་དུས་ངན་འདིའི་མུན་པ་སངས་ཏེ་ཡིད་བཞིན་ནོར་བུའི་རླབས་ཆེན་མཛད་བཟང་གི་འོད་སྣང་
གངས་ལྗོངས་སྐྱེ་རྒུའི་དཔལ་དུ་འབར་བའི་སྐལ་བཟང་དགའ་སྟོན་གྱི་ངོ་མཚར་ཞིག་མངོན་དུ་གྱུར་ནས་རྨའི་ཕྱ་མཁར་ཐོབ་པའི་རྒན་པོའི་མདུང་གི་བཤལ་དྲུད་ལྟ་བུ་ཞིག་བྱ་རྒྱུ་ཡོང་བའི་རེ་སྨོན་ཡིད་བཞིན་འགྲུབ་པའི་
སྐྱབས་འཇུག་བརྩེ་བས་གཟིགས་པ་མཁྱཻན། མཁྱཻན། མཁྱེན། ཞེས་གསོལ་བ་འདེབས་རྟེན་མཇལ་དར་ནང་མཛོད་དང། མཎྡལ་རྟེན་དོད་བཅས་གུས་ཕྱག་གིས་བཏུད་དེ་ཕུལ།། །།

[003A]༄༅།  །ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་དྲུག་ལོར་སུད་སི་ནས་གོང་ས་ཆེན་པོར་ཕུལ་བའི་སྙན་ཞུ།  སྲིད་གསུམ་འགྲོ་བའི་འདྲེན་མཆོག་གཏན་སྐྱབས་ཡིད་བཞིན་ནོར་བུའི་ཞབྶ་སྟེགས་གསེར་གྱི་པདྨོ་བྮད་
པའི་དྲུང་དུ། སྒོ་གསུམ་གུས་ཕྱག་གིས་ཞུ་གསོལ། མགོན་པོ་མཆོག་གི་གསང་གསུམ་གཞོམ་བྲལ་རྡོ་རྗེ་རིན་པོ་ཆེ་དཔལ་གཟི་འཇིག་རྟེན་གྱི་སྒྲོན་མེ་ཆེན་པོར་འབར་ཞིང། བར་ལམ་ལ་དྭགས་ཁུལ་གྱི་སྐྱེ་བོ་
རྣམས་སྨིན་གྲོལ་གྱི་སྐལ་བ་མཆོག་ལ་སྦྱོར་བར་མཛད་པ་སོགས་སྤྱི་སྒོས་བསྟན་སྲིད་ཀྱི་དཔལ་དུ་ཆེ་བའི་འཕྲིན་ལས་རབ་འབྱམས་ལ་སྙིང་ནས་གུས་ཕྱག་འཚལ། སྐྱབས་འོག་པ་བདག་ཀྱང་མགོན་པོ་མཆོག་གི་
བཀའ་དྲིན་ལས་ལམ་བགྲོད་བདེ་འབྱོར་ཐོག་འདི་གར་ས་ཆོས་གཡུལ་རྒྱལ་དང་དོན་གཅོད་སྐུ་ངོ་ལྷན་རྒྱས་ནས་ཐུགས་རྒྱུས་ཀྱིས་ཕྱི་ཟླ་བརྒྱད་པའི་ཚེས་ཉེར་བཞི་ཉིན་སྨན་པར་བསྟེན་གཏུགས་བརྟག་དཔྱད་ཞིབ་སྐབས་
གཟུགས་ཚད་དང། ལོ་ནར་དཔགས་པའི་ལུས་སྟོབས་དང་ཁྲག་ཚད་དམན་ཅིང། རྒྱུ་མའི་ནང་འབུ་ཕྲན་བུ་ཞིག་མེད་དམ་སྙམ་པ་ལས། དེ་མིན་གཞི་ལྕིའི་གཅོང་ནད་རིགས་མི་འདུག་ཅེས་སྨན་ཁང་དུ་སྡོད་མི་
དགོས་པར་ཉིན་རེ་མོས་ཀྱིས་སྨན་ཁབ་ཐེང་བརྒྱད་དང། རིལ་བུ་རྒྱ་སྨུག་ནར་གཟུགས་ཤིག་ཟླ་བ་གསུམ་རིང་ཉིན་རེ་ཐེང་གསུམ་རེ་གཏོང་རྒྱུ་སྤྲད་བྱུང་བ་ལྟར་འཕྲོད་བསྟེན་བྱེད་བཞིན་ལ་དེང་ཕན་དམིགས་བསལ་ངོ་ཐོན་

[003B] སྦྱོར་ལམ་དྲོད་རྩེ་རིམ་བགྲོད་འབྱུང་རེའི་ངང་དུ་མཆིས་ལགས་པ་དང། ཕྱི་ཟླ་དགུ་པའི་ཚེས་དགུ་ནས་བཟུང་ཕྱི་ཟླ་བཅུ་པའི་ཚེས་ལྔ་བར་སུད་སིར་ཡོད་པའི་བོད་མི་གཞིས་ཆགས་ཁག་བཅུ་དང། སློབ་
གྲ༑ བཟོ་ལས་སུ་ཡོད་པའི་བོད་མི་ཚོམ་སྡོད་ཁག་བཅས་པར་ཞག་རེ་ཟུང་རེ་རིམ་བསྐྱོད་ཀྱིས་ཆོས་འབྲེལ་མཇུག་མཐུད་བསླབ་བྱ་གང་ཤེས་དང། བོད་ཕྲུག་བུ་ཚབ་ཏུ་ཡོད་པ་རྣམས་ཀྱང་ས་གནས་འབྲེལ་མཚུངས་སྟབས་བསྟུན་ཁྱིམ་
བདག་ཕ་མ་དང་བཅས་ངོས་འཕྲད་གང་ཐུབ་ཀྱིས་ཕྲུག་གུར་གཞེན་བསྐུལ་བསླབ་བྱ་དང། ཕ་མ་སོ་སོར་ཡང་ཕྲུག་གུ་རྣམས་བོད་ཀྱི་སྐད་ཡིག་དང་གོམས་གཤིས་མ་ཉམས་པ་དང། བོད་མིར་འབྲེལ་བ་ཡོང་ཐབས་སོགས་མྔགྶ་
ཆ་བྱས་ཁུལ་ཡང། ཁྱིམ་བདག་དྲག་གྲས་རེ་ཟུང་སར་ཡོད་པ་རྣམས་མ་གཏོགས་དེ་མིན་ཕྲུག་གུ་མང་ཆེ་བཞིན་མདོག་ལ་བལྟས་ཚེ་འཚོ་སྐྱོང་ལེགས་པོ་ཡོད་བཟོ་ཙམ་ལས། ཕལ་ཆེར་བོད་སྐད་ཀྱང་ད་ལྟ་ནས་གཏན་བརྗེད་ལ་
སོང་ཟིན་འདུག་པས་ནམ་ཞིག་བོད་མིའི་འདུ་ཤེས་ཀྱང་བརྗེད་དུ་དྭོགས་པས་བློ་ཕམ། གཞིས་ཆགས་རྣམས་ནི་འཚོ་གོས་གནས་མལ་གང་ཅི་ལེགས་ངེས་འདུག་ཅིང། གསར་སྐྱེས་ཕྲུག་གུ་རྣམས་ཅིར་འགྱུར་ཆ་མ་འཚལ་བ་ལས་
དེ་མིན་ཚང་མ་བསམ་པའི་འཁྱེར་སོ་འགྱུར་མེད་གང་ལེགས་འདུག་ལགས། བར་ལམ་གཞིས་ཆགས་སོ་སོར་རིམ་བསྐྱོད་སོགས་ཀྱིས་སྙན་ཞུ་འབུལ་འགྱངས་ཀྱི་ནོངས་པར་དབྱིངས་ཁྲེལ་མི་བཞེས་པ་དང། ད་ཆ་ཕྱི་ཚེས་བཅུ་

[004A]༄༅། །བཞི་ཉིན་དབྱིང་ལན་དུ་ཐོན་ཏེ་དེར་ཡོད་བོད་རིཊ་དགེ་སློབ་རྣམས་དང། དེ་ནས་འཇར་མན། ཕ་རན་སི་བཅས་སུ་ཡོད་པའི་བོད་རིགས་དགེ་སློབ་རྣམས་ངོས་འཕྲད་དུ་རིམ་བསྐྱོད་ཀྱིས་ཕ་རན་སིར་ཉིན་ཤས་
ལྷོད་ཙམ་རྗེས། སླར་སུད་སི་ནས་ཨེ་ཊ་ལི་བརྒྱུད་ཕྱི་ཟླ་བཅུ་གཉིས་ནང་རྒྱ་གར་དུ་ཕྱིར་ལོག་ཞུ་སེམས་ལགས། སླར་གསོལ། ལས་ཉོན་ཞགས་པས་བཅིངས་ཏེ་ཁམས་གསུམ་གྱི་འཁོར་ཆེན། །དབང་མེད་རྟག་ཏུ་འཁོར་ཡང་བྶུན་
དུས་ཤིག་མེད་པར། །ད་དུང་ཤར་ནུབ་རྒྱ་མཚོའི་ས་མཐའ་ཡི་བར་དུ། །ཚེ་སྒང་འཁོར་ཆུང་བསྐོར་བའི་ཅོལ་ཆུང་གི་རྒན་པོ། །འཁྲུལ་པ་ཡང་འཁྲུལ་འཇིག་རྟེན་སྒྱུ་མ་ཡི་འཁྲུལ་འཁོར། །སྐལ་མཉམ་བྱིས་པ་འདྲིད་པའི་བལྟད་མོ་ལ་ཡེངྶ་
བཞིན། །སྟོང་གཏམ་སྤྲང་པོའི་པི་ཝང་ལྷང་ལྷང་དུ་འཁྲོལ་བས། །རང་གཞན་གཉིས་མགོ་བསྐོར་བའི་ངང་ཚུལ་འདི་དགོངས་དང། །ཀྱེ་ཧུད་བརྟན་པ་མེད་པའི་འཇིག་རྟེན་གྱི་ཁམས་ན། །བདེ་སྡུག་རྨི་ལམ་སྣང་བ་བརྫུན་པ་ཡི་རི་མོ། །
གང་ཤར་རྒྱན་དུ་འཁྱེར་བའི་རྣལ་འབྱོར་གྱི་དཔའ་གདེངས། །སྙིང་གི་ཉི་མར་འཆར་བའི་བྱིན་རླབས་ཤིག་ཞུའོ། །ཞེས་སྒོ་གསུམ་གུས་ཕྱག་བཅས་སུད་སི་ཊོར་ཀན་ཡུམ་བུ་བླ་སྒང་ནས། གུས་འབངས་ཁྲི་བྱང་སྐྱེ་མིང་པས། ཕུལ་བའི་ཞུ་ཡིག། །།
་འཇམ་མགོན་རྒྱལ་བའི་རྒྱལ་ཚབ་ཡོངས་འཛིན་ཁྲི་ཆེན་རྡོ་རྗེ་འཆང་སྐྱབྶ་ཀུན་འདུས་ཞལ་ཆེན་པོའི་ཞབྶ་སེན་གྲུབ་གཉིས་འདོད་པ་འཇོ་བའི་ཁྲིའི་དྲུང་དུ། སྒོ་གསུམ་གུས་ཕྱག་གིས་ཞུ་གསོལ། བར་ལམ་མགོན་པོ་མཆོག་གི་

[004B] ས་གསུམ་གྱི་སྒྲོན་མེ་གཅིག་པུ་དཔལ་ལྡན་འདུས་པའི་རྒྱུད་དོན་ཐང་མར་བརྡལ་བའི་འཕྲིན་ལས་ཀྱི་བཀའ་དྲིན་ཀུན་གསལ་སྒེག་མོའི་གཞུ་འདོམ་བརྒྱ་ཕྲག་
གིས་ཀྱང་གཞལ་དུ་བཏུབ་པ་ཅི་ཞིག་གུས་འབངས་མཁའ་ལྡིང་གི་ཁེངས་པ་ཐུང་ངུར་བྱེད་པའི་ངང་ཚུལ་དང་བཅས་ཏེ་སུད་སིར་བདེ་འབྱོར་ཐོག་ཕྱི་ཟླ་བརྒྱད་པའི་ཚེས་ཉེར་བཞི་ཉིན་སྨན་པར་བསྟེན་གཏུགས་བརྟག་དཔྱད་ཞིབ་སྐབས་ ཞེས་སོགས་
གནས་ཚུལ་བྱིངས་རྣམས་གོང་འདྲའི་མཇུག་ཏུ།  ཉེ་ཆར་ཚེས་བཅུ་བཞི་ཉིན་སུད་སི་ནས་གནམ་ཐོག་བརྒྱུད་དབྱིང་ལན་ལོན་གྲོན་དུ་བོད་ཕྲུག་སློབ་ཁང་ཁྲི་སྲོང་མངོན་དགར་འབྱོར་ལགས་ཤིང། བར་ལམ་ཀུན་ཏུ་རྒྱུའི་བརྟུལ་ཞུགས་བཟུང་སྟབས་ཀྱིས་གྣས་
སྙན་ཙམ་འབུལ་མ་ཐུབ་པའི་ནོངས་པར་དབྱིངས་ཁྲེལ་མི་བཞེས་པ་དང། ད་ཆ་ཚེས་ཉེར་གསུམ་ཉིན་འཇར་མན་དང། དེ་ནས་ཕ་རན་སི་བཅས་པར་རང་རིགས་བླ་སྤྲུལ་དགེ་སློབ་རྣམས་རིམ་འཕྲད་རྗེས། སླར་སུད་སི་ནས་ཨེ་ཊ་ལི་བརྒྱུད་རྒྱ་གར་
དུ་ཕྱི་ཟླ་བཅུ་གཉིས་ནང་ཕྱིར་ལོག་ཞུ་སེམས་ལགས་ན་གསེར་ཞལ་མཐོང་བ་དོན་ལྡན་བཀྲ་ཤིས་བདེ་ལེགས་ཀྱི་ངང་ནས་མྱུར་མཇལ་ཆོག་པ་མ་ཟད། ཐུབ་དབང་བསྟན་པའི་དཔལ་ཁྱོད་བསྐལ་བརྒྱའི་བར། །ལུང་དང་རྟོགས་པའི་དམ་ཆོས་
ཡོངས་སྤེལ་བའི། །རྣམ་ཐར་འཇམ་མགོན་རྒྱལ་བ་གཉིས་པ་བཞིན། །མཛད་འཕྲིན་ནམ་མཁའི་ཁྱོན་ལས་བརྒལ་བར་སྨོན། །ཞེས་སྒོ་གསུམ་གུས་ཕྱག་བཅས་སུད་སི་ཊོར་ཀན་ཡུམ་བུ་བླ་སྒང་ནས། གུས་པ་ཁྲི་བྱང་སྐྱེ་མིང་པས་ཕུལ།། །།

[005A]༄༅། །་ས་གསུམ་འགྲོ་བའི་རེ་སྐོང་བསམ་འཕེལ་དབང་གི་རྒྱལ་པོ་གོང་ས་སྐྱབྶ་མགོན་ཆེན་པོ་མཆོག་གི་ཞབྶ་སྟེགས་དྲི་མ་མེད་པའི་གསེར་གྱི་འདབ་སྟོང་བཞད་པའི་ཁྲིའི་དྲུང་དུ། སྒོ་གསུམ་གུས་པ་ཆེན་
པོས་ཕྱག་བཅས་ཞུ་གསོལ་འདེབས་སྙིང། རྒྱལ་ཀུན་གསང་གསུམ་མཚན་དཔེའི་ཐིག་ལེར་རྫོགས་པའི་མཐོང་གྲོལ་ནོར་བུའི་མཆོད་སྡོང་ལྷམ་མེར་གསལ་ཞིང། སེམས་དཔའ་ཆེན་པོ་གཞོན་ནུ་ནོར་བཟང་ལྟར་ཐོས་པས་ངོམས་པ་མེད་པའི་
རྣམ་ཐར་བདག་གིར་བཞེས་ཏེ་བྱ་བྲལ་དགེ་བའི་བཤེས་གཉེན་རིག་འཛིན་བསྟན་པའི་དྲུང་ནས་ལེགས་བཤད་གསེར་ཕྲེང་དང། ཀུན་མཁྱེན་བླ་མའི་གྲུབ་མཐའ་ཆེན་མོ་བཅས་ཀྱི་བཤད་ཁྲིད་གསན་བཞེས་དང། བཤེས་གཉེན་མཆོག་དེས་ཞུ་བྶྐུལ་
བཞིན་སྐལ་ལྡན་དུ་མར་དཔལ་ནཱ་རོ་ཏ་པའི་ཟབ་ཆོས་ཀྱི་རོ་མཆོག་གི་དགའ་བ་དང། བདེ་བ་བླ་ན་མེད་པའི་བདུད་རྩིས་རིགས་ཁམས་བདེ་གཤེགས་སྙིང་པོའི་ལུས་བརྟས་པར་མཛད་པ་སོགས་ཆོས་སྲིད་མཛད་བཟང་ལུ་གུ་བརྒྱུད་དུ་བདག་གིར་བྮེས་
པའི་རྣམ་ཐར་བཟང་པོ་རྣ་བའི་དགའ་སྟོན་དུ་སོན་པར་སྙིང་ནས་གུས་སྤྲོའི་མཚོ་རླབས་གྱེན་དུ་འཕྱུར། གུས་ཆུང་པའང་སྒོ་གསུམ་ལ་གསར་འཚེ་མེད་ཀྱང། ལོ་ནའི་བབས་ཀྱིས་རྣམ་ཀུན་ལུས་སྟོབས་ཞན་པར་འདི་ཕྱོགས་སྨན་པ་དང་སྨན་སོགྶ་
གང་ཅིའི་མཐུན་རྐྱེན་བཟང་འཛོམས་ལ་བརྟེན་ཕྲན་བུ་ཕན་རེས་ཐོག་མར་ཝུན་དྷ་ཐུ་ཞས་པའི་གྲོང་ཁྱེར་གྱི་སྨན་ཁང་ཆེ་བ་ཞིག་ཏུ་བདུན་ཕྲག་གསུམ་རིང་སྟོབས་གསོའི་འཕྲོད་བསྟེན་བགྱིས་ཤིང། དེ་རྗེས་སྨན་ཁང་དེའི་སྨན་པས་བརྗོད་གསལ་གྩོ་

[005B] གློ་ནད་ཀྱི་བག་ཅུང་ཟད་འདུག་པ་དེ་དག་གསོ་ཆེད་ཝ་ལ་ཌ་ཞེས་པའི་སྨན་ཁང་དུ་བསྐྱོད་ན་སྨན་ཁང་དེ་བཞིན་གློ་ནད་ལ་བཅོས་ཐབས་གཙོ་འདོན་བྱེད་ཅིང་
ས་བབས་ཀྱང་ཕྲན་བུ་མཐོ་བས་ཕན་ཐོགས་དགེ་མཚན་ལྷག་པར་ཆེ་ལུགས་བརྗོད་པ་ལྟར། ཕྱི་ཟླ་བཅུ་གཉིས་པའི་ཚེས་བཅུ་དྲུག་ཉིན་སྨན་ཁང་དེར་ཞུགས་པར་གློག་དང་འཕྲུལ་འཁོར་ཅི་རིགས་ཀྱི་ལམ་ནས་བརྟག་དཔྱད་ཐེངས་མང་ཞིབ་ནན་ཐོག་
རབ་ལོ་གཅིག་འབྲིང་ཟླ་དྲུག་ཉུང་མཐར་ཟླ་གཉིས་ཙམ་བསྡད་ན་གཙང་སེལ་ཐུབ་ལུགས་བརྗོད་དེ་ཟུངས་སྟོབས་འཕེལ་བའི་ཁབ་སྨན་སོགས་གང་ལེགས་སྤྲད་བྱུང་ཞིང། སྨན་ཁང་དུ་སྡོད་རིང་གཙོ་ཆེར་གོང་ས་ཆེན་པོའི་མཚན་སྙན་
གྱི་གྲིབ་བསིལ་ལ་བརྟེན་སྨན་པ་སྨན་གཡོག་བཅས་པས་དོ་སྣང་གཟབ་གཟེངས་བྱས་བྱུང་ལགས་པ་དང། ཉེ་ཆར་གློག་དཔར་བསྐྱར་འདེབས་ཀྱིས་བརྟག་དཔྱད་བྱས་སོང་བར་ད་ཆ་དྲག་བསྐྱེད་ངོ་ཐོན་ཧ་ཅང་ཡག་པོ་བྱུང་འདུག་པས་སྨན་ཁང་དུ་
རྒྱུན་རིང་སྡོད་ཁོམ་མེད་ན་ཕྱིར་ལོག་བྱས་ཆོག་ཅིང། འཕྲོ་སྐྱོང་ཕྲན་བུ་བྱེད་ཕྱོགས་རྣམས་རྡ་སའི་བུ་གསོ་ཁང་གི་སྨན་པར་ཡི་གེ་ཞིབ་གཏོང་བྱས་འཐུས་བརྗོད་བྱུང་བ་དང། སྔ་ལོ་དེ་ནས་དགོངས་ཞུས་ཀྱིས་དུས་ཡུན་རིང་སོང་སྟབས་ཀྱིས་
སྡོད་སྙིང་མི་འདོད་པ་དང་བཅས་ཕྱི་ཟླ་གཉིས་པའི་ཚེས་བཅུ་གཉིས་ཉིན་སྨན་ཁང་ནས་ཕྱིར་ཐོན་བྱ་རྒྱུར་ཐག་གཅོད་བྱས་ཤིང། དེ་ནས་དབྱིང་ལན་བོད་ཁྱིམ་དང། ཕ་རན་སེའི་བམ་ཆོས་སྤྲུལ་སྐུ། བོད་ཀྱི་སློབ་ཕྲུག་འཚོ་ཁག་བཅས་པས་

[006A]༄༅། །ཁྱུག་ཙམ་རེ་ཡོང་དགོས་འབོད་བསྐུལ་ནན་ཆེར་བརྟེན་ཕྱི་ཚེས་བཅོ་ལྔ་ཉིན་དབྱིང་ལན་དུ་ཐོན་ཏེ་བདུན་ཕྲག་གཉིས་ཙམ་དང། སྤ་རི་སིར་བདུན་ཕྲག་རེ་ཟུང། དེ་རྗེས་སུད་སིར་བདུན་ཕྲག་རེ་ཟུང་བྶྐྱོད་
བསྡད་ཀྱིས་ཕྱི་ཟླ་གསུམ་པའི་མཇུག་ཙམ་ལ་སྐྱབྶ་རྗེ་ཁྲི་ཆེན་རིན་པོ་ཆེ་མཆོག་དང་ལྷན་ཅིག་ཞབས་བཅར་ཞུ་རྩིས་ལགས་ན། རིང་མིན་གསེར་ཞལ་དངོས་མཇལ་གྱི་སྐལ་བཟང་ལ་སྤྱད་ཆོག་པ་བཅས་རྣམ་མཁྱེན་ཆོས་ཀློང་ཆེན་པོར་ཡུད་ཙམ་
མངའ་བ་མྑྱཻཨྣ། མཁྱེན། ཞེས་གུས་འབངས་ཁྲི་བྱང་སྐྱེ་མིང་པས། ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་དགུ། ཟླ་བ་གཉིས་པའི་ཚེས་བརྒྱད་བཟང་པོར་ཕྱག་བཅས་ཕུལ་བའི་སྙན་ཞུ།། །།འརིགས་བརྒྱའི་ཁྱབ་བྡག་
ཡོངས་འཛིན་རྡོ་རྗེ་འཆང་ཆེན་པོ་མཆོག་གི་ཞབས་སེན་རྡོ་རྗེའི་རྡུལ་མང་བརྩེགས་པའི་རྟག་བརྟན་ལྷུན་པོའི་དྲུང་དུ། གུས་པ་ཆེན་པ་ཕྱག་བཅས་གསོལ་བ་རྩེ་གཅིག་ཏུ་འདེབས་སྙིང། ཉེ་ཆར་ཚེས་གསུམ་ཟན་བརྟག་དང། དེ་
འབྲེལ་གནས་དགའི་བཀའ་ལུང་བཅས་པར་མགོན་པོ་མཆོག་གི་གསང་གསུམ་ལ་འཚུབ་དྭོགས་ཡོད་ཅེས་ཕེབས་ཤིང། དེར་བརྟེན་གོང་ས་མཆོག་ནས་བྲག་གཡབ་རིན་པོ་ཆེ་ཆེད་མངགས་ཀྱིས་ཞབྶ་བརྟན་གསོལ་འདེབས་ཞུ་གཏོང་
མཛད་སོང་བ་མ་ཟད། གུས་རང་ནས་སྙིང་ནས་ཟོལ་མེད་ཀྱི་གསོལ་འདེབས་ཞུ་རྒྱུར། དེང་སྐབས་རྒྱལ་བསྟན་སྤྱི་སྒོས། ལྷག་པར་གོང་ས་མཆོག་བདག་ཅག་དད་དམ་སེལ་མེད་ཀྱི་བུ་སློབ། ཡང་སྒོས་བླ་བྲང་གི་ཞབྶ་

[006B] ཕྲན་ལོ་རྒས་ནད་གཅོང་ཅན་ཡང་བོད་ལྗོངས་རང་དབང་གི་དགའ་སྟོན་མྱུར་མཐོང་གིས་རྨའི་ཕྱ་མཁར་ཐོབ་པའི་རྒན་པོའི་བརྟུལ་ཞུགས་བཟུང་རེ་ཡོད་ན་
རིན་པོ་ཆེ་དགུང་ལོ་གཞོན་པར་བརྟེན་ངེས་པར་ཡང་དེ་འདྲའི་དགོངས་བཞེས་ཟབ་མོ་ཐུགས་ཀྱི་ཐིག་ལེར་བཅང་བ་ཞིག་ཅི་ནས་མཁྱཻན། མཁྱེན། ད་ལམ་བྲེལ་སྟབས་གློ་བུར་དུ་འབུལ་ལམ་ཞུ་རྒྱུ་ཁེལ་གཤིས་ནང་ལུགས་གང་དྲན་དུ་གསོལ་བར་
དབྱིངས་འགལ་མི་བཞེས་པ་ནས། རེ་འབྲས་དོན་སྨིན་གྱི་ཞལ་བཞེས་ངེས་སྩོལ་མཁྱཻན། མཁྱེན། ཞེས་གསོལ་བ་འདེབས་རྟེན་ལྷ་རེག་ཨ་ཤེ་དང་རྟེན་དོད་ཧིན་སྒོར་ལྔ་བཅས། ཆུ་སྟག་ཟླ་བ་དང་པོའི་ཚེས་དྲུག་བཟང་པོར་ཕུལ།། །།
འྦྶྟན་པའི་སྣང་བྱེད་དམ་པ་དགའ་བྱང་ཕ་ར་མཆོག་སྤྲུལ་རིན་པོ་ཆེའི་ཞབྶ་དྲུང་དུ། ཆེད་འབུལ། བར་ལམ་རིན་པོ་ཆེ་སྐུ་ཁམས་དེ་སྔོན་ལས་དྭངས་བསྐྱེད་རིམ་བཞེས་ཡོད་ཚུལ་སྔ་རྗེས་སུ་ཐོས་པ་ཡིད་སྤྲོ་བློ་བདེར་གྱུར། ཉེ་ལམ་ཕྱག་བྲིས་
གནང་རྟེན་གྱིས་བརྒྱན་པ་སྩལ་ཕེབས་ནང་གསལ་བསྙུན་ཁམས་སྨན་བཅོས་སུ་རྡོར་གདན་ཉེ་འགྲམ་རན་ཅི་དང། ཨ་འབར་སར་སྨན་ཁང་ཡོད་སྐད་ལ་སྨན་རིན་ཆེར་སྤྲོད་མ་དགོས་པར་སྨན་བཅོས་གནང་རྒྱུ་བྱུང་ཚེ་མོ་བརྟག་བགྱིས་པར་གཉིས་ཀ་
ཐུགས་ཕན་གསོས་ངོ་ཤར་ཞིང། རན་ཅིའི་སྨན་ཁང་ནས་ཤོད་དྲུང་སྡིང་ཡོན་དང་བདེ་སྐྱིད་གླིང་སྲས་སྐུ་གཉིས་ཀར་ཕན་ངོ་ཐོན་པོ་བྱུང་འདུག་པ་དགོངས་འཇགས་དང། ལར་ནས་དེང་སྐབས་རྒྱལ་བསྟན་སྤྱི་བྱེར་གེགས་དབང་ཉམས་ཆག་དང་

[007A]༄༅། །སྐྱེ་འགྲོར་མནར་གཅོད་སྡུག་བསྔལ་ཅི་ཆེ་བྱུང་དང་འབྱུང་བཞིན་འདི་དག་རང་གཞན་སྤྱི་སྒོས་ཚང་མའི་བསོད་ནམས་མ་ཡིན་པའི་འབྲས་བུ་ཐོག་ཏུ་བབས་པ་ཞིག་ཡིན་པ་གདོན་མི་ཟ་བས་འདི་ལ་ལས་ངན་སྡིག་
སྒྲིབ་བྱང་བའི་ཐུགས་སྨོན་གནང་རྒྱུ་ཁོ་ན་ལས། དེ་མིན་ཐུགས་ཁྲལ་གུ་དོག་གནང་བས་ཕན་པ་ཏིལ་ཙམ་མེད་གཤིས་ཐུགས་བློ་ནམ་མཁའ་ལྟར་ཡངས་པར་རྒྱ་བསྐྱེད་དེ་རྐྱེན་ངན་ལམ་བསྒྱུར་གྱི་སྒོ་ནས་བསྙུན་ཁམས་མྱུར་དྭངས་སྐུ་ཚེ་ཡུན་
བརྟན༑ འཆད་རྩོད་རྩོམ་གསུམ་གྱི་མཛད་བཟང་སྔར་ལྷག་ཏུ་སྐྱོང་རྒྱུའི་དགོངས་བཞེད་འདོར་མེད་མཁྱཻན། མཁྱེན་གནང་རྟེན་སྒོར་ལྔ་ཕྱིར་འབུལ་བཅས། ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་གཅིག་ཟླ་བ་དྲུག་པའི་ཚེས་དྲུག་བཟང་པོར་ཕུལ།། །།
བསླབ་གསུམ་ནོར་བུའི་དོ་ཤལ་མངོན་པར་མཛེས་པ་གདན་ས་གསུམ་དང། རྒྱུད་གྲྭ་སྟོད་སྨད། རྣམ་གྲྭ་བཅས་ཀྱི་རིག་གྲོལ་འདུས་པའི་ཚོགས་དང། ལྷག་བསམ་ཟླ་བའི་རྗེས་འགྲོ་བོད་མི་བྱིངས་བཅས་ལྷན་རྒྱས་རིན་པོ་ཆེའི་དྲུང་དུ་
ཆེད་འབུལ། དེར་ཕེབས་སེར་སྐྱ་ཚང་མ་གོང་ས་སྐྱབྶ་མགོན་ཆེན་པོ་དང། རྒྱལ་བསྟན་རིན་པོ་ཆེ་གུས་ཞེན་ཐུགས་བློས་འདོར་མེད་ཀྱིས་ལུས་སྲོག་ལ་བལྟོས་པ་མེད་པའི་དཀའ་སྤྱད་དྲག་པོས་གོང་ས་ཆེན་པོའི་ཕེབས་རྗེས་སུ་སྙེགས་
ཏེ་ལ་འཕྲང་ཆུ་གསུམ་གྱི་བགྲོད་དཀའི་བཤུལ་ལམ་རིང་པོར་སྐུ་ངལ་འོ་བརྒྱལ་ཅི་ཆེ་བྱུང་བ་གཞིར་བཅས་ཀྱང། གཙོ་ཆེར་སྐུ་འཚོར་འགལ་རྐྱེན་མེད་པ་བདེ་ཕེབས་ཐོག་སྐྱབྶ་མགོན་ཡིད་བཞིན་ནོར་བུའི་ཐུགས་རྗེའོ་འོད་ཟེར་དང་

[007B]
ཕེབས་གསལ་དེར་བཞུགས་རྣམས་ནས་བསྟན་སྲིད་བདེ་ཐབས་དང། གོང་ས་ཆེན་པོའི་ཞབྶ་བརྟན་སྒྲུབ་མུས་གསལ་བ་མ་ཟད། འདིར་ཕེབས་སྐུ་ངོ་ཀུན་གླིང་ཛ་ས་ག་དང། རྣམ་གྲྭ་བཅས་པའི་གསུང་རིགས་སུ་དེར་བཞུགས་དགེ་འདུན་
ཚང་མས་མདོ་སྔགས་ཀྱི་ཆོས་སྤྱོད་མཛད་བཟང་སྐྱོང་མུས་ཡོད་ལུགས་ཐོས་པ་ཐུགས་རྗེ་བླ་མེད་དུ་ཆཻ། ད་ཆ་ཞུ་དོན་སྙིང་པོར། དེང་སྐབས་བསྟན་དགྲ་རྒྱ་དམར་གྱིས་གངས་ལྗོངས་ཆབ་སྲིད་དང། བསྟན་པ་བསྟན་འཛིན་བཅས་པ་རྨངས་ནས་
བཤིག་པའི་རྩུབ་སྤྱོད་མི་བཟད་པ་བྱས་དང་བྱེད་བཞིན་ཡང། སླད་མཆོག་གསུམ་ལས་འབྲས་བསླུ་མེད་ཀྱི་བདེན་མཐུས་བོད་ལྗོངས་རང་ས་རང་ཟིན་གྱི་དུས་སྐབས་ཤིག་ངེས་པར་ཡོང་ཤག་ལ། སྐབས་དེར་རྒྱལ་བསྟན་གྱི་མེ་རོ་གསོ་བའི་
དམིགས་ཡུལ་རང་རེ་ཕྱོགས་འདིར་ཕེབས་པའི་དགེ་འདུན་རྣམས་ཁོ་ན་ལས། དེ་མིན་བོད་ནང་ཁུལ་དུ་བསྟན་པ་གསོ་རྔོ་ཐོགས་པའི་ལྷག་མ་ཞིག་མི་ལུས་པ་ཚང་མས་མཁྱེན་ཆོས་སྟབས། དེར་བཞུགས་དགེ་འདུན་ཚང་མས་གདན་ས་ཕན་ཚུན་
དང། ཁམས་བོད་རིགས་རུས་ཀྱི་ལ་ཞེན་འཐེན་འཁྱེར་སོགས་མེད་པར་ཐུགས་མཐུན་དམ་ལ་གཅིག་བཟུང་དང་འབྲེལ་སློབ་གཉེར་བ་རྣམས་ནས་གཞུང་ཆེན་བློ་འཛིན་དཔེ་ཁྲིད་རྩོད་གྲ་དང། སྔགས་གྲྭ་རྣམས་ནས་ཆོ་ག་ཕྱག་ལེན་སོགས་དམ་

[008A]༄༅། །པ་གོང་མ་རྣམས་ཀྱི་བཞེད་སྲོལ་ཚུལ་བཞིན་ཉམས་མེད་བསྐྱངས་ཏེ་བསྟན་པའི་སྲོལ་བཟང་འཛིན་ཐུབ་པ་ཞིག་དང། རང་ཡུལ་བོད་ལྗོངས་ཀྱི་ནང་ཁུལ་དང་མི་འདྲ་བར་མི་རིགས་དང། ཆོས་ལུགས་
འདྲ་མིན་མང་འཛོམས་ཀྱི་མི་ཡུལ་དུ་གནས་མལ་དང་འཚོ་བ་གཞན་ལྟོས་ཀྱི་གནས་སྐབས་ལ་བརྟེན་ཁྱིམ་པ་སུན་འབྱིན་དུ་འགྲོ་གཞིའི་རྩིང་སྤྱོད་རིགས་དོར་ཏེ་ཞི་དུལ་བག་ཡོད་ཀྱི་སྤྱོད་བཟང་བོད་ཆོས་ལྡན་ཞིང་གི་ཆོས་པའི་མཚན་ལའི་མཛེས་རྒྱན་
དུ་ཆེ་བ་ཞིག་ཅི་ནས་བཀའ་དྲིན་ཆེ་ཐུབ་ཚེ་བསྟན་སྲིད་བདེ་ཐབས་དང་རྒྱལ་བའི་ཞབྶ་བརྟན་དེ་ལྷག་མ་མཆིས་ཤིང། ལེགས་སྤེལ་ཆེད་དུས་དྲན་གྱི་གསོ་སྦྱོང་ཆག་མེད། གནས་བརྟན་ཕྱག་མཆོད་དང་འབྲེལ་གནས་བཅུ་དང། བསྟན་
འབར་མ་འགྲོ་གང་ཆེ། སྒྲོལ་མ་དང་གདུགས་ཤེར། སྲུང་སྤྱིའི་འཕྲིན་བསྐུལ་བཅས་གང་མང་མཛད་སྐྱོང། ཁྱིམ་པ་རྣམས་ཀྱང་བྱ་གཞག་མང་པོའི་གཡེང་བ་བཙན་ཆོད་ལ་སོང་གཤིས་རྐྱེན་ངན་གྲོགས་སུ་འཁྱེར་ནས་སྐྱབས་འགྲོ་ཡིག་
དྲུག་སོགས་རང་ནུས་དང་བསྟུན་པའི་ལུས་ངག་དགེ་སྦྱོར་དང། དཀོན་མཆོག་ལ་གསོལ་འདེབས་ལྷུར་བརྩོན་ཡོད་པ་མཁྱཻན། མཁྱེན།། །། ་ནང་བསྟན་གྲུབ་མཐའ་རིས་མེད་ཀྱི་བླ་སྤྲུལ་མཁན་སློབ་སོགས་བོད་རིགྶ་
ཆོས་བྱེད་དགེ་འདུན་རྒྱ་གར་ས་ཁུལ་དུ་བཞུགས་རིགས་སྤྱི་ནས་རྒྱ་གར་གྱི་ས་ཁོངས་བསིལ་དྲོད་སྙོམས་ལ་ཆོས་ཀྱི་མཐུན་རྐྱེན་རྙེད་སླ་བ་ཞིག་ཏུ་མདོ་རྒྱུད་དགོངས་འགྲེལ་དང་བཅས་པའི་བཤད་སྒྲུབ་ཀྱི་ཆོས་སྡེ་ཞིག་ཚུགས་ཏེ་བོད་རིགས་ཙམ་མ་

[008B] ཕྱི་རྒྱལ་མི་རིགས་ཆོས་དང་ཅན་རྣམས་ཀྱང་གསན་སྦྱོང་དུ་ཕེབས་འཐུས་དང། དཔེ་མཛོད། དཔར་ཁང་དང་བཅས་པ་གསར་བསྐྲུན་སོགས་རྒྱལ་བསྟན་མི་ཉམས་གོང་འཕེལ་དར་ཁྱབ་ཀྱི་ཐུགས་རེ་ཁུར་བཞེས་བསྐྱངས་པ་འྡི་
ཐད། དེང་སྐབས་སྐྱེ་འགྲོ་སྤྱིའི་དཀར་མིན་ལས་ཀྱི་འབྲས་བུ་དུས་སུ་བདོ་བས་ཕྱོགས་ཀུན་ཏུ་རྒྱལ་བའི་བསྟན་པ་རིན་པོ་ཆེ་ཉམས་གུད་ཆེ་ཞིང། ལྷག་པར་དབུས་གཙང་ཆོས་ཀྱི་ཞིང་གིས་གཙོས་པའི་བོད་ཆེན་པོའི་ཡུལ་གྲུ་ཀུན་ཏུ་
བསྟན་དགྲ་རྒྱ་དམར་གྱི་འཚེ་བས་བསྟན་པ་བསྟན་འཛིན་དང་བཅས་པ་མིང་གི་ལྷག་མར་བཅོམ་པའི་དུས་ངན་མི་བཟད་པ་ཤར་གཤིས་ཕྱིན་ཆད་བསྟན་པའི་མེ་རོ་རྨང་ནས་གསོ་རྒྱུའི་ཐད། བོད་སའི་ནང་ཁུལ་དུ་བསྟན་པ་གསོ་རྔོ་ཐོགས་པའི་ལྷག་
མ་ཞིག་མི་ལུས་པ་མངོན་སུམ་མཐོང་ཆོས་ལ་བརྟེན། རང་ཅག་ཕྱོགས་འདིར་ཕེབས་བཞུགས་ཀྱི་ཆོས་བྱེད་རྣམས་ཁོ་ན་ལས་རེ་བའི་དམིགས་ཡུལ་གཞན་དུ་མེད་གཤིས། གོང་དོན་ངེས་པར་ཕྱག་ལེན་དུ་བསྟར་ཐུབ་པའི་ཐབས་ཚུལ་
འདུ་འགོད་ལྷོད་མེད་ངེས་པར་བཀའ་དྲིན་ཆེ་བ་དང། སླད་མཐུན་རྐྱེན་ལེགས་ཚང་ཆོས་སྡེ་ཚུགས་རྗེས་སུ་བསྟན་དོན་ཚིག་ཙམ་དུ་མ་ལུས་པར་ཕྱག་བཞེས་དོན་ཐོག་ཏུ་སོན་པ་དགོས་ངེས་སྟབས་གཙོ་ཆེར་རང་རེ་ས་དགེ་བཀའ་རྙིང་གི་
ཆོས་བྱེད་ཚང་མ་སྟོན་པ་ཐུགས་རྗེ་ཅན་གཅིག་གི་རྗེས་འཇུག་མ་ཟད། ནང་བསྟན་གསར་རྙིང་གྲུབ་མཐའ་ཀུན་ཀྱང་དམ་པ་གོང་མ་རྣམས་ཀྱིས་གདུལ་བྱ་བཀྲི་བའི་ཐབས་མཁས་ལམ་སྲོལ་གྱི་དབྱེ་བ་མི་འདྲ་བ་ཙམ་ལས། མཐར་

[009A]༄༅། །ཐུག་རྣམ་བྱང་ཞི་བ་བླ་མེད་ཀྱི་སྙིང་པོར་རོ་གཅིག་ཏུ་འབབ་གཤིས། གྲུབ་མཐའི་ཕྱོགས་ལྷུང་རྩོད་འཐེན་སྡང་ཞུགས་སོགས་རིང་དུ་དོར་ནས་ཕན་ཚུན་དག་སྣང་ནོར་བུའི་འོད་ཀྱིས་ཁྱབ་པའི་ཐུཌ་
མཐུན་བཀུར་སྐྱོང་མཛད་གལ་ཆེ་བ་གཞིར་བཟུང་ཐོག་བསྟན་པའི་རྩ་བ་འདུལ་བའི་བཅའ་ཁྲིམས་རྣམས་རས་སུ་མ་བོར་བར་ཚུལ་བཞིན་ཕྱག་ལེན་དུ་བསྟར་ངོས། འཕགས་ཡུལ་གྱི་ཤིང་རྟ་ཆེན་པོ་རྣམས་དང། གངས་ཅན་གྱི་
མཁས་གྲུབ་གོང་མ་རྣམས་ཀྱིས་མཛད་པའི་མདོ་སྔགས་ཀྱི་གཞུང་ཆེན་པོ་རྣམས་ཀྱི་གཞུང་དོན་བཤད་པའི་བཀའ་སྲོལ་དང། སྒྲུབ་པའི་ཉམས་ལེན་གྱི་གདམས་ངག་སོགས་ས་དགེ་བཀའ་རྙིང་གྲུབ་མཐའ་རང་རང་སོ་སོའི་ལྟ་སྒོམ་
སྤྱོད་གསུམ་གྱི་བཞེད་སྲོལ་དྲི་མ་མེད་པ་རྣམས་བསྲེ་ལྷད་མེད་པར་རང་རྐང་ཚུགས་ཐུབ་པའི་ཆོས་སྤྱོད་རྣམ་བཅུའི་མཛད་བཟང་ལྷོད་མེད་དུ་བསྐྱངས་ཏེ་འཛམ་གླིང་མཐའ་དབུས་ཀུན་ཏུ་ཐུབ་པའི་བསྟན་པ་རིན་པོ་ཆེའི་འོད་སྣང་ཁྱབ་སྤེལ་
ཐུབ་པ་ཞིག་ཅི་ནས་སྐྱོང་བ་ཞུ་ཞུ། ཞེས། ཡོངས་འཛིན་ཁྲི་བྱང་སྤྲུལ་མིང་པས། ཕྱི་ལོ་ཆོས་སྟོང་དགུ་བརྒྱ་ལྔ་བཅུ་ང་དགུ། ཟླ་བ་བདུན་པའི་ཚེས་བཅུ་དྲུག་བོད་རབ་ལོ་དགུ་བརྒྱ་སུམ་ཅུ་སོ་གསུམ་ཟླ་བ་དྲུག་པའི་ཚེས་བཅུ་གཅིག་
ལ༑༑ ༑༑ ་རྒྱལ་ཀུན་བརྩེ་ཆེན་སྒྱུ་འཕྲུལ་རྒྱལ་དབང་ཀརྨ་པ་ཆེན་པོ་མཆོག་གི་ཞབྶ་པད་གསེར་ཁྲིའི་དྲུང་དུ། གུས་ཕྱག་དང་བཅས་ཞུ་གསོལ། འགྲོ་བའི་མགོན་པོ་མཆོག་གསང་གསུམ་ནམ་མཁའི་ནོར་བུ་

[009B] སྙིགས་དུས་འགྲོ་ལ་རྗེས་བརྩེའི་གང་འདུལ་འཕྲིན་ལས་ཀྱི་འོད་སྟོང་ཕྱོགས་བརྒྱར་བཀྱེ་བཞིན་འཚོ་གཞེས་ཀྱི་དབྱིངས་ནས་བཀའ་གླེགས་རིན་པོ་ཆེ་དང། རོལ་མོ་སྦུབ་
ཆོལ་རྒྱུ་རྙིང་སྤུས་ལྡན་བཅས་ཕྱག་རྒྱའི་རེ་ཁ་ཉམས་མེད་སྤྱི་སྨིན་དགྱེས་བརྩེའི་གསེར་ཞལ་རིན་པོ་ཆེ་དངོས་མཇལ་ལྟ་བུའི་གུས་སྤྲོ་བླ་མེད་དུ་ཐོབ་པ་བཀའ་དྲིན་གཞལ་ནུས་བྲལ་བར་ཆེ་ལགས། འདིར་གུས་ཆུང་པའང་ཕུང་ཁམྶ་
ལ་གསར་འཚེ་མེད་ངང། ཆོས་སྲིད་ཀྱི་བྱ་བ་འདི་བྱས་ཞུ་འོས་སྣེ་གཅིག་མེད་པའི་རང་གར་དོན་མེད་དུ་ཉིན་མཚན་དུ་འདའ་བཞིན་པར་གནས་ལགས། མཚམས་ཞུ། ཇི་ལྟར་ཕེབས་དགོངས་ཞོལ་ཤར་ཆོས་རྗེ་དམ་པའི་གྡུང་
སྲས་འཇིགས་མེད་རྣམ་རྒྱལ་ས་ཆུ་འཕྲོད་མིན་གྱིས་བསྙུན་མནར་མྱུར་དྭངས་ཆེད་ཚེ་སྒྲུབ་གསོལ་འདེབས་ཞུ་རྒྱུ་ལམ་སེང་འགོ་ཚུགས་ཀྱིས་རྒྱུན་བསྲིངས་ཞུས་ཆོག་པ་དང། ཞོལ་ཤར་དམ་པ་དེ་ཉིད་དང་ཕྲན་མི་གཉིས་སེམས་གཅིག་
ལྟ་བུའི་དམ་གཙང་ལ་བརྟེན་ད་ལམ་གདུང་སྲས་བསྙུན་མནར་ལ་སེམས་ངལ་ཧ་ཅང་ཆེ་ཡང། ས་གནས་ཁད་འགྱངས་ཀྱིས་ཐུགས་ཕན་གསོས་པའི་མཐུན་འགྱུར་ཞུ་རྔོ་མ་ཐོགས་པ་ཅི་བྱ་བྲལ་ཞིང། དེ་གར་སྐྱབྶ་མགོན་ཆེན་
པོ་མཆོག་ནས་སྨན་བཅོས་རིམ་གྲོ་དང། ཐུགས་སྨོན་སྐྱབས་འཇུག་སོགས་གང་ཅིར་སྐྱབས་བརྩེས་མ་ཟིན་དོགས་མེད་པའི་བློ་གདེངས་འཁེལ་ངེས་ལགས་ན་སྔར་བཞིན་རྗེས་འཛིན་བཀའ་དྲིན་ཆེ་བ་དང། དྲིལ་བུ་བཟོ་བྶྐྲུན་

[010A]༄༅། །བསྐྱངས་མུས་ལ་གྲུབ་མཚམས་ངེས་སྩོལ་བསྐྱང་རྩིས་ཡོད་ལུགས་ཕེབས་པ་འདི་གར་དྲིལ་བུ་ཞིག་ལག་འབྱོར་བྱུང་སྟབས་དེ་ནས་གསར་སྒྲུབ་མཛད་རྒྱུ་ཡིན་ཚེ་ཆེད་དུ་འོ་རྒྱལ་མི་མཛད་པ་
ཞུ་རྒྱུ། གུས་ཕྲན་ཡང་བོད་ཟླ་ལྔ་པ་དྲུག་པ་ཙམ་ལ་འདི་ནས་དགོངས་ཞུས་ཀྱིས་རྡོར་གླིང་ཁུལ་དུ་ཟླ་བ་རེ་ཟུང་གུང་སེང་ལྟ་བུར་བསྐྱོད་རྩིས་ལགས་པ་བབས་གསོལ། སླད་མར། བདག་སོགས་བསྟན་འགྲོའི་མགོན་དྤུང་
དམ་པར་ཞབས་སེན་གཡོ་མེད་གཡུང་དྲུང་རྟག་པ་ཆེན་པོའི་རང་ཁམས་སུ་བརྟན་ཅིང། འགྲོ་ལ་ཕན་བདེའི་འདོད་རྒུ་འཇོ་བའི་རླབས་ཆེན་འཕྲིན་ལས་ཕྱོགས་བརྒྱར་གྲོལ་བཞིན་པ་ནས། གུས་ཆུང་པར་ཡང་ཐུགས་སྨོན་སྐྱབྶ་
འཇུག་འདོར་མེད་རྗེས་སུ་འཛིན་པ་མཁྱཻན། མཁྱེན་ཞེས་གསོལ་བ་འདེབས་རྟེན་  ྾  བཅས། ཡོངས་འཛིན་ཁྲི་བྱང་སྤྲུལ་མིང་པས། ཟླ་ཚེས་བཟང་པོར་ཕུལ།། །། ་སྒྲུབ་བརྒྱུད་བསྟན་པའི་སྣང་བྱེད་
མཚུངས་ཟླ་མ་མཆིས་པ་སྐྱབས་རྗེ་ཁམས་སྤྲུལ་རིན་པོ་ཆེ་མཆོག་གི་༸ཞབས་དྲུང་དུ། དང་བའི་ཡིད་ཀྱིས་ཞུ་གསོལ། དེང་བགྲང་ཡས་ཚོགས་ཟུང་རྒྱ་མཚོའི་དཔལ་ལས་བལྟམས་པའི་མཐོང་གྲོལ་མཚན་དཀྱིལ་ཟླ་བ་ནོར་
བུའི་མཆོད་སྡོང་དགེ་ལེགས་ཀྱི་གང་བ་ཡོངས་སུ་རྫོགས་ཤིང། སྤྱི་སྒོས་བསྟན་འགྲོའི་ཉེར་འཚོར་སྨིན་པའི་འཕྲིན་ལས་ཀྱི་འོད་དཀར་འཆི་མེད་ལམ་གྱི་ཕ་མཐར་རྩེན་བཞིན་པར་འཚོ་གཞེས་བཀའ་དྲིན་ཆེ་རིང་ནས་

[010B]ཉེ་ཆར་ཕྱག་བྲིས་དང་རྒྱུད་བླ་མའི་ཕྱག་དཔེ་གཅིག་བཅས་སྔ་རྗེས་སུ་སྩལ་ཕེབས་བཀའ་དྲིན་གྱི་ཕུང་པོ་མཆོག་ཏུ་ལྕི་བ་གྱུར་ལགས། ཕྲན་འྡུ་
གསུམ་པའང་ཉེ་ཆར་རྡ་རམ་ས་ལའི་བཞུགས་སྒར་ནས་གནས་སྐབས་དགོངས་ཞུས་ཀྱིས་རྡོར་གླིང་བསོད་ནམས་ཟླར་གུང་སེང་ལྟ་བུར་གནས་མུས་ལགས། མཚམས་ཞུ། དེང་སྐབས་གསར་རྙིང་རིས་སུ་མ་ཆད་པའི་བསྟན་འཛིན་བླ་
སྤྲུལ་དགེ་འདུན་མང་རབ་ཅིག་འདི་ཕྱོགས་ཕེབས་འབྱོར་ཐུབ་ཀྱང། བསྟན་པའི་རྩ་བ་འཆད་ཉན་གྱི་གཟིགས་དཔེ་ཧ་ཅང་ཐབས་འཚོལ་དཀའ་བའི་སྐུ་ངལ་ཆེ་སྐབས་འདིར་སྐྱབྶ་རྗེ་མཆོག་ནས་བསྟན་རྒྱུན་ལ་དགོངས་པའི་ཐུགས་བྶྐྱེད་
རླབས་པོ་ཆེས་འཕགས་བོད་མཁས་པའི་ལེགས་བཤད་དག་དཔར་བསྐྲུན་མཛད་དང་མཛད་བཞིན་འདི་དག་ནི་རྒྱལ་བསྟན་ཉག་ཕྲའི་གསོས་སུ་སྨན་ངེས་ལ་སྙིང་ཐག་པ་ནས་ཡི་རང་གུས་སྤྲོའི་ཆུ་གཏེར་གྱེན་དུ་འཕྱུར་བ་དང་ཆབས་ཅིག་ད་དུང་
སྔར་བཞིན་ཐུགས་འཁུར་ཆེ་བ་ཞེས་བཀའ་དྲིན་ཆེ་བ་ཞེས་གསོལ་རྒྱུ་དང། སླད་མར། བསྟན་འགྲོའི་སྤྱི་དཔལ་དམ་པར་གསང་གསུམ་གཞོལ་མེད་གཡུང་དྲུང་རྟག་པ་ཆེན་པོའི་རང་བཞིན་དུ་བརྟན་ཅིང། ངེས་དོན་སྙིང་པོའི་ལུགྶ་
བཟང་སྤེལ་བའི་འཕྲིན་ལས་གོང་སྐྱོང་ཐོག། རིང་མིན་དགྱེས་བརྩེའི་གསེར་ཞལ་དངོས་མཇལ་ཆོག་པ་བཅས་ཆོས་ཀློང་ཟབ་མོར་རོལ་པ་མཁྱཻན། མཁྱེན་གཟིགས་རྟེན་ཤིས་མེ་དང། རྟེན་དོད་ཧིན་སྒོར་ཕྱོགས་ཀྱི་གྲངས་ལྡན་བཅས་

[011A]༄༅། །ཡོངས་འཛིན་ཁྲི་བྱང་པས། ཕྱི་ཟླ་ཚེས་ལ་ཕུལ།། །། ་ཟླ་བྲལ་བསྟན་པའི་སྣང་བྱེད་དམ་པ་རྒྱུད་སྟོད་མཁན་ཚབ་སྤང་དགོན་མཆོག་སྤྲུལ་རིན་པོ་ཆེའི་ཞབྶ་དྲུང་དུ། ཆེད་འབུལ་
རིན་པོ་ཆེ་མཆོག་བར་ལམ་མཚན་དཔེའི་མཛེས་སྐུ་ཡོངས་འདུའི་ལྗོན་བཟང་དགེ་ལེགས་ཀྱི་དཔལ་ཡོན་དར་ལ་དྲག་ཅིང། ཐུབ་བསྟན་བྱེ་བའི་ཡང་སྙིང་བློ་བཟང་རྒྱལ་བའི་བཞེད་གཞུང་སྤྱི་དང། སངས་རྒྱས་རིན་ཆེན་ཟ་མ་ཏོག་དཔལ་
ལྡན་འདུས་པའི་རྩ་བཤད་ཀྱི་རྒྱུད་དོན་འབྲས་བུའི་རོ་མངར་སྐལ་བཟང་འདོད་རྒྱུའི་དཔྱིད་དུ་ལྷུག་པར་འཇོ་བཞིན་པ་ནས། ཉེ་སྔོན་ཟམ་གདོང་མཆོག་སྤྲུལ་རིན་པོ་ཆེའི་མདུན་གནང་སྐྱེས་སྐེད་རག་སེར་པོ་དང། དེ་རྗེས་ཕྱག་བྲིས་བྕས་
གནང་འབྱོར་དགྱེས་ཞལ་ངོས་མཇལ་ལྟར་ཡིད་སྤྲོའི་དཔལ་དུ་གྱུར་པ་ཐུགས་རྗེ་ཆེ། འདིར་བླ་མིང་པའང་འཚོ་ཁམས་ལ་གསར་འཚེ་མེད་ཅིང། འདི་སྣང་ཆུ་ཟླའི་མོར་ཞེན་པའི་འཁྲུལ་པ་མུ་འབྱམས་ཀྱི་ངང་དུ་མཆིས། ཟམ་གདོང་རིན་
པོ་ཆེའི་གདོང་དེ་ཕྱོགས་ཀྱི་གནས་ཚུལ་གསུང་འཕྲིན་གནང་བ་རྣམས་ཞིབ་ངེས་བྱུང་བ་སྙིགས་དུས་ཀྱི་རང་གཤིས་འགོག་ཏུ་མེད་པ་མངོན་གྱུར་ལ་ཐུགས་གཡེང་ཚབ་ཚུབ་རིགས་ནམ་ཡང་མི་མཛད་པར་ཆོས་ཉིད་ཟབ་མོའི་ཀློང་དུ་འཁོར་འྡས་
རོ་མཉམ་ཕྱག་རྒྱ་ཆེན་པོའི་དབྱིངས་སུ་གཡོ་མེད་རྡོ་རྗེ་ལྟ་བུའི་ཏིང་འཛིན་ལྷུར་བཞེས་མཛད་སྐྱོང་ཡོད་པ་བཅས་དབྱིངས་ཟབ་ཏུ་མངའ་བ་མཁྱཻན། མཁྱེན་གཟིགས་རྟེན་ཕྲན་གྱི་འདྲ་དཔར་བཅས། ཡོངས་འཛིན་ཁྲི་བྱང་སྤྲུལ་མིང་པས་

[011B]། །།་དམ་གཙང་ཐུགས་བརྩེ་མཚུངས་མེད་ལྡན་མ་འཕེལ་སྡོང་མཆོག་སྤྲུལ་རིན་པོ་ཆེའི་ཞབྶ་དྲུང་དུ། ནང་ལུགས་སྤྲོས་མེད་སྟབས་བདེར་
ཞུ་མཆིད། བར་དེར་མཚན་དཀྱིལ་ནོར་བུའི་མཆོད་སྡོང་དཔལ་གཟི་འབར་ཞིང། ལེགས་མཛད་ཀྱི་དབྱིག་ཆར་སྤྲོ་བཞིན་པ་ནས་ཕྱི་ཟླ་དང་པོའི་ཚེས་ཉི་ཤུ་དང། བོད་ཟླ་དང་པོའི་ཚེས་བཅུ་བཞི་སོ་སོར་སྩལ་བའི་ཕྱག་བྲིས་ཞིབ་གསལ་
དང། གནང་རྟེན་ཤིང་སྒམ་བརྐོས་མ་སྤུས་ལེགས། དཔར་སྣེ་དྲུག་བཅས་སྩལ་འབྱོར་དགྱེས་བརྩེའི་ཞལ་བཟང་དངོས་མཇལ་ལྟར་སྤྲོ་དགའ་རྒྱ་མཚོའི་དཔྱིད་དུ་སྨིན་པ་བཀའ་དྲིན་ཆེ་ཆེ། ཕྲན་བླ་མིང་པའང་ཟག་ཕུང་བདེ་ངང་ཁ་སྔོན་བོད་
ཟླ་དང་པོའི་ནང་རྡོར་གདན་དུ་སྨོན་ལམ་ཆེན་མོའི་གསུང་ཆོས་འཆད་སྤེལ་དུ་བསྐྱོད་དེ་བྱེད་སྒོ་ལེགས་ཟིན་གྱིས་དེང་སྐབས་རྡ་རམ་ས་ལར་ཟིན་མེད་རྣམ་གཡེང་མུ་འབྱམས་ཀྱི་ངང་དུ་མཆིས། ཕྱག་བྲིས་ནང་གསལ་རིན་པོ་ཆེ་གང་ཉིད་ཀྱི་
ཐུགས་ལ་དཀོན་མཆོག་གསུམ་དང། ཐེག་གསུམ་ལས་འབྲས། སྔགས་དང་ཏིང་འཛིན་གྱི་ནུས་པ་ལ་ཐེ་ཚོམ་གྱི་རྣམ་པ་ཞིག་ཐུགས་ཀྱི་ཟུར་ནས་འཆར་བར་འགོག་ཐབས་གཉེན་པོ་བསྟེན་ཡང་འགོག་དཀའ་ཞིག་ཡང་ཡང་ཤར་བ་དེ་དག་
ནག་ཕྱོགས་བར་ཆད་ཀྱི་འཕྲུལ་ཞིག་ཡིན་ཤག་ཁར། ཕྱི་རོལ་གནས་གྲོགས་ངན་པའི་ཆོས་མིན་བྱ་སྤྱོད་དང། ངག་སྒྲོས་སྣ་ཚོགས་གསན་ཐོས་ཀྱིས་རྐྱེན་པས་ཐོག་མར་དེ་འདྲའི་ཀུན་རྟོག་ཅིག་ཤར་ཏེ་དེ་ནས་དེ་ཉིད་ངན་ལང་སོང་བ་

[012A]༄༅། །ཞིག་རེད། དཔེར་ན་ཡི་དམ་གྱི་ལྷ་སྐུ་ལྟ་བུ་བསྒོམ་པའི་ཚེ་བློའི་འགྱུ་བ་ཕྲ་མོ་ཞིག་གིས་རྐྱེན་བྱས་ནས་སྐུ་མདོག་ཕྱག་མཚན་འདྲ་མིན་དང། ཡོ་འཁྱོགས་སོགས་ཐེང་གཅིག་གཉིས་ཙམ་ཤར་ན་དེ་ནས་
ཐུན་རྗེས་མར་སྔོན་གྱི་བག་ཆགས་ལྟ་བུས་དེ་ག་ཤར་ཡོང། དེ་ནས་ཐུན་ལ་འདུག་རེས་བཞིན་སྔོན་གྱི་སྣང་བ་ཁོ་ཤར་ཡོང་སྙམ་པའི་དྭོགས་འཆར་གྱིས་སྣེ་འཁྲིད་པ་ལྟ་བུས་ཡང་ཡང་རྟག་ཏུ་ཤར་བ་ཞིག་ཡོང། རིན་པོ་ཆེ་ཉིད་ཀྱི་ཀུན་རྟོག་དེ་
ཡང་ཡོང་སྟངས་དེ་འདྲ་ཞིག་ཡིན་ངེས་པས་དེའི་རིགས་ལ་རྣམ་རྟོག་ཁོ་ཤར་ཡོང་བསམ་པའི་དྭོགས་པ་སྔོན་བསུས་མ་བྱས་ན་ཁྱད་ཡོང། གལ་ཏེ་དེས་ཀྱང་མ་ཕན་ན་རང་གིས་རང་ལ་ཚོགས་གཏམ་བཏང་བ་དང། སྐེ་ཕར་གཅུ་ཚུར་གཅུ་
སོགས་གནང་ན་ཕན་པ་འདྲ་པོ་ཡོང། སྐབས་རེ་སྐྱོན་དང་ཡོན་ཏན་གཉིས་ཀའི་བསམ་པ་མ་བཏང་ཞིང། གེགས་སེལ་བོགས་འདོན་གང་ཡང་མ་བྱས་པར་ཉིན་རེ་ཟུང་ཙམ་བཟག་ནས་ཁོ་བརྗེད་དུ་བཅུག་དེ་ནས་ཡོང་མཚམས་
ལ་བསྒོམ་ནའང་ཕན་པ་འོང། འདི་ལ་ཨུ་ཚུགས་རྒྱབ་ན་སྡུག་ཏུ་འགྲོ་ཞིང་ཐབས་མཁས་བྱས་ན་དྲག་ཡོང། རང་ལ་སྣང་བའི་དངོས་པོ་ཐམས་ཅད་རྨི་ལམ་དང། འཁྲུལ་པ་ལྟ་བུ་ལས་མི་སྣང་བར་ཤར་བ་འདི་དག་བག་ཆགས་བཟང་
པོ་ཞིག་སད་གྲབ་ཡིན་འདྲ་ཞིང། འདི་ལ་སྣང་སྟོང་འགལ་མེད་དང། སྟོང་དང་རྟེན་འབྱུང་འགལ་མེད་གཅིག་གྲོགས་སུ་གཅིག་འཆར་བ་ཀླུ་སྒྲུབ་དང། འཇམ་མགོན་བླ་མའི་མན་ངག་གི་རྩིས་ཟིན་པ་ཞིག་གནང་ཐུབ་ན་ཧ་ཅང་ཡག་

[012B] ཞི་གནས་སྒྲུབ་ཚུལ་དང། གེགས་སེལ་བོགས་འདོན་སོགས་མན་ངག་ཁ་གསལ་ཞིག་བསྐུར་དགོས་ཕེབས་པ། གསར་པ་མང་པོ་འབྲི་དགོས་མ་མཆིས་རྗེས་སུ་ལམ་ཟིན་སོགས་ནས་ཁུ་བསྡུས་ཀྱིས་འབྲི་བཤུས་
བྱས་ནས་འབུལ་ལམ་ཞུས་ཆོག་སླད་མར། མཆོག་སྐུར་འཕྲོད་བཞེས་མི་ལྷོད་ཅིང། སྔོན་དུ་ངོས་མཇལ་སྐབས་ཞིབ་གསོལ་ལྟར་རང་རེ་བླ་མ་དང་ཆོས་པའི་རང་ཚུགས་ཀྱི་རྩི་མ་ཡལ་བ་གཞིར་བཟུང་ཐོག་སློབ་ཕྲུག་ཚོར་
ཆོས་དང་འབྲེལ་བའི་བསླབ་བྱ། སྒྲུང་གཏམ་སོགས་གང་འོས་ཀྱིས་ཆོས་མིན་ཀླ་ཀློའི་དྲི་ངན་གྱིས་མ་བསླད་པ་ཞིག་ཡོང་ཐབས་མཛད་གནང་དང། རྗེས་སོར་ཕྱག་བྲིས་གནང་སྐབས་ས་ཁད་རིང་བས་ཡིག་རྟེན་དངོས་རིགས་བྶྐུར་
གནང་མ་དགོས་པར་ཕྱག་བྲིས་དང། དཔར་གྱི་རིགས་འདྲ་གནང་ན་དགའ་པོ་འདུག་པ་དེ་དོན་དགོངས་ཟབ་ཏུ་བསྟི་བ་མཁྱཻན། མཁྱེན་གཟིགས་རྟེན་འདྲ་དཔར་གཅིག་བཅས། རྡ་རམ་ས་ལ་ནས། ཡོངས་འཛིན་ཁྲི་བྱང་སྤྲུལ་མིང་
པས། ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་གཅིག་ཟླ་ཚེས་བཟང་པོར་ཕུལ།། །། ་ལུགས་ཟུང་མཁྱེད་དཔྱོད་ཀྱི་འདབ་རྒྱ་རྣམ་པར་གྲོལ་ཞིང། དད་དམ་ལྷག་བསམ་མི་ཕྱེད་རྡོ་རྗེའི་མཆེད་ཟླར་བརྟན་པ་སྒང་ཏོག་ཁུལ་
དམག་སྒར་ཀ་ཁ་ག་ང་ཆ་བཅས་ཀྱི་འགོ་དམག་དང། ཆུ་བཞི་སྒང་དྲུག་ཨ་མདོ། དབུས་གཙང་བཅས་ཆོལ་ཁ་གསུམ་གྱི་མི་མང་ལྷན་རྒྱས་མཆོག་གི་དྲུང་དུ། ཆེད་འབུལ། ཉེ་ལམ་དེ་ནས་ཕྲན་རིང་འཚོའི་འདུན་པ་དགོས་ཚུལ་

[013A]༄༅། །གྱི་གསུང་བྲིས་ཞིབ་ནན་གནང་རྟེན་གྱིས་བརྒྱན་པ་སྩལ་འབྱོར་བྱུང་བ་རག་གན་ལ་གསེར་མཐོང་བཅོལ་བའི་ལྷག་བསམ་ཟླ་བ་གསར་པའི་རང་ཞལ་གསལ་བར་ངོམས་པ་རྟེན་འབྱུང་སྤྲོ་དགའ་རྒྱ་མྪོའི་
དཔྱིད་དུ་སྨིན་པ་བཀའ་དྲིན་ཆེ། ཕྲན་རང་ལོ་ནའི་བབས་དང། ཤེས་ཡོན་གང་ཅི་ནས་རྒྱལ་བསྟན་སླར་གསོའི་ཞབས་འདེགས་རྔོ་ཐོགས་དཀའ་ཡང། གངས་ལྗོངས་རྒྱལ་བསྟན་སྤྱི་དང་བྱེ་བྲག་རྣམས་རྨེག་མེད་དུ་གྱུར་པའི་ངང་ཚུལ་
སྙིང་གི་ཟུག་རྔུར་ལྕི་མུས་ཐོག་དེ་ག་ལྷན་རྒྱས་ནས་ཀྱང་རྒྱལ་བསྟན་ཐུགས་ལ་བཅང་བའི་གསུང་ནན་ཇི་ཕེབས་ལྟར་འཚོ་ཁམས་ཡུན་འཚོ་དང་འབྲེལ་བསྟན་པའི་ཞབས་འདེགས་ཕྲན་བུ་འགྲུབ་པའི་མཆོག་གསུམ་གསོལ་འྡེབྶ་
ཞུས་ཆོག་པ་དང། དེར་བཞུགས་ལྷན་རྒྱས་ནས་ཀྱང་གོང་ས་སྐྱབྶ་མགོན་ཡིད་བཞིན་ནོར་བུ་མཆོག་གི་བཀའ་སློབ་བདུད་རྩིའི་རྒྱུན་བཟང་སྔ་རྗེས་སུ་སྩལ་བ་རྣམས་ཐུགས་ཀྱི་དཔལ་བེར་བཅངས་ཏེ་ཚང་མ་ཐུགས་ཡིད་འོ་མའི་ཆུ་བོ་
གཅིག་ཏུ་འདྲེས་ཤིང། ཕན་ཚུན་རོགས་རམ་བཀུར་སྐྱོང་སོགས་ཡ་རབས་གྲ་མའི་སྤྱོད་བཟང་བོད་རིགས་སྤྱིའི་མཛེས་རྒྱན་དུ་ཆེ་བའི་ཐོག་དེང་སྐབས་གང་ལྗོངས་བསྟན་འགྲོ་ཆབ་སྲིད་ཇི་ལྟར་གྱུར་པའི་གནས་ཚུལ་ཐུགས་ལ་བྲང་སྟེ་
འཕྲལ་སེལ་དཀའ་ངལ་ལ་ཇི་མི་སྙམ་པའི་བཟོད་སྲན་དང། བོད་ལྗོངས་སླར་གསོའི་སྙིང་སྟོབས་ཀྱི་གོ་ཆ་ཆེས་ཆེར་བསྐྱེད་ནས། རང་རང་སྐབས་སུ་བབས་པའི་གནང་སྒོ་ཅི་མཆིས་ལྷོད་མེད་དུ་སྐྱོང་བ་དང། འདི་ནས་ཀྱང་ཉེས་ཞི་ལེཌ་

[013B] མཁྱེན། དེ་གའི་གནང་རྟེན་གྱི་ཁོངས་ནས་རྟེན་གསུམ་དོད་རྟགས་རྟེན་གྱི་སླད་དུ་བདག་གིར་ཞུས་ཤིང། དེ་མིན་རྣམས་ཕྱིར་འབུལ་ཐོག་ལྷ་རེག་ཨ་ཤེས་བཅས། རྡ་རམ་ས་ལ་
ནས། ཡོངས་འཛིན་ཁྲི་བྱང་སྤྲུལ་མིང་པས། ཕྱི་ཟླ་བཅུ་གཉིས་པའི་ཚེས་བཅུ་བདུན་ལ་ཕུལ།། །།་མདོ་སྔགས་རབ་འབྱམས་སྨྲ་བའི་བཤེས་གཉེན་ཆེན་པོ་ངག་དབང་ཉི་མ་མཆོག་གི་དྲུང་དུ། ཆེད་འབུལ། གང་
ཉིད་བར་ལམ་སྐུ་ཁམས་བཟང་ཞིང་ལེགས་བཤད་ཀྱི་འོད་སྣང་རྒྱ་ཆེས་བློ་གསལ་ཡིད་ཀྱི་མུན་པ་སེལ་བཞིན་པར་འཚོ་གཞེས་རིང་ནས། ད་ལམ་གསུང་བྲིས་གནང་རྟེན་གྱིས་བརྒྱན་པ་སྩལ་འབྱོར་ངོས་མཇལ་ལྟར་ཡིད་སྤྲོར་གྱུར་པ་ཐུགས་རྗེ་ཆེ་
ཕྲན་ཡང་བར་ལམ་ཀ་སྦུག་དང་རྡོར་གླིང་ཁུལ་དུ་བསྐྱོད་དེ་དོན་གཉེར་ཅན་ཁག་ལ་འཆད་སྤེལ་གཟུགས་བརྙན་ཙམ་བགྱིས་ཏེ་ཉེ་ལམ་བོད་ཟླ་བཅུ་གཅིག་པའི་ཚེས་གཅིག་ཉིད་རྡ་རམ་ས་ལར་བདེ་འབྱོར་ཟིན་ལགས། ཕེབས་གསལ་གང་ཉིད་མནལ་
ལམ་ཕྲན་བུའི་འཁྲུགས་པ་འདི་ཐད། སྐུ་གེགས་ཀྱི་ངོ་ཕྲན་བུ་ཡིན་འདྲ་བས། ཤེར་སྙིང་བདུད་བཟློག་ཅིག་དེ་གར་སྒྲུབ་རྒྱུ་ཐུགས་སྟབས་འགྲིགས་ན་རབ། དེ་མིན་ཤེར་སྙིང་གང་མང་ཞིག་གྲངས་གསོག་མཛད་གནང་ཐོག་གང་ཉིད་མང་
ཐོས་དགེ་བའི་བཤེས་གཉེན་དུ་སོང་གཤིས་རྨི་ལམ་གྱི་འཁོར་གསུམ་བདེན་མེད་དུ་ངེས་པའི་དམིགས་མེད་ལྟ་བའི་རང་ངོ་སྐྱོང་གནང་མཛད་ན་རྐྱེན་བཟློག་དེ་ལྷག་མ་མཆིས་པ་དགོངས་འཇགས། འདི་ནས་ཀྱང་སྐུ་གེགས་ཞི་བའི་གསོལ་འྡེབྶ་

[014A]༄༅། །གང་ཤེས་ཞུས་ཆོག་པ། སླད་མར། ཡུལ་དུས་སྐུ་འཚོར་འཕྲོད་བཞེས་མི་ལྷོད་ངོས་བཞད་སྒྲུབ་ཟུང་དུ་འབྲེལ་བའི་ལེགས་མཛད་བསྟན་པའི་རྒྱན་དུ་ཆེ་བ་མཛད་སྐྱོང་ཞུ་ཞུ། གཟིགས་རྟེན་  ྾  བཅས་
ཡོངས་འཛིན་ཁྲི་བྱང་སྤྲུལ་མིང་པས། ཕྱི་ཚེས་བཅུ་དགུ་ལ་ཕུལ།། །།་དགེ་ལྡན་བསྟན་པའི་སྣང་བྱེད་དམ་པ་ཕ་ར་མཆོག་སྤྲུལ་རིན་པོ་ཆེའི་ཞབྶ་དྲུང་དུ། ཆེད་འབུལ། རིན་པོ་ཆེ་མཆོག་ཚུལ་བསྟན་བསྙུན་བཞེས་བསེང་དྭངས་
ཀྱིས་ཐུགས་དམ་ཉམས་བཞེས་དང་གསུང་ཆོས་འཆད་སྤེལ་སོགས་བསྟན་འགྲོར་སྨན་པའི་མཛད་བཟང་སྔར་བཞིན་གོང་འཕེལ་དུ་འཚོ་གཞེས་ཡོད་ལུགས་ཐོས་པ་ཧ་ཅང་སྤྲོ་དགའ་ཟད་མི་ཤེས་པའི་དཔྱིད་དུ་གྱུར་པ་བཀའ་དྲིན་ཆེ། ཕྲན་ཡང་ནད་
མེད་བདེ་ལེགས་ཀྱི་ངང་དུ་མཆིས། སླད་མར་ཡང། སྙིགས་དུས་ཀྱི་ངང་ཚུལ་བདེ་སྡུག་གི་རི་མོ་ཇི་ལྟར་ཤར་རུང། དེ་ཐམས་ཅད་རྣལ་འབྱོར་ཉམས་རྟོགས་ཀྱི་བོགས་འདོན་རྒྱན་དུ་ཤར་བའི་འཇིགས་མེད་མཁའ་ལྡིང་རྣམ་པར་རྩེན་པའི་བརྟུལ་
ཞུགས་ལྷུར་བཞེས་དང་འབྲེལ་གསང་གསུམ་ཡུན་བརྟན་མཛད་བཟང་དགེ་ལྡན་བསྟན་པའི་གསོས་སུ་གོང་སྐྱོང་ཅི་ནས་ཡོད་པ་མཁྱཻན། མཁྱེན་གཟིགས་རྟེན་ཕྲན་གྱི་འདྲ་དཔར་བཅས། ཡོངས་འཛིན་ཁྲི་བྱང་སྤྲུལ་མིང་པས། ལྕགས་གླང་
རྒྱལ་ཟླའི་གྲལ་ཚེས་བཟང་པོར་ཕུལ།། །། ་ཟླ་བྲལ་མཁྱེན་པའི་འོད་སྣང་གཙུག་ལག་ལུགས་བརྒྱའི་མཁའ་མཐར་རྩེན་ཞིང། བསྟན་ལ་གཅིག་ཏུ་དཀར་བའི་ཐུགས་བསྐྱེད་མཚུངས་ཟླ་བྲལ་བ་མི་རྗེ་སྐུ་ངོ་རྩིས་དཔོན་རྣམ་གླིང་པ་ཆེན་

[014B] གུས་པས་ཞུ་གསོལ། དེང་གི་ཆར་རིང་ནས་ཀུན་བཟོད་དགེ་བའི་ཚོགས་ཟུང་ནོར་འཛིན་ཡངས་པའི་ལྟེ་བར་བསྐྱེད་བསྲིངས་མཆོག་སྐུ་དཔག་བསམ་ཡོངས་འདུའི་འཁྲི་ཤིང་མཆོག་ཏུ་བརྟན་ཅིང། ཀུན་མཁྱེན་ཕྱག་
ན་པདྨོའི་འཕྲིན་ལས་དགུང་དུ་འདེགས་པའི་ལེགས་མཛད་ཀྱི་ཡལ་འདབ་སྟུག་པོར་བྲེས་པའི་གྲིབ་བསིལ་དུ་རང་རིགས་མི་མང་ཉམ་ཐག་མགོན་མེད་རྣམས་བདེ་བར་ངལ་བསོའི་དབུགས་འབྱིན་དགའ་སྟོན་ལྷུག་པར་འཇོ་བཞིན་འཚོ་གཞེས་བཀའ་དྲིན་ཆེ་
རིང་ནས། ཆུ་སྟག་གནམ་ལོ་གསར་ཚེས་ཀྱི་རྟེན་འབྱུང་ལེགས་སྐྱེས་སུ་གསུང་བྲིས་དང་གནང་རྟེན་བཅས་སྩལ་སོན་དགྱེས་བརྩེའི་གསེར་ཞལ་དངོས་མཇལ་ལྟར་སྤྲོ་དགའ་རྒྱ་མཚོའི་དཔྱིད་དུ་སྨིན་པར་གྱུར་ལགས། འདིར་བླ་མིང་པ་འཚོ་ཁམས་
ལ་གསར་འཚེ་མེད་ཅིང། གོང་ས་ཡིད་བཞིན་ནོར་བུའི་སྲི་ཞུ་དང། བློ་བཟང་རྒྱལ་བསྟན་སྙིང་དུ་གཅེས་པའི་དམ་བཅའི་ལྷག་བསམ་སྐྱོང་ཁུལ་དུ་མཆིས་ལགས། སླད་མར་ཡང། སྲིད་ཞིའི་དགེ་ལེགས་རབ་འབྱམས་ཀྱི་གཞི་རྟེན་
མཆོག་སྐུར་འགལ་སྤོང་འཕྲོད་བཞེས་ཐུགས་ལྷོད་མེད་ངོས། མི་རྗེ་མཆོག་ཉིད་གཞུང་ཞབས་བགྲེས་གྲས་གང་ཅིའི་ཉམས་མྱོང་ཐུགས་རྒྱུས་ཆེ་ཞིང། ཟབ་དགོངས་མཁྱེན་རླབས་གཞན་འགྲན་བྲལ་གཤིས་དེང་སྐབས་གངས་ལྗོངས་རྒྱལ་
བསྟན་ཆབ་སྲིད་དང། སྐྱེ་འགྲོའི་བདེ་དོན་ལ་གོང་ས་སྐྱབྶ་མགོན་ཆེན་པོ་མཆོག་ནས་སྐུ་ངལ་འོ་རྒྱལ་ཅི་ཆེ་བ་སྐྱངས་དང་སྐྱོང་བཞིན་གྱི་སྐབས་འདིར་འཕྲིན་ལས་ཀྱི་སྲི་ཞུར་མི་ཞུམས་བཟོད་སྟོབས་ཀྱི་གོ་ཆ་ལྷུར་བཞེས་ཀྱིས་ཟབ་ལ་དཀྱེལ་ཆེའི་ཐུཌ་

[015A]༄༅། །ཁུར་ཟབ་སྐྱོང་བཀའ་དྲིན་མི་འདོར་ཞིང། འདིར་ཡང་ནང་མའི་ཕེབས་འོས་རིགས་ལྷུག་སྩོལ་ཡོད་པ་དང། འདི་ནས་ཀྱང་སྐུ་མཛད་ཀྱི་འགལ་རྐྱེན་ཞི་ཞིང། བཞེད་དགོངས་ལམ་དུ་ལྷོངས་པའི་
གསོལ་འདེབས་གང་ཤེས་ཞུས་ཆོག་པ་བཅས་ཆོས་ཀློང་ཟབ་མོར་མངའ་བ་མཁྱཻན། མཁྱེན་གཟིགས་རྟེན་ལྷ་རེག་ཨ་ཤེ་དང། སྔགས་མདུད་བཅས། ཕྲན་ཡོངས་འཛིན་ཁྲི་བྱང་སྤྲུལ་མིང་པས། ཆུ་སྟག་ཟླ་བ་དང་པོའི་ཚེས་གསུམ་
ལ་ཕུལ།། །། ་རྨད་བྱུང་ལུང་རྟོགས་ཆོས་ཀྱི་མཛོད་འཛིན་ར་ཀ་ར་མཆོག་སྤྲུལ་རིན་པོ་ཆེ་མཆོག་གི་ཞབྶ་དྲུང་དུ། ནང་ལུགས་སྤྲོས་མེད་དུ་ཞུ་གསོལ། བར་ལམ་རིན་པོ་ཆེ་མཆོག་མཚན་དཔེའི་མཛེས་སྐུ་མངོན་པར་གསལ་
ཞིང། བསྟན་འགྲོར་སྨན་པའི་ལེགས་མཛད་གོང་འཕེལ་དུ་འཚོ་གཞེས་རིང་ནས། ཕྱི་ཟླ་བཅུ་གཉིས་པའི་ཚེས་བཅོ་བརྒྱད་ཉིན་སྩལ་བའི་ཕྱག་བྲིས་ཞིབ་གསལ་ཕེབས་འབྱོར་དགྱེས་བརྩེའི་གསེར་ཞལ་དངོས་མཇལ་ལྟར་སྤྲོ་དགའ་རྒྱ་མཚོའི་
དཔྱིད་དུ་སྨིན་པ་བཀའ་དྲིན་ཆཻ། ཕྲན་ཡང་ཟག་ཕུང་བདེ་ངང་ཁ་སྔོན་སྟོན་མཚམས་རྡོར་གྡནྡུ་བསྐྱོད་དེ་དབང་ཁྲིད་འགའ་ཤས་འཆད་སྤེལ་ཟིན་རྗེས་ཕྱི་ཟླ་བཅུ་གཉིས་པའི་ཚེས་བརྒྱད་ཉིན་རྡ་རམ་ས་ལར་ཕྱིར་འཁོར་གྱིས་ཟིན་
མེད་རྣམ་གཡེང་གི་ངང་དུ་མཆིས། ཕེབས་གསལ་བཞིན་འཇམ་མགོན་བླ་མ་དང་བླ་མགོན་དབྱེར་མེད། ཆོས་སྐྱོང་རྒྱལ་ཆེན་གསུམ་ལ་དམིགས་ཀྱིས་བསལ་བའི་ཚོགས་མཆོད་དང་འབྲེལ་རྒྱལ་ཆེན་འཕྲིན་བསྐུལ་ཡང་

[015B] དེ་གར་རིན་པོ་ཆེ་མཆོག་ནས་རྒྱལ་བསྟན་སྤྱི་དང། ཡང་སོགས་གངས་ལྗོངྶ་
བསྟན་འགྲོར་སྨན་པའི་ཐུགས་བསྐྱེད་བཟང་པོས་དེར་ཡོད་སློབ་ཕྲུག་ཚོར་ལུགས་གཉིས་སྤྱི་བྱེའི་རིག་གནས་ལ་སློབ་སྦྱོང་གོམས་འདྲིས་དང། ཡ་རབས་སྤྱོད་བཟང་ལ་འཇུག་ཐབས་སོགས་བྱམས་གཟིགས་ཆེན་པོས་བཀའ་སློབ་ལམ་སྟོན་དང་
གཞན་ཡང་དེ་ཁུལ་ལྷག་བསམ་ཅན་གྱི་མི་རིགས་རྣམས་ལ་རོགས་རམ་ཐབས་བསྐུལ་མཛད་རྒྱུ་སོགས་གང་ཅིར་ཐུགས་ཁུར་ཟབ་བཞེས་མཛད་དང་མཛད་བཞིན་ཡོད་པ་ཧ་ཅང་གུས་སྤྲོ་ཡི་རང་གི་གནས་སུ་གྱུར་པ་ཐུགས་རྗེ་ཆེ་ལགས། ད་དུང་སྔར་བཞིན་
ཐུགས་ཁུར་གཟབ་སྐོང་ཡོད་པ་དང། འདིར་ཡང་ནང་མའི་ཕེབས་འོས་རིགས་ལྷུག་སྩོལ་ཡོད་པ་མཁྱཻན། མཁྱེན་ཞེས་གཟིགས་རྟེན་ཤིས་མེ་བཅས། ཟླ་ཚེས་བཟང་པོར་ཕུལ།། །།་གཙུག་ལག་རིན་ཆེན་གཏེར་བརྒྱ་ཐང་མར་
འགྲེམས་པ་ལ་མི་དབང་བུདྡྷ་ས་རའི་རྗེས་འགྲོ་བླ་མ་ངག་ཡོན་ལགས་མཆོག་གི་སྐུ་དྲུང་དུ། ཆེད་འབུལ། དེང་ཚོགས་གཉིས་ཟླ་བའི་མ་མ་ལས་འཁྲུངས་པའི་མཚན་དཀྱིལ་ཀུན་ཕན་བདག་པོ་དགེ་ལེགས་ཀྱི་གང་བ་ཡོངས་སུ་རྫོགས་ཤིང་
ཟླ་བྲལ་མཁྱེན་དཔྱོད་ཀྱི་འོད་རླབས་ལྔ་རིག་ནམ་མཁའི་ཕ་མཐར་གྲོལ་བས་བློ་གསལ་ཡིད་ཀྱི་ཀུན་དའི་འཛུམ་ཕྲེང་ཅི་དགར་འབྱེད་བཞིན་པར་འཚོ་གཞེས་རིང་ནས། ཉེ་སྔོན་གསུང་བྲིས་དང་ཆབས་ཅིག་འདི་ལོའི་ལེའུ་ཐོ་རྒྱས་བསྡུས། ལྷ་

[016A]༄༅། །རེག་བཅས་སྩལ་འབྱོར་དགྱེས་ཞལ་དངོས་མཇལ་ལྟར་ཡིད་སྤྲོའི་སྨན་ཡོན་དུ་གྱུར་པ་བཀའ་དྲིན་གྱི་ཕུལ་དམ་པར་ཆཻ། འདིར་ཕྲན་བླ་མིང་རྒན་པོའང་འཚོ་ཁམས་ཤིང་རུལ་སྡོང་པོ་ཉི་བུའི་རླུང་གིས་མ་
བསྒྱེལ་ཙམ་ནས་བསྟན་འགྲོར་སྨན་རེའི་ལྷག་བསམ་གྱི་འདུན་པ་སྐྱོང་ཁུལ་དུ་མཆིས། མཚམས་ཞུ་  ྾  སླད་མར། རིན་བྲལ་མཆོག་སྐུར་འགལ་སྤོང་འཕྲོད་བཞེས་ཐུགས་ལྷོད་མེད་ངོས། ལྔ་རིག་པདྨོའི་དོ་ཤལ་རྒྱལ་བསྟན་ནོར་འྫིན་
མཛེས་པའི་རྒྱན་དུ་ཅི་དགར་སྤྲོ་བའི་མཛད་བཟང་སྔར་ལྷག་ཏུ་སྐྱོང་བ་མཁྱཻན། གཟིགས་རྟེན་ལྷ་གོས་ཨ་ཤེ་བཅས། ཡོངས་འཛིན་ཁྲི་བྱང་སྤྲུལ་མིང་པས། ཆུ་སྟག་ཟླ་བ་དང་པོའི་ཚེ་བཅུ་དགུ་ལ་ཕུལ།། །། ་རྨད་བྱུང་ལུང་
རྟོགས་ནོར་བུའི་དཔལ་གྱིས་མཐོ་ཞིང། རིང་ནས་དད་དམ་མི་འགྱུར་རྡོ་རྗེའི་མཆེད་ཟླ་རས་ཆུང་ཕུག་མཆོག་སྤྲུལ་རིན་པོ་ཆེའི་ཞབྶ་དྲུང་དུ། ཆེད་དུ་ཞུ་གསོལ། དེང་རིང་ནས་གོམས་པའི་ཚོགས་ཟུང་ཐུར་མ་བརྒྱ་ཕྲག་གིས་ཉེ་
བར་བཏེགས་པའི་མཚན་དཀྱིལ་རིན་ཆེན་གདུགས་དཀར་དགེ་ལེགས་ནོར་བུའི་ཏོག་གིས་མཛེས་ཤིང། དམ་པའི་མཛད་བཟང་གི་དར་ཤམ་ལྷབ་ལྷུབ་ཏུ་གྲོལ་བས་ཀུན་ཕན་གྲིབ་བསིལ་སྣུམ་པོ་ཕྱོགས་ཀྱི་ཁོར་ཡུག་ཏུ་འབེབས་བཞིན་པར་
འཚོ་གཞེས་ཀྱི་རིང་ནས། ཉེ་ལམ་ཕྱི་ཟླ་གཉིས་པའི་ཚེས་བཅུ་དགུ་ཉིན་སྩལ་བའི་གསུང་བྲིས་ཉམས་མེད་སུག་རྩེར་སོན་པ་དགྱེས་བརྩེའི་ཞལ་བཟང་དངོས་མཇལ་ལྟ་བུའི་སྤྲོ་དགའ་རྒྱ་མཚོའི་དཔྱིད་དུ་སྨིན་པ་བཀའ་དྲིན་ཆཻ། འྡིར་

[016B] བསྟན་ལ་རི་མོར་བགྱི་བའི་ལྷག་བསམ་གྱི་འདུན་པ་ལྷོད་མེད་དུ་མཆིས། མཚམས་ཞུ། ཕྱག་བྲེས་ཕེབས་གསལ་རིན་པོ་ཆེ་རྣམ་གཉིས་སུས་ཛ་ལན་དུ་སྤྲོ་སེང་ཆིབས་བསྒྱུར་བསྐྱངས་ཏེ་ཕྱིར་
ཕེབས་གྲུབ་རྗེས་སྔར་རྒྱུན་དཔེ་མཛོད་ནང་མཛད་ཁུར་སྐྱོང་མུས་གསལ་བ་གང་ལེགས་དང། ཕྲན་ལ་བརྟེན་པའི་བླ་མའི་རྣལ་འབྱོར་རྒྱུན་འཁྱེར་མདོར་བསྡུས་ཤིག་དང། འདྲ་དཔར་ཆུང་ངུ་ཞིག་དགོས་ཚུལ་ཕེབས་པ་འདྲ་དཔར་ད་ལམ་
ཟུར་འབུལ་ཞུས་པ་དང། བླ་རྣལ་འཕྲལ་འབུལ་ཞུ་ཐུབ་མ་སོང་རུང་རིང་མིན་གསར་བརྩམས་ཀྱིས་འབུལ་ལམ་ཞུས་ཆོག་པ། སླད་མར་ཡང་དོན་གཉིས་མེ་ཏོག་འབུམ་ཕྲག་འཆར་བཟོད་མཆོག་སྐུ་ཡོངས་འདུའི་ལྗོན་པ་ཡུན་དུ་བརྟན་ཅིང་
བསྟན་འགྲོའི་གསོས་སུ་ཆེ་བའི་ལེགས་མཛད་ཀྱི་འབྲས་བཟང་ཁུར་དུ་དུད་བཞིན་པ་ནས། ནང་མའི་གསུང་མཆིད་ཀྱང་ལྷུག་སྩོལ་ཡོད་པ་མཁྱཻན། མཁྱེན་བཀྲ་ཤིས་སྨོན་རྒྱས་བཏབ་སྟེ། ཡོངས་འཛིན་ཁྲི་བྱང་སྤྲུལ་མིང་པས། ཆིག་
སྟོང་དགུ་བརྒྱ་དྲུག་ཅུ་རེ་གཉིས། ཟླ་བ་གསུམ་པའི་ཚེས་གཉིས་ལ་ཕུལ།། །།་དམ་ཚིག་གསེར་གྱི་ཉག་ཐག་གཅིག་ཏུ་འབྲེལ་བ་སྐྱོང་བླ་མཆོག་སྤྲུལ་རིན་པོ་ཆེའི་ཞབྶ་དྲུང་དུ། ཆེད་འབུལ། དེང་བགྲང་ཡས་
ཚོགས་གཉིས་ཀྱི་དཔལ་ལས་བལྟམས་པའི་མཆོག་སྐུ་མངོན་པར་གསལ་ཞིང། གཟུངས་སྤོབས་རྣམ་དཔྱོད་གསེར་གྱི་ཉ་མོ་གཙུག་ལག་རྒྱ་མཚོའི་འཇིང་ལ་དོགས་མེད་ཅི་དགར་རྩེན་པའི་ངོ་མཚར་མཆོག་ཏུ་འཛིན་བཞིན་པ་ནས། སྔ་

[017A]༄༅། །ལོ་ལྡི་ལི་ནས་ཕེབས་ཁར་གནང་བའི་ཕྱག་བྲིས་ཤིག་དང། ད་ལམ་ཕྱི་ཟླ་གཉིས་པའི་ཚེས་དྲུག་ཉིན་གནང་བའི་ཕྱག་བྲིས་བཅས་ངེས་སོན་དགྱེས་ཞལ་དངོས་མཇལ་དང་མི་གཉིས་པའི་མངོན་དགའ་ཟད་མི་ཤེས་
པའི་གཏེར་དུ་སྨིན་པ་ཐུགས་རྗེ་ཆེ། འདི་ན་བླ་མིང་པའང་འཚོ་བའི་སྙེ་མ་ཉི་བུའི་སད་ཀྱིས་མ་བཅོམ་ཙམ་ནས་བློ་བཟང་རྒྱལ་བསྟན་སྙིང་དུ་བཟུང་བའི་ལྷག་བསམ་སྐྱོང་ཁུལ་དུ་མཆིས། མཚམས་ཞུ། རིན་པོ་ཆེ་མཆོག་ཉིད་དེ་གར་ཕེབས་ནས་
བཟུང་ནས་པའི་གསུང་རབ་གྱི་དཀར་ཆག་དང། འདུལ་བའི་སྐོར་འབྲི་རྒྱུ། གཞན་དག་ལ་བོད་ཡིག་འབྲི་ཀློག་སློབ་སྟོན་གནང་རྒྱུ་སོགས་ཀྱི་མཛད་བྲེལ་ལུ་གུརྒྱུད་ཀྱིས་དུས་ཚོད་ཡུད་ཡུད་འགྲོ་བས་ཉམས་བཞེས་གནང་སྒོར་འགལ་རྐྱེན་ཡོང་བ་
ཐུགས་ཁག་མི་འདུག་ཀྱང། བསྟན་པའི་གཟུགས་བརྙན་ཙམ་ཡང་དཀོན་པའི་ཡུལ་ཕྱོགས་དེ་འདྲར་དམ་པའི་ཆོས་ཀྱི་སྣང་བ་ཅུང་ཟད་ཙམ་རེ་འགྱེད་ནུས་ནའང་སྟོན་པ་ལ་རིམ་གྲོ་དང། བསྟན་པ་ལ་ཕན་པ་སྒྲུབ་པའི་བསོད་ནམས་ཀྱི་ཕུང་
པོ་མཆོག་ཏུ་ལྕི་པས་སྐུ་ངལ་དུ་མ་དགོངས་པར་བཟོད་སྲན་སྐྱོང་གལ། སླད་མར། མཛེས་སྐུ་རྟ་བདུན་དབང་པོ་འགལ་རྐྱེན་ཆུ་འཛིན་གྱི་སྒྲིབ་གཡོག་ལས་རིང་དུ་སྲུང་བའི་དགེ་མཚན་བཀྲག་ཏུ་ཆེ་ཞིང། རྒྱལ་བསྟན་པད་ཚལ་འབྱེད་པའི་
མཛད་བཟང་གི་འོད་སྣང་སྔར་ལྷག་ཏུ་སྤྲོ་བཞིན་པ་ནས། མཛའ་བ་མི་ཕྱེད་པའི་གསུང་བྲིས་ཀྱང་རིམ་སྩོལ་ཡོད་པ་མཁྱཻན། མཁྱེན་ཞེས་བཀྲ་ཤིས་སྨོན་རྒྱས་བཏབ་སྟེ། ཡོངས་འཛིན་ཁྲི་བྱང་སྤྲུལ་མིང་པས། ཕྱི་ཟླ་གསུམ་པའི་ཚེས་གསུམ་

[017B]། །།་ཕུལ་བྱུང་མཁྱེན་རླབས་རྒྱ་མཚོའི་བདག་ཉིད་རིང་ནས་དད་དམ་བརྩེ་གཟིགས་མཚུངས་མེད་མི་རྗེ་སྐུ་ངོ་བཀྲས་མཐོང་སྲས་སྐུ་མཆོག་དང། ཨོ་ལོ་དཔལ་སྒྲོན་ལགས་བཅས་ལྷན་རྒྱས་མཆོག་གི་ཞབྶ་དྲུང་དུ། ཆེད་
འབུལ། ཉེ་ཆར་རྡོར་གླིང་ནས་སྐུ་ཞབས་བློ་བདེ་ལགས་ཀྱིས་ཕྱག་བྲིས་གནང་འབྱོར་དུ། བར་སྐབས་སློབ་གྲ་གསར་འཛུགས་ཀྱི་འདུ་འགོད་ལྷིངས་འཇགས་མ་གྲུབ་གོང་སློབ་ཕྲུག་ཁྱོན་ཆེ་འབྱོར་ཏེ་འཚོ་ཕོགས་སྡོད་གནས་གང་ཅིར་དབུ་རྙོག་མྫད་
འཛིངས་ཆེ་རྐྱེན་གྱིས་ཐུགས་སེམས་འཁྲུགས་པ་ལྟ་བུས་སྐུ་ཁམས་བདེ་མིན་གྱི་སྐུ་ངལ་ཕྲན་བུ་བྱུང་ཡང། གསོལ་སྨན་འཕྲོད་བཞེས་དང་ཞབས་རིམ་སོགས་གཟབ་མཐུས་ད་ཆ་དྭངས་བསྐྱེད་ལེགས་བཞེས་ཀྱི་ངང་ཡོད་ལུགས་གསལ་བ་ཧ་ཅང་བློ་
བདེ་དགའ་སྤྲོའི་རང་བཞིན་དུ་གྱུར་ཅིང། ད་དུང་བསྙུན་མཇུག་ལེགས་དྭངས་མ་བྱུང་བར་གསོལ་སྨན་འཕྲོད་བཞེས་གནང་སྒོ་ཐུགས་ལྷོད་མེད་ངོས། སྔོན་ཞུས་ལྟར་ཐུགས་སེམས་གུ་དོག་གང་བས་ཕན་པ་ཏིལ་ཙམ་མེད་ཅིང། དཔེར་ན་
མེ་དོང་དང་ཚེར་དོང་དུ་བསྡད་ན་ཚ་ཞིང་བསྲེག་པ་མེའི་རང་བཞིན་དང། རྣོ་ཞིང་རྩུབ་པ་ཚེར་མའི་རང་བཞིན་ཁོ་ན་ལས། ཡོང་མི་སྲིད་པ་ཞིག་བྱུང་བ་མིན་པ་བཞིན་འཁོར་བའི་གནས་འདིར་ལས་ཉོན་གྱི་དབང་གིས་སྐྱེ་བ་ཞིག་བླངས་ཕྱིན་ཆད་འདོད་
པ་བཙལ་ཀྱང་མི་རྙེད་ཅིང་མི་འདོད་ཐོག་ཏུ་འབབ་པ་དང། སྡུག་པ་དང་བྲལ་ཞིང་མི་སྡུག་པ་དང་ཡིད་མི་འོང་བ་དང་འཕྲད་པ་སོགས་གྲ་མ་འགྲིགས་ཤ་སྟག་ཅིག་འཁོར་ལོས་བསྒྱུར་བའི་རྒྱལ་པོ་ཚུན་ཆད་ལ་ཡང་ཡོང་བ་འཁོར་བའི་གཤིས་

[018A]༄༅། །ལུགས་ཡིན། རྒྱལ་མཆོག་བསྐལ་བཟང་གིས། མཐོ་དམན་སྐྱ་བཙུན་ཕོ་མོ་སུ་འདྲ་ལ་བལྟས་ཀྱང། །ཆ་ལུགས་རྣམ་འགྱུར་ཕོ་སྒྲོབ་ཆེ་ཆུང་ཙམ་མ་གཏོགས། །སྡུག་གིས་མི་ཚེ་སྐྱེལ་བ་མཉམ་མཉམ་དུ་
འདུག་པས། །སྐལ་མཉམ་གྲོགས་མཆེད་རྣམས་ཀྱི་སྣང་ཚུལ་འདི་སྐྱོབ། །ཞེས་གསུངས་པ་ལྟར་ཡིན་པས་ཐུགས་བློ་ནམ་མཁའ་ལྟར་ཡངས་པར་རྒྱ་བསྐྱེད་ཀྱིས་རང་གཞན་དོན་གཉིས་སྒྲུབ་ནུས་ཡོང་བའི་དགོངས་བཞེས་ངེས་པར་མཛད་སྐྱོང་ཞུ་རྒྱུ་
བཅས་དགོངས་ཟབ་དམ་པར་མངའ་བ་མཁྱཻན། མཁྱེན་གཟིགས་རྟེན་ཤིས་མེ་བཅས། ཡོངས་འཛིན་ཁྲི་བྱང་སྤྲུལ་མིང་པས། ཕྱི་ཟླ་གསུམ་པའི་ཚེས་ཉེར་གསུམ་ལ་ཕུལ།། །།་ངེས་དོན་སྙིང་པོའི་ལུགས་བཟང་ཕྱོགས་བྲྒྱར་
སྤེལ་བའི་སྣང་བྱེད་ཟླ་བྲལ་སྐྱབྶ་རྗེ་ཁམས་སྤྲུལ་རིན་པོ་ཆེ་མཆོག་གི་ཞབྶ་ཁྲིའི་དྲུང་དུ། གུས་པ་ཞུ་གསོལ། དེང། གསང་གསུམ་ནམ་མཁའི་ནོར་བུ་བསྟན་འགྲོའི་སྤྱི་དཔལ་དམ་པར་ལྷམ་མེ་ལྷང་ངེར་གསལ་ཞིང། བསྟན་འགྲོའི་
ཕན་བདེ་སྤེལ་བའི་འཕྲིན་ལས་ཀྱི་འོད་སྟོང་ཕྱོགས་བརྒྱར་བཀྱེ་བཞིན་འཚོ་གཞེས་ཀྱི་དབྱིངས་ནས་ཕྱག་བྲིས་དང། ཚེས་བཅུའི་ལོ་རྒྱུས་ཕྱག་དེབ་བཅས་སྦྲག་ཐོག་སྩལ་ཕེབས་དགྱེས་བརྩེའི་གསེར་ཞལ་དངོས་མཇལ་ལྟར་སྤྲོ་དགའ་རྒྱ་མྪོའི་
དཔལ་དུ་གྱུར་པ་བཀའ་དྲིན་ཆེ། ཕྲན་ཡང་ཟིན་མེད་རྣམ་གཡེང་གི་ཁོལ་པོར་འཕྱན་བཞིན་པར་མཆིས་ལགས། མཚམས་ཞུ། དེང་སྐབས་རྒྱལ་བསྟན་རིན་པོ་ཆེ་ལྷག་པར་ཉམས་དམའི་དུས་ངན་འདི་འདྲའི་སྐབས་སུ་སྐྱབྶ་རྗེ་མྖོག་

[018B] ཨོ་རྒྱན་སངས་རྒྱས་གཉིས་པའི་ཚེས་བཅུའི་སྒྲུབ་མཆོད་ཆེན་མོ་ཉིན་ཞག་བཅུ་རིང་དགེ་འདུན་བརྒྱ་དང་ལྔ་བཅུ་ཐམ་
པས་སྨིན་ཚུགས་དང་འབྲེལ་ཚེས་བཅུའི་གར་འཆམས་སོགས་ལེགས་གྲུབ་བཀའ་དྲིན་ཆེ་བ་འདི་དག་དགུན་དུས་སུ་མཚོ་སྐྱེས་འདབ་བརྒྱ་བཞད་འདྲའི་ངོ་མཚར་རྨད་པོ་ཆེ་རིས་མེད་རྒྱལ་བསྟན་ཡོངས་ལ་སྨན་པའི་བཀའ་དྲིན་བླ་མེད་དུ་ཆེ་ལགས་
སླད་མར་ཡང་བསྟན་འགྲོའི་མགོན་དུ་ཞབས་ཟུང་ཡུན་བསྟན་ངོས། རྒྱལ་བསྟན་སླར་གསོའི་མཛད་བཟང་སྔ་ཁོ་བཞིན་སྐྱོང་བ་མཁྱཻན། མཁྱེན་གཟིགས་རྟེན་ཤིས་མེ་བཅས། ཡོངས་འཛིན་ཁྲི་བྱང་སྤྲུལ་མིང་པས། ཆིག་སྟོང་དགུ་བརྒྱ་དྲུག་ཅུ་
རེ་གཉིས་ཟླ་བ་དགུ་པའི་ཚེས་ཉེར་བརྒྱད་ལ་ཕུལ།། །།་རབ་འབྱམས་གཞུང་བརྒྱ་སྨྲ་བ་སེར་སྨད་རྒྱལ་རོང་དགེ་བཤེས་ངག་དབང་ཐེག་མཆོག་ལགས་ཀྱི་སྐུ་དྲུང་དུ། ཆེད་འབུལ། ཉེ་ལམ་དེ་ནས་གསུང་བྲིས་དང་ལྷ་རེག་
རིན་འཁོར་བཅས་གནང་འབྱོར་ཐོག་གང་ཉིད་རྒྱ་དམར་གྱི་བཙན་འོག་ནས་གྲོལ་ཏེ་འབག་སར་བདེ་ཕེབས་ཀྱིས་བསླབ་གསུམ་འཛིན་པའི་དགེ་འདུན་རྣམས་དང་ལྷན་ཅིག་དམ་ཆོས་བདུད་རྩིའི་རོ་མངར་ལ་སྤྱོད་པའི་དགའ་སྟོན་ཐོབ་པ་ནི་སྔོན་བསཌ་
ལེགས་བྱས་ཀྱི་དགེ་འབྲས་བསླུ་མེད་བདེན་མ་ཐུར་ངེས་པས་ལེགས་ཚོགས་ཤིན་ཏུ་ཆེ། བར་ལམ་བོད་དུ་བཞུགས་རིང་གི་གནས་ཚུལ་དང། བོད་མིའི་སྙིང་སྟོབས་ཞུམྨེད་ཀྱིས་རེ་བའི་གནས་ཚུལ་ཞིབ་གསལ་གནང་བ་བློར་ངེས་བྱུང་བས་

[019A]༄༅། །ལྷག་བསམ་བཟང་པོའི་འདུན་པ་བསྐྱེད་ཆོག་པ། གང་ཉིད་བར་ལམ་དཔེ་ཆ་གཟིགས་ཁོམ་མ་བྱུང་བ་དང། འདི་གར་ཕེབས་ནས་ཀྱང་ས་ཆུ་འཕྲོད་མིན་སོགས་ཀྱིས་ཐོས་བསམ་དང། དཔེ་ཁྲིད་
སོགས་རྒྱ་ཆེ་ཐུབ་དཀའ་བར་བརྟེན་ཉམས་ལེན་མན་ངག་མདོར་བསྡུས་ཤིག་ཡིག་ཐོག་ནས་འདི་གདོང་དགོས་ཚུལ་གསུངས་འདུག་པ། ཕྲན་དེང་སྐབས་གོང་ས་མཆོག་ལ་རྗེ་ཡབ་སྲས་ཀྱི་གསུང་འབུམ་བཀླག་ལུང་འབུལ་མུས་ཀྱི་སྐབས་ལ་
བརྟེན་ཞིབ་རྒྱས་ཤིག་འབྲི་ཁོམ་མ་མཆིས། སྙིང་པོ་བསྡུས་ན་དུས་དང་གནས་སྐབས་ཀུན་ཏུ་རང་རྒྱུད་ལ་བརྟག་དཔྱད་བྱས་ནས་དགེ་མི་དགེའི་རྣམ་རྟོག་གང་སྐྱེས་ངོས་བཟུང་སྟེ་མི་དགེ་བའི་བསམ་པ་སྐྱེས་ན་དེ་མ་ཐག་ཏུ་ཉེས་དམིགས་བྶམ་
ནས་གདོང་བཟློག་གལ་ཆེ། དེ་མིན་ཉོན་མོངས་པའི་སྐྱོན་གྱིས་འདི་ཕྱི་ཀུན་ཏུ་ཕུང་ཉེན་ཆེ། མང་ཐོས་མཁས་པའི་གྲགས་པ་ཐོབ་ཀྱང་སྐྱབས་འགྲོ་དང། ལས་འབྲས་ལ་ཇི་མི་སྙམ་པར་བཞག་ན་ཐོས་པ་ཙམ་གྱིས་ཕྱི་མར་མི་ཕན་པས་
མཆོག་གསུམ་ལ་དད་པ་དང། ལས་འབྲས་ལ་རྩིས་གདབ་གལ་ཆེ། འདི་ཕྱིའི་འདུན་མ་གཏན་ལེགས་དང་གཏན་ཉེས་ཇི་བྱེད་རང་རེའི་ཚེ་མཇུག་འདི་ལ་རག་ལས་པས་དཀོན་མཆོག་ལ་དད་པ་བརྟན་པོ་དང། གཞན་ལ་བསམ་པ་བཟང་པོ་
རེ་སྐྱེ་ཨེ་ཐུབ་ལྟོས། ཆགས་སྡང་གི་བློ་ངན་སྤངས་ཏེ་རང་རྒྱུད་ཆོས་ཀྱིས་འདུལ་ཐབས་ལ་འབད། མདོར་ན་ཆོས་ཀྱི་སྙིང་པོ་བདེན་བཞིའི་བླང་དོར་ལ་འདུ་ཞིང། དེ་ཡང་ལས་རྒྱུ་འབྲས་ཤེས་ནས་དགེ་སྡིག་གཉིས་ཀྱི་སྤང་བླང་ལ་འདུ་

[019B] སེམས་ལ་ཡར་བསྐྱེད་ཅིག་མ་བྱུང་ན་ཁ་ཏོན་སབ་སུབ་མང་པོ་དང། ལུས་ངག་གི་དགེ་བ་ལྟར་སྣང་རེས་འཆི་ཁར་ཕན་པ་ཨེ་ཡོད་སྙམ་པ་བཅས་དགོངས་འཇགས་ཞུ། རྟེན་སྲུང་བྱིན་བཅས་
ཡོངས་འཛིན་ཁྲི་བྱང་སྤྲུལ་མིང་པས། ཆིག་སྟོང་དགུ་བརྒྱ་དྲུག་ཅུ་རེ་གསུམ། ཟླ་བ་བཞི་པའི་ཚེས་བདུན་ལ་ཕུལ།། །།་བར་ཁམས་བསྟན་པའི་སྣང་བྱེད་ཟླ་བྲལ་ཆབ་མདོ་དཀོན་རྡོར་མཆོག་སྤྲུལ་རིན་པོ་ཆེའི་ཞབྶ་ཁྲིའི་དྲུང་དུ་
གུས་འབུལ། དེང། རྒྱ་ཆེན་ཐུགས་བསྐྱེད་ཟླ་བའི་མ་མ་ལས་བལྟམས་པའི་མཚན་དཀྱིལ་ཆུ་ཤེལ་དབང་པོ་དགེ་ལེགས་ཀྱི་ཆ་ཤས་ཡོངས་སུ་རྫོགས་ཤིང། གསན་བསམ་ལེགས་མཛད་ཀྱི་འོད་དཀར་རིང་དུ་སྤྲོ་བཞིན་པ་ནས་
འདིར་ཡང་ཕྱག་བྲིས་གནང་རྟེན་གྱིས་སྤུད་པ་སྩལ་ཕེབས་གུས་སྤྲོའི་དཔལ་དུ་གྱུར། ཕྲན་ཡང་འདུ་ཕུང་བདེ་ཞིང་བསྟན་ལ་རི་མོར་བགྱི་བའི་ལྷག་བསམ་སྐྱོང་ཁུལ་དུ་མཆིས། སླད་མར་ཡང། བསྟན་འགྲོའི་དཔལ་དུ་ཞབས་ཟུང་ཡུན་
བརྟན་གྱི་ཕྱི་ནང་ཐབས་ཚུལ་ལྷོད་མེད་ངོས། བག་མེད་རྩེད་འཇོ་སོགས་སོ་སྐྱེའི་བྱིས་པ་ཕལ་གྱི་ངང་ཚུལ་རྒྱང་དུ་བསྲིངས་ཏེ་ཚོགས་ཆོས་ཀྱིས་མཚོན་པའི་ཕེབས་བཞུགས་གང་ཅིར་ཞི་དུལ་བག་ཡོད་ཀྱི་མཛད་བཟང་ལྷུར་བཞེས་ཐོག་
སྤྱི་དང་བྱེ་བྲག་གི་གསན་སྦྱོང་བསྐྱང་རྒྱུའི་རིགས་ཀྱང་ཐུགས་བརྩོན་ཆེ་བསྐྱེད་ཀྱིས་རྗེས་སོར་མདོ་ཁམས་བསྟན་པའི་སྒྲོན་མེ་ཆེན་པོར་འགྱུར་བ་ཞིག་ངེས་པར་བཀའ་དྲིན་ཆེ་བ་མཁྱཻན། མཁྱེན་ཞེས་ཡོངས་འཛིན་ཁྲི་བྱང་སྤྲུལ་མིང་པས་

[020A]༄༅། །ཕྱི་ཟླ་ལྔ་པའི་ཚེས་བརྒྱད་ལ་ཕུལ།། །།་མཁའ་ཁྱབ་བསྟན་འགྲོའི་དཔལ་མགོན་མཚུངས་ཟླ་མ་མཆིས་པ་འཇམ་མགོན་འཁོན་རིགས་བདག་ཆེན་རིན་པོ་ཆེ་མཆོག་གི་ཞབྶ་ཁྲི་མངོན་
མཐོའི་དྲུང་དུ། གུས་ཕྱག་གིས་ཞུ་གསོལ། འདི་ཕྱོགས་ཕྲན་གྱིས་གོ་ཐོས་སུ་སྐྱབྶ་མགོན་ཆེན་པོ་མཆོག་ཉིད་བར་ལམ་སྐུ་ཁམས་རྙོག་ཚུལ་བཞེས་ཤིང། སྐུ་སྟོབས་གཟི་མདངས་ཕྲན་བུ་འབྲི་ཡོད་སྐད་ཐོས་པར་དེང་སྐབས་སྐྱེ་
འགྲོའི་བསོད་ནམས་མ་ཡིན་པའི་འབྲས་བུ་ལྷག་པར་བདོ་ཞིང། བསྟན་དང་བསྟན་འཛིན་ཡོངས་ལ་སྐུ་གེགས་བར་ཆད་སྒོ་ཀུན་ནས་ལྡང་གཤིས་གསང་གསུམ་ལ་སྐུ་གེགས་འགལ་རྐྱེན་གྱི་མཚན་མ་ཇི་ཡོང་སྙམ་པའི་ཧ་ཅང་བློ་གཡེང་ཅི་
ཆེའི་མལ་དུ་ཚུད་ལགས་ན། ད་སྒོས་གསོལ་བ་འདེབས་པའི་སྙིང་པོར། སྐྱབྶ་མགོན་མཆོག་ཉིད་ངེས་པའི་དོན་དུ་རྗེ་བཙུན་བརྟན་པའི་འཁོར་ལོ་ཡེ་ཤེས་རྡོ་རྗེའི་ངོ་བོར་བཞུགས་གཤིས་ཕྱི་ནང་བདུད་རིགས་བར་ཆད་གང་གིས་ཀྱང་
བརྫི་བ་མ་མཆིས་མོད། འོན་ཀྱང་ཐུན་མོང་གདུལ་བྱའི་མོས་ངོར་མིའི་ཤ་ཚུགས་ཀྱི་ཟོལ་ལ་བརྟེན་གཤིས་བསྙུན་སོགས་བར་ཆད་ཀྱི་རྣམ་པ་སྒྱུ་མ་བཞིན་དུ་སྟོན་པ་འདི་དག་ལ་རྐྱེན་སེལ་འཕྲོད་བཞེས་ཀྱི་རིམ་པ་ཡང་གདུལ་བྱའི་བསོད་
ནམས་ཀྱི་རྟེན་འབྲེལ་གྱི་ཆེ་བའི་སླད་དུ་ངེས་པར་མཛད་བཞེས་སྐབས་སུ་ཆེ་བས། སྐུ་ཕྱའི་ཞབས་རིམ་དང། ལྷག་པར་གསོལ་སྨན་འཕྲོད་བཞེས་ཤིན་ཏུ་གལ་ཆེར་བརྟེན་དེ་གར་ཨ་རིའི་སྨན་ཁང་ལེགས་པོ་ཞིག་ཡོད་པ་དེར་ཞབྶ་

[020B] ཡང་ན་སྨན་ཁང་དེ་ལས་ཆེ་བ་གཞན་ཕེབས་མཛད་འོས་སོགས་འགྲོ་གྲོན་དང་སྐུ་ངལ་སོགས་ལ་མ་དགོངས་པར་སྨན་པའི་ངག་བཞིན་ཕྱག་
བཞེས་བཀའ་དྲིན་ཆེ་བ་དང། གཙོ་ཆེར་མགོན་པོ་གང་གི་ཐུགས་བསྐྱེད་ལ་རག་ལས་གཤིས་བོད་ལྗོངས་ཆོས་ཀྱི་ཞིང་དུ་རྒྱལ་བསྟན་སྤྱི་དང། བྱེ་བྲག་གསང་ཆེན་སློབ་བཤད་ཀྱི་བསྟན་པ་རིན་པོ་ཆེ་ཉམས་ཉེས་སུ་གྱུར་པ་འདི་དག་རྨངྶ་
ནས་གསོ་བའི་སྲོག་རྩ་སྐྱབྶ་མགོན་མཆོག་ཉིད་ལས་གཞན་དུ་མ་མཆིས་ན། དེང་དུས་སྤྱི་སྒོས་ཡོངས་ལ་ཕྱི་ནང་གང་ས་ནས་འགལ་རྐྱེན་སྣ་ཚོགས་ཤར་བ་འདི་དག་སྐྱེ་འགྲོ་སྤྱིའི་ལས་དབང་དུས་སུ་བདོ་བ་ལ་སངས་རྒྱས་ཀྱིས་ཀྱང་ལམ་
སེང་མཛད་དུ་མེད་སྟབས་ཐུགས་སྐྱོ་བསུན་གུ་དོག་གི་རྣམ་པ་ནམ་ཡང་མི་མཛད་པར་ཐུགས་དགོངས་ནམ་མཁའ་ལྟར་རྒྱ་བསྐྱེད་དེ་ཞབྶ་ཟུང་གཡུང་དྲུང་རྟག་པ་ཆེན་པོའི་ངོ་བོར་ལྷམ་མེར་འཚོ་ཞིང་གཞེས་པ་ཅི་ནས་ཀྱང་མྑྱཻཨྣ། མཁྱེན་
ཞེས་གསོལ་བ་འདེབས་རྟེན་ལྷ་རེག་ཨ་ཤེ་དང། མཎྜལ་རྟེན་གསུམ་དོད་ཧིན་སྒོར་འདོད་ཡོན་གྲངས་ལྡན་བཅས། གུས་ཕྲན་ཡོངས་འཛིན་ཁྲི་བྱང་སྤྲུལ་མིང་པས། ཕྱི་ཟླ་བདུན་པའི་ཚེས་བདུན་བཟང་པོར་ཕྱག་བཅས་ཕུལ།། །།
་བློ་བཟང་རྒྱལ་བསྟན་གསལ་བའི་ཉིན་བྱེད་རྒྱ་ར་མཆོག་སྤྲུལ་རིན་པོ་ཆེའི་ཞབྶ་དྲུང་དུ། ནང་སྟབས་སུ་ཞུ་གསོལ། བར་ལམ་རིན་པོ་ཆེ་མཆོག་མཐོང་གྲོལ་མཚན་དཔེའི་སྣང་བརྙན་དཀར་ཕྱོགས་ཟླ་བའི་ལང་ཚོར་བརྟན་ཅིང་

[021A]༄༅། །གཞན་ཕན་མཛད་བཟང་གི་སྣང་བ་མཁའ་ཁྱབ་ཏུ་གྲོལ་བཞིན་འཚོ་གཞེས་རིང་ནས་ཕྱག་བྲིས་སྔ་རྗེས་སུ་སྩལ་འབྱོར་དགྱེས་ཞལ་དངོས་མཇལ་ལྟར་ཡིད་སྤྲོར་གྱུར། འདིར་བླ་མིང་རྒན་པོའང་འཚོ་ཁམས་
མི་དམན་ཙམ་ནས་རྟག་འཛིན་འགོང་པོས་མྱོས་པའི་གར་སྟབས་སྒྱུར་བཞིན་པར་མཆིས། མཚམས་ཞུ། སྔོན་དུ་ངོས་མཇལ་སྐབས་བཀའ་ཕེབས་བཞིན་ཕ་བླ་མ་བཀའ་དྲིན་མཚུངས་མེད་ཆེན་པོའི་གསང་རྣམ་གསོལ་འདེབས་གསར་རྩོམ་
ཞུ་རྒྱུ་དེ་བཞིན་རྩ་བའི་རྩོམ་གཞི་སྐྱབྶ་རྗེ་རྟོགས་ལྡན་རིན་པོ་ཆེའི་གསུང་གི་དགོངས་དོན་གཞིར་བཞག་ཐོག་ཚིག་སྦྱོར་གང་ལེགས་གཟབ་ཁུལ་གྱིས་ཤོ་ལོ་ཀ་སུམ་ཅུ་སོ་ལྔ་ཙམ་བཟོས་ཚར་མཚམས་སྔ་ལོ་བཀའ་འབྲེལ་སྤི་ཏི་ཁུལ་སོགས་སུ་བསྐྱོད་
དགོས་བྱུང་བ་དང། བར་ལམ་བྲོ་འཚལ་བ་སོགས་གཞན་རྐྱེན་སྣ་ཚོགས་ཟློག་མེད་ཀྱིས་འཕྲོ་ཅན་དུ་ལུས་པ་སྙིགས་དུས་སློབ་མ་སྙིང་རུལ་གྱི་རང་མཚང་གསལ་སྟོན་ལྟ་བུར་གྱུར་པར་དགོངས་ཁྲེལ་མི་བཞེས་པ་ནས། ད་ཆ་རང་དོན་རང་
གཅེས་ཀྱིས་གང་མྱུར་མཇུག་སྐྱོང་གིས་ངེས་འབུལ་ཞུས་ཆོག་པ། སླད་མར། གསང་གསུམ་མི་ཤིགས་རྟག་པའི་རང་ཁམས་སུ་བརྟན་ཅིང། འཁྲུལ་བྲལ་བློ་བཟང་རྒྱལ་བསྟན་སྤེལ་བའི་བཟོད་སྟོབས་ཀྱི་གོ་ཆ་ལྷུར་བཞེས་ངོས། ནང་
དགེའི་ཕེབས་མཆིད་ཀྱང་ལྷུག་སྩོལ་མཁྱཻན། མཁྱེན་ཞེས་བཀྲ་ཤིས་སྨོན་རྒྱས་བཏབ་སྟེ། ཡོངས་འཛིན་ཁྲི་བྱང་སྤྲུལ་མིང་པས། ཟླ་ཚེས་བཟང་པོར་ཕུལ།། །།་མཁའ་ཁྱབ་བསྟན་འགྲོའི་མགོན་དཔུང་མཚུངས་

[021B] གུས་ཕྱག་གིས་ཞུ་གསོལ། དེང། མཐོང་གྲོལ་མཚན་དཔེའི་སྣང་བརྙན་ཉི་མ་བྱེ་བའི་དཔལ་གཟི་ལྟར་ལྷམ་མེར་གསལ་ཞིང། ཀུན་ཕན་
འཕྲིན་ལས་ཀྱི་འོད་རླབས་ཕྱོགས་བརྒྱར་གྲོལ་པའི་རིང་ནས། དགྱེས་བརྩེའི་གཟིགས་པས་མ་བོར་བའི་བཀའ་གླེགས་རིན་པོ་ཆེ་གནང་སྐྱེས་ཀྱིས་སྤུད་པ་སྤྱི་ཕེབས་བཀའ་དྲིན་གཞལ་ནུས་བྲལ་བར་ཆེ་ལགས། གུས་ཆུང་
ཡང་འཚོ་ཁམས་ལ་གསར་འཚེའི་རིགས་མེད་པར་འདི་སྣང་འཁྲུལ་པའི་རི་མོ་མུ་འབྱམས་སུ་མཆིས། མཚམས་ཞུ། སྔོན་དུ་པད་ཡུལ་རིན་པོ་ཆེའི་གདོང་ཕྱི་ཟླ་དྲུག་པའི་ཚེས་ལྔ་ཉིན་གནང་བའི་ཕྱག་བྲིས་འདི་གར་ཕྱི་ཟླ་དགུ་པའི་ཚེས་གྕིག་
ཉིན་བར་ལག་སོན་མ་བྱུང་བས་ཞུ་ལན་འབུལ་འགྱངས་གྱུར་སོང་ཞིང། དེར་གསལ་དེ་གར་བསྟན་སྲིད་བདེ་ཐབས་སུ་གུ་རུ་རིན་པོ་ཆེའི་འབུམ་སྐུ་གསར་བཞེངས་ལ་གཟུངས་འབུལ་རབ་གནས་སོགས་སྦྱོར་དངོས་རྗེས་གཙང་སྐྱབས་འཛིན་མྫད་
གྲུབ་པ་འདི་དག་མགོན་པོ་མཆོག་ཉིད་སྣང་སྲིད་མཐའ་དག་བཞེད་རྒུར་རང་དབང་དུ་བསྒྱུར་བའི་རྡོ་རྗེའི་ཡེ་ཤེས་ཆེན་པོར་མངའ་བརྙེས་པའི་བདག་ཉིད་ཆེན་པོ་མཚུངས་ཟླ་དང་བྲལ་གཤིས་བསྟན་འགྲོར་སྨན་པའི་དགེ་མཚན་རླབས་པོ་ཆེ་ཞིག་འབྱུང་བར་
ཡིད་ཆེས་ངེས་རྙེད་ཀྱིས་བཀའ་དྲིན་ཆེ་ཞེས་ལན་བརྒྱ་སྟོང་དུ་གསོལ་རྒྱུ། ཕྱི་ཟླ་དགུ་པའི་ཚེས་གསུམ་ཉིན་སྩལ་བའི་ཕྱག་བྲིས་ཕེབས་དགོངས་སུ་ཌལ་ཧོར་དུ་བཙུན་དགོན་གསར་ཆགས་ཀྱི་སྒོ་དབྱེར་སྐྱབྶ་རྗེ་མཆོག་ཞབྶ་འཁོད་གྲུབ་མིན་མ་

[022A]༄༅། །ངེས་སྟབས་ཕྲན་ཌལ་ཧོར་དུ་བསྐྱོད་ཞོར་ལ་སྒོ་དབྱེའི་རྟེན་འབྲེལ་བྱེད་དགོས་ཕེབས་པ་ལྟར་ཕྲན་འདི་ཟླའི་ནང་ཌལ་ཧོར་དུ་བསྐྱོད་དགོས་ཡོད་པ་དེ་སྐབས་བཀའ་དགོངས་བཞིན་ཞུས་ཆོག་པ། སླད་མར་
ཡང། གསང་གསུམ་མི་ཟད་རྒྱན་གྱི་འཁོར་ལོ་གཞོམ་བྲལ་རྡོ་རྗེའི་ཁྲི་ལ་བསྐལ་བརྒྱར་བརྟན་ཅིང། སྤྱི་སྒོས་རྒྱལ་བསྟན་སྤེལ་བའི་རླབས་ཆེན་འཕྲིན་ལས་སྔཁོ་བཞིན་སྐྱོང་བ་ནས། རྗེས་བརྩེའི་བཀའི་ཕེབས་ཚོགས་ཀྱང་དལ་འབབ་
རྣམ་བཞིའི་ཀླུང་རྒྱུན་བཞིན་སྩོལ་བ་མྑྱཻཨྣ། མཁྱཻན་ཞུ་འདེགས་ཤིས་མེ་བཅས། གུས་ཕྲན་ཡོངས་འཛིན་ཁྲི་བྱང་སྤྲུལ་མིང་པས། ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་གསུམ་ཟླ་ཚེས་ལ་ཕུལ།། །།མཁའ་ཁྱབ་བསྟན་
འགྲོའི་ཕན་བདེའི་སྲོག་ཤིང། གྲུབ་རིགས་ཡོངས་ཀྱི་འཁོར་ལོས་བསྒྱུར་བ་ཆེན་པོ་འཇམ་མགོན་ས་སྐྱ་ གུས་པ་ཆེན་པོས་ཕྱག་བྕས་
ཞུ་གསོལ། ཉེ་སྔོན་གུས་ཆུང་པས་གསོལ་འདེབས་སྙན་འབུལ་ཞུས་པའི་བཀའ་ལན་གནང་སྐྱེས་བརྒྱན་པ་སྤྱི་ཕེབས་དང་འབྲེལ་སྐྱབྶ་མགོན་མཆོག་གི་ཚུལ་བཞེས་སྙུན་ཁམས་ལ་གམ་བཅར་ལྷ་རྗེས་གསོལ་སྨན་རྒྱུན་འབུལ་ཐོག་རྒྱ་
གར་སྨན་པས་སྨན་ཁབ་སུམ་ཅུ་སྐོར་སྒྲོན་འབུལ་དང། ཆོས་སྒར་ཡས་མས་རྣམས་སུ་སྐུ་ཕྱའི་ཞབས་རིམ་རྒྱ་ཆེ་བསྐྱངས་པ་སོགས་ཀྱི་འཕྲོད་བཞེས་བསྐྱངས་མུས་ཐོག་རྗེས་གཅོད་སྨན་ཁང་གཞན་དུ་ཆིབས་བསྒྱུར་བསྐྱང་བྮེད་

[022B] ད་དུང་ཡང་སྐུའི་འཕྲོད་བཞེས་མཇུག་སྐྱོང་བསྐྱང་འོས་གང་
ཅི་ཐུགས་ལྷོད་དུ་མ་གྱུར་པ་སྔོན་དུ་ཇི་ལྟར་གསོལ་བ་བཞིན་གཟབ་སྐྱོང་བཀའ་དྲིན་ལན་བརྒྱར་ཆེ་སྟེ། སྒྲ་གཅན་ལས་གྲོལ་བའི་སྣང་བྱེད་བདག་པོའི་ངང་ཚུལ་ལྟར་གསང་གསུམ་རྡོ་རྗེ་རིན་པོ་ཆེའི་དཔལ་གཟི་འཇིག་རྟེན་གསུམ་གྱི་མུན་སེལ་དུ་
ལྷམ་མེ་ལྷང་ངེར་སྲིད་མཐར་འབར་བའི་ཐུགས་བསྐྱེད་ཀྱི་གོ་ཆ་ལྷག་པར་བཞེས་པ་ཅི་ནས་མྑྱཻཨྣ། མཁྱཻན་ཞེས་གསོལ་བ་འདེབས་རྟེན་མཇལ་དར་ཨ་ཤེ་དང་བཅས། གུས་ཕྲན་ཡོངས་འཛིན་ཁྲི་བྱང་སྤྲུལ་མིང་པས། ཟླ་ཚེས་ལ་ཕུལ།། །།
་བརྟན་མཁས་ཡོན་ཏན་གཉིས་ལྡན་གྱི་འདུལ་འཛིན་ཆེན་པོ་སེར་བྱེས་མཁན་ཟུར་བློ་བཟང་དབང་ཕྱུག་རིན་པོ་ཆེ་མཆོག་གི་ཞབྶ་དྲུང་དུ། ཆེད་འབུལ། བར་དེར་རྒྱ་ཆེན་ཚོགས་གཉིས་ཀྱི་ནོར་འཛིན་ལས་འཁྲུངས་པའི་མཚན་དཀྱིལ་
ཡོངས་འདུའི་ལྗོན་བཟང་དགེ་ལེགས་ཀྱི་རྩ་བ་བརྟན་ཅིང། ཟབ་དང་རྒྱ་ཆེའི་ལེགས་བཤད་ཀྱི་འབྲས་བུའི་རོ་མངར་བློ་གལ་རྣམ་སད་ཚོགས་ཀྱི་གསོས་སུ་འདོད་རྒུར་འཇོ་བཞིན་པར་འཚོ་གཞེས་ཡོད་ལུགས་ཐོས་པ་ཡིད་ཀྱི་གསོས་སུ་ཆེ་ལགས་
ཕྲན་ཡང་ཉི་བུའི་མགྲོན་དུ་མ་བོས་ཙམ་ནས་རང་གཡེང་གཞན་བསླུའི་རྣམ་གཡེང་གི་ངང་དུ་མཆིས། མཚམས་ཞུ། སྐྱབྶ་རྗེ་རྡོ་རྗེ་འཆང་ཕ་བོང་ཁ་པ་དཔལ་བཟང་པོའི་ཡང་སྲིད་མཆོག་སྤྲུལ་རིན་པོ་ཆེ་དགུང་ན་ཕྲ་ཡང། མཛད་སྤྱོད་གང་

[023A]༄༅། །ཅི་དམ་པའི་རང་རྟགས་བཅོས་མིན་དུ་མངའ་ཞིང། གསན་བསམ་ལའང་ཐུགས་ཁུར་ཆེ་ངེས་སུ་ཡོད་ཀྱང། ཡོངས་འཛིན་དགེ་བའི་བཤེས་གཉེན་འདི་ཡིན་དམིགས་བསལ་ཟུར་དུ་མེད་སྟབས་གྮུང་
ལུགས་གསན་བསམ་ལ་འཐུས་གཤོར་འབྱུང་ཉེན་སྟབས་རིན་པོ་ཆེ་ཉིད་རང་ནས་དེ་གར་མཁན་ཟུར་རིན་པོ་ཆེ་གང་ཉིད་ཀྱི་དྲུང་ནས་དཔེ་ཁྲིད་ཞུས་ནས་འགབ་མིན་ཞེས་བཀའ་འདྲི་ཕེབས་བྱུང་བ། མཁན་ཟུར་རིན་པོ་ཆེ་མཆོག་དགེ་བའི་བཤེས་
གཉེན་གྱི་འོས་ཆོས་ཐམས་ཅད་ཚང་ཞིང། སྐྱབྶ་རྗེ་སྐུ་ཕྲེང་གོང་མ་དང། ཕྲན་བཅས་པར་བླ་སློབ་དམ་གཙང་སེལ་མེད་པ་བརྟེན་ངེས་པར་བཤེས་གཉེན་དུ་བསྟེན་ཏེ་གཞུང་ལུགས་གསན་བཞེས་བསྐྱང་ན་དགེ་མཚན་ཆེ་ཚུལ་ཞུས་པ་བཞིན་
མཆོག་སྤྲུལ་རིན་པོ་ཆེ་དེ་ཞབས་སུ་བཅར་གནང་གིས་བར་ལམ་འདུལ་བ་དང། སྔགས་ཀྱིས་ལམ། དེང་སྐབས་དྲང་ངེས་ལེགས་བཤད་སྙིང་པོའི་དཔེ་ཁྲིད་བཅས་གསང་དང་གསན་བཞིན་ཡོད་ཚུལ་གྱི་ཕྱག་བྲིས་གནང་འབྱོར་བྱུང་བ། གང་
ཉིད་དགུང་ན་མཐོ་ཡང་སྐུ་ངལ་འོ་རྒྱལ་ལ་མ་གཟིགས་པར་སློབ་གཉེར་བ་སྤྱི་དང། ལྷག་པར་མཆོག་སྤྲུལ་རིན་པོ་ཆེར་མདོ་སྔགས་གང་ཅིའི་ཚིག་དོན་དཀའ་གནད་རྣམས་ཞིབ་ཁྲིད་སྐྱབས་འཇུག་སྩལ་བ་འདི་ནི་ཕྲན་རང་ལ་བརྒྱ་འབུལ་སྟོང་
འབུལ་གནང་བ་ལས་ཆེས་ཆེར་ལྷག་པའི་དགའ་སྤྲོ་ཚད་མེད་ཐོབ་ལགས་པ་བཀའ་དྲིན་ལན་བརྒྱར་ཆེ་ཞེས་ཞུ་རྒྱུ་དང། སླད་མར་ཡང། མཆོག་སྤྲུལ་འདི་ཉིད་གསན་བསམ་གྱི་རྫལ་ཡོངས་སུ་རྫོགས་ཏེ་རྡེ་གོང་མའི་རྣམ་ཐར་བཟང་པོ་

[023B] མཁྱེན། གསོལ་ཇ་འབྲུ་དང་སྦག་ཆུང་གཅིག་ལྷ་རེག་བཅས། ཡོངས་
འཛིན་ཁྲི་བྱང་སྤྲུལ་མིང་པས། ཆུ་ཡོས་ཟླ་བ་དྲུག་པའི་ཚེས་བཅུ་དགུ་ལ་ཕུལ།། །།་ལུང་རྟོགས་བསྟན་པའི་སྒྲོན་མེ་ཏྲེ་ཧོར་སྤང་ནང་མཆོག་སྤྲུལ་རིན་པོ་ཆེའི་ཞབྶ་དྲུང་དུ། ཆེད་འབུལ། ཉེ་ལམ་དེ་ནས་གྶུང་
བྲིས་དང། སྐུ་གཟང་གཅིག་བཅས་སྩལ་འབྱོར་བྱུང་བ་ཡུལ་དུས་བབས་ཀྱིས་མཐུན་རྐྱེན་ཕར་འབུལ་ཞུ་རྒྱུ་མ་བྱུང་ཡང། སྐུ་གཟང་ཚུར་ཞུ་བྱ་རྒྱུ་འོས་འགབ་གཏན་ནས་མ་མཆིས་མོད། འོན་ཀྱང་གང་གི་ཐུགས་བློ་རྫོགས་ཕྱིར་བདག་གིར་སྨིན་
སྤྱད་ཞུས་ཆོག་པ། རིང་པོ་ཆེ་མཆོག་ཉིད་མདོ་སྔགས་ཡོངས་རྫོགས་ཀྱི་དགེ་བའི་བཤེས་གཉེན་བྱ་བཏང་རྣལ་འབྱོར་སྤྱོད་པའི་ཁྱུ་མཆོག་སྐྱོར་དཔོན་རིན་པོ་ཆེའི་ཞབས་རྗེས་སུ་སྙེགས་ཏེ་འཕགས་པའི་རིགས་བཞི་ལ་གནས་པའི་ངང་ནས་ཆོས་
ལ་ཆོས་བཞིན་སྤྱོད་པའི་རྣམ་ཐར་ལྷུར་བཞེས་ལ་སྙིང་ཐག་པ་ནས་དགའ་དད་སྤྲོ་གསུམ་གྱིས་རྗེས་སུ་ཡི་རང། དུ་དུང་དགེ་བའི་བཤེས་གཉེན་འདི་ལྟ་བུ་དང་འཕྲད་པ་དང། ཟབ་རྒྱས་གདམས་ངག་སྤྱི་དང། ཁྱད་པར་བྱང་ཆུབ་སེལ་སྦྱོང་གི་
གདམས་པ་དང་འཕྲད་པ་ཚངས་དང་འཁོར་ལོས་བསྒྱུར་བ་ཁྲི་ཁྲག་གིས་ཀྱང་རྙེད་དཀའི་ངང་ཚྱུལ་ཐུགས་ལ་དགོངས་ཏེ་རྒྱལ་སྲས་ཡོངས་ཀྱི་སྙིང་ནོར་བྱང་ཆུབ་ཀྱི་སེམས་རིན་པོ་ཆེ་ཉམས་ལེན་གྱི་མཐིལ་དུ་བཟུང་སྟེ་ཐེག་མཆོག་བསྟན་པའི་མཛེས་རྒྱན་

[024A]༄༅། །དུ་ཆེ་བ་ཞིག་ལྷུར་བཞེས་ཞུ་ཞིང། འདི་ནས་ཀྱང་བཞེད་དགོངས་ལྷུན་འགྲུབ་ཀྱི་གསོལ་འདེབས་ཞུས་ཆོག་པ་མཁྱཻན། མཁྱེན་ལྷ་རེག་དང་སྔགས་མདུད་བཅས། ཡོངས་འཛིན་ཁྲི་བྱང་སྤྲུལ་མིང་པས་
ཆུ་ཡོས་ཟླ་བ་དྲུག་པའི་ཚེས་བཅུ་བདུན་ལ་ཕུལ།། །།་བསླབ་གསུམ་ནོར་བུའི་རྒྱན་གྱིས་མཛེས་ཤིང། དད་དམ་མཚུངས་མེད་དགེ་བློ་བཟང་ཐུབ་བསྟན་གང་ནས་ཡིད་ལ་བསམ་པའི་དོན་རྣམས་གསལ་བར་བཀོད་པའི་
ཚིགས་བཅད་ཀྱི་ཡི་གེ་བསྐུར་འབྱོར་ནང་གསལ། ཉིད་རང་འཚོ་ཁམས་བདེ་ལྡན་ཐོག་དགེ་ཕྲུག་རྣམས་ལ་དཔེ་ཁྲིད་སོགས་ཧུར་བསྐྱེད་བྱེད་ཀྱི་ཡོད་པའི་གནས་ཚུལ་གསལ་ཐོས་བྱུང་བ་ཡིད་སྤྲོ་ཆེ། འདིར་ཕྲན་ཡང་བདེ་བར་མཆིས། ཡི་
གེ་ནང་གསལ་ཉིད་རང་གི་མི་བརྒྱུད་ཚེ་ཐུང་བ་དང། ཆོས་རྒྱ་ཆེ་གྲངས་མང་ཟབ་ཅིང་ཕྲ་བའི་ཕ་མཐའ་སྙེགས་ལོང་ཡོང་དཀའ་བ་སོགས་ལ་བརྟེན་འདི་ག་རྡ་རམ་ས་ལའི་ཉེ་འཁོར་ར། ཏྲེ་ཧོར་སྐྱོར་དཔོན་རིན་པོ་ཆེའི་ཞབས་དྲུང་སོགྶ་
གནས་ངེས་མེད་དུ་རི་དྭགས་བཞིན་དུ་དབེན་པ་བསྟེན་ཏེ་གང་ཤེས་རྒྱུད་ལ་སྦྱོར་བའི་ཉམས་ལེན་རྣམ་ལ་ཞིག་བྱེད་སེམས་རྩེ་གཅིག་ཡོད་པ་འདི་དག་ཐོས་པའི་རྗེས་འཇུག་སྒྲུབ་པ་སྙིང་པོར་བྱེད་པ་སྔོན་གྱི་དམ་པ་རྣམས་ཀྱི་རྣམ་ཐར་བཟང་པོའི་རྗེས་སུ་
ཞུགས་པ་ཤིན་ཏུ་ལེགས། འོན་ཀྱང་ས་ཆ་ཁུག་ཀྱོག་ཅིག་ཏུ་སོང་བ་ཙམ་གྱིས་རྟོགས་པ་རང་འཁྲུངས་སུ་མི་འབྱུང་ཞིང། བདོ་དང་མི་འདྲ་བར་ཡུལ་དུས་འདི་འདྲར་ཆོས་ཀྱི་མཐུན་རྐྱེན་ཚང་དཀའ་ཞིང། འགལ་རྐྱེན་མང་བས་བསམ་པ་ལམ་དུ་

[024B] ད་ཕན་རང་གི་ཉམས་ལེན་གྱིས་འགག་པ་མ་གཏོགས་གནས་དང་གྲོགས་སོགས་ཀྱིས་འགག་པ་མིན་ཚོད། རང་གི་བསམ་པས་ནང་ནས་སྐྱོང་ཤེས་ན་རྒྱ་གར་གྱི་རི་ལིའི་བབས་ཚུགས་ལྟ་བུར་བསྡད་ཀྱང་ཉམྶ་
ལེན་ཡོང་གི་རེད་སྙམ་པ་འདུག་དཔེ་ཆའི་དགེ་ཕྲུག་རྣམས་ཀྱང་རང་ལ་བློ་གཏད་པའི་དགེ་ཕྲུག་ཡིན་གཤིས་ཡལ་བར་འདོར་ཨེ་རུང་སྙམ་མོད། ཅི་སྟེ་ཁྱེད་རང་གི་བསམ་པ་དེ་རང་བྱེད་འདོད་ཀྱང་མི་རུང་བ་མེད་པས་ཕྲན་གྱིས་དགག་བྱ་མི་བྱེད་
འདི་ནས་བློ་སློབ་དམ་ཚིག་གི་རི་མོ་སྙིང་ལ་བཀོད་དེ་འཕྲལ་ཡུན་ཀུན་ཏུ་དགེ་བའི་གསོལ་འདེབས་བྱེད། ཕྲན་གྱི་འདྲ་དཔར་གཅིག་བཅས། ཡོངས་འཛིན་ཁྲི་བྱང་སྤྲུལ་མིང་པས། ཆུ་ཡོས་ཟླ་བ་དྲུག་པའི་ཚེས་བཅུ་དགུ་ལ།། །།
་དད་དམ་མི་ཕྱེད་རྡོ་རྗེ་ལྟར་བརྟན་པ་དགེ་ངག་དབང་དར་རྒྱས་ལགས་གང་ནས་ཡི་གེ་དང། རྟེན་བཅས་བསྐུར་འབྱོར་བྱུང་གསལ། གང་ཉིད་དང་སྤྲུལ་སྐུ་རྣམ་གཉིས་ཞབས་གྲས་བཅས་སྐུ་ཁམས་བདེ་བཞུགས་ཡོད་ཐོག་ཉིད་ནས་
ཕར་ཕྱིན་བསྡུས་གྲ་སོགས་ཀྱི་དཔེ་ཁྲིད་གནང་མུས་སུ་ཡོད་པ་བློ་བདེར་གྱུར་པ་ཐུགས་རྗེ་ཆེ། ཐོས་དོན་རྒྱུད་ལ་སྦྱོར་བའི་ཉམས་ལེན་ཧུར་བསྐྱེད་བྱེད་རྒྱུ་དམ་བཅས་པ་འདི་ནི་བཀའ་བཞིན་སྒྲུབ་པ་མཆོད་པའི་མཆོག་ཏུ་གྱུར་པ་ཡིད་སྤྲོ་ཤིན་ཏུ་ཆེ་
བླ་མ་སངས་རྒྱས་ཀུན་འདུས་སུ་མཐོང་བའི་ཡིད་ཆེས་ཀྱིས་གསོལ་འདེབས་ལ་འབད་ན། བེའུ་བུམ་སྔོན་པོ་ལས། ཡོན་ཏན་རྫོགས་པའི་བླ་མ་མིན་ཡང། །དེ་ལ་དེ་ཡི་བྱིན་གྱིས་བརླབས་འཇུག་ཅེས་གསུངས་པས་འཕྲལ་ཡུན་གྱི་

[025A]༄༅། །དགོས་པ་ཆེན་པོ་འགྲུབ་པར་གདོན་མི་ཟ་ཞིང། འདི་ནས་ཀྱང་ཆོས་མཐུན་བསམ་པ་ཡིད་བཞིན་འགྲུབ་པའི་གསོལ་འདེབས་བྱེད། སྔགས་མདུད་བཅས། ཡོངས་འཛིན་ཁྲི་བྱང་སྤྲུལ་མིང་པས་
བོད་ཟླ་དྲུག་པའི་ཚེས་ཉི་ཤུ་ལ་ཕུལ།། །།་ སྐུ་སྒེར་དྲུང་ཆེ་རྟ་ར་བས་ཕུལ་བའི་ཞུ་ཡིག་གི་བཀའ་ལན་མཇུག་སྡོམ་ལ།  རྣམ་ཀུན་ཞལ་འདོན་ཉམས་བཞེས་སྐབས་དམིགས་རྣམ་ཡེངས་མེད་འཁྱོངས་གནད་འཁེལ་དཀའ་ཚུལ་ཕེན་པ་
འདི་ཐད། གནས་དུས་འདུ་འཛི་སོགས་ཀྱིས་ཐུགས་ལྷོད་བག་ཕེབ་ཀྱི་གོ་སྐབས་མ་བྱུང་བས་དམིགས་རྣམ་ལ་རྩེ་གཅིག་འགྲིལ་རྒྱུ་ཤིན་ཏུ་དཀའ་བ་ཐུགས་ཁག་མི་འདུག་མོད། འོན་ཀྱང་སྔར་ཇོ་བོ་རྗེའི་སྤྱན་སྔར་འབྲོམ་གྱིས་ལོ་ཙཱ་དང་
ཨ་མེས་ཀྱིས་མ་བྱང་ཞབས་ཤུ་བསྒྲུབས། རྣལ་འབྱོར་པས་བུག་སྒོ་འདག་སྦྱར་གྱིས་སྒོམ་ཁོ་ན་མཛད་ཀྱང། མཐར་ཉམས་རྟོག་བསྡུར་སྐབས་འབྲོམ་དང་ཨ་མེས་གཉིས་ལྷར་པར་བྱུང་བ་བཞིན་ཞལ་འདོན་རྣམ་གྲངས་དང་དྨིགྶ་
རྣམ་སོགས་རྒྱ་ཆེ་མ་བྱུང་ཡང་ད་མུས་བཞིན་སྒོ་གསུམ་བླ་མའི་ཞབས་ཏོག་ཏུ་བཀོལ་ཏེ་སྒྲུབ་པའི་མཆོད་པས་བསྙེན་ན་དེ་ག་རང་ས་ཆོད་ཆེ་ངེས་སྙམ་པས་ཉམས་ལེན་ཆེན་པོ་མ་འགྲུབ་སྙམ་པའི་ཐུགས་སེམས་ཚབ་ཚུབ་མི་མཛད་པ་ཞུ་རྒྱུ་
དང། འདི་ནས་ཀྱང་བསྙུན་གཞི་མཇུག་གཙང་མྱུར་དང་ཐོག། ཐུགས་བཞེད་ལེགས་མཛད་ལྷུང་འགྲུབ་ཀྱི་གསོལ་འདེབས་ཞུས་ཆོག་པ་བཅས་དགོངས་ཟབ་ཏུ་མངའ་བ་མཁྱཻན། མཁྱེན་  ྾  །། །།་རབ་འབྱམས་རྒྱལ་

[025B] གུས་པ་ཆེན་པོས་ཕྱག་བཅས་ཞུ་གསོལ། ཉེ་སྔོན་བོད་ཟླ་གཉིས་པའི་ཚེས་ཉེར་བདུན་ཉིན་སྩལ་བའི་བཀའ་གླེགས་
དང་སྐུའི་ཚེ་སྒྲུབ་ཞུ་རྒྱུར་ཧིན་སྒོར་ཉི་ཤུ་རྩ་ལྔ། ད་ལམ་སླར་ཡང་བཀའ་གླེགས་བཅས་སྔ་རྗེས་ཕེབས་དགོངས། མགོན་པོ་མཆོག་བར་ལམ་སྐུ་ཁམས་ཅུང་ཟད་རྙོག་ཚུལ་བཞེས་རྐྱེང་ཀ་ཏར་ཆིབས་བསྒྱུར་གྱིས་སྨན་པ་མཁས་རིགས་ནས་བརྟག་
དཔྱད་ཞུས་པར། རྩ་བའི་བསྙུན་གཞི་ངོས་འཛིན་གསལ་ཐུབ་ཀྱིས་ཧ་ཅང་ཉེན་འགན་ཆེ་བ་མེད་ཚུལ་ཞུས་པ་དང། གསོལ་སྨན་ཐུགས་མཁོ་གཟིགས་སྒྲུབ་འབྲེལ་རུམ་བཏེགས་གདན་སར་ཞབས་འཁོད་ཀྱིས་དེངས་སྐབས་དེ་ཁུལ་གསོལ་སྨན་
འཕྲོ་བཞེས་བསྐྱངས་མུས་ཡོད་ལུགས་ཕེབས་པ་བཀའ་དྲིན་མཆོག་ཏུ་ཆེ་ཡང། དེང་སྐབས་བསྟན་འགྲོ་སྤྱི་བྱེར་གེགས་དབང་ལྷག་པར་བདོ་བའི་དུས་སྐབས་ལ་རྟེན་རིས་མེད་བསྟན་པའི་སྲོག་རྩ་སྐྱབྶ་དེ་ཁུལ་གསོལ་སྨན་
ལ་འགལ་རྐྱེན་ཚུལ་བཞེས་ཀྱི་རྣམ་པ་འདི་རིགས་ཧ་ཅང་བློས་འགན་མི་བཟོད་པའི་སེམས་བལ་ཅི་ཆེ་ལགས་ན། གསོལ་སྨན་སོགས་ཕྱི་ཡི་ཐབས་ཚུལ་མཛད་སྒོ་རྣམས་ཐུགས་ལྷོད་དུ་མ་གྱུར་པར་གཟབ་བཞེས་བཀའ་དྲིན་ཆེ་བ་དང། ལྷབ་
པར་ནང་གི་རྩ་ཁམས་རླུང་གསུམ་སྒྲིབ་བྲལ་དུ་སྦྱངས་ཏེ་གཞོམ་མེད་རྡོ་རྗེའི་གོ་འཕང་མངོན་དུ་མཛད་པའི་བདག་ཉིད་ཆེན་པོ་ཁྱེད་ལྟ་བུ་སོ་སྐྱེ་ཕལ་གྱི་ངང་ཚུལ་ལྟར་མིན་པར་བསྙུན་ཚུལ་བཞེས་དང་མི་བཞེས་ཇི་མཛད་ཐུགས་ཀྱི་བཞེད་པ་ཙམ་ལ་རག་

[026A]༄༅། །ལས་པ་ལགས་ན། མགོན་པོ་མཆོག་གི་ཐུགས་བསྐྱེད་ཁོ་ན་གཙོ་ཆེ་གཤིས། དེང་སང་སངས་རྒྱས་ཀྱི་བསྟན་པ་སྣུམ་ཟད་མར་མེ་ལྟར་གྱུར་ཅིང། བསྟན་འཛིན་དུ་རློམས་པ་ཕལ་མོ་ཆེ་ཡང་བསྟན་དོན་ཉི་
ཚེ་བ་ཙམ་ལས། རིས་མེད་བསྟན་སྲོག་འཛིན་ནུས་ཆེས་ཆེར་དགོན་པའི་གནས་སྐབས་འདི་དག་ལ་དོངས་ཏེ་ཚུལ་བསྟན་བསྙུན་བཞེས་འདི་དག་ཟླ་བ་སྒྲ་གཅན་ལས་གྲོལ་བ་བཞིན་མྱུར་དྭངས་ཐོག་མཁའ་ཁྱབ་བསྟན་འགྲོའི་མགོན་དུ་གྶང་
གསུམ་གཞོམ་མེད་རྟག་པའི་རྡོ་རྗེའི་རང་ཁམས་སུ་སྲིད་མཐར་བརྟན་པ་ཞིག་ཅི་ནས་མྑྱཻཨྣ། ཞེས་སྙིང་ཐག་པ་ནས་གསོལ་བ་ལན་བརྒྱར་འདེབས་པ་ལགས་ན། མངོན་འདོད་ཡིད་བཞིན་སྐོང་བའི་ཞལ་བཞེས་བཟང་པོ་སྤྱི་སྨིན་བཀའ་དྲིན་ཆེ་
བ་དང། གུས་ནས་ཀྱང་སྐུ་ཚེ་ཡུན་བརྟན་གྱི་གསོལ་འདེབས་དང་འབྲེལ་བའི་སྐུའི་ཚེ་སྒྲུབ་ཞུ་དང་བཞིན་ལགས། ཀ་སྦུག་བུད་མེད་ཚོགས་པས་འདི་གར་ཡི་གེ་བཏང་འབྱོར་དུ་རྗེ་ཙོང་ཁ་པའི་གསུང་ལ་རིན་ཆེན་མོ་རུམ་བཏེགས་ཆོས་
སྒར་དུ་དཔར་བརྐོ་དབུ་འདྲེན་སྐྱབས་ཞུས་ཤོག་གྲངས་སུམ་བརྒྱ་སྐོར་དཔར་བརྐོས་ལེགས་གྲུབ་བཀའ་དྲིན་བླ་མེད་དུ་ཆེ་ལགས་ཀྱང། ད་དུང་འཕྲོས་རྣམས་གང་མྱུར་ཐོན་ཐབས་སྙན་བསྐུལ་སྐྱབས་འཇུག་ཞུ་དགོས་འཁོད་འདུག་པ་སྐྱབྶ་
མཆོག་ནས་བསྟན་རྒྱུན་དགོངས་བཞེས་བླ་མེད་ཀྱིས་ཕྱག་བཞེས་སྐྱབས་འཛིན་མཛད་མུས་ལ་བསྐྱར་དུ་སྙན་ཤས་ཞུ་འོས་མི་ཆེ་ཡང། འཕྲོས་ལུས་རྣམས་འཕྲལ་མྱུར་མཇུག་འགྲིལ་འབྱུང་ཐབས་ཀྱི་བཀའ་འདོམས་སྐྱབས་འཇུག་བརྩེ་བས་གྯིགྶ་

[026B] མཁྱཻན་ཞེས་སྐུ་ཚེ་སྲིད་མཐར་བརྟན་པའི་གསོལ་འདེབས་རྟེན་མཁའ་དར་ཨ་ཤེས་དང། རྟེན་འདོད་ཧིན་སྒོར་ལྔ་བཅས། གུས་ཕྲན་ཡོངས་འཛིན་ཁྲི་བྱང་སྤྲུལ་མིང་པས། ཕྱི་ཟླ་ཚེས་ལ་ཕུལ།། །།་དགྱེས་བརྩེའི་
ཟླ་གཞོན་ལྷག་པར་གསལ་བར་ཀ་ར་མཆོག་སྤྲུལ་རིན་པོ་ཆེའི་ཞབྶ་དྲུང་དུ། ཆེད་འབུལ། མཆོག་སྐུ་རིན་པོ་ཆེ་འདོད་འབྱུང་ནོར་བུའི་འཁྲི་ཤིང་ལྷུང་སྟུག་དགེ་ལེགས་ཀྱི་འབྲས་བཟང་གཡུར་དུ་དུད་བཞིན་པ་ནས། དབྱངས་ཀྱི་འགྱུར་བག་སྟོང་
དུ་གྲོལ་བའི་སྙན་ཚིག་འཕྲིན་བཟང་གི་རོལ་མཇེབས་པར་འཁྲོལ་ཚེ་ཚང་བྱུང་རིག་པའི་རྒྱལ་མོ་སྙེམས་པའི་བཞིན་རས་ནི་དུད། སོར་མོས་ཕྱང་འགྲོ་སྐུལ་བའི་འདུ་བྱེད་ནི་བཏང། སྐྱེངས་པའི་འདྲེན་བྱེད་ནི་རིག་རིག་ཏུ་གཡོ་ཞིང་ཁོ་མོས་ཅི་བྱ་ཅི་
བྱ་ཞེས་སྨྲེང་བཞིན་པར་ཧད་དེ་ལུས་ཞེས་ཐོས། ཕྲན་གྱི་ན་པའང་བཟློ་མདོག་བདེ་བར་མཆིས། དོན་བཟང་ཚེག་ཏུ་སྙན་པའི་སྐྱེས་བཟང་གི་འཕྲེན་ལན་ཞིག་འབུལ་བ་སྐབས་སུ་ཆེ་ཡང། འབྲི་རྩོམ་སྤྲོས་པའི་འཇའ་སྤྲིན་དགུང་དུ་ཡལ་ཞིང་
སྙོམས་ལས་ལེ་ལོའི་མལ་དུ་གྱི་ནར་ཉལ་བ་ཉིད་བརྟུལ་ཞུགས་ཀྱི་སྙིང་པོར་བླངས་ཏེ་མཆིས་པས་འབུལ་རྔོམ་ཐོགས་པར་དགོངས་ཁྲེལ་མི་བཞེས་པ་ཞུ། སླད་མར་ཡང། མཆོག་སྐུར་གཟབ་སྐྱོང་དང་འབྲེལ་སྙན་ཚིག་གི་འཕྲེན་བཟང་སྔར་བཞིན་
བཀའ་དྲིན་ཆེ་ཚེ་རྒན་པོ་གཉིད་ལ་ཡུར་བའི་སྐྱོ་བ་སངས་བྱེད་དུ་སྨིན་ངེས་བཅས་དབྱིངས་རོལ་མྑྱཻཨྣ། མཁྱཻན།། །།་ སུད་སིར་སྐུ་ངོ་ཕ་ལྷ་བར་ཞུ་ཡིག་ཕུལ་བའི་མཇུག་སྡོམས།  སླད་མར། སྲིད་ཞིའི་དགེ་ལེགས་ཀུན་གྱི་གཞི་རྟེན་མྖོག་

[027A]༄༅། །སྐུར་གཟབ་སྐྱོང་ཐོག་གངས་ལྷོངས་ཆོས་སྲིད་ལར་དགེའི་མཛད་ཁྱབ་སྔ་མཁོ་བཞིན་སྐྱོང་བ་དང། ཕྱི་རྒྱལ་ཁག་ཚང་མར་འདི་སྣང་འདུ་འཛིའི་ཟང་ཟིང་ཤིན་ཏུ་ཆེ་བས་རྒྱུན་གྱི་ཞལ་འདོན་ཉམས་བཞེས་སོཊ་
ཉམས་ཆག་ཡོང་ཉེན་ཆེ་གཤིས་ཚེ་འདི་བས་ཕྱི་མ་ཤུལ་ཐག་རིང་ཞིང་ཉིན་ཆེ་དུས་སུ་མི་བསླུ་བ་དོན་མཆོག་ཁོ་ནར་མ་ཟད། ཕྱོགས་དེའི་ཆོས་མེད་སྐྱེ་བོ་རྣམས་བཟའ་བཏུང་ཡང་དལ་ཁོམ་མེད་པ་ལྟ་བུའི་རྣམ་གཡེང་གིས་མི་ཚེ་སྟོང་ཟད་དུ་བྟང་
སྟེ་ཕྱི་མར་ལག་སྟོང་དུ་འགྲོ་བའི་ངང་ཚུལ་དེ་དག་སྐྱོ་ཤས་དང་སྙིང་རྗེའི་བསྐུལ་མར་གྱུར་ཏེ་རང་རེ་ཆོས་ལྡན་ཞིང་གི་ཆོས་པར་འཁྲུངས་པའི་དགའ་སྤོབས་དང་བཅས་ཏེ་ཆོས་སྤྱོད་ཉམས་བཞེས་སྔར་ལྷག་ཏུ་སྐྱོང་བ་དང། འདི་ནས་ཀྱང་ལྦ་སློབ་དམ་
ཚིག་གཙང་མའི་རི་མོ་སྙིང་ལ་ཟུབ་པ་མེད་པར་གསོལ་འདེབས་ཞུས་ཆོག་པ་བཅུས་ལྷ་དགོངས་སུ་མངའ་བ་མཁྱཻན། མཁྱེན། གཟིགས་རྟེན་
ཤིས་མེ་བཅས། ཡོངས་འཛིན་ཁྲི་བྱང་སྤྲུལ་མིང་པས། ཕྱི་ཟླ་ཚེས་ལ་ཕུལ།། །།
་ སེར་སྨད་མི་ཉག་དགེ་བསམ་གྲུབ་ནས་ཕུལ་བའི་ཞུ་ཡིག་གི་བཀའ་ལན་མཇུག་སྡོམ་བཀའ་སློབ་ལ།  ཉིད་ནས་ཅམ་པ་ཁུལ་ཡོད་དགེ་སློང་བཞི་བཅུ་སྐོར་ལ་དགེ་སློང་གི་བསླབ་ཁྲིམས་སྲུང་ཕྱོགས་སྐོར་དང། སྦྱོར་ཆོས། སྐྱེས་བུ་གསུམ་གྱི་ལམ་གྱི་རིམ་པའི་རྐང་
གྲངས་སོགས་ངོ་སྤྲོད་སློབ་སྟོན་གནང་སྟེ་ལམ་རིམ་ལ་གོ་བ་ཕྲན་བུ་ཆགས་པ་དང། སྤང་ལྟུང་བྱིན་རླབས་རྒྱབ་མཁན་ཡང་འགའ་ཤས་བྱུང་ཚུལ་གསལ་བ་འདི་དག་དུས་ངན་སྙིགས་མ་རྒྱལ་བསྟན་ཉག་ཕྲའི་སྐབས་འདིར་གང་ཟག་གཅིག་ཙམ་བསྟན་

[027B] སྟོན་པའི་བཀའ་དྲིན་གསོབ་པར་འགྱུར་བ་སོགས་དོན་ཆེན་པོ་དང་ལྡན་པ་ལགས་པས་ཕྲན་རང་ཡང་སྙིང་ནས་དགའ་སྤྲོ་ཆེན་པོ་བྱུང་བ་ཐུགས་རྗེ་ཆེ་ཞེས་ཞུ་རྒྱུ་མ་ཟད། ད་དུང་ཡང་ལྷག་
བསམ་སྔར་བཞིན་བསྐྱེད་གལ། ཉིད་ནས་ཀྱང་ད་མུས་བཞིན་བྱང་ཆུབ་ལམ་གྱི་རིམ་པའི་དམིགས་རྣམ་ལ་ཉམས་ལེན་གྱི་མཐིལ་དུ་བཟུང་མུས་ལེགས་ཤིང། ད་དུང་བརྟུན་པ་བསྐྱེད་མཛོད།། །།་མཛའ་བའི་མདུད་རྒྱ་མི་
ཤིགས་གཡུང་དྲུང་གི་རང་བཞིན་ཅན་རཀ་ར་མཆོག་སྤྲུལ་རིན་པོ་ཆེའི་ཞབྶ་དྲུང་དུ། ཆེད་འབུལ། བར་ལམ་རིན་པོ་ཆེ་མཆོག་དང། རིགས་མ་སྲས་སྲོས་དང་བཅས་པ་མཚན་དཀྱིལ་གསལ་ཞིང། རང་རིགས་གཞོན་ནུ་རྣམས་ཆོས་སྲིད་གྙིས་
ལྡན་ཤེས་ཡོན་གོང་མཐོར་སྤེལ་བའི་ལེགས་མཛད་ཡར་ལྡན་དུ་སྐྱོང་བཞིན་འཚོ་གཞེས་རིང་ནས། ཉེ་ཆར་ཤིང་སྦྲུལ་གནམ་ལོ་གསར་བཞེད་ཀྱི་རྟེན་འབྱུང་དུ་སསྟིའི་དབྱངས་ཀྱི་འགྱུར་བག་སྲོང་དུ་སྒེག་པའི་ཤིས་བརྗོད་ཕང་འགྲོའི་སྒྲ་དབྱངས་སྙན་རྒུར་འཁོར་ཚེ་
ཡིད་འཕྲོག་དྲི་ཟའི་ན་ཆུང་ཞིག་མངོན་དུ་འོང་པར་སྙམ་སྟེ། མུན་པའི་མལ་ནས་རྒན་པོ་ཧར་གྱིས་ལངས་ཏེ་དགའ་བའི་གར་སྟབས་དབང་མེད་དུ་རྩེན་པར་གྱུར་ལགས། ཕྲན་ཡང་འཚོ་ཁམས་བདེ་ངང་གནས་མཇལ་དང། ལམ་རིམ་འཆད་སྤེལ་
སོགས་ཟིན་ཏེ་དེང་སྐབས་རྡ་རམ་ས་ལར་ལྷོད་དལ་གྱི་མུར་མཆོས། སླད་མར་  ྾  སྤྱི་སྒོས་ཡོངས་སྨན་གྱི་མཛད་ཁྱབ་སྔར་བཞིན་གོང་སྐྱོང་འབྲེལ་མཛའ་བའི་རང་གཟུགས་ངོམས་པའི་གསུན་འཕྲིན་ཡང་ལྷུག་སྩོལ་མཁྱཻན། མཁྱེན་ཞེས་བཀྲ་ཤིས་སྨོན་

[028A]༄༅། །རྒྱས་བཏབ་སྟེ། ཡོངས་འཛིན་ཁྲི་བྱང་སྤྲུལ་མིང་པས། བོད་ཟླ་ཚེས་བཟང་པོར་ཕུལ།། །། ་ བཀའ་ཟུར་ཟུར་ཁང་པ་ནས་ཕྱག་བྲིས་ཕེབས་ལན་སྙིང་དོན།  བར་སྐབས་མི་དབང་མཆོག་ཡུ་རོབ་ཁུལ་
ས་གནས་སྣ་ཚོགས་སུ་ཞབས་འཁོད་བསྐྱངས་སྐབས་ཡུལ་ལུང་སོ་སོའི་དཔལ་འབྱོར་དང། འཚོ་བའི་གནས་སྟངས། སློབ་གྲ་ཁག་གི་འགྲོ་ལུགས། ལྷག་ཏུ་ཕྱག་ལས་མཛད་ཡུལ་ཝ་ཤིན་ཊོན་གྱི་སློབ་གྲའི་ཁྱད་ཆོས་སོགས་ངོ་མཚར་བའི་གནས་ཚུལ་
རྣམས་ཞིབ་གསལ་ཕེབས་པ་བློ་ངེས་བྱུང་ལགས་ཤིང། མི་དབང་མཆོག་ཆོས་སྲིད་གང་ཅིར་མཁྱེན་རླབས་དོ་ཟླ་བྲལ་གཤིས་ཁུལ་དེར་རང་རེ་བོད་རིགས་སྤྱིའི་ཁྱད་ཆོས་ལར་རྒྱར་སྨན་པའི་དགེ་མཚན་ངོམས་པར་གདོན་མི་ཟ་སྙམ་པའི་བློ་གྡེངྶ་
འཆའ་བཞིན་པ་ལགས། འཇམ་མགོན་བླ་མའི་ལུགས་བཟང་འདི་ཉིད་བསྟན་པའི་རྩ་བར་གནས་ཤིང། ས་རྙིང་བཀའ་བརྒྱུད་སོགས་བོད་ཀྱི་གྲུབ་མཐའ་གཞན་རྣམས་ཡལ་ག་དང་ལོ་འདབ་ཀྱི་ཚུལ་དུ་ཡོད་པའི་བསྟན་བཅོས་ཚིག་ཉུང་དོན་མང་
ཀུན་གྱིས་གོ་བདེ་ཞིག་གསར་རྩོམ་དགོས་ཚུལ་ཕེབས་པ་དེ་འདྲ་ཞིག་ཐུབ་ན་བོད་རིགས་སེར་སྐྱ་ནང་ཁུལ་གྲུབ་མཐའི་ཕྱོགས་འཛིན་སེལ་ཞིང། ཕྱི་རྒྱལ་མི་རིགས་རྣམས་ནས་ས་དགེ་བཀའ་རྙིང་གི་གྲུབ་མཐའ་རྣམས་ཆོས་ལུགས་ཐ་དད་ཚ་གྲང་ལྟ་བུར་
མཐོང་བའི་རྣམ་རྟོག་སེལ་བ་སོགས་དགོས་པ་དགེ་མཚན་ཆེ་བ་ཡོང་ངེས་དེ་ལྟར་ཡང། ཕྲན་རང་ལོ་ནའི་བབས་ཀྱིས་མིག་ཆབ་ཧ་ཅང་མི་གསལ་ཁར། ཡི་གེ་འབྲི་རྩོམ་སོགས་བསམ་མནོ་མང་པོ་གཏོང་དགོས་རིགས་བྱུང་ཚེ་རླུང་ཁམས་འཕར་ལྡང་

[028B] གཞི་རྐང་རྗེ་བླ་མའི་བསྟན་པའི་ཁྱད་ཆོས་ཐུ་བཀྭན་གྲུབ་མཐའི་ནང་དུ་གསལ་བ་དེ་ཉིད་
ལེགས་བཤད་འགྲན་ཟླ་དང་བྲལ་གཤིས་དེ་ལྷག་ལྟ་ཅི། མཉམ་པ་ཙམ་ཡང་རང་གཞན་སུས་ཀྱང་རྡོ་ཐོགས་དཀའ་བ་ལགས། བོད་ཡིག་གི་བརྡ་དག་ཐད་སྔོན་གྱི་སྲོལ་བཟང་ལ་འགྱུར་ལྷད་ཀྱིས་དེང་སྐབས་ཡུལ་སོ་སོའི་ཕལ་ཚིག་ཡིག་ཐོག་ཏུ་
བཀོད་པའི་ལམ་ངན་མུ་འབྱམས་གྱུར་ཚེ་ཕུགས་ཡུལ་སྐྱོན་འགྱུར་ཆེ་ངེས་ཀྱི་དགོངས་འཆར་དངོས་རྗེན་དེ་རང་ལགས་ན། དེང་སྐབས་འདི་ཕྱོགས་སུ་བརྡ་དག་གི་ཡིག་ཆ་གསར་སྒྲིག་གནང་མཁན་ཚོར་ཕྲན་ནས་དེ་མཚུངས་གསལ་འདེབས་ཞུ་མུས་ཡིན་
སླད་མར་  ྾    ྾  །། །། ་ ཨ་རིར་ཟུར་ཁང་ས་དབང་དབང་ཆེན་དགེ་ལེགས་མཆོག་ལ་གནས་ཚུལ་འབུལ་གནང་གི་མཇུག་སྡོམས་བཀའ་སློབ་ལ།  སླད་མར་ཡང་མཆོག་སྐུར་གཟབ་སྐྱོང་ཐོག་སྔོན་གྱི་གྲུབ་ཐོབ་རྣལ་འབྱོར་པ་རྣམས་ཀྱི་རྫུ་འཕྲུལ་ལ་ཡང་ཅོ་འདྲི་བའི་
ཕྱི་རྒྱལ་གྱི་འཕྲུལ་ཐབས་དང། སུམ་རྩེན་དཔལ་ལ་འགྲན་པའི་འདི་སྣང་སྒྱུ་མའི་འཇའ་རིས་ཡུད་ཙམ་འདི་ཉིད་སྙིང་པོའི་དོན་གྱིས་སྟོངས་པའི་ངང་ཚུལ་ཐུགས་ལ་བརྣག་སྟེ་ཆོས་ལྡན་ཡབ་མེས་གོང་རིམ་གྱི་རྣམ་དཀར་ལེགས་མཛད་ཀྱི་སྤྱན་ལྟོས་མི་ཉམས་
པར་ཐུགས་དམ་ཉམས་བཞེས་ཀྱང་ཐུགས་ལྷོད་དུ་མ་སོང་བ་མཛད་སྐྱོང་བཀའ་དྲིན་ཆེ་བ་མཁྱཻན། མཁྱེན་ཞེས་  ྾  །། །། ་ སུད་སི་ནས་རཀ་ར་སྤྲུལ་སྐུ་རིན་པོ་ཆེ་ནས་ཕྱག་བྲིས་འབྱོར་ལན་མཇུག་སྡོམས་སུ།  ད་ལམ་ཞང་ཞུང་ཆོས་དབང་གྲགས་པ་ཡང་

[029A]༄༅། །ཁེངས་པ་ཐུང་ངུར་བྱེད་ཅིང། ཉམས་ལྡན་དབྱངས་ཀྱི་འགྱུར་བག་སྟོང་དུ་སྒེག་པའི་སྙན་ཚིག་དཔྱིད་ཀྱི་ཕོ་ཉའི་མགྲིན་གླུ་ལྷང་ལྷང་དུ་འཁྲོལ་བར་འདིར་གནས་དཀོར་ཟན་ཁྱིམ་བྱ་རྒན་པོ་ཡང་རང་སྐད་ཅིག་འཚེར་འདོད་
ཆེ་རུང། སྙོམ་ལས་ལེ་ལོའི་མལ་ནས་ལྡང་མ་ནུས་པས་དགོངས་ཁྲེལ་མི་བཞེས་པ་དང། སླད་མར་ཡང། མཆོག་སྐུར་འཕྲོད་གཟབ་མི་ལྷོད་ངོས་རང་རིགས་ན་གཞོན་རྣམས་ཆོས་ལམ་དྲང་པོར་བཀྲི་བའི་མཛད་ཁྱབ་སྔ་མཁོ་བཞིན་སྐྱོང་བ་
ནས། ནང་དགེའི་གསུང་མཆིད་ཀྱང་ལྷུག་སྩོལ་མཁྱཻན་  ྾    ྾  །། །།་བཅུ་ཕྲག་རིག་པའི་གནས་ཀྱི་ལྷ་ལམ་ཡངས་པོར་མཁྱེན་དཔྱོད་ཀྱི་འོད་རླབས་འདོད་རྒུར་རྩེན་པའི་འདུལ་འཛིན་སྟོབས་དགའ་མཆོག་གི་ཞབས་དྲུང་དུ། ཆེད་
འབུལ། དེང། འབུམ་ཕྲག་ཚོགས་གཉིས་ཀྱི་བྱེད་པོའི་སོར་རྩེས་བྲིས་པའི་མཛེས་སྡུག་མཚན་རིས་བཟང་པོ་མཆོག་ཏུ་གསལ་ཞིང། སྐྱེ་བས་ཐོབ་པའི་བློ་གྲོས་ཀྱི་མཐུ་ཆེན་པོས་ཤེས་བྱ་རབ་འབྱམས་ཀྱི་མུ་མཐའ་ཉུལ་བ་དང་ལྷན་ཅིག་ཕྱོགས་
བཅུའི་རྣམ་འདྲེན་སྟོང་གི་སྤྱི་གཟུགས་རྒྱལ་དབང་ཀརྨ་པ་ཆེན་པོ་མཆོག་གི་ཞབས་པད་མཉེས་པ་གསུམ་གྱིས་བསྙེན་པ་ལ་ལེ་ལོར་མ་གྱུར་པའི་བརྩོན་པ་ཆེན་པོའི་རིང་ནས། དོན་གྱི་སྙིང་པོས་ལྕི་བའི་གསུང་བྲིས་གནང་འབྱོར་རབ་དགའི་རྩེ་མོར་
སོན། འདིར་གྱི་ན་པའང་འཚོ་ཁམས་ཀྱི་མར་མེ་ཉི་བུའི་རླུང་གིས་མ་ནོངས་ཙམ་དུ་མཆིས། མཚམས་ཞུ། ཇི་ལྟར་ཕེབས་གསལ་ཨ་མདོ་འཇམ་དཔལ་རོལ་པའི་བློ་གྲོས་ཀྱིས་མཛད་པའི་སུམ་ཅུ་པའི་འགྲེལ་པའི་ཚིག་དོན་གྱི་ཆར། གང་

[029B] ཉིད་ཀྱི་དྲི་ཚིག་རྣམས་རྟོགས་ལྡན་རྣམ་དཔྱོད་ཅན་གྱི་དྲི་བ་ཤ་སྟག་ཏུ་འདུག་པས། བསྒོ་བ་རྣར་གཟོན་དུ་མ་སོང་བར་རང་
བློས་གང་སྤོབས་ཀྱིས་གྲོགས་མཆོག་གི་བཞེད་པ་སྐོང་བ་འོས་སུ་ཆེ་ནའང། ཕྲན་རང་ཐོག་མར་སུམ་རྟགས་དཔེ་ཁྲིད་ཞུ་སྐབས་སི་ཏུ་པཎ་ཆེན་གྱི་འགྲེལ་ཆེན་གྱི་སྟེང་ནས་ཐོབ་ཅིང། དོན་གཉེར་བ་གཞན་ལ་འཆད་སྐབས་ཀྱང་འགྲེལ་ཆེན་ཉིད་གྮིར་
བཟུང་སྟེ་འཆད་ཁུལ་བགྱིད་མུས་ལགས་གཤིས། འདི་ག་རྒྱ་གར་དུ་འཇམ་རོལ་གྱི་འགྲེལ་པ་ཞིག་ལག་སོན་བྱུང་བར་བློ་གསལ་དོན་གཉེར་ཅན་རྣམས་ཀྱི་རྣམ་པར་དཔྱོད་པའི་འཇུག་སྒོ་འཕེལ་བའི་ཆ་རྐྱེན་དུ་འོས་སམ་སྙམ་བ་ཞིག་བྱུང་བ་ཙམ་ལས་
འདི་ཉིད་ཁོ་ན་འཐད་ལྡན་དུ་སྒྲུབ་པའི་ཕྱོགས་ལ་དམིགས་བསལ་བརྟུན་པ་མ་བྱས་པ་མ་ཟད། ལར་ནས་བློ་དང་ལང་ཚོ་གཉིས་ཀ་གུད་པའི་རྒན་པོ་དུས་ཀྱི་ཕོ་ཉ་སྒུག་སྟེ་གླང་རྒན་བྲེས་ན་ཉལ་བའི་བརྟུལ་ཞུགས་ཉམས་ལེན་གྱི་སྙིང་པོར་བཟུང་བ་ཉིད་དྲིན་
ཆེ་བར་གདའ་བས་གང་ཉིད་ཀྱི་བཞེད་པ་སྐོང་མ་ནུས་པར་ཟབ་ལ་དཀྱེལ་ཆེ་བའི་ཐུགས་དགོངས་ནམ་ཡང་མི་ཚོམ་པ་ཞུ་རྒྱུ། སླད་མར། རྣམ་འདྲེན་མཐོང་བ་དོན་ལྡན་རྒྱལ་དབང་ཀརྨ་པའི་བཞེད་དགོངས་དགུང་འདེགས་མི་དམན་རི་བོའི་ཁུར་ཆེན་
སྙིང་སྟོབས་ཀྱི་དཔུང་རྩེར་བཀོད་དེ་སྒྲུབ་བརྒྱུད་བསྟན་པའི་གསོས་སུ་ཆེ་བའི་ལེགས་མཛད་སྔར་བཞིན་སྐྱོང་བ་ཞུ་རྒྱུ་བཅས། ཡོངས་འཛིན་ཁྲི་བྱང་སྤྲུལ་མིང་པས། བོད་མེ་རྟ་ཟླ་བ་གཉིས་པའི་ཚེས་བརྒྱད་ལ་ཕུལ།། །། ་ ལྡི་ལི་ལ་དྭགས་ནང་

[030A]༄༅།  །པའི་ཆོས་ཚོགས་ནས་སངས་རྒྱས་སྐུ་བལྟམས་དུས་ཆེན་ཐོག་གདན་ཞུའི་མགྲོན་ཤོག་ཕུལ་བའི་བཀའ་ལན་དུ།  ད་ལམ་ལྡི་ལི་ལ་དྭགས་ནང་པའི་གཙུག་ལག་ཁང་དུ་སྔོན་བདག་ཅག་གི་སྟོན་པ་ཐུགས་རྗེ་ཅན་དེ་ཉིད་ལུམ་བཧི་ནིའི་སྐྱེད་ཚལ་དུ་ཡུམ་སྒྱུ་མ་ལྷ་
མཛེས་ཀྱི་གློ་གཡས་པ་ནས་ངོ་མཚར་བའི་ལྟས་བསམ་གྱིས་མི་ཁྱབ་པ་དང་བཅས་ཏེ་སྐུ་བལྟམས་པའི་དུས་ཆེན་ཁྱད་པར་ཅན་གྱི་དྲན་གསོའི་རྟེན་འབྲེལ་རྒྱ་ཆེར་གནང་བ་འདིར་ངེད་རང་དངོས་སུ་བཅར་ཞུ་མ་ཐུབ་རུང། སྙིང་ནས་རྗེས་སུ་ཡི་རང་གི་དགའ་དད་སྤྲོ་
གསུམ་གྱི་ངང་ནས་བཀྲ་ཤིས་བདེ་ལེགས་ཀྱི་དགེ་མཚན་འབུམ་དུ་བཞད་པའི་ཤིས་བརྗོད་བདེན་པའི་དབྱངས་སྙན་སྒྲོབ་བཞིན་ཐོག་ད་དུང་ཡང་ཇི་སྲིད་མཁའ་ལ་ཉི་ཟླའི་བགྲོད་པ་མ་རྫོགས་ཀྱི་བར་དུ་སྟོན་པའི་བཀའ་དྲིན་དྲན་པའི་དུས་ཆེན་ལོ་རེ་ནས་ལོ་
རེ་ཡར་རྒྱས་ཀྱིས་སྐལ་ལྡན་རྣམས་ཀྱི་རྒྱུད་ལ་ཐར་པ་དང་ཐམས་ཅད་མཁྱེན་པའི་ས་བོན་ཁྱད་པར་ཅན་བསྐྲུན་པའི་རེ་སྨོན་ཡང་ཞུ་བཞིན་དུ་ཡོད། སླར་ཡང་ཕྲན་ནས་སྙན་བསྐུལ་ཞུ་རྒྱུར་སྟོན་པའི་བསྟན་པ་ནི་སྙིང་རྗེས་རབ་ཏུ་ཕྱེ་བ་ཡིན་ཞིང། ཕྱོགྶ་
དང་རིས་སུ་མ་ཆད་པའི་འགྲོ་བ་ཐམས་ཅད་ལ་ཕན་པ་དང་ཞི་བ་བླ་ན་མེད་པའི་དོན་ཆེན་སྒྲུབ་པ་ཁོ་ན་ཉིད་ཐུབ་པ་མཆག་གི་བཞེད་དགོངས་ཀྱི་སྙིང་པོར་སོང་སྟབས། རང་རེ་རྣམས་ནས་ཀྱང་སྟོན་པ་ཉི་མའི་གཉེན་གྱི་བཀའ་དྲིན་དང་མཛད་པ་བཟང་པོ་དེ་ཉིད་རྗེས་
སུ་དྲན་ཏེ་གཞན་ཕན་ལྷག་བསམ་བཟང་པོས་འགྲོ་བ་ཡོངས་ལ་ཕན་བདེ་སྒྲུབ་ཅིང། འཚེ་མེད་ཞི་བའི་ལམ་བཟང་ནམ་མཁའི་མཐའ་ཁྱབ་ཏུ་སྤེལ་བའི་ཐུགས་ཁུར་ཆེ་བཞེས་ཡོད་པ་ཞུ་ཞུ། ཞེས་ཡོངས་འཛིན་ཁྲི་བྱང་སྤྲུལ་མིང་པས། ཆིག་སྟོང་

[030B]། །། ་རིང་ནས་དམ་ཚིག་གི་ཚོམ་བུ་གཅིག་ཏུ་འབྲེལ་བ་ཟོང་རིན་པོ་ཆེའི་ཞབྶ་དྲུང་དུ། ནང་ལུགས་སྤྲོས་མེད་དུ་ཞུ་གསོལ། བར་ལམ་མཚན་དཀྱིལ་གསལ་ངོས་གཙུག་
ལག་འཛིན་སྤེལ་གྱི་ཐུགས་ཁུར་གཟབ་སྐྱོང་མ་ཟད། ཉེ་སྔོན་དོན་གཉེར་བ་མང་པོར་བླ་མ་ལྔ་བཅུ་པ་དང། སྡོམ་པ་གོང་འོག་གཉིས་ཀྱི་བཀའ་ཁྲིད་ཞིབ་སྩལ་དང། སློབ་བུ་རྣམས་ནས་ཀྱང་དད་མོས་བཟང་པོས་བླ་ཚོགས་འབྲེལ་བའི་བརྟན་བྮུགྶ་གསོལ་འདེབས་ཞུས་པ་སོགས་གནས་དུས་འདི་འདྲར་སྔར་སྲོལ་བཟང་པོའི་དྲན་གསོ་དང་བསྟན་པའི་བསོས་སུ་སྨིན་པའི་མཛད་བཟང་ལ་དགའ་མགུ་ཡི་རང། ཕྲན་ཡང་བཟོ་མདོག་བདེ་བར་ཡོད། ཉིད་ཀྱི་སྐུ་ཕྱར་འཚུབ་ཙམ་ཤར་བའི་ཞབས་རིམ་བསྒྲུབ་
རྒྱུ་རྣམས་ཞབས་གྲས་ཚོར་ཡི་གེ་ཟུར་དུ་ཡོད་ཅིང། རིན་པོ་ཆེ་ཉིད་ནས་ཀྱང་སྒྲོལ་དཀར་ཚེ་སྒྲུབ་རྒྱུན་བསྲིངས་དང་འབྲེལ་བུམ་ཅན་དང་འབྲེལ་བའི་ཚེ་དམིགས་ཀྱང་མཛད་ལེགས་མ་ཟད། དེང་སྐབས་རྒྱལ་བསྟན་སྤྱི་དང་ལྷག་པར་རྗེ་བླ་མའི་བྶྟན་
པ་འདིར་ཕྱི་ནང་གང་ས་ནས་འགལ་རྐྱེན་མང་ཁར། རྗེ་བླ་མའི་བསྟན་པ་འཛིན་དུ་རེ་ཞིང་གོང་མའི་རྣམ་ཐར་ཟིན་ངེས་ཀྱི་མཆོག་སྤྲུལ་རིན་པོ་ཆེ་དེ་ཉིད་གློ་བུར་དུ་གཤེགས། བླ་སྤྲུལ་གཞོན་པ་རྣམས་ནི་གཞོན་ཆེས་ནས་ད་ལྟ་ཐོས་བསམ་གྱི་རྩལ་
མ་རྫོགས། དེ་མིན་བསྟན་པར་ཕན་དུ་རེ་བ་འགའ་ཞིག་ནི་ཕྱོགས་ཕྱོགས་སུ་འཐོར་ནས་མེད། གང་ལ་བལྟས་ཀྱང་ད་ལྟ་རང་བསྟན་ལ་འཆད་རྩོད་རྩོམ་གསུམ་འབྲེལ་དབང་ཁྲིད་ལུང་གསུམ་གྱི་སྲོག་མཐུད་འདི་བྱེད་ཀྱི་དམིགས་ཡུལ་རེ་ཞིག་ཤིན་ཏུ་

[031A]༄༅། །དཀའ་བ་སྲོག་ཆགས་གྲོག་མའི་སྐེད་པ་ལྟར་གྱུར་འདུག་ན། སོ་མེད་ཀྱང་རྙིལ་གྱིས་འདྲད་ཅེས་པའི་དཔེ་ལྟར་རང་ཅག་རྒན་པོ་རྣམས་ལ་ཉམས་མྱོང་མེད་ཀྱང་རྒྱུས་ཡོད་མཛུབ་སྟོན་བྱ་རྒྱུའི་ཁུར་འགན་ཞིག་བབྶ་
འདུག་པས་དེ་དོན་ཐུགས་ལ་བཅངས་ནས་མ་མགལ་སོར་གསུམ་སོ་ཡིས་མནན་ཏེ་སྐུ་ཚེ་ཡུན་བརྟན་གྱི་ཐུགས་འདུན་མི་ལྷོད་པ་ཅི་ནས་མྑྱཻཨྣ། ཞེས་བཀྲ་ཤིས་ལྷ་རེག་བཅས། ཁྲི་བྱང་པས། ཕྱི་ཟླ་བདུན་པའི་ཚེས་ཉེར་བདུན་ལ་ཕུལ།། །།
་དབྱངས་ཅན་མགྲིན་མཚོར་རྩེན་པའི་ངག་རིག་དམ་པ་ར་ར་མཆོག་སྤྲུལ་རིན་པོ་ཆེའི་ཞབྶ་དྲུང་དང། ནང་སྟབས་སུ་འབུལ་འབྲས། དེང། གནམ་ལོ་གསར་པའི་བཀྲ་ཤིས་ཀྱི་དགེ་མཚན་མཆོག་ཏུ་དར་བའི་སྐབས་འདིར་མཚན་དཔེའི་ཟླ་
རིས་མངོན་པར་གསལ་ཞིང། རྣམ་པར་དཀར་པའི་ལེགས་མཛད་ཀྱི་བསིལ་ཟེར་འབུམ་ཕྲག་ཏུ་སྤྲོ་བཞིན་པ་ནས། འདིར་ཡང་མཁས་དབང་དཎྜིའི་གཙུག་ལག་གི་བང་མཛོད་ལས་ཐོན་པའི་ཉམས་དང་འགྱུར་བ་སྟོང་གི་སྒོ་ནས་བརྗོད་པ་རྣམ་པར་དག་
པའི་སྙན་ཚིག་གི་གསུང་བྲིས་མུ་ཐི་ལའི་ཕྲེང་བ་མཛེས་རྒྱན་དུ་ཐོབ་པས་སྤྲོ་དགའི་ཟློས་གར་ཅི་ཡང་རྩེན་པའི་ལྟད་མོ་ལ་རྣམ་སད་གཞོན་ནུ་རྣམས་ཡང་ཡང་བྲེལ་སྟབས་ཀྱིས་རྒྱུ་བས་གོ་ལའི་སྒང་གཤོངས་ཀྱི་རི་མོའི་སུལ་ཡང་ཆེས་ཆེར་འབྱུང་དུ་དྭོགས་
ཕྲན་བླ་གཟུགས་པའང་འཚོ་ཁམས་བདེ་ཞིང། ཆོས་བརྒྱད་དཀར་ནག་ཁྲ་གསུམ་གྱི་ཚོན་རིས་འབྲི་བཞིན་པར་མཆིས། དེ་ནས་ལོ་སྔོན་མ་དང། འདི་ལོ་བཅས་ཀྱི་བཀའ་རྩོམ་ཚིག་རིང་སྩལ་བ་ཚང་མ་ཉམས་འགྱུར་ཧ་ཅང་དོད་ཀྱང། རྐང་པ་

[031B] སླད་མར་ཡང། ཡོངས་སྨན་འཕྲིན་ལས་ཀྱི་མཛད་ཁྱབ་དཔག་བསམ་ཡོངས་འདུའི་རྗེས་སུ་འཆིང་བ་ནས། ནང་དགེའི་ཕེབས་
ཚོགས་ཀྱང་དག་བྱེད་རྣམ་བཞིའི་ཀླུང་རྒྱུན་ལྟར་སྩོལ་བ་མཁྱཻན་  ྾    ྾  །། །།་གཞན་གྱིས་མི་ཐུབ་བཅོམ་ལྡན་ཧེ་རུ་ཀཿ་གཉིས་མེད་གཉིས་སུ་སྐུར་བསྟན་རྗེ་བཙུན་མའི། །བྱིན་རླབས་སྐལ་བཟང་སྙིང་ལ་རྟག་ཞུགས་ནས། །
ཟུང་འཇུག་མཁའ་སྤྱོད་ཆེན་པོ་འགྲུབ་གྱུར་ཅིག། ཆོས་སྲིད་ཀྱི་སྤྱན་སྟོང་རྣམ་པར་བཀྲ་ཞིང་དད་དམ་ཐུགས་བརྩེ་མཚུངས་བྲལ་སྐུ་ངོ་ཐུབ་བསྟན་བཟང་པོ་མཆོག་གི་ཞབྶ་དྲུང་དུ། ཆེད་འབུལ། ཉེ་སྔོན་དེ་ནས་གསུང་བྲིས་དང་རྟེན་དོད་བཅས་
སྩལ་འབྱོར་བླ་སློབ་དམ་ཚིག་རྡོ་རྗེའི་མདུད་རྒྱ་མི་ལྷོད་པའི་ངང་ཚུལ་མཆོག་ཏུ་གསལ་བར་ཐུགས་རྗེ་ཆེ། བར་ལམ་ལྷག་ལྷའི་བསྙེན་བཟླས་གྲངས་གསོག་ལེགས་མཐར་སོན་ཚུལ་ཕེབས་པ་གང་ཉིད་མཁྱེན་རླབས་ཐུགས་བརྩོན་གཉིས་འཛོམས་ལ་བརྟེན་
བཟླས་གྲངས་ཚིག་ཙམ་དུ་མ་འཆེལ་བར་དམིགས་རྣམ་རྒྱུད་ཐོག་ཏུ་འཁེལ་ཏེ་ཚིག་དོན་ཡ་མ་བྲལ་བའི་ཚད་ལྡན་ཞིག་བྱུང་བ་གདོན་མི་ཟ་ཞིང། འདི་ནས་ཀྱང་ལྷག་ལྷས་ཚེ་རབས་རྗེས་འཛིན་གྱི་གསོལ་འདེབས་བསྔོ་སྨོན་རྒྱས་འདེབས་ཞུས་ཆོག་པ་
སླད་མར་ཡང། ཚངས་པའི་བསོད་ནམས་བྱེ་བས་ཀྱང་རྙེད་དཀའི་ཐེག་མཆོག་བསྟན་པའི་སྙིང་པོའི་བཅུད་བཟང་ཐོབ་པ་གྱི་ནར་ཆུད་མི་འཛའ་བར། དད་བརྩོན་སྙིམ་པས་དམ་པོར་བཟུང་སྟེ་ཉམས་མྱོང་གི་རོ་བཅུད་ལ་རྒྱུན་དུ་རོལ་བའི་ཞེ་

[032A]༄༅། །དམ་ཐུགས་དབུས་སུ་བཅངས་བ་མཁྱཻན། མཁྱེན་ཞེས་གཟིགས་རྟེན་སྔགས་མདུད་དང། དམ་རྫས་བདུད་རྩི་རིལ་བུ་བཅས། ཡོངས་འཛིན་ཁྲི་བྱང་སྐྱེ་མིང་པས། ཕྱི་ཟླ་བརྒྱད་པའི་ཚེས་བཅུ་བདུན་ལ་
ཕུལ།། །། ་ བྲག་གཡབ་རིན་པོ་ཆེ་བསླབ་གཞི་སྐྱོན་བྱུང་སྐོར་འགྱོད་བཤགས་ཀྱིས་ཞུ་ཡིག་ཕུལ་འབྱོར་བྱུང་བའི་བཀའ་ལན་དུ།  གང་ཉིད་རེ་བ་ཆེ་ས་ནས་བསླུས་པ་དེར་འགྱོད་གདུང་ད་ལྟའང་མཆིས་མོད། འོན་ཀྱང་བུའི་བརླང་སྤྱོད་ལ་ཕ་མ་འགྱོད་ཁྲོ་སྣ་ཚོཌ་
བྱུང་ཡང། གདུང་སེམས་ཀྱི་འཆིང་ཐག་ཆོད་ཐབས་མེད་པའི་དཔེར་སོང་ཞིང་འདས་ཟིན་གྱི་བྱ་བར་བཅོས་སུ་མ་དམིགས་ཀྱང། རྒན་པོ་ལ་ཁའི་ཉི་མ་ང་ཚོ་དང་མི་འདྲ་བར་འབྱུང་འགྱུར་ལོ་མང་མཛད་པ་སྐྱོང་རྒྱུར་བརྟེན་གར་གྱི་ཉམས་འགྱུར་སྟོང་གི་
བརྟུལ་ཞུགས་མི་འཛིན་པར། གསེར་དང་གཡའི་ངང་ཚུལ་ལྟར་ཕལ་དང་ཕལ་ལས་འཕགས་པའི་རྣམ་ཐར་ཞིག་སྐྱོང་གནང་མཛོད།། །།་སྲིད་ཞིའི་འདྲེན་མཆོག་རེ་སྐོང་ནོར་བུའི་འཁྲི་ཤིང་ཆེན་པོའི་ཞབྶ་སྟེགས་འདབ་སྟོང་
བཞད་པའི་ཁྲིའི་དྲུང་དུ། སྒོ་གསུམ་གུས་པ་ཆེན་པོས་ཕྱག་བཅས་ཞུ་གསོལ། མགོན་པོ་མཆོག་མཐོང་གྲོལ་མཚན་དཔེའི་ཟླ་གཞོན་ལྷམ་མེར་གསལ་ཞིང། སྤྱི་བྱེའི་བསྟན་འགྲོར་ཡོངས་སྨན་མཛད་བཟང་བླ་མཐོར་སྐྱོང་བཞིན་ནས་གུས་ཆུང་
པར་བརྩེ་ཆེན་འཆིང་ཞགས་ཀྱིས་མི་བསྐྱུད་པའི་བཀའ་ཡིག་རིན་པོ་ཆེ་ཕྱག་བསྟར་མ་ཕྱི་ཟླ་གཉིས་པའི་ཚེས་བརྒྱད་ཉིན་སྩལ་བ་ཟླ་བ་གསུམ་པའི་ཚེས་བརྒྱད་ཉིན་སྤྱི་སོན་མ་ཟད། ཇི་ལྟར་ཕེབས་དགོངས་དགེ་བའི་བཤེས་གཉེན་ལས་གཞུང་ཆེན་

[032B] ལྷག་པར་རྗེ་མི་ལས་མཉམ་མེད་དྭགས་པོར་ངོམས་ཆོས་མཛད་པའི་ཆོས་དྲུག་གི་བཀའ་ཁྲིད་སྩལ་ཞིང། དེ་ཡང་གུས་རིང་འཚོའི་དོན་དུ་བསྔོ་བ་མཛད་ཚུལ་ཕེབས་པ་བོང་བ་གསེར་གཟིགས་ཀྱི་བཀའ་དྲིན་ལྷུན་པོ་
བྱེ་བའི་ཚད་དུ་ལྕི་ཞིང། བཞེད་པ་འཇུག་པའི་འཕྲིན་ལས་རྨོངས་རྒན་གྱི་ཚེ་བཅུད་དུ་སྨིན་ཏེ་ཉི་བུར་ཁྲེལ་དགོད་བགྱིད་པའི་སྤོབས་པ་གཟེངས་མཐོར་གྱུར་ལགས། བོད་དོན་དུ་ཐུགས་རྗེ་ཆེན་པོའི་བཟླས་བསྙེན་མཛད་པའང་བསྙེན་བྱ་བསྙེན་བྱེད་
བསྙེན་ཡུལ་ཕུན་ཚོགས་གསུམ་ལྡན་གྱི་རྟེན་འབྲེལ་བཟང་པོའི་འབྲས་བུ་ཅི་ལ་བསླུ། དགུང་གསར་སྐབས་མི་མང་ཁྱོན་ཆེར། ལོ་ཙཱ་རིན་ཆེན་བཟང་པོས། དང་པོ་སློབ་པའི་རྩོལ་བ་ཆུང། །བར་དུ་བརྗེད་པའི་དོགས་པ་ཆུང། །ཐ་མར་ཤེས་པའི་
ང་རྒྱལ་ཆུང། །ཆུང་བ་གསུམ་གྱི་ཆོས་མཆོག་འདི། །སྐལ་ལྡན་ང་ཡི་ཁ་ལ་རུག་སྟེ་བྱུང། །གསུངས་པ་ལྟར་བྱ་སླ་དོན་ཆེ་ཆོས་ཕུང་བརྒྱད་ཁྲིའི་སྙིང་པོ་འདུས་པའི་ཡིག་དྲུག་གི་ཟབ་བཤད་དང། འཕགས་བསྟོད་ཀྱི་ལུང་སོགས་སྩལ་སྐད་
ཐོས་པ་གུས་སྤྲོ་འཕེལ། གུས་པ་རྒྱུན་གཏན་ལུས་སྟོབས་ཞན་པ་ཙམ་ལས་ནད་ཟུག་མངོན་འགྱུར་བ་འདི་ཡིན་མེད་སྟབས་སྨན་ཁང་ཁག་གཉིས་སུ་ཟླ་གཉིས་ཞག་ཉེར་གཅིག་རིང་བསྡད་པར་གཟུགས་པོའི་ལྗིད་ཚད་ཀི་ལོར་བཞི་ལྔ་ཙམ་འཕར་
བ་ཙམ་ལས། ཕན་གནོད་གཉིས་ཀ་ཅི་འཚལ་མ་མཆིས་ཤིང། སྨན་པའི་བརྗོད་བབས་ལྟར་ན་མངོན་པར་མི་གསལ་བའི་མྱུ་གུ་ཞིག་ནུས་མེད་དུ་བྱས་ཚོད་གདའ་ལགས། སུས་སིའི་སྨན་ཁང་ནས་ཐོན་ཉེ་ཟླ་བ་གཉིས་པའི་ཚེས་བྕུ་

[033A]༄༅། །ཉིན་སྙན་ཞུ་ཞིག་ཕུལ་བ་སྤྱན་སྔར་སོན་རེ། ད་ཆ་ཕྱི་ཟླ་བཞི་པའི་ཚེས་གསུམ་ཉིན་སྐྱབྶ་རྗེ་ཡོངས་ཁྲི་རིན་པོ་ཆེ་སྨན་པས་བརྟག་དཔྱད་བསྐྱར་མ་ཞིག་ཞུ་དགོས་ཡོད་འདུག་པ་གྲུབ་རྗེས་ཉིན་ཤས་
འགྱངས་མེད་རྒྱ་གར་དུ་ལྷན་བཅར་ཞུ་རྩིས་ལགས་ན། གསེར་ཞལ་མྱུར་མཇལ་གྱི་སྐལ་བཟང་ལ་སྤྱད་ཆོག་པ་བཅས་རྣམ་མཁྱེན་ཆོས་ཀློང་ཆན་པོར་མངའ་བ་མྑྱཻཨྣ། མཁྱེན་ཞེས་གུས་ཆུང་ཁྲི་བྱང་པས། ཕྱི་ཟླ་ཚེས་ལ་ཕུལ།། །།
་ མའི་སོར་མོན་གོ་ཀྲར། དགའ་ལྡན་ཤར་རྩེའི་དགེ་འདུན་རྣམས་གནས་འཁོད་ཟིན་འཕྲལ་གནས་ཚུལ་ཞུ་ཡིག་ཕུལ་འབྱོར་གྱི་བཀའ་ལན་མཇུག་སྡོམས་བཀའ་སློབ།  དེར་བཞུགས་འདུས་པའི་ཚོགས་རྣམས་ཐུགས་ཡིད་འོ་མའི་རྒྱ་མཚོ་གཅིག་ཏུ་འཁྱིལ་ཞིང། བཤད་སྒྲུབ་
ཆོས་སྤྱོད་ཀྱི་ཉམས་བཞེས་གཙོ་བོར་གྱུར་པའི་ཐོག་ཉན་ཐོས་ཆེན་པོ་ཤཱ་རིའི་བུ་ཡང་འཕགས་པ་རྟ་ཐུལ་གྱི་སྤྱོད་ལམ་ཞི་ཞིང་དུལ་བ་མཐོང་བས་ཡིད་འཕྲོག་སྟེ་ཐུབ་པའི་བསྟན་ལ་ཞུགས་པའི་སྔོན་བྱུང་ལྟར། ཕྱི་ནང་མི་རིགས་ཀུན་གྱི་ཡིགར་འོང་བའི་
མཛད་སྤྱོད་ཞི་དུལ་དྭང་བ་འདྲེན་པ་ཞིག་དང། གསར་ཞུགས་རྣམས་ལ་ཆོས་དང་ཟང་ཟིང་གིས་སྐྱོང་འོས་གང་མཆིས་འཕྲལ་སྒང་སྐུ་ངལ་དང་འགྲོ་གྲོན་ལ་མ་གཟིགས་པར་གང་ལ་དེ་མཚམས་ཀྱིས་སྐྱོང་སྟངས། སྐབས་བབས་ལས་རྩོལ་མྫད་
ཁུར་བཅས་ལ་ཚང་མས་སྤྱི་དོན་བསམ་པ་གྲུ་ནང་བཞིན་ཧུར་བསྐྱེད་མཛད་ན། ཇི་སྐད་དུ། ཕར་ཕྱིན་བསྡུས་པ་ལས། ཚིག་ཏུ་མ་བརྗོད་ཚེགས་སུ་མ་གྱུར་ཀྱང། །ཉམས་སུ་མཁོ་བའི་ལོངས་སྤྱོད་རིམ་གྲོ་འདུ། །བསྡིགས་པ་མེད་པར་

[033B] །ཚེགས་མེད་མ་བསྒྲུབས་དབང་ཕྱུག་ཐོབ་པར་འགྱུར། །ཞེས་གསུངས་པ་ལྟར་དྲི་ལྡན་པདྨའི་ཚལ་ལ་བུང་བ་བཞིན་སྐྱེ་རྒུ་འདུད་དེ། འདོད་རྒུ་ལོངས་སྤྱོད་དང། གསར་ཞུགས་བྱ་མི་བཅས་ངམ་ངམ་ཤུགས་ཀྱིས་འཕེལ་
བ་གདོན་མི་ཟ་བ་རྟ་ཕོ་བྲེས་ལ་བཏགས་ན་གོང་ཐང་མི་ཡིས་འཇལ་བའི་དཔེ་ལྟར་ལགས་པས་དེ་དོན་ཚང་མའི་ཟབ་དགོངས་སུ་འཇགས་པ་མཁྱཻན། མཁྱེན་བཀྲ་ཤིས་སྨོན་རྒྱས་བཏབ་སྟེ། ཡོངས་འཛིན་ཁྲི་བྱང་པས། བོད་ཟླ་བཅུ་གཉིས་
པའི་ཚེས་བརྒྱད་ལ་ཕུལ།། །།་ མའི་སོར་མོན་གོ་ཀྲ་ནས་འབྲས་སྦུངས་དང། ས་སྐྱ་བའི་དགེ་འདུན་སྤྱི་ཐོག་ནས་གཙུག་ལག་ཁང་གསར་བཏབ་གནང་རྒྱུའི་ས་གཞིར་ས་ཆོག་སོགས་ཇི་འགབ་དགོངས་བསྐོར་ཞུ་ཡིག་ཕུལ་བའི་བཀའ་ལན།  བསླབ་གསུམ་ལུང་རྟོགས་ནོར་བུའི་གཏེར་
མཛོད་དཔལ་ལྡན་འབྲས་སྤུངས་དང། དཔལ་ས་སྐྱའི་མཁན་པོ་བླ་ལས་དགེ་འདུན་འདུས་སྤྱི་ལྷན་རྒྱས་རིན་པོ་ཆེའི་ཞབྶ་དྲུང་དུ། འབུལ་འབྲས། ཉེ་ཆར་ཕྱི་ཚེས་ཉིན་གནང་རྟེན་བཅས་དེ་གར་དགོན་གསར་འདེབས་ཀྱི་ས་ཆོག་མཛད་ཚུལ་
ཇི་འགབ་སྐོར་དང། མོ་བརྟག་བྱ་དགོས་ཕེབས་དགོངས་ཐད། འདུལ་བ་ནས་ཇི་ལྟར་གསུངས་པ་བཞིན་དུ། དང་པོར་གཞི་བརྟག་པ་དང། བརྟགས་ནས་དགེ་འདུན་ལ་གསོལ་བ་དང། དེ་ནས་དགེ་འདུན་གྱིས་གནང་བ་སྦྱིན་པ་དང། ལག་
གི་བླ་བསྐོ་བ་དང། རྡོ་བཏེགས་པའི་མཐའ་ལས་བྱུང་བའི་རུང་ཁང་གཅོད་པ་དང། ཁང་པའི་ཚད་ལས་མ་ལྷག་པར་རྩིག་པ་སོགས་མཛད་པ་དང། ཡང་ན། འབྲོམ་སྟོན་པས་རྭ་སྒྲེང་གི་གཙུག་ལག་ཁང་བཞེངས་སྐབས་བརྒྱད་སྟོང་འགྲེལ་ཆེན་གྱི་

[034A]༄༅། །བཤད་པ་ཚར་གཅིག་གསུངས་ཏེ་ས་འདུལ་མཛད་པའི་ཕྱག་བཞེས་མཛད་དམ། ཡང་ན། རྒྱུད་སྡེའི་དཀྱིལ་འཁོར་གྱི་ས་ཆོག་ནས་བཤད་པ་ལྟར་གྱི་ས་བརྟག་པ། བསླང་བ། སྦྱང་བ། བཟུང་བ་སོགས་མཛད་པའི་
རྗེས་ལྟོ་འཕྱེ་བརྟགས་ཏེ་དངོས་གྲུབ་ཀྱི་ས་བསླངས་བ་བཅས་དེ་གསུམ་གང་རུང་ཞིག་མཛད་དམ། གསུམ་ཆར་མཛད་རྒྱུ་གང་འགབ་དགོངས་བཞེས། ལེགས་སྤེལ་ཞབས་རིམ་དུ་སྒྲོལ་ཆོག་དང། ཞི་རྒྱས་དབང་གསུམ་གྱི་སྦྱིན་སྲེག་གང་མང་
བཅས་སྨིན་སྒྲུབ་མཛད་ཐོག་དགེ་འདུན་རྣམས་ཐུགས་མཐུན་དམ་གཙང་གཞིར་བཟུང་གིས་འཕྲལ་སྒང་གཞིས་གསར་ཆགས་ཀྱི་སྐུ་ངལ་ལ་མ་གཟིགས་པར་ཕུགས་ཕན་དགོངས་པ་ཟབ་བཞེས་ཀྱིས་རང་རང་སོ་སོར་སྐབས་བབས་ཀྱི་འཛུགས་
བསྐྲུན་འཛིན་སྐྱོང་ཁུར་འགན་ཆེ་བཞེས་དང། ཕྱི་ནང་མི་རིགས་ཚང་མའི་སྣང་ངོར་ཁྲིམས་ལྡན་དགེ་འདུན་འདུས་པའི་ཁྱད་ཆོས་ཡང་དག་གསལ་ངོམས་ཐུབ་པ་ཞིག་མཛད་གལ་སྙམ་པ་བཅས་དགོངས་མཚོར་རོལ་བ་མཁྱཻན། མཁྱེན་བཀྲ་ཤིས་
སྨོན་རྒྱས་བཏབ་སྟེ། ཡོངས་འཛིན་ཁྲི་བྱང་པས། ཕྱི་ཟླ་བཅུ་གཉིས་པའི་ཚེས་ཉེར་ལྔ་ལ་ཕུལ།། །།་རིང་འདྲིས་དམ་གཙང་གི་སྐྱེས་མཆོག་སྐྱོང་བླ་རིན་པོ་ཆེའི་དྲུང་དུ། འབུལ་འབྲས། གང་ཉིད་འདི་གར་གོང་ས་མྖོག་
དང། སྐྱབྶ་རྗེ་ཁྲི་རིན་པོ་ཆེ། ཕྲན་བཅས་མཇལ་འཕྲད་དུ་པ་ཀོ་བར་ཕེབས་ཀྱང། ཐུགས་འཚེར་གྱི་རྣམ་པས་ཕྱིར་ཕེབས་གནང་བ་དང། མཛད་སྤྱོད་ནོར་འཁྲུལ་བྱུང་བར་འགྱོད་བཤགས་གནང་བཞིན་ཡོད་ཅེས་ཕེབས་པ་འདི་ཐད་

[034B] བསྟན་པའི་སྐུ་
གེགས་དང། གང་ཉིད་ཀྱི་སྐུ་ལས་གཉིས་འདོམས་ལྟ་བུས་རེ་བའི་ལམ་ལས་གོལ་བ་འདི་ནི་ཧ་ཅང་འགྱོད་ཕམ་མི་བཟད་པའི་ངང་ཚུལ་དུ་གྱུར་ཀྱང། ཟིན་པའི་ལས་ལ་བཅོས་སུ་མ་མཆིས་པས་དེར་ཟད། ད་ཆ་ཕྲན་ཚོར་ཐུགས་འཚེར་གནང་བས་
ཕན་པ་མེད་གཤིས་གང་མྱུར་འདིར་ཕེབས་ཀྱིས་གཙོ་ཆེར་གོང་ས་མཆོག་དང། སྐྱབྶ་རྗེ་ཁྲི་རིན་པོ་ཆེ་བཅས་པའི་ཞལ་མཇལ་མཐོལ་བཤགས་དང་འབྲེལ་དེ་སྔོན་ཐོས་བསམ་མཛད་པ་རྣམས་བདེ་མེད་དུ་མ་སོང་བར་སྤྱི་སྒོས་བསྟན་པའི་ཞབྶ་
འདེགས་སུ་གང་སྨན་གྱི་ལྷག་བསམ་དམ་བཅའ་འདོར་མེད་མཛད་ལེགས་སྙམ་ཞིང། ཞིབ་ཆ་ངོས་མཇལ་སྐབས་ཞུས་འཐུས་བཅས་དགོངས་ཟབ་ཏུ་བསྟི་བ་འཚལ། ཁྲི་བྱང་པས། ཕྱི་ཚེས་གཉིས་ལ་ཕུལ།།  །།་ཌལ་ཧོར་དུ་སློབ་
སྤྱི་ཟམ་གདོང་རིན་པོ་ཆེར་ཕུལ་བའི་བཀའ་སློབ།  མཛའ་གཅུགས་མཁྱེན་པའི་སྤྱན་ཡངས་ཟམ་གདོང་རིན་པོ་ཆེར། ནང་སྟབས་སུ་འབུལ་སྙིང། བར་ལམ་མཚན་དཀྱིལ་བདེ་བར་འཚོ་གཞེས་ནས་ལེགས་མཛད་དགེ་ཞིང་བཞུགས་པ་གཞིར་བཅས། ཕྲན་
བུའང་བདེ་མུར་མཆིས། ཕྱི་ཟླ་བདུན་པའི་ཚེས་གསུམ་ཉིན་ཐོན་པའི་རང་དབང་གསར་ཤོག་ནང་དེ་གའི་སློབ་ཕྲུག་གཞོན་ནུ་ཞིག་གིས་བརྩམས་པའི་ཀ་ཕྲེང་བཅོམ་ལྡན་འདས་ཀྱི་རྣམ་ཐར་གྱི་སྡོམ་ཚིག་བཤད་རྒྱུད་དང་བླ་མའི་མན་ངག་གུང་བསྒྲིཌ་

[035A]༄༅། །ནས་དཔྱད་ན་མ་གཏོགས། ཕལ་དང་ཕལ་གྱི་སྤྱོད་ཡུལ་ལས་འདས་པ་ཞིག་གདའ་བ། ས་པཎ་གྱིས། འཁོར་ལ་ཕུན་སུམ་ཚོགས་གྱུར་ན། །རྗེ་དཔོན་ཉིད་ཀྱི་ཆེ་བ་ཡིན། །རྟ་ལ་རྒྱན་དུ་བྱས་པ་དེ། །བདག་པོ་
ཉིད་ལ་མི་མཛེས་སམ། །ཞེས་པ་དེ་ཁོ་ན་ལྟར་ཉིད་དང་སློབ་གྲ་བཅས་པའི་མཚན་ལར་སྨན་ངེས་ཤིག་བྱུང་འདུག་ཅིང། ཀ་ལིའི་རྡོ་བ་བསྟར་ལ་བསྒྲིགས་པ་ཞིག་ཁ་དམར་བྱིས་པའི་ཁ་ནས་ལྷུང་བ་དེར། །ག་ཞ་ཧ་ཧའི་གད་མོ་འབྲུག་སྒྲ་བཞིན།།
ང་མིན་དཔྱོད་ལྡན་གཞན་ཀུན་བསྒྲགས་སོ་ལོ། །ནང་ཉམས་ཀྱི་ཀྱལ་ཀ་ཞུས་པ་ལགས་སོ།།
།།་ཟླ་བྲལ་མཁྱེན་རླབས་ཀྱི་འོ་མཚོ་གྱེན་དུ་འཕྱུར་བ་སྐུ་ངོ་རིམ་བཞི་ལྷ་སྟོབས་མཆོག་གི་སྐུ་དྲུང་དུ། ཆེད་འབུལ། ཉེ་ཆར་ལྷ་སྐུ་བདེ་ལྷ་མཆོག་ནས་ཕྱི་ཟླ་བདུན་པའི་ཚེས་ཉེར་བརྒྱད་ཉིན་སྩལ་བྲིས་
ནང་གསལ། མཆོག་ཉིད་བར་ལམ་སྐུའི་ཕོ་མཆིན་བདེ་མིན་གྱིས་བསྙུན་མུས་འདི་དག་དྭངས་བསྐྱེད་ཀྱིས་སྐུ་འཚོ་ཡུན་བརྟན་གྱི་གསོལ་འདེབས་དགོས་ཚུལ་གསུངས་འདུག་པ་བློ་ངལ་གྱི་རང་བཞིན་དུ་གྱུར་པས། རང་རེ་བླ་སློབ་ཡོན་མཆོད་དམ་གཙང་
གི་སླད་ལ་སྙིང་དབུས་སུ་བཅངས་ཏེ་བསྙུན་ལས་མྱུར་དུ་གྲོལ་ཞིང། སྐུ་ཚེ་ཡུན་བརྟན་གྱི་གསོལ་འདེབས་ངེས་ཞུ་ཆོག་པ་དང། སྐུ་ངོ་མཆོག་ཉིད་ནས་ཀྱང་བསྙུན་གཞིས་རྐྱེན་པས་ཐུགས་སེམས་ལ་མི་བདེ་བ་ངང་གིས་བྱུང་བ་གདོན་མི་ཟ་ཡང། དེའི་

[035B] ཇོ་བོ་རྗེའི་བླ་མ་དྷརྨ་རཀྵི་ཏས། ལུས་ལ་མི་བཟོད་ན་ཚ་བྱུང་བའི་ཚེ། །འགྲོ་བའི་ལུས་ལ་གནོད་པ་བསྐྱལ་བ་ཡི། །ལས་ངན་མཚོན་ཆ་རང་ལ་འཁོར་བ་ཡིན། །ད་ནི་ན་ཚ་མ་ལུས་རང་ལ་བླངས། །ཞེས་དང་
ཞི་བ་ལྷས། གཞན་ཡང་སྡུག་བསྔལ་ཡོན་ཏན་ནི། །སྐྱོ་བས་དྲེགས་པ་སེལ་བར་བྱེད། །ཅེས་གསུངས་པ་ལྟར། ཚེ་རབས་སྔོན་མ་མང་པོར་རང་ལ་གཅེས་པར་བཟུང་ནས་སེམས་ཅན་ལ་གནོད་པ་སོགས་བྱས་པའི་ལས་ངན་ཚབ་པོ་ཆེའི་འབྲས་བུ་
ད་ལྟ་རང་ཐོག་ཏུ་སྨིན་པ་ཡིན་པས་ལས་ངན་སྡིག་སྒྲིབ་ཀྱི་འབྲས་བུ་མྱོང་འགྱུར་མཐའ་དག་ནད་འདིས་གོ་བཅད་དེ་ཕྱིན་ཆད་ལས་ངན་སྡིག་པའི་བུ་ལོན་ཐམས་ཅད་དག་ཅིང། ས་ལམ་གྱི་ཡོན་ཏན་རྣམས་མྱུར་དུ་རྒྱུད་ལ་སྐྱེས་ནས་སེམས་ཅན་གྱི་དོན་དུ་སངས་
རྒྱས་པར་ཤོག་སྙམ་པ་དང། ཡང་དམྱལ་བ་ཡི་དྭགས་སོགས་ངན་འགྲོའི་སྡུག་བསྔལ་རྣམས་དྲན་ཏེ་ངའི་ནད་ཀྱི་སྡུག་བསྔལ་འདི་ཙམ་ཡན་བཟོད་དཀའ་ན། ནན་འགྲོ་བ་རྣམས་སྡུག་བསྔལ་དྲག་པོ་བསྐལ་པར་མྱོང་དགོས་པ་རྣམས་སྙིང་རེ་རྗེ་
དེ་ཐམས་ཅད་ཐོག་མེད་ནས་ཕ་མབྱས་པའི་དྲིན་ཅན་འབའ་ཞིག་ཡིན་པས་དེ་དག་གི་སྡུག་བསྔལ་ཐམས་ཅད་བདག་གི་ནད་འདིའི་སྟེང་དུ་སྨིན་ཏེ་སྡུག་བསྔལ་དང་བྲལ་བར་གྱུར་ཅིག་སྙམ་པ་དང། སྡུག་བསྔལ་ཐམས་ཅད་སྡིག་པ་ལས་བྱུང་བ་ཡིན་
པས་སྔར་བྱས་ཀྱི་སྡིག་པ་ལ་འགྱོད་པ་དང། ཕྱིན་ཆད་སྡོམ་སེམས་ཀྱི་དམ་བཅའ་བཟུང་སྟེ་ཡིག་བརྒྱ་དང། སྨན་བླའི་གཟུངས་སོགས་ཞལ་འདོན་གང་ཐུབ་མཛད་དེ་སྟོབས་བཞི་ཚང་བའི་བཤགས་པ་ལ་འབད་པ་སོགས་མཛད་ན་བསྙུན་པས་བྶྙུན་

[036A]༄༅། །གོ་ཆོད་དེ། ཆོས་མེད་ཀྱི་ནད་པ་ཕལ་དང་མི་འདྲ་བའི་དགེ་རྩ་ཞིག་ཐོབ་ངེས་ལགས་པ་དང། རྐྱེན་སེལ་དུ་འཆི་ངེས་ཚེ་ཐར་དང། སྨན་བླ་གང་མང་སྨིན་སྒྲུབ་ཐོག་དེ་ཕྱོགས་སྨན་པ་དང་སྨན་སོགས་ཀྱི་མཐུན་
རྐྱེན་བཟང་དགུ་འཛོམས་གཤིས་འཕྲོད་བཞེས་ཐུགས་ལྷོད་དུ་མ་སོང་པ་མཛད་སྐྱོང་ཞུ་རྒྱུ་བཅས་ཆོས་ཀློང་དུ་མངའ་བ་མཁྱཻན། མཁྱེན། ཕྲན་ཁྲི་བྱང་སྤྲུལ་མིང་པས། ཆིག་སྟོང་དགུ་བརྒྱ་བདུན་ཅུ་ཟླ་བ་བརྒྱད་པའི་ཚེས་བཅུ་དྲུག་ལ་ཕུལ།། །།
 ་ཆིག་སྟོང་དགུ་བརྒྱ་དྲུག་ཅུ་རེ་གསུམ་ཟླ་བ་བཅུ་གཅིག་པའི་ཚེས་བཅུ་བཞི་ཉིན་རྡ་རམ་ས་ལར་རིས་མེད་ཆོས་ལུགས་ཁག་གི་དབུ་ཁྲིད་རྣམ་པ་ལྷན་འཛོམས་ཚོགས་ཆེན་གནང་སྐབས་འཕྲིན་ཡིག་སྩལ་རྒྱུའི་ཚིག་ཟིན་འདི་ལྟར།  ཐུབ་པ་སངས་རྒྱས་བཅོམ་ལྡན་འདས་ཀྱི་རྗེས་སུ་ཞུགས་ཤིང། དམ་ཆོས་
བདུད་རྩིའི་སྐལ་བར་མཉམ་པོར་ལོངས་སུ་སྤྱོད་པ། རིགས་རུས་ལས་སྨོན་གཅིག་གྱུར་མཛའ་ཞིང་བརྩེ་བའི་ཆོས་ཀྱི་གྲོགས་པོ་གཞིས་བྱེས་བོད་མི་སེར་སྐྱ་ཡོངས་ལ་སྙན་བསྐུལ་གསལ་འདེབས་ཞུ་རྒྱུའི་འཕྲིན་ཡིག་རང་རེ་བོད་གངས་ཅན་གྱི་
ཡུལ་དུ་འཕགས་མཆོག་འཇིག་རྟེན་མགོན་པོའི་རྣམ་རོལ་ཐོ་རི་གཉའ་བཙན་དང། ཆོས་རྒྱལ་མེས་དབོན་རྣམ་གསུམ་གྱི་སྐུ་རིང་ལ་དམ་པ་ཆོས་ཀྱི་དབུ་བརྙེས། སྲོལ་གཏོད། དར་རྒྱས་སུ་མཛད་དེ་ཆོས་སྲིད་ཟུང་དུ་འཇུག་པའི་འཕྲིན་ལས་ཀྱི་སྒོ་
འཕར་ཡངས་པོར་ཕྱེ་ཞིང། རྒྱལ་བློན་བྱང་ཆུབ་སེམས་དཔའ་དང། ལོ་ཙཱ་བ་རྣམས་ནས་ལུས་སྲོག་ལོངས་སྤྱོད་ལ་ཕངས་མེད་དཀའ་སྤྱད་སྙིང་རུས་ཆེན་པོས་རྒྱ་བལ་གྱི་པཎྜི་ཏ་དུ་མ་སྤྱན་དྲངས་ཏེ། བཤད་ཉན་འགྱུར་གསུམ་གྱི་ཆོས་གྲ་

[036B] སངས་རྒྱས་ཀྱི་བསྟན་པ་རིན་པོ་ཆེ་བོད་ལྗོངས་ཡངས་པ་འཁྱེན་ལ་དཀར་འཇམ་ཡུག་གཅིག་ཏུ་བརྡལ་ནས་མི་ལོ་སྟོང་ཕྲག་གི་རིང་ཕན་བདེའི་སྲོག་རྩ་གཅིག་ཏུ་གྱུར་པ་རང་རིགས་སེར་སྐྱ་མཆོག་དམན་ཡོངས་ཀྱི་སྙིང་ལྟར་གཅེས་པ་འདི་ཉིད་དར་
རྒྱས་ཡུན་གནས་ཆེད། ད་ལམ་འཕགས་ཡུལ་པན་འཇབ་རྡ་རམ་ས་ལར་རྒྱལ་བསྟན་ཡོངས་རྫོགས་ཀྱི་བདག་པོ་གོང་ས་སྐྱབྶ་མགོན་ཆེན་པོ་དབུ་བཞུགས་དང་འབྲེལ་རིས་སུ་མ་ཆད་པའི་བསྟན་འཛིན་སྐྱེས་ཆེན་རྣམས་དང། མཁས་གྲུབ་
དུ་མ་ལྷན་འཛོམས་ཐོག་ནས་ཆོས་ཀྱི་ཚོགས་འདུ་ཆེན་པོ་ཉིན་ལྔའི་རིང་ལྷན་ཚོགས་ཀྱི་སྐབས་འདིར། དུག་གསུམ་དྲག་པོའི་གཞན་དབང་དུ་ཀུན་ནས་འཕྱན་པའི་ཀླ་ཀློའི་ཁྱུ་ཚོགས་རྣམས་ནས་བོད་དང། བོད་ཆེན་པོའི་ཡུལ་གྲུ་མ་ལུས་པར་ཚུལ་མིན་
བཙན་འཛུལ་གྱིས་བསྟན་སྲིད་དེ་འཛིན་དང་བཅས་པ་མིང་གི་ལྷག་མ་ཙམ་དུ་ཉམ་ཉེས་པར་བྱས་པ་དང། སྙིང་གི་དུམ་བུ་དང་མཚུངས་པའི་བོད་ལུས་ཆོས་ལྡན་མི་མང་རྣམས་ཆོས་སྤྱོད་ཀྱི་གོ་སྐབས་ལྟ་ཅི། རང་གི་སྒོ་གསུམ་ཡང་བདག་དྦང་
མེད་པར་དགྲ་བོའི་བཙན་གནོན་འོག་བྲང་དཀའི་སྡུག་བསྔལ་གྱི་ཚོར་བ་དྲག་པོ་མྱོང་མུས་སུ་ཡོད་པའི་ངང་ཚུལ་བཅས་ལ་སྙིང་ནས་སྐད་ཅིག་ཀྱང་མི་བཟོད་པའི་གདུང་སེམས་ཤུགས་དྲག་གིས་མཆོག་གསུམ་རྒྱལ་བ་རྒྱ་མཚོར་ཐུགས་རྗེ་བསྐུལ་བའི་
གསོལ་འདེབས་ཞུ་བཞིན་ཡོད། སླར་བསྟན་པའི་མེ་རོ་རྨང་ནས་གསོ་བར་རེ་བའི་མིག་འབུར་གཏོད་ཡུལ་ནི་རང་དབང་ཅན་གྱི་ཡུལ་གྲུ་ཁག་ཏུ་ཕེབས་འཁོད་ཐུབ་པའི་འདུས་སྡེ་འདི་དག་ཁོ་ན་ལས་གཞན་དུ་མ་དམིགས་གཤིས། སྟོན་པ་ཐུགས་རྗེ་

[037A]༄༅། །ཅན་གྱིས་དབུ་དང་ཕྱག་ཞབས་ལན་བརྒྱར་བཏང་བའི་དཀའ་སྤྱད་ཀྱིས་གྲངས་མེད་བསྐལ་པར་བསྒྲུབས་པའི་དམ་ཆོས་དོན་གཉིས་ཡིད་བཞིན་འཇོ་བའི་བསམ་འཕེལ་ནོར་བུའི་གཏེར་བརྒྱ་རང་ཅག་རྗེས་འཇུག་
རྣམས་ཀྱི་བགོ་སྐལ་དུ་སྩལ་བ་འདི་ཉིད་སྙིང་གི་སྙིང་པོར་བཟུང་སྟེ་རང་རེ་ཚང་མ་སྟོན་པ་ཐུགས་རྗེ་ཅན་གཅིག་གི་རྗེས་འཇུག་ཏུ་མ་ཟད། ཇི་ལྟར་ཡུལ་ཕྱོགས་སོ་སོ་ནས་ཆུ་ཀླུང་ཇི་སྙེད་པ་རྣམས་ཀྱང་མཐར་རྒྱ་མཚོ་ཆེན་པོར་གྮོལ་
ཞིང་འབབ་པ་ལྟར། གསར་རྙིང་གྲུབ་མཐའ་ཀུན་ཀྱང་སྔོན་གྱི་མཁས་གྲུབ་གོང་མ་རྣམས་ཀྱིས་གདུལ་བྱ་བཀྲི་བའི་ཐབས་མཁས་ལམ་སྲོལ་གྱི་དབྱེ་བ་འདྲ་མིན་ཅུང་ཟད་ཙམ་ལས། མཐར་ཐུག་རྣམ་བྱང་ཞི་བ་བླ་མེད་ཀྱི་སྙིང་པོར་རོ་གཅིག་ཏུ་
འབབ་གཤིས། གྲུབ་མཐའི་ཕྱོགས་ལྷུང་གིས་སྡེ་དང་རིས་སུ་གཅོད་པ་མེད་པར་ཕན་ཚུན་དག་སྣང་ནོར་བུའི་འོད་ཀྱིས་ཁྱབ་པའི་ཐུགས་མཐུན་བཀུར་སྐྱོང་མཛད་གལ་ཆེ་བ་གཞིར་བཟུང་ཐོག་ཕྱི་སོ་སོར་ཐར་པའི་འདུལ་ཁྲིམས་ཀུན་སྤྱོད་གཙང་
ཞིང། ནང་བྱང་ཆུབ་སེམས་ཀྱི་བསླབ་པས་རྒྱུད་གྲོལ། གསང་བ་གསང་ཆེན་ཐེག་པས་གྲུབ་པ་བརྙེས་པར་མཛད་དེ་མདོར་ན། རང་རང་སོ་སོའི་བཀའ་སྲོལ་དྲི་མ་མེད་པ་རྣམས་ཐོས་བསམ་སྒོམ་པ་ཕྱོགས་རེར་མ་སོང་བའི་སྒོ་ནས་འྫིན་
སྐྱོང་སྤེལ་གསུམ་གྱིས་མདོ་སྔགས་ཟུང་དུ་འབྲེལ་ཞིང། ལྟ་སྤྱོད་ཡ་མ་བྲལ་བའི་སངས་རྒྱས་བསྟན་པ་རྣམ་པར་དག་པའི་རང་རྐང་ཚུགས་ཐུབ་པའི་ཆོས་སྤྱོད་རྣམ་བཅུའི་མཛད་བཟང་རྒྱུན་མར་བསྐྱངས་ཏེ་ཕྱོགས་དུས་ཀུན་ཏུ་ཐུབ་བསྟན་རིན་པོ་

[037B] རང་རེ་གངས་ཅན་པ་རྣམས་འཕགས་མཆོག་སྙིང་རྗེའི་གཏེར་ཆེན་གྱིས་ཐུན་མོང་མིན་པའི་གདུལ་ཞིང་དུ་བདག་གིར་བཞེས་པར་བརྟེན་རང་རིགས་རྣམས་ནས་ལྷ་མཆོག་འདི་ཉིད་ལ་
མི་ཕྱེད་དད་ཤུགས་དྲག་པོས་གསོལ་འདེབས་དང་འབྲེལ་གཟུངས་སྔགས་ཡི་གེ་དྲུག་པ་འགྲོ་གང་ཆེ་རྒྱུན་སྒྲུབ་ཐོག་མངོན་མཐོ་ངེས་ལེགས་ཀྱི་འཇུག་ངོགས་ནོར་བུའི་ཐེམ་སྐས་དགེ་བཅུའི་ཉམས་ལེན་ལ་རྟག་ཏུ་གཞོལ་བའི་བསྐུལ་མ་ཞུ་རྒྱུ་
ཡངས་པའི་འཇིག་རྟེན་ཀུན་ཏུ་ཞི་བདེའི་དཔལ་ཡོན་དར་ཞིང། མཐའ་ཡས་ཡིད་ཅན་ཀུན་གྱི་དུག་གསུམ་གཅོང་ནད་སེལ་བའི་གསོས་སྨན་དམ་པ་ཚང་ལ་མ་ནོར་བའི་རྒྱལ་བསྟན་ཉག་ཕྲག་གྱུར་པ་འདི་ཉིད་དར་རྒྱས་ཡུན་གནས་འབྱུང་ཐབས་སུ་འཛམ་
གླིང་ཁྱོན་གྱི་ཆོས་བྱེད་པ་མཆིས་སོ་ཅོག་ནས་ཀྱང་རྒྱབ་སྐྱོར་འཁུར་འགན་རྒྱུན་བཞེས་ཡོང་བ་བཅས་ཀྱི་འབོད་བསྐུལ་ཞུ་རྒྱུ་ཡིན། འཕགས་ཡུལ་རྡ་རམ་ས་ལ་གངས་ལྗོངས་རིས་མེད་ཆོས་ཀྱི་ཚོགས་ཆེན་ནས། རབ་ལོ་དགུ་བརྒྱ་སུམ་ཅུ་སོ་
བདུན། ཆུ་ཡོས་ཟླ་བ་དགུ་པའི་ཚེས་ཉེར་དགུ་བཟང་པོ་ལ།།  ས་ར་ཎ་ཐར་  །།་རིང་འདྲིས་ཆོས་ཀྱི་བུ་གཅིག་ཟམ་གདོང་རིན་པོ་ཆེའི་དྲུང་དུ། འབུལ་འབྲས། དེང་སྐབས་རལ་ཁ་བཀྱེ་བའི་ཡོ་ལང་གིས་རྐྱེན་པས་ཁད་ཉེའི་ནོར་འཛིན་ལྷོ་
བར་ཕས་ཀྱིས་བརྫི་བས་ཅིར་འགྱུར་ཆ་མ་འཚལ་བས་རྒན་པོ་སྙོམས་ལས་དང་ལེ་ལོའི་མལ་ལས་ལྡང་སྟེ། དྲང་སྲོང་སྨྲ་བ་རི་དྭགས་ཀྱི་ནགས་སུ་གནས་བརྟན་རྟ་ཐུལ་གྱི་བརྟུལ་ཞུགས་དང་དུ་བླངས་ལེགས་ཕེབས་པ་བླ་སློབ་དམ་ལ་མ་བོར་བའི་དང་རྟཌ་

[038A]༄༅། །ལ་གློ་བ་དགའ། འོན་ཀྱང་ས་ཡི་བདག་མོ་དབྱིངས་ཀྱི་མ་མོའི་དབང་ཕྱུག་གི་མདུན་ན་འདོན་གྲོས་ལ་དབང་བ་དག་གིས་གཙོ་བོ་མི་བསྐྱོད་རྡོ་རྗེ་མཚན་དང་དོན་དུ་མཐུན་པར་ལྷུན་པོའི་མཆེད་ཟླར་བརླིང་ལེགྶ་
སྨྲེང་བ་སོགས་ཀྱིས་རེ་ཞིག་དེ་དེ་བཞིན་དུ་བཞེད་སྟབས་སྙོམས་ལས་པའང་བགྲོད་བྱེད་ཀྱི་རི་མོ་དེར་འགོད་རྒྱུ་ས་བཅུའི་བགྲོད་པ་རང་སྐྱ་ཐུབ་མིན་སོགས་ཀྱིས་རང་སར་བསྟི་རྒྱུ་ལགས་པ་དབྱིངས་རོལ་མཁྱེན། མཁྱེན་ཞེས་གར་དབང་པས་
བདུན་ཅུ་དོན་གཅིག་ཟླ་བ་བཅུ་གཉིས་པའི་ཚེས་བཅུ་བདུན་ལ་ཕུལ།། །། ་བསླབ་གསུམ་ནོར་བུའི་མཛོད་འཛིན་དགའ་ལྡན་རྣམ་པར་རྒྱལ་བའི་གླིང་གི་ཤར་བྱང་མཁན་རིན་པོ་ཆེ་རྣམ་གཉིས་ཀྱིས་དབུས་བླ་སྤྱི་ལས་སྣེ་ལྷན་རྒྱས་རིན་པོ་
ཆེའི་ཞབས་དྲུང་དུ། གུས་གསོལ། དེང། འདུས་པའི་ཚོགས་རྣམས་སྐུ་འཚོའི་ལྗོན་པ་བརྟན་ཅིང། བསྟན་པའི་ཁུར་ཆེན་འདེགས་པའི་ལེགས་མཛད་ཀྱི་འབྲས་བཟང་སྨིན་དང་སྨིན་བཞིན་འཚོ་གཞེས་གཞིར་བཅས། འདིར་ཕྲན་བླ་མིང་
པའང་འདུ་ཕུང་ལ་གསར་འཚེས་མ་རེག་ཙམ་དུ་བསྟན་ལ་རི་མོར་བགྱི་བའི་ལྷག་བསམ་མི་དམན་པར་མཆིས། མཚམས་གསོལ། འཇམ་མགོན་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་རྗེས་འཇུག་ཞྭ་སེར་ཐོགས་ཀྱི་ཆོས་གྲྭ་ཐམས་ཅད་ཀྱི་རྩ་བའི་
མ་ཕྱི་གཅིག་པུ་དགེ་ལྡན་རྣམ་པར་རྒྱལ་བའི་གླིང་གི་དགེ་འདུན་བྱེས་ཕེབས་མང་ཆེ་བ་དེ་ག་མོན་གོ་ཌའི་གཞིས་ཁོངས་ཆོས་སྡེ་ཚུགས་ཏེ་གཏན་བཞུགས་ཐོག་ཚོགས་ཆེན་གྱི་འདུ་ཁང་དང། སྐུ་གསུང་ཐུགས་རྟེན་གྱི་རིགས་གསར་བཞེངས་མཛད་དང་

[038B] འདི་ནས་ཀྱང་རྟགས་རྟེན་དགོས་པ་དགེ་མཚན་དུ་མའི་ཆེད་དུ་དམིགས་དེ་སྔོན་སྦྱིན་བདག་ཤར་པ་ཀརྨ་དབང་ཕྱུག་ལགས་ཀྱིས་
ཕྲན་ལ་དད་སྦྱོར་གནང་བ་འདི་གའི་ཤག་གི་གཟིམ་ཆུང་དུ་བཞུགས་སུ་གསོལ་བའི་རྗེ་བདག་ཉིད་ཆེན་པོ་ཡབ་སྲས་གསུམ་གྱི་སྣང་བརྙན་གསེར་ཟངས་ལས་གྲུབ་པ་གཙོ་བོའི་སྐུ་བརྙན་པད་སྦྲགས་ཀྱི་དཔངས་ལ་ཕི་ཀྲི་གཉིས་དང་ཨིན་ཅི་བརྒྱད། སྲས་
གཉིས་ཀྱི་སྐུ་བརྙན་འབོལ་སྦྲགས་ཀྱི་དཔངས་ལ་ཕི་ཀྲི་གཉིས་དང་ཨིན་ཅི་ལྔ་བཅས་ཡོད་པ་འདི་རྣམས་དེ་ག་ཚོགས་ཆེན་གྱི་འདུས་སྤྱིའི་རྟེན་གཙོར་དད་འབུལ་བཞུགས་གསོལ་ཞུ་རྒྱུ་མ་ཟད། སྔ་ལོ་གདན་ས་དགའ་ལྡན་གྱི་འཇམ་མགོན་བླ་མའི་སྐུ་
གདུང་ཟ་མ་ཏོག་གི་མཆོད་སྡོང་རིན་པོ་ཆེ་བསྟན་དགྲ་སྡིག་ཏོ་ཅན་གྱིས་བཤིག་གཏོར་གྱིས་སྐུ་གདུང་རིན་པོ་ཆེ་མེར་བསྲེགས་ཞུགས་འབུལ་ཞུས་པའི་གདུང་ཐལ་ཕྲན་བུ་ལྷ་ས་བ་དད་ཅན་ཞིག་གི་ལག་ནས་བྱུང་བ་དེས་མཚོན་འཕགས་བོད་ཀྱི་བྱིན་རྟེན་འགངས་
ཆེའི་རིགས་གཟུངས་ཞུགས་སུ་བསྐྱར་འབུལ་ཞུ་རྩིས་ལགས་ན། དེ་གར་གཙུག་ལག་ཁང་དང་རྟེན་བཞེངས་མཛད་ཕྱོགས་སྐོར་དགོངས་བཞེས་མཛད་རྒྱུའི་ཁྱད་པར་ཡོང་རྒྱུར་བརྟེན་སྔོན་ཚུད་སྙན་སྒྲོན་ཞུས་ལགས་ཤིང། དངོས་གཞི་གདན་ཞུའི་སྐོར་
སྐབས་བསྟུན་གོ་བསྡུར་རིམ་ཞུ་ཆོག་པ་དང། དེར་བཞུགས་དགེ་འདུན་རྣམས་ཡུལ་དུས་བབས་ཀྱིས་སྐུ་འཚོའི་འཕྲོད་བཞེས་དང། རྒྱལ་བའི་བསྟན་པ་རིན་པོ་ཆེའི་མེ་རོ་གསོ་བའི་དམིགས་ཡུལ་ཕྱོགས་འདིར་ཕེབས་པའི་དགེ་འདུན་རྣམས་ཁོ་ན་ལས་

[039A]༄༅། །གཞན་དུ་མ་དམིགས་པས་དགེ་འདུན་ཚང་མ་ཐུགས་འདུན་དམ་ལ་གཅིག་བཟུང་དང་འབྲེལ་གནས་སྐབས་འཚོ་ཐབས་ལས་རྩོལ་གྱི་རིགས་ལ་བཟོད་བསྲན་གང་ཆེ་དང། རང་ཡུལ་བོད་ལྗོངས་དང་མི་འདྲ་བར་
མི་རིགས་དང། ཆོས་ལུགས་འདྲ་མིན་མང་འཛོམས་ཀྱི་ཡུལ་ཕྱོགས་སུ་གནས་མལ་འཚོ་བ་གཞན་ལྟོས་ཀྱི་གནས་སྐབས་ལ་བརྟེན་ཁྱིམ་པ་བསུན་འབྱིན་དུ་འགྲོ་གཞིའི་རྩིང་སྤྱོད་ཀྱི་རིགས་དོར་ཏེ་ཞི་དུལ་བག་ཡོད་སྤྱོད་བཟང་སྐལ་ལྡན་དྭང་བ་
འདྲེན་པཞིག་ལྷུར་བཞེས་ཡོང་ཐབས་སྐོར་ལས་སྣེ་རྣམ་པས་བསྐུལ་མ་གནང་འོས་བཅས་གཟབ་སྐྱོང་ཡོང་བ་མཁྱཻན། མཁྱེན་ཡོངས་འཛིན་ཁྲི་བྱང་སྤྲུལ་མིང་པས། ཆིག་སྟོང་དགུ་བརྒྱ་བདུན་ཅུ། ཟླ་བ་དགུ་པའི་ཚེས་བཅུ་གསུམ་ལ་ཕུལ།།
་ བལ་ཡུལ་ནས་སེར་བྱེས་དགེ་བཤིས་ཐུབ་བསྟན་བཀྲ་ཤིས་ནས་བདེ་མཆོག་གི་བསྙེན་པ་གཏོང་རྩིས་ཀྱི་ཞུ་ཡིག་ཕུལ་ལན་མཇུག་སྡོམས་སུ།  གཙོ་བོར་བསྙེན་པ་ཞེས་པ་དེ་ལྷ་དེ་དང་ཉེ་བའི་དོན་ཡིན། ཉེ་ལུགས་ལྷ་དེའི་གོ་འཕང་ལ་ཉེ་བ་ལ་གོ་དགོས་པས་ངེས་
འབྱུང་བྱང་སེམས་ཀྱིས་མ་ཟིན་ཞིང། བདེན་པར་གྲུབ་པའི་ལྷ་སྔོ་ཧྲེང་བ་ཞིག་སྒོམ་པས་བླ་མེད་བྱང་ཆུབ་ལྟ་ཅི། རྒྱུན་ཞུགས་ཙམ་གྱི་རྒྱུར་ཡང་མི་འགྲོ་བར། ཀུན་འབྱུང་རང་ག་བའི་འཁོར་ལོ་ཙམ་དུ་ཟད་པས། ཉིད་རང་གཞུང་ཆེན་མོར་
སློབ་སྦྱོང་བྱས་ཤིང་གོ་དོན་རྟོགས་པ་ཞིག་ལགས་པས་དགེ་བཤེས་ཀྱི་ཁྱད་ཆོས་ཤིག་འདོན་དགོས་པ་ལགས་སོ། །འདི་ནས་ཀྱང་ཆོས་ལྡན་བཞེད་དོན་འགྲུབ་པའི་གསོལ་འདེབས་ཀྱང་བགྱིད་དོ།། ཞེས་ཡོངས་འཛིན་ཁྲི་བྱང་པས། བོད་ཟླ་བྮི་

[039B]། །། ་ཟབ་དགོངས་མཁྱེན་རྩལ་གྱི་འོད་རླབས་མཁའ་ལྟར་གྲོལ་བ་མི་རྗེ་སྐུ་ངོ་ཞྭ་སྒབ་པ་མཆོག་གི་སྐུ་དྲུང་དུ། ཆེད་གསོལ། བར་དེར་མི་རྗེ་མཆོག་མཚན་དཀྱིལ་གསལ་རིང་ནས། ཉེ་སྔོན་
ཕྱི་ཟླ་བཞི་པའི་ཚེས་ཉེར་གཉིས་ཉིན་སྩལ་བྲིས་དང་རྒྱལ་རབས་ས་བཅད་ལྔ་པ་ནས་བདུན་པ་བར་གྱི་ཕྱག་དེབ་བཅས་རྒན་པོའི་འདྲེན་བྱེད་ཀྱི་དགའ་སྟོན་དུ་ཕེབས་སོན་རབ་དགའི་ཚོར་བ་བརྟས། ཕྱག་དེབ་ལ་ཞིབ་འཇུག་གིས་སྐྱོན་སེལ་བསྣོན་འཕྲི་
ཞུ་འོས་རིགས་ཐད་ཀར་གྱིས་ཞེས་ཕེབས་དགོངས་བཞིན་ཧོལ་རྒྱུགས་མིན་པའི་ནན་ཏན་ཞིབ་ཁུལ་ལ། ཇི་ཡིན་ཚོད་མ་ཐིངས་པའི་དོགས་འཆར་རིགས་ལ་ཀུར་རྟགས་དང། ཅུང་ཟད་ཚིག་ཟུར་བཅོས་དགོས་རྣམས་ལ་ཞ་སྨྱུག་གིས་བཅོས་བྲིས་
དཔོན་མཁའ་འགྲོའི་སྐོར་ལ་ཤོག་ལྷེ་ཟུར་སྦྱར་བཅས་ཞུས་ལགས་ཤིང། དེབ་ཐོག་བཤུ་མིས་ཡིག་འབྲི་ནོར་སྐྱོན་དཔེར་ན་ཁོང་གིས་ལ་ཁོངས་ཀྱིས་ཞེས་པ་ལྟ་བུས་མཚོན་ཡིག་ནོར་མངོན་མཚན་ཅན་མང་ཙམ་སྣང་བ་རེ་ཟུང་ལ་རྟགས་བཀོད་
པ་ལས། ཐམས་ཅད་ལ་འགོད་མ་ཐུབ་པས་སྐུ་ངོ་མཆོག་ནས་ཐུགས་ཁོམ་གྱུར་ན་དང། དེ་མིན་བརྡའ་དག་ཤེས་པ་ཞིག་ལ་དག་བཅོས་བྱ་བསྐུལ་མཛད་ལེགས་སྙམ་པ་ཟོལ་མེད་ནང་གསོལ། གཞི་རྐང་དེང་དུས་རྒྱལ་རབས་ལོ་རྒྱུས་དེབ་གསར་
ཐོན་རིགས་དེ་དག་ཀུན་ལས་ཆེས་ཆེར་གསལ་ཞིང། ཁུངས་ལྡན་ཁྱད་པར་འཕགས་པ་ཞིག་གངས་ཅན་པའི་བསྟན་ལར་སྨན་ངེས་བྱུང་འདུག་པར་ལེགས་སོ་བརྒྱ་ཕྲག་མགྲིན་པ་གཟེངས་མཐོར་བཏེགས་ཏེ་ཞུ་ལགས། ཕྲན་རང་རྒྱུན་གཏན་འྡུ་

[040A]༄༅། །འཛིའི་གཡེང་བ་ལུ་གུ་རྒྱུད་ཀྱི་ཁར། བར་ལམ་འདྲེན་བྱེད་ཅུང་ཟད་བདེ་མིན་གྱིས་ཡུན་འགྱངས་ཕྲན་བུ་བྱུང་སོང་བར་དབྱིངས་ཁྲེལ་མི་བཞེས་པ། ས་འབྲི་ནང་འཁྲུགས་སྐབས་འབྲི་གུང་པས་སྟོད་
ཧོར་རོགས་སུ་བསྐུལ་བ་ཕམ་ཉེས་སྐོར་ལྡི་ལིའི་དཔེ་མཛོད་ནས་ལོ་རྒྱུས་ཁུངས་ལྡན་རྙེད་གནང་ངོ་མཚར་ཆེ་ཞིང། ད་དུང་དེ་འདྲའི་ལོ་རྒྱུས་ཁུངས་ལྡན་ཡིག་ཆ་གསར་རྙེད་འགོད་གནང་ཐུབ་ཚེ་བསྟན་ལར་རུས་ཞེན་ཅན་གྱི་གཞུང་ཞབྶ་
བགྲེས་སོང་གི་མཛད་རྗེས་བཟང་པོ་ཕྱི་རབས་ཀྱི་མིག་རྒྱན་དུ་ཆེ་བ་ཡོང་རྒྱུ་གདོན་མི་ཟ་བས་འཕྲོ་སྐྱོང་རྣམས་ཀྱང་རིང་མིན་གྲུབ་པ་ཞིག་ཐུགས་རྗེ་ཆེ་ཞུ་བཅས། ཁྲི་བྱང་པས། ཕྱི་ཟླ་དྲུག་པའི་ཚེས་བཅོ་བརྒྱད་བཟང་པོར་ཕུལ།། །།
་མང་ཐོས་དགེ་བའི་བཤེས་གཉེན་བཀྲ་ཤིས་འབུམ་དལ་རྟེན་གྱི་ལྗོན་རྩ་བརྟན་ཅིང། གཅིག་ཏུ་རྣམ་པར་དཀར་བའི་ལེགས་བྱས་ཀྱི་ལོ་འདབ་སྡུག་གུར་བཀྲ་བའི་རིང་ནས། དམ་བརྩེའི་མདུད་རྒྱ་མ་བོར་བའི་འཕྲིན་ཡིག་དང་རྟེན་བྕས་
གནང་འབྱོར་གློ་བ་དགའ། འདིར་རྒན་པོའང་འཚོ་བ་བཟང་ཞིང། རང་སེམས་ཆོས་དང་མ་འདྲེས་ཀྱང་གཞན་མགོ་བསྐོར་བའི་ཆོས་སྐད་ནེ་ཙོའི་མ་ཎིའི་བཟླས་བརྗོད་ལ་བརྩོན་པར་བདོག་ཕྲན་རིང་འཚོའི་འདུན་པ་དགོས་ཚུལ་གསུང་བ་
ལྟར་རིང་འཚོའི་ཆོ་གར་བརྟུན་པ་བསྐྱེད་རྩིས། གང་ཉིད་དེ་གར་གྲ་ཚང་ཁང་ཚན་སོགས་ཀྱི་བྱ་བ་ལས་ཀྱི་འཁོར་ལོས་རྣ་བ་བསུན་ཙམ་ཡོད་ཀྱང་འཁོར་ལོ་གསུམ་གྱི་ཡ་གྱལ་དུ་བསམ་སྟེ་བཟོད་བསྲན་གྱི་གོ་ཆ་བསྟེན་འཚལ། འདི་ནས་བླ་སློབ་

[040B] སྔགས་མདུད་བཅས། ཁྲི་བྱང་པས། ཟླ་ཚེས་ལ།། །།་དད་དམ་མཚུངས་བྲལ་གྱི་སློབ་བུ་ཆོས་གྲགས་སྤྲུལ་སྐུ་རིན་པོ་ཆེར། འབུལ་འབྲས་
ཉེ་ཆར་དེ་ནས་ཕྱི་ཚེས་བདུན་ཉིན་གནང་གནས་འབྱོར་གསལ། གང་ཉིད་སོ་ཐར་གྱི་བསླབ་པར་སྐྱོན་ཤོར་ཐོག་རྒྱུན་གྱི་དགེ་སྦྱོར་ཉམས་ལེན་ཉམས་ཆག་ཤོར་བར་སྙིང་ནས་འགྱོད་དེ་ཟླ་བ་བདུན་པ་ནས་འགོ་འཛུགས་ཀྱིས་སྒྲིབ་སྦྱོང་དུ་ཡིག་བརྒྱ་འབུམ་
གཅིག་གྲངས་གསོག་གནང་རྩིས་དང། སླད་ཆར་ཆོས་མཐུན་ཉམས་ལེན་རྣམ་དག་བྱ་རྩིས་ཡོད་ལུགས་གསལ་བ་ཤིན་ཏུ་ལེགས་ཤིང། ཡིག་བརྒྱ་སྔགས་གྲངས་གསོག་ཐུབ་ཙམ་མ་ཡིན་པར་གཉེན་པོ་སྟོབས་བཞི་ཚང་ངེས་སྤུས་གཙང་ཞིག་
གནང་ན། བཤེས་སྤྲིངས་ལས། གང་ཞིག་སྔོན་ཆད་བག་མེད་གྱུར་པ་ལ། །ཞེས་སོགས་གསུངས་པ་ལྟར། ཟླ་བ་སྤྲིན་བྲལ་བཞིན་སྔགས་ཀྱི་རྩ་ལྟུང་ཡང་དག་པར་གསུངས་པས་དེ་ལྟར་ལེགས་ཤིང། དེ་མིན་གྲངས་གསོག་ཙམ་ལ་ཕན་ཡོན་
ཞིག་ནི་ཡོང་ཡང། སྡིག་པ་སྟོབས་ཆེན་དག་དཀའ་བ་ལམ་རིམ་དུ་གསལ་བ་ལྟར་ལགས། ཡིག་བརྒྱ་འབུམ་ཟིན་རྗེས་ཀྱང་རང་རེ་ཉོན་མོངས་མང་བས་སྡིག་པ་སླར་སྐྱེ་བ་གདོན་མི་ཟ་བས་ཉིན་ལྟར་ལྟུང་བཤགས་དང་ཡིག་བརྒྱ་སོགས་བཤགས་སྦྱང་
མཛད་གལ་ཆེ། ཐུན་གཉིས་གསུམ་སོགས་ཇི་དགོས་སློབ་གྲའི་དུས་སྐབས་དང་བསྟུན་ན་ཆོག་རྡོར་སེམས་བསྒོམ་བཟླས་འཇིགས་བྱེད་བདག་བསྐྱེད་ནང་གསལ་ལྟར་བཏང་ན་ཅུང་བདེ། གོང་ཞུས་ལྟར་བཟླས་གྲངས་ལོངས་ཀྱང་གྲ་སར་ཆོས་

[041A]༄༅། །མཛད་བཏང་བ་ལྟར་སྡིག་སྒྲིབ་ལ་དམིགས་བསལ་གཏོང་མཁན་ཞིག་མི་ཡོང་བས་གཟབ་འཚལ། ཞེས་ཡོངས་འཛིན་ཁྲི་བྱང་སྤྲུལ་མིང་པས། བདུན་ཅུ་དོན་བཞིའི་ཟླ་བ་བརྒྱད་པའི་ཚེས་བཅུ་དྲུག་ལ་ཕུལ།། །།
་གཙུག་ལག་གཞུང་བརྒྱར་དཔྱོད་པའི་འདྲེན་བྱེད་དཀྱུས་སུ་རིང་བ་སྐུ་ཞབས་ཚུལ་ཁྲིམས་སྐལ་བཟང་ལགས་ཀྱི་སྐུ་དྲུང་དུ། འབུལ་འབྲས། གང་ཉིད་སྐུ་འཚོ་བཟང་ངོས། དེ་གར་ཆེས་མཐོའི་སློབ་གཉེར་ཁང་ཁག་བཞིར་བདུན་ཕྲག་རེར་ཐེང་
རེ་ཉིད་ནས་བོད་སྐད་ཆོས་ཚིག་གཙོ་བཟུང་ཐོག་ཉི་ཧོང་སྐད་ཐོག་ཚིག་མཛོད་དང། དཀར་ཆག་བཟོ་རྒྱུ། དབུ་མ་འཇུག་པ་སློབ་ཁྲིད་སོགས་ཀྱི་ཕྱག་ལས་གནང་མུས་ཡོད་པ་ལེགས་ཚོགས་ཤིན་ཏུ་ཆེ། ཁུལ་དེའི་མཁས་པ་མང་པོས་གསུང་རབ་
བོད་སྐད་ནས་བསྒྱུར་རྒྱུར་འབད་བརྩོན་བྱེད་པ་འདི་དག་རང་རེ་བོད་ཀྱི་ལོ་ཆེན་གོང་མ་རྣམས་ཀྱིས་བཀའ་བསྟན་བསྒྱུར་སྐབས་དོན་དང་མཐུན་པའི་བོད་ཚིག་སྦྱར་བ་མ་ཟད། ཞུ་ཆེན་ལོ་ཙྪ་རིམ་པས་བསྐྱར་ཞུད་ཡང་ཞུད་ཀྱིས་དག་ཐེར་རྨད་དུ་བྱུང་བ་
མཛད་པའི་ཕྱག་རྗེས་ཁྱད་འཕགས་ཤིག་ཡིན་ངེས། རྗེཡབ་སྲས་ཞི་བར་གཤེགས་རྗེས་མིང་འདོགས་སྣ་ཚོགས་ཀྱིས་སྐྱེ་སྤྲུལ་མང་པོ་ངོས་འཛིན་བྱས་རྐྱེན་གྱིས་ནང་ཆོས་ཉམས་གུད་ཕྱིན་པ་ལྟ་བུར་གསུངས་འདུག་པ། སྐྱེ་སྲིད་ངོས་འཛིན་
རྗེ་བདག་ཉིད་ཆེན་པོ་མ་བྱོན་གོང་ཀརྨ་པ་སྐུ་ཕྲེང་གསུམ་ཙམ་བྱོན་ཟིན་ཏེ། བཞི་པ་རོལ་པའི་རྡོ་རྗེའི་དྲུང་ནས་འཇམ་མགོན་བླ་མས་དགེ་བསྙེན་སྒྲུབ་གནང་མཛད་པས་རྗེ་ཙོང་ཁ་པའི་གོང་ནས་ཀྱང་སྐྱེ་སྲིད་ངོས་འཛིན་ཡོད་ཚོད། གང་ཉིད་ནས་སྐྱེ་སྤྲུལ་

[041B]དགོན་ཁག་རེ་ལ་བླ་མ་གཉིས་གསུམ་དང། དེ་རེ་རེ་ལ་སྤྲུལ་སྐུ་རེ་བཅས་ཆོལ་ཁ་གསུམ་གྱི་ཁྱོན་ལ་སྐྱེ་སྤྲུལ་ཆེས་མང་བ་ཞིག་བྱུང་ཡོང་མོད། རྗེ་གུང་ཐང་པས། སྤྲུལ་སྐུ་
བསྟན་དོན་དུ་བྱོན་ན། །བཤད་སྒྲུབ་ལག་རྗེས་ཤིག་ཡོད་དགོས། །གསུངས་པ་ལྟ་བུ་ཞིག་འོང་དགོས་ཀྱང། དེ་དག་ནས་མང་པོ་ཞིག་གིས་བསྟན་ལ་ཕན་པ་སྒྲུབ་པའི་བྱ་བ་གང་ཡང་མེད་པར་བླ་གཟུགས་ཙམ་ལ་གནས་པ་དང། འགའ་ཤས་ཀྱིས་བག་
མེད་ཐོ་ཅོའི་སྤྱོད་པས་བསྟན་ལ་རྨ་འབྱིན་པ་སོགས་དུ་མ་ཞིག་བྱུང་བ་དེ་ལྟར་ཡང། མཐའ་གཅིག་ཏུ་སྐྱེ་སྤྲུལ་ངོས་འཛིན་བྱས་པ་ཁོ་ནས་ནང་ཆོས་ཉམས་ཚུལ་བརྗོད་ཚེ་རྗེ་དགེ་འདུན་གྲུབ་པའི་ཡང་སྲིད་དགེ་འདུན་རྒྱ་མཚོ་དང། དེ་ནས་རིམ་པར་རྒྱལ་མཆོག་
ལྔ་པ། བདུན་པ་སོགས་རྒྱལ་བ་ན་རིམ་དང། རྒྱལ་བ་དབེན་ས་པའི་ཡང་སྲིད་དུ་པཎ་ཆེན་ཆོས་རྒྱན་མངའ་གསོལ་བ་ནས་བཟུང་བློ་བཟང་ཡེ་ཤེས་དང། དཔལ་ལྡན་ཡེ་ཤེས། འཇམ་བཞད་ཡང་སྲིད་འཇིགས་མེད་དབང་པོ་སོགས་བསྟན་པར་
ཕྱག་རྗེས་རླབས་པོ་ཆེའི་ཟླ་རིས་མངོན་པར་གསལ་བའི་སྐྱེས་མཆོག་ཀྱང་ཇི་སྙེད་ཅིག་བྱུང་སྟབས་སྐྱེ་སྤྲུལ་ངོས་འཛིན་བྱས་རྐྱེན་གྱིས་བསྟན་ལ་གནོད་ཚུལ་མཐའ་གཅིག་ཏུ་བཀོད་ཚེ། སྐྱེས་ཆེན་དེ་དག་ལའང་ཤུགས་ཀྱིས་དགག་པའི་དགག་བྱ་ཁྱབ་
ཆེ་བའི་སྐྱོན་ཡོང་གི་མེད་དམ་སྙམ་པ་གང་དྲན་ནང་ལུགས་ཟོལ་མེད་དུ་ཞུས་ཤིང། ངོས་རང་དམ་པའི་སྐྱེ་སྤྲུལ་གྱི་མིང་ཙམ་འཛིན་ཁུལ་སྟབས་རང་གི་མཚང་ཐོག་ཕོག་པ་དང། སྤྲུལ་སྐུ་སྤྱིའི་ལར་རྒྱ་རྨོངས་ཞེན་དམ་འཛིན་ཞུས་པ་མིན་པས་གང་ཉིད་

[042A]༄༅། །ནས་གསན་འཛོལ་དགོངས་འགལ་མེད་པ་ཞུ། ཚུལ་མིན་ཉེས་བརྒྱའི་དྲི་མ་སྡོམ་བྱེད་ཀྱི། །ཁྲིམས་ལྡན་བག་ཡོད་བརྟུལ་ཞུགས་ཡོངས་བཟུང་ནས། །སྐལ་ལྡན་ཐར་ལམ་བཀྲི་བའི་གསུང་རབ་དོན། །
བཟང་རྒུར་སྒྲོག་པའི་ལེགས་བྱས་འདི་ཀོ་རྨད།། །། ་གཞུང་ལུགས་རྒྱ་མཚོར་དཔྱོད་པའི་བློ་གྲོས་ཀྱི་འདབ་རྒྱ་ལྷུག་པར་གྲོལ་བ་སྐུ་ཞབས་ཚུལ་ཁྲིམས་སྐལ་བཟང་མཆོག་གི་སྐུ་དྲུང་དུ། ཆེད་འབུལ། དེ་ནས་སྔོན་ཟླའི་ཚེས་
ཉེར་བདུན་ཉིན་གནང་བའི་གསུང་བྲིས་ངེས་སོན་ཡིད་སྤྲོའི་གསོས་སུ་ཆེ། དེར་གསལ་གང་ཉིད་དེང་སྐབས་དེ་ཁུལ་མཐོ་སློབ་ཞིག་ལ་དཔལ་ལྡན་ཟླ་བའི་ལེགས་བཤད་དབུ་མ་འཇུག་པའི་ཟབ་དོན་ཐང་མར་བརྡལ་བའི་དཔེ་ཁྲིད་གནང་བཞིན་ཡོད་
པ་འདི་དག་འཕགས་པ་ཡབ་སྲས་ཀྱི་དགོངས་པ་རྨ་མེད་པ་ཕྱོགས་དེའི་བློ་གསལ་བ་རྣམས་ཀྱི་སྙིང་དང་རྣ་བའི་དཔྱིད་དུ་སྨིན་ཏེ། སྲིད་པ་ཧྲུལ་པོར་བྱེད་པའི་དགེ་མཚན་ལ་མཆོག་ཏུ་ཡི་རང་གི་བསྔགས་བརྗོད་ཞུ་རྒྱུ། ཕྲན་གྱིས་རང་གཡེང་གཞན་མགོ་
བསྐོར་བའི་ཆོས་བརྒྱད་ཀྱི་བྱ་བ་ལུ་གུ་རྒྱུད་དུ་སྦྲེལ་བའི་ལོ་རྒྱུས་གཟིགས་སྐབས་ཀུན་མཁྱེན་མཚོ་སྣ་བའི་མཛོད་ཊིཀ་ལ་སློབ་སྦྱོང་བྱས་ཚུལ་འཁོད་པ་དེ་དག་ཟིན་བྲིས་འགོད་སྐབས་ཕྲན་རང་ནས་སྣང་མེད་ཧོལ་རྒྱུགས་ཀྱི་ཚིག་ཐལ་ནོར་འཁྲུལ་སོང་
འདུག་པ་ཕྲན་སྔ་ལོ་སུད་སིར་བསྐྱོད་ཤུལ་དུ་དཔར་འདེབས་ཟིན་ཏེ་སྤེལ་འགྲེམས་བྱས་ཚར་འདུག་ཅིང། རྗེས་སུ་མ་གཏོགས་དོ་སྣང་མ་བྱུང་བས་བྱ་ཐབས་ཟད། ལོ་རྒྱུས་སུ། རྒྱུད་ལ་རིམ་གཉིས་ཀྱི་ཉམས་རྟོགས་བྱུང་ཚུལ་སོགས་ཟུར་ཙམ་

[042B] དེའི་སྐོར་གསང་རྣམ་ཞིག་འབྲི་དགོས་གསུངས་པ། ཇི་སྐད་དུ། ལྷོ་བྲག་གྲུབ་ཆེན་ལས་ཀྱི་རྡོ་རྗེས། སྙིགས་དུས་མཐའ་ཁོབ་ཡུལ་དུ་སྐྱེས་པ་ཡི། །སྙོམ་ལས་དགེ་སྦྱོང་ནམ་མཁའ་རྒྱལ་མཚན་གྱིས། །སྙིང་ནས་
ལྷ་ཆོས་ཚུལ་བཞིན་མ་ནུས་པས། །རི་མོར་འབྲི་འོས་རྣམ་ཐར་བདག་ལ་མེད། །ཅེས་གསུངས་པ་ལྟར། ཆོས་ཐོས་པའི་དོན་རྣམས་ལག་ལེན་དུ་བཀལ་ཏེ་སྒྲུབ་པའི་སྐལ་བས་ཕོངས་གཤིས། གསུང་རབ་ཀྱི་དོན་དང་མཐུན་པའི་ཉམྶ་
རྟོགས་ཚད་མ་རྒྱུ་མེད་པའི་འབྲས་བུ་རི་བོང་རྭའི་མཆེད་ཟླར་གྱུར་ཅིང། རྨི་ལམ་ཟ་ཟིར་དང། འཁྲུལ་པ་གྱ་གྱུའི་ཟོག་རྫུན་ཡི་གེར་འགོད་རྒྱུ་ནི། རྗེ་གྲུབ་ཁང་པ་དགེ་ལེགས་རྒྱ་མཚོའི་དངོས་སློབ་ཕུར་ལྕོག་ངག་དབང་བྱམས་པ་དང་དུས་ཐོག་མཉམ་
པ་མཁར་རྡོ་བཟོད་པ་རྒྱ་མཚོས། ང་ཆོས་མེད་སྨྱོན་པའི་ཆ་ལུགས་དེ། །དཔེ་ལྭ་སྐྱེས་ལ་ནི་སེང་གེ་བཞིན། །འདི་གཞན་གྱིས་མ་གོ་ཆོས་བརྫུ་བཟང། །ཞིབ་གསལ་བར་བརྗོད་ན་བརྫུ་བག་ཞིག་ཅེས་གསུངས་པ་ལྟར། དགོས་པ་དང་དགེ་
མཚན་གང་ཡང་མ་མཆིས། སྐད་གསར་བཅད་ཁྲི་རལ་གྱི་ཡབ་ཀྱི་དུས་ལ་ཡིན་པ་དེ་རང་མོས་མཐུན་ཞུ་རྒྱུ། སླད་ཀྱང། སྐུ་མཚོར་འཕྲོད་བཞེས་དང། དྲི་བྲལ་ཐུབ་པའི་ལུགས་བཟང་སྤེལ་བའི་ལེགས་མཛད་སྔར་བཞིན་གོང་རྒྱས་ཐོག་སྔོན་སྔོན་དུ་
ཡིག་ལམ་དང་ངོས་མཇའ་སྐབས་ཞུས་པ་ལྟར་ཐུབ་པའི་བསླབ་གཞིའི་རྒྱ་ལས་མི་འགོངས་པར། བཅོམ་ལྡན་འདས་ཀྱིས་གང་ན་འདུལ་བ་འཛིན་པ་ཡོད་པའི་ཕྱོགས་དེ། སྣང་བ་དང་བཅས་པ་དང། འོད་དང་བཅས་པར་མཐོང་ངོ། ས་ཕྱོགས་དེར་

[043A]༄༅། །ང་ཐུགས་ལས་ཆུང་ངུར་བཞུགས་སོ་ཞེས་བསྔགས་པར་མཛད་པའི་དོན་དང་མཐུན་པ་ཞིག་མཛད་གལ་ཆེ་བ་དགོངས་འཇགས་ཞུ་ཞུ། ཡོངས་འཛིན་ཁྲི་བྱང་སྤྲུལ་མིང་པས། བདུན་ཅུ་དོན་དྲུག་ཟླ་བ་བདུན་པའི་
ཚེས་བཞི་ལ་ཕུལ།། །། ་མཁྱེན་རླབས་མཚུངས་པ་མེད་ཅིང། དད་དམ་འགྱུར་མེད་ཀྱི་སློབ་བུ་སྐུ་ངོ་བར་ཞི་ངག་དབང་བསྟན་སྐྱོང་མཆོག་གི་སྐུ་དྲུང་དུ། ཆེད་འབུལ། བར་ལམ་ལྷན་རྒྱས་མཚན་མཛད་གཉིས་དགེར་འྪོ་
བཞུགས་རིང་ནས། སྔོན་ཟླའི་ཚེས་བཅུ་དགུ་ཉིན་གནང་བའི་ཕྱག་བྲིས་ངེས་སོན་ངོས་མཇལ་ལྟར་ཡིད་སྤྲོའི་དཔལ་དུ་གྱུར་པ་ཐུགས་རྗེ་ཆེ། ཕྲན་ཡང་འབྱུང་ཁམས་ལ་གསར་འཚེ་མེད་པར་དལ་སྡོད་ཀྱི་སྐབས་སུ་མཆིས། ཕེབས་གསལ་རྒྱུན་དུ་
ཞལ་འདོན་ཉམས་བཞེས་ཆག་མེད་ཐོག། སེམས་རྒྱུད་འདུལ་བའི་གཉེན་པོ་བསྟེན་པས་འདི་སྣང་དཔལ་འབྱོར་འབའ་ཞིག་ལ་ཞེན་པའི་སྐྱེ་བོ་གཞན་ལས་བློ་ཁྱད་ཐོན་ཚུལ་གསུངས་པ་འདི་དག་བློ་ལྡན་ཆོས་མིག་དག་པའི་རང་གཤིས་གསལ་མངོན་ལ་
སྙིང་ནས་ཡི་རང་གི་ལེགས་སོའི་བསྔགས་པ་ལན་བརྒྱར་ཞུ་རྒྱུ། ད་དུང་ཡང་ཐུབ་པའི་ཆོས་ཕུང་བརྒྱད་ཁྲི་བཞི་སྟོང་དེ་གདུལ་བྱའི་དུག་གསུམ་འདུལ་བའི་ཐབས་འབའ་ཞིག་ཏུ་གསུངས་པས་ནང་གི་ཤེས་རྒྱུད་རྟ་རྒོད་སྲབ་མེད་རི་ལ་ཡང་བཞིན་གང་
དགར་འཕྱན་པའི་ལུས་ངག་གི་དགེ་སྦྱོར་ལ་འབད་ཀྱང། ཞིང་གི་མཐུ་ལ་བརྟེན་པ་འགའ་རེ་མ་གཏོགས་ཕལ་ཆེར་འཁོར་བའི་འཁོར་རྒྱུར་སོང་སྟེ་འབྲས་བུ་མངོན་མཐོ་ཕལ་པ་ཙམ་ལས་མི་འོང་བས། སྤྱོད་འཇུག་ཆེན་མོའི་ཤེས་བཞིན་གྱི་ལེའུ་གསུངས་

[043B] བྱ་བ་ཀུན་ལ་སེམས་བསྐྱེད་ཀྱི་རྩིས་ཟིན་པ་ཞིག་གལ་ཆེ་ཞིང། རྩིས་ཟིན་ཟེར་བ་དེ་བྱ་བ་དེའི་འགོ་མཇུག་བར་གསུམ་ཀུན་ཏུ་སེམས་བསྐྱེད་ཀྱིས་ཟིན་ཟིན་པ་ཞིག་ཡོང་དཀའ་བས་ཐོག་མར་སེམས་བསྐྱེད་གྶལ་
བཏབ་ནས་བྱ་བ་དེར་ཞུགས་ན་བྱ་བ་དེ་སེམས་བསྐྱེད་ཀྱིས་རྩིས་ཟིན་པར་འགྲོ། དཔེར་ན། གཉིད་རང་གི་ངོ་བོ་ལུང་མ་བསྟན་མ་གཏོགས་དགེ་མི་དགེ་གང་ཡང་མ་ཡིན་མོད། འོན་ཀྱང་གཉིད་དུ་འགྲོ་ཁར་དགེ་སེམས་ཀྱི་ངང་ནས་གཉིད་ན་གྙིད་
ཐུན་གཅིག་དེ་དགེ་བའི་ངོ་བོར་འགྲོ་ཞིང། མི་དགེ་བའི་སེམས་ཀྱི་ངང་ནས་གཉིད་ན་མི་དགེ་བར་འགྲོ་བ་ལྟ་བུ་ཡིན་པས། ཞོག་པ་ལྡང་བའི་སྐབས་ནས་དེ་རིང་གི་བྱ་བ་གང་བྱས་གཞན་དོན་གྱི་ཡན་ལག་ཏུ་འགྱུར་བ་བྱེད་སྙམ་པའི་འཕེན་པ་ཤུགྶ་
ཅན་རེ་གཏོང་རྒྱུ་གལ་ཆེ། ཕྲན་གྱི་ལོ་རྒྱུས་དཔེ་ཆ་བསྐུར་དགོས་གསུངས་པ་ལྟར་ཟུར་ཕུལ་ཞུས་ཡོད་ཅིང་བླུ་རིན་དང་ཡིག་ཟམ་གླ་སོགས་སྩལ་མི་དགོས། འདི་ནས་ཀྱང་སྐུ་མཛད་ལེགས་ལམ་དུ་སོན་པའི་གསོལ་འདེབས་ཞུས་ཆོག་པ་
བཅས་དགོངས་འཇགས་མྑྱཻཨྣ། ཡོངས་འཛིན་ཁྲི་བྱང་སྤྲུལ་མིང་པས། ཟླ་བ་བརྒྱད་པའི་ཚེས་གསུམ་བཟང་པོར་ཕུལ།། །། ་བཅུ་ཕྲག་རིག་པའི་ལྷ་ལམ་དུ་རྣམ་དཔྱོད་ཀྱི་གཤོག་རྩལ་འདོད་རྒུར་རྩེན་པ་སྐུ་ཞབྶ་
ཡོན་ཏན་རྒྱ་མཚོའི་སྐུ་དྲུང་དུ། འབུལ་འབྲས། གང་ཉིད་སྐུ་འཚོའི་ལྗོན་རྩ་བརྟན་ཅིང། ལེགས་བཤད་ཀྱི་འབྲས་བཟང་ལྷུག་པར་འཇོ་བཞིན་པ་ནས་ཉེ་སྔོན་ཕྱི་ཚེས་གསུམ་ཉིན་སྙན་ཚིག་གི་ལམ་ནས་དྲངས་པའི་འཕྲིན་ཡིག་དབྱངས་

[044A]༄༅། །ཅན་ངག་གི་རོལ་མོ་འདིར་ཚེསྙེར་གཅིག་ཉིན་སུག་རྩེར་སོན་པ་རབ་དགའི་ཚོར་བ་བརྟས། འདིར་བླ་མིང་རྒན་པོའང་འཚོ་ཁམས་བདེ་མུས་སུ་མཆིས། གང་ཉིད་ཀྱི་གསུང་བྲིས་ནང་གསལ་
ཕྱོགས་དེར་ཟབ་ཟབ་མོ་དང། མཐོན་པོའི་ཆོས་སྐད་ཀྱི་དབྱར་རྔ་ལྷང་ལྷང་ལྡིར་བར། དད་པའི་རྗེས་འབྲངས་དང་པོའི་ལས་ཅན་གྱི་མདོངས་མཐའ་ཅན་དག་དགའ་བའི་སྒྲོ་གདུགས་ཟླུམ་པོར་བསྒྱུར་མུས་དེ་དག་ཆོས་མིག་རྟུལ་བའི་སྐྱེ་བོའི་ངང་
ཚུལ་དུ་ཟད་ཅིང། གང་ཉིད་ནས་ཚད་ལྡན་ལུང་རིགས་ཀྱི་ལམ་ནས་དྲངས་པའི་ལེགས་བཤད་ཀྱི་འོད་སྣང་སྤྲོ་བའི་ལྷག་བསམ་ཁུར་དུ་འཁྱེར་བ་དེ་དག་ལ་ལེགས་སོའི་བསྔགས་བརྗོད་ལན་བརྒྱར་ཞུ་རྒྱུ་ཡིན། ཉེ་སྔོན་དགེ་བཤེས་རབ་བརྟན་
གྱི་ཡི་གེ་འབྱོར་བར། ཉིད་ནས་དོན་གཉེར་བ་རྣམས་ལ་དཔེ་ཁྲིད་གནང་བ་དེ་དག་ལེགས་ངེས་ཕན་ཐོགས་ཆེན་པོ་འདུག་ཅེས་གསལ་བ་ཧ་ཅང་དགའ་བའི་དཔྱིད་དུ་གྱུར། ད་དུང་ཡང་སྔར་བཞིན་ལྷག་བསམ་གྱི་དཔུང་བ་བརྟན་པོས་བྩོ་
མའི་གསེར་ཞུན་གྱི་གདུགས་དཀར་བླ་མཐོར་འདེགས་པའི་བྱ་བར་བརྟུན་པ་སྔར་མུས་བསྐྱེད་གནང་གལ་ཆེ། བཀྲ་ཤིས་ཆོས་གླིང་ཚོགས་པས་ཆོས་སྟོན་དགེ་བཤེས་ཤིག་དགོས་ཚུལ་སྔ་ལོ་ཕྲན་ལ་བསྐུལ་མ་བྱུང་བ་ལྟར་དགའ་ཤར་དགེ་བཤེས་ཝ་
ཎའི་མཐོ་སློབ་ཐོན་ཅིང། ལྷ་རམ་ཟིན་པ་ཞིག་གྲ་སྒྲིག་ཡོད་པ་བཀྲས་ཆོས་ཚོགས་པས་ལེན་རྒྱུ་གྲོས་འཆམས་ཀྱིས་བླངས་ཏེ་དེ་གར་སླེབས་རུང། གང་ཉིད་ནས། ལྷན་ཅིག་གཉིས་མིན་སངས་རྒྱས་བཞིན་ཞེས་པ་ལྟར་བྱེད་དགོས་དོན་མེད་ཅིང་

[044B] དགེ་བཤེས་དེ་པ་མི་གཤིསྦྯང་པོ་ཡོད་སྟབས་ཁྱེད་གཉིས་ཕན་ཚུན་འདེགས་རེས་དང་མཛའ་མཐུན་གྱི་དང་ནས་གཉིས་ཀས་འཇམ་མགོན་ལུགས་བཟང་འཕྱར་བ་གྲུ་འདེགས་
གལ་ཆེ་ཞིང། ཕན་ཚུན་སློབ་བུ་རྣམས་ལ་ཁྱད་མེད་ཆོས་འཆད་སྤེལ་གྱིས་བློ་སྣ་བཟང་པོའི་ལམ་དུ་བཀྲི་བའི་ཐབས་ཚུལ་ལྷོད་མེད་མཛོད། ཉིད་རང་གྲ་ས་ཆེན་པོར་སློབ་གཉེར་ལེགས་གྲས་སུ་སོན་པས་ཐོས་དོན་སྒྲུབ་ལ་གཞོལ་མ་ཐུབ་ཀྱང་
མགོན་པོ་དེ་རིང་བདག་ཅག་ཉན་ཐོས་གྱུར། །བྱང་ཆུབ་དམ་པ་ཡང་དག་བསྒྲགས་པར་བགྱི། །ཞེས་པ་ལྟར་མཛད་ན་བློ་བཟང་རྒྱལ་བའི་བསྟན་ལ་རི་མོར་བགྱིད་པའི་ལེགས་བྱས་ཀྱི་ཕུང་པོ་ཐོབ་ངེས། ཉིད་ལ་འཕྲིན་ལན་སྙན་འཇེབས་ཚངས་པའི་རོལ་མོ་
ཞིག་འབུལ་དགོས་ངེས་ཀྱང། རྒན་པོ་གླང་རྒན་བྲེས་ན་ཉལ་བའི་ངང་ཚུལ་འཛིན་མུས་སྟབས་སྙོམ་ལས་ལེ་ལོའི་ངང་ནས་འབུལ་མ་ཐུབ་པར་དགོངས་ཁྲེལ་མེད་པ་ཞུ། ཞེས་ཡོངས་འཛིན་ཁྲི་བྱང་སྤྲུལ་མིང་པས། ཆིག་སྟོང་དགུ་བརྒྱ་བདུན་ཅུ་
དོན་དྲུག་ཟླ་བ་བརྒྱད་པའི་ཚེས་ཉེར་བཞི་བཟང་པོར་ཕུལ།། །། ་དད་བརྩོན་དགེ་བ་སེར་བྱེས་ཚ་བ་ལྷུན་གྲུབ་རིག་གསལ་ལགས་ཀྱི་དྲུང་དུ། འབུལ་འབྲས། ཉེ་ཆར་དེ་ནས་གནས་ཚུལ་གསུང་བྲིས་རྟེན་བཅས་གནང་འབྱོར་
ཐུགས་རྗེ་ཆེ། གནས་ཚུལ་ནང་གང་ཉིད་བོད་ཟླ་བདུན་པའི་ཚེས་བཅུ་གཅིག་ཉིན་སྙིང་གི་བསམ་ཚུལ་རྣམས་དྲན་མེད་ལྟ་བུར་གྱུར་ནས་ཁོག་སྙིང་གྲང་མོ་ལྟ་བུ་འདུག་པ་དེ་གང་གི་ལྟས་ཡིན་ཞེས་གསལ་བ། ཉིད་རང་ཟས་བཅུད་མེད་དང་

[045A]༄༅། །སྤྱོད་ལམ་དྲག་ཤུལ་སོགས་ཀྱིས་རླུང་ཁམས་རིམ་གསོག་ཐོག་འཕྲལ་རྐྱེན་ལམ་རིམ་བློ་སྦྱོང་ལྟ་བུའི་ཆོས་ཕྱོགས་ཀྱི་དམིགས་རྣམཤུགྶ་ཆེ་བྱས་པའམ། ཡང་ན་བྱང་ཆུབ་ཆོས་གླིང་གི་དོན་སྐོར་ཞིག་ལམ་ནོ་
བསམ་ཆེ་བཏང་སོགས་བསམ་བློའི་ངལ་རྩོལ་ཤུགས་ཆེ་ཞིག་གིས་གློ་བུར་རྐྱེན་སླང་བྱུང་བ་ཡིན་ཤག་ལས། དེ་མིན་བཟང་ངན་གྱི་ལྟས་གང་ཡང་མི་འདྲ་བས་བློ་དོགས་མ་དགོས་ཤིང། འགྲོ་འདུག་སྤྱོད་གསུམ་གང་ཅིའི་སྐབས་སུ་དམིགས་རྣམ་
བྱེད་རྒྱུའི་གདམས་པ་དགོས་གསུངས་པ། སྤྱོད་འཇུག་ལས། སེམས་སྲུང་བརྟུལ་ཞུགས་མ་གཏོགས་པའི། །བརྟུལ་ཞུགས་མང་པོས་ཅི་ཞིག་བྱ། །ཞེས་པ་ལྟར་རྟག་ཏུ་དྲན་ཤེས་བསྟེན་ནསྶྒོ་གསུམ་དོན་ལྡན་དུ་བྱེད་ཅིང། ལྷག་
པར་བླ་མཆོད་ལས། སྣོད་བཅུད་སྡིག་པའི་འབྲས་བུས་ཡོངས་གང་སྟེ། །མི་འདོད་སྡུག་བསྔལ་ཆར་ལྟར་བབས་གྱུར་ཀྱང། །ལས་ངན་འབྲས་བུ་ཟད་པའི་རྒྱུར་མཐོང་ནས། །རྐྱེན་ངན་ལམ་དུ་ལོངས་པར་བྱིན་གྱིས་རློབས། །མདོར་ན་བཟང་
ངན་སྣང་བ་ཅི་ཤར་ཡང། །ཆོས་ཀུན་སྙིང་པོ་སྟོབས་ལྔའི་ཉམས་ལེན་གྱིས། །བྱང་ཆུབ་སེམས་གཉིས་འཕེལ་བའི་ལམ་བསྒྱུར་ནས། །ཡིད་བདེ་འབའ་ཞིག་བསྒོམ་པར་བྱིན་གྱིས་རློབས། །ཞེས་སོགས་ལྟར་ཐེག་ཆེན་བློ་སྦྱོང་གི་གདམས་
པ་དེ་རང་ཟབ་ཅིང་ཕན་ཐོགས་ཆེ་བས་བློ་སྦྱོང་དོན་བདུན་མ་རྩ་འགྲེལ་ལ་ཡང་ཡང་ཞིབ་འཇུག་གིས་རྒྱུད་སྟེང་དུ་ཨེ་ལོན་བལྟས་ན་དེ་ལྷག་མི་དགོས། ཁོག་ནང་གྲང་རེག་ལྟ་བུ་དེ་ད་དུང་མ་སངས་ན་བོད་སྨན་ཞིག་བསྟེན་ན་ཕན་རེ་ཆེ། འདི་ནས་

[045B] ཡོངས་འཛིན་ཁྲི་བྱང་སྤྲུལ་མིང་པས། ཕྱི་ཟླ་བཅུ་པའི་ཚེས་ཉེར་གཅིག་ལ་ཕུལ།། །། ་གཙུག་ལག་ལུགས་བརྒྱར་འཇུག་པའི་མཁྱེན་དྤྱོད་
ཀྱི་སྤྱན་དཀྱུས་མཆོག་ཏུ་ཡངས་པ་བར་ཞི་སྐུ་ངོ་ཕུན་ཚོགས་དབང་རྒྱལ་མཆོག་གི་སྐུ་དྲུང་དུ། ཆེད་འབུལ། ཉེ་སྔོན་ཤེས་རིག་བཀའ་བློན་ཕྱག་རོགས་མདུན་གསུང་བྲིས་གནང་རྟེན་གྱིས་སྤུད་པ་སྩལ་འབྱོར་བཀའ་དྲིན་ཆེ་ཞིང། ཕེབས་གསལ་སྔ་ལོ་
གང་ཉིད་ཀྱི་དྲི་བའི་ལན་ཕུལ་བ་དེ་དག་ལ་དགྱེས་མཉེས་ཆེན་པོ་བྱུང་ཚུལ་ཕེབས་པ་ཕྲན་རང་ཡང་དགའ་སྤྲོའི་རང་བཞིན་དུ་གྱུར། སླར་ཡང་བྱང་ཆུབ་སེམས་དཔའི་སྤྱོད་པ་ལ་འཇུག་པའི་བསམ་གཏན་ལེའུ་དཀའ་གནས་འགའ་ཞིག་དང། ལྷག་པར་ཤེས་
རབ་ལེའུ་ཡོངས་རྫོགས་ཀྱི་དགོངས་དོན་རྟགས་བསལ་གྱི་སྦྱོར་བའི་ལམ་ནས་བཀྲལ་བ་ཧ་ཅང་གོ་བདེ་ཞིག་གསར་རྩོམ་དགོས་ཚུལ་གསུངས་པ་འདི་ཐད། ཤེས་རབ་ལེའུ་འགྲེལ་པས་དགེ་རྙིང་གསུམ་གྱི་མཁས་གྲུབ་དུ་མས་མཛད་པའི་ལེགས་བཤད་ཇི་སྙེད་ཅིག་
ཡོད་སྟབས། འདི་སྐད་ཅེས། ཤེས་རབ་ལེའུ་ཟབ་དོན་མདུད་པའི་རྒྱ། །ཤེས་བྱའི་དེ་ཉིད་གཟིགས་པའི་མཁས་ལས་གཞན། །ཤེས་རྨོངས་བདག་ལྟས་དགྲོལ་ནུས་ག་ལ་ཞིག་ཤེས་ལྡན་ཁྱོད་ཀྱི་ཐུགས་དགོངས་ཁྲེལ་མི་འཚལ། །ཞེས་ཞུ་རྒྱུ་
སླད་མར། སྲིད་ཞིའི་དགེ་ལེགས་ཀྱི་གཞི་རྟེན་སྐུ་འཚོར་མཐུན་སྤེལ་ཐོག་གསུང་རབ་ཟབ་མོའི་དོན་ལ་རྣམ་པར་དཔྱོད་པའི་ལེགས་མཛད་སྔ་མཁོ་བཞིན་སྐྱོང་བ་མྑྱཻཨྣ། གནང་རྟེན་ཁོངས་ནས་ཧིན་སྒོར་བཅོ་ལྔ་ཕྱིར་འབུལ་བཅས། ཡོངས་འཛིན་ཁྲི་བྱང་

[046A]༄༅། །སྤྲུལ་མིང་པས། ཕྱི་ཟླ་ལྔ་པའི་ཚེས་གཅིག་ལ་ཕུལ།། །། ་ལུགས་ཟུང་མཁྱེན་དཔྱོད་མཁའ་ལྟར་ཡངས་ཤིང། རིང་ནས་དད་དམ་ཐུགས་བརྩེ་ལྷུན་པོའི་མཆེད་ཟླར་བརྟན་པའི་
སློབ་བུ་བར་ཞི་སྐུ་ངོ་དག་དབང་བསྟན་སྐྱོང་མཆོག་སྟངས་དཔྱལ་ལྷན་རྒྱས་ཀྱི་སྐུ་དྲུང་དུ། ཆེད་འབུལ། བར་ལམ་ལྷན་སྐུ་སྟོན་མཚན་ཟླ་བའི་དཔལ་ལྟར་གསལ་ཞིང། མཛད་བཟང་ལེགས་ལམ་གྱི་ངང་དུ་འཚོ་གཞེས་བཞུགས་རིང་
ནས། ཉེ་སྔོན་འདི་གའི་མདུན་འཁོར་དཔལ་ལྡན་ལ་ཕྱག་བྲིས་དང། རྒྱལ་ཟླའི་ཚེས་བཅུའི་ཐོག་ཕྲན་ལ་རིང་འཚོའི་ཆོ་ག་བསྒྲུབ་རྒྱུའི་མཐུན་རྐྱེན་དངུལ་འཛིན། ཕྲན་ལའང་རིང་འཚོའི་འདུན་པ་དགོས་ཚུལ་གྱི་གཞེན་བསྐུལ་ཕྱག་
བྲིས་ཚིག་དོན་ཟབ་རྒྱས་སྙན་འཇེབས་སྙིང་དང་རྣ་བའི་བཅུད་དུ་ཆེ་བ་བཅས་སྩལ་འབྱོར་བཞིན། རྒྱལ་ཟླའི་ཚེས་ཉེར་ལྔ་ཉིན་དགའ་ལྡན་ཤར་རྩེ་གྲྭ་ཚང་གི་འདུ་ཁང་དུ་བླ་སྤྲུལ་དགེ་འདུན་ཚོགས་ཡོངས་ལ་བསྙེན་བཀུར་ཐོག་བླ་
མཆོད་འཁོར་ལོ་བདེ་མཆོག་དང་འབྲེལ་བའི་ཚོགས་འཁོར་རྒྱས་གཤོམས་ཀྱིས་བརྟན་བཞུགས་ཆོག་གྲ་རྟེན་ལེགས་འགྲིགས་བྱུང་སོང་བ་ཕྲན་རང་ལ་སྐྱེ་འཆིར་རང་དབང་གི་གདེངས་སྤོབས་མ་མཆིས་ཀྱང་བླ་སློབ་དམ་ཚིག་གཙང་མའི་རྟེན་
འབྲེལ་དང། དགེ་འདུན་མི་ཕྱེད་འདུན་པའི་བདེན་བརྗོད་ཤིས་དབྱངས་ཟུང་དུ་འཇུག་པའི་རྟེན་འབྱུང་འགོག་པ་མེད་པའི་དགེ་མཚན་གྱིས་འཚོ་ཁམས་མི་ཤིགས་རྡོ་རྗེའི་ཟུངས་སུ་སྨིན་པ་གདོན་མི་ཟ་ཞིང། རྣམ་གཉིས་ཀྱང་དེང་

[046B] ཞལ་འདོན་ཉམས་བཞེས་ལ་ཐུགས་བརྩོན་སྔར་རྒྱུན་ཉམས་མེད་ཐོག་འཕྲལ་སྒང་འཚོ་ཚིས་ཀྱི་གནང་སྒོ་
རང་བཞིན་ལྷུན་འགྲུབ་ཏུ་ཡོད་པ་བློ་བདེ་ཡིད་སྤྲོའི་དཔལ་དུ་གྱུར་ཅིང། སླད་དུའང་རྒྱ་ཆེའི་ཡུལ་གྲུའི་འདི་སྣང་འཁྲུལ་པ་གྱ་གྱུའི་བདེ་འབྱོར་བྱིས་པའི་རོལ་རྩེད་སྲིན་མོའི་བསླུ་བྲེད་ལྟ་བུའི་དབང་དུ་མ་ཤོར་བར་རྣམ་གྲངས་རྒྱ་ཆེའི་ཉམྶ་
བཞེས་ཡུལ་དུས་ཀྱིས་འགྲུབ་དཀའ་ཡང། རྒྱ་གར་ལྷ་གཅིག་ཆོས་གཅིག་གི་དཔེ་བཞིན་ཡི་དམ་རྡོ་རྗེ་རྣལ་འབྱོར་མ་སྐྱབས་གནས་ཀུན་འདུས་ཀྱི་སྙིང་པོར་བཟུངས་ཏེ་རྣལ་འབྱོར་བཅུ་གཅིག་གི་ཉམས་ལེན་སོགས་ཤུལ་རིང་ཕྱི་མའི་
རྒྱགས་ཕྱེ་བྲེ་གསོག་ཕུལ་གསོག་གིས་གཏན་བདེའི་སྙིང་པོ་ལོན་པའི་ཐབས་ཚུལ་ལྷུར་བཞེས་ཐོག་རིགས་མྱུག་གཞོན་ནུ་རྣམས་ཀྱང་ཆོས་ལྡན་མི་རབས་གོང་མའི་གོམས་གཤིས་བཟང་པོར་བཀྲི་བའི་ལེགས་སློབ་མཛད་གལ་ཆེ་བ་
དང། ཕྲན་ནས་ཀྱང་བླ་སློབ་དམ་ལ་སྙིང་དུ་བཟུང་སྟེ་འཕྲལ་ཡུན་བཞེད་དོན་དགེ་བའི་མཆོག་གསུམ་གསོལ་འདེབས་ངེས་ཞུ་ཆོག་པ་བཅས་དགོངས་ཟབ་དམ་པར་མངའ་བར་མཁྱཻན། མཁྱེན་ཞེས་ཤིས་སྨོན་དང་བཅས་
ཡོངས་འཛིན་ཁྲི་བྱང་སྤྲུལ་མིང་པས། ཕྱི་ཚེས་བཟང་པོར་ཕུལ།། །། ་ རྡོར་གླིང་བོད་ཀྱི་སློབ་སྤྱི་བྱམས་ཆེན་སྤྲུལ་སྐུས་ཕུལ་བའི་ཞུ་ཡིག་གི་མཇུག་སྡོམ་བཀའ་ལན་དུ།  གང་ཉིད་ཐུབ་པའི་བསླབ་གཞིའི་རྒྱ་ལས་འགོངས་པ་

[047A]༄༅། །དེ་དག་ཧ་ཅང་བློ་ཕམ་གྱི་རང་བཞིན་ཡང། ད་ཆ་ཐལ་ཟིན་པའི་བྱ་བར་སོང་ཞིང། འོན་ཏེ་བཤེས་སྤྲིངས་ལས། གང་ཞིག་སྔོན་ཆད་བག་མེད་གྱུར་པ་ལ། །ཕྱིས་ནས་བག་དང་ལྡན་པར་གྱུར་
དེ་ཡང། །ཟླ་བ་སྤྲིན་བྲལ་ལྟ་བུར་རྣམ་མཛེས་ཏེ། །དགའ་བོ་སོར་ཕྲེང་མཐོང་ལྡན་བདེ་བྱེད་བཞིན། །གསུངས་པ་ལྟར། སྟོབས་བཞི་ཚང་བའི་བཤགས་སྡོམ་གནད་སྨིན་ཞིག་ཐུབ་ཚེ། བཤགས་ནས་འདག་ཏུ་ཡོད་པ་སྡིག་པའི་
ཡོན་ཏན་ཡིན་ཞེས་དམ་པ་རྣམས་ཀྱིས་གསུངས་པ་ཐུགས་ལ་བཅང་འཚལ། སླད་མཆིས་འབྲང་བསྟེན་ཚེ། བཤེས་སྤྲིངས་ལས། ཁྱིམ་ཐབས་བརྙས་ཀྱི་རྗེ་མོ་ལྟ་བུ་དང། །ཞེས་སོགས་སྐྱོན་ཡོན་གསུངས་པ་རྣམས་ཐུགས་
སུ་བཞག་སྟེ་འདམ་ཀ་མ་ནོར་བ་མཛད་གལ་ཆེ། ཡོངས་འཛིན་ཁྲི་བྱང་སྤྲུལ་མིང་པས། ཕྱི་ཚེས་ལ་ཕུལ།། །། ་ཟླ་བྲལ་ཆོས་ཀྱི་སྙེ་མ་རཀ་ར་རིན་པོ་ཆེའི་ཞབས་དྲུང་དུ། ཆེད་འབུལ། དེ་གར་ལྷན་རྒྱས་
མཚན་མཛད་གཉིས་དགེར་འཚོ་གཞེས་ཀྱི་རིང་ནས། ཕྱི་ཟླ་བཞི་པའི་ཚེས་ཉི་ཤུ་ཉིན་སྩལ་བྲིས་ཕེབས་སོན་དགྱེས་བརྩེའི་འཛུམ་དཀར་གྲོལ་བའི་གསེར་ཞལ་དངོས་མཇལ་ལྟར་ཡིད་སྤྲོའི་དཔྱིད་དུ་གྱུར། འདིར་བླ་མིང་རྒན་པོའང་
ཟག་ཕུང་གི་གྱང་རུལ་རྐྱེན་ངན་ཆར་རླུང་གིས་མ་བསྒྱེལ་ཙམ་དུ་མཆིས། ཇི་ལྟར་ཕེབས་གསལ་སྔ་ལོ་དགུན་དཀྱིལ་གློ་བུར་ཐུགས་སེམས་ཚབ་འཚུབ་བྱུང་བར་འཇིགས་བྱེད་ཀྱི་རྣལ་འབྱོར་བསྐྱངས་པས་ཞི་འཇམ་སོང་སྟབྶ་

[047B] དེ་ནས་བདག་བསྐྱེད་རྒྱས་པ་དང། ལས་གཤིན་དབྱུག་མཆོད་ཆག་མེད་འབུལ་གནང་ལེགས་ངེས་བྱུང་འདུག་འདུལ་འཛིན་གྱི་བཀའ་ལུང་ཟུར་སྩལ་མྗལ་
བར། ཡར་ཕུལ་གསང་ཞུའི་གནད་དོན་མ་ཤེས་པས་ཕྱིར་ཕེབས་ཀྱི་དོན་ཕལ་ཆེར་ངོ་འཕྲོད་དཀའ་ཙམ་དང། གཤམ་དེར་བླ་མ་དང། འཇིགས་བྱེད། ཤུགས་ལྡན་བཅས་ཚངས་གནས་སུ་བསྟེན་ན་གྲོགས་དན་ཡོད་པ་དང་
དམ་པའི་སྐྱེས་བུའི་རང་རྟགས་ཀྱི་གོ་ཆ་མ་ཞིག་པར་དེ་ཕྱོགས་སུ་ཞྭ་སེར་གྱི་བསྟན་པའི་ལང་ཚོ་དར་ཁྱབ་ཀྱི་ཐབས་ཚུལ་མངོན་ལྐོག་ཅི་རིགས་པས་གནང་དགོས་པ་གསལ་འདུག་སྙམ། བླ་མའི་རྣལ་འབྱོར་སྐྱོང་བའི་ཐབྶ་
ལམ་མན་ངག་དང། བསྟན་སྲུང་རྒྱལ་ཆེན་དགྱེས་མཉེས་མི་འབྲལ་འགྲོགས་པའི་མན་ངག་གཏང་རག་མཆོད་རྫས་ཀྱིས་མཉེས་ཐབས་མན་ངག་དགོས་གསུངས་པ། བླ་རྣལ་དགའ་ལྷ་དང་འབྲེལ་བའི་གསོལ་འདེབས་
དམིགས་རྣམ་བསྐྱངས་ན་དེ་ལྷག་མི་དགོས། རྨོག་ལྕོག་པས། ཀྱེ་རྡོ་རྗེ་རང་སྔོ་ན་ཡང་སྔོ། རྗེ་བཙུན་མ་དམར་ན་ཡང་དམར། སྤྱན་རས་གཟིགས་དཀར་ན་ཡང་དཀར། ང་ནི་བླ་མའི་སྣང་བ་དང་སྐད་ཅིག་ཙམ་འབྲལ་མ་
མྱོང་བས་ཚེ་གཅིག་གི་སངས་རྒྱས་ཨམ་དེ་ད་ཡོང་ཡོང་འདྲ་གསུངས་པ་ལྟ་བུ་བྱུང་ན་རབ། དེ་ལྟར་མ་བྱུང་ཡང། བཀའ་དྲིན་གསུམ་ལྡན་རྩ་བའི་བླ་མ་སངས་རྒྱས་ཀུན་གྱི་ངོ་བོ་ཉིད། །ཅེས་པའི་ཚིག་དེ་འདོན་དུས་སེམས་

[048A]༄༅། །ལ་གཡོ་འགུལ་མི་འདྲ་ཙམ་ཐེབས་པ་ཞིག་དགོས། ལར་ནས་ལམ་རིམ་ཆེན་མོ་ལས། བླ་མའི་རྣལ་འབྱོར་ཞེས་གྲགས་པའི་གདམས་པ་ཡང་སྔར་བཤད་པ་ལྟར་གོ་དགོས་ཀྱི་
དམིགས་པ་ཐུན་རེ་ཙམ་བསྐྱངས་པས་གར་ཡང་མི་འོང་གསུངས་པ་ལགས། རྒྱལ་ཆེན་མཉེས་ཐབས་དང་མི་འབྲལ་འགྲོགས་ཐབས་ཀྱི་མན་ངག་གང་ཉིད་འདིར་ཕེབས་སྐབས་སུ་ཞུས་པ་དེ་ལྷག་མེད། མཉེས་ཐབས། བསྐད་
བ་འབྲིང་པོའི་འདོད་ཆུང་ཆོག་ཤེས་སྦྱང་པའི་ཡོན་ཏན་ལ། །ཞེས་པ་མན་ཆད་ལ་དགོངས་པ་བཞེས། མནལ་ལམ་མི་གསལ་བ་དང། ཐུགས་རིག་མི་དྭང་བ་སེལ་བྱེད་ཡིག་བརྒྱ་དང་དམ་ཚིག་རྡོར་བཟླས་གནང་བ་དེ་ལེགས་འདུག་
འོན་ཏེ་ཚིག་ཙམ་མིན་པར་སྟོབས་བཞི་ཚང་བ་ཞིག་གི་ཐོག་ནས་གནང་བ་གལ་ཆེ། ཡིག་བརྒྱའི་སྐབས་ཡས་འདེད་མས་འདེད་ཕུང་འདེད་སོགས་ཀྱི་དམིགས་པ་དང། དམ་ཚིག་རྡོར་བཟླས་སྐབས་སྙིང་གར་སྣ་ཚོགས་རྡོ་རྗེ་ཉལ་
སྟབས་ཀྱི་ལྟེ་བར་ས་བོན་སྔགས་ཕྲེང་བཀོད་དེ། དེ་ལས་བདུད་རྩིའི་རྒྱུན་སྣ་ཚོགས་རྡོ་རྗེའི་ཕྱོགས་བཞིའི་རའི་བུ་ག་ནས་བབས་ཏེ་ཉམས་ཆག་སྦྱོང་བའི་དམིགས་པ་མཛོད། གཞན་ཡང་ཉམས་གྲིབ་མི་གཙང་བ་སོགས་ཞི་ཕྱིར་སྔ་
དྲོ་འཇམ་དཔལ་ནག་པོའི་སྔགས་ཉེར་གཅིག་རེ་གསུང་ཐུབ་ན་གསུང་མཛོད། སླད་མར། མཆོག་སྐུར་གཟབ་སྐྱོང་ཐོག་བསྟན་སྲིད་སྤྱིར་སྨན་སློབ་ཕྲུག་རྣམས་ཆོས་སྲིད་གཉིས་ལྡན་གྱི་བོད་མི་བཟང་པོ་ཞིག་ཡོང་བའི་ལེགས་སློབ་

[048B] འདི་ནས་ཀྱང་བླ་སློབ་དམ་བརྩེའི་མདུད་རྒྱ་མི་ལྷོད་པའི་སྐྱབས་བསྐུལ་ངེས་ཞུ་ཆོག་པ་བཅས་དབྱིངས་རོལ་མཁྱཻན། མཁྱེན། ཞེས་ཁྲི་བྱང་པས། ཕྱི་ཚེས་ལ་ཕུལ།། །། ་སྒྲུབ་བརྒྱུད་
བསྟན་པའི་གཉེན་གཅིག་སྒ་ལྷ་ཁང་མཆོག་སྤྲུལ་རིན་པོ་ཆེའི་ཞབས་དྲུང་དུ། ཆེད་གསོལ། བར་དེར་མཆོག་སྐུ་སྟོན་མཚན་ཟླ་བའི་དཔལ་ལྟར་གསལ་ཞིང། དོན་ལྡན་འཕྲིན་ལས་ཀྱི་སྣང་བ་ཕྱོགས་བརྒྱར་གྲོལ་བཞིན་པ་ནས་
བཀའ་གླེགས་དང་མཐོང་གྲོལ་བདེ་བར་གཤེགས་པའི་མཆོད་རྟེན་གྱི་སྣང་བརྙན་འདྲ་དཔར་བཅས་སྩལ་སོན་བཀའ་དྲིན་གྱི་ཕུལ་རབ་དམ་པར་ཆེ། ཇི་ལྟར་ཕེབས་གསལ། དེ་གར་སྐྱེ་འགྲོའི་བསོད་ནམས་ཀྱི་ཞིང་མཆོག་དམ་པར་
བདེ་བར་གཤེགས་པའི་མཆོད་རྟེན་ཆེན་པོ་དབངས་ལ་ཐོག་ཚད་འགའ་ཤས་ཅན། ནང་དུ་ལྷ་ཁང་སྟེང་འོག་བར་གསུམ་དུ་སྟོན་པ་ཉེ་སྲས་བརྒྱད། རྣམ་སྣང། འོད་དཔག་མེད་སོགས་ཀྱི་སྣང་བརྙན་གསར་བཞེངས་བཀའ་དྲིན་ཆེ་
བ་འདི་དག་དེང་སྐབས་རང་རེ་ཚང་མ་གཞན་ཡུལ་དུ་སྐྱབས་བཅོལ་བ་མཐུན་རྐྱེན་གཞན་རེར་ལྟོས་དགོས་ཀྱི་དུས་སྐབས་འདིར་གཞན་ཕན་ཐུགས་སྟོབས་ཀྱི་གོ་ཆ་བདག་གིར་བཞེས་ཏེ་རྟེན་བཞེངས་འདི་འདྲ་མཛད་གྲུབ་པ་ཤིན་ཏུ་བསྔགས་
འོས་རྨད་བྱུང་གི་གནས་སུ་ཆེ་ཞིང། འཕགས་པ་སངས་རྒྱས་ཀྱི་སྟོབས་བསྐྱེད་པའི་ཆོ་འཕྲུལ་གྱི་མདོ་ལས། གང་དག་གིས་དེ་བཞིན་གཤེགས་པ་ལ་མཆོད་པའི་ཕྱིར་བཞད་གད་དམ། ཀུ་རེའམ། བྱིས་པའི་ཀྱལ་ཀའམ། རྩེད་

[049A]༄༅། །མོར་བྱེད་པའམ། འཇིམ་པ་ལས་མཆོད་རྟེན་བྱེད་ན། དེ་དག་ཐམས་ཅད་སྡུག་བསྔལ་མཐར་བྱས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་
རོ༑ ༑ཞེས་ཐ་ན་བཞད་གད་ཙམ་གྱི་ཕྱིར་མཆོད་རྟེན་བྱས་པ་ལ་ཡང་ཕན་ཡོན་དེ་ལྟ་བུ་འབྱུང་བར་གསུངས་པ་དང། དེ་བཞིན་གཤེགས་པའི་གཟུགས་བརྙན་བཞེངས་པའི་ཕན་ཡོན་ཡང་དག་པར་བརྗོད་པ་ཞེས་བྱ་བ་ལས། སངས་རྒྱས་ཀྱི་
སྐུ་གཟུགས་བཞེངས་པ་ལ་ཕན་ཡོན་ལྔ་ཡོད་ཚུལ་རྒྱས་བར་གསུངས་པས། རྟེན་བཞེངས་འདིའི་ཆེད་དུ་གཏོང་བ་ལ་མི་ཞུམས་པའི་རྒྱུ་སྦྱོར་མཛད་པོས་མཚོན། ཐ་ན་གོམ་པ་འདེགས་འཇོག་གི་ངལ་བ་ལྷུར་བླངས་པའི་སྐྱེ་བོ་ཐམས་ཅད་
ཀྱང་འབྲས་བུ་དོན་ཡོད་པ་ཉིད་དུ་འགྱུར་བའི་ཕན་ཡོན་རྒྱ་ཆེན་པོ་འབྱུང་བ་རྒྱལ་བའི་བཀའ་མི་བསླུ་བའི་ཚུལ་ལ་ཐུགས་ངེས་བརྟན་པོ་བསྐྱེད་དེ་འཁོར་གསུམ་རྣམ་པར་མི་རྟོག་པའི་བསྔོ་སྨོན་གྱི་རྒྱས་འདེབས་ཀྱང་མཛད་སྐྱོང་ཞུ། སླད་
མར། མཆོག་སྐུ་ཡུན་བརྟན་གྱི་ཐུགས་བསྐྱེད་མི་ལྷོད་ཅིང། འདི་གར་ནང་མའི་བཀའ་མཆིད་ཀྱང་ལྷུག་པར་འཇོ་བ་མཁྱཻན། མཁྱེན། ཞེས་རྡ་རམ་ས་ལ་ནས། ཁྲི་བྱང་སྐྱེ་མིང་པས། བོད་ཟླ་དྲུག་པའི་ཚེས་བཟང་པོར་
ཕུལ།། །། ་ བཀའ་ཆེན་བློ་བཟང་རྒྱལ་མཚན་ལ་སྩལ་གནས།  ལ་ཧོལ་སྤི་ཏི་དཀྱིལ་དགོན་ནོར་བུ་དགེ་འཕེལ་དགོན་གྱི་མཁན་པོ་དཀའ་ཆེན་བློ་བཟང་རྒྱལ་མཚན་མཆོག་གིས་དབུས་ལས་སྣེ་འདུས་མང་སྤྱི་མགྲིན་ནས་གོང་ས་སྐྱབྶ་མགོན་ཏཱ་ལའི་བླ་མ་ཆེན་

[049B] གོང་ས་སྐྱབྶ་མགོན་ཆེན་པོ་མཆོག་ཆོས་སྲིད་མཛད་རྒྱའི་དབང་གིས་སྤི་ཏི་ཁུལ་ཞབྶ་འཁོད་ཐུབ་ཐབས་བྲལ་གཤིས། སླར་ཡང་
འདུས་སྤྱི་ཐུན་མོང་ནས་བོད་གཞུང་ཆོས་དོན་ལས་ཁུངས་བརྒྱུད་་གོང་ས་མཆོག་གི་སྐུ་ཚབ་ཏུ་ཕྲན་རང་གཏོང་གནང་ཡོང་བ་ཞེས་ཞུ་བསྐུལ་དང་སྦྲགས་ཕྲན་ལའང་སྤི་ཏི་ཁུལ་ཡོང་དགོས་ཞེས་ནན་གསུངས་ལྟར། གོང་ས་མཆོག་གི་བཀའ་དགོངས་
དང་འདུས་སྤྱིའི་ཐུགས་རེ་ལྟར་སྤི་ཏི་དཀྱིལ་དགོན་དུ་བསྐྱོད་དེ་དེ་གའི་འདུས་མང་དང། བྲག་མཁར་དགོན་སོགས་ཉེ་འདབ་དགོན་ཁག་གི་དགེ་འདུན་བཅས་པར་ཡོན་ཏན་གཞི་གྱུར་མའི་བཤད་ལུང་དང། གསང་འདུས་དང་འཇིགས་བྱེད་ལྷ་བཅུ་གསུམ་
མ་གཉིས་ཀྱི་དབང་ཆེན། སྨན་བླ་མགོན་ཆོས་ལྷ་རྣམ་ལྕམ་སྲིང་བཅས་ཀྱི་རྗེས་གནང། དོན་གཉེར་ཅན་ཧྲག་བསྡུས་ལ་རྣལ་འབྱོར་མའི་སིནྡྷུ་རའི་དབང་བཞི་བྱིན་རླབས། བསྒྲུབ་བྱ་གང་འཚམས་ཤིག་ལ་རབ་བྱུང་དགེ་ཚུལ་གྱི་བསླབ་སྡོམ་བཅས་ཕུལ་
ཞིང། དགོན་ཡུལ་སེར་སྐྱ་ཕོ་མོ་བྱིངས་ཁྱོན་ཆེན་སྤྱན་རས་གཟིགས་བཅུ་གཅིག་ཞལ་གྱི་དབང་ཆེན་དང། གྲུབ་རྒྱལ་ལུགས་ཀྱི་ཚེ་དབང་བཅས་ཕུལ་བར་དབང་ཁྲིད་ཀྱི་སྐབས་དེ་དག་ཏུ་མི་དགེ་བཅུ་སྤོང་གི་ཚུལ་ཁྲིམས་སྲུང་ཚུལ་དང། དགེ་འདུན་རྣམྶ་
ནས་རྣམ་ཀུན་ཆོས་སྤྱོད་ཉམས་བཞེས་གནང་སྒོའི་སྐོར་གསལ་འདེབས་གང་ཤེས་ཞུས་འབྲས་སུ་སེར་སྐྱ་ཚང་མའི་ཐུགས་རྒྱུད་ལ་དགེ་སྡིག་བླང་དོར་གྱི་འདུ་ཤེས་འཁྲུངས་ཏེ་དབང་ཁྲིད་ལ་དགེ་སྡིག་བླང་དོར་གྱི་འདུ་ཤེས་འཁྲུངས་ཏེ་དབང་ཁྲིད་

[050A]༄༅། །འདུས་མང་རྣམས་ཕྲན་སར་ཕེབས་ཏེ་གསུང་རིཊ་སུ། དེ་སྔ་འདི་ཁུལ་ལུང་ཁུག་ལྟ་བུར་བརྟེན་དམ་པའི་ཆོས་ཀྱི་ལམ་སྟོན་མཛད་པོའི་སློབ་དཔོན་མཚན་ལྡན་མ་བྱོན་པས་དགེ་སྡིག་བླང་དོར་མ་ཤེས་པའི་རྐྱེན་གྱིས་
ལོ་རེ་དགོན་གྱི་སྤྱི་གཉེར་གཏོང་འཛིན་ཁག་དང། སྒེར་ཁག་བཅས་པས་མཆོད་རྒྱུན་གཏོང་སྒོར་འབྲི་གཡག་རྭ་ལུག་སོགས་ཁྱོན་ཆེ་སྲོག་གཅོད་ཀྱིས་བཞེས་ཆའི་གཏོང་སྒོ་རྒྱ་ཆེ་འབུལ་བ་དང། རྣམ་ཀུན་ཚོགས་གཞུང་དང། ཡུལ་མིའི་ཞབྶ་
བརྟན་སོགས་ཀྱི་སར་དགེ་འདུན་རྣམས་ཀྱིས་མྱོས་བྱེད་ཆང་གི་བཏུང་བ་འཛེམས་མེད་དུ་སྤྱོད་པ་སོགས་ཀྱི་སྲོལ་ངན་དར་བ་འདི་དག་ད་ཕན་ལོ་ཤས་གོང་ནས་ཇེ་ཉུང་དུ་གཏོང་བཞིན་ཡང། ད་ཆ་དགོན་གྱི་སྤྱི་སྒེར་སུ་ཐད་ནས་དམིགས་ཤའི་སྲོག་
གཅོད་ནམ་ཡང་མི་མཛད་པ་དང། དགེ་འདུན་བགྲེས་གཞོན་ཚང་མས་ཕྱི་ནང་གང་སར་མྱོས་བྱེད་ཀྱི་བཏུང་བ་ནམ་ཡང་མི་བཞེས་པ། དེ་སྔ་ལོ་རེའི་དབྱར་གནས་ཀྱང་བོད་ཟླ་དྲུག་པའི་ཚེས་བཅུ་དྲུང་ནས་ཉིན་བདུན་ཕྲག་གཅིག་ལས་མི་མཛད་པ་དམ་ཆོས་
འདུལ་བའི་དགོངས་དོན་དང་མི་མཐུན་པ་འདི་ཐད་ཀྱང་ཕྱི་ལོ་ནས་རྗེ་བདག་ཉིད་ཆེན་པོའི་དངོས་སློབ་འདུལ་འཛིན་གྲགས་པ་རྒྱལ་མཚན་གྱི་གསུང་གཞི་གསུམ་ཆོ་གའི་གཞུང་ལྟར་བོད་ཟླ་དྲུག་པའི་ཚེས་བཅུ་དྲུག་ནས་བཟུང་དབྱར་སྔ་མ་ཞག་བཞི་བཅུ་ཞེ་
ལྔ་རིང་མཛད་རྒྱུ་བཅས་ལ་དགེ་འདུན་བགྲེས་གཞོན་རྣམས་ཞལ་འཆམས་མཐུན་གྲུབ་ཀྱིས་ཇི་སྲིད་བར་སོར་གནས་གནང་རྒྱུ་ཡིན་ཞེས་ཞལ་བཞེས་དམ་བཅའ་འཇོག་གནང་བྱུང་བ་དང། དེ་རྗེས་བྲག་མཁར་དགོན་དང། སྟག་མོ་དགོན་གཉིས་ཀྱི་

[050B] ཆང་འཐུང་སྤོང་རྒྱུའི་དམ་བཅའ་འཇོག་གནང་མཛད་སོང་བ་མ་ཟད། དེ་ཁུལ་ཡུལ་ཚོ་སོ་སོ་ནས་ཀྱང་ལོ་རེ་ལོ་ཏོག་རིམ་གྲོར་ལོ་གླུད་ཅེས་རྭ་ལུག་གང་འཚམས་དམར་མཆོད་བྱེད་སྲོལ་དང། ཡུལ་མི་ཕོ་མོ་ནད་
མནར་ཚབ་ཆེའི་སྐབས་སྲོག་ཚབ་ཀྱི་གླུད་དུ་རྭ་ལུག་སོགས་སྲོག་གཅོད་བྱེད་སྲོལ་འདུག་པ་འདི་དག་ཀྱང་འགབ་མིན་དགེ་སྐྱོན་བརྗོད་པར་ཕྱིན་ཆད་ལོ་གླུད་དང། ནད་པའི་རྐྱེན་སེལ་དུ་སྲོག་གཅོད་མི་བྱེད་པའི་ཁས་ལེན་དམ་བཅའ་བཞག་བྱུང་བ་
བཅས་ཚང་མས་དགེ་སྡིག་བླང་དོར་གྱི་ཉམས་བཞེས་དོན་འཁེལ་མཛད་པར། ཕྲན་རང་གོང་ས་སྐྱབྶ་མགོན་ཆེན་པོའི་བཀའ་དགོངས་ལྟར་ཐག་རིང་བགྲོད་དཀའི་ལམ་ཕྲང་ཆུ་གསུམ་ལ་དཀའ་ངལ་ཁྱད་བསད་ཀྱིས་བསྐྱོད་དེ་དབང་ཁྲིད་ཕྲན་བུ་ཕུལ་
ཐོག་དགེ་སྐྱོན་གསལ་འདེབས་ཞུས་པར་དོན་འབྲས་གང་ལེགས་བྱུང་སོང་སྙམ་པའི་དགའ་སྤྲོ་དཔག་མེད་ཐོབ་པ་མ་ཟད། དབང་ཁྲིད་ལེགས་པར་ཟིན་པའི་ཕྱི་ཉིན་དཀྱིལ་དགོན་འདུས་སྤྱི་ནས་བླ་མཆོད་ཀྱི་ཚོགས་འཁོར་དང་འབྲེལ་བར་ཕྲན་ལ་རིང་
རིང་འཚོའི་བརྟན་བཞུགས་དང། ལེགས་སྐྱེས་ཧིན་སྒོར་བདུན་སྟོང་ཐམ་པ་བཅས་གནང་བྱུང་བ་དགེ་འདུན་སྤྱི་རྫས་ལ་བརྟེན་གོང་གསལ་དངུལ་འབབ་རྣམས་ཕྱིར་འབུལ་ཞུས་ཀྱང། དགེ་འདུན་ཚང་མས་ཨུ་ནན་མཐའ་བཀག་གི་གསུང་ངོ་མ་ལྡོག་
པར་ཧིན་སྒོར་ཆིག་སྟོང་ཐམ་པ་བདག་གིར་ཞུས་ཏེ་ཧིན་སྒོར་དྲུག་སྟོང་ཕྱིར་ཕུལ་ཐོག་ཕྲན་རང་སྒེར་ནས་དགེ་འདུན་རྣམས་ལ་མང་འགྱེད་བསྙེན་བཀུར་དང་འབྲེལ་ཕྱི་ལོ་ནས་ལོ་ལྟར་དབྱར་གནས་སྐབས་སྨན་བླ་སོགས་ཚུགས་རྒྱུའི་མ་ཐེབས་སུ་སྒོར་

[051A]༄༅། །ལྔ་བརྒྱ་ཐམ་པ་འབུལ་ལམ་ཞུས་པ་བཅས་དེ་ལྟར་ལགས་ན་ཕྱིན་ཆད་དགེ་འདུན་བགྲེས་གཞོན་བར་གསུམ་ནས་གོང་དུ་ཉམས་བཞེས་དམ་བཅའ་ཇི་ལྟར་མཛད་པ་བཞིན་དགེ་འདུན་ལ་དམིགས་པའི་སྲོག་གཅོད་དང་
མྱོས་བྱེད་བཏུང་བ་སོགས་ནམ་ཡང་མི་མཛད་པར་ལོ་ལྟར་དབྱར་གནས་སོགས་གཞི་གསུམ་ཆོས་སྤྱོད་ཀྱི་མཛད་བཟང་ཇི་སྲིད་རྒྱལ་བསྟན་ནམ་གནས་བར་རྒྱུན་འཁྱོང་ཡོང་བ་ཞུ་རྒྱུ་དང། དགོན་ཡུལ་སེར་སྐྱ་འབྱོར་ལྡན་ཁག་ནས་ཀྱང་རང་རང་གི་ཚོགས་
གཉིས་མངོན་པར་འདུ་བགྱི་བའི་སླད་དུ་དབྱར་གནས་ཀྱི་མ་ཐེབས་སོགས་དགེ་འདུན་མཆོད་རྒྱུན་ལ་སྨན་པའི་མ་ཐེབས་ཞལ་འདེབས་སོགས་རྣམ་དཀར་དགེ་ཚོགས་རྒྱ་ཆེར་སྒྲུབ་གནང་ཡོད་པ་ཞུ་ཞིང། ཕྲན་རང་ནས་ཀྱང་དགེ་ཚོགས་བྱང་ཆེན་གྱི་རྒྱུར་
སྨིན་པའི་གསོལ་འདེབས་ཀྱང་ངེས་པར་ཞུ་རྒྱུ་ཞེས་སྐྱབྶ་མགོན་ཏཱ་ལའི་བླ་མ་མཆོག་གི་ཡོངས་འཛིན་གྱི་མིང་ཙམ་འཆང་བ་དགའ་ལྡན་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོས་བོད་རབ་ལོ་་ཆུ་སྟག་ཟླ་་ཚེས་། ཕྱི་ལོ་
ཆིག་སྟོང་དགུ་བརྒྱ་དྲུག་ཅུ་རེ་གཉིས་ཟླ་བ་དགུ་པའི་ཚེ་བཅུ་གཉིས་བཟང་པོར་ཕུལ།། །།



﻿༄༅། །ཡུལ་མཆོག་དམན་བར་མ་རྣམས་ལ་འཕྲིན་ཡིག་ཚིགས་བཅད་སྩལ་བའི་རིམ་པ་ཁག་ཕྱོགས་གཅིག་ཏུ་བཀོད་པ་བཞུགས་སོ།།

[001A]༄༅། ། མེ་ཡོས་ལོར་སྐྱབས་རྗེ་རྡོ་རྗེ་འཆང་ཕ་བོང་ཁ་པར། བཀའ་ཡིག་ཕེབས་ལན་དུ་ཕུལ་བའི་ཞུ་ཡིག་སྐྱེ་བ་ལྔ་པའི་རང་སྒྲ།  གྲངས་མེད་འགྲོ་ལ་གཅིག་ཏུ་བྱམས་པའི་དགོངས་པ་གཏིང་མཐའ་མི་མངོན་
ཞིང། །བསྟན་འཛིན་ཀླུ་དབང་ཚོགས་ཀྱིས་ཉེར་བརྟེན་སྤང་རྟོགས་རིན་ཆེན་འབུམ་གྱིས་གཏམས། །རྨད་བྱུང་མཛད་འཕྲིན་རླབས་ཀྱི་ཕྲེང་བ་སྲིད་ཞིའི་མཐའ་ལས་འདས་པར་སྤྱོད། །རབ་འབྱམས་རྒྱལ་
བའི་ཆུ་ཀླུང་ཀུན་བྱེད་རྒྱ་ཆེན་དཔེ་མེད་མཚོ་ཡི་དྲུང། །ཁྱོད་བྱིན་བདུད་རྩིའི་ཆབ་ཀྱིས་སྐྱེ་བསྲིངས་པའི། །བདག་བློ་མ་ལ་ཡར་སྐྱེས་གཞོན་ནུའི་ལྗོན། །མི་ཕྱེད་དད་པའི་རླུང་གིས་ཉེར་བསྐྱོད་པས། །གསོལ་
འདེབས་དྲི་བསུང་མངར་པོ་འདི་ལྟར་འཐུལ། །འོད་གསལ་རྡོ་རྗེའི་རྩེ་བརྒྱ་འབར་བའི་གཟིས། །གཉིས་སྣང་བྱིན་སྐྱེས་གཡུལ་ངོ་མིང་ཙམ་དུ། །བཅོམ་ནས་ཟུང་འཇུག་ཆོས་ཀྱི་རྒྱལ་སྲིད་ལ། །རང་གིར་
མཛད་པའི་སྐབས་གསུམ་དབང་པོ་ཁྱོད། །བདེ་ཆེན་སྤྲོས་བྲལ་དབྱིངས་སུ་ཉེར་ཞི་ཡང། །ཉམ་ཐག་འགྲོ་ལ་བརྩེ་བའི་རྗེས་ཆགས་མདངས། །རྣམ་བཀྲ་མཚན་དཔེའི་རིས་སུ་ཤར་བ་ཡིས། །ས་འདི་ངོ་མཚར་
སྟོང་གི་བཀོད་པ་འཛིན། །གང་གི་ས་གསུམ་ཉིན་མོར་བྱེད་པའི་དཔལ། །ཚུལ་བསྟན་ཉེར་འཚེའི་སྤྲིན་གྱིས་མ་བསྒྲིབས་ཤིང། །སྲིད་ཞིའི་མུན་པ་སེལ་བའི་འོད་ཟེར་སྟོང། །འགྱེད་པས་འགྲོ་འདི་ད་དུང་མགོན་

[002A]༄༅། །དང་བཅས། །ཇི་ལྟ་ཇི་སྙེད་ཆོས་ཚུལ་ས་གསུམ་ཁྱོན། །མཁྱེན་རབ་གོམ་པ་གཅིག་གིས་ཅིག་ཅར་དུ། །དབང་བྱེད་མི་ཡི་སེང་གེ་གཉིས་པ་ཞིག་གངས་ཅན་ཀུན་བཟོད་ལྟོ་བར་
བསྟི་ཞེས་གླེང། །དགེ་ལེགས་རྡུལ་དཀར་བརྩེགས་པའི་ཟླ་བ་ཁྱོད། །གཞན་ཕན་སྣང་བ་འབུམ་དུ་གྲོལ་བའི་ཚེ། །བགྲང་ཡས་རྒྱལ་དང་དེ་སྲས་ཀུནྡའི་ཚལ། །བཞད་པའི་ཚེམས་ཕྲེང་འོད་ཀྱིས་ནོར་འཛིན་འགེངས། །
འདི་ན་རྟེན་བཟང་པདྨ་དཀར་པོའི་ཕོན། །དལ་དང་འབྱོར་པའི་འདབ་བརྒྱ་ཉེར་གྲོལ་ཀྱང། །སྣ་ཚོགས་རྐྱེན་གྱི་འཚུབ་མས་ཉིན་བཞིན་དུ། །དབང་མེད་བསྐྱོད་པས་སྙིང་ལ་ཟུག་རྔུར་གྱུར། །ཁྱེད་ཀྱི་ལེགས་གསུང་
གདུང་སེལ་བདུད་རྩིའི་ཤས། །བློ་གྲོས་ཟ་མ་ཏོག་ཏུ་བསྐྱིལ་ན་ཡང། །ལག་ལེན་རོ་མཆོག་ཉམས་སུ་མ་མྱང་པས། །རྒྱ་མཚོར་སྐོམ་གྲིར་འཆི་བའི་ཚུལ་དུ་མཆིས། །ཕྱོགས་འདིར་མཐོ་དམན་དགྲ་གཉེན་དར་
རྒུད་ཀྱི། །རྣམ་པར་འགྱུར་བ་གློག་གི་གར་སྟབས་བཞིན། །སྐད་ཅིག་གཡོ་བའི་ངང་ཚུལ་འདི་དག་ནི། །འཁོར་བའི་རང་མཚང་རིག་པར་བྱེད་པ་བཞིན། །རྒྱ་ཆེན་ཚོགས་གཉིས་ཆུ་གཏེར་འཇིང་ལས་ཐོན། །རྒྱལ་
དང་རྒྱལ་སྲས་གསེར་རིའི་དབུས་ན་བརྗིད། །སྐུ་བཞིའི་བང་རིམ་རབ་མཛེས་ལྷུན་པོ་ཁྱོད། །ཐུབ་བསྟན་གླིང་བཞིའི་དཔལ་དུ་རྟག་བཞུགས་ནས། །ཀུན་རྨོངས་མུན་པ་འཐིབས་པས་ཉེས་སྤྱོད་འགྲོས། །འཇིགས་

[002B] །མདོ་སྔགས་ཆོས་ཀྱི་སྒྲོན་མེ་སྦར་བའི་གཟིས། །མངོན་དགའི་ངོ་མཚར་དུས་རིང་སྐྱོང་བར་གསོལ། །ཆོས་བརྒྱད་མདོངས་མཐའ་བཀྲ་བའི་སར་སྒེག་བདག་དགེ་ལེགས་རྐང་འཐུང་འཁྲིཌ་
པའི་ནགས་ཀླུང་དེར། །ཁྱོད་གསུང་སྤྲིན་སྒྲ་ལྡིར་བའི་ཀུན་དགའ་ཡིས། །མྱོས་པའི་ཟློས་གར་རྩེན་པ་མྱུར་ཐོབ་མཛོད། །དེར་ནི་འདུ་འཛིས་དབེན་པའི་རི་སུལ་དུ། །འདི་སྣང་དུག་གི་དྲི་མས་མ་བསླད་པར། །ཐོས་དོན་རྩེ་གཅིག་
བསམ་དང་སྒོམ་པ་ཡི། །ཉམས་ལེན་ཚུལ་བཞིན་ནུས་པར་བྱིན་གྱིས་རློབས། །ཁྱད་པར་འདི་དང་ཕྱི་མའི་ཕྲེང་བ་རུ། །ཁྱོད་ཀྱི་ཞབས་སེན་ཟླ་བའི་འཛུམ་དཀར་གྱིས། །སྤྱི་གཙུག་བཀྲ་ཤིས་བྱེད་པའི་སྐལ་བཟང་གི་དུས་སྟོན་
ནམ་ཡང་ཉམས་པ་མེད་པར་མཛོད། །དེ་ལྟར་གསོལ་འདེབས་སྐྱེ་བ་ལྔ་པའི་དུང། །དོན་བཟང་རི་མོ་གཡས་སུ་འཁྱིལ་བ་ཅན། །སྙན་འཇེབས་ཚིག་གི་སྒྲ་དབྱངས་སྒྲོག་པ་ཡིས། །ས་གསུམ་འགྲོ་བའི་མགོན་པོ་དགྱེས་གྱུར་ཅིག་
ཅེས་གསོལ་བ་འདེབས་པའི་རྟེན་མཚོན་པར་འཇམ་མཉེན་སྟོང་ཁུན་སྒེག་མོའི་སོར་འདབ་ལས་བསྐྲུན་པའི་མཇལ་དར་ནང་མཛོད་དང། རིན་ཆེན་ས་ཡི་ཟླ་བ་ཐུར་སྲང་གང་བཅས་ཆ་ཕྲེང་བསམ་འཕེལ་གླིང་དགོན་ནས་་མགོན་པོ་
གང་གི་ཞབས་རྡུལ་ལ་སྤྱི་བོས་རེག་པ་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོར་འབོད་པས་མེ་ཡོས་ཟླ་ཚེས་བཟང་པོར་ཕྱག་བཅས་ཕུལ་བའི་ཞུ་ཆུང།། །།    ༈    སྔ་སོར་ལྕགས་སྤྲེ་ལོ་ཆ་ཕྲེང་བསམ་གླིང་

[003A]༄༅། །གྲྭ་ཚང་ལ་གནས་ཚུལ་སོང་ཟིན།  བསམ་ཡས་ཡོན་ཏན་རིན་ཆེན་གྱིས། །སྐྱེ་རྒུའི་དགའ་བ་འཕེལ་བྱེད་ཅིང། །དགེ་ལེགས་འདོད་འཇོ་ནོར་བུའི་གླིང། །མཁས་གྲུབ་འདུས་པ་སྡེ་ཡི་དྲུང། །རྣམ་མང་སྔོན་
གྱི་ལས་དང་འཕྲལ་རྐྱེན་གྱིས། །རྣམ་མང་སྐྱེས་མཆོག་རྩེན་པའི་འདུས་སྡེ་ཆེར། །རྣམ་མང་ལེགས་བཤད་བདུད་རྩི་འཐུང་བཞིན་དུ། །རྣམ་མང་བྱ་བས་གཡེང་བ་འདི་ཡིས་མཆིད། །རྣམ་འདྲེན་བཞི་པའི་གདུང་འཚོ་བ་ཆོས་ཀྱི་
རྗེ༑ ༑རྣམ་འདྲེན་བྱེ་བའི་བཞེད་སྐོང་ཇི་བཞིན་པར། །རྣམ་འདྲེན་གཤེགས་པའི་ཤུལ་དུ་བསླབ་པ་ཡིས། །རྣམ་འདྲེན་དགྱེས་པའི་མཆོད་སྤྲིན་སྤྲོས་ལགས་སམ། །འདི་ན་འཚོ་བ་དགའ་བའི་བཤེས་གཉེན་ཡང། །ཡང་དག་
སྐྱེ་ཕྲེང་གོང་མའི་རྣམ་ཐར་ལྟར། །ལྟར་སྣང་མ་ཡིན་མཁས་གྲུབ་སྟོང་གི་དབུས། །དབུས་གྱུར་ལྷ་སར་དམ་བཅའི་དགའ་སྟོན་གྲུབ། །དེ་ནས་རིང་མིན་དཔལ་ལྡན་སྟོད་རྒྱུད་དུ། །དུ་མའི་གསང་སྔགས་གཞུང་ལ་སྦྱངས་པའི་
ལས། །ལས་ཀྱི་གཙོ་བོར་བཟུང་ནས་དེང་གི་དུས། །དུས་ཀྱི་ལོ་ཡང་ཡོངས་རྫོགས་འཁོར་བ་བཅས། །མཆོག་གསུམ་ཐུགས་རྗེས་ཐོས་བསམ་སྒོམ་པ་སོགས། །མཆོག་རབ་གོང་མའི་རྣམ་པར་ཐར་པ་ལས། །མཆོག་ཏུ་
ཕུལ་བྱུང་གཞན་འགའ་མ་མཆིས་ཀྱང། །མཆོག་དེའི་ཞབས་ནས་མ་དྲངས་ཙམ་དུ་གནས། །འབྱུང་འགྱུར་དུས་སུའང་རྐུ་འཕྲོག་གསོད་པའི་ལས། །འབྱུང་འགྱུར་སྐྱེ་བ་བསམ་སྟེ་མ་མཛད་ན། །འབྱུང་འགྱུར་རིང་མིན་བདེ་སྐྱིད་

[003B] །འབྱུང་འགྱུར་བསླུ་བ་མེད་པའི་བདེན་གཏམ་ཡིན། །གཅིག་ཏུ་ཐུགས་གསང་མཐུན་པའི་རྩ་བ་བརྟན། །གཉིས་སུ་སྡོམ་གསུམ་གཙང་མའི་མེ་ཏོག་བཀྲ་གསུམ་དུ་ཆོས་བཞིན་སྤྱོད་པའི་ལོ་འདབ་རྒྱས། །བཞི་རུ་
བསོད་ནམས་འབྲས་བུའི་གཏེར་དུ་མཛོད། །དཀར་དཀར་ལྷག་བསམ་དག་པའི་གངས་རི་ལས། །སྙན་སྙན་ཕེབས་འོས་ཉལ་འགྲོ་གངྒཱའི་རྒྱུན། །ལྷུང་ལྷུང་སྙིང་ལ་འབབ་པའི་སྒྲ་དང་བཅས། །ཡང་ཡང་བདག་ཡིད་འཛིན་མར་སྩོལ་
ཅིག་ཀྱེ། །འཕྲིན་ཡིག་སྟོང་མིན་རྟེན་གྱི་མཚོན་ཙམ་དུ། །རབ་དཀར་གངས་རིའི་མདངས་འཛིན་ཨ་ཤེ་དང། །སློབ་མ་འདུ་སྡེ་རྒྱ་ཡི་གླིང་བུའི་ངོས། །ལུང་རྟོགས་ཚོན་རིས་བཀྲ་བའི་བླ་མ་ཡི། །དར་འཕན་འབྲལ་མེད་དམ་ཚིག་ལེགས་
འབྲེལ་ཏེ། །ཕན་བདེའི་སྒྲ་དབྱངས་སྒྲོག་པའི་རྟེན་འབྲེལ་དུ། །གསེར་གཞི་མ་ཡི་རྒྱ་གླིང་རྒྱབ་དར་ནི། །སྟོང་སྐུད་སྣ་ལྔའི་འཛར་ལྡན་ཆ་གཅིག་བཅས། །ཟག་མེད་བློ་ལ་བདེ་སྟེར་ཚིག་འབྲུ་བཟང། །ཡེ་ཤེས་ལྷ་མོ་སྙིང་གར་བསུ་བ་འདི། །
བསྟན་པའི་ཆུ་གཏེར་གྲུ་འཛིན་ཉེ་འདབ་ནས། །རྒྱ་གར་པཎ་གྲུབ་མཚོ་བྱུང་དགྱེས་པས་བྲིས། །ཞེས་དྲག་པོ་ཞེས་པ་ལྕགས་སྤྲེ་ཆོ་འཕྲུལ་ཟླ་བའི་ཡར་ཚེས་དགེ་བར།། །།    ༈   
ཡིད་བཞིན་དབང། །ཉེ་བར་སྒྲུབ་ལ་རྩེ་གཅིག་འདུན་པའི་བློ། །མི་ཉམས་ཡར་ངོའི་རི་བོང་འཛིན་པ་ཡི། །འཕེལ་བ་འཛིན་པ་བཤེས་གཉེན་གང་དེའི་དྲུང། །དེ་ཡང་ལུས་མེད་བདག་པོའི་མདའ། །སྙིང་ལ་ཟུག་པའི་སྐྱེ་བོའི་མཐུས། །

[004A]༄༅། །ཡུལ་ཕྱོགས་མིང་ཙམ་གྱུར་པ་དེས། །བདག་གི་སྙིང་ལ་གདུང་བ་བསྐྱེད། །དེ་ལྟ་མོད་ཀྱི་བཤེས་གཉེན་ཟླ་བ་ཁྱོད། །ཉེར་འཚེའི་དུས་མེས་སྒྲིབ་པ་མ་གྱུར་ངོས། །རྟེན་བཅས་ཡི་གེའི་བསིལ་ཟེར་
འབུམ་སྤྲོས་པས། །བདག་ཡིད་ཀུ་མུད་དགའ་བའི་འཛུམ་པ་གྲོལ། །འདི་ན་བདག་ཀྱང་མིང་བཏགས་ནི། །ལེགས་པར་ཟིན་རྗེས་རྒྱུད་གྲྭ་རུ། །འཇུག་རྒྱུས་མཚོན་པའི་གོང་མ་ཡི། །རྣམ་ཐར་དག་ལ་སློབ་བཞིན་མཆིས། །སླད་
ཆར་སྔར་བཞིན་བསྲིངས་བ་གཉིས་ལྡན་གྱི། །དབེན་པ་བསྟེན་ཏེ་རྩེ་གཅིག་དམ་པའི་ཆོས། །ཉམས་སུ་བླངས་འབྲེལ་འདི་ན་བདག་ལ་ཡང། །འཕྲིན་ཡིག་ཉལ་འགྲོའི་རྒྱུན་ལྟར་ཆད་མེད་མཛོད།། །།
   ༈    །བསོད་ནམས་འབྲས་བུའི་ཁུར་གྱིས་རབ་དུད་པའི། །བཤེས་གཉེན་དཔག་བསམ་ནོར་བུའི་ལྗོན་པ་ཆེར། །འཕྲིན་ཡིག་རིན་ཆེན་དོ་ཤལ་འདི་ལྟར་འགོད། །ཨེ་མ་བཤེས་
གཉེན་པདྨའི་གེ་སར་ཁྱོད། །ཉེར་འཚེའི་བ་མོས་མ་བཅོམ་བཞད་པའི་ངོས། །ཕྱག་བྲིས་སྦྲང་རྩི་ཅི་དགར་འཇོ་བ་དེས། །བདག་ཡིད་རྐང་དྲུག་དགའ་བའི་འདབ་གླུ་སྒྲོགས། །འདི་ན་བདག་ཅག་གཉིས་ཀྱང་མཆོག་གསུམ་གྱི། །འཕྲིན་
ལས་གདུགས་དཀར་དྲི་མ་སྣུམ་པོ་རུ། །ཚུད་པས་ཉེ་ཞོའི་ཚ་བས་མ་གདུང་ངོས། །རྣམ་དཀར་དམ་པའི་ཆོས་ལ་བརྩོན་བཞིན་མཆིས། །་སླད་ཆར་སྔར་བཞིན་འཚོ་བ་འཕྲོད་བསྟེན་ངོས། །འདུ་འཛིའི་གཡེང་བ་སྤངས་ཏེ་དབེན་

[004B] །དམ་ཆོས་སྒྲུབ་པ་གཙོ་བོར་འབད་དང་འབྲེལ། །འཕྲིན་ཡིག་གངྒཱའི་རྒྱུན་ལྟར་ཆད་མེད་མཛོད།།  །།འདི་དང་གོང་གི་གཉིས་པོ་འདི་ལོ་ན་ཕྲ་དུས་ཀྱི་རྩོམ་གྲལ་སོང་གཤིས་ལེགས་རྒྱུ་མི་འདུག་ཀྱང་འདིར་བཀོད།།  །།    ༈    ཚོགས་གཉིས་
ཁ་བའི་རྡུལ་མང་བརྩེགས་པའི་སྤོར། །མི་འཇིགས་སྟོབས་བཅུའི་ལུས་རྩ་ལ་རབ་རྫོགས་ཤིང། །ཆེར་རློམ་རི་དྭགས་མ་ལུས་སྐྲག་མཛད་པ། །་རྒྱལ་དབང་མི་ཡི་སེང་གེ་ཁྱོད་ལ་སྲུངས། །མ་སྨད་ཐུགས་བསྐྱེད་རྩ་བ་རབ་བརྟན་ཅིང།།
ངོ་མཚར་མཛད་འཕྲིན་ལོ་འདབ་འབུམ་གྲོལ་བ། །དགེ་ལེགས་བྱེ་བའི་ཚོམ་བུ་པདྨ་དཀར། །ནོར་འཛིན་མཛེས་པའི་རྒྱན་གཅིག་ཞབས་དྲུང་དུ། །ལུགས་བརྒྱའི་མེ་ཏོག་འཛུམ་པའི་ལྡུམ་རྭ་ན། །ཞུགས་ཀྱང་བློ་གྲོས་གཤོག་རྩལ་མ་
རྫོགས་པའི། །སྐལ་དམན་བུང་བ་གཞོན་ནུས་སྙན་ཚིག་གི་འདབ་གླུ་ཟིམ་བུར་སྒྲོགས་ལ་ཡུད་ཙམ་དགོངས། །ཨེ་མ་ནག་པོའི་སྡེར་གཏོགས་གཡུལ་གྱི་ངོ། །འཇོམས་ཤིང་བརྗིད་པའི་དྲག་རྩལ་བྱེ་བ་བརྒྱས། །བསྟན་སྲིད་
སྲུང་སྐྱོབ་དཔུང་གི་ཁྱུ་མཆོག་ཏུ། །ཁྱོད་ཉིད་འོས་ཞེས་གངས་རིའི་མགོན་གྱིས་བསྐུར། །དེ་ཚེ་གཞན་དྲིང་མི་འཇོག་མཁྱེན་དཔྱོད་ཀྱི། །རྣམ་འཕྲུལ་སྟོང་གི་བཀོད་པ་མི་ཟད་པས། །གཞན་སྡེ་རྣམ་པར་གནོན་པའི་བརྟུལ་ཞུགས་ཁུར། །
བཟུང་བས་ཀུན་བཟོད་སྒེག་མོར་ངལ་བསོ་སྦྱིན། །དཔུང་གི་འགྲོ་ལྡོག་གནས་དང་རོལ་རྩེད་སོགས། །བློ་གྲོས་མིག་སྐྱའི་མཛོད་ལས་བླངས་པ་ཡི། །རྒྱལ་ཐབས་རིན་ཆེན་མཛེས་པའི་ཕྲ་ཚོམ་འབུམ། །བསྟན་སྲིད་ཁང་བཟང་མཛེ་

[005A]༄༅། །པའི་རྒྱན་དུ་འབར། །སྔོན་རབས་འདུན་ན་འདོན་གྱི་རྒྱུ་སྐར་ཕྲེང། །ཕས་རྒོལ་མུན་པ་ཟ་བའི་ཉིན་མོར་བྱེད། །ཁྱོད་ཉིད་མྱུར་བར་འོངས་པ་འདི་མཐོང་ནས། །རང་གི་འོད་དཀར་མོད་ལ་བཏང་སྙོམས་
བགྱིས། །ལེགས་མཛད་ཟླ་ཞུན་གཡས་སུ་འཁྱིལ་བའི་མཚོ། །གསེར་ལྡན་ལྟོ་བར་མ་ཤོང་ལུད་པ་ན། །སྐྱེ་རྒུའི་ངང་མོ་བསྟོད་བསྔགས་མགྲིན་པའི་རྔ། །བརྡུང་ལ་བྲེལ་བས་བྱ་བའི་སྐབས་གཞན་འཕྲོག་དེ་ལྟར་ཁྱོད་ཀྱི་ངོ་མཚར་
ཁྲག་ཁྲིག་གི་གྲངས་སུ་གྲོལ་བར་ཡི་རངས་རྟེན་འབྱུང་སྐྱེས། །ཅུང་ཟད་ཕུལ་འདི་ཁ་བ་དུང་ལྟར་དཀར། །དག་པའི་ཐུགས་ཀྱིས་དགྱེས་པ་རོལ་བ་དང། །མཆོག་སྐུ་པད་དཀར་སྡོང་བུ་ནོར་འཛིན་རྒྱན། །དར་བའི་འཛུམ་པ་འབུམ་དུ་
རྒྱས་པའི་དཔལ། །མ་བཟོད་ཟླ་བ་མཁའ་ལ་འཕགས་སོ་ཞེས། །རིག་བྱེད་གླེང་མོའི་དུས་སྟོན་རྫོགས་པར་མཛོད། །མི་ཞུམ་སྙིང་སྟོབས་ཡ་ལད་བཙན་པོའི་གོ་ཡོངས་སུ་བགོས་ཏེ་རྒྱལ་ཐབས་འཁོར་ལོ་ཡིས། །ནག་ཕྱོགས་སྒྲ་
གཅན་མགོ་བོ་བྲེགས་པའི་གཏམ། །གྲགས་པ་ད་དུང་མཆོག་ཏུ་གསལ་བར་གསོལ། །དེ་ལྟར་བློ་གྲོས་བཻ་ཌཱུར་ཁོག་པ་ལས། །བླངས་པའི་སྙན་ཚིག་དྲི་ཟའི་རྒྱུད་ཀྱི་གླུ། །དྭངས་པའི་ཡིད་ཀྱི་སོར་མོས་བསྐུལ་བ་འདི། །མཚུངས་
མེད་མི་མཆོག་མཆོད་པའི་སྤྲིན་དུ་སྤྲོས།། །།    ༈    ཆུ་ཁྱི་ཆུ་ཕག་སོགས་ལ་ཧོར་སྤྱི་ཁྱབ་གཡུ་ཐོག་མཁན་ཆུང་དབང་འདུས་ནོར་བུར་ལྷ་ལྡན་ནས་ཕུལ་བའི་ཞུ་ཡིག་ཁག་གསུམ།  མ་སྨད་དབང་ཕྱུག་བཞི་ཟུང་རྡོ་རྗེ་འཛིན། །རྒྱལ་ཀུན་

[005B] །ཟླ་མེད་མཁྱེན་དཔྱོད་ནོར་གྱི་བང་མཛོད་སྒོ། །ལྷུག་པར་གྲོལ་བའི་མཆོག་གི་སྐྱེས་བུའི་དྲུང། །ཡོན་ཏན་ནམ་མཁའི་པདྨ་ལྟར་གྱུར་ཀྱང། །བསྟན་འཛིན་རྒྱལ་སྲས་དམ་པའི་རོལ་གར་ཞེས། །དྲང་
དོན་ཚིག་གི་དབང་བསྐུར་ཉེར་ཐོབ་པ། །མིང་བཟང་དོན་གྱིས་སྟོང་པས་འདི་སྐད་གསོལ། །སྐྱེ་རྒུའི་ལེགས་བྱས་དོ་རྭ་ཡངས་པོའི་ངོགས། །ལུགས་ཟུང་ཆུ་སྐྱེས་གཞོན་ནུའི་གེ་སར་ལ། །མཁྱེན་དཔྱོད་བུང་བའི་རྐང་གདུབ་བསྣུན་པ་
ཡི༑ ༑ཀུན་དགའ་སྦྱིན་པ་ཁྱོད་ལས་གཞན་ན་གང། །འདི་ན་ཁོ་བོ་འཁོར་སློབ་རྒྱུ་སྐར་དབུས། །འཆད་ཉན་འོད་དཀར་འདྲེན་པ་ཡར་གྱི་ཕྱོགས། །ཆོས་བརྒྱད་མུན་པ་འཐིབ་པ་མར་གྱི་ངོ། །སྤེལ་མར་འདྲེན་པ་ཟླ་བའི་རྣམ་ཐར་
འཛིན། །མཚམས་ཞུ། ་སླད་ཆར། འོད་བརྒྱ་པ་དང་ཆུ་ཡི་ལང་ཚོ་བཞིན། །རིང་ན་གནས་ཀྱང་མཛའ་བ་མི་གཏོང་བའི། །བཀའ་མཆིད་ལམ་གསུམ་འབབ་པའི་ཉལ་འགྲོའི་ཟླར། །ཡང་ཡང་སྩོལ་ཞེས་གར་གྱི་དབང་པོས་
གསོལ། །ཞེས་ཞུ་འདེགས་སྟོང་མིན་ཙམ་དུ་ལྷ་གོས་དང། གསེར་གཞི་མ་ཁ་ཕྱེད་བཅས་ལྷ་ལྡན་ཁྲི་བྱང་སྤྲུལ་མིང་པས་ཆུ་ཁྱི་ཟླ་ཚེས་བཟང་པོར་ཕུལ།། །།    ༈    །
ལྔ་རིག་མེ་ཤེལ་འདུས་པའི་ཐིག་ལེ་ལས། །ཕན་བདེའི་འོད་སྣང་འགྱེད་པའི་དཔལ་ཡོན་ཅན། །ཟླ་མེད་ནམ་མཁའི་ནོར་བུའི་ཞབས་དྲུང་དུ། །ཚེ་འདིའི་ཆོས་བརྒྱད་བྱིས་པའི་ཟློས་གར་ལ། །གཏན་གྱི་མདུན་མར་འཁྲུལ་བའི་སྙིང་

[006A]༄༅། །མེད་མཁན། །རྟག་འཛིན་གདོན་ཆེན་དབང་དུ་སོང་བ་དེས། །དྲི་མེད་ལྷག་བསམ་བཟང་པོས་འདི་སྐད་ཞུ། །མ་སྨད་ཚོགས་གཉིས་ཟླ་བའི་མ་མ་ལས། །ལེགས་འཁྲུངས་གཟུགས་སྐུའི་བཀོད་
པ་རྟ་མདུན་དབང། །མི་མཐུན་ནམ་མཁའི་གླང་པོས་མ་བསྒྲིབས་ཤིང། །མཛད་བཟང་འོད་ཟེར་བྱེ་བ་འགྱེད་བཞིན་པར། །བརྩེ་ཆེན་དབྱར་སྐྱེས་རོལ་པའི་ལྡིང་ཁང་ནས། །བཀའ་མཆིད་སྤྲིན་སྒྲ་དལ་བུར་གླལ་བ་ན། །ཁ་
བཤད་ཐིག་ལེ་བཀྲ་བའི་མགྲིན་སྔོན་བདག་དགའ་བའི་རོལ་གར་མོད་ལ་བགྱིད་པར་རྩོམ། །འདི་ན་འཚོ་བ་གར་གྱི་དབང་པོ་བདག་འདི་ཕྱིའི་དོན་ཆེན་སྒྲུབ་པའི་ལམ་རྙེད་ཀྱང། །འདི་སྣང་ཆོས་བརྒྱད་གཡང་སའི་ཁ་འགྲམ་ན། །
འདི་ཡིན་མེད་པའི་གོམ་འགྲོས་འཁྱོར་བཞིན་མཆིས། །དཀར་དཀར་ལྷག་བསམ་དག་པའི་གངས་རི་ལས། །སྙན་སྙན་བཀའ་མཆིད་དབུ་བ་རབ་རྒོད་ཅིང། །ལྷུང་ལྷུང་སྙིང་ལ་འབབ་པའི་སྒྲ་དང་བཅས། །ཡང་ཡང་བདག་ཡིད་
འཛིན་མར་སྩོལ་བར་མཛོད། །རྨོངས་པའི་སྐྱེ་བོ་བདག་འདྲར་མཐུ་མེད་མོད། །བསླུ་མེད་མཆོག་གསུམ་ཐུགས་རྗེའི་པད་དཀར་འཛུམ། །གསོལ་འདེབས་ཉི་མའི་ཟེར་གྱིས་བསྐུལ་གྱུར་ན། །འཕྲལ་ཡུན་ཕན་བདེའི་སྦྲང་རྩི་འབྱུང་
བར་ངེས། །ཞེས་གཟིགས་རྟེན་མཚོན་པར་དྷཱ་གྲུ་ལི་ཧང་ཁ་བདུན་དང། བྱིན་རྟེན་ལྷ་རྫས་བཅས་ལྷ་ལྡན་ནས་ཁྲི་བྱང་པས་ཆུ་ཁྱི་ཟླ་ཚེས་བཟང་པོར་ཕུལ།། །།    ༈   

[006B] །ཕུན་ཚོགས་བྱེ་བ་འདུས་པའི་ཆོས་སྲིད་ཀྱི་གདུགས་དཀར། །མ་ནོར་རྣམ་དཔྱོད་དཔུང་པས་མངོན་མཐོ་རུ་འདེགས་མཁས། །གང་དེའི་ཞབས་ཟུང་རིན་ཆེན་ཚོམ་བུ་ཡི་དྲུང་དུ། །ལྔ་ལྡན་ཕུང་པོའི་པདྨ་གཞོན་ནུ་ཡི་
ཚལ་དང། །རིག་པའི་རྐང་དྲུག་དགའ་བའི་ཟློས་གར་གྱི་དཔལ་ཡོན། །དབང་མེད་མཐར་བྱེད་བ་མོ་རིངས་པ་རུ་འོངས་པར། །མི་འཇིགས་དྲེད་པོ་བདག་གིས་འདི་སྐད་ཅེས་གསོལ་ལོ། །གང་གི་སྐུ་མཆོག་རྣམ་སད་རྫིང་རིང་གི་དོགས་
སུ༑ ༑དགེ་ལེགས་སྤྲིན་གྱི་མེ་ཏོག་ཁུར་པོ་རུ་ཁྱེར་བའི། །མཛད་བཟང་མཁའ་གླང་གོམ་སྟབས་ལང་ལིང་དུ་བསྒྱུར་བ། །ཆེར་རློམ་ལག་ལྡན་ཕལ་གྱི་དོ་ཟླ་རང་མིན་ནོ། །ཁྱོད་ཐུགས་བརྩེ་ཆེན་ཁྱུང་གི་སྔོན་སྐྱེས་ཀྱིས་དྲངས་པའི། །བཀའ་
མཆིད་རྟ་ལྗང་གཞོན་ནུ་འོད་སྟོང་དུ་འབར་ཚེ། །བདག་ཡིད་འདབ་བརྒྱའི་འཛུམ་རིས་ལྷུག་པ་རུ་གྲོལ་ཅིང། །བསྔགས་བརྗོད་སྦྲང་རྩིའི་རྒྱུན་བཟང་དབང་མེད་དུ་ཐལ་སོང། །བདག་ཀྱང་འདུ་བ་སྙོམས་ཤིང་སྒོ་གསུམ་གྱི་སྤྱོད་པ། །གང་
ཤར་མ་བཅོས་ལྷུག་པ་མུ་མེད་ཀྱི་རྒྱ་མཚོ། །དཀར་ནག་རླབས་ཀྱི་འཕྲེང་བ་རེ་མོས་སུ་སྤེལ་བས། །མི་ཚེ་སྟོང་པར་ཟད་པའི་ངང་ཚུལ་དུ་མཆིས་ལགས། །སླད་མའི་ཆར་ཡང། དཔག་ཡས་བསོད་ནམས་ཆུ་སྲིན་གྲོང་ཁྱེར་གྱི་དཔལ་
ལས། །ཉེར་ཐོན་གཟུགས་སྐུ་བསམ་འཕེལ་ནོར་བུ་ཡི་དབང་པོ། །མི་མཐུན་འཚེ་བའི་རྐུན་པོ་མཐའ་དག་ལས་བསྲུང་ཕྱིར། །འཕྲོད་བཞེས་རིམ་གྲོའི་མེལ་ཚེ་གཡེལ་མེད་ཀྱི་ངང་ནས། །ཆོས་སྲིད་འདབ་བརྒྱའི་ཚལ་ན་སྐྱེ་རྒུ་ཡི་

[007A]༄༅། །རྐང་དྲུག་འཚེ་སྤོང་ཐབས་མཁས་བཅུད་ཀྱིས་ཅི་དགའ་རུ་བཀུག་པའི། །གྲགས་སྙན་འདབ་གླུ་དར་དིར་ཕྱོགས་མེད་དུ་སྒྲོགས་བཞིན། །འདིར་ཡང་བཀའ་མཆིད་དྲི་བསུང་ཆད་མེད་རང་སྩོལ་
ཞུ༑ ༑འདི་ན་རྒྱལ་བ་རྒྱ་མཚོའི་ཐུགས་རྗེ་ཡི་གསེར་རྔ། །གསོལ་འདེབས་དབྱུ་གུས་དལ་བུར་ཡང་ཡང་དུ་བསྐུལ་བས། །ངོ་མཚར་དགེ་ལེགས་དབྱངས་སྙན་བརྗིད་པོ་རུ་ལྡིར་བའི། །ཐབས་ཚུལ་གཉུག་མའི་སེམས་དང་འགྲོགས་པ་རང་
ཞུའོ། །འདི་ཡང་སྣ་ཚོགས་སྣང་བ་ཆུ་ཟླ་ཡི་རྫུན་རིས། །ཡེ་ནས་བྱ་རྩོལ་བྲལ་བ་ཀུན་བཟང་གི་ཀློང་དུ། །རིག་རྩལ་ཁྱབ་གདལ་ཆེན་པོའི་རོལ་པ་རུ་ཤར་བས། །གུ་ཡངས་བློ་བདེ་མཁན་པོ་གར་དབང་པས་ཕུལ་ལོ། །ཞེས་གཟིགས་
རྟེན་མཚོན་པར་འུ་ཚུར་སེར་པོ་ཁ་བདུན་ལྷ་རྫས་བཅས་ཆུ་ཕག་ཟླ་བ་དྲུག་པའི་ཚེས་བཟང་པོར་དབེན་གནས་ཉང་བྲན་ཆུ་བཟང་རི་ཁྲོད་ནས་མཚམས་ཀྱི་ཐུན་པར་ཞིག་ལ་ཕུལ།།  འདིའི་ཁ་ཡིག་ལ།  མཁྱེན་བརྩེའི་འོད་དཀར་རབ་མཛེས་
མཛད་བཟང་གི་རླབས་ཕྲེང། །ཆད་མེད་ཆལ་ཆིལ་གཡོ་བའི་ཀུན་དགའ་ཡིའོ་མཚོར། །སྙན་ཚིག་མགྲིན་པའི་རྫ་རྔ་ཅི་འདོད་དུ་ཁྲོལ་བའི། །ཞུ་ཡིག་ངང་མོ་ཁྱོད་ཉིད་ལང་ལིང་དུ་རྩེན་ཞིག་  །།འདི་ཡི་ཡིག་རྟེན་ཁ་བྱང།  འདི་ཡི་ངོ་མཚར་
གཟི་བྱིན་མ་བཟོད་ནས། །གསེར་གྱིས་གཞི་རྒྱ་མཚོའི་འོག་ཏུ་བྲོས། །དར་དཀར་མདངས་ཀྱིས་རང་ཉིད་ཕམ་དྭོགས་ནས། །ཏི་སེ་ན་བུན་ཡོལ་བ་བྲེས་པར་རྩོམ།། །།   ༈    ཤིང་གླང་ལོར་ཆ་ཕྲེང་ནས་འབོམ་བླ་མར་

[007B]  སྣང་སྲིད་ཟིལ་གནོན་པདྨ་ཀ་ར་ཡི། །བཞེད་སྲོལ་ཨ་ཏི་རྫོགས་པ་ཆེན་པོའི་བཅུད། །ཐར་འདོད་བློ་ཡི་ཡོལ་གོར་འགྱེད་མཁས་པ། །རིག་སྔགས་གྲུབ་པའི་དཔའ་བོ་གང་དེའི་དྲུང། །འཁོར་འདས་བརྟན་དང་གཡོ་བའི་ཟློས་གར་
ཀུན། །རིག་རྩལ་འགག་མེད་ཀ་དག་ཆོས་སྐུའི་ཀློང། །མཉམ་ཉིད་འཁྲུལ་པའི་རང་མཚང་མ་ཞིག་པས། །ཨ་འཐས་རྟག་འཛིན་དབང་གྱུར་དེ་ཡི་མཆིད། །ཚོགས་གཉིས་ཁྱུང་སྔོན་སྐྱེས་ཀྱིས་ཉེར་དྲངས་པའི། །ཁྱོད་ཀྱི་གསང་གསུཾ་
འོད་བརྒྱ་འབར་བའི་གཟིས། །སྒྲུབ་བརྒྱུད་པད་དཀར་བཞད་པའི་ངོ་མཚར་གཏམ། །འགྲོ་འདིའི་རྣ་བར་ཨུཏྤལ་ཆུན་པོ་བཞིན། །ཁྱོད་འཕྲིན་བདུད་རྩིའི་ཐིག་ལེ་མ་ཉམས་པས། །ཁོ་བོའི་ཡིད་ལ་ཀུན་དགའི་དཔལ་བསྐྱེད་པ། །མ་ལ་ཡར་
སྐྱེས་ནགས་ཀླུང་ལས་འོངས་པའི། །བསེར་བུས་ཕྱོགས་ཀྱི་མགྲོན་པོ་དག་ལ་མིན། །དབུས་འགྱུར་ཆོས་ཀྱི་རྒྱ་མཚོ་ཆེན་པོ་ན། །རང་གར་སྤྱོད་པའི་གསེར་མིག་གྱི་ན་པ། །སྔོན་ལས་མཆིལ་རྣོན་པོས་དབང་མེད་དུ། །ཤར་ཕྱོགས་རྫིང་
བུའི་ནང་དེར་མོད་ལ་དྲངས། །དེ་ཚེ་ཉམས་རྟོགས་པདྨོ་ཆེས་ཕྲ་ཡང། །མཚན་ལྡན་བླ་མའི་ཞལ་ལུང་མངར་པོའི་རྒྱུན། །བློ་གྲོས་གེ་སར་བཅུད་དུ་ཆགས་པ་ལས། །དོན་གཉེར་རྐང་དྲུག་དག་ལ་ཤས་ཙམ་སྦྱིན། །མི་བསྲུན་བརླང་པོར་སྤྱོད་
པའི་སྐྱེ་བོ་རྣམས། །ལུགས་གཉིས་ཐབས་མཁས་འཕྲུལ་གྱིས་ཉེར་བཀུག་ནས། །རེ་ཞིག་བག་ཡོད་གནས་ལ་བཀོད་བྱས་པས། །ཁོ་བོའི་དཀའ་སྤྱད་དོན་ལྡན་འགྱུར་རམ་སྙམ། །དེ་ལྟར་ཚིགས་སུ་བཅད་པའི་དབྱངས་ཀྱིས་བསྙད་ནས་

[008A]༄༅། །སྐབས་དོན་་་སླད་མར་ཡང། པད་འབྱུང་ཐུགས་ཀྱི་རྒྱ་མཚོ་ལས་འོངས་པའི། །མ་བཅོས་ལྷུན་གྲུབ་སྐུ་གསུམ་ནོར་བུའི་ཏོག་རབ་མཛེས་སྔ་འགྱུར་དྷཱརྨ་དཧྭ་ཛ་དེ། །བཤད་སྒྲུབ་ཁང་བཟང་རྩེ་ན་བརྟན་
པོར་བཟུང། །རིང་མིན་ཆུ་སྟོད་ཟླ་བའི་ནང་ཙམ་ལ། །ཆོས་སྲིད་རླབས་ཕྲེང་འཕྱུར་བའི་འོ་མཚོ་འདིར། །བཀའ་གཏེར་གཤོག་ཡངས་བསྒྱུར་མི་ངང་མོ་ཁྱོད། །བག་ཕེབས་རྩེ་དགར་རོལ་བའི་འདུན་པ་མཛོད། །འདི་སྐད་སྨྲ་བ་མང་ཐོས་
སྒྲུབ་ལ་གཡེལ། །ཆོས་མེད་ཆོས་ལྟར་བཅོས་པའི་བཟང་རྫུ་མཁན། །གར་གྱི་དབང་པོར་འབོད་པའི་བཧུ་སུ་ཀུས། །ཆ་འཕྲེང་བསམ་གླིང་དགོན་ནས་ཕུལ་བ་དགེ། །། ཤིང་གླང་ཧོར་སྤྱི་གཡུ་ཐོག་མཁན་ཆུང་ལ་ཕུལ་བའི་ཞུ་ཡིག་
ངང་པའི་མགྲིན་གླུ།  མཁྱེན་རབ་གཏིང་མཐའ་མི་མངོན་ཆུ་གཏེར་དབང། །དགེ་ལེགས་ཆུ་ཀླུང་བརྒྱ་ཕྲག་འདུས་པའི་དབུས། །མཆོག་གསུམ་ནོར་བུའི་ཅོད་པན་ཉེར་མཛེས་པ། །སྔོན་མེད་གདེངས་ཅན་དབང་པོའི་ཞབས་དྲུང་དུ། །འཁོར་བའི་
ཕུན་ཚོགས་དུག་སྦྲུལ་ཚང་འདྲ་ཞེས། །རྒྱལ་བས་གསུངས་པའི་དོན་ལ་ངེས་རྙེད་ཀྱང། །ཤེས་བཞིན་དུག་ལ་འགམ་པའི་སྤྱོད་ཚུལ་མཁན། །གར་གྱི་དབང་པོར་འབོད་པས་འདི་སྐད་གསོལ། །དཔག་ཡས་ལེགས་བྱས་རྒྱ་མཚོའི་
དཔལ་ལས་འོངས། །མཁྱེན་དཔྱོད་ལང་ཚོ་རྒྱས་པའི་ཟླ་བ་ཁྱོད། །མཐུན་མིན་དུས་མེའི་འཚེ་བས་མ་བསྒྲིབས་ཤིང། །མངའ་འབངས་རྒྱུ་སྐར་དབུས་ན་འཚེར་ལགས་གྲང། །ཨེ་མ་ཁྱོད་ཀྱི་སྤྱོད་བཟང་འོ་མའི་མཚོ། །སྲིད་རྩེའི་བར་

[008B] །གངྒཱའི་ཟོལ་གྱིས་གྲགས་པ་འདི་དག་ཀུན། །ནོར་འཛིན་ལྟོ་བར་རིངས་པ་རིངས་པར་རྒྱུ། །བདག་ཀྱང་རྣམ་གཡེང་སྲད་བུ་རིང་པོའི་ངོས། །འདི་སྣང་ཆོས་བརྒྱད་རག་གན་ག་བུར་དང། །ལེགས་བྱས་གསེར་བཟང་
སྤེལ་བའི་མལླི་ཀ་ཆད་མེད་འདྲེན་པ་ལྷུར་ལེན་བགྱིད་བཞིན་མཆིས། །མཚམས་ཞུ། སླད་ཆར། ལེགས་བྱས་དབྱིག་འཛིན་དཔལ་ལས་ལེགས་འཁྲུངས་པའི། །ཁྱོད་སྐུ་པད་དཀར་གཞོན་ནུ་འོད་སྟོང་གིས། །བསྐྱངས་པའི་འདབ་
བརྒྱ་གྲོལ་བའི་ངོ་མཚར་གྱིས། །ལུགས་ཟུང་གསེར་གྱི་རྭ་བ་ཀུན་དགེར་མཛོད། །ཁྱོད་ཐུགས་སྤྲིན་དཀར་གཞོན་ནུའི་དབྱིངས་རུམ་ནས། །བཀའ་མཆིད་གྲུ་ཆར་ཟིམ་ཕུར་ཉེར་གཡོས་པས། །བདག་ཡིད་ནོར་འཛིན་དགའ་བདེའི་དཔྱིད་ཀྱི་དཔལ། །
ཆེ་ཆེར་ལང་ཚོ་བདོ་བའི་ངོ་མཚར་སྩོལ། །འདི་ནི་ལེགས་བཤད་མར་གྱིས་གཏམས་ན་ཡང། །ད་དུང་ཤེས་རྒྱུད་གྱོང་པོར་ལུས་པ་ཡི། །མར་ཀོག་སྐམ་པོའི་ངང་ཚུལ་འཛིན་པ་དེ། །ལྷག་བསམ་དབྱུ་གུས་བསྐུལ་བའི་ཏོག་སྒྲ་ལགས། །ཞེས་ཞུ་
འདེགས་མཚོན་པར་རིན་ཆེན་བུམ་བརྒྱ་སྐྱེས་ཐུར་སྲང་གང། ལྷ་རྫས་བཅས་ཆ་འཕྲེང་བསམ་གླིང་ནས་ཁྲི་བྱང་སྤྲུལ་མིང་པས་ཟླ་ཚེས་བཟང་པོར་ཕྱག་བཅས་ཕུལ་བའི་ཞུ་ཡིག་ །།    ༈    ཤིང་གླང་ལོར་རྨར་ཁམས་སྤང་མདའ་ཚང་གི་
མི་ངོ་རབ་དགའ། སྟོབས་རྒྱལ། བསོད་ནམས་ལགས་གསུམ་ལ་གནས་ཚུལ་ཕུལ་ཟིན།  རབ་དཀར་ལེགས་བྱས་ཀུན་དྒའ་འོ་མའི་མཚོར། །དད་སྟོབས་གཤོག་ཡངས་བསྒྱུར་བའི་ངང་བའི་རྒྱལ། །བསོད་ནམས་མགྲིན་པའི་རྫ་རྔ་སྙན་འགྱུར་འབུམ། །

[009A]༄༅། །ཁྲོལ་བའི་ངོ་མཚར་འཛིན་པ་གང་དེ་ལ། །ཆོས་ཀྱི་རྒྱལ་པོ་འཇམ་མགོན་བླ་མ་ཡི། །ཆོས་ཚུལ་བདུད་རྩི་རང་གིར་སྤྱོད་བཞིན་དུ། །ཆོས་བརྒྱད་དུག་ཆུས་མྱོས་པའི་གར་སྟབས་ཅན། །ཆོས་གཟུགས་རྟག་འཛིན་
དབང་གྱུར་དེ་ཡི་མཆིད། །དཔལ་མཆོག་བསོད་ནམས་ཀུན་བཟོད་ཕང་པར་འཁྲུངས། །དཔལ་ལྡན་རྣམ་དཔྱོད་ཡལ་ག་ཡངས་པོར་བྲེལ། །དཔལ་དང་གྲགས་པའི་མེ་ཏོག་འབུམ་གྲོལ་བ། །དཔལ་གྱི་འབྲས་བུ་མི་དམན་ཀུན་དགའི་ཤིང། །ལེགས་
མཛད་དྲི་མ་སྣུམ་པོར་གཡོ་བ་ལས། །ལེགས་འོངས་འཕྲིན་ཡིག་དྲི་བསུང་མངར་པོའི་རྒྱུན། །ལེགས་པར་འཐུལ་ཚེ་ཡིད་ལ་དགའ་བདེའི་དཔྱིད། །ལེགས་སྐྱེས་ངོ་མཚར་བྱེ་བའི་དཔལ་ཡོན་འཛིན། །རྣམ་འདྲེན་རྗེས་ཞུགས་ཆོས་ཀྱི་ཟློས་གར་
བདག་རྣམ་དཀར་ལས་ཀྱིས་འཕངས་པའི་སྒྱུ་མའི་ལུས། །རྣམ་པར་དགེ་མོད་ཟིན་མེད་འདི་སྣང་གི་རྣམ་གཡེང་དྲ་བར་ཆུད་པའི་ཡིད་དབང་སྐྱོ། །བློ་བཟང་རྒྱལ་བའི་ལེགས་གསུང་ག་བུར་རྒྱུན། །བློ་གྲོས་ཟླ་བ་གཞོན་ནུའི་དབྱིངས་
རུམ་ནས། །བློ་ལྡན་ཀུན་དའི་ཚལ་དུ་ཉེར་སྤྲོས་པས། །བློ་མཆོག་གེ་སར་སོ་འཕྲེང་ལྷུག་པར་འཛུམ། །མ་དུལ་བརླང་པོའི་སེམས་ལྡན་ངན་པ་འགས། །མ་སྦྱིན་དངོས་པོ་བླངས་པའི་བྱུང་བ་ཡིས། །མ་ལུས་སྐྱེ་བོའི་ཡིད་རབ་འཁྲུགས་
གྱུར་ཏེ། །མ་རུངས་གཡུལ་གྱི་རལ་ཁ་འགྱེད་པར་རྩོམ། །མཚམས་ཞུ། སླད་ཆར། ལུགས་ཟུང་རྣམ་དཔྱོད་འདབ་བརྒྱའི་འཛུམ་རིས་ནི། །དགེ་ལེགས་སྦྲང་རྩིའི་བཅུད་དང་ལྷན་ཅིག་ཏུ། །ལྷུག་པར་གྲོལ་བའི་པད་དཀར་གཞོན་ནུའི་

[009B] །རྐྱེན་སེལ་རྭ་བ་ཡངས་པོར་སྐྱེད་བསྲིངས་མཛོད། །འདི་ནས་གཞི་མེད་རྩ་བྲལ་སེམས་ཉིད་ཀློང། །འཁོར་འདས་སྤྲོས་ཀུན་རྫོགས་ཀྱང་སྒྱུ་མ་བཞིན། །རང་རྩལ་མ་འགགས་གེགས་སུ་ཤར་བ་རྣམས། །ཡེ་སྟོང་དབྱིངས་སུ་ཞི་བའི་སྨོན་
པ་བགྱིད། །ལྷག་བསམ་མ་སྨད་རིན་ཆེན་ཡོལ་གོ་ལས། །འཕྲིན་ཡིག་མནྡ་ར་བའི་མལླི་ཀ་རྟག་ཏུ་འཐོར་བའི་ཤིས་པ་དམ་པའི་དཔལ། །བདག་ཡིད་ཀུན་དགའ་རྒྱས་པའི་དཔྱིད་དུ་མཛོད། །དེ་ལྟར་དོན་ལྡན་ཞུ་མཆིད་ཟུར་མིག་མ། །ཉམས་
དང་འགྱུར་བའི་འཇོ་སྒེག་རོལ་པ་ཅན། །སྐྱེས་བཟང་རྒྱན་གྱིས་སྤུད་དེ་བློ་གྲོས་ཀྱི། །ཁང་བཟང་རིན་ཆེན་སྐས་ལས་ལྡེམ་བཞིན་སོང། །ཞེས་ཞུ་ཡིག་གཅེར་མིན་ཙམ་དུ་ལྷ་རྫས་དང། ཞབས་སྟེགས་ཁྲིའུ་རྒྱ་རྩི་མ་ཁྲོལ་ལྡན་གཅིག་བཅས་
ཆ་འཕྲེང་བསམ་འཕེལ་གླིང་ནས་ཁྲི་བྱང་སྤྲུལ་མིང་པས། ཤིང་གླང་ཟླ་བ་དྲུག་པའི་ཚེས་བཅོ་ལྔ་བཟང་པོར་ཕུལ།། །།   ༈    གོང་གསལ་ནས་བསྐྱར་མའི་འཕྲིན་ཡིག་བྱུང་བའི་ལན་དུ་སླར་བཀུར་བའི་ཡི་གེ་ནི།  རབ་དཀར་བསོད་ནམས་
ས་བོན་གཙང་མའི་ཁམས། །སྨོན་ལམ་བདུད་རྩིའི་ཆབ་ཀྱིས་བརླན་པ་ལས། །ལང་ཚོའི་ཁོ་ལག་ཡོངས་རྫོགས་དཔག་བསམ་ལྗོན། །དགེ་ལེགས་གྲིབ་བསིལ་མངོན་དྒའ་གང་དེ་ལ། །བློ་གྲོས་དྲི་བཟང་དགའ་བའི་སྐྱེད་ཚལ་དུ། །མངོན་
པར་རྩེན་པའི་མཚོ་བྱུང་གཞོན་ནུ་མའི། །བཻ་ཌཱུར་ཕང་འགྲོའི་རྒྱུད་ལས་འཕོས་པའི་དབྱངས། །དོན་བཟང་ཚིག་ཏུ་འཇེབས་པའི་གླུ་འདི་གསོན། །ལེགས་བྱས་ཆུ་ཤེལ་དག་པའི་ཐིག་ལེ་ལས། །ལྷག་བསམ་འོད་རིས་རབ་དཀར་ཟླ་བ་ཁྱོད། །

[010A]༄༅། །སྤྱོད་བཟང་མཁའ་དབྱིངས་མཛེས་པའི་ལང་ཚོ་ལ། །ཀུན་ནས་ཆགས་པའི་རྩེ་དྒའ་ཅི་ཡང་བགྱིད། །ཕྲག་དོག་ཚེར་མ་རྣོན་པོས་ཡོངས་ཁྱབ་པའི། །རྨོངས་རྟུལ་ཚང་ཚིང་འཁྲིགས་པའི་ནགས་ཁྲོད་
འདིར། །རིག་བྱེད་དྲི་བསུང་མངར་པོར་འཐུལ་བ་ཡི། །ཙནྡན་གཞོན་ནུ་ཁྱོད་ཉིད་ཙམ་དུ་བས། །ཀྱེ་མ་དེང་དུས་འདི་ན་སྐྱེ་བོ་ཕལ། །ཕན་ཉུང་གནོད་པ་དུ་མའི་སྣ་འདྲེན་པ། །ཟང་ཟིང་ཨེ་རཎྜ་ཡི་ལྗོན་ཤིང་ཕོན། །དཔག་བསམ་འདོད་འཇོའི་
དབང་པོར་འཁྲུལ་བས་བླུས། །འབྱུང་དཀའ་འཇིག་སླ་བྱུང་ན་འཕྲལ་ཡུན་གྱི། །བདེ་བ་དམ་པའི་སྲོག་ལ་རྣོ་བའི་མཚོན། །འདི་སྣང་སྲིད་འབྱོར་འཁྱོག་འགྲོའི་གྲིབ་མ་ལ། །དཔྱོད་ལྡན་སུ་ཞིག་བག་ཕེབས་དགའ་བར་སེམས། །ཁྱོད་ནི་སྟོན་མཆོག་
བདེན་པ་གསུང་བའི་བཀར། །ཡིད་དབང་ཉེར་གཏོད་གཏོང་པའི་བློ་གྲོས་སྒོ། །ཆེས་ཡངས་མེ་ཞལ་ལམ་དུ་གྲོལ་བ་འདིས། །བསོད་ནམས་ནོར་བུའི་བང་མཛོད་དོག་པོར་བྱས། །ཤེས་རབ་རལ་གྲིས་བདེན་བཟུང་རྨོངས་པའི་དགྲ་བསད་པའི་
དམར་འོད་མདངས་ཆགས་ཡེ་ཤེས་སྐུ། །ཕྱོགས་བྲལ་རྒྱལ་བའི་མཁྱེན་རབ་གུར་གུམ་རྡུལ། །གཅིག་ཏུ་སྤུངས་ལ་ཟུར་ཕུད་ལྔ་པར་གྲགས། །མགོན་དེའི་ངོ་མཚར་མཚན་དཔེའི་སྣང་བརྙན་ནི། །རྨད་བྱུང་གཟི་བྱིན་ལྷམ་མེར་འབར་བའི་ཚེ། །
འཇམ་དཔལ་གཞོན་ནུ་དངོས་སུ་འདིར་བྱོན་པས། །ནོར་འཛིན་ཀུན་དགེར་བགྱིས་ཞེས་མཁས་རྣམས་གླེང། །ལེགས་སྤྱོད་རྣམ་པར་དཀར་བ་འོ་མའི་མཚོ། །ཆད་མེད་རླབས་འཕྲེང་གྱེན་དུ་འཕྱུར་བ་ན། །ཕྱོགས་འདིའི་གཟུར་གནས་དྲ་བའི་

[010B] །བསྔགས་བརྗོད་མགྲིན་པའི་རྫ་རྔ་བརྡུང་ལ་བརྩོན། །གང་གི་འཕྲིན་ཡིག་གཞན་གསོས་གཉིས་སྐྱེས་རྒྱལ། །འཛུམ་གྲོལ་ཨུཏྤལ་ཆུན་པོ་མཆུས་ཐོགས་ཏེ། །གྲེ་འགྱུར་སྙན་པའི་སྒྲ་བརྒྱ་སྒྲོགས་བཞིན་པར། །ཡིད་ཀྱི་ནཊ་
མཐའ་མཛེས་པའི་དཔྱིད་དུ་སོན། །འདི་ན་ཆེས་དཀར་ལས་ཀྱིས་འཕངས་པ་ཡི། །དལ་དང་འབྱོར་པའི་ལང་ཚོའི་མེ་ཏོག་ནི། །མཆོག་གསུམ་བྱིན་རླབས་དྲོད་ཀྱིས་བསྐྱངས་པ་ལས། །རེ་ཞིག་ཉེར་འཚེའི་བ་མོས་རེག་མ་གྱུར། །ཀྱེ་མ་ཐུབ་
བསྟན་སྣང་བའི་མུ་ཁྱུད་ཆེ། །ཚུལ་མིན་ཤིང་རྟས་ཆུ་ལྷའི་ཕང་པར་དྲངས། །ངན་སྤྱོད་རླུང་དམར་འཁྲུགས་པའི་རྡུལ་འྪུབྦ་དང། །འགྲོགས་པའི་སྨག་རུམ་སྟུག་པོས་ཀུན་ནས་འཁིགས། །རྨོངས་བྱེད་ཆང་གིས་དརྒ་པའི་གཉིས་འཐུང་
ཁྱུས། །རང་འདོད་གྱ་ཚོམ་གོམ་སྟབས་ཡོན་པོ་རུ། །སྒྱུར་བས་སྐྱེ་རྒུའི་ཕན་བདེ་དཔལ་གོས་མཚོ། །མིང་གི་ལྷག་མ་ཙམ་དུ་མོད་ལ་བྱས། །ཁོ་བོའི་ལྷག་བསམ་པདྨ་དཀར་པོའི་ལྗོན། །ལེགས་བཤད་སྦྲང་རྩིའི་འདོད་པ་འཇོ་པ་གང་
ཕྱོགས་འདིའི་སྐྱེད་ཚ་རྒྱན་དུ་མཛེས་མོད་དེ། །དུས་ངན་བསེར་བུས་བསྐྱོད་འདི་ཡ་མ་བརླ། །འོན་ཏེ་མི་གཙང་འདམ་ཁྲོད་བྱིང་བ་ཡི། །བསམ་འཕེལ་དབང་གི་རྒྱལ་པོ་ཇི་བཞིན་དུ། །སྙིགས་འགྲོའི་བརླང་སྤྱོད་དྲི་མས་གཡོགས་ན་
ཡང། །རང་གི་ངང་ཚུལ་མི་འདོར་གཤིས་ལུགས་ཡིན། །སླད་མར་ལང་ཚོའི་ས་ལ་མོས་པའི་ཚལ། །འཚོ་ཐབས་ག་བུར་གཟེགས་མ་རྟག་འཐུང་བས། །བསྔགས་འོས་རྣམ་དཀར་འདབ་བརྒྱ་བཞད་པའི་འཛུམ། །ཡབ་མེས་རྒྱུ་

[011A]༄༅། །སྐར་བདག་པོའི་རྗེས་འགྲོར་མཛོད། །མཚན་ཙམ་གྱིས་ཀྱང་སྲིད་དང་ཞི་བའི་མུན། །ལྷག་མེད་འཇོམས་མཛད་མཆོག་གསུམ་ཉི་མའི་འོད། །གསོལ་འདེབས་ཁྱུང་སྔོན་སྐྱེས་ཀྱིས་ཉེར་
དྲངས་ཏེ། །ཐུགས་བཞེད་པད་ཚལ་རྒྱས་པའི་སྨོན་འདུན་ཞུ། །ཁྱོད་བློ་མལ་ཡར་སྐྱེས་གཞོན་ནུའི་ལྗོན། །ཡིད་གཅུགས་དྲི་ཡི་ཤིང་རྟས་བསྐྱོད་པ་ལས། །སྙིང་ལ་འབབ་པའི་སྙན་ཚིག་བསུང་ཞིམ་རྒྱུན། །ཕྱོགས་འདིར་འཐུལ་
བས་ཀུན་དགའ་རྒྱས་པར་མཛོད། །ལྷག་བསམ་ཉ་ལྕིབས་ཁོག་ལས་བླངས་པ་ཡི། །དོན་དམ་འཛུམ་དཀར་འོད་ཆགས་མུཀྟི་ཀཿ། །ཚིག་གི་སྲད་བུར་སྤེལ་བའི་དོ་ཤལ་འདི། །བློ་གྲོས་རིན་ཆེན་ཟ་མ་ཏོག་ལས་སོ། །ཞེས་ཞུ་
འདེགས་མཚོན་པར་རྒྱལ་དབང་ཀརྨ་པའི་སྣང་བརྙན་མེ་ཐུབ་མ་བྱིན་ཅན་དང། ལྷ་རྫས་བཅས་ཆ་འཕྲེང་དགོན་ནས་ཁྲི་བྱང་སྤྲུལ་མིང་པས། མེ་སྟག་ཟླ་བ་དང་པོའི་ཚེས་དགུ་བཟང་པོར་ཕུལ།། །།
   ༈    ལྷ་ལྡན་ནས་དགེ་བའི་བཤེས་གཉེན་ཆེན་པོ་ཤེས་རབ་རྒྱ་མཚོས་བཀའ་ཡིག་ཕེབས་པའི་ལན་དུ་མེ་ཡོས་ལོར་ཕུལ་བའི་ཞུ་ཡིག་དྲན་དབང་དགྱེས་པའི་མཆོད་ཡོན་དགེ།  ཤེས་རློམ་ཕལ་དང་ཕལ་གྱི་སྤྱི་བོ་ན། །རབ་དཀར་གྲགས་པའི་སྤྲིང་ཡིག་འགོད་པ་ཅན། །རྒྱ་དང་ཕྱོགས་སུ་མ་
ཆད་མདོ་སྔགས་གླུས། །མཚོ་བྱུང་སྙིང་གར་འཛུམ་པའི་དྲན་དབང་དྲུང། །གང་གི་ལེགས་བཤད་སྦྲང་རྩིའི་རོ་མངར་གྱིས། །ཡིད་ལ་རབ་དགའི་མྱོས་ཐོབ་བུང་བ་དེས། །མི་ཕྱེད་གུས་པའི་ཟློས་གར་རྩེན་བཞིན་དུ། །དོན་གནས་བསྔགས་པ་

[011B] །ཟད་མི་ཤེས་པའི་ཚོགས་གཉིས་རབ་དཀར་རྡུལ། །མཚན་དཔེའི་ཚོམ་བུ་གཅིག་ཏུ་བཟླུམས་པའི་ཟླ། །དགེ་ལེགས་རྒྱ་ཆེའི་འོད་ཀྱི་ཁོར་ཡུག་འཛུམ། །སྐལ་བཟང་བློ་མཚོའི་དཔལ་དུ་བསིལ་བ་ནས། །ཕྱག་
རྒྱའི་ལང་ཚོ་རབ་གསལ་སྨིན་ལེགས་མ། །སྐྱེས་བཟང་ནོར་བུའི་འཕྱང་འཕྲུལ་གཡོ་བཞིན་པར། །ཉམས་འགྱུར་སྟོང་གི་འཇོ་སྒེག་རོལ་བ་ཡིས། །ཡིད་ཀྱི་རྭ་བ་མངོན་དགའི་ངོ་མཚར་འཛིན། །དྲེགས་ལྡན་ཡོངས་ཀྱི་རལ་པའི་རྩེ་མོ་ན། །
ཞབས་སེན་འོད་དམར་རེག་པའི་དགེ་མཚན་ཅན། །སྡོམ་བརྩོན་འཁོར་ལོས་བསྒྱུར་བའི་བསྟོད་ཚིག་གི་ཨུཏྤལ་ཕྲེང་བ་ཁྱོད་ལས་འོས་པ་སུ། །ཕྱི་ནང་རིག་པའི་གནས་ཀྱི་གངྒཱའི་ཆབ། །མཁྱེན་རབ་ལྟོ་བ་ཡངས་པོར་དོག་མེད་དུ། །འཐུངས་
ནས་ཐར་འདོད་འདོད་འཇོའི་གསོས་སྨན་ཆེར། །སྐྱུགས་ཚེ་དྲང་སྲོང་ཛ་ཧུ་ཁེངས་པ་སྐྱུངས། །རྣམ་དག་ལུང་གི་གློག་དམར་ཕྲེང་བ་དང། །ཉེར་འགྲོགས་ཕྲ་ཞི་བ་རིགས་ཚུལ་རྡོ་རྗེའི་ཆར། །འབུམ་དུ་དཀྲིགས་པས་རྒོལ་ངན་བྲག་རིའི་རྩེ། །དུམ་
བུར་བཤིག་པའི་རྒྱལ་རྔ་ཅི་ཡང་བརྡུང། །ངེས་ཚིག་སོ་སོར་རིག་པའི་ཆུ་འཛིན་ལས། །ལེགས་བཤད་བདུད་རྩིའི་གྲུ་ཆར་རྟག་འཇོ་བས། །མདོ་དང་སྔགས་ཀྱི་སྐྱེད་ཚལ་བློ་གསལ་གྱི། །རིན་ཆེན་མྱུ་གུས་རྣམ་པར་མཛེས་པ་ཐོབ། །དེ་ལྟར་
འཆད་རྩོད་རྩོམ་པའི་འོད་དཀར་ཕྲེང། །དཔག་ཡས་ནམ་མཁའི་ལམ་དུ་གྲོལ་བ་ན། །མཁས་མང་ངང་མོའི་ཚོགས་འདིས་བསྔགས་བརྗོད་ཀྱི། །མགྲིན་རྔ་འཁྲོལ་བས་ཐུབ་བསྟན་མཚོ་ཆེན་ཁེངས། །རྨད་བྱུང་སྙིང་སྟོབས་ཀ་བའི་

[012A]༄༅། །དཔུང་པ་ཡིས། །བློ་བཟང་བཞེད་གཞུང་བསམ་འཕེལ་ནོར་བུའི་གདུགས། །སྲིད་ཞིའི་ཚ་གདུང་འཕྲོག་པའི་ཆོ་ག་རུ། །བཟུང་བས་འགྲོ་འདི་ད་དུང་སྐལ་བ་སྦོམ། །འདི་ན་ཆེས་དཀའ་ལས་
ཀྱིས་འཕངས་པའི་རྟེན། །འདུ་བྱེད་སྡུག་བསྔལ་མཚོ་ལས་སྒྲོལ་བའི་གྲུ། །མི་མཐུན་རླུང་གིས་གཞན་དུ་མ་བྱས་ཀྱང། །འདི་སྣང་འཆིང་བུའི་ལྕིད་ཀྱིས་ཆེས་ཆེར་ནོན། །དད་གཤིན་དཀོར་ནག་དུག་གི་ཁུ་བ་ཡིས། །རབ་མྱོས་
ཆོས་བརྒྱད་སྤྲེའུ་ཟློས་གར་ནི། །གཞན་དོན་གཟུགས་སུ་བཅོས་པའི་ཟོལ་ཟོག་གིས། །སྐལ་མཉམ་བྱིས་པ་འདྲིད་པའི་ཚུལ་འདི་དམན། །རྒྱ་ཆེན་གཞུང་གི་དེ་ཉིད་མ་མཐོང་ཞིང། །ཉམས་མྱོང་ཚད་མའི་གདེང་དྲོད་མི་ལྡན་པར། །
ཕྱུག་པོའི་ནོར་ལ་རྩི་བའི་བཤད་ཡམ་གྱི། །བཅོས་མའི་མེ་ཏོག་སྤེལ་བའི་མལླི་ཀ་མ་དད་མི་ཤེས་ཡང་དག་འཇོག་ལ་ལྷོད། །ཕྱི་ནང་འགལ་བ་བྱི་ལའི་བརྟུལ་ཞུགས་ཅན། །རྨོངས་དང་འདུན་པས་འགྲོ་བའི་རྣ་རྒྱན་དུ། །བཀོད་འདི་
ཚུ་ཏོལ་མཐོང་བའི་སྣང་ངོར་མཛེས། །ངེས་དང་ངོམས་དང་གྲོགས་མེད་མཐོ་དམན་འགྱུར། །སྡུག་དང་མི་སྡུག་བྲལ་འཕྲད་སྡུག་བསྔལ་སོགས། །ཀུན་འབྱུང་འཁོར་བའི་གཤིས་སུ་གསུངས་པ་ཡང། །དེང་དུས་འདི་ན་ཆེད་དུ་གསལ་
བ་བཞིན། །རྣམ་དག་གཞུང་ལུགས་རལ་པ་མཐུག་པོས་བརྗིད། །གཞན་དྲིང་མི་འཇོག་སྤོབས་པའི་ལུས་སྟོབས་རྒྱས། །རྟེན་འབྱུང་རིགས་ཚུལ་སྦར་ཁྱིམ་གཡོ་བ་ཁྱོད། །ཐུབ་བསྟན་གངས་རིའི་དཔལ་དུ་རྟག་མཛེས་ཤིང། །འཕྲིན་ལས་

[012B] །ཟས་གཙང་སྲས་ཀྱི་བསྟན་མཆོག་པདྨ་དཀར། །སྟོང་ཉིད་སྙིང་རྗེའི་སྙིང་པོ་ཅན་གྱི་འཛུམ། །སྐལ་བཟང་བུང་བའི་དཔྱིད་དུ་གྲོལ་བར་མཛོད། །གཞལ་དུ་མི་སྤྱོད་མཁྱེན་པའི་ཆུ་གཏེར་ནི། །རྗེས་ཆགས་
རླབས་ཕྲེང་མཁའ་ལ་འཕྱུར་བ་ལས། །འཕྲལ་ཡུན་ཀུན་དགའ་སྦྱིན་པའི་ཟེགས་མ་བརྒྱར། །འཐོར་བས་བདག་ཡིད་ད་དུང་མཆོག་ཏུ་མཛོད། །དེ་སྐད་ཞུ་མཆིད་ཆུ་ཀླུང་བུ་མོ་ཞིག་ཚིག་དོན་དབུ་བ་དཀར་པོའི་དོ་ཤལ་རྒོད། །བདོག་པའི་
གསེར་གྱི་བྱེ་མ་འདྲེན་བཞིན་པར། །གངས་ཅན་ཆོས་ཀྱི་རྒྱ་མཚོའི་ངོགས་སུ་སོང། །ཞེས་ཞུ་ཡིག་སྟོང་མིན་ཙམ་དུ་ལྷ་རེག་ཨ་ཤེ་དང། རིན་ཆེན་ས་ཡི་སྙིང་པོ་ཐུར་ཞོ་ལྔ་བཅས་ཆ་འཕྲེང་བསམ་གླིང་དགོན་ནས་ཁྲི་བྱང་སྤྲུལ་མིང་པས་
མེ་ཡོས་ཟླ་ཚེས་བཟང་པོར་ཕུལ།། །།    ༈    རྒྱལ་ཐང་འ་སྦུག་སྤྲུལ་སྐུ་བསྟན་འཛིན་འཕྲིན་ལས་ཀུན་མཁྱེན་ནས་སྟོང་པ་འབོམ་བླ་མར་བསྐུར་རྒྱུའི་ཡི་གེར་ཕྲན་ནས་བཟོས་པ།  རྨད་བྱུང་དགེ་བའི་ཚོགས་ཟུང་མེ་ཤེལ་རྡུལ། །མཚན་དཔེའི་ཚོམ་
བུར་སྨིན་ལེགས་ཉིན་མོར་བྱེད། །སྐལ་བཟང་དཔལ་གོས་འདབ་བརྒྱ་བཞད་པའི་གཉེན། །འཕྲིན་ལས་འོད་སྟོང་འབར་བའི་ཞབས་དྲུང་དུ། །བསྟན་འཛིན་བཤེས་གཉེན་དུ་མའི་གདམས་པའི་འཕྲིན། །ཉན་ཞིང་བཀླགས་པའི་ལས་བཟང་མི་
དམན་ཡང། །ཀུན་རྨོངས་མུན་པས་སྙིང་ལ་མལ་བཅས་པས། །མཁྱེན་པའི་བདུད་རྩི་མ་འཐུང་དེས་འདི་སྐད། །མང་ཐོས་ལུང་གི་ལུས་སྟོབས་རབ་རྒྱས་ཤིང། །རྟོགས་པའི་མྱོས་བུམ་མཐོ་བའི་གཉིས་འཐུང་དབང། །བག་ཕེབས་ཞི་

[013A]༄༅། །བའི་ནགས་ཀླུང་ཉམས་དགའ་བར། །བླ་མེད་ཐེག་པའི་གོམ་སྟབས་བསྒྱུར་བ་ནས། །རྗེས་སུ་བརྩེ་བའི་སྣ་ཞགས་རིང་པོ་ཡིས། །སྙན་ཚིག་ཨུཏྤལ་གསར་པའི་མལླི་ཀ་འདི་ན་བློ་དམན་གཞོན་ནུའི་ཐོད་
རྒྱན་དུ། །བཅིང་ཚེ་གུས་སྤྲོའི་ཟློས་གར་ཅི་ཡང་བསྒྱུར། །བསྟན་པ་རིན་ཆེན་མཆོག་གི་སྒོར་ཞུགས་ཀྱང། །བདག་ཏུ་འཛིན་པའི་འཕྲིན་ལས་བཙན་པོ་ཡིས། །ཀུན་ནས་ཀུན་ཏུ་མནར་བའི་སྙིང་མེད་པོ། །མཁྱེན་གསུམ་ལམ་ལས་གོལ་བ་ཁོ་
བོ་ཡང། །ཡོངས་གྲུབ་འདུས་མ་བྱས་ཀྱི་ཡེ་ཤེས་དང། །ཡོད་མིན་མེད་མིན་དགག་བྱའི་མཚམས་རལ་བ། །གོལ་སར་སོང་བའི་མཐའ་བྲལ་དབུ་མ་ཆེ། །ཀླུ་དང་ཟླ་བའི་ལུགས་མཆོག་རྒྱལ་བའི་ཡུམ། །དེ་ལ་ཚད་མས་ལྟ་ཅི་ཡིད་དཔྱོད་
ཀྱང། །ཡང་དག་རིགས་པས་འདྲེན་པའི་སྐལ་བ་ཕྲ། །སོམ་ཉིས་སྲིད་པ་ཧྲུལ་པོ་གཏོང་བའི་ཚུལ། །འདི་ན་སྨོན་པའི་ཡུལ་དུ་བགྱིད་ཅིང་མཆིས། །མགོན་ཁྱོད་སྙིགས་མ་འཕྱུར་བའི་དུས་མཐའ་འདིར། །ཀུན་གཟིགས་དྲང་སྲོང་དགྱེས་
པའི་དགའ་ཚལ་དེར། །སྔ་འགྱུར་བསྟན་པའི་རྒྱལ་མཚན་སྒྲེང་བཞིན་དུ། །སྡེ་གསུམ་དགེ་ལེགས་དཔལ་གཟི་འབར་བར་འཚལ། །ཀུན་ཁྱབ་མི་ཤིགས་གྲྭ་ཟུར་མེད་པའི་ཁམས། །རང་བྱུང་རང་ཤར་ཐིག་ལེ་ཆེན་པོའི་རྩལ། །འཁོར་འདས་
རོལ་མོར་འབྱམས་སུ་ཀླས་པའི་ཁྲོད། །འཆི་བྱ་འཆི་བྱེད་བྲལ་བའི་ངོ་བོར་བཞུགས། །དགག་སྒྲུབ་སྤྲོས་པ་བྲལ་བའི་དོ་རྭ་ན། །དུ་མ་རོ་གཅིག་གཟུང་འཛིན་འཕྲི་བ་ཆོད། །གང་ཤར་རྒྱན་དུ་རོལ་བའི་ཉམས་རྟོགས་འབར། །གསང་ཆེན་རྒྱན་

[013B] །དེ་སྐད་ཞུ་མཆིད་པདྨ་དཀར། །དོན་བཟང་གེ་སར་སོར་ཕྲེང་དགོད། །བདོག་པའི་སྦྲང་རྩིའི་ཐིགས་པ་ཅན། །ཐེག་ཆེན་རྒྱ་མཚོའི་གླིང་ནས་སྤྲོས།། །།    ༈    ཤིང་གླང་ལོར་ཆ་ཕྲེང་ནས་གྲོ་མོའི་རྒྱལ་
ཆེན་ལ་ཕུལ་བའི་ལུང་ཞུ།  རྒྱལ་ཀུན་མཁྱེན་བརྩེ་ནུས་པའི་རོལ་གར་གཟུགས། །རྒྱལ་བ་གཉིས་པའི་རིང་ལུགས་ལེགས་སྐྱོང་བ། །རྒྱལ་ཆེན་ཤུགས་ལྡན་རྩལ་ཞེས་གྲགས་སྙན་གྱི། །རྒྱལ་རྔ་བརྗིད་པོར་ལྡིར་བའི་ཞབས་དྲུང་དུ། །ཆོས་ཀྱི་རྒྱལ་
པོ་འཇམ་མགོན་བླ་མ་ཡིས། །ཆོས་ཚུལ་བདུད་རྩི་རང་གིར་སྤྱོད་བཞིན་དུ། །ཆོས་བརྒྱད་དུག་ཆུས་མྱོས་པའི་ཟློས་གར་ཅན། །ཆོས་གཟུགས་གར་གྱི་དབང་པོས་འདི་སྐད་གསོལ། །ཁྱོད་དྲིན་སྦྲང་རྩིའི་བཅུད་ཀྱིས་ཉེར་འཚོ་བའི། །རྣམ་དཔྱོད་
གཤོག་རྩལ་ཞན་པའི་བུང་བ་བདག་ཤུལ་ལམ་བདེ་བར་སྔ་ལོ་མགོ་ཟླའི་ནང། །ཐོས་བསམ་མེ་ཏོག་འཕེལ་པའི་གླིང་དེར་སོན། །ཐོག་མར་ཕན་བདེའི་མེ་ཏོག་འཇོམས་པའི་གཤེད། །ནག་ཕྱོགས་སེར་བའི་སྤྲིན་ནག་ཞིག་སླད་དུ། །
སྲི་མནན་གཏོར་བཟློག་དབྱུག་མཆོད་དྲག་སྲེག་སོགས། །ལས་བཞིའི་རིམ་གྲོའི་འཐོར་རླུང་ཅི་ནུས་སྤྲོས། །ཕལ་རྣམས་ཁྲིད་དེ་རིམ་གྱིས་བཀྲི་བ་དང། །སྐད་དང་གསུང་རབ་བརྡ་དོན་འདྲིས་པའི་ཕྱིར། །ཆོ་འཕྲུལ་སྨོན་ལམ་ཉིན་ཞག་བཅོ་
ལྔའི་བར། །མཛངས་དང་བླུན་པོ་དབྱེ་བའི་མདོ་སྡེ་བཤད། །ལྷ་ཀླུ་ས་བཅུད་ལུས་ཕྲའི་བཞིན་རས་ནི། །བག་མེད་དྲི་མས་ཉམས་པ་རྗེ་བླ་མའི། །བུམ་པ་བརྒྱ་ཕྲག་བཅུ་གཉིས་ལྷག་ཙམ་པས། །བདེ་སྐྱིད་ལང་ཚོ་རྫོགས་པའི་ཆོ་ག་བྱས། །

[014A]༄༅། །ཐོག་མར་ཐུན་མོང་ལམ་གྱི་སྨིན་པའི་སླད། །ཆོས་འདོད་སྐྱ་སེར་ཉིས་སྟོང་བརྒལ་ཙམ་ལ། །དབོ་ཟླའི་ཚེས་ནས་ཉིན་ཞག་བཅོ་ལྔའི་བར། །གསུང་རབ་ཀུན་གྱི་སྙིང་པོ་བསྡུས་པའི་བཅུད། །མ་རུངས་
སེམས་ཀྱི་གླང་སྨྱོན་གདུལ་དཀའ་བ། །བག་མེད་ཀྱོ་བ་རྣོན་པོས་དབང་བྱས་ཏེ། །བླ་མེད་ཞི་བའི་རྭ་བར་མྱུར་བཀྲི་བའི། །བྱང་ཆུབ་ལམ་གྱི་རིམ་པའི་དམར་ཁྲིད་ནི། །དམ་པའི་ལེགས་བཤད་རིན་ཆེན་འབྱུང་གནས་ལས། །བདག་
བློ་བུམ་པའི་བཅུད་དུ་འཁྱིལ་བ་འགའ། །ལྷག་བསམ་ཀུན་ཤའི་རྩེ་མོར་ཉེར་བླངས་ཏེ། །གདུང་སེལ་བདུད་རྩིའི་ཟེགས་མ་ཅི་ཡང་འཐོར། །དེ་ནས་དོན་གཉེར་ལྔ་སྟོང་ལྷག་ཙམ་ལ། །སྔོན་འགྲོའི་གཏམ་དུ་བྱ་བ་ཞིབ་ནན་འབྲེལ། །
འཕགས་མཆོག་ཐུགས་རྗེ་ཆེན་པོའི་དབང་བསྐུར་བར། །དགེ་བའི་མཚན་མར་མངོན་པའང་ཅུང་ཟད་ཤར། །དམིགས་བརྩེ་བརྒྱ་ཕྲག་ཉིན་བཞིན་དམ་བཅའ་ཅན། །ལྔ་བརྒྱ་ལྷག་པར་བཅུ་གསུམ་འཇིགས་མཛད་དང། །དཔའ་གཅིག་
ལས་རུང་ཁས་བླངས་ཀླུ་མཚོ་་ཟླར། །དེ་ཡི་སྨིན་བྱེད་དབང་གི་བྱ་བ་བྱས། །སླར་ཡང་གཤིན་རྗེའི་དགྲ་ཡི་བསྙེན་ཆེན་ནི། །ཁས་བླངས་མེ་རོར་་བཅུ་གཉིས་ཞག་གི་རིང། །རིམ་པ་གཉིས་དང་གཞི་བསྙེན་ཆེན་མོའི་ཁྲིད། །ཁྱབ་བདག་བླ་མའི་
ཕྱག་བཞེས་བཞིན་དུ་བགྱིས། །ཉེས་སྤྱོད་ཕྱི་སའི་རོ་ལ་རྟག་སྲེད་པའི། །སྐྱེ་བོའི་རྐང་དྲུག་འདི་དག་ཆོས་ནོར་གྱི། །ཐབས་མཁས་སྦྲང་རྩི་མངར་པོས་ཉེར་བཀུག་པས། །རེ་ཞིག་བག་ཡོད་པདྨའི་ཚལ་ན་རྩེན། །འོན་ཏེ་ཆོས་པ་དག་ལས་

[014B] །དྲང་པོའི་མི་བས་གཡོ་ཅན་དཔུང་པ་དར། །སྡིག་ཅན་སོག་ལེའི་སེམས་ལྡན་བླ་གཟུགས་འགས། །ཕན་བདེའི་འཁྲི་ཤིང་གཅོད་པ་མི་འགྱུར་གྲང། །དཀར་མིན་འབྲས་བུ་བདོ་བའི་རླུང་ཤུགས་ཀྱིས། །འཐབ་རྩོད་བྱིན་ཟ་སྦར་
བས་སྡེ་དགོན་ནགས། །བསྲེགས་པའི་ཞིང་སྟོང་འཇག་སྐྱ་འཕྱུར་བ་སོགས། །འཁོར་བའི་ངང་ཚུལ་གསལ་བ་བཞིན་དུ་སྣང། །དེ་ལྟར་ལོག་སྤྱོད་བུ་ཡུག་འཚུབ་པའི་ཁྲོད། །ཁོ་བོའི་ལུགས་གཉིས་པ་ཀུ་ལ་ཡི་འཛུམ། །ཅུང་ཟད་གྲོལ་
འདི་བསྟན་སྲུང་རི་དྭགས་མིག་ཁྱོད་བྱིན་འགྲམ་ཆང་མངར་པོའི་མཐུར་ངེས་པས། །ཉིན་བཞིན་དད་པའི་རྩིག་ངོས་སུ། །ཀུན་རྟོག་པིར་གྱི་རི་མོ་ཡིས། །མཐོང་གྲོལ་ཁྱོད་ཀྱི་གཟུགས་བརྙན་ནི། །ཡང་ཡང་འདྲི་ཞིང་འདི་ན་མཆིས། ། འདི་
གཤམ་དོན་ཚན་བདུན་ཡོད་པ་ཚིག་ཚོགས་མང་ཆེ་བས་འདིར་མ་བྲིས།  གོང་གསོལ་དོན་ཚན་སོ་སོར་ཉེས་བསྲུང་ལེགས་སྤེལ་གྱི་ཐབས་རིམ་ཇི་ཞུ་བཅས་བཀའ་གསལ་བརྩེ་བས་གཟིགས་པ་མྑྱཻཨྣ་ཞེས་གསོལ་བ་འདེབས་རྟེན་
མཇལ་དར་ཨ་ཤེ་དང། ཕུད་དོད་ཕྱི་སྒོར་རི་བོའི་གྲངས་ལྡན་བཅས་ཆ་ཕྲེང་བསམ་གླིང་ནས་ཁྲི་བྱང་སྤྲུལ་མིང་པས། །ཤིང་གླང་ཟླ་དྲུག་པའི་ཚེས་བཞི་བཟང་པོར་ཕུལ།།  །།   ༈     ཧྲཱི་སྔོན་ཚེ་
རྡོ་རྗེ་འཆང་དབང་ནས། །སྔོན་གྱི་སྐྱེས་མཆོག་ཉིད་ནས་ཀྱང། །སྔོན་གྱི་ཐུགས་བསྐྱེད་དམ་བཅས་པ། །སྔོན་ནས་ཐོས་བསམ་རིགས་ཕུལ་གནས། །སྔོན་བསུས་དེར་ཕེབས་མཛད་པ་སོགས། །སྔོན་དུ་བགེགས་ཚོགས་ཉོན་མོངས་

[015A]༄༅། །བཅོམ། །མགོ་འཐོམ་ཤར་ཕྱོགས་བཟང་པོར་བཀྲི། །སྣོད་བཅུད་གཏེར་གྱིས་བྱུར་བུར་གཏམ། །ཐུན་མོང་བ་དང་བླ་མེད་ཀྱི། །ཆོས་ཀྱི་འཁོར་ལོ་མདོ་སྔགས་ལམ། །ཟུང་འབྲེལ་བསྐོར་བའི་
ཨ་མྲྀ་གྱིས། །བདུད་རྩི་ཟས་ཙམ་རྐང་གཉིས་སོགས། །ཀ་མ་ལ་ཡི་ཚལ་ན་རྩེན། །བདུད་རྩིས་རབ་ཚིམ་སློབ་མ་སོགས། །རྒྱ་ཆེན་འདུས་དེར་དྲེགས་པ་ཡང། །དགའ་བདེའི་དཔལ་ཡོན་བསམ་ལས་འདས། །འདུལ་འཛིན་ངེད་
ལ་སྨན་རག་ཕུད། །སུ་ཝ་ར་ཎ་ཡི་ཕུད་དོད་དང། །སྒེག་མོའི་རེག་བྱ་དམ་རྫས་འབྲེལ། །མགྲོན་པོས་བཀའ་དྲིན་ཤིན་ཏུ་ཆེ། །བསྲེག་བྱ་ཟ་སོགས་དབང་པོ་ཡི། །ཀློང་དུ་སྙོམས་ཤིང་ཡལ་གའང་སྲེག་ནྱ་གྲོ་དྷ་ཡི་འཁྲི་ཤིང་
རིགས། །བྱུང་ན་སྲེག་ལ་ཤིན་ཏུ་དགའ། །དང་པོར་སྐུ་གེགས་ཞི་བྱེད་དམིགས། །ཚེ་གཟུངས་གནས་བཅུ་བསྟན་རྒྱས་དང། །དྲུག་ཅུ་ཁྲི་ཚར་འགྲོ་ངེས་དང། །གཉིས་པར་སྤྱིར་ ཆ་ཕྲེང་ཡུལ་དགོན་  དམིགས་བཀའ་འགྱུར་སྒྲོགས། །
གདུགས་དཀར་བཟློག་ཆེན་འབད་གལ་ཆེ། །གསུམ་པ་རྟེན་ ཆ་ཕྲེང་དུ་བྱམས་སྐུའི་  བཞེངས་འདི་སྐོར་ལ། །གེགས་པར་མ་ཤར་དྲུག་ཅུ་མ། །གང་མང་ཀྵེ་ཏྲ་པཱ་ལ་ཡི། །གཏོར་བཟློག་གནད་སྨིན་སྒྲོལ་མ་གསོག་བཞི་པར་རྩེ་
མོའི་དཔུང་རྒྱན་དང། །ཀླུང་དར་གདུགས་དཀར་འགྲོ་གང་ཆེ། །ལྔ་པ་མེ་སྟག་བཟང་ངོ་ཆེ། །རེ་འབྲས་འགྲུབ་པའི་གྲོགས་དན་ཡོང། །དྲུག་པ་སྔོན་གྱི་མོལ་དོན་བཞིན། །འཕྲལ་འཕྲལ་མྱུར་དུ་ཡོང་བ་སོགས། །ངེས་ནས་ཏམྦུ་ར་

[015B] །ཉལ་འགྲོའི་རྒྱུན་བཞིན་ཡོང་བ་དང། །གང་ཅིའི་གནས་སུ་འདོར་མེད་སྐྱོབ། ། དབྱངས་ཨ་ངེས་པ།  ས་མཐར་འཇམ་དཔལ་བསྟན་པར་དཔལ། །དཔལ་ལྡན་དམ་པ་གང་དག་ཞབས། །ཞབས་པད་བརྟན་ནས་ཡང་དག་
ལམ། །ལམ་བཟང་གསལ་བར་མཛད་པ་གནང། ། ཨི་ངེས་པ།  མི་ཡི་རིགས་ཀྱི་ཇི་སྲིད་པའི། ། ཨུ་ངེས་པ།  གཟུགས་སྐུ་བུ་སྡུག་གདུང་གདུང་ཀུན། ། ཨེ་ངེས་པ།  ཡེ་རེར་མེལ་ཚེ་དྲེགས་སྡེ་ངེས། །ཨོ་ངེས་པ། ཉོན་མོངས་བློ་ལོག་
མཐོང་སྒྲོལ་སྐྱོབ། །ཆོས་ཀྱི་རྒྱལ་པོ་ཙོང་ཁ་པའི། །དུས་མཆོད་དང་བསྟུན་དུས་གསོལ་ཉིན། །འདུལ་འཛིན་སེམས་དཔར་རོལ་བཞིན་དུ། །དབང་ལྕོག་དགའ་བའི་ཚལ་ནས་ཕུལ།། །།    ༈    རྒྱལ་ཐང་ཨ་སྦུག་སྤྲུལ་སྐུ་
རིན་པོ་ཆེ་བསྟན་འཛིན་འཕྲིན་ལས་ཀུན་མཁྱེན་ནས་རྒྱལ་སྲིད་སྣ་བདུན་དང་སྦྱར་བའི་སྙན་ཚིག་གི་འཕྲིན་ཡིག་འབྱོར་ལན།  བློ་བཟང་རྒྱལ་བསྟན་སྙིང་པོ་འཛིན་ལ། །བཤད་སྒྲུབ་མཛད་འཕྲིན་བསམ་ལས་འདས་པས། །སྐལ་བཟང་སྙིང་ལ་ཀུན་དགའ་
འཇོ་བའི། །མཁྱེན་བརྩེ་ཟླ་མེད་མཆོག་སྤྲུལ་གང་དེར། །ལེ་དབར་ཁྲི་ཕྲག་ས་ཡིས་བསྐལ་ཡང། །ཡིད་ཀྱི་བྱང་བུར་མཛའ་གཅུགས་རི་མོ། །གཞིག་ཏུ་མེད་ཅིང་ཆོས་རྫུའི་ཟློས་གར། །དབང་རྟུལ་མིག་སྔར་མཛེས་དེས་འདི་སྐད།།
ཨ་མ་འགྲོ་ཀུན་སྒྲོལ་བའི་སེམས་མཆོག་སྙིང་གི་སྦུག་ནས་རྟག་ཏུ་བསྲེལ་ཏེ། །བསྟན་པའི་བྱ་བ་ཁུར་དུ་འཛིན་ཅིང། །བླ་མའི་ཨྮལྒྡམྶ་འཕྲིན་དུ་བཟློ་བས། །རྣམ་དཀར་ལས་ལྡན་མཐའ་ཡས་གདུལ་བྱ། །ཀུན་རྨོངས་

[016A]༄༅། །མུན་པའི་མལ་ནས་སློང་ལ། །མཁྱེན་གཏེར་འཇམ་མགོན་རྣམ་ཐར་སྐྱོང་འདིར། །བློ་བཟང་རྒྱལ་བ་དབྱིངས་ནས་དགྱེས་སྙམ། །འཕྲིན་ཡིག་ཡིད་འཕྲོག་དྲི་ཟའི་ན་ཆུང། །སྐྱེས་བཟང་
གསེར་གྱི་དོ་ཤལ་བསྐྱོད་བཞིན། །ཚིག་དོན་ཉམས་འགྱུར་སྟོང་དུ་སྒེག་པས། །བདག་ཡིད་གཞོན་ནུའི་བརྟན་པ་ཀུན་འཕྲོག་ཐེག་མཆོག་ཆོས་ཀྱི་སྲིད་ལ་འོས་པའི། །རིན་ཆེན་བདུན་དུ་སྦྱར་བའི་བསྟོད་ཚིག་ནོར་སྲུང་རྒན་པོ་སེངྒེར་སྒྲོག་
འདི། །འདྲིས་པའི་ཀུ་རེའི་ཅོ་འདྲི་མིན་ནམ། །འོན་ཏེ་བློ་ལྡན་སློབ་མས་བླ་མ། །སོ་སྐྱེ་ལའང་རྒྱལ་ཀུན་ངོ་བོར། །བལྟ་ཞིང་བཀུར་བར་ཐུབ་པས་བསྔགས་པའི། །ལམ་བཟང་ཉམས་སུ་བསྟར་བ་ཡིན་མཆི། །བློ་གྲོས་དམན་ཡང་
བཟང་པོར་རློམས་ཤིང། །ཡོངས་ཡེ་མི་ཤེས་རྨོངས་རྟུལ་ཁོ་བོ། །བསྟན་པའི་བྱ་བའི་གཟུགས་བརྙན་འཛིན་བཞིན། །རྒྱ་ཆེན་དཀོར་ནག་དུག་མཚོ་འཐུང་མུས། །ཨ་ཡེ་ མཚན་སྒྲ་ལ་བུ། ཨ་སྦུག་འ་བུ་ངེས་མེད་འོང་འདུག་པས་འདི་ལྟར་བྱས་  གསོན་དང་
སྙིང་གི་བུ་གཅིག་འ་འུར་སྐྱོན་བྲལ་པདྨའི་སྡོང་བུ། །བསྟན་ཡོད་གཟུགས་སྐུ་བསྟན་པའི་དཔལ་འདི། །འཛིན་མར་རྡོ་རྗེའི་ལང་ཚོ་འཛིན་ཅིང། །འཕྲིན་ཡིག་ཡིད་དགའ་འཇོ་བའི་འཕྲིན་བཟང། །ལས་སུ་ཆེ་བས་སྙོམས་ལས་མ་མཛོད། །
ཀུན་ཕན་རྒྱལ་བསྟན་ཀུན་ནས་སྤེལ་ལ། །མཁྱེན་བཟང་ཁྱོད་ཀྱི་མཁྱེན་རྩལ་བསྐྱེད་ཅེས། །གར་འགྲོའི་གཏོལ་མེད་སྨྱོན་པའི་གར་མཁན། །དབང་པོ་མ་དུལ་དབང་བསྐུར་མཁན་དེས། །བྱ་ལོར་ཟིན་མེད་བྱ་བའི་གསེབ་ནས། །མཆོག་ཁྱོད་

[016B] །ཞེས་གཟིགས་རྟེན་མཚོན་པར་་ཟླ་ཚེས་བཟང་པོར་ཕུལ།། །།    ༈    ས་རྟ་གནམ་ལོ་གསར་ཚེས་སྐབས་༸སྐྱབས་རྗེ་ཡོངས་འཛིན་ཁྲི་ཆེན་གླིང་རིན་པོ་ཆེ་དང། མཚུར་ཕུ་ཀརྨ་པ། ས་སྐྱ་ཁྲི་ཆེན་སོགས་ལ་
རྟེན་འབྱུང་ཤིས་དབྱངས་འབུལ་གནང་ལ།  ས་གསུམ་མུན་སེལ་འདྲེན་མཆོག་རྟ་བདུན་དབང། །འཕྲིན་ལས་འོད་སྟོང་ཕྱོགས་བརྒྱར་བཀྲ་བའི་གཟིས། །ཤིས་པའི་ཕན་བདེ་པདྨོ་འབུམ་གྲོལ་བའི། །དགེ་ལེགས་སྲིད་མཐར་མི་ནུབ་གསལ་བར་
སྨོན།། །།    ༈    མའི་སོར་འབེལ་ཀོབ་ནས་སེར་བྱེས་ཏྲེ་ཧོར་དགེ་བཤེས་བཀའ་འགྱུར་བ་བློ་བཟང་ཐུབ་བསྟན་སེ་རའི་དགོན་པར་རྡོ་རྗེ་རྣལ་འབྱོར་མའི་བསྙེན་ཆེན་སྐབས་ཞུག་ཡིག་ཕུལ་འབྱོར་གྱི་བཀའ་ལན་ལ།  བློ་གྲོས་མཚུངས་མེད་བཟང་པོའི་རྩལ་གྱིས། །ཐུབ་
དབང་གཉིས་པའི་བསྟན་འཛིན་གང་ཉིད། །བློ་གསལ་སྐལ་བཟང་སྐྱེ་བོ་རྣམས་ལ། །ཐུབ་དགོངས་མ་ནོར་ཚུལ་བཞིན་བསྟན་ཅིང། །བློ་རྩེ་བླ་མ་ལྷ་ལ་གཏད་དེ། །རྡོ་རྗེ་བཙུན་མོའི་རྣལ་འབྱོར་བཟང་པོར། །བརྩོན་པའི་དཀའ་ཐུབ་མཆོག་ལ་
གཞོལ་ཞིང། །བསྟན་ཡོད་གཟུགས་སྐུ་བདེ་བའི་ངོས་ནས། །ཁྲི་སྟེང་འཛེགས་པའི་ནེ་ཙོ་བཞིན་དུ། །ཆོས་གཏམ་སྨྲ་ལ་རོ་འཛིན་བྱུང་ཡང། །ཤིང་སྡོང་་རྒན་་པོ་ཁོང་རུལ་འདྲ་བ། །ཁོ་བོར་རག་བན་གསེར་དུ་བརྩིས་ཏེ། །སྙིང་ནས་དྲན་པའི་གདུང་
བའི་དབྱངས་དང། །ཐོས་དོན་སྒྲུབ་པའི་དམ་བཅའི་ཚིགས་བཅད། །གཉིས་འཐུང་རིས་མཛེས་ས་སྙིང་རྟེན་བཅས། །སུག་པར་འབྱོར་པ་རབ་དགའི་རྩེར་སོན། །གསོལ་འདེབས་བྱིན་རླབས་ཆར་འབོད་དེ་ལ། །དོན་སྐྱོན་ཅི་སྲིད་དགེ་བཤེས་

[017A]༄༅། །གསུང་ལགས། །ཚིག་བརྗོད་བདེ་མིན་རེ་ཟུང་མཆིས་པ། །ཟུར་དུ་བཀོད་ཡོད་དེ་ལ་གཟིགས་མཛོད། །འདི་ན་ཁོ་བོ་འཚོ་བ་བདེ་མོད། །རང་གཡེང་གཞན་བསླུའི་འདུ་འཛིའི་དྲ་བར། །རྟག་ཏུ་ཆུད་
དེར་བསུན་པ་སྐྱེ་ཡང། །གཞན་ངོ་བཟློག་དཀའི་ཚུལ་འདི་སྐྱོ་བ། །ཀྱེ་ཀྱེ་གསོན་དང་བཀའ་གདམས་གོང་མས། །བླ་མའི་བྱིན་རླབས་ཆེ་དང་ཆུང་བ། །དངོས་ལ་མ་ཡིན་རང་ལ་རག་ལས། །ཡོན་ཏན་རྫོགས་པའི་བླ་མ་མིན་ཡང།།
དེ་ལ་དེ་ཡི་བྱིན་གྱི་རླབས་འབྱུང། །ཞེས་དང་ཁྱི་སོའི་རིང་བསྲེལ་དཔེ་ལྟར། །ཁོ་བོར་དམ་པའི་ཡོན་ཏན་དབེན་ཡང། །མང་ཐོས་བཤེས་གཉེན་ཆོས་ཀྱི་བུ་ཁྱོད། །ལམ་གྱི་མཐར་ཐུག་བླ་མའི་རྣལ་འབྱོར། །སྙིང་པོར་བཟུང་སྟེ་རྩེ་གཅིག་བརྩོན་
དང། །སྲས་བཅས་རྒྱལ་བའི་བྱིན་རླབས་འཇུག་པའི། །རྟེན་འབྲེལ་ནམ་ཡང་བསླུ་བ་མ་མཆིས། །ལམ་གྱི་རྩ་བ་འདི་ཉིད་བརྟན་ངོས། །ཟབ་མྱུར་ཁྱད་པར་འཕགས་པའི་ཉེ་ལམ། །མཁའ་སྤྱོད་མཁའ་འགྲོའི་རྣལ་འབྱོར་བཅུ་གཅིག་
ཚིག་ཏུ་མ་ལུས་བསམ་སྒོམ་མཛོད་ཅིག་རྒན་པོ་ངས་ཀྱང་བླ་སློབ་དམ་ཚིག་མི་བརྗེད་སྙིང་གི་རི་མོར་བཀོད་དེ། །ཉིད་ཀྱི་ཆོས་ལྡན་ལེགས་སྨོན་མཐའ་དག་ཡིད་བཞིན་འགྲུབ་པའི་གསོལ་འདེབས་ཞུ་ལགས། །ཞེས་ཁྲི་བྱང་སྐྱེ་མིང་
པས། ཕྱི་ལོ་་ཟླ་བ་བདུན་པའི་ཚེས་ཉེར་བདུན་ལ་ཕུལ།། །།    ༈    སྐུ་ངོ་ལྕོག་སྟེང་ཐུབ་བསྟན་ནོར་བཟང་ལ་ལོ་གསར་མཚམས་འདྲིའི་བཀའ་ཤོག་ཏུ་སྩལ་བ་ནི།  ཐུབ་པས་ལེགས་གསུང་རྒྱུད་སྡེ་རྒྱ་མཚོའི་བཅུད། །

[017B] །མཁའ་སྤྱོད་ནོར་བུ་བརྩེགས་པའི་གྲོང་ཁྱེར་དུ། །ཅི་དགར་རྩེན་པའི་སྐལ་བཟང་འཛིན་པར་སྨོན།། །།    ༈    འཇར་པན་ནས་ཨ་ཙརྱ་ཚུལ་ཁྲིམས་སྐལ་བཟང་གིས་
ཞུ་ཡིག་ཕུལ་བའི་བཀའ་ལན།  ཡང་དག་ཐུབ་ཚུལ་ཟླ་མེད་དགེ་བཅུའི་ཁྲིམས། །ཕྱོགས་མཐར་གསལ་བའི་བགོ་སྐལ་བདེ་འབྱུང་ནོར། །ལེགས་སྨོན་བཟང་པོའི་རོལ་མཚོར་སྨིན་པའི་འབྲས། །དྲི་བྲལ་སྟོན་གྱི་ལང་ཚོ་རྒྱས་དེའི་དྲུང།།
ལུས་ཀྱི་ལྗོན་པ་འཕགས་ཡུལ་འདིར་བརྟན་མོད། །མཛའ་བའི་མེ་ཏོག་ཕྱོགས་དེར་དགོད་པ་ལས། །སྙན་འཇེབས་བསུང་ཞིམ་འཕྲོ་བའི་ག་བུར་འྡིའང། །ཁྱོད་ཡིད་གདུང་སེལ་དགའ་བསྐྱེད་སྨན་དུ་རེ། །རབ་དགའི་མཚོ་ཆེན་
སྤེལ་བའི་འཕྲིན་གྱི་ཟླ། །གཟུགས་འཛིན་ར་རིས་སེལ་བའི་བདུད་རྩིའི་སྐྱེས། །འཛིན་མཁས་ཤར་གྱི་ཐིག་ལེ་གཉིས་པ་དེས། །བདག་ཡིད་ཀུན་དའི་འཛུམ་ཕྲེང་ཅིར་ཡང་དགོད། །སྔོན་རབས་ནོར་གྱི་གཉེན་དེས་རྒྱ་བལ་
གནས། །འགྲིམ་པའི་གཏམ་ཞིག་གྲགས་པའི་ལམ་དུ་མཆིས། །དེང་དུས་ཤར་གྱི་གླིང་དུ་མངོན་པའི་གཞུང། །འཆད་ལ་སློབ་དཔོན་མཆོག་ཅིག་མངོན་དུ་གྱུར། །ཨེ་མ་ཐུབ་བསྟན་ནོར་འཛིན་སྙིགས་མའི་མཚོར། །དེངས་
པར་ཉེ་ཡང་སྙིང་སྟོབས་རུས་སྦལ་གྱིས། །འདེགས་བཟོད་དཔུང་པའི་མཐུ་ནུས་འདི་མཐོང་བས། །སྟོབས་ཀྱི་འཇུག་པའི་རབས་ཀྱང་བདེན་དུ་དོགས། །བསིལ་ལྡན་ཆོས་ཀྱི་མ་དྲོས་རོལ་བའི་མཚོར། །ལེགས་སྨིན་གསེར་སྦྱང་

[018A]༄༅། །དག་པའི་མཆོད་སྡོང་ཆེ། །ས་མཐའི་མུན་སེལ་སྒྲོན་མེར་བརྗིད་པ་དེ། །ཐུབ་བསྟན་རིང་དུ་བསྲིངས་པའི་ཆོ་གར་གལ། །སླད་ཀྱི་ཆར་ཡང་ཡང་དག་རིག་པའི་འཕྲུལ། །ཐུབ་པའི་ཆོས་ཚུལ་ཚུལ་
བཞིན་སྤྱོད་པའི་སྒོ། །རྒྱ་ཆེར་འབྱེད་ཕྱིར་ཕྱིར་ཞིང་མི་ཞུམ་པར། །ཁམས་ཀྱི་འཕྲོད་ཟབ་ཟབ་མོའང་མི་གཡེལ་འཚལ།། །།    ༈    རྡོར་གླིང་སན་འཇོ་སེ་མཐོ་སློབ་བོད་རིགས་རྣམས་ཀྱིས་གསར་དེབ་ཕུལ་འབྱོར་གྱི་བཀའ་ལན།།
རང་རིགས་བློ་གསལ་རིག་པའི་འོད་རླབས་ཀྱིས། །ལུགས་གཉིས་ཤེས་ཡོན་མཁའ་མཐར་ཉུལ་བའི་དཔྱིད། །ཚིག་སྙན་དོན་ཟབ་གསར་དེབ་པདྨོའི་འཛུམ། །བདག་ཡིད་བུང་བ་འགུགས་པའི་ཕོ་ཉར་སོན། །སྡེ་བཞིའི་དཔལ་
གྱིས་ཕྱུག་པའི་བློ་གསར་ཚོགས། །རྣམ་དཔྱོད་རང་རྩལ་ངོམ་པའི་ལྟད་མོ་ལ། །འབྱམས་པའི་བདག་ཡིད་རྩེ་གཅིག་བསམ་གཏན་བཞིན། །སྤྲོ་དགའི་དབྱིངས་ནས་ཆེད་བརྗོད་འདིས་ཀྱང་བསྔགས། །ད་དུང་ཚིག་དོན་སྙན་འཇེབས་
རོལ་མོའི་གླུ། །སྤེལ་བས་བསིལ་ལྡན་ལྗོངས་ཀྱི་ཁྱད་ནོར་ཚོགས། །དངོམས་པའི་དབྱངས་ཀྱིས་ཀུན་ཡིད་བདེ་བླག་ཏུ། །འགུགས་པའི་ཤིས་པ་རིང་དུ་བཀྱེ་བར་འཚལ། །ཞེས་ཡོངས་འཛིན་ཁྲི་བྱང་སྐྱེ་མིང་པས། ཕྱི་ལོ་་
ཟླ་བ་གསུམ་པའི་ཚེས་ལ་ཕུལ།། །།    ༈    མདོ་སྟོད་ཏྲེ་ཧོར་ཁུལ་ནས་སློབ་བུ་དགེ་ཨ་ཆུང་གིས་ཞུ་ཡིག་ཕུལ་འབྱོར་གྱི་བཀའ་ལན་མཇུག་སྡོམ་ལ།  ཨ་ཡེ་དུས་གསུམ་རྒྱལ་བ་གཤེགས་པའི་ཤུལ། །ཆུང་འབྲིང་ཆེན་པོའི་ལམ་

[018B] །ཨ་མ་འགྲོ་ཀུན་ཁྲིད་པའི་བཟོད་སྟོབས་དེ། །ཆུང་དུ་མིན་པར་ཆེས་ཆེར་སྐྱེད་ཅིག་པུ།། །།    ༈    ཕ་རན་སིའི་རྒྱལ་ས་སྤ་རི་སིར་བོད་ཀྱི་ཆོས་དགེ་དགའ་ཤར་དགེ་བཤེས་ལུང་རིགས་རྣམ་རྒྱལ་ལ་སྩལ་
བྲིས་སུ།  ཐུབ་པས་ལུང་བསྟན་ཀླུ་ཐོགས་ཡབ་སྲས་ཀྱི། །གཞུང་དོན་རིགས་པས་འབྱེད་པའི་ཐབས་ཚུལ་གྱིས། །རྣམ་གྲོལ་ལམ་མཆོག་འགྲོ་ལ་ལེགས་གདམས་ཏེ། །རྒྱལ་བ་གཉིས་པའི་ལུགས་བཟང་ཡོངས་སྤེལ་མཛོད།། །།
   ༈    བལ་ཡུལ་ས་ཁོངས་ཁུམ་བུ་ཁུལ་ནས་རྫ་རོང་འཁྲུལ་ཞིག་སྤྲུལ་སྐུ་ངག་དབང་ཆོས་ཀྱི་བློ་གྲོས་རིན་པོ་ཆེ་ནས་གསུང་བྲིས་དང་ཆབས་ཅིག་ཚེ་རྫས་འབུལ་གནང་གི་བཀའ་ལན་འགོ་བརྗོད་ལ།  མཚན་འཛིན་འཁྲུལ་པའི་མདུད་རྒྱ་རང་སར་ཞིག་ངག་གི་ལམ་འདས་དབང་བཞིའི་
ལམ་བཟང་རྫོགས། །ཐེག་མཆོག་ཆོས་ཚུལ་དཔྱིད་ཀྱི་ཕོ་ཉའི་གླུས། །བློ་ཆེན་རྒྱལ་བའི་གྲོས་བཟང་འདོམས་ཁྱོད་རྒྱལ། །ཞེས་རྒྱལ་བ་དང་ཤིས་པ་བརྗོད་པ་སྔོན་དུ་འགྲོ་བའི་སྒོ་ནས་སྐབས་དོན་ནང་ལྷུག་སྟབས་བདེར་གསོལ་སྙིང་་་་
ཞེས་ཡོངས་འཛིན་ཁྲི་བྱང་སྤྲུལ་མིང་པས་་ཟླ་བ་བཞི་པའི་ཚེས་བཅུ་བདུན་བཟང་པོར་ཕུལ།། །།    ༈    ཕ་རན་སིར་གཏན་བཞུགས་ཨ་མདོ་ཡོན་ཏན་རྒྱ་མཚོས་སྙན་ཚིག་གི་ལམ་ལས་དྲངས་ཏེ་ཞུ་ཡིག་ཕུལ་འབྱོར་གྱི་བཀའ་ལན་འགོ་
བརྗོད་དུ།  ཆོས་ཀྱི་གྲགས་པའི་གཟུངས་སྤོབས་རྣམ་དཔྱོད་ཀྱི། །ཡོན་ཏན་བསམ་འཕེལ་ནོར་བུའི་གཏེར་བརྒྱ་ཡིས། །རྒྱ་ཆེན་བློ་གྲོས་མཚོ་འཇིངས་ཡོངས་གཏམས་ཤིང། །ལེགས་བཤད་རླབས་ཕྲེང་འབུམ་གཡོ་གང་དེའི་དྲུང། །བློ་ཆེན་དམ་

[019A]༄༅། །པའི་མིང་གི་རྒྱན་མཛེས་ཀྱང། །བཟང་མིན་ཆོས་བརྒྱད་འགོང་པོས་སྙིང་མྱོས་ཏེ། །ཡེ་དག་གདོད་མའི་གནས་ལུགས་ཟབ་མོའི་དོན། །ཤེས་རབ་རྣོན་པོས་མ་མཐོང་དེས་འདྲི་ཞུ།། །།
   ༈    སུད་སིའི་གཞིས་ཁོངས་རྫ་རོང་ཡབ་ཚང་གི་བུ་བློ་བཟང་དགེ་འདུན་དང། མཁར་རྟ་འོག་པའི་བུ་མོ་སྐལ་བཟང་སྒྲོལ་མ་གཉིས་གཉེན་སྒྲིགས་རྟེན་འབྲེལ་སྐབས་ཤིས་བརྗོད་བཀའ་ཡིག་སྩལ་བར།  མཚུངས་མེད་བློ་དང་བཟང་པོའི་སྤྱོད་པ་ཡིས། །དགེ་ཚོགས་གཏན་བདེའི་འདུན་མ་ལེགས་
འགྲུབ་ཅིང། །བསོད་ནམས་བགོ་སྐལ་བཟང་དགུ་རབ་འཕེལ་བར། །འགྲོ་སྒྲོལ་ཏཱ་རེ་མ་ཡིས་མཆོག་སྦྱིན་མཛོད། །ཡོངས་འཛིན་ཁྲི་བྱང་སྤྲུལ་མིང་པས། ཟླ་ཚེས་དགེ་བར་ཕུལ།། །།དགེ་ལེགས་འཕེལ།། །།


﻿
[001A]༄༅། །ཞུ་འཕྲིན་ཚིགས་བཅད་དང་དཔར་བྱང་སྨོན་ཚིག་སོགས་ཐོར་བུ་སྣ་ཚོགས་བཞུགས་སོ། །

[001B]  །དགུང་གྲངས་ཉེར་ལྔ་པ་ཤིང་གླང་ལོང་མདོ་སྨད་ཆ་བྲེང་བསམ་འཕེལ་གླིང་དགོན་ནས་སྐྱབྶ་མཆོག་རྡོ་རྗེ་འཆང་ཕ་བོང་ཁ་པ་དཔལ་བཟང་པོར་ཕུལ་བའི་ཞུ་ཡིག།  ཀུན་རྟོག་གཡོ་བའི་རོ་རྐྱང་རྒྱུ་བ་མཆོག་གི་དྷཱུ་
ཏིའི་གནས་སུ་ཐིམ། །གཉིས་སྣང་འཁྲུལ་པའི་དྲི་མ་མ་ལུས་བདེ་ཆེན་འོད་གསལ་ངང་དུ་དག་སྙིང་དབུས་སྒྱུ་མའི་མཚན་དཔེའི་གར་འཛིན་སྣང་སྲིད་ལྷན་སྐྱེས་ཆེན་པོ་རུ། །སྡོམ་མཛད་བླ་མ་ཧེ་རུ་ཀཿ་
དཔལ་ཞབས་སེན་གདན་གསུམ་བརྩེགས་པའི་དྲུང། །གང་གི་འཕྲིན་ལས་འོད་སྟོང་ཆ་ཤས་ཀྱིས། །བསྐྱངས་པའི་སྐལ་བཟང་ཉེར་ཐོབ་པདྨ་ཞིག་དད་གསུམ་རླུང་གིས་བསྐུལ་བས་ཕྱོགས་དེ་རུ། །
ཡང་ཡང་མགོ་ལྕོག་ལྡེམ་བཞིན་འདི་སྐད་གསོལ། །གདོད་ནས་སྤངས་རྟོགས་ཆ་ཤས་ཡོངས་རྫོགས་བདེ་སྟོང་ངང་དུ་རྟག་མནལ་ཡང། །ཡང་དག་ཐུགས་རྗེའི་ཀུན་ཁྱབ་དབྱིངས་ལ་ཅུང་ཟད་གཡོ་བ་

[002A] །མེད་བཞིན་དུ། །དུ་མའི་རོལ་གར་ཅིར་ཡང་འཆར་བའི་ངོ་མཚར་དཔག་ཡས་སྲིད་ཞིའི་དཔལ། །དཔལ་ལྡན་བདེ་འབྱུང་རལ་པའི་རྒྱན་གཅིག་ཚུལ་བསྟན་ཆུ་
འཛིན་རིང་བསྐལ་ཏེ། །འཇམ་མགོན་སྙན་བརྒྱུད་ལེགས་བཤད་ག་བུར་རྒྱུན། །སྐལ་བཟང་སྟེང་འཐུང་བཞིན་རས་ལ་འཕོས་པས། །ཀུན་དགེའི་གེ་སར་དགོད་པའི་ལང་ཚོལ། །རྒྱལ་རྣམས་
རྒྱུ་སྐར་ཟོལ་གྱིས་གཟིགས་པ་སྙམ། །འཕྲིན་ལས་ཉི་གཞོན་སྟོང་དུ་འབར་བའི་གཟིས། །འཇིག་རྟེན་མུན་པའི་མལ་ནས་ཡོངས་སད་པར། །རབ་བསྔགས་གསེར་གྱི་དྲིལ་ཆེན་འཁྲོལ་བའི་སྒྲ། །
ཁོར་ཡུག་རི་བོའི་བར་དུ་ལྷང་ལྷང་སྙན། །དེ་ལྟར་ཁྱོད་ཀྱི་གྲགས་པའི་མེ་ཏོག་དཀར། །ངན་བུའི་ཐོས་འཛིན་རྒྱན་དུ་སོན་པ་ན། །ཡིད་ལ་དད་དང་སྤྲོ་བའི་རང་བཞིན་ནི། །དབྱར་དུས་ཆུ་སྲིན་གྲོང་

[002B] །ཁྱོད་དྲིན་སྦྲང་རྩིའི་བཅུད་ཀྱིས་ཉེར་འཚོ་བའི། །རྣམ་དཔྱོད་གཤོག་རྩལ་ཞན་པའི་བུང་བ་དག་ཤུལ་ལམ་བདེ་བར་སྔ་ལོ་མགོ་ཟླའི་ནང། །ཐོས་བསམ་མེ་ཏོག་འཕེལ་བའི་གླིང་འདིར་
སོན༑ ༑ཐོག་མར་ཕན་བདེའི་ལོ་ཏོག་འཇོམས་པའི་གཤེད། །ནག་ཕྱོགས་སེར་བའི་སྤྲིན་ནག་གཞིག་སླད་དུ། །སྲི་མནན་གཏོར་བཟློག་དབྱུག་མཆོད་དྲག་བསྲེག་སོགས། །ལས་བཞིའི་རིམ་གྲོའི་འཐོར་རླུང་ཅི་
ནུས་སྤྲོས། །ཕལ་རྣམས་འདྲིད་དེ་རིམ་གྱིས་བཀྲི་བ་དང། །སྐད་དང་གསུང་རབ་བརྡ་དོན་འདྲིས་པའི་ཕྱིར། །ཆོ་འཕྲུལ་སྨོན་ལམ་ཉིན་ཞག་བཅོ་ལྔའི་བར། །མཛངས་དང་བླུན་པོ་དབྱེ་བའི་མདོ་སྡེ་བཤད། །
ལྷ་ཀླུ་ས་བཅུད་ལུས་ཕྲའི་བཞིན་རས་ནི། །བག་མེད་དྲི་མས་ཉམས་པ་རྗེ་བླ་མའི། །བུམ་པ་བརྒྱ་ཕྲག་བཅུ་གཉིས་ལྷག་ཙམ་པས། །བདེ་སྐྱིད་ལང་ཚོ་རྫོགས་པའི་ཆོ་ག་བྱས། །དེ་ནས་དོན་གཉེར་ལྔ་སྟོང་ལྷག་
ཙམ་ལ། །སྔོན་འགྲོའི་གཏམ་དུ་བྱ་བ་ཞིབ་ནན་འབྲེལ། །འཕགས་མཆོག་ཐུགས་རྗེ་ཆེན་པོའི་དབང་བསྐུར་བར། །དགེ་བའི་མཚན་མར་མངོན་པའང་ཅུང་ཟད་ཤར། །དེ་རྗེས་སྐྱ་སེར་ཉིས་སྟོང་ལྷག་ཙམ་པར། །
དབོ་ཟླའི་ཚེས་ནས་ཉིན་ཞག་བཅོ་ལྔའི་བར། །གསུང་རབ་ཀུན་གྱི་སྙིང་པོ་བསྡུས་པའི་བཅུད། །དཔལ་ལྡན་མར་མེ་མཛད་ལས་ལེགས་འོང་པ། །འཇམ་མགོན་ཙོང་ཁ་པ་ཡི་ཐུགས་དམ་མཐིལ། །ཡབ་རྗེ་བླ་མ་ཁྱེད་

[003A]༄༅། །ཀྱི་གཅེས་པའི་ནོར། །བདག་སོགས་མོས་པའི་བུ་ལ་ཕོག་པ་གང། །མ་རུངས་སེམས་ཀྱི་གླང་སྨྱོན་འདུལ་དཀའ་བ། །ཐབས་མཁས་ཀྱོ་བ་རྣོན་པོས་དབང་བྱས་ཏེ། །བླ་མེད་
ཞི་བའི་བར་མྱུར་བཀྲི་བའི། །བྱང་ཆུབ་ལམ་གྱི་རིམ་པའི་དམར་ཁྲིད་ནི། །ཁྱེད་གསུང་ལེགས་བཤད་རིན་ཆེན་འབྱུང་གནས་ལས། །ཟབ་དང་རྒྱ་ཆེའི་མན་ངག་གངྒཱའི་ཀླུང། །བདག་བློ་བུམ་པའི་བཅུད་དུ་འཁྱིལ་བ་
གང༑ ༑ལྷག་བསམ་ཀུ་ཤའི་རྩེ་མོས་ཉེར་བླངས་ཏེ། །གདུང་སེལ་བདུད་རྩིའི་ཟེགས་མ་ཅི་ཡང་འཐོར། །དམིགས་བརྩེ་བརྒྱ་ཕྲག་ཉིན་བཞིན་དམ་བཅའ་ཅན། །ལྔ་བརྒྱ་ལྷག་པར་བཅུ་གསུམ་འཇིགས་མཛད་
དང༑ ༑དཔའ་གཅིག་ལས་རུང་ཁས་བླངས་ཀླུ་མཚོ་ཟླར། །དེ་ཡི་སྨིན་བྱེད་དབང་གི་ཆོ་ག་བྱས། །སླར་ཡང་གཤིན་རྗེའི་དགྲ་ཡི་བསྙེན་ཆེན་ནི། །ཁས་བླངས་མེ་རོར་བཅུ་གཉིས་ཞག་གི་རིང། །རིམ་པ་གྙིས་
དང་གཞི་བསྙེན་ཆེན་པོའི་ཁྲིད། །ཁྱབ་བདག་གང་གི་ཕྱག་བཞེས་བཞིན་དུ་བགྱིས། །ཉེས་སྤྱོད་ཕྱི་སའི་རོ་ལ་རྟག་སྲེད་པའི། །སྐྱེ་བོའི་རྐང་དྲུག་འདི་དག་ཆོས་ནོར་གྱི། །ཐབས་མཁས་སྦྲང་རྩི་མངར་པོས་
ཉེར་བཀུག་པས། །རེ་ཞིག་བག་ཡོད་པདྨའི་ཚལ་ན་རྩེན། །འདི་ན་ཆོས་པ་དག་ལས་ཟོག་པོ་བྲིན། །དྲང་པོའི་མི་བས་གཡོ་ཁྲམ་དཔུང་པ་དར། །སྡིག་ལྡན་སོག་ལེའི་སེམས་འཆང་སྐྱེ་བོ་འགས། །ཕན་

[003B] །ངེས་དང་ངོམས་དང་གྲོགས་མེད་མཐོ་དམན་འགྱུར། །སྡུག་དང་མི་སྡུག་བྲལ་འཕྲད་སྡུག་བསྔལ་སོགས། །སྲིད་པ་སྲིན་མོ་གློག་གི་གར་མཁན་མའི། །རོལ་རྩེད་སྟོང་དུ་འཁྱུག་པས་ཕྱོགས་འདི་ཁེངས། །
དཀར་མིན་འབྲས་བུ་བདོ་པའི་རླུང་ཤུགས་ཀྱིས། །འཐབ་རྩོད་བྱིན་ཟ་སྦར་བས་སྡེ་དགོན་ནགས། །བསྲེགས་པའི་ཞིང་སྟོངས་འཇག་སྐྱ་འཕྱུར་བ་སོགས། །འཁོར་བའི་ངང་ཚུལ་གསལ་བ་བཞིན་དུ་སྣང། །དེ་ལྟར་ལོག་སྤྱོད་བུ་ཡུག་འཚུབས་པའི་
ཁྲོད༑ ༑ཁོ་བོའི་ལུགས་གཉིས་བ་ཀུ་ལ་ཡི་འཛུམ། །ཅུང་ཟད་གྲོལ་འདི་བཤེས་གཉེན་རི་དྭགས་མིག་ཁྱོད་བྱིན་འགྲམ་ཆང་མངར་མོའི་མཐུར་ངེས་པས། །ཉིན་བཞིན་དད་པའི་རྩིག་ངོས་སུ། །ཀུན་རྟོག་པིར་གྱི་རི་མོ་ཡིས། །མཐོང་གྲོལ་
ཁྱོད་ཀྱི་སྣང་བརྙན་ནི། །ཡང་ཡང་འདྲི་བཞིན་འདི་ན་མཆིས། །སླད་མར་ཚོགས་གཉིས་ཆུ་གཏེར་ལས་འཁྲུངས་ཁྱོད་ཞབས་ཟླ་བ་གསར་པའི་དཔལ། །དཔལ་ལྡན་བཀྲ་ཤིས་འོད་ཟེར་བརྒྱ་ཡི་རྩེ་དགའ་རྣམ་པར་དགོད་པ་གང། །གང་ཞིག་
ཀུན་རྨོངས་མུན་པ་ཇི་སྲིད་ག་བུར་ཟེགས་མ་རྟག་སྤྲོ་ཞིང། །ཞིང་འདིའི་ལྷ་ལམ་ཡངས་པའི་ལྟོ་བར་ནམ་ཡང་ཉམས་པ་མེད་པ་དང། །དང་པོའི་ལས་ཅན་སློབ་བུའི་ཐ་ཤལ་ཡང། །ཡང་ཡང་ཡིད་ལ་བརྣག་པའི་དོན་འབྲས་ཀུན། །ཀུན་ནས་ལྷུན་
གྲུབ་ཁྱོད་ཞབས་བདུད་རྩི་ལ། །ལ་འུར་སྤྱོད་པའི་སྐལ་བཟང་མངོན་འགྱུར་ཞིང། །སྡུག་བསྔལ་ཚང་ཚིང་སྟུག་པོར་བྲེས་ཤིང་རྨོངས་པའི་མུན་ཆེན་ཉེར་འཁྲིགས་པའི། །འཇིགས་རུང་འཁོར་བའི་འབྲོག་དགོན་ལས་བརྒལ་ཞི་བ་མཆོག་གི་གྲོང་ཁྱེར་དུ་

[004A]༄༅། །མ་སོན་དེ་སྲིད་མགོན་པོ་ཁྱོད་ཀྱི་བྱིན་རླབས་ཉི་མ་འོད་པོ་ཆེའི། །སྣང་བ་སྙིང་ལ་རྟག་ཏུ་འཆར་བའི་ཀུན་དགའི་ངོ་མཚར་སྐྱོང་བར་གསོལ། །དེ་སྐད་ཞུ་མཆིད་ར་ཡིག་གཉིས་པ་ཁྱོད། །ས་སྙིང་སྲང་ཟླའི་
སྦྲང་རྩིའི་བཅུད་ཐོགས་ཏེ། །རབ་དཀར་ནང་མཛོད་གཤོག་ཡངས་བསྐྱོད་བཞིན་དུ། །ཐེག་ཆེན་ཆོས་ཀྱི་དགའ་ཚལ་ཆེ་དེར་སོང། །ཞེས་ཆ་ཕྲེང་བསམ་འཕེལ་གླིང་དགོན་ནས། སློབ་བུའི་ཐ་ཤལ་ཁྲི་བྱང་སྐྱེ་མིང་པས་ཤིང་གླང་ཧོར་ཟླ་བཞི་པའི་
ཡར་ཚེས་བཟང་པོར་ཕྱག་བཅས་ཕུལ།།  འདིའི་ཕྱི་ལོར་ཡང་སྙན་ཚིག་གི་ཞུ་ཡིག་ཅིག་འབུལ་གནང་མཛད་པའི་མ་ཕྱི་འདིར་མ་རྙེད་ཅིང། རྡོ་རྗེ་འཆང་ཕ་བོང་ཁ་པ་མཆོག་ནས་བཀའ་ལན་སྔ་རྗེས་སུ་སྩལ་བ་གསུང་འབུམ་ནང་ཆབ་ཤོག་གྲས་སུ་གསལ།། །།
་ཕྱི་ལོ་ཆེག་སྟོང་དགུ་བརྒྱ་དྲུག་ཅུ་རེ་ལྔ་ཟླ་བ་བཅུ་གཅིག་པའི་ནང་སྐྱབྶ་རྗེ་རིན་པོ་ཆེ་ཡོན་བདག་ས་འདུ་ཚང་མི་ངོ་འགྱུར་མེད་ལགས་ནས་གདན་ཞུས་ཀྱིས་སྤོ་སྦལ་བསིལ་ཧོར་ཤོག་བཟོར་བཞུགས་འཇགས་མཛད་སྐབས། གོང་ས་མཆོག་ནས་སྐུ་ཚེ་ཞབྶ་པད་ཡུན་བརྟན་དགོས་པའི་བཀའ་ཡིག་བེབས་ལན་
དུ་འབུལ་གནང་མཛད་པ་འདི་ལྟར།  ངག་གིས་མི་མཚོན་རབ་འབྱམས་རྒྱལ་དབང། །བློ་འདས་སྒྱུ་འཕྲུལ་དྲ་བའི་སྤྲིན་བཟང། །བསྟན་ཡོད་གཟུགས་སྐུའི་འཇོ་སྒེག་གར་འཛིན། །རྒྱ་ཚད་མ་དམིགས་ཕན་བདེའི་རོལ་མཚོ། །ཁྱོད་ཐུགས་ཐུགས་རྗེས་བསྐྱོད་པའི་རྦ་རླབས། །ལེགས་གསུང་གསུང་གི་བདུད་རྩིའི་ཐིགས་ཕྲེང། །རྨོངས་རྒན་རྒན་པོའི་སྤྱི་བོར་ལྷུང་ཚེ། །སྤྲོས་ཀུན་ཀུན་ཞིའི་བདེ་བར་འབྱམས་ལགས། །བློ་ལ་ཀུན་རྟོག་གདོན་གྱིས་བརླམས་པས། །བཟང་མེད་ངན་དགུའི་སྤྱོད་པའི་

[004B] །ཡེ་རེར་འཁོར་ཞིང་ཉམ་ངའི་གཡང་སར། །ཤེས་བཞིན་མཆོངས་པའི་སྨྱོན་པ་བདག་ཀྱང། །ཡོན་བདག་ཡོན་གྱི་ནོར་ལ་བརྐམ་པས། །ཤོག་བཟོར་ཤོག་བུ་རླུང་འཁྱེར་བཞིན་དུ། །འཁྱམས་ཤིང་འཁྱམས་ཤིང་བཟོ་མདོག་བྡེ་
པར། །དལ་བུར་དལ་རྟེན་ཆུད་ཟོས་གཏོང་མུས། །ཆོས་ཀུན་མ་འདྲེས་ཅིག་ཅར་འཆར་བཟོད། །ཆོས་དབྱིངས་དག་པའི་ཡེ་ཤེས་གཟིགས་ངོར། །ཆོས་མེད་རག་གན་གསེར་དུ་གཟིགས་འདི། །ཆོས་ཀུན་རྟོག་བཏགས་ཙམ་ལ་དྒོངྶ་
སྙམ། །དོན་ཆེན་རྟེན་བཟང་ཡུན་དུ་འཚོ་ཕྱིར། །དོན་མཐུན་རྐྱེན་བཟང་བསྒྲུབ་ལ་རིམ་ཞེས། །དོན་ལྡན་སྙིང་པོས་ལྕི་བའི་བཀའ་ལུང། །དོན་ཟབ་སྙིང་གི་བཅུད་དུ་སིམ་ལཊ། །ཆོས་ལྡན་གངས་ལྗོངས་སྐྱིད་པའི་ལྷ་ཡུལ། །ཆོས་མིན་དཔུང་
པ་གཏུམ་པོས་བཅོམ་པ། །ཆོས་ནོར་འདོད་ཐར་སླར་ལ་འཕེལ་བའི། །ཆོས་སྲིད་ལྟད་མོ་མཐོང་དུ་རེ་མོད། །དབང་མེད་སོ་སྐྱེ་བདག་འདྲར་ཅི་ཆ། །དབང་བཅུའི་རྩལ་རྫོགས་མགོན་པོ་ཁྱོད་ཀྱིས། །དབང་ནུས་བྱིན་བརྒྱའི་མཐུ་དཔུང་བསྐྱེད་ན། །
དབང་ཆེན་གཤིན་རྗེའི་མཆེ་བ་བརྟུལ་ངེས། །རྟག་འཛིན་གྲོགས་བོ་གཞུང་བཟང་དེ་ཡིས། །རྟག་ཏུ་སྙིང་ལ་འབྲལ་མེད་འཐམས་པས། །རྟག་བརྟན་རེ་བའི་བློ་སྣ་རིང་པོས། །རྟག་མིན་བཟློག་པའི་མགོན་སྐྱབས་ཁྱེད་ཞུ། །བསྟན་པའི་སྙིང་པོ་
བློ་གཏེར་རྒྱལ་བའི། །བསྟན་ཞབས་འདི་ལ་བཟང་པོའི་ཞབས་འདེགས། །བསྟན་དོན་ཡེ་ནས་མི་ཤེས་ཤེས་བརྫུའི། །བསྟན་འཛིན་གཟུགས་བརྙན་བདག་འདྲས་ཅི་བགྱི། །ཟབ་རྒྱས་རྒྱལ་བསྟན་མཐའ་དག་གནད་རྣམས། །ཇི་བཞིན་ཉིད་ཀྱིས་

[005A]༄༅། །གཟིགས་བཞིན་འཛིན་ཅིང། །པདཨ་དཀར་འྡབྲྒྱ་བཞད་ལྟར་མཛད་ནས། །འགྲོ་ཚོགས་ཉོན་མོངས་འཁོར་མཚོ་སྒྲོལ་མཛོད། །མི་མཐུན་རྐྱེན་བརྒྱ་ཀུན་ནས་ལྡང་ཞིང། །མི་རྣམས་དམུ་རྒོད་གཡོ་
སྒྱུའི་འཕྲུལ་འཁོར། །མི་བཟད་དུས་ཀྱི་བསྐལ་ངན་འདི་འདྲར། །མི་ཞུམ་བཟོད་སྟོབས་གོ་ཆ་བཞེས་པར། །མི་མངོན་དབྱིངས་ནས་སྲས་བཅས་རྒྱལ་བས། །མི་ཡི་སེངྒེར་བསྔགས་ཤིང་བསྟོད་ན། །མི་ཤེས་གླེན་རྨོངས་དུད་འགྲོ་ལས་
གཞན། །མི་གུས་སྐྱེ་བོ་ཤེས་ལྡན་སུ་ཞིག་སྐྱེ་ཀྱེ་མགོན་པོ་ཐུགས་རྗེའི་གཏེར་ཁྱོད། །ལམ་ལམ་སྙིང་དབུས་རི་མོར་བཀོད་དེ། །ལྷང་ལྷང་གསོལ་བ་འདེབས་པའི་རྒན་པོ། །དུང་དུང་བརྩེ་བའི་ལྕགས་ཀྱུས་ཟུངས་ཤིག་དེ་སྐད་
གསོལ་འདེབས་དབྱངས་ཀྱི་རོལ་མོ། །སྙན་འཇེབས་ཚིག་དང་དོན་ཟབ་བྲལ་ཡང། །རིང་ནས་རྗེས་བརྩེས་བསྐྱངས་པའི་ནང་ཉམས། །གང་དྲན་སྤྱི་བརྟོལ་བསྐྱེད་དེ་གུས་ཕུལ།། །། ་ལེགས་སྨོན་པད་དྐར་
འདབ་མ་ཁྲི་ཁྲག་ཏུ་བཞད་ཀྱང། །དོན་མེད་རང་གར་འཕྱན་པའི་གཞན་དབང་གི་བ་མོས། །བྱང་ཆུབ་སྙིང་པོའི་སྦྲང་རྩིའི་བཅུད་བཟང་དེ་བཅོམ་པའི། །རྨོངས་རྒན་གཉིས་མེད་སེངྒེའི་ཞུ་དོན་འདི་དགོངས་ཤིག་ཐུབ་དབང་བསྟན་པའི་
སྙིང་པོ་བློ་བཟང་གི་ཞལ་ལུང། །དྲི་མེད་ཚུལ་བཞིན་རྟོགས་ནས་རྣམ་མང་གི་གདུལ་བྱར། །རྒྱལ་བའི་ལམ་མཆོག་འདོམས་པའི་འཕྲིན་བཟང་གི་རྒྱང་གླུ། །བསྐལ་པའི་མཐའ་ལས་འདས་པར་ལྷང་ལྷང་དུ་སྒྲོགས་མཛོད། །རྒོལ་བས་མི་

[005B] །འཕགས་བཞིའི་མངོན་རྟོགས་གསལ་བའི་རྣམ་ཐར་གྱི་བཀོད་པ། །རྒྱལ་ཀུན་ངོ་མཚར་རྫོགས་པའི་མཛད་འཕྲིན་གྱི་འོད་དཀར། །མི་མཐུན་མུན་པ་ལས་རྒྱལ་ལམ་ལམ་དུ་སྤྲོས་ཤིག་བློ་གྲོས་
མཛངས་ལ་དཀྱེལ་ཆེའི་གྲོགས་པོ་ཁྱོད་གསོན་དང། །ནོར་བཟང་གཞོན་ནུའི་རྣམ་ཐར་དམུས་བཞིན་བཟུང་ནས། །མི་ཕྱེད་དད་པའི་ཨ་ལུང་སྙིང་དབུས་སུ་བཅང་ན། །རིགས་གསུམ་ཐུགས་རྗེའི་ལྕགས་ཀྱུས་འདོར་མེད་དུ་ལོས་འཛིན། །བློ་
སེམས་རྩེ་གཅིག་བསྒྲིལ་ནས་དྲིན་ཅན་གྱི་བླ་མ། །བསམ་སྦྱོར་བཟང་པོས་ངལ་མེད་ཚུལ་བཞིན་དུ་བསྟེན་དང། །ལ་ལུང་གཞན་འཚོལ་མ་དགོས་ཡིད་བཞིན་གྱི་ནོར་བུ། །རང་གི་ལག་ན་མཆིས་སོ་རིགས་བཟང་གི་སྐྱེས་བུ།  །ཞེས་པ་འདི་ནི་ལྡི་ལི་གསར་
པར་འོད་ཀྱི་ཁང་པར་སྐྱབྶ་རྗེ་ཡོངས་འཛིན་གླིང་རིན་པོ་ཆེ་བཞུགས་ཡུལ་གཟིམ་ཆུང་དུ་སྐྱབྶ་རྗེ་ཡོངས་འཛིན་རྣམ་གཉིས་དང། གླིང་ཕྱག་བློ་བཟང་ལུང་རིགས་བཅས་དགྱེས་སྤྲོའི་ངང་ལྷན་བཞུགས་ཀྱི་སྐབས་ཤིག་ཏུ་འདི་གའི་སྐྱབྶ་རྗེ་ཡོངས་འཛིན་རིན་པོ་ཆེས་གསུང་མགུར་བཀའ་རྩོམ་ཤར་མར་སྩལ་བའོ།། །།
་སྦགས་ནང་བསྟན་ཤེས་རིག་འཛིན་སྐྱོང་སློབ་གཉེར་ཁང་ནས་སེར་སྨད་རྒྱལ་རོང་ཁྲི་ཆེན་ཡོངས་འཛིན་བློ་བཟང་ལྷུན་གྲུབ་ཀྱི་ཡང་སྲིད་མཆོག་སྤྲུལ་ནས་ཞུ་ཡིག་ཕུལ་འབྱོར་གྱི་བཀའ་ལན་དུ།  བློ་གྲོས་ཁྲི་གདུགས་འོད་བཟང་རྩེ་དགའ། །ཐུབ་བསྟན་ལྷུན་པོའི་རྒྱན་དུ་འབར་ཞིང། །ཡོངས་དག་
མཁས་གྲུབ་དམ་པའི་རྣམ་ཐར། །འཛིན་ལ་མཚུངས་མེད་སྐྱེས་མཆོག་གང་ཉིད། །འཇིགས་བྱེད་འཇིགས་པ་མ་ལུས་འཇོམས་མཛད། །དྤའ་ཆེན་དྤའ་བོ་རྩེ་གཅིག་བསྙེན་ཞིང། །ཐུབ་བསྟན་ཐུབ་པའི་ལུགས་བཞིན་འཆད་ལ། །བློ་གྶལ་

[006A]༄༅། །བློ་ཡི་དཔལ་ལྡན་དྲུང་ནས། །བརྡ་འཆད་དག་བྱེད་བརྡ་སྤྲོད་གཞུང་དང། །མཁས་པ་དགའ་སྐྱེད་མཁས་པའི་སྙན་ངག་རྒྱ་ཆེན་ཐུགས་ཀྱི་རྒྱ་མཚོར་བསྐྱིལ་བར། །ལེགས་སོའི་ཚིག་གི་ལེགས་བྲྗོད་
ཞུའོ། །འདི་ན་ཁོ་བོ་མ་ཞུའི་ནད་ཀྱིས། །ཉིན་འགའ་གཙེས་ཀྱང་མཆོག་གསུམ་མཐུ་དང། །གཉེན་པོའི་སྨན་གྱིས་མོད་ལ་སེལ་ནས། །ཁམས་བདེར་མཆིས་པས་ཐུགས་གཡེང་མི་འཚལ། །ཕྱི་མ་གར་འགྲོའི་གདེངས་མེད་བདག་འདྲ། །རྙེད་དྐའི་
མི་ལུས་ན་རྒས་ནོན་ཀྱང། །འདོར་དུ་ཕངས་ནས་འཆི་བདག་རྒྱལ་པོར། །རེ་ཞིག་དགོངས་ཞུའི་མཐེ་སྦོམ་ཀེར་མུས། །ཀྱེ་ཀྱེ་རྒྱལ་སྲས་རྒྱལ་བའི་མྱུ་གུ། །དམ་པའི་སྤྱོད་བཟང་རྩ་བ་བརྟན་ཅིང། །ཐོས་བརྩོན་ཤེས་རབ་མརྒད་ལོ་འདབ། །སྡུག་གུར་
འཕེལ་ཞེས་ཐོས་པས་ཡིད་སྤྲོ། །བློ་བཟང་བསྟན་པའི་ཁུར་ཆེན་འདེགས་པར། །བློ་རྩལ་ཕྱོགས་རེར་བསྒྲིམས་པས་མི་ཕན། །བློ་རྒྱ་བསྐྱེད་དེ་རང་གཞན་གཞུང་བརྒྱར། །བློ་མིག་གདངས་ནས་འཇུག་པ་གལ་ཆེ། །ཁྲི་སྟན་དཔལ་འབྱོར་རྒྱ་མིས་བརླགས་
ཀྱང། །ཁྲི་ཞབས་སྲིན་འབུའི་དམན་ས་བཟུང་སྟེ། །ཁྲི་ཁྲག་ཐོས་པའི་ནོམས་པ་གསོག་དང། །ཁྲི་འབུམ་སྐྱེ་བོས་གཙུག་ཏུ་བཀུར་འོང། །ཡོངས་སུ་མ་སྨིན་གྲོགས་ངན་སྤངས་ཤིང། །ཡོངས་རྫོགས་ལམ་སྟོན་བཤེས་གཉེན་དམ་པ། །ཡོངས་དག་
བསམ་སྦྱོར་གཉིས་ཀྱིས་བསྟེན་ན། །ཡོངས་སྨན་འཕྲིན་ལས་སྒོ་བརྒྱ་བྱེ་ངེས། །འཛིན་པ་གཉིས་ཀྱིས་འཁོར་བར་བཅིངས་རྣམས། །འཛིན་པའི་སྐྱབས་གཅིག་ཐུབ་པའི་དམ་ཆོས། །འཛིན་སྐྱོང་སྤེལ་བའི་རྣམ་ཐར་བཟང་པོས། །འཛིན་མའི་ཁྱོན་འདི་མཛེས་པར་

[006B] །དམ་པའི་མགོན་གྱིས་རྗེས་སུ་བཟུང་ཡང། །དམ་པའི་ཡོན་ཏན་ཀུན་ནས་བྲལ་དེས། །དམ་པ་ཁྱེད་ལ་ཚིག་གསུམ་གསོལ་འདི། །དམ་པའི་དོན་དུ་ཐུགས་ལ་བཅངས་འཚལ། །ཞེས་ཡོངས་འཛིན་ཁྲི་བྱང་སྐྱེ་མིང་པས། ཕྱི་ལོ་ཆིག་སྟོང་
དགུ་བརྒྱ་དྲུག་ཅུ་རེ་ལྔའི་ཟླ་བ་བརྒྱད་པའི་ཚེས་བཅུ་གཅིག་ལ་ཕུལ།། །། ་ བོད་གཞུང་ཤེས་རིག་ལྷན་ཁང་ཁོངས་རྩོམ་སྒྱུར་ཁང་ནས་སྟོན་པ་བདེ་བར་གཤེགས་ལོ་དང། རབ་ལོ། རྒྱལ་ལོ། །ཕྱི་ལོ་བཅས་ཀྱི་རེའུ་མིག་དེབ་གཞི་གསར་སྒྲིག་གནང་རྒྱུའི་མཆོད་བརྗོད་
ལ༑  སྟོབས་བཅུའི་སྙེམས་པ་དར་བའི་སེངྒེའི་སྒྲ། །འགག་མེད་ཆོས་ཀྱི་ཕུང་པོར་ཡོངས་གྲོལ་བས། །ཁམས་གསུམ་སྲིད་པའི་གདུང་སེལ་ལྷ་ཡི་ལྷ། །དོན་ཀུན་གྲུབ་པའི་ཞབས་སེན་སྤྱི་བོས་བསྟེན། །མཐའ་ཡས་འགྲོ་ཁམས་རྒྱ་མཚོའི་རྗེས་སོང་
བའི༑ ༑ཚད་མེད་སྙིང་རྗེ་ཟླ་བ་གསར་པའི་རིས། །ཀུན་ལ་མ་འདྲིས་མཛའ་བའི་འོད་དཀར་ཅན། །འཇིག་རྟེན་དབང་ཕྱུག་དང་བའི་ཡིད་མཁར་རོལ། །རིགས་གསུམ་གསང་བ་ཀུན་འདུས་ཧྲཱིཡིག་ཁམས། །གཅིག་མིན་དུ་མར་ཤར་བ་མི་ཡི་
ལྷ༑ ༑བོད་སྐྱོང་སྤྲུལ་པའི་རྒྱལ་པོ་རིམ་བྱོན་གྱི། །གྲགས་པའི་རྫ་རྔ་ད་དུང་སྲིད་ན་སྙན། །རྒྱལ་བ་གཞན་གྱིས་མ་ཐུལ་གདུལ་དཀའི་འགྲོར། །རྒྱལ་བའི་མཛད་པ་བསྒྲུབས་པའི་བཀའ་དྲིན་ཚད། །རྒྱལ་ཀུན་མཁྱེན་པའི་སྲང་ལ་རབ་ལྕི་བ། །
རྒྱལ་མཆོག་བསྟན་འཛིན་རྒྱ་མཚོ་གཙུག་ཏུ་བསྙེན། །སྟོང་པའི་རང་བཞིན་བདེ་ཆེན་ཡིག་ལྔའི་གདངས། །མི་ཤིགས་ཐིག་ལེ་ཡིག་དྲུག་ཕྱག་རྒྱ་ཆེར། །རོ་མཉམ་ཨེ་ཝཾ་ཟུང་འཇུག་དུས་འཁོར་ལོ། །སྟོང་ཉིད་སྙིང་རྗེའི་བདག་ཉིད་ཅན་དེར་

[007A]༄༅། །འདུད།། །།་ ས་འདུ་ཚང་གི་རིམ་བཞི་བློ་བཟང་འགྱུར་མེད་ནས་རྣམ་འགྲེལ་རྩ་བ་དང། མཛོད་རྩ་བ་དཔར་བསྐྲུན་གྱི་སྨོན་ཚིག་ནི། རྣམ་འགྲེལ་རྩ་བར།  ཨོཾ་སསྟི། ཕྱི་དོན་ཐོགས་རིག་བྲལ་བའི་ཡོངས་གྲུབ་མཁར། །འཛིན་
པའི་རང་སྣང་མཁའ་གླང་མི་འགོག་ཅིང། །ཐ་སྙད་རྫས་ཀྱིས་གཟུང་འཛིན་སྟོང་པའི་སྲོལ། །ཡང་དག་རིགས་པས་མཚོན་པ་ཚད་མའི་གཞུང། །ས་སྟེང་འདོད་པ་འཇོ་བའི་ཡོངས་འདུ་བཞིན། །དྭང་བས་དཔར་གྱི་ལམ་དུ་བསྐྲུན་པའི་དགེས། །དག་
གཙང་རྣམ་གྲོལ་ཞི་བ་ཆེན་པོའི་གཏེར། །ལུང་རྟོགས་ཐུབ་བསྟན་ཕྱོགས་བཅུར་རྒྱས་གྱུར་ཅིག་སྟོན་པའི་གདུང་འཚོབ་མཁས་གྲུབ་གསེར་རིའི་ཕྲེང། །ཕྲེང་བར་བསྟར་བས་ས་འདི་སྐལ་བཟང་འཛིན། །འཛིན་མའི་ཕང་པར་རྒྱུ་བའི་ཡིད་ཅན་ཀུན། །
ཀུན་ཕན་བྱམས་བརྩེའི་མཛའ་བས་འཚོ་གྱུར་ཅིག་ཚུལ་འདིར་རྒྱུ་སྦྱོར་འབྲེལ་ཐོགས་ལྟོས་བཅས་ཀུན། །མི་མཐུན་མུན་པ་མ་ལུས་རྒྱང་བསྲིངས་ཏེ། །སྡེ་བཞིའི་བདེ་འགའ་རྒྱ་མཚོ་འབད་མེད་དུ། །ལྷུན་གྲུབ་སྣང་བ་དམ་པའི་དཔལ་རྒྱས་ཤིང། །
གཏན་བདེའི་བསོད་ནམས་ཆོས་མཆོག་སྙིང་པོར་སྨིན། །མི་འགྱུར་བླ་མེད་བྱང་ཆུབ་སྤྱོད་པ་ཡིས། །བདུད་བཞིའི་གཡུལ་ལས་རྒྱལ་བའི་དགེ་མཚན་འབུམ། །ཚེ་རབས་ཕྲེང་བར་སྟོབས་སུ་རྒྱས་གྱུར་ཅིག། །། ་ མཛོད་རྩ་བར།  ཨོཾ་སསྟི། བཅོམ་
བསལ་གཞིག་ན་རིག་པའི་འཇུག་ཚུལ་ལས། །བདེན་གཉིས་སྨྲ་བའི་ཆོས་མངོན་ལེགས་བཤད་འཕྲུལ། །སྟོང་ཕྲག་བརྒྱད་ཅུའི་ཆོས་ཕུང་གསང་བའི་མཛོད། །ནོར་གྱི་གཉེན་དེས་རིགས་རྩལ་འབུམ་གྱིས་ཕྱེས། །འཕེལ་བ་རྩོམ་པའི་ལྷག་བསམ་བྕུ་

[007B] །འཕྲུལ་ལྡན་ངོ་མཚར་དཔར་གྱི་ས་མོས་འཛུམ། །ཕྱེ་བའི་ལེགས་བཤད་ཀུན་དགའི་སྐྱེད་ཚལ་ཕྲེང། །བྱང་ཆེན་དབྱིག་འཛིན་རྒྱན་དུ་དཀྲིགས་གྱུར་ཅིག་ལུང་རྟོགས་དབུ་བའི་འཛུམ་ཕྲེང་ཉེར་དགོད་པའི། །ཐུབ་བསྟན་དྲི་མ་མེད་པའི་སྐབས་གྶུམ་
ཀླུང༑ ༑བཤད་སྒྲུབ་ཟེགས་མས་ཕྱོགས་ཀུན་འཆིང་བའི་རླབས། །སྲིད་ཞིའི་གཙུག་ཏོར་རྩེ་མོར་བསིལ་གྱུར་ཅིག་སྙིང་རྗེའི་གང་བ་ཡོངས་རྫོགས་གངས་རིའི་མགོན། །མགོན་མེད་འགྲོ་བའི་གདུང་སེལ་སྲིད་མཐར་བརྟན། །བརྟན་གཡོའི་དགེ་ལེགས་
སྣང་བྱེད་འོད་དཀར་སྟོང། །སྟོང་གསུམ་མུན་པའི་གཤེད་དུ་གྲོལ་གྱུར་ཅིག་རྒྱུ་སྦྱོར་འབྲེལ་ཐོགས་བློ་འདས་ཟབ་མོའི་ལམ། །ཀུན་བཟང་སྤྱོད་མཆོག་རྒྱ་མཚོར་རྟག་བརྩོན་ཏེ། །མི་འགྱུར་སྲོག་གི་རང་ཁམས་རིང་བརྟས་ཤིང། །ཟླ་མེད་རྒྱལ་བའི་གོ་འཕང་
མྱུར་འཐོབ་ཤོག། །། ་ ཕག་རི་ཁམ་བུ་དོན་ལྡན་ཁང་གསར་བའི་མི་ངོ་བློ་བཟང་དོན་ལྡན་ནས་ཤར་ཆེན་ངག་དབང་ཚུལ་ཁྲིམས་ཀྱིས་མཛད་པའི་འདུལ་སྡོམ་དཔར་བསྐྲུན་བགྱིས་པའི་སྨོན་ཚིག་ཏུ།  ཨོཾ་སསྟི། །སྲིད་པའི་རྒྱུ་བ་ཡོངས་གཅོད་ཞི་བའི་སྒོ། །མཆོག་ཏུ་དགའ་བསྐྱེད་
ནོར་བུའི་འབབ་སྟེགས་སུ། །ངལ་བསོ་སྦྱིན་པ་ཆོས་འདུལ་རྒྱ་མཚོ་ཆེའི། །སྙིང་པོའི་སྡོམ་ཚིག་དཔར་དུ་བསྐྲུན་པའི་དགེས། །འདི་ནི་སྟོན་དང་བསྟན་པ་གཉིས་ཡིན་ཞེས། །ཉི་མའི་གཉེན་གྱིས་ཡང་དང་ཡང་བསྔགས་པའི། །ཐུབ་ཚུལ་བདུད་རྩིའི་ཟླ་བ་
སྲིད་པའི་མཐར། །རྣམ་གྲོལ་རྣམ་པར་འཇོ་བས་སྙེམས་གྱུར་ཅིག་གངས་ཅན་མགོན་པོའི་གསང་གསུམ་འཕྲིན་ལས་དཔལ། །ཉི་མ་བྱེ་བའི་རླབས་སུ་འབར་བའི་གཟིས། །སྙིགས་མའི་རྒུད་ཚོགས་མུན་པ་ཡོངས་བསལ་ནས། །ཆོས་སྲིད་འདབ་སྟོང་

[008A]༄༅། །དགའ་ཚལ་བཞད་གྱུར་ཅིག་སྐུ་གཤེགས་ཞལ་ཟུར་བྱམས་པ་ལེགས་པ་སོགས། །ཚེ་ལས་འདས་ཀུན་སྡིག་སྒྲིབ་ཀུན་བྱང་ནས། །བདེ་ལྡན་ཞིང་ན་རིན་ཆེན་པདྨོ་ལས། །རྫུས་སྐྱེས་བདེ་གཤེགས་ལུང་
བསྟན་ཐོབ་གྱུར་ཅིག་རྒྱུ་སྦྱོར་ཡོན་བདག་བློ་བཟང་དོན་ལྡན་དང། །ཁྱིམ་འཛིན་ཆོས་འཛོམས་ཚེ་རིང་ནོར་གྱི་བུ། །པདྨ་སྒྲོལ་དཀར་ཚེ་རིང་གཡུ་སྒྲོན་རྣམས། །སྲིད་ཞིའི་བདེ་དགའ་རྒྱ་མཚོར་རྟག་སྤྱོད་ཤོག། །། ་ འབའ་ལྕང་ར་སྐལ་
བཟང་ལེགས་བཤད་དང། ཆ་ཕྲེང་གསར་ཏོག་ཡེ་ཤེས་བསྟན་འཛིན། ཆ་ཕྲེང་བལ་ཞྭ་བློ་བཟང་བསྟན་པ་བཅས་ཐུན་མོང་ནས་རྗེ་བཙུན་རྡོ་རྗེ་རྣལ་འབྱོར་མའི་སྒྲུབ་ཐབས་བདེ་ཆེན་ཉེ་ལམ་དཔར་དུ་བསྐྲུན་པའི་སྨོན་ཚིག་ཏུ།  རྣལ་འབྱོར་གསང་མཐའི་རྒྱུད་ཀྱི་སྙིང་པོའི་བཅུད། །རྣལ་འབྱོར་དབང་མོའི་རྣལ་
འབྱོར་བཅུ་གཅིག་གི་རྣལ་འབྱོར་ཟབ་མོའི་སྒྲུབ་ཐབས་ཆོ་གའི་དཔར། །རྣལ་འབྱོར་སྤྱོད་པ་ཀུན་ལ་སྨན་ཕྱིར་བསྐྲུན། །དགེ་འདིས་མྑའ་སྤྱོད་མྑའ་འགྲོའི་གཙོ་མོ་ཡིས། །བདག་སོགས་མྱུར་བ་མྱུར་བར་རྗེས་བཟུང་སྟེ། །རིང་མིན་གྶང་
ཆེན་གསང་བའི་ཉེ་ལམ་ལས། །འགྲོ་ཀུན་འདྲེན་པའི་འདྲེན་མཆོག་ཉིད་གྱུར་ཅིག། །། ་ རིམ་བཞིས་འདུ་བ་བློ་བཟང་འགྱུར་མེད་ནས་སྦྱོར་ཆོས་སྐལ་བཟང་མགྲིན་རྒྱན་དཔར་དུ་བསྐྲུན་པའི་སྨོན་ཚིག་ཏུ།  གསུང་རབ་ཀུན་གྱི་སྙིང་པོ་ལམ་རིམ་གྱི། །སྔོན་འགྲོ་སྦྱོར་
ཆོས་སྐལ་བཟང་མགྲིན་པའི་རྒྱན། །དད་སྟོབས་རབ་ཡངས་རིམ་བཞིས་འདུ་བ། །བློ་བཟང་འགྱུར་མེད་གང་ནས་དཔར་དུ་བསྐྲུན། །དགེ་འདིས་རྒྱུ་སྦྱོར་འབྲེལ་ཐོགས་འདས་གསོན་ཀུན། །ཐེག་མཆོག་དགེ་བའི་བཤེས་ཀྱིས་རྗེས་བཟུང་ནས། །

[008B] །འགྲོ་འདྲེན་སྟོབས་བཅུ་མངའ་བའི་དཔལ་ཐོབ་ཤོག་རྣམ་འདྲེན་རྒྱལ་ཀུན་བགྲོད་པ་གཅིག་པའི་ལམ། །རྣམ་པ་མཐའ་ཡས་ཆོས་ཕུང་རྒྱ་མཚོའི་བཅུད། །རྣམ་དག་བྱང་ཆུབ་ལམ་གྱི་རིམ་པའི་ཚུལ། །རྣམ་
མང་འགྲོ་བའི་སྙིང་ལ་ཁྱབ་གྱུར་ཅིག།།  །།་གཟིམ་ཞོལ་ཁང་པའི་སྲས་མོ་སྨིན་སྐྱིད་ཆོས་སྒྲོན་ནས་ལྕང་སྐྱ་རོལ་པའི་རྡོ་རྗེས་མཛད་པའི་བདེ་མཆོག་གི་བསྙེན་ཡིག་དཔར་དུ་བསྐྲུན་པའི་སྨོན་ཚིག་ཏུ།  ཤེས་དང་ཤེས་བྱའི་འཁོར་ལོ་མ་ལུས་པ། །བདེ་མཆོག་བདེ་བའི་རོལ་མོར་སྡོམ་
པའི་ལམ། །དཔལ་སྟུག་དཔལ་གྱི་འདོད་འཇོའི་སྙེ་མ་ཞེས། །ཡང་དང་ཡང་དུ་རྡོ་རྗེ་འཆང་གིས་བསྔགས། །དེ་ཕྱིར་དེ་ཡི་གསང་གསུམ་ནོར་བུའི་གཏེར། །སྐལ་བཟང་སྐལ་བར་བསྙེན་ཅིང་སྒྲུབ་པའི་ཚུལ། །མྑའ་སྤྱོད་མྑའ་འགྲོའི་སྙིང་གཏམ་ཡི་
གེའི་གཟུགས། །སྨིན་ལེགས་སྨིན་སྐྱིད་ཆོས་ཀྱི་སྒྲོན་མས་བསྐྲུན། །ཚུལ་འདིས་དགེ་ལྡན་རིང་ལུགས་ནམ་མཁའི་ནོར། །མཁའ་ཁྱབ་སྲིད་པའི་མིག་ཏུ་རྟག་འབར་ཞིང། །མཁས་དང་གྲུབ་པའི་བསྟན་འཛིན་བགྲང་ཡས་ཀྱི། །བཞེད་དགོངས་ཕན་
བདེའི་སྙིང་པོར་སོན་གྱུར་ཅིག་སྙིང་དུ་གཅེས་པའི་མར་གྱུར་ཉམ་ཐག་འགྲོ། །འཇིགས་རུང་སྲིད་པའི་མཚོ་ལས་ཉེར་གྲོལ་ཏེ། །ཀུན་ཁྱབ་རང་སྣང་འོག་མིན་ཞིང་གི་དཔལ། །ཟུང་འཇུག་གདོད་མའི་གཏན་སྲིད་ཟིན་གྱུར་ཅིག་རྒྱུ་སྦྱོར་ཉིད་ཀྱང་དགེ་ཚོགྶ་
སྟོབས་སུ་སྨིན། །ཚེ་དཔལ་བདེ་སྐྱིད་ཡར་ཟླའི་རྗེས་སུ་རྒྱས། །ཐེག་གསུམ་ཆོས་ཀྱི་སྒྲོན་མེས་འགྲོ་བའི་མུན། །སེལ་ལ་རྒྱལ་བ་ཀུན་དང་མཚུངས་གྱུར་ཅིག། །། ་ སྒེར་ཆ་པ་བའི་ལྕམ་ལྷ་ཡོན་སྒྲོན་མས་དཔལ་མགོན་འཕགས་པ་ཀླུ་སྒྲུབ་ཀྱིས་རྒྱལ་པོ་བདེ་སྤྱོད་

[009A]༄༅།  །ལ་གདམས་པའི་བསྟན་བཅོས་བཤེས་སྤྲིངས་དཔར་དུ་བསྐྲུན་པའི་སྨོན་ཚིག་ཏུ།  ཀླུ་སྒྲུབ་ཀླུ་ཡི་གདེངས་ཀ་ལས་འོངས་པའི། །བདེ་སྤྱོད་བདེ་ལ་སྦྱོར་བའི་གདམས་པའི་ནོར། །སྐལ་བཟང་སྐལ་བར་འཇོ་བའི་དཔར་གྱི་འཕྲུལ། །
ལྷ་རིགས་ལྷ་ཡོན་སྒྲོན་མས་བསྐྲུན་པའི་དགེས། །ཟབ་དང་རྒྱ་ཆེའི་ཆོས་ཚུལ་མ་དྲོས་ཀླུང། །མཐའ་ཡས་འགྲོ་བའི་སྙིང་དུ་འཁྱིལ་བ་ལས། །རྣམ་བྱང་ཞི་བ་བདུད་རྩིའི་སྤྲིན་ཆེན་པོ། །འོག་མིན་དཔལ་གྱི་བླ་བྲེར་དཀྲིགས་གྱུར་ཅིག། །།
་ བྲག་གཡབ་ཆེ་ཚང་བློ་ལྡན་ཤེས་རབ་མཆོག་སྤྲུལ་རིན་པོ་ཆེ་མཆོག་ཌ་ལ་ཧོ་སེར་ཏྲེ་ཧོར་སྐྱོར་དཔོན་རིན་པོ་ཆེའི་དྲུང་ནས་ལ་མ་རིམ་ཆེ་མོའི་བཤད་ལུང་གསན་སྐབས་ནས་ཕྱག་བྲིས་གནང་འབྱོར་གྱི་ཞུ་ལན་དུ།  བློ་བློ་གསལ་བྱེ་བ་འབུམ་གྱི་དཔལ། །ལྡན་ལྡན་མོད་ད་དུང་ངོམས་མེད་དུ། །ཤེས་ཤེས་བྱའི་དེ་ཉིད་
འཚོལ་བའི་རྩལ། །རབ་རབ་ཀྱི་རྩེ་མོར་འཛེགས་དེའི་དྲུང། །ཁྲི་ཁྲི་གོག་སྟོང་པ་བོད་དུ་ལུས། །བྱང་བྱང་པོའི་ཡོན་ཏན་སྣེ་གཅིག་མེད། །ཁྲི་ཁྲི་རུ་ལོངས་པའི་ལས་ངན་ཅན། །བྱང་བྱང་པའི་ཕྱུགས་རྫིའི་སྤུན་དེས་ཞུ། །མགོན་བློ་བཟང་རྒྱལ་བའི་
ལེགས་བཤད་མཆོག་སྐལ་ལྡན་གྱི་སྙིང་ནོར་ལམ་རིམ་ཞེས། །ཐབས་ཤེས་ཀྱི་གནད་ཀུན་ཚང་བ་དེས། །ཐུགས་རབ་ཏུ་ཚིམ་བཞིན་བཞུགས་རིང་ནས། །རྗེས་བརྩེའི་བློ་མཛའ་བ་མི་གཏོང་བའི། །ཚིག་དོན་ལྡན་སྤེལ་བའི་འཕྲིན་བཟང་གིས། །
འདིར་མི་ཤེས་མུན་པར་ཉལ་བ་ཡང། །ཡིད་མཆོག་རབ་སྤྲོ་དགའི་སྣང་བ་འཛིན། །བློ་ཉོན་མོངས་དུག་གསུམ་བྲན་གྱུར་ཅིང། །བཟང་མཁས་བཙུན་དམ་པའི་རྣམ་ཐར་གྱིས། །ཡེ་གདོད་ནས་སྟོངས་པའི་བན་རྒན་བདག་ཤེས་ལྡན་གྱི་གད་མོའི་

[009B] །དབྱིངས་གྲྭ་ཟུར་སྤངས་པའི་ཐིག་ལེའི་རྩལ། །བྐའ་རྒྱུད་སྡེ་བརྒྱ་རྩའི་ལྷ་ཚོགས་ཀྱིས། །རྒྱུད་སྐལ་ལྡན་རྗེས་འཛིན་བྱ་བའི་ཁུར། །མགོན་རྒྱལ་བའི་བཀའ་གནང་བཞིན་དུ་ཟིན། །ཚིག་བཟང་པོ་བློ་ལ་བཟུང་བ་དེའི། །དོན་ཉམས་
ལེན་ལྡན་ན་འཆད་ཉན་ལེགས། །དེ་མིན་པར་ཤེས་བྱའི་མཐའ་འཚོལ་ན། །རྒྱུད་རྨོངས་པའི་རབ་རིབ་སེལ་མི་ནུས། །ཆོས་གདམས་པས་རང་བློ་ནང་ནས་དུལ། །ཡོངས་སྒོ་གསུམ་དོན་ལྡན་བྱེད་པ་དེ། །མང་ཐོས་ཀྱི་ཀུན་ཤེས་མ་བྱུང་ཡང། །
སྐྱབས་རྒྱལ་ཀུན་མཆོག་རབ་དགྱེས་པའི་རྩེ། །བདག་བློ་ངན་གྱོང་པོ་ཆོས་དྲེད་ཤོར། །ལམ་བཟང་པོའི་ཉམས་རྟོགས་སྐལ་བས་ཕོངས། །འཇིགས་ཡེ་  ྾  རེ་སྐྱས་ཆེན་འདེགས་རན་སྙམ། །ད་ཤེས་པ་སྐྱོ་ཡང་འཕྱིས་ནས་གདའ། །ཁྱེད་དེ་ལྟར་མ་
མཛད་བློ་རྩེ་སྒྲིམས། །རྒྱུད་དད་བརྩོན་ནོར་དང་ལྡན་པར་མཛོད། །ཆོས་གནད་དུ་སྒྲིལ་ཚུལ་ཤེས་པར་མཛོད། །ཕ་བླ་མའི་རྗེས་འཇུག་རབ་ཅིག་མཛོད། །ཚེ་འདི་སྣང་སྨྱོན་པའི་གར་རྩེད་ལ། །ཡིད་གྱི་ནར་དབང་མེད་རྟག་འབྱམས་པའི། །
སྤྲང་ཡོན་ཏན་ནོར་གྱིས་ཕྱུག་བྲལ་དེས། །གང་དྲན་དྲན་བྲིས་འདིར་ཐུགས་ཀྱིས་དགོངས།། །། ་ འབྲས་བློ་གླིང་ཚ་བ་ཟམ་གདོང་སྤྲུལ་སྐུ་བློ་བཟང་བསྟན་འཛིན་ཆོས་ཀྱི་རྒྱལ་མཚན་ཌ་ལ་ཧོ་སེར་ཏྲེ་ཧོར་སྐྱོར་དཔོན་དྲུང་ནས་ལམ་རིམ་ཆེན་མོའི་བཤད་ལུང་ཞུ་སྐབས་ནས་
འདིར་གནས་ཚུལ་བཏང་བའི་འབྱོར་ལན་དུ།  སྲིད་མཚོ་བརྒལ་བའི་ནོར་བུའི་ཟམ་སྟེགས། །གདོང་བཞིའི་ཡིད་ཀྱི་རྒྱ་ལས་འགོངས་པ། །སྐལ་བཟང་ཞི་བའི་འཇུག་ངོགས་མཆོག་ཏུ། །སྤྲུལ་བསྒྱུར་བཞིན་དུ་གསལ་མཛད་གང་དེ། །ཡིད་ཀྱི་པད་དཀར་

[010A]༄༅། །འདབ་མ་བརྒྱ་པ། །མངོན་དགའི་གར་སྟབས་ཕྱོགས་དེར་གཡོ་ཞིང། །ལྷ་དབང་ལ་ཡང་འོས་པའི་ཞུ་མཆིད། །དོན་ལྡན་དྲི་བཟང་འཐུལ་འདིར་དགོངས་ཤིག་སྒྲུབ་བརྒྱུད་རྣལ་འབྱོར་ཟམ་མི་ཆད་པའི། །
དགོངས་བཅུད་བྱང་ཆུབ་ལམ་གྱི་རིམ་པའི། །མན་ངག་གདོང་ལྔའི་འོ་མའི་རྒྱུན་གྱིས། །ཐུགས་ཀྱི་བུམ་བཟང་འགེངས་ལ་ཡི་རངས། །ས་བཅད་དམིགས་བསྐོར་དེ་དང་དེ་ལ། །སྣང་ལ་མ་ངེས་ཟམ་ཟོམ་མིན་པར། །རྩེ་གཅིག་དམིགས་པ་གདོང་ཚུཌ་
གཏད་ནས། །ཉམས་འོག་ཆུད་པའི་འཇོག་སོ་གལ་ཆེ། །ཉོན་མོངས་ཟམ་འོག་ཆུ་བཞིན་འབྲུབ་ཚེ། །གཉེན་པོས་བཙན་ཐབས་གདོང་ནས་བཟློག་པའི། །སྨན་མཆོག་མན་ངག་དཀར་པོ་ཆིག་ཐུབ། །རྣལ་འབྱོར་བློ་གདེང་འཆའ་ས་དེ་ཡིན། །ཀྱེ་
ཀྱེ་ཐེག་མཆོག་ཁང་བཟང་རྩེ་མོར། །འཛེག་པའི་ཟམ་ཐག་བྱང་ཆུབ་སེམས་མཆོག་མ་ཡེངས་མ་ཡེངས་དམ་བཅའ་བརྟན་པོས། །ཟུངས་ཤིག་གདོང་དྲུག་སྙེམས་པའི་ལང་ཚོ། །ཟམ་རུལ་འདྲ་བའི་བན་རྒན་ཁོ་བོ། །འཕྲིན་ཡིག་མཛེས་མ་
ཟླ་བའི་གདོང་གི་འཛུམ་དཀར་ངོམ་ཚེ་མུན་པའི་མིག་ཀྱང། །འབད་པས་གདངས་ཏེ་ལྟད་མོར་འབྱམས་སོང། །བློ་ལ་ཀུན་རྟོག་སྤྲིན་ཕུང་འཐིབ་འཐིབ། །བཟང་མེད་ངན་དགུའི་སྤྱོད་པ་བྲེལ་བྲེལ། །ཡེ་ཡོངས་མི་ཚེ་སྟོང་པར་ཟད་ཟད། །
ཤེས་མེད་འཐོམས་པའི་ཁོ་བོ་བདེ་བདེ། །དེ་སྐད་ཆོས་མེད་ཆོས་བརྫུའི་ཆོས་གཏམ། །དམ་མིན་དམ་པའི་གྲལ་དུ་སྙེགས་དེས། །དྒའ་ཞིང་མཆོག་དགའ་རབ་དགའི་ཡིད་ཀྱིས། །གང་ཐུགས་དགྱེས་ཕྱིར་གང་དྲན་ཕུལ་ལོ།། །།

[010B] ་མྱང་སྟོད་སྐྱིད་སྦུག་སྤྲུལ་སྐུ་ནས་ཞུ་བསྐུལ་ལྟར་འབྲས་ལྗོངས་དཔེ་མཛོད་ཀྱི་དགེ་ལུགས་ཆོས་སྐོར་དཀར་ཆག་འོག་བརྗོད།  ཟབ་ཞི་རྟེན་འབྱུང་གཏམ་གྱི་ང་རོ་ཡིས། །སྨྲ་ངན་རི་དྭགས་མ་ལུས་ཟིལ་གནོན་པ། །ཤཱཀྱ་སེངྒེ་དོན་ཀུན་ཡོངས་གྲུབ་པས། །དགེ་ལེགས་སྣང་བ་དམ་པས་
རྟག་ཏུ་སྐྱོངས། །མཁས་དང་གྲུབ་པའི་ཉམས་རྩལ་རྨད་པོ་ཆེས། །ཟབ་རྒྱས་གདམས་ངག་མཐོ་རིས་གངྒཱའི་ཀླུང། །སྐལ་བཟང་སྐལ་བ་མཆོག་གི་དགའ་སྟོན་དུ། །འབེབས་མཛད་འཕགས་བོད་སྐྱེས་ཆེན་ཚོགས་རྣམས་བསྔགས། །བློ་གཏེར་སྨྲ་བའི་
ཉི་མ་འབར་བའི་གཟིས། །གཞུང་བཟང་གསེར་གྱི་པདྨོ་སྟོང་གི་འཛུམ། །བཞད་པའི་གྲགས་སྙན་སྐབས་གསུམ་ཏམྦུ་ར། །རབ་འབྱམས་ཞིང་ན་འགོག་པ་མེད་པར་འཁྲོལ། །ཨེ་མ་དགེ་མཚན་འབུམ་བཀྲ་ནོར་འཛིན་ཁྱོན། །སྡེ་བཞིའི་ཤེས་པས་སྐྱོང་
བའི་མི་ཡི་ལྷ། །མྱ་ངན་མེད་པའི་རྣམ་ཐར་ཡོངས་བཟུང་བར། །རྒྱལ་ཀུན་དབྱིངས་ནས་དགྱེས་པའི་གཟིགས་མོར་རྩེན། །ཆོས་སྲིད་དཔལ་ཡོན་དར་བའི་རྫོགས་ལྡན་སྤྲིན། །དོན་གཉིས་འདོད་རྒུ་འི་དཔྱིད་དུ་ལྷུན་གྲུབ་པས། །རྣམ་མང་སྐྱེ་བོ་བདེ་བར་
དབུགས་འབྱིན་པའི། །རྒྱལ་སྲས་སེམས་དཔའ་ཆེན་པོར་ལན་བརྒྱར་བསྔགས། །ཀྱེ་ཧོ་བདེ་གཤེགས་བསྟན་པའི་གྲུ་བོ་ཆེ། །ཐོས་བསམ་སྒོམ་པའི་རླུང་གིས་མ་བསྐུལ་ན། །མཐའ་མེད་འཇིགས་རུང་སྲིད་མཚོ་ལས་བརྒལ་ཏེ། །རྣམ་གྲོལ་རིན་ཆེན་
གླིང་དུ་ཇི་ལྟར་བགྲོད། །དེ་ཕྱིར་ལེགས་བཤད་ནོར་བུའི་གཏེར་ཁ་བརྒྱ། །བརྒྱ་ཕྲག་ཕན་བདེའི་སྙིང་པོར་གཏམས་པའི་ཚུལ། །ཚུལ་བཞིན་གསལ་བའི་དེབ་ཐེར་ཨུཏྤལ་ཕྲེང། །ཕྲེང་བར་བསྟར་འདི་སྐལ་བཟང་རྒྱན་དུ་ལོངས། །ཞེས་ཡུལ་

[011A]༄༅། །དམ་པ་རྣམས་ལ་བསྟོད་ཅིང་བསྔགས་པ་དང། དངོས་པོ་ངེས་བསྟན་གྱི་ཚིགས་སུ་བཅད་པ་རྐང་དྲུག་སྦྲང་རྩིས་དྲེགས་པའི་འདབ་གླུ་སྔོན་དུ་བཏང་སྟེ། དེ་ཡང་འཛམ་གླིང་སངས་རྒྱས་གཉིས་པ་སློབ་དཔོན་
ཆེན་པོ་པདྨ་ཀ་རའི་གསང་གསུམ་རྡོ་རྗེའི་བྱིན་བརྒྱ་ལན་གཅིག་མ་ཡིན་པར་ཕབས་ཤིང། ཆོས་ནོར་གྱི་ཟབ་གཏེར་དུ་མས་ཡོངས་སུ་གཏམས་པར་མཛད་པའི་གནས་མཆོག་སྦས་ཡུལ་འབྲས་མོ་ལྗོངས་ཀྱི་ནོར་འཛིན་གྱི་ཁྱོན་ལ་བསོད་ནམས་ཀྱི་
དཔུང་པ་བཙན་པོས་རང་གིར་དབང་བསྒྱུར་ཞིང། སྡེ་བཞིའི་དགེ་མཚན་ཟད་མི་ཤེས་པའི་དཔལ་གྱིས་ཆབ་འབངས་ཀྱི་སྐྱེ་བོ་རྣམས་གནོད་མེད་བདེ་བར་ཆོས་བཞིན་སྐྱོང་བའི་རྒྱལ་པོ། མི་ཡི་ལྷ་མཐོ་རིས་ཀྱི་རྗེ་བོ་བཀྲ་ཤིས་རྣམ་པར་རྒྱལ་བ་ཆེན་
པོའི་རིགས་ཀྱི་སྲས། གཞོན་ནུའི་དུས་ནས་མཁྱེན་པ་དང། བརྩེ་བ། བག་ཡོད་སོགས་དམ་པའི་རང་རྟགས་འགོག་མེད་དུ་གསལ་ཞིང། ཆོས་སྲིད་གཙུག་ལག་བརྒྱ་ཕྲག་ལ་གཞན་དྲིང་མི་འཇོག་པའི་མཁྱེན་རླབས་ཁྱུང་ཆེན་ནམ་མཁའི་ཕ་མྠར་
སྤྱོད་པའི་རྗེས་སུ་འཆིང་བ་རྒྱལ་སྲས་རིན་པོ་ཆེ་དཔལ་ལྡན་དོན་གྲུབ་རྣམ་རྒྱལ་མཆོག་ནས་རྒྱལ་བའི་བསྟན་པ་རིན་པོ་ཆེ་མི་ཉམས་ངར་རྒྱས་ཡུན་གནས་དང། ལེགས་བཤད་ཐོས་བསམ་དོན་གཉེར་གྱི་སྐྱེ་བོ་རྣམས་རང་རང་ཉེར་མཁོའི་གསུང་རབ་གཞན་
འཚོལ་གྱི་ངལ་བ་མ་དགོས་པར་བདེ་བླག་ཏུ་རྙེད་དེ་ཐོས་བསམ་སྒོམ་གསུམ་ལ་ཅི་དགར་འཇུག་ཏུ་ཡོད་པ་སོགས་འཕྲལ་ཡུན་དགོས་པ་རླབས་པོ་ཆེར་དགོངས་ཏེ་འདི་ག་འབྲས་ལྗོངས་སྒང་ཏོག་  ྾    ྾  ཁང་དུ་་རྒྱལ་བའི་བཀའ་འགྱུར་རིན་པོ་ཆེས་དབུས་

[011B] འཇམ་མགོན་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ཡབ་སྲས་
སོགས་ཞྭ་སེར་ཅོད་པན་འཆང་བའི་བསྟན་འཛིན་རིམ་བྱོན་གྱི་གསུང་རབ་གླེགས་བམ་ཇི་བཞུགས་ཀྱི་དཀར་ཆག་འགོད་པ་ལ།། །།་བདེན་དོན་རྡོ་རྗེ་རྩེ་བརྒྱ་འབར་བའི་གཟིས། །ཁམས་གསུམ་སྲིད་པའི་རྒྱུ་བ་རྒྱུན་གཅོད་པ། །ཟབ་
མོའི་མདོ་སྡེ་རིན་ཆེན་དབང་གི་རྒྱལ། །ངོ་མཚར་དཔར་གྱི་ཤིང་རྟར་དྲངས་པའི་དགེས། །རིང་ནས་དྲིན་གྱིས་ལྕི་བའི་མཁའ་ཁྱབ་འགྲོ། །ཤེར་ཕྱིན་གཞུང་དོན་འབྱེད་པའི་རྣམ་དཔྱོད་རྩལ། །ཡོངས་ཐོབ་ལམ་དང་འབྲས་བུའི་ཤེར་ཕྱིན་གྱི། །དཔལ་ཡོན་
དཀའ་བ་མེད་པར་མྱུར་འགྲུབ་ཤོག་རྒྱུ་སྦྱོར་ཉིད་ཀྱང་ཐོས་དོན་གདམས་ངག་ཏུ། །ཤར་བས་རྟེན་འབྱུང་གཏམ་གྱི་མཛོད་ལ་དབང། །ཐེག་མཆོག་ལམ་གྱི་མངོན་རྟོགས་ཡར་ཟླ་ལྟར། །འཕེལ་བས་རང་གཞན་དོན་གཉིས་ལྷུན་འགྲུབ་ཤོག་ །ཅེས་
པ་འདི་ཡང་འབྲས་སྒོ་མང་ཧར་གདོང་དགེ་བཤེས་ལྷ་རམ་པ་ངག་དབང་ཡར་འཕེལ་ནས་ཤེར་ཕྱིན་རྡོ་རྗེ་གཅོད་པའི་མདོ་སྡེ་རིན་པོ་ཆེ་ལྕགས་དཔར་གྱི་འཕྲུལ་དུ་བསྐྲུན་པའི་དཔར་བྱང་སྨོན་ཚིག་ཏུ་ཡོངས་འཛིན་ཁྲི་བྱང་སྐྱེ་མིང་པས་སྦྱར་བའོ།།  །། ་རྣམ་མང་གདུལ་བྱའི་ཁམས་ཀྱི་རྗེས་སོང་བའི། །རྣམ་པ་
མཐའ་ཡས་འཁྲུངས་རབས་པད་མོའི་ཕྲེང། །རྣམ་དཀར་དད་པས་བསྙེན་པའི་གསོལ་འདེབས་ཚུལ། །རྣམ་དག་དཔར་གྱི་རི་མོར་དྲངས་པའི་དགེས། །མཁྱེན་བརྩེའི་གང་བ་རྫོགས་པའི་འོད་དཀར་ཅན། །རྗེ་བཙུན་བླ་མའི་གསང་གསུམ་ཟླ་བའི་

[012A]༄༅། །འཛུམ༑ ༑ཐུབ་བསྟན་ཀུན་དའི་གཉེན་དུ་རྟག་བསིལ་བའི། །སྣང་བ་ནམ་མཁའི་མཐར་ཡང་འགྲིམས་གྱུར་ཅིག་བརྒྱ་ཕྲག་གཞུང་མང་ཐོས་པའི་རྒྱ་མཚོ་ཆེར། །ཉམས་རྟོགས་བསམ་འཕེལ་ནོར་ལ་
དབང་བསྒྱུར་བའི། །རིག་གྲོལ་གདེངས་ཅན་ཚོམ་བུའི་བཤད་སྒྲུབ་ཀྱི། །སྤྲིན་ཕྲེང་གླིང་བཞིའི་མཁའ་ལ་དཀྲིགས་གྱུར་ཅིག་སྐྱབས་གཅིག་དྲིན་ཅན་བླ་མ་ཡིད་བཞིན་ནོར། །སྐྱབས་ཡུལ་རབ་འབྱམས་འདུས་སྐུར་ངེས་རྙེད་ནས། །སྐྱབས་གྣས་
གཞན་འཚོལ་ངལ་བ་ཡོངས་བཏང་སྟེ། །སྐྱབས་སུ་བསྟེན་པས་འགྲོ་ཀུན་འཚེངས་གྱུར་ཅིག།  །།ཅེས་པ་འདི་ཡང་སེར་སྨད་གྲྭ་ཚང་གི་མཁན་རིན་པོ་ཆེས་དབུས་པའི་བླ་ལས་འདུས་སྤྱི་ནས་སྐྱབྶ་མཆོག་རྡོ་རྗེ་འཆང་ཆེན་པོའི་འཁྲུངས་རབས་གསོལ་འདེབས་དཔར་བསྐྲུན་མཛད་པའི་དཔར་བྱང་སྨོན་ཚིག་
འདི་ལྟ་བུ་ཞིག་དགོས་ཞེས་བསྐུལ་མ་མཛད་པ་བཞིན། ཡོངས་འཛིན་ཁྲི་བྱང་སྐྱེ་མིང་པས་སྦྱར་བའོ།། །། ་འབའ་པ་ལེགས་བཤད་ནས་བླ་མ་མཆོད་པ་དང། འཇིགས་བྱེད་བདག་བསྐྱེད་སོགས་ལེ་ཚན་བཞི་དཔར་དུ་བསྐྲུན་པའི་སྨོན་ཚིག་ཏུ།  སསྟི། བླ་མེད་ཟུང་འཇུག་སྒྲུབ་པའི་མྱུར་ལམ་
མཆོག་བླ་མ་མཆོད་པའི་ཆོ་གའི་ངག་འདོན་དཔར། །བླ་མེད་ཕན་བདེའི་འདོད་པ་འཇོ་བའི་སླད། །བླ་མ་ལྷ་ལ་གུས་ལྡན་གང་དེས་བསྐྲུན། །དགེ་འདིས་བླ་མའི་བྱིན་རླབས་བདུད་རྩིའི་བཅུད། །སྙིང་དབུས་བླ་མ་སངས་རྒྱས་འདུས་སྐུར་བཞེངས། །སྣང་སྲིད་
བླ་མར་ཤར་བའི་རྣལ་འབྱོར་གྱིས། །ཁྱབ་བདག་བླ་མའི་གོ་འཕང་མྱུར་འཐོབ་ཤོག། །། ་ ལམ་རིམ་ཉམས་མགུར་ལ།  གསུང་རབ་ཀུན་གྱི་སྙིང་པོའི་ཆུ་ཀླུང་འབུམ་འབུམ་ཕྲག་གདམས་པའི་མཆོག་ཏུ་འཁྱིལ་བ་གང། །གང་ཞིག་སྐལ་

[012B] །དུ་མའི་དཔར་གྱི་འདུ་བྱེད་བསྐྲུན་པའི་དགེས། །ལུང་རྟོགས་ཐུབ་བསྟན་མི་ཉམས་ཡུན་དུ་རྒྱས། །བསྟན་འཛིན་དམ་པའི་བཞེད་དགོངས་ལྷུན་གྱིས་འགྲུབ། །འགྲོ་ཀུན་རྒྱལ་སྲས་བྱེ་བའི་ཤུལ་ལམ་ཆེར། །ཞུགས་ནས་བྡེ་
གཤེགས་ས་ལ་མྱུར་བགྲོད་ཤོག།  །། ་འཇིགས་བྱེད་བདག་བསྐྱེད་ལ།  བཅུ་དྲུག་ཞབས་ཀྱི་གོམ་སྟབས་ཚང་ཆེན་གྱི། །ཡུལ་སའི་རྩེ་ནས་ཡོངས་གནོན་འཇིགས་མཛད་ལྷའི། །གསང་གསུམ་རྡོ་རྗེའི་ལང་ཚོ་སྒྲུབ་པའི་ཐབས། །དག་གྶལ་
དཔར་གྱི་རི་མོར་དྲངས་པའི་དགེས། །ཕྱི་ནང་བདུད་རིགས་ནག་པོ་བརྩེགས་པའི་རི། །འཇམ་དཔལ་རྡོ་རྗེ་འབར་བའི་དྲག་ཤུལ་གྱི། །ཐོག་ཆར་འབུམ་དུ་དཀྲིགས་པས་སྐད་ཅིག་ལ། །བཅོམ་སྟེ་བསྟན་པའི་རྒྱལ་རྔ་བརྡུང་གྱུར་ཅིག།  །། ་ཐུན་དྲུག་
ལ༑  དཔལ་ལྡན་རྡོ་རྗེ་འཆང་གི་གོ་འཕང་དེར། །བགྲོད་པའི་ཐབས་མཆོག་གཉིས་པ་གཞན་མེད་པ། །གསང་ཆེན་རིགས་ལྔའི་དམ་ཚིག་ཐུན་དྲུག་ཏུ། །སྐྱོང་བའི་ངག་འདོན་དཔར་དུ་བསྐྲུན་པའི་དགེས། །འགྲོ་ཀུན་བླ་མེད་ཐེག་པའི་འབབ་སྟེགས་ལས། །
ཟུང་འཇུག་ནོར་བུའི་གྲོང་དུ་བདེར་སོན་ཏེ། །འོད་ལྔའི་སྒྱུར་འཕྲུལ་དྲ་བའི་རྩེ་དགའ་སྟོང། །མཁའ་ཁྱབ་འཁོར་ལོའི་སྤྲིན་དུ་གྲོལ་གྱུར་ཅིག།  །། ་བཀའ་བློན་ལས་རགས་ཤན་ཁ་བ་འགྱུར་མེད་བསོད་ནམས་རྒྱལ་མཆོགས་འདད་རྟན་སྐུ་དཔར་གསོལ་རས་སྩལ་བའི་
རྒྱབ་ཡིག་མཚན་བྱང་ནི།  འགྱུར་མེད་དད་པ་བརྟན་པོའི་བློ་ལྡན་གྱི་སྐལ་བཟང། །ཁྲི་འབུམ་བསྐལ་པར་ཉེད་དཀའི་བྱང་ཆུབ་ཀྱི་ལམ་རིམ། །ཡོངས་ཡེ་རྩེ་གཅིག་བསྒོམ་པའི་བསོད་ནམས་ཀྱི་ཕ་མཐའ། །སྟོབས་ཆེན་རྒྱལ་སྲས་དཔའ་བོའི་མངོན་ཤེས་ཀྱིས་གཞལ་དཀའ། །

[013A]༄༅།  །བོད་ལྗོངས་རྒྱལ་ཁབ་ཆེན་པོའི་རྒྱལ་གླུ་ཕྱི་ལོ་ཆིག་སྟོང་དགུ་བརྒྱ་ལྔ་བཅུ་ང་དགུ་ལོར་སྐྱབྶ་རྗེ་རིན་པོ་ཆེས་རྒྱ་གར་ཡུ་སྤིའི་ཞིང་ཆེན་ཁོངས་མུ་སུ་རིར་བཀའ་རྩོམ་མཛད་པ་ནི།  སྲིད་ཞིའི་ཕན་བདེ་འདོད་རྒུ་འབྱུང་བའི་གཏེར། །ཐུབ་བསྟན་བསམ་
འཕེལ་ནོར་བུའི་འོད་སྣང་འབར། །བསྟན་འགྲོའི་ནོར་འཛིན་རྒྱ་ཆེར་སྐྱོང་བའི་མགོན། །འཕྲིན་ལས་ཀྱི་རོལ་མཚོ་རྒྱས། རྡོ་རྗེའི་ཁམས་སུ་བརྟན་པས། ཕྱོགས་ཀུན་བྱམས་བརྩེས་སྐྱོངས། གནམ་བསྐོས་དགའ་བ་བརྒྱ་ལྡན་དབུ་འཕང་དགུང་ལ་
རེག་ཕུན་ཚོགས་སྡེ་བཞིའི་མངའ་ཐང་རྒྱས། བོད་ལྗོངས་ཆོལ་ཁ་གསུམ་གྱི་ཁྱོན་ལ་བདེ་སྐྱིད་རྫོགས་ལྡན་གསར་པས་ཁྱབ། ཆོས་སྲིད་ཀྱི་དཔལ་ཡོན་དར། ཐུབ་བསྟན་ཕྱོགས་བཅུར་རྒྱས་པས་འཛམ་གླིང་ཡངས་པའི་སྐྱེ་རྒུ་ཞི་བདེའི་དཔལ་
ལ་སྤྱོད། བོད་ལྗོངས་བསྟན་འགྲོའི་དགེ་མཚན་ཉི་འོད་ཀྱིས། །བཀྲ་ཤིས་འོད་སྣང་འབུམ་དུ་འཕྲོ་བའི་གཟིས། །ནག་ཕྱོགས་མུན་པའི་གཡུལ་ལས་རྒྱལ་གྱུར་ཅིག།  །། ་རྡ་རམ་ས་ལའི་བཙན་བྱོལ་བོད་ཀྱི་བུ་ཕྲུག་གསོ་སྐྱོང་ཁང་གིས་
གོང་ས་ཆེན་པོའི་འཁྲུངས་སྐར་དུས་ཆེན་སྐབས་གཏོང་རྒྱུའི་གཞས་ཚིག་རྩོམ་བསྐུལ་ཞུས་པར།  དྲོ་འཇམ་ཉི་མའི་དཀྱིལ་འཁོར་ཤར་བས་བར་སྣང་འོད་ཀྱིས་ཁྱབ་སོང། །པད་ཅན་པདྨོའི་དྲ་བ་རྣམ་རྒྱས་འདབ་བརྒྱའི་གེ་སར་བཞད་སོང། །ཕྱག་ན་པདྨོའི་འཕྲིན་ལས་
སྣང་བ་འཛམ་གླིང་ཡོངས་ལ་ཁྱབ་སོང། །བོད་ལྗོངས་ཆོས་སྲིད་རང་དབང་གཙང་མའི་བདེ་སྐྱིད་དགའ་སྟོན་བཞད་སོང། །མཚོ་དེ་མ་ཕམ་གཡུ་མཚོ་མོ་འབྲི་གང་མེད་པར་བཞུགས་དང། །ཉ་ཆུང་གསེར་མིག་གཞོན་ནུའི་བློ་རྩེ་གཡུ་མཚོ་ཁྱེད་

[013B] །སྐྱབས་གཅིག་བསྟན་འཛིན་རྒྱ་མཚོའི་ཞབས་ཟུང་འགྱུར་མེད་ཁྲི་ལ་བཞུགས་དང། །ང་ཚོ་བོད་ལྗོངས་འགྲོ་བའི་རེ་ལྟོས་སྐྱབས་གནས་ཁྱེད་ལ་ཞུས་ཡོད། །སྙིང་རྗེའི་ཕྱག་གིས་དམ་པོར་བཟུང་བའི་སྐལ་བཟང་ང་ཚོ་དགའ་བ། །
གཙུག་ལག་སྐྱེད་ཚལ་ཡངས་པོར་རྩེ་བའི་གཞོན་ནུ་ང་ཚོ་སྐྱིད་བ། །འཕྲལ་བདེ་ཕུགས་སྐྱིད་བདེ་བའི་མཆོག་སྦྱིན་སྐྱབས་མགོན་ཡིད་བཞིན་ནོར་བུ། །བྱམས་བརྩེ་མ་ལས་ལྷག་པའི་བཀའ་དྲིན་བརྗེད་མེད་སེམས་ལ་བྲིས་ཡོད། །་ཧ་རིའི་ཙདན་
སྡོང་པོའི། །ལོ་འདབ་གྲིབ་སིལ་རྒྱས་པས། །སོས་ཉིའི་ཚ་གདུང་སེལ་བ། །རྟེན་འབྲེལ་དངོས་པོའི་རང་གཤིས། །བརྩེ་ཆེན་ཕྱག་ན་པདྨོའི། །ཐབས་མཁས་ཐུགས་རྗེའི་མཛད་པས། །གངས་ལྗོངས་གདུང་བ་སེལ་བ། །དད་དམ་གཙང་
མའི་རྟེན་འབྲེལ། །སྤྲིན་ཕུང་མཁའ་ལ་དཀྲིགས་ནས། །བདུད་རྩིའི་སྦྲང་ཆར་བབས་བྱུང། །ས་ལ་འབྲས་དྲུག་རྒྱས་བའི། །ལོ་ཡག་སྙེ་མ་ལྡེམ་ལྡེམ། །རྒྱལ་བ་ཡིད་བཞིན་ནོར་བུས། །ཆོས་དང་ཟང་ཟིང་སྩལ་བྱུང། །གཞོན་ནུ་ང་ཚོའི་ལུས་
སེམས། །འཚར་ལོངས་ཟླ་བ་ཡར་ངོ། །མཉེན་ལྕུག་འཁྲི་ཤིང་གཞོན་ནུ། །དཔག་བསམ་ལྗོན་པར་འཁྲིལ་ནས། །མེ་ཏོག་འཛུམ་དཀར་བཞད་པ། །རྒྱལ་སྡེ་ཁྲོམ་པའི་ལྟད་མོ། །ན་གཞོན་ང་ཚོའི་སྒོ་གསུམ། །རྒྱལ་བའི་ཐུགས་རྗེར་འྑྲིལ་
ནས༑ ༑ཆོས་སྲིད་ཞབས་འདེགས་བཟང་པོ། །གངས་ལྗོངས་བསྟན་འགྲོར་ཞུས་ཡོངས།། །།་ རྒྱས་མཆོག་གང་གི་སྐུ་ཚ་ས་འདུའི་ལྕམ་ཆུང་པདྨ་གཡུ་སྒྲོ་ན་ལྒས་སུ་དད་རྟེན་སྐུ་དཔར་གསོལ་རས་སྩལ་བའི་མཚན་བྱང་ཕྱག་བསྟར་མ་བཀའ་ཚོམ་མཛད་པ་ནི།  ཁྲི་ཕྲག་སྐྱེ་

[014A]༄༅། །བོའི་ཁྲོད་དུ་དམ་ཆོས་ཀྱི། །ལེགས་བཤད་སྨྲ་ལ་རོ་འཛིན་བྱང་ན་ཡང། །བློ་ངན་བཟང་མེད་ངན་དགུའི་རྣམ་རྟོག་ལ། །ཡེ་འབྱམས་ཀུན་ཤེས་གཅིག་རྡུགས་བདག་གི་པར། །བྱམས་བརྩེའི་པད་དཀར་
འཛུམ་པའི་མིག་ཡངས་མ། །འཁྲི་ཤིང་གཡུ་ལོ་རྒྱས་འདྲའི་མེ་ཏོག་སྒྲོན། །རིགས་ཀྱི་ཚ་མོ་གང་གི་དྲན་རྟེན་དུ། །ཁུ་བོ་རྒན་པོས་རེ་གཅིག་ལོ་ལ་ཕུལ།། །།་སསྟི། གང་ཞིག་ཕྱོགས་ཙམ་འཛིན་དང་ཉན་པ་ཡང། །རྡོ་རྗེ་འཛིན་
དང་འདྲ་པར་རབ་བསྔགས་པ། །ས་གསུམ་སྒྲོན་མེ་དཔལ་ལྡན་འདུས་པ་ཡི། །རྩ་རྒྱུད་དཔར་དུ་བསྐྲུན་པའི་རྣམ་དཀར་མཐུས། །མཐའ་དྲུག་ཚུལ་བཞིའི་རྒྱ་ཡིས་རྒྱས་བཏབ་པའི། །རྒྱུད་དོན་སངས་རྒྱས་རིན་ཆེན་ཟ་མ་ཏོག་བཤད་སྒྲུབ་སོར་མོས་
ཕྱེ་བའི་དགེ་མཚན་གྱིས། །མཐའ་ཡས་འགྲོ་བའི་རེ་བ་སྐོང་གྱུར་ཅིག་རྒྱུ་སྦྱོར་ལུས་ངག་ཡིད་ལ་རྡོ་རྗེའི་བྱིན། །བབས་པས་དབང་བཞིའི་ལམ་བཟང་མྱུར་བགྲོད་དེ། །ཟུང་འཇུག་གསང་བ་ཀུན་འདུས་དོན་དམ་རྒྱལ། །ལྷུན་གྲུབ་དཀྱིལ་འཁོར་
གཙོ་བོ་ཉིད་གྱུར་ཅིག་ །ཅེས་པ་འདི་ཡང་མི་རྗེ་སྐུ་ངོ་མཁན་དྲུང་ངག་དབང་དོན་གྲུབ་མཆོག་ནས་དཔལ་གསང་བ་འདུས་པའི་རྩ་རྒྱུད་ལེའུ་བཅུག་ཉིས་ཀྱི་བདག་ཉིད་ཅན་དཔར་དུ་བསྐྲུན་གནང་མཛད་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྤྲུལ་མིང་དཔས་སྦྱར་བའོ།། །། ་ཀ་སྦུག་ཐར་པ་ཆོས་གླིང་
དགོན་གྱི་འདུ་ཁང་མཚན་བྱང་ལ།  ཐར་འདོད་ཐེག་པ་མཆོག་གི་དགའ་སྟོན་ལ། །མགྲོན་དུ་འགུགས་པའི་ཆོས་ཚུལ་རྒྱ་མཚོའི་དབྱངས། །འཛམ་གླིང་ཕན་བདེའི་སྙིང་པོར་རྟོག་སྒྲོག་པའི། །རིག་གྲོལ་དགེ་འདུན་འདུ་བའི་གཞལ་མེད་ཁང།། །།་སྨྲ་བསཾ་

[014B] །ཡེ་ཤེས་གཏན་གྱི་ཉི་མ་ཆེ། །སྙིང་ལ་ནུབ་མེད་རྟ་འཆར་བའི། །མངོན་དགའ་རྒྱ་མཚོ་མྱུར་ཐོབ་ཤོག་ །།ཅེས་པ་འདི་ཡང་བསླབ་གསུམ་ལྡན་པ་འབྲས་སྔགས་བསམ་གཏན་རྒྱ་མཚོ་ནས་རྣལ་འབྱོར་མའི་ཚོགས་གླུ་དཔར་དུ་བསྐྲུན་པའི་སྨོན་ཚིག་ཏུ་ཁྲི་བྱང་པས་
སྨོན་པའོ།།  །།ཨོཾ་སསྟི། མཐར་འཛིན་མུན་སེལ་ཐེག་ཆེན་པདྨོའི་གཉེན། །ཀླུ་སྒྲུབ་ལུགས་བཟང་ཉན་བྱེད་འོད་བརྒྱ་པ། །མཐའ་བཞིའི་སྤྲོས་བྲལ་ཀུན་གསལ་ལམ་ཡངས་སུ། །སངས་རྒྱས་རྗེས་བསྐྱངས་ཁྱུང་སྔོན་སྐྱེས་ཀྱིས་དྲངས། །
དེ་ཚེ་དེ་ཡི་ཟབ་དོན་སྣང་བའི་དཔལ། །བློ་ངན་བློ་ཡི་མུན་པས་ནོངས་པ་ན། །ཟླ་བྲལ་ཟླ་བའི་ལེགས་བཤད་འོད་དཀར་གྱིས། །ཤེས་དང་ཤེས་བྱའི་དེ་ཉིད་རྣམ་པར་གསལ། །དེ་ཕྱིར་དབུ་མ་འཇུག་པའི་རང་འགྲེལ་འདི། །སེར་བྱེས་ལྡན་ཕྱག་རྒྱལ་བསྟན་
རྣམ་རྒྱལ་ནས། །དཔར་དུ་བསྐྲུན་པའི་རྣམ་དཀར་དགེ་བའི་ཚོགས། །འོ་མའི་ཆུ་གཏེར་གནམ་དུ་འཕྱུར་འདྲ་དེས། །བློ་བཟང་བའི་རིང་ལུགས་འདབ་བརྒྱའི་ཚལ། །བཤད་དང་སྒྲུབ་པའི་གསེར་འཛུམ་ཕྲེང་ངོམས། །བསྟན་འཛིན་རིག་གྲོལ་རྐང་དྲུག་བྱེ་
བ་བརྒྱ། །རྟེན་འབྱུང་ཟབ་མོའི་དབྱངས་སྙན་སྒྲོག་གྱུར་ཅིག་ཁྱད་པར་ཕ་མས་གཙོ་བྱས་འབྲེལ་ཐོགས་ཀུན། །ཟབ་མོའི་གཞུང་གི་གྲུ་གཟིངས་འདིར་ཞུགས་ཏེ། །མཐའ་མེད་འཇིགས་རུང་སྲིད་མཚོའི་འཇིང་བརྒལ་ནས། །སྐུ་གསུམ་ནོར་བུའི་གྲོང་
དུ་སོན་གྱུར་ཅིག་རྒྱུ་སྦྱོར་ཉིད་ཀྱང་སྐྱེ་བའི་ཕྲེང་བ་རུ། །མཐའ་བྲལ་རྟེན་འབྱུང་དབུ་མ་ཆེན་པོའི་ལམ། །ལུས་དང་སྲོག་ཀྱང་བཏང་ནས་སྤེལ་བ་ལ། །ཀླུ་སྒྲུབ་ཡབ་སྲས་ཉིད་དང་མཚུངས་གྱུར་ཅིག་ ཅེས་དབུ་མ་འཇུག་པའི་རང་འགྲེལ་འདི་བོད་ལ་དཔེ་རྒྱུན་ཤིན་ཏུ་དཀོན་

[015A]༄༅། །ཞིང་དགེ་འདུན་སློབ་གཉེར་བ་རྣམས་ཀྱིས་རྙེད་དཀའ་བས། འདི་ཉིད་དཔར་དུ་བསྐྲུན་ན་བསྟན་རྒྱུན་ལ་ཕན་པར་ངེས་སོ་ཞེས་སེར་བྱེས་ཧ་གདོང་དགེ་བཤེས་བློ་དགའ་ནས་དགེ་བསྐུལ་ཞུས་དོན་ལྟར། ལྡན་མ་ཕྱག་མཛོད་རྒྱལ་ནས་བསྟན་རྒྱུན་ལ་སྨན་པ་སོགས་འབྲལ་ཡུན་
ལེགས་ཚོགས་ཀྱི་ཆེད་དུ་དཔར་དུ་བསྐྲུན་པའི་དགེ་བསྔོའི་སྨོན་ཚིག་ཏུ་མཚན་ཞབས་དགའ་ལྡན་ཁྲི་བྱང་སྤྲུལ་མིང་པས་སུག་བྲིས་སུ་བགྱིས་པའོ།།  །།་རྣམ་པ་མཐའ་ཡས་ཆོས་ཚུལ་བྱེ་བ་བརྒྱ། །སྐལ་བཟང་གདུལ་བྱའི་ཁམས་ཀྱི་རྗེས་སོང་བའི། །ཆས་ཤས་འདི་ཀོ་དཔར་དུ་བྶྐྲུན་
པའི་དགེས། །དྲི་མེད་རྒྱལ་བསྟན་ཡུན་དུ་རྒྱས་གྱུར་ཅིག་ཕྱག་ན་པདྨོའི་ཞབས་སེན་དབང་གི་རྒྱལ། །སྲིད་ཞིའི་གཙུག་ཏོར་རྩེ་ན་རྟག་འབར་ཞིང། །ཕན་བདེའི་འདོད་རྒུ་འཇོ་བའི་དགེ་མཚན་གྱིས། །ཀུན་བཁྲོད་ཀུན་དགའི་ངོ་མཚར་འཛིན་གྱུར་ཅིག་ བྱང་གྲོལ་ནོར་བུའི་སྙིང་པོའི་རྩེ་དགའ་ལ། །རྗེས་ཆགས་བསླབ་པ་གསུམ་ལྡན་འདུས་པའི་གྲ། །ཐུབ་བསྟན་ཚང་ལ་མ་ནོར་བཤད་སྒྲུབ་ཀྱི། །མཛད་བཟང་ཡར་ཟླའི་རྗེས་སུ་འཆིང་གྱུར་ཅིག་ །ཅེས་པ་འདི་ཡང་དགའ་ལྡན་རྩེ་གྲ་ཚང་འདུས་སྤྱི་ནས་སྣུམ་དཔར་འཕྲུལ་འཁོར་
སྤུས་སྒྲུབ་དང་འབྲེལ་མདོ་སྔགས་གསུང་རབ་མཁོ་གལ་ཆེ་རིགས་རིམ་བྱུང་དཔར་འདེབས་མཛད་རྒྱུར་དཔར་བྱང་སྨོན་ཚིག་ཅིག་དགོས་ཞེས་བསྐུལ་མ་མཛད་པ་བཞིན། །ཡོངས་འཛིན་ཁྲི་བྱང་སྤྲུལ་མིང་པས་སྨོན་པའོ།།  །།་སསྟི། །སྨྲ་མཁས་སྨྲ་བ་དམ་པའི་མཛོད། །གསེར་ཏོག་གསེར་གྱི་ཡི་གེའི་ཕྲེང།།
བློ་གསལ་བློ་ལ་བློ་གཏེར་གྱི། །འདོད་པ་འདོད་དགུར་འཇོ་བའི་དཔྱིད། །དེ་ཕྱིར་ལེགས་བྱས་འོ་མའི་མཚོར། །དག་གསལ་དཔར་གྱི་པདྨོ་སྟོང། །རབ་རྒྱས་གསེར་དགོད་པའི་འཛུམ། །ལྔ་རིག་བུང་བ་འབོད་པ་བཞིན། །ཚུལ་འདིར་འབད་ལས་བྱུང་བ་

[015B] ༑དགེ་བས་འབྲེལ་ཐོགས་ཡིད་ཅན་ཀུན། །ངེས་ཚིག་སོ་སོ་ཡང་དག་པར། །རིག་པའི་ཡེ་ཤེས་ཡོངས་ཐོབ་ནས། །བརྗོད་མེད་བརྗོད་པ་ཀུན་གྱི་གཞི། །སྐྱེ་མེད་དོམ་དམ་སེང་གེའི་སྒྲ། །འགག་མེད་རྣམ་པ་ཀུན་ལྡན་པས། །མཐའ་མེད་འགྲོ་བ་
མྱུར་སྒྲོལ་ཤོག་མཆོག་སྤྲུལ་ཉིད་ཀྱང་སྲིད་མཐའི་བར། །བློ་འདས་བཟང་པོའི་འཕྲིན་ལས་ཀྱིས། །བསྟན་དང་འགྲོ་ལ་ཤིས་པ་འབུམ། །སྒྲུབ་པའི་དགེ་མཚན་འཛིན་གྱུར་ཅིག་ །ཅེས་པ་འདི་ཡང་བལ་ཡུལ་མཆོད་རྟེན་ཆེན་མོའི་ཉེ་འགྲམ་བོད་དགོན་དགའ་ལྡན་ཆོས་འྥེལ་
གླིང་གི་མཁན་འཛིན་སོག་པོ་མཆོག་སྤྲུལ་བློ་བཟང་བསྟན་འཛིན་རིན་པོ་ཆེས་སྐུ་འབུམ་གསེར་ཏོག་ཚང་གིས་མཛད་པའི་སུམ་རྟགས་འགྲེལ་པ་ལྕགས་དཔར་གྱི་འཕྲུལ་ལས་མང་དུ་འདེབས་གནང་མཛད་རྒྱུའི་དགེ་བསྔོའི་སྨོན་ཚིག་འདི་ལྟ་བུ་ཞིག་དགོས་ཞེས་བསྐུལ་མ་གནང་བ་བཞིན། ཡོངས་འཛིན་དགའ་ལྡན་ཁྲི་བྱང་སྤྲུལ་མིང་པས་སྨོན་པའོ།།
་འསྐྱབས་རྗེ་ཕ་བོང་ཁ་པ་དཔལ་བཟང་པོའི་ཡང་སྲིད་མཆོག་སྤྲུལ་རིན་ཆེར་སྐུ་དཔར་མཚན་བྱང་ཅན་ཕྱག་བསྟར་མ་སྩལ་དར།  ཕ་མཐར་མི་མངོན་མཁས་གྲུབ་རྒྱུ་སྐར་དབུས། །མཁྱེན་བརྩེའི་འོད་དཀར་གྲོལ་བའི་རི་བོང་འཛིན། །བདག་བློའི་ཀུ་མུད་ཁ་འབྱེད་དྲིན་ཅན་རྗེའི། །མྖོག་
སྤྲུལ་སྙིང་གི་ཐིག་ལེ་གཅིག་པུ་པར། །ཕ་རྒོད་བདེ་ཆེན་སྙིང་པོའི་བཀའ་དྲིན་གྱིས། །བོང་བུ་མི་གྲལ་ཆུད་པའི་གྱི་ན་པ། །ཁྲི་ཁའི་ནེ་ཙོ་འདྲ་བའི་སློབ་དཔོན་གཟུགས། །བུ་སློབ་མགོ་བོ་བསྐོར་ལ་བྱང་དེས་ཕུལ།། །།་ཟླ་བ་ལས་འོངས་ཟླ་
བའི་རང་བཞིན་མི་ཤིགས་འོད་ལྔའི་ལང་ཚོ་འབར། །མཆོག་གི་འཕྲིན་ཡིག་མཆོག་ཏུ་བཀླགས་པས་པདྨའི་ཚལ་ལ་བུང་བ་བསུས། །མཉམ་པ་རྩེ་མོས་མཉམ་པའི་བསྔགས་བརྗོད་མཁའ་ཁྱབ་ནོར་བུའི་སྒྲ་དབྱངས་ཅན། །དཔལ་ལྡན་འདུས་པའི་

[016A]༄༅། །དཔལ་འཛིན་རྣམས་ཀྱིས་ས་མ་ཛ་ལ་བློ་གྲོས་ཕྱེ། །རི་སྐྱེས་ཁྲོད་ན་ཤ་ར་བྷ་དང་གསེར་རིའི་དབུས་ན་ལྷུན་པོ་བཞིན། །གངས་ཅན་འདི་ན་སྨྲ་བའི་ཁྱུ་མཆོག་བློ་བཟང་རྒྱལ་བ་དགྱེས་པའི་རྩལ། །ཟབ་མོའི་
གསུང་གི་གསང་བ་ཀུན་མཁྱེན་ཀུན་དགའ་དོན་གྲུབ་བཛྲ་དཧྲིག་དེ་ལ་དད་པའི་སྙིམ་པ་མི་སྦྱོར་དུད་ནས་འགྲོ་བ་མིན་པ་སུ། །བསིལ་ལྗོངས་མཁའ་རློམ་བྱེ་བ་རྣམ་གནོན་བུ་སྟོན་ཁ་ཆེའི་སྤྲུལ་པའི་གར། །མདོ་སྔགས་གཞུང་ལུགས་རབ་འབྱམས་
སྨྲ་ལ་མི་འཇིགས་སྤོབས་པ་གཟེངས་སུ་མཐོ། །བསོད་ནམས་གྲགས་པ་གྲགས་པའི་མུ་ཁྱུད་ཕྲ་ཞིབ་རྣམ་དཔྱོད་མཆོག་གི་སྡེ། །གསུང་རབ་སྤྱི་དང་གསང་བ་འདུས་པའི་ཟབ་གནད་སྣང་བྱེད་ཉི་མའི་རིགས། །ཐོག་མར་སྦྱངས་ཤིང་བར་དུ་བཤད་
ལ་ཐ་མར་བརྩམས་པའི་ཁྱད་པར་གྱིས། །འགྲན་ཟླ་བའི་ལེགས་བཤད་དམ་པར་པཎ་ཆེན་རང་གིས་ཞལ་འཆིས་གང། །རྒྱུད་སྟོད་དགེ་སྦྱོང་ངག་དབང་སྦྱིན་པས་འདོད་འཇོའི་དཔར་གཞིར་བཞེངས་པའི་ལས། །འོ་མའི་ཆུ་གཏེར་གནམ་
དུ་འཕྱུར་བར་ཟླ་ཟེར་འབུམ་ཕྲག་ཞུགས་འདྲ་དེས། །སྐྱེ་རྒུའི་དཔུང་གཉེན་སྤྱི་དང་ཁྱད་པར་ཐུག་བསྟན་རྒྱ་མཚོ་སྲིད་མཐར་གཞེས། །ལུང་རྟོགས་བསྟན་པ་སྤྱི་དང་ཁྱད་པར་ཞྭ་སེར་རིང་ལུགས་ཕྱོགས་བཅུར་འཕེལ། །རིས་མེད་དགེ་འདུན་སྤྱི་
དང་ཁྱད་པ་སྡེ་འདི་འཁོར་ལོ་གསུམ་གྱིས་མཛེས། །རྒྱུད་ལྔའི་ལུས་ཅན་སྤྱི་དང་ཁྱད་པར་རྒྱུ་སྦྱོར་རྣམས་ཀྱང་དགེ་གྱུར་ཅིག་ །ཅེས་པ་འདི་ནི་ངེས་པ་དོན་གྱི་མཁས་གྲུབ་པཎ་ཆེན་བསོད་ནམས་གྲགས་པའི་གསང་འདུས་བསྐྱེད་རྫོགས་ཀྱི་རྣམ་བཤད་གཉིས་དཔར་དུ་བསྐྲུན་པའི་ཚེ་རྣམ་དྐར་

[016B] ཁྲི་བྱང་སྤྲུལ་མིང་བློ་བཟང་ཡེ་ཤེས་བསྟན་འཛིན་རྒྱ་མྪོའམ། འཇམ་དབྱངས་དགའ་བའི་བཤེས་གཉེན་དུ་འབོད་པས་སྦྱར་བ་སིདྡྷིརྶྟུ།། །།་འཇར་མན་ནུབ་ཀྱི་གྲོང་ཁྱེར་མིའུ་ནི་གནས་སེར་
སྨད་སྤང་ལུང་མཆོག་སྤྲུལ་བྱམས་པ་བློ་བཟང་ནས་ཞུ་ཡིག་གནང་འབྱོར་གྱི་བཀའ་ལན་སྩལ་བའི་ཚིག་གཞིར།  བྱམས་དང་སྙིང་རྗེའི་རྩ་བ་བརྟན་ཅིང། །པ་ར་མི་ཏའི་ཡལ་ག་ཁྱོན་ཡངས། །བློ་ལྡན་རྒྱལ་སྲས་དཔག་བསམ་གཞོན་ནུ། །བཟང་པོའི་ཡོན་ཏན་འབྲས་བུས་
དུད་དེར། །ཁྲི་འབུམ་ཐག་རིང་ཡུལ་གྱིས་བསྐལ་ཡང། །ཡིད་ཀྱི་བྱང་བུར་ཁྱོད་སྐུའི་སྣང་བརྙན། །མ་བྲིས་ངང་གིས་ལམ་ལམ་འཆར་བའི། །བན་རྒན་དྲེད་པོའི་ཚིག་གསུམ་ཞུ་མཆིད། །སྤང་ལྗོངས་མེ་ཏོག་མཚར་དུ་བཀྲ་བཞིན། །ལུང་རྟོགས་
རབ་རྒྱས་བྱམས་པའི་བུ་གཅིག་བསྟན་པ་སྤེལ་བའི་བློ་གྲོས་སྙིང་སྟོབས། །ཀུན་བཟང་སེམས་དཔའི་རྗེས་འགྲོ་གང་ཉིད། །མཚར་སྡུག་མཚན་དཔེ་སྟོན་ཟླའི་ལང་ཚོ། །རྣམ་པར་གསལ་བའི་འཛུམ་དཀར་ལམ་ལམ། །བརྗོད་པ་རྣམ་
དག་གསུང་གི་རོལ་མོ། །ཆོས་ཚུལ་རྒྱ་མཚོའི་གདངས་སུ་ལྷང་ལྷང། །དག་གསལ་མཁྱེན་རབ་གློག་གི་འོད་ཞགས། །གཙུག་ལག་ནམ་མཁའི་ཕ་མཐར་འཁྱུག་འཁྱུག་ལྷ་ཡུལ་ལྷ་ལ་འགྲན་པའི་གྲོང་ཁྱེར། །དུ་མའི་ལྟད་མོ་ཉམས་སུ་
དགའ་དགའ། །ཆོས་གྲགས་ཚིག་མཛོད་ཚིག་གི་མདུད་པ། །ལྷུག་པར་བཀྲལ་བས་བློ་བདེ་འབོལ་འབོལ། །མདོ་མཁར་ལེགས་བཤད་ལེགས་སྦྱར་ཆོས་ཚིག་བསྒྱུར་དཀའི་དབུ་ཡོན་ཟླུམ་སྐོར་འཁྱིལ་འཁྱིལ། །ཡུལ་སྐད་ཡི་གེ་ཡུལ་

[017A]༄༅། །དེའི་ལུགས་བཞིན། །དག་པའི་སློབ་སྦྱོང་མེ་དཔུང་འབར་འབར། །བོད་དང་འཇར་མན་ལེགས་སྦྱར་སྐད་གསུམ། །ཤན་སྦྱར་སྒྲིག་པའི་མཛད་བྲེལ་ངང་ནས། །མཛའ་བ་མི་ཕྱེད་མདུད་རྒྱའི་རི་མོ། །
ཨཀྵ་ར་ཡི་གཟུགས་སུ་སྤྲོས་འདིས། །སྤྲོ་དགའ་རྒྱ་མཚོའི་རླབས་ཕྲེང་འཕྱུར་ཚེ། །རབ་དགའི་ས་ཡང་དེ་འདྲ་ཞིག་སྙམ། །བརྒྱད་ཁྲི་བཞི་སྟོང་ཆོས་ཕུང་སྙིང་པོ། །བྱང་ཆུབ་བགྲོད་པའི་གདམས་ངག་ཐོབ་ཀྱང། །བློ་ངན་ཇི་རེངས་སོང་བས་མི་
བཟང། །ཡེ་རེའི་ངང་ལ་ཚེ་ཟད་མི་ཤེས། །བསྟན་དོན་མི་འགྲུབ་དམ་པའི་མིང་འཛིན། །རྒྱ་འབྱམས་རྣམ་གཡེང་བ་ཚྭའི་ཆུ་མཚོ། །ཁོ་བོ་ཟླ་ཤས་ཀ་རྡོར་ཁུལ་དུ། །གནོད་མེད་བདེ་བའི་ལང་ཚོའི་ངང་ནས། །རབ་འབྱམས་སྐྱབས་ཀུན་འདུས་པའི་
བདག་ཉིད། །ཡབ་གཅིག་དྲིན་ཅན་བླ་མའི་མཆོག་སྤྲུལ། །གཅེས་པའི་སྙིང་གི་ཐིག་ལེས་གཙོས་པའི། །དོན་གཉེར་སྐལ་བཟང་འདུས་པའི་ཚོམ་བུར། །མ་བཅོས་ལུས་ལ་ལུས་དཀྱིལ་སྒྲུབ་པའི། །ཟབ་ལམ་བདེ་མཆོག་བདེ་བའི་གཏེར་དང་
ཨེ་དབྱིངས་མྑའ་སྤྱོད་མྑའ་འགྲོའི་གཙོ་མོའི། །རིམ་གཉིས་རྣལ་འབྱོར་རྣལ་མར་བཀྲི་བའི། །སྨིན་བྱེད་དབང་དང་གྲོལ་བྱེད་ཟབ་ཁྲིད། །བདུན་གྱིས་ལྷག་པའི་ཉི་ཤུའི་ཞག་རིང། །ཆད་ལྷག་མེད་པར་བུམ་པ་གང་བྱོར། །ཕུལ་བས་གཅེས་
ནོར་བདག་པོར་འཕྲོད་སྙམ། །སྲིད་པ་སྒྱུ་མ་འཁྲུལ་པའི་གྲོང་ན། །ཡང་འཁྲུལ་ཉིང་འཁྲུལ་འཁྲུལ་པའི་ཟློས་གར། །སྣ་ཚོགས་ལྟད་མོ་ཉམས་སུ་མཚར་བཞིན། །རང་གི་བསྟི་གནས་ཁང་བུར་འབྱོར་ཟིན། །སྤང་སྟོད་རྩེན་པའི་ཤྭ་བ་རྭ་རྒྱས། །

[017B] །བྱམས་དགོངས་ཐུབ་པ་མཆོག་གི་བསླབ་གཞི། །བག་ཡོད་བློ་ཡིས་བཟང་པོར་སྲུངས་མཛོད། །ཕལ་དང་ཕལ་ལས་དམ་པའི་ངང་ཚུལ། །ཡེར་གྱིས་འཕགས་པ་མཚན་ལྡན་མཆོག་སྤྲུལ། །
གང་དང་ཐུགས་ཡིད་འོ་མའི་རྫིང་བུ། །གཅིག་ཏུ་འཁྱིལ་བའི་སྤྱོད་བཟད་སྐྱོངས་མཛོད། །རིང་ནས་དཀར་ནག་ལས་ཀྱི་བྱེད་པོས། །ཚོམ་བུར་སྤུངས་པའི་སྐྱེ་བོ་ཀུན་དང། །མཛའ་གཅུགས་ངང་ནས་སྒོས་སུ་བབས་པའི། །བྱ་བ་གང་ཡང་
བརྟུན་པ་སྐྱེད་མཛོད། །ཀྱེ་ཧོ་གངས་ལྗོངས་ཆོས་དང་སྲིད་ཀྱི། །གནས་སྐབས་འདི་ཀོ་ཐུགས་ཀྱིས་བཟོད་དམ། །ཟབ་ལ་དཀྱེལ་ཆེའི་ལྷག་བསམ་སྙིང་སྟོབས། །མཁའ་ལྟར་ཡངས་པའི་གོ་ཆ་བཞེས་ཤིག་དེ་སྐད་ཆོས་སྨྲ་ཆོས་ཀྱི་ཁྲི་ལས། །
བྱང་གྲོལ་ཆོས་དབྱངས་ལྷུག་པོར་སྒྲོག་དེས། །ལྔ་ལེན་ཡུལ་ པན་འཇབ་  གྱི་དབེན་རིའི་ནགས་ཁྲོད། །གར་འདུག་བདེ་བའི་མལ་ནས་ཕུལ་ལོ།། །།་ སྐྱབྶ་རྗེ་རིན་པོ་ཆེ་དགུང་གྲངས་བཅུ་དྲུག་པའི་སྐབས་དགའ་ཤར་ཕུ་ཁང་དགེ་བཤེས་ངག་དབང་བློ་བཟང་ཞེས་
པ་སྐྱབྶ་མཆོག་གང་གི་མཚན་ཞབས་པ་དེའི་ཤག་ཏུ་ཚེ་རིང་དྲུག་བསྐོར་དང། མཐུན་པ་སྤུན་བཞིའི་རི་མོ་འདྲི་གནང་དང་འབྲེལ་སོ་སོའི་གཤམ་དུ་བཀའ་རྩོམ་རེ་གནང་འདུག་ཀྱང། མཐུན་པ་སྤུན་བཞིའི་བཀའ་རྩོམ་གྱི་མ་དཔེ་བོད་དུ་ལུས་ཏེམ་རྙེད་ཅིང། ཚེ་རིང་དྲུག་བསྐོར་གྱི་བཀའ་རྩོམ་ལ།  སསྟི། ཚེ་དང་
ཡེ་ཤེས་པད་རག་ཞུན་པའི་རྡུལ། །དཔག་མེད་འགྲོ་བའི་ཉེར་འཚོར་འཕྱུར་བའི་ལྷར། །དང་བས་བལྟའོ་དུས་འཛིན་ཉི་མའི་བུས། །སྲོག་ལ་རྒོལ་བ་ངལ་བའི་ལམ་དུ་ཟད། །མཛེས་མཛེས་ལོ་འདབ་སྟུག་པོ་རབ་རྒྱས་ཤིང། །མངར་མངར་སྨིན་

[018A]༄༅། །ལེགས་འབྲས་བུའི་ཁུར་གྱིས་དུད། །བསིལ་བསིལ་གྲིབ་མ་སྣུམ་པོའི་ཁོར་ཡུག་ཅན། །ལྡེམ་ལྡེམ་ཡལ་ག་བསྐྱོད་པའི་ཤིང་དྲུང་ན། །ཟིམ་ཟིམ་ཞི་བའི་བལྟ་སངས་རབ་མཛེས་ཤིང། །ལྷོད་ལྷོད་དྲན་
ཤེས་རྣལ་དུ་ཕབ་བྱས་ནས། །འཇམ་འཇམ་རེག་ན་བདེ་བའི་མལ་སྟན་ལ། །དུལ་དུལ་མཉམ་བཞག་མི་གཡོ་དྲང་སྲོང་མཚར། །ཞིམ་ཞིམ་མེ་ཏོག་སྣ་ཚོགས་བཞད་པའི་དྲི། །ལྷག་ལྷག་ལྡང་བའི་སྨན་གྱི་རི་བོའི་དོགས། །དལ་དལ་རྣམ་རྩེན་གྲུབ་
པའི་རི་དྭགས་རྣམས། །ཚ་ཚ་ཉི་མས་གདུང་ན་མི་རུང་ཞེས། །མང་མང་རྡུལ་ཚོགས་བགྲོས་ནས་འདུས་པ་ནི། །བརྟན་བརྟན་ལྷུན་པོར་སྨིན་པའི་རྡོ་རྗེའི་བྲག་མཐོ་མཐོ་གནམ་ལ་སྙེགས་འདྲའི་བྱ་སྐྱིབས་ཀྱིས། །ལྷམ་ལྷམ་ནོར་བུའི་ཕྲ་རྒྱན་
ལྟ་བུར་མཛེས། །དཀར་དཀར་ཁ་བའི་རྡུལ་བརྩེགས་གངས་རི་ལས། །ལྷུང་ལྷུང་འབབ་པའི་དྭངས་བསིལ་ཉལ་འགྲོའི་རླབས། །ཆིལ་ཆིལ་གཡོ་ཞིང་འཛུམ་གྲོལ་དབུ་བའི་ཕྲེང། །མཛེས་མཛེས་མུ་ཏིག་དག་ལ་འཕྱ་བ་བཞིན། །སྐྱིད་སྐྱིད་
རྫོགས་ལྡན་གསར་པའི་དཔལ་མོ་ཁྱོད། །མྱུར་མྱུར་གནས་འདིར་ཤོག་ཅེས་འབོད་པའི་སླད། །ལེགས་ལེགས་མགོ་བོ་བཏེགས་ནས་མགྲིན་པའི་རྔ། །ཀྱུར་ཀྱུར་འཁྲོལ་བའི་གཉིས་སྐྱེས་འདི་ཀོ་རྨད། །རྨད་བྱུང་ཚེ་དང་ཡེ་ཤེས་དངོས་གྲུབ་ཀུན།།
ཀུན་ལ་ཕངས་པ་མེད་པར་སྩོལ་བའི་མགོན། །མགོན་པོ་འོད་སྣང་དཔག་ཡས་ལེགས་པའི་དཔལ། །དཔལ་ལྡན་ནམ་མཁའ་མཛོད་ཀྱི་བྱིན་འཕྲུལ་ལས། །ལས་དང་མོས་པ་སྣ་ཚོགས་འགྲོ་འདི་ལ། །ལ་འུར་དགེ་ལེགས་སྦྱིན་པའི་ནོར་བུ་མཆོག་

[018B] །བརྒྱ་ཕྲག་ཕན་བདེའི་དཔྱིད་དུ་གྲོལ་གྱུར་ཅིག་སྨྲ་པོ་བློ་བཟང་རྒྱལ་བ་ཐམས་ཅད་ཀྱི། །ཡེ་ཤེས་མེ་ལོང་བསྟན་འཛིན་མཁས་པའི་ཟོལ། །གང་ལ་དད་པའི་རིགས་སྐྱེས་ཁྲི་བྱང་པ། །ཕྱི་ནང་
རིག་བྱེད་རིག་པའི་རྒྱ་མྪོའོ།། །།་སསྟི། ཚུལ་གསུམ་རིགས་པའི་ཚ་ཟེར་འོད་རྣོན་གྱིས། །ཚུལ་མིན་ལོག་སྨྲའི་ཀུ་མུད་ཟུམ་བྱེད་ཅིང། །ཚུལ་བཟང་ཐེག་གསུམ་ལམ་འབྲས་འདབ་བརྒྱའི་ཕྲེང། །ཚུལ་བཞིན་འྦྱེད་
པའི་གཞུང་བཟང་སྲིད་པའི་མིག་ས་འདིར་ཐུབ་བསྟན་ཡོངས་འདུ་དགའ་བའི་ཚལ། །བློ་ལྡན་སྐལ་བཟང་ལེགས་བྲིས་སྨན་ཡོན་དུ། །མི་འགྱུར་ཕན་དང་བདེ་བའི་འབྲས་བུའི་ཆར། །འཛད་མེད་འབེབས་སླད་དཔར་དུ་བསྐྲུན་པའི་དགེས།།
ཐུབ་པའི་ལུགས་བཟང་ཡོངས་དག་བསིལ་ཟེར་ཅན། །བཤད་སྒྲུབ་འོད་དཀར་ཟེགས་མ་འབུམ་གྲོལ་བས། །སྲིད་ཞིའི་བདེ་དགའ་རབ་འབྱམས་ཀུན་དའི་ཀླུང། །བཞད་པའི་ངོ་མཚར་དུས་རིང་གསལ་གྱུར་ཅིག་རྒྱལ་ཀུན་མཁྱེན་བརྩེ་
ནུས་པའི་རིན་ཆེན་རྡུལ། །མཐོང་གྲོལ་ལྷུན་པོར་སྤུངས་པའི་ཡིད་བཞིན་ནོར། །ཆོས་སྲིད་ཉི་ཟླའི་རྩེ་དགའ་སྟོང་འབར་བའི། །དགེ་མཚན་གླིང་བཞིའི་དཔལ་དུ་རྟག་འཆར་ཤོག་གངས་ལྗོངས་དུས་ངན་རྒུད་པའི་སྨག་རུམ་གྱིས། །ཡོངས་
ནོན་མཚན་མོའི་ཐུན་གསུམ་མཐར་བསྐྲད་དེ། །རྫོགས་ལྡན་སྣང་བ་གསར་པ་དང་འགྲོགས་པའི། །བདེ་གཤེགས་བསྟན་པའི་ཉི་གཞོན་གསལ་གྱུར་ཅིག་རྒྱུ་སྦྱོར་འབྲེལ་ཐོགས་འདས་གསོན་ཐམས་ཅད་ཀྱང། །ཐུབ་གསུང་རྒྱ་མྪོར་

[019A]༄༅། །འཇུག་པའི་རྣམ་དཔྱོད་རྩལ། །ཆོས་གྲགས་ཆོས་ཀྱི་སེངྒེའི་དཔལ་ཐོབ་ནས། །ཆོས་སྒྲ་ཆེན་པོས་འགྲོ་ཀུན་དབུགས་འབྱིན་ཤོག་ །ཅེས་པ་འདི་ཡང་བསྟན་པ་བསྟན་འཛིན་དང་བཅས་པར་མི་ཕྱེད་དད་དམ་རྡོ་རྗེའི་
མཆེད་ཟླར་བརྟན་པ་སྐུ་ངོ་རིམ་བཞི་ས་འདུ་བློ་བཟང་འགྱུར་མེད་གང་ནས་སེར་བྱེས་རྗེ་བཙུན་ཆོས་ཀྱི་རྒྱལ་མཚན་གྱིས་མཛད་པའི་རྣམ་འགྲེལ་ལེའུ་དང་པོའི་མཐའ་དཔྱོད་དཔར་དུ་བསྐྲུན་གནང་མཛད་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྤྲུལ་མིང་པས་སྦྱར་བའོ།།  །། ་གསང་ཆེན་
གསང་མཐའི་རྒྱུད་ཀྱི་སྙིང་པོའི་བཅུད། །རྣལ་འབྱོར་རྣལ་འབྱོར་བྱེ་བས་བསྔགས་པའི་ལམ། །མྑའ་སྤྱོད་མྑའ་འགྲོའི་གཙོ་མོའི་གསང་ཚིག་གི། །གདམས་པ་གདམས་ངག་སྟོང་གི་རྩེ་མོ་སྟེ། །དེ་ཕྱིར་དེ་ལ་མོས་པའི་རྣལ་འབྱོར་ཅན། །
མཚོ་སྒོ་མཚོ་སྐྱེས་བཞད་པའི་བློ་ལྡན་གྱིས། །ཟབ་དོན་ཟབ་དགུར་འདོམས་པའི་ལེགས་བཤད་འདི། །གང་ལ་གང་འདོད་འབྱུང་བའི་དཔར་དུ་བསྐྲུན། །དགེ་འདིས་དགེ་ལེགས་ཟླ་བ་བདུད་རྩིའི་གཏེར། །རྒྱལ་དང་རྒྱལ་སྲས་སྲིད་ཞིའི་དགུང་
མཁར་བསིལ། །བསྟན་དང་བསྟན་འཛིན་རིག་གྲོལ་འོ་མཚོའི་རླབས། །ཕྱོགས་བྲལ་ཕྱོགས་ཀྱི་འཁོར་ལོར་འགྲེམས་གྱུར་ཅིག་རྒྱུ་སྦྱོར་འབྲེལ་ཐོགས་དང་བཅས་ཚེ་རབས་སུ། །ཡོངས་རྫོགས་ལམ་སྟོན་དགེ་བའི་བཤེས་ཀྱིས་ཟིན། །སྨིན་
གྲོལ་བདུད་རྩིའི་རོ་ཡི་བཅུད་མངར་པོ། །ཟུང་འཇུག་སྲོག་གི་ཟུངས་སུ་སྨིན་གྱུར་ཅིག་ཨེ་ཡིག་ཉི་མའི་གྲོང་གི་ཙཎྜ་ལི། །འབར་འཛག་སྒྱུ་མ་གློག་གི་རོལ་རྩེད་ཀྱིས། །སྟོང་སྲོག་དྷཱུ་ཏིར་བཅོམ་པའི་ལྷན་སྐྱེས་དབྱིངས། །མཆོག་གི་ཕག་མོའི་རང་

[019B]སྣང་སྲིད་མཁའ་སྤྱོད་དགའ་མའི་འཁོར་ལོར་ཤར། །ཤར་ཚད་མཁའ་དབྱིངས་བདེ་བའི་རོལ་མོར་འབྱམས། །འབྱམས་ཀླས་མཁའ་ཁྱབ་འོག་མིན་ཞིང་གི་དཔལ། །དཔལ་ལྡན་མཁའ་འགྲོའི་དབང་ཕྱུག་འགྲུབ་གྱུར་ཅིག་
 ཅེས་པ་འདི་ཡང་རྗེ་བཙུན་རྡོ་རྗེ་རྣལ་འབྱོར་མའི་རིམ་གཉིས་དམར་ཁྲིད་འདི་ཉིད་མན་ངག་གི་གནད་ཚང་ཞིང་ལེགས་ཀྱང་དེ་སྔོན་དཔར་དུ་མ་འཁོད་གཤིས། རྨད་དུ་བྱུང་བའི་ཡོན་ཏན་གྱི་རྒྱན་དམ་པ་དུ་མས་མཛེས་པ་མི་རྗེ་སྐུ་ངོ་མཚོ་སྒོ་མདའ་ཟུར་བསོད་ནམས་དབང་འདུས་མཆོག་ནས་དབང་དུ་བསྐྲན་བའི་སྨོན་ཚིག་གན་དགའ་ལྡན་ཁྲི་བྱང་སྤྲུལ་མིང་
པ་བློ་བཟང་ཡེ་ཤེས་བསྟན་འཛིན་རྒྱ་མཚོས་སྦྱར་བ་སིདྡྷི་རྶྟུ།།  །། ་འཁོར་བ་མྱ་ངན་གདུང་སེལ་ཐར་པའི་སྲོག་རབ་སྦྱིན་འཆི་མེད་ཞི་བའི་སྙིང་པོ་ཅན། །ཟབ་དང་རྒྱ་ཆེའི་ཤེར་ཕྱིན་སེངྒེའི་སྒྲ། །མཆོད་འོས་འཇིག་རྟེན་གསུམ་གྱི་བླ་མས་
བསྒྲགས། །དེ་ཚུལ་ཐེག་མཆོག་སྤྱོད་པའི་ཉམས་ལེན་གནད། །དངོས་བརྒྱད་བདུན་བཅུའི་དོན་དུ་ལེགས་བསྡུས་ནས། །རྡུལ་བྲལ་མཐར་ཕྱིན་བདུད་རྩིའི་སྒོ་འཕར་བརྒྱ། །བྱམས་ཆེན་བདུད་ཀྱིས་མ་ཕམ་ལྷ་ཡིས་ཕྱིས། །རྨོངས་པའི་ནད་
འཇོམས་རིགས་པའི་དབྱངས་སྙན་གཏེར། །རྒྱ་བོད་མཁས་པའི་ལེགས་བཤད་གཡས་འཁྱིལ་སྒྲས། །འཇིག་རྟེན་མུན་པའི་མལ་ནས་ཡོངས་སད་དེ། །བདེ་གཤེགས་སྙིང་པོའི་འཚོ་བ་རྣམྤར་ཚུགས། །བསོད་ནམས་ཀུན་དགའ་རབ་
རྒྱས་ཡོངས་འདུའི་ཤིང། །མཁྱེན་པའི་ཡལ་འདབ་ཆོས་ཀུན་ཁྱབ་པར་བྲེས། །གྲགས་པ་དོན་ལྡན་མེ་ཏོག་དཀར་པོའི་འཛུམ། །སྲིད་པའི་གཙུག་ཏོར་བརྒལ་བའི་རྩེར་ཡང་མཛེས། །གང་དེའི་མི་འཇིགས་སྤོབས་བའི་རྒྱ་མཚོ་སྐྱེས། །ཡུམ་

[020A]༄༅། །དོན་གླིང་བཞི་གསལ་བའི་འོད་དཀར་ཅན། །ལེགས་བཤད་ཟླ་བ་བདུད་རྩིའི་སྒྲོན་མེ་ཡི། །དགེ་མཚན་དཔག་ཡས་ནམ་མཁའི་ཕ་མཐར་དགྲམ། །བསྙེངས་བྲལ་གདོང་ལྔ་སྙེམས་པའི་ང་རོའི་དབྱངས། །
དཔྱད་གསུམ་དག་པའི་དབྱིངས་ནས་བསྒྲགས་པ་ན། །དྲེགས་མྱོས་འབྲུག་ཏུ་རློམ་པའི་སྨྲ་པོ་གཞན། །འདམ་ཁྲོད་སྦལ་པ་མུ་ཅོར་འབྱིན་པར་བཀོད། །མཁྱེན་གསུམ་རྣམ་པ་མ་འདྲེས་གཟུགས་བརྙན་སྟོང། །འཆར་བཟོད་སྦྱོར་བཞིའི་ཉམྶ་
ལེན་གངྒཱ་འཁྱིལ། །ཆོས་སྐུ་འཕྲིན་ལས་རླབས་ཕྲེང་གཡོ་བ་འདི། །སྐལ་བཟང་གདེངས་ཅན་བྱེ་བའི་རོལ་གནས་ཡིན། །དེ་ཕྱིར་ཐུབ་བསྟན་དཔྱིད་ཀྱི་ལང་ཚོའི་དཔལ། །རྫོགས་ལྡན་བཞིན་དུ་བྱེད་འདོད་འོད་སྟོང་གི་ཟེར་བརྒྱས་ཕྱེ་བའི་དྤར་
གྱི་པདྨོའི་ཚལ། །ཀུན་དགའི་རོལ་སྒེག་འཛུམ་པ་ཅི་ཡང་དགོད། །དགེ་འདིས་ཆོས་ཕུང་བརྒྱད་ཁྲིའི་སྙིང་པོའི་བཅུད། །བློ་བཟང་བསྟན་པའི་ཆུ་ཀླུང་ནུབ་མེད་མ། །ཕན་བདེ་རིན་ཆེན་བྱེ་མ་འདྲེན་པའི་རླབས། །ཕྱོགས་ཀྱི་ཁོར་ཡུག་ཡངས་
པར་འགོད་གྱུར་ཅིག་རྒྱལ་ཀུན་འདུས་ཞལ་རྒྱལ་བའི་དབང་པོ་སོགས། །ཐུབ་པའི་གདུང་འཚོབ་མྱ་ངན་མེད་པའི་ལྗོན། །འགྲོ་ལ་གྲིབ་ཏུ་བསིལ་བའི་ཡལ་ག་འབུམ། །རེ་སྐོང་འབྲས་བུའི་ཁུར་གྱིས་དུད་གྱུར་ཅིག་མཁས་པའི་ལེགས་
བཤད་མང་ཐོས་ལུང་རིགས་ཀྱི། །འོད་ཟེར་རྩེ་དགའ་མཁའ་མཉམ་གྲུབ་མཐའ་ཅན། །བློ་ཆེན་རིག་གྲོལ་ཀུན་གསལ་སྒྲོན་མེའི་ཕྲེང། །འཛམ་གླིང་མུན་པའི་གཤེད་དུ་དཀྲིགས་གྱུར་ཅིག་རྩོད་དང་གནོད་པ་མེད་པའི་རྫོགས་ལྡན་གྱི། །

[020B] །སྡེ་བཞིའི་དགེ་བ་མ་ལུས་དར་བའི་ལུས། །རྣམ་པར་སྤུད་པའི་མཛེས་པ་ངོམ་གྱུར་ཅིག་རྣམ་དཀར་ལམ་འདིའི་ཡོན་སྦྱོར་མཆོག་སྤྲུལ་ཡང། །ཡོངས་རྫོགས་ཐུབ་བསྟན་མཛེས་པའི་རྒྱན་དུ་བརྟན། །
གྲག་སྟོང་སྐྱེ་མེད་དམ་ཆོས་བྲག་ཅའི་དབྱངས། །དཀར་ཕྱོགས་ཡར་ཟླའི་རླབས་སུ་རྟག་སྒྲོག་ཅིང། །ཐུབ་པ་གཞན་གྱིས་མ་ཐུལ་འདུལ་དཀའི་འགྲོ། །བདེ་གཤེགས་བསྟན་པའི་སྙིང་པོའི་དཔལ་ཡོན་ལ། །སྦྱོར་བའི་དོན་ལྡན་འཕྲིན་ལས་འོད་
ཟེར་འབུམ། །ཟླ་མེད་སྟོབས་བཅུའི་རྩལ་གྱིས་སྤྲོ་གྱུར་ཅིག་དད་ལྡན་རྒྱུ་སྦྱོར་ཚོང་དཔོན་ཨ་འབྲུག་ཀྱང། །ཨ་འཐས་གཟུང་འཛིན་མ་རིག་འཁྲུལ་པའི་གཉིད། །ཤེར་ཕྱིན་འབྲུག་སྒྲའི་དབྱངས་ཀྱིས་རབ་བསད་དེ། །སྐུ་གསུམ་རིན་ཆེན་གླིང་
དུ་མྱུར་འཇུག་ཤོག་མདོར་ན་འགྲོ་ཀུན་བཤེས་གཉེན་དེད་དཔོན་ལ། །བརྟེན་ནས་ཤེར་ཕྱིན་གཞུང་དོན་རྒྱ་མཚོ་ཆེར། །ཞུགས་ཏེ་ལམ་དང་འབྲས་བུའི་ཤེར་ཕྱིན་གྱི། །བསམ་འཕེལ་ནོར་བུའི་མཛོད་ལ་དབང་བསྒྱུར་ཤོག་ །ཅེས་པ་འདི་ཡང་དཔལ་
ལྡན་འབྲས་སྤུངས་ཆོས་ཀྱི་སྡེ་ཆེན་པོའི་མཁས་མང་བློ་གསལ་གླིང་གི་ཡིག་ཆ། གངས་རིའི་ཁྲོད་ཀྱི་སྨྲ་བའི་སེངྒེ་མདོ་སྔགས་རབ་འབྱམས་པ་པཎ་ཆེན་བསོད་ནམས་གྲགས་པའི་དཔལ་རྣམ་དཔྱོད་མཆོག་གི་སྡེས་མཛད་པའི་ཕར་ཕྱིན་སྤྱི་དོན་ཡུམ་དོན་གསལ་བའི་སྒྲོན་མེ་འདི་ཉིད་བརྗོད་བྱ་དོན་གྱི་སྙིང་པོ་འདྲིལ་ལ་རྗོད་བྱེད་ཀྱི་ཚིག་ཟབ་ཅིང་བརླིང་བའི་ལེགས་བཤད་
རྨད་དུ་བྱུང་བར་བརྟེན། འགྲོ་དོན་དར་ཁྱབ་ཤིན་ཏུ་ཆེ་བས་དཔར་རྙིང་ལོ་མང་བགྲེས་ཟད་སྟབས། བློ་གསལ་དོན་གཉེར་ཅན་རྣམས་གཟིགས་བདེའི་སླད་དང། བསྟན་པ་རིན་པོ་ཆེའི་གསོས་སུ་སྨན་ཕྱིར་ལུང་རྟོགས་བསྟན་པའི་གསལ་བྱེད་མཚུངས་མེད་དཀར་མཛེས་བྲག་དཀར་མཆོག་སྤྲུལ་རིན་པོ་ཆེ་ཐུབ་བསྟན་དཔལ་ལྡན་འོད་ཟེར་མཆོག་

[021A]༄༅། །དང། བྲག་གཡབ་བུ་དགོན་ཁོངས་ཚོང་དཔོན་ཨ་འབྲུག་བཟའ་ཚོ་ནས་ལྷག་བསམ་རླབས་པོ་ཆེས་གཏོང་བའི་སྒོ་འཕར་ཡངས་པོར་ཕྱེ་སྟེ་རབ་བྱུང་བཅུ་དྲུག་པའི་ས་བྱི་ལོར་དཔར་གཞི་གསར་བསྐྲུན་མཛད་པའི་ཚེ་དགེ་བསྔོའི་སྨོན་ཚིག་འདི་འདྲ་ཞིག་དགོས་ཞེས་ལྷ་རེག་མཎྜལ་རྟེན་གསུམ་བཅས་
བསྐུལ་མ་གནང་བ་བཞིན། སྐུ་བཅར་མཚན་ཞབས་དར་ཧན་དགའ་ལྡན་ཁྲི་བྱང་ཁྲི་བྱང་སྤྲུལ་མིང་བློ་བཟང་ཡེ་ཤེས་བསྟན་འཛིན་རྒྱ་མཚོས་རྗེས་སུ་ཡི་རངས་ཀྱི་དྭང་བ་ཆེན་པོས་སྨོན་པ་སིདྡྷི་རསྟུ།། །། ་ འབྲས་བློ་གླིང་ཡིད་དགའ་སྤྲུལ་སྐུའི་དད་རྟེན་སྐུ་དཔར་གྱི་རྒྱབ་བྱང་ལ།  ཁྲི་འབུམ་བསྐལ་པར་རྙེད་
དཀའི་བྱང་ཆུབ་ལམ། །བློ་ལྡན་སྐལ་བཟང་སྐྱེ་བོའི་འཇུག་ངོགས་དེར། །ཡེ་རེར་སྨོན་པའི་ཤེས་རྨོངས་རྒན་པོ་ཡི། །འདྲ་རིས་རག་གན་གསེར་གྱི་གྲལ་དུ་བཀྲ།།  །། ་འབྲས་སྒོ་མང་ལྷ་མ་འསོག་པོ་དགེ་བཤེས་ངག་དབང་ཡར་འཕེལ་ལ་ད་རྟེན་སྐུ་
དཔར་སྩལ་བའི་མཚན་བྱང་ལ།  ངག་ནི་གསུང་རབ་ཟབ་དོན་སྨྲ་ལ་དབང། །ཡིད་ལ་ཉམས་རྟོགས་ཡར་ཟླའི་འཕེལ་བ་འཛིན། །ཁྲི་ཁྲག་གཞུང་མང་ཐོས་པའི་བཤེས་གཉེན་ཁྱོད། །བྱང་གྲོལ་ནོར་བུའི་གཏེར་གྱིས་ཕྱུག་གྱུར་ཅིག་།
 ་ཕྱི་ལོ་ཆིག་སྟོང་དགུ་བརྒྱ་ལྔ་བཅུ་ང་དགུ་ལོར་རྒྱ་གར་མ་སུ་རིར་བཞུགས་སྐབས་བྲག་གཡབ་བློ་ལྡན་ཤེས་རབ་རིན་པོ་ཆེར་གནང་བ།  རི་བྲག་ཆུ་ཀླུང་འཛོམས་པའི་ནགས་ཚལ་གྱི་མཛེས་མ། །ལྗོན་ཤིང་ལག་པ་བསྐྱོད་པའི་བསིལ་གཡབ་ཀྱི་འོག་ཏུ། །ཆེ་རྒུ་ངལ་བསོར་བསྟི་བའི་མ་སུ་
རིའི་སྤོ་ལ། །རི་སྐྱེས་ཚང་སྒོར་ཉལ་འདྲའི་བློ་བདེ་འདི་དགའ་ཡང། །ཆོས་ལྡན་གངས་རིའི་ལྗོངས་ཀྱི་སྐྱེ་འགྲོ་ཡི་གནས་ཚུལ། །ད་ཚོད་བཟང་ངན་ཅི་ཡོད་ཕྱོགས་འགོ་ཙམ་མི་ཤེས། །སེམས་པ་རབ་ཏུ་སྐྱོ་བའི་ཡི་ཆད་ཀྱི་གདུང་བ། །སྙིང་

[021B] །། ་འཕགས་བོད་རྣལ་འབྱོར་བྱེ་བ་གཤེགས་པའི་ལམ། །བདེ་མཆོག་སྦས་ཆུའི་རྒྱ་མཚོའི་སྙིང་པོའི་དོན། །གྲུབ་ཆེན་དྲིལ་བུ་པ་ཡིས་ལེགས་བཀྲལ་བའི། །ལུས་དཀྱིལ་ཆོ་ག་དཔར་དུ་
བསྐྲུན་པའི་དགེས། །མྱ་ངན་འདས་ཞི་བདེ་བ་དམ་པའི་མཛོད། །ཐུབ་བསྟན་འགྲོ་ཁམས་རྒྱ་མཚོའི་རྒྱུད་དུ་འགྲིམས། །བསྟན་ལ་རི་མོར་མཛད་པའི་སྐྱེས་མཆོག་རྣམས། །སྲིད་མཐར་ཡོངས་དག་སྣང་བ་སྤྲོ་བར་སྨོན། །རྒྱུ་སྦྱོར་གྱིས་མྪོན་
མཐའ་ཡས་འགྲོ་བ་ཀུན། །ཚེ་རབས་ཕྲེང་བར་དགེ་བའི་བཤེས་གཉེན་དང། །མི་འབྲལ་ཐེག་མཆོག་གདམས་པའི་སྙིང་པོ་རྣམས། །ཉམས་སུ་མྱོང་བའི་སྐལ་བཟང་འཛིན་པར་ཤོག་མ་བཅོས་རྡོ་རྗེའི་ལུས་ཀྱི་རྩ་ཁམས་རྣམས། །དག་པའི་
བརྟན་གཡོར་རྫོགས་པའི་རྣལ་འབྱོར་གྱིས། །སྟོང་སྲོག་དྷཱུ་ཏིར་བཅོམ་པའི་དཔའ་བོ་ཆེ། །ཁྲག་འཐུང་དཀྱིལ་འཁོར་གཙོ་བོ་མྱུར་འགྲུབ་ཤོག་ །ཅེས་པ་འདི་ཡང་དད་གཏོང་ལྷག་བསམ་མཆོག་ཏུ་ཡངས་པའི་ཡོན་གྱི་བདག་པོ་ཤར་པ་ཀརྨ་དབང་ཕྱུག་ལགས་ཀྱིས་གྲུབ་ཆེན་དྲིལ་བུ་ཞབས་
ལུགས་བདེ་མཆོག་ལུས་དཀྱིལ་གྱི་འདོན་ཆོག་དཔར་དུ་བསྐྲུན་པའི་དགེ་བསྔོའི་སྨོན་ཚིག་འདི་ལྟ་བུ་ཞིག་དགོས་ཞེས་བསྐུལ་ལྟར། ཡོངས་འཛིན་ཁྲི་བྱང་སྤྲུལ་མིང་པས་སྦྱར་པའོ།། །། ་སྐུ་ངོ་མཁན་དྲུང་ཏཱ་བླ་མ་ཐུབ་བསྟན་ནོར་བཟང་མཆོག་ལ་སྐྱབྶ་རྗེ་རིན་པོ་ཆེའི་སྐུ་དཔར་དད་རྟེན་དུ་སྩལ་བའི་རྒྱབ་ཡིག་མཚན་བྱད་དུ།།
ཐུབ་དགོངས་བསྟན་པའི་སྙིང་པོའི་བཅུད། །མ་ནོར་ལམ་བཟང་བདུད་རྩིའི་ཆུས། །ཁྲི་འབུམ་ཚངས་པས་མི་བསྒྲུན་པའི། །བྱང་གྲོལ་ལུས་སྟོབས་རྒྱས་པར་སྨོན།། །། ་སོག་སྤྲུལ་ཏཱ་བླ་མར་དད་རྟེན་སྐུ་དཔར་སྩལ་བའི་མཚན་བྱང་ལ།  ཏཱ་རེ་ནོར་བུའི་

[022A]༄༅། །སྤྲིན་ཆེན་ལས། །བླ་མེད་གྲུབ་གཉིས་འདོད་རྒུའི་ཆར། །མ་སྨད་སྐལ་བཟང་དཔལ་ཡོན་དུ། །འབེབས་པར་སྨོན་པའི་ཁྲི་བྱང་པ།།  །། ་ཡིག་དཔེའི་ཚིག་བརྗོད་ལ།  ཨོཾ་སསྟི། ངག་རིག་དགེ་དབང་བྱེ་
བའི་བློ་རྩལ་ཀུན་བཟང་གསུང་དབྱངས་གཅིག་གིས་གནོན། །བསྟན་པའི་འཛིན་མར་རྒྱ་གྲོལ་མཚོ་སྐྱེས་ངོ་མཚར་རྫོགས་པའི་སྲིད་ཞིའི་མགོན། །སྐུ་གསུམ་དཔལ་ལ་རང་དབང་བསྒྱུར་བའི་མཚུངས་བྲལ་ཐུབ་པ་ཡོངས་ཀྱི་དངོས། །གླ་མེད་བདེ་བ་
དམ་པའི་འདོད་འཇོ་སྡེ་བཞིའི་སྣང་བྱེད་གཙུག་ན་འཛིན། །ཡིད་མཐུན་གཉེན་དུ་བསྡེབས་པའི་ཁྱིམ་པ་དག་ཡ་རབས་དཔའ་མཛངས་སྤྱོད་པའི་བརྟུལ་ཞུགས་ཀྱིས། །ཆོས་དང་སྲིད་ཀྱི་བདེ་དགའ་རྒྱ་མཚོའི་དཔལ། །འདོད་རྒུར་སྤྱོད་པའི་དུས་རིང་
ཉམས་སུ་དགའ། །ཀྱེ་མ་བརྟན་གཡོའི་དགེ་མཚན་བཀོད་པ་འབུམ། །མེས་པོའི་ཡིད་ཀྱི་རྒྱ་ལས་འགོངས་པའི་དཔྱིད། །མཐོ་རིས་ས་ལ་དགྲམ་པའི་ངོ་མཚར་ཅན། །བོད་ཡུལ་སྐྱིད་པའི་ལྗོངས་དེ་རང་རེའི་ཁྱིམ། །འོན་ཏེ་བརྗོད་ངག་ཡི་གེ་སྤྱོད་ཚུལ་
གྱིས། །སྤྲེལ་ཚ་རིགས་བཞིའི་རིགས་ལས་གཞན་གྱུར་པའི། །མི་སྡུག་མི་ཡི་སྲིན་པོ་སྨྱོས་པའི་ཁྱུའི། །བརླང་སྤྱོད་རོ་ལངས་གར་གྱིས་གནོན་འདི་སྐྱོ། །རང་རིགས་སྐྱེ་བོ་ཁྲི་ཕྲག་དུ་མའི་སྲོག་མཚོན་ཆར་འབུམ་གྱིས་བཅོམ་པའི་ཁྲག་རྒྱུན་གྱིས།།
ས་གཞི་གཤིན་རྗེའི་ཚལ་བཞིན་དམར་གྱུར་པ། །བསམ་སྐྱིན་སྙིང་ལ་ཚེར་མར་མི་རྩུབ་བམ། །ཀྱེ་ཧུད་མཚོན་ཆས་སྲུང་བའི་གངས་རིའི་ལྟོར། །བཀོལ་སྤྱོད་བཀྲེས་སྐོམ་གདུང་བས་རབ་གཙེས་ཏེ། །དབང་མེད་རང་སྲོག་དོར་བའི་གྲོགྶ་

[022B]ངང་ཚུལ་འདི་ཀོ་སེམས་ལྡན་སུ་ཡིས་བཟོད། །ལུས་ནི་མི་གཙང་ཁུར་གྱིས་ཉིན་བཞིན་ངལ། །ངག་ནི་གདུང་བའི་སྨྲེ་ངག་ཤུབ་བུར་བཟླ། །ཡིད་ནི་ཕྱོགས་འདིར་རེ་བའི་རྩེ་གཏོད་པའི། །གཉེན་བཤེས་དོན་ལ་མི་སེམས་ཕྱུགས་དང་འདྲ། །ཀ་
ཡེ་གཞོན་ནུ་སྨན་གྱི་མྱུ་གུ་རྣམས། །མ་གཡེངས་བོད་ལྗོངས་གདུང་བའི་ཚུལ་ལ་སོམས། །རིག་གཞུང་ནོར་བུའི་གཏེར་བརྒྱ་མྱུར་ཕྱེ་ནས། །བསིལ་ལྗོངས་ཕན་བདེ་སྒྲུབ་ལ་བརྩོན་པར་རིགས།། །། ་སོ་སོ་ཡང་དག་རིག་པའི་རྩེ་བྲྒྱ་
ཡིས༑ ༑འཇིག་ཚོགས་ལྟ་བ་ངན་པ་ཉི་ཤུའི་རི། །སྟོབས་བཅུའི་དབྱིངས་ནས་སྙིལ་བ་ལྷ་ཡི་ལྷ། །དོན་ཀུན་གྲུབ་པའི་སྒྲ་ཆེན་སྲིད་ན་སྙན། །རྟག་ཆད་སྤྲོས་པའི་མཐའ་བྲལ་དབུ་མའི་ཚུལ། །ཀླུ་སྒྲུབ་ལུགས་བཟང་རབ་གསལ་ཟླ་བ་ཡི། །ལེགས་
བཤད་བདུད་རྩིའི་ཕོ་ཉ་གསར་པའི་འཕྲིན། །འཇིག་རྟེན་གསུམ་གྱི་མུན་སེལ་ཕྲེང་བར་རིང། །གངས་ཅན་བསོད་ནམས་རྐང་སྟེགས་གཡངས་པའི་ཁྲིར། །པཎ་ཆེན་སྨྲ་བའི་སེངྒེ་འཛེགས་སོ་ཞེས། །ཕྱོགས་གླང་ཆོས་གྲགས་མཁས་པ་ཟླ་མེད་ཀྱི། །
སྙེམས་པ་བཏང་སྟེ་ཟག་མེད་དབྱིངས་སུ་ཡིབ། །གང་དེའི་ལེགས་གསུང་འཕྲུལ་གྱི་ལྡེ་མིག་གིས། །རྒྱལ་བའི་བཞེད་དགོངས་རྟེན་འབྱུང་དབུ་མའི་ལམ། །ཞི་བ་མྠའ་མེད་རྣམ་གྲོལ་ནོར་བུའི་གཏེར། །དཔྱོད་ལྡན་སྐལ་བཟང་སྐལ་བར་ཅི་ཡང་
ཕྱེས༑ ༑ཆོས་ཕུང་ཕ་རོལ་མེད་པའི་ཟབ་མོའི་དོན། །ཡང་དག་ལམ་བཟང་གསལ་བའི་སྒྲོན་མེ་ཡི། །སྣང་བ་ཀུན་རྨོངས་མུན་པ་འཇོམས་པའི་གཟིས། །ས་གསུམ་འགྲོ་བའི་སྙིང་ལ་གོམ་པ་བཀོད། །ལེགས་བཤད་གེ་སར་སྐྱུག་པའི་རྡུལ་རེར་ཡང། །

[023A]༄༅། །ཟབ་དོན་དྲི་བཟང་རྫོགས་པའི་པདྨ་འདིས། །གང་གི་གཙུག་ན་སྐལ་བཟང་མ་སྦྱིན་པའི། །ལུང་རིགས་སྨྲ་བ་སྲིད་པ་འདི་ན་སུ། །དེ་ཕྱིར་ཆོས་སྲིད་རྒྱལ་ཐབས་ཉི་གཞོན་འབུམ། །མ་ཞུམ་སྙིང་སྟོབས་སྤྱོད་
པའི་རླུང་ཤུགས་ཀྱིས། །ཁོར་ཡུག་ལྷུན་པོའི་བར་དུ་འགྲེམས་པ་ལ། །ཟླ་བྲལ་སྨོན་པ་ཡོངས་གྲུབ་ས་སྐྱོང་ཆེ། །གང་དེའི་ལྷག་བསམ་མ་དྲོས་ཆུ་གཏེར་ལས། །ལེགས་བྱས་ནུབ་པ་མེད་པའི་དཔར་གྱི་སྤྲིན། །བྱང་ཆུབ་སྙིང་པོའི་འཇུག་པ་གཟུགས་ཅན་
བཞིན། །རྒྱུ་བས་ནམ་མཁའ་ཡོངས་སུ་རྫོགས་པ་སྙམ། །འདི་ཡི་རྣམ་དཀར་མུ་ཏིག་འོ་མའི་མཚོ། །ཀུན་ཏུ་བཟང་པོའི་རྦ་རླབས་རྨད་བྱུང་བ། །གདུང་བ་མ་ལུས་སེལ་དང་མཆོག་ཞི་བས། །འགྲོ་ཁམས་རྒྱ་མཚོའི་རྒྱུད་དུ་འགྲིམས་གྱུར་ཅིག་རྣམ་བྱང་
འབྲས་བུའི་དཔལ་གྱིས་གཡུར་ཟ་ཞིང། །འཁོར་བའི་མྱ་ངན་མེད་པའི་ཀུན་དགའི་ལྗོན། །ཐུབ་བསྟན་རྣམ་པར་གྲོལ་བའི་ཡལ་གའི་ཁྱོན། །ཀུན་བཟོད་ར་བའི་ཁོང་ལས་བརྒལ་གྱུར་ཅིག་སྙིང་རྗེའི་གང་བ་རྫོགས་པའི་འོད་དཀར་ཅན། །གངས་ཅན་
ལྷ་གཅིག་ཟླ་བ་ནོར་བུའི་སྒྲོན། །ཁམས་གསུམ་དབུགས་འབྱིན་བཀྲ་ཤིས་འོད་ཟེར་སྟོང། །སྲིད་པའི་མཐར་ཡང་རྩེ་དགའ་འཛིན་གྱུར་ཅིག་བསླབ་དང་གྲོལ་བའི་གཤོག་རྩལ་རབ་རྫོགས་པའི། །ཤཱཀྱའི་སྲས་པོ་ངང་མོ་བྱེ་བའི་ཁྱུ། །ཆོས་སྤྱོད་
མགྲིན་པའི་རྫ་རྔ་སྙན་སྒྲོག་པས། །བློ་བཟང་བསྟན་པའི་མཚོ་ཆེན་མཛེས་གྱུར་ཅིག་གཙུག་ལག་གཉིས་ལྡན་ཆབ་སྲིད་གངཱ་མ། །ཀུན་ཕན་མུ་ཏིག་དབུ་བའི་འཛུམ་དཀར་རླབས། །སྙིགས་མའི་ཞུགས་ཆེན་བཅིལ་བའི་ཆུ་རྒྱན་དུ། །རིང་བས་

[023B]སྲིད་པ་ཀུན་དོན་འཁྱེར་བའི་ལྷག་བསམ་སྟོབས། །མེས་པོ་དུ་མས་མི་མཚོན་མི་ཡི་དབང། །བསོད་ནམས་རྒྱ་མཚོའི་འདུ་འགོད་རྩོམ་པ་ཡང། །ཕྱི་ནང་ཉེར་འཚོའི་རྐྱེན་གྱིས་མི་འཛི་བར། །ཆོས་སྲིད་སྣང་བ་སྟོང་
འབར་རྒྱལ་ཐབས་ཀྱི། །ཉི་མ་གླིང་བཞི་ཉུལ་བའི་ཟེར་འཕྲེང་གི་ཆ་ཤས་རེས་ཀྱང་ཕན་བདེའི་པདྨ་འབུམ། །བཞད་པས་དོན་གཉིས་ལྷུན་གྱིས་གྲུབ་གྱུར་ཅིག་ཆོས་མིན་དྲི་མ་སྤངས་པའི་རྒྱལ་བའི་ལམ། །སྤྲིན་བྲལ་ཉི་འོད་ཇི་བཞིན་རབ་གསལ་
ནས༑ ༑མ་རྣམས་ཡོན་ཏན་ལྷུན་རྫོགས་སྟོབས་བཅུའི་སར། །འགོད་ལ་གྲུབ་པ་མཆོག་གི་མཐུ་ཐོབ་ཤོག་ཡོད་མེད་སྐྱེ་འགག་མཐའ་བྲལ་རྒྱལ་བའི་ཡུམ། །ནམ་མཁའི་རང་བཞིན་ཀུན་ཁྱབ་སྟོང་པའི་གཤིས། །ཅིར་ཡང་མ་འགག་ཐ་སྙད་རྟེན་
འབྱུང་རྩལ། །བདེན་པས་སྨོན་པ་མ་ལུས་མྱུར་འགྲུབ་ཤོག་ །ཅེས་པ་འདི་ཡང་དཔལ་ལྡན་འབྲས་སྤུངས་བློ་གསལ་གླིང་གི་ཡིག་ཆ། གངས་རིའི་ཁྲོད་ཀྱི་སྨྲ་བའི་ཁྱུ་མཆོག་པཎ་ཆེན་བསོད་ནམ་གྲགས་པའི་དཔལ་གྱིས་མཛད་པའི་དབུ་མའི་མཐའ་དཔྱོད་ཟབ་དོན་ཡང་གསལ་སྒྲོན་མེ་འདི་ཉིད་ཚིག་དོན་གང་ཅི་ནས་
འགྲན་ཟླ་མེད་པའི་ལེགས་བཤད་ཀྱི་གཏེར་ཆེན་པོར་བཞུགས་གཤིས་འགྲོ་དོན་ཁྱབ་བརྡལ་ཆེ་བས་དཔར་གཞི་རྙིང་པ་བགྲེས་ཟད་ཅི་ཆེར་བརྟེན། ཕུན་ཚོགས་ལུགས་བརྒྱའི་དཔལ་མངའ་ས་དབང་ཀ་ཤོད་པ་ཆོས་རྒྱལ་ཉི་མ་ལྷུན་གྲུབ་མཆོག་ནས་གཏན་པ་མེད་པའི་མཆོད་སྦྱིན་གྱི་སྒོ་འཕར་ཡངས་པོར་དབྱེ་སྟེ་རབ་བྱུང་བཅུ་དྲུག་པའི་ས་བྱི་
ལོར་དཔར་གཞི་གསར་བསྐྲུན་མཛད་སྐབས་དགེ་བསྔོའི་སྨོན་ཚིག་འདི་ལྟ་བུ་ཞིག་དགོས་ཞེས་ལྷ་རེག་མཎྜལ་རྟེན་གསུམ་བཅས་བསྐུལ་མ་མཛད་པ་བཞིན། སྐུ་བཅར་མཚན་ཞབས་དར་ཧན་དགའ་ལྡན་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོར་འབོད་པས་དྭང་པ་ཆེན་པོས་སྨོན་པ་དགེ་ལེགས་སུ་གྱུར་ཅིག། །།

[024A]༄༅། །་ རྡོར་གླིང་བསོད་ནམས་ཟླའི་དགོན་གནས་རྟེན་དང་བརྟེན་པར་བཅས་གསར་བཞེངས་ཀྱི་དཀར་ཆག་འགོ་བརྗོད་ལ།  ཨོཾ་སསྟི། གཞོམ་བཤིག་མེད་པ་དེ་བཞིན་ཉིད་ཀྱི་ཁམས། །སྨྲ་བསམ་བརྗོད་འདས་སོ་སོརང་རིག་གི་ཡེ་ཤེས་
པད་རག་འོད་སྣང་འབུམ་གྱི་མཐའ། །དཔག་ཡས་བདེ་ལྡན་མགོན་གྱིས་དགེ་ལེགས་སྩོལ། །སྙིང་རྗེའི་གང་བ་ཡོངས་སུ་རྫོགས་པའི་ཟླས། །ཆོ་འཕྲུལ་གསུམ་གྱི་འོད་རིས་བདུད་རྩིའི་ཟེར། །མཁའ་ཁྱབ་འགྲོ་བའི་སྙིང་ལ་རྟག་འབེབས་པའི། །
འཕགས་མཆོག་ཕྱག་ན་པདྨོར་གུས་པས་འདུད། །གདོད་ནས་དྲི་མས་ཡོངས་དག་དལ་འབབས་གཤིས། །སྤངས་རྟོགས་དབུ་བའི་འཛུམ་ཕྲེང་ཉེར་བཞད་པས། །ལུས་ཅན་ཕན་བདེའི་མགྲོན་དུ་འགུགས་པའི་གཉེན། །རྒྱལ་དབང་པདྨ་ཀ་རས་རྟག་
ཏུ་སྐྱོང། །དབྱིངས་དང་རོ་མཉམ་བདེ་ཆེན་འོད་གསལ་མཁར། །བཅུ་གཉིས་དཔེས་མཚོན་སྒྱུ་འཕྲུལ་དབང་གཞུའི་རིས། །འགག་མེད་ཞི་ཁྲོ་དྲ་བའི་བཀོད་པ་བརྒྱར། །ཤར་བའི་རབ་འབྱམས་སྐྱབས་ཡུལ་ཚོགས་རྣམས་བསྔགས། །སྐལ་བཟང་
སྐྱེ་རྒུའི་བསོད་ནམས་བྱེ་བའི་ཞིང། །རྒྱལ་བའི་སྐུ་གསུང་ཐུགས་ཀྱི་རྟེན་མཆོག་རྣམས། །བཞུགས་ཡུལ་དགོན་གནས་རྟེན་དང་བརྟེན་པར་བཅས། །གསར་དུ་བཞེངས་པའི་དཀར་ཆག་མདོ་ཙམ་གླེང། །ཞེས་ཤིས་བརྗོད་པདྨ་དཀར་པོའི་ཕྲེང་
བ་མངོན་པར་བསྟར་བས་ངག་གི་ལམ་ཡངས་པར་བྱས་ཏེ། དེ་ཡང་དགེ་བཅུ་ཚང་བའི་ཡུལ་ལྗོངས་རྡོར་གླིང་བསོད་ནམས་ཟླའི་ས་གནས་སུ་  ྾  །།་སསྟི། རྣམ་གསལ་མཁྱེན་པའི་འདྲེན་བྱེད་སྟོང་གཡོ་ཞིང། །མི་འཇིགས་བྮི་

[024B] །ཤཱཀྱའི་རྒྱུད་དུ་རྒྱལ་བའི་ཆ་རྫོགས་པ། །བྱང་ཆེན་མཐོ་རིས་བདག་པོ་སྐྱེ་དགུའི་སྐྱབས། །སྐབས་གསུམ་ལྷ་དང་གདེངས་ཅན་ཀླུ་ཡི་གྲོང། །མ་ཐོགས་འཕྲུལ་གྱི་ཤིང་རྟས་མྱུར་བགྲོད་དེ། །གླིང་འདིར་བཤད་སྒྲུབ་ནོར་དྤྱ་
འདྲེན་པ་ལ། །ཟླ་མེད་འཛམ་གླིང་མཛེས་པའི་རྒྱན་དེ་བསྔགས། །བློ་གཏེར་བློ་ཡི་མཚར་སྡུག་ལེགས་སྨིན་ཅིང། །སྐལ་བཟང་སྐལ་བར་ཆོས་གྲགས་རིགས་པའི་རྩལ། །སྤྲོ་མཁས་སྤྲོ་བསྡུའི་དཔལ་གྱི་སྒྱུ་འཕྲུལ་ཅན། །རིགས་གསུམ་རིགས་ཀྱི་བདག་
པོས་གཏན་དུ་སྐྱོངས། །མ་སྨད་བློ་ཆེན་གསེར་གྱི་དྲི་བཟང་ཁང། །མ་སྙིགས་མཁས་ཚུལ་གསུམ་གྱི་གེ་སར་ཅན། །མ་ནོར་དམ་པའི་ཕུན་ཚོགས་སྦྲང་རྩིའི་རོ། །མ་ལུས་སྐལ་ལྡན་དཔྱིད་དུ་སྨིན་པས་བསྔགས། །དངོས་རྣམས་ཐ་སྙད་མིང་བྲྡའི་
གཞིར༑ ༑རང་མཚན་གཤིས་སུ་མི་འཛིན་པའི། །གཟུང་འཛིན་གཉིས་སྟོང་དངོས་མེད་དབྱིངས། །རྣམ་རིག་གྲུབ་པའི་འཕྲུལ་དུ་ཕྱེ། །བདེན་པའི་ཐོགས་རེག་སྟོང་པའི་མཁར། །ཀུན་རྫོབ་སྒྱུ་འཕྲུལ་བསྙོན་མེད་སྤྲིན། །འཆར་འདི་དབུ་མར་བརྟག་
པའི་སྲོལ། །བློ་བཟང་དམ་པས་མཆོག་ཏུ་བཀྲལ། །ཆེས་ཟབ་དོན་དམ་ཀུན་གསལ་གདོང། །ཆེ་བའི་སྒྲོན་མེ་སྟོང་གི་གཟི། །དཔྱོད་ལྡན་བློ་ཡི་མེ་ལོང་དུ། །འཆར་བའི་འཛུམ་པ་འདི་ན་དགོད། །ཟབ་རྒྱས་དོན་གྱི་ཀུན་གསལ་ལྟ་བའི་མིག་ཆོས་
ཀྱི་སྒྲོན་མེའི་ཐེག་པར་བགྲོད་བྱེད་འདི། །ལྷ་མིའི་ཡོན་གནས་སྐྱོབ་པ་ཐམས་ཅད་སྒྲོལ། །དད་པའི་པད་མས་བསྙེན་དེས་བསྐྲུན་པའི་དགེས། །ཞྭ་སེར་ལུགས་བཟང་མ་དྲོས་རོལ་པའི་མཚོ། །བཤད་སྒྲུབ་རླབས་ཕྲེང་འཕྱུར་པས་མཁའ་དྦྱིངྶ་

[025A]༄༅། །འགེངས། །ཕན་བདེ་ནོར་གྱི་གཏེར་ཁ་འབུམ་གྲོལ་བས། །སྲིད་ཞིའི་རྒུད་པའི་དབུལ་བ་འཕྲོག་གྱུར་ཅིག་ཀུན་རྫོབ་སྒྱུ་མར་རིག་པའི་ཡེ་ཤེས་ཀྱིས། །ཀུན་རྨོངས་མ་རིག་འཇོམས་ལ་ཟླ་བྲལ་ཞིང། །ཀུན་མཁྱེན་
ལམ་སྟོན་མཁས་གྲུབ་བྱེ་བའི་ཕྲེང། །ཀུན་བཟོད་རྒྱན་དུ་མི་གཡོ་བརྟན་གྱུར་ཅིག་དགེ་ལེགས་རབ་མཛེས་འབིགས་བྱེད་ནགས་ཀླུང་དུ། །དགེ་བཅུའི་ལི་ཤིས་ཚིམ་པའི་བསུང་ཞིམ་ཅན། །དགེ་ལྡན་ལུགས་འཛིན་རིག་གྲོལ་སོ་གཉིས་ཁྱུ། །
དགེ་མཚན་ཤིས་པའི་རྒྱན་གྱིས་མཛེས་གྱུར་ཅིག་མཐོ་རིས་གསེར་མངལ་གྲོང་ནའང་རྙེད་དཀའ་བའི། །དཔལ་སྟུག་གསེར་གྱི་འཁྲི་ཤིང་རྒྱས་པའི་ཚལ། །བདེ་སྐྱིད་གསེར་གྱི་སྙིང་པོར་སྨིན་པ་ཡིས། །རབ་ཡངས་གསེར་ལྡན་ཁྱོན་འདིར་མཛེས་
གྱུར་ཅིག་རྒྱུ་སྦྱོར་ལྟོས་བཅས་ཚེ་རབས་ཕྲེང་བར་ཡང། །ཡང་དག་ལམ་སྟོན་བཤེས་དང་མི་འབྲལ་ཞིང། །ཞིང་གི་མཐས་གཏུགས་འགྲོ་འདྲེན་མཆོག་ཉིད་དུ། །དུ་མའི་ལམ་གྱིས་བདེ་བླག་སོན་གྱུར་ཅིག་ །ཅེས་པ་འདི་ནི་མཆོག་གསུམ་བླ་མར་བཀུར་བའི་
དད་དམ་མཚུངས་མེད་སྒེར་ཆ་པ་བའི་ལྕམ་ལྷ་ཡོན་སྒྲོལ་མ་ནས། རང་གི་རིགས་སྲས་སེར་བྱེས་གཙང་པ་ཆོས་མཛད་རིགས་ལམ་སྨྲ་བ་བྱམས་པ་ཐུབ་བསྟན་ལགས་ཀྱི་ཐུགས་འདོད་སྐོང་བ་དང། རང་ཉིད་ཀྱང་གསུང་རབ་ཀྱི་ཟབ་དོན་ལ་མངོན་པར་དཔྱོད་པའི་བསོད་ནམས་འདུ་བྱ་བའི་སླད་དུ། མཁས་པའི་དབང་པོ་སེར་ཤུལ་དགེ་
བཤེས་བློ་བཟང་ཕུན་ཚོགས་ཀྱིས་མཛད་པའི་དྲང་ངེས་རྣམ་འབྱེད་ཀྱི་ཟིན་བྲིས་ཟབ་དོན་གསལ་བའི་སྒྲོན་མེ་དཔར་དུ་བསྐྲུན་པའི་དགེ་བསྔོའི་སྨོན་ཚིག་ཏུ་ཡོངས་འཛིན་དགའ་ལྡན་ཁྲི་བྱང་སྤྲུལ་མིང་པས་པོ་ཏཱ་ལའི་གཟིམ་ཆུང་བློ་བཟང་འདུན་སར་སྦྱར་བ་དགེ་ལེགས་འཕེལ།།  །།་མ་རུངས་ཕྱི་ནང་

[025B]མ་ཧེའི་ཞལ་ཅན་བཅུ་གསུམ་འཁོར་ལོའི་ལྷ། །མ་ཐོགས་མྱུར་དུ་སྒྲུབ་པའི་རིམ་གཉིས་ལམ། །མ་འདྲེས་ས་བཅད་དཔར་དུ་བསྐྲུན་པའི་དགེས། །འཇམ་དཔལ་རྡོ་རྗེ་རྒྱལ་བ་ཙོང་ཁ་པའི། །རིང་ལུགས་གསེར་སྦྱངས་ནོར་
བུའི་འོད་ཞགས་ཀྱིས། །ས་གསུམ་རིལ་གྱིས་འཁྱུད་པ་མི་གཏོང་བས། །འགྲོ་ཀུན་སྙིང་གི་མུན་པ་སེལ་གྱུར་ཅིག་ །ཅེས་པ་འདི་ཡང་མི་དབང་བཀའ་ཟུར་ཤན་ཁ་བ་མཆོག་དང། སེར་བྱེས་གཙང་པ་སློབ་གཉེར་པ་ཆ་པ་ཆོས་མཛད་བྱམས་པ་ཐུབ་བསྟན་རྣམ་གཉིས་ནས་སྐྱབྶ་རྗེ་ཡོངྶ་
འཛིན་གླིང་སྤྲུལ་རྡོ་རྗེ་འཆང་ཆེན་པོའི་གསུང་འཇིགས་བྱེད་ཀྱི་རིམ་གཉིས་ས་བཅད་དཔར་དུ་བསྐྲུན་པའི་དགེ་བསྔོའི་སྨོན་ཚིག་ཏུ་ཁྲི་བྱང་སྐྱེ་མིང་པས་སྦྱར་བའོ།།  །།་མི་གཡོ་རྡོ་རྗེ་ལྟ་བུའི་ཏིང་འཛིན་གྱིས། །སྒྲིབ་གཉིས་གཡུལ་ངོ་ཕམ་པའི་མཚན་གྱི་རྔ། །མཁའ་ཁྱབ་ཞིང་ན་སྙན་
པའི་མགོན་པོ་ཡི། །ལེགས་གསུང་ཆོས་མཆོག་དཔར་དུ་བསྐྲུན་པའི་དགེས། །ཕན་བདེའི་འདོད་པ་ཀུན་འཇོ་ཐུབ་པའི་བསྟན། །ཆེས་ཆེར་རྒྱས་ཤིང་བསྟན་འཛིན་དགེ་འདུན་འཕེལ། །ཡུལ་ཁམས་ཀུན་ཏུ་དུས་ཀྱི་རྒུད་པ་ཞི། །བདེ་སྐྱིད་སྣང་བ་གསར་པས་
རྟག་ཁྱབ་ཤོག་ཚུལ་འདིར་རྒྱུ་སྦྱོར་འབྲེལ་ཐོགས་ཡིད་ཅན་ཀུན། །ཐེག་མཆོག་ཐབས་ཤེས་ལམ་གྱིས་རྒྱུད་སྦྱངས་ནས། །བླ་མེད་བདེ་གཤེགས་སྙིང་པོ་ཆོས་ཀྱི་སྐུའི། །འོད་སྣང་སྲིད་པའི་སྒྲོན་མེར་འབར་གྱུར་ཅིག་ །ཅེས་པ་འདི་ཡང་ལུང་རྟོགས་ཆོས་ཀྱི་མཛོད་
འཛིན་སོག་སྤྲུལ་ཏཱ་བླ་མ་རྣམ་རྒྱལ་རྡོ་རྗེ་མཆོག་ནས་བྱམས་ཆོས་སྡེ་ལྔ་དཔར་འདེབས་མཛད་པའི་སྨོན་ཚིག་ཏུ་ཁྲི་བྱང་སྤྲུལ་མིང་པས་སྦྱར་བའོ།།  །།་དགེ་ལྡན་བསྟན་སྲུང་གཉན་པོ་ཤུགས་ལྡན་རྩལ། །དགེ་ལེགས་རྒྱ་མཚོའི་གཉེན་དུ་མཆོད་པའི་ཚུལ། །དགེ་ལྡན་ལུགས་

[026A]༄༅། །བཟང་འཛིན་པའི་སྐྱེས་མཆོག་གིས། །དགེ་མཚན་དཔག་ཡས་དཔར་གྱི་རི་མོར་དྲངས། །དགེ་འདིས་བློ་བཟང་རྒྱལ་བསྟན་ཡོངས་འདུའི་ལྗོན། །དགེ་བ་མཐའ་མེད་རྣམ་གྲོལ་འབྲས་བཟང་གི་དགེ་ལེགས་ནམ་
མཁའི་ཁྱོན་དུ་ཆམ་བརྡལ་བའི། །དགེ་མཚན་འོག་མིན་རྩེ་མོར་སྙེག་གྱུར་ཅིག་ །ཅེས་པ་འདི་ཡང་དགེ་ལྡན་བསྟན་པའི་སྣང་བྱེད་མཚུངས་བྲལ་བྲག་གཡབ་ཧོ་ཐོག་ཐུ་རིན་པོ་ཆེ་མཆོག་ནས་རྒྱལ་ཆེན་རྡོ་རྗེ་མཚན་ཅན་གྱི་བསྐང་ཆོག་འབྲིང་བོ་དང། ཚོགས་འཁོར། གསེར་སྐྱེམས། གཤེགས་གཏོར་
སོགས་ཆ་ཚང་དཔར་འདེབས་མཛད་པའི་སྨོན་ཚིག་ཏུ་ཡོངས་འཛིན་ཁྲི་བྱང་སྐྱེ་མིང་པས་སྨོན་པའོ།། །།་རྡོར་གླིང་བོད་ཀྱི་སློབ་གྲའི་ཆོས་ཀྱི་སློབ་དཔོན་ཟམ་གདོང་མཆོག་སྤྲུལ་རིན་པོ་ཆེར་གནས་ལན་དུ་སྩལ་བར།  གསེར་ཞུན་མ་བརྩེགས་པའི་ལྷུན་པོའི་མཆེད། །གྲོགས་རྐང་
འཐུང་སྟོང་དབུས་ས་མཆོག་ལྗོན། །དགེ་ལེགས་ཀྱི་ལོ་འདབ་སྡུག་གུ་མའི། །འཕྲིན་བཟང་པོའི་བསུང་ཞིམ་སྙིང་ལ་སིམ། །རི་ནགས་མའི་ཁྲོད་ཀྱི་རི་སྐྱེས་ཁྱུ། །ཁོ་ལུས་བཀྲ་མྱོས་པའི་རྒྱང་མཆོངས་དེར། །ལ་འུར་གྱི་སྤུ་ཟིང་མ་དགོས་ཀྱང། །ལར་
གློ་བ་ཕབས་ན་ཐོག་བརྗིས་ཉེན། །དཔལ་ཁྲོ་བོ་མི་གཡོའི་རྩིབས་རྣོན་ཡང། །ཡེང་ཡེང་པོར་གཡོས་པའི་བྱུང་བ་འདིས། །སྟོབས་ཆེན་དང་བདུད་རྩི་འཁྱིལ་བ་ལ། །དཔེ་ཉེར་འཇལ་གྱི་རྗེས་དཔག་སྐྱེས་སོ་སྙམ། །ནོར་མ་ནོར་འབྱེད་པའི་བློ་དྨན་
ཡང། །བུ་ལྷད་མེད་དྲང་པོའི་བློ་ཅན་དེའི། །ཆོས་སྲིད་ཀྱི་འཇུག་ལྡོག་བློ་གྲོས་དེ། །འཕེལ་མི་འཕེལ་གྲོགས་མཆོག་ཁྱེད་ཀྱིས་ཤེས། །ད་སྨྲ་བ་མང་པོས་ཅི་ཞིག་བྱ། །མཐོ་རི་རབ་རི་ཡི་རྩེ་མོ་ནས། །ལྷ་ཚངས་ཆེན་མིག་རྣ་ཟུང་བཞི་ཡིས། །

[026B] །ཞེས་དགོངས་མངའ་བས་ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་གསུམ་ཟླ་བ་བརྒྱད་པའི་ཚེས་ཉེར་ལྔ་ལ་ཕུལ།། །།་ཆོས་ཀྱི་རྒྱལ་པོ་རྒྱལ་བ་སྲས་བཅས་ལ། །ཆོས་བཞིན་བསྟོད་ཅིང་གསོལ་
བ་འདེབས་པ་སོགས། །ཆོས་སྤྱོད་ཉེར་མཁོའི་ཆ་ལག་སྣ་ཚོགས་པ། །ཆོས་ཚུལ་རྒྱ་མཚོ་འཕེལ་ཕྱིར་དཔར་དུ་བསྐྲུན། །དགེ་ཚོགས་རབ་དཀར་་ཤར་གྱི་ཐིག་ལེའི་འཛུམ། །འོད་ཟེར་རྩེ་་དགའ་མཁའ་དང་མཉམ་སོང་བས། །མང་ཐོས་ཁྲིམས་
ལྡན་བསམ་ཡས་ཀུན་དའི་ཚལ། །ནོར་འཛིན་གླིང་བཞིའི་རྒྱན་དུ་རྟག་བཞད་ཤོག་ །ཅེས་པ་འདི་ཡང་སྣག་ས་ཐོས་བསམ་ཐར་འདོད་གླིང་གི་དགའ་ཤར་གྲྭ་ཚང་ནས་ཆོས་སྤྱོད་ཉེར་མཁོའི་ཆོས་ཚན་དཔར་འདེབས་མཛད་དང་མཛད་འགྱུར་གྱི་སྨོན་ཚིག་ཏུ་ཡོངས་འཛིན་ཁྲི་བྱང་སྤྲུལ་མིང་པས་སྨོན་
པའོ།།  །།་ཁམས་གསུམ་གདུང་བ་ཡོངས་སེལ་ཚངས་པའི་སྲིད། །སྲིད་ཞིའི་འདོད་འཇོ་ཐུབ་པའི་བཞེད་དགོངས་ཚུལ། །ཚུལ་གཉིས་ཤིང་རྟས་ཕྱེ་བའི་ལེགས་བཤད་དག་དག་གསལ་དཔར་གྱི་རི་མོར་དྲངས་པའི་དགེས། །
རྒྱལ་ཀུན་སྙིང་རྗེའི་ཟླ་བ་གངས་རིའི་མགོན། །རྒྱལ་བསྟན་ཀུན་དའི་གཉེན་དུ་རྟག་བསིལ་ཞིང། །རྒྱལ་བའི་དགེ་ལེགས་སྔང་བ་འཛིན་གྱུར་ཅིག་བཤད་སྒྲུབ་འོད་སྟོང་བཀྲ་བའི་ཟེར་ཕྲེང་གིས། །ཆོས་ཚུལ་འདབ་བརྒྱ་བཞད་པའི་ཤིས་པ་
བརྒྱས། །ཞི་སྒོ་གཉིས་མེད་གཉིས་མེད་གསུང་བའི་ལམ། །མང་མང་འགྲོ་བའི་ཉེར་འཚོར་སྨིན་གྱུར་ཅིག་ །ཅེས་པ་འདི་ཡང་དཔལ་ལྡན་འབྲས་སྤུངས་བཀྲ་ཤིས་སྒོ་མང་གྲ་ཚང་གི་ཡིག་ཆ་རྣམས་ཕྱོགས་འདིར་དཔེ་རྒྱུན་དཀོན་སྟབས་བློ་གསལ་དོན་གཉེར་ཅན་ཡོངས་ལ་སྨན་ཆེད་སྒོ་

[027A]༄༅།  །མང་གྲ་ཚང་སྤྱི་གཞུང་ནས་དཔར་འདེབས་ཕྱག་གྲོན་གཏོང་གནང་ཐོག་བོད་གཞུང་ཤེས་རིག་གཙོ་འཛིན་བཀའ་བློན་ཀུན་གླིང་འོད་ཟེར་རྒྱལ་མཚན་མཆོག་དང། རྒྱུད་སྨད་མཁན་ཟུར་ངག་དབང་ལེགས་ལྡན། བསམ་བློ་དགེ་བཤེས་ངག་དབང་ཉི་མ་བཅས་ནས་རོགས་རམ་འགན་
བཞེས་གནང་ཞིང། སོག་སྤྲུལ་གུ་རུ་དེ་ཝ་རིན་པོ་ཆེ་ནས་ཀྱང་དཔར་འདེབས་གླ་ཆ་མ་བཞེས་པར་དཔར་འདེབས་མཛད་རྒྱུ་སོགས་དྭང་བས་ཁུར་བཞེས་ཀྱི་འཕྲུལ་དཔར་གྱི་ལམ་དུ་ལེགས་པར་བསྒྲུབས་པའི་དཔར་བྱང་སྨོན་ཚིག་ཏུ་ཡོངས་འཛིན་ཁྲི་བྱང་སྤྲུལ་མིང་པས་སྨོན་པའོ།།  །།་སསྟི། ཐོགྶ་
མེད་མཐུ་སྟོབས་མིག་གསུམ་འབར་བའི་མེས། །བསྟན་ལ་སྡང་བའི་ཡིད་སྲུབས་སྡེར་བཅས་པ། །སྲེག་བྱེད་བདུད་འདུལ་དྲག་པོ་བསེ་ཁྲབ་ཅན། །དགྱེས་སྐོང་མཆོད་ཆོག་དཔར་དུ་བསྐྲུན་པའི་དགེས། །བསྟན་པའི་ཉི་མ་ཕན་བདེའི་དཔལ་དུ་ཤར། །
གངས་ལྗོངས་བདེ་སྐྱིད་རྫོགས་ལྡན་རྩེ་མོར་འཛེགས། །ཆོས་ནོར་ཐར་འདོད་སྡེ་བཞི་གངྒཱའི་ཀླུང། །འཛམ་གླིང་མཐའ་དབུས་ཀུན་ཏུ་ཁྱབ་གྱུར་ཅིག་གང་ཤར་རྒྱན་དུ་འཁྱེར་བའི་ཉམས་ལེན་གྱིས། །སྲིད་རྩེ་ཡོངས་གནོན་འཕགས་ནོར་བདུན་པ་
ཅན༑ ༑ལེགས་བཤད་གླིང་བུའི་སྒྲ་དབྱངས་སྙན་སྒྲོག་པའི། །མཁས་མང་བཤད་སྒྲུབ་བྱ་བ་འཕེལ་གྱུར་ཅིག་ །ཅེས་པ་འདི་ཡང་དགའ་ཤར་གྲ་ཚང་འདུས་སྤྱི་ནས་བསྟན་སྲུང་གནོད་སྦྱིན་བསེ་ཁྲབ་ཅན་གྱི་བསྐང་ཆོག་ཆ་ལག་དང་བཅས་པ་དཔར་འདེབས་མཛད་པའི་དཔར་བྱང་དུ་ཡོངས་
འཛིན་ཁྲི་བྱང་སྤྲུལ་མིང་པས་སྦྱར་བའོ།།  །།་སྲིད་དང་ཞི་བའི་ཐོར་ཚུགས་ནོར་བུའི་རྩེར། །ཞབས་སེན་དམར་འོད་ཆགས་པའི་གེ་སར་རྡུལ། །འགོད་མཛད་སྟོབས་བཅུའི་རྩལ་གྱིས་བདུད་བཞི་ལས། །རྣམ་པར་རྒྱལ་བ་ཉི་མའི་གཉེན་ལ་འདུད།།

[027B] །རླབས་ཆེན་སྤྱོད་པའི་བསིལ་ཟེར་འབུམ་གྲོལ་བའི། །སྨྲ་བའི་ཟླ་བ་མི་ཕམ་འཇམ་དབྱངས་སོགས། །སར་གནས་སེམས་དཔའ་ཆེ་རྣམས་ཕྱག་གི་ཡུལ། །བརྒྱད་གཉིས་བདེན་དོན་མྔོན་
གཟིགས་མིག་གསུམ་མེས། །ཀུན་འབྱུང་སྲིད་པའི་ཡིད་སྲུབས་ལུས་བསྲེགས་ཤིང། །ཐུབ་བསྟན་གངྒཱ་ཡོངས་འཛིན་གཙུག་ན་ཟླ། །གཏད་རབས་བདུན་སོགས་དགྲ་བཅོམ་ཚོགས་རྣམས་བསྔགས། །གསང་ཆེན་ཆོས་ཀྱི་སྒོ་འཕར་བརྒྱ་ཕྱེ་ནས།།
ཀུན་བཟང་རྡོ་རྗེ་འཛིན་པའི་མྱུར་ལམ་མཆོག་སྐལ་བཟང་འགྲོ་ལ་སྟོན་མཛད་འཕགས་ཡུལ་གྱི། །གྲུབ་བརྙེས་དཔའ་བོའི་ཚོགས་ལ་མི་གུས་སུ། །དཔྱད་གསུམ་དག་པའི་ལེགས་བཤད་སྐྱ་རེངས་ཀྱིས། །མདོ་དོན་ཉི་མ་གཞོན་ནུ་ཉེར་དྲངས་ཏེ་
ཟབ་རྒྱས་ཆོས་ཚུལ་པདྨོ་སྟོང་གི་འཛུམ། །འབྱེད་མཛད་འཛམ་གླིང་རྒྱན་གྱུར་མཁས་རྣམས་རྒྱལ། །ཐུབ་པའི་གསུང་རབ་མཐའ་ཡས་ནོར་བུའི་གཏེར། །རླབས་ཆེན་སྨོན་ལམ་བརྩོན་འགྲུས་གྲུ་བོ་ཆེ། །གངས་ཅན་ཕན་བདེའི་དཔལ་དུ་འྡྲེན་
མཛད་པའི། །ལོ་པཎ་བཀའ་དྲིན་ལྷུན་པོའི་ཚད་དུ་ལྕི། །འཇམ་དཔལ་རྡོ་རྗེའི་མཁྱེན་རབ་མེ་ཤེལ་ཁམས། །ལེགས་བཤད་འོད་སྟོང་འབར་བའི་ཟེར་ཕྲེང་གིས། །ཡོངས་རྫོགས་བསྟན་པའི་ས་ཆེན་སྣང་བྱེད་པ། །བློ་བཟང་སྨྲ་བའི་ཉི་མ་གཏན་
གྱི་སྐྱབས། །གདུལ་བྱའི་མོས་ཁམས་ཀ་ཤིའི་རས་དཀར་ངོས། །རྣམ་མང་ཐེག་པའི་གཟུགས་རིས་རབ་བཀྲ་བ། །ཀུན་མཁྱེན་མཁྱེན་པའི་པིར་གྱིས་ལེགས་བཀོད་པའི། །སྙིང་པོ་མདོར་བསྡུས་ཚུལ་དུ་འདི་ན་གླེང། །ཞེས་ཡུལ་དམ་པ་

[028A]༄༅། །རྣམས་ལ་ཕྱག་བྱ་བ་དང། དངོས་པོ་ངེས་གཏན་གྱི་ཚིགས་སུ་བཅད་པ་སྔོན་དུ་བཏང་སྟེ། གང་གླེང་བར་བྱ་བ་ནི་  ྾    ྾   འདི་ནི་དཔེ་དེབ་ཅིག་གི་འགོ་བརྗོད་དུ་སྩལ་བའོ།།  །།་རིགས་གསུམ་རྒྱལ་བའི་
མཁྱེན་བརྩེ་ནུས་པའི་དཔལ། །གཅིག་བསྡུས་འཇམ་མགོན་བླ་མའི་རྣལ་འབྱོར་འདི། །བསྟན་ལ་རབ་གུས་འབའ་པ་ལྕང་ར་བ། །སྐལ་བཟང་ལེགས་བཤད་གང་ནས་དཔར་དུ་བསྐྲུན། །དགེ་བས་བློ་བཟང་རིང་ལུགས་དབང་གི་རྒྱལ། །
བཤད་སྒྲུབ་རྒྱལ་མཚན་རྩེ་མོར་མངོན་མཛེས་པས། །ཁམས་གསུམ་དབུལ་སེལ་ཕན་བདེ་འདོད་རྒུའི་ཆར། །མཐའ་ཡས་འགྲོ་བའི་དཔྱིད་དུ་འབེབས་གྱུར་ཅིག་རྒྱུ་སྦྱོར་འབྲེལ་ཐོགས་ལྟོས་པར་བཅས་པ་ཀུན། །ཀུན་མཁྱེན་བློ་བཟང་རྒྱལ་
བས་རྗེས་བཟུང་ཞིང། །ཞིང་ཁམས་རྒྱ་མཚོར་འགྲོ་དོན་སྤྱོད་པའི་མཐུ། །མཐུ་ཆེན་འཇམ་དཔལ་དཔའ་བོའི་རྗེས་འགྲོར་ཤོག་ །ཅེས་པ་འདི་ཡངྲྒྱུ་སྦྱོར་གོང་གསལ་ནས་བླ་མའི་རྣལ་འབྱོར་དགའ་ལྡན་ལྷ་བརྒྱ་མ་དཔར་དུ་བསྐྲུན་པའི་དགེ་བསྔོའི་སྨོན་ཚིག་ཏུ་ཡོངས་འཛིན་
ཁྲི་བྱང་སྐྱེ་མིང་བས་སྦྱར་བའོ།། །།་ར་སྟོད་རིན་པོ་ཆེ་ཀ་སྦུག་ཏུ་བཞུགས་སྐབས་སྩལ་བའི་བཀའ་བྲིས་ལ།  ཨེ་མ་ཨ་ཡུ་སུ་པྲ་ཏི་ཥྛ། །ག་ན་ཙ་ཀྲ་པཱུ་ཛ་མེ་གྷ། །གསང་ཆེན་སྤྱོད་མཆོག་རྩེ་མོའི་ཐོག་མ། །ཤིན་ཏུ་རབ་སྤྲོས་དྷཱུ་ཏིའི་ལམ་འདས། །ཆོས་
ཚུལ་བཀྲ་ཤིས་འོད་ལྔའི་གློག་ཞགས། །མཉེན་ལྕུག་འཁྱུད་ལྟ་ག་ལ་ཞིག་སྟེ། །ཆོས་སྐུ་རྡོ་རྗེ་རྡོག་པས་གནོན་ཅིང། །ཚུལ་ཁྲིམས་རྒྱལ་བར་འགྲམ་ལྕག་ཕོག་སྐད། །རྩ་སྔགས་རྒྱལ་པོས་བཅོམ་ལྡན་བསྙེན་པས། །བྱང་བལྟའི་གཉེན་ལ་

[028B] །སྣང་བས་མེད་མཐའ་སེལ་བའི་གྲུབ་མཐའ། །རྟོགས་ལྡན་དཔྱོད་པའི་འཇུག་སྒོ་མཆོག་སྙམ། །འབུལ་ཞིང་གསོལ་བའི་ཐོ་ཡི་ཡི་གེར། །ཐོས་པ་དགའ་དང་ནག་འཚོ་བཞིན་དུ། །དངོས་ཉམས་རྨི་ལམ་ཅི་རིགས་དུ་
མར༑ ༑ འཕགས་པས་བཟུང་བའི་རྣམ་ཐར་ཕྲེང་བ། །གདོང་ལྔའི་དབྱངས་སུ་གསང་མཐོར་སྙན་འདི། །ཁམས་ཀྱི་ཟླ་བར་གཡའ་དང་གངས་ཁྲོད། །རི་དྭགས་རྨས་མའི་བརྟུལ་ཞུགས་བཟུང་བའི། །རྣལ་འབྱོར་ཉམས་རྟོགས་འུར་བ་མིན་
ནམ༑ ༑ཡང་ན་བདུད་བཞི་རྩད་ནས་འཇོམས་ཤིང། །སྲིད་པའི་འཁྲུལ་འཁོར་གཞིག་ལ་དཔའ་བའི། །ཁམས་གསུམ་རྣམ་གནོན་སྤྲུལ་པའི་མཚམས་སྤྲིན། །གསེར་རིའི་སྤོ་ལ་འཁྱུད་པ་ཡིན་མཆི། །ཨ་ཡེ་རིང་ནས་འདྲིས་པའི་ནང་ཉམས།།
ཀུ་རེ་དོན་དམ་ཟུང་འཇུག་ཚིག་གསུམ། །ལྷུག་པར་ཕུལ་འདིར་ཐུགས་གཡེང་མི་འཚལ། །གནད་དོན་ཐུགས་ཀྱི་ཐིག་ལེར་བཟུང་འཚལ།། །།་དཔལ་དགའ་ལྡན་སྙན་བརྒྱུད་ཕྱག་རྒྱ་ཆེའི། །ལམ་བཟང་པོ་གསལ་མཛད་ཆོས་ཀྱི་རྗེ།།
ཡོངས་དངོས་བརྒྱུད་བླ་མའི་གསོལ་འདེབས་འདི། །ཡིད་དྭངས་བས་དཔར་དུ་བསྐྲུན་པའི་དགེས། །ངག་ཕལ་གྱིས་མི་མཚོན་ཟུང་འཇུག་ལམ། །ཚངས་ལྷ་དབང་བྱེ་བས་རྙེད་མིན་དེ། །མ་དྲིན་ཅན་འགྲོ་བ་ཀུན་དོན་དུ། །ལྷུན་གྲུབ་ཀྱི་དགའ་
སྟོན་མྱུར་སྤྱོད་ཤོག་ །ཅེས་པ་འདི་ཡང་བློ་བཟང་རྒྱལ་བའི་བསྟན་ལ་གཅིག་ཏུ་གུས་པ་བོད་གཞུང་རྩིས་ཞིབ་འགན་འཛིན་ངག་དབང་དོན་གྲུབ་མཆོག་གི་ཐུགས་བཞེད་ལྟར་ཡོངས་འཛིན་ཁྲི་བྱང་བས་སྨོན་པའོ།། །།་མྱང་སྟོད་སྐྱིད་སྦུག་སྤྲུལ་སྐུ་ནས་ཞུ་བསྐུལ་གནང་བ་ལྟར་བཀའ་བསྟན་གསུང་

[029A]༄༅།  །རབ་དཀར་ཆག་གི་དེབ་ཐེར་འགོ་བརྗོད་ལ།  སྒྲིབ་བྲལ་ཡེ་ཤེས་ལྔ་ཡི་མེ་ལོང་ངོས། །ཆོས་ཀུན་མ་འདྲེས་གཟུགས་འཆར་ཐམས་ཅད་མཁྱེན། །འཇིགས་མེད་སྟོབས་བཅུའི་རྩལ་རྫོགས་ལྷ་ཡི་ལྷ། །ཐུབ་ཆེན་ཉི་
མའི་གཉེན་མཆོག་གཙུག་ཏུ་བསྟེན། །རྒྱལ་བའི་གསུང་རབ་ཟབ་དོན་འོ་མའི་མཚོ། །བཤད་སྒྲུབ་མཆོག་རབ་རི་བོས་བསྲུབས་སྐྱེས་བཅུད། །སྐལ་བཟང་འགྲོ་བའི་སྲོག་ཏུ་སྦྱིན་མཁས་པའི། །འཕགས་ཡུལ་པཎ་གྲུབ་ཚོགས་རྣམས་ཕྱག་གི་
ཡུལ། །གངས་ཅན་སྐྱེ་རྒུའི་ལེགས་བྱས་ཤར་རིའི་རྩེར། །ཐུབ་གསུང་སྲིད་པའི་སྒྲོན་མེ་འོད་བརྒྱ་པ། །འདྲེན་པའི་ཐུགས་བསྐྱེད་ཟླ་མེད་ཁྱུང་སྔོན་སྐྱེས། །རྒྱལ་བློན་ལོ་པཎ་བཀའ་དྲིན་གཞལ་ནུས་ཅི། །ཁམས་གསུམ་རྒུད་པ་ཀུན་སེལ་བཀྲ་
ཤིས་ཀྱི། །འདོད་པ་ཀུན་འཇོ་གསུང་རབ་རིན་ཆེན་འབུམ། །སྐལ་བཟང་བསོད་ནམས་མཛོད་དུ་ཉེར་གཏམས་པའི། །དཀར་ཆག་འཕྲུལ་གྱི་ལྡེ་མིག་འདི་ན་འགོད།། །།་མཚན་ཙམ་གྱིས་ཀྱང་ཉེས་བརྒྱའི་མུན་སེལ་
ཞིང། །དགེ་ལེགས་འོད་སྟོང་འགྱེད་པའི་ཉིན་མོར་བྱེད། །སྙིགས་མའི་མགོན་པོ་བཅོམ་ལྡན་བདེ་གཤེགས་བདུན། །མཆོད་ཅིང་ཐུགས་དམ་བསྐུལ་བའི་མདོ་ཆོག་འདི། །ཕག་རི་བླ་སྤྱི་དོན་ལྡན་ཁང་གསར་བ། །བསྟན་ལ་རབ་གུས་བློ་
བཟང་དོན་ལྡན་དང། །ཁྱིམ་འཛིན་ཚེ་རིང་ཆོས་འཛོམས་རྣམ་གཉིས་ནས། །རྒྱུ་སྦྱར་དཔར་གྱི་འཕྲུལ་དུ་བསྐྲུན་པའི་དགེས། །སྔོན་ཚེ་བདེ་གཤེགས་སྲས་དང་བཅས་རྣམས་ཀྱིས། །ཚད་མེད་སྨོན་ལམ་ཇི་ལྟར་མཛད་པ་རྣམས། །རྩོད་དུས་

[029B] །བསླུ་མེད་བདེན་པའི་འབྲས་བཟང་མྱུར་སྨིན་ཤོག་མཚུངས་མེད་བློ་དང་བཟང་པོའི་ལྷག་བསམ་གྱིས། །འགྲོ་དོན་སྤྱོད་ལ་མི་ཞུམ་སྙིང་སྟོབས་ལྡན། །ཚེ་དཔལ་རིང་འཚོ་བྱང་ཆུབ་ཆོས་མཆོག་གི་དགེ་མྪན་
འབད་མེད་འདོད་རྒུར་འཛོམས་པར་ཤོག་ །ཅེས་པ་འདི་ཡང་རྒྱུ་སྦྱོར་གོང་གསལ་ཟུང་ནས་སྨན་བླའི་མདོ་ཆོག་རྒྱས་པ་དཔར་འདེབས་གནང་བའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྤྲུལ་མིང་པས་སྨོན་པའོ།།  །། ་འཕགས་པའི་ཡུལ་ན་འཕགས་རིགས་
པཎ་གྲུབ་དང། །རྒྱལ་བའི་མྱུ་གུས་རྒྱལ་བསྟན་རབ་སྤེལ་ཏེ། །རྣམ་གྲོལ་སྒོ་བརྒྱ་རྣམ་པར་དབྱེ་བའི་གཏམ། །དབྱངས་སྒྲོག་དྲི་ཟའི་དབྱངས་སྙན་བཞིན་དུ་འཇེབས། །ཀུན་ཕན་ཀུན་ཏུ་དགའ་བསྐྱེད་ལེགས་བཤད་ཀྱི། །སྣང་བ་སྣང་བྱེད་སྟོང་གི་
སྙིང་པོ་ཅན། །སྲིད་གསུམ་སྲིད་མཚོ་ལས་སྒྲོལ་འགྲོ་བའི་མགོན། །རིག་བྱེད་རིག་པའི་ལྷུན་པོ་མཆོག་དེས་སྤྲོས། །རྒྱ་ཆེའི་རྒྱ་གར་ཡུལ་དུ་དམ་པའི་ཆོས། །ཇི་ལྟ་ཇི་ལྟར་དར་བའི་སྔོན་གྱི་ཚུལ། །དེ་ལྟ་དེ་ལྟར་ད་དུང་རྒྱལ་བའི་བསྟན། །
ཡོངས་རྫོགས་ཡོངས་སུ་གསལ་ཕྱིར་ལེགས་བཤད་འདི། །ལམ་དང་ལམ་མིན་འབྱེད་པའི་བློ་གྲོས་ཀྱིས། །ཡིད་ཅན་ཡིད་ལ་བསྐལ་བྯང ་ཐུབ་པའི་བྶྟན ། །ཟླ་བྲལ་ཟླ་བའི་ལང་ཚོར་སྒྲུབ་པའི་གཉེན། །ཆོས་འྫིན ་ཆོས་ཀྱི་སྙེམྶ་
དཔར་དུ་བསྐྲུན། །གང་འདིར་གང་ཞིག་ཐོབ་པའི་རྣམ་དཀར་མཐུས། །འགྲོ་དྲུག་འགྲོ་བའི་གདུང་སེལ་སྨན་གྱི་ཕུལ། །ཐུབ་ཚུལ་ཐུབ་པའི་དགོངས་པ་ཇི་བཞིན་དུ། །ཕྱོགས་བྲལ་ཕྱོགས་ཀྱི་འཁོར་ལོར་ཡོངས་ཁྱབ་ཤོག་མ་དག་མ་རིག་

[030A]༄༅། །འཁྲུལ་པའི་གཞན་དབང་གིས། །འཁོར་བའི་འཁོར་ལོར་འཕྱན་པའི་ཡིད་ཅན་ཀུན། །ཆོས་མཆོག་ཆོས་ལམ་དྲང་པོར་ཉེར་ཞུགས་ནས། །ཀུན་གཟིགས་ཀུན་བཟང་རྒྱལ་བའི་ས་ནོན་ཤོག་ །ཅེས་པ་འདི་ཡང་བལ་
ཡུལ་བོད་དགོན་དགའ་ལྡན་ཆོས་འཕེལ་གླིང་གི་གནས་འཛིན་འབྲས་སྒོ་མང་ཧར་གདོང་སོག་པོ་གུ་རུ་དེ་ཝ་མཆོག་སྤྲུལ་བློ་བཟང་བསྟན་འཛིན་རིན་པོ་ཆེ་ནས་ཇོ་ནང་ཀུན་དགའ་སྙིང་པོའམ། མཚན་གཞན་ཏཱ་ར་ན་ཐ་སྟེ་སྒྲོལ་བའི་མགོན་པོས་མཛད་པའི་རྒྱ་གར་ཆོས་འབྱུང་གི་དཔེ་དེབ་དཔར་འདེབས་མཛད་པའི་དགེ་བ་སྔོའི་སྨོན་ཚིག་ཏུ་
ཡོངས་འཛིན་ཁྲི་བྱང་སྐྱེ་མིང་པས་སྨོན་པའོ།།  །། ་རྒྱལ་བ་ཀུན་གྱི་གསང་གསུམ་རྡོ་རྗེའི་ཁམས། །ངོ་མཚར་པདྨའི་སྦུབས་སུ་སྒྱུར་བའི་གར། །རྩ་གསུམ་ཀུན་འདུས་མྷཱ་གུ་རུ་རྗེའི། །གསོལ་འདེབས་མན་ངག་དཔར་དུ་བསྐྲུན་པའི་དགེས།།
ཆོས་ཀུན་ཡེ་ནས་དག་པའི་མཁའ་དབྱིངས་སུ། །གཉིས་འཛིན་སྤྲིན་ཚོགས་དེངས་པའི་རང་རིག་རྩལ། །ལྷུན་གྲུབ་ཀུན་བཟང་དོན་གྱི་པདྨ་འབྱུང། །རང་ཞལ་རྗེན་པར་མྱུར་དུ་མཇལ་བར་ཤོག་ །ཅེས་པ་འདི་ཡང་རྣམ་དཀར་སྒྲུབ་པ་པོ་ཌལ་ཧོར་བཙུན་དགོན་ཀརྨ་
སྒྲུབ་བརྒྱུད་དར་རྒྱས་གླིང་གི་གནས་བླ་མ་ཀརྨ་འཕྲིན་ལས་རིན་པོ་ཆེའི་བཞེད་པ་ལྟར་ཡོངས་འཛིན་ཁྲི་བྱང་སྐྱེ་མིང་པས་སྨོན་པའོ།། །། ་དྭགས་པོ་བམ་ཆོས་སྤྲུལ་སྐུ་བྱམས་པ་རྒྱ་མཚོ་ཕ་རན་སིར་ཕེབས་སྐབས་དད་རྟེན་སྐུ་དཔར་གསོལ་རས་སྩལ་བའི་རྒྱབ་ཡིག་མཚན་དཡང་སྩལ་བར།  ཀུན་ཕན་བྱམས་
བརྩེའི་འོད་ཀྱི་ཞགས་པ་ཡིས། །རྒྱ་ཆེན་འགྲོ་ཁམས་ཡོངས་འཆིང་རྒྱལ་བའི་སྲས། །དགྱེས་པའི་མཚོ་སྐྱེས་འདབ་བརྒྱ་ཁྲི་འབུམ་དུ། །བཞད་ཕྱིར་འདྲ་བརྙན་བྱང་བུ་འདི་ཉིད་ཕུལ།།  །། ་ཚ་བ་རོང་པ་དམ་པ་བློ་གྲོས་ནས་ཕྱག་ཆེན་བརྒྱུད་འདེབས་དཔར་

[030B]  ཚུལ་འདི་དཔར་དུ་བསྐྲུན་པའི་རྣམ་དཀར་མཐུས། །བཤེས་གཉེན་དམ་པའི་མགོན་དང་མི་འབྲལ་ཞིང། །ཐེག་པ་མཆོག་གི་བློ་གྲོས་སྣང་བ་ཡིས། །ཀུན་རྨོངས་འཁྲུལ་པའི་མུན་པ་སངས་གྱུར་ཅིག། །།
་སསྟི། བདེ་འབྱུང་བདེ་སོགས་བདག་པོ་གདོང་བཞི་སོགས། །སྲིད་ན་སྲིད་གསུམ་གནོན་པར་སྙེམས་པའི་ལྷ། །གང་དག་གང་གི་ཞབས་རྡུལ་ཉེར་མཆོད་པ། །ལྷ་ཡི་ལྷ་མཆོག་ཤཱཀྱ་སེང་གེར་བསྔགས། །ཤེས་དང་ཤེས་བྱའི་དེ་ཉིད་གཟིགས་
པའི་བློས། །མ་རྣམས་མ་ལུས་སྒྲོལ་བའི་སྟོབས་བཅུའི་རྩལ། །མི་ཕམ་མི་ཤེས་མུན་སེལ་ཆོས་ཀྱི་རྗེས། །རྒྱལ་དང་རྒྱལ་བའི་ལམ་བཟང་རྒྱན་གྱིས་ཕྱེས། །མཁྱེན་བརྩེ་ཐོགས་མེད་སྲེད་མེད་བུ་ཡི་སྟོབས། །ཁྱུ་མཆོག་སྟོང་གི་ཤིང་རྟས་ཕྱེ་བའི་
སྲོལ༑ ༑བདེ་གཤེགས་ལ་མ་པོ་ཆེ་དེར་བགྲང་ཡས་ཀྱི། །དོན་མཐུན་བགྲོད་པའི་ངོ་མཚར་ཅི་ཡང་འཛིན། །དུས་ཀྱི་མཐའ་འདིར་སེང་བཟང་སེང་གེའི་སྒྲ། །སླར་ཡང་སྒྲོག་འདི་སྐལ་བཟང་བསོད་ནམས་ཞེས། །གྲགས་པ་ཡིད་འོང་ལྷ་ཡི་སིལ་
སྙན་འབུམ། །ཕྱོགས་ཀྱི་མཛེས་མས་སྲིད་པ་གསུམ་ན་འཁྲོལ། །མྠའ་བྲལ་རྣམ་དཔྱོད་འོད་སྟོང་འབར་བའི་གཟིས། །རྒྱལ་ཡུམ་སྦས་དོན་རྒྱ་ཆེན་གླིང་བཞིའི་ཁྱོན། །ཡང་དག་ཀུན་གསལ་ནམ་མཁའི་སྒྲོན་མེ་ཡི། །སྣང་བས་འཇིག་རྟེན་མུན་པ་
རིང་དུ་བྲོས། །ལེགས་བཤད་ལེགས་བཤད་བྱེ་བ་ཟིལ་གནོན་པ། །གང་ལ་གང་འདོད་འདོད་རྒུར་འཇོ་བའི་དཔར། །ས་འདིར་ས་གསུམ་དགེ་མཚན་འདུ་བའི་ཕྱིར། །སྐལ་བཟང་སྐལ་བས་བསྐྲུན་པའི་ལེགས་བྱས་མཐུས། །ཐུབ་གསུང་ལང་

[031A]༄༅། །ཚོའི་ཆ་ཤས་ཡོངས་རྫོགས་པའི། །བློ་བཟང་རིང་ལུགས་ཟླ་བ་གཞོན་ནུའི་དཔལ། །འཛུམ་འོད་མེ་ཏོག་དཀར་པོའི་དགའ་ཆར་གྱིས། །ཁམས་གསུམ་དགེ་བའི་ཀུ་མུད་བཞད་གྱུར་ཅིག་ཐུབ་བསྟན་ནོར་
བུའི་མཛོད་འཛིན་ཀླུ་དབང་རྣམས། །མདོ་རྒྱུད་རྒྱ་མཚོར་རྩེན་པའི་འཕྲིན་ལས་ཀྱི། །གདེངས་ཀ་ནམ་མཁའི་བླ་བྲེར་གཡོ་བཞིན་དུ། །ཕན་བདེའི་གྲུ་ཆར་རྟག་ཏུ་འབེབས་གྱུར་ཅིག་ཆོས་སྤྱོད་བཅུ་ཡི་གཡུ་རལ་འབུམ་གསིག་ཅིང། །རིག་དང་
གྲོལ་བའི་རྩལ་རྫོགས་གདོང་ལྔའི་ཁྱུ། །འཇིགས་བྲལ་འཆད་རྩོད་རྩོམ་པའི་ང་རོ་ཡིས། །ཐེག་གསུམ་གངས་ཀྱི་རི་བོ་བརྗིད་གྱུར་ཅིག་རྒྱུ་སྦྱོར་འབྲེལ་ཐོགས་ཚེ་བྶོད ་བློ་གྲོས་དང། །ཆོས ་འབྱོར་ཡལ་ག་རབ་རྒྱས་ཡོངས་འདུའི་ལྗོན། །མི་
འགྱུར་བླ་མེད་དགེ་ལེགས་རིན་ཆེན་འབྲས། །དཔག་ཡས་ཀུན་དགའི་ཉེར་འཚོར་དུད་གྱུར་ཅིག་ལྷག་པར་དུས་གསུམ་རྒྱལ་བའི་བགྲོད་གཅིག་ལམ། །བྱང་ཆུབ་ཆོས་ཕྱོགས་ཡོངས་དག་སྣང་བའི་གཏེར། །ཉི་མ་བྱེ་བའི་དཀྱིལ་འཁོར་ཡོངས་
རྫོགས་པའི། །ཡེ་ཤེས་སྙིང་གི་སྙིང་པོར་མྱུར་འཆར་ཤོག་ །ཅེས་པ་འདི་ཡང་མཁས་མང་བྱེ་བའི་འབྱུང་གནས་དཔལ་ལྡན་འབྲས་སྤུངས་བློ་གསལ་གླིང་གི་ཡིག་ཆ། གངས་ཅན་མཁས་གྲུབ་ཀུན་གྱི་གཙུག་རྒྱན་མདོ་སྔགས་རབ་འབྱམས་པ་པཎ་ཆེན་བསོད་ནམས་གྲགས་པའི་དཔལ་རྣམ་དཔྱོད་མཆོག་གི་སྡེས་མཛད་
པའི་ཕར་ཕྱིན་མཐའ་དཔྱོད་ཡུམ་དོན་ཡང་གསལ་སྒྲོན་མེ་འདི་ཉིད་ཀྱི་དཔར་ཤིང་རྙིང་པ་བགྲེས་ཟད་སྟབས། སླར་ཡང་རབ་བྱུང་བཅུ་དྲུག་པའི་ས་གླང་ལོར་དད་གཏོང་ལྷག་བསམ་ནོར་གྱིས་ཕྱུག་པ་ཏྲེ་ཧོར་ས་འདི་ཚང་ནས་རྒྱུ་སྦྱར་དཔར་དུ་བསྐྲུན་པའི་དགེ་བསྔོའི་སྨོན་ཚིག་འདི་ལྟ་བུ་ཞིག་དགོས་ཞེས་ཡོན་བདག་སྐུ་ངོ་རྣམས་ནས་རྟེན་བྕས་

[031B] སྐུ་བཅར་མཚན་ཞབས་དར་ཧན་དགའ་ལྡན་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོས་སྨོན་པའི་མཚམས་སྦྱོར་དང་བཅས་སྦྱར་བ་དགེ་ལེགས་སུ་གྱུར་ཅིག།  །། ་སྙིང་རྗེའི་གང་བ་ཡོངས་སུ་རྫོགས་པའི་དཔལ། །ཆོ་འཕྲུལ་གསུམ་གྱི་འོད་རིས་བྡུད་
རྩིའི་ཟེར། །མཁའ་ཁྱབ་འགྲོ་བའི་སྙིང་ལ་རྟག་འབེབས་པའི། །འཕགས་མཆོག་ཕྱག་ན་པདྨོའི་ཐུགས་རྗེའི་མཐུས། །ཚེ་རབས་ཕྲེང་བར་བསགས་པའི་སྡིག་ལྟུང་དྲི། །ཡོངས་བྱང་རིང་མིན་སྲིད་མཚོ་ལས་སྒྲོལ་ཏེ། །འགྲོ་བ་མ་ལུས་འདྲེན་པའི་སྟོབས་
བཅུའི་རྩལ། །མགོན་པོ་ཁྱོད་དང་མཚུངས་པར་མཛད་དུ་གསོལ།  །ཞེས་པ་འདི་ཡང་རང་ཅག་ཆོལ་གསུམ་མི་རིགས་ཀྱི་རིགས་མྱུག་བུ་དངྦུ་མོ་བསམ་མེད་ནར་མ་སོན་ཞིང། ཕ་མས་འཚོ་སྐྱོང་ཇི་བཞིན་མ་ཐུབ་པ་རྣམས་ལ་གོང་ས་ཡིད་བཞིན་ནོར་བུའི་ཐུགས་བཞེད་ཟབ་མོ་དང་མཐུན་པར་ཕྱག་བཞེས་ཀྱིས་
བཅོས་མིན་བྱམས་བརྩེས་དུས་རྟག་ཏུ་འཚོ་གཟིགས་བླ་མེད་ཀྱི་བཀའ་དྲིན་ཅན་སྐུའི་གཅེན་མོ་ཚེ་རིང་སྒྲོལ་མ་མཆོག་དེ་ཉིད་མི་རྟག་སྒྱུ་མའི་སྣང་ཚུལ་དུ་གཤེགས་པར་བརྟེན་རྡ་རམ་ས་ལའི་བུ་གསོ་ཁང་ལས་བྱེད་སྤྱི་མགྲིན་ནས་བཀའ་དྲིན་གྱི་ཆ་ཤས་ཙམ་གསབ་ཕྱིར་གཙོ་བོ་གྲུ་འཛིན་ཞིང་བཀོད་ལ་ལྷ་མགྲོན་དུ་ཕྱག་རྡོར་དང། འཇམ་དབྱངས་ཀྱི་
སྣང་བརྙན་བཅས་བཞེངས་པའི་འདོད་གསོལ་སྨོན་ཚིག་ཏུ་ཡོངས་འཛིན་ཁྲི་བྱང་པས་སྨོན་པའོ།། །། ་ལྡི་ལིར་ལ་དྭགས་ནང་བསྟན་གཙུག་ལག་ཁང་དང་དཔེ་མཛོད་སློབ་གྲ་བཅས་གསར་ཆགས་ལ་ཕྱི་མགྲོན་བླ་དཔོན་མི་དྲག་ཁག་གཟིགས་བསྐོར་དུ་ཕེབས་སྐབས་མཚན་བྱང་འགོད་དེབ་ཐོག་སྐྱབྶ་རྗེ་མཆོག་ནས་
བཀའ་སློབ་དང། མཚན་བྱང་ཆབས་ཅིག་སྩལ་བ་འདི་ལྟར།  རྣམ་འདྲེན་ཉི་མའི་གཉེན་གྱི་ལུགས་བཟང་མཆོག་རྣམ་པ་ཀུན་ལྡན་ཐེག་གསུམ་ཆོས་ཀྱི་ཚུལ། །རྣམ་དག་ཐོས་བསམ་སྒོམ་པའི་བྱ་བ་ཡིས། །རྣམ་གྲོལ་སྒོ་བརྒྱ་རྣམ་པར་དབྱེ་བར་མཛོད། །རྣམ་

[032A]༄༅། །པ་མཐའ་ཡས་ཤེས་བྱའི་དེ་ཉིད་ཀུན། །རྣམ་འབྱེད་རིག་པའི་གནས་ལ་མ་སྦྱངས་ན། །རྣམ་མཁྱེན་ཡེ་ཤེས་ཕ་མཐར་རིང་བའི་ཚུལ། །རྣམ་པར་བསམས་ཏེ་བརྩོན་པ་བསྟེན་འཚལ་ལོ། །ལ་དྭགས་ནང་པའི་
གཙུག་ལག་ཁང་ཆེན་ནས། །ལ་ལ་ཙམ་མིན་ཡོངས་རྫོགས་ཐུབ་པའི་བསྟན། །ལ་འུར་ཚུལ་བཞིན་སྤེལ་བའི་ཐབས་ཚུལ་ལ། །ལ་གོར་ཙམ་མིན་དུས་ཀུན་ལྷུར་བཞེས་ཤིག་ཁྲི་ཕྲག་གཞུང་དོན་འབྱེད་པའི་མཐུ་མེད་ཀྱང། །རྣམ་བྱང་དོན་གཉེར་
བློ་ལྡན་བཟང་བརྫུ་མཁན། །ཡོངས་ཡེ་ལྷག་བསམ་དཀར་བའི་སྙན་བསྐུལ་འདི། །ཤེས་ལྡན་རྣམས་ཀྱི་ཐུགས་སུ་བསྟི་བར་ཞུ།།  །། ་ཟུར་ཁང་ལྷ་ལྕམ་བདེ་སྐྱིད་ལྷ་མཛེས་ཕྱི་རྒྱལ་དུ་ཕེབས་ཁར་དད་རྟེན་སྐུ་དཔར་སྩལ་བའི་རྒྱབ་ཏུ་མཚན་བྱང་ཕྱག་བྲིས་སྩལ་བ་
འདི་ལྟར།  བདེ་སྡུག་རོ་སྙོམས་རྟོགས་པས་སྐྱིད། །ལྷ་མིའི་སྟོན་པ་གཙུག་ན་མཛེས། །བློ་ལ་གཞན་ཕན་ལྷག་བསམ་བཟང། །ཡེ་རེར་འཆང་དེས་དམ་ཆོས་ཤེས།། །། ་སྐལ་བཟང་སྐྱེ་བོའི་ཚོགས་རྣམས་དུས་གསུམ་གྱི། །བདེ་
གཤེགས་བྱེ་བའི་ཤུལ་ལམ་རིམ་བགྲོད་དེ། །བདུད་བཅོམ་རྣམ་པ་ཀུན་མཁྱེན་གསེར་འགྱུར་རྩིའི། །སྙིང་པོ་སྙིང་གི་ཐིག་ལེར་འདྲེན་པའི་ཚུལ། །གཅིག་ལས་མང་སྤྲོས་འཛད་མེད་དཔར་གྱི་འཕྲུལ། །སྐལ་བཟང་དཔྱིད་དུ་བསྐྲུན་པའི་ལེགྶ་
བྱས་ཀྱིས། །ཚང་ལ་མ་ནོར་རིང་ལུགས་ཉིན་བྱེད་དབང། །མཁའ་ཁྱབ་སྲིད་པའི་མིག་ཏུ་རྟག་འབར་ཤོག་བསྟན་འཛིན་སྐྱེས་བུ་པདྨ་སྤུངས་པའི་ཚལ། །བཤད་སྒྲུབ་འདབ་སྟོང་གྲོལ་བས་ས་ཆེན་མཛེས། །ཆོས་ནོར་ཐར་འདོད་སྦྲང་རྩིའི་བཅུད་བཟང་

[032B] ༑བགྲང་ཡས་སྐྱེ་རྒུའི་བུང་བ་ཡོངས་ཚིམས་ཤོག་རྒྱུ་སྦྱོར་འབྲེལ་ཐོགས་ཚེ་དཔལ་བསོད་ནམས་སོགས། །དགེ་ལེགས་ཕུན་སུམ་ཚོགས་པའི་ཕྱྭ་གཡང་འཕེལ། །རྣམ་གྲོལ་ཐེག་མཆོག་ལམ་དང་འབྲས་བུའི་གཏེར། །འདོད་རྒུར་འྫོམྶ་
པས་དོན་གཉིས་མཐར་ཕྱིན་ཤོག་ །ཅེས་པ་འདི་ཡང་ལམ་རིམ་བདུད་རྩིའི་སྙིང་པོ་འདི་ཉིད་ཚིག་ཉུང་དོན་འདུས་ཉམས་ལེན་དུ་འཁྱིར་བདེའི་ལེགས་བཤད་མཁོ་གལ་ཆེ་བར་བརྟེན་ཆོས་སྤྱན་ཡངས་པ་གྲོ་མོ་དུང་དགོན་དགེ་སློང་བློ་བཟང་རྡོ་རྗེ་ལགས་ནས་དགེ་བསྐུལ་གནང་བ་བཞིན་སྒང་ཏོག་སྤོ་མདོར་མེ་ལིར་བཞུགས་པའི་སྦྱིན་
བདག་ཕུན་ཚོགས་ལགས་དང། ཁྱིམ་འཛིན་གཡང་འཛོམས་ལགས་གཉིས་ནས་རྒྱུ་ཡོན་སྦྱར་ཏེ་དཔར་དུ་བསྐྲུན་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྐྱེ་མིང་པས་སྦྱར་བའོ།། །། ་གཡུ་ཐོག་ལྷ་ལྕམ་ཚེ་རིང་སྒྲོལ་དཀར་ལགས་ཀྱི་དད་རྟེན་སྐྱབྶ་རྗེ་རིན་པོ་ཆེའི་སྐུ་དཔར་གྱི་མཚན་བྱང་ལ།  ཁི་
འབུམ་བསྐལ་པར་རྙེད་དཀའི་བྱང་ཆུབ་ཀྱི། །ཉེ་ལམ་བློ་གཏེར་རྒྱལ་བའི་ལུགས་བཟང་བཞིན། །ཡོངས་ཡེ་ཤེས་འདོད་ལྷག་བསམ་ཟླ་བའི་ཆ། །ཅུང་ཟད་ཚེས་པའི་བླ་གཟུགས་སྙོམས་ལས་དེས། །སྔོན་ཚེ་རིང་ནས་གོམས་པའི་ལེགས་བྱས་
མཐུས༑ ༑སྲིད་ཞིའི་འཇིགས་སྒྲོལ་རིན་ཆེན་མཆོག་གསུམ་ལ། །དད་མོས་པད་དཀར་བཞད་པའི་མིག་ཡངས་མ། །གཏན་བདེ་སྦྲང་རྩིའི་བཅུད་བཟང་རྒྱས་པར་སྨོན།།  །། ་ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་ལྔའི་ཟླ་བ་བདུན་པའི་ཚེ་སུམ་ཅུ་སོ་
གཅིག་ཉིན་བྲག་གཡབ་ཆེ་ཚང་ཧོ་ཐོག་ཐུ་རིན་པོ་ཆེ་ནུབ་ཕྱོགས་འཇར་མན་སོགས་ཀྱི་ཡུལ་གྲུར་གཟིགས་བསྐོར་དུ་ཕེབས་ཁར་བཀའ་སློབ་གསུང་མགུར་སྒྲ་སྡུད་འཕྲུལ་འཁོར་དུ་འཇུག་གནང་མཛད་པ་འདི་ལྟར།  ཚེ་རབས་ལས་སྨོན་དགེ་བའི་རྟེན་འབྲེལ་གྱི་མདུད་རྒྱ། །གཅིག་མིན་དུ་མར་སྦྲེལ་བའི་མཚུངས་མེད་

[033A]༄༅། །ཀྱི་སྐྱེས་མཆོག་རིང་ནས་ཆོས་ཀྱིས་གསོས་པའི་དམ་གཙང་གི་བུ་གཅིག་དཔག་ཚད་དུ་མས་བསྐལ་བའི་ཐག་རིང་དུ་བྱོན་ཡང། །བསུབ་ཀྱང་ཟུབ་ཏུ་མེད་པའི་མཛའ་གཅུགས་ཀྱི་རི་མོ། །མ་བྲིས་སྙིང་ལ་
བཀོད་པ་ལམ་ལམ་དུ་ལོས་འཆར། །བུ་རྒོད་བློ་རྩལ་རྫོགས་པའི་མཁའ་ལྡིང་གི་གཞོན་ནུ། །རྒྱ་ཆེའི་རྒྱལ་ཁམས་ཉུལ་བའི་གཤོག་རླབས་དེ་བསྒྱུར་དང། །ཕ་རྒན་རེ་བའི་མིག་ལྤགས་ནམ་མཁའ་ལ་བཏེགས་ཏེ། །ལེགས་ལམ་ནམ་འཕང་གཅོད་པའི་
སྨོན་ལམ་ཞིག་ཞུས་ཡོང། །ཉི་ཟླ་གླིང་བཞི་བསྐོར་བའི་ལྟད་མོ་དེ་མཚར་ཡང། །ནག་ཕྱོགས་སྒྲ་གཅན་གདུག་པའི་ཁ་རླངས་དེ་ཉེན་ཆེ། །སྟག་མོ་གྲ་འཛུམ་རྒྱས་པ་ནགས་མཐའ་རུ་འགྲིམས་དུས། །མི་མངོན་ཤ་ཝ་རི་པའི་ས་མདའ་དེར་གཟོན་དགོས་
ལྷ་ཡུལ་ས་ལ་འཕོས་འདྲའི་མི་ཡུལ་གྱི་ལྗོངས་ན། །བདེ་སྐྱིད་དཔལ་འབྱོར་འཛོམས་པའི་འདི་སྣང་གི་ཡོ་ལང། །འཁྲུལ་པ་སྒྱུ་མ་ལས་ཀྱང་ཡང་འཁྲུལ་གྱི་ཆུ་རིས། །སྙིང་པོའི་དོན་གྱིས་སྟོངས་པའི་ངང་ཚུལ་ལ་གཟིགས་ཤིག་ཟིན་མེད་བྱ་བའི་
བྲེལ་འཚུབ་ཟོ་ཆུན་གྱི་འཁོར་ལོ། །དལ་མེད་རྟག་ཏུ་བསྐོར་བས་རང་སྡུག་ལ་བཀོལ་ཡང། །བྱུར་ལ་རྒྱན་དུ་རློམ་པའི་སྨྱོན་པ་ཡི་ཟློས་གར། །འཆི་ཁར་ལག་སྟོང་འགྲོ་བའི་ཀླད་ཆུང་ཚོར་གཟིགས་ཤིག་ཆོས་མེད་ཀླ་ཀློའི་ཡུལ་གྱི་སྤྱོད་ཚུལ་ལ་
གཟིགས་ནས། །ཆོས་ལྡན་གངས་རིའི་ལྗོངས་ཀྱི་ཁྱད་ཆོས་ལ་བསམ་ཚེ། །རང་རིགས་ལམ་ཟན་སྒུག་པའི་རྒན་མོ་ཞིག་མཐོང་ཡང། །ཡི་རང་དགའ་བ་བསྐྱེད་པའི་ཡིད་སྨོན་ཞིག་སྐྱེ་ཡོང། །ཁུ་བྱུག་ལྷོ་མོན་ནགས་ཀྱི་སྨན་ལྗོངས་དེ་བསྐོར་ནས།།

[033B] །འབྲས་མེད་ལོ་འདབ་རྒྱས་པའི་སྡོང་རྒན་གྱི་ཁོང་རུལ། །མ་འགྱེལ་མགོ་ལྕོག་ལྡེམ་པའི་རྫུ་བག་གིས་བསུས་ཡོང། །གྲོགས་ཁྱོད་སྐྱོ་བ་སངས་པའི་གླུ་ཆུང་གི་ཚིག་གསུམ། །རྒད་པོ་གཉིས་མེད་སེང་
གེས་དགའ་སྐྱེལ་ལ་ཕུལ་ཡོད། །རང་རེ་གཞིས་བྱེས་འཛོམས་པའི་བཀྲ་ཤིས་ཀྱི་དགའ་གླུ། །གྲོགས་ཁྱོད་དབྱངས་ཅན་མགྲིན་པའི་བང་མཛོད་ལས་ལོངས་ཤོག། །། ་ སྐྱབྶ་རྗེ་རིན་པོ་ཆེའི་རྩོམས་ཟླའི་དུས་དྲན་སྐོར་སྤུད་ཙམ་ཞིག་ལ།  ཟླ་མེད་
སྟོན་པ་ཤཱཀྱའི་སྲས་པོ། །མངོན་སངས་རྒྱས་དང་མྱང་འདས་དུས་ཆེན། །ས་གའི་ཉ་ཞེས་སྟོན་དེའི་རྗེས་འཇུག་ཀུན་ལ་གྲགས་ཤིང་ཕྱོགས་དང་ཕྱོགས་ན། །དུས་སྟོན་ལེགས་བྱས་བསོད་ནམས་ཟོང་མཆོག་སྒྲུབ་པའི་སྲོལ་བཟང་ནུབ་པ་མ་མཆིས།།
ཡུལ་དབུས་གངས་ཅན་སྐྱིད་པའི་སྨན་ལྗོངས། །ཕུན་ཚོགས་མེས་པོའི་ཡིད་ཀྱིས་བཀོད་འདྲར། །ནངས་ཀྱི་དུས་ནས་ད་ལྟའི་བར་དུ། །ཆོས་བཞིན་སྐྱོང་བའི་ཆོས་ལྡན་རྒྱལ་པོའི། །ཆོས་སྲོལ་བཟང་པོའི་མཆོད་པའི་སྤྲིན་གྱིས། །རྒྱལ་དང་རྒྱལ་སྲས་
དགྱེས་པ་སྐོང་ཞིང། །སློང་ལ་སྦྱིན་དང་ཉམ་ཆུང་དུད་འགྲོ། །གནོད་མེད་བདེ་བར་དབུགས་འབྱིན་བྱེད་དོ། །གོམ་པའི་འདེགས་འཇོག་འགོ་གནུས་ཡན་གྱི། །རྒན་བྱིས་བར་མའི་སེར་སྐྱ་ཀུན་ཀྱང། །ལྷག་པའི་ལྷ་ཡི་བཟླས་བརྗོད་བསམ་གཏན། །
ཕྱག་དང་སྐོར་བ་མཆོད་འབུལ་སྦྱིན་གཏོང། །སྡིག་སྤོང་དགེ་སྒྲུབ་རྣམ་དཀར་ལས་ལ། །རང་རང་གང་མོས་ཅི་བདེར་བརྩོན་པས། །མཐོ་རིས་ཐར་བའི་ལམ་བཟང་ཕྱེས་ཏེ། །སྐལ་བཟང་སྐལ་བའི་སྙིང་པོར་ལེན་ཞིང། །དགའ་སྐྱིད་ལྷ་ཡུལ་ལྷ་ལ་

[034A]༄༅། །འགྲན་པའི། །ལུགས་ཟུང་དུས་སྟོན་ལྟད་མོར་ཆེའོ། །ད་ནི་དུས་ངན་སྲིན་མོ་གླལ་བའི། །ཁ་རླངས་གདུག་པའི་མུན་ནག་འཐིབས་པོས། །གངས་ཅན་སྐལ་བཟང་དགའ་བའི་དུས་སྟོན། །གློ་བུར་དྲན་
ཡུལ་ཙམ་དུ་བྱས་སོང། །དགའ་ལྡན་ཆབ་སྲིད་སྲིད་པའི་སྒྲོན་མེ། །བདུད་རིགས་ནག་པོ་བརྩེགས་པའི་སྤྲིན་གྱིས། །ལ་འུར་འགེབས་པའི་དྲག་ཤུལ་བཙན་པོས། །ཐུབ་བསྟན་པདྨ་བཞད་པའི་ནགས་ཀླུང། །མོད་ལ་ཟུམ་པའི་ངང་ཚུལ་འྡི་
ཡིས༑ ༑གཙུག་ལག་གཉིས་ལྡན་དགའ་ལྡན་ཆབ་སྲིད། །རིས་མེད་བསྟན་པའི་སྲོག་ཏུ་འབྲེལ་བར། །ད་གཟོད་གཏིང་ནས་ངེས་པ་རྙེད་དོ།། །། ་ ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་དྲུག་ལོར་སར་ན་ཐ་ནས་བྲག་གཡབ་ཧོ་ཐོག་ཐུ་རིན་པོ་ཆེར་ཕྱག་བྲིས་འྦུལ་
གནང་གི་དབུ་བརྗོད་ཚིགས་བཅད་ལ།  ཨ་ཧོ་རྨོངས་པའི་བྲག་རི་འབུམ་བསྙིལ་བའི། །བློ་རྩལ་རྡོ་རྗེའི་ཐོག་གི་རྗེས་འགྲོའི་དཔྱིད། །དཔལ་ལྡན་ཤེས་བྱ་ཀུན་རིག་ཐུ་མིའི་སྤུན། །མཆོག་རབ་ལེགས་བྱས་གཡབ་མོས་དྲངས་ཁྱོད་རྒྱལ།། །།། ་བོད་
ལྗོངས་བོད་སྐད་གསར་རྙིང་བརྡའི། །རྣམ་གཞག་རྣམ་པར་དབྱེ་བའི་ཚུལ། །ལེགས་སྟོན་ལེགས་བཤད་བློ་གསར་གྱི། །སྐྱེས་བུའི་སྐྱེས་སུ་ཉེར་མཁོ་འདི། །བློ་ལ་བཟང་པོའི་ཡོན་ཏན་རྫོགས། །ཐུབ་བསྟན་སྤེལ་བའི་སྙིང་སྟོབས་འཛིན། །
གུ་ཎ་མཧཱ་ཀ་རུ་ཎའི། །དེ་ཝ་དགྱེས་དེས་དཔར་དུ་བསྐྲུན། །ཚུལ་འདིས་ཚུལ་མིན་རྨོངས་པ་ལས། །མ་རྣམས་མ་ལུས་ཡོངས་གྲོལ་ཏེ། །ཀུན་མཁྱེན་ཀུན་ཏུ་འོད་ཀྱི་དཔལ། །མྱུར་བ་མྱུར་བར་ཐོབ་གྱུར་ཅིག་ །ཅེས་པ་འདི་ཡང་སོགས་སྤྲུལ་བློ་བཟང་བསྟན་

[034B]། །། ་ཀ་སྦུག་ནས་སྐུ་ཚ་བཀའ་བརྒྱུད་ཀོང་སྤྲུལ་རིན་པོ་ཆེ་འཇམ་མགོན་བློ་གྲོས་ཆོས་ཀྱི་
སེང་གེ་ནས་ཞུ་ཡིག་འབུལ་གནང་གི་བཀའ་ལན་མཇུག་སྡོམ་ལ།  ཐུགས་ནི་ཞི་འཇམ་དུལ་བས་འགྲོ་མགོན་དགྱེས། །བློ་ཆེན་རྒྱལ་བའི་གྲོས་བཟང་འགྲོ་ལ་སྟོན། །ཆོས་ལམ་དྲི་མེད་ཕྱོགས་ཀྱི་མཐར་གསལ་བཞིན། །སེང་ཁྲི་འདབ་སྟོང་གེ་གསར་སྟེང་བྮུགྶ་
ནས༑ ༑འཇམ་མགོན་དགྱེས་རྒུར་རྩེན་པའི་བློ་གྲོས་ཀྱིས། །ཐེག་གསུམ་ཆོས་ཀྱི་སྒྲ་དབྱངས་སྒྲོག་པ་ལ། །འཇིགས་བྲལ་སྨྲ་བའི་སེངེགེ་དར་མའི་རྩལ། །སྒྲུབ་བརྒྱུད་བསྟན་པའི་རྒྱན་དུ་ལྷུར་བཞེས་ཤོག་ཁྲི་འབུམ་ཚངས་པས་རྙེད་མིན་བྱང་
ཆུབ་ལམ། །བློ་འདས་བདེ་གཤེགས་གཤེགས་ཤུལ་བཟང་པོ་དེར། །ཡེ་ནས་སྨོན་པའི་ཞང་རྒན་ཤེས་རྨོངས་བདག་ཁྱོད་ཉིད་གོང་མའི་རྣམ་ཐར་སྐྱོང་དུ་རེ།། །། ་རྣལ་འབྱོར་མཁའ་སྤྱོད་སྒྲུབ་པའི་ཉེ་ལམ་མཆོག་རྡོ་རྗེ་
བཙུན་མོའི་སྒྲུབ་ཐབས་འབྲིང་པོ་འདི། །རྡོར་གདན་དགེ་སློང་ཨ་ཁུ་སྟོན་པ་ནས། །དག་གསལ་དཔར་གྱི་འཕྲུལ་དུ་བསྐྲུན་པའི་དགེས། །ཨཾ་མ་འགྲོ་ཀུན་ཐེག་མཆོག་བཤེས་གཉེན་གྱི། །གདམས་ངག་བདུད་རྩིའི་ཉིང་ཁུཾ་རབ་མྱོང་ནས། །
རྣམ་དག་མཁའ་སྤྱོད་ཞིང་གི་དགའ་སྟོན ་ལ། །འབད་མེད་ལོངས་སུ་སྤྱོད་པཾ་ཐོབ་གྱུར་ཅིག་ །། ་ སྦག་སར་དོན་གཅོད་སྐུ་ངོ་ངག་དབང་དོན་གྲུབ་ལ་དད་རྟེན་སྐུ་དཔར་སྩལ་བའི་མཚན་བྱང་ལ།  བློ་འདས་ཀུན་བཟང་སྤྱོད་མཆོག་རྒྱ་མཚོ་དང། །ཡེ་

[035A]༄༅། །ཤེས་ཟུང་འཇུག་ཚོགས་གཉིས་གཤོག་རླབས་ཀྱིས། །ངག་གིས་བརྗོད་བྲལ་སྐུ་བཞིའི་དབང་ཕྱུག་སར། །བདེ་བླག་བགྲོད་དེ་དོན་གཉིས་ལྷུན་གྲུབ་ཤོག་ །། ་ ར་སྟོད་སྐྱོང་བླ་སྤྲུལ་སྐུ་ངག་དབང་བློ་
བཟང་ཨ་རིར་ཕེབས་སྐབས་དད་རྟེན་གཟིགས་དཔེར་བདེ་མཆོག་ལུས་དཀྱིལ་གྱི་བསྐྱེད་རྫོགས་ཕྱག་དཔེ་སྩལ་བའི་མདུན་ཤོག་ཐོག་སྨོན་ཚིག་ཕྱག་བསྟར་མའི་ཚིག་གཞིར།  ངག་གིས་བརྗོད་བྲལ་ཀུན་ཏུ་བཟང། །དབང་ཕྱུག་བདེ་ཆེན་ཧེ་རུ་ཀཿ་བློ་ལྡན་སྙིང་ལ་རྟག་འཆར་བའི། །
བཟང་པོའི་ངོ་མཚར་འཛིན་པར་སྨོན།། །། ་ མི་མི་སབ་ཕིཊ་བཧི་ཊི་ཀརྨ་ཚུལ་ཁྲིམས་མཁས་མཆོག་དཔལ་མོས་མཚུར་ཕུ་ཀརྨ་པ་རིན་པོ་ཆེའི་དྲུང་ནས་རབ་བྱུང་མའི་སྡོམ་པ་ཞུས་པའི་སྐོར་ཞུ་ཡིག་འབྱོར་བའི་བཀའ་ལན་དུ།  རིང་ནས་ཀརྨ་དགེ་བའི་ཚུལ་བྯང་
མཐུས། །ཁྲིམས་ལྡན་མཁས་གྲུབ་བྱེ་བའི་གཙུག་རྒྱན་དྲུང། །དཀོན་མཆོག་རིན་ཆེན་མཛོད་གྱུར་བསླབ་གཞིའི་དཔལ། །ཡོངས་ནོད་སྐལ་བ་བཟང་མོ་ཤིས་གྱུར་ཅིག་ཡིད་འཕྲོག་སོས་ཀར་བཞད་པའི་པད་མ་བཞིན། །ཐུབ་
ཚུལ་བཅས་ཁྲིམས་དག་པའི་སྐྱེ་བོ་དེར། །མཁས་ཀུན་མཆོག་ཏུ་དགྱེས་པའི་དཔལ་བཟུང་སྟེ། །བསྔགས་པའི་རོལ་མོ་མ་བསྐུལ་ངང་གིས་འཁྲོལ། །སོ་ཐར་སྡོམ་པ་བསམ་འཕེལ་མ་ཎི་ཀར། །མ་ཡེངས་དྲན་ཤེས་ཚུལ་བཞིན་
ལེགས་བསྟེན་ནས། །ཁྲིམས་འཆལ་ཆོམ་རྐུན་འགོག་པའི་ཐབས་མཁས་ཀྱིས། །མཆོག་གི་དཔལ་ཐོབ་མཛོད་ཅིག་སྲིང་མོ་ཀྱེ།། །། ་ སུད་སི་ནས་ཛེ་སྨད་རིན་པོ་ཆེར་དད་རྟེན་སྐུ་དཔར་སྩལ་བའི་རྒྱབ་ཡིག་ལ།  ཁྲི་འབུམ་སྐྱེ་བོས་

[035B] །ཁྲི་གདུགས་འོད་ཀྱིས་ཕྱེ་བའི་མེ་ཏོག་གསར། །ཁྲི་ཕྲག་འཛུམ་ཕྲེང་དགོད་པའི་སྐྱེད་ཚལ་དུ། །ཁྲི་བྱང་རྒན་པོའི་དལ་འགྲོས་ཉམས་རེ་དགའ།། །། ་ ར་སྟོད་རིན་པོ་ཆེར།  སུར་ཛ་ལན་ཀྲེ་ཆུ་བཞིན་
ཉུལ་ནས་ནི། །སུ་ཡིན་མི་ཤེས་སྐྱེ་བོ་མང་འཕྲད་མོད། །སུ་དང་སུས་ཀྱང་མཛའ་བས་བསུ་བ་འདིར། །སུ་ཞིག་ཡིད་དགའ་མི་བསྐྱེད་དེ་ཀོ་ཅི།། །། ་ སེར་སྨད་དགེ་བཤེས་མཁས་གྲུབ་ཐུབ་བསྟན་ལ་དད་རྟེན་སྐུ་དཔར་སྩལ་བྱང།  བརྟན་མཁས་ཡོན་ཏན་
གཉིས་ལྡན་བཤེས་གཉེན་གྱི། །དྲིན་ལས་གྲུབ་གཉིས་བྱེ་བའི་གཤེགས་ཤུལ་ལམ། །ཡོངས་རྫོགས་ཐུབ་དབང་གཉིས་པ་ཙོང་ཁ་པའི། །བསྟན་དང་ཚེ་རབས་ཀུན་ཏུ་འབྲལ་མེད་ཤོག། །། ་ འཇར་མན་མིའུ་ནིག་ཏུ་སེར་སྨད་སྤང་ལུང་སྤྲུལ་སྐུ་
བྱམས་པ་བློ་བཟང་ལ་ཕྱག་བྲིས་གནང་བའི་འགོ་བརྗོད་ཚིག་བཅད་ལ།  སྤང་ལྗོངས་མེ་ཏོག་བཀྲ་བའི་ཡུལ་ལུང་ན། །བྱམས་བརྩེའི་འཛུམ་དཀར་བཞད་པའི་འདབ་བརྒྱ་པ། །བློ་ལྡན་ཀུན་དགའ་འཕྲིན་ལས་བཟང་པོའི་དྲི། །འགོག་མེད་གྲོལ་བའི་སྐྱེས་མཆོག་གང་
གི་དྲུང།། །། ་ གོང་ས་སྐྱབྶ་མགོན་ཆེན་པོ་མཆོག་ལ། ས་ར་ཎ་ཐ་ནས་ཞུ་ཡིག་འབུལ་གནང་གི་ཞལ་བྱང་ལ།  ས་གསུམ་འགྲོ་བའི་རེ་སྐོང་ནོར་བུའི་དྲུང། །ས་ར་ན་ཐའི་ཀུན་དགའ་ར་བ་ནས། །ས་སྟེང་རྐང་གཉིས་དུད་འགྲོའི་རང་བཞིན་དེས། །ས་ལ་ལུས་ཀུན་
ཕབ་པའི་ཕྱག་བཅས་ཕུལ།། །། ་ སུད་ཛ་ལན་ཀྲེར་རཀ་ར་སྤྲུལ་སྐུ་ཐུབ་བསྟན་ཆོས་དར་ལ་མེ་ལུག་ལོ་གསར་གྱི་རྟེན་འབྱུང་ཤིས་བརྗོད་ཕྱག་བྲིས་སྩལ་བར།  བདུད་ཀྱིས་མི་ཐུབ་ཐུབ་དབང་གཉིས་པ་མཆོག་བློ་བཟང་རྒྱལ་བསྟན་བསྟན་པའི་སྙིང་པོ་དེའི། །ཟླ་མེད་ཁྱད་

[036A]༄༅། །ཆོས་ཆོས་དབྱངས་སྙན་རྒུ་རུ། །འཛམ་གླིང་ཡོངས་དར་དར་དིར་སྒྲོག་པར་སྨོན།། །། ་ ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་དྲུག་ཟླ་བ་བཅུ་གཅིག་པའི་ཚེས་གཅིག་ཉིན་འཇར་མན་མིའུ་ནིག་སོག་དགོན་ཐེག་ཆེན་ཆོས་འཕེལ་གླིང་གི་མགྲོན་དེབ་ཐོག་
འགོད་རྒྱུའི་བཀའ་རྩོམ་ལ།  ཐེག་གསུམ་ལུང་རྟོགས་སྣང་བའི་གཏེར་ཆེན་པོས། །ཆོས་ལམ་དྲི་མེད་གསལ་བའི་དགེ་མཚན་གྱིས། །སྲིད་ཞིའི་ལེགས་ཚོགས་འཕེལ་བའི་ངོ་མཚར་འབུམ། །འཛམ་གླིང་སྐྱེ་རྒུའི་དཔལ་དུ་བཞད་གྱུར་ཅིག། །།
་ དགའ་ལྡན་ཤར་རྩེ་གྲྭ་ཚང་གི་ཆོས་སྤྱོད་དབྱངས་ཡིག་གི་ཁ་བྱང།  སྒྲ་དབྱངས་རྒྱ་མཚོར་ཤར་པའི་སྙན་འཇེབས་གདངས། །རྩེ་གཅིག་ཏིང་འཛིན་བརྟན་པོས་བསྐུལ་བའི་མོད། །ཚངས་ཆེན་ངག་གི་སྙེམས་པ་ཡོངས་བཏང་སྟེ། །ཨོཾ་ཡིག་ཟློ་བའི་རྫུ་བག་ངལ་
བ་བསྟེན།། །།། ་ སུད་སི་ཛུས་རིག་ཏུ་ཡོད་པའི་མི་མི་མ་དཧམ་ཁལ་ལེ་ཕོ་ཞེས་པར་སྩལ་བའི་ཐུབ་དབང་བྲིས་སྐུའི་རྒྱབ་བྱང་དུ།  རིང་ནས་ལས་སྨོན་བཟང་པོའི་ཡོན་ཏན་བདག་མོ། །ཚེ་རིང་ནད་མེད་དཔལ་འབྱོར་འདོད་རྒུ་འཕེལ། །སེམས་ཀྱི་དྲི་མ་སྦྱོང་བའི་སྨན་གྱི་
མཆོག་དམ་ཆོས་བདུད་རྩིའི་བཅུད་ཀྱིས་རྟག་འཚོ་ཤོག། །། ་ རྫ་རོང་ཕུ་སྤྲུལ་སྐུ་ངག་དབང་རིག་འཛིན་ལ་སྩལ་བའི་དཔར་གྱི་རྒྱབ་བྱང་དུ།  ལུས་ངག་ཡིད་ལ་རྒྱལ་བ་སྲས་བཅས་ཀྱི། །དབང་དང་སྟོབས་བཅུའི་བྱིན་རླབས་རྟག་ཞུགས་ཏེ། །ཁམས་
གསུམ་མ་རིག་འཁྲུལ་འཁོར་འཇོམས་པའི་རྩལ། །རྒྱལ་སྲས་དཔའ་བོའི་རྣམ་ཐར་འཛིན་པར་སྨོན།། །། ་ ཨིང་ལན་དུ་ཕ་ལྷའི་སྲས་འཇིཊ་མེད་དཔལ་འབྱོར་ལ་སྐུ་དཔར་སྩལ་བའི་སྨོན་ཚིག་ལ།  སྲིད་ཞིའི་འྗིཊ་སྐྱོབ་དཀོན་མཆོག་རྣམ་གསུམ་ལ། །འགྱུར་མེད་དད་པས་གསོལ་བ་ཐོབ་

[036B] །ཚེ་དཔལ་འབྱོར་པ་འདི་ཕྱིའི་ལེགས་ཚོགས་ཀུན། །འགྲུབ་བོ་ཨ་ཞང་རྒན་པོའི་སྙིང་གཏམ་ཡིན། །འཇིགས་ཞུམ་མེད་པའི་བློ་སྟོབས་ཆེར་བསྐྱེད་དེ། །དོན་མེད་འདོད་ཡོན་དཔལ་ལ་མ་གཡེངས་པར། །རང་ལ་ཡོན་ཏན་འབྱོར་བའི་
ཐབས་ཚུལ་ལ། །འབད་བརྩོན་མཛོད་ཅིག་ཚ་བོ་གཞོན་ནུ་ཀྱེ། །འཇིགས་རུངས་བདུད་དང་སྡིག་གྲོགས་དབང་སོང་ན། །འདི་ཕྱི་གཉིས་མེད་འབྱུང་བས་རྒྱང་བསྲིངས་ཏེ། །དཔལ་ལྡན་མི་རབས་གོང་མའི་མཛད་བཟང་རྗེས། །སླེབས་འབྱོར་ཐུབ་
པའི་དམ་བཅའ་སྙིང་ལ་བྲིས། །ཨ་ཡེ་རྒྱ་དམར་བཙན་གནོན་འཇིགས་སྐྲག་འོག་དབང་མེད་མནར་བའི་སྐྱེད་མ་བསོད་དཔལ་སོགས། །སྤྲང་ཟས་ཙམ་ཡང་འབྱོར་དཀའི་སྡུག་བསྔལ་དེ། །བསམ་ནས་སྙིང་རུས་སྐྱེད་ཅིག་ཨ་མའི་བུ། ཕྱི་ལོ་
ཆིག་སྟོང་དགུ་བརྒྱ་དྲུག་ཅུ་རེ་དྲུག་ཟླ་བ་བཅུ་གཉིས་པའི་ཚེས་བརྒྱད་ལ་ཞང་རྒན་ནས་ཕུལ།། །། ་ སྐུ་ངོ་བཀའ་བློན་ཕ་ལྷ་བ་ཐུབ་བསྟན་འོད་ལྡན་མཆོག་ལ་དད་རྟེན་དུ་རྗེ་ཙོང་ཁ་པ་ཚེ་འཛིན་མའི་སྣང་བརྙན་བྲིས་སྐུ་ཞིག་སྩལ་བའི་རྒྱབ་ཡིག་སྨོན་ཚིག་ཏུ།  ཐུབ་དབང་བྶྟན་
པའི་ཉི་མ་འཇམ་མགོན་རྗེའི། །གསང་གསུམ་བྱིན་རླབས་འོད་བརྒྱའི་སྣང་བ་ཡིས། །ཚེ་དཔལ་ལུང་རྟོགས་པདྨ་འབུམ་བཞད་ཅིང། །དོན་ལྡན་གཏན་བདེའི་དྲི་བཟང་འཕྲོ་བར་སྨོན།། །། ་ རག་ར་སྤྲུལ་སྐུ་ཐུབ་བསྟན་ཆོས་དར་ལ་དགའ་ལྡན་ལྷ་བརྒྱ་མ་བཀའ་
རྒྱ་མའི་ཕྱག་དཔེ་ཞིག་གསོལ་རས་སྩལ་བའི་འགོ་ཤོག་ཏུ་སྨོན་ཚིག་ལ།  ཐུབ་གསུང་ཐུབ་པའི་དགོངས་པ་ཇི་བཞིན་དུ། །བསྟན་པས་བསྟན་ལ་ཕན་པ་བསྒྲུབ་ནུས་ན། །ཆོས་བརྫུའི་ཆོས་གོས་དོར་ནས་ཁྱིམ་གནས་ཀྱང། །དར་མས་དར་གྱི་རུ་མཚོན་འཕྱར་བཞིན་མཛེས།། །།

[037A]༄༅། ་ །ཨ་རིར་བཀའ་བློན་ཟུར་ཁང་པ་དབང་ཆེན་དགེ་ལེགས་མཆོག་ལ་དད་རྟེན་སྐུ་དཔར་སྩལ་བའི་རྒྱབ་ཡིག་སྨོན་ཚིག་ལ།  རབ་འབྱམས་ཞིང་གི་རྒྱལ་དབང་སྲས་བཅས་ཀྱི། །གསང་གསུམ་བྱིན་རླབས་བདུད་རྩིའི་སྤྲིན་ཆེན་ལས། །སྲིད་ཞིའི་
དགེ་མཚན་གྲུ་ཆར་རྟག་འཇོ་བས། །ལེགས་ཚོགས་གསེར་གྱི་སྙེ་མ་རྒྱས་པར་སྨོན།། །། ་ ཨ་རིར་ར་སྟོད་སྐྱོང་བླ་སྤྲུལ་སྐུ་ངག་དབང་བློ་བཟང་ལ་དད་རྟེན་སྐུ་དཔར་སྩལ་བའི་སྨོན་ཚིག་ལ།  ངག་ནི་ཟབ་རྒྱས་ཆོས་དབྱངས་སྒྲོག་ལ་དབང། །བློ་ནི་ཐེག་མཆོག་ལམ་
གྱིས་ཕྱུག་པས་བཟང། །ངག་ཡིད་ལུས་ལ་རྡོ་རྗེ་གསུམ་གྱི་དབང། །བློ་གཏེར་རྒྱལ་བར་འདི་འདུན་བཟང།། །། ་ སུད་ཛ་ལན་ཀྲིའི་གྲོང་གསེབ་ཊོར་གེན་གྱི་མགྲོན་དེབ་ཐོག་སྨོན་ཚིག་ཏུ།  བདེ་སྐྱིད་དགའ་བ་འཛོམས་པའི་ཡུལ་ལྗོངས་འདིར། །མི་
མཐུན་རྒུད་པའི་མི་ཡང་མི་གྲགས་ཤིང། །སྲིད་འབྱོར་དགའ་སྐྱིད་སུམ་རྩེན་ཡུལ་སར་འགྲན། །གཞན་ཕན་བྱམས་བརྩེའི་མཛའ་བ་འཕེལ་བར་སྨོན།། །། ་ བྲག་གཡབ་རིན་པོ་ཆེའི་སྲས་གནམ་རི་སྲོང་བཙན་ལྷུན་གྲུབ་བཙས་སྟོན་སྐབས།  གནམ་སྔོན་
མཛེས་རྒྱན་རི་བོང་ཅན་བཞིན་དུ། །གསལ་བར་སྨོན་པའི་དྲང་སྲོང་བདེན་དབྱངས་ཀྱིས། །བཙན་པོའི་ཉི་བུ་གཞོམ་པའི་བཀྲ་ཤིས་སྟོང། །ལྷུན་པོའི་མཆེད་ཟླར་གྲུབ་པའི་དཔལ་དུ་ཆེ།། །། ་ མ་སུ་རིའི་སློབ་གྲའི་ཆོས་དགེ་དགའ་ཤར་ཉག་རེ་རྟ་མགྲིན་རྒྱ་
མཚོ་ལ།  ཤིང་རྟ་ཆེན་པོའི་གཞུང་ལུགས་མང་ཐོས་ཤིང། །སྨྲ་བའི་མགྲིན་པ་གཟེངས་སུ་མཐོ་བ་ཁྱོད། །བསམ་སྒོམ་བརྩོན་པའི་གྲུ་ཆེན་ལ་ཞུགས་ནས། །རྒྱ་ཆེན་འཁོར་མཚོ་བརྒལ་བའི་ཐབས་ལ་འབུངས།། །།    ༈   

[037B] །ལེགས་འོངས་བླ་མའི་རྣལ་འབྱོར་བསམ་འཕེལ་དབང། །དངོས་གྲུབ་འདོད་རྒུ་འཇོ་བའི་གཏེར་ཆེན་དུ། །འཛད་མེད་དཔར་གྱི་ཤིང་རྟར་དྲངས་པའི་དགེས། །སྐུ་གཤེགས་མཁན་ཟུར་ངག་དབང་གྲགས་པ་སོགས། །
འབྲེལ་ཐོགས་འགྲོ་ཀུན་ཐེག་མཆོག་གདམས་ངག་ལ། །བརྟེན་ནས་དབང་བཅུས་སྙེམས་པའི་གྲགས་སྙན་སྒྲས། །སྲིད་པ་གསུམ་ན་ངལ་བསོ་སྦྱིན་གྱུར་ཅིག་ །ཅེས་པ་འདི་ཡང་སེར་སྨད་སྤོམ་ར་དགེ་སློང་བློ་བཟང་ཡེ་ཤེས་ནས་མཁན་ཟུར་རིན་པོ་ཆེ་ངག་དབང་གྲགས་པའི་དགོངས་རྫོཌ་
དགེ་རྩར་དམིགས་ཏེ་བླ་མ་མཆོད་པའི་ཆོ་ག་དཔར་དུ་བསྐྲུན་པའི་སྨོན་ཚིག་ཏུ་ཡོངས་འཛིན་ཁྲི་བྱང་པས་སྨོན་པའོ།།  །། ་ཟག་མེད་རྣམ་གྲོལ་འབྲས་བུའི་རིན་ཆེན་མཛོད། །ཐར་འདོད་བློ་གསལ་བྱེད་བའི་དགའ་སྟོན་དུ། །འབད་མེད་ལྷུག་པར་དབྱེ་བའི་ལེགས་བཤད་
འདི༑ ༑དག་གསལ་དཔར་དུ་རི་མོར་དྲངས་པའི་དགེས། །ཐུབ་བསྟན་བྱེ་བའི་ཡང་སྙིང་ཙོང་ཁ་པའི། །ལུགས་བཟང་མཐའ་ཡས་ཕན་བདེའི་དཔྱིད་དུ་རྒྱས། །གངས་ཅན་མགོན་པོའི་འཕྲིན་ལས་ཉི་མའི་རླབས། །ཕྱོགས་ཀྱི་དཀྱིལ་འཁོར་རྫོགས་པར་
བརྡལ་གྱུར་ཅིག་ཡངས་པའི་ནོར་འཛིན་མཐོ་རིས་དགའ་ཚལ་དུ། །བགྲོད་བྱེད་རི་མོ་འགོད་པའི་སྐྱེ་རྒུ་ཀུན། །ཕན་ཚུན་བྱམས་བརྩེའི་མཛའ་བའི་ལག་སྦྲེལ་ཏེ། །དགའ་བདེས་མྱོས་པའི་ཟློས་ག་རྩེན་གྱུར་ཅིག་དམར་སེར་མདངས་འྫིན་
འཇམ་མགོན་མི་ཡི་གར། །བློ་བཟང་བཞེད་གཞུང་མ་སྨད་རྒྱ་མཚོ་ཆེར། །ཐོས་དང་བསམ་སྒོམ་བསམ་འཕེལ་ནོར་གྱི་བུའི། །གཏེར་བརྒྱ་འཛམ་གླིང་དཔལ་དུ་འཛིན་གྱུར་ཅིག་རྒྱུ་སྦྱོར་ཉིད་ཀྱང་བློ་འདས་ཀུན་བཟང་གི། །སྤྱོད་མཆོག་སྨོན་ལམ་

[038A]༄༅། །རྒྱ་ཆེན་ཡོངས་འགྲུབ་སྟེ། །རིང་པོར་མི་ཐོགས་མཐའ་ཡས་འགྲོ་བ་ཀུན། །འདྲེན་པའི་བླ་མེད་བྱང་ཆུབ་ཐོབ་གྱུར་ཅིག་ །ཅེས་པ་འདི་ཡང་སེར་སྨད་ཕྱག་ཟུར་བློ་བཟང་ཐོགས་མེད་ནས། སེར་སྨད་ཡིག་ཆའི་གྲས་འདི་ཉིད་དཔར་དུ་བསྐྲུན་
པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྐྱེ་མིང་པས་སྦྱར་པའོ།། །། ་ སྦགས་ནས་སེར་ཏྲེ་དགེ་བཤེས་བློ་བཟང་ཐུབ་བསྟན་གྱིས་ཞུ་ཡིག་ཕུལ་བའི་བཀའ་ལན་གྱི་འགོར།  བློ་གཏེར་བློ་ཡི་གྲོགས་སུ་རབ་བསྙེན་ཏེ། །བཟང་དང་བཟང་མིན་འབྱེད་པའི་རྣམ་
དཔྱོད་ཀྱིས། །ཐུབ་གསུང་ཐུབ་པའི་དགོངས་པ་ཇི་བཞིན་དུ། །བསྟན་པས་བསྟན་ལ་བྱ་བ་མཛོད་ཅིག་ཀྱེ།། །། ་ ཟུར་ཁང་བཀའ་ཟུར་དབང་ཆེན་དགེ་ལེགས། གཅུང་ལྷ་དབང་སྟོབས་རྒྱལ། ལྷ་ལྕམ་བདེ་སྐྱིད་ལྷ་མཛེས་གསུམ་གྱིས་ཨ་མི་རི་ཀ་ནས་ཞུ་ཡིག་ཕུལ་
འབྱོར་གྱི་བཀའ་ལན།  ཚངས་དབང་གཙུག་གི་ནོར་བུས་མཆོད་པའི། །བདེ་ཆེན ་མགོན་པོ་བླ་མ་ལྷ་ཚོགས། །ཀུན་དགེ་བདུད་རྩིའི་གྲུ་ཆར་འཇོ་བའི། །བདེ་ལེགས་ཆེན་པོས་ཁྱེད་ལ་སྲུངས་ཤིག་དྦང ་རྣོན་རྐང་འཐུང་བྱེ་བའི་ཁྲོད་ན། །ཆེན་པོའི་
བློ་ཡི་ཁོ་ལག་རྫོགས་པའི། །དགེཾ་མཚན་དཔག་ཡས་ཡོངས་འདུའི་འཁྲི་ཤིང། །ལེགྶ ་ཚོགས་འབྲས་བུས་དུད་ལ་ཡི་རངས། །ལྷ་ལམ་སྤྲིན་བྲལ་ཡངས་པོའི་ངོས་སུ། །དབང་གཞུའི་དྲ་བ་བཀྲག་ཏུ་ཆེ་ལྟར། །སྟོབས་ཆེན་རྣམ་དཔྱོད་བཀྲ་བའི་
མི་མཆོག་རྒྱལ་ཁའི་ངང་ནས་བདེ་བར་གཞེས་སམ། །བདེ་འབྱུང་བཞིན་བཟང་པདྨའི་མིག་ཡངས། །སྐྱིད་དུ་ཚོར་བའི་འཚོ་བ་དགེ་ཞིང། །ལྷ་ཆོས་རིན་ཆེན་མངོན་དགའི་རྒྱན་གྱི། །མཛེས་པ་མཆོག་ཏུ་ངོམ་བཞིན་བཞུགས་སམ། །

[038B] །དོན་ལྡན་སྙིང་པོས་ལྕིབས་ཕེབས་ཚེ། །དོན་མཐུན་ཚོང་པས་ནོར་བུ་རྙེད་ལྟར། །དོན་དམ་དགའ་བ་འབུམ་གྱི་རྩེར་སོན། །བློ་ལ་བཟང་མེད་ངན་དགུ་འཛོམས་ཤིང། །ཡེ་ནས་མི་ཤེས་རྨོངས་པའི་ཁོལ་པོ། །
བསྟན་པ་མི་འཛིན་འདི་སྣང་རྣམ་གཡེང། །རྒྱ་འབྱམས་མཚོ་ལ་རྐྱལ་རྩེད་བྱེད་མུས། །པད་དཀར་པདྨ་འདབ་མ་རྒྱས་འདྲར། །སྙན་འཇེབས་སྙན་དུ་གསོལ་བའི་རི་མོ། །དཔྱད་ཅིང་དཔྱད་ཅིང་ཟབ་བརྒྱར་གྲོལ་བ། །དབང་ཆེན་དབང་རྣོན་འཁྱུག་པའི་
རྦ་རླབས། །དེ་ལྟ་ནའང་ཚིག་གིས་སྦྱངས་བ། །དེ་དང་དེ་ནི་བས་པར་གྱིས་ཞེས། །དེ་ནས་མཛའ་བའི་མཆིད་དུ་སྩལ་བ། །དེ་ལྟར་བསྒྲུབ་ལ་རྩལ་གསུམ་ལོས་སྤྲུགས། །ཀྱེ་ཀྱེ་འདི་སྣང་སྲིད་པའི་བདེ་འབྱོར། །ཡུ་ཡུད་འགྱུར་བའི་བདེ་སྡུག་རི་
མོ༑ ༑མང་མང་ཤར་བའི་ཉམས་མྱོང་དེ་ཀོ་ཡང་ཡང་དྲན་པའི་ཟུངས་སུ་བསྟེན་འཚལ། །འཕྲལ་དུ་སྐྱིད་པ་གང་བྱུང་ལམ་འཁྱེར། །ཕུགས་སུ་བདེ་བ་དགེ་བཅུ་སྐྱབས་འགྲོ། །འཕྲལ་མིན་ཡུན་དུ་བསྟེན་གོམས་མཛད་ན། །ཕུགས་ཀྱི་
མནོ་བསམ་དེ་ལྟ་ལགས་སྙམ། །ལྷ་དྦང ་གིས་ཀྱང་རྙེད་དཀའ་དོན་ཆེན ། །དགེཾ་འབྱུང་གཟུགས་སྐུ་བསམ་འཕེལ་དབང་པོ། །བདེ་ལེགྶ ་སྟོབས་སུ་དར་བའི་དགའ་སྐྱིད། །རྣམ་རྒྱལ་ལྷ་ཡི་མཛེས་པར་འགྲན་མཛོད། །ཁྲི་འབུམ་དཔག་
ཚད་ཁྱོན་དུ་བསྐལ་ཡང། །བྱང་བུར་བརྐོས་པའི་རི་མོ་ཇི་བཞིན། །བློ་ལ་མཛའ་གཅུགས་བཟང་པོ་བཀོད་དེ། །ཡེ་ཡོངས་གང་ཤེས་ལེགས་སྨོན་ཞུ་ལགས། །ཞེས་ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་བདུན་ཟླ་བ་དགུ་པའི་ཚེས་ཉེར་དྲུག་ལ་

[039A]༄༅། །གུས་ཕུལ།།  །།་ཨི་ཊ་ལིར་སེར་སྨད་དགེ་བཤེས་འཇམ་དཔལ་སེང་གེར་ས་སྤྲེ་གནམ་ལོ་གསར་ཚེས་ཀྱི་རྟེན་འབྲེལ་ཤིས་བརྗོད་སྩལ་བར། འཇམ་མགོན་ཟུར་ཕུད་ལྔ་པའི་གསང་གསུམ་གྱི། །དཔལ་ཡོན་ལུས་ངག་ཡིད་ལ་ཞུགས་
པའི་མཐུས། །སེང་ཆེན་འཇིགས་མེད་ཆོས་སྒྲ་སྒྲོག་པའི་རྩལ། །གེ་སར་དཔའ་བོའི་རྣམ་ཐར་འཛིན་གྱུར་ཅིག།  །།་ཡང། ཐུགས་དགེ་སེར་སྐྱ་མཆོག་དམན་ཁག་ལ་གནམ་ལོ་གསར་ཚེས་ཀྱི་རྟེན་འབྱུང་ཤིས་བརྗོད་སྩལ་བར།  ཆོས་སྲིད་ཉི་ཟླའི་སྣང་བ་
ཕྱོགས་བཅུར་བཀྲ། །ཤིས་པ་རྒྱ་མཚོའི་རླབས་ཕྲེང་མཁའ་ལ་འཕྱུར། །ཚེ་དཔལ་ལང་ཚོ་དར་བའི་བདེ་དགའི་གླུ། །དགེ་ལེགས་བྱེ་བའི་དབྱངས་སུ་རྟག་སྒྲོག་ཤོག།  །།་ཨི་ཊ་ལིའི་རྒྱལ་ས་རོམ་དུབྐའ་བརྒྱུད་པ་སྐུ་ཞབས་ནམ་མཁའི་ནོར་བུར་ལོ་
གསར་ཤིས་བརྗོད་སྩལ་བར།  ལྷུན་འགྲུབ་ཀུན་བཟང་རང་རིག་ཆོས་ཀྱི་སྐུ། །ནམ་ཡང་འགྱུར་མེད་མཁའ་ཁྱབ་མཁའི་རྡོ་རྗེ། །མ་ནོར་སྟོན་མཛད་དངོས་བརྒྱུད་བླ་མ་ཡིས། །དགེ་ལེགས་བྱེ་བའི་ཚོམ་བུ་ཆར་དུ་ཕོབ། །དེ་སྐད་བཀྲ་ཤིས་ཁྲི་སྒོ་དྦྱེ་
བའི་ཚིག་བྱང་གྲོལ་ལམ་ལ་རེ་བའི་བློ་ཅན་དེས། །གྲོགས་བཟང་ཁྱེད་ལ་ཡེ་ཡོངས་དགའ་སེམས་ཀྱིས། །ཤེས་རབ་ལྷ་མོའི་དབྱངས་སུ་དར་དིར་བསྒྲགས།།  །།་གོང་ས་སྐྱབྶ་མགོན་ཆེན་པོར་བྱང་ཆུབ་ལ་རིམ་ཆེན་མོ་དགའ་ལྡན་དཔར་རྙིང་གི་ཕྱག་
དཔེ་བྱིན་ཅན་ཞིག་འབུལ་གནང་མཛད་སྐབས་དབུ་ཤོག་སྟེང་ཕུལ་བྱང་ཚིགས་བཅད་འགོད་གནང་ལ།  རྒྱལ་དང་རྒྱལ་སྲས་བྱེ་བའི་ཤུལ་ལམ་མཆོག་ཡོངས་རྫོགས་ཡོངས་སུ་བགྲོད་པའི་རིམ་པ་གང། །བློ་གཏེར་བློ་བཟང་རྒྱལ་བས་ལེགས་གསལ་བ། །ཆེ་མཆོག་

[039B] །བློ་ལ་བཟང་པོའི་ཡོན་ཏན་མ་དམིགས་ཀྱང། །ཡེ་ནས་དད་གུས་རབ་བརྟན་ཤེས་རྨོངས་དེས། །སྲིད་ཞིའི་རྣམ་འདྲེན་སྲིད་པ་ཇི་སྲིད་བར། །ཐེག་མཆོག་ཆོས་ཀྱི་འཁོར་ལོ་བསྐོར་ཕྱིར་ཕུལ།།  །།་ཡང་གོང་ས་སྐྱབྶ་
མགོན་ཆེན་པོར་སྔགས་རིམ་ཆེན་མོ་དགའ་ལྡན་དཔར་རྙིང་ཞིག་འབུལ་གནང་མཛད་པའི་དབུ་ཤོག་སྟེང་ཕུལ་བྱང་འགོད་གནང་ཚིགས་བཅད་ནི།  ཁྱབ་བདག་དཔལ་ལྡན་རྡོ་རྗེ་འཆང་གི་སར། །རྨད་བྱུང་རྣལ་འབྱོར་ཆེན་པོའི་ཉེ་ལམ་ལས། །བགྲོད་པའི་རིམ་པ་རྣམ་པར་ཕྱེ་བའི་ཚུལ། །སྐལ་
བཟང་ཡིད་ལ་དྒའ་བསྐྱེད་དོན་ལྡན་འདི། །ཁྲི་འབུམ་བསྐལ་པར་རྙེད་དཀའི་བྱང་ཆུབ་ལམ། །མ་ནོར་སྒྲུབ་ལ་བློ་ནུས་རབ་དམན་པས། །ཀུན་བཟང་ཡེ་ཤེས་སྣང་བ་རིང་བསྐལ་པའི། །རྒན་པོས་སྲིད་ཞིའི་རྣམ་འདྲེན་དམ་པར་ཕུལ།། །།
 ་རབ་བྱུང་བཅོ་ལྔ་པའི་མེ་སྟག་ལོར་མདོ་སྨད་ཆ་ཕྲེང་བསམ་འཕེལ་གླིང་དགོན་དུ་གསེར་ཟངས་ལས་གྲུབ་པའི་བྱམས་སྐུ་ཐོག་ཚད་གསུམ་པ་གསར་བཞེངས་མཛད་པའི་བྱམས་ཁང་གི་གྱང་ལྡེབ་ཏུ་རྒྱུ་འགྲོར་ཇི་སོང་དང། ཞལ་འདེབས་བྱུང་བ་བཅས་ཀྱི་དཀར་ཆག་རྒྱས་པར་འགོད་གནང་མཛད་པའི་མཇུག་གི་ཚིག་འགའ་ཤས་
རྙེད་པ་འདི་ལྟར།  ཨ་ཧོ་རྙེད་དཀའི་དལ་འབྱོར་རྟེན་བཟང་ཐོབ། །ཚང་ལ་མ་ནོར་འཇམ་མགོན་བསྟན་དང་འཇལ། །ཆོས་དོན་ཡང་དག་མཐོང་བའི་བློ་གྲོས་མིག་ཅུང་ཟད་གསལ་འདི་སྔོན་གྱི་སྐལ་བར་ཁུམས། །ཟབ་རྒྱས་ཆོས་ཚུལ་རིན་ཆེན་འྦུམ་
གྱི་ཆར། །འབེབས་ལ་མཚུངས་མེད་ཡོངས་དག་དགེ་བའི་བཤེས། །དུ་མའི་ཞབས་རྡུལ་པདྨ་དཀར་པོའི་ཕྲེང། །མོས་གུས་ཐོད་དུ་མཛེས་པས་ཞེ་བློ་བདེ། །སངས་རྒྱས་ཀུན་གྱི་བགྲོད་པ་གཅིག་པའི་ལམ། །བརྒྱད་ཁྲི་བཞི་སྟོང་ཆོས་ཕུང་སྙིང་པོའི་

[040A]༄༅། །བཅུད། །སྐྱེ་བོ་མཆོག་གི་ལུགས་བཟང་གངྒཱའི་ཆབ། །བློ་གྲོས་རྫིང་བུར་གཡས་སུ་འཁྱིལ་བས་སྐྱིད། །ཐབས་མང་དཀའ་བ་མེད་པའི་མྱུར་ཁྱད་ཅན། །ཆེས་ཟབ་རྡོ་རྗེ་ཐེག་པའི་ཉེ་ལམ་གྱིས། །ཟུང་འཇུག་
ནོར་བུའི་གྲོང་དུ་བགྲོད་པའི་ཚུལ། །ཆ་རྒྱུས་ཅུང་ཟད་རིག་འདི་བླ་མའི་དྲིན། །ཟབ་ཟབ་མཐོ་མཐོའི་འུད་ཆེ་མ་མཆིས་ཀྱང། །བདེ་ཆེན་གོ་འཕང་ཚེ་འདིར་ལག་བཅང་དུ། །གཏོད་པའི་དགེ་ལྡན་སྙན་བརྒྱུད་ཕ་མེས་ནོར། །སྐལ་བར་ཐོབ་པས་རབ་དགའི་
སྙེམས་པ་འཛིན། །དེ་ལྟར་དམ་པའི་ཞལ་ལུང་ནོར་བུའི་དཔྱས། །བདག་བློའི་བང་མཛོད་མཛེས་ལས་དོན་གཉེར་གྱི། །སྐལ་བར་འཚམས་པའི་ཆོས་འཆད་མུ་ཚིག་ཕྲེང། །ཡང་ཡང་སྤེལ་བའི་ངལ་བ་དང་དུ་བླངས། །ཁོ་བོའི་ལེགས་བྱས་ཉི་
འོད་འབར་བའི་གཟིས། །ཕྱོགས་འདིའི་དགེ་ལེགས་པད་ཚལ་བཞད་པ་འདིར། །གཟུ་བོའི་བློ་ལྡན་རྐང་དྲུག་བུང་བའི་ཁྱུ། །ཡི་རང་དགའ་བའི་འདབ་གླུ་སྒྲོག་པར་རིགས། །ཕྱོགས་ལྷུང་མུན་པ་འཐིབས་པའི་བྲག་སྐམ་ཕུག་ཕྲག་དོག་དུག་ཆུས་
མིག་ལོང་འུག་པའི་ཁྱུ། །སྨོད་ཚིག་ཐན་སྐད་སྒྲོག་པ་ལྷུར་བྱེད་ཀྱང། །འབྲས་བུ་རང་ཉིད་ངལ་བའི་གདུང་བ་ཙམ། །འདབ་སྟོང་རབ་བཞད་མཚོ་སྐྱེས་གཞོན་ནུ་དེར། །ལྷན་ཅིག་གནས་པའི་སྦལ་པ་མི་མགུ་མོད། །ཡིད་འོང་སྦྲང་རྩིར་སྲེད་ལྡན་
ནགས་ཁྲོད་ཀྱི། །བུང་བ་རིང་ནས་འདུ་བ་སུ་ཡིས་འགོག་ལྟར་སྣང་ཁ་དོག་བཀྲ་བའི་མཆིང་བུའི་རྡོ། །གཙིགས་སུ་བྱེད་པའི་རྨོངས་རྟུལ་འགྲོ་བའི་ངོར། །འདོད་འབྱུང་བསམ་འཕེལ་ནོར་བུ་མི་མཛེས་ཀྱང། །གཟུར་གནས་དེད་དཔོན་མཁས་པའི་

[040B] །ཚེར་ཕུང་ཕྲ་མོར་རབ་ཆགས་བྱིའུ་ཆུང་ཁྱུ། །རེ་དྭོགས་སྨྲེ་ངག་ཅ་ཅོ་མི་དགོས་ཀྱི། །འགོག་མེད་ཕྱོགས་བྲལ་ནམ་མཁའི་ཁྱོན་ཡངས་སུ། །མཁའ་ལྡིང་གཤོག་རླབས་གང་དགར་བསྒྱུར་བས་ཆོག་ཀྱེ་ཧུད་ཆོས་པ་དག་ལས་ཟོག་
པོ་བྲིན། །དྲང་པོའི་མི་བས་གཡོ་ཅན་དཔུང་པ་དར། །ལེགས་ཉེས་གསེར་དང་བོང་བ་མཉམ་ཉིད་དུ། །མཐོང་བའི་སྐྱེ་བོ་ཕྱོགས་འདིར་མང་བས་སྐྱོ། །མ་བརྟགས་ཉམས་དགར་དད་མོས་བརྟན་འདྲ་སྟེ། །གལ་ལ་ཐུག་དུས་བླ་མ་ཡིན་ཡང་འཇོམས།།
ཕྱི་མིན་ནང་མིན་ཀླ་ཀློའི་མཚན་ཉིད་ཅན། །དུས་ངན་སྙིགས་མའི་སློབ་བུ་འདི་ན་མང། །དང་པོ་བླ་མར་བསྟེན་ནས་མཆོད་ཅིང་བཀུར། །བར་དུ་ཕྲག་དོག་ཚེར་མའི་ཞུགས་ཀྱིས་བསྲེགས། །མཐའ་མར་གར་མཁན་བྲོ་པའི་རྔ་ཆུང་གི་ངང་ཚུལ་འྫིན་
ལ་ཉེ་འདི་ཁོ་བོ་ཙམ། །འོན་ཏེ་གནས་དུས་ངན་པའི་སྐྱེ་བོ་ཡི། །ལོག་སྒྲུབ་སྤྲིན་ནག་འཁྲིགས་ཀྱང་གློ་བུར་ཏེ། །དགེ་ལེགས་འོད་སྟོང་གྲོལ་བའི་པདྨོའི་གཉེན། །ནམ་ཡང་རང་གི་ངང་ཚུལ་ག་ལ་འདོར། །ཀྭ་ཡེ་རང་ལ་ཕན་པར་འདོད་པ་འགའ། །
མཆིས་ན་ཁོ་བོས་ལེགས་པར་གདམས་པའི་དོན། །མཡེངྶ་བརྩོན་པ་ཆེན་པོས་སྒྲུབས་ཤིག་དང། །གཏན་འདུན་དགེ་བའི་གཞི་རྩ་ཚུགས་པར་ངེས། །མི་གྲལ་མ་ཆུང་ཆོས་པ་ཧྲུལ་པོ་དེ། །སྡིག་སྤྱོད་རྒོད་པོར་རློམ་པའི་ཁ་དྲག་ལས། །མནོག་
ཆུང་ཚེ་འདིའི་སྣང་ངོར་དམན་ན་ཡང། །ཕ་རོལ་སྐྱས་ཆེན་འདེགས་ཚེ་ཁྱད་པར་ཆེ། །དེ་ལྟར་སྣང་བརྙན་བཞེངས་པའི་དཀར་ཆག་དང། །རང་གི་ངང་ཚུལ་གསོང་པོར་བརྗོད་པའི་གཏམ། །ཅུང་ཟད་བཀོད་འདི་སྙན་ནམ་མི་སྙན་རུང། །དྲང་པོའི་ཡིད་ཅན་

[041A]༄༅། །རྣ་བར་འཇེབས་གྱུར་ཅིག།  །།་བཀྲ་ཤིས་དཔལ་ར་བ་རྡོ་རྗེ་ཚེ་བརྟན་ལ་དད་རྟེན་སྐུ་དཔར་སྩལ་གནང་གི་ཞལ་བྱང།  མཆོག་ཏུ་མི་འགྱུར་རྡོ་རྗེ་ལྷུན་པོ་ལྟར། །ཚེ་བསོད་རབ་བརྟན་དགེ་བའི་བཀྲ་ཤིས་ཀྱི། །དཔལ་
ཡོན་མངོན་དགའ་རྒྱས་པའི་ཟླ་གཞོན་ལ། །འགལ་རྐྱེན་ར་རིའི་དྲི་མ་འབྲལ་བར་སྨོན།།  །།་དྭགས་པོ་བཤད་སྒྲུབ་གླིང་གྲྭ་ཚང་ནས་སྒོམ་ཆེན་ངག་དབང་གྲགས་པའི་གསུང་འབུམ་དཔར་བསྐྲུན་བགྱིས་པའི་སྨོན་ཚིག་ཏུ།  ཨོཾ་སསྟི། མདོ་དང་རྒྱུད་སྡེའི་མན་
ངག་བདུད་རྩིའི་ཀླུང། །གདུལ་བྱའི་དབང་པོར་འཚམས་པར་འབེབས་པ་ཡི། །སྙན་གྲགས་དྲིལ་ཆེན་སྲིད་པ་གསུམ་གྱི་བླར། །མངོན་པར་འཁྲོལ་བའི་མགོན་པོ་ཕྱག་གི་ཡུལ། །གང་གི་གསུང་རབ་ནོར་བུའི་དོ་ཤལ་ནི། །ཕན་བདེའི་གྲིབ་བྶིལ་
འབེབས་པའི་ཡོངས་འདུ་དང། །སྲིད་ཞིའི་འདོད་པ་འཇོ་བའི་བསམ་འཕེལ་ནོར། །མཁས་ཀུན་དགའ་བསྐྱེད་སྲིད་པའི་སྒྲོན་མེར་ངེས། །དེ་ཕྱིར་དཔར་གྱི་ཟླ་གཞོན་གསར་པའི་ཕྲེང། །ལྷག་བསམ་འོ་མའི་ཆུ་གཏེར་བསྲུབས་པ་ལས། །མངོན་པར་
བ་ལྟམས་པའི་དགེ་མཚན་རྣམ་པར་དཀར། །ལེགས་བྱས་གངྒཱའི་རྒྱུན་དང་བསྡོམས་པའི་མཐུས། །འཇམ་དཔལ་རྡོ་རྗེ་རྣོན་པོ་ཙོང་ཁ་པའི། །བཤད་སྒྲུབ་དབྱར་གྱི་སྒེག་མོའི་ལང་ཚོ་གསར། །མཁའ་ཁྱབ་ཞིང་ན་མཛེས་པའི་དཔལ་ཡོན་གྱིས།།
ཕན་བདེའི་དགའ་སྟོན་རིང་དུ་རྒྱས་གྱུར་ཅིག་བསྟན་འཛིན་སྤྱི་དང་བྱེ་བྲག་གངས་རིའི་མགོན། །ཞབྶ་ཟུང་མི་ཤིགས་རྡོ་རྗེའི་ཐིག་ལེར་སྨིན། །ལུགས་ཟུང་རླབས་ཆེན་ཉི་མའི་སྣང་བ་ཡིས། །ཁམས་གསུམ་རྒྱུད་པའི་མུན་པ་སེལ་གྱུར་ཅིག་

[041B] །སྒྲུབ་པའི་ཉམས་རྟོགས་ཆུ་ཁུར་ལྕིད་ཀྱིས་ནོན། །ཕན་བདེའི་ཆར་འབེབས་རིག་གྲོལ་དབྱར་སྐྱེས་སྤྲིན། །འབུམ་དུ་གཏིབས་པས་འཛམ་གླིང་དགེ་གྱུར་ཅིག་བདེ་སྐྱིད་ཀུན་དགའ་གསར་པའི་
ལང་ཚོ་ཅན། །རྫོགས་ལྡན་དབྱིད་ཀྱི་དཔལ་མོ་སྡུག་གུ་མ། །ཡིད་འོང་མཛའ་བའི་འཛུམ་དཀར་དགོད་བཞིན་དུ། །ས་སྟེང་སྐྱེ་རྒུའི་མགྲོན་དུ་ཁུག་གྱུར་ཅིག་རྒྱུ་སྦྱོར་འབྲེལ་ཐོགས་ལྟོས་པར་བཅས་པ་ཡང། །ཚེ་བསོད་འདབ་བརྒྱ་འཛུམ་པའི་དཔལ་
གྱིས་མཛེས། །བཤད་སྒྲུབ་གེ་སར་གཡོ་བའི་ཟེའུ་འབྲུའི་རྩེར། །བྱང་ཆེན་སྦྲང་རྩིའི་ཟིལ་མངར་འཛིན་གྱུར་ཅིག་མདོར་ན་མཁའ་ཁྱབ་འགྲོ་བ་ཇི་སྙེད་ཀུན། །ཆོས་ཕུང་བརྒྱད་ཁྲིའི་བཅུད་ཀྱིས་རབ་ཚིམ་ཞིང། །རྣམ་གྲོལ་ཐར་པ་མཆོག་གི་ལྡིང་
ཁང་དུ། །མྱུར་བར་སོན་པས་དོན་གཉིས་ལྷུན་འགྲུབ་ཤོག།  །།་བོད་གཞུང་ནང་སྲིད་ལས་ཁུངས་ཀྱི་ལས་བསྡོམས་ཕྱོགས་བསྡུས་ཀྱི་དེབ་གཞིའི་འགོ་བརྗོད་ལ།  ཨོཾ་སསྟི། མཐའ་བྲལ་ནམ་མཁའི་ཁྱོན་དང་མཉམ་འཇུག་རྒྱལ་ཀུན་བརྩེ་ཆེན་
ག་བུར་རྡུལ། །མཚན་དཔེའི་དཀྱིལ་འཁོར་གཅིག་ཏུ་ཡོངས་བཟླུམས་གཞན་ཕན་འཕྲིན་ལས་འོད་དཀར་འབུམ། །སྲིད་ཞིའི་ཁམས་ན་བླ་རེར་བྲེས་པས་ས་གསུམ་མུན་པ་ཀུན་སེལ་བ། །གངས་ཅན་མགོན་གཅིག་བསྟན་འཛིན་རྒྱ་མཚོ་བྡུད་
རྩིའི་ཟླ་བ་གཙུག་ཏུ་བསྟེན། །མཆོག་ཏུ་ཞི་བ་དམ་པའི་ཆོས་ཚུལ་མུ་ཏིག་འོད་རླབས་འབར་བའི་གདུགས། །སྐྱེ་དགུའི་རང་བཞིན་དབང་པོར་ཡོངས་འཚམས་སྲིད་པ་ཀུན་དགེའི་གཞུང་བཟང་གི་རྒྱལ་ཐབས་ནོར་བུའི་ཡུ་བས་ལེགས་བྟེགྶ་

[042A]༄༅། །ཕན་བདེའི་གྲིབ་བསིལ་རྟག་འབེབས་པ། །དྒའ་བ་བརྒྱ་ཕྲག་རྫོགས་ལྡན་གསར་པའི་ངོ་མཚར་མཁའ་ལ་སྙེག་གྱུར་ཅིག་འཁོར་འདས་ཀུན་གྱི་བདེ་བ་དམ་པའི་མཛོད། །གཞན་ཕན་བྱམས་བརྩེའི་
མེ་ཏོག་དཀར་པོའི་འཛུམ། །འཇིག་རྟེན་མྱ་ངན་མེད་པའི་དཔལ་ཡོན་དུ། །ལྷུག་པར་བཞད་པས་འགྲོ་ཀུན་བདེ་གྱུར་ཅིག་མཛའ་གཅུགས་གཡུང་དྲུང་འཁྱིལ་བའི་ལྟེ་བ་ལ། །རིས་མེད་ཆོས་སྒོའི་རྩིབས་སྟོང་རྣམ་བཀྲ་ཞིང། །ཁྲིམས་ལུགས་
མུ་ཁྱུད་བཟང་ལྡན་འཁོར་ལོ་ཆེ། །སྲིད་འདིར་སྤྲིན་བྲལ་ཉི་མ་བཞིན་དུ་མཛེས། །ཞེས་སྐྱབྶ་ཡུལ་དམ་པ་ལ་བསྟོད་ཅིང། ཞི་བ་དང་བདེ་ལེགས་སུ་བྱེད་པའི་ཚིགས་སུ་བཅད་པ་དོན་ལྡན་ཚངས་དབྱངས་སྤྲིན་གྱི་རྔ་སྒྲ་གསང་མཐོར་འྑྲོལ་
བས་སྐབས་དབྱེ་བ་སྔོན་དུ་བཏང་སྟེ་  ྾    ྾  །།  །།་བར་གཞིས་ངག་དབང་བསྟན་སྐྱོང་ལ་དད་རྟེན་སྐུ་དཔར་སྩལ་བའི་རྒྱབ་ཡིག་ལ།  ཁྲི་འབུམ་ཚངས་པའི་ངག་གིས་མི་མཚོན་པའི། །བྱང་གྲོལ་ནོར་བུའི་མཛོད་ལ་དབང་འབྱོར་ཞིང། །བསྟན་འགྲོའི་ཕན་
བདེ་སྒྲུབ་པའི་བློ་ནུས་སྟོབས། །རྒྱལ་སྲས་དཔའ་བོའི་བརྟུལ་ཞུགས་སྐྱོང་བར་སྨོན།། །།་ཨོཾ་སསྟི། ཚུལ་གསུམ་རིགས་ལམ་ནམ་མཁའི་མཐར་སོང་བའི། །ནོར་བུའི་གློག་ཞགས་འཁྱུག་པའི་རྩེ་དགའ་ཡིས། །སྐྱེ་མེད་ཆོས་
དབྱིངས་ཀུན་ཁྱབ་མཛེས་མའི་བཞིན། །མཚོན་པའི་སྣང་བ་ས་འདིའི་ཐིག་ལེར་འཛིན། །བསྟན་ལ་རི་མོར་བགྱིད་པའི་འདུན་མོས་མཚོར། །དཔར་གྱི་ཟླ་སྣང་དགོད་པའི་འདུ་འགོད་ལས། །རབ་དཀར་ལེགས་བྱས་མུ་ཚིག་ཟེགས་མའི་འབྲུ། །

[042B] །ཡང་དག་སྨྲ་བའི་རྒྱལ་པོ་ཙོང་ཁ་པའི། །རྗེས་བསྟན་འཁྲུལ་བྲལ་གདམས་པའི་རྩིབས་སྟོང་པ། །ཀུན་རྨོངས་གཡུལ་ངོ་འཇིག་པའི་མཚོན་རྣོན་དུ། །མི་ཟད་ལྷ་ལམ་སྲིད་དུ་བརྡལ་གྱུར་ཅིག་
དོན་དམ་དགེ་ལ་འདུན་པ་མི་ཕྱེད་པ། །འདུས་པའི་ཚོམ་བུར་ཡོངས་འཁྱིལ་དུར་པའི་ཁྱུ། །རྙོག་བྲལ་བསླབ་གསུམ་དག་པའི་ཀླུང་ཆེན་དུ། །བཤད་སྒྲུབ་རྩེ་དགའི་གར་གྱིས་རྩེན་གྱུར་ཅིག་རྒྱུད་ལྔའི་འགྲོ་རྣམས་ངེས་དོན་རྒྱ་ཆེན་མཚོར། །ཚད་གྲུབ་
སྣང་བའི་རིགས་ཚུལ་བརྒྱ་ཕྲག་གིས། །བདེན་སྟོང་བསྒྲུབས་པའི་རྟེན་འབྱུང་ཟབ་མོའི་ནོར། །ཡིད་ཀྱི་མཛོད་དུ་བསྙེན་པས་གྲོལ་གྱུར་ཅིག་ །ཅེས་པ་འདི་ཡང་དཔལ་ལྡན་འབྲས་སྤུངས་བློ་གསོལ་གླིང་དང་དགའ་ལྡན་ཤར་རྩེ་གྲྭ་ཚང་ལྷན་སྟེང་ནས་མདོ་སྔགས་རབ་འབྱམས་པ་
པཎ་ཆེན་བསོད་ནམས་གྲགས་པའི་དཔལ་རྣམ་དཔྱོད་མཆོག་གི་སྡེའི་གསུང་དབུ་མའི་མཐའ་དཔྱོད་ཟབ་དོན་ཡང་གསལ་སྒྲོན་མེ་ཆ་ཚང་དཔར་འདེབས་མཛད་པའི་དཔར་བྱང་སྨོན་ཚིག་འདི་ལྟ་བུ་ཞིག་དགོས་ཞེས་བཀའ་གནང་བ་ལྟར་ཡོངས་འཛིན་ཁྲི་བྱང་སྤྲུལ་མིང་པས་སྨོན་ཚིག་ཏུ་འདུ་བགྱིས་པའོ།། །།་རྡོར་གླིང་ནས་ཤར་པ་
ངག་དབང་ཡོན་ཏན་གྱིས་ས་བྱ་ལོའི་ལེའུ་ཐོ་ཕུལ་འབྱོར་གྱི་བཀའ་ལན་ལ།  ཤར་རིར་ཤར་གྱི་ཐིག་ལེ་མཛེས་པ་བཞིན། །པ་ཊུ་པ་སངས་སྟོང་གི་རྩེར་འཛེགས་ཤིང། །ངག་རིག་ངག་གི་མཛོད་ལ་དབང་ཐོབ་པའི། །ཡོན་གནས་ཡོན་ཏན་རྒྱ་མཚོ་རྒྱལ་གྱུར་ཅིག་ས་འདིར་ས་ག་
ཟླ་སོགས་དུས་ཚེས་སུ། །བྱ་དང་བྱ་མིན་བླངས་དོར་ཇི་སྙེད་པའི། །ལེ་ཚན་ལེ་ལོ་མེད་པར་གསལ་སྟོན་པའི། །ཐོ་ཡིག་ཐོ་རེ་ཙམ་མིན་རྫོགས་པར་སོན། །བརྒྱད་ཁྲི་བཞི་སྟོང་ཉོན་མོངས་དུག་ཆང་གིས། །མྱོས་པའི་ཆོས་བརྒྱད་ཟློས་གར་བྱང་ཆུབ་ཅིང། །

[043A]༄༅། །བློ་གྲོས་མི་བཟང་ཀུན་རྟོག་ཡེ་འབྱམས་དེས། །ཁྱེད་ལ་ཤེས་བཞིན་བསྔགས་པའི་ལེགས་བརྗོད་ཞུ། །ཞེས་ཡོངས་འཛིན་ཁྲི་བྱང་སྤྲུལ་མིང་པས། ཕྱི་ཟླ་བཞི་པའི་ཚེས་ཉེར་ལྔ་བཟང་པོར་ཕུལ།། །།
་ཨོཾ་སསྟི། སྒྲིབ་བྲལ་ཆོས་དབྱིངས་ཟག་པ་མེད་པའི་ཁམས། །སྟོབས་བཅུའི་རང་རྩལ་རྫོགས་པའི་ལྷ་ཡི་ལྷ། །ཕུན་ཚོགས་བཀྲ་ཤིས་ཆར་འབེབས་དོན་ཀུན་གྲུབ། །རྣམ་འདྲེན་ཤཱཀྱ་སེངྒེས་དགེ་ལེགས་སྩོལ། །ཟབ་རྒྱས་མན་ངག་རིན་
ཆེན་འབུམ་གྱི་གཏེར། །སྐལ་བཟང་གདུལ་བྱའི་དཔལ་དུ་འབྱེད་མཛད་པའི། །འཕགས་བོད་མཁས་གྲུབ་གསེར་རིའི་ཕྲེང་བ་ཡི། །བཀའ་དྲིན་མཆོག་རབ་ལྷུན་པོའི་ཚད་དུ་ལྕི། །ཁམས་གསུམ་གདུང་བ་ཀུན་སེལ་བདུད་རྩིའི་སྨན། །ཞི་
བསིལ་བདེ་བ་དམ་པའི་མཛོད་ཆེན་པོ། །ཉི་མའི་གཉེན་གྱི་ལེགས་གསུང་ཆོས་ཀྱི་ཚུལ། །འདི་ཀོ་འཇིག་རྟེན་འདི་ན་ནོར་གྱི་མཆོག་དེ་ཕྱིར་ནུབ་ཕྱོགས་དབྱིག་འཛིན་ཡངས་པའི་གཞིར། །ཆོས་ལམ་དྲི་མེད་གསལ་བའི་དགེ་མཚན་གྱི། །སྣང་
བ་ཕྱོགས་ཀྱི་འཁོར་ལོར་ཁྱབ་པའི་སླད། །ཡང་དག་ཞི་བའི་གནས་དགོན་ཉམས་སུ་བདེ། །བདེ་ལྡན་གཙུགས་ལག་ཁང་འདིའི་མཆོག་གསུམ་རྟེན། །རྟེན་དང་བརྟེན་པ་མཆོད་པའི་ཡོ་བྱད་དག་དག་གསལ་ཡི་གེའི་ལམ་དུ་བཀོད་པ་འདི། །འདི་
ན་དྲི་བྲལ་ཤེལ་གྱི་མེ་ལོང་བཞིན། །ཞེས་ཤིས་བརྗོད་དངོས་པོ་ངེས་བསྟན་གྱི་ཚིགས་སུ་བཅད་པ་རབ་སྙན་སྦྲང་རྩིའི་དབྱངས་ཀྱི་རོལ་མོ་སྔོན་དུ་བཏང་སྟེ། དེ་ཡང་སྔོན་གོམས་ལེགས་སྨོན་གྱི་འབྲས་བཟང་མཆོག་ཏུ་རྒྱས་པ་སྐུ་ཞབས་ཁུན་

[043B]
གར་ནས་བོད་ཀྱི་དགེ་འདུན་ཚོགས་པ་གདན་ཞུས་དང་འབྲེལ་སུས་སི་རི་ཀོན་དུ་ཐུབ་པ་སངས་རྒྱས་ཀྱིས་གསུངས་པའི་དམ་པའི་ཆོས་དང། བོད་ཀྱི་རིག་གཞུང་འཛིན་སྤེལ་གྱི་གཙུག་ལག་ཁང་ཆོས་འཁོར་དགོན་རྟེན་དང་བརྟེན་པར་བཅས་པ་གསར་
བཞེངས་གནང་བ་འདིར། རྒྱལ་བ་སྲས་བཅས་ཀྱི་སྐུ་གསུང་ཐུགས་རྟེན་རིམ་བྱོན་དང། མཆོད་པའི་ཡོ་བྱད་ཀྱི་རྣམ་གྲངས། དགེ་འདུན་གྱི་མཁོ་བའི་ཡོ་བྱད་སོགས་སྤྱི་རྫས་ཆེ་ཕྲ་བྱུང་དང་འབྱུང་འགྱུར་རྣམས་སྲི་ཞུ་འཛིན་སྤྲས་བདེ་སླད་
དེབ་ཐེར་དུ་རིམ་པར་འགོད་པ་ལ། དེ་ཡང་ཐོག་མར་  ྾    ྾  །།  །།་བྲག་གཡབ་བློ་ལྡན་ཤེས་རབ་རིན་པོ་ཆེ་མཆོག་དང། ནོར་བུ་སྒྲོལ་མ་ལགས་གཉིས་ལ་ལོ་གསར་རྟེན་འབྲེལ་ཤིས་དབྱངས་སྩལ་བ་འདི་ལྟར།  མཚུངས་མེད་བློ་དང་མ་ནོར་ལུགས་བཟང་ལྗོན། །
དོན་ལྡན་ཆོས་སྲིད་འབྲས་བུ་འབུམ་དུད་ཅིང། །ཀུན་ཤེས་དད་ན་འགྲོ་སྒྲོལ་གུ་རུའི་དོན། །མཆོག་རབ་ཉི་མ་བཞིན་དུ་གསལ་བར་སྨོན།། །།་དཀོན་ཞིང་དྲི་མེད་ཕན་བདེ་ནོར་བུའི་མཛོད། །མཆོག་དམན་བར་མའི་རེ་སྐོང་འོད་
བརྒྱ་པ། །བསྟན་པ་རིན་ཆེན་ཉིན་མོར་བྱེད་པའི་དཔལ། །འཛིན་མའི་ཁྱོན་ཀུན་གསལ་ཕྱིར་རྟག་བརྟེན་ཤོག་ །ཅེས་རིང་ནས་ལས་སྨོན་གྱིས་འབྲེལ་བའི་སྐྱེས་མཆོག་མདོ་སྨད་ཟེའུ་འབྲུ་དགོན་གྱི་གངས་དཀར་བླ་མ་རིན་པོ་ཆེའི་ཡང་སྤྲུལ་ངེས་རྙེད་ལ་ཐོག་མའི་རྟེན་འབྲེལ་སླད་དུ་དཀོན་

[044A]༄༅།  །མཆོག་བསྟན་འཛིན་ཞེས་པའི་མཚན་གསོལ་དང་འབྲེལ་རྟག་བརྟན་སྨོན་ཚིག་དང། ཕྲན་རང་ངོས་མཇལ་གྱི་ཚ་དུ་འདྲ་དཔར་བཅས་ནུབ་ཕྱོགས་ཀྱི་གངས་ཅན་ལྗོངས་སུད་ཛ་ལན་ཀྲེ་ནས། ཡོངས་འཛིན་བྱང་སྤྲུལ་མིང་པས་ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་བརྒྱད། ཟླ་བ་
བཅུ་གཉིས་པའི་ཚེས་སུམ་ཅུ་ལ་ཕུལ།། །། ་ཧོ་ལན་གྱི་ཡུལ་དུ་འབྲས་སྒོ་མང་སོག་པོ་དགེ་བཤེས་ངག་དབང་ཉི་མར་ཡིག་རྟེན་སྐུ་དཔར་སྩལ་བའི་རྒྱབ་ཡིག་ཏུ།  ངག་གིས་ཟབ་རྒྱས་ཆོས་སྒྲ་སྙན་སྒྲོག་པས། །དབང་རྣོན་དགའ་སྐྱེད་མང་ཐོས་བཤེས་གཉེན་ཁྱོད། །ཉི་ཚེཾ་
ཡིན་གཞུང་བརྒྱ་རབ་བཀྲལ་ཏེ། །མ་ནོར་ཐུབ་བསྟན་འོད་སྣང་ཕྱོགས་དེར་སྤྲོས།  །ཞེས་དང། ་དགེ་ཕྲུག་ཆོས་རྗེ་རབ་བརྟན་ལ།  ཆོས་མེན་བསམ་སྦྱོར་བྲལ་བའི་ཆོས་རབ་ཁྱོད། །རྗེ་བོ་བཞིན་དུ་བཤེས་གཉེན་གུས་བསྟེན་ནས། །རབ་ཡངས་ལོ་གྲོས་གོང་དུ་
སྤེལ་བའི་ཁུར། །བརྟན་པོར་བཟུང་ན་འཕྲལ་ཡུན་ཀུན་ཏུ་དགེ་ཁྲི་བྱང་བློ་ཟང་ཡེ་ཤེས་ཀྱིས། ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་བརྒྱད་ཟླ་བ་བཅུ་གཅིག་པའི་ཚེས་བཅོ་ལྔ་ལ།། །། ་ ཏྲེ་ཧོར་བྲག་སྲས་སྤྲུལ་སྐུ་དང། རྫ་སྤྲུལ་ཡབ་ཚང་ཐུན་མོང་ནས་
སྒྲ་སྡུད་ཉན་བྱེད་ཀྱི་འཕྲུལ་འཁོར་ཞིག་ཕུལ་བའི་ནང་དུ་ཐོག་མའི་གསུང་སྐད་གསར་འཇུག་གནང་བའི་གསུང་མགུར་འདི་ལྟར།  བློ་མི་འགྱུར་བྲག་རི་བཞིན་དུ་བརྟན། །བཞིན་ར་མཛེས་ལྷ་སྲས་གཞོན་དུ་འདྲ། །གྲོགས་མཚུངས་པ་མེད་པའི་བྲག་སྲས་ཁྱོད། །བཀྲ་ཤིས་
དང་བདེ་ལེགས་ཀྱིས་འཚོ་གྱུར་ཅིག་རི་མཐོན་པོའི་རྫ་ཆུ་བསིལ་མ་དེ། །རིང་དོག་མོའི་ཞིང་སའི་དཔལ་དུ་ཆེ། །དཔེ་དེ་བཞིན་སྐྱབས་གསུམ་བྱིན་རླབས་ཆུས། །ཁྱེད་ཡབ་ཡུམ་གཏན་དུ་དགེ་བར་སྨོན།། །། ་ ས་བྱ་གནམ་ལོ་གསར་

[044B] ཚེས་སྐབས་སུད་སི་ནས་ཐུགས་དགེ་ཁག་ལ་ཤིས་དབྱངས་སྩལ་བ་འདི་ལྟར།  ཕུན་ཚོགས་འདབ་སྟོང་བཀྲ་བའི་སྐྱེད་ཚལ་དུ། །ས་གསུམ་ཤིས་པ་མགྲོན་དུ་འབོད་པའི་སླད། །བདེ་ལྡན་རྨ་བྱ་སྒེག་པའི་མགྲིན་གླུའི་དབྱངས། །དགེ་ལེགས་གཡུ་ལོ་དཀྲིགས་པའི་
ལྗོངས་ནས་བསྒྲགས། །ཡོངས་འཛིན་ཁྲི་བྱང་པས། ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་དགུ་ཟླ་བ་གཉིས་པའི་ཚེས་ཅུ་གཉིས་ལ།། །། ་ དགེ་བཤེས་ངག་དབང་ཉི་མ་དང། ཆོས་རྗེ་ར་བརྟན་ཟུང་གིས་ཞུ་ཡིག་ཕུལ་བའི་བཀའ་ལན་དུ།  ངག་རིག་
བཤེས་གཉེན་ངག་དབང་ཉི་མ། །ཆོས་རྗེ་རབ་བརྟན་ཆོས་ཀྱི་གྲོགས་པོས། །ཁྲི་ཁའི་ནེ་ཙོ་ཁྲི་བྱང་རྒན་པོར། །དྒའ་བའི་འཕྲིན་སྩལ་དྒའ་བདེའི་དཔལ་གྱུར། །ཕྲན་དཔལ་ནོར་གསུམ་འབྱུང་ཁམས་བདེ་ཞིང། །ཕྲན་བུའི་རྐྱེན་གྱི་ཉེར་འྪེ་
མེད་པར། །ཕྲན་ཚེགས་མ་ཡིན་རྒྱ་ཆེའི་ཡུལ་གྲུ། །ཕྲན་ཙམ་བསྐོར་བའི་བྱ་བ་ཟིན་ཏེ། །རྒྱ་གྲོལ་མེ་ཏོག་སྣ་ཚོགས་བཞད་འདྲའི། །རྒྱ་བོད་མཁས་པ་ཚོགས་པའི་རྒྱལ་ཁམས། །རྒྱ་གར་ཡུལ་དུ་ཕྱི་ཚེས་བདུན་ལ། །རྒྱ་བྱ་ནམ་མཁར་ལྡིང་བཞིན་
 སུད་སི་ནས་  བསྐྱོད་རྩིས། །ཀྱེ་ཀྱེ་མང་ཐོས་བཤེས་གཉེན་མཆོག་དང། །ཡང་ཡང་འདྲིས་པའི་ཆོས་རབ་རྣམ་གཉིས། །རིང་རིང་འགྲོགས་པའི་དམ་ཚིག་མདུད་པ། །ལྷོད་ལྷོད་མ་ཡིན་དམ་པོར་བཟུང་མཛོད། །རྒྱལ་བསྟན་རིན་ཆེན་དཀོན་པོའི་
ཕྱོགས་དེར། །རྒྱལ་བའི་ལུགས་བཟང་ནོར་བུའི་ཕྲེང་བ། །རྒྱལ་བ་དགྱེས་པའི་མཆོད་པར་སྤེལ་ཏེ། །རྒྱལ་སྲས་སེམས་དཔའི་གོ་ཆ་བཞེས་ཤིག་ཆོས་མེད་བདག་ཀྱང་རིང་པོར་འཚོ་ཞིང། །ཆོས་ཚུལ་འཛིན་པའི་རེ་བ་སྐྱེད་དེ། །ཆོས་ཀྱི་

[045A]༄༅། །མཆོད་པོ་རྣམ་གཉིས་བཞེད་དོན། །ཆོས་བཞིན་འགྲུབ་པའི་གསོལ་འདེབས་ཞུ་ལགས། །ཞེས་ཁྲི་བྱང་པས། ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་དགུ་ཟླ་བ་བཞི་པའི་ཚེས་གཅིག་ལ་ཕུལ།། །།
་ སུད་སིར་བྲག་གཡབ་རིན་པོ་ཆེ་དང། ཤཀ་སྐོར་མཁན་སྤྲུལ། ཡིད་དགའ་སྤྲུལ་སྐུ་ཅས་ལ།  ་སྐྱབས་རྒྱལ་ཀུན་འདུས་པའི་ངོ་བོ་ཉིད། །ཕ་ཀ་དྲིན་འཁོར་མེད་རིན་པོ་ཆེ། །རྗེ་བདེ་ཆེན་སྙིང་པོའི་ཞབས་སེན་རྡུལ། །འབངས་བདག་གི་སྤྱི་བོའི་རྒྱན་དུ་
བཞུགས། །རྟེན་དལ་འབྱོར་རྙེད་དཀའ་འཇིགས་སླ་སོགས། །ཚིག་སྐམ་པོའི་སྨྲ་ལྕེ་བདེ་ན་ཡང། །དོན་ཆོས་བརྒྱད་སྨྱོན་པའི་ཟློས་གར་མཁན། །ཡོངས་རྒྱལ་ཁམས་བསྐོར་བའི་རྒན་པོ་ང། །བུ་སྙིང་དང་འདྲ་བའི་བྲག་གཡབ་པ། །གྲོགས་
དམ་ཚིག་གཙང་མ་མཁན་ཡིད་བཅས། །ཡུལ་བདེ་ལ་སྐྱིད་པ་སུས་སི་རུ། །ལྷན་འཛོམས་འདིས་སྔར་འདྲིས་མཛའ་བ་བསུས། །ཟས་ཞིམ་རྒུའི་བཅུད་བཟང་ཚོགས་སུ་བསྟབས། །གཏམ་འདྲེས་པར་གླེང་བས་ཡི་ག་འཇོ། །རང་གང་
འདོད་གཞིས་ལེན་གཟབ་པ་འདི། །ཡིད་མཛའ་གཅུགས་དམ་པོའི་གཟེར་དུ་ཐེབས། །བུ་ཕ་རྗེས་འཛིན་པའི་ཡིད་སྨོན་ཞིག། །ང་བན་རྒན་ཡིད་ལ་གཅགས་མོད་དེ། །བསམ་རེ་བའི་དོན་ལས་ཅུང་གོལ་བ། །འདི་ཨ་རེ་འགྱོད་དེ་མི་གཤུང་བཞག་
དགུང་ཉ་རྒྱས་ཟླ་བའི་དཀྱིལ་འཁོར་དེ། །རི་དྭགས་ཀྱི་ར་རིས་ཅུང་ནོངས་ཀྱང། །འོད་འཛུམ་དཀར་རང་གཤིས་མ་ཉམས་པས། །གླིང་བཞི་ཡི་མཁའ་ལ་གསལ་ཞིང་གདའ། །དཔེ་དེ་བཞིན་ལྟ་སྒོམ་སྤྱོད་པ་གསུམ། །སྐྱོན་བདག་མེད་འྡམ་

[045B] །ཡོངས་དམ་པའི་རང་ཚུལ་ཟུངས་ཤིག་དང། སྤྲིན་བྲལ་གྱི་ཟླ་ལྟར་མཛེས་ལ་རེ། །ད་སྨྲ་བ་མང་པོ་ཅང་མ་མཆིས། །སྔར་ཡང་ཡང་སྨྲས་པའི་དོན་པོ་རྣམས། །གཏན་མ་བརྗེད་ཐུགས་ཀྱི་ཐིག་ལེར་ཞོག་ངེད་ཕ་བུ་འཕྲད་པའི་
དགོས་དོན་ཡིན། །གླུ་གྲེ་བ་བདེ་མོ་མ་མཆིས་ཤིང། །གཏམ་སྙན་པོ་མེད་རུང་དྲང་གཏམ་ཡིན། །བན་མ་ཤི་ཚེ་རིང་བྱུང་བ་ན། །ལར་རྣ་བ་ཚ་ཚ་གསོལ་བས་ཆོག་ །། ་ ཕྱི་ལོ་ཆོག་སྟོང་དགུ་བརྒྱ་དྲུག་ཅུ་རེ་དགུ་ཟླ་བ་བརྒྱད་པའི་ཚེས་ཉེར་གསུམ་ཉིན་སུད་སི་རང་གཞུང་
དོན་གཅོད་སྐུ་ངོ་ཕ་ལྷ་བ་མཆོག་ལ་བཀའ་ཡིག་སྩལ་བ།  བློ་ཐུབ་གྲོགས་པོ་དམ་ཚིག་གཙང་ཞིང། །རྒྱལ་བསྟན་སྙིང་དུ་གཅེས་པའི་ལྷག་བསམ། །ཟླ་འོད་འབུམ་གྱི་ལང་ཚོར་འགྲན་པའི། །བརྩེ་ལྡན་ཟླ་མེད་མི་ཡི་རྗེ་བོར། །ཁྲི་ཕྲག་དཀོར་ནག་ཟ་ཁ་བྱང་ཞིང། །བློ་
དྲེད་ལང་ཤོར་ཆོས་པའི་བཟང་བརྫུ། །འདི་སྣང་འཁྲུལ་པའི་ཟ་ཟིར་ཡེ་འབྱམས། །འཆི་བ་མི་ཤེས་རྒན་པོའི་ཞུ་མཆིད། །ཐུབ་དགོངས་རྒྱལ་བསྟན་གྱེན་དུ་འདེགས་ལ། །མི་ཞུམ་བློ་གྲོས་འོད་སྟོང་ལྡན་ཁྱོད། །འགལ་རྐྱེན་དུས་མིའི་འཇིགས་པ་མེད་
ཅིང། །ཚེ་དཔལ་འབྱོར་པའི་བདེ་དགའ་རྒྱས་སམ། །འདི་ན་ཁོ་བོ་འཚོ་བ་བདེ་དང། །འདི་བྱས་གཏད་མེད་ཉིན་མཚན་འདའ་ཞིང། །འདི་ལྟའི་མདུན་གཡོག་རྙེད་དཀའི་དཔལ་ལྡན། །འདི་ཀོ་རྒན་པོའི་འཁར་བར་བདེ་མུས། །བསམ་སྦྱོར་མདུན་ལམ་ནོར་
དོགས་མེད་ཅིང། །བུ་ཚབ་རེ་བའི་གསུས་པོ་ཆེ་ཡང། །ཆོས་སྲིད་རྒྱ་ཆེའི་ནུས་རྩལ་དམན་རུང། །བརྩེ་ཞེན་རིམ་གྲོ་འཕེལ་བཞིན་མཆིས་སོ། །ཡོངས་སྐྱབས་མགོན་པོས་མདོ་སྔགས་བསྟན་པ། །ཡོངས་རྫོགས་འཛིན་སྤེལ་དམ་པའི་ངང་ཚུལ། །

[046A]༄༅། །ཡོངས་བཞེས་ལེགས་ཀྱང་བོད་ལྗོངས་རང་བཙན། །ཡོངས་སུ་མྱུར་འགྲུབ་དཀའ་འདི་ཅི་དྲག་རིང་རིང་འདྲིས་པའི་གྲོགས་མཆོག་ཁྱོད་ལ། །བསུན་བསུན་གསལ་འདེབས་ཞུ་དགོས་མེད་ཀྱང། །མང་མང་ལོ་
ཚོགས་འདས་པའི་གྲངས་རྩིས། །ཡང་ཡང་སྐྱོན་དང་མནོ་བསམ་འཁོར་ཡོང། །སྔོན་དངོས་མཇུག་གསུམ་གཙང་མའི་དགེ་བ། །སྔོན་ནས་ད་པར་ཇི་འདུག་གཟིགས་ཏེ། །སྔོན་རྩིས་ནང་ནས་ཕྱི་མའི་ལམ་རྒྱགས། །སྔོན་རྩིས་སྐྱོན་འདི་ཁེ་སླེབས་
ཆེའོ། །ཤུལ་རིང་ཕྱི་མའི་ལམ་འཕྲང་འགྲིམ་ཚེ། །ཤུལ་ལུས་གཞུང་སྒེར་དོན་མང་བསྒྲུབ་པའི། །ཤུལ་རྗེས་བཞག་འདིས་སྐྱོ་གྲོགས་མི་ཕན། །ཤུལ་ལམ་བདེ་བའི་སྐྱེལ་མའི་གྲབས་མཛོད། །མདོར་ན་ཁ་སྔོན་དེ་ནས་ཐོན་ཁར། །ཞལ་གདམས་
ཟེར་རུང་སྙིང་གཏམ་ཟེར་རུང། །བསམ་འཆར་ལྷུག་པར་གསོལ་བ་དེ་དག་བརྗེད་མེད་ཐུགས་ལ་རི་མོར་འབྲི་འཚལ། །ངལ་བར་འཇིགས་པའི་ལེ་ལོ་ཅན་ལ། །མེད་གསུམ་འཛོམས་པའི་ཕམ་གུད་འོང་བས། །དཔལ་དང་གྲགས་པའི་གྯི་
བྱིན་འདོད་ན། །ཡོན་ཏན་འབྱོར་ཐབས་གྱིས་ཞེས་བསྐུལ་མཛོད། །བླ་གཟུགས་ངས་ཀྱང་བླ་མ་མཆོག་གསུམ། །གྲོགས་མཆོག་ཁྱེད་ཀྱི་གྲོགས་སུ་སྦྲན་ཏེ། །ཆོས་ལྡན་བཞེད་དོན་ཆོས་བཞིན་འགྲུབ་པའི། །ཡིད་སྨོན་རྒྱུན་དུ་ཡིད་བཅང་ཞུ་ལགས།། །
་ གདན་ས་དགའ་ལྡན་དུ་འདི་གའི་བླ་བྲང་གི་གཟིམ་ཤག་ནང། །རྩེ་ཕོ་བྲང་ཆེན་པོ་དང། གདན་ས་གསུམ་བཅས་པའི་སྐུ་དཔར་བཞུགས་པའི་མཚན་བྱང་དུ་སྐྱབྶ་རྗེ་རིན་པོ་ཆེ་དགུང་གྲངས་བཅུ་དྲངས་པའི་སྐབས་བཀའ་རྩོམ་མཛད་འདི་ལྟར། ཕྱག་ན་པདྨོའི་ཡེ་ཤེས་སྒྱུ་མའི་འཕྲུལ། །རིན་ཐང་

[046B] །ཕུན་ཚོགས་སྡེ་བཞིའི་བ་གམ་མངོན་མཐོ་བ། །མཐོང་ན་མངོན་དགའ་ཕོ་བྲང་པོ་ཏཱ་ལ།། ་ལུང་རིགས་བྱེ་བ་ཕྲག་བརྒྱའི་རྦ་རླབས་ནི། །འོག་མིན་ཞིང་གི་མཐའ་ལ་འགྲིམས་པའི་དཔལ། །མཁས་གྲུབ་
འཇམ་དབྱངས་གསར་མ་འབུམ་གྱི་གཞི། །འབྲས་དཀར་སྤུངས་འཛམ་གླིང་མཛེས་པའི་རྒྱན།། ་ཟབ་རྒྱས་ལེགས་བཤད་སྙན་འགྱུར་མགྲིན་པའི་རྔ། །ཅི་དགར་འཁྲོལ་བ་དྲན་དབང་ངང་མོའི་ཁྱུ། །རྣམ་རྩེན་རྒྱལ་བསྟན་འོ་མ་གཡས་འཁྱིལ་
ཅན༑ ༑སེ་ར་ཐེག་པ་ཆེན་པོ་དར་བའི་གླིང།། །། ་གཞུང་ལུགས་ཆུ་བོ་སྟོང་གི་འདུ་འགོད་ཅན། །མཁས་གྲུབ་ཀླུང་དབང་འབུམ་ཕྲག་རོལ་པའི་མཚོ། །འཆད་རྩོད་རྩོམ་པའི་རྦ་རླབས་དྲག་འཕྱུར་བ། །དྒའ་བ་བརྒྱ་ལྡན་རྣམ་པར་རྒྱལ་བའི་
གླིང།། །། ་ སྐྱིད་གྲོང་བསམ་གཏན་གླིང་གི་དགེ་སློང་སངས་རྒྱས་འོད་ཟེར་དང། སྲུ་མོ་དམན་ཕུར་བུ་གཉིས་ནས་རྗེ་བདག་ཉིད་ཆེན་པོའི་གསང་བའི་རྣམ་ཐར་དཔར་བྱང་དུ།  རིགས་གསུམ་གཅིག་བསྡུས་འཇམ་མགོན་ཙོང་ཁ་པའི། །རྨད་བྱུང་གསང་བ་མཆོག་གི་རྣམ་ཐར་ལ། །
བསྔགས་པའི་བསྟོད་ཚིག་དབང་དུ་བསྐྲུན་པའི་དགེས། །དགེ་ལྡན་ལུགས་བཟང་རིང་དུ་རྒྱས་གྱུར་ཅིག་རྒྱུ་སྦྱོར་གྱིས་མཚོན་མཁའ་ཁྱབ་འགྲོ་བ་ཀུན། །བློ་བཟང་རྡོ་རྗེ་འཆང་གིས་རྗེས་བཟང་ནས། །དག་པར་རབ་འབྱམས་རྒྱལ་བ་སྲས་བཅས་དང། །
མཉམ་ཉིད་དགྱེས་དགུར་རྩེན་པའི་དཔལ་ཐོབ་ཤོག་ །། ་  ཕྱི་ཉིན་ཕྱིར་འབུལ་མཛད་སྐབས་འབུལ་གནང་བཀའ་རྩོམ།  རྟཾ་རྒོད་རི་ལ་ཤོར་

[047A]༄༅། །འདྲའི་འཕྱར་གཡེང་གི་བློ་ཅན། །རྟཾ་མཆོག་ཤུལ་རྗེས་མ་ཟིན་མྒྲིན ་བཟང་གི་བོང་བུས། །རྟཾ་ལྗང་ཉི་མ་གཞོན་ནུར་མར་མེ་ཡི་གསལ་སྒྲོན། །རྟཾ་རྒྱུག་ཤར་མར་བཏང་བའི་ཡོན་སྩལ་འདི་མི་ཞུ། །ཞེས་
གུས་ཕྱག་གིས་ཕུལ།། །། ་ ལྕགས་ཁྱི་གནམ་ལོ་གསར་ཚེས་སྐབས་ཐུགས་དགེ་ཁག་ལ་ཤིས་བརྗོད་འཚམས་འདིར་གསུང་ཤོག་སྩལ་བའི་ཚིག་གཞིར།  ་རྒྱལ་ཀུན་འཕྲིན་ལས་ལྕགས་ཀྱུས་ཁམས་གསུམ་གྱི། །ཆོས་ནོར་འདོད་རྒུ་འགུགས་པས་རྟ་སྐྱོང་ཞིང། །
ལོ་ཀ་དགེ་མཚན་བཀྲ་བའི་ཤིས་པ་འབུམ། །བདེ་དགའ་རྒྱ་མཚོའི་དཔྱིད་དུ་ལེགས་བཞད་ཤོག་ཡོངས་འཛིན་ཁྲི་བྱང་སྤྲུལ་མིང་པས། ཆིག་སྟོང་དགུ་བརྒྱ་བདུན་ཅུ་ཟླ་བ་དང་པོའི་ཚེས་ཉེར་ལྔ་ལ་ཕུལ།། །། ་སྨྲ་བ་ཟླ་མེད་ཟས་གཙང་
སྲས་པོ་ཡིས། །སྟོང་དང་རྟེན་འབྲེལ་ཟུང་འཇུག་སེངྒེའི་སྒྲ། །འཇིགས་མེད་གསང་མཐོར་བསྒྲགས་པའི་རྨད་བྱུང་གི་ཡོན་ཏན་བསངས་འོས་བློ་བཟང་རྒྱལ་བས་བསྔགས། །བསྟོད་པའི་ནང་ནས་རྟེན་འབྱུང་གསུངས་པའི་ཚུལ། །བསྟོད་པ་
མཆོག་ཅེས་བསྔགས་པས་ཡིད་དྲངས་ནས། །འཇམ་མགོན་བླ་མའི་ལེགས་གསུང་སྙིང་པོ་འདི། །དག་གསལ་དཔར་གྱི་ལམ་དུ་བསྐྲུན་པའི་དགེས། །སྲིད་པ་རྒྱུད་ལྔའི་གཅོང་རོང་ཉམ་ང་བར། །སྡུག་བསྔལ་གསུམ་གྱི་ཟུག་རྔུས་མནར་བའི་
འགྲོ། །མཐའ་བཞིའི་སྤྲོས་བྲལ་དཀར་པོ་ཆིག་ཐུབ་སྨན། །གདུང་སེལ་སྙིང་གི་བཅུད་དུ་སྨིན་གྱུར་ཅིག་ །ཅེས་པ་འདི་ཡང་རྡ་རམ་ས་ལར་གནས་འཁོད་བཙན་བྱོལ་བོད་མིའི་བུ་གསོ་ཁང་གི་དབུ་འཛིན་ལས་བྱེད་སྤྱི་མགྲོན་ནས་རྒྱུ་ཡོན་སྦྱར་ཏེ་རྟེན་འབྲེལ་བསྟོད་པ་དཔར་འགྲེམས་གསང་བའི་

[047B] དགེ་བསྔོའི་སྨོན་ཚིགས་ཏུ་ཡོངས་འཛིན་ཁྲི་བྱང་སྤྲུལ་མིང་པས་སྦྱར་བའོ།། །། ་སྐྱིད་གྲོང་བསམ་གཏན་གླིང་གི་དགེ་སློང་བསྟན་པ་དར་རྒྱས་དང། བློ་བཟང་དམ་ཆོས་གཉིས་ནས་སློབ་དཔོན་དཔའི་བོས་མཛད་པའི་སྨོན་ལམ་བདུན་ཏུ་པ་དཔར་འདེབས་བགྱིས་པའི་དགེ་བསྔོའི་སྨོན་ཚིག་ལ།  མཁས་མཆོག་དཔའ་བོས་རྒྱལ་
སྲས་སེམས་དཔའ་ཆེའི། །རྣམ་ཐར་བཟུང་སྟེ་སྟག་མོར་རང་གི་ལུས། །ཡོངས་བཏང་རྒྱ་ཆེན་སྨོན་ལམ་མཛད་པ་ཡིས། །བདེན་ཚིག་དཔར་དུ་བསྐྲུན་པའི་ལེགས་བུས་མཐུས། །སྲིད་མཚོར་བྱིང་བའི་ཉམ་ཐག་འགྲོ་བ་ཀུན། །བདག་པས་གཞན་གྕེས་
འཛིན་པའི་བྱང་ཆུབ་སེམས། །རྒྱུད་ལ་སྐྱེས་ནས་རླབས་ཆེན་རྒྱལ་སྲས་ཀྱི། །ཀུན་བཟང་སྤྱོད་པ་རྒྱ་མཚོ་མཐར་སོན་ཤོག་ །། ་ སྐྱིད་གྲོང་བསམ་གཏན་གླིང་གི་དགེ་སློང་བློ་བཟང་རྒྱལ་མཚན་ནས་བྱང་ཆུབ་ལམ་སྒྲོན་དཔར་འདེབས་བགྱིས་པའི་སྨོན་ཚིག་ཏུ།  བརྒྱད་ཁྲི་བཞི་སྟོང་ཆོས་
ཕུང་སྙིང་པོའི་དོན། །བྱང་ཆུབ་བགྲོད་པའི་ལམ་གྱི་ལུས་གཅིག་ཏུ། །དྲིལ་བའི་གདམས་ཟབ་ཁམས་གསུམ་སྒྲོན་མ་འདི། །དཔར་འདེབས་བགྱིས་པའི་རྣམ་དཀར་ཕུང་པོའི་མཐུས། །འགྲོ་ཀུན་ཐེག་མཆོག་བཤེས་གཉེན་ལ་བསྟེན་ནས། །སྐྱེས་
བུ་གསུམ་གྱི་ལམ་གྱི་རིམ་པའི་ཚུལ། །རྩོ་ལ་མེད་རྒྱུད་ལ་སྐྱེས་ཏེ་སྤང་རྟོགས་རྩལ། །ཡོངས་རྫོགས་སྐུ་བཞིའི་རྒྱལ་སར་མྱུར་སོན་ཤོག་ །། ་ རྒྱུད་སྨད་ཚ་བསྔགས་རབ་པ་སྐལ་བཟང་ཆོས་འཕེལ་དང་ཏྲེ་ཧོར་སྔགས་རམ་པ་ཚུལ་ཁྲིམས་མཐར་ཕྱིན་གཉིས་ནས་འདུས་པའི་རྩ་རྒྱུད་ལེའུ་
བཅུ་གཉིས་ཅན་དཔར་འདེབས་བགྱིས་པའི་དགེ་བསྔོའི་སྨོན་ཚིག་ཏུ།  ཉན་དང་འབྲི་ཀློག་ཕྱོགས་ཙམ་འཛིན་པ་ཡང། །བྱང་ཆུབ་རྡོ་རྗེ་འདྲར་བསྔགས་རྒྱུད་ཀྱི་རྩེ། །དཔལ་ལྡན་འདུས་རྒྱུད་སརྒ་བཅུ་གཉིས་གང། །དཔར་འདེབས་བགྱིས་པའི་རྣམ་དཀར་ཕུང་པོའི་

[048A]༄༅། །མཐུས༑ ༑རྒྱུད་རྒྱལ་འདུས་པའི་ཟབ་དོན་བཟད་སྒྲུབ་ཀྱི། །དགེ་མཚན་དུས་ཀྱི་མཐར་ཡང་མི་ཉམས་ཤིང། །འགྲོ་ཀུན་ལམ་དང་འབྲས་བུའི་གསང་བ་ཆེན། །ཡོངས་འདུས་ནམ་མཁའི་རྡོ་རྗེ་མཆོག་ཐོབ་
ཤོག་ །། ་འགྲོ་ཀུན་སྲིད་ཞིའི་འཇིགས་སྒྲོལ་ཏཱ་རེ་མ། །ཞི་སོགས་འདོད་དོན་ཉེར་སྩོལ་རྣམ་འགྱུར་གར། །གཅིག་མིན་དུ་མར་འཆར་བའི་འཇོག་སྒེག་ལ། །བསྟོད་ཅིང་གསོལ་བ་འདེབས་པ་ཡན་ལག་བཅས། །ཆོས་སྦྱིན་འཛད་མེད་དཔར་
དུ་བསྐྲུན་པའི་དགེས། །རྒྱལ་བའི་བསྟན་དང་བསྟན་འཛིན་དར་ཞིང་རྒྱས། །ས་སྟེང་ནད་མཚོན་མུ་གེའི་སྨག་རུམ་ཀུན། །ཞི་ནས་བདེ་སྐྱིད་སྣང་བས་ཁྱབ་པར་སྨོན། །རྒྱུ་སྦྱོར་གྱིས་མཚོན་མཁའ་ཡས་འགྲོ་བ་ཀུན། །མྱུར་སྐྱོབ་ལྷག་པའི་ལྷ་མོས་རྗེས་
བཟུང་ནས། །ཕྱི་ནང་འཇིགས་བརྒྱད་ལས་གྲོལ་ཀུན་ཏུ་བཟང། དབྱིངས་ཀྱི་ཡུམ་ཆེན་གོ་འཕང་མྱུར་ཐོབ་ཤོག་ །ཅེས་པ་འདི་ཡང་དད་དང་ལྷག་བསམ་དགེ་བ་བསྟན་པ་ཆོས་འཕེལ་དང། ཟླ་བ་གཡང་སྐྱིད། བུ་དགེ་ལེགས་རྣམ་རྒྱལ་བཅས་ཁྱིམ་ཚང་ཐུན་མོང་ནས་སྒྲོལ་བསྟོད་ཕྱག་འཚལ་ཉེར་གཅིག་
ཡན་ལག་དང་བཅས་པ་ཤིང་དཔར་དུ་བསྐྲུན་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྐྱེ་མིང་པས་སྦྱར་བའོ།།  །། ་སྙིགས་མའི་འགྲོ་ལ་ཐུགས་རྗེའི་འོད། །རབ་གསལ་བཅོམ་ལྡན་བདེ་གཤེགས་བདུན། །མཆོག་བསྟོད་ཐུགས་དམ་རབ་བསྐུལ་བའི། །ཆོ་ག་དཔར་དུ་
བསྐྲུན་པའི་དགེས། །མཁའ་མཉམ་ཡིད་ཅན་མ་ལུས་པ། །སྲིད་པའི་སྡུག་ཀུན་ནད་གྲོལ་ནས། །ཁམས་གསུམ་ཡོངས་སྨན་བླ་མེད་ཀྱིས། །བདུད་རྩིའི་དགའ་བ་ཐོབ་གྱུར་ཅིག་ །ཅེས་པ་འདི་ཡང་ལ་པ་ཨ་ཁུ་དགའ་ལྡན་ཁྱིམ་ཚང་ནས་ཚེ་འདས་མ་དབྱངས་སྐྱིད་ཀྱི་དགེ་རྩར་དམིགས་

[048B] ཏེ་སྣམ་བླའི་ཆོ་ག་བསྡུས་པ་དཔར་དུ་བསྐྲུན་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་པས་སྦྱར་བའོ།།  །། ་སྲིད་དང་ཞི་བའི་ལེགས་ཚོགས་ཀྱི། །འདོད་པ་ཀུན་འཇོ་བླ་མ་ཡིད། །ཐུགས་རྗེ་བསྐུལ་བའི་གསོལ་འདེབས་འདི། །དཔར་དུ་བསྐྲུན་དགེས་རང་གཞན་ཀུན།།
ཚེ་རབས་ཕྲེང་བར་བཤེས་གཉེན་གྱིས། །རྗེས་བཟུང་གདམས་པ་རྒྱུད་གྲོལ་ནས། །ཟུང་འཇུག་ངེས་དོན་བླ་མའི་ཞལ། །སྙིང་གི་ཉི་མར་འཆར་གྱུར་ཅིག་ །ཅེས་པ་འདི་ཡང་སེར་སྨད་དགེ་བཤེས་བྱང་ཆུབ་སྨོན་ལམ་ནས་བོད་ལུས་དགེ་བའི་བཤེས་གཉེན་ཤེལ་དཀར་ཆོས་མཛད་ཐུབ་བསྟན་དོན་
གྲུབ་སྐུ་འཚོ་ངལ་མེད་བདེ་ལྡན་དང། ཕྲན་རིང་འཚོར་དམིགས་ཏེ་བླ་མ་རྒྱང་འབོད་ཀྱི་གསོལ་འདེབས་དཔར་དུ་བསྐྲུན་ཅིང། སྲས་རྒྱུད་དགེ་དབྱིག་གཉེན་དང། ལ་པ་ཨ་ཁུ་དགའ་ལྡན་ཁྱིམ་ཚང་ནས་ཤོག་བུའི་རྒྱུ་ཡོན་སྦྱར་བའི་དགེ་བསྔོར་ཡོངས་འཛིན་ཁྲི་བྱང་པས་སྦྱར་བའོ།།  །། ་ངག་ལ་ངག་གི་དབང་ཕྱུག་མྖོག་
ཐོབ་ཡོངས་རྫོགས་བསྟན་པའི་ལམ་བཟང་གནད། །ཚུལ་དང་ཚུལ་མིན་འབྱེད་པའི་གསུང་གིས་ཁྲིམས་ལྡན་མཁས་ཀུན་དགའ་བ་བསྐྱེད། །ཆོས་ཀུན་ཆོས་ཉིད་རྗེན་པར་གཟིགས་པས་ངེས་དོན་གྲུབ་པའི་རྩེ་མོར་གཤེགས། །རིགས་བརྒྱའི་རིགས་ཀྱི་
བདག་པོར་བྱང་ཆུབ་དཔལ་ལྡན་བླ་མ་གཙུག་ན་རྒྱལ། །ལྷག་བསམ་གཟེར་བརྒྱས་བསྡམས་པའི་སེམས་བསྐྱེད་གྲུ། །མི་ཞུམ་སྙིང་སྟོབས་རླུང་གིས་ལེགས་བསྐུལ་ནས། །ཐེག་མཆོག་སྤྱོད་པའི་རྒྱ་མཚོ་མ་བརྒྱལ་ན། །སྐུ་གསུམ་རིན་ཆེན་གླིང་དུ་ཇི་ལྟར་
བགྲོད། །འོན་ཏེ་རྒྱལ་སྲས་རྣམ་ཐར་ས་ཆེན་ཁྱོན། །བདག་འདྲའི་གློ་ཆུང་གོམ་པས་གཞལ་དཀའ་བས། །ཀུན་བཟང་སྨོན་ཨམ་འབུམ་ཕྲག་རླབས་པོ་ཆེའི། །རྫུ་འཕྲུལ་ཤིང་རྟར་ཞུགས་ན་དོན་དུ་ཆེ། །དེ་ཕྱིར་མཁས་དང་གྲུབ་པའི་རྣམ་ཐར་གྱི། །

[049A]༄༅། །གྲགས་པའི་འོད་དཀར་ཕྱོགས་སུ་རིང་བ་ཅན། །དགའ་ལྡན་གསེར་སྐོང་རྡོ་རྗེ་འཆང་གི་གསུང། །ཀུན་བཟང་སྤྱོད་པའི་སྨོན་ལམ་མདོ་འགྲེལ་འདི། །མགོན་དེའི་སླར་ཡང་སྤྲུལ་པའི་ཟློས་གར་དང། །རྒྱལ་བའི་
མཚན་ཞབས་གསེར་སྐོང་རིན་པོ་ཆེ། །རྣམ་གཉིས་ཐུགས་བསྐྱེད་ཤར་རིའི་ཕྲག་པ་ལས། །འཛད་མེད་དཔར་གྱི་ཟླ་བ་གསར་པ་ཚེས། །དགེ་འདིས་བདེ་གཤེགས་བསྟན་པའི་ཉི་མ་མཆོག་བཤད་སྒྲུབ་སྣང་བ་འབུམ་གྱིས་འཇིག་རྟེན་མཛེས། །བསྟན་
འཛིན་དགེ་འདུན་གུར་ཀུམ་གཞོན་ནུའི་ཚལ། །བསླབ་གསུམ་དྲི་བཟང་གྲོལ་བས་སྙེམས་གྱུར་ཅིག་ཁྱད་པར་རྒྱལ་ཀུན་སྙིང་རྗེའི་ག་བུར་རྡུལ། །མཚན་དཔེའི་གང་བ་ཡོངས་རྫོགས་གངས་རིའི་མགོན། །ཁྲི་ཕྲག་བསྐལ་པར་མི་ནུབ་རབ་བསིལ་
བའི༑ ༑འཕྲིན་ལས་འགྲོ་བའི་གདུང་སེལ་ཉིད་གྱུར་ཅིག་འབྲེལ་ཐོགས་ཀུན་ཀྱང་ཀུན་བཟང་སྤྱོད་པའི་སྤྲིན། །བྱང་ཆེན་མཁའ་དབྱིངས་མཐོན་པོར་གཏིབས་པ་ལས། །ཁམས་གསུམ་དབུགས་འབྱིན་དགེ་ལེགས་གྲུ་ཆར་རྒྱུན། །འབད་མེད་སྲིད་
པ་ཇི་སྲིད་འབེབས་གྱུར་ཅིག་ །ཅེས་བདག་ཅག་གི་རྣམ་པར་འདྲེན་པ་རིགས་དང་དཀྱིལ་འཁོར་ཀུན་གྱི་བདག་པོ་དགའ་ལྡན་གསེར་སྐོང་རྡོ་རྗེ་འཆང་གིས་མཛད་པའི་བཟང་སྤྱོད་སྨོན་ལམ་གྱི་འགྲེལ་པ་འདི་ཉིད་རྒྱས་བསྡུས་འཚམས་ཤིང་ཉམས་ལེན་མན་ངག་གི་གནད་ཟབ་དང་ལྡན་གཤིས་དོན་གཉེར་ཡོངས་ལ་སྨན་ཕྱིར་གསེར་སྐོང་
ཡང་སྲིད་མཆོག་སྤྲུལ་རིན་པོ་ཆེ་དང། སྐུ་བཅར་མཚན་ཞབས་གསེར་སྐོང་ཐུགས་སྲས་རིན་པོ་ཆེ་རྣམ་གཉིས་ནས་དཔར་བསྐྲུན་མཛད་པའི་དཔར་བྱང་སྨོན་ཚིག་ཏུ། མགོན་པོ་མཆོག་དེའི་སློབ་བུའི་ཐ་ཤལ་མཚན་ཞབས་དར་ཧན་དགའ་ལྡན་ཁྲི་བྱང་སྐྱེ་མིང་པས་སྦྱར་བ་དགེ་ལེགས་འཕེལ།།  །།་དུག་གསུམ་གྕོང་

[049B] །བླ་མེད་བདེ་བའི་དབུཌ་འབྱིན་བཅོམ་ལྡན་འདས། །བདེ་གཤེགས་མཆེད་བརྒྱད་བྱང་སེམས་བཀའ་སྡོད་བཅས། །མཆོད་ཅིང་ཐུགས་དམ་བསྐུལ་བའི་ཆོ་གའི་ཚུལ། །འཛད་མེད་དཔར་དུ་བསྐྲུན་པའི་དགེ་བ་འདིས། །ཉེར་
མཚོན་དུས་གསུམ་རྣམ་དཀར་གཅིག་བསྡུས་མཐུས། །ཐུབ་བསྟན་ཉིན་བྱེད་སྣང་བས་འཇིག་རྟེན་ཁྱོན། །ཡོངས་ཁྱབ་ཕན་བདེའི་པད་ཚལ་མྱུར་བཞད་ཤོག་སྙིགས་མའི་འགྲོ་ལ་ཐུགས་རྗེའི་སྤྱན་ཟུང་གི་གཟིགས་པ་ལྷག་པར་སྐྱོང་བ་སྨན་གྱི་
བླ༑ ༑བདེ་གཤེགས་བརྒྱད་ཀྱིས་ཐུགས་དམ་གང་བཅས་པའི། །བདེན་འབྲས་དེང་འདིར་མངོན་དུ་འགྱུར་བ་ཤོག་ཉོན་མོངས་འདུ་བ་འཁྲུགས་པའི་ནད་ལྡང་ཞིང། །གཉིས་འཛིན་གདོན་གྱིས་མྱོས་པའི་ཉམ་ཐག་འགྲོ་རྒྱུ་འབྲས་ནད་ཀྱི་ཟུག་རྔུ་ཀུན་ཞི་
ནས། །གཏན་བདེའི་ལང་ཚོ་དར་པའི་དཔལ་ཐོག་ཤོག་རྒྱུ་སྦྱོར་ལུས་ངག་ཡིད་ཀྱི་འགལ་རྐྱེན་ཀུན། །ཞི་ཞིང་ཚེ་དཔལ་དབང་ཕྱུག་བསོད་ནམས་འཕེལ། །ཚེ་རབས་བསྟན་དང་མི་འབྲལ་བྱམས་བརྩེའི་ཆུས། །འགྲོ་ཀུན་སྐྱོང་བའི་འདྲེན་པ་མྖོག་
གྱུར་ཅིག་ །ཅེས་པ་འདི་ཡང་དད་གཏོང་ལྷག་བསམ་དགེ་བ་སེར་སྨད་ཕྱག་མཛོད་ཚ་བ་ངག་དབང་བསྟན་པ་ལགས་དང། སྨར་ཁམས་ཚོང་ངག་དབང་བྱམས་པ་གཉིས་ནས་སྨན་བླའི་མདོ་ཆོག་དཔར་དུ་བསྐྲུན་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྤྲུལ་མིང་པས་སྦྱར་བའོ།།  །། ་བྱིན་རླབྶ་
དབང་བཞི་གངྒཱཨ་ཆུས། །ཉེས་ལྟུང་དྲི་མ་ཀུན་སྦྱོང་ཞིང། །བླ་མེད་སྐུ་བཞིའི་དཔལ་ཆེན་པོ། །བདེ་བླག་སྟེར་བའི་ཆོ་ག་འདི། །ཆོས་སྦྱིན་འཛད་མེད་རྟག་འཇོ་བའི། །དཔར་དུ་བསྐྲུན་པའི་རྣམ་དཀར་མཐུས། །ཐུབ་བསྟན་སྤྱི་དང་འཇམ་མགོན་རྗེའི། །

[050A]༄༅། །སྙན་བརྒྱུད་བསམ་འཕེལ་ནོར་གྱི་བུ། །བཤད་སྒྲུབ་རྒྱལ་མཚན་རྩེར་མཛེས་པའི། །སྣང་བས་འཇིག་རྟེན་ཀུན་ཁྱབ་ཅིང། །འགྲོ་ཀུན་ཀུན་མཁྱེན་རྒྱལ་བའི་སར། །དཀའ་བ་མེད་པར་མྱུར་སོན་ཤོག་རྒྱུ་སྦྱོར་
འབྲེལ་ཐོགས་ལྟོས་བཅས་ཀུན། །ཐུན་མོང་ལམ་གྱིས་རྒྱུད་སྦྱང་ནས། །གསང་ཆེན་ཐེག་པའི་དབང་བཞིའི་ལམ། །ཡོངས་རྫོགས་རྡོ་རྗེ་འཛིན་ཐོབ་ཤོག་ །ཅེས་པ་འདི་ཡང་སེར་སྨད་དགེ་བཤེས་བྱང་ཆུབ་སྨོན་ལམ་དང། སྲད་རྒྱུད་གྲྭ་དབྱིག་གཉེན་གཉིས་ནས་དགེ་བསྐུལ་བཞིན། ཀ་སྦུག་ལ་
པར་གནས་སྡོད་ཨ་ཕོ་དགའ་ལྡན་ཁྱིམ་ཚང་ནས་སྐྱབྶ་མཆོག་རྡོ་རྗེ་འཆང་རྗེ་ཕ་བོང་ཁ་པ་དཔལ་བཟང་པོའི་གསུང་སྙན་བརྒྱུད་དབང་བཞི་ལེན་ཚུལ་ཤིང་དཔར་དུ་བསྐྲུན་པའི་སྨོན་ཚིག་ཏུ་ཡོངས་འཛིན་ཁྲི་བྱང་པས་སྦྱར་བའོ།། །། ་མའི་སོར་མོན་གྷོ་ཊའི་གཞིས་སྒར་ནས་བར་ཞི་བ་བྱམས་པ་བཀྲ་ཤིས་ཀྱིས་ཞུ་ཡིག་ཕུལ་འབྱོར་གྱི་བཀའ་ལན་
དུ་ ༑ བར་མེད་བསྐལ་མང་ཚོགས་གཉིས་བསགས་པས། །ཞི་བ་མཆོག་བརྙེས་བྱམས་ཆེན་ཐུགས་མངའ། །ཐུབ་པ་མཚན་དཔེའི་མཛེས་སྡུག་བཀྲ་དེས། །ཤིས་པ་འབུམ་གྱིས་ཁྱོད་ལ་སྐྱོངས་ཤིག་བྱམས་བརྩེས་སྐྱོང་འོས་དད་པ་བྲྟན་
ཅིང༑ ༑རྣམ་དཔྱོད་བཀྲ་བའི་སློབ་བུ་གང་ཉིད། །ལུས་བདེ་སེམས་སྐྱིད་ཤིས་དགེའི་གནས་ཚུལ། །ལྷུག་པར་སྤེལ་འབྱོར་སྤྲོ་བ་རབ་བརྟས། །བློ་རྩལ་ལཾ་དམན་ཡང་ལྷག་བསམ་བཟང་པོས། །ཡེ་ཤེས་མེ་ལོང་རྒྱལ་བའི་བསྟན་ལ། །མོས་པ་འྫིན་
པའི་རྒན་པོ་བདེ་ཞིང། །རྒྱ་ཡན་རྣམ་གཡེང་མཚོ་རུ་བྱིང་མུས། །བཅོས་མའི་རྣམ་འགྱུར་གུས་གུས་མེད་ཀྱང། །ངོ་ལྐོག་མེད་པའི་དད་པ་བརྟན་ཅིང། །ཅི་གསུང་སྒྲུབ་པའི་སློབ་མ་དེ་ལ། །རྒྱལ་ཀུན་བྱིན་རླབས་འཇུག་པ་ཆོས་ཉིད། །བདག་དོན་མ་

[050B] །འགྲོ་ལ་ཕན་པ་ཅུང་ཟད་བསྒྲུབས་ཀྱང། །རྒྱལ་ཀུན་ཐུགས་སུ་དགྱེས་པ་བསྐྱེད་འདྲ། །རང་དོན་མཆོད་འབུལ་སྟོང་གིས་མི་མཚོན། །ཀྱེ་ཧོ་དཀར་ནག་ལས་ཀྱི་འཕྲུལ་འཁོར། །ཀུན་གྱི་རྩ་བ་སེམས་ལ་ཐུག་ཅེས།།
སྟོན་མཆོག་བདེན་པ་གསུང་བའི་བཀའ་དེ། །མི་བརྗེད་སྙིང་གི་ཐིག་ལེར་སྐྱིལ་ཅིག་བན་རྒན་རེ་ཞིག་དུས་ཀྱི་ཕོ་ཉས། །མ་བོས་བཞག་ཚེ་མཛའ་བའི་འཕྲིན་ཡིག་གནང་ན་ཆོག་ཅིང་འཕྲལ་ཡུན་ཀུན་དགེའི། །གསོལ་འདེབས་སྨོན་ལམ་ཡང་ཡང་
ཞུས་ཆོག་ །ཅེས་ཡོངས་འཛིན་ཁྲི་བྱང་པས། ཕྱི་ཟླ་བརྒྱད་པའི་ཚེས་བདུན་ལ་ཕུལ་ །། །། ་རབ་འབྱམས་བདེ་གཤེགས་ཀུན་གྱི་གསང་བ་གསུམ། །ཡོངས་འདུས་མི་བསྐྱོད་རྡོ་རྗེའི་བསྙེན་པའི་ཚུལ། །རྒྱས་བསྡུས་རྣམ་པར་ཕྱེ་བའི་ལེགས་བཤད་འདི།།
དག་གསལ་དཔར་གྱི་རི་མོར་བསྐྲུན་པའི་དགེས། །གསེར་འོད་འབར་བའི་ལུགས་བཟང་ནོར་བུའི་གདུགས། །ཀུན་བཟོད་ཡངས་པའི་ཁྱོན་ལ་གྲིབ་ཏུ་བསིལ། །བསྟན་འཛིན་རྒྱ་མཚོ་བསྟན་པའི་ཉི་མ་ཆེའི། །སྣང་བ་ཁམས་གསུམ་སྒྲོན་མེར་རྟག་
འབར་ཤོག་རྒྱུ་སྦྱོར་འབྲེལ་ཐོགས་ཀྱིས་མཚོན་འགྲོ་བ་ཀུན། །གཟུང་འཛིན་འཁྲུལ་པའི་དྲི་མ་ཡོངས་ཟད་དེ། །ཨེ་ཝཾ་མི་ཤིགས་ཟུང་འཇུག་དང་པོའི་མགོན། །མཁའ་ཁྱབ་སྒྱུ་མའི་རོལ་པར་རྩེན་གྱུར་ཅིག་ །ཅེས་པ་འདི་ཡང་བསྟན་ལ་གཅིག་ཏུ་
གུས་པའི་ལྷག་བསམ་དགེ་བ་རོང་པོ་རབ་བརྟན་དགོན་གྱི་གྲྭ་བསྟན་འཛིན་རྣམ་གྲོལ་ནས་འབྲེལ་ཐོགས་འདས་གསོན་རྣམས་ཀྱི་དགེ་རྩར་དཔལ་གསང་བ་འདུས་པའི་བསྙེན་ཡིག་དཔར་འདེབས་བགྱིས་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྐྱེ་མིང་པས་སྦྱར་བའོ།། །།་རྡོར་གདན་བོད་

[051A]༄༅། ། དགོན་འཕེལ་རྒྱས་གླིང་གི་དགེ་སློང་བརྩོན་འགྲུས་རྒྱ་མྪོའམ། ཨ་ཁུ་སྟོན་པ་ཞེས་པར་དད་རྟེན་སྐུ་དཔར་སྩལ་བའི་རྒྱབ་ཡིག་ཏུ།  ཨ་ཡེ་དད་བརྩོན་ལྡན་ཁྱོད་དམ་ཆོས་ཀྱི། །ཉིང་ཁུཾ་ཇི་བཞིན་གསལ་སྟོན་ལམ་རིམ་ལ། །གུས་པ་ཆེན་པོས་རྟག་ཏུ་
འགྲུས་ཤིག་དང། །གཏན་བདེ་རྒྱ་ཆེའི་མཚོ་སྐྱེས་བཞད་པར་ངེས།། །།་རྒྱལ་ཀུན་མཁྱེན་བརྩེ་ནུས་པའི་རིན་ཆེན་རྡུལ། །མཚན་བཟང་ཐིག་ལེ་གཅིག་ཏུ་བཟླུམས་པའི་གར། །བློ་བཟང་སྨྲ་བའི་ཉི་མ་སྲིད་པའི་མིག་ཁམས་གསུམ་མུན་
སེལ་ཟླ་མེད་གཅིག་པུར་འབར། །མགོན་དེའི་ལེགས་གསུང་སྣང་བ་དམ་པའི་གཟིས། །ཐེག་མཆོག་ལུགས་བཟང་རྒྱ་ཆེ་པདྨོའི་ཚལ། །རྣམ་པར་བཞད་པའི་དགེ་མཚན་སྦྲང་རྩིའི་བཅུད། །སྐལ་བཟང་རྐང་དྲུག་འབུམ་གྱི་གསོས་སུ་ཆེ། །དེ་ཕྱིར་བཻཊཱུར་
མདངས་འཛིན་ཤོག་བུའི་ངོས། །བརྩོ་སྦྱངས་གསེར་ཞུན་ཁུ་བའི་ཡི་གེའི་གཟུགས། །དག་གསལ་རི་མོར་བཀྲ་བའི་གླེགས་བམ་འདི། །བསོད་ནམས་བྱེ་བའི་ཟོང་གིས་དེང་འདིར་བསྒྲུབས། །དགེ་བ་མཐའ་མེད་འོ་མའི་ཆུ་གཏེར་རླབས། །ཀུན་གྶལ་
ཕ་མཐར་འགྲིམས་པ་གང་དེའི་མཐུས། །ཟས་གཙང་སྲས་ཀྱི་ལུང་རྟོགས་བསྟན་པའི་ཚུལ། །འཛམ་གླིང་ཡངས་པའི་ཁྱོན་དུ་ཁྱབ་གྱུར་ཅིག་ཁྱད་པར་བློ་བཟང་རྒྱལ་བ་གཉིས་པའི་བསྟན། །ལྟ་སྒོམ་སྤྱོད་པའི་ཁྱད་པར་རྨད་བྱུང་བ། །དག་གཙང་གྶེར་
འོད་འབར་བའི་སྣང་བ་ཡིས། །ས་ཆེན་མུན་པའི་གོ་སྐབས་གཞོམ་གྱུར་ཅིག་མཁས་བཙུན་བཟང་གྲུབ་ཕྱོགས་རེར་མ་གོལ་བའི། །རྣམ་ཐར་མཆོག་གིས་ཐུབ་བསྟན་ཚུལ་བཞིན་དུ། །འཛིན་མཁས་དམ་པའི་སྐྱེས་བུ་མཐའ་དག་གི་བཞེད་དགོངས་གེགས་

[051B]འཛམ་གླིང་ཡངས་པའི་ཁྱོན་འདིར་ནད་མཚོན་དང། །མུ་གེའི་སྐལ་ངན་མིང་ཡང་མི་གྲགས་ཤིང། །འགྲོ་ཀུན་ངན་སེམས་རྩུབ་རེག་ཀུན་ཞི་ནས། །ཕན་ཚུན་བྱམས་བརྩེའི་འཛུམ་ཕྲེང་དགོད་གྱུར་ཅིག་ཚུལ་འདིར་སྒོ་གསུཾ་
ངལ་བ་བསྟན་པ་ཡི། །འབྲེལ་ཐོགས་ཀུན་ཀྱང་ལས་ཉོན་སྡིག་སྒྲིབ་ཀུན། །ཡོངས་དག་ཚེ་དཔལ་བསོད་ནམས་ཡར་ཟླ་ལྟར། །འཕེལ་རྒྱས་མདོ་སྔགས་ལམ་བཟང་བགྲོད་གྱུར་ཅིག་མཚུངས་མེད་བློ་དང་བཟང་པོའི་བརྟུལ་ཞུགས་ཀྱིས། །བསྟན་པའི་སྙིང་
པོ་འཛིན་པའི་སྐྱེས་མཆོག་ཀྱང། །སྐུ་ཚེ་མཛད་འཕྲིན་དབྱར་གྱི་དཔལ་ཡོན་དང། །འགྲོགས་པའི་ཆུ་གཏེར་ངོ་མཚར་འཛིན་གྱུར་ཅིག་མདོར་ན་འགྲོ་ཀུན་ཐེག་མཆོག་བཤེས་གཉེན་གྱི། །མགོན་ལ་བསྟེན་ནས་བྱང་ཆུབ་ལམ་བཟང་གི་བགྲོད་པ་དཀའ་བ་མེད་
པར་མྱུར་རྫོགས་ཏེ། །རྣམ་འདྲེན་སྟོབས་བཅུ་མངའ་བའི་དཔལ་ཐོག་ཤོག་ །ཅེས་པ་འདི་ཡང་དགེ་ལྡན་བསྟན་པའི་གསལ་བྱེད་རིང་ནས་དམ་ཚིག་གཙང་མའི་མདུད་རྒྱ་མཆོག་ཏུ་བརྟན་པ་སོག་པོ་མཆོག་སྤྲུལ་གུ་རུ་དེ་ཝའམ། བློ་བཟང་བསྟན་འཛིན་རིན་པོ་ཆེ་ནས་འཇམ་མགོན་ཙོང་ཁ་པ་ཆེན་པོའི་གསུང་བྱང་ཆུབ་ལམ་
རིམ་ཆེན་མོ་གསེར་བྲིས་གསར་བཞེངས་མཛད་པའི་ཆེ་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྦྲུལ་མིང་པ་བློ་བཟང་ཡེ་ཤེས་ཀྱིས་རབ་བྱུང་བཅུ་དྲུག་པའི་ལྕགས་ཁྱི་ལོར་སྨོན་པའོ།།  །། ་གོང་ས་སྐྱབྶ་མགོན་ཆེན་པོ་མཆོག་ནས་སྐྱབྶ་རྗེ་རིན་པོ་ཆེར་ཇོ་ལུགས་བཀའ་གདམས་ཐིག་ལེ་བཅུ་དྲུག་གི་བཀའ་དབང་གྶན་
བཞེས་མཛད་རྒྱུའི་སྙན་གསན་དང་ཆབས་ཅིག་བཀའ་གདམས་ཕ་ཆོས་ལྗགས་ཀློག་མཛད་མུས་སུ་ཡོད་ཅེས་པའི་ཕྱག་བྲིས་དང། མཇུག་ཏུ་བཀའ་རྩོམ་ཚིགས་བཅད་ཅིག་སྩལ་འདུག་པ་འདི་ལྟར་ ། དཔྱད་ན་བཟང་ངན་སྣ་ཚོགས་རི་མོ། །བརྟག་ན་གཞི་རྩ་གདོད་ནས་བྲལ་བ། །སྟོང་ལས་རྟེན་འབྱུང་ཅིར་ཡང་འྖར་

[052A]༄༅། །བའི༑ ༑སྐྱེ་མེད་ཐིག་ལེའི་དོན་གཅིག་གོར་ཏེ། །ཕ་ཁྱོད་དགྱེས་པའི་སྒྲུབ་པས་མཆོད་དོ། ། བཀྲིས། ཞེས་སྩལ་་སྐྱབས་རྗེ་རིན་པོ་ཆེས་དེའི་ཕེབས་ལན་འགུལ་གནང་ལ།  སྐྱེ་མེད་བརྗོད་བྲལ་སེམས་ཀྱི་རྡོ་རྗེ། །གྲྭ་ཟུར་སྤངས་
པའི་ཐིག་ལེ་ཆེན་པོར། །ཆོས་ཀུན་འུབ་ཀྱིས་འཆིང་བའི་གཟིགས་མོར། །ཁྱོད་ཐུགས་འབྱམས་དེར་ཡི་རང་ཞུའོ། །མདོ་སྔགས་ཐེག་པའི་སྙིང་པོའི་གནད་ཀུན། །རྗེས་སུ་དྲན་པ་ལྔ་ཡི་ཚོམ་བུར། །བསྡུས་ན་སོར་གང་བཀྲམ་ན་མཁའ་ཁྱབ། །
བཀའ་གདམས་གདམས་པའི་ངོ་མཚར་ལགས་སྙམ། །ཀུན་རྨོངས་བདག་འཛིན་མུན་པའི་དུག་ཆུ། །སྙིང་གི་ཐིག་ལེར་འཁྱིལ་བ་བདག་འདྲ། །ཐུབ་དགོངས་བདུད་རྩིའི་ཐིག་ལེས་སྟོངས་ཀྱང། །བུམ་སྟོང་འབྱོ་བའི་རྫུ་བག་ཞུ་ལགས།། །།
་ སྐྱབྶ་མགོན་སྲིད་སྐྱོང་སྟག་བྲག་རྡོ་རྗེ་འཆང་གི་སྐུ་སྒེར་ཕྱག་མཛོད་ཛ་ས་བསྟན་པ་མཐར་ཕྱིན་ནས་སྟག་བྲག་བསམ་གཏན་གླིང་གི་ཕྱག་བཞེས་མདོ་སྔགས་ཆོས་སྤྱོད་ཀྱི་རིམ་པ་རྣམས་ཕྱོགས་བསྡེབས་ཀྱི་དཀར་ཆག་དབུ་བརྗོད་དང། དཔར་བྱང་སྨོན་ཚིག་ལ།  བློ་ལྡན་བློ་ཡི་པདྨོའི་གེ་སར་བློ་གཏེར་དྲི་བཟང་འདྲེན་པའི་
གཉེན༑ ༑རྒྱལ་དང་རྒྱལ་སྲས་བྱེ་བའི་ཁྲོད་ན་རྒྱལ་བའི་ཉི་མ་ཁྱོད་ཉིད་ཅེས། །ཕྱོགས་དང་ཕྱོགས་ན་གྲགས་པའི་སྦྲིངས་ཡིག་ཕྱོགས་བཅུའི་འདྲེན་པས་སྙན་སྒྲོག་པ། །རིགས་གསུམ་རིགས་ཀྱི་ཕུང་པོ་གཅིག་བསྡུས་རིགས་བརྒྱའི་བྱེད་པོ་གཏན་གྱི་སྐྱབས། །
ངག་གི་དབང་ཕྱུག་འཇམ་དཔལ་རྡོ་རྗེ་རྡོ་རྗེ་སྙིང་པོ་ཆོས་སྐུའི་རྩལ། །ཐུབ་གསུང་རབ་འབྱམས་སྨྲ་བའི་མཐུ་ཆེན་མཐུ་ཆེ་བྱེ་བ་རྣམ་གནོན་ཐོབ། །བསྟན་ལ་སྟོན་པའི་བརྟུལ་ཞུགས་ཡོངས་རྫོགས་ཡོངས་རྫོགས་ལམ་བཟང་འཕེལ་པའི་དཔྱིད། །རྒྱལ་ཀུན་སྤྱི་གཟུཊ་

[052B] །སྣ་ཚོགས་གདུལ་བྱའི་མོས་པའི་རྫིང་བུ་རུ། །གངྒཱའི་རྡུལ་སྙེད་ཞི་ཁྲོ་དྲ་བའི་གཟུགས། །འགག་མེད་ངོ་མཚར་ཕུང་པོར་འབྱམས་ཀླས་པས། །མཆོག་ཐུན་དངོས་གྲུབ་ནོར་བུའི་གཏེར་བརྒྱ་ཕྱེས། །རབ་འབར་རྡོ་རྗེའི་
བ་སྤུའི་རྩེ་མོས་ཀྱང། །སྲིད་གསུམ་བླ་འོག་བསྒྱུར་བའི་སྟོབས་པོ་ཆེ། །དཔལ་ལྡན་ཕྱག་བཞི་ཡ་གདོང་ཕོ་ཉར་བཅས། །ཐུགས་དམ་མ་གཡེལ་སྡེ་འདིའི་གཉེར་ཁ་འཚོས། །དམ་ཆོས་ཤ་སྟག་སྤྱོད་པའི་སྤོང་བ་པ། །འདུ་འཛིས་དབེན་པའི་རི་བྲག་ཉམྶ་
དགའ་བར། །རྩེ་གཅིག་བསམ་གཏན་མཆོག་ལ་རབ་གཞོལ་བ། །ཐེག་མཆོག་ནོར་བུའི་གླིང་གི་ཕྱག་བཞེས་རྣམས། །ཆད་ལྷག་ནོར་བའི་དྲི་མ་མི་འབྱུང་སླད། །གཞི་གསུམ་མདོ་སྔགས་ཆོས་སྤྱོད་ཆོ་གའི་ཚུལ། །གོ་རིམས་ཁྲིགས་སུ་བསྡེབས་པའི་པུསྟ་
ཀའི༑ ༑དཀར་ཆག་ཡིད་བཞིན་རོལ་མཚོ་འདི་ན་འཁྱིལ།། ་ སླར་ཡང་དགེ་རྩ་བསྔོ་ཕྱིར་ཚིགས་སུ་བཅད་དེ་སྨོན་པ།  དེ་ལྟར་ལྷག་བསམ་དུལ་བའི་ཁྱུ་མཆོག་གིས། །རིན་ཐང་གཞལ་མེད་ཆོས་སྤྱོད་ནོར་བུའི་དཔྱ། །འཛད་མེད་དཔར་གྱི་ཤིང་རྟའི་འཕྲུལ་འྑོར་
ལས༑ ༑ཀུན་བཟང་འདོད་འཇོའི་དཔྱིད་དུ་དྲངས་བའི་དགེས། །ཐུབ་བསྟན་སྤྱི་དང་བློ་བཟང་རྒྱལ་བ་ཡི། །བཞེད་གཞུང་མ་དྲོས་རོལ་པའི་ཀླུང་ཆེན་པོ། །བསད་སྒྲུབ་འཛམ་གླིང་འཛིན་གླིང་འཛིན་མའི་ལྟོར་འཁྱིལ་བའི། །རྣམ་གྲོལ་རླབས་ཕྲེང་མཁའ་ལ་འགྲེམས་
གྱུར་ཅིག་མཐའ་ཡས་འགྲོ་ལ་ལྷག་པར་བརྩེ་བའི་སྤྱན། །ནམ་ཡང་མི་འཛུམ་རྒྱལ་མཆོག་ཉིན་བྱེད་དབང། །ཕྱོགས་ཀྱི་མུ་ཁྱུད་གསལ་བའི་འཕྲིན་ལས་ཀྱི། །རྩེ་དགའ་སྲིད་པའི་མཐར་ཡང་འཛིན་གྱུར་ཅིག་ཁྱད་པར་རྒྱལ་ཀུན་གསང་གསུམ་

[053A]༄༅། །ནོར་བུའི་རྡུལ། །དཔལ་ལྡན་སྡོམ་བརྩོན་འཁོར་ལོས་བསྒྱུར་བའི་གར། །བསམ་འཕེལ་འགྲོ་བའི་རེ་སྐོང་རྟག་བརྟན་ཅིང། །བཞེད་དགོངས་ཕན་བདེའི་སྙིང་པོར་སོན་གྱུར་ཅིག་བསླབ་གསུམ་སྦྲང་རྩིས་རབ་
མྱོས་ཤཱཀྱ་སྲས། །ཐེག་མཆོག་འདབ་གླུ་སྒྲོག་པའི་རྐང་དྲུག་ཁྱུ། །ཆོས་སྦྱོད་རྣམ་བཅུའི་འཕུར་ལྡིང་རྩེན་པ་ཡིས། །དགོན་གནས་པདྨོའི་མཚོ་ཆེན་མཛེས་གྱུར་ཅིག་དཔག་ཡས་ཀུན་བཟོད་ནོར་གྱི་བློ་གྲོས་མར། །དཀར་ནག་ལས་ཀྱིས་འཚོ་
བའི་ཕ་མའི་ཚོགས། །འཕྲལ་ཡུན་ཕན་བདེའི་མེ་ཏོག་འཛུམ་གྲོལ་ཞིང། །ཕན་ཚུན་མཛའ་བའི་དྲི་བཟང་འཐུལ་གྱུར་ཅིག་རྒྱུ་སྦྱོར་ཉིད་ཀྱང་ཐུབ་བསྟན་བདུད་རྩིའི་བཅུད། །དད་གུས་གེ་སར་དཔྱིད་དུ་འཕོས་པ་ལས། །ཀུན་ཕན་ཡལ་ག་ཕྱོགས་
ཀྱི་མཐར་སྤྲོ་བའི། །ངོ་མཚར་སྲིད་ཞིའི་རྩེ་མོར་ཕྱིན་གྱུར་ཅིག་ལྷག་པར་ལུས་དང་སྲོག་ཀྱང་ཡོངས་བཏང་ནས། །མཚུངས་མེད་བླ་མ་མཆོག་གི་བཞེད་དགོངས་རྣམས། །ཚུལ་བཞིན་སྒྲུབ་ལ་གཞོན་ནུ་ནོར་བཟང་དང། །རྟག་ཏུ་ངུ་ཡི་སྙེམས་པ་
འཕྲོག་གྱུར་ཅིག་དེའི་མཐུས་མཐའ་ཡས་འགྲོ་བ་སྒྲོལ་བ་ལ། །མཁའ་ཁྱབ་གསང་གསུམ་སྒྱུ་འཕྲུལ་དྲ་བའི་གར། །ལྷུན་གྲུབ་དཔག་བསམ་ནོར་བུའི་སྤྲིན་ཆེན་དུ། །གྲོལ་བའི་རྣམ་འདྲེན་ཆེན་པོ་མྱུར་འཐོབ་ཤོག། །། ་བདུད་
འདུལ་ཐུབ་པ་མཆོག་གི་བསྟན་པའི་མཛོད། །འཛིན་པའི་གྲགས་སྙན་སྲིད་པ་གསུམ་གྱི་བླར། །ཆོས་མིན་གཡུལ་ལས་རྒྱལ་བའི་དགེ་ལེགས་ཀྱི། །མཚན་བཟང་སྟོང་དུ་སྤྲོ་བའི་མགོན་དེའི་གསུང། །སྲིད་པའི་ནད་སེལ་དཀོན་མཆོག་རིན་ཆེན་གཏེར། །

[053B] །སྟོན་པའི་བསླབ་གཞིར་སྤྱོད་པའི་དགེ་སྦྱོང་གི་སྤང་བླང་བྱ་བ་གསལ་སྟོན་ལེགས་བཤད་འདི། །བཞད་པ་དགེ་སློང་དཀོན་མཆོག་འཕེལ་རྒྱས་དང། །བཞད་པ་དགེ་སློང་དོན་གྲུབ་ཆོས་འཕེལ་ནས། །
ལྷག་བསམ་དག་པས་དཔར་དུ་བསྐྲུན་པའི་དགེ་རབ་དཀར་ཁ་བའི་རྡུལ་མང་སྤུངས་འདྲ་དེས། །ལུང་རྟོགས་ཐུབ་བསྟན་ཉིན་བྱེད་འོད་བརྒྱའི་གཟི། །ཁམས་གསུམ་མུན་སེལ་དཔྱིད་དུ་ཡོངས་འབར་ཞིང། །དེ་འཛིན་མཁས་དང་གྲུབ་པའི་སྐྱེས་མྖོག་
རྣམས༑ ༑འགྲོ་ཕན་བདུད་རྩིའི་ཟེགས་མ་རྟག་སྤྲོ་ཤོག་མང་ཐོས་ཚུལ་ལྡན་དགེ་འདུན་མང་འཕེལ་ཞིང། །དེ་ཀུན་འཁོར་ལོ་གསུམ་གྱི་བྱ་བར་གཞོལ། །འཛམ་གླིང་སྙིགས་དུས་རྒུད་པའི་སྐལ་ངན་ཀུན། །ཞི་ནས་སྣོད་བཅུད་དགེ་མཚན་གོང་འཕེལ་
ཤོག་རྒྱུ་སྦྱོར་འབྲེལ་ཐོགས་ཀྱིས་མཚོན་མཁའ་མཉན་འགྲོ། །རྣམ་དག་ཐུབ་པའི་བརྟུལ་ཞུགས་བཟང་པོ་ཡིས། །ཀུན་འབྱུང་སྲིད་པའི་འཁྲུལ་འཁོར་རྒྱུན་བཅད་དེ། །ཞི་བསིལ་བླ་མེད་བདེ་བར་ངལ་འཚོ་ཤོག་ ཅེས་པ་འདི་ཡང་རྒྱུ་སྦྱོར་པ་གོང་གྶལ་
རྣམ་གཉིས་ནས་འདུལ་འཛིན་གྲགས་པ་རྒྱལ་མཚན་གྱི་གསུང་འདུལ་བའི་བསླབ་བྱ་ཆེན་མོ་དཔར་དུ་བསྐྲུན་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྐྱེ་མིང་པས་སྦྱར་བའོ།། །། ་སོག་སྦྲུལ་གུ་རུ་དེ་ཝ་བློ་བཟང་བསྟན་འཛིན་རིན་པོ་ཆེ་ནས་དཔེ་ཆོས་རིན་ཆེན་
སྦུངས་པའི་ཟུར་རྒྱན་གཏམ་རྒྱུད་རིན་ཆེན་ཕྲེང་མཛེས་དང། ལྕེ་སྒོམ་རྫོང་པ་ཤེས་རབ་རྡོ་རྗེས་མཛད་པའི་བཀའ་གདམས་མན་ངག་རིན་ཆེན་སྦུངས་པ་བཅས་དཔར་དུ་བསྐྲུན་པའི་སྨོན་ཚིག་ཏུ་ ། ཐེག་མཆོག་ལམ་བཟང་བགྲོད་པའི་རིམ་པ་རྣམས། །དཔེ་དང་དོན་དུ་སྦྱར་བའི་

[054A]༄༅། །ཆོས་ཀྱི་གཏམ། །རྒྱུད་ལྔའི་འགྲོ་ལ་རྣམ་གྲོལ་རིན་ཆེན་གྱི། །ཕྲེང་བ་རབ་མཛེས་སྦྱིན་པའི་ལེགས་བཤད་དང། །མི་ཤེས་རྨོངས་པའི་རབ་རིབ་མ་ལུས་པ། །ཡེ་ཤེས་རྡོ་རྗེས་འྗོམྶ་
མཛད་དམ་པའི་གསུང། །ཟབ་རྒྱས་མན་ངག་རིན་ཐང་གཞལ་མེད་ཁམས། །རྒྱ་ཆེན་ལྷུན་པོའི་མཆེད་ཟླར་སྤུངས་པ་བཅས། །བློ་གྲོས་མཚུངས་མེད་བཟང་པོའི་ཡོན་ཏན་གྱིས། །ཐུབ་བསྟན་ཁུར་འཛིན་དམ་པའི་སྐྱེས་
མཆོག་ནས། །དག་གསལ་དཔར་གྱི་འཕྲུལ་དུ་བསྐྲུན་པའི་དགེ་ཟླ་གཞོན་བྱེ་བའི་ལང་ཚོར་རྫོགས་པ་དེས། །བཀའ་གདམས་རིང་ལུགས་བསམ་འཕེལ་ནོར་བུའི་ཏོག་བཤད་སྒྲུབ་རྒྱལ་མཚན་རྩེ་མོར་མངོན་འབར་བས། །
སྐལ་བཟང་སྐྱེ་བོའི་རེ་སྐོང་ཕན་བདེའི་ཆར། །འབེབས་པའི་དུས་སྟོན་ཡུན་དུ་རྒྱས་གྱུར་ཅིག་བསྟན་ལ་རི་མོར་མཛད་པའི་སྐྱེས་མཆོག་ཀུན། །དམ་པའི་ཚུལ་དགུའི་འཕྲིན་ལས་རྟག་སྐྱོང་ཞིང། །འགྲོ་ཁམས་རྒྱ་མཚོའི་རྒྱུད་དུ་བླ་
མེད་ཀྱི། །སྐུ་བཞིའི་འབྲས་བཟང་གཡུར་དུ་དུད་གྱུར་ཅིག།  །།འཕྱི་ལོ་ཆིག་སྟོང་དགུ་བརྒྱ་བདུན་ཅུ། བོད་ལྕགས་ཁྱི་ཟླ་བ་བཅུ་གཉིས་པའི་ཚེས་བཅུ་ཉིན་གོང་ས་སྐྱབྶ་མགོན་ཆེན་པོ་མཆོག་ནས་བཀའ་ཡིག་ཕྱག་བསྟར་མ་ཆེད་སྩལ་དུ། དེ་རིང་གི་ཚེས་བཅུ་
ནས་བཟུང་ཟླ་ངོ་རེ་བཞིན་གྱི་ཡར་ངོ་མར་ངོའི་ཚེས་བཅུ་གཉིས་སུ་གསོལ་ཚིགས་གཟབ་པ་རེ་བཞེས་རྒྱུའི་སླད་ཚེས་བཅུ་རེར་སྒོར་བཅོ་ལྔ་རེ་བརྩིས་ལོ་གསུམ་ཕྱོགས་གསུམ་གྱི་རིང་གི་འབབ་ཐོབ་སྒོར་ཆིག་སྟོང་བརྒྱ་དང་ཉི་ཤུ་རྩ་ལྔ་འབུལ་ལམ་ཞུས་པ་

[054B] འགྲེལ་བཤད་སྔོན་ཞུས་བཞིན་ཆོས་དྲུག་གི་གཏུམ་མོ་སྒོམ་འདུན་བར་ལམ་ཕྱོགས་བསྐྱོད་རིང་བྱེད་ཁོམ་མ་བྱུང་བ། ཁ་ཉིན་ཚེས་བརྒྱད་ནས་བསྐྱར་འཛུགས་བྱས་པ་ལགས་ན། བྱམས་པ་དང་སྙིང་རྗེས་རྩ་བ་ཅན་གྱི་བྱང་ཆུབ་ཀྱི་སེམས་དང་
བདེ་སྟོང་གི་ཞི་ལྷག་ཟུང་འབྲེལ་གྱི་ཏིང་ངེ་འཛིན་འཁྲུལ་མེད་ཅིག་སྔགས་བླ་མེད་ཉམས་སུ་ལེན་པའི་རྟེན་རྒ་བའི་ཁུར་གྱིས་མ་ནོན་པའི་གོང་སྐྱེ་ཐུབ་པ་ཞིག་འབད་བརྩོན་ཅི་ཐུབ་བྱེད་རྒྱུ་ལགས་ན།  ཞེས་སོགས་ཀྱི་ཕེབས་ལན་དུ་འབུལ་གནང་མཛད་པ་ལ།  སྲིད་གསུམ་བླ་མ་
ཡིད་བཞིན་གྱི་ནོར་བུས། །རག་གན་གསེར་གྱི་གོང་བུ་རུ་གཟིགས་ཏེ། །རྗེས་བརྩེའི་བཀའ་ཡིག་ལྷུག་པོ་རུ་ཕེབས་ཚེ། །དགའ་དད་གུས་གསུམ་འགྲན་བཞིན་དུ་འཕེལ་ལགས། །ཁྱི་རྒན་རུལ་པ་རེ་ཞིག་གི་བར་ལ། །ལྷོ་ཕྱོཌ་ཕོ་ཉས་གུང་སེང་ཞིག་བྱུང་ན། །ལོ་
གསུམ་ཚེས་བཅུའི་ཟས་དོད་དུ་སྩལ་བ། །རྐན་སྒྲ་ཏོག་གེ་ཧབ་ཟས་སུ་ཞུའོ། །གཏུམ་མོ་ཨ་ཐུང་རྫོགས་རིམ་གྱི་རྨངས་རྡོ། །འཕགས་བོད་གྲུབ་བརྙེས་མང་པོ་ཡི་ཐུགས་བཅུད། །སྟོང་སྲོག་དྷཱུ་ཏིར་སྡུད་བྱེད་ཀྱི་ལྕཌ་ཀྱུ། །ཕྱག་ཆར་བཞེས་འདི་དམ་པ་ཡི་རྣམ་
ཐར། །ནང་གི་དགའ་མས་གཉིས་སྤང་གི་ལམ་དུ། །རོལ་རྩེད་གློག་ཞགས་འཁྱུག་པོ་རུ་གཡོ་བས། །སྤྲོས་ཀུན་འུབ་ཀྱིས་ཆོས་དབྱིངས་སུ་འཆིང་བའི། །གཟིགས་མོ་འདི་ཀོ་ངོ་མཚར་དུ་ཆེ་སྙམ། །སྟོང་ཉིད་སྙིང་རྗེའི་སྙིང་པོ་ཡིས་ལྕི་བའི། །རྣལ་འབྱོར་ཟབ་
མོའི་རྫོཌ་རིམ་གྱི་ལམ་དེ། །ཐང་ལྷོད་རན་ཞིང་རེས་འཇོག་ཏུ་མིན་པར། །རྒྱུན་དུ་བསྐྱངས་ན་ཕྱག་རྗེས་ཤིག་ལོས་ཐོན། །ཁ་བཤད་སྙན་པོའི་འཇའ་རིས་དེ་བཀྲ་ཡང། །དཔྱད་ན་མི་བཟོད་སྟོང་པ་ཡི་རང་བཞིན། །བཅོས་མའི་ཚུལ་འཆོས་ཟོལ་ཟོག་གི་ངང་ལ། །མི་ཚེ་ཟད་

[055A]༄༅། །པ་བདག་ཉིད་རང་སྐྱོ་ལགས།།  །།འསུས་ཛ་ལན་ཀྲེར་གཞིས་ཆགས་སུ་གནས་འཁོད་ཏྲེ་ཧོར་བྲག་སྲས་སྟེང་ཞལ་དང། རྫ་རོང་ཡབ་ཡུམ་བཅས་ཀྱིས་འཕྲིན་ཡིག་གི་ལམ་ནས་བསྐུལ་གནང་བཞིན། བོད་ལྕགས་ཕག་གནམ་ལོ་གསར་ཚེས་ཀྱི་དགའ་སྟོན་ལ་རོལ་སྐབས་བསླབ་བྱ་སྒྲ་
སྡུད་འཁོར་ལོའི་ནང་གཏོང་རྒྱུའི་ཚིག་གཞིར།  བློ་ལྷག་བསམ་བཟང་པོའི་རང་བཞིན་ཅན། །བྲག་སྲས་དང་རྫ་རོང་ཡབ་ཡུམ་རྣམས། །ངེད་རྒན་པོའི་དྲང་གཏམ་ཚིག་གསུམ་འདིར། །ཐུགས་མ་ཡེངས་སྙན་གྱི་དབང་པོ་གཏོད། །ཁྱེད་དེར་བཞུགས་བགྲེས་གཞོན་བར་མ་
ཀུན༑ ༑དུས་ཡུད་ཙམ་ལྷན་ཅིག་འཛོམས་པ་འདིར།  །ཡིད་མཛའ་གཅུགས་ལག་སྦྲེལ་དམ་བཅིངས་ནས། །འཛུམ་དཀར་གྱི་སོ་ཕྲེང་དགོད་བཞིན་དུ། །ཁོང་གཞོན་ནུ་རྣམས་ཆོས་རིག་གོམ་གཤིས་གསུམ། །བོད་ཡ་རབས་སྤྱོད་བཟང་ཚུལ་ལ་སྦྱོར། །
ལར་ཚེ་ཐུང་དགུན་ཉི་ལྟ་བུ་འདི། །བྲེལ་འཚུབ་འཚུབ་ངང་ལ་ཡུད་ཀྱིས་འགྲོ་ཚེ་ཕྱི་མའི་ཤུལ་ལམ་རིང་པོ་དེ། །འགྱལ་གྱིས་འགྲིམས་དགོས་བྱུང་ན་འགྱོད། །ནོར་བསགས་ཀྱིན་བསགས་ཀྱིན་ད་དུང་ཡང། །དགོས་དགོས་ཀྱི་ངལ་བ་རྫོགས་དུས་མེད། །
ཆོག་ཤེས་པ་ནོར་གྱི་མཆོག་ཡིན་ཞེས། །སྔོན་ཐུབ་པའི་གསུང་དེ་བདེན་ནོ་སྙམ། །ཁོང་སྟོབས་ཆེན་ཡུལ་གྱི་རྒྱལ་བློན་དང། །སྤྲང་ལམ་ཟན་སྒུག་པའི་དྭ་ཕྲུག་གཉིས། །ཤི་བར་དོའི་འཕྲང་རིང་ཤར་བའི་ཚེ། །སྤྲང་སྡིག་མེད་དེ་མགོ་འཕང་མཐོ་ལ་སྐྱིད།།
དུས་གཏན་དུ་བསླུ་མེད་མཆོག་གསུམ་ལ། །བློ་ལིང་འགེལ་གྱི་གསོལ་འདེབས་ཕྱག་མཆོད་དང། །ལས་བྱས་བསགས་འབྲས་བུ་མི་བསླུ་བས། །དགེ་སྡིག་གི་བླང་དོར་གང་ནུས་མཛོད། །ཁྱེད་རྣམ་པའི་སྐུ་ཚེའི་ལྗོན་ཤིང་བརྟན། །བསོད་ནམས་ཀྱི་

[055B]དུས་གཏན་བདེའི་འབྲས་བཟང་ཡོངས་འཕེལ་བའི། །བཀྲ་ཤིས་ཀྱི་དགེ་མཚན་རྒྱས་པར་སྨོན།། །།འངག་ལ་རང་དབང་འབྱོར་བའི་རྣམ་དཔྱོད་ཀྱིས། །ཐུབ་པའི་ཚུལ་ལུགས་རབ་གསལ་ཁྲིམས་ལྡན་རྗེས། །མཐའ་
ཡས་ཆོས་འདུལ་རྒྱ་མཚོའི་སྙིང་པོ་ཀུན། །ཉུང་ངུའི་ཚིག་ཏུ་སྡོམ་པའི་ལེགས་བཤད་འདི། །ཆོས་སྦྱིན་འཛད་མེད་དཔར་དུ་བསྐྲུན་པའི་དགེ། །དྲི་བྲལ་ཟླ་བའི་ལང་ཚོར་བསིལ་བ་དེས། །བློ་བཟང་རྒྱལ་བའི་རིང་ལུགས་ཀུན་དའི་ཚལ། །བཤད་སྒྲུབ་འདབ་བརྒྱའི་
འཛུམ་ཕྲེང་བཞད་གྱུར་ཅིག་གཞུང་ལུགས་མང་ཐོས་རྣམ་དག་ཚུལ་ཁྲིམས་ཀྱི། །བརྟུལ་ཞུགས་མཆོག་ལྡན་རིག་གྲོལ་དགེ་འདུན་རྣམས། །སྡེ་སྣོད་ཀློག་དང་སྤོང་བ་བསམ་གཏན་ལ། །གཅིག་ཏུ་གཞོལ་བའི་མཛད་བཟང་འཕེལ་གྱུར་ཅིག་ཕྱི་མའི་ལམ་
བཞུད་ཆོས་ཉིད་རྡོ་རྗེ་ཡང། །དཀར་མིན་སྡིག་པའི་ཕུང་པོ་ཡོངས་བྱང་སྟེ། །སྐྱེ་བར་ཚངས་སྤྱོད་དག་པའི་རྟེན་བཟང་བརྒྱུད། །བླ་མེད་གཏན་བདེའི་དཔལ་ཡོན་སྤྱོད་གྱུར་ཅིག་ཟླ་བུ་ཁྲིད་བཀྲ་ཤིས་དོན་གྲུབ་སོགས། །ཤུལ་ན་མཆིས་པའི་འབྲེལ་ཐེགས་
ཡིད་ཅན་རྣམས། །འཕྲལ་དང་ཡུན་གྱི་ཕན་བདེའི་འདོད་པ་ཀུན། །བསམ་དང་རེ་བའི་ཚད་དུ་སྨིན་གྱུར་ཅིག་མདོར་ན་ཀུན་ཏུ་བཟང་དང་མཐུ་ཆེན་ཐོབ། །འཇམ་དཔལ་གཞོན་ནུས་སྨོན་ལ་གང་མཛད་པ། །དེ་དག་མ་ལུས་ཡོངས་སུ་རྫོགས་བྱས་ཏེ། །ཁམས་
གསུམ་སྲིད་པའི་འཁྲུལ་འཁོར་གཞོམ་གྱུར་ཅིག་ །ཅེས་པ་འདི་ཡང་ཕག་རི་བདེ་ཁང་གི་མི་ངོ་ཚེ་འདས་ཆོས་ཉིད་རྡོ་རྗེ་དེ་ཉིད་ཀྱི་ཆེད་དུ། མ་ཟླ་བ་བུ་ཁྲིད་དང་བུ་བཀྲ་ཤིས་དོན་གྲུབ་ཁྱིམ་ཚང་ནས་སེར་སྨད་ཀོང་པོ་ཤར་ཆེན་ངག་དབང་ཚུལ་ཁྲིམས་ཀྱིས་མཛད་པའི་འདལ་དྔར་གསར་བརྐོ་བགྱིས་པའི་དགེ་བསྔོའི་སྣོལ་ཚིག་

[056A]༄༅།  །ཏུ་ཡོངས་འཛིན་ཁྲི་བྱང་སྤྲུལ་མིང་པས་སྦྱར་བའོ།། །། ་བླ་མེད་རྒྱུད་སྡེ་རྒྱ་མཚོའི་སྙིང་པོའི་བཅུད། །ནཱ་རོ་ཏ་པའི་སྙན་བརྒྱུད་ཟབ་ཆོས་དྲུག་ཚུལ་བཞིན་རབ་གསལ་ཡིད་ཆེས་གསུམ་ལྡན་ཞེས། །བློ་བཟང་རྒྱལ་
བའི་ལེགས་བཤད་ཟླ་མེད་འདི། །ཆོས་སྦྱིན་འཛད་མེད་དཔར་དུ་བསྐྲུན་པའི་དགེ་ཀུན་དགའི་ཟླ་གཞོན་ལང་ཚོར་དར་བའི་མཐུས། །དྲི་མེད་ཐུབ་བསྟན་སྤྱི་དང་འཇམ་མགོན་རྗེའི། །ལུགས་བཟང་འཛམ་གླིང་ཁྱོན་དུ་རྒྱས་གྱུར་ཅིག་ཚུལ་འདིར་རྒྱུ་སྦྱོར་འབྲེལ་
ཐོགས་ཡིད་ཅན་ཀུན། །སྟོང་སྲོག་དྷཱུ་ཏིར་བཅིངས་པའི་ཨེ་དབྱིངས་རྩལ། །འོད་ལྔའི་ཚོམ་བུ་སྒྱུ་འཕྲུལ་དྲ་བའི་སྤྲིན། །མཁའ་ཁྱབ་འཁོར་ལོར་སྤྲོ་བའི་དཔལ་ཐོབ་ཤོག་ །ཅེས་པ་འདི་ཡང་བསླབ་གསུམ་ནོར་ལྡན་གྲོ་སྟོད་དུང་དགོན་དགེ་སློང་བློ་བཟང་རྡོ་རྗེས་འགན་ཁུར་གཙོ་བཞེས་ཐོག་
སྲད་རྒྱུད་དགེ་སློང་ཆོས་བཟང་གྲགས་པ་དང། བཀྲས་ལྷུན་སྔགས་རམ་པ་ཚེ་རིང་དབང་འདུས་གཉིས་ནས་རོགས་རམ་མཐུན་འགྱུར་གྱིས། ཡོན་བདག་རྣམས་ལ་དགེ་བསྐུལ་ཞལ་འདེབས་ཞུས་ཏེ་དཔར་དུ་བསྐྲུན་པའི་ཚེ་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྤྲུལ་མིང་པས་སྦྱར་བའོ།།  །། ་བརྟན་གཡོའི་དངོས་ཀུན་
ལྷན་སྐྱེས་བདེ་བ་ཆེར། །སྡོམ་མཛད་ཧེ་རུ་ཀདྤལ་སྒྲུབ་པའི་ཐབས། །གྲུབ་མཆོག་དྲིལ་བུའི་ཞབས་ཀྱིས་ཕྱེ་བའི་སྲོལ། །ཟབ་ལམ་ལུས་དཀྱིལ་རིམ་གཉིས་ཁྲིད་ཡིག་འདི། །ཆོས་སྦྱིན་འཛད་མེད་དཔར་དུ་བསྐྲུན་པའི་དགེ་ཀུན་དགའི་ཟླ་གཞོན་ལང་ཚོར་
དར་བའི་མཐུས། །དྲི་མེད་ཐུབ་བསྟན་སྤྱི་དང་འཇམ་མགོན་རྗེའི། །ལུགས་བཟང་འཛམ་གླིང་ཁྱོན་དུ་རྒྱས་གྱུར་ཅིག་ཚུལ་འདིར་རྒྱུ་སྦྱོར་འབྲེལ་ཐོགས་ཡིད་ཅན་ཀུན། །ལམ་གཙོ་གསུམ་དང་འཁོར་ལོ་བདེ་མཆོག་གི་སྨིན་གྲོལ་ལམ་བཟང་བགྲོད་པ་

[056B] །ཟུང་འཇུག་བཅོམ་ལྡན་དཔའ་བོ་འགྲུབ་གྱུར་ཅིག་ །ཅེས་པ་འདི་ཡང་གྲོ་སྟོད་དུང་དགོན་དགེ་བློ་བཟང་རྡོ་རྗེས་གོང་བཞིན་དགེ་བསྐུལ་དཔར་བསྐྲུན་གྱི་སྨོན་ཚིག་གོ། །།་ཚེ་མཆོག་བསམ་གཏན་གླིང་གི་བླ་བྲང་ཕྱག་མཛོད་ཐུབ་བསྟན་དཔལ་ལྡན་ནས་གཞན་ལ་དགེ་བསྐུལ་གྱིས་ཡོངས་
འཛིན་ཡེ་ཤེས་རྒྱལ་མཚན་གྱི་གསུང་བློ་སྦྱོང་ཁྲིད་ཡིག་བདུད་རྩིའི་སྙིང་པོ་དཔར་བསྐྲུན་བགྱིས་པའི་སྨོན་ཚིག་ནི། །། བདེ་གཤེགས་ཀུན་གྱི་བགྲོད་པ་གཅིག་པའི་ལམ། །རྒྱལ་སྲས་དཔའ་བོ་རྣམས་ཀྱི་ཐུགས་དམ་མཐིལ། །ཐེག་ཆེན་ལམ་གྱི་འཇུག་སྒོ་བྱང་ཆུབ་སེམས། །འྡི་
མེད་རྫོགས་སངས་རྒྱས་སུ་ཇི་ལྟར་བགྲོད། །རང་ཉིད་གཅེས་འཛིན་ཉེས་བརྒྱའི་མཚང་རིག་ནས། །འགྲོ་ཀུན་ཡིད་བཞིན་ནོར་འདྲར་གཅེས་པའི་བློས། །བདག་གཞན་མཉམ་བརྗེ་དཀར་པོ་ཆིག་ཐུབ་སྨན། །ཐེག་མཆོག་ལམ་དང་འབྲས་བུའི་ཟུངས་སུ་ཆེ། །
སྲིད་པའི་ཀུན་སྦྱོར་ཡོངས་ཟད་ཉན་རང་རྣམས། །ཞི་མཐར་གོལ་ཞིང་བླ་མེད་བྱང་ཆུབ་ལས། །རིང་བ་རང་བདེ་འདོད་པའི་སྐྱོན་ཉིད་དུ། །མཐོང་ཚེ་ལམ་བཟང་འདི་ལ་མི་གུས་སུ། །གང་ཞིག་དམན་པ་དུད་འགྲོའི་ལུས་ཅན་ཡང། །གཞན་ཕན་རིན་ཆེན་སེམྶ་
མཆོག་བསྐྱེད་པའི་མོད། །འཇིག་རྟེན་ལྷ་མིར་བཅས་པའི་ཕྱག་འོས་སུ། །འགྱུར་བའི་ཚུལ་འདི་འདི་ཡི་ཁྱད་ཆོས་ཉིད། །དེ་ཕྱིར་ཡོངས་རྫོགས་ཐུབ་བསྟན་འཛིན་པའི་རྩལ། །ཡེ་ཤེས་མེ་ལོང་རྒྱལ་བའི་མྱུ་གུ་ཡི། །རྗེས་འགྲོ་མཚན་ལྡན་བླ་མའི་ཞལ་སྒོ་
ལས༑ ༑འོངས་པའི་གདམས་ཟབ་བདུད་རྩིའི་སྙིང་པོ་འདི། །དཔར་དུ་བསྐྲུན་པའི་ལེགས་བྱས་ནམ་མཁའི་མྠའ། །མྠའ་ཡས་འགྲོ་བའི་གསོས་སུ་ཡོངས་སྨིན་ཞིང། །ཞིང་མཆོག་བསྟན་འཛིན་དགེ་བའི་བཤེས་གཉེན་ཀུན། །ཀུན་ཕན་མཛད་བཟང་ཐུཌ་

[057A]༄༅། །བཞེད་བཞིན་འགྲུབ་ཤོག་བཀའ་གདམས་རིང་ལུགས་དྲི་བྲལ་ཟླ་བའི་འཛུམ། །བཤད་སྒྲུབ་འོད་དཀར་ཟེགས་མ་རྟག་གྲོལ་བས། །རྒྱལ་བ་དགྱེས་པའི་གཞུང་ལམ་རབ་གསལ་བར། །སྐལ་བཟང་སྐྱེ་བོའི་འཇུག་པ་
རྒྱས་གྱུར་ཅིག་ཚུལ་འདིར་འབྲེལ་ཐོགས་ཡིད་ཅན་མ་ལུས་པ། །ཐེག་མཆོག་རླབས་ཆེན་སྤྱོད་ལ་མི་ཞུམས་པའི། །རྒྱལ་སྲས་དཔའ་བོའི་བརྟུལ་ཞུགས་ཡོངས་བཟུང་ནས། །བསྐལ་པ་རྒྱ་མཚོར་འགྲོ་དོན་སྤྱོད་གྱུར་ཅིག། །། ་བར་ཞི་རྗེ་དྲུང་ངག་
དབང་བསྟན་སྐྱོང་ཕྱི་ཡུལ་ཁན་ཎ་ཌར་གཞིས་ཆགས་སུ་ཐོན་སྐབས་དད་རྟེན་དུ་ལྟུང་བཤགས་ལྷ་སོ་ལྔའི་ཞལ་ཐང་ཞིག་གསོལ་རས་སྩལ་བའི་རྒྱབ་ཡིག་སྨོན་ཚིག་ཏུ།  ལུས་ངག་ཡིད་ལ་བདེ་གཤེགས་སྲས་བཅས་ཀྱི། །བྱིན་རླབས་དབང་གི་ཆར་རྒྱུན་རྟག་འབེབས་ཤིང། །རྗེས་བསྟན་གསུང་གི་དྦུགྶ་
དབྱུངས་བཟང་པོ་ཡིས། །ལྷག་པར་སྐྱོང་བའི་སྐལ་བཟང་ཐོབ་གྱུར་ཅིག། །། ་དགུང་གྲང་བཅུ་དགུ་པ་ས་ལུག་ལོའི་ལྷ་ལྡན་སྨོན་ལམ་ཆེན་མོར་གྲ་སྐོར་དམ་བཅའ་འཇོག་རྒྱུའི་སྐོར་གྲོ་མོའི་རྒྱལ་ཆེན་ལ་ལུང་ཞུ་ཕུལ་བར།  ཀ་དག་དབྱིངས་ལས་གཡོ་བ་མེད་བཞིན་དུ། །ཁ་དོག་མི་
བཟད་གྟུམྡྲག་དྲེགས་པའི་གར། །ག་ལེར་བློ་བཟང་རྒྱལ་བསྟན་སྐྱོང་བའི་གཉེན། །ང་ཡི་སྲུང་མའི་དབང་པོའི་ཞབས་དྲུང་དུ། །ཅ་ཅོ་གཡེང་བའི་གཟེབ་ཏུ་ཉེར་ཚུད་ཅིང། །ཆ་ལུགས་ཆོས་ལྟར་བཅོས་པའི་གཟུགས་བརྙན་ཅན། །ཇ་རོ་ལྟ་བུར་ཡོན་ཏན་
བཅུད་བྲལ་དེས། །ཉ་གང་ཟླ་འདྲའི་སེམས་ཀྱིས་འདི་སྐད་གསོལ། །ཏ་ཐཱ་ག་ཏའི་བསྟན་འཛིན་སྐྱེས་བུའི་མིང། །ཐ་ཆད་འཇམ་དབྱངས་དགའ་བའི་བཤེས་གཉེན་བདག་ད་ལྟའི་གནམ་ལོ་འདི་དང་ཕྱི་མ་ལ། །ན་འཆིའི་འཚེ་བ་ཡོད་ཚེ་བཟློག་ཐབས་གང་

[057B] །ཕ་མཐའ་མི་མངོན་མཁས་མང་བྱེ་བའི་དབུས། །བ་ལང་མི་གཟུགས་བདག་གི་དམ་བཅའ་ལ། །མ་རུང་རྐྱེན་གྱིས་མི་བརྫིའི་ཐབས་ཚུལ་ཅི། །ཙ་ན་ཀ་སོགས་དཀོར་ནོར་གསོག་པའི་སླད། །ཚ་གྲང་ཁུར་
དུ་བཟོད་པའི་འཁོར་གཡོག་ལ། །རྫ་ལང་གདུག་པའི་སེམས་ལྡན་གདོན་བགེགས་རྣམས། །ཝ་སྐྱེས་ལྟ་བུར་ཐབས་ཚུལ་གང་གིས་གནོན། །ཞྭ་སེར་བསྟན་འཛིན་སྡེ་རྣམས་མཆོད་་འི་སླད། །ཟ་ཟིར་ཕྱུགས་ཞིང་སྤྲོས་པ་བགྱིས་པ་རྣམས། །འ་འུར་
གནོད་མེད་ཡར་ཟླའི་འཕེལ་བ་བཞིན། །ཡ་མཚན་འབྱུང་བའི་ཐབས་ཚུལ་ཇི་འདྲ་ཞིག་ར་བ་རྡོ་རྗེས་བསྐོར་བའི་གུར་ཁང་དུ། །ལ་ལར་ཙམ་མིན་དུས་ཀུན་དགེ་བའི་ལས། །ཤ་ཟ་སྲིན་པོའི་དམག་གི་དཔུང་དང་བཅས། །ས་ལམ་མ་རྫོགས་དེ་སྲིད་བར་
དུ་སྲུངས། །ཧ་ཅང་སྡེབ་ལེགས་སྙན་ཚིག་མ་མཆིས་ཀྱང། །ཨ་མར་བུ་ཆུང་གིས་འབོད་གདུང་ཚིག་བཞིན། །ཧ་ཡ་གྷྲྀ་ཝའི་རྣལ་འབྱོར་གར་གྱི་དབང། །ཨ་ཏི་ཤ་ཡི་རྗེས་འཇུག་དེ་ཡིས་ཕུལ།།  ་རྒྱལ་ཆེན་ནས་བཀའ་ལུང་ཕྱིར་ཕེབས་ལ།  ཀ་དག་བཛྲ་པ་
གཏུམ་དྲག་ནས། །ཁ་རིར་ལས་སྨོན་ཤུགས་འབྲེལ་པདྨའི་ཚལ། །ག་ལིར་རྒྱས་བྱེད་དབང་པོའི་དམ་གནས་པ། །ང་ཡང་དམ་ཚིག་སེམས་དཔའི་རྟེན་གཞི་ལ། །ཅ་ཅོའི་དབྱངས་དང་རོལ་མོའི་སྒྲ་སྐད་བཅས། །ཆ་ལུགས་དྲག་པོར་འབོད་པའི་ཐོག་ལྷ་
རྫས༑ ༑ཇ་སོགས་ཕུད་དོད་ཁ་ཛུ་རམ་འཁོར་བཅས། །ཉ་རྒྱས་ཟླ་ལྟར་དཀར་བའི་ཤེས་པར་རོལ། །ཏ་ཐཱ་ག་ཏའི་བསྟན་འཛིན་སྐྱེས་བུ་མཆོག་ཐ་ཆད་མ་གྱུར་འགྲོ་བའི་ཕན་བདེའི་དཔལ། །ད་ལོར་འཚེ་བྲལ་འདབ་ལོར་ཅུང་འཚུབ་པས། །ན་མོ་

[058A]༄༅། །མགོན་ཚོས་ལ་སོགས་ལྷ་དྷརྨ། །པཱ་ལའི་བསྐང་བཤགས་དབྱུ་གུ་གྲངས་གསོག་དང། །ཕ་རོལ་རྒོལ་འཇོམས་ཧ་ཡ་གྷྲྀ་ཝ་བསྙེན། །བ་ལང་ལྟ་བུར་བརྩེ་བས་འདོམས་པར་མཛོད། །མ་རིག་མུན་སེལ་ཡུམ་
ཆེན་བདུད་བཟློག་དང། །ཙ་ཏུར་མུ་ཁ་མཆོད་ཅིང་བསྐང་གྱུར་ན། །ཚ་གྲང་ཁུར་བཟོད་བྱེད་པོ་དེ་དག་ལ། །ཛ་དྲག་ཡ་མའི་ཕོ་ཉའི་གླགས་བལྟ་འཇོམས། །ཝ་ལེར་དྲེགས་པ་ང་ཡིས་སྲུང་སྐྱོབ་བྱེད། །ཞྭ་སེར་བསྟན་དང་བསྟན་འཛིན་དགེ་འདུན་སྡེར།།
ཟ་མ་ནོར་གྱིས་མཆོད་ཅིང་བསྙེན་པའི་རྟེན། །འ་འུར་མི་མཐུན་རྐྱེན་ཞི་ལེགས་ཚོགས་ཆེད། །ཡ་ཝ་ཏི་དང་མཧཱ་ཀ་ལ་སོགས། །ར་མདར་སྦྲན་པའི་དགྱེས་སྐོང་བསྐང་ཚོགས་འབྲེལ། །ལ་རུ་སོ་སོར་སྡེ་བརྒྱད་བསངས་ཁྲུས་དང། །ཤ་ཟ་གཙོ་མོའི་
བསྐང་འཕྲིན་གནད་བསྣུན་འབད། །ས་བཅུད་བུམ་པ་རྣམ་སྲས་གཡང་སྒྲུབ་དང། །ཧ་ར་གཉིས་བརྗོད་ཏུཏྟ་རའི་ཆོ་ག་ཨརྱ་ཛམ་ལའི་མཚན་བརྒྱ་ནོར་གཟུངས་བཅས། །གནད་སྨིན་འབད་འཐུས་རཱ་ཛ་ངེད་ནས་ཀྱང། །དུས་ཀུན་བྱ་ར་མི་གཡེལ་རྟག་
འགྲེགས་བྱེད།།  །།ཡང་དེ་སྔོན་ཆ་ཕྲེང་དུ་བཞུགས་སྐབས་ཕ་རོལ་བསམ་ངན་གྱི་སྦྱོར་བ་ཅི་རིགས་བྱུང་དང་འབྱུང་བཞིན་སྐོར་སོགས་ཀྱི་གནས་ཚུལ་དང་སྦྲགས་གྲོ་མོར་རྒྱལ་ཆེན་ལ་ལུང་ཞུ་ཚིགས་བཅད་འབུལ་གནང་གི་ཕྱིར་ཕེབས་ལུང་དུ་ཚིགས་བཅད་མང་ཙམ་ཡོད་པ་ནས་སྐྱབྶ་རྗེ་རིན་པོ་ཆེའི་ཐུགས་དྲན་དུ་གསོས་པ་རེ་ཟུང་
འདི་ལྟར།  བསྲེག་བྱ་ཟ་སོགས་དབང་པོ་ངའི། །ཀློང་དུ་སྙོམས་ཤིང་ཡལ་གའང་སྲེག། །ནྱ་གྲོ་ཏ་ཡི་འཁྲི་ཤིང་རིགས། །བྱུང་ན་བསྲེག་ལ་ཤིན་ཏུ་དགའ།  །ཞེས་ལོག་སྒྲུབ་བྱེད་མཁན་རྩ་ལག་དང་བཅས་པ་བྱུང་དང་འབྱུང་འགྱུར་རྣམས་ཏར་གཅོད་བྱར་རྒྱུར་སྤྲོ་བ་ཡོད་ཚུལ་སོགས་

[058B] མཇུག་ཏུ།  སྲིད་འདིར་ཇི་སྲིད་ཉིད་ཀྱི་ནི། །གཟུགས་སྐུས་བུ་སྡུག་དུས་ཀུན་སྲུངས། །ཡེ་རེར་མེལ་ཚེ་དྲེགས་སྡེ་ངེད། །ཉོན་མོངས་བློ་ལོག་མཐོང་གྲོལ་སྐྱོབས། །ས་མཐར་འཇམ་དཔལ་བསྟན་པར་དཔལ། །དཔལ་ལྡན་དམ་པ་གང་དག་ཞབས།།
ཞབས་པད་བརྟན་ནས་ཡང་དག་ལམ། །ལམ་བཟང་གསལ་བར་མཛད་པ་གནང།  །ཞེས་སོགས་བྱ་དཀའ་བའི་ཚིག་རྒྱན་ཅན་སྩལ།།  །།་སྲིད་པའི་ཉེས་བརྒྱའི་རྩ་བ་དུག་གསུམ་གྱིས། །ཉེར་བསྐྱེད་འདུ་བ་འཕེལ་ཟད་འཁྲུགས་པའི་ནད། །
ཡོངས་སེལ་འགྲོ་ལ་འཆི་མེད་བདུད་རྩིའི་ཆར། །འབེབས་ལ་གསོ་རིག་དང་མཚུངས་གཞན་ཡོད་མིན། །དེ་ཕྱིར་གསོ་དཔྱད་ཉེར་མཁོའི་ཡན་ལག་ཏུ། །གཅེས་ཤིང་མེད་མི་རུང་བའི་ལེགས་བཤད་གསུམ། །བླ་སྨན་དགེ་སློང་ཡེ་ཤེས་དོན་ལྡན་གྱིས། །
རྒྱུ་སྦྱར་དཔར་གྱི་འཕྲུལ་དུ་ལེགས་པར་དྲངས། །འདིར་འབད་དགེ་བ་འོ་མའི་ཆུ་གཏེར་རླབས། །ཕྱོགས་ཀྱི་མུ་ཁྱུད་ཕ་མཐར་འགྲིམས་པའི་མཐུས། །བསྟན་པའི་ཉི་མ་བསྟན་འཛིན་རྒྱ་མཚོ་ཆེའི། །འོད་སྣང་སྲིད་མཐར་མི་ནུབ་གསལ་གྱུར་ཅིག་གསོ་
རིག་མ་ལ་ཡ་ཡི་ཙན་དན་ནགས། །དར་དྲག་ཕན་བདེའི་དྲི་བསུང་ཕྱོགས་བྲལ་དུ། །ལྡང་བས་འགྲོ་བའི་ནད་ཀྱི་ཚ་གདུང་ཀུན། །དྲུངས་ནས་འབྱིན་པའི་སྐལ་བཟང་ཐོབ་གྱུར་ཅིག་ །ཅེས་པ་འདི་ཡང་གོང་ས་སྐྱབྶ་མགོན་ཆེན་པོའི་སྐུའི་བླ་སྨན་སྲི་ཞུ་བ་ཡེ་ཤེས་དོན་ལྡན་ལགས་ནས་
གོང་འཁོད་སྨན་དཔེ་ལེ་ཚན་གསུམ་པོ་ཕྱོགས་འདིར་དཔེ་རྒྱུན་ཤིན་ཏུ་དཀོན་གཤིས་རིས་མེད་འགྲོ་བའི་སྲོག་གི་ཉེར་འཚོར་སྨན་དུ་རེ་བའི་ལྷག་བསམ་གྱིས་དཔར་བགྱིས་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྐྱེ་མིང་པས་སྦྱར་བའོ།། །།འབོད་ལྗོངས་སུ་རྒྱ་མིའི་བཙན་འོག་ཏུ་ཚུད་པ་འབྲས་སྤུངས་ཕུ་ཁང་

[059A]༄༅། །དགེ་སློང་ལམ་རིམ་པ་ཞེས་པ་འཕགས་པའི་རིགས་བཞི་ལ་གནས་པའི་ཆོས་བྱེད་རྣམ་དག་ཅིག་ཡོད་པ་དེས་གསང་ཐབས་ཀྱི་སྒོ་ནས་འཕྲིན་ཡིག་ཚིགས་བཅད་དང། བདེ་མཆོག་ལུས་དཀྱིལ་བསྐྱེད་རྫོགས་ཀྱི་དཔེ་ཆ་བཅས་བསྐུར་འབྱོར་གྱི་ལན་  ལམ་
མིན་མ་ཡིན་ཐེག་མཆོག་རིམ་བཟང། །པ་ར་མི་ཏའི་ཟབ་མོའི་དོན་ལ། །རྩེ་གཅིག་སེམས་པའི་སྐལ་བཟང་སྐྱེས་བུ། །འཚོ་བ་དགེ་བ་སྙིང་གི་བདུད་རྩི། །བདེ་བའི་རྟེན་མཆོག་ལུས་ཀྱི་པདྨ། །ཐབས་མཁས་རྟ་བདུན་དཀྱིལ་འཁོར་འོད་ཀྱིས། །བསྐྱེད་
ཅིང་འདབ་སྟོང་རྫོགས་པའི་ལྟད་མོར། །རྐང་དྲུག་དགའ་བའི་གླུ་དབྱངས་སྙན་སྒྲོག་གར་ཆང་ལྟ་བུའི་ཚོགས་དྲུག་ཡུལ་གྱི། །འཁྲུལ་བདེའི་རོ་ལ་དབང་མེད་སྲེད་པས། །གཏན་འདུན་འབྱོར་ཕྱུག་བྲལ་བས་ངལ་ཏེ། །གླང་རྒན་བྲེས་ན་ཉལ་ཞིང་མཆིས་
སོ༑ ༑བྲོ་འཚལ་མལ་ལྷུང་ནད་པའི་ལུས་དེར། །རི་མོར་བགྱི་བའི་སྒུལ་སྐྱོད་བཏང་ཚེ། །གསར་པའི་ཟུག་རྔུ་འབྱིན་པའི་བྱེད་རྐྱེན། །བགྱིད་སྙམ་ཞུམ་པའི་དཔྱང་ཐག་འཛིན་མོད། །ཉ་རྒྱས་ཟླ་གཞོན་མཁའ་ལ་རྒྱུ་ཞིང། །ཀུ་མུད་སྐྱེད་ཚལ་རྭ་བར་འཛུམ་
པ༑ ༑ཡུལ་གྱིས་བསྐལ་ཡང་འོད་དཀར་ཐིག་ཕྲེང། །སྤྲོ་བ་མི་ཉམས་དངོས་པོའི་རང་གཤིས། །བྱང་ཆུབ་འོད་ཀྱི་བཞེད་པ་སྐོང་བའི། །ཚུལ་ཁྲིམས་རྒྱལ་བ་གཉིས་པ་དེ་ལ། །གྱ་གྱུའི་གཡོ་བ་ཡོད་སྙམ་མ་མཆིས། །སོམ་ཉིའི་འཁྱོགས་ལ་འཆར་བར་མི་
འཚལ༑ ༑དཀར་པོའི་ལུས་ངག་རིག་བྱེད་འགོག་ཀྱང། །གསལ་རིག་མགྱོགས་འགྲོ་སྲབ་དང་བྲལ་བས། །སྐྱེས་གསུམ་ཐང་ཆེན་བདེ་མོར་རྩེན་པའི། །བང་རྩལ་དེ་ལ་བརྟུན་པ་བསྐྱེད་རིགས། །གཅིག་ཆོག་ཀུན་འདུས་བླ་མའི་རྣལ་འབྱོར། །ནད་བྲྒྱ་

[059B] །སྙིང་གི་ཐིག་ལེར་བསྐྱིལ་བ་དེ་ཀོ། །ཇི་ལྟར་བྱས་ཀྱང་གློ་བ་བདེའོ།། །།་ཐུབ་དབང་གནས་བརྟན་བཅུ་དྲུག་འཁོར་བཅས་ལ། །ཕྱག་མཆོད་ཐུགས་དམ་བསྐུལ་བའི་གསོལ་འདེབས་འདི། །དད་ལྡན་བཙུན་མ་
བློ་བཟང་དབང་མོ་ནས། །དཔར་འདེབས་བགྱིས་པའི་རྣམ་དཀར་ཇི་སྙེད་མཐུས། །གངས་ཅན་མགོན་སོགས་དྲིན་ཅན་བླ་མ་རྣམས། །ཞབས་ཟུང་གཡོ་མེད་རྡོ་རྗེའི་རང་ཁམས་སུ། །རྟག་བརྟན་བསྟན་འགྲོར་སྨན་པའི་བཞེད་དགོངས་ཀུན། །ལྷུན་འགྲུབ་བཀྲ་
ཤིས་དགེ་མཚན་རྒྱས་པར་ཤོག་རྒྱུ་སྦྱོར་ཉིད་ཀྱང་ཚེ་རབས་ཐམས་ཅད་དུ། །མཚུངས་མེད་དམ་པའི་མགོན་དང་མི་འབྲལ་ཞིང། །སྤངས་རྟོགས་ལུས་རྩལ་རྫོགས་པའི་གཤོག་རླབས་ཀྱིས། །བྱང་ཆེན་མཁའ་དབྱིངས་མཐོན་པོར་རྩེན་པར་ཤོག་ །ཅེས་
པ་འདི་ཡང་རྒྱུ་སྦྱོར་གོང་གསལ་ནས་གནས་བརྟན་ཕྱག་མཆོད་བསྟན་རྒྱས་མ་དཔར་འདེབས་བགྱིས་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་པས་སྦྱར་བའོ།། །།་རས་ཆུང་སྤྲུལ་སྐུའི་རིགས་མྱུག་ལ་མིང་བྱང་སྨོན་ཚིག་སྩལ་བར།  ཚེ་ཡི་ཉི་མ་མི་ནུབ་རིང་དུ་གསལ། །དཔལ་འབྱོར་ལེཌ་
ཚོགས་སྐབས་གསུམ་དབང་པོར་འགྲན། །རབ་འབྱམས་རྒྱལ་བའི་བྱིན་རླབས་བདུད་རྩིའི་ཆུས། །རྟག་ཏུ་འཚོ་བའི་དགེ་མཚན་འཛིན་པར་སྨོན།།  །།་སོག་བླ་གུ་རུ་དེ་ཝ་འམ་བློ་བཟང་བསྟན་འཛིན་གྱི་དད་རྟེན་དགའ་ལྷའི་སྐུ་ཐང་གི་རྒྱབ་ཡིག་སྨོན་ཚིག་ལ།  རྒྱལ་
བ་ཀུང་ཡི་མཁྱེན་བརྩེ་ནུས་པའི་དཔལ། །གཅིག་བསྡུས་འཇམ་མགོན་བླ་མ་ཡབ་སྲས་ཀྱི། །གསང་གསུམ་བྱིན་རླབས་རྡོ་རྗེ་སྙིང་པོའི་དཔྱིད། །མཐོང་གྲོལ་བྲིས་སྐུའི་རྟེན་འདིར་རྟག་འབེབས་ཤིང། །ཁྱོད་ལ་རྩ་གཅིག་དད་པའི་བློ་ལྡན་གང། །དྒའ་

[060A]༄༅། །ལྡན་ལུགས་བཟང་སྐྱེ་བ་ཐམས་ཅད་དུ། །མི་འབྲལ་བསྟན་པའི་སྙིང་པོ་འཛིན་པ་ལ། །མགོན་པོ་ཁྱོད་དང་མཚུངས་པར་བྱིན་གྱིས་རློབས།། །།འདུས་གསུམ་གཤེགས་ཀུན་གྱི་བགྲོད་གཅིག་ལམ།།
བརྒྱད་ཁྲི་བཞི་སྟོང་ཆོས་ཕུང་སྙིང་པོའི་བཅུད། །ས་གསུམ་སྒྲོན་མེ་བྱང་ཆུབ་ལམ་རིམ་གནད། །སྐལ་བཟང་ཐར་འདོད་སྐྱེ་བོའི་ཉམས་ལེན་དུ། །རྒྱལ་བ་ཡབ་སྲས་ཉི་ཟླའི་འོད་སྣང་གིས། །ལེགས་པར་ཕེ་བའི་ཉིང་ཁུ་གཅིག་བསྡུས་འདི། །རྣམ་གྲོལ་དོན་གཉེར་
ཅན་ལ་སྨན་ཕྱིར་དུ། །དག་གསལ་ཡི་གེའི་རི་མོར་དཔར་དུ་བསྐྲུན། །ཚུལ་འདིར་འབད་པའི་དགེ་ཚོགས་དལ་འགྲོའི་རྒྱུན། །རྒྱལ་སྲས་སྨོན་ལམ་གངྒཱའི་ཀླུང་ཆེན་དང། །རོ་མཉམ་བྱང་ཆེན་རྒྱ་མཚོར་གཞོལ་བའི་རླབས། །མཐའ་ཡས་འགྲོ་ལ་བསིལ་བ་
འབེབས་གྱུར་ཅིག་རྒྱུ་སྦྱོར་གྱིས་མཚོན་མཁའ་ཁྱབ་ཡིད་ཅན་ཀུན། །མཚན་ལྡན་དམ་པའི་མགོན་དང་མི་འབྲལ་ཞིང། །ཐེག་མཆོག་ལམ་བཟང་རིམ་པ་མཐར་སོན་ཏེ། རིང་མིན་ཀུ་བཞིའི་རྒྱལ་ཐབས་ཟིན་གྱུར་ཅིག་ །ཅེས་པ་འདི་ཡང་དྭགས་པོ་སྐལ་བཟང་མཁས་
གྲུབ་རིན་པོ་ཆེ་ནས་རྒྱལ་དབང་ཡབ་སྲས་ཀྱི་གསུང་ལམ་རིམ་བདེ་ལམ། མྱུར་ལམ། འཇམ་དཔལ་ཞལ་ལུང་བཅས་ཀྱི་གསུང་ཚིག་སྙིང་པོ་ཕྱོགས་བསྡུས་ཀྱིས་འགོད་གནང་མཛད་པ་འདི་ཉིད་ལམ་རིམ་གྱི་ཉམས་བཞེས་མཛད་པོ་རྣམས་ལ་མཁོ་གལ་ཆེ་བར་བསམས་ཏེ་གོང་ས་རྒྱལ་དབང་མཆོག་གི་གཟིམ་གཡོག་ཞབས་ཞུ་བ་རྣམས་གྲྭ་དྒེ་
སློང་ཐུབ་བསྟན་ཐབས་མཁས་དང། སྤུན་མཆེད་བཙུན་མ་ངག་དབང་དཔལ་སྒྲོན་གཉིས་ནས་དཔར་འདེབས་ཞུས་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྐྱེ་མིང་པས་སྦྱར་བའོ།། །།་རྒྱུད་སྟོད་གྲྭ་ཚང་ལ་མགོན་ཐང་ཕུལ་བའི་རྒྱབ་ཡིག་  ཨོཾ་སསྟི། རྒྱལ་ཀུན་སྙིང་རྗེའི་རང་

[060B] །མིག་སྨན་ལྷུན་པོ་བསྐྱོད་པའི་གར་དགུའི་ཉམས། །མྱུར་མཛད་མཧཱ་ཀ་ལ་འཁོར་དང་བཅས། །དམ་ཚིག་རྟེན་འདིར་གཡོ་མེད་རྟག་བཞུགས་ནས། །ལུང་རྟོགས་ཐུབ་བསྟན་ནམ་མཁའི་ནོར་བུའི་དཔལ། །སྒྲིབ་བྱེད་ནག་པོ་བརྩེཌ་
པའི་སྤྲིན་ཚོཌ་ཀུན། །མཐུ་སྟོབས་དྲག་པོའི་རླུང་གིས་མཐར་བསྐྲད་དེ། །བཤད་སྒྲུབ་འོད་སྣང་ཕྱོགས་བཅུར་འབར་བར་མཛོད། །ཁྱད་པར་གསུམ་ལྡན་རིག་འཛིན་འདུས་སྡེ་འདིར། །དགེ་འདུན་འཕེལ་ཞིང་ཐུགས་མཐུན་འདུལ་ཁྲིམས་གཙང། །བཤད་སྒྲུབ་ལོངས་སྤྱོད་མི་ཉམས་དབྱར་མཚོ་ལྟར། །
སྤེལ་བའི་སྲུང་སྐྱོབ་འཕྲིན་ལས་གཡེལ་མེད་མཛོད།  །ཅེས་འདོད་གསོལ་དང་བཅས་པའི་མགོན་ཐང་འདི་ནི་རབ་བྱུང་བཅུ་དྲུག་པའི་ས་ཕག་ལོར་བསྟན་དགྲ་རྒྱ་དམར་དཔུང་གིས་བོད་ལྗོངས་ཡོངས་རྫོགས་ཀྱི་བསྟན་པ་བསྟན་འཛིན་དང་བཅས་རྨེག་མེད་དུ་བཅོམ་སྐབས། དཔལ་ལྡན་སྟོད་རྒྱུད་གྲྭ་ཆེང་གི་དགེ་འདུན་མང་ཆེ་བ་ལྷ་
སར་དགྲ་ལག་ཏུ་ཚུད་དེ་བསད་བཟུང་བསྐྲད་གསུམ་གྱིས་འཐོར་ཞིང། ཉུང་ཤས་ཤིག་རྒྱ་གར་ས་ཐོག་ཏུ་ཕེབས་འབྱོར་ཐུབ་ཀྱང། རྒྱུད་གྲྭའི་ནང་རྟེན་མགོན་ཐང་རིན་པོ་ཆེ་ལྷ་ས་རྭ་མོ་ཆེར་ལུས་ཏེ་གདན་ཞུ་མ་ཐུབ་པར་བརྟེན། འདིར་ཕེབས་རྒྱུད་གྲྭའི་ཐུགས་དམ་གྱི་རྟེན་དུ་དམིགས་ནས་དཀར་ཆག་ཟུར་གསལ་ལྟར་གྱི་རྒ་བོད་སྐྱེས་ཆེན་དུ་མའི་
བྱིན་རྟེན་སྲིད་ན་རྙེད་དཀའ་རྣམས་རས་གཞིར་བྱུགས་པ་སོགས་བརྒྱུད་ལྡན་དམ་པའི་ཕྱག་བཞེས་ལྟར་གསར་བཞེངས་བགྱིས་ཏེ་ཡོངས་འཛིན་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོ་ནས་གུས་པ་ཆེན་པོས་ལྕགས་བྱི་ལོར་ཕུལ་བ་ལགས་སོ།།  །།་བྱེ་བ་བཅུ་དྲུག་རྣལ་འབྱོར་མ་རྒྱུད་ཀྱི། །སྙིང་
པོ་མཆོག་རབ་རྩེ་མོར་གྱུར་པ་གང། །དཔལ་ལྡན་འཁོར་ལོ་སྡོམ་པའི་རྒྱུད་ཉིད་ཅེས། །རྡོ་རྗེ་འཆང་གིས་རྡོ་རྗེའི་དབྱངས་སུ་བསྒྲགས། །སྔོན་བྱོན་འཕགས་བོད་རྣལ་འབྱོར་དབང་ཕྱུག་ཀུན། །གསང་བའི་མཐར་ཐུག་ལམ་བཟང་འདིར་བརྟེན་ནས། །སྤངས་རྟོཌ་

[061A]༄༅། །གཤོག་རྩལ་ཡོངས་རྫོགས་མཁའ་ལྡིང་གི་བརྟུལ་ཞུགས་གྲུབ་པའི་རྣམ་ཐར་གཏམ་དུ་སྙན། །ཁ་བའི་ལྗོངས་སུ་ལམ་འདིའི་བཤད་སྒྲུབ་བསྟན། །ཆེར་ཉམས་དབུགས་བྲལ་ངང་ཚུལ་བཟུང་ཉེ་བར། །བློ་བྯང་
རྒྱལ་བ་གཉིས་པའི་ལེགས་གསུང་བཅུད། །འཆི་མེད་བདུད་རྩིའི་སྨན་མཆོག་གསོས་སུ་ཆེ། །བདེ་མཆོག་རྒྱུད་དོན་རྒྱ་མཚོའི་སྦྲང་ཆང་གིས། །སྙིང་ག་མྱོས་པའི་རང་རྩལ་མ་རྫོགས་པར། །གཉུག་མ་ལྷན་སྐྱེས་ཨེ་དབྱིངས་ཝཱ་རཱ་ཧཱི། །མངོན་མཇལ་རྩེ་
དགའི་རོ་མཆོག་མྱངས་པ་སུ། །དེ་ཕྱིར་གཏན་འདུན་དགེ་བའི་ནོར་མཆོག་གཡང། །མགྲོན་དུ་འགུགས་པའི་ལྷག་བསམ་ནོར་ལྡན་མ། །དད་གཏོང་པད་དཀར་སྡོང་བུ་རྒྱས་འདྲ་བས། །ཆོས་སྦྱིན་འཛད་མེད་དཔར་གྱི་ཕྱི་མོར་བསྐྲུན། །ཚུལ་འདིར་འབད་
པའི་དགེ་ཚོགས་གངས་རིའི་ཏོག་ཟླ་འོད་འབུམ་གྱི་རྩེ་དགས་འཁྱུད་འདྲ་དེས། །དྲི་མེད་ཐུབ་པའི་བསྟན་དང་བསྟན་འཛིན་ཀུན། །འཕེལ་རྒྱས་འགྲོ་བའི་གསོས་སུ་ཡོངས་སྨིན་ཤོག་རྒྱུ་སྦྱོར་འབྲེལ་ཐོགས་འདས་གསོན་ལྟོས་བཅས་ཀུན། །དཀར་མིན་
སྡིག་ལྟུང་དྲི་མ་ཡོངས་སྦྱངས་ཏེ། །སྲིད་དང་ཞི་བའི་མངོན་དགའ་རྒྱ་མཚོ་ལ། །རང་གིར་སྤྱོད་པའི་སྐལ་བཟང་འཛིན་པར་སྨོན། །ཀུན་རྟོག་མགྱོགས་འགྲོའི་རྒྱུ་བ་མ་ལུས་པ། །གཉིས་སྤངས་ལམ་དུ་བཅིངས་པའི་ལྷན་སྐྱེས་དབྱིངས། །སྤྲོས་ཀུན་
ཡོངས་སྡོམ་བདེ་བ་མཆོག་གི་གར། །འགྲོ་ཀུན་མྱུར་བར་རྩེན་པའི་དཔལ་ཐོབ་ཤོག་ །ཅེས་པ་འདི་ཡང་དད་གཏོང་ལྷག་བསམ་གྱི་རྒྱན་ལྡན་ཀ་སྦུག་བདེ་ཁང་ལྕམ་ནོར་གཡང་ནོར་བུ་ནས་འབྲེལ་ཐོགས་འདས་གསོན་རྣམས་ཀྱི་དགེ་རྩ་དང། བསྟན་རྒྱུན་ལ་སྨན་ཕྱིར་དཔལ་འཁོར་ལོ་བདེ་མཆོག་རྩ་

[061B]། །།་དགེ་ཨོ་རྒྱན་ཚེ་བརྟན་མདུན་སུད་སི་དོན་གཅོད་མི་དབང་པ་ལྷ་ཐུབ་བསྟན་འོད་ལྡན་མཆོག་ལ་གསུང་འཕྲིན་སྩལ་བར།  རྣམ་འདྲེན་ཐུབ་པའི་བསྟན་ལ་རྩེ་
གཅིག་ཏུ་གུས་ཤིང། །ལུགས་ཟུང་མཁྱེན་པའི་འོད་རླབས་འགོག་མེད་དུ་གྲོལ་བའི། །བརྩེ་ལྡན་མི་རྗེ་མཆོག་གི་སྙན་དབང་དེ་གསོན་དང། །ཡུན་རིང་འདྲིས་པའི་གྲོགས་པོས་ཚིག་གསུམ་ཞིག་ཞུའོ། །སྤང་ལྗོངས་མེ་ཏོག་བཀྲ་བའི་ནུབ་གླིང་གི་ལྗོངས་ན།།
དགེ་ལེགས་ལོ་འདབ་རྒྱས་པའི་དཔག་བསམ་གྱི་ལྗོན་པ། །དར་དྲག་བརྟན་བརྗིད་ཆགས་པའི་མེ་ཏོག་གི་སྐྱེས་བཟང། །ཉམས་མེད་སུག་པར་སོན་པ་བཀའ་དྲིན་རང་ཆེ་ལགས། །གང་ཉིད་དེ་ན་བསྟི་བའི་མཐུན་རྐྱེན་གྱི་བྱ་བ། །ཤོ་ཚན་བཧར་མ་སོགས་ཀྱིས་
ལེགས་བསྒྲུབས་ཀྱི་གཏམ་བཟང། །ཨོ་རྒྱན་དགེ་བའི་བཤེས་ཀྱིས་ཞིབ་གསལ་དུ་བཟློ་བས། །ཞེན་རུས་སྙིང་ལ་གཅགས་པའི་བན་རྒན་ཡང་བློ་བདེ། །འོན་ཏེ་ཚ་བོ་འཇིགས་མེད་གམ་བཅར་དུ་མེད་ཅིང། །དཀོན་མཆོག་གོང་ཕུད་ཞུ་མཁན་མཛའ་
གཅུགས་ཀྱང་མེད་པར། །བགྲེས་པོ་མི་གཅིག་ལྷ་མོའི་འོ་རྒྱལ་རང་ཆེ་སྙམ། །ཡང་ཡང་སྙིང་ལ་གཟན་ཡང་བྱ་ཐབས་ནི་མ་མཆིས། །འགྲིགས་འགྲིགས་ཡིན་མདོག་ཁ་བའི་མདོ་སྔགས་ཀྱི་ཆོས་གཏམ། །སྙན་སྙན་འདབ་གླུ་སྒྲོག་པའི་རྐང་དྲུག་གི་རྒན་
པོ༑ ༑ཞིམ་ཞིམ་འདི་སྣང་པདྨའི་སྦྲང་རྩི་དེ་ལེགས་ཀྱང། །བསིལ་བསིལ་སྟོན་མཐའི་སྐྱི་བསེར་ལྡང་བ་འདི་སྐྱོ་བ། །མཁའ་སྤྱོད་རྡོ་རྗེ་བཙུན་མོའི་ཉེ་ལམ་ལ་བསྟེན་ནས། །མཁའ་ལྡིང་ནམ་འཕང་གཅོད་ལྟར་འོག་མིན་དུ་འགྲོ་འདོད། །མཁའ་མེ་

[062A]༄༅། །དུས་ཀྱི་གྲངས་ལ་རིམ་གཉིས་ཀྱི་གནད་གསང། །མཁའ་འགྲོའི་སྙིང་ཁྲག་ལྟ་བུའི་ཉམས་ཁྲིད་ཅིག་ཟིན་ནས། །སླར་ཡང་པཎ་ཆེན་ནཱ་རོའི་ཆོས་དྲུག་ཏུ་གྲགས་པ། །འཕགས་བོད་གྲུབ་བརྙེས་ཡོངས་ཀྱི་
ཐུགས་དམ་དེའི་ཁྲིད་སོགས། །མཁན་སློབ་བླ་སྤྲུལ་དགེ་བཤེས་བརྒྱ་ཕྲག་ཙམ་ཞིག་ལ། །ཡབ་རྗེ་བླ་མའི་གསུང་གི་ལད་མོ་རུ་བཟློས་རྩིས། །ཡང་གཅིག་སྙན་གྱིས་གསོན་དང་གཞུང་བཟང་གི་གྲོགས་པོ། །རང་རེ་ལང་ཚོའི་ཉི་མ་ནུབ་རི་ལ་ཕྱོགས་
པས། །ལོང་ཡོད་ལོང་ཡོད་སྙམ་པའི་ཕྱི་དལ་དེ་མ་མཛད། །གློ་བུར་འཆི་བདུད་ཕོ་ཉ་ནམ་འོངྲང་མི་ཤེས། །རྒ་བའི་ཁུར་གྱིས་ནོན་པའི་འབྱུང་ལུས་དེ་གུད་ཀྱང། །སོ་དཀར་ལང་ཚོ་གཞོན་པའི་སྣང་སེམས་དེ་བཟུང་ནས། །དོན་མེད་ག་ཞ་རྩེད་
མོའི་འདུ་འཛི་ལ་གཡེང་བ། །རང་མགོ་རང་གིས་བསྐོར་བའི་སྨྱོ་སྤྱོད་རང་མིན་ནམ། །སྔར་ནས་ད་ལྟའི་བར་དུ་སྤྱི་སྒེར་གྱི་དོན་མང། །དལ་མེད་ངལ་བརྒྱས་བསྒྲུབས་ཀྱང་ཡུད་ཙམ་གྱི་འཇའ་རིས། །ད་དུང་ཟིན་དུས་མེད་པའི་ཆུ་གཉེར་གྱི་རི་མོ། །
དོག་མོའི་འཕྲང་ལ་བཤར་དུས་ཕན་ཐོགས་རང་ཨེ་ཡོང། །རྣམ་གྲངས་མང་པོའི་ཉམས་ལེན་བརྩོན་འགྲུས་ཀྱིས་མི་འོངས། །རྗེ་བཙུན་ཏཱ་རེ་མ་དང་རྣལ་འབྱོར་མ་གང་རུང། །སྐྱབས་གནས་ཀུན་འདུས་ངོ་བོར་རྩེ་གཅིག་ཏུ་མོས་ཏེ། །རྒྱ་གར་ལྷ་
གཅིག་ཆོས་གཅིག་ཅེས་པ་ལྟར་མཛོད་ཅིག་ །ཅེས་གཟིགས་རྟེན་སྤྱན་རས་གཟིགས་ཕྱག་བཞི་པའི་སྣང་བརྙན་ཆུང་ངུ་དངུལ་གྱི་ཟེའུ་ལྷ་ཁང་རང་འགྲིགས་བཅས་ཁྲི་བྱང་པས། ཕྱི་ལོ་ཆིག་སྟོང་དགུ་བརྒྱ་བདུན་ཅུ་དོན་གཉིས་ཟླ་བ་བཞི་པའི་ཚེས་བཅུ་བདུན་བཟང་པོར་ཕུལ།།  །།་འགྲོ་ལ་གཅིག་ཏུ་

[062B] །སྒྲིབ་གཉིས་ནགས་ཚལ་བསྲེགས་པའི་འོད་སྣང་གཟུགས། །ཐུབ་པའི་རྒྱལ་ཚབ་མི་ཕམ་མགོན་པོ་ཞེས། །རབ་འབྱམས་ཞིང་ན་སྙན་པའི་སྐྱབས་ཀྱི་ཕུལ། །གང་གི་མཛེས་སྐུ་མཚོ་ནང་ཟླ་གཟུགས་བཞིན། །མྠེང་
གྲོལ་རི་མོར་ཤར་བའི་སྣང་བརྙན་འདི། །བཞེངས་ཤིང་སེར་སྨད་ནོར་གླིང་འདུས་པའི་སྡེའི། །ཡོངས་དག་སྨོན་པའི་རྟེན་དུ་ཕུལ་བའི་དགེས། །འཁྲུལ་བྲལ་ཞྭ་སེར་ལུགས་བཟང་ཚུལ་བཞིན་དུ། །མ་སྨད་ཐོས་བསམ་སྒོམ་པའི་རྣམ་ཐར་གྱིས། །ནོར་འཛིན་
ཀུན་དགེར་བྱེད་པའི་སྐྱེས་བུའི་ཁྱུས། །འཛམ་གླིང་ཡངས་པའི་ལྟོ་བ་མཛེས་གྱུར་ཅིག་ཚུལ་འདིའི་རྒྱུ་སྦྱོར་འབྲེལ་ཐོགས་ལུས་ཅན་ཀུན། །མ་འོངས་དབུས་འགྱུར་རྡོ་རྗེ་གདན་གྱི་སྤོར། །རྣམ་འདྲེན་ལྔ་པའི་འཁོར་དུ་ལེགས་སྐྱེས་ནས། །ཐེག་མཆོག་
ལམ་གྱི་ལུས་སྟོབས་རྒྱས་གྱུར་ཅིག་ །ཅེས་པ་འདི་ཡང་གཙང་གངས་ཅན་དཀའ་ཆེན་སྤྲུལ་སྐུ་རིན་པོ་ཆེའི་ཐུགས་བཞེད་ལྟར་ཡོངས་འཛིན་ཁྲི་བྱང་སྐྱེ་མིང་པས་སྨོན་ཚིག་ཏུ་བགྱིས་པའོ།།  །།་ཐུབ་པའི་བཀའ་དང་དགོངས་འགྲེལ་གསུང་རབ་དོན། །མ་ལུས་གདམས་པའི་མཆོག་ཏུ་ཡོངས་
ཤར་བའི། །སྐྱེས་ཆེན་རྣམས་ཀྱི་ལེགས་གསུང་ཐོར་བུ་རྣམས། །གཅིག་བསྡུས་དཔར་དུ་བསྐྲུན་པའི་རྣམ་དཀར་མཐུས། །རྒྱུ་སྦྱོར་འབྲེལ་ཐོགས་ཀྱིས་མཚོན་འགྲོ་བ་ཀུན། །དཀར་མིན་སྡིག་ལྟུང་དྲི་མ་ཡོངས་སྦྱངས་ཏེ། །ཡོངས་རྫོགས་ལམ་བཟང་
སྟོན་པའི་བཤེས་གཉེན་གྱིས། །ཚེ་རབས་ཀུན་ཏུ་འབྲལ་མེད་རྗེས་འཛིན་ཤོག་དེའི་མཐུས་སྲིད་ལས་ངེས་འབྱུང་སྐྱོ་ཤས་དང། །བྱང་སེམས་ཡང་དག་ལྟ་བས་རྒྱུད་ཕྱུག་ཅིང། །མདོ་སྔགས་ལམ་གྱི་བགྲོད་པ་ཡོངས་རྫོགས་ཏེ། །འགྲོ་འདྲེན་སྟོབས་

[063A]༄༅། །བུ་མངའ་བའི་དཔལ་ཐོབ་ཤོག་ །ཅེས་པ་འདི་ཡང་གོང་ས་མཆོག་གི་སྐུ་བཅར་གཟིམ་དཔོན་མཁན་པོ་དགེ་སློང་ཐུབ་བསྟན་དོན་ཡོད་ནས་བཀའ་གདམས་པའི་སྐྱེས་བུ་དམ་པ་རྣམས་ཀྱི་གསུང་སྒྲོས་ཐོར་བུ་དཔར་དུ་བསྐྲུན་པའི་སྨོན་ཚིག་ཏུ་ཡོངས་འཛིན་ཁྲི་བྱང་སྐྱེ་མིང་པས་སྦྱར་བའོ།།
་ཆུ་གླང་ལོ་གསར་སྐབས་སྐྱབྶ་རྗེ་ཡོངས་ཁྲི་གླིང་རིན་པོ་ཆེར་བཀྲ་ཤིས་བདེ་ལེགས་ཀྱི་ཞུ་ཚིག་  ཆུ་སྐྱེས་ཉི་ཟླ་སེངྒེ་གླང་ཆེན་ཁྲིར། །རྩིབས་སྟོང་འཁོར་ལོ་བཀྲ་བའི་ཞབས་སེན་གང། །ཤིས་པའི་ཕན་བདེ་རྒྱ་མཚོའི་གཏེར་མཆོག་ཏུ། །རྟག་བརྟན་ལེགས་གསུང་ཆོས་ཆར་
འབེབས་པར་གསོལ།།  །།་མཆོག་དམན་བྱིངས་ལ་སྩལ་བའི་ཤིས་བརྗོད།  སྡེ་བཞིའི་དབང་གཞུ་བཀྲ་བའི་ལྷ་ལམ་ངོགས། །ཤིས་པའི་ཆུ་ཁུར་འབུམ་འཛིན་ནམ་མཁའི་གླང། །གོམ་སྟབས་བྡེཨ་དགའ་རྒྱ་མཚོའི་ལོ་ཏོག་གི་ལེགས་ཚོགས་སྙེ་མ་དར་བའི་
གསོས་སུ་བསྒྱུར།།  །།་ཆབ་མདོ་རྗེ་དབོན་ཀུན་རྡོར་རམ་དཀོན་རྡོར་མཆོག་སྤྲུལ་ནས་ཞུ་ཡིག་ཕུལ་བའི་བཀའ་ལན།  ཕྱོགས་བཅུའི་རྒྱལ་ཀུན་ཡེ་ཤེས་ཉི་མ། །གསུམ་ལྡན་རྡོར་འཛིན་འཇམ་མགོན་ལུགས་བཟང། །དཀོན་ཞིང་དྲི་མེད་སྙིང་པོ་འཛིན་ལ། །གྶང་
བདག་ཕྱག་རྡོར་རྗེས་འགྲོ་གང་ནས། །ཁྲི་ཁར་འཛེགས་ཏེ་ཆོས་གཏམ་སྨྲ་ཡང། །གཡོ་སྒྱུར་བྱང་བའི་བྱི་ལའི་སྤུན་དེར། །གསུང་གི་རི་མོ་རྟེན་བཅས་སྩལ་བ། །རབ་དགའི་པདྨོ་བཞད་པའི་དཔྱིད་གྱུར། །ལྡི་ལིར་ཚ་བས་ཟླ་གཉིས་གདུངས་རྗེས། །འབུམ་ལར་
བསིལ་བའི་སིམ་པ་ཐོབ་ཅིང། །ནུ་རར་བསམ་གཏན་ལ་འོས་དབེན་གནས། །དེ་ན་བདེ་བར་བསྟི་བའི་མུ་ནས། །རྒྱ་ར་རྒྱ་ཆེན་ཆོས་ཀྱི་སྙེ་མ། །ཡུན་ནས་ཡུན་དུ་འཚོ་གཞེས་གསོལ་རྗེས། །ཡོངས་འཛིན་ཡོངས་རྫོགས་བསྟན་པའི་མངའ་བདག་ཁྲི་ཆེན་

[063B] །མདོ་སྔགས་ཐེག་པའི་གནད་ཀུན་གཅིག་བསྡུས། །ཟུང་འཇུག་བགྲོད་པའི་ནོར་བུའི་ཐེམ་སྐས། །དགེ་ལྡན་སྙན་བརྒྱུད་གདམས་པའི་བདུད་རྩི། །དོན་གཉེར་དེ་ལ་ཁོ་བོ་ཡི་རངས། །སྐྱབྶ་གཅིག་ཁྲི་ཆེན་ཞབས་ཟུང་རེ་ཁ། །བཅོ་
བརྒྱད་ཚེས་ལ་འདི་ན་འགོད་ངེས། །བློ་ངན་མི་བཟང་དད་ལྡན་མགོ་བོ། །ཡེ་རེར་བསྐོར་བའི་ཐབས་བརྒྱ་ཤེས་མཁན། །བན་རྒན་ང་ཡང་སྐྱབྶ་རྗེ་མཆོག་དང། །ཡབ་རྗེ་བཀའ་དྲིན་ཅན་གྱི་ཡང་སྤྲུལ། །གསར་པའི་ཟླ་ཞལ་མཛེས་པ་མཇལ་ཏེ། །ཉིན་
ཤས་བསྡད་རྗེས་ཝ་ཎར་བསྐྱོད་རྩིས། །དུས་ངན་སྐྱེ་བོ་གདོན་གྱིས་བརླམས་ཏེ། །འདོད་སྡང་རྨོངས་པའི་ཆོ་འཕྲུལ་སྟོང་གི་བརླང་སྤྱོད་སྨྱོན་པའི་ཟློས་གར་བསྒྱུར་ལ། །རྒྱལ་ཀུན་མཐུ་ཡང་རེ་ཞིག་བརྟུལ་ན། །རང་རེ་འདྲ་བས་ཅི་བྱར་མེད་པས། །ཞ་
འོན་ལོང་བའི་བརྟུལ་ཞུགས་བཟུང་སྟེ། །མཐའ་བྲལ་དབུ་མ་ཆེན་པོའི་ལམ་དུ། །མཉམ་པར་འཇོག་དང་འཕྲལ་ཡུན་ཀུན་དགེ་ཤེས་བྱ་ཀུན་མཁྱེན་དུས་ཀྱིས་དགའ་ཡང། །རྨོངས་པ་རྒྱ་མཚོའི་གཏིང་རྡོར་མ་ལྷུངས། །དཀོན་མཆོག་ནོར་བུའི་མཛོད་
ཁང་བསླབ་ཁྲིམས། །གཅེས་པའི་སྙིང་རྡོར་བརྟན་པོར་བཟུང་མཛོད། །ཡབ་རྗེ་འཇམ་མགོན་བླ་མའི་དབོན་བརྒྱུད། །སྣང་སྲིད་ཆོས་ཀུན་གདམས་པར་ཤར་ཏེ། །ངེས་དོན་རྡོར་དྲིལ་ལམ་འབྲས་བདེན་གཉིས། །ཟུང་འཇུག་ལག་རྩེར་སོན་ན་སྐྱིད་དོ། །
ཆོས་མེད་གར་དབང་ཉམས་དགའ་འུར་བའི། །གང་དྲན་སྨྱོན་གཏམ་རི་མོར་བྲིས་འདིས། །ཆོས་ཀྱི་བུ་ཁྱེད་དགྱེས་པ་བསྐྱེད་སྙམ། །རྡོར་གདན་འདུ་འཛིའི་ངང་ནས་ཕུལ་ལགས།།  །།་བོད་གཞུང་ནང་སྲིད་ལས་ཁུངས་ནས་བོད་མི་གཞིས་ཆགས་དང། བཟོ་

[064A]༄༅།  །གྲ་ཁག་གསར་འཛུགས་བསྐྱངས་སྐོར་གྱི་དེབ་གཞིའི་འགོ་བརྗོད་ཀྱི་ཚིགས་བཅད། ་གཞིས་ཆགས་ལ།  དགེ་བཅུའི་དཔལ་འབར་ནོར་འཛིན་ཡངས་པའི་ལྟོར། །བཀོད་མཛེས་ཚོམ་བུར་བཀྲ་བའི་ཁང་ཁྱིམ་གྱི། །གཞིས་སུ་བག་
ཕེབས་བསྟི་བའི་དགེ་མཚན་ལ། །མངོན་པར་ཆགས་པའི་སྐྱེ་བོ་ཉམས་སུ་བདེ། །གཤིན་པའི་ཞིང་སར་ཆུ་ལུད་དྲོད་གཤེར་གྱིས། །བསྐྱེད་བསྲིངས་ལོ་ལེགས་སྙེ་མ་གཡུར་ཟ་བའི། །ཕུན་ཚོགས་གཡང་དུ་འགུགས་པའི་དགའ་སྟོན་གྱི། །ཆོ་ག་
བྶྒྲུབླ་མི་སྤྲོ་དེ་སུ་ཞིག་ལེགས་བྱས་ཤིང་རྟའི་ཤུགས་ཀྱིས་ཉེར་དྲངས་པའི། །སྣ་ཚོགས་འབྲུ་རིགས་བང་མཛོད་ཡོངས་གཏམས་ཏེ། །འདོད་རྒུར་ལོངས་སུ་སྤྱོད་པའི་དུས་སྟོན་དེས། །སྒྲ་མི་སྙན་གླིང་ཟིལ་གྱིས་གནོན་ལ་རེ།  །བཟོ་གྲ་ལ།།
བདེ་སྐྱིད་དགའ་བ་འཛོམས་པའི་གངས་ལྗོངས་སུ། །བི་ཤྭ་ཀརྨའི་རྗེས་འགྲོ་སྔོན་རབས་ཀྱི། །བློ་དང་སོར་མོའི་འདུ་བྱེད་རྨད་བྱུང་གི་བཟོ་རིག་རྣམ་པ་སྟོང་གི་ངོ་མཚར་འཛིན། །ལྟ་ངན་དུག་ཆུའི་རོ་ལ་རྟག་ཞེན་པའི། །ཀླ་ཀློ་ལག་ལྡན་མྱོས་པའི་
གོམ་སྟབས་ཀྱིས། །ནངས་ཀྱི་རིག་གཞུང་དཔག་ཡས་འདབ་བརྒྱའི་ཚལ། །རྙོག་མར་བྱས་འདི་སྙིང་ལ་ནད་དུ་ཆེ། །འོན་ཏེ་ཕྱག་ན་པདྨོའི་འཕྲིན་ལས་ཀྱི། །འོད་སྣང་འགོག་ཏུ་མེད་པས་རང་རིགས་རྣམས། །བཟོ་འཕྲུལ་ནོར་བུའི་བ་གམ་
མཐོར་འཛེགས་ཏེ། །མེས་ཀྱི་རང་སྲོལ་སྐྱོང་ལ་སུ་ཞིག་གཤུང།། །།་བཟང་པོའི་བསྐལ་པ་མཆོག་འདིར་འཛམ་གླིང་དུ། །བཅུ་གཉིས་མཛད་པའི་གར་གྱིས་རྣམ་རོལ་ཞིང། །མཐའ་ཡས་འགྲོ་བའི་མུན་སེལ་རྣམ་འདྲེན་སྟོང། །མཚར་དུ་

[064B] །བྱོན་དང་འབྱོན་འགྱུར་བདེ་གཤེགས་བརྒྱ་ཕྲག་བཅུས། །ཐུགས་བསྐྱེད་མངོན་སངས་རྒྱས་དང་བསྟན་པའི་ཚད། །ཡབ་ཡུམ་འཁོར་སོགས་གསལ་བར་སྟོན་པའི་མདོ། །མཐོང་གྲོལ་སྲས་བཅས་རྒྱལ་བའི་
སྣང་བརྙན་བཅས། །དག་གསལ་དཔར་གྱི་རི་མོར་བཞེངས་པའི་དགེ་ཟླ་འོད་འབུམ་གྱི་ལང་ཚོར་སྨིན་པ་དེས། །ཡོངས་རྫོགས་བདེ་གཤེགས་བསྟན་པའི་ཉིན་བྱེད་དབང། །མི་ནུབ་སྲིད་པའི་སྒྲོན་མེར་རྟག་གསལ་ཤོག་གངས་ཅན་མགོན་པོ་ཕྱག་
ན་པད་དཀར་འཆང། །ཞབས་ཟུང་མི་ཤིགས་རྡོ་རྗེའི་ལྷུན་པོར་བརྟན། །བསྟན་ལ་རི་མོར་མཛད་པའི་སྐྱེས་མཆོག་རྣམས། །དམ་པའི་ཚུལ་དགུས་ཐུབ་བསྟན་སྐྱོང་བར་ཤོག་ལྷ་མིའི་ཡོན་གནས་རིག་གྲོལ་འདུས་པའི་སྡེ། །བཤད་སྒྲུབ་འདབ་སྟོང་
རབ་རྒྱས་རྩེ་དགའ་དགོད། །འཛམ་གླིང་འཛིན་མའི་ལྟོ་བར་རྫོགས་ལྡན་གྱི། །བདེ་སྐྱིད་སྣང་བ་གསར་པས་ཡོངས་ཁྱབ་ཤོག་ཚུལ་འདིར་སྒོ་གསུམ་ངལ་བ་བསྟེན་པ་དང། །འབྲེལ་ཐོགས་ཀུན་ཀྱང་དཀར་མིན་དྲི་མ་ཀུན། །ཡོངས་དག་སྲིད་ཞིའི་
དགེ་ལེགས་རབ་འབྱམས་ལ། །ལོངས་སུ་སྤྱོད་པའི་སྐལ་བཟང་རྟག་སྤྱོད་ཤོག་མདོར་ན་མཁའ་ཁྱབ་འགྲོ་བ་མ་ལུས་པ། །དུས་གསུམ་བདེ་གཤེགས་བྱེ་བའི་ལམ་པོ་ཆེར། །རླབས་ཆེན་ཚོགས་གཉིས་ཤིང་རྟས་མྱུར་བགྲོད་དེ། །གཏན་བདེ་སྟོབས་
བཅུའི་སྲིད་ལ་དབང་འབྱོར་ཤོག་ །ཅེས་པ་འདི་ཡང་བསླབ་གསུམ་ལྡན་པ་གཙང་པ་དགེ་སློང་བློ་བཟང་དོན་གྲུབ་ནས་དགེ་བསྐུལ་བཞིན། ལྡི་ལིར་གཏན་སྡོད་དད་སྟོབས་ལྷག་བསམ་གྱི་འཇུག་སྒོ་ཡངས་པ་ཉི་མ་ལགས་དང། མ་ཚེ་བརྟན་སྒྲོལ་མ་གཉིས་ནས་འབྲེལ་ཐོགས་སྤྱི་བྱེའི་དགེ་རྩར་དམིགས་ཏེ་མདོ་སྡེ་བསྐལ་བཟང་སངས་རྒྱས་སྟོང་སྐུ་ཅན་

[065A]༄༅། །དཔར་བསྐྲུན་ཞུས་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྐྱེ་མིང་པས་སྦྱར་བའོ།།  །།་ཁ་བའི་ལྗོངས་སུ་གཉིས་མེད་གསུང་བའི་ལུང། །ཐོག་མར་བྱོན་པ་དབང་སྐོང་ཕྱག་བརྒྱ་ཞེས། །ཕྱོགས་བཅུའི་ཞིང་བཞུགས་
རྒྱལ་བ་སྲས་བཅས་ལ། །རླབས་ཆེན་ཡན་ལག་བདུན་པས་བསྙེན་པའི་ཚུལ། །དཔར་དུ་བསྐྲུན་པའི་དགེ་འདིས་འགྲོ་བ་ཀུན། །དག་པའི་ཞིང་དུ་རིན་ཆེན་པདྨ་ལས། །རྫུས་སྐྱེས་བདེ་གཤེགས་གསུང་གི་བདུད་རྩིའི་རོས། །ཐེག་མཆོག་ལམ་གྱི་ལུས་རྩལ་
ཡོངས་རྫོགས་ཤོག་གངས་ལྗོངས་དམ་ཆོས་སྐྱ་རེངས་སྣང་བ་གསར། །ཤར་བའི་སྔོན་བྱུང་རྟེན་འབྲེལ་བདེན་པའི་མཐུས། །བོད་ཡུལ་ཀླ་ཀློའི་མུན་སྟུག་མྱུར་ཞི་ཞིང། །ཐེག་གསུམ་ཆོས་ཀྱི་ཉི་མ་སླར་གསལ་ཤོག་ །ཅེས་པ་འདི་ཡང་འབྲས་སྒོ་མང་སོག་པོ་དགེ་
བཤེས་ངག་དབང་ཉི་མ་ནས་རྟེན་འབྲེལ་ཁྱད་པར་ཅན་ལ་བསམས་ཏེ་མདོ་སྡེ་དཔང་སྐོང་ཕྱག་བརྒྱ་པ་གྲངས་ཆིག་སྟོང་ཐམ་པ་དཔར་འདེབས་བགྱིས་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྤྲུལ་མིང་པས་སྦྱར་བའོ།།  །།་ངག་ལ་ཚུལ་གསུམ་རིགས་པའི་རྩལ་རྫོགས་ཤིང། །དྦང་
རྣོན་དགའ་བསྐྱེད་ལེགས་བཤད་ནོར་བུའི་གཏེར། །ཉི་ཚེ་ཙམ་མིན་མང་ཐོས་དགེ་བའི་བཤེས། །མ་སྨད་ཆོས་སྒྲ་སྒྲོག་མཁས་གང་དེ་ཡིས། །ཚད་མཐའ་ཡས་པའི་གསུང་རབ་ཟབ་དོན་སྒོ། །ཚད་མའི་རིགས་པས་འབྱེད་པའི་གཞུང་བཟང་གནད། །
ཚད་ལྡན་མཁས་པས་བསྡུས་པའི་རིགས་ལམ་ནི། །ཚད་མེད་གྲ་ཟུར་མ་ཉམས་བཀོད་པ་འདི། །དཔར་དུ་བསྐྲུན་པའི་དགེ་ཚོགས་རྒྱ་མཚོའི་མཐུས། །བློ་གསར་རྣམས་ཀྱིས་ལམ་དང་ལམ་མིན་ཚུལ། །ལེགས་པར་མཐོང་བའི་བློ་གྲོས་མིག་ཐོབ་སྟེ། །

[065B] །ཅེས་པ་འདི་ཡང་འབྲས་སྤུངས་སྒོ་མང་གྲྭ་སྐལ་བཟང་ཐབས་མཁས་ནས་སྒོ་མང་བསམ་བློ་སོགས་དགེ་བཤེས་ངག་དབང་ཉི་མས་རྩོམ་བསྒྲིགས་མཛད་པའི་བསྡུས་གྲའི་བརྗེད་ཐོ་ཞེས་པ་རྒྱུ་སྦྱར་དཔར་དུ་བསྐྲུན་པའི་དཔར་བྱང་སྨོན་ཚིག་ཏུ་ཡོངས་འཛིན་ཁྲི་བྱང་སྐྱེ་མིང་པས་
སྦྱར་བའོ།།  །།་སྟོན་མཆོག་བདེན་པ་གསུང་བའི་ཞལ་སྒོ་ལས། །ལེགས་འོངས་མདོ་དང་རྒྱུད་སྡེའི་གཟུངས་སྔགས་ཀྱི། །རིན་ཆེན་སྣ་ཚོགས་གླེགས་བམ་ཟ་མ་ཏོག་གཅིག་ཏུ་བསྡུས་པའི་ཀུན་ཕན་ནོར་བུའི་གཏེར། །སྐལ་བཟང་དོན་གཉེར་འདོད་པ་
འཇོ་བའི་སླད། །འཛད་མེད་དཔར་གྱི་ཤིང་རྟར་དྲངས་པའི་དགེས། །རིས་མེད་ཐུབ་བསྟན་ཉིན་བྱེད་འོད་བརྒྱ་པ། །མི་ནུབ་ཕྱོགས་ཀྱི་ཐ་གྲུར་གསལ་གྱུར་ཅིག་ཡངས་པའི་ནོར་འཛིན་ཁྱོན་དུ་སྙིགས་དུས་ཀྱི། །ནད་མཚོན་མུ་གེའི་སྐལ་ངན་ཀུན་ཞི་ནས། །བདེ་སྐྱིད་ཀུན་
དགའ་གསར་པའི་པདྨོ་འབུམ། །རྣམ་པར་བཞད་པའི་དགེ་མཚན་ངོམ་གྱུར་ཅིག་ཚུལ་འདིར་སྒོ་གསུམ་ངལ་བ་བསྟེན་པ་ཡི། །འབྲེལ་ཐོགས་ཀུན་ཀྱང་ཀུན་བཟང་རྡོ་རྗེ་སེམས། །ཡོངས་འགྲུབ་གང་འདུལ་རོལ་མོ་འབྱམས་ཀླས་པས། །མཐའ་ཡས་འྒྲོ་
བའི་གདུང་སེལ་མཆོག་གྱུར་ཅིག་ །ཅེས་པ་འདི་ཡང་འཕགས་ཡུལ་ཧི་མ་ཅལ་པར་དེ་ཤའི་ཁོངས་རྡ་རམ་ས་ལར་བོད་གཞུང་ཤེས་རིག་དཔར་ཁང་ནས་འགྲོ་གྲོན་བཏང་ཐོག་དཔར་ཁང་ལས་བྱེད་ཨ་མདོ་རྐ་ཕུག་རྫོང་ནང་དགོན་གྲྭ་སྦྱིན་པ་རྒྱ་མཚོ་དང། སྟོད་སྤུ་ཧྲེང་ཚེ་རིང་རྒྱལ་པོ་གཉིས་ནས་ཡིག་འདྲིའི་ངལ་བ་ལྷུར་བླངས་ཏེ་ལྷ་
ལྡན་དཔར་མར་གཞི་བཅོལ་གྱི་གཟུངས་བསྡུས་གླེགས་བམ་དཔར་དུ་བསྐྲུན་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྐྱེ་མིང་པས་སྦྱར་བའོ།། །།་སུད་སི་ཡུལ་དུ་གནས་སྡོད་རྒྱུད་སྟོད་གྲྭ་ཐུབ་བསྟན་སངས་རྒྱས་ནས་རྒྱུད་གྲའི་ཞལ་འདོན་ཆོ་ག་དཔར་བསྐྲུན་ཞུས་པའི་སྨོན་ཚིག་ཏུ།  ཀུན་རྟོག་ལས་རླུང་རྒྱུ་བ་ཡོངས་གཅོད་ཅིང། །གཉིས་

[066A]༄༅། །སྣང་དྲི་མ་དྲུངས་འབྱིན་བདུད་རྩིའི་བཅུད། །གསང་ཆེན་ཆོས་ཀྱི་རོལ་མཚོ་རྟག་འཁྱིལ་བ། །དཔལ་ལྡན་རྒྱུད་སྟོད་རིག་འཛིན་འདུས་པའི་སྡེའི། །རྒྱུན་གྱི་ཉམས་བཞེས་ཞལ་འདོན་ཆོ་ག་རྣམས། །རྒྱུད་སྟོད་གྲྭ་རིགས་ཐུབ་
བསྟན་སངས་རྒྱས་ཀྱིས། །ཚེ་འདས་ཨ་མ་ཚེ་དབང་སྒྲོལ་མ་དང། །སྐྱེད་བྱེད་ཧྲི་དར་གཙོས་པའི་འབྲེལ་ཐོགས་ཀྱི། །འདས་གསོན་མ་ལུས་བླ་མེད་གཏན་བདེའི་དཔལ། །ཐོབ་ཕྱིར་རྒྱུ་སྦྱར་དཔར་དུ་བསྐྲུན་པའི་དགེས། །མདོ་སྔགས་ཟུང་འབྲེལ་བློ་བྯང་
རྒྱལ་བའི་བསྟན། །བཤད་དང་སྒྲུབ་པས་ས་ཆེན་ཁྱབ་གྱུར་ཅིག་རྒྱུད་དོན་གདམས་པར་ཤར་བའི་རྩལ་པོ་ཆེ། །རིམ་གཉིས་གོས་བཟང་སྟོད་གཡོགས་ལྷབ་ལྷུབ་ཏུ། །བསྐྱོད་པའི་གར་སྟབས་ནམ་མཁའ་འགེངས་བྱེད་པའི། །ངོ་མཚར་དགའ་སྟོན་
དུས་རིང་རྩེན་གྱུར་ཅིག་རྒྱུ་སྦྱོར་འབྲེལ་ཐོགས་འགྲོ་བ་ཐམས་ཅད་ཀྱང། །དཀར་མིན་སྡིག་ལྟུང་མ་ལུས་ཡོངས་བྱང་ཞིང། །སྐྱེ་བའི་ཕྲེང་བར་མདོ་སྔགས་ལམ་བཟང་དང། །མི་འབྲལ་རྡོ་རྗེ་འཛིན་པའི་ས་ཐོབ་ཤོག་  །།་འཇར་མན་དུ་ཡོད་
པ་སྒོ་མང་དགེ་བཤེས་དགེ་འདུན་བློ་གྲོས་ནས་འབྲས་སྤུངས་ཀྱི་ལོ་རྒྱུས་དེབ་གཞི་གསར་སྒྲིག་གི་འགོའི་མཆོད་བརྗོད་དང། བར་སྐབས་ཚིགས་བཅད་སོགས་རྩོམ་བསྐུལ་ཞུས་སྩལ་ལ། མཆོད་བརྗོད།  འགྲོ་ལ་རྗེས་ཆགས་ཐུགས་བསྐྱེད་འཛམ་བུའི་འབྲས། །རླབས་ཆེན་ཚོགས་གཉིས་རོལ་མཚོར་རྟག་སྨིན་
པའི། །སྐུ་བཞིའི་གསེར་གྱི་སྙེ་མ་ཡོངས་དར་བ། །རྣམ་འདྲེན་ཤཱཀྱ་སེང་གེས་དགེ་ལེགས་སྩོལ། །ཐེག་གསུམ་དམ་ཆོས་ཉིན་བྱེད་འོད་བརྒྱ་པ། །སྙིང་སྟོབས་གོ་ལའི་རླུང་ཤུགས་ཀྱིས་དྲངས་ཏེ། །གངས་ལྗོངས་སྨག་རུམ་སེལ་བའི་ཁྱུང་སྔོན་སྐྱེས། །

[066B] །ཤེས་རབ་རལ་གྲི་འབར་བའི་སོ་རྣོན་གྱིས། །ཀུན་རྨོངས་འཁྲི་ཤིང་དུམ་བུར་བཅད་པའི་སྒྲ། །བློ་བཟང་རྒྱལ་བར་སྙན་པའི་མཚན་གྱི་རྔ། །སྲིད་པ་གསུམ་ན་བསྐུལ་བ་མེད་པར་འཁྲོལ། །ཐུབ་དགོངས་མ་དྲོས་ལས་
འོངས་དལ་འགྲོའི་ཀླུང། །གདུལ་བྱའི་མོས་ཁམས་གཤོངས་བུར་སྣ་ཚོགས་སུ། །དྲངས་ཀྱང་བྱང་ཆེན་རྒྱ་མཚོར་རོ་གཅིག་ཏུ། །འབེབས་མཛད་གསར་རྙིང་བསྟན་སྲོལ་འབྱེད་རྣམས་བསྔགས། །ཕྱག་ན་པདྨོའི་གསང་གསུམ་སྒྱུ་འཕྲུལ་གར། །བོད་ཡུལ་འགྲོ་
བའི་རེ་སྐོང་བསམ་འཕེལ་དབང། །ཕྲེང་བར་བསྟར་བའི་འཁྲུངས་རབས་རྨད་པོ་ཆེའི། །ངོ་མཚར་འཕྲིན་ལས་ནམ་མཁའི་ཕ་མཐར་རྩེན། །དུས་རིང་སྔོན་རབས་སྣ་ཚོགས་དབང་གཞུའི་རིས། །མཐའ་དག་བདག་འདྲས་བརྗོད་ནུས་ག་ལ་ཞིག་འོན་ཏེ་བློ་
ཆུང་ཡོལ་གོར་འཁྱིལ་བ་གང། །ཡི་གེར་འགོད་པའི་སྟ་གོན་འདི་བརྩམས་སོ།།  སྤྱི་བཤད་རྫོགས་མཚམས་ལ།  འཇིག་རྟེན་དབང་ཕྱུག་སྙིང་རྗེས་བསྐྱོད་པའི་རྩལ། །ཡལ་གའི་རི་དྭགས་གར་དུ་ཟློས་པའི་འཕྲུལ། །རིགས་བཞི་གདུང་དྲུག་ནགས་ཀླུང་བྲེས་པའི་
ཚལ༑ ༑བསིལ་ལྡན་ཁ་བས་བསྐོར་བའི་ལྗོངས་ན་དཀྲིགས། །སྡེ་བཞིའི་དབྱར་གྱི་དཔལ་མོ་བཞད་པའི་མགྲོན། །རང་གིར་དབང་དུ་འགུགས་པའི་སྒྱུ་ཐབས་མཁན། །མི་རྗེ་ལྷ་ཡི་རྒྱལ་པོ་རིམ་བྱོན་གྱི། །གྲགས་པའི་ཟླ་རིས་ད་དུང་སྲིད་ན་མཛེས།  །འཕཌ་
ཡུལ་ལྷོ་ཕྱོགས་མ་ལ་ཡ་ཡི་རིར། །ཐུབ་གསུང་ཙནྡན་འཁྲི་ཤིང་རྒྱས་པ་ལས། །ཆོས་མཆོག་སྨན་གྱི་དྲི་བཞོན་བོད་ལྗོངས་སུ། །སྔ་ཕྱིར་ལྡང་འདིས་རྨོངས་པའི་ཚ་གདུང་བཅིལ། །པད་དཀར་འཆང་བའི་འཕྲིན་ལས་ནོར་བུའི་གདུགས། །སྲིད་ཞིའི་བླ་ན་ལྡིང་བའི་

[067A]༄༅། །གྲིབ་བསིལ་དུ། །སྐྱེ་དགུ་ངལ་བསོར་སྤྱོད་པའི་སྐལ་བཟང་གི་དུས་སྟོན་གདོང་བཞིའི་གཡོ་བས་སྦྱིན་པ་སྙམ། །ཞེས་པ་བར་སྐབས་ཀྱི་ཚིགས་སུ་བཅད་པའོ།།  འབྲས་སྤུངས་ཀྱི་ལོ་རྒྱུས་འགོར།  འྗམ་
མགོན་སྙིང་གི་སྙིང་པོར་རྟག་རྩེན་པས། །ལེགས་བཤད་དབྱངས་བདུན་རྫོགས་པའི་ཏམ་བུ་ར། །ཆོས་ཚུལ་རྒྱ་མཚོའི་གདངས་སུ་ཉེར་འཁྲོལ་བའི། །ཡབ་རྗེ་བཀྲ་ཤིས་དཔལ་ལྡན་གཏན་གྱི་སྐྱབས། །དཔལ་སྟུག་རྒྱལ་བའི་དགོངས་བཅུད་མདོ་
སྔགས་རྣམས། །ཚུལ་ལྡན་བཤད་སྒྲུབ་ཟུང་འབྲེལ་རྣལ་འབྱོར་གྱིས། །ཐེག་མཆོག་ལམ་དང་འབྲས་བུའི་རིན་ཆེན་དབྱིག་འདོད་རྒུར་སྤུངས་པའི་ངོ་མཚར་གཏམ་འདི་གསོན།།  མཇུག་ཏུ།  སླར་སྨྲས་པ། སྦྱངས་སྟོབས་ཡོན་ཏན་ཟླ་ཚེས་
ལྟར་ཕྲ་ཞིང། །སྐྱེ་བས་ཐོས་པའི་ཤེས་རབ་མི་ལྡན་ཡང། །གཟུ་བོའི་བློ་ཡིས་སྔོན་བྱུང་མཐོང་ཐོས་གཏམ། །ཡ་གེར་འགོད་ལ་བློ་ལྡན་སུ་ཞིག་གཤུང། །འདི་ན་མཁས་དང་གྲུབ་པའི་རྫུན་ཟོབ་ཀྱིས། །གཞན་སླུའི་སྦྱོར་བའི་འཕྲུལ་འཁོར་རྩལ་ཞན་
མོད༑ ༑ཚུལ་གནས་མང་ཐོས་བཤེས་གཉེན་བཀའ་དྲིན་ལས། །གཡོ་མེད་དྲང་ལམ་བསྙེགས་པས་ཞེ་བློ་བདེ། །བདེན་གཏམ་རི་མོར་སྤེལ་འདི་སུས་མཐོང་བ། །བསྟན་ལ་ཐོས་དང་བསམ་སྒོམ་རིམ་པའི་ཚུལ། །སྔོན་རབས་དམ་པའི་སྲོལ་ལ་
ཡིད་ཆེས་ནས། །རབ་དང་མངོན་འདོད་དད་པས་འཇུག་པར་སྨོན།། །། ་རྒྱ་ཆེན་མཁྱེན་པའི་ལུས་སྟོབས་ཡོངས་དར་བས། །མ་སྨད་ཐུབ་བསྟན་རིན་ཆེན་བྱེ་བའི་ཁུར། །འཆད་རྩོད་རྩོམ་པས་འདེགས་བཟོད་སྤོས་ཀྱི་གླང། །ཟླ་མེད་རྒྱལ་

[067B] །རྒྱལ་སྲས་སྤྱོད་པ་རྒྱ་མཚོའི་འཇིང་བརྒལ་ཏེ། །རྣམ་གྲོལ་ནོར་བུའི་གླིང་དུ་བགྲོད་འདོད་པའི། །སྐལ་བཟང་དོན་མཐུན་སྐྱེ་བོའི་འཇུག་ངོགས་ནི། །ཚུལ་བཞིན་གསལ་བར་ཕྱེ་བའི་ལེགས་བཤད་འདི། ། ཡོངས་དག་ཟླ་
བ་གསར་པའི་ལང་ཚོ་བཞིན། །དག་གསལ་དཔར་གྱི་རི་མོར་བསྐྲུན་པའི་དགེ་མུ་ཏིག་འཁྲི་ཤིང་བསྐྱོད་པའི་འཛུམ་དཀར་རླབས། །མཐའ་བྲལ་ནམ་མཁའི་ཁྱོན་དང་མཉམ་འཇུག་མཐུས། །ཐུབ་པ་མཆོག་གི་ལུགས་བཟང་མ་དྲོས་མཚོ། །འཛམ་གླིང་
འཛིན་མའི་ལྟོ་བར་རྟག་འཁྱིལ་བ། །མཁས་གྲུབ་གདེངས་ཅན་བྱེ་བས་ཡོངས་བཟུང་བའི། །དགེ་ལེགས་སྤྲིན་ཕྲེང་ཕྱོགས་སུ་བྲེས་གྱུར་ཅིག་དབྱར་རྔའི་ནོར་འཛིན་སྐྱོང་བའི་ཆོས་ཀྱི་རྒྱལ། །འཇིགས་མེད་རྡོ་རྗེ་དབང་ཕྱུག་མཚན་ཅན་གང། །དག་པའི་
ཞིང་དུ་རིན་ཆེན་པདྨ་ལས། །རྫུས་སྐྱེས་བདེ་གཤེགས་དབུགས་དབྱུང་ཐོབ་གྱུར་ཅིག་དད་དང་ལྷག་བསམ་ནོར་བུའི་དོ་ཤལ་གྱི། །ཕྲེང་བ་རིང་པོས་སྒེག་པའི་སྨིན་ལེགས་མ། །དབྱངས་སྐྱིད་འཁོར་བཅས་འཕྲལ་ཡུན་ལེགས་ཚོགས་རྣམས། །དཀར་
ཕྱོགས་ཡར་ཟླའི་འཕེལ་བར་འགྲན་གྱུར་ཅིག་གཞན་ཡང་ཚུལ་འདིར་འབྲེལ་ཐོགས་འགྲོ་བ་ཀུན། །ཀུན་བཟང་རྒྱལ་སྲས་སྤྱོད་ལ་མི་ཞུམ་པའི། །མཐུ་ཆེན་དཔའ་བོའི་བརྟུལ་ཞུགས་ཡོངས་བཟུང་སྟེ། །དཔལ་སྟུག་མངོན་དགའི་ཚོམ་བུར་གྲོལ་གྱུར་ཅིག་
 ཅེས་པ་འདི་ཡང་མཆོག་གསུམ་བླ་མར་བཀུར་བའི་དད་གཏོང་ཕུལ་དུ་ཕྱིན་པ་ཨ་ཞེ་དབྱངས་སྐྱིད་མཆོག་ནས་བྱང་ཆུབ་སེམས་དཔའི་སྤྱོད་འཇུག་ཆེན་པོའི་རྣམ་བཤད་རྒྱལ་ཚབ་དར་མ་རིན་ཆེན་གྱིས་མཛད་པ་དེབ་གྲངས་ལྔ་བརྒྱ་ཐམ་པ་དཔར་འདེབས་ཀྱི་འགྲོ་གྲོན་མཐུན་རྐྱེན་སྩལ་གནང་ཐོག་ཝ་ཎཱི་མཐོ་རིམ་སློབ་གྲྭའི་ཁོངས་དགེ་ལྡན་དགེ་སློབ་སྤྱི་ནས་དེབ་གྲངས་

[068A]༄༅། །ཆིག་སྟོང་ཐམ་པའི་འགྲོ་གྲོན་འཕར་བསྣོན་བཏང་སྟེ་ཁྱོན་དེབ་གྲངས་ཚིག་སྟོང་ལྔ་བརྒྱ་ཐམ་པ་དཔར་འདེབས་གནང་བའི་དགེ་བསྔོའི་སྨོན་ཚིག་ཏུ་ཡོངས་འཛིན་དགའ་ལྡན་ཁྲི་བྱང་སྤྲུལ་མིང་བས་སྦྱར་པའོ།། །།དགུང་གྲངས་བཅུ་བདུན་པའི་སྐབས་གསང་ཕུར་དབྱར་གནས་ཆོས་ཐོག་ལ་ཕེབྶ་
སྐབས་བཀའ་རྩོམ་གནང་བ།  ཀ་མ་ལ་ལྟར་ངན་སེམས་རྩུབ་རེག་བྲལ། །ཁ་ཞེ་མཐུན་པའི་ཆོས་ཀྱི་གྲོགས་པོ་རྣམས། །ག་བུར་ལྟར་དཀར་ལྷག་བསམ་དགེ་བའི་གཏམ། །ང་ཡིས་ཅུང་ཟད་སྨྲ་ལ་ཡུད་ཙམ་དགོངས། །ཅ་ཅོ་སྨྲ་མང་སྲེད་པས་ཉེར་བཅིངས་ན། །
ཆ་ལུགས་ཐུན་མཚམས་གོས་ཀྱིས་ཀླུབས་གྱུར་ཀྱང། །ཇ་ཆང་འདོད་ཡོན་སྤྱོད་ལ་གཡེང་བ་ཡི། །ཉ་པ་རྣམས་དང་ཁྱད་པར་ཅི་ཞིག་འཚལ། །ཏཱ་ལའི་མགོ་བོ་བཅད་དང་མཚུངས་སོ་ཞེས། །ཐ་ཚིག་རྒྱ་ཡིས་བཏབ་པའི་དོན་སོམ་ལ། །ད་ལྟ་རང་དྦང་
འཇུག་ཅིང་མཐུན་གནས་ཚེ། །ན་རྒ་འཆི་བ་འབྱུང་དུས་མི་འགྱོད་མཛོད། །པ་སངས་ལྟ་བུའི་རང་སེམས་དཀར་གྱུར་ན། །ཕ་རོལ་ངན་སེམས་འཆང་བའི་མདའ་ལྔ་པ། །བ་སྤུའི་གྲངས་ཀྱིས་ཀླན་ཀ་བསྐལ་པའི་བར། །མ་ལུས་རྩལ་གྱིས་འཚོལ་ཡང་ངལ་བའི་རྒྱུ།།
ཙ་ན་ཀ་འདྲའི་ཁ་ཟས་སྤྱོད་ན་ཡང། །ཚ་གྲང་དམྱལ་བའི་སྡུག་བསྔལ་བསྒོམ་པ་སོགས། །ཛ་ལང་ཅན་གྱི་རང་སེམས་འདུལ་བའི་ཐབས། །ཝ་ལེར་ཡིད་ལ་ཡང་ཡང་དྲན་པར་མཛོད། །ཞྭ་ལྟར་བླ་མ་སྤྱི་བོར་བསྟེན་བྱས་ནས། །ཟྭ་ཚོད་ཙམ་གྱིས་འཚོ་བ་
མིད་ལས་ཀྱང། །འ་འུར་ཆོས་བརྒྱད་ལིངས་ཀྱིས་བསྐྱུར་བ་ཡིས། །ཡ་མཚན་གོ་འཕང་བརྙེན་པའི་རྣམ་ཐར་སྐྱོངས། །རྭ་ལྡན་ཕྱུགས་ལུག་མི་ཡི་ཤ་ཚུགས་ཅན། །ལྭ་བ་དམར་པོའི་གོས་ཀྱིས་བསྒྲིལ་བ་འདི། །ཤ་རུས་བསྲེགས་པའི་རྒྱུ་རུ་མི་ཟད་པར།།

[068B] །འཇིག་རྟེན་ཕ་རོལ་སྐྱས་ཆེན་འདེགས་པའི་ཚེ། །ཧ་ཅང་འགྱོད་པའི་ཁུར་ཆེན་མི་དགོས་ཤིང། །བསོན་ནམས་རྒྱགས་ཕྱེ་ཞིབ་མོས་དགའ་བའི་གླུ། །ཨ་ལ་ལ་ཞེས་ལེན་བཞིན་འགྲོ་བར་སྨོན།། །།
 ་རྫ་རོང་ཕུའི་སྤྲུལ་སྐུ་ངག་དབང་རིག་འཛིན་ཀུན་བཟང་ཆོས་རྒྱན་ལ་དྲན་རྟེན་འདྲ་དཔར་བསྐུར་བའི་རྒྱབ་ཡིག་ཏུ།  ངག་གིས་བརྗོད་བྲལ་དབང་རྣོན་དམ་པའི་ཡུལ། །རིག་སྟོང་འཛིན་མེད་ཀུན་ཁྱབ་ཀུན་ཏུ་བཟང། །ཆོས་དབྱིངས་འདུས་མ་བྱས་པའི་རྟེན་འབྱུང་རྩལ། །སྣང་སྲིད་རྒྱན་གྱི་འཁོར་
ལོར་འཆར་བས་སྲུངས།།  །།་ལྡི་ལི་བོད་གཞུང་དོན་གཅོད་ཁང་གི་རྟེན་གསུམ་འཛིན་དངོས་དེབ་གཞིའི་འགོ་བརྗོད་ལ།  རྨད་བྱུང་བྱིན་རླབས་སྣང་བ་དམ་པའི་གཟིས། །སྲིད་ཞིའི་རྒུད་པའི་མུན་པ་ཀུན་བཅོམ་ནས། །དགེ་ལེགས་པད་ཚལ་བཞད་པའི་ཉིན་མོར་བྱེད། །
དཀོན་མཆོག་རིན་ཆེནྒྶུམ་གྱིས་ཤིས་པ་སྩོལ། །རིགས་གསུམ་མཁྱེན་བརྩེ་ནུས་པའི་སྒྱུ་འཕྲུལ་གྱིས། གངས་ལྗོངས་ཕན་བདེ་བསྒྲུབས་པའི་གྲགས་སྙན་རྔ། །ཕྱོགས་ཀྱི་དགའ་མས་དལ་བུར་བསྐུལ་བའི་དབྱངས། །ད་དུང་ཁོར་ཡུག་རི་བོའི་
བར་དུ་ལྡིར། །མ་འདྲིས་འགྲོ་ལ་བརྩེ་བའི་ཐུགས་རྗེའི་རླབས། །གངས་ཅན་སྐྱེ་རྒུར་ཉེར་འཇུག་པད་དཀར་འཆང། །བསྟན་འཛིན་རྒྱ་མཚོའི་གསང་གསུམ་འཕྲིན་ལས་ཀྱི། །ཕ་མཐའ་བྱིས་བློའི་འྡོམྒྱིས་གཞལ་ནུས་མིན། །མཐུ་སྟོབས་རྡོ་རྗེ་རྩེ་
བརྒྱ་བར་བའི་ལྷ། །དམག་ཟོར་རྒྱལ་མོ་བེག་རྩེ་ལྕམ་དྲལ་དང། །སྦྲུལ་པའི་ཆོས་རྒྱལ་སྡེ་ལྔ་འཁོར་བཅས་ཀྱི། །ལེགས་ཉེས་སྟངས་འཛིན་མཛོད་ལ་མཐུ་དཔུང་བསྐྱེད། །ལྷག་བསམ་དྲང་པོར་སྤྱོད་པའི་སྙིང་སྟོབས་ཀྱིས། །ཆོལ་གསུམ་བོད་རིགྶ་

[069A]༄༅། །ཡོངས་ཀྱི་དོན་ཆེན་རྣམས། །ཉེས་བརྒྱའི་འཆིང་བ་གཅོད་ཅིང་ལེགས་ལམ་ཀུན། །སྒྲུབ་པའི་བྱ་བར་རྟག་བརྩོན་འདུན་ཁང་འདིའི། །མཆོག་གསུམ་རྟེན་དང་སྤྱི་བྱེའི་ཡིག་ཆ་སོགས། །ཕྱི་ནང་མཁོ་དགུའི་ཅ་
དངོས་ཆེ་ཕྲ་ཀུན། །གསལ་ལ་མ་འདྲེས་ཡི་གེར་རབ་བཀོད་པའི། །དེབ་ཐེར་དྭངས་ཤེལ་མེ་ལོང་འདི་ན་དགེ་ཞེས་ཐོག་མར་དགེ་བའི་སྙན་ཚིག་ཨུཏྤལ་གསར་པའི་ཕྲེང་བ་མངོན་པར་བསྟར་བས་བསུས་ཏེ། དེ་ཡང་  ྾    ྾  །།  །། ་རྡ་སའི་བུ་
ཕྲུག་ཁྱིན་སྡེའི་ཡིག་ཚང་ལས་བྱེད་དགེ་སློང་བློ་བཟང་བསྟན་འཛིན་ལགས་ནས་བློ་གླིང་རྒྱལ་རོང་དགེ་བཤེས་ཚུལ་ཁྲིམས་ཉི་མས་མཛད་པའི་བླ་མཆོད་ཁྲིད་ཡིག་ཁ་ཆེམས་རླུང་བསྐུར་དཔར་བསྐྲུན་ཞུས་པའི་དཔར་བྱང་སྨོན་ཚིག་ཏུ།  ཚུལ་མིན་ཉེས་བརྒྱའི་དྲི་མ་ཡོངས་སྦྱོང་བའི། །རྣམ་དག་བསླབ་པའི་ཁྲིམས་ཀྱིས་རྒྱུད་
བསྡམས་ཤིང། །ཉི་ཚེ་ཙམ་མིན་གསུང་རབ་མ་ལུས་པ། །གདམས་པའི་མཆོག་ཏུ་གཟིགས་པའི་སྐྱེས་མཆོག་གིས། །ཡོངས་རྫོགས་མདོ་སྔགས་ལམ་བཟང་ཉམས་ལེན་གནད། །ཉུང་དུའི་ཚིག་ཏུ་བསྡུས་པའི་རྣལ་འབྱོར་གྱིས། །བླ་མ་སྐྱབས་གསུམ་
འདུས་སྐུར་ངེས་རྙེད་ནས། །མཆོད་ཅིང་ཟུང་འཇུག་སྒྲུབ་པའི་ཉེ་ལམ་ཚུལ། །གསལ་བར་སྟོན་པའི་ལེགས་བཤད་རིན་ཆེན་མཛོད། །བློ་བཟང་བསྟན་འཛིན་ལྷག་བསམ་ཁྱུ་མཆོག་གིས། །ཆོས་སྦྱིན་དཔར་གྱི་ཤིང་རྟར་དྲངས་པའི་དགེ་མུ་ཏིག་འཁྲི་ཤིང་
འཛུམ་དཀར་གཡོ་འདྲ་དེས། །ཁམས་གསུམ་རྒུད་པའི་དབུལ་བ་ཀུན་སེལ་བའི། །ཐུབ་པའི་ལུགས་བཟང་བསམ་འཕེལ་དབང་གི་རྒྱལ། །བཤད་སྒྲུབ་རྒྱལ་མཚན་རྩེ་མོར་མངོན་མཛེས་པས། །ཕན་བདེའི་འདོད་རྒྱུ་ཆར་དུ་བསྙིལ་གྱུར་ཅིག་

[069B] །གཅིག་བསྡུས་གངས་ཅན་མགོན་པོ་སྲིད་པའི་མིག་རླབས་ཆེན་འཕྲིན་ལས་སྣང་བ་སྟོང་གི་གཟི། །མི་ནུབ་གླིང་བཞིའི་མཁའ་ལ་རྟག་གསལ་ཤོག་དཀར་ནག་ལས་ཀྱི་ས་བོན་བསྐྱེད་བསྲིངས་པའི། །
སྣོད་བཅུད་བཀོད་པ་མཐའ་ཡས་འཇིག་རྟེན་འདིར། །ནད་མཚོན་མུ་གེའི་སྐལ་ངན་ཀུན་ཞི་ནས། །བདེ་སྐྱིད་རྫོགས་ལྡན་དགའ་སྟོན་བཞད་གྱུར་ཅིག་བློ་གཏེར་རྒྱལ་བའི་ལུགས་བཟང་དམ་པ་ལ། །རྩེ་གཅིག་མོས་པའི་རྒྱུ་སྦྱོར་གང་ཉིད་ཀྱང། །ཚེ་
རབས་འཇམ་མགོན་བསྟན་དང་མི་འབྲལ་ཞིང། །དམ་ཆོས་འཛིན་པའི་མཐུ་ཆེན་ཐོབ་གྱུར་ཅིག་མདོར་ན་མཁའ་ཁྱབ་ཡིད་ཅན་མ་ལུས་པ། །ཐེག་མཆོག་ལམ་སྟོན་མཚན་ལྡན་བླ་མ་ཡིས། །རྗེས་བཟུང་བཀའ་བཞིན་སྒྲུབ་ཅིང་བསྙེན་པའི་མཐུས། །
བདེ་ཆེན་ཆོས་སྐུའི་བླ་མ་འགྲུབ་གྱུར་ཅིག་  །། གཞུང་བརྒྱ་སྨྲ་བ་སེར་བྱེས་ལྡན་མ་དགེ་བཤེས་ངག་དབང་ལེགས་ལྡན་ནས་སེར་བྱེས་གྲྭ་ཚང་གི་ཡིག་ཆའི་གྲས་ཕར་ཕྱིན་སྤྱི་དོན་རོལ་མཚོ་སྐབས་དང་པོ་སོགས་འགའ་ཤས་དཔར་འདེབས་བགྱིས་པའི་སྨོན་ཚིག་ཏུ།  ཟབ་དང་རྒྱ་ཆེའི་ཆོས་ཚུལ་
རྒྱ་མཚོའི་དབྱངས། །སྐལ་བཟང་ཡིད་ཀྱི་ངལ་བསོར་རྟག་འཁྲོལ་བས། །རྒྱལ་དཀའ་སྲིད་པའི་གདུང་བ་ཀུན་གཞིལ་བའི། །མཚན་སྙན་ཁོར་ཡུག་རི་བོའི་ཕ་མཐར་འགྲིམས། །གང་དེས་ཕ་རོལ་ཕྱིན་གཞུང་ཟབ་མོ་ཡི། །ཟབ་བརླིང་ཚིག་
འབྲུ་བཟང་པོའི་དོན་རྣམས་ཀུན། །བློ་གསལ་བློ་ཡི་མི་ལོང་དྭངས་བའི་ངོས། །མ་འདྲེས་གསལ་བར་སྟོན་པའི་ལེགས་བཤད་རྣམས། །དཔར་དུ་བསྐྲུན་པའི་རབ་དཀར་དགེ་ཚོགས་ཀྱིས། །ས་གསུམ་ལུས་ཅན་ཀུན་གྱི་ཕན་བདེའི་དཔྱིད། །

[070A]༄༅། །ཐུབ་བསྟན་སྤྱི་དང་བློ་བཟང་རྒྱལ་བའི་བསྟན། །ནམ་ཡང་མི་ནུབ་རིང་དུ་རྒྱས་གྱུར་ཅིག་བསྟན་འཛིན་དགེ་འདུན་གུར་ཀུམ་གཞོན་ནུའི་ཚལ། །རབ་རྒྱས་བསླབ་པ་གསུམ་གྱི་ཟེའུ་འབྲུའི་དཔལ། །ཆེས་ཆེར་
དར་བའི་ངོ་མཚར་དྲི་བསུང་གིས། །འཇིག་རྟེན་ཀུན་དགེའི་དགའ་སྟོན་འཛིན་གྱུར་ཅིག་རྒྱུ་སྦྱོར་གྱིས་མཚོན་མཁའ་མཉམ་འགྲོ་བ་ཀུན། །ཚེ་རབས་ཕྲེང་བར་མི་ཕམ་ཆོས་རྗེ་སོགས། །ཐེག་མཆོག་དགེ་བའི་བཤེས་ཀྱིས་རྗེས་བཟུང་ནས། །ལམ་འབྲས་
ཤེར་ཕྱིན་རྟོགས་པ་མཐར་སོན་ཤོག།  །། ་རྡོ་རྗེ་གདན་དུ་ཞབས་ཟུར་ཚ་རྡོར་ཐུབ་བསྟན་བཟང་པོར་བཀའ་ཡིག་སྩལ་བ།  ཐུབ་པའི་རྗེས་ཞུགས་བསྟན་ལ་དད་ཅིང། །སྐལ་བཟང་ཐེག་མཆོག་སྙིང་པོ་ལེན་ཕྱིར། །ཐུབ་པས་རྗེས་བསྟན་ལམ་བཟང་དེ་ལ། །བྲྩོན་
པ་ཆེན་པོ་བསྟེན་པའི་སློབ་བུ། །དལ་རྟེན་ནོར་བུའི་འཁྲི་ཤིང་བརྟན་ཅིང། །བསག་སྦྱང་ཡལ་འདབ་སྟུག་པོར་དཀྲིགས་ངོས། །ཌོག་ལར་བཅུ་ཕྲག་འབྲས་བུའི་སྐྱེས་བཟང། །ཆོས་སྨྲ་རྒན་པོའི་སྙིམ་པར་སོན་ནོ། །གཞན་ཡང་རོ་བདའི་བཟའ་བ་དག་དང། །
སྙན་འོས་རི་མོ་རིམ་པར་སོན་ཀྱང། །ཁོ་བོ་རྣམ་གཡེང་དྲ་བར་ཆུད་པས། །འཕྲིན་ལན་གྱི་ནར་ལུས་འདི་ནོངས་སོ། །ཀྱེ་ཀྱེ་ན་གཞོན་སོ་དཀར་དུས་ནས། །ད་བར་དཀར་ནག་ལས་ཀྱི་འདུ་བྱེད། །ཅི་བྱས་ཅི་འདུག་རྩིས་ལ་གདབ་སྟེ། །ལེགས་རྣམས་བསྟོད་
ཅིང་ཉེས་རིགས་བཤགས་མཛོད། །བརྒྱད་ཁྲི་བཞི་སྟོང་ཐུབ་པའི་གསུང་ཀུན། །སེམས་རྒྱུད་འདུལ་བའི་ཐབས་སུ་གདའ་བས། །རང་སེམས་རྟ་རྒོད་རི་ཤོར་འདི་ལ། །དྲན་ཤེས་སྲབ་ཀྱིས་ཁ་ལོ་བསྒྱུར་ཏེ། །གཉེན་པོས་ཉོན་མོངས་གདོང་ཟློག་ཐུབ་ན། །

[070B] །དེ་མིན་བློ་ངན་ཡན་པོར་བཏང་ནས། །ལུས་ངག་དགེ་སྦྱོར་ཐན་ཐུན་འབད་ཀྱང། །ལྟར་སྣང་གཟུགས་བརྙན་ཙམ་དུ་ཟད་དེ། །རྣམ་གྲོལ་ཐར་པའི་ཉེ་རྒྱུར་དཀའ་བས། །སྒོ་གསུམ་སྤྱི་དང་ལྷག་པར་སེམས་ལ། །མ་ཡེངས་
རྟག་ཏུ་བྱར་མཛོད་ཅིག་བན་རྒན་ངས་ཀྱང་སྔོན་ནས་འདྲིས་པའི། །བླ་སློབ་དམ་བརྩེ་སྙིང་དུ་བཟུང་སྟེ། །ཉིད་ཀྱིས་ཇི་ལྟར་སྨོན་པའི་དོན་རྣམས། །ཇི་བཞིན་འགྲུབ་པའི་གསོལ་འདེབས་ཞུ་ལགས།  །ཞེས་ཁྲི་བྱང་པས་ཟླ་ཚེས་བཟང་པོར་སྔགས་མྡུད་
བཅས་ཕུལ།། །། ་མེ་འབྲུག་ལོ་གསར་བཀྲ་ཤིས་བདེ་ལེགས་ཀྱི་ཚིགས་བཅད།  ཀུན་ཁྱབ་ཆོས་དབྱིངས་མེ་ཞལ་ལམ་ཡངས་ནས། །དགེ་མཚན་ངོ་མཚར་བཀྲ་བའི་ཆུ་འཛིན་འབུམ། །ཤིས་དབྱངས་འབྲུག་སྒྲ་དང་འགྲོགས་བདེ་དགའི་ཆར། །ལེགྶ་
ཚོགས་སྙེ་མ་དར་བའི་གསོས་སུ་འབེབས།།  །། ་བོད་གཞུང་ཤེས་རིག་ལས་ཁུངས་ནས་ལོ་གསར་ཤིས་ཤོག་ཐུ་མིའི་སྣང་བརྙན་གཏོང་ཚིག་  དམ་ཆོས་བཀྲ་ཤིས་ཉི་མ་སྟོང་གི་དཔལ། །གངས་ལྗོངས་ཕན་བྡེཔདྨའི་གཉེན་མཆོག་ཏུ། །དྲངས་ཏེ་ལེགས་ལམ་
གསལ་བའི་ཁྱུང་སྔོན་སྐྱེས། །ཐུ་མིའི་བཀའ་དྲིན་ལྷུན་པོའི་ཚད་དུ་ལྕི།།  །། ་ཀ་སྤུག་ཚ་སྤྲུལ་ཚང་གི་རིང་མཚོ་མོ་ནས་རྡོ་རྗེ་འཆང་ཕ་བོང་ཁ་པའི་གསུང་གི་གྲས་རྡོ་རྗེ་རྣལ་འབྱོར་མའི་བསྙེན་སྒྲུབ་ཀྱི་ཆོ་གའི་སྐོར་དཔར་འདེབས་བགྱིས་པའི་དགེ་བསྔོའི་སྨོན་ཚིག་ཏུ།  རྣལ་འབྱོར་གྶང་
མཐའི་རྒྱུད་ཀྱི་སྙིང་པོའི་བཅུད། །རྗེས་ཆགས་དབྱིངས་ཀྱི་ཡུམ་ཆེན་ཝ་ར་ཧཱི། །བསྙེན་ཅིང་སྒྲུབ་པའི་ཆོ་གའི་རིམ་པ་རྣམས། །ཆོས་སྦྱིན་དཔར་གྱི་འཕྲུལ་དུ་བསྐྲུན་པའི་དགེ་ཟླ་གཞོན་བྱེ་བའི་རླབས་སུ་གྲོལ་བའི་གཟིས། །གྲུབ་མཆོག་བྱེ་བའི་གཤེཌ་

[071A]༄༅། །བཤུལ་མ་རྒྱུད་ཀྱི། །ལམ་བཟང་བཤད་དང་སྒྲུབ་པས་ཕྱོགས་ཀུན་ཏུ། །དར་རྒྱས་འགྲོ་བའི་གདུང་སེལ་ཉིད་གྱུར་ཅིག་རྒྱུ་སྦྱོར་ཉིད་ཀྱང་ཚེ་དཔལ་རབ་རྒྱས་ཤིང། །རིང་མིན་རྡོ་རྗེ་བཙུན་མོས་རྗེས་བཟུང་སྟེ། །
མཐའ་ཡས་ཞིང་ཁམས་རྒྱ་མཚོ་རབ་ཉུལ་བའི། །མཁའ་སྤྱོད་མཁའ་འགྲོའི་གཙོ་མོ་འགྲུབ་གྱུར་ཅིག།  །། ་ཕྲེང་རིང་ལྷ་ལྕམ་ནས་བཤེས་སྤྲིང་གི་འགྲེལ་པ་དཔར་བསྐྲུན་མཛད་པའི་སྨོན་ཚིག་  བདེ་གཤེགས་བསྟན་པ་བསམ་འཕེལ་ནོར་བུའི་ཕྲེང། །མཐའ་
ཡས་འགྲོ་བའི་རྒྱན་དུ་རྟག་སྤེལ་བར། །རྒྱལ་བས་ལུང་བསྟན་འཕགས་མཆོག་ཀླུ་སྒྲུབ་ཅེས། །གྲགས་པའི་དྲིལ་ཆེན་ཕྱོགས་ཀྱི་ཕ་མཐར་སྙན། །གང་དེའི་ལེགས་བཤད་འཇིགས་མེད་སེངྒེའི་སྒྲས། །འགྲོ་ཀུན་མ་རིག་གཉིད་ལས་ཡོངས་སད་དེ། །ཐེག་
མཆོག་ཆོས་ལམ་དྲང་པོར་རབ་བཀྲི་བའི། །བཀའ་དྲིན་མཆོག་རབ་རི་བོའི་ཚད་དུ་ལྕི། །དེ་ཕྱིར་དེ་གསུང་བཤད་པའི་སྤྲིང་ཡིག་གི་ཚིག་དོན་རྣམ་པར་བཀྲལ་བའི་ལེགས་བཤད་འདི། །ཕྲེང་རིང་ལྷ་ལྕམ་རིན་ཆེན་སྒྲོལ་མ་ནས། །ཆོས་སྦྱིན་འཛད་མེད་
དཔར་གྱི་ཕྱི་མོར་བསྐྲུན། །དགེ་འདིས་རྣམ་འདྲེན་བཞི་པའི་ལུང་རྟོགས་བསྟན། །མི་ཉམས་ཕན་བདེའི་དཔྱིད་དུ་རྟག་རྒྱས་ཤིང། །གངྶ་ཅན་མགོན་གཅིག་རྒྱལ་བའི་དབང་པོ་སོགས། །བསྟན་འཛིན་དམ་པའི་བཞེད་དགོངས་ལྷུན་འགྲུབ་ཤོག་
འཇིག་རྟེན་ཁམས་འདིར་ནད་དང་དབུལ་ཕོངས་བཀྲེས། །ཞེ་སྡང་མེ་ལྕེ་འཁྲུག་རྩོད་ཉེར་འཚེ་སོགས། །སྙིགས་མའི་རྒུད་ཚོགས་ཀུན་ཞི་དགེ་ལེགས་ཀྱི། །སྣང་བ་དམ་པའི་དུས་སྟོན་ཉམས་མེད་ཤོག་རིང་ནས་དྲིན་གྱིས་ཆེ་བའི་ཡབ་ཡུམ་དང། །དད་

[071B] །གསོན་གཤིན་འབྲེལ་ཐོགས་འགྲོ་ཀུན་བླ་མེད་ཀྱི། །གཏན་བདེའི་དཔལ་ལ་འདོད་རྒྱུར་དབང་འབྱོར་ཤོག།  །། ་ཨ་མདོ་རིན་ཆེན་ནས་སེར་བྱེས་གྲྭ་ཚང་ལ་རྟ་མགྲིན་གྱི་ཞལ་ཐང་ཕུལ་བའི་སྨོན་ཚིག།  རྒྱལ་ཀུན་སོར་རྟོག་ཡེ་ཤེས་
ཧྲཱིཡིག་ཁམས། །རྟ་མཆོག་ཁྲོ་བོའི་མགྲིན་སྒྲ་བཞད་པའི་གར། །གཏུམ་དྲག་པདྨ་དབང་ཆེན་ལྷ་ཚོགས་ཀྱིས། །རྟེན་འདིར་རྡོ་རྗེའི་བྱིན་བརྒྱ་ཉེར་ཕོབ་ལ། །བཤད་སྒྲུབ་རླབས་ཕྲེང་འཕྱུར་བའི་རོལ་མཚོ་འདིར། །རིག་གྲོལ་གཤོག་རྩལ་ལྡན་པའི་
ངང་མོའི་ཁྱུ། །མཁས་ཚུལ་གསུམ་གྱི་མགྲིན་གླུ་སྙན་སྒྲོགས་པའི། །སྐལ་བཟང་དུས་སྟོན་བླ་ནས་བླར་འཕེལ་མཛོད། །རྟེན་འདིའི་རྒྱུ་སྦྱོར་ཉིད་ཀྱང་ཚེ་རབས་སུ། །ཨ་འདུས་ཀ་ཕྲེང་ལྡན་པའི་དམོ་སྔགས་ཀྱི། །ཟབ་དོན་རིན་ཐང་བྲལ་བའི་བདུད་རྩིའི་ཆུས། །ཡོངས་ཚིམས་དབང་ཆེན་དཔའ་བོ་འགྲུབ་གྱུར་ཅིག་  །། ་རྒྱ་གར་དུ་བྱེས་འབྱོར་རྒྱལ་ཐང་རོང་པའི་མི་རིགས་སྤྱི་ནས་འཇམ་མགོན་ཙོང་ཁ་པའི་གསུང་བྱང་ཆུབ་གཞུང་ལམ་དཔར་བསྐྲུན་བགྱིས་པའི་སྨོན་ཚིག་  རྒྱལ་ཀུན་མཁྱེན་བརྩེ་ནུས་པའི་གུར་ཀུམ་རྡུལ། །
གསལ་རྫོགས་མཚན་དཔེར་སྤུངས་པའི་འཇམ་མགོན་རྗེ། །བློ་བཟང་རྒྱལ་བ་སྨྲ་བའི་ཟླ་བ་ཆེ། །མཁས་གྲུབ་རྒྱུ་སྐར་སྟོང་གི་དབུས་ན་གསལ། །མགོན་དེའི་གསུང་གསང་ནོར་བུའི་བང་མཛོད་ལས། །ལེགས་འོངས་སྐལ་བཟང་སྐྱེ་བོ་བྱང་ཆུབ་ཏུ། །
བགྲོད་པའི་གཞུང་ལམ་བྱང་སེམས་བསླབ་བྱའི་གནད། །གསལ་བར་སྟོན་པའི་གདམས་ཟབ་རིན་ཆེན་འདི། །མདོ་སྟོད་རྒྱལ་ཐང་རོང་པ་སྟོད་སྨད་ཀྱི། །མི་རིགས་བྱེས་འབྱོར་སྤྱི་ནས་རྒྱུ་སྦྱར་ཏེ། །ཆོས་སྦྱིན་དཔར་གྱི་འདུ་བྱེད་བསྐྲུན་པའི་དགེ་མུ་ཏིག་

[072A]༄༅། །འཁྲི་ཤིང་ཟླ་འོད་འཛུམ་འདྲའི་མཐུས། །སྲིད་ཞིའི་རྣམ་འདྲེན་ཕྱག་ན་པདྨོ་ཡི། །ཞབྶ་ཟུང་མི་ཤིགས་རྟག་པའི་རྡོ་རྗེར་བརྟན། །བསྟན་འཛིན་དམ་པའི་ཚོགས་ཀྱང་ལེགས་མཛད་ཀྱིས། །ས་སྟེང་བརྒྱན་པར་
མཛད་ཅིང་འཚོ་གཞེས་ཤོག་བསླབ་པ་གསུམ་ལྡན་རིག་གྲོལ་ངང་མོའི་ཁྱུ། །འཆད་རྩོད་རྩོམ་པའི་མགྲིན་རྔ་སྙན་འཁྲོལ་ཞིང། །ཚུལ་བཞིན་སྒྲུབ་པའི་ཉམས་རྟོགས་གཤོག་རྩལ་གྱིས། །རྣམ་གྲོལ་ཞི་བའི་རྒྱ་མཚོར་རྟག་རྩེན་ཤོག་ཀུན་བྯོད་
ཡངས་པའི་ལྟོ་བར་བགྲོད་བྱེད་ཀྱི། །རི་མོ་འགོད་པའི་ཡིད་ཅན་མ་ལུས་པ། །ཕན་ཚུན་བྱམས་ལྡན་བདེ་དགའ་མི་ཟད་པའི། །གཏེར་བརྒྱ་འདོད་རྒུར་སྤྱོད་པས་རྟག་འཚོ་ཤོག་རྒྱུ་སྦྱོར་འབྲེལ་ཐོགས་ཀྱིས་མཚོན་འགྲོ་བ་ཀུན། །བྱང་ཆུབ་སྤྱོད་པ་རྒྱ་མྪོར་
མི་ཞུམ་པའི། །རྒྱལ་སྲས་མཐུ་ཆེན་དཔའ་བོའི་བརྟུལ་ཞུགས་ཀྱིས། །འགྲོ་འདྲེན་སྟོབས་བཅུ་མངའ་བ་མྱུར་ཐོབ་ཤོག་  །། ་ཕྱི་ལོ་ཆིག་སྟོང་དགུ་བརྒྱ་བདུན་ཅུ་དོན་ལྔ་ལོར་སུད་ཛ་ལན་ཀྲེར། །ཇ་རོང་ཡབ་ཚང་དང། ཏྲེ་ཧོར་བྲག་སྲས་སྤྲུལ་སྐུའི་གཟིམ་ཤག་ཏུ་ངལ་བསོ་
འཕྲོད་བསྟེན་དུ་ལྷོད་བཞུཊ་སྐབས་ཡོན་བདག་རྣམས་ཀྱི་ཐུགས་འདོད་ལྟར་རྩོམ་ཚིག་ཕྱག་བསྟར་མ་རེ་དེབ་ཐོག་སོ་སོར་འགོད་གནང་ལ། རྫ་རོང་ཕུའི་སྤྲུལ་སྐུ་ངག་དབང་རིག་འཛིན་ཀུན་བཟང་ཆོས་རྒྱན་ལ།  སྙན་ངག་ཚིག་གི་མཛེས་རྒྱན་མེད་ཀྱང། །སྐྱེས་མཆོག་སྙན་དབང་ཚུར་ལ་གཏོད་དང། །
དྲན་རིག་སེམས་ཀྱི་མེ་ལོང་ངོས་ལ། །བདེན་འཛིན་ཀུན་རྫོབ་སྤྲོས་པའི་གཟུགས་བརྙན། །བཟང་ངན་གང་ཤར་ཆོས་ཉིད་ཡོ་ལང། །རྣལ་འབྱོར་རྒྱན་དུ་འཁྱེར་ན་ལེགས་སོ། །ལུས་ངག་ཡིད་གསུམ་ཆགས་སྡང་རྨོངས་པའི། །དབང་དུ་ཤོར་མིན་རིག་

[072B] །མ་ཡེངས་བརྟན་པོར་འཛིན་པའི་ངང་ནས། །དུས་ངན་བག་མེད་སྤྱོད་ཀུན་སྤངས་ཏེ། །གོང་མའི་མཛད་བཟང་རྗེས་སུ་སློབ་ཅིང། །ཆོས་ཕྱོགས་ཉམས་བཞེས་གང་ནུས་བསྐྱངས་ཏེ། །སྐལ་བཟང་མིག་གི་རྒྱན་ཞིག་མཛོད་ཅེས། །ཁྲི་བྱང་རྒན་
པོས་དེ་སྐད་ཞུའོ།།  རྫ་རོང་ཡབ་ཚང་གི་བུ་བློ་བཟང་དགེ་འདུན་ལ།  བློ་རྩེ་བསླུ་མེད་དཀོན་མཆོག་གསུམ་ལ་གཏོད། །བཟང་པོའི་ཡ་རབ་སྤྱོད་པ་དང་དུ་ལོང། །དགེ་བཅུའི་ལས་ལམ་ཐར་བའི་ཐེམ་སྐས་དེར། །འདུན་པ་མ་ནོར་གང་ནུས་འབད་ན་ལེགས། །བློ་ངན་ཆགས་སྡང་རྨོངས་པའི་དབང་སོང་ཞིང། །བཟང་མེད་ངན་དགུ་ཚང་བའི་སྡིག་གྲོགས་སྤོངས། །དགེ་བ་ཆེ་སྒྲུབ་ཆུང་སྒྲུབ་རྟག་བརྩོན་ན། །འདུན་མའི་ཡང་རྩེ་འདི་ཕྱི་ཀུན་ཏུ་སྐྱིད། །བློ་གྲོས་དམན་ཡང་སྐྱེ་བོ་མང་པོ་ཡིས། །བཟང་པོར་འཁྲུལ་ཏེ་
བཀུར་བའི་བླ་རྒན་གྱིས། །དགེ་ཞིང་ཕན་པའི་བསླབ་བྱ་སྨྲས་པ་འདིར། །འདུན་མོས་དགའ་བས་སྙིང་གི་དཀྱིལ་དུ་ཆོངས།།  ་ཏྲེ་ཧོར་བྲག་སྲས་སྤྲུལ་སྐུར།  གང་ལ་བསྟེན་ན་གཏན་དུ་མི་བསླུ་ཞིང། །སྲིད་དང་ཞི་བའི་ལེགས་ཚོགས་མ་ལུས་པ། །འདོད་
དགུར་ཆར་དུ་འཇོ་བའི་བསམ་འཕེལ་དབང། །དཀོན་མཆོག་རིན་ཆེན་གསུམ་གྱིས་ཤིས་པ་སྩོལ། །མཐའ་བྲལ་ནམ་མཁའི་ཁྱོན་དང་མཉམ་འཇུག་པའི། །རྒྱུད་ལྔའི་འགྲོ་ལ་རྗེས་ཆགས་སྤྱན་དཀྱུས་ཀྱི། །འོད་ཞགས་རིང་པོར་གྲོལ་བའི་སྙིང་རྗེའི་ལྷ། །
འཇིག་རྟེན་དབང་ཕྱུག་ཕྱག་ན་པདྨོས་སྐྱོངས། །རབ་འབྱམས་རྒྱལ་ཀུན་མཁྱེན་རབ་ལི་ཁྲིའི་རྡུལ། །གསལ་རྫོགས་མཚན་དཔེའི་ཕུང་པོར་སྤུངས་པའི་གར། །གཞོན་ནུའི་ལུས་ཅན་རལ་གྲི་འཆང་བའི་ལྷའི། །ཡེ་ཤེས་སྣང་བ་དམ་པས་རིང་དུ་སྲུངས། །

[073A]༄༅། །དབང་སྔོན་ནམ་མཁའི་མདངས་འཛིན་ཁྲོ་བོའི་སྐུ། །གཏུམ་དྲག་ཉམས་བརྒྱ་འབར་བའི་གར་སྟབས་ཀྱིས། །ཕྱི་ནང་བདུད་དཔུང་ཕམ་མཛད་རྡོ་རྗེ་འཛིན། །གསང་བའི་བདག་པོས་བགེགས་ཚོགས་གཞོམ་པར་
མཛོད། །མ་རྒད་འཁྲི་ཤིང་ལྡེམ་པའི་ལང་ཚོ་དང། །ཡིད་འཕྲོག་སྟོན་ཟླ་ཞུན་མའི་འཇོ་སྒེག་གིས། །འགྲོ་སྒྲོལ་ཨརྱ་ཏཱ་རེ་རྣམ་གཉིས་ཀྱིས། །ཚེ་དཔལ་ལེགས་ཚོགས་རྒྱས་པའི་མཆོག་སྦྱིན་མཛོད།  །ཅེས་སོ།། །། ་རབ་འབྱམས་གཞུང་བརྒྱ་
སྨྲ་བ་སེར་བྱེས་ཏྲེ་ཧོར་དགེ་བཤེས་རྟ་མགྲིན་རབ་བརྟན་ནས་རྗེ་ཙོང་པ་ཆེན་པོའི་གསུང་དྲང་ངེས་ལེགས་བཤད་སྙིང་པོའི་ཟབ་དོན་རྣམས་བློ་གསལ་དོན་གཉེར་ཅན་རྣམས་ཀྱིས་རྟོགས་སླའི་ཆེད་གཉན་སྟོན་དཀའ་འགྲེལ་དང། བྲ་ཏི་དགེ་བཤེས་རིན་ཆེན་དོན་གྲུབ་ཀྱི་དངོས་སློབ་དགེ་བཤེས་བློ་བཟང་དགེ་ལེགས་ཀྱིས་མཛད་པའི་དྲང་ངེས་གསལ་བྱེད་ནང་གསལ་
གྱི་ས་བཅད་དང་དཀའ་གནད་རྣམས་ལེགས་བཤད་སྙིང་པོ་རྩ་གཞུང་གི་དཀྱུས་སུ་མཆན་བུར་བཀོད་པ་གཟུར་གནས་བློ་གསལ་དགའ་སྟོན་ཞེས་པ་ཨ་མི་རི་ཀའི་མི་རིགས་དགེ་སློང་སངས་རྒྱས་སྦྱིན་པས་རྒྱུ་སྦྱར་དཔར་དུ་བསྐྲུན་པའི་སྨོན་ཚིག།  རྣམ་འདྲེན་སྟོབས་བཅུ་མངའ་བ་ལྷ་ཡི་ལྷ། །དོན་ཀུན་གྲུབ་པའི་འཇིགས་
མེད་སེངྒེའི་སྒྲ། །ཤེར་ཕྱིན་ཟབ་མོའི་དབྱངས་སུ་ཉེར་བསྒྲགས་པས། །སྨྲ་ངན་རི་དྭགས་མ་ལུས་ཟིལ་གྱིས་མནན། །དེ་ཡི་དགོངས་ཟབ་དྲང་དང་ངེས་པའི་དོན། །ཚུལ་གཉིས་ཤིང་རྟས་ཕྱེ་བའི་ལེགས་བཤད་མཆོག་སྐལ་བཟང་སྙིང་གི་པད་
ཚལ་བཞད་པའི་གཉེན། །ཁམས་གསུམ་སྲིད་པའི་སྒྲོན་མེ་ཆེན་པོ་ཡི། །ཟབ་དོན་རྟོགས་དཀའ་འབུམ་གྱི་གནད་རྣམས་ཀུན། །ཉུང་ངུའི་མཆན་བུར་བསྡུས་ནས་ལེགས་བཀོད་པ། །གཟུར་གནས་བློ་གསལ་ཡིད་ཀྱི་དགའ་སྟོན་འདི། །

[073B] །དྲི་བྲལ་ཐུབ་པའི་ལུགས་བཟང་གངྒའི་ཀླུང། །བཤད་སྒྲུབ་རླབས་ཕྲེང་འབུམ་གྱི་རྩེ་དགའ་ཅན། །ཕན་བདེ་རིན་ཆེན་བྱེ་མ་འདྲེན་བཞིན་པར། །ཀུན་བཟོད་ཡངས་པའི་ཕ་མཐར་འགྲིམས་གྱུར་ཅིག་
སྙིང་རྗེའི་གང་བ་རྫོགས་པའི་རི་དྭགས་འཛིན། །གངས་ཅན་མགོན་པོའི་གསང་གསུམ་འཕྲིན་ལས་ཀྱི། །འོད་དཀར་སྲིད་པའི་མུན་སེལ་གཉེན་མཆོག་ཏུ། །མི་ནུབ་གླིང་བཞིའི་མཁའ་ལ་གསལ་གྱུར་ཅིག་བསླབ་པ་གསུམ་ལྡན་རིག་གྲོལ་ཤཱཀྱའི་སྲས། །
ཟབ་དོན་སྦྲང་རྩིས་མྱོས་པའི་རྐང་དྲུག་ཁྱུ། །འཆད་རྩོད་རྩོམ་པའི་འདབ་གླུ་སྙན་སྒྲོགས་པས། །ཐུབ་བསྟན་པདྨའི་ཚལ་ཆེན་མཛེས་གྱུར་ཅིག་སྒྲིབ་གཉིས་ནད་བརྒྱ་འཇོམས་པའི་སྨན་གཅིག་པུ། །ཟབ་ཞི་སྤྲོས་བྲལ་ཤེར་ཕྱིན་བདུད་རྩིའི་བཅུད། །
འགྲོ་ཁམས་རྒྱ་མཚོའི་སྙིང་ལ་རྟག་སིམ་པས། །སྤངས་རྟོགས་ལུས་རྩལ་སྟོབས་སུ་དར་གྱུར་ཅིག་ །། ་ཤེས་དང་ཤེས་བྱའི་དྲ་བ་མ་ལུས་པ། །བདེ་ཆེན་མཆོག་གི་འཁོར་ལོ་སྡོམ་པའི་གར། །སྣ་ཚོགས་རྟེན་དང་བརྟེན་པར་ཡོངས་ཤར་བའི། །
རིགས་ཀུན་བདག་པོ་ཁྱབ་བདག་ཧེ་རུ་ཀཿ་རྩེ་གཅིག་སྒོམ་བཟླས་མཆོད་བསྟོད་རྣལ་འབྱོར་གྱིས། །བསྙེན་ཅིང་སྒྲུབ་པའི་ཆོ་གའི་རིམ་པ་རྣམས། །དག་གསལ་དཔར་གྱི་འདུ་བྱེད་འདི་བསྐྲུན་པའི། །རྣམ་དཀར་ཟླ་གཞོན་ལང་ཚོར་རྫོགས་པ་དེས། །
ཐུབ་བསྟན་སྤྱི་དང་འཇམ་མགོན་ཙོང་ཁ་པའི། །ལུགས་བཟང་ཕྱོགས་ཀྱི་འཁོར་ལོར་ཡོངས་ཁྱབ་ཅིང། །གངས་ཅན་མགོན་པོ་ཕྱག་ན་པདྨོ་ཡི། །གསང་གསུམ་རྡོ་རྗེའི་ལྷུན་པོར་རྟག་བརྟན་ཤོག་མང་ཐོས་ཚུལ་ལྡན་རིག་གྲོལ་ཤཱཀྱའི་སྲས། །ཀུན་

[074A]༄༅། །ཀྱང་ཐུགས་མཐུན་བཤད་སྒྲུབ་བྱ་བ་འཕེལ། །རྫོགས་ལྡན་སྣང་བ་གསར་པའི་རྩེ་དགའ་ཡིས། །སྙིགས་མའི་རྒུད་ཚོགས་མུན་པ་དྲུངས་འབྱིན་ཤོག་རྒྱུ་སྦྱོར་གྱིས་མཚོན་མཁའ་མཉམ་འགྲོ་བ་ཀུན། །
རྣལ་འབྱོར་གསང་མཐའི་མྱུར་ལམ་ལ་བརྟེན་ནས། །དག་པ་རབ་འབྱམས་འཁོར་ལོའི་སྤྲིན་སྤྲོ་བའི། །དཔལ་ལྡན་དཔའ་བོའི་དབང་ཕྱུག་མྱུར་འགྲུབ་ཤོག་ །ཅེས་པ་འདི་ཡང་དད་སྟོབས་ལྷག་བསམ་དགེ་བ་སེར་སྨད་ཀོང་པོ་དུང་དཀར་བླ་བྲང་གི་ཕྱག་མཛོད་སྐལ་བཟང་དབང་
འདུས་ནས་རྣལ་འབྱོར་དབང་ཕྱུག་གྲུབ་ཆེན་དྲིལ་བུ་པའི་ལུགས་འཁོར་ལོ་སྡོམ་པ་ལུས་དཀྱིལ་གྱི་གཞི་བསྙེན་ཆེན་པོ་ཡན་ལག་དང་བཅས་པའི་ཆོ་ག་རྣམས་ཆ་ཚང་བརྒྱུ་སྦྱར་དཔར་དུ་བསྐྲུན་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་པས་སྦྱར་བའོ།།  །།་དུས་ཀྱི་མཐར་ཡང་ཆེ་ཟབ་མྱུར་བ་ཡི།།
བྱིན་རླབས་ཁྱད་པར་ལྷག་པའི་ཉེ་ལམ་མཆོག་རྣལ་འབྱོར་གསང་མཐའི་རྒྱུད་ཀྱི་སྙིང་པོའི་བཅུད། །མཁའ་སྤྱོད་དབང་མོའི་བདག་བསྐྱེད་དཀྱིལ་ཆོག་བཅས། །ཆོས་སྦྱིན་འཛད་མེད་དཔར་དུ་བསྐྲུན་པའི་དགེ་ཟླ་ཟེར་འཁྱུད་པའི་གངས་རིའི་ཏོག་འདྲ་དེས།།
འགྲོ་ཀུན་གསང་ཆེན་ཐེག་པའི་མྱུར་ལམ་ལ། །བརྟེན་ནས་མཁའ་སྤྱོད་ཆེན་པོའི་དཔལ་ཐོབ་ཤོག་དད་བརྩོན་ལྷག་བསམ་དགེ་བའི་རྒྱུ་སྦྱོར་ཡང། །རིམ་གཉིས་རྣལ་འབྱོར་ཟབ་མོར་རྟག་འགྲུས་པས། །མཁའ་དབྱིངས་འོག་མིན་དཔལ་གྱི་ཞིང་ཁམས་
སུ༑ ༑མངོན་དགའ་རྒྱ་མཚོ་མྱུར་བར་སྤྱོད་གྱུར་ཅིག་ །ཅེས་པ་འདི་ཡང་རྡོར་གདན་དགོན་གྱི་སྒྲིགས་གྲ་དགེ་སློང་བརྩོན་འགྲུས་རྒྱ་མཚོ་ནས་རྡོ་རྗེ་རྣལ་འབྱོར་མའི་བདག་བསྐྱེད་དང་དཀྱིལ་ཆོག་ནག་འགྲོས་བཀླག་ཆོག་འདི་ཉིད་རྒྱུ་སྦྱར་དཔར་དུ་བསྐྲུན་པའི་སྨོན་ཚིག་ཏུ་ཡོངས་འཛིན་ཁྲི་བྱང་པས་སྦྱར་བའོ།། །།

[074B]  ཚངས་དབང་སྒྲ་འཛིན་ཟུང་བཞིའི་མཛེས་རྒྱན་དུ། །འོས་པའི་སྔོན་རབས་ལེགས་བཤད་གཏེར་གྱིས་ཕྱུག་བདེ་འབྱུང་གཙུག་ལག་ལུགས་བརྒྱའི་དཔལ་ལྡན་གང། །མཆོག་གྶུམ་
ཤིས་པ་རྒྱ་མཚོས་སྐྱོང་བར་སྨོན།།  །།་སུད་སིར་ཤག་འཁོར་མཁན་སྤྲུལ་གྱི་བུ་མོ་བསོད་ནམས་བདེ་སྐྱིད་དང། ཚེ་རིང་ལྷ་མོ་གཉིས་ལ་དྲན་རྟེན་ལྗོངས་བཀོད་དང། བཀྲ་ཤིས་རྟགས་བརྒྱད་ཀྱི་རི་མོ་ཕྱག་བསྟར་མ་སྩལ་བའི་གཤམ་བརྗོད་ལ།  བསོད་ནམས་ལྗོན་བཟང་རྩ་
བ་རབ་བརྟན་ཅིང། །འཕྲལ་བདེ་ཕུགས་སྐྱིད་བྱ་བའི་ཡལ་འདབ་རྒྱས། །རྣམ་དཀར་དགེ་བའི་བསོད་ནམས་འབྲས་བུའི་ཁུར། །གཏན་བདེ་རྒྱ་མཚོའི་དཔྱིད་དུ་དུད་ན་སྐྱིད། །ཅེས་དང། ཚེ་སྲོག་གངྒཱའི་རྒྱུན་ལྟར་རིང། །བདེ་ལྡན་དཔྱིད་ཀྱི་
དཔལ་ཡོན་འབུམ། །སུམ་རྩེན་ལྷ་ཡི་ངོ་མཚར་ལ། །སྤྱོད་པའི་ལྟད་མོ་ངོམ་གྱུར་ཅིག། །།རྒྱལ་ཀུན་ཡེ་ཤེས་ཟུར་ཕུད་རྩེ་ལྔ་པ། །ངུར་སྨྲིག་བླ་གོས་གསར་པའི་མེ་ཏོག་འཛུམ། །རྣམ་གྲོལ་བློ་བཟང་རྒྱལ་བའི་མཚན་གྱི་དབྱངས།།
སྲིད་པ་ཇི་སྲིད་མ་བསྐུལ་བར་ཡང་སྙན། །གང་དེས་ཐུབ་པའི་གསུང་རབ་ཟབ་མོའི་དོན། །ཚུལ་གཉིས་ཤིང་རྟས་ཕྱེ་བའི་དྲང་ངེས་སྲོལ། །ལེགས་བཤད་བདུད་རྩིའི་སྙིང་པོ་འབུམ་འཛག་པ། །ས་གསུམ་འགྲོ་བའི་གདུང་སེལ་མཆོག་ཏུ་
སྤྲོས། །ཤེར་ཕྱིན་གཞུང་དོན་འབྱེད་པའི་འཇིགས་མེད་སྒྲ། །ལུང་རིགས་འོད་སྟོང་འབར་བའི་ཉིན་མོར་བྱེད། །འཆར་བ་ཙམ་གྱིས་ལོག་སྨྲ་མུན་པའི་དཔུང། །ཅིག་ཅར་འཇིག་པའི་ངོ་མཚར་ཕུལ་དུ་ཆེ། །དེ་ཕྱིར་རིས་མེད་འགྲོ་ལ་ཆོས་

[075A]༄༅། །སྦྱིན་མཆོག་འཛད་མེད་ལྷུག་པར་སྤེལ་བའི་རྒྱུ་སྦྱོར་བ། །དགའ་བྱང་བསམ་བློ་ཐུབ་བསྟན་དོན་གྲུབ་ནས། །ལྷག་བསམ་དག་པས་དཔར་དུ་བསྐྲུན་པའི་དགེས། །སྲིད་ཞིའི་ཉེས་བརྒྱའི་རིམས་ནད་
སེལ་བའི་སྨན། །ཐུབ་བསྟན་སྤྱི་དང་འཇམ་མགོན་ཙོང་ཁ་པའི། །རིང་ལུགས་བཤད་དང་སྒྲུབ་པས་ཕྱོགས་ཀུན་ཏུ། །དར་བའི་དགེ་མཚན་རིང་དུ་གསལ་གྱུར་ཅིག་དེ་འཛིན་དམ་པའི་ཚོགས་རྣམས་ཞབས་བརྟན་ཅིང། །མཛད་བྯང་
ཕན་བདེའི་སྙིང་པོར་སྨིན་པ་དང། །དགེ་འདུན་སྡེ་རྣམས་ཁྲིམས་གཙང་ལེགས་བཤད་ཀྱི། །ཆོས་སྒྲ་དྲུག་ཅུའི་དབྱངས་སུ་རྟག་སྒྲོག་ཤོག་སྙིགས་མའི་རྒུད་ཚོགས་ནག་པོ་བརྩེགས་པའི་དཔུང། །ཉེར་ཞི་བདེ་ལེགས་གསར་བའི་སྣང་
བ་ལ། །འགྲོ་ཀུན་ངན་བསོར་སྤྱོད་པའི་དུས་སྟོན་གྱི། །ངོ་མཚར་ཕྱོགས་ཀྱི་འཁོར་ལོར་གྲོལ་གྱུར་ཅིག། །རྒྱུ་སྦྱོར་གྱིས་མཚོན་མཁའ་མཉམ་ཡིད་ཅན་ཀུན། །བདེ་གཤེགས་གསུང་རབ་ཟབ་དོན་བདུད་རྩིའི་བཅུད། །སྙིང་གི་ཟུངྶ་
སུ་ཐོབ་ནས་སྟོབས་བཅུའི་རྩལ། །རབ་རྫོགས་དོན་གཉིས་ལྷུན་གྱིས་འགྲུབ་གྱུར་ཅིག་ །ཅེས་པ་འདི་ཡང་རྒྱུ་སྦྱོར་གོང་གསལ་ནས་འཇམ་མགོན་ཙོང་ཁ་པའི་གསུང་དྲང་ངེས་ལེགས་བཤད་སྙིང་པོ་ཤིང་དཔར་དུ་བསྐྲུན་པའི་དགེ་བསྔོའི་སྨོན་ཚིག་ཏུ་ཡོངས་འཛིན་
ཁྲི་བྱང་པས་སྦྱར་བའོ།།  །།་འཇིགས་དུས་མེ་ལྟར་འབར་བའི་མཐུ་སྟོབས་ཀྱི། །དྲག་ཤུལ་གནམ་ལྕགས་འབར་བས་ནག་ཕྱོགས་དཔུང། །ཐལ་བར་རློག་མཛད་བསྟན་སྲུང་དབང་པོ་རྣམས། །མཆོད་བསྟོད་བསྐང་ཆོག་

[075B] །ཐུབ་བསྟན་སྤྱི་དང་ཀུན་མཁྱེན་ཙོང་ཁ་པའི། །ལུགས་བཟང་སྲིད་པའི་སྒྲོན་མེ་རྟག་གསལ་ཞིང། །ཐོས་བསམ་ནོར་བུའི་གླིང་གི་འདུས་པའི་སྡེའི། །བཤད་སྒྲུབ་ཆོས་འབྱོར་ཡར་ཟླའི་རྗེས་འགྲོར་ཤོག་
བསྟེན་ཅིང་མཆོད་པའི་སྲུང་མ་རྣམས་ཀྱིས་ཀྱང། །འདའ་དཀའ་རྡོ་རྗེའི་དམ་ཚིག་གཉན་པོ་ལས། །ནམ་ཡང་མི་འདའ་ཡོན་མཆོད་མི་ནོར་ཀུན། །བསྲུང་སྐྱོབ་ལས་བཞིའི་བྱ་ར་མི་གཡེལ་ཤོག་ །ཅེས་པ་འདི་ཡང་སེར་སྨད་གྲྭ་ཚང་གི་བསྟན་སྲུང་མྖོད་
ཆོག་འདོན་ཆ་རྣམས་སུད་སིའི་གཞིས་ཁོངས་ལྷ་ས་བ་བདེ་ཁང་བསོད་ནམས་བསྟན་འཛིན་ཁྱིམ་ཚང་ནས་དཔར་བསྐྲུན་བགྱིས་པའི་སྨོན་ཚི་ཏུ་ཁྲི་བྱང་པས་སྦྱར་བའོ།། །། ་བལ་ཡུལ་ས་ཁོངས་ཡོལ་མོར་བཞུགས་པ་དཔལ་འབར་དགེ་བཤེས་ལུང་རྟོགས་ཉི་མར་སྩལ་བའི་
ཕྱག་བྲིས་ཀྱི་ཁ་ཡིག་ལ།  མང་ཐོས་ལུང་གི་རྩ་བ་བརྟན་ཅིང། །བསླབ་གསུམ་རྟོགས་པའི་འབྲས་བུས་ཡོངས་དུད། །ཉི་ཚེམ་ཡིན་ཡོངས་རྫོགས་ལམ་བཟང། །བཤད་སྒྲུབ་ཡལ་ག་ཕྱོགས་སུ་བྲེས་དེར། །ཁྲི་འབུམ་དཀོར་ནག་ཟ་ཁ་
བྱང་བའི། །བློ་ངན་ལང་ཤོར་བཟང་བརྫུའི་གར་གྱིས། །ཡོངས་ཡེ་མི་ཤེས་བླུན་པོའི་མགོ་བོ། །གདུགས་ལྟར་སྐོར་བའི་དྲེད་པོ་དེས་ཕུལ།། །།་ཁེ་ཎ་ཌར་བར་ཞི་རྗེས་དྲུང་ངག་དབང་བསྟན་སྐྱོང་ལ་སྕལ་པའི་ཕྱག་བྲིས་ཀྱི་མཇུག་ཏུ།།
ངག་ནས་གསང་སྔགས་ཟབ་མོ་བཟླ། །དབང་གི་དམ་ཚིག་ཚུལ་བཞིན་སྲུང། །བསྟན་ལ་བརྩོན་པ་འདོར་མེད་དུ། །སྐྱོང་བ་དེ་ལ་གློ་བ་བ་དགའ། །ཕྱི་ལོ་ཆིག་སྟོང་དགུ་བརྒྱ་བདུན་ཅུ་དོན་བདུན་ཟླ་བ་གསུམ་པའི་ཚེས་ལ།། །།

[076A]༄༅། །་བཀྲ་ཤིས་དཔལ་གྱི་སྡེ་ཆེན་ཕྱོགས་ཀུན་ལས། །རྣམ་པར་རྒྱལ་བའི་དགེ་མཚན་ལྷུན་ཆགས་ཤིང། །ཐུབ་བསྟན་སྙིང་པོ་འཛིན་པའི་ཆོས་གྲྭ་ཆེའི། །ཞལ་འདོན་ཆོས་སྤྱོད་རིམ་པ་ཇི་ཡོད་དང། །
འཇིག་རྟེན་མིག་གྱུར་རིན་ཆེན་བཟང་པོ་ཡི། །ངོ་མཚར་ཕུལ་བྱུང་རྣམ་ཐར་ལེ་ཚན་སོགས། །སྤི་ཏི་དཀྱིལ་དགོན་དགེ་སློང་རྡོ་རྗེ་ན།་རྒྱུ་སྦྱར་དཔར་དུ་བསྐྲུན་པའི་ལེགས་བྱས་མཐུས། །ཐུབ་བསྟན་སྤྱི་དང་འཇམ་མགོན་ཙོང་ཁ་པའི། །
ལུགས་བཟང་བཤད་དང་སྒྲུབ་པའི་དགེ་མཚན་གྱི། །དཔག་བསམ་ཡོངས་འདུའི་འཁྲི་ཤིང་རབ་དར་བའི། །ཡལ་འདབ་ཕྱོགས་ཀྱི་འཁོར་ལོར་གྲོལ་གྱུར་ཅིག་གངས་ཅན་ལྷ་གཅིག་རྒྱལ་བའི་དབང་པོ་དང། །ཀུན་གཟིགས་འགྲོ་བའི་སྒྲོན་
མེ་ཡབ་སྲས་ཟུང། །འཕྲིན་ལས་བདུད་རྩིའི་ཟླ་བ་རབ་བསིལ་པའི། །སྣང་བས་འཇིག་རྟེན་དུས་རིང་སྐྱོང་གྱུར་ཅིག་བླ་གོས་ཐུན་མཚམས་སྤྲིན་གྱི་ཁེངས་འཕྲོག་པའི། །བཀྲ་ཤིས་ལྷུན་གྲུབ་འདུས་སྡེ་ཆེན་པོ་འདིར། །ཀློག་དང་སྤོང་
བ་མཁས་ཚུལ་གསུམ་ལྡན་གྱི། །རིག་གྲོལ་སྐྱེས་བུས་ཆོས་ལམ་གསལ་གྱུར་ཅིག་སྙིགས་མའི་དུཁས་མནར་བའི་ལུས་ཅན་རྣམས། །རྒུད་པའི་མུན་པ་མ་ལུས་རབ་ཞི་ནས། །ཟད་མེད་ཕན་བདེར་སྤྱོད་པའི་སྐལ་བཟང་གི་
སྒོ་བརྒྱ་རྣམ་པར་གྲོལ་བས་རྩེན་གྱུར་ཅིག་རྒྱུ་སྦྱོར་གྱིས་མཚོན་མཁའ་མཉམ་ཡིད་ཅན་ཀུན། །འཁོར་བའི་རྒྱུ་འབྲས་མ་ལུས་མྱུར་བྱང་སྟེ། །སྐུ་གསུམ་བདག་ཉིད་རྒྱལ་བའི་གོ་འཕང་དེར། །དཀའ་བ་མེད་པར་བདེ་བླག་བྒྲོད་

[076B] །ཅེས་པ་འདི་ཡང་རྒྱུ་སྦྱོར་གོང་གསལ་ནས་ཆོས་གྲྭ་ཆེན་པོ་བཀྲ་ཤིས་ལྷུན་པོའི་ཞལ་འདོན་ཆོས་སྤྱོད་དང། ལོ་ཆེན་རིན་ཆེན་བཟང་པོའི་རྣམ་ཐར། ལོ་ཆེན་གོང་མའི་གསན་ཡིག་བཅས་དཔར་འདེབས་བགྱིས་པའི་དཔར་བྱང་སྨོན་ཚིག་འདི་ལྟ་བུ་ཞིག་དགོས་ཞེས་བྶྐྲལ་
ངོར། ཡོངས་འཛིན་ཁྲི་བྱང་སྐྱེ་མིང་པས་སྦྱར་བའོ།།  །། ་རྒྱལ་ཀུན་ཡེ་ཤེས་གཅིག་བསྡུས་དྷཱིཡིག་ཁམས། །མཐོང་གྲོལ་མངོན་དྒའ་རྒྱས་པའི་ངུར་སྨྲིག་གར། །བདེ་གཤེགས་བསྟན་པའི་རྒྱལ་རྔ་སྲིད་རྩེའི་
བར། །སྒྲོག་པའི་དགེ་མྪན་ནམ་མཁའི་ཕ་མཐར་འགྲིམས། །ཚད་ཐུབ་གཞུང་བརྒྱའི་དཀའ་གནད་སྤ་བའི་གཞུ། །ཕྲ་ཞིབ་རྣམ་དཔྱོད་རྒྱུད་ཀྱིས་ཉེར་བཀུག་ནས། །སྨྲ་ངང་མ་ལུས་གཞོམ་པའི་རིགས་ཚུལ་མདའ། །
འཕངས་པས་སྲིད་སྒྲུབ་འཕོང་རྩལ་ཁེངས་པ་བསྙིལ། །འདི་ན་གསལ་རིག་སེམས་ཀྱི་ཁྱེའུ་ཆུང། །འཁྲུལ་འབྱམས་རྨོངས་པའི་མུན་ཆེན་མྱུར་སངས་ཏེ། །ཆོས་ལམ་དྲི་མེད་སྣང་བ་གསར་བའི་གཏེར། །སྦྱིན་པའི་ལེགས་
བཤད་དཔར་དུ་བསྐྲུན་པའི་དགེས། །ཐུབ་བསྟན་སྙིང་པོ་བསམ་འཕེལ་དབང་གི་རྒྱལ། །བཤད་དང་སྒྲུབ་པའི་རྒྱལ་མཚན་རྩེར་བཀོད་དེ། །སྲིད་ཞིའི་བདེ་དགའ་རྒྱ་མཚོའི་དགོས་འདོད་ཆར། །འབེབས་པས་ཁམྶ་
གསུམ་རྒྱུད་པ་ཡོངས་སེལ་ཤོག་སྙིང་ལ་ནད་དུ་ཆེ་བའི་སྡུག་བསྔལ་མེ། །རབ་འབར་འཇིགས་རུང་ཉམ་པ་འཁོར་བའི་གྲོང། །མྱུར་དུ་སྟོངས་ནས་མ་རྣམས་མ་ལུས་པ། །ཞི་བསིལ་བླ་མེད་བདེ་བར་དབུགས་

[077A]༄༅། །འབྱིན་ཤོག་ཅེས་པ་འདི་ཡང་འཇམ་མགོན་ས་སྐྱ་པཎྜི་ཏའི་ལེགས་བཤད་ཚད་མ་རིག་གཏེར་རང་འགྲེལ་བཅས་དཔར་དུ་བསྐྲུན་པའི་དགེ་བསྔོའི་སྨོན་ཚིག་ཏུ། ཡོངས་འཛིན་ཁྲི་བྱང་སྤྲུལ་མིང་
པས་སྨོན་པའོ།།  །།་སྙེ་མོ་བ་དྲུང་ཡིག་བུ་ཚེ་རིང་ནས་སྒྲོལ་དཀར་ཡིད་བཞིན་འཁོར་ལོའི་བསྙེན་སྒྲུབ་སྦྱིན་སྲེག་སོགས་ཉེར་མཁོའི་ཆོས་ཚན་སྣ་ཚོགས་ཕྱོགས་གཅིག་ཏུ་འཁོད་པའི་གླེགས་བམ་དཔར་བསྐྲུན་གྱི་དཀར་ཆག་འོག་བརྗོད་དང་མཐའི་སྨོན་ཚིག་
རྣམ་ཀུན་མཆོག་ལྡན་དོན་དམ་ཆོས་སྐུའི་དབྱིངས། །རྣམ་མང་རྒྱལ་བའི་གསང་གསུམ་རྡོ་རྗེའི་སྤྲིན། །རྣམ་པ་ཅིར་ཡང་འཆར་བའི་དྲིན་ཅན་རྗེ། །རྣམ་དག་དད་པའི་སེམས་ཀྱིས་སྐྱབས་སུ་བསྙེན། །ཀུན་བཟང་རྒྱལ་བའི་
འཕྲིན་ལས་འོ་མཚོའི་རླབས། །ཀུན་ཁྱབ་འགྲོ་ཁམས་རྒྱུད་དུ་འགྲིམ་པའི་རྩལ། །ཀུན་དགའི་ཟླ་གཞོན་སྒེག་པའི་ལེགས་སྦྱིན་མ། །ཀུན་ཕན་འཆི་མེད་བུད་རྩིའི་བསེལ་བ་འཇོ། །སུ་ཞིག་ཡིད་བཞིན་འཁོར་ལོའི་མཚན་སྙན་
གཟི། །དད་པས་ཆོས་ཀྱི་འཁོར་ལོར་བཀོད་པའི་མོད། །རབ་འབྱབས་རྒྱལ་བའི་གསང་གསུམ་འཆི་མེད་གཏེར། །ཇི་སྙེད་བརྟན་གཡོའི་འཁོར་ལོའི་དྭངས་མའི་བཅུད། །ཚེ་དཔལ་བསོད་ནམས་བཀྲ་ཤིས་བྱེ་བའི་ཆར། །
མཐར་བྱེད་ཚ་གདུང་འཇིག་པའི་ཆོ་འཕྲུལ་དུ། །འབེབས་ལ་མཚུངས་པ་མེད་པའི་མཆོག་གཅིག་པུ། །འདི་ན་ཏཱ་རེ་བདུད་རྩིའི་སྤྲིན་ཆེན་བསྔགས། །དེ་ཕྱིར་འཕགས་བོད་མཁས་གྲུབ་གྲངས་ཡས་ཀྱང། །ལྷ་མཆོག་དཔག་བསམ་

[077B] །བྱིན་རླབས་བླ་མེད་འབྲས་བུའི་གཏེར་ཆེན་པོ། །འདོད་དགུར་འཇོ་བས་ས་འདི་བསྐལ་བཟང་བྱས། །སྔོན་བྱོན་གྲུབ་བརྙེས་མཁས་པའི་དེད་དཔོན་གྱིས། །ཅི་འདོད་དྲངས་པའི་སྒྲུབ་འཕྲིན་ནོར་བུའི་ཕྲེང།།
ཚར་དུ་དངར་ལས་འདུན་ལྡན་མགུལ་པའི་རྒྱན། །མཛེས་པར་བསྟར་འདི་འདུན་མའི་རྩ་བའང་ཡིན། །རྙེད་དཀའི་རྟེན་ལ་སྟོབས་ཆེའི་སྡིག་སྤྱོད་པའི། །དོན་ལོག་མཁན་ལ་ཆོས་འདི་མི་མཛེས་ཀྱང། །དལ་འབྱོར་དོན་ཆེན་སྒྲུབ་ལ་
ཉེར་མཁོ་བའི། །རབ་མཛེས་ཨུཏྤལ་དཀར་པོའི་ཆུན་པོ་སྤེལ། །དེ་ལ་འདིར་རབ་འབྱམས་རྒྱལ་བ་ཀུན་གྱི་འཕྲིན་ལས་ཀྱི་རང་གཟུགས་དུས་གསུམ་གྱི་རྒྱལ་བ་དང་རྒྱལ་བའི་མྱུ་གུ་གཤེགས་ཤིང་གཤེགས་པར་འགྱུར་བ་ཐམྶ་
ཅད་སྐྱེད་པའི་ཡུམ་མཆོག་རྗེ་བཙུན་མ་འཕགས་མ་སྒྲོལ་དཀར་ཡིད་བཞིན་འཁོར་ལོའི་སྒྲུབ་ཐམས་དང། བསྙེན་པ། སྦྱིན་སྲེག་སོགས་ཉེར་མཁོའི་ཆོས་ཚན་སྣ་ཚོགས་ཕྱོགས་གཅིག་ཨུ་བཀོད་པ་ལ།   ྾   མཐའི་སྨོན་ཚིག།  སྨྲས་
པ༑ མ་དར་ར་རིའི་རྡུལ་ཚོགས་ཀུན་བཅིལ་བའི། །མ་སྙིགས་སྤྲིན་བྲལ་ཟླ་བ་རྒྱས་པའི་འཛུམ། །མཨ་འགྲིབ་གཟུགས་བརྙན་རྙོག་པ་དྭངས་པའི་མཚོར། །མ་ཐོགས་འཆར་བ་རྟེན་འབྲེལ་ཟབ་མོའི་གཤིས། །དེ་བཞིན་གྲངྶ་
མེད་བསྐལ་པར་བསྒྲུབས་པ་ཡི། །གསང་གསུམ་འཕྲིན་ལས་འབད་མེད་ལྷུན་གྲུབ་རྩལ། །སྣ་ཚོགས་གདུལ་བྱའི་མོས་པ་རྒྱ་མཚོ་དང། །འཚམས་པར་འཇུག་པ་རྒྱལ་བའི་ཆོས་ཉིད་ཕྱིར། །དུས་མཐའ་འདིར་ཡང་བསོད་ནམས་

[078A]༄༅། །རྒྱལ་མཚན་རྩེར། །འཆི་མེད་ཆོ་ག་བསམ་འཕེལ་དབང་གི་རྒྱལ། །ལྷག་པར་མཆོད་ལས་དོན་གཉིས་དབྱིག་གི་ཆར། །ཡིད་བཞིན་འབེབས་པའི་དགའ་སྟོན་འདི་ཀོ་མཚར། །རིག་བྱེད་
ནོར་བུ་བརྩེགས་པའི་བ་གམ་རྩེར། །ཚེ་རབས་ལེགས་སྨོན་རི་མོ་གཡས་འཁྱིལ་དུང། །ལྷག་བསམ་དབུགས་ཀྱིས་རིང་ནས་བསྐུལ་བའི་སྒྲས། །འཆི་མེད་ཀུན་དགའི་པར་གྱི་སྒེག་མོ་བསུས། །དགེ་འདིས་མཁས་ཚུལ་
གསུམ་གྱི་འོད་སྟོང་གིས། །ལུང་རྟོགས་ཐུབ་བསྟན་ནོར་འཛིན་གསལ་བའི་གཉེན། །དམ་པའི་སྐྱེས་མཆོག་མི་ཡི་ཉི་མ་རྣམས། །མི་ནུབ་བསྐལ་པའི་མཐར་ཡང་གསལ་གྱུར་ཅིག་ཐུབ་པའི་ཚུལ་ལུགས་ཚུལ་བྮིན་
བཤད་པ་དང། །སྒྲུབ་པའི་སྐྱེས་བུ་པདྨ་འཕྱུར་བའི་ཚལ། །མཐར་བྱེད་བ་མོའི་རེག་པ་ཡོངས་བྲལ་ཞིང། །དོན་གཉིས་སྦྲང་རྩིའི་ཟིལ་མངར་འཛིན་གྱུར་ཅིག་ཚུལ་འདིར་སྒོ་གསུམ་ངལ་བ་བསྟེན་པ་དང། །བསྟན་ལ་གུས་
མཆོད་ཡོན་གྱི་བདག་པོ་རྣམས། །ཚེ་དཔལ་བསོད་ནམས་འདོད་དགུའི་གཏེར་ཁ་བརྒྱ། །ཡོངས་གྲོལ་གཏན་བདེའི་སྙིང་པོར་སྤྱོད་གྱུར་ཅིག་མདོར་ན་བླ་མ་ཡིད་བཞིན་འཁོར་ལོ་ཡི། །བྱིན་རླབས་སྙིང་གི་དཔྱིད་དུ་རྟག་
འབེབས་པས། །འགྲོ་ཀུན་འཆི་བདག་གཡུལ་ལས་རབ་རྒྱལ་ནས། །མི་ཤིགས་རྟག་པའི་ལང་ཚོ་འགྲུབ་གྱུར་ཅིག་ །ཅེས་པ་འདི་ཡང་དད་དང་ལྷག་བསམ་གསེར་གྱི་པདྨོའི་འདབ་རྒྱ་མཆོག་ཏུ་ཡངས་པ་སྙེ་མོ་དྲུང་ཡིག་བུ་ཚེ་རིང་གང་ནས་

[078B] ལྷག་པར་བསྟན་འཛིན་ཆོས་བྱེད་ཡོན་བདག་དང་བཅས་པར་བར་ཆད་ཀྱི་འཚེ་བ་ཆེ་ཆེར་བདོ་བའི་དུས་འདིར། །རྒྱལ་བ་ཀུན་གྱི་འཕྲིན་ལས་ཀྱི་རང་གཟུགས་རྗེ་བཙུན་མ་
འཕགས་མ་སྒྲོལ་མ་འདི་ཉིད་བྱིན་རླབས་ཀྱི་འཇུག་པ་གཞན་ལས་ཆེ་ཞིང་སྐབས་སུ་བབས་པར་མཐོང་ནས། སྒྲོལ་དཀར་ཡིད་བཞིན་འཁོར་ལོའི་བསྙེན་སྒྲུབ་སྦྱིན་སྲེག་སོགས་ཉེར་མཁོའི་ཆོས་ཚན་སྣ་ཚོགས་མཆོག་དམན་ཡོངས་ལ་གཟིགས་བདེའི་སླད་དུ་ཕྱོགས་གཅིག་
ཏུ་འཁོད་པ་ཞིག་བྱུང་ན་ཅི་མ་རུང་སྙམ་པའི་ལྷག་བསམ་ཟླ་བ་དུང་གི་ལང་ཚོ་ལྟར་དཀར་བས་ཆོས་ཚན་སོ་སོའི་གཤམ་གསལ་སྦྱིན་བདག་རྣམས་ལ་དགེ་བསྐུལ་ཞུས་ཤིང། རང་ཉིད་ནས་ཀྱང་དཔར་ཡིད་འབྲི་རྒྱུ་སོགས་སོ་གསུམ་ངལ་བ་རིང་དུ་དོར་བའི་བརྩོན་པ་ལྷུར་
ལེན་དང་འབྲེལ་ལེགས་པར་གྲུབ་པའི་ཚེ་གླེགས་བམ་གྱི་ཆོས་ཚན་དཀར་ཆག་དང་དགེ་བསྔོའི་སྨོན་ཚིག་ཆབས་ཅིག་པ་འདི་འདྲ་ཞིག་དགོས་ཞེས་བསྐུལ་ངོར། སྐུ་བཅར་མཚན་ཞབས་དར་ཧན་དགའ་ལྡན་ཁྲི་བྱང་སྤྲུལ་མིང་པས་སྨོན་པའི་མཚམས་སྦྱོར་དང་
བཅས་སྦྱར་བ་དགེ་ལེགས་འཕེལ།། །།་དཔར་པ་ཚེ་བརྟན་ནས་སྒྲོལ་དཀར་ཚེ་ཁྲིད་བདེ་ལྡན་མགོན་པོའི་ཞལ་ལུང་དཔར་བསྐྲུན་གྱི་སྨོན་ཚིག།  གྲངས་ཡས་རྒྱལ་བའི་འཆི་མེད་ལང་ཚོའི་དཔྱིད། །ཟླ་ཞུན་ཐིག་ལེར་སྨིན་
པའི་འཇོ་སྒེག་མཁན། །རྨད་བྱུང་ཚེ་དང་བསོད་ནམས་ཡེ་ཤེས་དཔལ། །འདོད་དགུར་འཕེལ་མཛད་བཅོམ་ལྡན་འདས་མས་སྐྱོངས། །སྲིད་ཞིའི་མཛེས་སྡུག་མཚན་དཔེའི་ཕུང་པོ་ཀུན། །རྣམ་པར་སྤུངས་པ་ཡིད་བྮིན་

[079A]༄༅། །འཁོར་ལོ་ཞེས། །མཚན་གྱི་གཟིས་ཀྱང་ལུས་ཅན་འཚོ་བའི་སྲོག་རྡོ་རྗེའི་དངོས་པོར་བྱེད་པ་ཆེས་མཚར་མོད། །གང་ཞིག་བསྟེན་ལ་ཁྱོད་ཐུགས་ཉི་མའི་ཟེར། །ཆ་ཙམ་ལྷུང་བས་
སྒྲིབ་གཉིས་ནོངས་པའི་སྨག་ཅིག་ཅར་བཅིལ་ཞིང་བློ་གྲོས་འདབ་བརྒྱའི་ཁ། །འབྱེད་འདི་རྨད་བྱུང་ཐུབ་པའི་ཁྱད་པར་ཆོས། །སྟོབས་བཅུའི་ལུས་སྟོབས་དར་པའི་ཡེ་ཤེས་ཁམས། །ཚེ་སྦྱིན་ལྷག་པའི་ལྷ་མོའི་སྐུར་ཤར་
བའི། །ཁྲིད་རིམ་དཔལ་ལྡན་ས་སྐྱའི་མན་ངག་གནད། །ཀུན་ཚང་སྐལ་ལྡན་སྐྱེ་བོའི་ཉེར་འཚོར་གྲུབ། །ཚུལ་འདི་མི་འཛད་ཆོས་སྦྱིན་ངལ་མེད་དུ། །སྤེལ་བའི་ཡོན་སྦྱོར་དཔར་པ་ཚེ་བརྟན་ནས། །བསྒྲུབས་པའི་རྣམ་དཀར་ཟླ་
ལྟར་གསལ་བ་དེས། །འགྲོ་ཀུན་ཉི་བུའི་མུན་སྟུག་མཐར་བྱེད་ཤོག་ །ཅེས་པའི་དཔར་བྱང་འདི་ཡང་མཚན་ཞབས་དར་ཧན་དགའ་ལྡན་ཁྲི་བྱང་སྤྲུལ་མིང་པས་སྦྱར་པའོ།། །།་དཔལ་ལྡན་སྨད་རྒྱུད་གྲྭ་ཚང་གི་ཕྱག་བཞེས་དམ་
ཅན་ཆོས་ཀྱི་རྒྱལ་པོའི་འཕྲིན་ལས་ལ་བརྟེན་ནས་སྲི་ངན་གདོན་བགེགས་མནན་པའི་ཆོ་ག་རྡོ་རྗེའི་རི་རབ་བརྩེགས་པའི་འཕྲུལ་འཁོར་དང། སྲི་གནོན་གྱི་ལིངྒའི་དཔེ་རིས་ཁག་དགུ་བཅས་རྒྱུད་སྨད་མཁན་ཟུར་འབྲས་ཕ་ར་གྲགས་པ་བསྟན་འཕེལ་དང། རྒྱུད་གྲྭ་འགའ་ཞིག་རྣམས་ནས་ཞལ་འདེབས་
ཕྱོགས་བསྡུས་ཀྱིས་དཔར་དུ་བསྐྲུན་པའི་སྨོན་ཚིག་ཏུ།  རྒྱལ་ཀུན་ཡེ་ཤེས་ཐིག་ལེ་ཆེན་པོའི་རྩལ། །སྟོང་གསུམ་ཁྱོན་འགེངས་རྡོ་རྗེ་སྲིན་པོའི་གར། །མཐོང་ཚེ་ཁྲོ་བོ་གཞན་གྱི་ལག་ཆ་ཀུན། །སྟབས་ཅིག་འཆོར་བ་འཇིགས་བྱེད་མ་ཧེའི་གདོང།།

[079B] །སྲོག་བདུད་ཧ་ལ་ནག་པོ་བརྩེགས་པའི་དུག་སྟངས་སྟབས་ཚངས་པའི་ཡུལ་སའི་རྩེ་མོ་ནས། །གནོན་པའི་འཇིགས་རུང་ཉམས་བརྒྱར་བསྐྱོད་ལ་བྲེལ། །དེ་ཡི་ལས་རིམ་རྒྱུད་དོན་རྒྱ་མཚོ་
ཆེ༑ ༑སྙན་བརྒྱུད་རླུང་གིས་བསྲུབས་ལས་གདུག་ཅན་ཀུན། །རིམ་བདུན་ས་འོག་གཤིན་རྗེའི་གྲོང་ཁྱེར་དུ། །གནོན་པའི་རྡོ་རྗེའི་ལྷུན་པོ་དེང་འདིར་གྲུབ། །ཚུལ་འདི་སྨད་རྒྱུད་རིགས་སྔགས་འཆང་བ་འགས། །འཛད་མེད་དཔར་གྱི་དྔོས་
པོར་བསྒྲུབས་པའི་དགེས། །རྒྱལ་བའི་བསྟན་དང་དེ་འཛིན་ཡོན་མཆོད་ཀུན། །ནག་པོའི་གཡུལ་ལས་རྟག་ཏུ་རྒྱལ་གྱུར་ཅིག་ཁྱད་པར་རིམ་གཉིས་གཡུ་རལ་འབུམ་གསིག་པའི། །གསུམ་ལྡན་རིག་འཛིན་འཕྲོག་བྱེད་དར་མའི་ཁྱུ། །
འཇིགས་མེད་གསང་ཆེན་གད་བརྒྱངས་ཆེར་སྒྲོག་པས། །བློ་བཟང་བསྟན་པའི་གངས་རི་བསྲུང་གྱུར་ཅིག་རྒྱུ་སྦྱོར་རྣམས་ཀྱང་བླ་མ་འཇིགས་མཛད་ལྷའི། །བྱིན་རླབས་སྙིང་གི་ཟུངས་སུ་རྟག་འབབ་པས། །ཕྱི་ནང་བདུད་རིགས་འྡུལ་
ལ་ཆེ་བའི་སྟོབས། །མི་བཟད་མཁའ་དང་མཉམ་པ་ཉིད་གྱུར་ཅིག་གཟུང་འཛིན་གཉིས་སྣང་འཁྲུལ་པ་རྫུན་པའི་རླབས། །ཀུན་རྫོབ་སྤྲོས་པ་མ་འགགས་སྲི་ངན་དཔུང། །གཏིང་ཟབ་བདེ་ཆེན་འོད་གསལ་འབྲུབ་ཁུང་དུ། །
གནོན་པའི་དྲག་པོའི་སྦྱོར་བ་མཆོག་འགྲུབ་ཤོག།  །།་རབ་བྱུང་བཅུ་དྲུག་པའི་མེ་བྱི་ལོར་འབྲོག་རི་བོ་ཆེ་དགའ་ལྡན་རྣམ་པར་རྒྱལ་བའི་གླིང་གི་ཤར་རྩེ་གྲྭ་ཚང་འདུ་ཁང་མཐོང་འཁོར་གྱི་ཕྱོགས་བཞི་སེང་གཡབ་དང་བཅས་པར་འགྲེམས་རྒྱུའི་མཆོད་རྫས་བཟང་གོས་ལྷན་དྲུབ་ཀྱི་ནོར་

[080A]༄༅། །བུའི་དྲ་བ་དྲ་ཕྱེད་དཀྱིལ་དུ་ལྟུང་བཤགས་བདེ་གཤེགས་སོ་ལྔའི་སྣང་བརྙན་གྱིས་མཚན་པ་གསར་བཞེངས་འབུལ་སྦྱོར་ཞུས་པའི་རྒྱབ་ཡིག་སྨོན་ཚིག་ལ།  ཨོཾ་སྭ་སྟྭི། བློ་གཏེར་བློ་ལས་འདས་པའི་དཔལ་གྱིས་བློ་ཆེན་རྣམས་ཀྱང་ཕྱོགས་ལ་འདྲེན། །
བཟང་སྐྱོང་བཟང་པོར་རློམ་པ་བྱེ་བས་བཟང་པོའི་ངོ་མཚར་དཔག་དཀའ་བ། །གྲགས་སྙན་གྲགས་པའི་མུ་ཁྱུད་རྣམ་གནོན་གྲགས་པ་དོན་ལྡན་ས་གསུམ་རྒྱན། །པ་ར་པ་ཊུ་སྟོང་གི་གཙུག་ནོར་པ་སངས་ལྟ་བུར་སྲིད་ན་མཛེས། །དེ་ཡི་གཟི་བྱིན་མུ་ཏིག་དོ་
ཤལ་ཚངས་པས་སྤོ་མཐོར་བརྩེགས་པ་ལས། །ལུགས་ཀྱི་དྭངས་མ་མཆེ་བ་བཞིས་བཙེགས་འོག་མིན་བ་གམ་ལ་འཛེག་པ། །ལེགས་བཤད་གཙང་མའི་བདུད་རྩི་འབུམ་འཛག་ཀུན་དགའ་གསར་པའི་ལང་ཚོའི་སྤྲིན། །ཕྱོགས་ཀྱི་བླ་བྲེ་འྠག་
རིས་མ་ཆགས་ནོངས་པས་བཏང་བ་རྒྱལ་གྱུར་ཅིག་སྙན་པའི་བ་དན་ཕྱོགས་ཀྱི་ཁོར་ཡུག་ཏུ། །ཞྭ་སེར་གསང་བའི་དཔལ་དང་མཉམ་བསྐྱོད་པ། །ཕྲ་མཛངས་ཐོས་བསམ་རེ་སྐོང་ནོར་བུའི་གླིང། །ཡོངས་དག་མཁས་གྲུབ་གདེངས་ཅན་བྱེ་བའི་
ཡུལ། །ཧཱུཾ་ལས་རྣམ་བཅས་སྟོང་པའི་དབྱིངས་ཆེན་པོར། །མི་འགྱུར་བདེ་བས་སྡོམ་དུ་བསྡུས་པའི་གར། །སྲིད་ཞིའི་མིག་ལ་ཀུན་ནས་འབོད་པ་འདི། །མེས་པོའི་གཡོ་བ་མ་ལགས་དད་པས་དྲངས། །གཉུག་མ་ཆུ་ཡི་སྲིན་པོ་མ་ཀ་རས། །མི་ཟད་སྒྱུ་
མའི་དྲ་བ་འཕྱར་བའི་ལྟོར། །སྡིག་ལྟུང་མུན་སེལ་འོད་གསལ་མཚན་དཔེའི་སྒྲོན། །ཚར་དུ་དངར་བས་ཉི་མ་མོག་པོར་བསྒྲིལ། །སྟོབས་ལ་ཡེ་ཤེས་ལས་ཀྱང་མི་རྟག་པ། །ཆེས་ཆེར་རྣོ་བར་རྒྱལ་བ་བགྲོས་པའི་གཟུགས། །གཞི་ལམ་འབྲས་བུའི་ངོ་

[080B] །རནྨ་པར་དཔྱོད་པའི་མེ་ལྕི་འཁྱུག་པས་འཚལ། །བསྔགས་འོས་བསོད་ནམས་གངས་རིའི་རྩེར་འཕྱ་བས། །ཁོ་བོའི་བློ་གྲོས་དཀར་པོར་བསྒོངས་པ་འདིས། །ལུས་ངག་ཡིད་ཀྱི་བགྱུ་བའི་རི་མོ་ཀུན། །བཟང་པོ་སྤྱོད་པའི་
ལམ་དུ་འབྲི་བར་སྨོན། །རིང་ནས་བརྩེ་བས་བཟུང་བའི་ཕ་མའི་འགྲོར། །ལུང་རྟོགས་ཆོས་ཀྱི་སྣང་བ་རབ་འབར་ཞིང། །བསྟན་འཛིན་སྐྱེས་བུ་པདྨ་འཕྱུར་བའི་ཚལ། །བཤད་སྒྲུབ་སྦྲང་རྩིའི་དོག་པས་མཛེས་པར་པར་ཤོག་ཁྱད་པར་དྲིན་གྱི་ལྷུན་
པོ་ཆེས་ལྕི་བ། །བློ་བྯང་ཚུལ་ཁྲིམས་ཐུབ་བསྟན་དར་བའི་གཉེན། །གང་དགྣ་ཚེ་རབས་ཕེང་བར་འཕྲད་པ་ལས། །རྒྱས་སྲས་མྑ་ལྡིང་དབང་པོར་བདག་གྱུར་ཅིག་རྟག་ཏུ་ངེས་པར་འབྱུང་བའི་མེ་ཏོག་ལ། །བྱང་ཆུབ་སེམས་ཀྱི་གེ་སར་རྒོད་
བཞིན་དུ། །ཡང་དག་ལྟ་བ་བདུད་རྩིའི་དྲི་བསུང་གིས། །ཕྱིན་དྲུག་བསྡུ་བཞིའི་ཀུན་དགའ་སྤེལ་བར་སྨོན། །འདས་དང་མ་བྱོན་ད་ལྷའི་རྒྱལ་ཀུན་ལས། །ཞིང་དང་སྐུ་ཚེ་གདུལ་བྱའི་འབྱོར་པ་རྣམས། །ཕུལ་བྱུང་མཁའ་ཁྱབ་སྒྱུ་འཕྲུལ་སྤྲིན་ཆེན་གྱིས།།
འགྲོན་ཀུན་སྒྲོལ་བའི་འདྲེན་པར་བདག་གྱུར་ཅིག། །ཤར་རྩེ་ཐེག་པ་ཆེན་པོའི་གླིང་མཆོག་འདིར། །བསླབ་གསུམ་ནོར་བུའི་འཕེལ་བ་མི་དམན་ཞིང། །དད་བརྩོན་ཤེས་རབ་འཕགས་པའི་རྒྱན་མང་ཅན། །ལྷ་ཡིས་བཀུར་བའི་སྐྱེ་བོས་ཁྱབ་གྱུར་ཅིག་
 ཅེས་རྒྱུ་སྦྱོར་བཁྲི་ཆེན་རྡོ་ར་འཆང་བྱང་ཆུབ་ཆོས་འཕེལ་གྱི་མཚན་གྱིས་སྒྲོ་བཏགས་པའི་འདུག་གསུམ་པ་བློ་བཟང་ཡེ་ཤེས་བསྟན་འཛིན་རྒྱ་མཚོས་སྨྲས་པ་ཛ་ཡྣྟུ།། །།་དེ་སྣོགྣ་བོད་ལྗོངས་སུ་ཉང་བྲན་ཆུ་བཟང་རི་ཁྲོད་དུ་བསྙེན་མཚམས་བཞུགས་སྐབས་ཤིག་ལ་ཛེ་སྨད་རིན་པོ་ཆེ་ནས་ཤིང་བྲས་སྣ་ཚོགྶ་

[081A]༄༅། །ཀྱི་ལྕགས་ཀྲིན་འགའ་ཤས་ཕུལ་འབྱོར་གྱི་གསུང་ལན་ལ།  ཛེ་ཏ་རི་ཡང་སྙེམས་པའི་བཞིན། །སྨད་པའི་སྦྱོར་བར་འགོད་པའི་རྩལ། །སྤྲུལ་མིང་ཕལ་གྱིས་མི་བསྒྲུན་པའི། །སྐུ་ཞབས་སྙིང་དུ་གཅེས་པ་ནས། །དྲི་ཟའི་ཁབ་ནས་མ་བླངས་
ཤིང། །མཚོ་བྱུང་རྒྱུད་དུ་མ་བཀུག་པར། །དབྱངས་བདུན་རྫོགས་པའི་ཏམྦུ་ར། །འདི་ཀོ་རྣ་བའི་བཅུད་དུ་འཇེབས། །མི་ཕམ་དབྱངས་ཅན་དགྱེས་པ་དེའི། །མི་ཟད་རོལ་མོའི་མཛོད་ཆེན་དུ། །མི་མིན་བྱི་ལའི་གནོད་པ་འགའ། །མི་མངོན་འཇབ་བུས་
སོང་ཞེས་ཐོས། །ཨ་ཡེ་ཀུ་རེ་བགྱིས་པ་སྟེ། །ཨ་ཕ་ལས་ཀྱང་བུ་རྫིག་པའི། །ཨ་མའི་བུ་ཞིག་ཡོང་སྙམ་དུ། །ཨ་རེ་དགའ་སྟེ་ཞེ་བློ་བདེ། །ཁྲི་སྟན་གོ་སའི་རྒྱན་མཛེས་ཀྱང། །བྱང་ཁོག་སྟོང་པ་ལྡེར་བཟོའི་གསོབ། །གར་སྟབས་ཚུལ་མཐོང་བྱིས་
པ་འགའི། །དབང་པོར་མཚར་ཏེ་ཡ་མ་བྲལ། །ཆེན་པོར་འོས་པའི་ཟས་སྟོང་ཡང། །འགྲོ་ལམ་གང་དགར་མི་རྙེད་ན། །བདག་ཅག་ཇིག་ཐར་འགྱུར་ཞེས། །ཟས་ཀྲིན་འགའ་ཞིག་འདི་ན་འཁྱམས། །དེ་སྐད་ནང་ཉམས་ཀུ་རེ་དང། །སྦྲགས་་འི་འཕྲིན་ཡིག་
ངང་པའི་གླུ། །ལམ་རིམ་ཟིན་ཐོའི་ཡིག་འབྲི་དང། །བསྙེན་མཚམས་ཐུན་གྱི་དབར་ནས་བསྒྲགས།། །།



