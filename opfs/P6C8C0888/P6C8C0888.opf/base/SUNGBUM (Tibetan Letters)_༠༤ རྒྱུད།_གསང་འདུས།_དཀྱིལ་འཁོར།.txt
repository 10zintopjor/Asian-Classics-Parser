   ༈    བུམ་པ་ལ་གནས་པའི་ཀ་བ་གཉིས་
གཉིས་ཀྱིས་བཏག་པའི་གདུང་སྤོམས་སུ་ཆ་ཕྲན་གཅིག་སྲིད་དུ་ཆ་ཕྲན་བཅུ་གཉིས། བུམ་པ་ཀ་བྲེ་གཞུ་གདུང་དང་བཅས་པའི་དཔངས་ལ་ཆ་ཕྲན་བཅུ་དྲུག་ཡོད་པ། གདུང་དེའི་སྟེང་དུ་ལྕམ་སྣེ་ཕྱི་མ་
དང། ནང་མ་སྒོ་འགྲམ་གཡས་གཡོན་དང། དེའི་བར་གྱི་གདུང་ལ་བཀལ་ཏེ་སྒོ་ཁང་གི་ཐོག་འབུབ། ཕྱོགས་བཞིའི་རྩ་ཐིག་དང་ཚངས་ཐིག་འཕྲད་མཚམས་ནས་ནང་དུ་སྒོ་ཚད་རེ་དང། དེ་ནས་གཡས་གཡོན་

[025B] དེ་དག་གི་སྟེང་དུ་གདུང་ཐལ་རྒྱུགས་སུ་བཏང་བ་ལ་ལྕམ་སྣེ་ནང་མ་དང། ཕྱི་མ་གསེར་གྱི་སྐ་རགས་དང་
སྒོ་ཁྱུད་ཀྱི་གདུང་ལ་བཀལ་ཏེ་ཕྱི་ཁྱམས་གྲུ་བཞི་པའི་ཐོག་ཕུབ། ཡང་ཕྱོགས་བཞིའི་རྩ་ཐིག་དང་ཚངས་ཐིག་འཕྲད་མཚམས་ནས་ནང་དུ་སྒོ་ཚད་གཉིས་གཉིས་སོང་བའི་མཚམས་ནས་གཡས་གཡོན་
དུ་ཆ་ཕྲན་གཉིས་གཉིས་དོར་བར། ཀ་ཆུང་བྲེ་གཞུ་འཁྱོགས་གདུང་ཟླུམ་གདུང་བཞི་དང་བཅས་པའི་གར་བུ་ཟླུམ་པོའི་ཐོག་དཔངས་ལ་ཆ་ཕྲན་བཞི་དང་བཞི་ཆ་གཅིག་ལྷ་སྣམ་ཕྱི་ནང་གི་དཔངས་ཁྱད་ལ་ཆ་ཕྲན་
གྱི་བཞི་ཆ་གཅིག་གར་བུ་ཟླུམ་པའི་སྟེང་མཐར་རྡོ་རྗེ་རྩི་གསུམ་པས་ཟླུམ་བོར་བསྐོར་བའི་བར་དང། འོག་གི་ཀ་བ་བརྒྱད་ཀྱི་ཐད་དུ་བཙུགས་པའི་ཀ་བ་བྲེ་གཞུ་འཁྱོགས་གདུང་ཟླུམ་གདུང་བཞི་མིག་མང་རིས་དང་
བཅས་པའི་དཔངས་སུ་ཆ་ཕྲན་བཅུ་དྲུག་དེ་ལ་ཐོག་མེད་པར་བླ་རེ་བྱ། དེའི་ལྷོ་བྱང་གི་གདུང་གཉིས་ཀྱི་སྣེ་མོའི་སྟེང་དུ་འོག་གི་ཀ་བའི་ཐད་ཀར་བཙུགས་པའི་ཀ་བ་གསེགས་ཁ་ཆ་ཕྲན་དྲུག་པ་གཉིས་གཉིས་བཙུགས་
པ་ལ༑ ལྷོ་བྱང་དུ་སྒྲོག་གདུང་བཏང་བའི་སྟེང་དུ་གདུང་ལེབ་སྣེ་མོ་ལྷོ་བྱང་དུ་རྒྱུགས་པ་ཞེང་ལ་ཆ་ཕྲན་བཞི། མཐུག་རྡམས་ལ་ཆ་ཕྲན་ཕྱེད་གཉིས། སྲིད་ལ་ཆ་ཕྲན་བཅུ་དྲུག་སྣེ་གཉིས་སུ་ཆུ་སྲིན་གྱི་མགོ་

[026A]༄༅། །ཅན་བཏང། གདུང་ལེབ་དང་ཟུར་ལྕམ་ལ་ལྕམ་སྣེ་ནང་མ་དང། ལྕམ་སྣ་ཕྱི་མ་ཕྱི་ཁྱམས་གྲུ་བཞི་པའི་སྟེང་གི་ཁ་གདེང་ལ་ཀ་ཆུང་བྲེ་ཕུལ་གདུང་དང་བཅས་པ་དཔངས་ཆ་ཕྲན་དྲུག་པ་
ལ་བཀལ་ཏེ་རྒྱ་ཕུབས་ཀྱི་ཐོག་འབུབ། གདུང་ལེབ་ཀྱི་སྟེང་དབུས་སུ་གསེར་གྱི་རྒྱུད་ཁང་གྲུ་བཞི་པ་རྒྱར་ཆ་ཕྲན་གསུམ་དང་དཔངས་སུ་ཆ་ཕྲན་གཉིས་ཡོད་པ། དེའི་སྟེང་དུ་རིན་པོ་ཆེ་སྣ་ཚོགས་ལས་སྤྲས་
པའི་ནོར་བུ་ཆ་དགུ་པ་ལ་ཆ་ཕྲན་གཅིག་དང། དེའི་སྟེང་དུ་རྡོ་རྗེ་རྩེ་ལྔ་པ་ལ་ཆ་ཕྲན་གཅིག་ཡོད་པའི་ཏོག་བྱ། ཏོག་གི་རྩེ་ནས་འོག་གཞི་སྣ་ཚོགས་རྡོ་རྗེའི་ལྟེ་བའི་བར་དང། ཤར་གྱི་རྩ་ཐིག་ནས་ནུབ་ཀྱི་རྩ་ཐིག་
གི་བར་ཆ་ཕྲན་སོ་གཉིས་སུ་མཉམ་པ་ནི་རྒྱ་མཉམ་དཔངས་མཉམ་དུ་གྲགས་སོ། རྟ་བབས་ཀྱི་ཀ་བའི་མདུན་དུ་རང་རང་གི་ཕྱོགས་ཀྱི་དེ་བཞིན་གཤེགས་པའི་མཚན་མས་བཀྲ་བའི་ཐེམ་སྐས་བང་རིམ་ཉི་
ཤུ་པ༑ བང་རིམ་རེ་རེའི་དཔངས་ལ་ཆ་ཕྲན་རེ། བང་རིམ་སྟེང་མའི་ཞེང་ལ་ཆ་ཕྲན་བཞི། ལྷག་མ་བཅུ་དགུའི་ཞེང་ལ་ཆ་ཕྲན་ཕྱེད་པ་རེ། སྲིད་ལ་ཆ་ཕྲན་བཅུ་དྲུག་ཡོད་པའི་སྟེང་དུ་སྟེགས་བུ་བུམ་པ་ཀ་བ་དང་
བཅས་པའི་དཔངས་ལ་ཆ་ཕྲན་ལྔ་ཡོད་པ་བཞི་བཞིས་བཏེག་པའི་རྟ་བབས་བཞི་བྱ་བར་གསུངས། འདི་དྷརྨ་བྷ་དྲས་རང་ལོ་དོན་ལྔ་པ་མེ་རྟ་ཟླ་ཚེས་ལ་སློབ་མ་འགར་གསང་འདུས་འཕགས་ལུགས་

[026B]



﻿༄༅། །བཞི་བརྒྱ་ལྔ་བཅུ་པའི་སྐོར་གྱི་ཟིན་བྲིས་གནང་བ་བཞུགས་སོ། །

[001A] །དཀྱིལ་ཆོག་བཞི་བརྒྱ་ལྔ་བཅུ་པའི་འགྲེལ་པར། ཀུན་སངས་རྒྱས་བདག་བློ་མཆོག་གིས་ཞེས་པ་འདིས་ནི་རང་བཞིན་སྟོན་ཏེ། དེའང་དེ་ཁོ་ན་ཉིད་དུ་ན་བདག་ཉིད་ཀྱི་དངོས་པོ་ཤིན་ཏུ་རྣམ་
པར་དག་པའི་ས་དང། ཕ་རོལ་ཏུ་ཕྱིན་པའི་རང་བཞིན་ཅན་དུ་བསྒོམས་པ་དེའི་སྟོབས་ཀྱིས་སངས་རྒྱས་ཐམས་ཅད་ཀྱི་ཕ་རོལ་ཏུ་ཕྱིན་པ་ལ་སོགས་པས་བདག་ཉིད་ཀྱི་ཕ་རོལ་ཏུ་ཕྱིན་པ་ལ་སོགས་པ་སེམས་ཀྱི་
སྐད་ཅིག་མ་ཐམས་ཅད་ལ་ཡོངས་སུ་རྫོགས་པར་བྱེད་པ་དང། བདག་དང་གཞན་ལ་མཆོད་པས་ཀྱང་སངས་རྒྱས་ཐམས་ཅད་ལ་མཆོད་པར་འགྱུར་བ་དང། དངོས་པོ་དམན་པ་རྣམས་ཀྱིས་ཀྱང་ཕུལ་དུ་བྱུང་
བའི་མཆད་པ་བྱད་པས་བྱང་ཆུབ་རྙེད་པར་སླ་བ་ཡིན་པས། འདི་ནི་བྱང་ཆུབ་ཀྱི་ལམ་གྱི་རང་བཞིན་དུ་གྱུར་པ་ཡིན་ནོ། །དེ་བས་ཞེས་བྱ་བ་འདིས་ནི་ཤིན་ཏུ་མྱུར་བ་ཁོ་ནར་བྱང་ཆུབ་ཐོབ་པར་བྱེད་པའི་ཁྱད་པར་
བསྟན་པ་ཡིན་ཏེ། རྣལ་འབྱོར་དག་ནི་འདི་ཉིད་ཀྱིས། །མྱུར་དུ་སངས་རྒྱས་ཉིད་འཐོབ་འགྱུར། །ཞེས་ཇི་སྐད་བཤད་པ་ལྟ་བུའོ། །ཨོཾ་ཞེས་བྱ་བ་ནི་གླེང་བསླང་པའོ། །ཆོས་ཐམས་ཅད་ཀྱི་རང་བཞིན་དང་རྒྱུ་དང་འབྲས་
བུ་བྲལ་བ་ནི། ཤཱུ་ནྱ་ཏཱ་སྟེ་སྟོང་པ་ཉིད་དེ། །དེའི་ཡེ་ཤེས་ནི་ཛྙཱ་ན་སྟེ། སྟོང་པ་ཉིད་དང་མཚན་མ་མེད་པར་དང་སྨོན་པ་མེད་པར་རོ་གཅིག་པའི་སེམས་ཞེས་བྱ་བའི་དོན་ཏོ། །དེ་ཉིད་ནི་བཛྲ་སྟེ་མི་མཐུན་པའི་ཕྱོགས་

[002A]༄༅། །རྣམས་ཀྱིས་མེ་ཤིགས་པའི་ཕྱིར་དང། དེ་འཇོམས་པའི་ཕྱིར་རྡོ་རྗེ་ཞེས་བྱའོ། །དེའང་རྣམ་པར་དག་པའི་མཐར་ཐུག་བར་ཕྱིན་པ་ཡིན་པའི་ཕྱིར། དེ་ཉིད་དང་པོར་སྭ་བྷཱ་བ་སྟེ་རང་ལ་ཡོད་ཅིང་
གནས་པའོ། །དེའང་དེ་བཞིན་ཉིད་ཀྱི་སྐུས་རང་བཞིན་གྱི་རྣམ་པར་དག་པའི་སེམས་ནི་གློ་བུར་བའི་སྒྲིབ་པ་དང་བྲལ་བའི་རང་བཞིན་དུ་གནས་པ་ཞེས་བྱ་བའི་དོན་ཏོ། །དེ་བཞིན་ཉིད་ཀྱི་ཕྱིར་རང་བཞིན་གྱིས་རྣམ་པར་
དག་པ་ཉིད་ཡིན་པས་བདེན་པའི་བདག་ཉིད་ཅན་གྱི་རང་གི་ངོ་བོ་ནི་ཨཱཏྨ་ཀོ་སྟེ། དེ་ལྟ་བུ་གང་ཡིན་པ་དེ་ནི་བདག་ཡིན་པས་ཨ་ཧ་སྟེ། དེ་ནི་སྟོང་པ་ཉིད་ཀྱི་ཡེ་ཤེས་ཀྱི་རྡོ་རྗེའི་རང་བཞིན་གྱི་བདག་ཉིད་ཅན་ནི་བདག་
གོ་དེའི་ཕྱིར་བྱང་ཆུབ་ཀྱི་སེམས་འདི་སྟོང་པ་ཉིད་ཀྱི་ཡེ་ཤེས་ཀྱི་སྒྲས་རང་གི་མཚན་ཉིད་ལ་ལྷག་པར་མོས་པ་ཡིན་ལ་རྡོ་རྗེའི་སྒྲས་ནི་རང་གི་མཐར་ཐུག་པའི་རྣམ་པར་དག་པའོ། །རང་བཞིན་གྱི་སྒྲས་ནི་མཐར་ཐུག་
པའི་རྣམ་པར་དག་པའི་དུས་སུའང་ལྷག་མ་མེད་པར་རོ། །བདག་ཉིད་ཅན་དང་བདག་གི་སྒྲ་གཉིས་ཀྱིས་ནི་དེ་བདག་ཉིད་ལ་རང་བཞིན་གྱིས་གྲུབ་པ་ཉིད་ཡིན་པ་ཉིད་དུ་ལྷག་པར་མོས་པ་སྟེ། ཇི་ལྟར་ཆོས་ཀྱི་དབྱིངས་
ཐོག་མ་དང་ཐ་མ་མེད་པ་ཡིན་པ་ལྟར། བྱང་ཆུབ་ཀྱི་སེམས་ཀྱང་དེ་དང་འདྲ་སྟེ། དེ་ཁོ་ན་ཉིད་ལ་དམིགས་པ་ཉིད་ཀྱིས་དེ་གཙོ་ཆེར་དེ་བཞིན་ཉིད་ཀྱི་རང་བཞིན་ཅན་ཡིན་པའི་ཕྱིར་རོ། །བྱིན་གྱིས་བརླབས་པའི་སྔགས་

[002B] འདི་བཞིན་དུ་ཤེས་པར་བྱའོ། །ཐར་པ་མེད་ན་ནི་སྲིད་པ་ཁོ་ནར་འགྱུར་ལ། དེའང་སྡུག་བསྔལ་གྱི་རང་བཞིན་ཅན་ཡིན་ན་བདེ་བ་ཆེན་པོ་དེ་དག་ལ་ཡོད་ཅེས་རྟོག་ན། དེའི་ཕྱིར་ཐ་
མལ་ཞེས་བྱ་བ་ལ་སོགས་པ་སྨོས་ཏེ། ཐ་མལ་ནི་དམན་པའོ། །རྣམ་རྟོག་ནི། བཏགས་པ་སྟེ། ཁམས་གསུམ་པའི་སེམས་དང་སེམས་ལས་བྱུང་བ་རྣམས་སོ། །དེའང། ཡང་དག་མ་ཡིན་ཀུན་རྟོག་ནི། །སེམས་དང་སེམས་བྱུང་ཁམས་གསུམ་པ། །ཞེས་
སྨོས་པའི་ཕྱིར་རོ། །ཀུན་ཏུ་རྟོག་པ་དེའི་འཇུག་པ་ཉིད་སྲིད་པའི་སྡུག་བསྔལ་ཡིན་གྱི། དེ་ལས་གཞན་པ་ནི་མེད་དེ། ཁམས་གསུམ་ལས་ལོགས་ཤིག་ན་སྲིད་པ་མེད་པའི་ཕྱིར་རོ། །འདི་ཞེས་བྱ་བ་ནི་སྲིད་པའི་སྡུག་བསྔལ་ཀྱིའོ། །དེ་ལྟར་ཞེས་བྱ་བ་ནི་
ཇི་སྐད་དུ་བཤད་པའི་དཀྱིལ་འཁོར་གྱི་རྣམ་པ་ཅན་གྱི་ཡིད་ཀྱིས་མངོན་སུམ་དུ་འགག་པར་བྱེད་པའོ། །ཅིའི་ཕྱིར་ཞེ་ན། ཤེས་རབ་ཅེས་བྱ་བ་ལ་སོགས་པ་སྨོས་ཏེ། དངོས་པོ་ཐམས་ཅད་ཀྱི་དུས་གསུམ་གྱི་དུས་དང་ཆོས་གང་མཐའ་ཡས་པའི་རྣམ་
པ་ཅན་ཕྱོགས་བཅུ་ན་ཁྱབ་པ་གང་ཡིན་པ་དེ་ནི་དེའི་བདག་ཉིད་ཅན་གྱིས་བསྡུས་པས་ཆགས་པ་མེད་ཅིང་དམིགས་སུ་མེད་ལ་གཟུང་བ་དང་འཛིན་པའི་རྟོག་པ་དང་བྲལ་བའི་འཁོར་ལོ་གང་ཡིན་པ་དེ་ནི་སངས་རྒྱས་ཀྱི་ཆོས་ཐམས་ཅད་ཤིན་ཏུ་རྣམ་
པར་དག་པའི་རང་བཞིན་ཅན་རྟེན་དང་བརྟེན་པ་པོའི་དཀྱིལ་འཁོར་དེར་སོ་སོར་སྣང་སྟེ། ཡིད་དེའི་རྣམ་པར་སྣང་བ་ན་རྟག་པ་དེ་སྣང་བར་མི་འགྱུར་ལ། དེའི་ཕྱིར་འགལ་བ་གྲུབ་པའི་སྣང་བ་དང་མུན་པ་དང་འདྲ་བ་ཡིན་ན། །འགལ་བ་གྲུབ་པས་ན་

[003A]༄༅། །ཡིད་དེ་ཤིན་ཏུ་བསླབས་པ་ལས་སྲིད་པའི་སྡུག་བསྔལ་དེ་ལྡོག་པར་འགྱུར་རོ། །འདི་གཉིས་ནི་ལན་འགའ་ཞིག་འགལ་བར་འགྱུར་བ་ཡིན་པས་དེའི་ཕྱིར་ངེས་པར་ལྡོག་པར་འགྱུར་བ་མ་ཡིན་པའམ། གལ་ཏེ་རྟག་ཏུ་མི་མཐུན་པ་
ཡིན་ན་རྣམ་གྲངས་གཉིས་ཀར་ཡང་གནོད་པ་དང་གནོད་བར་བྱ་བའི་རང་བཞིན་དུ་འགྱུར་ཏེ། བུམ་པ་དང་སྣམ་བུའི་རྟོག་པ་དང་འདྲའོ་ཞེ་ན་དེའི་ཕྱིར་གང་གིས་ཞེས་བྱ་བ་ལ་སོགས་པ་སྨོས་ཏེ། གང་དག་ལན་འགའ་ཞིག་མི་མཐུན་པར་འགྱུར་བ་
དེ་ནི་རྟག་ཏུའང་མི་མཐུན་ཏེ། མུན་པ་དང་སྣང་བ་དང་འདྲའོ། །དེ་བས་ན་ཇི་སྐད་བཤད་པའི་ཡིད་དེ་ཤིན་ཏུ་བསླབས་པའི་མཚན་ཉིད་ཅན་གྱི་རང་གི་རྒྱུད་ལ་གོམས་པར་བྱས་པ་ཐོབ་ན་རྟོག་པ་ཤིན་ཏུ་ལྡོག་པར་བྱེད་དེ། གཙང་སྦྲ་ཅན་ཐོད་པ་ཅན་
དུ་གྱུར་པའི་གཙང་སྨེ་དང་འདྲ་བར་གཙང་སྨེ་མེད་པར་འགྱུར་པའམ། གསེར་གྱི་དྲི་མ་ཡང་དང་ཡང་དུ་བསྲེགས་པས་སྦྱངས་པ་དང་འདྲའོ། །ཅི་སྟེ་ཀུན་གཞི་རྣམ་པར་ཤེས་པ་ཉེ་བར་མ་དམིགས་སུ་ཟིན་ཀྱང་གཞིར་གྱུར་པ་ཡིན་པའི་ཕྱིར་སྣང་བ་ཡིན་
ནོ༑ ༑གཞན་དུ་ན་གཉིད་སྟུག་པོ་ལ་སོགས་པའི་ཚེ་ནའང་དེ་ལྡོག་པར་ཐལ་བར་འགྱུར་རོ། །ཀུན་གཞི་རྣམ་པར་ཤེས་པ་ཉིད་ནི་ཁམས་གསུམ་པའི་བདག་ཉིད་ཅན་ཡིན་ལ། དེ་དང་འབྲེལ་བ་ནི་ཉོན་མོངས་པ་ཅན་གྱི་ཡིད་དང། འཇུག་པའི་རྣམ་པར་
ཤེས་པ་ཡིན་ནོ། །དེས་ན་དུས་གཅིག་ཏུའང་འགག་པར་མི་འགྱུར་ལ་དེ་གྲུབ་ཏུ་ཟིན་ཀྱང་ཤིན་ཏུ་བསླབས་པ་ལས་སྲིད་པ་འགག་པར་མི་འགྱུར་ཏེ། ནམ་མཁའ་མཐའ་ཡས་སྐྱེ་མཆེད་བསྒོམས་པས་ཀྱང་སྲིད་པ་ལྡོག་པར་ཐལ་བར་འགྱུར་བའི་ཕྱིར་རོ་

[003B] གང་གི་ཕྱིར་འདིར་ཐ་མལ་པའི་ཀུན་ཏུ་རྟོག་པ་ཞེས་བྱ་བ་ནི་བདག་དང་བདག་གི་དང་གཟུང་བ་དང་འཛིན་པའི་རྣམ་པ་ཅན་གྱི་ཡིད་ཀྱིས་བརྗོད་པ་ལ་བྱ་བར་བཤད་ན། སྲིད་པའི་བདག་
ཉིད་ཅན་གྱི་སྡུག་བསྔལ་ཞེས་བྱ་བར་ཉེ་བར་གདགས་པས་སྲིད་པའི་བདག་ཉིད་ཅན་གྱི་སྡུག་བསྔལ་གྱི་རྒྱུའི་གཙོ་བོ་ཡིན་ན་ཞེས་བྱ་བའི་ཐ་ཚིག་གོ་འདི་ཞེས་བྱ་བ་ནི་ཐ་མལ་པའི་རྟོག་པའི་བདག་ཉིད་ཅན་གྱི་སྡུག་བསྔལ་གྱི་རྒྱུའོ། །རྟོག་པ་དེ་སྣང་བར་
མི་འགྱུར་ལ་ཞེས་བྱ་བ་ནི་དཀྱིལ་འཁོར་གྱི་རྣམ་པ་ཅན་གྱི་སེམས་ནི་མི་བདེན་པའི་རྣམ་པར་རྟོག་པ་ཐམས་ཅད་བསལ་བ་ལ་འཇུག་པ་ཡིན་པའི་ཕྱིར་རོ། །དེའང་ལྷན་ཅིག་མི་སྣང་བ་ཙམ་གྱིས་ནི་མ་ཡིན་ནོ། །དེ་བས་ན་འདི་གཉིས་ནི་ལན་ཅིག་མི་མཐུན་པར་
གྲུབ་ན་རྟག་ཏུ་མི་མཐུན་པར་འགྲུབ་པ་ཡིན་པས་འྡིའང་རིགས་པ་ཡིན་ནོ། །རྟག་ཏུ་དེ་དང་མི་མཐུན་པ་ལ་དམིགས་པའི་རྣམ་པ་ཅན་རན་ཡིན་པའི་ཕྱིར་གོམས་པ་མངོན་དུ་གྱུར་པ་ན་ཤན་ཏུ་ལྡོག་པ་ཉིད་ཡིན་པའི་ཕྱིར་རོ། །དེའང་འཚེ་བ་མེད་དང་ཡང་དག་དོན། །
ངོ་བོ་ཉིད་ལ་ཕྱིན་ལོག་གི་འབད་དུ་ཟིན་ཀྱང་གནོད་མེད་དེ། །བློ་ནི་དེ་ཕྱོགས་འཛིན་ཕྱིར་རོ། །ཞེས་བྱ་བའི་ཚིགས་སུ་བཅད་པས་སོ། །གཉེན་པོ་དང་མི་མཐུན་པ་ལྡོག་པ་དང་འཇུག་པ་ཡོད་པ་མ་ཡིན་ནོ། །ནམ་མཁའ་མཐའ་ཡས་སྐྱེ་མཆེད་ལ་སོགས་
པ་ནི་བདག་མེད་པའི་རྣམ་པར་འཇུག་པ་མ་ཡིན་ཏེ། དེ་བདག་ཏུ་ལྟ་བ་ལས་མི་ལྡོག་པའི་ཕྱིར་དེའི་རྒྱུ་ཅན་སྡུག་བསྔལ་ཡང་ལྡོག་པ་མ་ཡིན་ནོ། །དེའང་འདི་ན་སྐྱེ་བ་ནས་སྐྱེ་བར་བརྒྱུད་པའི་རྒ་བ་དང་འཆི་བ་ལ་སོགས་པ་ནི་སྡུག་བསྔལ་གྱི་བདེན་པའོ། །

[004A]༄༅། །དེའི་རྒྱུར་གྱུར་པ་བདག་ཏུ་ལྟ་བ་ལ་སོགས་པ་ནི་ཀུན་འབྱུང་གི་བདེན་པའོ། །དེའི་གཉེན་པོར་གྱུར་པ་དཀྱིལ་འཁོར་གྱི་འཁོར་ལོ་ནི་ལམ་གྱི་བདེན་པའོ། །སྡུག་བསྔལ་འབྱུང་བ་ཤིན་ཏུ་མེད་པར་བྱ་བའི་ཕྱིར་སེམས་ཀྱི་རྒྱུན་གྱི་
མཚན་ཉིད་ཅན་གནས་ཡོངས་སུ་གྱུར་པ་ནི་འགོག་པའི་བདེན་པ་སྟེ་འདི་ནི་འདིར་དོན་དམ་པའོ། །ལམ་འདི་ནི་ཐར་བ་འབའ་ཞིག་ཙམ་གྱི་མ་ཡིན་གྱི་གཞན་དུ་ན་སངས་རྒྱས་ཀྱི་བདག་ཉིད་ཆེ་བའང་ཡིན་ཏེ། སངས་རྒྱས་ཀྱི་ཆོས་ཐམས་ཅད་དང་
དེ་ལས་གཞན་པའི་དངོས་པོ་ཐམས་ཅད་ཀྱང་ཆོས་བདག་མེད་པའི་མཉམ་པ་ཉིད་ཀྱི་དཀྱིལ་འཁོར་གྱི་འཁོར་ལོའི་ཚུལ་དུ་ངེས་པར་རྟོགས་པའི་ཕྱིར་རོ། །འདིས་བྱང་ཆུབ་པར་ནི་འགྱུར་ན་དེའང་བསྐལ་པ་དུ་ཞིག་གིས་འགྱུར་ཞེ་ན་བརྗོད་པར་
བྱ་སྟེ། དེའི་ཕྱིར་ཆོས་ཀུན་ཞེས་བྱ་བ་ལ་སོགས་པ་སྨོས་པ་སྟེ། སངས་རྒྱས་ཀྱི་ཆོས་ཐམས་ཅད་ཀྱི་རང་བཞིན་ཅན་གྱི་འཁོར་ལོ་གང་ཡིན་པ་དང་འགྲོ་བ་སྟེ་སེམས་ཅན་དང་སྣོད་ཀྱི་འཇིག་རྟེན་དེ་གཉིས་ཀྱི་ཡོངས་སུ་དག་པ་ནི་རྣམ་པ་ཐམས་
ཅད་དུ་ཡང་དག་པ་དེ་ལ་འཇུག་པ་མངོན་སུམ་དུ་གྱུར་ཅིང་སྒོམ་པ་ཡོངས་སུ་རྫོགས་པ་ཐོབ་པ་གང་ཡིན་པའོ། །དེ་བས་ན་མངོན་སུམ་གྱི་རྒྱུ་ཉིད་ལས་སྐད་ཅིག་མ་ཉིད་ཀྱིས་བྱང་ཆུབ་པར་འགྱུར་ཏེ། མངོན་སུམ་གྱི་རྒྱུའི་འབྲས་དུ་ནི་གཞན་
གྱིས་བར་མ་བཅད་པའི་ཕྱིར་རོ། །འོན་ཏེ་མངོན་སུམ་དུ་བྱེད་པའི་འཇུག་པ་དེ་བསྐལ་བ་དུས་འགྱུར་ཞེས་བྱ་བ་ནི་དྲིས་པའི་དོན་ཏོ། །དེའང་ཇི་སྲིད་ན་བསྒོམ་པ་ཡོངས་སུ་རྫོགས་པར་གྱུར་པའི་དུས་དེ་སྲིད་ཀྱིས་འགྱུར་རོ། །དེ་ལྟ་བས་ན་

[004B] །འབྲས་བུ་མེད་པ་མ་ཡིན་ཏེ། དེའང་གང་གི་ཕྱིར་རྒྱུ་ནི་འབྲས་བུ་དང་རྗེས་སུ་མཐུན་པར་འགྱུར་བ་ཡིན་པས། དེའི་ཕྱིར་བསྐལ་པ་གྲངས་མེད་པ་གསུམ་གྱིས་བྱང་ཆུབ་ཐབ་བར་
ཕ་རོལ་ཏུ་ཕྱིན་པའི་ཚུལ་ལས་གསུངས་པ་དེ་ནི་ལེགས་པར་བཤད་པ་ཡིན་ལ། གང་ཡང་རྒྱུད་འདི་ལས་སྐད་ཅིག་ཐང་ཅིག་ཡུད་ཙམ་ཉིད་ཀྱིས་སངས་རྒྱས་ཀྱི་བྱང་ཆུབ་རྫོགས་པར་འགྱུར་བར་གསུངས་པ་དེ་ནི་མི་རིགས་སོ། །ཡང་ན་ནི་ཁྱད་
པར་ཞིག་བརྗོད་དགོས་སོ་ཞེ་ན། དེའི་ཕྱིར་ཁྱད་པར་བཤད་པ་ནི་རིམ་གྱིས་ཞེས་བྱ་བ་ལ་སོགས་པ་སྨོས་ཏེ། རིམ་གྱིས་སྦྱིན་པ་ལ་སོགས་པ་གང་ཡིན་པ་དེ་ནི་སྦྱིན་པར་བྱ་བ་དང། ཚུལ་ཁྲིམས་ལ་སོགས་པ་མི་དམིགས་སུ་ཟིན་ཀྱང་ཟབ་པ་
ཉིད་དུ་འགྱུར་གྱི་རྒྱ་ཆེ་བར་ནི་མི་འགྱུར་ཏེ། ཐ་མལ་པ་ཉིད་མ་སྤངས་པའི་ཕྱིར་རོ། །དེ་བས་ན་དར་དེ་ཙམ་གྱི་དུས་ཉིད་ཀྱིས་རྒྱ་ཆེ་བ་ཡོངས་སུ་རྫོགས་པར་འགྱུར་བས་ཕ་རོལ་ཏུ་ཕྱིན་པའི་ཚུལ་ལ་བསྐལ་པ་གྲངས་མེད་པ་གསུམ་གྱིས་
ཞེས་དུས་ཀྱི་ཚད་གཟུང་བ་ནི་རིགས་པ་ཡིན་ནོ། །དེ་ལ་ཇི་ལྟར་ན་ཐ་མལ་པ་སྤོང་བར་འགྱུར་ཞེ་ན། དེའི་ཕྱིར་རང་གི་ཞེས་བྱ་བ་ལ་སོགས་པ་སྨོས་ཏེ། འདི་ཙམ་གྱིས་ཞེས་བྱ་བས་ཕྱོགས་དང་དུས་ཡོངས་སུ་བཅད་པ་མེད་པ་གང་ཡིན་
པ་དེ་ནི་ཆེན་པོ་ཡིན་པས་རྒྱ་ཆེ་བ་ཡིན་ལ། གང་རང་གི་ཡུལ་དང་དུས་ཀྱི་རྣམ་པ་ངེས་པའི་བདག་ཉིད་ཅན་དེ་ནི་ཆུང་བ་ཉིད་ཡིན་པའི་ཕྱིར་ཐ་མལ་པ་ཞེས་བཤད་དོ། །དེ་ལྟ་བུའི་སྦྱིན་པ་ལ་སོགས་པ་ནི་ལ་ལར་ལན་འགའ་ཞིག་གིས་

[005A]༄༅། །རྣམ་པ་གང་ཡང་རུང་བས་སྦྱིན་པ་ལ་སོགས་པ་སྒྲིབ་པ་ཡིན་ནོ། །དེ་ལྟ་ན་རྒྱུད་འདི་ཇི་ལྟར་རྒྱ་ཆེ་བ་ཡིན། གང་གིས་སྐད་ཅིག་གིས་བྱང་ཆུབ་པར་འགྱུར་ཞེ་ན། དེའི་ཕྱིར་འགྲོ་བ་ཞེས་བྱ་བ་ལ་སོགས་པ་སྨོས་ཏེ། འགྲོ་བ་སེམས་
ཅན་ཡང་དག་པར་རྫོགས་པའི་བྱང་ཆུབ་པའི་རང་བཞིན་ཅན་གྱི་འཁོར་ལོ་གང་ཡིན་པ་རྒྱུད་འདིར་རྣལ་འབྱོར་པ་ནི་དེའི་བདག་ཉིད་ཅན་ཡིན་པས་དེ་ནི་ཚེ་འདི་ཉིད་ལ་ཇི་སྐད་དུ་བཤད་པའི་མངོན་དུ་གྱུར་པ་འཐོབ་པས་བྱང་ཆུབ་མངོན་པར་རྟོགས་
པར་འགྱུར་བ་མི་རིགས་པ་ཡིན་ནོ། །དེའང་འདིར་ཕྱོགས་བཅུ་དུས་གསུམ་དུ་གཏོགས་པའི་སངས་རྒྱས་དང་བྱང་ཆུབ་སེམས་དཔའ་མ་ལུས་པའི་ཡོན་ཏན་གྱིས་འབྱོར་བ་ཐམས་ཅད་དེ་རྣམས་ཉིད་ཀྱིས་བླ་ན་མེད་ཅིང་དོན་ཡོད་པའི་དམ་ཚིག་གི་
བདག་ཉིད་ཅན་ཉིད་དང། བླ་ན་མེད་པའི་མཆོད་པའི་བདག་ཉིད་ཅན་དང། བདེ་བ་ཆེན་པོའི་རང་བཞིན་ཅན་དང། ཡིད་དུ་འོང་བའི་རྣམ་པ་ཅན་གྱི་དཀྱིལ་འཁོར་གྱི་འཁོར་ལོ་ལྟ་བུར་སྤྲོ་བ་དང་བསྡུ་བ་དང་ལྡན་པས་མདོར་བསྡུས་ཏེ་སེམས་ཅན་ཐམས་
ཅད་དང་བདག་ཉིད་ལ་བསྐྱེད་ནས་མཉམ་པར་བཞག་པས་གོམས་པར་བྱེད་ལ། དེ་ལྟ་བུ་ཉིད་ཀྱང་ཀུན་ཏུ་སྤྱོད་པ་རྣམས་དང། བཟླས་པ་ལ་སོགས་པས་རྗེས་སུ་འཇུག་ཅིང་རྟོགས་པར་བྱེད་དོ། །དེ་བས་ན་སྦྱིན་པ་དང་ཚུལ་ཁྲིམས་ལ་སོགས་པ་
ཐམས་ཅད་ཀྱང་མཆོག་ཏུ་རྨད་དུ་བྱུང་ཞིང་རྒྱ་ཆེ་བ་ཡིན་ལ། དེ་ཁོ་ན་ཉིད་ཀྱི་རང་བཞིན་ཅན་དུ་ཐམས་ཅད་རྟག་ཏུ་མཐོང་བས་ཟབ་པའང་འདིར་མཆོག་ཏུ་གྱུར་པ་ཡིན་ཏེ། དམིགས་པ་ཡིད་དུ་འོང་བ་ཡིན་པའི་ཕྱིར་རོ། །དམ་ཚིག་གི་མཐུ་དང་

[005B] །དེ་བས་ན་ཚེ་འདི་ཉིད་ལ་སྐད་ཅིག་ཙམ་གྱིས་འདིར་བྱང་ཆུབ་རྟོགས་པར་འགྱུར་རེ་ཞེས་བྱ་བ་ནི་རིགས་པ་ཉིད་ཡིན་ནོ། །འདིར་ཚིགས་སུ་བཅད་པ་ནི། ཡོན་ཏན་ཚོགས་ཀུན་རང་བཞིན་གྱིས་ལེགས་
བསླབས། །རྒྱལ་བ་རྣམས་ཀྱི་དམ་ཚིག་གྲོགས་གྱུར་ཅིང། །དེ་བཞིན་ཀུན་སྤྱོད་གཞན་ཡང་བཟླས་ལ་སོགས། །ཐམས་ཅད་སེམས་བྱུང་དེ་ཕྱིར་མྱུར་བྱང་ཆུབ། །ཅེས་འབྱུང་བ་ཡིན་ནོ། །སྦྱིན་པ་ལ་སོགས་པ་ལ་འདི་ལྟ་བུའི་རྒྱ་ཆེ་བ་ནི་ཕ་རོལ་ཏུ་ཕྱིན་པའི་ཚུལ་
ལའང་ཡོད་དེ། ཤེས་རབ་ཀྱི་ཕ་རོལ་ཏུ་ཕྱིན་པས་ཡོངས་སུ་ཟིན་པའི་ཕྱིར་རོ། །ཞེས་འགའ་ཞིག་རྟོག་ན། དེའི་ཕྱིར་སྦྱིན་བྱ་ཞེས་བྱ་བ་ལ་སོགས་པ་སྨོས་ཏེ། སྦྱིན་པར་བྱ་བ་ལ་སོགས་པ་མི་དམིགས་སུ་ཟིན་ཀྱང་སྦྱིན་པ་ལ་སོགས་པ་དེ་དག་ཐ་མལ་པའི་བདག་ཉིད་
ཅན་ཡིན་ཏེ། ཡུལ་དང་དུས་གྱི་རྣམ་པ་ཡོངས་སུ་གཅོད་པའི་ཕྱིར་བདག་མེད་པས་ཚད་ཅན་འཇོམས་པར་མི་བྱེད་ཀྱང། འཁོར་ལོའི་མཆོག་སྟེ་དམ་པ་ལ་ནི་དེ་ཡོད་པ་མ་ཡིན་ནོ་ཞེས་སྔར་བཤད་པ་ཡིན་ནོ། །དེ་བས་ཞེས་བྱ་བ་ལ་སོགས་པ་ནི་ཉེ་བར་སྡུད་པར་
བྱེད་པའི་ཚིགས་སུ་བཅད་པ་ཡིན་ནོ། །ཀུན་ཏུ་རྟོག་པ་ནི་ཐ་མལ་པའི་བག་ཆགས་ཐམས་ཅད་དོ། །ཀུན་ནས་འཕྲོ་བ་ནི་འགྲོ་བ་ཐམས་ཅད་ཀྱི་དོན་རྣམ་པ་ཐམས་ཅད་དུ་བྱེད་པའི་སངས་རྒྱས་ཀྱི་སྤྲུལ་པས་འགྲོ་བ་ཐམས་ཅད་ཁྱབ་པའི་འོད་གང་ལ་མངའ་བ་དེ་ནི་
ཀུན་ནས་འོད་ཟེར་རབ་འཕྲོ་བ་ཞེས་བྱའོ། །ཀུན་ཏུ་བཟང་པོ་ཞེས་བྱ་བ་ནི་དགེ་བ་ཐམས་ཅད་ཀྱི་རྒྱུད་དཀྱིལ་འཁོར་གྱི་འཁོར་ལོ་ཅན་ཞེས་བྱ་བའི་ཐ་ཚིག་གོ་བསྒོམས་པ་ཉིད་ཀྱིས་ཞེས་བྱ་བ་ནི་བསྒོམ་པ་ལ་མངོན་པར་བརྩོན་པ་རྩོམ་པའི་ཚེ་སྐྱེ་བ་ཉིད་དམ། དེའི་ལོ་

[006A]༄༅། །ཕྱེད་ཉིད་དམ། དེའི་ཉིན་མོ་ཉིད་ལ་བསྐལ་པ་ཇི་ལྟ་བར་དལ་འབྱོར་ཐོབ་པ་ན་བྱང་ཆུབ་ཐོབ་པར་འགྱུར་རོ། །རཏྣཱ་ཀ་ར་ཤཱནྟི་པའི་བཞི་བརྒྱ་ལྔ་བཅུ་པའི་འགྲེལ་པའོ།། །།དཀྱིལ་ཆོག་བཞི་བརྒྱ་ལྔ་བཅུ་པའི་འགྲེལ་པར། གལ་
ཏེ་སེམས་ཙམ་དུ་བསྒོམས་ན་རྣམ་ཤེས་མཐའ་ཡས་སྐྱེ་མཆེད་དང་འདྲ་བར་འཇིག་རྟེན་པའི་ཏིང་ངེ་འཛིན་ཙམ་ཐོབ་པར་འགྱུར་ལ། འོན་ཏེ་སྟོང་པ་ཉིད་ཁྱད་པར་དུ་བསྒོམས་ན་ནི་དེའང་ཡོངས་སུ་མྱ་ངན་ལས་འདའ་བ་ཙམ་དུ་འགྱུར་ཏེ། སངས་རྒྱས་ཀྱི་ཆོས་
རྣམས་སྦྱངས་པའི་ལས་རྫོགས་པར་བྱེད་པའི་ཕྱིར་རོ། །ཡང་ན་ལྷའི་བདག་ཉིད་ཅན་འབའ་ཞིག་ཙམ་བསྒོམས་ན་དེ་ལྟར་ན་ནི་དེ་ཙམ་གྱིས་འཚང་རྒྱ་བ་ཉིད་དུ་མི་འགྱུར་ཏེ། ལས་རྫོགས་པ་མ་ཚང་བའི་ཕྱིར་རོ། །ཡང་ན་ལྷ་རྣམས་ཀྱི་དེ་ཁོ་ན་ཉིད་བསྒོམ་གྱི་
ལྷ་རྣམས་མ་ཡིན་ན་ནི་དེ་ལྟ་ནའང་བསྐལ་པ་གྲངས་མེད་པ་མང་པོས་སངས་རྒྱས་ཉིད་འཐོབ་པར་འགྱུར་གྱི་མྱུར་དུ་ནི་མ་ཡིན་ནོ། །དེ་བས་ན་གཉིས་ཀ་བསྒོམ་པ་ནི་ཤིན་ཏུ་ཡིད་དུ་འོང་བ་ཡིན་པའི་ཕྱིར་དང། བྱིན་གྱིས་བརླབས་གྱི་ཁྱད་པར་གྱི་མཆོག་
ཏུ་མྱུར་བར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་འཐོབ་པར་འགྱུར་རོ་ཞེས་སོ།། སརྦ་མངྒ་ལ་



﻿༄༅། །དཔལ་གསང་བ་འདུས་པ་མི་བསྐྱོད་རྡོ་རྗེའི་དཀྱིལ་འཁོར་གྱི་ཆོ་
ག་དབང་གི་དོན་གྱི་དེ་ཉིད་རབ་ཏུ་གསལ་བ་ཞེས་བྱ་བ་བཞུགས་སོ། །

[001A] །དཔལ་གསང་བ་འདུས་པ་མི་བསྐྱོད་རྡོ་རྗེའི་དཀྱིལ་འཁོར་གྱི་ཆོ་ག་དབང་གི་དོན་གྱི་དེ་ཉིད་རབ་ཏུ་གསལ་བ་ཞེས་བྱ་བ། རྗེ་བཙུན་འཇམ་པའི་དབྱངས་ཀྱི་ཞབས་ལ་གུས་པས་ཕྱག་འཚལ་ལོ། །རྣམ་དག་དབང་བཞི་
ཚུལ་བཞིན་བསྐུར་བ་ཡིས། །ཟབ་མོ་རྡོ་རྗེ་ཐེག་པའི་དགའ་སྟོན་གྱི། །ལོངས་སྤྱོད་མཆོག་ལ་སྦྱོར་མཛད་རྡོ་རྗེ་འཆང། །འཇམ་དབྱངས་བླ་མའི་ཞབས་ལ་གུས་བཏུད་ནས། །ཐབས་ལ་མཁས་པའི་རྟེན་འབྲེལ་དུ་མ་ཞིག་ལེགས་
པར་བསྒྲིགས་པས་སྐལ་ལྡན་ཟབ་མོའི་ལམ། །ཚུལ་བཞིན་སྒྲུབ་པའི་སྣོད་དུ་སྒྲུབ་བྱེད་པའི། །དཀྱིལ་འཁོར་ཆོ་ག་རྒྱུད་བཞིན་བདག་གིས་བཤད། །དཔལ་ལྡན་རྡོ་རྗེ་གསུམ་མཆོག་དཀྱིལ་འཁོར་བའི། །སུམ་ཅུ་རྩ་གཉིས་
ལྷ་ཡི་འཁོར་ལོ་ཡིས། །དཀྱིལ་འཁོར་ཆེན་པོར་དགའ་བཞིན་རོལ་པ་འདིར། །དངོས་གྲུབ་རྒྱ་མཚོ་གེགས་མེད་འདུ་བར་མཛོད། །ཇི་སྐད་དུ་བཤད་པའི་རྒྱུད་རྡོ་རྗེ་ཕྲེང་བ་ལས། ཐོག་མར་སློབ་མ་གང་གི་ཚེ། །བློ་ལྡན་ཡང་དག་
དབང་བསྐུར་ན། །རྫོགས་པའི་རིམ་པའི་རྣལ་འབྱོར་ལ། །དེ་ཡི་ཚེ་ན་སྣོད་དུ་འགྱུར། །ཡང་དག་དབང་བསྐུར་གྱིས་དབེན་ན། །སྒྲུབ་པོས་རྒྱུད་ཀྱི་དོན་ཤེས་ཀྱང། །སློབ་དཔོན་སློབ་མ་མཚུངས་པར་ནི། །མི་བཟད་དམྱལ་བ་ཆེན་པོར་
འགྲོ་ཞེས་ཡང་དག་པའི་དབང་བསྐུར་བ་ཐོབ་ན། རྫོགས་རིམ་དང་དེས་མཚོན་པའི་བསྐྱེད་རིམ་སྒོམ་པ་སོགས་ཀྱི་སྣོད་དུ་འགྱུར་ལ། དབང་རྣམ་དག་མ་ཐོབ་ན། རྒྱུད་ཀྱི་དོན་ཤེས་ནས་བསྒྲུབས་པས་དངོས་གྲུབ་ཕྲ་མོ་ཐོབ་ཀྱང་

[002A]༄༅། །དཔོན་སློབ་གཉིས་ཀ་དམྱལ་བར་འགྲོ་བར་གསུངས་ཤིང། རྒྱུད་གཞན་མང་པོ་ལས་ཀྱང་ཡང་དག་པའི་དབང་བསྐུར་མ་ཐོབ་པར་དངོས་གྲུབ་འདོད་ནས་སྒྲུབ་པ་ནི། མཁའ་ལ་ཁུ་ཚུར་རྡེག་པ་དང། །སྨིག་རྒྱུའི་
ཆུ་ལ་འཐུང་བ་དང། །འབྲས་འདོད་ཕུབ་མ་རྡུང་བ་དང་འདྲ་བར་གསུངས་པས། ལམ་འདིར་འཇུག་པ་ལ་ཐོག་མར་རྣམ་པར་དག་པའི་དབང་ཐོབ་པ་ཤིན་ཏུ་གལ་ཆེའོ། །དེ་རྣམས་ཀྱང་གོ་རིམ་ངེས་པ་ཅན་དུ་རྡོ་རྗེ་གུར་ལ་སོགས་པ་ལས་
གསུངས་པས་ཐོག་མར་བསྐྱེད་རིམ་གྱི་སྣོད་རུང་དུ་སྒྲུབ་པའི་དབང་མ་ཐོབ་བར། རྫོགས་རིམ་གྱི་སྣོད་རུང་དུ་སྒྲུབ་པའི་དབང་གོང་མ་བྱར་གཏན་མི་རུང་ལ། རིམ་པ་དང་པོའི་སྣོད་རུང་དུ་སྒྲུབ་པའི་དབང་ཡང་སྔོན་དུ་དཀྱིལ་འཁོར་དུ་བཅུག་
པ་ཅིག་ངེས་པར་དགོས་ཏེ། དཀྱིལ་འཁོར་དུ་མ་ཞུགས་པས་བསྒྲུབས་ཀྱང་ཅི་ཡང་མི་འགྲུབ་པར་མཉམ་སྦྱོར་ལས་གསུངས་པའི་ཕྱིར་དང། དྲིལ་བུ་པས། དབང་བསྐུར་དཀྱིལ་འཁོར་སྔོན་འགྲོ་བར། །རྡོ་རྗེ་འཆང་གིས་གསུངས་
པ་སྟེ། ཞེས་གསུངས་པའི་ཕྱིར་རོ། །དཀྱིལ་འཁོར་དུ་གཞུག་སའི་དཀྱིལ་འཁོར་ནི་ཕྱི་དང་ནང་ལུས་ཀྱི་དཀྱིལ་འཁོར་གཉིས་སུ་ངེས་ལ། ཕྱི་ལ་ཡང་རྡུལ་ཚོན་དང་རས་བྲིས་དང་བསམ་གཏན་གྱི་དཀྱིལ་འཁོར་གསུམ་གསུངས་
པས་བཞིར་ངེས་སོ། །བྷ་ག་དང་བྱང་ཆུབ་སེམས་ལ་དོན་དམ་དང་ཀུན་རྫོབ་གཉིས་སུ་བྱས་པའི་དཀྱིལ་འཁོར་གསུམ་ནི་རྫོགས་རིམ་གྱི་དབང་གསུམ་གང་དུ་ཐོབ་པའི་དཀྱིལ་འཁོར་ཡིན་པས་སྤྱིར་དབང་གི་དཀྱིལ་འཁོར་

[002B] །དེ་ལ་ཕྱི་དཀྱིལ་གྱི་དབང་སྔོན་དུ་མ་ཐོབ་པར། ལུས་དཀྱིལ་གྱི་དབང་བསྐུར་དུ་མི་རུང་བར་བླ་མ་སྔ་མ་རྣམས་བཞེད་པ་ནི་རྒྱུད་ཀྱི་དགོངས་པ་ཡིན་ཏེ། རྡོ་རྗེ་མཁའ་འགྲོ་ལས། དཀྱིལ་འཁོར་ལ་སོགས་ལས་གང་ནི། །བཅོས་མའི་སེམས་ཀྱིས་གང་བྱེད་
པ༑ ༑ཕྱི་རོལ་ལས་རྣམས་གསལ་བྱེད་པས། །དང་པོའི་ལས་ཅན་རྣམས་ལ་བསྔགས། ཞེས་ཐོག་མར་ལས་དང་པོ་པ་ལ་བཅོས་མའི་དཀྱིལ་འཁོར་གྱི་ལས་དགོས་པར་གསུངས་ཤིང། དྲིལ་བུ་པས་རྡུལ་ཚོན་དང་རས་རིས་གཉིས་བཅོས་མའི་དཀྱིལ་འཁོར་
དུ་གསུངས་པའི་ཕྱིར་དང། རྒྱུད་དེ་ཉིད་ལས། རྣལ་མའི་སྦྱོར་བ་རྟོགས་བྱའི་ཕྱིར། །བཅོས་མ་ཡི་ནི་བསྒོམ་པ་དང། །བཅོས་མ་ཡི་ནི་བཟླས་པ་བྱ། །ཞེས་གསུངས་པ་དང་རིག་པ་མཚུངས་པའི་ཕྱིར་རོ། །བསམ་གཏན་གྱི་དཀྱིལ་འཁོར་གྱི་ཆོ་ག་ནི། སློབ་དཔོན་
ལྷའི་རྣལ་འབྱོར་ཤིན་ཏུ་བརྟན་པ་དང། སློབ་མ་རྡུལ་ཚོན་གྱིས་བྲི་བའི་ཡོ་བྱད་མི་རྙེད་པ་ལ་སོགས་པ་ལ་དམིགས་བསལ་དུ་གསུངས་ཀྱི། སྤྱིའི་དབང་དུ་བྱས་པ་མིན་ནོ། །དྲིལ་བུ་ཞབས་དང་སྒྲ་ཅན་འཛིན་དཔལ་བཤེས་གཉེན་དང། ཨ་བྷྱ་ཀཱ་ར་ལ་སོགས་
པས་རས་བྲིས་ཀྱི་དཀྱིལ་འཁོར་གྱི་ཆོ་ག་ཡང་བཤད་པས། ཐོག་མའི་དབང་ལ་དེ་ཡང་རུང་མོད་ཀྱང་སློབ་དཔོན་གྱི་མཚན་ཉིད་དུ་དཀྱིལ་འཁོར་བྲི་བའི་ལས་ལ་མཁས་པ་མང་དུ་གསུངས་ཤིང། སློབ་མའི་ངོས་ནས་དཀྱིལ་འཁོར་གྱི་ཕྱོགས་སུ་ཟང་ཟིང་
གཏོང་བའི་སྒོ་མང་ལ། དེས་ཀྱང་རྒྱུད་སྣོད་རུང་དུ་སྒྲུབ་པ་ལ་ཁྱད་པར་ཤིན་ཏུ་ཆེ་བས། རྒྱུད་དང་གྲུབ་ཆེན་གྱི་གཞུང་རྣམས་ནས་རྡུལ་ཚོན་གྱི་ཆོ་ག་བསྔགས་པས་འདི་ནི་གཙོ་བོའོ། །དེ་ལ་འདུས་པའི་རྩ་རྒྱུད་ཀྱི་ལེའུ་དང་པོ་དང་བཞི་པ་དང་བརྒྱད་པ་

[003A]༄༅། །དང། བཅུ་དྲུག་པ་ལས་དཀྱིལ་འཁོར་གྱི་ཆོ་ག་མདོར་བསྡུས་ཏེ་གསུངས་པ་ལ། རྒྱུད་ཕྱི་མས་གསང་བ་དང་ཤེས་རབ་ཡེ་ཤེས་ཀྱི་དབང་གཉིས་ཁ་བསྐངས་ཤིང། རྡོ་རྗེ་འཕྲེང་བ་ལས། སྔོན་དུ་བསྙེན་པས་སྦྱང་དང། ཞེས་པ་ནས་
དབང་བསྐུར་བ་དང་གཤེགས་སུ་གསོལ། །དེ་ལྟར་ཆོ་ག་ཉི་ཤུ་ལས། ཞེས་དཀྱིལ་འཁོར་གྱི་ཆོ་ག་ནི་ཆོ་ག་ཉི་ཤུར་བསྡུས་ཤིང། དེས་ཀྱང་བསྙེན་པ་དང་ས་ཆོག་ལ་སོགས་པ་རྒྱས་པར་བཤད་ལ། དབང་བཞི་པ་ནི་དེའི་ལེའུ་གཉིས་པ་ལས་གསུངས་
སོ༑ ༑སྒྲོན་གསལ་ལས་མཚན་མ་ལྷག་མ་དགོད་པ་སོགས་དཀྱིལ་འཁོར་གྱི་ཆོ་ག་ལ་ཁ་འཕངས་ཤིང་ཆོ་ག་ཡང་ས་སྦྱང་བ་ལ་སོགས་ཉི་ཤུར་བཤད་པའི་དཀྱིལ་ཆོག་ནི། ཐུགས་རྗེ་དཔལ་ཞབས་ཀྱིས་ཀླུའི་བློའི་དཀྱིལ་ཆོག་ལ་བཤད་ཅིང། སྒྲ་
ཅན་འཛིན་དཔལ་བཤེས་གཉེན་དང། ཨ་བྷྱ་ཀཱ་ར་ལ་སོགས་པས་ཀྱང། ཀླུ་བྱང་གིས་མཛད་པའི་ཆོ་ག་ཉི་ཤུ་པ་འདི་ཉིད་ཁུངས་སུ་བྱེད་པར་སྣང་ལ། འཕགས་པས་མཛད་པར་གྲགས་པའི་ཆོ་ག་ཉི་ཤུ་པ་ནི། མཚན་མ་འགོད་པའི་སྐབས་ན་རྩ་
རྒྱུད་དང་མི་མཐུན་པ་མང་དུ་སྣང་ཞིང། རྡོ་རྗེ་སློབ་དཔོན་གྱི་དབང་གི་དངོས་གཞི་དང། དབང་བཞི་པའི་ཆོ་ག་བཤད་པ་ལ་ཐེ་ཚོམ་གྱི་གཞི་ཆེན་པོ་སྣང་བ་དང། ཀླུ་བྱང་གི་ཆོ་ག་དང་མི་མཐུན་པ་མང་པོ་སྣང་བས་བཏང་སྙོམས་སུ་བྱས་ལ། འདིར་ནི་
ཀླུ་བྱང་གི་ཆོ་ག་དང་འཐུན་པར་བཤད་པར་བྱའོ། །འོ་ན་ཀླུ་བྱང་གིས་མཛད་པར་འདོད་པ་ལ་ཡང་ཆོ་ག་ཉི་ཤུའི་གྲངས་བཤད་རྒྱུད་དང་མི་མཐུན་ལ། དེའི་ཆོ་ག་ཉི་ཤུ་རྫོགས་པ་ལ་དབང་གོང་མ་གསུམ་མེད་པ་ཡང་མི་མཐུན་ཞིང། གཞན་ཡང་མི་

[003B] སྐྱོན་མེད་དེ་ཆོ་ག་ཉི་ཤུའི་ནང་དུ་དབང་གོང་མ་རྣམས་མ་མཛད་པ་ནི། རིམ་ལྔར་དབང་གོང་མའི་ཆོ་ག་བསྡུས་པ་མཛད་པ་ལ་དགོངས་ལ། ཁྲུས་སྟེགས་ཀྱི་ཆོ་ག་ལ་སོགས་པ་བཤད་རྒྱུད་ན་དངོས་
སུ་མེད་པ་འགའ་ཞིག་ཁ་བསྐངས་པ་ནི་དོན་གྱིས་འཐོབ་ཅིང། ཡོད་པ་རྣམས་ཀྱི་གྲངས་འདྲེན་ལུགས་ནི་དབྱེ་བསྡུ་ཙམ་ཡིན་པས་དོན་ལ་སྐྱོན་མེད་པའི་ཕྱིར་དང། ཁ་ཅིག་མི་འདྲ་བ་ནི་རྒྱུད་གཞན་ནས་བཤད་པ་དང་གཉིས་གང་བྱས་ཀྱང་འདྲ་བ་ཡིན་ལ་
འགའ་ཞིག་མ་བཀོད་པ་ནི་འདིར་ཁ་བསྐངས་པས་ཆོག་པའི་ཕྱིར་རོ། །དེ་ལྟར་གང་དུ་སློབ་མ་འཇུག་པའི་རྡུལ་ཚོན་གྱི་དཀྱིལ་འཁོར་ལ་ནི། རྡུལ་ཚོན་གྱི་ལྷའི་གནས་གང་དུ་འོང་སར་ལྷ་སྟ་གོན་གྱི་དྲིའི་དཀྱིལ་འཁོར་བྱེད་དགོས་པ་དང། ཚོན་འགྱེད་པའི་གནས་
ངེས་པའི་ཕྱིར་དུ་སྔོན་དུ་ཐིག་གདབ་དགོས་ལ། དེ་ལ་ཡང་ལས་ཐིག་གིས་ཆ་བགོ་བ་དང། དེ་ཡི་ཐིག་གིས་བྱིན་གྱིས་རློབ་པ་གཉིས་དགོས་སོ། །ཐིག་ཐེབས་ནས་སའི་ལྷ་མོ་སྟ་གོན་བྱེད་པ་ནི། གཞི་དེར་ཆོ་ག་བྱེད་པའི་གནང་བ་གསོལ་བ་ཡིན་ལ། ལྷ་སྟ་
གོན་བྱས་ནས་གསོལ་བ་འདེབས་པ་ནི་འདྲི་བར་འགྱུར་བའི་དཀྱིལ་འཁོར་བྱིན་གྱིས་རློབ་པའི་དོན་དུ་སྙན་གསན་འབེབས་པའོ། །ལས་བུམ་སྟ་གོན་ནི་སློབ་མ་དང་མཆོད་རྫས་སོགས་ལ་མ་དག་པ་དང་བགེགས་བསལ་བའི་དོན་དུ་ཡིན་ལ། བུམ་པ་ལྷག་མ་
སྟ་གོན་བྱེད་པ་ནི་ཆུ་དབང་བསྐུར་བའི་དོན་ནོ། །སློབ་མ་སྟ་གོན་ནི་དཀྱིལ་འཁོར་དུ་གཞུག་ཅིང་དབང་བསྐུར་བའི་སྔོན་དུ་རྒྱུད་སྦྱོང་བའོ། །དེ་ལྟར་ཐིག་འདེབས་པའི་གཞི་དེ་ཡང་སའི་ཆོ་ག་བྱས་པ་ཅིག་དགོས་ལ། དེ་ལ་ནི་ཕྱོགས་དེར་དཀྱིལ་འཁོར་བྱར་རུང་མི་

[004A]༄༅། །རུང་རྟོག་པའི་ས་བརྟགས་པ་དང་རུང་བར་ཤེས་ན་བདག་པོ་ལ་ས་བསླངས་ཏེ་གནང་བ་ཐོབ་པ་དགོས་པས་ས་བསླང་བ་དང། གནང་བ་ཐོབ་ནས་ས་དེ་སྦྱང་དགོས་པས་ས་སྦྱོང་བ་དང། སྦྱངས་པས་དག་པ་ན་དཀྱིལ་འཁོར་བྱ་བའི་གཞིར་ཡོངས་
སུ་བཟུང་དགོས་པས་ས་གཟུང་བ་དང། བཟུང་བའི་ས་ལ་ནི་བྱིན་གྱིས་བརླབ་པ་དང་བསྲུང་བ་དགོས་པས་བགེགས་ཞི་བའི་ཆོ་ག་སྟེ་ལྔ་དགོས་སོ། །དེ་ལྟ་བུ་སྒྲུབ་པའི་རྡོ་རྗེ་སློབ་དཔོན་ནི། དབང་ཡོངས་སུ་རྫོགས་པར་ཐོབ་ཅིང། དེ་ཉིད་བཅུ་ལ་མཁས་པ་
རྣལ་འབྱོར་མའི་སྙིང་པོ་དམ་ཚིག་དང་སྡོམ་པ་ཚུལ་བཞིན་དུ་སྐྱོང་བས་རྩ་ལྟུང་དང་མི་ལྡན་པ། ཕྱི་རུ་སོ་སོར་ཐར་པ་སྤྱོད་ཅིང། ནང་དུ་འདུས་པའི་ལམ་ལ་དགའ་བ། ལྷའི་རྣལ་འབྱོར་ལ་ཐུན་བཞིང་གོམས་པས་སེམས་བརྟན་པའི་མཚན་མ་རྙེད་པ། གཙོ་བོ་
ལ་འབུམ་དང་འཁོར་རྣམས་ལ་ཁྲི་ཕྲག་རེ་དང། བགེགས་མཐར་བྱེད་ཀྱི་ཕྲེང་སྔགས་ཁྲི་དང། ཡེ་ཤེས་འབེབས་པའི་སྔགས་འབུམ་གྱི་བཟླས་པ་སོང་ཞིང། ཕྱི་མའི་བཅུ་ཆའི་སྦྱིན་བསྲེག་བྱས་པའོ། །སློབ་མ་ནི་བླ་མ་ལ་གུས་པ། སྒྱུ་མེད་ཅིང་ལུང་མང་
དུ་ཐོས་པ། བྱང་ཆུབ་ཀྱི་སེམས་གཉིས་ལ་སྦྱངས་པས་སེམས་ཅན་འདོན་པའི་བློ་དང་ལྡན་པ། རྡོ་རྗེ་སེམས་དཔའི་སྡོམ་པ་ལ་དོན་གཉེར་ཆེ་ཞིང་རྡོ་རྗེ་ཐེག་པ་ལ་མོས་པ་བརྟན་པའོ། །དེ་འདྲ་བ་དེས་བླ་མ་ལ་མཎྜལ་ཕུལ་ཕྱག་བྱས་པུས་མོ་བཙུགས་ཤིང་
ཐལ་མོ་སྦྱར་ནས་དབང་གི་དོན་དུ་གསོལ་བ་ལན་གསུམ་གདབ་བོ། །དེ་ཡི་ཚེ་སློབ་མའི་སེམས་བརྟན་པ་དང་གཡོ་བ་དང་འདྲེས་མ་གང་འདུག་དྲིས་ལ། བརྟན་ན་དགེ་གཡོ་ན་མི་དགེ་འདྲེས་མ་ལས་འདྲས་མར་ཤེས་པར་བྱའོ། །ཡོ་བྱད་མ་ཚོགས་པར་

[004B] བསྡུས་པ་བྱེད་ན་རང་གི་སྙིང་ཁའི་ས་བོན་གྱི་འོད་ཟེར་གྱིས་སློབ་མའི་བགེགས་བསལ་ལ། བདུད་རྩི་འཁྱིལ་པའི་ཕྲེང་སྔགས་སམ། མཚན་སྔགས་ལན་བདུན་བཟླས་པས་བསྲུང་ཞིང་
རྒྱུན་དུ་ཟློས་སུ་ཡང་གཞུག་གོ་དེ་ནས་ཚེས་གྲངས་བཟང་པོ་ལ་ས་ཕྱོགས་གཙང་མར་ཁྲུས་བྱས་གོས་གསར་པ་གོན་ནས། སྤྱན་རས་གཟིགས་ཀྱི་སྤྱན་སྔར་མཎྜལ་དང་མཆོད་པ་ཕུལ་ཏེ། ཨོཾ་མུ་ཙི་ལི་སཱཧཱ། ཨོཾ་མོ་ཧ་ནི་སཱཧཱ། ཨོཾ་དཱཾ་ཏི་ལི་སཱཧཱ། ཞེས་པ་
ཁྲི་འམ་ལག་པ་གཡོན་པས་ཁར་ལན་ཉེར་གཅིག་ཏུ་བསྔགས་ལ། མགོ་ལྷོ་ཁ་ཤར་དུ་ཕྱོགས་པས་འཕགས་པའི་སྤྱན་སྔར་ཉལ་ལ་རྨི་ལམ་བརྟག་རྨི་ལམ་ངན་ན་བདུད་རྩི་འཁྱིལ་པའི་སྔགས་ཟློས་པའམ། སྟོང་པ་ཉིད་སྒོམ་པས་སམ། སླར་ཡང་རྨི་ལམ་
བརྟགས་ལ། ལྷས་གནང་བ་འམ་མ་བཀག་ན། སྟོན་ཟླ་འབྲིང་པོའི་ཉ་ནས་དཔྱིད་ཟླ་ཐ་ཆུང་ཉའི་བར་ཟླ་བ་བདུན་དང། ངོ་གཉིས་ལས་ཡར་ངོ་དང། ཡར་ངོའི་ཚེས་གཅིག་དང་གསུམ་དང་ལྔ་དང་བདུན་དང་བརྒྱད་དང། བཅུ་དང་བཅུ་གཅིག་དང་བཅུ་གསུམ་དང་བཅུ་
བཞི་དང་བཅོ་ལྔ་སྟེ་བཅུ་དང། གཟའ་ཕུར་བུ་དང་ཟླ་བ་དང་པ་སངས་དང་ཉི་མ་སྟེ་བཞི་དང། སྐར་མ་རྒྱལ་དང་སྐག་དང་ས་ག་དང་མེ་བཞི་དང་ཐ་སྐར་དང་སྣོན་ཏེ་དྲུག་དང། གཟའ་སྐར་བཟང་ན་མར་ངོ་ལ་ཡང་བྱ་བར་སྤྱི་རྒྱུད་ལས་གསུངས་པས། དུས་དེ་རྣམས་ལ་
སྦྱོར་བ་དང་བྱེད་པ་ངན་པ་ཡང་སྤངས་ནས་ཆོ་ག་བརྩམ་པར་བྱའོ། །ཆོ་ག་ལ་གསུམ། སའི་ཆོ་ག་སྟ་གོན་གྱི་ཆོ་ག་དངོས་གཞིའི་ཆོ་གའོ། །དང་པོ་ལ་ལྔ། ས་བརྟག་པ། ས་བསླང་བ། ས་སྦྱང་བ། ས་གཟུང་བ། བསྲུང་ཞིང་བྱིན་གྱིས་བརླབ་པའོ། །དང་པོ་ནི། གྲོང་ལ་སོགས་

[005A]༄༅། །པའི་ཕྱི་རོལ་དུ་བྱེད་ན་ཕྱོགས་གཞན་བདུན་སྤངས་ལ་དབང་ལྡན་དུ་བྱ། དེ་དག་གི་ནང་དུ་བྱེད་ན་ཡིད་གར་དགའ་བར་བྱ། དེ་ཡང་ལྷའི་ཁྱིམ་དང་གཙུག་ལག་ཁང་གི་གནས་ཁང་དང། ཁང་བཟང་གི་སྟེང་དང་དུར་ཁྲོད་དང། ཚལ་དང་རི་རྩེ་དང་རྡོ་
ལེབ་ཀྱི་གནས་རྣམས་བསྔགས་པར་གསུངས་ཏེ། ཕྱོགས་དང་མཚན་ཉིད་ཀྱི་སྒོ་ནས་བརྟག་པའོ། །གནས་དེ་དག་ཏུ་དཀྱིལ་འཁོར་གྱི་ཁང་པ་བྱེད་པ་དང། ས་བརྐོས་ནས་དཀྱིལ་འཁོར་གྱི་སྟེགས་བུ་བྱེད་ན་ནི་ས་དང་ཆུ་ལ་སོགས་པས་རྟོག་པ་ཡིན་ཏེ། ཕལ་
ཆེར་དེ་མི་བྱེད་པ་མང་བར་སྣང་བས་འདིར་དེའི་ལུགས་བཞིན་བྱ་ལ། བྱེད་ན་ནི་ཕྲེང་བ་ལས་ཤེས་པར་བྱའོ། །གཉིས་པ་ནི། སྔར་བཤད་པ་ལྟ་བུ་ཡིན་ན་རྒྱལ་པོ་ལ་སོགས་པ་ལ་བསླང་དགོས་ན་དེ་དག་ལ་སློང་བ་ནི་མངོན་པ་ལ་སློང་བ་ཡིན་ལ། མི་མངོན་པ་ལ་
སློང་བ་ནི། རང་ཉིད་བདག་པོའི་རྣལ་འབྱོར་དང་ལྡན་པས། དེར་གནས་པའི་ཞིང་སྐྱོང་ལ་སོགས་པ་ཐུགས་ཁའི་ས་བོན་གྱི་འོད་ཟེར་གྱིས་བཀུག་ལ། ཨ་ཀ་རོའི་སྔགས་ཀྱིས་གཏོར་མ་དབུལ་ཞིང་ཉེར་སྤྱོད་ཀྱིས་མཆོད་ནས། གང་དག་འདིར་གནས་ལྷ་དང་ཀླུ། །གནོད་
སྦྱིན་སྲིན་པོའམ་གཞན་དག་ལ། །ས་འདི་བདག་གིས་བསླང་བར་བགྱི། །དཀྱིལ་འཁོར་དོན་དུ་ཁྱེད་ཀྱིས་སྩོལ། །ཞེས་ལན་གསུམ་གསོལ་བ་གདབ་ལ། རྨི་ལམ་བརྟགས་པས་དེ་རྣམས་ཀྱིས་བྱིན་པ་འམ་མ་བཀག་པ་ལ་བྱའི་བཀག་པ་ལ་མི་བྱའོ། །གསུམ་
པ་ནི། སའི་ཟུག་རྔུ་དབྱུང་བའི་དོན་དུ་རྐོ་བ་ནི་དཀྱིལ་འཁོར་གྱི་ཁང་པ་བྱེད་པ་དང། བརྐོས་ནས་སྟེགས་བུ་བྱ་དགོས་པའི་སར་ཡིན་ལ། ལྟོ་འཕྱེ་བརྟགས་ནས་རྐོ་བ་ཡང་དེ་དང་འདྲའོ། །ཁང་བཟང་བྲག་སྟེང་བ་ལང་ལྷས། །གཙུག་ལག་ཁང་སོགས་ཆུ་འགྲམ་

[005B] སྔོན་འདུས་བྱས་པའི་གནས་དག་ཏུ། །མ་བརྐོས་ན་ཡང་དག་པ་ཡིན། ཞེས་གསུངས་པས། གནས་དེ་དག་ཏུ་ས་བརྐོས་ནས་སྦྱོང་བ་མི་དགོས་ལ། འོན་ཀྱང་ཉི་མ་བཟང་པོའི་སྔ་དྲོའི་དུས་སུ་རྒྱལ་བ་སྲས་བཅས་ལ་གསོལ་བ་བཏབ་ལ་གནང་བ་ཞུས་ཏེ། ཉི་
གུང་ལ་བསྲུང་འཁོར་དང་ཕུར་བུས་བཏབ་པ་བསྒོམས་པས་སམ། དྲག་པོའི་སྦྱིན་བསྲེག་གིས་བགེགས་བསྐྲད། གཙོ་བོའི་རྣལ་འབྱོར་དང་ལྡན་པས་དཀྱིལ་འཁོར་གྱི་ས་ལ་ཉུངས་དཀར་དང་ཆུ་དང་ཐལ་བ་ལ་ལས་ཐམས་ཅད་བཟླས་པས་གཏོར་ལ། དེ་བཟླས་
པའི་བ་བྱུང་ལྔས་ཤར་ནས་བརྩམས་ཏེ་བྱུག་ཅིང། དྲིའི་ཆུས་ཀྱང་བསང་གཏོར་བྱའོ། །དེ་ནས་རྡོ་རྗེ་སྐྱིལ་ཀྲུང་དང་ས་གནོན་གྱི་ཕྱག་རྒྱ་དང་ལྡན་པས་ཨོཾ་བཧཱུ་ཁཾ་ཞེས་པས་ས་གཞི་སྟོང་ཉིད་དང། ཧཱུཾ་ལཾ་ཧཱུཾ་ཞེས་པས་རྡོ་རྗེའི་རྡུལ་ཕྲ་རབ་ཀྱི་རང་བཞིན་དང། ཨོཾ་མེ་དི་ནི་
བཛྲཾ་བྷ་བ་བཛྲ་བན་དྷ་ཧཱུཾ་ཞེས་པས་རྡོ་རྗེའི་རང་བཞིན་དུ་བཅིངས་ཏེ་བརྟན་པར་བྱས་པ་དང། ཨོཾ་ཧ་ན་ཧ་ན་བཛྲ་ཀྲོ་དྷ་ཧཱུཾ་ཕཊ་ཅེས་པས་རྡོ་རྗེ་ཁྲོ་བོས་བགེགས་རྣམས་བཅོམ་པ་དང། ཨོཾ་ཨཱ་ཧཱུཾ་ཤོ་དྷ་ཡ་ཤོ་དྷ་ཡ་རཀྵ་རཀྵ་ཧཱུཾ་ཧཱུཾ་ཕཊ། ཅེས་པས་རྡོ་རྗེ་གསུམ་གྱིས་ཉེས་
སྐྱོན་ཐམས་ཅད་སྦྱངས་པར་བསམ་ཞིང་ལག་པས་རེག་ཅིང་བྱིན་གྱིས་བརླབ་བོ། །དེ་ནས་བཛྲ་སཏ་ཟློས་ཤིང་ཕྱོགས་ཐམས་ཅད་དུ་རྡོ་རྗེའི་ལྟ་བས་བལྟ་ལ། སྣ་ཚོགས་པའི་ཆོས་ཐམས་ཅད་སྟོང་པ་ཉིད་དུ་རོ་གཅིག་པར་མོས་པའི་བླ་ན་མེད་པའི་སྦྱང་བ་བྱའོ། །ས་
སྦྱང་བའི་ཆོ་ག་སྟེ་དང་པོའོ། །བཞི་པ་ནི། དཀྱིལ་འཁོར་གྱི་ཁང་པ་བྱས་ནས་དེ་བརྒྱན་པའི་ནང་དུ་ཕྱིན་ནས་ས་གཟུང་བར་གསུངས་ཏེ་དཀྱིལ་འཁོར་གྱི་ཁང་པ་བྱེད་པའི་ལུགས་སོ། །དེ་བྱེད་དམ་མི་བྱེད་ནའང་དཀྱིལ་འཁོར་གྱི་གནས་སུ་ཕྱིན་ནས་རང་ཆས་གོས་དཀར་
[006A]༄༅། །པོ་གྱོན། གཙུག་ཏོར་དང་རྒྱན་ཐམས་ཅད་ཀྱིས་བརྒྱན་ཞིང། དྲི་བཟང་བྱུགས་པའི་མེ་ཏོག་བཅལ་དུ་བཀྲམ་པར། ཉི་མ་གསུམ་དུ་ཐུན་གསུམ་ལ་དཀྱིལ་འཁོར་པ་ལ་གཏོར་མ་དབུལ་དེ་ནས་བགེགས་ཞི་བའི་དོན་དུ་ཕྱོགས་སྐྱོང་བཅུ་ལ་གཏོར་
མ་བཏང། ཞི་བའི་སྦྱིན་སྲེག་བྱས་ནས་དབང་བསྐུར་གེགས་མེད་པར་འགྲུབ་པའི་དོན་དུ་སློབ་མ་ལ་ཡང་དགང་བླུག་འབུལ་དུ་གཞུག་གོ་ས་གཟུང་བའི་ཆོ་ག་སྟེ་གཉིས་པའོ།། །།ལྔ་པ་ལ་གཉིས། སྔར་ཡོད་ཀྱི་བགེགས་གཞོམ་པ། གསར་དུ་འཇུག་
པའི་བགེགས་བཟློག་པའོ། །དང་པོ་ལ་ལྔ། ལྷའི་རྣལ་འབྱོར་དང་སྤྲོ་བ་བསྐྱེད་དེ་སྙན་མནན་པ། གསོལ་བ་བཏབ་ནས་དཀྱིལ་འཁོར་གདེག་པ། ལངས་ཏེ་ང་རྒྱལ་བཟུང་ནས་བསྐོར་བ་བྱ་བ། བགེགས་ལ་བཀའ་བསྒོ་ཞིང་སྟང་སྟབས་བྱ་བ། བཀའ་བསྒོ་མི་ཉན་
པ་ལ་ཕུར་བུས་གདབ་པའོ། །དང་པོ་ནི། དེ་ནས་དཀྱིལ་འཁོར་གྱི་ས་ལ་མེ་ཏོག་གཅལ་དུ་བཀྲམ་པའི་དབུས་སུ། སྔ་མ་བཞིན་དུ་ཆས་སུ་ཞུགས་ནས་ཁ་ཤར་དུ་ཕྱོགས་པས་འདུག་སྟེ། བསྙེན་བསྒྲུབ་ཡན་ལག་བཞིའི་རྣལ་འབྱོར་རྫོགས་པར་
བསྒོམས་ལ། ནམ་མཁའ་ལ་དཀྱིལ་འཁོར་པ་དང་བཅས་པའི་སངས་རྒྱས་དང་བྱང་ཆུབ་སེམས་དཔའ་རྣམས་བཞུགས་པར་བལྟས་ནས། སྙེམས་པ་དང་བཅས་པས་རྡོ་རྗེ་གསོར་ཞིང་དྲིལ་བུ་དཀྲོལ་ཏེ། དེང་དུ་བདག་ཚེ་འབྲས་བུ་ཡོད། །བདག་གི་
གསོན་པའང་འབྲས་བུར་བཅས། །བདག་ནི་དམ་ཚིག་ལྷ་རྣམས་དང། །མཉམ་པར་འགྱུར་བ་ཐེ་ཚོམ་མེད། །བྱང་ཆུབ་སེམས་དང་སེམས་གཅིག་པས། །བདག་ནི་ཕྱིར་མི་ལྡོག་པར་འགྱུར། །བདག་དེང་དེ་བཞིན་གཤེགས་པ་ཡི། །རིགས་

[006B] །དེང་བདག་ཉི་མ་དམ་པ་སྟེ། །བདག་གི་མཆོད་སྦྱིན་བླ་ན་མེད། །སངས་རྒྱས་ཐམས་ཅད་སྤྱན་དྲངས་པས། །དང་བདག་འདུས་པ་མཆོག་ཡིན་ནོ། །ཞེས་རང་ཉིད་སྤྲོ་བ་བསྐྱེད་ནས། ལྷ་རྣམས་ལ་མཆོད་ཡོན་སྔོན་དུ་འགྲོ་བའི་ཕྱི་ནང་
གི་མཆོད་པས་མཆོད་ནས། སྤོས་ཕོར་གཟུང་ལྕེ་ཧཱུཾ་ལས་བྱུང་བའི་རྡོ་རྗེར་བྱས་ནས། མ་ལུས་ཕྱོགས་ན་བཞུགས་པ་ཡི། །སངས་རྒྱས་རྣམས་ནི་བདག་ལ་དགོངས། །བདག་མིང་ཆེ་གེ་ཞེས་བྱ་བདག་རྡོ་རྗེ་ཅན་གྱི་དཀྱིལ་འཁོར་བྲི། །སངས་རྒྱས་ཀུན་དེང་
གཤེགས་སུ་གསོལ། །དངོས་གྲུབ་འདི་ནི་བསྩལ་དུ་གསོལ། །དཀྱིལ་འཁོར་ཆེན་པོའི་ལས་རྣམས་ནི། །ཅི་ནུས་བཞིན་དུ་རབ་ཏུ་བགྱི། །ཞེས་སངས་རྒྱས་ལ་སོགས་པ་རྣམས་ལ་སྙན་མནན་ཅིང་མཆོད་དོ། །གཉིས་པ་ནི། དེ་ནས་ཕྱོགས་བཞི་ན་གནས་པའི་
སློབ་མ་རྡོར་དྲིལ་འཛིན་ཞིང། རྣམ་སྣང་ལ་སོགས་པ་རིགས་བཞི་སོ་སོའི་ང་རྒྱལ་འཛིན་པ་བཞིས། བླ་མ་ལ་དཀྱིལ་འཁོར་གྱི་གཙོ་བོ་དང་དབྱེར་མེད་པར་མོས་ནས། མཆོད་བསྟོད་དང་མཎྜལ་སྔོན་དུ་འགྲོ་བས། ནམ་མཁར་གནས་པའི་རྣམ་སྣང་ལ་སོགས་པ་
དང་ལྷན་ཅིག་ཏུ་གསོལ་བ་བཏབ་པར་བསམས་ལ། ཤར་ནས། དེ་བཞིན་གཤེགས་པ་ཀུན་ཞི་བ། །དེ་བཞིན་གཤེགས་པ་ཀུན་གྱི་གནས། །ཆོས་ཀུན་བདག་མེད་པ་ཡི་མཆོག་དཀྱིལ་འཁོར་དམ་པ་བཤད་དུ་གསོལ། །ལྷོ་ནས། མཚན་རྣམས་ཐམས་
ཅད་ཡོངས་སུ་རྫོགས། །མཚན་མིན་ཐམས་ཅད་ཡང་དག་སྤངས། །ཀུན་ཏུ་བཟང་པོ་སྐུ་ཡི་མཆོག་དཀྱིལ་འཁོར་དམ་པ་བཤད་དུ་གསོལ། །ནུབ་ནས་ཞི་བའི་ཆོས་ནི་མཆོག་ལས་བྱུང། །ཡེ་ཤེས་སྤྱོད་པ་རྣམ་སྦྱོང་མཛད། །ཀུན་ཏུ་བཟང་པོ་གསུང་གི་

[007A]༄༅། །མཆོག་དཀྱིལ་འཁོར་དམ་པ་བཤད་དུ་གསོལ། །བྱང་ནས། སེམས་ཅན་ཀུན་གྱི་སེམས་ཆེན་པོ། །རང་བཞིན་དག་ཅིང་དྲི་མ་མེད། །ཀུན་བཟང་ཐུགས་མཆོག་ཁ་ལོ་སྒྱུར། །དཀྱིལ་འཁོར་དམ་པ་བཤད་དུ་གསོལ། ཐམས་
ཅད་ཀྱིས་ཐུན་མོང་དུ། ཁྱོད་ཞབས་པདྨོ་མ་གཏོགས་པར། །གཙོ་བོ་གཞན་ན་སྐྱབས་མ་མཆིས། །ཐུབ་པ་འདག་ནི་འཁོར་བ་ལས། །བསྒྲལ་བའི་དོན་དུ་དཀྱིལ་འཁོར་བྲི། །ཞེས་དོན་དྲན་བཞིན་པས་གསོལ་བ་གདབ། བཞི་མེད་ན་གཅིག་གིས་ཀྱང་ཕྱོགས་དེ་
དག་ཏུ་སོང་ནས་བྱ། གཅིག་ཀྱང་མེད་ན་བསྒོམས་ལ་དེ་ལྟར་བྱ་བ་ནི་མན་ངག་གོ་སློབ་དཔོན་གྱིས་ཀྱང་རང་གཙོ་བོར་གནས་པ་ལ་ཕྱོགས་བཞིའི་དེ་བཞིན་གཤེགས་པ་བཞིས་གསོལ་བ་བཏབ་པར་བསམ་མོ། །སློབ་དཔོན་གྱིས་རྡོ་རྗེ་ཁུ་ཚུར་གཉིས་ཀྱི་འཇུག་
མོ་བརྐྱང་ལ། རྩེ་མོ་སྦྱོར་བ་འོག་ཏུ་ཕྱོགས་པ་སྤྱི་བོར་བཟུང་ཞིང། ཧཱུཾ་བཛྲ་ཨུ་ཏིཥྛ། ཞེས་བརྗོད་པས་བསྒོམས་པའི་དཀྱིལ་འཁོར་ནམ་མཁའ་ལ་གདེག་གོ་གསུམ་པ་ནི། དེ་ནས་སྐྱིལ་ཀྲུང་བཤིག་ལ་ལངས་ཏེ་ཤར་དུ་ཕྱོགས་པས་མཉམ་པའི་རྐང་སྟབས་
བྱས་ལ། མགོ་བོར་ཐལ་མོ་སྦྱར་ནས། ཨོཾ་པྲ་ན་མ་མི་སརྦ་ཏ་ཐཱ་གཏན་ཞེས་པས་དེ་བཞིན་གཤེགས་པ་རྣམས་ལ་ཕྱག་བྱའོ། །དེ་ནས་སེམས་ཅན་མ་རིག་པའི་མུན་པས་བསྒྲིབས་ཤིང་བདུད་ཀྱི་དབང་དུ་སོང་བ་རྣམས་ལ་བལྟས་ལ་བདུད་གསལ་
བའི་ཕྱིར་དུ། རང་ཉིད་གཙོ་བོ་ལས་བྱེ་བའི་ཞེ་སྡང་རྡོ་རྗེ་གཉིས་པ་འཁོར་ཁྲོ་བོའི་ཚེགས་དཔག་ཏུ་མེད་པས་བསྐོར་བར་དམིགས་པ། མིག་གཡས་པ་མ་ལས་ཉི་མ་དང། གཡོན་པ་ཊ་ལས་ཟླ་བ་དང། མིག་འབྲས་ཧཱུཾ་ལས་དུས་མཐའི་མེ་ལྟར་

[007B] ཁྲོ་བོའི་རྡོ་རྗེའི་ལྟ་བས་ཕྱོགས་ཐམས་ཅད་དུ་བལྟ་ཞིང། ཨོཾ་ཀྲོ་དྷ་དྲིཥྚི་ཧཱི། ཞེས་བརྗོད་དེ་ཁྲོ་བོའི་རྡོ་རྗེ་སྤྲོས་པས་བགེགས་ཐམས་ཅད་བཅོམ་པར་བསམས་ལ། རྡོ་རྗེ་གསོར་དྲིལ་བུ་དཀྲོལ་ཞིང་འདི་སྐད་བརྗོད་དེ། བདག་ནི་རང་ཉིད་
རྡོ་རྗེ་ཅན། །རྡོ་རྗེ་སེམས་དཔའ་བདག་རང་ཉིད། །བདག་ནི་སངས་རྒྱས་རྒྱལ་པོ་ཆེ། །རྡོ་རྗེ་ཅན་བདག་སྟོབས་པོ་ཆེ། །བདག་ནི་རྣལ་འབྱོར་དབང་ཕྱུག་རྒྱལ། །བདག་ནི་ཕྱག་ན་རྡོ་རྗེ་བརྟན། །བདག་ནི་བདག་པོ་རྡོ་རྗེ་ཆེ། །དེང་བདག་རྡོ་རྗེ་སེམས་དཔར་གྲུབ། །ཞེས་ལྷའི་
ང་རྒྱལ་བརྟན་པར་གཟུང་ངོ། །དེ་ནས་རྐང་པའི་མཐིལ་གཉིས་ཧཱུཾ་ལས་བྱུང་བའི་རྡོ་རྗེ་འབར་བར་བསྒོམས་ལ་རྐང་པ་བྱིན་གྱིས་བརླབ། རྐང་མཐིལ་དེས་རྡོ་རྗེ་ས་ལ་བྲི་ལ། འགྱིང་བ་དང་བཅས་པས་པད་སྐོར་བྱེད་ཅིང། རྡོ་རྗེ་གསོར་དྲིལ་བུ་དཀྲོལ། ཧཱུཾ་གི་སྒྲ་དྲག་པོ་བརྗོད་
ལ། རྡོ་རྗེའི་རྐང་སྟབས་ཀྱིས་དབང་ལྡན་དུ་འགྲོའོ། །བཞི་པ་ལ་གཉིས། བགེགས་ལ་བཀའ་བསྒོས་ནས་བསྐྲད་པ་དང། སྟང་སྟབས་བྱས་ནས་མཚམས་རྔམ་བྱ་བའོ། །དང་པོ་ནི། དེ་ནས་བརྩམས་ཏ་སློབ་མ་དང་ལྷན་ཅིག་གཡས་སྐོར་དུ་རྡོ་རྗེའི་རྐང་སྟབས་ཀྱིས་གར་
བྱེད་ཅིང་བསྐོར་ལ། དབང་ལྡན་ནས་བཀའ་བསྒོ་བར་བྱ་སྟེ། ལྷ་དང་ལྷ་མིན་གནོད་སྦྱིན་དང། །སྲིན་པོ་ཡི་དྭགས་ཤ་ཟ་དང། །བརྗེད་བྱེད་འབྱུང་པོ་མཁའ་འགྲོ་དང། །མཁའ་འགྲོ་མ་དང་གནོན་པོ་དང། །རྒན་པོ་དང་ནི་རྒན་མོ་དང། །རྗེས་སུ་འབྲང་བའི་འཁོར་དང་
ནི༑ ༑ནམ་མཁའ་ལྡིང་དང་མི་འམ་ཅི། །གསང་སྔགས་གྲུབ་པ་གང་སུའང་རུང། །ཁྱེད་ཅག་རྣམས་ནི་ཕྱིར་དེངས་ཤིག་ས་གཞི་ཡི་ནི་ཕྱོགས་འདི་རུ། །སློབ་དཔོན་ཆེ་གེ་མོ་བདག་གིས། །སྦྱིན་པའི་བདག་པོ་ཆེ་གེ་མོ། །མངོན་པར་རྫོགས་པར་བྱང་ཆུབ་

[008A]༄༅། །པར། །ཡོངས་སུ་རྫོགས་པར་བྱ་དོན་དང། །སེམས་ཅན་ཐམས་ཅད་བླ་མེད་ཀྱི། །ཡེ་ཤེས་ཐོབ་པར་བྱ་བའི་ཕྱིར། །དཔལ་ལྡན་གསང་བ་འདུས་པ་ཡི། །དཀྱིལ་འཁོར་བདག་གིས་བྲི་བར་བྱ། །རྡོ་རྗེ་འཆང་ཆེན་བཀའ་འདི་ད། །ཐོས་ནས་མྱུར་དུ་བྱེར་
བར་གྱིས། །གང་ཞིག་མི་འགྲོ་བ་དེ་ནི། །བདག་གི་རབ་འབར་ཧཱུཾ་ཡི་གེ། །འབར་ཞིང་རབ་ཏུ་འབར་གྱུར་པ། །ཡེ་ཤེས་ཆེན་པོའི་རྡོ་རྗེ་འདིས། །མགོ་བོ་ཚལ་པ་བརྒྱར་འགས་སོ། །ཞེས་པའམ། ཡང་ན། ལུས་ངག་སེམས་ལ་གནས་པ་ཡི། །བགེགས་ཀྱི་ཚོགས་
ཀུན་ཡང་དག་ཉོན། །ང་ནི་དཔལ་ལྡན་རྡོ་རྗེ་འཆང། །བཀའ་ཡི་འཁོར་ལོ་སྦྱོར་བ་པོ། །རྡོ་རྗེ་འབར་བའི་གཟུགས་ཀྱིས་ནི། །ལུས་གསུམ་ལས་བྱུང་དགས་བྱ་སྟེ། །གལ་ཏེ་ཁ་ཅིག་བདག་ལས་འདས། །འདིར་ནི་འཇིག་འགྱུར་གཞན་དུ་མིན། །ཞེས་ལན་གསུམ་
བརྗོད་ཅིང་ཁྲོ་བོ་དཔག་ཏུ་མེད་པ་སྤྲོས་པས་བགེགས་ཐམས་ཅད་བསྐྲད་པར་བྱ་ཞིང། དཀྱིལ་འཁོར་གྱི་ས་གཞི་ཡང་དབང་ཆེན་གསེར་གྱི་ས་གཞི་ལ་ཐུག་གི་བར་དུ། ཧཱུཾ་ལས་བྱུང་བའི་རྡོ་རྗེའི་རང་བཞིན་དུ་བྱིན་གྱིས་བརླབ་པོ། །བཀའ་བསྒོ་ཐུང་བ་འདི་
འདུས་པ་དང་རྐང་པ་དང་པོ་གཉིས་མི་འདྲ་ཞིང་ཡུལ་ཡང་མི་འདྲ་ཡང་བགེགས་ལ་འདོན་པ་བསྒྱུར་དུ་རུང་བས་སྐྱོན་མེད་དོ། །གཉིས་པ་ནི། དེ་ནས་ཁྲོ་བོའི་ཉམས་དང་ལྡན་པས་ཧཱུཾ་ཡིག་བརྗོད་ཅིང་ལག་པ་གར་བསྐོར་བའི་ཕྱག་རྒྱ་དང་བཅས་པས་ཤར་དུ་
ཕྱིན་ནས་གཡས་བརྐྱང་དང། ལྷོར་གཡོན་བརྐྱང་དང། ནུབ་ཏུ་ས་ག་དང། བྱང་དུ་ཟླུམ་པོ་དང། དབུས་སུ་མཉམ་པ་ལ་སོགས་པའི་སྟང་སྟབས་རྣམས་བྱས་ལ། དབང་པོ་ལ་སོགས་པའི་བགེགས་རྣམས་བསྡིགས་པར་བྱའོ། །དེ་ལ་གཡས་བརྐྱང་

[008B] །གཡོན་བརྐྱང་ནི་དེ་ལས་བཟློག་པའོ། །ས་ག་ནི་སོར་ཉི་ཤུ་རྩ་དྲུག་གི་རྒྱར་རྐང་བའི་སོར་མོ་ལོགས་སུ་བསྟན་ཞིང། པུས་མོ་གཉིས་དྲང་
པོར་བྱས་པའི། །ཟླུམ་པོ་ནི་ས་གའི་རྐང་སྟབས་ཉིད་བར་དུ་ཁྲུ་དོ་པ་ངང་པའི་གཤོག་པ་ལྟར་བྱས་པའོ། །མཉམ་པ་ནི་རྐང་པ་གཉིས་ཀྱི་སོར་མོ་ཕན་ཚུན་སྦྱར་བ་སྟེ། རྐང་པའི་འཐེ་བོང་དང་རྟིང་པའི་ལོགས་གཉིས་བཅེར་བའོ། །འདི་རྣམས་དང་རྡོ་རྗེའི་རྐང་སྟབས་
ལ་ཧཱུཾ་ཡིག་བརྗོད་པར་ཀླུ་བྱང་བཞེད་ལ། སྟང་སྟབས་ཀུན་ལ་ཇི་ལྟར་རིགས་པར་རྡོ་རྗེའི་མིག་གིས་མདུན་དུ་ལྟ་བའི་མངོན་དུ་ཕྱོགས་པ་དང་རྒྱབ་ཏུ་ལྟ་བའི་ཕྱིར་ཕྱོགས་པ་སྟེ་ལྟ་བ་གཉིས་དགོས་པར་ཕྲེང་བ་ལས་བཤད་དོ། །སྐོར་བའི་དུས་སུ་སྒེ་སོ་སོར་རང་གི་
གཡོན་དུ་གནས་པའི་སློབ་མའི་དྲིལ་བུའི་ནང་དུ་རང་གི་རྡོ་རྗེ་དང་དེའི་རྡོ་རྗེ་ཡང་རང་གི་དྲིལ་ངུར་གཞུག་དེ་ལྟར་མདུན་དང་གཡས་དང་རྒྱབ་ཏུ་ཡང་བྱ་བའི་ཁ་སྦྱོར་བཅུ་དྲུག་བྱའོ། །དེའི་སྔགས་ནི་ཨོཾ་ཁ་བཛྲ་དཧི་ཀ་བཛྲ་ཧཱུཾ་ཀཱ་ར་བཛྲ་ཧཱུཾ་ཕཊ་ཅེས་པའོ། །དང་པོར་རྩེ་གཅིག་
པས་བསྐོར། དེ་ནས་རྩེ་གསུམ་པ་དང། དེ་ནས་རྩེ་ལྔ་པ་དང། དེ་ནས་སྣ་ཚོགས་རྡོ་རྗེའི་རྐང་སྟབས་ཀྱིས་བསྐོར། གཡས་བརྐྱང་སོགས་བྱེད་པ་ན། སྐོར་བ་རེ་རེ་དང་གསུམ་གསུམ་བྱས་ནས་བྱེད་པ་དང་ངེས་པ་མེད་པའི་ལུགས་གསུམ་བཤད་དོ། །ཤེས་ཤིང་ནུས་
ལ་སྤྲོ་ན་དཀྱིལ་ཆོག་ནས་འབྱུང་བའི་སྟང་སྟབས་རྒྱས་པར་བྱ། མི་ཤེས་པས་སམ་མི་ནུས་པས་སམ་བསྡུས་པ་ལ་དགའ་བས་སམ། མི་འདོད་པས་ཀྱང་རུང་སྟེ། རྡོ་རྗེའི་རྐང་སྟབས་ལ་སོགས་པ་ཐམས་ཅད་དམ་ཉུང་ཟད་མ་བསྒྲུབས་ཀྱང་སྐབས་དོན་མི་

[009A]༄༅། །ཉམས་ཏེ། བགེགས་བསལ་བ་ནི་བསྐོར་བ་ལ་སོགས་པས་ཀྱང་འགྲུབ་པའི་ཕྱིར་རོ། །ཞེས་མན་ངག་རིག་པ་རྣམས་གསུང་ངོ་ཞེས་ཕྲེང་བ་ལས་གསུངས་པ་ལྟར་ཡིན་པས། སྟང་སྟབས་རྣམས་མི་བྱེད་ན་རྐང་མཐིལ་ཧཱུཾ་ལས་རྡོ་རྗེར་བསྐྱེད་ནས་
བསྐོར་བ་དང་དམིགས་པ་བྱས་པས་ཀྱང་འགྲུབ་བོ། །ལྔ་པ་ནི། དེ་ནས་བཀའ་བསྒོ་མི་ཉན་པའི་བགེགས་རྣམས་ལ་ཕུར་བུས་གདབ་པར་བྱ་སྟེ། དེ་ཡང་བསྒྲུབ་ཐབས་བཞིན་རང་ཞེ་སྡང་རྡོ་རྗེར་བསྐྱེད་ལ་ཁྲོ་བོ་བཅུ་སྤྲོས་ཏེ་ཕྱོགས་བཅུར་དགོད། སེང་ལྡེང་གི་
ཕུར་པ་སྲིད་དུ་སོར་བཅུ་གཉིས་པ་འམ་བརྒྱད་པ། སྤོམས་སུ་དེའི་སུམ་ཆ་དང་ལྡན་པ། སྟོད་ཁྲོ་བོ་བདུད་རྩི་འཁྱིལ་པའི་རྣམ་པ་ཅན་ལ། ལྟེ་བ་མན་ཆད་མདུང་རྩེ་གཅིག་པའི་རྣམ་པ་ཅན་དུ་བྱས་པ་བཅུ་ལ། ཉུངས་དཀར་དང་ཙན་དན་དམར་པོས་བྱུག་ཚོན་
སྣ་ལྔའི་སྐུད་པས་རིམ་པ་བཞིན་དུ་དཀྲི། མེ་ཏོག་ཕྲེང་བ་དམར་པོ་རེ་གདགས་ལ་སྣོད་གསར་པར་བཞག་ལས་ཐམས་ཅད་པ་བཟླས་པའི་ཆུས་བསང། སྟོང་པར་སྦྱངས་ལ། སྟོང་པའི་ངང་ལས་སྟོད་བདུད་རྩི་འཁྱིལ་པ་ཞལ་གསུམ་ཕྱག་དྲུག་པ། སྨད་སྔར་
བཤད་པ་བཞིན་གྱི་ཁྲོ་བོ་རྡོ་རྗེ་ཕུར་པར་ལྷག་པར་མོས་པའམ་ཆོ་ག་གསུམ་གྱིས་བསྐྱེད། ཡེ་ཤེས་པ་གཞུག་རིགས་བདག་དོན་གྲུབ་ཡབ་ཡུམ་གྱིས་བྱང་ཆུབ་ཀྱི་སེམས་ཀྱིས་དབང་བསྐུར། ཉེར་སྤྱོད་ཀྱིས་མཆོད་ལ་ལག་པས་རེག་སྟེ་ཡི་གེ་གསུམ་
དང་ཡི་གེ་བརྒྱ་པ་བཟླས་ལ་བྱིན་གྱིས་བརླབ་བོ། །རྡོ་རྗེ་ཐོ་བ་མེ་ཏོག་དམར་པོའི་ཕྲེང་བ་བཅིངས་པ་ཡང་བསང་སྦྱངས་ནས་གནོད་མཛེས་ཀྱི་གཡས་ཀྱི་ཕྱག་མཚན་དང་པོ་ཡོངས་སུ་གྱུར་པ་ལས་ཐོ་བར་བསྐྱེད་དོ། །དེ་ནས་ཕུར་བུའི་སྐོར་མ་གཏོགས་པ་གནོད་

[009B] འོད་ཟེར་གྱི་ཕྲེང་བའི་ཕྱིའམ་དཀྱིལ་འཁོར་གྱི་ཁང་པའི་ཕྱི་རོལ་དུ། དབང་ལྡན་ནས་བརྩམས་ཏེ་གཡས་བསྐོར་གྱིས་ཕུར་བུས་གདབ་སྟེང་གི་ནི་ཤར་གྱི་ཤར་དང་འོག་
གི་ནི་ནུབ་ཀྱི་ནུབ་ཏུའོ། །དེ་ལྟར་བྱས་པས་བགེགས་ལྷག་མ་རྣམས་ཀྱང་རང་དུ་འབྲོས་པ་དང། སྟེང་འོག་དང་ཁོར་ཡུག་ཆེན་པོའི་བར་དུ་འགྲོ་བ་རྣམས་བགེགས་དང་བྲལ་བར་མོས་པ་བརྟན་པོ་བྱ། ཕུར་བུ་རྣམས་སའི་གོང་པོ་བཅུའི་སྦུབས་སུ་གཞུག་ཉི་མ་
རེ་རེ་ཞིང་ཐུན་སོ་སོ་ལ་ཕུར་བུའི་ཁྲོ་བོ་རྣམས་ལ་གཏོར་མ་དང་མཆོད་པ་དབུལ། ཕུར་བུ་ཐེབས་ནས་ཁྲོ་བོ་བཅུ་གཤེགས་སུ་གསོལ་ལོ། །ཕུར་བུ་དངོས་སུ་མེད་ན་བསྒྲུབ་ཐབས་བཞིན་བསམ་གཏན་གྱི་ཕུར་བུས་ཀྱང་བྱ་བ་རུང་ངོ། །བཤད་རྒྱུད་རྡོ་རྗེ་ཕྲེང་བ་
ལས་སུམ་བྷ་ནི་ལ་སོགས་པའི་སྔགས་བཞི་ལ་མགོ་བོར་ཨོཾ་དང་མཐར་ཧཱུཾ་ཧཱུཾ་ཕཊ་སྦྱར་བ་རིམ་པ་བཞིན་ཤར་ལ་སོགས་པའི་ཕྱོགས་བཞིར་སོང་ནས་བཟླས་ཏེ་བཀའ་བསྒོ་བ་དང། ཕུར་བུ་རྡུང་བའི་ཚེ་ཨོཾ་བཛྲ་མུད་ག་ར་བཛྲ་ཀཱི་ལ་ཡ། ཨ་ཀོ་ཊ་ཡ་ཧཱུཾ་ཧཱུཾ་ཕཊ་
ཅེས་བརྗོད་ནས་རྡུང་བར་བཤད་དོ། །གཉིས་པ་ནི། དེ་ནས་གསར་དུ་བགེགས་འཇུག་པ་ལས་བསྲུང་བའི་དོན་དུ། ཊཀྐི་ཧཱུཾ་ཛས་ལྕགས་ཀྱི་རྡོ་རྗེའི་ར་བ་དང། དེའི་སྟེང་དུ་ཧཱུཾ་ཡིག་ལས་རྡོ་རྗེའི་གུར་དང། གུར་གྱི་འོག་ར་བའི་སྟེང་དུ་རྡོ་རྗེའི་བླ་རེ་དང། འོག་གི་ཞི་ཧཱུཾ་
ལས་སྣ་ཚོགས་རྡོ་རྗེའི་ས་གཞི་དང། ཕྱིའི་ཕྱོགས་མཚམས་ཀུན་ཏུ་མདའི་དྲ་བ་དང། སྟེང་འོག་གཉིས་གཙུག་ཏོར་དང་གནོད་མཛེས་ཀྱི་སྔགས་ཀྱིས་བྱིན་གྱིས་བརླབ་བོ། །དེ་ནས་བགེགས་ཀྱང་རང་གི་སེམས་ཀྱིས་བཏགས་པ་ཙམ་ལས་གཞན་ན་མེད་

[010A]༄༅། །ལ་སེམས་ཀྱང་རང་བཞིན་མེད་པའོ་སྙམ་དུ་བསམས་ནས་གཞན་ལ་བདེ་བ་སྒྲུབ་པ་ལྷུར་ལེན་པའི་བསམ་པས་བྱང་ཆུབ་མཆོག་བསྒྲུབ་པར་བྱའོ་སྙམ་པའི་བློ་བརྟན་པར་བྱའོ། །བགེགས་ཉེ་བར་ཞི་བའི་ཆོ་ག་སྟེ་གསུམ་པའོ། །
དཀྱིལ་འཁོར་གྱི་དབུས་སུ་འདུག་ནས་བསྒྲུབ་ཐབས་བསྒོམ་པ་ལ་སོགས་པ་འདི་རྣམས་བསམ་གཏན་གྱི་ཆོ་ག་ལ་ཡང་བྱ་བར་ཕྲེང་བ་ལས་བཤད་པས། རས་བྲིས་ཀྱི་ཆོ་ག་ལ་ཡང་འདི་རྣམས་བྱའོ། །བརྟག་བསླང་གནང་གསོལ་དྲག་པོ་དང། །རྫས་
སྔགས་ལྟ་བ་སྟོང་པས་སྦྱང། །གཏོར་མ་སྦྱིན་བསྲེག་སྒྲུབ་ཐབས་བསྒོམ། །སྤྲོ་དང་སྙན་མནན་གསོལ་གདབ་གདེག་ཕྱག་འཚལ་གསལ་གདབ་མིག་བསྐྱོང་བལྟ། །ང་རྒྱལ་རྐང་པ་བྱིན་རླབས་འགྲོ། བསྐོར་ནས་བཀའ་བསྒོ་སྟང་སྟབས་བྱ། །ཁ་སྦྱོར་
བདག་བསྐྱེད་ཕུར་བུ་བསྒྲུབ། །ཕུར་གདབ་ར་བ་སོགས་ཀྱིས་བསྲུང། །ས་ཆོག་སྡོམ་དུ་བསྡུས་པའོ།། །།གཉིས་པ་སྟ་གོན་གྱི་ཆོ་ག་ལ་བཞི། ལས་ཀྱི་ཐིག་གདབ་པ། ལྷག་གནས་གསུམ་བྱ་བ། ལྷ་ལ་གསོལ་བ་གདབ་པ། སློབ་མ་ལྷག་པར་གནས་
པའོ། །དང་པོ་ལ་བཞི། ཐིག་སྤྱིའི་རྣམ་གཞག་ཐིག་སྐུད་འདུ་བྱ་བ། བྱས་ནས་ཐིག་གདབ་པ། ཐེབས་ནས་གཤེགས་སུ་གསོལ་བའོ། །དང་པོ་ནི། ལས་ཐིག་སྔོན་དུ་བཏབ་ནས་ཡེ་ཐིག་རྗེས་སུ་འདེབས་པར་ས་ར་ཧ་དང་ནག་པོ་སྤྱོད་པ་དང་ཨ་བྷྱ་དང་བི་བཧུ་
ཏིས་བཤད་པ་ལྟར་བྱ་དགོས་ཏེ། ཡེ་ཐིག་ནི་ལས་ཐིག་བྱིན་གྱིས་རློབ་བྱེད་ཡིན་པའི་ཕྱིར་རོ། །ལས་ཐིག་འདེབས་པའི་དུས་ནི་རྡོ་རྗེ་མཁའ་འགྲོ་ལ་སོགས་པའི་རྒྱུད་དང་དཀྱིལ་ཆོག་ཕལ་མོ་ཆེར་སྟ་གོན་གྱི་འོག་དངོས་གཞིའི་སྐབས་སུ་འདེབས་པར་

[010B] ནམ་མཁའ་ལ་འདེབས་བ་ལ་སོགས་པའི་ཁྱད་པར་འགའ་ཞིག་མ་གཏོགས་པ་ས་ལ་འདེབས་པ་ལ་སོགས་པའི་ཆོ་ག་རྣམས་ཐུན་མོང་བ་ལ་དགོངས་ནས། ཡེ་ཐིག་གི་སྐབས་སུ་དེ་ལྟར་གསུངས་སོ། །བཤད་རྒྱུད་རྡོ་རྗེ་ཕྲེང་བ་ལས་ལྷ་སྟ་གོན་
གྱི་སྔོན་དུ་ལས་ཐིག་གདབ་པར་གསུངས་པའི་རྗེས་སུ་འབྲངས་ནས་ཀླུའི་བློས་ས་ཆོག་ཟིན་པའི་འོག་ཏུ་ལས་ཐིག་གདབ་པ་མཛད་དོ། །དེ་ལྟར་ཚུལ་གཉིས་བཤད་ཀྱང་ལག་ལེན་ལ་ཕྱི་མ་ལྟར་བྱ་དགོས་ཏེ། ལྭ་བ་པ་དང་ནག་པོ་སྤྱོད་པ་སོགས་ཀྱིས་ལྷ་སྟ་གོན་
གྱི་དྲིའི་བྱུག་པ་རྣམས་ལྷ་རྣམས་ཀྱི་གནས་སུ་བྱ་བར་གསུངས་ཤིང། མི་ཐུབ་ཟླ་བས་ཀྱང། དཀྱིལ་འཁོར་གང་དུ་ངེས་པ་ཡི། །དཀྱིལ་འཁོར་དེར་ནི་དྲི་ལྔ་འམ། །ཡང་ན་གཞན་གྱིས་བྱུག་པར་བྱ། །ཞེས་ཚོན་གྱིས་འདྲི་བའི་དཀྱིལ་འཁོར་གང་དུ་ལྷ་འོང་
བའི་གནས་ངེས་པ་དེར། ལྷ་སྟ་གོན་གྱི་དྲིའི་དཀྱིལ་འཁོར་བྱ་བར་གསུངས་ལ། ཐིག་མ་བཏབ་ན་དེ་འདྲ་བའི་ལྷའི་གནས་ངེས་པ་མི་རྟོགས་པའི་ཕྱིར་རོ། །བཤད་རྒྱུད་རྡོ་རྗེ་ཕྲེང་བ་ལས་ལས་ཀྱི་ཐིག་སྐུད་ཡི་གེ་གསུམ་གྱིས་རྣམ་པར་སྤྱོད་པ་དང། དེ་ལ་
བསང་གཏོར་དང་མེ་ཏོག་གིས་མཆོད་པ་དང་སྔགས་བཟླས་ནས་ལྷག་གནས་བྱ་བར་གསུངས་ལ། བྷ་བ་བྷ་ཏྲས་ལས་ཐམས་ཅད་པའི་ཐིག་སྐུད་དུ་བཤད་ཅིང་དོན་ཡོད་ཞབས་ཀྱིས། དེ་ནས་ཁ་དོག་གཅིག་པའི་སྐུད་པ་ལས་ཐམས་ཅད་པར་བྱིན་གྱིས་
བརླབས་པས་སའི་ཐིག་གདབ་ལ། ཞེས་བཤད་པས་གཤེར་ཐིག་གི་ཐིག་སྐུད་ནི་ལས་ཐམས་ཅད་པ་གང་ཡིན་དུ་བསྐྱེད་དགོས་ཏེ་ལས་བུམ་བཞིན་ནོ་ཀླུའི་བློས་ལས་ཐིག་འདེབས་མཁན་སློབ་དཔོན་དང་སྒྲུབ་གྲོགས་ཀྱིས་བྱ་བ་དང་དཔོན་སློབ་
[011A]༄༅། །གཉིས་ཀྱི་སྡོད་ས་དང་ཁ་ལྟ་ཕྱོགས་ངེས་པ་ཅན་གསུངས་ཤིང། ཕྲེང་བ་ལས་དང་པོར་ཟླུམ་སྐོར་གྱི་ཉའི་མཚན་མ་བྱས་པའི་སྟེང་དུ་ཐིག་འདེབས་པ་ལ། དཔོན་སློབ་གཉིས་ཀྱི་རྐང་སྟབས་དང་སློབ་མས་རྒྱབ་མི་སྟོན་པར་འགྲོ་བ་དང་
རྡོ་རྗེ་ཁུ་ཚུར་གྱིས་ཐིག་སྐུད་བཟུང་བ་སོགས་བཤད་པས། ཡེ་ཐིག་གི་སྐབས་སུ་བཤད་པའི་ཆོ་ག་ཐུན་མོང་བ་རྣམས་འདིར་ཡང་བླང་དགོས་སོ། །གཉིས་པ་ནི། ཐིག་སྐུད་ཀྱི་རྒྱུ་ནི་གཙང་ཞིང་མ་ཉམས་ལ་འཇམ་པའི་རས་བལ་ལམ། བཙོ་མ་སྟེ་སྒྲ་
མ་འདྲེས་པའོ། །ཕྲེང་བར་ཡེ་ཐིག་གི་རྒྱུའི་ཐིག་སྐུད་དཀར་པོ་ལ་དཔའ་བོའི་རིན་གྱིས་ཉོས་པའི་རས་བལ་དང། གཞོན་ནུ་མ་མ་ཉས་པས་བཀལ་བ་བདམ་ང་ཅན་དང། ཁ་བསྒྱུར་བའི་ཡེ་ཐིག་སློབ་དཔོན་དང་སྒྲུབ་གྲོགས་ཀྱིས་འཁེལ་བའི་
ཚུལ་སོ་སོར་བཤད་པས། ལས་ཐིག་གི་ཐིག་སྐུད་ནི་སྔ་མ་ལྟར་བྱ་སྟེ། དམ་ཚིག་ཅན་གྱིས་བཀལ་བས་ཀྱང་ཆོག་གོ་དེ་ཡང་ཁ་དོག་དཀར་པོ་གསུམ་བསྒྲིལ་འཇུར་འདུད་མེད་ཅིང་བཀལ་ལེགས་པ། དཔོན་སློབ་གཉིས་ཀྱི་འཛུབ་མོ་ནས་
སོར་མོ་བཞིའི་དབུས་སུ་བཅུག་ཅིང་དྲངས་ནས། རྡོ་རྗེ་ཁུ་ཚུར་དུ་བྱས་པས་འཛུབ་མོའི་རྒྱབ་ས་ལ་སྦྱར་བ་མ་གཏོགས་པ། རིང་བ་དཀྱིལ་འཁོར་གྱི་ཉིས་འགྱུར་སྦོམས་སུ་སྒོའི་ཉི་ཤུ་ཆ། དཀྱིལ་འཁོར་གཞན་དུ་ལོངས་མ་སྤྱད་པ། དྲི་
ཞིམ་པོའི་ཆུ་དང་བདུད་རྩི་ལྔ་དང་བའི་རྣམ་ལྔས་བྱུགས་ཏེ། ཐིག་སྐུད་ཀྱི་མཐའ་གཉིས་དང་དབུས་སུ་ཨོཾ་ཨཱ་ཧཱུཾ་བཀོད་ལ། དྲིས་བྱུགས་པའི་གསེར་ལ་སོགས་པའི་སྣོད་གཙང་མར་བཞག་རང་གཙོ་བོའི་རྣལ་འབྱོར་དང་ལྡན་པས་བསང་

[011B] བགེགས་མཐར་བྱེད་དུ་བསྐྱེད་ཡེ་ཤེས་པ་གཞུག་པ་སོགས་བྱས་ལ་མཆོད་དེ། ལག་པས་རེག་ཅིང་ལས་ཐམས་ཅད་པ་བཟླས་ལ་བསྲུང། དེ་ནས་མིག་གཡས་གཡོན་མ་དང་ཊ་ལས་ཉི་ཟླ་སེར་པོ་དང། བཛྲ་དྲིཥྚི་མ་ཊ་ཞེས་
པས་བརྟན་པར་བྱས་ལ། ལས་ཐམས་ཅད་པ་བཟླས་པའི་བདུད་རྩི་ལྔའི་ཆུ་དང་ཡུངས་དཀར་དང་དྲིའི་ཆུས་གཏོར་ལ། རྡོ་རྗེ་དང་བཅས་པའི་ལག་པ་གཡས་པས་རེག་སྟེ། ཨོཾ་བཛྲ་ས་མ་ཡ་སཱུ་ཏྲ་མ་ཏི་ཀྲ་མ་ཧཱུཾ་ཞེས་བཟླས་ནས་ཨོཾ་ཨཱ་ཧཱུཾ་ཕཊ་
སཱ་ཧཱ་ཞེས་བརྒྱ་རྩ་བརྒྱད་བཟླས་ནས་ལྷ་གནས་བྱའོ། །དེ་ནས་ཨོཾ་ཨ་མོ་གྷ་པདྨ་བ་སུན་དྷ་རི་དྷ་རི་དྷ་རི་ནི་མཎྜ་ལི་ཧཱུཾ་ཞེས་པ་དང་ཡི་གེ་བརྒྱ་པ་ལན་བདུན་བཟླས་ལ། ཐིག་སྐུད་ལ་མེ་ཏོག་གཏོར་ཞིང་ཞབས་བསིལ་གྱི་ཆུས་བསང་ངོ། །གསུམ་པ་
ལ་གཉིས། ཐིག་ཆེན་བརྒྱད་གདབ་པ། ཐིག་ལྷག་མ་རྣམས་གདབ་པའོ། །དང་པོ་ནི། དེ་ནས་དཀྱིལ་འཁོར་གྱི་ས་ལ་ཨོཾ་སརྦ་སཾ་ཤོ་དྷ་ནི་ཧཱུཾ་ཕཊ། ཅེས་པས་དྲིའི་ཆུས་བསང་གཏོར་བྱས་ཏེ་གཙང་མར་བྱ། དྲིས་བྱུགས་ནས་ཕྱི་རོལ་དུ་མེ་ཏོག་
གཅལ་དུ་བཀྲམ། ནམ་མཁའ་ལ་བྲི་བྱའི་དཀྱིལ་འཁོར་བཞུགས་པར་དམིགས་ཏེ་མཆོད་ཡོན་སྔོན་དུ་འགྲོ་བས་མཆོད་ཅིང་བསྟོད་ནས། རང་མི་བསྐྱོད་པའི་རྣལ་འབྱོར་དང་ལྡན་པས་རྣམ་སྣང་ངམ་བགེགས་མཐར་བྱེད་དུ་བསྐྱེད་པའི་སློབ་མ་
སློབ་དཔོན་ལ་རྒྱབ་མི་སྟོན་པར་འགྲོ་བ་དང་ལྷན་ཅིག་ཡི་གེ་གསུམ་ཟློས་ཤིང་ཐིག་གདབ་སྟེ། དེ་ཡང་ཐོག་མར་དཀྱིལ་འཁོར་གྱི་དབུས་བཙལ་ལ་ཇི་ལྟར་རིགས་པའི་ཟླུམ་པོ་གཅིག་བསྐོར། དེའི་ཕྱོགས་བཞིར་ཐིག་ལེ་རེ་བྱས་པའི་སྟེང་དུ་

[012A]༄༅། །ཟླུམ་པོ་བཞི་བསྐོར། སློབ་དཔོན་ནུབ་དང་སློབ་མ་ཤར་ནས་ཕན་ཚུན་དུ་མངོན་པར་ཕྱོགས་ཏེ། ཕྱོགས་ཐམས་ཅད་རང་བཞིན་མེད་པར་མཉམ་པ་ཉིད་དོ་སྙམ་དུ་མོས་ནས། རང་དང་སློབ་མའི་མིག་གཉིས་ཛ་ལས་སྐྱེས་
པའི་ཉི་མ་དང་ཟླ་བ་འོད་ཟེར་སེར་པོ་ཅན་དུ་བསྒོམས་ཏེ། སློབ་དཔོན་གྱིས་གཡོན་པའི་རྡོ་རྗེ་ཁུ་ཚུར་གྱིས་ལྟེ་བར་ཐིག་སྐུད་བཟུང་ལ། ཛྫ་ཛྫ་ཛྫ་ཞེས་པ་དང་ཛ་གསུམ་གྱིས་བཏང་ཞིང། སློབ་མས་ཀྱང་དེ་དག་བརྗོད་ནས་དྲངས་ཏེ་གཡོན་
པའི་རྡོ་རྗེ་ཁུ་ཚུར་གྱིས་ལྟེ་བར་བཟུང་ལ། རང་རྐང་པ་གཡོན་པ་སྐྱིལ་ཀྲུང་ཕྱེད་པ་དང། གཡས་པ་ས་ལ་བཙུགས་ཏེ་བསྡད། སློབ་མས་དེ་ལས་བཟློག་སྟེ་བསྡད་ནས་ཤར་ནུབ་ཀྱི་ཚངས་ཐིག་གདབ། སྔར་བཤད་པ་བཞན་གཉིས་ཀས་
རྐང་པ་བྱིན་གྱིས་བརླབས་ཏེ་རྡོ་རྗེའི་རྐང་སྟབས་ཀྱིས་གཡས་སྐོར་དུ་སོང་སྟེ་སློབ་དཔོན་ལྷོ་དང་སློབ་མ་བྱང་དུ་གནས་པས་ལྷོ་བྱང་གི་ཚངས་ཐིག་གདབ། སློབ་དཔོན་མེ་དང་སློབ་མ་དབང་ལྡན་དུ་གནས་པས་ཤར་གྱི་རྩ་ཐིག་དང། སློབ་དཔོན་དེ་
ཉིད་དང་སློབ་མ་བདེན་བྲལ་དུ་གནས་པས་ལྷོ་དང། སློབ་མ་དེ་ཉིད་དང་སློབ་དཔོན་རླུང་དུ་གནས་པས་ནུབ་དང། སློབ་དཔོན་དེ་ཉིད་དང་སློབ་མ་དབང་ལྡན་དུ་གནས་པས་བྱང་གི་རྩ་ཐིག་ཁྲུ་གསུམ་འམ། ཡང་ན་སློབ་མའི་འབྱོར་པ་དང་བསྟུན་ཁྲུ་གང་ལ་
སོགས་པ་ཇི་ལྟར་རིགས་པར་གདབ་སློབ་དཔོན་མེ་དང་སློབ་མ་རླུང་དུ་གནས་པས་ཟུར་ཐིག་དང་པོ་དང། སློབ་དཔོན་བདེན་བྲལ་དང་སློབ་མ་དབང་ལྡན་དུ་གནས་པས་ཟུར་ཐིག་གཉིས་པ་གདབ་བོ། །པ་ཚབ་ཀྱི་འགྱུར་ལ་སློབ་དཔོན་དབང་ལྡན་དང་

[012B] དཔྱལ་གྱིས་སྔ་མ་བཞིན་བསྒྱུར་བ་གཞན་རྣམས་དང་མཐུན་ནོ། །སྐོར་ཕྱོགས་དང་རྐང་སྟབས་དང་སྡོད་ས་དང་ཁ་ལྟ་ཕྱོགས་ནི་ཐིག་ལྷག་མ་འདེབས་པ་རྣམས་ལའང་བྱ། རྡོ་རྗེ་ཁུ་ཚུར་གྱིས་ཐིག་སྐུད་འཛིན་
པ་རྒྱུན་དུ་མ་ནུས་ན་དང་པོ་ལ་བྱ་ཞིང། ལྷག་མ་ཅི་བདེ་བར་བྱའོ། །ཐིག་སྐུད་ཆད་ན་བླ་མ་འཆི་ཞིང། སྔར་བཤད་པའི་ཚད་ལས་རིང་ཐུང་དུ་གྱུར་ན་བླ་མ་ནད་ཀྱིས་འདེབས་པ་དང། སྡོད་སའི་ཕྱོགས་འཆུགས་ན་སློབ་མ་ལ་སྡུག་བསྔལ་སྐྱེད་པར་
བཤད་པས་བག་དང་ལྡན་པས་ཐིག་སྐུད་བསྒྲུབ་ཅིང་ཐིག་གདབ། མཚན་མ་ངན་ན་བཟློག་པའི་ཐབས་བྱའོ། །མཚན་མ་རྟོག་པ་ནི་ཚངས་ཐིག་གཉིས་འདེབས་པའི་དུས་སུ་ཡིན་པར་ཤཱནྟི་པ་དང་ཨ་བྷྱ་བཞེད། དེ་གཉིས་དང་ཐིག་ཆན་བརྒྱད་དང་
ཐིག་ཐམས་ཅད་ལ་རྟོག་པའི་ལུགས་གསུམ་ཡང་བཤད་དོ། །དེ་ནས་རང་གཙོ་བོར་གསལ་བའི་མིག་གཡས་གཡོན་གཉིས་ཧྲཱི་ལས་ཉི་མ་དང་ཟླ་བར་བསྐྱེད་ལ། ཁྲོ་བོའི་ལྟ་བས་ཕྱོགས་ཐམས་ཅད་དུ་བལྟ་ཞིང། ཧིཿ་ཧིཿ་ཞེས་བརྗོད་དེ་ལྷའི་
ལུས་སྒྱུ་མ་ལྟ་བུར་དྲན་བཞིན་དུ། ཐར་པའི་སྒོའི་གེགས་སུ་གྱུར་པའི་སྒྲིབ་པ་རྣམས་དབྱི་བར་བྱའོ་སྙམ་དུ་མོས་ལ། དྲི་བཟང་པོའི་ཆུས་སྒོའི་ཚངས་ཐིག་དང་རྩེ་ཐིག་གཉིས་ཕྲད་པའི་གཡས་གཡོན་ཆ་ཆུང་གཉིས་གཉིས་ཚངས་ཐིག་དང་བཅས་
པ་ཕྱིས་ལ་སྒོ་དབྱེའོ། །གཉིས་པ་ནི། དེ་ནས་ཐིག་ལྷག་མ་རྣམས་ནི། ཁྲུ་ལ་སོགས་པ་རྩ་ཐིག་གི་དབུས་སུ་བརྒྱད་ཆ་ཕྱིས་པ་དེ། །སྒོ་དེའི་བཞི་ཆ་ཆ་ཆུང་སྟེ། རྩ་བའི་ཕྱི་རོལ་གཅིག་དང་གཉིས། །གཅིག་གཉིས་གཅིག་དང་གཅིག་གི་

[013A]༄༅། །མཐར། །ཐིག་དྲུག་ཟུར་ནས་ངོས་སུ་སྟེ། །ཚངས་ལས་རིམ་གྱིས་རིང་བར་ནི། །ཆ་ཆུང་གསུམ་དུ་དང་པོའི་ཐིག་གཉིས་ཐིག་ཆ་ཆུང་གཉིས་རྩེར་རེག་ཆ་ཆུང་བརྒྱད་དུ་གསུམ་སྟེགས་བུའི། །ཐིག་ལས་དྲང་པོའི་ཐིག་གཉིས་ཏེ།།
དེ་ནི་ཆ་ཆུང་རེ་ཡི་བར། །དཔངས་སུ་ལྔ་སྟེ་དང་པོ་ནི། །ངོས་ཐིག་རྩེ་མོར་ཡང་དག་རེག་རྩ་བའི་རྩེ་ནས་བྱུང་བའི་ཐིག་ཆ་ཆུང་བཞི་སྟེ་ངོས་སུའང་བཞི། །སྟེང་དུའང་བཞི་སྟེ་གསུམ་འཁྱོག་པའོ། །ཀ་བའི་རྩེ་ནས་ཕྱི་ངོས་སུ། །ཆ་ཆུང་རེ་རེ་དོར་བར་
ཐིག་བཅུ་གཅིག་འདི་ལ་ལྔ་པ་དང། །བདུན་པ་ཆ་ཆུང་ཕྱེད་དང་གཉིས། །ཡང་ན་གསུམ་པ་བདུན་པ་དང། །དགུ་པ་ཆ་ཆུང་རེ་རེའོ། །བཞི་པ་དྲུག་པ་བཅུ་པ་རྣམས། །སོ་སོར་ཆ་ཆུང་ཕྱེད་ཕྱེད་དོ། །ལྔ་ནི་ཆ་ཆུང་ཕྱེད་དང་གཉིས། །དེ་ལ་ཕྱོགས་གཉིས་སུ་ནི་བརྒྱར།།
ཚངས་པའི་གཡས་དང་གཡོན་དུ་ནི། །ཆ་ཆུང་ཕྱེད་བཅས་མདའ་ཡི་མཐར། །སྣམ་བུ་ཆ་ཆུང་ཕྱེད་དང་གསུམ། །ཐིག་ནི་ཆ་ཆུང་ཕྱེད་དང་བཞི། །ཆ་ཆུང་དྲུག་མཐར་གཉིས་པ་དང། །གསུམ་པ་ཆ་ཆུང་གསུམ་པའོ། །ཆ་ཆུང་བཞི་མཐར་བཞི་པ་ནི། །ཆ་ཆུང་
ལྔ་སྟེ་མདའ་ཕྱེད་བཅས། །གསུམ་དོར་ནས་ནི་ཕྱེད་དང་ལྔ། །གསུམ་ནས་དྲུག་པ་ཆ་ཆུང་ལྔ། །བཞི་ནི་ཆ་ཆུང་བདུན་རྣམས་ཏེ། །ཐིག་བཅུ་གཅིག་པ་ཆ་ཆུང་ལྔ། །སྣམ་བུ་ལྔ་པའི་སྟེང་གི་ནི། །ངོས་སུ་ཆ་ཆུང་ཕྱེད་དང་བཞི། །བདུན་པའི་འོག་ལ་ཆ་ཆུང་གསུམ་
སྟེང་ནི་ཆ་ཆུང་དྲུག་སྟེང་དུ། །སྣམ་བུ་རྣམས་མཐར་སོན་པའི་ཐིག་གཞན་གྱི་མཐའ་དང་ལྷན་ཅིག་སྟེ། །ཀྱོག་པོ་གཅིག་གོ་འདི་ནང་དུའང། །ཆ་ཆུང་ཕྱེད་ནས་དེ་བཞིན་གཞན། །དེའི་ཕྱིར་ཆ་ཆུང་རིག་བྱེད་མཐར། །ཐིག་ཟླུམ་དེ་ནས་གཉིས་ཡིན་ཏེ། །

[013B] །བཞི་དོར་བར་ནི་ཟླུམ་པོ་གཞན། །ཆངས་ལས་ཆ་ཆུང་བརྒྱད་མཐར་དང། །བདུན་པའི་མཐའ་རུ་ཟླུམ་པོའི་ཐིག་དེ་ནས་ཡང་དག་དྲངས་ནས་ནི། །ཕྱོགས་གཞན་ཐིག་གི་མཚམས་སོང་བའི། །ཐིག་གཉིས་རིམ་བཞིན་ཚངས་པའི་
ཕྱིར། །ཆ་ཆུང་གཉིས་གསུམ་དོར་བར་རོ། །ཕྱི་ཟླུམ་ཐིག་ལས་ཕྱི་ངོས་སུ། །ཆ་ཆུང་དོར་བར་ཟླུམ་པོའི་ཐིག་དེ་ནས་ཆ་ཆུང་གསུམ་དོར་ནས། །ཟུར་ཐིག་བར་དུ་གནས་པའི་ཐིག་ཀུན་དུ་སོན་པའི་ཚངས་ཐིག་དང། །རེའུ་མིག་སྣམ་བུའི་རེ་ཁ་དབྱི། །ཞེས་འབྱུང་བ་
བཞིན་གདབ་བོ། །དེ་ལ་མདའ་ཕྱེད་བཅས། གསུམ་དོར་ནས་ནི་ཕྱེད་དང་ལྔ། ཞེས་སྣམ་བུ་ལྔ་པའི་སྐབས་སུ་མཐའ་ནས་མཐར་ཆ་ཆུང་བཅུ་དྲུག་དང། སྣམ་བུ་ལྔ་པའི་སྟེང་གི་ནི། །ངོས་སུ་ཆ་ཆུང་ཕྱེད་དང་བཞི། །ཞེས་མཐའ་ནས་མཐར་ཆ་ཆུང་བཅུ་བཞི་དང་
ཡང་རྒྱལ་པོ་ཉེས་པ་གསུམ་ཉི་མ། ཞེས་སྣམ་བུ་ལྔ་པའི་སྐབས་སུ་མཐའ་ནས་མཐར་ཆ་ཆུང་བཅུ་གཉིས་སུ་བཤད་པ་རྣམས་མི་མཐུན་པས་འགལ་ལོ་སྙམ་ན། སྐྱོན་མེད་དེ་དང་པོ་ནི་སྣམ་བུ་ལྔ་པའི་སྟེང་གི་ཐིག་གི་མཐའ་ནས་མཐའི་བར་ཡིན་ལ་
གཉིས་པ་ནི་སྣམ་བུ་ལྔ་པའི་ཀ་བ་ནས་ཀ་བའི་བར་ཡིན་ཞིང། གསུམ་པ་ནི་ཀ་བས་ཆ་ཕྲན་རེ་ཁྱེར་བའི་བར་གྱི་མུན་སྣམ་རང་གི་དབང་དུ་བྱས་པའོ། །རིགས་པ་འདིས། བཞི་ནི་ཆ་ཆུང་བདུན་རྣམས་ཏེ། ཞེས་སྣམ་བུ་བདུན་པའི་སྐབས་སུ་མཐའ་ནས་
མཐར་ཆ་ཆུང་བཅུ་བཞི་དང། སྟེང་ནི་ཆ་ཆུང་དྲུག་ཅེས་པའི་སྐབས་སུ་ཆ་ཆུང་བཅུ་གཉིས་དང། ཡང་རྒྱལ་པོ་ཕྱོགས་དང་མི་རྣམ་གསུམ། ཞེས་སྣམ་བུ་བདུན་པའི་སྐབས་སུ་མཐའ་ནས་མཐར་ཆ་ཆུང་བཅུ་བཤད་པ་རྣམས་མི་འགལ་བ་ཡང་

[014A]༄༅། །ཤེས་པར་བྱའོ། །ཀྱོག་པོ་ནང་མའི་ཐིག་གི་མར་སྣ་ནི། ཕྲེང་བ་ལས་ཐིག་བཅུ་གཅིག་གི་དང་པོའི་ཆ་ཆུང་ཕྱེད་དོར་བའི་ས་ནས་གྱེན་དུ་འགྲེང་བར་གསུངས་པས་མདའ་ཡབ་ལ་གཏུག་པ་མིན་ནོ། །སྣ་ཚོགས་རྡོ་རྗེའི་རྭ་གཡས་གཡོན་གྱི་
ཕྱི་ཐིག་གི་རྩ་བ་ནི། རྟ་བབས་སྒོ་ཚད་བཞི་མའི་ཆངས་ཐིག་ནས་སྒོ་ཚད་གཉིས་གཉིས་སོང་བ་ལས་ཕན་ཆད་དུ་འདར་མི་རུང་སྟེ། དེ་ནི་རྒྱས་པར་ལམ་གྱི་རིམ་པར་བཤད་ཟིན་ཏོ། །དེ་ལྟར་ན་འདིར་དེའི་སྐོར་ལུགས་ནི། ཚངས་དང་མདའ་ཡབ་ཕྲད་པ་
ནས༑ ༑ཆ་ཆུང་བཞི་དང་བཞི་གསུམ་ནི། །སོང་བར་ཆ་ཆུང་དགུ་དང་ནི། །བཞི་ཆས་གཡས་གཡོན་ཕྱི་རྭ་བསྐོར། །མདའ་ཡབ་ཚངས་ལས་ཆ་ཆུང་ནི། །ཕྱེད་བཅས་གསུམ་ནས་ཐད་ཀར་གཡས། །དྲུག་ནས་ཕྱེད་བཅས་བཅུ་གཉིས་ཀྱིས། །གཡོན་བསྐོར་
གཡས་པ་དེ་ལས་བཟློག་ཕྲེང་བའི་ནང་ཐིག་གི་ཚིགས་བཅད་དང་ལྷུག་པ་གཉིས་མི་མཐུན་པའི་དགོངས་པ་ནི་ལམ་གྱི་རིམ་པར་བཤད་ཟིན་ལ། ཐིག་གི་གཞུང་ལྷག་མ་ནི་གོ་སླའོ། །ཟླུམ་ཐིག་བྱེད་པའི་ཚེ་སེང་ལྡེང་གི་ཕུར་བུ་སྟེང་རྡོ་རྗེ་རྩེ་ལྔ་པ་འོག་
རྡོ་རྗེ་རྩེ་གཅིག་པའི་རྣམ་པ་ཅན། ཧཱུཾ་ལས་སྐྱེས་པར་བསམས་ནས། ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷཱན་ཧཱུཾ་ཞེས་པ་འམ། གྷ་གྷ་ལ་སོགས་པ་བརྒྱ་རྩ་བརྒྱད་བཟླས་ནས། དཀྱིལ་འཁོར་གྱི་དབུས་སུ་གདབ་ལ་རྡུང་བའི་སྔགས་ཀྱིས་བརྡུང་ངོ། །དེ་ལ་
ཐིག་སྐུད་ཆེ་ཆུང་གོ་དྲུག་པ་ཉིས་ལྟབ་ཏུ་བཏགས་ཏེ་དབང་ལྡན་ནས་གཡས་སྐོར་དུ་བསྐོར་རོ། །ཕུར་བུ་མེད་ན་བསམ་གཏན་གྱིས་ཀྱང་རུང་ལ་བསྐོར་ཟིན་ནས། ཕུར་བུ་དབྱུང་བའི་སྔགས་དང་ཕྱག་རྒྱས་དབྱུང་ལ། རང་གི་ལག་གི་རྡོ་རྗེ་ལ་ཐིམ་

[014B] །བཞི་པ་ནི། དེ་ལྟར་ཐིག་ཐམས་ཅད་ཐེབས་པའི་མཐར། ཐིག་སྐུད་ཀྱི་ལྷ་ལ་མཆོད་གཏོར་ཕུལ་བའི་འོག་ཏུ་ཨོཾ་ཨཱ་ཧཱུཾ་བཛྲ་མུཿ་ཞེས་པས་ཡེ་ཤེས་པ་གཤེགས་ལ་ཐིག་སྐུད་རང་གནས་སུ་བཞག་གོ་ཐོད་ལེ་ཀོར་གྱིས་ཐིག་གདབ་པའི་
ཆོ་ག་སྟེ་བཞི་པའོ།། །།གོ་རིམ་དུས་རྒྱུ་འཁེལ་ཚུལ་ཚད། །བྱུག་བཀོད་བཞག་བསྐྱེད་མཆོད་བསྲུང་མིག་གཏོར་བཟླས་གཏོར་བསང་ས་མཛེས་བྱ། །མཆོད་བསྐྱེད་ཕྱོགས་མིག་བཟུང་གཏང་རྐང། །གཡས་སྐོར་སློབ་དཔོན་ནུབ་དང་ལྷོར།།
གནས་ནས་ཚངས་གཉིས་མེར་གནས་ཏེ། །ཤར་དང་ལྷོ་དང་རླུང་གནས་ནས། །ནུབ་དང་བྱང་གི་རྩ་ཐིག་བཞི། །མེ་དང་སྲིན་གནས་ཟུར་ཐིག་གཉིས། །ཟློས་གདབ་སྒོ་དབྱེ་ལྷག་མ་ལའང། །ཕུར་གདབ་བསྐོར་ཕྱུང་གཤེགས་པ་ནི། །ཐིག་ཆོག་སྡོམ་དུ་བསྡུས་
པའོ། །གཉིས་པ་ལྷག་གནས་གསུམ་བྱ་བ་ལ་གསུམ། སའི་ལྷ་མོ་ལྷག་གནས། དཀྱིལ་འཁོར་གྱི་ལྷ་ལྷག་གནས། བུམ་པ་ལྷག་གནས་སོ། །དང་པོ་ནི། རང་ཞེ་སྡང་རྡོ་རྗེའི་ང་རྒྱལ་གྱིས་གནོད་མཛེས་མདུན་དུ་བཀུག་སྟེ་བཀའ་ནོད་པ་ལ། བཀའ་བསྒོ་བ་
སོགས་བསྒྲུབ་ཐབས་བཞིན་བྱས་ཏེ། ཕྱོགས་སྐྱོང་བཅུ་བཀུག་ནས་ཕྱོགས་རྣམས་ཀྱི་ཁྲོན་པར་གཞུག་བགེགས་མཐར་བྱེད་བསྐྱེད་ལ་ཕུར་བུ་བཅུར་བསྒོམས་ཏེ་ཕུར་བུས་གདབ་པ་སོགས་སྔར་བཞིན་བྱ། དེ་ནས་རྭ་བ་སོགས་སྔར་བཞིན་བྱ་ལ་རྡོ་རྗེའི་རང་
བཞིན་གྱི་སར་བསྐྱེད་ལ་ལྷག་གནས་བྱའོ། །དཀྱིལ་འཁོར་གྱི་དབུས་སུ་དྲིའི་དཀྱིལ་འཁོར་བྱས་ལ་དེར་བཾ་ལས་བྱུང་བའི་སའི་ལྷ་མོ་སེར་མོ་དགའ་བ་དང་ལྡན་པའི་ཐུགས་ཅན་ཞི་བ། ན་བཟའ་དཀར་པོ་མནབ་ས་པ། རྒྱན་བཟང་པོ་སྣ་ཚོགས་པས་

[015A]༄༅། །པ། ཞལ་གཅིག་ཕྱག་གཉིས་ཀྱི་གཡས་པས་སྐྱབས་སྦྱིན་གྱི་ཕྱག་རྒྱ་དང། གཡོན་པས་གསེར་གྱི་བུམ་པ་བསྣམས་པ་བསྐྱེད་ལ། ལག་པ་གཡས་པར་ཟླ་བའི་སྟེང་དུ་ཧཱུཾ་གསུམ་བསམས་ཏེ། རྡོ་རྗེ་དང་བཅས་པའི་སོར་མོའི་རྩེ་མོས་
ས་ལ་ལན་གསུམ་བསྣུན་པ་དང། དེའི་སྒྲ་དང་ཧཱུཾ་གི་འོད་ཟེར་གྱིས་བསྐུལ་བས་ས་གཡོས་པའི་གསེབ་ནས། ས་ཡི་ལྷ་མོ་ཡེ་ཤེས་པ་འཐོན་པ་དང་འདྲེས་ནས། བདག་གིས་ཅི་བགྱི་བ་བཀའ་སྩོལ་ཅིག་ཅེས་བརྗོད་པར་བསམ་མོ། །དེ་ནས་མཆོད་པ་བསང་
སྦྱང་སྔོན་དུ་འགྲོ་བས་སོ་སོའི་སྔགས་དང་ཕྱག་རྒྱ་བྱས་ཏེ། ཨོཾ་པྲི་ཐི་ཝཱི་དེ་ཝི་ས་པཱ་རི་ཝཱ་ར་པྲ་ཝཱ་ར་སཏ་ཀ་རཾ་ཨརྒྷཾ་པྲ་ཏཱི་ཙྪ་ཧཱུཾ་སཱ་ཧཱ། ཞེས་པས་མཆོད་ཡོན་དང། དེ་བཞིན་དུ་པཱ་ཏྱཾ་གིས་ཞབས་བསིལ་དང། ཨཱཉྩ་མ་ནཾ་གིས་ཞལ་བསིལ་དང། པྲོཀྵ་ཎཾ་
གསི་བསང་གཏོར་ཕུལ་ནས། ཨོཾ་པྲི་ཐི་ཝཱི་དེ་ཝཱི་ས་པཱ་རི་ཝཱ་ར་པུཥྤེ་པཱུ་ཛ་མེ་གྷ་ས་མུ་ཏྲ་སྥ་ར་ཎ་ས་མ་ཡ་ཤྲཱི་ཡེ་ཨཱ་ཧཱུཾ་གིས་མེ་ཏོག་དང། དེ་བཞིན་དུ་དྷཱུ་པེས་བདུག་སྤོས། ཨཱ་ལོ་ཀེས་མར་མེ། གནྡྷེས་དྲི། ནཻ་ཝི་ཏྱས་ཞལ་ཟས། ཤཔྟས་རོལ་མོ་
རྣམས་ཕུལ་ལ། རྡོ་རྗེ་དྲིལ་བུ་འཛིན་པས། སྐྱོབ་པ་སངས་རྒྱས་ཐམས་ཅད་ཀྱི། །སྤྱོད་པའི་ཚུལ་གྱི་ཁྱད་པར་དང། །ས་དང་ཕ་རོལ་ཕྱིན་རྣམས་ལ། །ལྷ་མོ་ཁྱོད་ནི་དབང་དུ་གྱུར། །སྐྱོབ་པ་ཤཱཀྱ་སེང་གེ་ཡིས། །ཇི་ལྟར་བདུད་ཀྱི་དཔུང་བཅོམ་ལྟར། །དེ་བཞིན་
བདག་གིས་བདུད་ཀྱི་དཔུང། །ཕམ་པར་བྱས་ཏེ་དཀྱིལ་འཁོར་བྲི། ཞེས་ལན་གསུམ་བརྗོད་དེ་གསོལ་བ་བཏབ་པས་དེ་ལྟར་གྱིས་ཤིག་ཅེས་གསུངས་ནས་དེ་ཉིད་དུ་ཐིམ་སྟེ་ས་ཡི་ངོ་བོར་གནས་པར་བསམ་ལ། ལག་པ་རྡོ་རྗེ་ནང་བསྡམས་བྱས་ནས་ས་

[015B] ཨོཾ་བཛྲི་བྷ་བ་ཧཱུཾ་ཞེས་ལན་གསུམ་བརྗོད་པས། རྡོ་རྗེ་བསྡམས་པ་ལས་བྱུང་བའི་ཧཱུཾ་ཡིག་འོད་ཟེར་འབར་བ་འཕྲོས་པས། དབང་ཆེན་གྱི་བར་རྡོ་རྗེར་བྱས་པར་བསམས་ནས། ཨོཾ་བཛྲ་ཌི་ཌྷ་ཏིཥྛ་ཞེས་ལན་གསུམ་བརྗོད་པས་བྱིན་གྱིས་བརླབ་བོ། །
དགུག་གདབ་ར་བ་རྡོ་རྗེའི་ས། །བསྐྱེད་བསྐུལ་སྲེས་མཆོད་གསོལ་བ་གདབ། །གནད་བསྡམས་བྱིན་གྱིས་བརླབས་པ་ནི། །ས་ཡི་ལྷ་མོའི་ལྷག་གནས་སྡོམ། །གཉིས་པ་ནི། དེ་ནས་དཀྱིལ་འཁོར་གྱི་ས་ལ་དྲི་ཞིམ་པོའི་བདུད་རྩི་ལྔ་དང་བཅས་པ་ལ་ཡི་གེ་
གསུམ་གྱིས་བསྔགས་པས་བྱུག་ཅིང། མེ་ཏོག་གཅལ་དུ་དགྲམ། རང་ཕྱི་དྲོ་ཁྲུས་བྱས་ཤིང་ལུས་ལ་དྲི་བཟང་པོས་བྱུགས། ཆས་གོས་དམར་པོ་མེ་ཏོག་གི་ཕྲེང་བ་ཅན་གྱོན། གདོང་དྲི་ཞིམ་པོས་བསྒོས་ལ་རིན་པོ་ཆེའི་རྒྱན་རྣམས་ཀྱིས་བརྒྱན། ཨོཾ་ཧཱུཾ་
སཱ་ཧཱ་དང། ཨོཾ་བཛྲ་ཨུཥྞི་ཥ་ཧཱུཾ་ཕཊ་ཅེས་པས་གོ་རིམ་བཞིན་དུ་ལན་བདུན་བསྔགས་པའི་རས་དམར་པོའི་ཐོད་དང་ཅོད་པན་གྱིས་བརྒྱན་པ། དཀྱིལ་འཁོར་གྱི་ཤར་ནས་ནུབ་ཏུ་ཕྱོགས་པས་འདུག་སྟེ་ལྷའི་རྣལ་འབྱོར་བསྒོམ། ཙནྡན་དང་གུར་གུམ་ལ་
སོགས་པའི་དྲི་བཟང་པོ་བདུད་རྩི་ལྔ་དང་བསྲེས་པས། གཙོ་བོ་ལྔའི་གནས་སུ་དྲིའི་མཎྜལ་གྲུ་བཞི་པ་རེ་དང། ལྷ་གཞན་རྣམས་ཀྱི་གནས་སུ་ཟླུམ་པོ་རེ་རེ་རང་རང་གི་སྔགས་བརྗོད་ལ་བྱུག་ཅིང་མེ་ཏོག་གི་ཚོམ་བུ་རེ་དགོད། དེ་ནས་གཞལ་ཡས་ཁང་གདན་དང་
བཅས་པ་བསྒྲུབ་ཐབས་བཞིན་བསྐྱེད། དེར་ལྷ་སོ་གཉིས་རང་རང་གི་ས་བོན་ལས་སམ་ཆོ་ག་གསུམ་གྱིས་བསྐྱེད། རང་གི་སྙིང་ཁའི་ས་བོན་གྱི་འོད་ཟེར་གྱིས་སྔར་ནམ་མཁར་བཏེག་པའི་རྟེན་དང་བརྟེན་པའི་དཀྱིལ་འཁོར་སྤྱན་དྲངས་ལ། དམ་ཚིག་པ་ལ་
[016A]༄༅། །གཞུག་ལ་དབང་བསྐུར། ལྷ་རེ་རེ་ལ་ཉེར་སྤྱོད་ཚང་བ་རེའམ་མ་འབྱོར་ན་བཅུ་ལས་མི་ཉུང་བའི་མཆོད་པ་ཆུ་བཞི་དང་བཅས་པ་བཤམ། བསང་སྦྱང་སྔོན་དུ་འགྲོ་བས་ཆུ་བཞི་ཉེར་སྤྱོད་དང་བཅས་པ་དང་འདོད་ཡོན་ལྔ་དང་བཅས་པ་
ནང་གི་མཆོད་པས་མཆོད་དེ་བསྟོད་པས་བསྟོད་དོ། །བྱུག་དགྲམ་ཆས་གཞུག་རྣལ་འབྱོར་བསྒོམ། །ཐིག་ལེ་སྔགས་རྟེན་རྟེན་པ་བསྐྱེད། །གཞུག་དབང་མཆོད་ཅིང་བསྟོད་པ་ནི། །སྟ་གོན་ལྷ་ཡི་ཆོ་གའི་སྡོམ། །གསུམ་པ་ལ་གཉིས། བུམ་པ་
བཤམ་པ་དང། བུམ་པ་བསྒྲུབ་པའོ། །དང་པོ་ནི། བུམ་པའི་རྒྱུ་ནི་གསེར་དངུལ་ལམ་ཟངས་སམ་ས་ལས་བྱས་པ་འམ། དེ་ལས་གཞན་ཇི་ལྟར་རྙེད་པ་ཡང་རུང་ངོ། །བུམ་པའི་ཆད་ནི་རྣམ་རྒྱལ་ལ་ལྟོ་བའི་ཐད་ཀའི་རྒྱར་སོར་ཉི་ཤུ་མཐའ་བསྐོར་
དུ་མཐོ་ལྔ། མགྲིན་པའི་དཔངས་སོར་བརྒྱད། མཆུའི་འཕྱང་ལ་སོར་གཉིས་པའི་ཚད་ལྡན་མེད་ན་སྦྱིན་བདག་ལ་མི་ཤིས་པས་ཚད་དང་ལྡན་པར་བྱ། གཞན་རྣམས་མ་ངེས་པར་བཤད་དེ་ཀུན་ཀྱང་ནག་པོ་མེད་པ་རྩ་བ་དོར་ཞིང་མ་འབྱོར་བ་བུག་པ་
དང་གས་པ་མེད་པ། མཆུ་འཕྱང་ཞིང་མགྲིན་པ་རིང་ལ་གསུས་པ་ཆེ་བ་རྣམས་འབྲས་བཏགས་པ་འམ། ཐོད་ལེ་ཀོར་རམ་ཙནྡན་གྱི་འདེ་གུའམ་རྡོ་རྒྱུས་དང་ས་དཀར་གྱིས་བྱུག་བུམ་པའི་གྲངས་ནི་རྒྱས་པ་ལྷའི་གྲངས་དང་མཉམ་པ་དང། དེ་མེད་
ན་ཕྱོགས་དང་མཚམས་ཀྱི་ལ་བཞི་བཞི་དང་དབུས་ཀྱི་སྟེ་དགུ་དེ་ཡང་མ་འབྱོར་ན་ཕྱོགས་ཀྱི་དབྱེ་བས་སམ། ཡང་ན་གཤེགས་པ་དང་གཤེགས་མ་དང་སེམས་དཔའ་དང་སེམས་མ་དང་ཁྲོ་བོའི་བུམ་པ་སྟེ་ལྔའོ། །དེ་ཡང་མེད་ན་རྣམ་རྒྱལ་གྱི་

[016B] །མཚན་མ་བྲི་བ་ནི་གུར་གུམ་ལ་སོགས་པས་བུམ་པའི་ལོག་ལ་ལྷ་རང་རང་གི་གདན་གྱི་སྟེང་དུ། རང་རང་གི་ས་བོན་ནམ་ཕྱག་མཚན་རྡུལ་ཚོན་གྱི་སྐབས་བཞིན་དུ་བྲི། རྣམ་རྒྱལ་གཅིག་
ལས་མེད་ན་དེའི་གདོང་ལ་ཉི་མའི་སྟེང་དུ་མི་བསྐྱོད་པའི་རྡོ་རྗེ། འོག་ཏུ་ཟླ་བ་ལ་རྣམ་སྣང་གི་འཁོར་ལོ། ལྷོར་རིན་པོ་ཆེའི་སྟེང་དུ་རིན་པོ་ཆེ་དང། ནུབ་ཏུ་པདྨའི་སྟེང་དུ་པདྨ། བྱང་དུ་སྣ་ཚོགས་རྡོ་རྗེའི་སྟེང་དུ་རལ་གྲི་དང། དེའི་གཡོན་དུ་ཉི་མའི་སྟེང་དུ་ལས་ཐམས་
ཅད་པའི་སྣ་ཚོགས་རྡོ་རྗེ་བྲི་སྟེ། ལས་བུམ་ལོགས་སུ་ཡོད་ན་དེའི་གདོང་ལ་དེ་ལྟར་བྲིའོ། །གོས་དཀར་པོ་ལ་སོགས་པ་སྣ་ལྔ་གང་རུང་ཟུང་གིས་མགུལ་པ་ཐོར་ཅོག་གསུམ་པའི་ཚུལ་གྱིས་བཅིང། ཧཱུཾ་ལན་བདུན་བཟླས་པའི་སྲད་བུ་དཀར་པོ་བདུན་གྱིས་ཨོཾ་བཛྲ་
ཤེ་ཁ་ར་རུ་ཊ་མ་ཊ་དེ་ཤཾ་བནྡྷ་ཧཱུཾ་ཞེས་པས་མགུལ་ཆིངས་དཀྲི། དེ་ནས་བུམ་པ་ལ་གུ་གུལ་གྱིས་བདུག་ལས་ཐམས་ཅད་པའི་སྔགས་བཟླས་པའི་ཡུངས་ཀར་གྱིས་བརྡེག་ལ་བགེགས་བསྐྲད་ཅིང། རྟ་གླང་དང་བོང་བུ་སོགས་ཀྱིས་མ་བགྲོད་པའི་ཆུ་གཙང་
མ་སྲོག་ཆགས་མེད་པ་སྣོད་གཞན་ལ་མ་རེག་པ་བླངས་ལ། དྲི་བཟང་དང་བསྲེས་པས་རན་པར་དགང། དེ་དག་གི་ནང་དུ་གསེར་དངུལ་མུ་ཏིག་བྱུ་རུ་པདྨ་རཱ་ག་འམ། པདྨ་རཱ་ག་མེད་ན་ཟངས་སམ་དུང་དང་དངུལ་གྱི་དོད་ལ་མུ་མེན་གྱིས་ཀྱང་རུང་སྟེ་རིན་པོ་
ཆེ་ལྔ་དང། གྲོ་ནས་ཏིལ་མོན་སྲན་གྲེའུ་དང་མོན་སྲན་རྡེའུ་སྟེ་འབྲུ་ལྔ་དང། ག་བུར་གུར་གུམ་ཙནྡན་དཀར་དམར་བླ་རྩི་སྟེ་དྲི་ལྔ་དང། བྲི་ཧཱ་ཏཱི་ཀཱཎྜ་ཀཱ་རི་ཧ་ས་དེ་བ་ཨ་པ་རཱ་ཛི་ཏ། དཎྜ་ཨུཏྤ་ལའི་རྩ་བ་སྟེ་སྨན་ལྔ་རྣམས་གཞུག་འབྱོར་པ་ཆུང་ན་རྣམ་རྒྱལ་

[017A]༄༅། །དང་ལས་བུམ་གཉིས་རིན་པོ་ཆེའི་སྙིང་པོ་ཅན་དུ་བྱའི་བུམ་པ་བཞི་ནི་མ་ཡིན་ནོ། །དེ་ཡང་རྣམ་རྒྱལ་ངེས་པར་རིན་པོ་ཆེའི་སྙིང་པོ་ཅན་དུ་བྱ་བར་བཤད་པས། བུམ་པ་དང་མགུལ་ཆིངས་དང་ནང་རྫས་ལ་སོགས་པ་རྣམས་སློབ་མས་
སྒྲུབ་པ་ཡིན་ནོ། །ཡལ་ག་དང་ལོ་མ་དང་ལྡན་པའི་ཤིང་གིས་ཁ་བརྒྱན། གཙོ་བོ་ཡིན་པ་དང་བྱ་བ་མང་བའི་ཕྱིར་རྣམ་རྒྱལ་གྱི་སྟེང་དུ་ཧཱུཾ་གིས་བསྔགས་པའི་དུང་ཆོས་སམ་ཐོད་པ་འམ་རྫ་ཕོར་བདུད་རྩི་ལྔ་དང་བཅས་པའི་དྲི་བཟང་གི་ཆུས་བཀང་བའི་སྟེང་
དུ། མེ་ཏོག་གི་ཕྲེང་བ་དབུས་སུ་བཅིངས་པའི་རྡོ་རྗེ་བཞག་སྟ་གོན་གྱི་དཀྱིལ་འཁོར་གྱི་ཕྱི་རོལ་རྡོ་རྗེའི་རྭ་བའི་ནང་དུ་ཤར་ལ་སོགས་པའི་ཕྱོགས་མཚམས་སུ་ཀུ་ཤའི་གདན་ལ་དགོད་གཙོ་བོའི་བུམ་པ་ནི་དབུས་སུའོ། །གཉིས་པ་ནི། དེ་ནས་བུམ་པ་
རྣམས་ཨོཾ་ཨཱ་བིགྷྣཱན་ཏ་ཀྲྀཏ་ཧཱུཾ་ཞེས་པས་བསང། ཤཱུ་ནྱ་ཏཱས་སྟོང་པར་སྦྱངས། སྟོང་པའི་ངང་ལས་བཾ་ལས་བྱུང་བའི་རིན་པོ་ཆེའི་བུམ་པ་མཚན་ཉིད་དང་ལྡན་པར་བསྐྱེད། ཨོཾ་ཏཔྟེ་ཏཔྟེ་མཧཱ་ཏཔྟེ་སཱ་ཧཱ། ཞེས་བཟླས་པས་དྲངས་པའི་ལྷའི་ཆུ་བོ་
གངྒ་དང་བུམ་པའི་ཆུ་གཉིས་དབྱེར་མེད་པར་མོས་ལ། བུམ་པ་རྒྱས་པར་ཡོད་ན་བུམ་པ་སོ་སོར་རང་རང་གི་གདན་དང། བཅུ་དང་དྲུག་ཡོད་ནའང་ཇི་ལྟར་བསྡུས་པའི་ལྷ་རྣམས་ཀྱི་གདན་དང། རྣམ་རྒྱལ་གཅིག་ལས་མེད་ན་དེར་ལྷ་ཡོངས་རྫོགས་ཀྱི་གདན་
བསམས་ལ་ལྷ་སོ་གཉིས་དང། ལས་བུམ་ལ་བགེགས་མཐར་བྱེད་ལྷག་པར་མོས་པའམ་སོ་སོའི་ས་བོན་ནམ་ཆོ་ག་གསུམ་གྱིས་བསྐྱེད། བུམ་པའི་མཚན་མ་རྣམས་ཀྱང་རང་རང་གི་ལྷར་བསྐྱེད། རང་གི་ཐུགས་ཁའི་ཧཱུཾ་ཡིག་གི་འོད་ཟེར་གྱིས་

[017B] མཆོད་ཡོན་ལ་སོགས་པ་ཕུལ་ལ། ཛཿ་ཧཱུཾ་བཾ་ཧོཿ་ས་དགུག་གཞུག་བཅིང་མཉས་བྱ། རང་རང་གི་རིགས་བདག་ཡབ་ཡུམ་གྱིས་བྱང་ཆུབ་ཀྱི་སེམས་ཀྱིས་དབང་བསྐུར། སྔར་ལྟར་མཆོད་བསྟེད་བདུད་
རྩི་མྱང་བ་བྱ་སྟེ། བུམ་པའི་ལྷ་ལ་ཡང་ལྷ་གྲངས་དང་མཉམ་པའི་ཉེར་སྤྱོད་དབུལ་བར་བཤད་དོ། །དུང་ཆོས་སུ་ལྷ་ཚང་བ་སྐྱེད་པ་ལ་ཁུངས་ཐུབ་ཀྱི་གཞུང་གཞན་མི་སྣང་ལ། མཚོ་སྐྱེས་ཀྱིས། སྔར་གསུངས་པ་ཡི་བུམ་པ་ལས། །ཐམས་ཅད་
ཆུ་ལས་ཁམ་ཕོར་དུ། །ཉུང་ཟད་བླུགས་ཏེ་རྣམ་རྒྱལ་གྱིས། །བུམ་པ་བཾ་ལས་བསྐྱེད་པ་ཡི། །རིན་ཆེན་བུམ་པའི་སྟེང་བཞག་བྱ། །དེར་ནི་དཀྱིལ་འཁོར་བསྐྱེད་བྱ་སྟེ། །ཞེས་གསུངས་པ་ཡང་གཞུང་དེར་རྣམ་རྒྱལ་དུ་ལྷ་སྐྱེད་པ་ཟུར་དུ་བཤད་པ་ཅིག་
ཡོད་ན། དེར་ནི་ཞེས་པའི་དོན་རྣམ་རྒྱལ་གྱི་སྟེང་གི་ཁམ་ཕེར་དེར་སྐྱེད་པ་ལ་བཤད་དུ་རུང་ཡང། དེ་མི་འདུག་པས་རྣམ་རྒྱལ་དུ་དཀྱིལ་འཁོར་སྐྱེད་པའི་ཁུངས་སུ་སྣང་ངོ། །སློབ་དཔོན་ལ་བ་པས། དེའི་སྟེང་དུ་མཆོད་ཡོན་གྱི་སྣོད་དྲི་ཞིམ་པོའི་ཆུ་མེ་ཏོག་
དཀར་པོ་དང་བཅས་པ་བཞག་སྟེ། དེའི་སྟེང་དུ་མེ་ཏོག་གི་ཕྲེང་བ་བཅིངས་པའི་རྡོ་རྗེ་བཞག་ལ། ཞེས་དང། མེ་ཏོག་དཀར་པོ་དང་བཅས་པའི་མཆོད་ཡོན་བུམ་པར་ཕུལ་བས། ཞེས་དུང་ཆོས་ནི་བཟླས་པ་ཟིན་པའི་འོག་ཏུ་བུམ་པའི་ལྷ་ལ་མཆོད་ཡོན་
འབུལ་བའི་སྣོད་དུ་གསུངས་པས། འདིར་དེར་ལྷ་སྐྱེད་པར་མ་བྱས་སོ། །དེས་ན་དེའི་ཆུའི་སྒྲུབ་ལུགས་ནི། ཨོཾ་བཛྲ་ཨ་མྲི་ཏ་ཨུདཀ་ཧཱུཾ་ཞེས་པ་དང། ཡི་གེ་གསུམ་ལན་བདུན་བཟླས་ཏེ་བསྔགས་པས་ཡེ་ཤེས་ཀྱི་བདུད་རྩིར་བྱས་པའི་རྡོ་རྗེའི་

[018A]༄༅། །རྡུལ་ཕྲ་རབ་ཀྱི་རང་བཞིན་དུ་སེམས་པར་ཕྲེང་བ་ལས་གསུངས་པ་དེ་ཉིད་ཡིན་པས་དེ་བཞིན་དུ་བྱའོ། །དེ་ནས་ཧཱུཾ་ཞེས་བཟླས་ཤིང་རྡོ་རྗེ་ལ་བཏགས་པའི་མེ་ཏོག་གི་ཕྲེང་བའི་མཐར་ལག་པ་གཡོན་པའི་ཁུ་ཚུར་གྱིས་བཟུང་ལ་གཙོ་བོའི་
སྔགས་བརྒྱ་རྩ་བརྒྱད་དང། ཆུ་ལ་ཨུ་ད་ཀ་བརྒྱ་རྩ་བརྒྱད་བཟླ། དེ་ནས་བུམ་པ་སོ་སོའི་སྟེང་དུ་རྡོ་རྗེ་མེ་ཏོག་གི་ཕྲེང་བ་དང་བཅས་པ་སྤྲོས་ལ་སྔ་མ་བཞིན་དུ་བཟུང་ནས་སོ་སོའི་སྙིང་པོ་འམ་ཕྲེང་སྔགས་བརྒྱ་རྩ་བརྒྱད་དམ་ཉེར་གཅིག་རེ་བཟླ། ལས་ཐམས་
ཅད་པ་ལ་མཚན་སྔགས་བརྒྱ་རྩ་བརྒྱད་དང་ཕྲེང་སྔགས་ལན་བདུན་བཟླ། བཟླས་པའི་དམིགས་པ་ནི་བསྒྲུབ་ཐབས་ཀྱི་སྐབས་བཞིན་བྱའོ། །ཐམས་ཅད་ལ་ཐུན་མོང་དུ་དམིགས་ནས་ཡི་གེ་གསུམ་བརྒྱ་རྩ་བརྒྱད་དང་ཡི་གེ་བརྒྱ་པ་ལན་བདུན་བརྗོད་
པས། ལྷ་རྣམས་ཆགས་པ་ཆེན་པོའི་མེས་ཞུ་ནས་བྱང་ཆུབ་ཀྱི་སེམས་ཀྱི་ངོ་བོར་བུམ་པའི་ཆུ་དང་རོ་གཅིག་ཏུ་གྱུར་པར་བསམས་ལ། གཙོ་བོའི་སྔགས་དང་ཧཱུཾ་ལན་བདུན་བཟླས་ནས་དུང་ཆོས་ཀྱི་ཆུས་བུམ་པ་རྣམས་སུ་མཆོད་ཡོན་དབུལ་
ལས་ཐམས་ཅད་པ་བཟླས་པའི་མེ་ཏོག་དཀར་པོ་གསུམ་གསུམ་ཡང་གཞུག་གོ་དེ་ནས་མེ་ཏོག་ལ་སོགས་པས་མཆོད་དེ་ལས་བུམ་གྱི་ཆུས་དེའི་ཁ་རྒྱན་གྱི་ཡལ་འདབ་ཉིད་ཀྱིས་བསངས་ཏེ། དཀྱིལ་འཁོར་གྱི་བྱ་བ་རྣམས་རྫོགས་པ་དེ་
སྲིད་དུ་བགེགས་རྣམས་ཟློག་པར་མཛོད་ཅིག་ཅེས་བརྗོད་ལ། གཏོར་མ་ཕུལ་ཏེ་རེག་ལ་བསྟོད་པ་སྔོན་དུ་འགྲོ་བས་དྲིལ་བུ་དཀྲོལ་བར་བྱའོ། །དེ་ནས་བུམ་པ་རྣམས་ལ་ག་བུར་དང་ཨ་ག་རུས་བདུགས་པའི་རས་ཀྱིས་དགབ་ལ་གནས་དབེན་

[018B] རང་དང་སློབ་མ་ལ་བསང་གཏོར་བྱ་བའི་དོན་དུ་ལས་བུམ་ཀུ་ཤའི་ཆུན་པོ་དང་བཅས་པ་ཤར་སྒོའི་བྱང་དུ་བཞག་གོ་བུམ་བཟླས་དང་མཆོད་པ་ནི་ཉི་མ་རེ་རེ་ལ་ཐུན་གསུམ་གསུམ་མམ་གཅིག་ཏུ་བྱའོ། །ས་ཡི་ལྷ་མོ་ལ་སོགས་པ་ལྷག་
པར་གནས་པའི་ཆོ་ག་སྟེ་ལྔ་པའོ། །རྒྱུ་ཚད་གྲངས་མཚན་མགུལ་ཆིངས་སྐུད། །བདུག་བསྐྲད་དགང་གཞུག་དུང་རྡོ་རྗེ། །དགོད་བསྐྱེད་གཞུག་དབང་མཆོད་བསྟོད་མྱང། །བཟླས་བཞུ་མཆོད་ཡོན་མེ་ཏོག་དབུལ། །མཆོད་བསང་གསོལ་གདབ་གཏོར་མ་
བསྟོད། །སྦ་བཞག་བཟླས་མཆོད་བུམ་ཆོག་སྡོམ། །ཐིག་གདབ་པ་མ་གཏོགས་པའི་ལྷག་གནས་རྣམས་ནི་རས་རིས་ཀྱི་ཆོ་ག་ལ་ཡང་བྱའོ། །གསུམ་པ་ནི། དེ་ནས་སྔར་བཤད་པ་བཞིན་སྤྲོ་བ་སྐྱེད་པ་དང་སྙན་མནན་པ་དང་ང་རྒྱལ་འཛིན་པ་རྣམས་
བྱས་ལ། མདུན་གྱི་དཀྱིལ་འཁོར་གྱི་འཁོར་ལོ་དང། བར་སྣང་ལ་རིགས་ལྔའི་ཚོགས་དཔག་ཏུ་མེད་པ་བསམས་ལ། ལག་པ་གཡས་པས་སྤོས་ཕོར་ཐོགས་གཡོན་པས་དྲིལ་བུ་དཀྲོལ་ཞིང། ལྕེ་ཧཱུཾ་ལས་སྐྱེས་པའི་རྡོ་རྗེར་བྱས། །པུས་མོ་ས་ལ་
བཙུགས་ཏེ། ཐུགས་རྗེ་ཡི་ནི་བདག་ཅན་བདག་སློབ་མ་རྣམས་ལ་རྗེས་བརྩེ་དང། །ཁྱེད་རྣམས་ལ་ཡང་མཆོད་སླད་དུ། །སང་ནི་དཀྱིལ་འཁོར་འདྲི་བར་འཚལ། །བཅོམ་ལྡན་གུས་པས་བདག་ལ་ནི། །དེ་ཕྱིར་བཀའ་དྲིན་མཛད་པར་འོས། །རྡོ་རྗེ་ཅན་
བདག་ཆེ་གེ་མོ། །གསང་འདུས་དཀྱིལ་འཁོར་མཛེས་པར་ནི། །ཆོ་ག་ཅི་ནུས་ཡོ་བྱད་ཀྱིས། །སང་ནི་ཡང་དག་འདྲི་བར་འགྱུར། །དེ་ཕྱིར་སློབ་མར་བཅས་བདག་ལ། །རྗེས་སུ་བརྩེ་བར་ཉེར་བཟུང་ནས། །འཁོར་བཅས་ཀུན་གྱིས་དཀྱིལ་འཁོར་ལ། །

[019A]༄༅། །བྱིན་གྱིས་བརླབ་པར་མཛད་པར་འོས། །ཞེས་པའི་དོན་ཡིད་ལ་བརྣགས་པས་ལན་གསུམ་དུ་བརྗོད་དེ། གསོལ་བ་བཏབ་པས་དགྱེས་བཞིན་དུ་གནང་བ་བྱིན་པར་བསམ་མོ། །གསོལ་བ་གདབ་པའི་ཆོ་ག་སྟེ་དྲུག་པའོ། །བཞི་པ་
སློབ་མ་ལྷག་གནས་ལ་གསུམ། དང་པོར་བྱ་བའི་ཆོ་ག་བར་དུ་བྱ་བའི་ཆོ་ག་ཐ་མར་བྱ་བའི་ཆོ་གའོ། །དང་པོ་ནི། སྔར་བཤད་པའི་མཚན་ཉིད་དང་ལྡན་པའི་སློབ་མ་རྣམས་ཁྲུས་བྱས་གོས་གཙང་མ་བགོས་ཏེ་ཤར་སྒོར་བཞག་ལག་ཏུ་མེ་ཏོག་
གི་ཕྲེང་བ་བཟུང་སྟེ་ཐལ་མོ་སྙིང་ཁར་སྦྱར། པུས་མོ་ས་ལ་བཙུགས་པ་ལ། ཨོཾ་ཨཱ་བཛྲ་དཧྲི་ཀ་ཧཱུཾ་ཞེས་བཟླས་པའི་སྔགས་ཆུས་ལན་བདུན་གདོང་ལ་གཏོར་ལ་ལས་ཀྱི་སྒྲིབ་པ་སྦྱང། དེ་ནས་བླ་མ་དང་དཀྱིལ་འཁོར་གྱི་གཙོ་བོ་ལ་མཎྜལ་གྱིས་མཆོད་
ནས། སློབ་དཔོན་ཁྱོད་ནི་དགོངས་སུ་གསོལ། །དགའ་ཆེན་ཁྱོད་བདག་སྟོན་པ་སྟེ། །བྱང་ཆུབ་ཆེན་པོའི་ཚུལ་བརྟན་པ། །མགོན་པོ་ཆེན་པོ་བདག་འཚལ་ལོ། །དམ་ཚིག་དེ་ཉིད་བདག་ལ་སྩོལ། །བྱང་ཆུབ་སེམས་ཀྱང་བདག་ལ་སྩོལ། །སངས་རྒྱས་ཆོས་
དང་དགེ་འདུན་ཏེ། །སྐྱབས་གསུམ་བདག་ལ་སྩལ་དུ་གསོལ། །ཐར་པ་ཆེན་པོའི་གྲོང་མཆོག་ཏུ། །མགོན་པོས་བདག་ནི་གཞུག་ཏུ་གསོལ། །ཞེས་དོན་དྲན་བཞིན་པས་འདུན་པ་དྲག་པོས་གསོལ་བ་ལན་གསུམ་གདབ་བོ། །གཉིས་པ་ལ་ལྔ། ཀུན་
སློང་བཅོས་ཤིང་ནང་དབང་བསྐུར་བ། སྔགས་ལ་མོས་པ་བརྟན་པོ་འཛིན་དུ་གཞུག་པ། སྡོམ་པ་གཟུང་ཞིང་བྱིན་གྱིས་བརླབ་པ། སོ་ཤིང་དོར་ཏེ་ཁྱོར་ཆུ་སོགས་སྦྱིན་པ། ཆོས་བཤད་ད་སྤྲོ་བ་བསྐྱེད་པའོ། །དང་པོ་ནི། བླ་མས། ལ་ལ་གསང་སྔགས་

[019B] །འདི་ནི་དཀྱིལ་འཁོར་འཇུག་པར་བྱེད། །བསོད་ནམས་འདོད་པས་དེ་ལས་གཞན། །གཞན་དག་འཇིག་རྟེན་གཞན་དོན་གཉེར། །འཇིག་རྟེན་ཕ་རོལ་དོན་གཉེར་བའི། །དད་པ་མང་དུ་བྱེད་པ་ཡིས། །བློ་ལྡན་དཀྱིལ་འཁོར་འཇུག་བྱ་ཡི། །ཚེ་
འདིའི་འབྲས་བུ་འདོད་མི་བྱ། །ཚེ་འདི་འདོད་པར་གྱུར་པ་ལ། །འཇིག་རྟེན་ཕ་རོལ་དོན་མི་འགྱུར། །འཇིག་རྟེན་ཕ་རོལ་དོན་གཉེར་སྐྱེས། །འཇིག་རྟེན་འདི་ཡི་འབྲས་བུ་རྒྱས། །ཞེས་བརྗོད་ལ། ཚེ་འདིའི་མངོན་མཐོ་ཙམ་འདོད་ནས་སྔགས་སྒྲུབ་པའི་ཕྱིར་
དུ་འཇུག་པ་དང། ཚེ་ཕྱི་མའི་མངོན་མཐོ་ཙམ་འདོད་ནས་བསོད་ནམས་འདོད་པས་འཇུག་པ་དང། འཇིག་རྟེན་འདི་ཕྱིའི་མངོན་མཐོ་ཙམ་ལས་གཞན་སྐུ་གསུམ་གྱི་གོ་འཕང་དོན་དུ་གཉེར་ནས་དཀྱིལ་འཁོར་དུ་འཇུག་པ་གསུམ་ལས། སྔ་མ་གཉིས་ལྟར་
མི་བྱ་བར་ཕྱི་མ་ལྟར་གྱི་བསམ་པ་སྐྱེད་དགོས་པ་རྒྱུ་མཚན་དང་བཅས་པ་བཤད་ལ་ཀུན་སློང་བཅོས་སོ། །རང་གཙོ་བོར་གསལ་བའི་ཐུགས་ཁའི་ས་བོན་གྱི་འོད་ཟེར་གྱིས། །སློབ་མ་རེ་རེ་ནས་རང་གི་ཁ་ནས་བཅུག་པ་རྡོ་རྗེའི་ལམ་ནས་འཐོན་ནས་ཡུམ་
གྱི་པདྨར་མི་བསྐྱོད་པ་ཞལ་གཅིག་ཕྱག་གཉིས་པའི་རྣམ་པར་གནས་པ་ལ། སྙིང་ཁའི་ས་བོན་གྱི་འོད་ཟེར་གྱིས་རིགས་ལྔ་ཡབ་ཡུམ་བཀུག་སྟེ། ཁ་ནས་ཞུགས་ཤིང་ཞུ་བ་སྔར་བཞིན་འཐོན་པ། སློབ་མ་ལ་རེ་ནས་དབང་བསྐུར་བར་བསྒོམས་ནས་པདྨ་
ལས་ཕྱུང་སྟེ་དཀྱིལ་འཁོར་གྱི་ཤར་སྒོར་བཞག་གོ་གཉིས་པ་ནི། དེ་ནས་སློབ་མ་གཅིག་གཙོ་བོར་བྱས་ཏེ་དེའི་སྒོ་ནས་ཐམས་ཅད་ལ་འདི་སྐད་ཅེས། བུ་ཚུར་ཤོག་ཅིག་ཐེག་ཆེན་པོ། །གསང་སྔགས་སྤྱོད་ཚུལ་ཆོ་ག་ནི། །ཁྱོད་ལ་ཡང་དག་བསྟན་པར་

[020A]༄༅། །བྱ། །ཁྱོད་ནི་ཚུལ་ཆེན་སྣོད་ཡིན་གྱིས། །སྐུ་གསུང་ཐུགས་ཀྱི་རྡོ་རྗེ་ཅན། །དུས་གསུམ་འབྱུང་བའི་སངས་རྒྱས་རྣམས། །རྡོ་རྗེ་སྔགས་ཀྱི་མཐུ་ཡིས་ནི། །ཡེ་ཤེས་མཉམ་མེད་ཡང་དག་བརྙེས། །གསང་སྔགས་སྦྱོར་བ་མཉམ་མེད་པ། །གང་
གིས་ཤཱཀྱ་སེང་གེ་སོགས། །མཆོག་རྣམས་ཀྱིས་ནི་བདུད་ཀྱི་སྡེ། །མི་བཟད་ཆེན་པོ་སྟོབས་ཆེན་བཅོམ། །འཇིག་རྟེན་རྗེས་འཇུག་རྟོགས་ནས་ནི། །འཁོར་ལོ་བསྐོར་ནས་མྱ་ངན་འདས། །དེ་བས་ཀུན་མཁྱེན་ཐོབ་བྱའི་ཕྱིར། །བུ་ཡིས་བློ་གྲོས་འདི་གྱིས་ཤིག་
ཅེས་བྱ་བའི་དོན་བཤད་ལ་མོས་པ་བརྟན་པར་བྱའོ། །གསུམ་པ་ནི། དེ་ནས་སློབ་མ་ལ་སྐྱབས་སུ་འགྲོ་བ་དང་སྡིག་པ་བཤགས་པ་དང་དགེ་བ་ལ་ཡིད་རང་བ་སྔོན་དུ་འགྲོ་བ་ཅན་གྱི་སངས་རྒྱས་ཀྱི་བྱང་ཆུབ་ཏུ་སེམས་བསྐྱེད་པའི་འཇུག་པའི་སྡོམ་པ་གཟུང་
བར་བྱའོ་སྙམ་པའི་འདུན་པ་དྲག་པོ་བསྐྱེད་ལ། བླ་མས། དཀོན་མཆོག་གསུམ་ལ་སྐྱབས་སུ་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང། །སངས་རྒྱས་བྱང་ཆུབ་ཡིད་ཀྱིས་གཟུང། །ཞེས་བཟླས་པའི་རྗེས་སུ་རྗེས་
ཟློས་ལན་གསུམ་གྱིས་ཐུན་མོང་གི་སྡོམ་པ་འཛིན་དུ་བཅུག་ནས་རིགས་ལྔ་སྤྱི་དང་སོ་སོའི་དམ་ཚིག་ཐམས་ཅད་དུས་འདི་ནས་བྱང་ཆུབ་མ་ཐོབ་ཀྱི་བར་དུ། སེམས་ཅན་ཐམས་ཅད་ཀྱི་དོན་དུ་བསྲུང་སྙམ་པའི་འདུན་པ་དྲག་པོ་སློབ་མ་ལ་བསྐྱེད་ལ། བླ་
མས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ་བདག་ཆེ་གེ་མོ་ཞེས་བགྱི་བས་དུས་འདི་ནས་བཟུང་སྟེ། བྱང་ཆུབ་སྙིང་པོ་ལ་མཆིས་ཀྱི་བར་དུ། ཇི་ལྟར་དུས་གསུམ་མགོན་པོ་རྣམས། །ཞེས་པ་ནས་

[020B] ཅེས་བཟླས་པའི་རྗེས་སུ་རྗེས་བཟློས་ལན་གསུམ་བྱེད་དུ་བཅུག་ལ། ཐུན་མོང་མ་ཡིན་པ་རྡོ་རྗེ་སེམས་དཔའི་སྡོམ་པ་འཛིན་དུ་གཞུག་གོ་སྡོམ་པ་འདི་གཉིས་གང་ཡང་བསྲུང་མི་ནུས་ན་ཆུ་དབང་ཡན་ཆད་གང་ཡང་མི་བསྐུར་
བ་དང། ཐུན་མོང་གི་སྡོམ་པ་སྲུང་ལ་གཉིས་པ་སྲུང་མི་ནུས་ན། བུམ་དབང་གི་གཙོ་བོ་ཡན་ཆད་མི་བསྐུར་བར་གསུངས་པས། ལེན་པའི་ཚེ་ཆོ་ག་མ་ཆད་ཅིང་བརྡ་འབྱོར་ལ། ལེན་འདོད་དང་བསྲུང་འདོད་དྲག་པོ་དང། འབོགས་པ་པོ་ཡང་སྔགས་ཀྱི་རྩ་ལྟུང་དང་མི་
ལྡན་པའི་སྡོམ་ལྡན་གྱིས་ཆོ་ག་བྱ་བ་ནི་ཤིན་ཏུ་གལ་ཆེའོ། །དེ་ནས་སློབ་མ་ལ་བགེགས་མཐར་བྱེད་བཟླས་པའི་དྲིའི་ཆུས་གཏོར་ནས་བསྲུངས་ལ་སློབ་མ་རྣམས་ཀྱི་སྙིང་ཁར་རྡོ་རྗེ་ནག་པོ་རྩ་ལྔའི་ལྟེ་བ་ལ་ཧཱུཾ། མགྲིན་པར་པདྨ་དམར་པོ་འདབ་མ་བརྒྱད་པའི་ལྟེ་བ་ལ་
ཨཱ་སྤྱི་བོར་འཁོར་ལོ་དཀར་པོ་རྩིབས་བརྒྱད་པའི་ལྟེ་བ་ལ་ཨོཾ་བསམ་ཞིང། སློབ་དཔོན་གྱིས་དྲིའི་ཆུ་དང་བཅས་པའི་རྡོ་རྗེས་རེག་ཅིང་ཨོཾ་ཨཱ་ཧཱུཾ་ཞེས་བརྗོད་པས་ཡི་གེ་གསུམ་གྱི་འོད་ཟེར་གྱིས་དྲི་མ་མེད་པར་བལྟས་ལ། དེའི་སྤྱི་བོར་མེ་ཏོག་དང་མདུན་དུ་
བདུག་སྤོས་དང་མར་མེ་དང། སྙིང་ཁར་དྲིའི་བྱུག་པ་དབུལ་ལོ། །བཞི་པ་ནི། འོ་མ་ཅན་གྱི་ཤིང་ཧ་ཅང་སྦོམ་པ་དང་ཕྲ་བ་མིན་པ། དྲང་ཞིང་ཚིགས་མེད་པ་མ་གས་པ་རྨ་མེད་པ། མགོ་མཇུག་མཉམ་པ། དྲིའི་ཆུས་བཀྲུས་ཤིང་བདུག་པས་བདུགས་པ་སོར་བཅུ་
གཉིས་པ་རྩེ་མོར་མེ་ཏོག་བཅིངས་པ། སློབ་དཔོན་བྱང་དུ་ཕྱོགས་ཏེ་ཡི་གེ་གསུམ་བཟླས་ནས་སློབ་མ་ལ་བྱིན་ལ། ས་ལ་བགེགས་མཐར་བྱེད་ཀྱི་སྔགས་ཀྱིས་བསྔགས་ནས། དྲི་བཟང་དང་བ་བྱུང་གིས་བའི་ཀོ་བའི་སྲབ་འཐུག་ཙམ་དུ་ཁྲུ་བཞི་པ་གྲུ་བཞི་རུ་
[021A]༄༅། །བྱུགས་ནས། སློབ་མ་ཁ་ཤར་རམ་བྱང་དུ་ཕྱོགས་པས། ཨོཾ་བཛྲ་ཧཱ་ས་ཧཱ་ཞེས་པས་རྩེ་མོ་ནས་འཆོས་ཏེ། ཨོཾ་པྲ་ཏི་བཛྲི་ས་མ་ཡ་ཨི་ཤྭ་རི་ཨཱ་ཧཱུཾ་སཱ་ཧཱ། ཞེས་བཟླས་ནས་མིག་སྟེང་དུ་བལྟ་ཞིང་ལྟོས་པ་མེད་པར་མཎྜལ་གྱི་སྟེང་
དུ་དོར་རོ། །རྩེ་མོ་སྟེང་དུ་བལྟས་ན་རིག་འཛིན། བླ་མ་ལ་ཕྱོགས་ན་མཆོག་ཐུར་དུ་བལྟས་ན་ས་འོག་ཤར་བྱང་ནུབ་ལྷོར་བལྟས་ན་ཞི་རྒྱས་དབང་དྲག་འགྲུབ་ལ། ཕྱི་རོལ་ཏུ་ལྷུང་ན་དངོས་གྲུབ་མེད་དོ། །དེ་ནས་པཾ་ལས་བྱུང་བའི་དྲི་བཟང་གི་ཆུ། ཨོཾ་ཨཱ་
ཧཱུཾ་བཟླས་ཏེ་ཨོཾ་ཧྲཱི་སུ་བི་ཤུདྡྷ་དྷརྨ་སརྦ་པཱ་པཱཾ་ནི་ཙཱ་ཨ་སྱ་བི་ཤོ་དྷ་ཡ་སརྦ་བི་ཀལྤཱན་ཨ་པ་ན་ཡ་ཧཱུཾ། ཞེས་བཟླས་ཏེ་ཁྱོར་བ་གསུམ་འཐུང་དུ་བཅུག་པས་སྒོ་གསུམ་གྱི་སྡིག་པ་ཐམས་ཅད་སྦྱངས་ཤིང་རྣམ་པར་རྟོག་པ་རྣམས་བསལ་བར་བསམ་
མོ༑ ༑དེ་ནས་ཀུ་ཤ་རྩ་བ་དང་རྩེ་མོ་མ་ཉམས་པ་མང་བ་ཧཱུཾ་ལས་བྱུང་ཞིང་དེའམ་ལས་ཐམས་ཅད་པ་བཟླས་པ་སྟན་གྱི་དོན་དང། ཀུ་ཤ་ཉུང་བ་དྷཱི་ལས་བྱུང་ཞིང་དེ་དང་ལས་ཐམས་ཅད་པ་བཟླས་པ་སྔས་ཀྱི་དོན་དུ། ཨོཾ་བཛྲ་ཏིཀྵ་བཾ་ཞེས་པས་
ལག་པ་གཡོན་པའམ་ཐལ་མོ་གཉིས་ཀྱི་བར་དུ་སྦྱིན་པ་ནི་བཀྲ་ཤིས་པའི་རྨི་ལམ་མི་འཁྲུལ་བའི་དོན་དུའོ། །དེ་ནས་གཞོན་ནུ་མས་བཀལ་བའི་སྐུད་པ་དམར་པོ་ཧཱུཾ་ལས་བྱུང་བ་གསུམ་སྒྲིལ་ཁྲུ་གང་སོར་བཞི་པ། ཡི་གེ་བརྒྱ་པ་ལན་གསུམ་བཟླས་
ལ་ཞབས་བསིལ་གྱི་ཆུས་བསང། རྡོ་རྗེ་གསུམ་གྱི་མདུད་པ་གསུམ་དང་ལྡན་པ་དཔུང་བ་གཡས་པའམ་གཡོན་པ་ལ། ཨོཾ་བུདྡྷ་མེཾ་ཏྲི་རཀྵ་རཀྵ་སརྦན་སཱ་ཏཱ། ཞེས་ཟློས་ཤིང་ལན་གསུམ་དུ་བཅིངས་ལ། ཨོཾ་ལོ་ཙ་ནི་ཡ་ཐཱ་ཏད་ཏྭ་སཾ་པྲ་ཏཾ་མི་བྷ་ཤུཏི་

[021B] རཏྣ་ཏྲ་ཡས་ཏི་ན་ན་དིར་ཤ་ཡ་སཱ་ཧཱ། ཞེས་པ་ལན་གསུམ་བཟླས་ལ་སློབ་མ་ལ་མེ་ཏོག་གཏོར་རོ། །དེ་ནས་སླར་ཡང་སྐུ་གསུང་ཐུགས་བྱིན་རླབས་དང་ཁྱོར་ཆུ་སྦྱིན་པ་གཉིས་བྱ། རྒྱུད་རྡོར་ཕྲེང་ལས་སྐྱེ་མཆེད་བྱིན་གྱིས་བརླབ་པར་གསུངས་
ཏེ་རྒྱས་བསྡུས་སུ་མངོན། ལྔ་པ་ནི། དེ་ནས་བླ་མས། འཇིག་རྟེན་དུ་ནི་ཀུན་མཁྱེན་དག་ཨུ་དུམ་ཝ་རའི་མེ་ཏོག་ལྟར། །བརྒྱ་ལམ་ན་ནི་རེས་འགའ་ཞིག་འབྱུང་འགྱུར་ཡང་ནི་མི་འབྱུང་ངོ། །གསང་སྔགས་སྤྱོད་པའི་ཚུལ་འབྱུང་བ། །དེ་བས་ཀྱང་
ནི་དཀོན་པ་སྟེ། །གང་གིས་མཉམ་མེད་སེམས་ཅན་དོན། །མྱ་ངན་མི་འདའ་བྱེད་པར་ནུས། །སངས་རྒྱས་རྣམས་ཀྱིས་ཆོས་བསྟན་པ། །བདེན་པ་གཉིས་ལ་ཡང་དག་བརྟེན། །འཇིག་རྟེན་ཀུན་རྫོབ་བདེན་པ་དང། །དམ་པའི་དོན་གྱི་བདེན་པའོ། །ཟབ་ཅིང་
རྒྱ་ཆེ་ཞེས་བཤད་པ། །རྣམ་པར་རྟོག་མེད་ཟབ་པ་སྟེ། །རྒྱ་ཆེ་སངས་རྒྱས་རྣམས་ཀྱི་སྐུ། །འདི་ནི་བདེན་པ་གཉིས་སུ་བཤད། །ཀུན་རྫོབ་དང་ནི་དམ་པའི་དོན། །ཕྱེ་སྟེ་སོ་སོར་ཤེས་ནས་སུ། །དེ་ནས་གཅིག་ཏུ་འདྲེས་བྱས་པའི། །ཟད་མེད་གོ་འཕང་
བསྒོམ་པར་བྱ། །དེ་ཡིས་ཀུན་ཏུ་ཀུན་ལས་ཀུན། །རྣམ་ཀུན་ཀུན་ཚེ་རང་ཉིད་ནི། །སངས་རྒྱས་ཐམས་ཅད་རང་བཞིན་དུ། །གྲུབ་པར་རང་ཉིད་ཀྱིས་མཐོང་འགྱུར། །བྱང་ཆུབ་སུས་ཀྱང་བྱིན་མ་ཡིན། །སུ་ཡིས་ཀྱང་ནི་གཟུང་མ་ཡིན། །རང་ཆོས་ཡོངས་
སུ་ཤེས་པ་ལས། །དེ་ལ་སངས་རྒྱས་སངས་རྒྱས་བརྗོད། །སེམས་ཅན་བག་ལ་ཉལ་དབྱེ་བ། །ཡང་དག་མགོན་པོས་དེ་ཉིད་ནི། །འབད་པས་སྦས་ནས་ཕུང་པོ་ཡི། །རིན་ཅེན་ཟ་མ་ཏོག་ཏུ་བཞག་དེ་ཕྱིར་བླ་མའི་ཞབས་ཀྱི་ནི། །དྲིན་གྱིས་འབད་པས་

[021A]༄༅། །རྟོགས་བྱ་སྟེ། །དེ་ཉིད་ཀྱིས་ཡིད་གསལ་གྱུར་པས། །དེ་ནས་སྤྱོད་པ་རབ་ཏུ་བྱ། །འདི་ལ་གཙང་སྒྲ་ངེས་སྡོམ་མེད། །དཀའ་ཐུབ་མེད་ཅིང་དཀའ་སྤྱད་མེད། །དཀའ་སྤྱད་མེད་ཅིང་ངེས་མེད་ལ། །བདེ་བ་བསྟེན་པས་འགྲུབ་པར་འགྱུར། །བསྐལ་པ་
བྱེ་བ་དུ་མ་རུ། །སྔོན་དུ་སྡིག་པ་བྱས་པ་གང། །དཀྱིལ་འཁོར་འདི་འདྲ་མཐོང་མ་ཐག་དེ་དག་ཐམས་ཅད་ཟད་པར་འགྱུར། །གང་གིས་སྤྱོད་པའི་མཆོག་འདི་ལ། །བློ་གྲོས་ཤིན་ཏུ་དྲི་མེད་ན། །སྡུག་བསྔལ་ཐམས་ཅད་འབྱུང་བ་ཡི། །ངན་འགྲོ་དེ་ཡིས་གཅོད་པ་
འགྱུར། །བདག་ཉིད་ཆེན་པོ་ཁྱེད་རྣམས་ཀྱིས། །རྙེད་པ་བླ་མེད་དེ་རིང་རྙད། །གང་ཕྱིར་རྒྱལ་བ་སྲས་བཅས་པས། །བསྟན་པ་འདི་ལ་ཁྱེད་རྣམས་ཀུན། །ཡོངས་སུ་གཟུང་སྟེ་སྐྱེ་བཞིན་པར། །བདག་ཉིད་ཆེན་པོ་ཁྱེད་གནས་ཏེ། །གང་གིས་ཁྱེད་རྣམས་ཐེག་
ཆེན་དུ། །སང་ནི་རབ་ཏུ་སྐྱེ་འགྱུར་བ། །ཐེག་པ་ཆེན་པོ་ཆར་འབྱུང་བའི། །ལམ་མཆོག་འདི་ནི་དཔལ་དང་ལྡན། །ཁྱེད་རྣམས་དེར་ནི་དང་བས་ན། །རང་འབྱུང་བསྐལ་པ་ཆེན་པོ་པ། །འཇིག་རྟེན་ཐམས་ཅད་མཁྱེན་པ་ཡི། །དེ་བཞིན་གཤེགས་པ་རྣམས་སུ་འགྱུར།།
ཞེས་པའི་དོན་བཤད་དེ་སྤྲོ་བ་བསྐྱེད་དོ། །གསུམ་པ་ནི། དེ་ནས་སློབ་མ་རྣམས་ལ་ལས་ཐམས་ཅད་པའི་སྔགས་ཀྱིས་བཟུང་ཞིང་བཟླས་པའི་དོན་དུ་སྔགས་བྱིན་ལ། ནམ་གྱི་ཆ་བཞིའི་ཐ་མ་ལ་རྨི་ལམ་བརྟགས་ལ་ནང་པར་ང་ལ་སྨྲོས་ཤིག་ཅས་བརྗོད་ནས་
དཀྱིལ་འཁོར་གྱི་ཁང་པ་འམ། གཞན་དུ་ཀུ་ཤ་ཆེ་བ་སྟན་དང་ཆུང་བ་སྔས་སུ་ཆུག་ལ་སེང་གེའི་ཉལ་སྟབས་ཀྱིས་ཤར་ཕྱོགས་སམ། སོ་ཤིང་དོར་བ་མགོ་གང་དུ་བལྟས་པ་དེར་མག་སྟོན་ལ་ཉོལ་ཅིག་ཅེས་བྱའོ། །རང་ཉིད་དཀྱིལ་འཁོར་གྱི་ཁང་པར་

[021B] སོ་ཤིང་དོར་བ་མགོ་གང་དུ་བལྟས་པ་དེར་མགོ་བསྟན་ཏེ་ཉལ་ལ། ནང་པར་སྔ་བར་ལངས་ནས་གཏོར་མ་བཏང་སྟེ། སློབ་མ་རྣམས་ལ་རྨི་ལམ་དྲིས་ལ། དཀོན་མཆོག་གསུམ་དང་མཛའ་བཤེས་མཐོང་བ་
སོགས་བཟང་ན་སྤྲོ་བ་བསྐྱེད། རི་ལས་ལྷུང་བ་སོགས་ངན་ན་ལས་ཐམས་ཅད་པའི་སྔགས་ཀྱིས་བསྲུང་བ་དང། བདག་མེད་པའི་དོན་བཤད་པ་དང། ཞི་བ་ལས་ཐམས་ཅད་པའམ་སོ་སོའི་སྦྱིན་སྲེག་བྱ་ཞིང་གཏོར་མ་བཏང་ངོ། །དེ་ནས་སློབ་དཔོན་
གཙོ་བོའི་རྣལ་འབྱོར་དང་ལྡན་པས་སྟ་གོན་གྱི་དཀྱིལ་འཁོར་ལ་མཆོད་ནས་སྔར་གྱི་སྔགས་རྒྱས་ནམ་མཁའ་ལ་བཏེག་སྟེ་བཞག་གོ་སློབ་མ་ལྷག་པར་གནས་པའི་ཆོ་ག་ནི་རས་རིས་ཀྱི་ཆོ་ག་ལ་ཡང་འདྲ་སྟེ། ཐིག་མ་གཏོགས་པ་ཕྲེང་བར་བཤད་
པའི་ས་གཟུང་བ་མན་ཆད་བསམ་གཏན་གྱི་ཆོ་ག་ལ་ཡང་བྱ་བར་བཤད་དོ། །སློབ་མ་ལྷག་པར་གནས་པའི་ཆོ་ག་སྟེ་བདུན་པའོ།། །།གསོལ་གདབ་ཀུན་སློང་ནང་དབང་དང། །འཛིན་གཞུག་སྡོམ་བཟུང་བྱིན་བརླབ་མཆོད། །སོ་ཤིང་ཁྱོར་ཆུ་
ཀུ་ཤ་སྲུང། །བྱིན་བརླབ་ཁྱོར་ཆུ་ཆོས་བཤད་བསྲུང། །ཉལ་གཏོར་དྲི་མཆོད་གདེག་པ་ནི། །སློབ་མ་ལྷག་པར་གནས་པའི་སྡོམ། །གསུམ་པ་དངོས་གཞིའི་ཆོ་ག་ལ་གསུམ། ཡེ་ཐིག་གདབ་ཅིང་ཚོན་དགྱེ་བ། །བུམ་པ་དགོད་ཅིང་དཀྱིལ་འཁོར་བརྒྱན་
པ༑ བསྒྲུབས་ཤིང་མཆོད་ནས་དབང་བསྐུར་བའོ། །དང་པོ་ལ་གསུམ། ཡེ་ཐིག་གདབ་པ་དང། ཚོན་དགྱེ་བ་དང། བགེགས་བཟློག་ཐབས་སོ། །དང་པོ་ལ་གཉིས། ཡེ་ཐིག་འདུ་བྱ་བ་དང། འདེབས་པའི་རིམ་པ་གཤེགས་གསོལ་དང་བཅས་པའོ། །དང་

[022A]༄༅། །པོ་ནི། སྔར་བཤད་པ་ལྟར་གྱི་ཐིག་སྐུད་དཀར་པོ་ལྔ་ཚན་ལྔ་སྣོད་ལྔར་བཞག་ལ་ཡུངས་ཀར་གྱི་ཕྱེ་མ་དང་བདུད་རྩི་ལྔ་དང་དྲི་ཞིམ་པོ་བསྲེས་པའི་ཚོན་སྣ་ལྔས་སྐུད་པ་རྣམས་སོ་སོར་ཁ་བསྒྱུར། ཐིག་སྐུད་ནག་པོ་ཧཱུཾ་ལས་མི་བསྐྱོད་པ། དཀར་
པོ་ཨོཾ་ལས་རྣམ་སྣང། སེར་པོ་སྭ་ལས་རིན་འབྱུང། དམར་པོ་ཨཱ་ལས་འོད་དཔག་མེད། ལྗང་ཁུ་ཧཱ་ལས་དོན་གྲུབ་ཀྱི་ངོ་བོར་བསྒོམས་ལ། ས་བོན་དེ་རྣམས་བཟླས་ཏེ་སྣོད་གཙང་མར་བཞག་དཔོན་སློབ་གཉིས་སྔར་ལྟར་བསྐྱེད་པའི་སློབ་མ་ལ། ཧཱུཾ་ཨོཾ་
སཱ་ཨཱ་ཧཱ་ཞེས་བརྗོད་དེ་བྱིན་ལ་སློབ་མས་ཀྱང་དེ་ཉིད་བརྗོད་ཅིང་བླངས་ཏེ། ལག་པ་གཡོན་པའི་སོར་མོའི་རྩེ་མོ་ནས་མཐེ་བོའི་རྩ་བའི་བར་དུ། ནག་དཀར་དམར་སེར་ལྗང་བའི་རིམ་པས་བཀོད་ནས་བརྐྱང་ལ། སྔར་ནམ་མཁར་བཞུགས་སུ་གསོལ་བའི་དེ་
བཞིན་གཤེགས་པ་ལྔའི་ཐུགས་ཀར། ཧཱུཾ་ལ་སོགས་པ་ལས་གྲུབ་པའི་ཡེ་ཤེས་ཀྱི་ཐིག་སྐུད་འོད་ཟེར་ལྔའི་རང་བཞིན་ཅན་རྣམས་བལྟས་ལ། ཨོཾ་ཨཱ་ཀཥོ་བྷྱ་བཛྲ་སཱུ་ཏྲཾ་མེ་པྲ་ཡཙྪ་མཧཱ་མཎྜ་ལ་སཱུ་ཏྲ་ན་ཡ་ཧཱུཾ། ཞེས་པས་མི་བསྐྱོད་པ་ལ་གསོལ་བ་
གདབ། ཨ་ཀྵོ་བྷྱ་ཡི་གནས་སུ། ཤཱ་ཤྭ་ཏས་རྣམ་སྣང་དང། རཏྣ་སམྦྷ་བས་རིན་འབྱུང་དང། ཨ་མི་ཏཱ་བྷ་བས་འོད་དཔག་མེད་དང། ཨ་མོ་གྷ་སིད་དྷ་ཞེས་བཅུག་ལ་དོན་ཡོད་གྲུབ་པ་ལ་གསོལ་བ་གདབ་བོ། །དེ་ནས་རང་གི་མིག་གཉིས་སུ་ཡི་གེ་ཛཿ་ལས་
ཉི་མ་དང་ཟླ་བ་སེར་པོ་བསྐྱེད། ཨོཾ་དའི་པྟ་དྲིཥཊ་ཨཾ་ཀུ་ཤ་ཛཿ་ཞེས་བརྗོད་ཅིང་མྱུར་དུ་མིག་གི་རྫི་མ་འདེགས་ཤིང་རྡེབས་པའི་འབར་བའི་ལྟ་སྟངས་ལྕགས་ཀྱུ་ལྟ་བུས་བཀུག་པའི་ཡེ་ཤེས་ཀྱི་ཐིག་རང་རང་གི་མདོག་ཅན་གྱི་ས་བོན་གྱི་ཡི་གེའི་གཟུགས་རིཌ་

[022B] ཨོཾ་ཨཱ་ཨ་ནྱོ་ནྱ་ཨ་ནུ་ག་ཏཱ་སརྦ་དྷརྨཱ་སྥ་ར་སྥ་ར་ཨ་ནུ་པྲ་བིཥཊཱ་སརྦ་དྷརྨཱ་ཨ་ཏྱན་ཏ་ཨ་ནུ་པྲི་བིཥའྚ་སརྦ་དྷརྨྨཱ་ཨོཾ་ཨཱ་ཧཱུཾ་ཞེས་ཟློས་ཤིང་དང་པོ་ལྔ་ལྔར་བསྒྲིལ་
དེ་ནས་ལྔ་པོ་གཅིག་ཏུ་བསྒྲིལ་ཏེ་ཚད་ནི་སྔར་དང་འདྲའོ། །དེ་ནས་བགེགས་མཐར་བྱེད་དུ་བསྐྱེད་པའི་སྐོར་རྣམས་མ་གཏོགས་པ་དྲི་ཞིམ་པོའི་ཆུ་དང་བདུད་རྩི་ལྔ་ཞེས་པ་ནས་ལྷག་གནས་བྱའོ་ཞེས་པའི་བར་སྔར་བཤད་པ་བཞིན་བྱ། གཉིས་པ་ནི། དཀྱིལ་
འཁོར་གྱི་ས་ལ་སྔར་གྱི་སྔགས་དང་བུམ་པ་ཐམས་ཅད་ཀྱི་ཆུས་བསངས་ཏེ་གཙང་མར་བྱ་བ་ནས་མཆོད་བསྟོད་ཀྱི་བར་དང། སློབ་དཔོན་ནུབ་དང་ཞེས་པ་ནས་ལྟེ་བར་གཟུང་ལ་ཞེས་པའི་བར་རྣམས་སྔར་བཤད་པ་བཞིན་བྱ། གཉིས་ཀའི་ལྟེ་བའི་ཐད་ཀའི་
བར་སྣང་ལ་ཐིག་སྐུད་བརྐྱང་ནས། རྡོ་རྗེ་དང་བཅས་པའི་ལག་པ་གཡས་པའི་མཐེ་བོང་དང་མཛུབ་མོས་ཐིག་སྐུད་བཟུང་ནས། ཨོཾ་བྫྲས་མ་ཡ་སུ་ཏྲ་མ་ཏི་ཀྲ་མ་ཧཱུཾ་ཧཱུཾ་ཨོཾ་སཱ་ཨཱ་ཧཱ། ཞེས་བརྗོད་ཅིང་ནམ་མཁའ་ལ་གདབ་ལ་ས་གོལ་གྱི་སྒྲ་བྱའོ། །ཐིག་གི་སྒྲས་
སེམས་ཅན་དོན་དུ་ཁྱེད་རྣམས་ཀྱི། །དུས་ཡིན་དེ་ཕྱིར་འདིར་སྤྱོན་ཅིག་ཅེས་བརྗོད་པས་ནམ་མཁའ་ཁྱབ་པའི་སངས་རྒྱས་རྣམས་བསྐུལ་ནས་བྱོན་ཏེ་ཐིག་སྐུད་ལ་ཐིམ་པར་བསམ་མོ། །དེ་ནས་དེ་མ་ཐག་དཔོན་སློབ་གཉིས་ཀའི་ལག་པ་མཉམ་པར་སྨད་ནས་
སྡོད་པའི་རྐང་སྟབས་སྔར་བཞིན་བྱས་ཏེ། འོད་ཟེར་ཕྲེང་བའི་མཐའ་ནས་མཐའི་བར་དུ་ཚངས་ཐིག་དང་པོ་གདབ་སྟེ། དེའི་ཚེ་ཡང་ཐིག་གི་སྒྲས་སངས་རྒྱས་རྣམས་བསྐུལ་ཏེ་བྱོན་ནས་ཐིག་སྐུད་ལ་ཐིམ་ཞིང། ངོ་བོ་ཡེ་ཤེས་ལ་རྣམ་པ་སྲད་བུ་ཁ་དོག་

[023A]༄༅། །ལྔར་སྣང་བའི་ཐིག་སྐུད་རེ་ཆད་ནས་ལས་ཐིག་ལ་ཐིམ་པར་བསམ་མོ། །དེ་ནས་སྔར་བཤད་པ་བཞིན་རྐང་པ་བྱིན་གྱིས་བརླབས་ཏེ་སོང་ནས་ལྷོ་བྱང་གི་ནམ་མཁའ་ལ་གདབ་པ་དང་ས་ལ་ཚངས་ཐིག་གཉིས་པ་གདབ་པ་དང་པོ་བཞིན་བྱ། དེ་ནས་
ནམ་མཁའ་ལ་འདེབས་པ་མ་གཏོགས་པ་སྐོར་ཕྱོགས་ལ་སོགས་སྔར་བཞིན་བྱ་ཞིང། ཐིག་ལྷག་མ་རྣམས་ཀྱང་ལས་ཐིག་བཞིན་གདབ་ལ་བྱིན་གྱིས་རློབ་པའི་དམིགས་པ་དང་པོ་བཞིན་བྱའོ། །ཐིག་སྐུད་འཛིན་པའི་དམིགས་བསལ་དང་ཐིག་སྐུད་ཀྱི་ལྟས་
རྟོག་པ་ནི་སྔར་དང་འདྲའོ། །ཐིག་ཐེབས་པ་ན་ཐིག་སྐུད་ལ་མཆོད་གཏོར་དབུལ་བ་སྔོན་དུ་འགྲོ་བས། ཨོཾ་ཨཱ་ཧཱུཾ་བཛྲ་མུཿ་ཞེས་པས་ཡེ་ཤེས་ཀྱི་ཐིག་སྐུད་ནམ་མཁར་བཞུགས་པའི་རྒྱལ་བ་རྣམས་ཀྱི་ཐུགས་ཀར་གཤེགས་ལ། ཚོན་སྣ་ལྔའི་སྐུད་པ་
གནས་ཇི་ལྟ་བར་བཞག་གོ་ཡེ་ཐིག་ཐེབས་ནས་ཐིག་སྐུད་ལ་འགོམ་དགོས་པ་དང། ཚོན་བྱིན་རླབས་ཅན་ལ་འགོམ་དགོས་པ་བྱུང་ན། ཨོཾ་བཛྲ་བི་ག་ཨ་ཀྲ་མ་ཧཱུཾ་ཞེས་དག་ཏུ་བརྗོད་ལ་ཡིད་ཀྱིས་ཡེ་ཤེས་ཀྱི་ཐིག་ཚོན་ནམ་མཁའ་ལ་བཏེག་ནས་
བྱ་ཞིང་རྗེས་སུ་ཕབ་ལ་བསྟིམ་མོ། །འདིའི་སྡོམ་ནི་ཐིག་ཆོག་སྔ་མའི་སྡོམ་གྱིས་ཤེས་པར་ནུས་སོ། །ནམ་མཁའ་ལ་ཐིག་གདབ་པའི་ཆོ་ག་སྟེ་བརྒྱད་པའོ།། །།གཉིས་པ་ལ་གསུམ། ཚོན་རྩི་བྱིན་གྱིས་བརླབ་པ། ཚོན་གྱིས་རྟེན་གྱི་དཀྱིལ་
འཁོར་བྲི་བ། དེ་ལ་ཕྱག་རྒྱ་དགོད་པའོ། །དང་པོ་ནི། འབྱོར་བ་ཆེ་ན་རིན་པོ་ཆེའི་རྡུལ་ཚོན་ནམ་ཆུང་ནས་ཚོན་ལ་སོགས་པ་ཡང་རུང་སྟེ། སྣོད་སར་པ་རྣམས་སུ་སོ་སོར་བཀོད་ལ། བསང་སྦྱང་སྔོན་དུ་འགྲོ་བས་ཧཱུཾ་ཨོཾ་ལ་སོགས་པའི་ས་བོན་ལས་རེ་རེ་

[023B] ནམ་མཁར་བཀོད་པའི་རིགས་ལྔའི་ཐུགས་ཀར་རིགས་ལྔ་སོ་སོའི་ས་བོན་ལས་གྲུབ་པའི་ཡེ་ཤེས་ཀྱི་ཚོན་རྣམས་སྔར་བཤད་པ་བཞིན་འབར་བའི་ལྟ་སྟངས་ཀྱིས་བཀུག་སྟེ་བཅུག་པས་ཡེ་ཤེས་ཀྱི་རྡུལ་ཚོན་དང་རོ་གཅིག་
ཏུ་གྱུར་པར་བསམས་ལ། ས་བོན་ལྔ་དང་ཨོཾ་བཛྲ་ཅི་ཏྲེ་ས་མ་ཡ་ཧཱུཾ་ཞེས་བརྒྱ་རྩ་བརྒྱད་ཀྱིས་བསྔག་གོ་རང་གི་མིག་གཉིས་སྔར་བཞིན་བསྐྱེད་དེ་སྔར་བཞིན་འབར་བའི་ལྟ་བས་གཟི་བརྗིད་བསྐྱེད་ཅིང་བལྟ་ལ། རྡུལ་ཚོན་རྣམས་ལ་ཧིཿ་ཡིག་བཀོད་ནས་བདེན་
པ་གང་གིས་སེམས་ཅན་རྣམས་རྡུལ་ཚོན་མང་ཞིང་སངས་རྒྱས་བཅོམ་ལྡན་འདས་རྣམས་ནི་སེམས་ཅན་ལ་ཆགས་པ་དང་རྗེས་སུ་ཆགས་པར་འགྱུར་བའི་བདེན་པ་དེས། རྡུལ་ཚོན་རྣམས་འབར་བར་གྱུར་ཅིག་ཅེས་བདེན་པའི་བྱིན་རླབས་ཀྱིས་སྦར་ལ་
དྲི་དང་མེ་ཏོག་ལ་སོགས་པས་མཆོད་དོ། །ཚོན་སྣ་ལྔའི་ཆོ་ག་སྟེ་དགུ་པའོ།། །།གཉིས་པ་ནི། དཀྱིལ་འཁོར་གྱི་དབུས་སུ་ཕུར་བུ་དངོས་སུ་བཏབ་པ་ཡིན་ན་དེ་བཏོན་པའི་ཤུལ་ཚོན་སྣ་ལྔས་དགང་ལ་མཉམ་པར་བྱ། བསམ་གཏན་གྱིས་བཏབ་
ནས་ཕྱུང་བར་མོས་པ་ཡིན་ན་བཀང་བར་མོས་པས་ཆོག་དེ་ནས་དྲིལ་བུ་གསིལ་ཞིང། འདི་ནི་ཆོས་དབྱིངས་དག་པ་སྟེ། །སེམས་ཅན་ཁམས་ནི་རབ་གྲོལ་མཛད། །རང་ཉིད་རྒྱལ་པོ་རྡོ་རྗེ་འཆང། །དེ་བཞིན་གཤེགས་པ་ཀུན་གྱི་གནས། །ཉེས་པ་ཀུན་ལས་
རྣམ་པར་གྲོལ། །འཁོར་ལོའི་ནང་དུ་ཡང་དག་གནས། །ཞེས་པའི་རྡོ་རྗེའི་གླུས་ཆོས་དབྱིངས་རྣམ་པར་དག་པར་མོས་ནས་ཚོན་འགྱེད་པའི་མཚན་མ་ངན་པའི་སྐྱོན་རྣམས་བསལ་བར་བྱས་ལ། དཀྱིལ་འཁོར་གྱི་ནང་དུ་འདུག་སྟེ་ལག་པ་གཡས་བས་

[024A]༄༅། །རྡོ་རྗེ་གཟུང་ཞིང། གཡོན་པའི་རྡོ་རྗེ་ཁུ་ཚུར་གྱིས་དབང་ལྡན་ནས་བརྩམས་ཏེ། རྩིག་པ་ལྔ་ཕྱི་ནས་རིམ་པ་བཞིན་དཀར་སེར་དམར་ལྗང་སྔོ་བ། ཞེང་ཆད་སྒོའི་ཉི་ཤུ་ཆད་པངས་མཐེའུ་ཆུང་གི་ཚད་དང། སྲིད་དུ་སོར་བཅུ་གཉིས་ཀྱི་ཚད་
གཡས་བསྐོར་གྱིས་ཕྱི་ནས་རིམ་པ་བཞིན་ཨོཾ་ཨཱ་ཧཱུཾ་ཨོཾ་བཛྲ་ཅི་ཏྲ་ས་མ་ཡ་ཧཱུཾ་ཞེས་བརྗོད་ཅིང་དྲང་པོར་བྲིས་ལ། རིན་པོ་ཆེ་དཀར་པོ་ལ་སོགས་པ་ལས་བྱས་པའི་ཐུར་མ་ལ་སོགས་པའི་ངོ་བོར་མོས་པ་བྱའོ། །སྔར་བཤད་པ་ལས་རེ་ཁ་སྦོམ་པར་
བྲིས་ན་ནད་སྐྱད། ཕྲས་ན་ནོར་ཉམས། དམའ་ན་དངོས་གྲུབ་མི་འགྲུབ། ཡོ་ན་གདུང་བ་སྐྱེད། ཆད་ན་བླ་མ་དང་སློབ་མ་འཆི། གཡས་སྐོར་མིན་པར་བཀྱེ་ན་དངོས་གྲུབ་མི་འགྲུབ། རྡུལ་ཚོན་འདྲེས་ན་རིགས་བརྒྱུད་འཆད་པར་གསུངས་པས་སྐྱོན་དེ་དག་དང་བྲལ་
བར་བྲིའོ། །སློབ་དཔོན་གྱིས་རྫོགས་པར་བྲི་མི་ནུས་ན་སྔར་གྱི་ཆད་ཙམ་ཞིག་བྲི་ལ། ཕྱི་ནས་རི་མོ་མཁན་ལ་སོགས་པས་ཅི་བདེར་བྲི། རྡོ་རྗེ་ཁུ་ཚུར་གྱིས་བྲི་མ་ནུས་ན་ཐིག་སྐུང་རྡོ་རྗེ་ཁུ་ཚུར་གྱིས་གཟུང་བ་ལ་དམིགས་བསལ་གསུངས་པའི་རིགས་
པ་སྦྱར་དུ་རུང་བ་འདྲའོ། །རྒྱུད་དང་རྒྱ་གཞུང་ཁུངས་ཐུབ་རྣམས་ལས་ཚོན་སྦོམ་པོ་སོགས་སུ་བགྱེ་ན་ནད་ལ་སོགས་པ་སྐྱེད་པར་གསུངས་པས་བྲི་ཉེས་པའི་སྐྱོན་ཡིན་པས། པྲཛྙཱ་ཤྲིས་གསེར་གཞོང་ལ་སོགས་པས་བཀབ་ནས་ཚོན་བཀྲ་བཟང་ངན་རྟོག་
པ་ལ་ནི་ཁུང་ཐུབ་ཀྱི་གཞུང་མི་སྣང་ཞིང་མི་འཐད་དོ། །དམ་ཚིག་རྡོ་རྗེ་ཁམ་ཕོར་ལ་སོགས་པས་འགེབས་པ་དང། བིདྱ་པ་ཏས་མེ་ཏོག་དང་ལྡན་པའི་སྣོད་ཀྱིས་བཀབ་ནས་ཕྱི་ནས་ཅི་བདེར་འདྲི་བར་བཤད་ཀྱང་ཚོན་བཀྲ་རྟོག་པ་མ་བཤད་ལ། དེ་ནི་

[024B] དེ་བཞིན་གཤེགས་པ་ལྔའི་ངོ་བོའི་རྩིག་པ་ལྔ་ཐོག་མར་བྲིས་པ་ལ་མེ་ཏོག་ལ་སོགས་པ་གཏོར་བ་ན་རྡུལ་ཚོན་ལ་གནོད་པ་སྤང་བའི་ཕྱིར་སྣོད་ཀྱིས་
བཀབ་པ་ཡིན་གྱི་ཚོན་བཀྲ་རྟོག་པའི་དོན་དུ་མིན་མོད་ཀྱང་ངེས་པར་དགོས་པའི་ཆོ་གར་མ་མཐོང་ངོ། །ཚོན་སྦོམ་ཕྲ་སོགས་ཀྱིས་ཉེས་པ་སྐྱེད་པ་ཡང་དེ་ཁོ་ན་ཉིད་ཀྱི་བསམ་སྦྱོར་མི་བརྟན་པ་ལ་ཡིན་གྱི། བརྟན་པ་ལ་ནི་ནམ་ཡང་བར་ཆད་བྱ་བར་མི་ནུས་སོ། །
ཚོན་ས་ནི། དབུས་ཀྱི་རེའུ་མིག་སྔོན་པོ། དེའི་མཐའ་སྐོར་གྱི་སྣམ་བུ་ནི་སྔོན་པོ་ལ་རྡོ་རྗེའི་ཕྲེང་བ་ཅན། ཀ་བ་རྣམས་ཕྱོགས་མདོག་ཟུར་ཐིག་གིས་བཅད་པའི་ཕྱི་ནང་གི་བར་རྣམས་ཤར་དཀར་ལྷོ་སེར་ནུབ་དམར་བྱང་ལྗང་བ། རྡོར་ཕྲེང་གི་ཟླུམ་པོ་ནི་ནག་པ་ལ་རྡོ་རྗེ་
རྩེ་གསུམ་པ་ནི་ཕྱིའི་རྡོ་རྗེའི་ཁ་དོག་ལྟར་རོ། །དེའི་ཕྱིའི་འོད་ཕྲེང་ནི་ཁ་དོག་ལྔ་པ་སྟེ་དེར་ཚོན་གྱི་རེ་ཁ་མི་བྱའོ། །དེའི་ཕྱིར་ཚང་ཐིག་གི་གློ་སོ་སོར་ཆ་ཆུང་བཞི་བཞི་དོར་ནས་བུམ་པ་སེར་པོ་ཆ་ཆུང་བཞི་པ་གཉིས་གཉིས་སོ། །འདོད་སྙམ་དམར་པོ་ལ་མཆོད་པའི་
ལྷ་མོ་དུ་མ་དང་ལྡན་པ། ཕ་གུའི་གཞི་དམར་པོ་ལ་རིན་པོ་ཆེ་ཟུར་གསུམ་དང་གྲུ་བཞི་སོགས་ཀྱིས་སྤྲས་པ། དྲ་བ་དྲ་ཕྱེད་ཀྱི་གཞི་ནག་པོ་ལ་ཆུ་སྲིན་གྱི་ཁ་ནས་འཕྱང་བའི་མུ་ཏིག་གི་དོ་ཤལ་སྐུད་པ་དམར་པོ་ལ་བརྒྱུས་པ། གློ་གཉིས་དང་སྟེང་འོག་ཏུ་གསེར་
གྱིས་བཅིངས་པའི་ནོར་བུ་དབུས་ན་ཡོད་པ། དེའི་ནང་དུ་ཁ་ཅིག་ལ་ནི་པདྨ་དང་ཟླ་ཚེས་དང་རྡོ་རྗེ་ཕྱེད་པས་བརྒྱན་པའི་ཉི་མ། ཁ་ཅིག་ལ་ནི་རིན་པོ་ཆེ་ཁ་ཅིག་ལ་ནི་པདྨ་ལ་གནས་པའི་རྡོ་རྗེ། དོ་ཤལ་གྱི་གློ་གཉིས་སུ་དེ་ལས་ཅུང་ཟད་ཐུང་བར་འཕྱང་བའི་རིན་པོ་

[025A]༄༅། །ཆེའི་ཕྲེང་བའི་དོ་ཤལ་ཕྱེད་པ་དྲང་ཞིང་རྩེ་མོ་ལ་གསེར་གྱིས་བསྡམས་པའི་ནོར་བུ་སྦོམ་པོ་དང་ལྡན་པས་མཛེས་པ་དང། ཁ་ཅིག་ཏུ་རིན་པོ་ཆེའི་ཡུབ་ཅན་གྱི་རྔ་ཡབ་དང། དྲིལ་བུའི་མཐར་ནང་དུ་རྔ་ཡབ་འཕྱང་བའོ། །ཤར་བུ་དང་མདའ་ཡབ་ཀྱི་གཞི་ནག་
པོ་ལ་ཤང་བུ་དཀར་པོ་མངའ་ཡབ་པདྨ་འདབ་མ་ཕྱེད་པའི་དབྱིབས་ཅན་དཀར་པོ། རྟ་བབས་ཀྱི་ཀ་བ་དང་གླང་རྒྱབ་ཀྱི་ནང་རྣམས་ཕྱོགས་མདོག་གླང་རྒྱབ་ཀྱི་ཆ་ཆུང་ཕྱེད་པ་ལ་རིན་པོ་ཆེ་ལ་སོགས་པ་བྲི་ཞིང་རྣམ་པར་བཀྲ་བའི་བླ་བྲེ་དང་དོ་ཤལ་དང་པོ་ཤལ་ཕྱེད་
པ་འཕྱང་བ། སྣམ་བུ་བཅུ་གཅིག་གི་གསེར་སྣམ་སེར་པོ། །རིན་པོ་ཆེ་ནི་ཕ་གུ་བཞིན། །རྨིག་པ་དང་བ་རཌན་མཛེས་མཚོན། མུན་པ་གཉིས་ནག་པོ། ཤར་བུ་དང་མདའ་ཡབ་སྔར་བཞིན། དེའི་སྣམ་བུའི་དབུས་སུ་པདྨ་ཟླའི་གདན་ལ་འཁོར་ལོ་སེར་པོ་
རྩིབས་བརྒྱད་པ། དེའི་གཡས་གཡོན་ཆ་ཆུང་ཕྱེད་དུ་རི་དྭགས་ཕོ་མོ་སེར་པོ་ཆ་ཆུང་གཅིག་ཏུ་མགྲིན་པ་དང་བཅས་པའི་གདོང་འགྲེང་ཞིང་མིག་འཁོར་ལོའི་རྩི་མོ་ལ་ལྟ་བ། དེ་གཉིས་ཀྱི་ཕྱི་ངོས་སུ་མངའ་ཡབ་གཉིས་གཉིས། སྣ་ཚོགས་རྡོ་རྗེའི་རྭ་དབུས་མ་
རྣམས་ཕྱོགས་མདོག་གཡས་གཡོན་གྱི་རྭ་གཉིས་ནི་དེའི་གློའི་དེ་བཞིན་གཤེགས་པའི་མདོག་སྟེ་ཇི་ལྟར་རིགས་པར་རོ། །རྭ་ལྔ་པ་ལ་ནི་རྭ་གཞན་གཉིས་དེ་ལས་གཞན་པ་དང་དབུས་ཀྱི་རྒྱལ་བའི་མདོག་སྟེ་ཇི་ལྟར་རིགས་པར་རོ། །ཡང་ན་ཕྱོགས་
རའི་སྣ་ཚོགས་རྡོ་རྗེའི་རྭ་ཐམས་ཅད་རང་ཕྱོགས་ཀྱི་རྒྱལ་བའི་མདོག་ཏུ་བྱའོ། །པདྨའི་ལྟེ་བ་ལྗང་གི་སར་སེར་འདབ་མ་སྣ་ཚོགས། དེའི་གཞི་དམར་སྐྱ་ཕྱིའི་ར་ཁ་དཀར་པོ། །རྡོ་རྗེ་རྩེ་གསུམ་མམ་ལྔ་འམ་སྣ་ཚོགས་རྡོ་རྗེ་སྟེ་ཁ་དོག་ནི་ནག་སེར་

[025B] སྣམ་བུ་ནི་ཁ་དོག་སྣ་ཚོགས་པ་ཇི་ལྟར་མཛེས་པའོ། །དེའི་ཕྱིར་རེ་ཁ་དམར་པོ་འམ་སེར་པོ། འོད་ཟེར་གྱི་ཕྲང་བ་ནི་ཁ་དོག་སྣ་ལྔ་པ་སྟེ་དེའི་མཐར་ཚོན་གྱི་རེ་ཁ་མི་བྱའོ། །ཚོན་དགྱེ་བའི་ཆོ་ག་སྟེ་བཅུ་པའོ།། །།གསུམ་པ་ནི། དེ་ལྟར་ཚོན་
གྱིས་རྟེན་གྱི་དཀྱིལ་འཁོར་བྲི་བ་རྫོགས་པ་དང་ཕྱག་རྒྱ་དགོད་པར་བྱའོ། །བོད་ཀྱི་མཁས་པ་ཁ་ཅིག་རྩིག་པ་ཡན་ཆད་གྲུབ་པ་དང་ལྷག་མ་བློས་སྤྲུལ་ནས་འགོད་པར་བཞད་དོ། །ལྷ་རྣམས་ཀྱི་གནས་སུ་ཐུན་མོང་གི་གདན་ཕྱོགས་བཞི་དམར་མེ་རླུང་སེར་བདེན་
བྲལ་ལྗང་དབང་ལྡན་ནག་ལྟེ་བ་ལྗང་བའི་སྣ་ཚོགས་པདྨ་རེ་དགོད། དེའི་སྟེང་དུ་ཐུན་མོང་མ་ཡིན་པའི་གདན་སྒྲུབ་ཐབས་བཞིན་དགོད་ལ་དེའི་སྟེང་དུ་ཕྱག་རྒྱ་གསུམ་ལས་ཆོས་ཀྱི་ཕྱག་རྒྱ་འགོད་ན་ལྷ་སོ་སོའི་ས་བོན་ཧཱུཾ་ལ་སོགས་པའོ། །མཚན་མའི་
ཕྱག་རྒྱ་འགོད་ན་དབུས་སུ་རྡོ་རྗེ་སྔོན་པོ་རྩེ་ལྔ་པ་དང་གོས་ཁ་དོག་སྣ་ཚོགས་པ། ཤར་དུ་འཁོར་ལོ་དཀར་པོ་རྩིབས་བརྒྱད་པའམ་བཅུ་གཉིས་པ། ལྷོར་རིན་པོ་ཆེ་ཆ་དགུ་པ་སེར་པོ། །ནུབ་ཏུ་པདྨ་དམར་པོ། བྱང་དུ་རལ་གྲི་ལྗང་ཁུ། ཤར་ལྷོར་དབུས་གནག་ལ་མཐའ་
དཀར་བའི་འོད་དང་ལྡན་པའི་སྤྱན། ལྷོ་ནུབ་ཏུ་རྡོ་རྗེ་སྔོན་པོ། ནུབ་བྱང་དུ་པདྨ་དམར་པོ་ཁ་བྱེ་བ་རྩ་བ་དང་སྡོད་བུ་དང་ལྡན་པ། བྱང་ཤར་དུ་ཨུཏྤལ་སྔོན་པོ་མཛེས་པ། རིམ་པ་གཉིས་པའི་མེའི་ཟུར་དུ་མེ་ལོང་དམར་པོ། བདེན་བྲལ་དུ་པི་ཝང་སྔོན་པོའི། རླུང་དུ་དྲིའི་
དུང་ཆོས་སེར་པོ། དབང་ལྡན་དུ་ཞལ་ཟས་ཀྱི་སྣོད་དམར་པོ། །རིམ་པ་གསུམ་པའི་སྣམ་བུ་ལ་ཤར་དུ་སྡོད་བུ་དང་བཅས་པའི་ཀླུ་ཤིང་གི་མེ་ཏོག་དཀར་པོ་འཁོར་ལོས་མཚན་པ་དང་འཁོར་ལོ་དཀར་པོ། །ལྷོར་རིན་པོ་ཆེ་སེར་པོ་གཉིས། ནུབ་ཏུ་པདྨ་དམར་པོ་
[026A]༄༅། །གཉིས། བྱང་དུ་རལ་གྲི་ལྗང་ཁུ་གཉིས། ཤར་སྒོར་ཐོ་བ་སྔོན་པོ། ལྷོ་སྒོར་རྡོ་རྗེས་མཚན་པའི་དབྱུག་པ་དཀར་པོ། ནུབ་སྒོར་པདྨ་དམར་པོ། བྱང་སྒོར་སྣ་ཚོགས་རྡོ་རྗེ། མེར་རལ་གྲི། བདེན་བྲལ་དུ་ཞགས་པ། རླུང་དང་དབང་ལྡན་གཉིས་ཀར་
རལ་གྲི་བྲི། རྒྱུད་ཕྱི་མར་མི་གཡོ་བ་ལ་སོགས་པ་བཞི་ལ་རལ་གྲི་ལྕགས་ཀྱུ་དབྱུག་པ་རྩ་གསུམ་དགོད་པར་གསུངས་སོ། །ཤར་སྒོའི་མཚན་མའི་ཤར་དུ་གཙུག་ཏོར་གྱི་མཚན་མ། ནུབ་སྒོའི་མཚན་མའི་ནུབ་ཏུ་ཞགས་པ་བྲི་སྟེ་དེ་རྣམས་ནག་པོའོ། །
མཚན་མ་ཐམས་ཅད་འོད་ཟེར་ཁ་དོག་ལྔས་བསྐོར་བ་རང་རང་གི་ཕྱོགས་སུ་མགོ་བསྟན་པ་སྟེ། གཙོ་བོའི་མཚན་མ་ནི་ནུབ་ཏུ་མགོ་བསྟན་པའོ། །ཕྱག་རྒྱ་ཆེན་པོ་འགོད་པ་ནི་ལྷའི་སྐུ་ལུགས་མ་ལ་སོགས་པ་འཇོག་པའོ། །དེ་ལྟར་ཕྱག་རྒྱ་གསུམ་
གང་རུང་བཀོད་ནས་བརྟགས་པས་ཆད་ལྷག་མེད་པར་ཤེས་པ་དང། ཚོར་འཐོར་བ་རྣམས་རས་ལ་སོགས་པས་ཕྱི། ཧཱུཾ་དང་ལས་ཐམས་ཅད་པ་བཟླས་པའི་བདུད་རྩི་དང་དྲི་བཟང་པོའི་ཆུས་དཀྱིལ་འཁོར་གྱི་ཕྱི་རྣམས་བྱུག་དེ་བཟླས་པའི་ཆུས་དཀྱིལ་
འཁོར་བསངས་ལ་ཚོན་ལྷག་མ་རྣམས་བསྡུས་ནས་མཆོད་གཏོར་ཕུལ་ཏེ། ཨོཾ་ཨཱ་ཧཱུཾ་བཛྲ་མུཿ་ཞེས་པས་ཚོན་གྱི་ཡི་ཤེས་པ་གཤེགས་ནས་ལྷག་མ་རྣམས་དབེན་པར་བཞག་གོ་ས་ཚོན་གྱིས་དཀྱིལ་འཁོར་བྲིས་པ་ལ་ཚོན་གྱི་རྡུལ་ཕྲ་རབ་
དང་མཉམ་པའི་རྒྱལ་བ་ཀུན་མཆོད་པར་འགྱུར་བ་དང། དེའི་མཐུས་ལས་ཀྱི་སྒྲིབ་པ་འདག་པར་བཤད་རྒྱུད་ལས་གསུངས་པས། ཚོན་རྩི་ལ་སོགས་པ་ཡང་དབང་ཞུ་བའི་སློབ་མས་བསྒྲུབ་པར་བྱའོ། །དཀྱིལ་འཁོར་ཚོན་གྱིས་བྲི་བ་ནས་བཟུང་སྟེ་དབང་

[026B]ཚོན་བསྐྱེད་དགུག་བཟླ་བལྟ་སྦར་མཆོད། །དགང་བསིལ་དང་པོར་རྩིག་པ་བྲི། །ལྷག་མ་བྲི་ཞིང་ཕྱག་རྒྱ་དགོད། །བྱུག་གསང་གཤེགས་གསོལ་ཚོན་ཆོག་སྡོམ། གསུམ་པ་བགེགས་བཟློག་ཐབས་ནི། དཀྱིལ་
འཁོར་འབྲི་བའི་དུས་སུ་རླུང་དང་ཆར་ལ་སོགས་པའི་གནོད་པ་བྱེད་པའི་བགེགས་ཞི་བར་བྱ་བ་ནི། རང་གཤིན་རྗེ་གཤེད་ཞལ་གསུམ་ཕྱག་དྲུག་པ་སྐུའི་རྣམ་འཕྲུལ་གཡས་བརྐྱང་ལ་སོགས་པའི་སྟང་སྟབས་ཀྱིས་བགེགས་རྣམས་ཕྱེ་མར་རློག་པ། གསུང་
གི་རྣམ་འཕྲུལ་འཇིག་པའི་དུས་ཀྱི་འབྲུག་སྒྲ་སྒྲོགས་པ་ལྟ་བུར་སྔགས་འདྲེན་པ། ཐུགས་ཀྱི་རྣམ་འཕྲུལ་བགེགས་ཐམས་ཅད་སྟོང་པ་ཉིད་དུ་དམིགས་པ་དང་ལྡན་པར་བྱས་ཏེ། དེའི་ཕྲེང་སྔགས་ང་རོ་དྲག་པོས་གདོན་ལ་བགེགས་ཚར་བཅད་དོ། །གཉིས་པ་
བུམ་པ་དགོད་ཅིང་དཀྱིལ་འཁོར་བརྒྱན་པ་ལ་གཉིས། བུམ་པ་དགོད་པ་དང། དཀྱིལ་འཁོར་བརྒྱན་པའོ། །དང་པོ་ནི། སྔར་ལྷག་གནས་བྱས་པའི་བུམ་པ་རྣམས་སྤོས་ཀྱིས་སྣ་དྲངས་ཏེ། གདུགས་དང་རྒྱལ་མཚན་དང་རོལ་མོའི་ཆ་བྱང་སྣ་ཚོགས་པས་དཀྱིལ་
འཁོར་ལ་གཡས་བསྐོར་དུ་ལན་གསུམ་བསྐོར་ནས་དགོད་པར་བྱ་སྟེ། ཕྱིའི་རྡོ་རྗེའི་རྭ་བའི་ནང་དུ་ཁ་ནང་ལྟའི་དབང་དུ་བྱས་ནས། ཤར་སྒོའི་ཐད་ཀའི་གནས་ལས་ཅུང་ཟད་ཀྱི་གཡས་སུ་གཙོ་བོའི་བུམ་པ་དང། དེའི་གཡས་སུ་བྱམས་པ་དང་གཟུགས་རྡོ་རྗེ་
མ་དང་གཤིན་རྗེ་གཤེད་དང་གཙུག་ཏོར་འཁོར་ལོས་བསྒྱུར་བའི་བུམ་པ་བཞག་ཤར་སྒོའི་གཡོན་དུ་རྣམ་སྣང་དང་སྤྱན་མ་དང་ས་ཡི་སྙིང་པོ་དང་ལས་ཐམས་ཅད་པའི་འོ། །ལྷོ་སྒོའི་གཡས་སུ་ཕྱག་རྡོར་དང་སྒྲ་རྡོ་རྗེ་མ་དང་ཤེས་རབ་མཐར་བྱེད་ཀྱིའོ། །

[027A]༄༅། །གཡོན་དུ་རིན་འབྱུང་དང་མཱ་མ་ཀཱི་དང་ནམ་སྙིང་གིའོ། །ནུབ་སྒོའི་གཡས་སུ་འཇིག་རྟེན་དབང་ཕྱུག་དང་དྲི་རྡོ་རྗེ་མ་དང་པདྨ་མཐར་བྱེད་དང་གནོད་མཛེས་ཀྱིའོ། །གཡོན་དུ་སྣང་བ་མཐའ་ཡས་དང་གོས་དཀར་མོ་དང་འཇམ་དཔལ་གྱིའོ། །བྱང་
སྒོའི་གཡས་སུ་སྒྲིབ་སེལ་དང་རོ་རྡོ་རྗེ་མ་དང་བགེགས་མཐར་བྱེད་ཀྱིའོ། །གཡོན་དུ་དོན་གྲུབ་དང་སྒྲོལ་མ་དང་ཀུན་བཟང་གིའོ། །ཤར་ལྷོ་ལ་སོགས་པའི་མཚམས་བཞིར་མི་གཡོ་བ་ལ་སོགས་བཞིའི་འོ། །གཉིས་པ་ནི། མཆོད་པའི་ཡོ་བྱད་གདུགས་
དང་རྒྱལ་མཚན་དང་བ་དན་དང་དྲིལ་བུ་དང་བཅས་པའི་རྔ་ཡབ་དང་བུམ་པ་གང་བ་དང། ལྷ་རེ་རེ་ལ་ཉེར་སྤྱོད་ཆང་བ་རེ། དེ་མ་འབྱོར་ན་མཆོད་པ་རེ་རེ་ཞིང་བཅུ་ལས་མི་ཉུང་བ་རྣམས་ལ། ཧཱུཾ་དང་གཙོ་བོའི་སྔགས་བཟླས་ལ། ཨོཾ་བཛྲ་སྥ་ར་ཎ་ཁཾ་ཞེས་པས་
དབུལ་བའི་དོན་དུ་ཕྱོགས་མཚམས་སུ་བཤམས། ནང་གི་མཆོད་པ་དང་ནང་དུ་འབྲུལ་རྒྱུའི་གཏོར་མ་གཉིས་དང། ཕྱི་རོལ་པའི་གཏོར་མ་ལ་སོགས་པ་ཡང་བཤམ་མོ། །གསུམ་པ་བསྒྲུབ་ཅིང་མཆོད་ནས་དབང་བསྐུར་བ་ལ་གསུམ། དཀྱིལ་འཁོར་
བསྒྲུབ་པ། དཀྱིལ་འཁོར་མཆོད་པ། དབང་བསྐུར་བའོ། །དང་པོ་ལ་གཉིས། དཀྱིལ་འཁོར་སྒྲུབ་པའི་བཤད་པ་དང། དཀྱིལ་འཁོར་སྒྲུབ་པའི་ཆོ་གའོ། །དང་པོ་ནི། འཕགས་ལུགས་ཀྱི་དཀྱིལ་ཆོག་ཟུང་འཇུག་གསལ་བ་ལས། དཀྱིལ་འཁོར་སྒྲུབ་ཚུལ་
མ་བཤད་ལ། ཀླུ་བྱང་དང་ནག་པོ་པས་མཛད་པ་ལས་སྔོན་དུ་བདག་སྐྱེད་འདི་ཙམ་ཞིག་སྒོམ་པ་དང། དམ་ཚིག་པའི་འཁོར་ལོ་སྐྱེད་ཚུལ་མི་གསལ་ལོ། །འཕགས་པས་མཛད་ཟེར་བ་དང་འགྲེལ་བ་རིན་ཆེན་ཕྲེང་བ་ལས་བཤད་པ་ནི་ཀླུ་བྱང་དང་མི་

[027B] །དེ་ལྟ་ན་དཀྱིལ་འཁོར་སྒྲུབ་པའི་སྔོན་དུ་བདག་བསྐྱེད་ཇི་ཙམ་ཞིག་བྱ་སྙམ་ན། ལེའུ་བརྒྱད་པའི་འགྲེལ་པ་སྒྲོན་གསལ་ལས། གསང་དབང་བསྐུར་བ་ལ་བསམ་གཏན་ནམ་བྲིས་པའི་དཀྱིལ་འཁོར་གཉིས་སྒྲུབ་པའི་སྔོན་དུ་རྣལ་འབྱོར་དང་པོ་གསུམ་
དང་ཕྱག་རྒྱ་འདུ་བྱས་ནས་སྙོམས་པར་ཞུགས་ཏེ་དཀྱིལ་འཁོར་རྒྱལ་མཆོག་སྐྱེད་པ་མཆོད་པ་དང་བཅས་པ་བྱ་བར་གསུངས་ལ། དེ་ནི་རིམ་ལྔ་ལས་བུམ་དབང་དགུ་དང་བཅས་པའི་གསང་དབང་སྐུར་བར་གསུངས་པ་ལྟར་གྱིས་གསང་དབང་སྐུར་བའི་དབང་དུ་
མཛད་ཀྱི་གསང་དབང་རྐྱང་པ་མིན་ཏེ། གཞན་དུ་ན་རྡུལ་ཚོན་གྱིས་བྲིས་པའི་དཀྱིལ་འཁོར་སྒྲུབ་པའི་དོན་མེད་དོ། །དེས་ན་སྒྲུབ་ཐབས་ཅི་ཙམ་ཞིག་སྒོམ་པ་དེ་ལས་ཤེས་པར་བྱ་དགོས་ཏེ་འཆད་པར་འགྱུར་རོ། །དེའི་དུས་སུ་ནི་ལུགས་འདིས་བདག་མདུན་བསྲེ་བ་
མིན་ལ། ལུགས་གཞན་ལས་ནི་དེའི་དུས་སུ་སྲེ་བ་ཡང་ཡོད་དོ། །དེ་ནས་དཀྱིལ་འཁོར་སྒྲུབ་ལུགས་ནི། བཤད་རྒྱུད་དང་ཀླུ་བྱང་དང་ཟླ་གྲགས་ཀྱིས་སྤྱན་དྲངས་པའི་ཡེ་ཤེས་པ་དཀྱིལ་འཁོར་ན་བཞུགས་པའི་ལྷ་རྣམས་ལ་བསྟིམ་པར་གསུངས་པས་
དམ་ཚིག་པའི་འཁོར་ལོ་སྐྱེད་དགོས་ལ། བཤད་རྒྱུད་རྡོར་ཕྲེང་ལས་དམ་ཚིག་པའི་ལྷ་རྣམས་ཨཱ་ལི་ཀཱ་ལི་ལས་སྐྱེད་པར་གསུངས་པ་ནི་རྒྱུད་གཞན་ནས་བཤད་པ་ལྟར་འདིར་མི་བྱེད་པས། དབྱངས་གསལ་གྱི་སྔགས་ཐམས་ཅད་བསྡུས་པ་ཡི་གེ་གསུམ་
ས་བོན་དང་བཅས་པ་ལས་སྐྱེད་པའི་དོན་ནོ། །ཀླུ་བྱང་གིས་དམ་ཚིག་པའི་ལྷ་རྣམས་སེམས་དཔའ་གསུམ་རྩེག་ཏུ་བྱས་པའི་རང་ཉིད་སེམས་དཔའ་སུམ་རྩེག་ཏུ་བྱས་པ་ལས་བྱུང་བའི་འོད་ཀྱིས་ཡེ་ཤེས་པ་སྤྱན་འདྲེན་པར་བཤད་ཅིང། རྩ་རྒྱུད་ལས། དེའི་

[028A]༄༅། །དབུས་སུ་འདོད་པ་བྱ། ཞེས་གསུངས་པའི་དོན་རང་ཉིད་ཡུམ་དང་བཅས་པ་བྲིས་པའི་དཀྱིལ་འཁོར་གྱི་དབུས་སུ་གནས་ནས་སྙོམས་འཇུག་བྱེད་པར་བཞེད་ལ། དཀྱིལ་འཁོར་དེའི་དབུས་སུ་ནི་སྒོམ་དོན་ལ་བྱེད་པ་མིན་པ་དངོས་སུ་བྱེད་པ་
མིན་པས། བྲིས་པའི་དཀྱིལ་འཁོར་གྱི་གཙོ་བོ་དང་རང་ཉིད་ཐ་མི་དད་དུ་སྐྱེད་དགོས་སོ། །དེ་ཡང་མི་སྐྱོད་པ་ཞི་བ་ཡིན་ནོ། །རིག་མ་མཱ་མ་ཀིར་སྐྱེད་པར་རྒྱུད་ལས་གསུངས་པ་ནི། སྒྲོན་གསལ་ལས་གསུངས་པ་ལྟར་དཀྱིལ་འཁོར་མཆོད་པའི་སྐབས་ལ་དགོངས་
ཏེ། རེག་བྱ་རྡོ་རྗེ་མ་དང་གདམ་ངའོ། །དཀྱིལ་འཁོར་སྒྲུབ་པའི་དུས་སུ་ནི་རེག་བྱ་རྡོ་རྗེ་མ་ཉིད་ཡུམ་དུ་བྱ་སྟེ། རྩ་རྒྱུད་ལས་མཱ་མི་ཀའི་མཚན་མ་ལྷོ་ནུབ་ཏུ་དགོད་པར་གསུངས་པ་ལྟར་ཀླུ་བྱང་གིས་ཀྱང་གསུངས་ལ། བཤད་རྒྱུད་ལས་ཀྱང་རྡོ་རྗེ་དགའ་མ་སོགས་
བཞི་ནང་གི་གྲྭ་བཞིར་དགོད་པར་གསུངས་པའི་ཕྱིར་རོ། །ལེའུ་དང་པོ་ལས་དབང་གི་དཀྱིལ་འཁོར་གྱི་སྐབས་སུ་ལྷ་བཅུ་གསུམ་ཕྱུང་བ་རྣམས་དཀྱིལ་འཁོར་ལ་འགོད་པར་གསུངས་པའི་ཚུལ་ནི་སྒྲུབ་ཐབས་ལྟར་མི་བྱའི། ཀླུ་བྱང་གི་དཀྱིལ་ཆོག་ལྟར་བྱའོ། །
གཉིས་པ་ནི། དེ་ནས་རང་ཁྲུས་བྱས་ཤིང་དྲི་ཞིམ་པོས་ལུས་ལ་བྱུགས། སྟོད་གཡོགས་དང་གཙུག་ཏོར་དང་རྒྱན་དང་ལྡན་པར་བྱ། ལས་ཐམས་ཅད་པ་བཟླས་པའི་ཆུས་དཀྱིལ་འཁོར་བསང་ཞིང། དེ་དང་ཡི་གེ་གསུམ་བཟླས་པས་དཀྱིལ་འཁོར་བསྲུངས་
ནས་རྡོར་དྲིལ་བཟུང་ལ། ཤར་སྒོ་དང་ཉེ་བར་ནུབ་ཏུ་ཁ་བལྟས་ཏེ་འདུག་ལ། དཀྱིལ་འཁོར་རྒྱལ་མཆོག་ཡན་ཆད་མཆོད་བསྟོད་དང་བཅས་པ་བྱས་ཏེ་རྟེན་དང་བརྟེན་པའི་དཀྱིལ་འཁོར་ལུས་ལ་བསྡུས་ལ། ཤཱུ་ནྱ་ཏཱས་སྟོང་པར་སྦྱངས། སྟོང་

[028B] གདན་དབུས་མའི་སྟེང་དུ་ཨོཾ་ཨཱ་ཧཱུཾ་ཧཱུཾ་དང། ཨོཾ་ཨཱ་ཁཾ་ཧཱུཾ། ཤར་དུ་ཨོཾ་ཨཱ་ཨོཾ་ཧཱུཾ་ནས། འོག་ཏུ་ཨོཾ་ཨཱ་
ཧཱུཾ་ཧཱུཾ་གི་བར་སོ་གཉིས་དགོད། དེ་རྣམས་ཡོངས་སུ་གྱུར་པ་ལས་རང་རང་གི་མཚན་མ་བཀོད་པ་སོ་གཉིས་སུ་གྱུར། དེ་ཡོངས་སུ་གྱུར་པ་ལས་རང་མི་བསྐྱོད་པར་བསྐྱེད་པ་ནས་གནོད་མཛེས་ཀྱི་བར་སྒྲུབ་ཐབས་བཞིན་བསྐྱེད། ཡུམ་བསྐྱེད་པའི་ཚེ་དངོས་ཀྱི་རིག་
མ་འམ་སྙིང་ཁ་ནས་རང་རིགས་ཀྱི་རིག་མ་ཕྱུང་ལ་རེག་བྱ་རྡོ་རྗེ་མར་སྐྱེད་པ་དང། དེའི་ལུས་ལ་རིགས་ལྔ་དགོད་པ་དང། རྡོ་རྗེ་དང་པདྨ་འདུ་བྱ་བ་དང། ལས་ལ་གནས་པ་དང། བྱང་ཆུབ་ཀྱི་སེམས་ཞུ་བ་ཡུམ་གྱི་པདྨར་ཕབ་པ་ལས་བརྟེན་པའི་དཀྱིལ་འཁོར་
སྐྱེད་པ་དང། མཚན་སྔགས་ཀྱིས་ཕྱུང་ནས་རང་རང་གི་མཛད་པ་མཛད་པ་དང། སྤྲུལ་པ་གཅིག་ཏུ་འདུས་པའི་བར་སྒྲུབ་ཐབས་བཞིན་བྱ། དེ་ནས་དེ་རྣམས་རང་རང་གི་སངས་རྒྱས་ཀྱི་ཞིང་དུ་གཤེགས་ཏེ། རང་རང་གི་ཡེ་ཤེས་པ་དང་གཅིག་ཏུ་གྱུར་ནས་མཆོག་
ཏུ་དགའ་བའི་སྐུ་དང་ལྡན་པས། སླར་འབྱོན་པར་བཞེད་པའི་སྒོ་ནས་བཞུགས་པར་བསམ་མོ། །དེ་ནས་སློབ་དཔོན་གྱིས་སློབ་མ་དབང་བསྐུར་བའི་དོན་དུ་དེ་རྣམས་སྤྱན་དྲངས་པའི་ཕྱིར་བསྐུལ་བར་བྱ་སྟེ། དེ་ཡང་དམ་ཚིག་པའི་ལྷ་ཐམས་ཅད་ཀྱི་ཐུགས་ཀར་
ཟླ་གདན་གྱི་སྟེང་ན། གཙོ་བོ་ལ་སྒྲུབ་ཐབས་ལྟར་གྱི་ཡེ་ཤེས་སེམས་དཔའ་ལྷ་གཞན་རྣམས་ལ་རང་འདྲའི་ཡེ་ཤེས་སེམས་དཔའ་ཞལ་གཅིག་ཕྱག་གཉིས་པ་རེ། ཡེ་ཤེས་སེམས་དཔའ་རྣམས་ཀྱི་ཐུགས་ཀར་ཟླ་གདན་ལ་གནས་པའི་རང་རང་གི་

[029A]༄༅། །ཕྱག་མཚན་གྱི་བུམ་པ་ལ་ཏིང་ངེ་འཛིན་སེམས་དཔའ་གཙོ་བོ་ལ་ཧཱུཾ། ཡུམ་ལ་ཁཾ། རྣམ་སྣང་ལ་ཨོཾ་ལ་སོགས་པ་སོ་སོའི་ས་བོན་འོད་ཟེར་གྱི་ཕུང་པོ་ཆེན་པོ་དང་བཅས་པ་རེ་བསྒོམ། ཡེ་ཤེས་སེམས་དཔའ་རྣམས་ཀྱང་སེམས་དཔའ་
སུམ་རྩེག་ཏུ་བྱའོ། །དེ་ནས་རང་དང་དམ་ཚིག་སེམས་དཔའ་རྣམས་ཀྱི་ཏིང་ངེ་འཛིན་སེམས་དཔའི་འོད་ཟེར་ལྕགས་ཀྱུ་ལྟ་བུ་འཕྲོས་པ་རྣམས་གཅིག་ཏུ་གྱུར་པས། ཡེ་ཤེས་པ་སེམས་དཔའ་སུམ་རྩེག་ཅན་གྱི་ཐུགས་ཀར་བརྡབས་པས་བསྐུལ་བའི་
འོག་ཏུ། གནོད་མཛེས་བཀུག་ནས་མདུན་དུ་བཀའ་ནོད་པ་ལ། རྒྱལ་བ་རྣམས་སློབ་མ་རྣམས་ལ་དབང་བསྐུར་བའི་དོན་དུ་འབྱོན་པར་སྐུལ་ཅིག་ཅེས་བཀའ་བསྒོས་པས། དེས་རང་འདྲའི་ཡེ་ཤེས་པ་རྣམས་སྤྱན་དྲངས་ཤིང་དེ་རྣམས་ཀྱང་རང་དང་འདྲ་བའི་
དམ་ཚིག་པ་སོ་སོ་ལ་ཐིམ་ཞིང་རང་ཉིད་མི་བསྐྱོད་པ་ཞི་བ་དེ་ཡོངས་སུ་གྱུར་ནས་ཞེ་སྡང་རྡོ་རྗེར་གྱུར་པར་བསམ་མོ། །སླར་ཡང་ཨེ་ཧྱ་ཧི་བྷ་ག་ཝ་ན་ས་མ་ཡ་མ་ནུ་སྨ་ར་ཏིཥྠ་ཏིཥྠ་མ་ནུ་སྨ་ར་སྨ་ར་ཨོཾ་ཨཱ་ཧཱུཾ་སཱ་ཧཱ། ཞེས་ལན་གསུམ་བརྗོད་ཅིང་ཐུགས་
ཀའི་ས་བོན་གྱི་འོད་ཟེར་ལྕགས་ཀྱུ་ལྟ་བུ་ས་འོག་མིན་ནས་རྒྱལ་བ་ཐམས་ཅད་སྤྱན་དྲངས་ཏེ། ནམ་མཁའ་ལ་བཞུགས་པར་བསམས་ཏེ་འདོད་ཡོན་ལྔས་མཆོད་ལ། མ་ལུས་འགྲོ་བའི་རང་བཞིན་མངོན་དུ་མཛད། །མི་བཟང་བདུད་ཀྱི་དཔུང་གིས་ཕྱག་
བྱས་པ། །རང་བྱུང་མཐའ་ཡས་འགྲོ་བའི་རང་བཞིན་ཏེ། །སེམས་ཅན་སྙིང་པ་གཅིག་གྱུར་འདིར་གཤེགས་ཤིག་ཅེས་གསོལ་བ་གདབ་ཅིང་རྡོ་རྗེ་བསྡུ་བའི་ཕྱག་རྒྱས་སེ་གོལ་ཏོག་ཅིང། ཨོཾ་བཛྲ་ས་མཱ་ཛཿ་ཛཿ་ཛཿ་ཛཿ་ཞེས་པའི་སྔགས་

[029B] རབ་ཏུ་དགའ་བས་དམ་ཚིག་པ་དང་དེ་རྣམས་དབྱེར་མི་ཕྱེད་པའི་རྒྱས་གདབ་ཅིང། སྟ་གོན་གྱི་དཀྱིལ་འཁོར་ལ་
མཆོད་ནས། ཛཿ་ཧཱུཾ་བཾ་ཧོཿ་ས་དགུག་གཞུག་བ་ཅིང་དབང་དུ་བྱས་ལ། ལྷ་སོ་སོའི་རིགས་བདག་ཞལ་གཅིག་ཕྱག་གཉིས་པ་ཡབ་ཡུམ་གྱིས་བྱང་ཆུབ་ཀྱི་སེམས་ཀྱི་ཆུ་རྒྱུན་གྱིས་དབང་བསྐུར་བར་བསམ་མོ། །བུམ་པ་དགོད་པ་དང། སྒྲུབ་ཐབས་ཀྱི་རྣལ་
འབྱོར་གང་དང་ལྡན་པས་དཀྱིལ་འཁོར་སྒྲུབ་པའི་ཚུལ་དེ་ན་རས་རིས་ཀྱི་ཆོ་ག་ལ་ཡང་བྱ་སྟེ། བསམ་གཏན་གྱི་ཆོ་ག་ལ་ཡང་ཅི་རིགས་པར་ཤེས་པར་བྱའོ། །གཉིས་པ་ལ་གཉིས། མཆོད་པ་དངོས་དང། བསྐོར་ནས་སྒོ་དབྱེ་བའོ། །དང་པོ་ལ་གཉིས། ནང་
དུ་དཀྱིལ་འཁོར་གྱི་ལྷ་མཆོད་པ་དང། ཕྱི་རོལ་ཏུ་མཆོད་གཏོར་ཕུལ་ནས་སྦྱིན་སྲེག་བྱ་བའོ། །དང་པོ་ནི། ཕྱིའི་མཆོད་པ་རྣམས་ལས་ཐམས་ཅད་པས་བསང། ཤཱུ་ནྱ་ཏཱས་སྦྱང་ཞིང་སྐྱེད་དེ་བྱིན་གྱིས་བརླབ་ལ། སྒྲུབ་ཐབས་བཞིན་ཆུ་བཞིའི་མཆོད་
པ་དང། ལྷ་ཡི་མེ་ཏོག་དམ་པ་འདིས། །དཀྱིལ་འཁོར་མཆོད་པ་བགྱིད་པར་འཚལ། །ཐུགས་ནི་བརྩེ་བས་ཉེར་དགོངས་ཏེ། །མགོན་པོས་མཆོད་པ་འདི་བཞེས་ཤིག་ཅེས་མེ་ཏོག་གི་གནས་སུ་ཉེར་སྤྱོད་ལྷག་མ་དང་རོལ་མོའི་མིང་གཞུག་ལ་ཉེར་སྤྱོད་
དང། ཕྱག་རྒྱའི་རྣམ་པ་སྔོན་པོ་སོགས། །དེ་བཞིན་གཟུགས་ལ་དབྱེ་བ་གསུམ། །གཟུགས་ཀྱི་རྡོ་རྗེ་མར་བཀུག་ནས། །ལྷ་རྣམས་སྤྱན་ལ་དབུལ་བར་བྱ། །ཡང་དག་གླུ་དང་བརྗོད་བྲལ་དབྱངས། །དེ་བཞིན་སྒྲ་ལ་དབྱེ་བ་གསུམ། །སྒྲ་ཡི་རྡོ་རྗེ་མ་བཀུག་

[030A]༄༅། །ནས། །ལྷ་རྣམས་སྙན་ལ་དབུལ་བར་བྱ། །ག་བུར་ཨ་གར་ཛཱ་ཏི་སོགས། །དེ་བཞིན་དྲི་ལ་དབྱེ་བ་གསུམ། །དྲི་ཡི་རྡོ་རྗེ་མ་བཀུག་ནས། །ལྷ་རྣམས་ཤངས་ལ་དབུལ་བར་བྱ། །འོག་བྱེད་པ་དང་འཇིབ་པ་དང། །རོ་དྲུག་དེ་བཞིན་དབྱེ་བ་གསུམ། །རོ་ཡི་
རྡོ་རྗེ་མ་བཀུག་ནས། །ལྷ་རྣམས་ལྗགས་ལ་དབུལ་བར་བྱ། །རྡོ་རྗེ་པདྨ་ཡང་དག་སྦྱོར། །འོ་དང་འཁྱུད་ལ་དབྱེ་བ་གསུམ། །རེག་བྱའི་རྡོ་རྗེ་མ་བཀུག་ནས། །ལྷ་རྣམས་ལུས་ལ་དབུལ་བར་བྱ། །ཞེས་འདོད་ཡོན་ལྔས་སྒྲུབ་ཐབས་བཞིན་མཆོད། །དེ་ནས་ནང་
གི་མཆོད་པ་ནི་ཆང་གིས་མཆོད་པ་སྒྲུབ་ཐབས་བཞིན་དང། བདུད་རྩི་ལྔ་ཐོད་པར་བླུགས་ལ་དཀྱིལ་འཁོར་པ་ལ་བསྟབ་པར་བྱ་ཞིང། བདུད་རྩི་ལྔ་ཡི་བཟའ་བ་ནི། །དངོས་གྲུབ་ཀུན་བྱེད་དེ་ཉིད་མཆོག་དཀྱིལ་འཁོར་མཆོད་པ་བགྱིད་པར་འཚལ། །ཞེས་
སོགས་ཀྱིས་དབུལ་ཞིང་རང་ཡང་ཚིམ་པར་བྱའོ། །གསང་བ་སྙོམས་འཇུག་གི་མཆོད་པ་ནི་སྒྲུབ་ཐབས་བཞིན་བྱ་སྟེ། དེའི་ཚེ་དཀྱིལ་འཁོར་གྱི་དབུས་སུ་འདུག་པར་མོས་ནས། རིག་མ་མཱ་མ་ཀི་འམ་རེག་རྡོ་རྗེ་མར་བསྐྱེད་དེ་སྙོམས་པར་ཞུགས་པའི་བདེ་
བས་མཆོད་ཅིང། བྱང་ཆུབ་ཀྱི་སེམས་ཀྱི་རྡུལ་ཕྲ་རབ་ལས་བསྒྲུབས་པའི་རྒྱལ་བས་ནམ་མཁའ་ཁྱབ་པར་སྤྲོས་ལ་མཆོད་དོ། །དེ་ནས། བདག་མིང་འདི་ཞེས་བྱ་བས་འདིར། །ཆོས་ཀྱི་དབྱིངས་ཀྱི་རང་བཞིན་གྲོང། །ཡོ་བྱད་ཅི་འབྱོར་པ་ཡིས་ནི། །དཀྱིལ་
འཁོར་མཆོད་པ་ཞེས་སོགས་ཀྱི་མཐར། ཨོཾ་སརྦ་ཏ་ཐཱ་ག་ཏ་པཱུ་ཛ་ཨུ་པ་སྠ་ན་ཡ། ཨཱ་ཏ་མཱ་ནཱ ་ནི་རྱ་ཏ་ཡ་མི། ཨོཾ་ཨཱ་ཧཱུཾ་ཞེས་བརྗོད་དེ། རྒྱལ་བ་ཐམས་ཅད་ལ་མཆོད་ཅིང་བསྙེན་བཀུར་བའི་ཕྱིར་བདག་ཉིད་འབུལ་བ་བྱས་ནས། དེའི་རྗེས་སུ་སྔགས་

[030B] དྲིལ་བུ་དཀྲོལ་ཞིང་མི་བསྐྱོད་རྡོ་རྗེ་ཞེས་སོགས་སམ། གང་ཞིག་གཟུགས་དང་ཚོར་བ་ཞེས་སོགས་ཀྱིས་བསྟོད་དོ། །དེ་ནས་གཙོ་བོའི་སྔགས་བརྒྱ་རྩ་བརྒྱད་དང་འཁོར་རྣམས་ལ་ཉེར་གཅིག་རེ། བརྟན་བྱེད་དུ་ཡི་གེ་བརྒྱ་པ་
བཟླས་ལ་ནང་དུ་འཇིག་རྟེན་པ་དང་འཇིག་རྟེན་ལས་འདས་པའི་གཏོར་མ་བཏང། ནང་གི་སྦྱིན་སྲེག་ཚོགས་ཀྱི་མཆོད་པ་བྱའོ། །གཉིས་པ་ནི། སྒྲུབ་པའི་གྲོགས་དཀྱིལ་འཁོར་སྲུང་དུ་གཞུག་ལ་ཕྱི་རོལ་དུ་ཕྱིན་ནས། མཆོད་གཏོར་བཤམས་ལ་བྱིན་གྱིས་
བརླབ། ཁྲོ་བོ་བཅུ་དང་ཕྱོགས་སྐྱོང་འཁོར་བཅས་སྤྱན་དྲངས་ཏེ། ཁྲོ་བོ་རྣམས་ཀྱི་ཕྱི་ངོས་སུ་ཕྱོགས་སྐྱོང་འཁོར་བཅས་སྒྲུབ་ཐབས་བཞིན་དགོད་ལ་གསལ་གདབ་པ་སོགས་བྱ། ཆུ་བཞིས་མཆོད་དེ་ཁྲོ་བོ་བཅུའི་སྔགས་ཀྱི་མཐར། སརྦ་དུཥྚ་སོགས་སྦྱར་
ནས་གཏོར་མ་དབུལ། ཕྱོགས་སྐྱོང་ལ། ཨོཾ་དཤ་དི་ཀ་བྱི་བ་སྠི་ཏེ་བྷྱ། ཨི་ཧ་ཨ་བསྠི་ཏེ་བྷྱ་ཙ་དེ་བ་ནཱ་ག་ཡཀྵ་གནྡྷརྦ་ཨ་སུ་ར་ག་རུ་ཌ་ཀིནྣ་ར་མ་ཧོ་ར་ག་བཧུ་ཏ་པྲེ་ཏ་པི་ཤཱ་ཙེ། ཨུནྨཱ་ད་ཨ་པསྨཱ་ར་ཨོ་སྟཱ་ར་ག་ཨཱ་དི་བྷྱོ་བ་ལིཾ་ཏཱ་པ་ཡཱ་མི་གྲི་ཧཱི་ཏྭ། སུ་ཁཱ་སོའུ་
མ་ན་སྱེ་ལ། བཧི་ནོ་བྷ་ཝནྟུ་སྠ་ནི་ཙ་ནི་རུ་བ་ཏྲ་བ་ཀུརྦྦན་ཏུ་སརྦ་བུད་དྷ་ཨ་དཧི་ཥྛ་ནེ་ན་ཨོཾ་ཨཱ་ཧཱུཾ་ཨི་ད་ཨ་མྲྀ་ཏ་པིཎྜ ་བཧུ་ཀ་ཏྭ་མ་མ་ས་པཱ་རི་ཝཱ་ར་སྱེ་ཤཱནྟི་ཀུརྦྦནྟུ་སྭ་ཏི་སཱ་ཧཱ། ཞེས་ལན་གསུམ་གྱི་རྗེས་ལ། ཨོཾ། ཕྱོགས་བཅུར་རྣམ་པར་གནས་རྣམས་དང། །
འདིར་ནི་ཀུན་ཏུ་གནས་པ་དང། །ལྷ་དང་ཀླུ་དང་གནོད་སྦྱིན་དང། །དྲི་ཟ་ལྷ་མིན་ནམ་མཁའ་ལྡིང། །མི་འམ་ཅི་དང་ལྟོ་འཕྱེ་ཆེ། །འབྱུང་པོ་ཡི་དྭགས་ཤ་ཟ་དང། །སྨྱོ་བྱེད་དང་ནི་རྡེད་བྱེད་དང། །གནོན་པོ་ལ་སོགས་པ་རྣམས་ལ། །གཏོར་མ་འབུལ་བགྱི་བསྣམས་
[031A]༄༅། །ནས་ཀྱང། །བདེ་དང་ཡིད་བདེ་ཐོབ་གྱུར་ཅིག་གནས་འདིར་ཉེར་འཚེ་མེད་པར་མཛོད། །སངས་རྒྱས་ཀུན་གྱིས་བྱིན་རླབས་ཀྱིས། །ཨོཾ་ཨཱ་ཧཱུཾ་གི་བདུད་རྩི་ཡི། །བཟའ་བ་ལ་ནི་ལོངས་སྤྱད་ནས། །བདག་ཅག་འཁོར་དང་བཅས་པ་ཡི། །ཞི་དང་བཀྲ་
ཤིས་མཛད་དུ་གསོལ། །སཱ་ཧཱ། ཞེས་བསྔོས་པས་ལྗགས་རྡོ་རྗེའི་སྦུ་གུ་ཅན་གྱིས་གསེལ་བས་ཚིམ་སྟེ། མཉེས་པར་བསམ་ཞིང། ཕྱི་ནང་གི་མཆོད་པས་མཆོད། ཁྲོ་བོ་དང་ཕྱོགས་སྐྱོང་གཉིས་དཀྱིལ་འཁོར་གྱི་ཁང་པའི་ཕྱི་ངོས་སུ་ཕྱི་ནང་དུ་བཀོད་ལ་
དཀྱིལ་འཁོར་གྱི་ལས་མ་ཟིན་གྱི་བར་དུ་བཞུགས་ནས་བར་ཆད་སྲུང་བའི་འཕྲིན་ལས་བཅོལ། དེ་ནས་ཉེ་རེག་བྱ་སྟེ་དེའི་ཚུལ་ནི་ལག་པ་དང་རྐང་པ་བཀྲུ། ཙོག་ཙོག་བུར་འདུག་ཅིང་སྨྲ་བ་བཅད་ལག་པ་གཉིས་བུས་མོའི་ནང་དུ་འོང་བ་བྱའོ། །གཡས་པ་
གན་རྒྱལ་དུ་གནས་པའི་གུང་མོ་དང་སྲིན་ལག་ཅུང་ཟད་བཀུག་སྟེ་ཁ་ལ་ཕྱོགས་པར་བཟུང། གཡོན་པའི་མཐིལ་དུ་ཆུ་གཙང་བླུགས་པ་གཡས་པའི་སོར་མོས་བླངས་ཏེ། ཁ་ལ་ལན་མང་དུ་བྱབ་ཅིང། ལན་གཉིས་གསུམ་དུ་སྣ་བུག་གཉིས་དང་མིག་དག་
དང་སྣ་དང་ཁ་དང་ལག་པ་དག་དང་ལྟེ་བ་དང་མགོ་ལ་རེག་པའི་རྗེས་སུ། ཧུབ་གསུམ་འཐུངས་ནས་མཆུ་ལ་ལན་གཉིས་ཕྱི་བར་བྱའོ། །དེའི་ཕྱི་ཉིན་ནས་བརྩམས་ཏེ་ཤར་ལ་སོགས་པའི་ཕྱོགས་སུ་ཁྲོ་བོ་བཅུའི་སའི་གོང་བུ་བཅུའི་མདུན་དང། ཕྱོགས་
སྐྱོང་བཅོ་ལྔའི་སའི་གོང་བུ་ཡོད་དམ་མེད་ན་མཎྜལ་གྱི་སྟེང་དུ་ཕྱོགས་མཚམས་བརྒྱད་དུ་ཉི་མ་སོ་སོ་འམ་ཐུན་སོ་སོ་ལ་མཆོད་གཏོར་དབུལ། ཕྱོགས་སྐྱོང་གི་སའི་གོང་བུའི་ཕྱི་ངོས་སུ་སའི་གོང་བུ་བརྒྱད་དམ། བ་ལྕིའི་མཎྜལ་བྱས་པ་རྣམས་སུ་

[031B] ཕྱི་རོལ་དུ་གཏོར་མ་ཟན་ལ་སོགས་པ་དང་མར་དང་སྦྲང་རྩི་དང་ཆུ་དང་འོ་མ་དང་ཆང་གི་རྒྱུན་ལྔ་གཡས་སྐོར་དུ་གཏོར་ཞིང། གྲུབ་ན་ཆད་ལྷག་གི་ཉེས་པ་ཞི་བའི་ཕྱིར་དུ་ཞི་བ་དང་
དཀྱིལ་འཁོར་ཚིམ་པའི་ཕྱིར་དུ་རྒྱས་པའི་སྦྱིན་སྲེག་ཚོགས་འཁོར་གྱི་ལྷག་མའི་ཁ་ཟས་ཀྱིས་བརྒྱ་རྩ་བརྒྱད་བྱའོ། །ལྷ་སྤྱན་དྲང་བའི་ཆོ་ག་སྟེ་བཅུ་གཅིག་པའོ།། །།གཉིས་པ་ནི། དེ་ནས་ཧཱུཾ་མཛད་ཀྱི་ང་རྒྱལ་གྱིས་ཧཱུཾ་བཞི་པའི་སྔགས་ཟླས་
ཤིང་མེ་ཏོག་གི་ཕྲེང་བ་བླངས་ཏེ། རྡོ་རྗེ་ཤུགས་ཀྱི་འཇུག་པས་དཀྱིལ་འཁོར་དུ་ཞུགས་པར་མོས་ལ། རྡོ་རྗེ་གསོར་ཞིང་དྲིལ་བུ་བསིལ་ནས། རྡོ་རྗེའི་རྐང་པས་སྐོར་བ་གསུམ་བྱས་པའི་མཐར་འཁོར་ལོ་ལ་བལྟས་ཏེ། མེ་ཏོག་གི་ཕྲེང་བ་གཙོ་བོ་ལ་དབུལ་ལ་
ལྷག་ཆད་ཀྱི་ཉེས་པ་དག་པར་བྱ། ཁྲོ་བོའི་ལྟ་བས་བལྟ་ཞིང་དཀྱིལ་འཁོར་ལ་གཡས་སྐོར་བྱས་ནས་ནུབ་ཏུ་སོང་སྟེ། རྐང་པ་གཡོན་བརྐྱང་དང་ལག་པ་གཉིས་ཧཱུཾ་མཛད་ཀྱི་ཕྱག་རྒྱ་བྱས་ལ། ཨོཾ་བཛྲོད་གྷ་ཊ་ས་མ་ཡ་པྲ་བེ་ཤ་ཡ་ཧཱུཾ། ཞེས་བརྗོད་ཅིང་
ཕྱག་རྒྱ་དེ་བཀྲོལ་ནས་ཤར་སྒོ་ནང་ནས་ཕྱེ་བར་བསམ། དེ་བཞིན་དུ་བྱང་ཕྱོགས་སུ་གནས་ནས། ལྷོ་སྒོ་དང། ཤར་ཕྱོགས་སུ་གནས་ནས་ནུབ་སྒོ་དང། ལྷོ་ཕྱོགས་སུ་གནས་ནས་བྱང་སྒོ་ཕྱེ་བར་བསམས་ལ། ཨོཾ་ས་མ་ཡ་པྲ་བེ་ཤཱ་ཡ་མི་ཞེས་
བརྗོད་ནས་མེ་ཏོག་གི་ཕྲེང་བ་ཕུལ་བ་སླར་གར་བྱེད་ཅིང་བླངས་ལ། རང་གི་མགོ་ལ་བཅིངས་ཏེ་དཀྱིལ་འཁོར་ལ་ཕྱག་བྱས་ནས་སེམས་ཅན་ཐམས་ཅད་ལ་དངོས་གྲུབ་ཐམས་ཅད་ཀྱི་བཀའ་དྲིན་སྩོལ་ཅིག་ཅེས་གསོལ་བ་བཏབ་ནས་བསྒོམ་བཟླས་

[032A]༄༅། །བྱའོ༑ ༑མཆོད་པ་ནས་འདིའི་བར་ནི་རས་རིས་ཀྱི་ཆོ་ག་ལ་ཡང་འདྲ་སྟེ། བསམ་གཏན་གྱི་ཆོ་ག་ལ་ཡང་ཅི་རིགས་པར་སྦྱར་རོ། །ཆས་འཇུག་བསང་བསྲུང་བདག་བསྐྱེད་སྦྱང། །གཉིས་བསྐྱེད་གསུམ་བརྩེག་བསྐུལ་བསྒོ་བསྟིམ། །སྤྱན་དྲང་
མཆོད་གསོལ་བསྐལ་བསྟིམ་དགུག་དབང་བསྐུར་ཕྱི་ནང་གསང་བ་དབུལ། །ང་རྒྱལ་བསྟོད་དང་བཟླས་པ་དང། །གཏོར་ཚེགས་གཏོར་མ་ཉེ་རེག་དང། །སྦྱིན་སྲེག་བསྐོར་དབུལ་སྒོ་དབྱེ་བླང། །ཕྱག་དང་གསོལ་གདབ་སྒྲུབ་མཆོད་སྡོམ། །གསུམ་པ་ལ་གཉིས་
རང་ཉིད་ཞུགས་ནས་གསོལ་བ་གདབ་པ་དང། སློབ་མ་གཞུག་ཅིང་དབང་བསྐུར་བའོ། །དང་པོ་ནི། རང་གི་དམ་ཚིག་ཉམས་པ་རྣམས་གསོ་བའི་དོན་དུ་སྔོན་དུ་རང་ཉིད་འཇུག་པ་ནི། རང་གཙོ་བོ་ལས་བྱེ་སྟེ་ཤར་སྒོ་ནས་འཐོན་པར་མོས་ལ། དཀྱིལ་འཁོར་ལ་མཆོད་
དེ་བླ་མ་དང་གཙོ་བོ་ཐ་མི་དད་དུ་བྱ་ལ། བླ་མའི་བྱ་བ་རྣམས་གཙོ་བོས་མཛད་པར་བསྒོམ། སློབ་མའི་བྱ་བ་རྣམས་རང་གིས་བྱ་ལ། འཆད་པར་འགྱུར་བ་བཞིན་དུ་དཀྱིལ་འཁོར་དུ་ཞུགས་ནས་དབང་ཐམས་ཅད་རྫོགས་པར་བླང་ལ། སློབ་མ་གཞུག་པའི་དོན་དུ་
ཐལ་མོ་སྦྱར་ཏེ། འོད་གསལ་བ་ལས་ཡང་དག་བྱུང། །རྡོ་རྗེ་སེམས་དཔའ་བདེ་ཆེན་པོ། །གཟུགས་བརྙན་གྱི་ནི་དཔེ་ཡང་སྟེ། །དཀྱིལ་འཁོར་ཡང་ནི་དེ་དང་མཚུངས། །བདེན་པ་འདི་ཡིས་སློབ་མ་རྣམས། །ཐུགས་ཀྱི་དཀྱིལ་འཁོར་དག་ཏུ་གཞུག་འཁོར་ལོ་རྫུ་
འཕྲུལ་མ་ལུས་པ། །མཐོང་ན་སྡིག་པ་མཐའ་དག་སྤོང། །དེ་བཞིན་གཤེགས་པ་ཀུན་གྱི་གནས། །རྡོ་རྗེ་ཡེ་ཤེས་སྒྲུབ་བྱེད་པ། །སྙིང་པོའི་དཀྱིལ་འཁོར་འདི་རུ་ནི། །བདག་གིས་སློབ་མ་གཞུག་པར་བགྱི། །ཆོས་ཀྱི་དབྱིངས་ཀྱི་བྱིན་རླབས་དང། །དམ་ཚིག་

[032B] །ཞུགས་པས་དེ་བཞིན་གཤེགས་པ་ཀུན། །ཕུན་སུམ་ཚོགས་པ་ཐམས་ཅད་སྩོལ། །ཞེས་བདེན་སྟོབས་བརྗོད་ལ། དཀྱིལ་འཁོར་ལ་གསོལ་བ་གདབ་བོ། །གཉིས་པ་ལ་གསུམ། དཀྱིལ་འཁོར་དུ་གཞུག་པ། ཞུགས་པ་ལ་དབང་
བསྐུར་བ། དཀྱིལ་འཁོར་གྱི་མཇུག་གི་ཆོ་གའོ། །དང་པོ་ལ་གཉིས། གདོང་གཡོག་དང་བཅས་ཏེ་གཞུག་པ་དང། དཀྱིལ་འཁོར་མཐོང་བའི་བདག་ཉིད་ཅན་དུ་འཇུག་པའོ། །དང་པོ་ལ་གཉིས། ཡོལ་བའི་ཕྱི་རོལ་ཏུ་གཞུག་པ་དང། ནང་དུ་གཞུག་པའོ། །དང་པོ་
ནི། དེ་ནས་ལྷག་གནས་བྱས་པའི་སློབ་མ་ཁྲུས་བྱས་ཤིང་དྲི་ཞིམ་པོས་བྱུགས་པ་རྣམས། ཤར་སྒོར་ཡོལ་བའི་ཕྱིར་བཀུག་ནས་མཎྜལ་དང་ཡོན་ཕུལ་ཏེ། འདི་ན་འཁོར་བའི་རྒྱ་མཚོ་ལས། །ཉོན་མོངས་ཆུ་སྲིན་ན་ཀྲས་ཁྱབ། །ལས་ཀྱི་རླུང་གི་རྦ་གློང་འཁྲུགས།།
བདག་བྱིང་ཐུགས་རྗེའི་རྒྱ་མཚོ་ཀྱེ། །མི་ཤེས་ལིང་ཏོག་གིས་བསྒྲིབས་མིག་ཉོན་མོངས་དབང་དུ་མཛད་ནས་ནི། །བདེ་དང་སྡུག་བསྔལ་འཇིགས་ལས་སྐྱོབ། །ཐུགས་རྗེའི་རྒྱ་མཚོ་བདག་སྐྱོབས་ཤིག་ཅེས་བླ་མ་ལ་གསོལ་བ་གདབ། ལས་བུམ་གྱི་ཆུས་
བསང། ལས་ཐམས་ཅད་པ་བཟླས་པའི་དར་དམར་པོ་འམ་སེར་པོས། ཨོཾ་ཙཀྵུར་བན་དྷ་བ་ར་མན་ཡ་ཧཱུཾ། ཨོཾ་པྲ་བི་ཤ་བྷ་ག་ཝཱ་ན་མཧཱ་སུ་ཁ་མོཀྵ་སུ་རཾ་སརྦ་སིད་དཧི་སུ་ཁ་པྲ་དཾ་པ་ར་མ་སུ་ཁ་ཨུད་ཏ་མ་སིད་དཧི་ཛཿ་ཧཱུཾ་བཾ་ཧོཿ་པྲ་སིད་དྷྱ་སྭ། ཞེས་བརྗོད་དེ་རེ་
ཤིག་དཀྱིལ་འཁོར་མི་མཐོང་བའི་དོན་དུ་གདོང་གཡོགས་བཅིང། ཨོཾ་སརྦ་ཏ་ཐཱ་ག་ཏ་ཨ་ནུད་ཏ་ར་བོ་དཧི་ཨ་ལཾ་ཀཱ་ར་ཝ་སྟྲ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཧཱུཾ། ཞེས་པས་སྨད་གཡོགས་དང། ཨོཾ་བཛྲ་རཀྵ་ཧཾ། ཞེས་པས་སྟོད་གཡོགས་ཅན་དུ་

[033A]༄༅། །བྱ། ཨོཾ་བཛྲ་ཨུ་ཥྞཱི་ཥ་ཧཱུཾ་ཕཊ། ཅེས་པས་གཙུག་ཏོར་བཅིང། ཨཱ་ཁཾ་བའི་ར་ཧཱུཾ། ཞེས་པས་མེ་ཏོག་གི་ཕྲེང་བ་གཏད། རྣམ་སྣང་དུ་བསྐྱེད་པའི་གནས་གསུམ་དུ་རྡོ་རྗེ་པདྨ་འཁོར་ལོ་ལ་གནས་པའི་ཉི་མ་དང་ཉི་མ་དང་ཟླ་བ་ལ་བཀོད་
པའི་ཡི་གེ་གསུམ་ནག་དམར་དཀར་པོའི་འོད་ཟེར་གྱིས། ལུས་འོད་གསལ་བར་བྱས་ནས་དཀྱིལ་འཁོར་དུ་གཞུག་པའི་ཕྱིར། ཀྱེ་ཁྱོད་སུ་ཡིན་ཅི་ལ་དགའ་ཞེས་དྲི་ཞིང། དེས་ཀྱང་སྐལ་བཟང་བདག་བདེ་བ་ཆེན་པོ་ལའོ་ཞེས་ལན་བཏབ་པས་རིགས་
དང་མོས་པ་ཤེས་པར་བྱ། ལག་པ་ཐལ་མོ་སྦྱར་རྐང་པ་མཉམ་པར་འདུག་པ་ལ། དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང། །སངས་རྒྱས་བྱང་ཆུབ་ཡིད་ཀྱིས་གཟུང། །ཞེས་
ལན་གསུམ་རྗེས་ཟློས་བྱེད་དུ་གཞུག་ལ་སྔར་བཞིན་སེམས་བསྐྱེད་སྦྱིན། དེ་ནས་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱའོ་སྙམ་པའི་སྨོན་པའི་སེམས་ཀུན་རྫོབ་པ་དྲན་པར་བྱས་ལ། དེ་ཉིད་སྙིང་ཁར་ཟླ་བའི་དཀྱིལ་འཁོར་ཡོངས་
སུ་རྫོགས་པའི་རྣམ་པར་བསྒོམ། ཆོས་ཐམས་ཅད་རང་བཞིན་མེད་པའི་སྟོང་པ་ཉིད་དང་རང་གི་སེམས་རོ་གཅིག་ཏུ་གྱུར་པར་མོས་པའི་དོན་དམ་པའི་བྱང་ཆུབ་ཀྱི་སེམས་ཟླ་བའི་སྟེང་དུ་རྡོ་རྗེ་དཀར་པོ་རྩེ་ལྔ་པའི་རྣམ་པར་བསྐྱེད་དེ། ཨོཾ་སརྦ་ཡོ་ག་ཙི་ཏ་
ཏཾ་ཨུ་པ་ཏ་ཡཱ་མི་ཞེས་བརྗོད་དུ་གཞུག་ལ་ཐམས་ཅད་རྣལ་འབྱོར་གྱི་སེམས་བསྐྱེད། དེས་ནི་ལམ་གཞན་དུ་མི་ལྡོག་པར་རིགས་ངེས་པར་བྱེད་དོ། །དེ་ནས་རྡོ་རྗེ་མེ་ཏོག་དང་བཅས་པ་སྙིང་གར་བཟུང་སྟེ། ཨོཾ་སུ་ར་ཏེ་ས་མ་ཡ་སྟྭཾ་ཧོཿ་སིད་དྷྱ་བཛྲ་ཡ་ཐཱ་སུ་ཁཾ་

[033B] ཁྱོད་ཀྱིས་ཀྱང་དེ་བཞིན་གཤེགས་པ་ཐམས་ཅད་ཀྱི་མཆོག་ཏུ་གསང་བའི་དཀྱིལ་འཁོར་འདི། དཀྱིལ་འཁོར་དུ་མ་ཞུགས་པ་རྣམས་ལ་སྨྲ་བར་མི་བྱ་ཞིང། མ་དང་པ་རྣམས་
ལའང་མ་ཡིན་ནོ། །ཞེས་བརྗོད་དོ། །གཉིས་པ་ལ་གསུམ། ནང་དུ་གཞུག་ཅིང་བསྐོར་ནས་ཕྱག་བྱ་བ། དམ་ལ་གཞག་པ། ཡེ་ཤེས་ཕབ་ནས་བདེན་པ་བརྗོད་པའོ། །དང་པོ་ནི། ཨོཾ་ཨཱ་ཡ་མཱནྟ་ཀྲི་ཏ་ཧཱུཾ་ཞེས་བརྗོད་ཅིང་ཁྲིད་དེ། ཨཱ་ཁཾ་བའི་ར་ཧཱུཾ་གིས་སྒོམ་དོན་ལ་
དཀྱིལ་འཁོར་གྱི་ནང་དུ་ཞུགས་པར་བསམ་ཞིང་དངོས་སུ་ཡོལ་པའི་ནང་དུ་གཞུག་ལ། མཧཱ་ར་ཏ་སུ་དྲི་ཌྷ་སུ་ཏོ་ཥོ། སུ་སུ་ཁོ། བཛྲ་སཏ་ཨཱ་དྷྱ་སིད་དྷྱ་མཾ། ཞེས་བརྗོད་དེ་བསྐོར་བ་བྱའོ། །དེ་ནས་ཤར་སྒོར་སློབ་མ་མི་བསྐྱོད་པར་བསྐྱེད། དེ་བཞིན་གཤེགས་པ་
ཐམས་ཅད་ལ་མཆོད་པ་དང་བསྙེན་བཀུར་བའི་ཕྱིར་དུ་བདག་འབུལ་བས། དེ་བཞིན་གཤེགས་པ་ཐམས་ཅད་ཀྱི་ངོ་བོ་རྡོ་རྗེ་སེམས་དཔས་བདག་ལ་བྱིན་གྱིས་རློབས་ཤིག་མཉམ་དུ་བསམས་ལ། ཨོཾ་སརྦ་ཏ་ཐཱ་ག་ཏ་པཱུ་ཛ་ཨུ་པསྠ་ནཱ་ཡ་ཨཱ་ཏྨཱ་ན་ནི་རྱཱ་ཏ་
ཡཱ་མི་སརྦ་ཏ་ཐཱ་ག་ཏ་བཛྲ་སཏ་ཨ་དཧི་ཏི་ཥྛ་སྭ་མཾ། ཞེས་བརྗོད་དེ་གཙོ་བོ་ལ་རྡོ་རྗེ་ཐལ་མོ་བརྐྱང་ནས་ལུས་ཐམས་ཅད་ས་ལ་ཕབ་པའི་ཕྱག་བྱ། ཡང་ཤར་སྒོར་རྣམ་སྣང་དུ་བསྐྱེད། རྣམ་སྣང་ལ་དམིགས་པ་སྔར་བཞིན་བྱས། ཨོཾ་སརྦ་བུད་དྷཾ་པཱུ་ཛ་ཨུ་པཾ་སྠཱ་ནཱ་ཡ་
ཨཏྨཱ་ནཱཾ་ནི་རྱཱ་ཏ་ཡཱ་མི་སརྦ་ཏ་ཐཱ་ག་ཏ་བཛྲ་བཻ་རོ་ཙ་ན་ཨ་དཧི་ཏི་ཥྛ་མཾ། ཞེས་བརྗོད་དེ་རྣམ་སྣང་ལ་སྔར་བཞིན་ཕྱག་བྱ། དེ་ནས་སོང་ནས་ལྷོ་སྒོར་རིན་འབྱུང་དུ་བསྐྱེད། དེ་བཞིན་གཤེགས་པ་ཐམས་ཅད་ལ་མཆོད་པ་དང་དབང་བསྐུར་བའི་ཕྱིར་བདག་འབུལ་བས་

[034A]༄༅། །དེ་བཞིན་གཤེགས་པ་ཐམས་ཅད་ཀྱིས་བདག་ལ་རྡོ་རྗེ་རིན་ཆེན་གྱིས་དབང་བསྐུར་དུ་གསོལ་སྙམ་དུ་བསམས་ལ། ཨོཾ་སརྦ་ཏ་ཐཱ་ག་ཏ་པཱུ་ཛ་ཨ་བཧི་ཥེ་ཀཱ་ཡ་ཨཱཏྨཱ་ནཱཾ་ནི་རྱཱ་ཏ་ཡཱ་མི་སརྦ་ཏ་ཐཱ་ག་ཏ་བཛྲ་རཏྣ་ཨ་བཧི་ཥིཉྩ་མཱཾ། ཞེས་བརྗོད་དེ་རིན་
འབྱུང་ལ་རྡོ་རྗེ་ཐལ་མོ་སྙིང་ཁར་བཞག་སྟེ། དཔྲལ་བ་ས་ལ་རེག་པའི་ཕྱག་བྱ། དེ་ནས་ནུབ་སྒོར་འོད་དཔག་མེད་དུ་བསྐྱེད། དེ་བཞིན་གཤེགས་པ་ཐམས་ཅད་ལ་མཆོད་པ་རབ་ཏུ་བསྐོར་བའི་ཕྱིར་བདག་འབུལ་བས། དེ་བཞིན་གཤེགས་པ་ཐམས་ཅད་ཀྱིས་བདག་
ལ་རྡོ་རྗེའི་ཆོས་རབ་ཏུ་བསྐོར་དུ་གསོལ་སྙམ་དུ་བསམས་ལ། ཨོཾ་སརྦ་ཏ་ཐཱ་ག་ཏ་པཱུ་ཛ་པྲ་བརྟ་ནཱ་ཡ་ཨཏྨཱ་ནཱཾ་ནཱི་རྱཱ་ཏ་ཡཱ་མི་སརྦ་ཏ་ཐཱ་ག་ཏ་བཛྲ་དྷརྨ་པྲ་བརྟ་ཡ་མི། ཞེས་བརྗོད་དེ་འོད་དཔག་མེད་ལ་ཐལ་མོ་དཔྲལ་བར་སྦྱར་བས་ཁ་ས་ལ་རེག་པའི་ཕྱག་བྱ། དེ་ནས་བྱང་
སྒོར་དོན་གྲུབ་ཏུ་བསྐྱེད། དེ་བཞིན་གཤེགས་པ་ཐམས་ཅད་ལ་མཆོད་པའི་ལས་ཀྱི་ཕྱིར་བདག་འབུལ་བས། དེ་བཞིན་གཤེགས་པ་ཐམས་ཅད་ཀྱིས་བདག་ལ་རྡོ་རྗེའི་ལས་མཛད་དུ་གསོལ་སྙམ་དུ་བསམས་ལ། ཨོཾ་སརྦ་ཏ་ཐཱ་ག་ཏ་པཱུ་ཛ་ཀརྨཱ་ཎ་ཨཱཏྨཱ་ནཱཾ་ནཱི་རྱཱ་
ཏ་ཡཱ་མི་སརྦ་ཏ་ཐཱ་ག་ཏ་བཛྲ་ཀརྨཱ་ཀུ་རུ་མཾ། ཞེས་བརྗོད་དེ་དོན་གྲུབ་ལ་རྡོ་རྗེ་ཐལ་མོ་སྙིང་ཁར་སྦྱར་ནས་སྤྱི་བོ་ས་ལ་རེག་པའི་ཕྱག་བྱས་པས། རིགས་སོ་སོས་རིམ་པ་བཞིན་དུ་རྒྱལ་བ་ཐམས་ཅད་ལ་མཆོད་ཅིང་བསྙེན་བཀུར་བ་དང་མཆོད་ཅིང་དབང་བསྐུར་
པ་དང། མཆོད་ཅིང་ཆོས་འཁོར་བསྐོར་བ་དང། འཕྲིན་ལས་ཕུན་ཚོགས་ཀྱི་ནུས་པ་ཅན་དུ་བྱིན་གྱིས་བརླབས་པར་བསྒོམ་མོ། །གཉིས་པ་ནི། དེ་ནས་སློབ་མས་ས་མ་ཡ་སྟྭཾ་ཞེས་པས་རྡོ་རྗེ་བསྡམས་པ་ལས་གུང་མོ་གཉིས་གཤིབས་ཏེ་བསྒྲེང་བ་

[034B] དེའི་རྩེ་མོས་མེ་ཏོག་གི་ཕྲེང་བ་འཛིན་དུ་གཞུག་ལ། སློབ་དཔོན་གྱིས་ཀྱང་སྔགས་དེས་ཕྱག་རྒྱ་དེ་བཅིངས་ཏེ་སློབ་མའི་སྤྱི་བོར་བཞག་ལ། ཨོཾ་སཏ་བཛྲི་ཨ་དཧི་ཏིཥྛ་སྭ་མཱཾ་ཧཱུཾ། དེང་ཁྱོད་དེ་བཞིན་གཤེགས་པ་ཐམས་
ཅད་ཀྱི་རིགས་སུ་ཞུགས་ཀྱིས། དེས་ན་ངས་ཁྱོད་ལ་རྡོ་རྗེ་ཡེ་ཤེས་བསྐྱེད་པར་བྱ་སྟེ། ཡེ་ཤེས་གང་གིས་ཁྱོད་དེ་བཞིན་གཤེགས་པ་ཐམས་ཅད་ཀྱི་དངོས་གྲུབ་རྣམས་ཀྱང་ཐོབ་པར་འགྱུར་ན། དངོས་གྲུབ་གཞན་རྣམས་ལྟ་སྨོས་ཀྱང་ཅི་དགོས། ཁྱོད་ཀྱིས་ཀྱང་
འདི་དཀྱིལ་འཁོར་མ་མཐོང་བ་རྣམས་ཀྱི་མདུན་དུ་སྨྲ་བར་མི་བྱ་སྟེ། ཁྱོད་དམ་ཚིག་ཉམས་པར་གྱུར་ཏ་རེ་ཞེས་བརྗོད་དེ་ཕན་ཡོན་གྱི་སྒོ་ནས་དམ་ལ་བཞག་ཡང་ཕྱག་རྒྱ་དེས་སློབ་མའི་སྤྱི་བོར་གཏུགས་ཏེ། འདི་ནི་ཁྱོད་ཀྱི་དམ་ཚིག་གི་རྡོ་རྗེ་སྟེ། གལ་ཏེ་ཚུལ་
འདི་སུ་ཡང་རུང་པ་ལ་སྨྲས་ན། འདིས་ཁྱོད་ཀྱི་མགོ་འགེམས་པར་འགྱུར་རོ། །ཞེས་བརྗོད་ལ་རྡོ་རྗེའི་མནའ་བརྟན་པར་བྱ། ཡང་ཕྱག་རྒྱ་དེ་སྙིང་ཁར་བཞག་ལ། ཨོཾ་དེ་རིང་རྡོ་རྗེ་སེམས་དཔའ་རང། །ཁྱོད་ཀྱི་སྙིང་ལ་ཡང་དག་ཞུགས། །གལ་ཏེ་ཚུལ་འདི་
སྨྲས་ན་ནི། །དེ་མ་ཐག་ཏུ་དྲལ་ཏེ་གཤེགས། །ཞེས་པས་སླར་ཡང་རྡོ་རྗེའི་མནའ་དང་སྔགས་ཀྱིས་བསྐུལ་ཏེ། དེ་གཉིས་ནི་ཉེས་དམིགས་ཀྱི་སྒོ་ནས་དམ་ལ་བཞག་པའོ། །དེ་གསུམ་ནི་རྩ་ལྟུང་བདུན་པ་ལ་ཁྱད་པར་དུ་དམ་བཞག་མཛད་པའོ། །དེ་ནས་རྣམ་
རྒྱལ་གྱི་སྟེང་གི་དུང་ཆོས་ཀྱི་ཆུ་ཡི་གེ་གསུམ་གྱིས་བསྔགས་པ་མཐེབ་སྲིན་གྱིས་བཟུང་བའི་སྣོད་ཀྱིས་སློབ་མའི་ཁར་བླུག་ཅིང། འདི་ནི་ཁྱོད་ཀྱི་དམྱལ་བའི་ཆུ། །དམ་ཚིག་འདས་ན་སྲེག་པར་བྱེད། །དམ་ཚིག་བསྲུང་ན་དངོས་གྲུབ་སྟེར། །རྡོ་རྗེ་བདུད་

[035A]༄༅། །རྩིའི་ཆུ་འཐུངས་ཤིག་ཨོཾ་བཛྲ་ཨུ་ད་ཀ་ཋཿ་ཞེས་བརྗོད་དེ་དམ་ཚིག་རྣམས་སྤྱིར་བསྲུངས་མ་བསྲུང་གྱི་ཕན་ཡོན་དང་ཉེས་དམིགས་གཉིས་ཀའི་སྒོ་ནས་དམ་ལ་བཞག་པའོ། །དེ་ནས་སློབ་མའི་ལག་པ་ནས་བཟུང་སྟེ། དེང་ཕྱིན་
ཆད་ཁྱོད་ཀྱི་ཕྱག་ན་རྡོ་རྗེ་ང་ཡིན་གྱི་ངས་འདི་བྱོས་ཤིག་ཅེས་བྱ་བ་དེ་ཁྱོད་ཀྱིས་བྱ་དགོས་སོ། །ཁྱོད་ཀྱིས་ང་ལ་བརྙས་པར་མ་བྱེད་ཅིག་བྱས་ན་ཁྱོད་ཡ་ང་བ་མ་སྤངས་པར་འཆི་བའི་དུས་བྱས་ནས་དམྱལ་བར་ལྟུང་བར་གྱུར་ཏ་རེ། ཞེས་བརྗོད་པས་རྡོ་རྗེ་
སློབ་དཔོན་གྱི་བཀའ་ཉན་པའི་སྒོ་ནས་དམ་ལ་གཞག་པ་སྟེ་རྩ་ལྟུང་དང་པོ་ལ་ཁྱད་པར་དུ་དམ་གཞག་མཛད་པའོ། །གསུམ་པ་ནི། དེ་ནས་སློབ་མས་སློབ་དཔོན་གྱི་རྗེས་སུ་བཟླས་པས། དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རློབས་ཤིག་
རྡོ་རྗེ་སེམས་དཔའ་བདག་ལ་དབབ་པར་མཛད་དུ་གསོལ། ཞེས་ཡེ་ཤེས་དབབ་པའི་དོན་དུ་ལན་གསུམ་གསོལ་བ་གདབ། སློབ་དཔོན་མི་བསྐྱོད་པའི་རྣལ་འབྱོར་དང་ལྡན་པས། སློབ་མ་འོད་དཔག་མེད་དུ་མངོན་པར་བྱང་ཆུབ་པ་ལྔས་བསྐྱེད། དེའི་སྤྱི་བོར་
ཧཿ་ལྐོག་མར་ཨཱ་སྙིང་ཁར་ཧཱུཾ་བཀོད། དེ་དག་ལས་འོད་ཟེར་འཕྲོས། རྣམ་སྣང་དང་འོད་དཔག་མེད་དང་མི་བསྐྱོད་པ་སྟེ་རྡོ་རྗེ་གསུམ་ནང་དུ་བསྟིམས་པས། དེའི་སྤྱི་བོ་ནས་རྐང་པའི་མཐིལ་གྱི་བར་ཁོང་སྟོང་དུ་བསམས་ནས། རྐང་པའི་འོག་ཏུ་ཡཾ་ལས་
རླུང་གི་དཀྱིལ་འཁོར་སྔོན་པོ་གཞུའི་དབྱིབས་ཅན། དེའི་སྟེང་དུ་རཾ་ལས་མེའི་དཀྱིལ་འཁོར་དམར་པོ་གྲུ་གསུམ་མེ་རབ་ཏུ་འབར་བའི་སྟེང་ན། རྐང་མཐིལ་གཉིས་སུ་ཛྷཻ་དམར་པོ་ལས་བྱུང་བའི་མེའི་འོད་ཟེར་རྐང་མཐིལ་ནས་ཞུགས་ནས་སྤྱི་གཙུག་

[035B] ཡེ་ཤེས་སེམས་དཔའ་འོད་གསལ་དུ་གཞུག་གོ་དེ་ལས་ལངས་ཏེ་སྙིང་ཁར་ཧཱུཾ་ལས་རྡོ་རྗེ་སེམས་དཔའ་དང། མགྲིན་པར་ཨཱ་ལས་འོད་དཔག་མེད། མགོ་བོར་ཧ་ལས་རྣམ་སྣང་གསུམ་ཡུམ་དང་བཅས་པ་
བསྐྱེད། ཛྷཻ་འི་འོད་ཟེར་གྱིས་བསྐུལ་བས་ཡབ་ཡུམ་སྙོམས་པར་ཞུགས་པའི་སྦྱོར་མཚམས་ནས་བྱང་ཆུབ་ཀྱི་སེམས་ཀྱི་རྒྱུན་བབས་པས་ལུས་གང་བར་བསམས་ལ། སློབ་དཔོན་གྱིས་དེ་བཞིན་གཤེགས་པ་རྣམས་དབབ་པའི་དོན་དུ་སེམས་མ་རྡོ་རྗེ་མའི་
ཕྱག་རྒྱ་བཅིངས་ནས་སློབ་མའི་སྙིང་ཁར་བཞག་ལ། འདི་ཁྱོད་དམ་ཚིག་རྡོ་རྗེ་སྟེ། །རྡོ་རྗེ་སེམས་དཔའ་ཞེས་བྱ་གང། །རྡོ་རྗེ་ཡེ་ཤེས་བླ་ན་མེད། །དེ་ཉིད་ཁྱོད་ལ་འབེབས་པར་མཛད། །ཨོཾ་བཛྲ་ཨཱ་བེ་ཤ་ཨཿ་ཨཿ་ཨཿ་ཞེས་མང་དུ་བརྗོད་ལ་དབབ། དེས་མ་ཕེབས་ན་
མངོན་བྱང་ལྔའི་སྒོ་ནས་ཡི་གེ་གསུམ་ལས་བྱུང་བའི་རྡོ་རྗེ་འཆང་ཆེན་པོར་བསྐྱེད་དེ་ཡོངས་སུ་གྱུར་པ་ལས་བྱུང་བའི་ཞེ་སྡང་རྡོ་རྗེར་སློབ་མ་བསྐྱེད་ལ། དེའི་ཡན་ལག་ཐམས་ཅད་ལ་ཨཱ་དམར་པོ་འོད་ཟེར་དང་བཅས་པ་བསམས་ལ། དེའི་འོད་ཟེར་གྱིས་
ཞེ་སྡང་རྡོ་རྗེའི་རྡོ་རྗེ་གསུམ་གྱི་ཡེ་ཤེས་ཆེན་པོ་བསྐུལ་བས། རྡོ་རྗེ་གསུམ་སྙོམས་པར་ཞུགས་པའི་ཐབས་ཀྱི་ཡེ་ཤེས་ཀྱིས་ལུས་གང། དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཨཱ་དམར་པོ་འོད་ཟེར་ཆར་ལྟར་བབས་པར་བསམས་ལ། བསྐུལ་
བར་བྱ་བའི་ཕྱིར་དྲིལ་བུ་འཁྲོལ་བ་ལ་བརྩོན་པས། ཨ་བེ་ཤ་ཡ་སྟྭཾ་བྷ་ཡ་ར་ར་ར་ར་ཙཱ་ལ་ཡ་ཙཱ་ལ་ཡ་ཧཱུཾ་ཧཿ་ཨཿ་ཛྷཻ་ཞེས་དྲག་ཏུ་བརྗོད་ལ་དབབ། སྙིང་འདར་བ་སོགས་ཀྱི་ཕེབས་རྟགས་བརྟན་པོ་བྱུང་བར་རྟོགས་ནས། གསུང་རྡོ་རྗེའི་འོད་ཟེར་གྱིས་ཐུགས་
[036A]༄༅། །རྡོ་རྗེ་བསྐུལ་བས། སྙིང་ཁའི་ཐུགས་རྡོ་རྗེའི་འོད་ཀྱིས་མགྲིན་པའི་གསུང་རྡོ་རྗེ་སྟེང་དུ་བསྐུལ་ནས། ཨཱའི་རྣམ་པར་ལྕེ་ལ་བཀོད་ལ་བྲུ་ཧི་བཛྲ་ཞེས་བརྗོད་ལ་དགེ་བ་དང་མི་དགེ་བ་དྲིས་པས་བདེན་པར་སྟོན་པར་འགྱུར་རོ། །དེ་ནས་ཡི་གེ་
བརྒྱ་པས་བརྟན་པར་བྱ། གལ་ཏེ་རྣམ་འགྱུར་མ་ཞི་ན་ཧཱུཾ་ཧཿ་ཨཱ་མུཿ་ཞེས་བརྗོད་པས་གཤེགས་སུ་གསོལ་ཏེ། ཡི་གེ་གསུམ་དང་ལས་ཐམས་ཅད་པའི་སྔགས་ཀྱིས་བསྲུངས། དེ་ནས་སློབ་མ་དཀྱིལ་འཁོར་ལ་མངོན་དུ་ཕྱོགས་པ་ལ་ཁྱོད་ཀྱི་མིག་ལ་
ཇི་ལྟར་སྣང་ཞེས་དྲིས་ལ་དཀར་པོ་སོགས་སུ་སྣང་ཟེར་ན་ཞི་སོགས་ཀྱི་དངོས་གྲུབ་ལ་སྐལ་བ་དང་ལྡན་པར་གོ་བར་བྱ་ལ། སློབ་མའི་མཐེ་བོང་གཉིས་རྡོ་རྗེ་དང་བཅས་པའི་ལག་པ་གཡས་ཀྱིས་བཟུང་སྟེ། རྡོ་རྗེའི་རྐང་སྟབས་ཀྱིས་གར་གྱི་ཚུལ་གྱིས་
ལས་ཐམས་ཅད་པ་བརྗོད་ཅིང་བསྐེར་བ་གསུམ་བྱེད་དུ་བཅུག་ལ་བདེན་པའི་བྱིན་རླབས་འདི་བྱའོ། །ཡང་དག་པ་ཡི་དཀྱིལ་འཁོར་འདིར། །བདག་གིས་སློབ་མ་བཅུག་པ་འདིའི། །ལྷ་རྣམས་རིགས་ཀྱི་རིམ་པ་ནི། །བསོད་ནམས་ཇི་ལྟ་དེ་ལྟར་ཤོག་འདི་
ཡི་དངོས་གྲུབ་ཇི་ལྟར་འགྱུར། །རིགས་ནི་གང་གི་སྣོད་དུ་འགྱུར། །བསོད་ནམས་མཐུ་ཡང་ཇི་འདྲ་བ། །དེ་འདྲ་དཀྱིལ་འཁོར་དུ་གྱུར་ཅིག་ཅེས་བརྗོད་དོ། །གཉིས་པ་ནི། དེ་ནས་སྔར་བཟུང་པའི་མེ་ཏོག་གི་ཕྲེང་བ་ཏྲཾ་གྱིས་བསྔགས་པ་ལས་ཡང་ཞིང་མ་
རྙིངས་པའི་མེ་ཏོག་གཅིག་བཏོན་ཏེ། རིན་པོ་ཆེའི་ཕྲེང་བར་མོས་པ་སློབ་མ་ཐལ་མོ་སྦྱར་བའི་བར་དུ་བྱིན་ལ། སློབ་མ་སེམས་མ་གཡེངས་པར་རྩེ་གཅིག་པའི་བློ་བརྟན་པ་ཅན་དུ་བྱས་ཏེ། རྣམ་སྣང་དུ་གྱུར་པར་བསམས་པའི་འོག་ཏུ་སྙིང་ཁའི་པདྨ་

[036B] གཙོ་བོ་འཁོར་བཅས་ཀྱི་མདུན་ན་གནས་པ་བཞིན་དུ་དམིགས་ལ། ནང་
དུ་ཞུགས་པར་མོས་ཏེ་གཙོ་བོ་འམ་རང་གི་ལྷ་གང་ཡིན་གྱི་དབུ་ལ་འབབ་པར་ཤོག་ཅིག་སྙམ་དུ་བསམས་ནས། ཏིཥྛ་བཛྲ་དྲི་ཌྷོ་མེ་བྷ་བ་ཧྲི་ད་ཡཾ་མེ་ཨ་དཧི་ཏིཥྠ་སརྦ་སིདྡྷི་མེ་པྲ་ཡཙྪ་ཧཱུཾ་ཧ་ཧ་ཧ་ཧ་ཧོཿ་ཨོཾ་ཨཱ་ཁཾ་བའི་ར་ཧཱུཾ་པྲ་ཏཱིཙྪ་ཀུ་སུ་མ་ཨཉྫ་ལེཾ་ནཱ་ཐ་ཧོཿ་
ཞེས་བརྗོད་དེ་མེ་ཏོག་དོར་བས། ལྷ་གང་གི་རིགས་ཡིན་པ་ཤེས་པར་བྱའོ། །དེ་ཡང་གཙོ་བོ་ལ་ཕོག་ན་མྱུར་དུ་འགྲུབ་ཅིང་ལྷའི་སྐུ་བཀོད་པའི་མཛོད་སྤུ་ལ་སོགས་པ་ལ་ཕོག་ན་ཕྱག་ཆེན་ལ་སོགས་པའི་དངོས་གྲུབ་འགྲུབ། སྐུ་ལས་ཧ་ཅང་རིང་ན་རིང་པོས་འགྲུབ་
ལ་ཉེ་ན་མྱུར་རོ། །གཉིས་ཀྱི་བར་དུ་ལྷུང་ན་གང་ལ་ཉེ་བ་དེའི་རིགས་དང། མཉམ་ན་གཉིས་ཀའི་དངོས་གྲུབ་འགྲུབ་ཅིང་གང་ལ་དད་པ་དེའི་རིགས་སོ། །རྩིག་པའི་ཕྱིར་ལྷུང་ན་ལན་གསུམ་བསྐྱར་ཡང་ཕྱིར་ལྷུང་ན་དངོས་གྲུབ་ཕྲ་མོ་འགྲུབ། འདི་ལྭ་ཝ་པས་མི་
གཟུང་བར་བཤད་དོ། །རྡོར་རའི་ནང་དུ་ལྷུང་ན་ཚོགས་ཆེན་པོས་འགྲུབ་ལ། དེའི་ཕྱིར་ལྷུང་ན་དངོས་གྲུབ་མེད་ཅིང། དཀྱིལ་འཁོར་ཡང་མི་བསྟན་ཏེ་སྔགས་བཟླས་པ་ལ་སོགས་པས་སྐལ་བ་དང་ལྡན་པར་བསྒྲུབས་ནས་ཕྱིས་གཞུག་གོ་སྤྱི་རྒྱུད་ནས་
དེ་དང་རྩིག་པ་ལ་མེ་ཏོག་ལྷུང་བ་ལ་ཡང་ཞི་བའི་སྦྱིན་སྲེག་བྱས་ནས་གཞུག་པར་བཤད་དོ། །དེ་ནས་མེ་ཏོག་དེ་སྔར་གྱི་མེ་ཏོག་ཕྲེང་བ་དང་ལྷན་ཅིག་བཅིངས་ནས་ཕྲེང་བ་དེ་ཨོཾ་པྲ་ཏི་གྲིཧྣ་སྟྭཾ་ཨི་མཾ་སཏ་མ་ཧཱ་བཱ་ལཱ་ཞེས་བརྗོད་དེ་མགོ་ལ་བཅིང། དེ་ནི་

[037A]༄༅། །སེམས་དཔའ་སྟོབས་པོ་ཆེ་ཞེས་མེ་ཏོག་ཕོག་པའི་ལྷ་ལ་བོས་ནས་སློབ་མ་འདི་བྱང་ཆུབ་མ་ཐོབ་ཀྱི་བར་དུ་རྗེས་སུ་ཟུངས་ཤིག་ཅེས་ལྷ་ལ་སློབ་མ་གཏད་པས་དེའི་བར་དུ་ལྷ་དེས་རྗེས་སུ་འཛིན་པའི་ཐབས་ཟབ་མོའོ། །འདི་ནི་དབང་དང་པོ་མེ་
ཏོག་ཕྲེང་བའི་དབང་ངོ།། །།དེ་ནས་སློབ་མའི་སྙིང་ཀར་ཟླ་བ་ལ་ཧཱུཾ། དཔྲལ་བར་རཾ། མིག་གཉིས་ལ་ཨོཾ་འོད་ཟེར་འབར་བ་བསམས་ལ། ཨོཾ་རྡོ་རྗེ་སེམས་དཔའ་དེང་ཁྱོད་ཀྱི། །མིག་འབྱེད་པ་ནི་བརྩོན་པར་མཛད། །ཕྱེ་བས་ཐམས་ཅད་མཐོང་འགྱུར་བ།།
རྡོ་རྗེའི་མིག་ནི་བླ་ན་མེད། །ཅེས་པས་སྤྱན་དར་ཕྱེ་ལ། ད་ནི་དད་པའི་ཤུགས་ཀྱིས་སུ། །དཀྱིལ་འཁོར་འདི་དེ་ཉིད་ལ་ལྟོས། །ཁྱོད་ནི་སངས་རྒྱས་རིགས་སུ་སྐྱེས། །ཕྱག་རྒྱ་སྔགས་ཀྱིས་བྱིན་གྱིས་བརླབས། །དངོས་གྲུབ་ཀུན་ནི་ཕུན་སུམ་ཚོགས། །དམ་ཚིག་མཆོག་
ཏུ་ཁྱོད་འགྱུར་གྱིས། །རྡོ་རྗེ་པདྨ་རྩེ་རོལ་བས། །གསང་སྔགས་རྣམས་ལ་སྒྲུབ་པ་གྱིས། །ཧེ་བཛྲ་པ་ཤྱ། ཞེས་བརྗོད་ལ་དཀྱིལ་འཁོར་བསྟན་ནོ། །དེ་ལ་རྟེན་གྱི་དཀྱིལ་འཁོར་གྱི་དེ་ཉིད་ནི། ཡང་དག་པའི་ཡེ་ཤེས་ཀྱི་སྣང་བ་འབར་བའི་མེ་རི། བགེགས་རྣམས་ཀྱིས་
མི་ཕྱེད་པའི་རྡོ་རྗེའི་འཁོར་ཡུག་སྐུ་གསུང་ཐུགས་དག་པའི་ཟུར་གསུམ་པའི་ཆོས་འབྱུང་གི་དབུས་སུ། སྐྱོན་གྱིས་མ་གོས་པའི་པདྨའི་ལྟེ་བར་ཡེ་ཤེས་ལྔ་དག་པའི་སྣ་ཚོགས་རྡོ་རྗེ། རྟེན་འབྲེལ་བཅུ་གཉིས་སམ་འཇིག་ལྟ་ཉི་ཤུ་དག་པའི་རྡོ་རྗེའི་རྭ་བཅུ་
གཉིས་སམ་ཉི་ཤུ་པ། བསམ་གཏན་བཞི་དག་པའི་རྟ་བབས་བཞི། རྡོ་རྗེའི་ལྟེ་བར་རྣམ་སྣང་དག་པའི་གཞལ་ཡས་ཁང་པ། འཕགས་པའི་བདེན་བཞི་ངོས་བཞིར་འགྱུར། །ཚངས་པའི་གནས་ནི་གྲྭ་ཡིན་ནོ། །བསྡུ་བའི་དངོས་པོ་ཞེས་བྱ་སྒོ། །བཞི་ཡི་

[037B] །དད་པའི་དབང་པོ་ལ་སོགས་སེམས། །རྣམ་པ་ལྔ་པོ་ཡང་དག་འབྱུང། །རྫུ་འཕྲུལ་རྐང་བཞི་སྒོ་ཁྱུད་ནི། །བཞི་སྟེ་དེ་ལ་རྣམ་པ་བཞི། །ཞེས་གསུངས་པ་ལྟར་ཏེ་རྣམ་པ་ལྔ་པོ་ནི་རྩིག་པའོ། །ཏིང་ངེ་འཛིན་བཞི་དག་པའི་འདོད་སྣམ་བཞི་དང། གཟུངས་
བཞི་དག་པའི་མཆོད་པའི་ལྷ་མོ། འགྲོ་བའི་རེ་བ་སྣ་ཚོགས་པ་སྐོང་བའི་རིན་པོ་ཆེ་སྣ་ཚོགས་པས་སྤྲས་པའི་ཕ་གུ་སྒོམ་སྤང་གི་ས་བོན་དང་མངོན་གྱུར་སྤངས་པའི་དྲ་བ་དང་དྲ་ཕྱེད། གདུལ་བྱ་རྣམས་ལ་གང་འཚམས་གྱི་ཆོས་སྟོན་པས་རྩེ་མོ་དུད་པའི་བ་གུ་ལི། འཇིག་
རྟེན་ལས་འདས་པའི་ཆོས་དཀར་བ་འཛུགས་པའི་མདའ་ཡབ་དང་ལྡན་པའི་ནང་དུ་དེའི་དབུས་ཀྱི་འཁོར་ལོ་གང། དཀྱིལ་འཁོར་བརྒྱད་ཀྱི་གཞལ་བ་ནི། །རྣམ་པར་ཐར་པ་བརྒྱད་ཡིན་ཏེ། །དངོས་གྲུབ་ཐམས་ཅད་སྒྲུབ་བྱེད་པའི། །འཕགས་ལམ་ཡན་ལག་བརྒྱད་པ་
ནི། །ཀ་བ་བརྒྱད་ཅེས་བྱ་བར་བཤད། །སངས་རྒྱས་ཀུན་གྱི་ཁང་ཆེན་དུ། །ཐམས་ཅད་ཚེ་ན་ཀ་བར་འགྱུར། །ཆོས་ཀྱི་དེ་ཉིད་དོན་གྱི་བརྡ། །འཁོར་ལོའི་ནང་གི་དཀྱིལ་འཁོར་རོ། །ཐུགས་ཀྱི་དཀྱིལ་འཁོར་འདི་དེ་ནི། །ཐར་པ་ཆེན་པོའི་གྲོང་ཁྱེར་མཆོག་ཅེས་གསུངས་
པ་ལྟར་གནས་སོ། །བརྟེན་པའི་དཀྱིལ་འཁོར་གྱི་དེ་ཉིད་ནི། དེ་ནས་འཁོར་ལོའི་བདག་པོ་ནས། །བརྩམས་ཏེ་གནོད་མཛེས་མཐར་ཐུག་ལྷ། །དེ་བཞིན་དེ་ཉིད་དུ་གནས་རྣམས། །རྡོ་རྗེ་ཅན་གྱིས་སློབ་མ་བཤད། །ཕུང་པོ་ལྔ་ཡི་རང་བཞིན་དུ། །སངས་རྒྱས་ལྔ་རྣམས་
རབ་བསྟན་བྱ། །སྤྱན་མ་ལ་སོགས་ལྷ་མོ་བཞི། །ས་ལ་སོགས་པའི་རང་བཞིན་ནོ། །དེ་བཞིན་འདོད་ཡོན་ལྔ་ཡི་ངོར། །གཟུགས་རྡོ་རྗེ་ལ་སོགས་པའོ། །མིག་ལ་སོགས་པའི་རང་བཞིན་དུ། །ས་ཡི་སྙིང་པོ་ལ་སོགས་སོ། །ལག་སོགས་ངོ་བོར་ཁྲོ་དབང་པོ། །གཤིན་

[038A]༄༅། །རྗེ་དགྲ་སོགས་བསྟན་པར་བྱ། །ཞེས་རྡུལ་ཚོན་གྱི་དཀྱིལ་འཁོར་ལ་ཇི་ལྟར་བཞུགས་པ་ལྟར་སྟོན་པ་ནི་ཕྱིའི་ཡིན་ལ། དེ་ནས་ལུས་འཁོར་ལ་གནས་པའི། །སངས་རྒྱས་མི་བསྐྱོད་སོགས་རིམ་བཞིན། །ཞེས་གསུངས་པ་ལྟར་སྔར་ལུས་
དཀྱིལ་ལ་བཀོད་པའི་ལྷ་རྣམས་སྟོན་པ་ནི་རྟེན་པའི་ནང་གི་དཀྱིལ་འཁོར་རོ། །སྐབས་འདིར་རྟེན་དང་བརྟེན་པའི་འཁོར་ལོ་ཕྱི་ནང་གཉིས་སྟོན་པ་ནི་བཤད་རྒྱུད་རྡོ་རྗེ་ཕྲེང་བའི་རྗེས་སུ་འབྲངས་པ་ཡིན་ལ། དབང་དང་པོ་ཕྲེང་བའི་དབང་ཐོབ་པ་ལ་སྟོན་པས་
དབང་མ་ཐོབ་པ་ལ་དེ་ཉིད་མི་བསྟན་པར་གསུངས་པ་དང་མི་འགལ་ལོ། །ཡང་ན་སློབ་མ་སྟ་གོན་དང་དཀྱིལ་འཁོར་དུ་གཞུག་པ་རྣམས་དབང་མ་ཐོབ་པ་ལ་བྱེད་ཀྱང་གསང་སྒྲོག་ཏུ་མི་འགྱུར་བ་དང་འདྲ་སྟེ། སློབ་མ་བྱེ་བྲག་པ་ལ་གནང་བའི་ལས་སོ། །སློབ་
མ་དཀྱིལ་འཁོར་དུ་གཞུག་པའི་ཆོ་ག་སྟེ་བཅུ་གཉིས་པའོ།། །།གསོལ་གདབ་བསང་ཞིང་ཆས་སུ་གཞུག་བྱིན་རླབས་དྲིས་ལན་སེམས་བསྐྱེད་གསང། །ནང་གཞུག་བསྐོར་བ་ཕྱག་ལྔ་དང། །དམ་བཞག་ལྔ་དང་གསོལ་གདབ་བསྐྱེད། །
དགོད་བསྟིམ་སྦྱང་བསྐྱེད་བསྐུལ་ཞིང་དབབ། །དྲི་བསྐོར་བདེན་བརྗོད་སྦྱིན་བཀོད་དོར། །བཅིང་དབྱེ་ལྟ་བསྐུལ་དཀྱིལ་འཁོར་བསྟན། །མཇུག་ཆོག་སྡོམ་དུ་བསྡུས་པའོ། །གཉིས་པ་ཞུགས་པ་ལ་དབང་བསྐུར་བ་ལ་བཞི། བུམ་པ། གསང་བ། ཤེས་རབ་
ཡེ་ཤེས། བཞི་པ་བསྐུར་བའོ། །དང་པོ་ལ་གཉིས། ཐུན་མོང་བ་རྡོ་རྗེ་སློབ་མའི་དབང་དང། ཐུན་མོང་མ་ཡིན་པ་རྡོ་རྗེ་སློབ་དཔོན་གྱི་དབང་ངོ། །དང་པོ་ལ་གསུམ། ཁྲུས་སྟེགས་ཀྱི་དཀྱིལ་འཁོར་བྱ་བ། གསོལ་བ་གདབ་ཅིང་མི་ཤིས་པ་སྦྱང་བ་དེ་

[038B] །དང་པོ་ནི། ཆུ་དབང་བསྐུར་བའི་ཕྱིར་དཀྱིལ་འཁོར་གྱི་ཤར་རམ་བྱང་ཤར་དུ་ཁྲུས་ཀྱི་དཀྱིལ་འཁོར་ཁྲུ་དོ་གྲུ་བཞི་སྒོ་བཞི་པ། ཕྱི་ནས་རིམ་པ་བཞིན་དཀར་དམར་ནག་པའི་རྩིག་པ་རིམ་པ་གསུམ་དང་ལྡན་པ་འཕར་མ་གཉིས་
དང་ལྡན་པའི་དབུས་སུ། སྣ་ཚོགས་པདྨ་འདབ་མ་བརྒྱད་པའི་དབུས་སུ་རྡོ་རྗེ་ནག་པོ་ཤར་དུ་འཁོར་ལོ་དཀར་པོ་ལྷོར་རིན་པོ་ཆེ་སེར་པོ་ནུབ་ཏུ་པདྨ་དམར་པོ་བྱང་དུ་རལ་གྲི་ལྗང་ཁུ་བྲིས་ལ་དེར་བུམ་པ་རྣམས་དགོད། ཁྲུས་ཀྱི་དཀྱིལ་འཁོར་གྱི་ཆོ་ག་སྟེ་བཅུ་གསུམ་
པའོ། །།གཉིས་པ་ནི། སློབ་མས་ཡོན་དང་མཎྜལ་ཕུལ་ཏེ་ཕྱག་བྱས་ལ། པུས་མོ་གཡས་པའི་ལྷ་ང་ས་ལ་བཙུགས་མེ་ཏོག་གི་སྙིམ་པས་ཐལ་མོ་སྦྱར་ལ། བྱང་ཆུབ་རྡོ་རྗེས་སངས་རྒྱས་ལ། །མཆོད་ཆེན་ཇི་ལྟར་སྩལ་བ་ལྟར། །བདག་
ཀྱང་རབ་ཏུ་བསྒྲལ་བའི་ཕྱིར། །ནམ་མཁའི་རྡོ་རྗེ་དེང་བདག་སྩོལ། །ཞེས་བླ་མ་ལ་དབང་གི་དོན་དུ་གསོལ་བ་གདབ། བླ་མས་ལས་ཐམས་ཅད་པ་དང་ཧཱུཾ་ལན་བདུན་བཟླས་པའི་ཡུངས་ཀར་ལག་པ་གཉིས་ཀྱི་ཁུ་ཚུར་གྱིས་བཟུང་ནས་རེ་རེ་ནས་གཡོན་བསྐོར་དུ་
ལན་གཉིས་ཨོཾ་སརྦ་པཱ་པཾ་ད་ཧ་ན་བཛྲ་ཡ་བཛྲ་སཏ་སྱ་སརྦ་པཱ་པཾ་ད་ཧ་སཱ་ཧཱ། ཞེས་བརྗོད་ཅིང་བྱབས་ལ་ཡུངས་ཀར་མེར་དོར་རོ། །དེ་བཞིན་དུ་གཡས་སུ་བསྐོར་བ་གཉིས་ཀྱང་བྱའོ། །ཁུ་ཚུར་གྱིས་ཆུ་བཟུང་ནས་ཀྱང་དེ་བཞིན་དུའོ། །དེ་ནས་ཁམ་ཕོར་དཀར་
པོ་བཞི་དང། རྩྭ་དུར་བའི་མྱུ་གུ་དང་བཅས་པའི་བ་ལྕིའི་འཆང་བུ་བཞི་དང། ཟན་འཆང་བཞི་དང། སེང་རས་ཀྱི་ཚལ་པ་བཞིས་ཀྱང་གཡོན་དང་གཡས་སུ་སྐོར་བ་སྔར་བཞིན་བྱ་སྟེ། འོན་ཀྱང་ཁམ་ཕོར་མན་ཆད་རྣམས་མེར་མི་དོར་རོ། །དེ་ནས་ཉེ་རེག་

[039A]༄༅། །བྱ་ལ་གཙོ་བོའི་སྔགས་བརྗོད་ཅིང་ཐུགས་ཀར་དྲི་དང། དབུ་ལ་མེ་ཏོག་གི་ཕྲེང་བ་བཅིངས་པ་དང། མདུན་དུ་མཆོད་ཡོན་དབུལ་བ་བྱས་ནས་མར་མེས་ཡོངས་སུ་བསྐོར་ཏེ་ལས་ཐམས་ཅད་པ་དང། ཧཱུཾ་ལན་བདུན་བཟླས་པའི་མར་དང་
བཅས་པའི་སྤོས་དཀར་གྱིས་བདུག་པར་བྱའོ། །གསུམ་པ་ལ་དྲུག་ཆུའི་དབང་ཅོད་པན་གྱི་དབང། རྡོ་རྗེའི་དབང། དྲིལ་བུའི་དབང། མེ་ལོང་གི་དབང། མིང་གི་དབང་ངོ། །དང་པོ་ལ་གཉིས། ནང་དབང་བསྐུར་ཏེ་ཁྲུས་སྟེགས་ལ་དགོད་པ་དང། དེ་ལ་ཤིས་བརྗོད་སྔོན་དུ་
འགྲོ་བའི་ཆུ་དབང་བསྐུར་བའོ། །དང་པོ་ནི། སློབ་མ་ལས་བུམ་གྱི་ཆུས་བསངས་ལ། རང་གི་སྙིང་ཁའི་ས་བོན་གྱི་འོད་ཟེར་གྱིས་བཀུག་པར་རང་གི་ཁ་ནས་ཞུགས། སྐུའི་དབྱིབས་བརྒྱུད་ནས་ཡུམ་གྱི་པདྨར་འཐོན་པ་སྐད་ཅིག་གིས་སྟོང་པར་སྦྱངས་པའི་འོག་ཏུ་
ཆོ་ག་གསུམ་གྱིས་མི་བསྐྱོད་པ་ཡབ་ཡུམ་དུ་བསྐྱེད་དེ་ཡེ་ཤེས་པ་དང་དབྱེར་མེད་དུ་བྱ། རང་གི་སྙིང་ཁའི་ས་བོན་གྱི་འོད་ཟེར་གྱིས་ཕྱོགས་བཅུ་ན་བཞུགས་པའི་རྒྱལ་བ་ཡབ་ཡུམ་མདུན་གྱི་ནམ་མཁར་སྤྱན་དྲངས་པ་ལ་མཆོད་དེ་སློབ་མ་ལ་དབང་བསྐུར་
བའི་དོན་དུ། རྡོ་རྗེ་ཅན་གྱིས་སངས་རྒྱས་ལ། །འགྲོ་བ་སྐྱོབ་པའི་ཆེད་དུ་དབང། །ཡོན་ཏན་འབྱུང་གནས་ཇི་ལྟར་བསྩལ། །དེ་ལྟར་འདི་ལ་བསྩལ་དུ་གསོལ། །ཞེས་པས་དེ་རྣམས་དང་བསྒྲུབས་པའི་དཀྱིལ་འཁོར་པ་ལ་གསོལ་བ་བཏབ་པས། ནམ་
མཁའི་རྒྱལ་བ་ཡབ་ཡུམ་རྣམས་སྙོམས་པར་ཞུགས་པ་འདོད་ཆགས་ཆེན་པོའི་མེས་ཞུ་བར་གྱུར་ནས། རྣམ་སྣང་གི་སྒོ་ནས་ཞུགས་རྡོ་རྗེའི་ལམ་ནས་བྱུང་བའི་བྱང་ཆུབ་ཀྱི་སེམས་ཀྱིས་སློབ་མ་མི་བསྐྱོད་པར་བྱས་པ་ལ་དབང་བསྐུར་ཏེ། ཡུམ་

[039B] དེ་ཡང་པདྨ་འདབ་བརྒྱད་བྲིས་པའི་ཤིང་སྟན་ནམ། ཡང་ན་ཟླ་བའི་དཀྱིལ་འཁོར་བྲིས་པའི་སེང་གེའི་གདན། ཁྲུས་སྟེགས་ཀྱི་དབུས་ཀྱི་པདྨ་ལ་གཞག་པར་མོས་ནས་དེ་ལ་མ་རེག་པར་དེའི་སྟེང་དུ་གཞག་པ་ལ་དགོད་
དོ། །ཁྲུས་སྟེགས་མ་གྲུབ་ན་དེ་བསྒོམས་པའི་སྟེང་དུ་ཤིང་སྟན་ལ་སོགས་པ་ལ་འཇོག་པར་ཡང་བཤད་དོ། །གཉིས་པ་ནི། དེ་ནས་ལས་བུམ་མ་གཏོགས་པའི་བུམ་ཆུ་རྣམས་བསངས་སྦྱངས་ཏེ། ཧཱུཾ་དང་རྡོ་རྗེ་ལས་མི་བསྐྱོད་པ་ཡུམ་དང་བཅས་པར་བསྐྱེད་
བྱང་ཆུབ་ཀྱི་སེམས་ཀྱི་འོད་ཟེར་གྱིས་བཀུག་པའི་ཡེ་ཤེས་པ་གཞུག་རང་གི་རིགས་བདག་གིས་དབང་བསྐུར་བ་ལ་མཆོད་དེ་ཞུ་བ་ལས་བྱུང་བའི་ཆུར་བསྒོམ། རང་གཙོ་བོ་ཡབ་ཡུམ་སྙོམས་པར་ཞུགས་པའི་བྱང་ཆུབ་ཀྱི་སེམས་ཀྱི་འོད་ཟེར་གྱིས་རྒྱལ་བ་
འཁོར་བཅས་ཐམས་ཅད་སློབ་མ་ལ་དབང་བསྐུར་བའི་ཕྱིར་དུ་བསྐུལ་ཏེ་སྤྱན་དྲངས་པ་རྣམས་བྱོན་ནས་ནམ་མཁའ་ལ་བཞུགས་པར་བསམ་དེ་ནས་རྡུལ་ཚོན་གྱི་དཀྱིལ་འཁོར་གྱི་ལྷ་རྣམས་ཀྱིས་དབང་བསྐུར་བའི་དགོངས་པ་མཛད། སྤྱན་མ་ལ་སོགས་
པའི་རིག་མ་དང་བཅས་པ་ནམ་མཁར་བཞུགས་པ་རྣམས་ཀྱིས་གདུགས་དང་རྒྱལ་མཚན་ལ་སོགས་པ་རྣམས་སློབ་མའི་སྟེང་ཕྱོགས་སུ་འཛིན། གླུ་གར་མཛད་ཅིང་རོལ་མོ་བརྡུང། མེ་ཏོག་དང་གུར་གུམ་ལ་སོགས་པའི་ཆར་འབེབས། ཕྱག་གིས་ཅུང་ཟད་
ཡོ་བར་བཟུང་བའི་བུམ་པ་དཀར་པོ་བྱང་ཆུབ་ཀྱི་སེམས་ཀྱི་བདུད་རྩིས་གང་བ་རྣམས་ཀྱིས་དབང་བསྐུར་གཟུགས་རྡོ་རྗེ་མ་ལ་སོགས་པ་རྣམས་ཀྱིས་བཀྲ་ཤིས་ཀྱི་གླུ་དབྱངས་ཀྱིས་ཤིས་པ་བརྗོད། ཁྲོ་བོ་རྣམས་ཕྱོགས་མཚམས་སུ་འཁོད་ནས་

[040A]༄༅། །བགེགས་བསྐྲད་པར་བསམས་ལ། རང་དང་སློབ་མས་བུམ་པ་བཏེག་ནས། བཀྲ་ཤིས་གང་ཞིག་སེམས་ཅན་ཀུན་གྱི་སྙིང་ལ་གནས། །ཀུན་གྱི་བདག་ཉིད་དམ་པའི་རིགས་རྣམས་ཀྱི་ནི་རྗེ། །མ་ལུས་སེམས་ཅན་སྐྱེད་བྱེད་བདེ་བ་ཆེན་
པོ་སྟེ། །བཀྲ་ཤིས་དེས་ནི་དེ་རིང་ཁྱོད་ལ་དབང་རབ་བསྐུར། །བཀྲ་ཤིས་གང་ཞིག་མ་ལུས་རྡོ་རྗེའི་རིགས་དང་ལྡན། །སྡང་བས་ཟིལ་མནན་སྐྱེ་བོ་རྣམ་པར་སྦྱོང་མཛད་པ། །མི་བསྐྱོད་མགོན་པོ་ཞེས་བྱ་བར་མཚན་གསོལ་དེ་ཡིས་ནི། །བཀྲ་ཤིས་དེས་ནི་དེ་
རིང་ཁྱོད་ལ་དབང་རབ་བསྐུར། །བཀྲ་ཤིས་གང་ཞིག་མཐའ་དག་འཁོར་ལོའི་རིགས་དང་ལྡན། །རྣམ་པར་སྣང་མཛད་འཁོར་བའི་སྡུག་བསྔལ་རྟག་འཕྲོག་ཅིང། །རྨོངས་པས་ཟིལ་མནན་སྐྱེ་བོ་ཡོངས་སུ་སྦྱོང་མཛད་པ། །བཀྲ་ཤིས་དེས་ནི་དེ་རིང་ཁྱོད་
ལ་དབང་རབ་བསྐུར། །བཀྲ་ཤིས་གང་ཞིག་མ་ལུས་རིན་ཆེན་རིགས་དང་ལྡན། །ཕོངས་པའི་སྡུག་བསྔལ་གྲོལ་བར་ཡོངས་སུ་རབ་བརྩོན་ཞིང། །ཁེངས་པས་ཟིལ་མནན་འགྲོ་བ་ཡོངས་སུ་སྦྱོང་མཛད་པ། །བཀྲ་ཤིས་དེས་ནི་དེ་རིང་ཁྱོད་ལ་དབང་
རབ་བསྐུར། །བཀྲ་ཤིས་གང་ཞིག་མ་ལུས་པདྨའི་རིགས་དང་ལྡན། །འཇིག་རྟེན་དབང་ཕྱུག་སྲིད་པའི་དྲ་བ་འཇོམས་པ་པོ། །ཆགས་པས་ཟིལ་མནན་འགྲོ་བ་ཡོངས་སུ་སྦྱོང་མཛད་པ། །བཀྲ་ཤིས་དེས་ནི་དེ་རིང་ཁྱོད་ལ་དབང་རབ་བསྐུར། །བཀྲ་ཤིས་གང་
ཞིག་མ་ལུས་ལས་ཀྱི་རིགས་དང་ལྡན། །བརྩེ་བའི་བདག་ཉིད་ལོག་པར་ལྟ་བ་ངེས་པར་སྤོང། །དེ་སྦྱོང་ཐབས་སྟོན་དེ་ནི་ཀུན་ནས་སེལ་མཛད་པ། །བཀྲ་ཤིས་དེས་ནི་དེ་རིང་ཁྱོད་ལ་དབང་རབ་བསྐུར། །ཞེས་སློབ་མ་ལ་ཤིས་བརྗོད་གླུར་བླང་ངོ། །

[040B]ཏིལ་གྱི་གང་བུ་ལྟར་གང་བའི། །རྒྱལ་བ་བུམ་པ་འཛིན་པ་ཡིས། །དེ་རིང་ཁྱོད་ལ་དབང་བསྐུར་ཏེ། །དེ་ལྟར་ཤེས་ནས་ཡིད་བདེར་གྱིས། །ཞེས་བརྗོད་ལ། སྔར་ལྟར་དམིགས་པ་གསལ་བཏབ་ནས་དེ་བཞིན་དུ་ཁྱོད་དབང་བསྐུར་བ་ཡིན་ནོ་ཞེས་ཡིད་
ལ་སྤྲོ་བ་བསྐྱེད་དེ། རྡོ་རྗེ་དང་བཅས་པའི་བུམ་པའི་ཁ་བརྒྱན་ལག་པ་གཡས་པའི་རྡོ་རྗེ་ཁུ་ཚུར་གྱིས་བཟུང་ལ་དེས་རྣམ་རྒྱལ་གྱི་བུམ་པ་ནས་ཆུ་བླངས་ལ་རྡོ་རྗེའི་རྩེ་མོས་སྤྱི་བོར་ཆུ་བླུག་ཅིང་དབང་བསྐུར་རྡོ་རྗེ་ཆེན་པོ་སྟེ། །ཁམས་གསུམ་པ་ཡིས་
ཕྱག་བྱས་པ། །སངས་རྒྱས་ཀུན་གྱི་གསང་གསུམ་པའི། །གནས་ལས་བྱུང་བ་སྦྱིན་པར་བྱ། །ཨོཾ་མ་ཧཱ་སུ་ཁ་བཛྲ་སཏ་ཨ་བཧི་ཥི་ཉྩ་མི་སརྦ་ཏ་ཐཱ་ག་ཏ་ཨ་དཧི་པ་ཏི་ཏྭེ་ནོ་པ་ཏིཥྠ་དྲི་ཌྷོ་མེ་བྷ་བ། སངས་རྒྱས་རྡོ་རྗེའི་དབང་བསྐུར་བས། །དེ་རིང་ཁྱོད་ལ་དབང་
བསྐུར་རོ། །ཨོཾ་ཨཱ་བཛྲ་ཨུ་ད་ཀ་ཨ་བིཧ་ཥི་ཉྩ་ཧཱུཾ་སུ་ར་ཏ་སྟྭཾ་ཨ་ཧཾ། ཞེས་བརྗོད་ཅིང་དབང་བསྐུར་རོ། །དེ་ཡང་བུམ་པ་ཐམས་ཅད་ཀྱི་ཆུ་དུང་ཆོས་ས་མ་ཐོད་པར་བསྡུས་ནས་ས་ཡང་ན་དང་པོར་རྣམ་རྒྱལ་དང་དེ་ནས་རྒྱལ་བ་བཞི་དང་དེ་ནས་ཡུམ་
བཞི་དང་དེ་ནས་རྡོ་རྗེ་མ་བཞི་དང། དེ་ནས་རྒྱལ་སྲས་བརྒྱད་དང་དེ་ནས་ཁྲོ་བོ་བཅུའི་བུམ་པས་སྔར་བཞིན་བླུག་ལ་དབང་བསྐུར། དབང་བུམ་གཅིག་ལས་མེད་ན་རྣམ་རྒྱལ་གྱིས་བསྐུར་ལ། བསྡུས་པ་ལ་མོས་ན་སྔགས་ཕྱི་མ་ཉིད་ཀྱིས་བྱའོ། །འདིར་ཀླུ་བྱང་
གིས་དབང་ལྔ་ལ་ལྷ་གང་སྐྱེད་གསལ་བར་མ་བཤད་ལ། ཟུང་འཇུག་གསལ་བས་སློབ་མ་རྣམ་སྣང་དུ་བསྐྱེད་པ་ལ་ཆུ་དབང་བསྐུར་བར་བཤད་པ་ལྟར། ཡན་ལག་མེད་པའི་རྡོ་རྗེས་ཀྱང་བཤད་པས་སྤྱིར་དེ་ལྟར་རུང་མོད་ཀྱང། བཤད་རྒྱུད་རྡོར་
[041A]༄༅། །ཕྲེང་ལས་ཆུ་དང་སློབ་མ་མི་བསྐྱོད་པར་བསྐྱེད་ནས་ཆུ་དབང་བསྐུར་བར་གསུངས་པས། ནཱ་རོ་པ་དང་དམ་ཚིག་རྡོ་རྗེས་ལུགས་འདི་ལ་བཤད་རྒྱུད་བཞིན་མཛད་པ་ཉིད་འདིར་སྐབས་སུ་བབ་བོ། །དེ་ལྟར་བདུད་རྩིའི་ཆུས་དབང་བསྐུར་བས་
ལུས་ཐམས་ཅད་གང་ནས་བདེ་བ་ཆེན་པོ་མྱོང། དྲི་མ་ཐམས་ཅད་དག། ཆུའི་ལྷག་མ་སྤྱི་གཙུག་ཏུ་འཁྱིལ་བ་ལས་མི་བསྐྱོད་པས་དབུ་བརྒྱན་བར་བསམས་ལ། རང་གི་ཐུགས་ཀའི་ས་བོན་གྱི་འོད་ཟེར་གྱིས་དབང་གི་ལྷ་རྣམས་བཀུག་ནས་སློབ་མའི་
བ་སྤུའི་སྒོ་ནས་བསྟིམས་པ་ལ་མཆོད་པས་མཆོད་དོ། །ད་ལྟར་བུམ་དབང་དགུ་ལས་མི་བསྐྱོད་པ་ཆུའི་དབང་ཐོབ། ཞེ་སྡང་གི་དྲི་མ་སྦྱངས། རྣམ་ཤེས་ཀྱི་ཕུང་པོ་གནས་བསྒྱུར། ཆོས་ཀྱི་དབྱིངས་ཀྱི་ཡེ་ཤེས་མངོན་དུ་བྱས། མི་བསྐྱོད་པ་དང་དེའི་རིགས་
ཀྱི་དངོས་གྲུབ་སྒྲུབ་པ་ལ་དབང་བར་བྱས་སོ། །ཞེས་གོ་བ་བསྐྱེད་ལ་དག་པ་སྦྱིན་ནོ། །གཉིས་པ་ནི། དེ་ནས་ཁྲུས་ཀྱི་དཀྱིལ་འཁོར་ལས་བབས་ཏེ་གོས་དམར་པོ་སོ་མ་གྱོན། རྒྱལ་པོའི་ཆས་རིན་པོ་ཆེའི་རྒྱན་རྣམས་ཀྱིས་བརྒྱན་ཏེ་གདུགས་དཀར་པོ་
བཟུང་ལ། བདེ་བ་ཆེན་པོ་འདོད་ཆགས་ཆེ། །རྣལ་འབྱོར་ཆེན་པོ་ནོར་ཆེ་བ། །ཤེས་རབ་ཆེན་པོ་ཡེ་ཤེས་ཆེ། །རྡོ་རྗེ་སེམས་དཔའ་དེང་བདག་བསྒྲུབས། །སངས་རྒྱས་ཀུན་གྱི་རྡོ་རྗེ་ཆེ། །དངོས་གྲུབ་ཀུན་གྱི་བདེ་སྟེར་བ། །ཀུན་གྱི་དབང་བསྐུར་བསྐུར་དོན་དུ། །
རྡོ་རྗེ་དབང་བསྐུར་བླ་ན་མེད། །ཨེ་མའོ་དང་པོའི་སངས་རྒྱས་དོན་དམ་རྒྱལ། །ཐར་པ་ནོར་ཆོས་འདོད་པ་སྟེར་མཛད་རྒྱལ། །ཡེ་ཤེས་ལྔ་དང་དགའ་ལྡན་རང་བཞིན་རྒྱལ། །མགོན་པོ་བདེ་ཆེན་ཕྱག་ན་རྡོ་རྗེ་རྒྱལ། །ཞེས་གླུར་བླངས་ཏེ་རང་དགའ་བ་བསྐྱེད་

[041B] སློབ་མས་བྱང་ཆུབ་རྡོ་རྗེ་ཞེས་པས་གསོལ་བ་གདབ་པ་དང། དེ་ལ་བུམ་ཆུས་བསང་བ་ནས་པདྨ་ནས་ཕྱུང་སྟེ་
རང་གནས་སུ་གཞག་པའི་བར་དང། དེ་ནས་མིང་དབང་མ་གཏོགས་པ་ལ་དབང་རྫས་རྣམས་སོ་སོའི་ལྷར་བསྐྱེད། རང་གི་ཐུགས་ཀའི་ས་བོན་གྱི་འོད་ཟེར་གྱིས་བཀུག་པའི་ཡེ་ཤེས་པ་གཞུག་པ་ནས་ཞུ་བའི་བར་དང། ཐུགས་ཀའི་ས་བོན་གྱི་འོད་ཟེར་
གྱིས་དབང་ལྷ་སྤྱན་དྲངས་པ་ནས་སྤྲོ་བ་བསྐྱེད་པའི་བར་རྣམས་ཅོད་པན་གྱི་དབང་ལ་སོགས་པ་ལའང་སྔར་བཞིན་བྱའོ། །གསེར་དང་རས་ལ་སོགས་པ་ལས་བྱས་པའི་དབུ་རྒྱན་སློབ་མའི་རིགས་བདག་དབུས་ན་ཡོད་པ་བསང་སྦྱངས་ཏེ། སྭ་འམ་ཏྲཾ་
དང་རིན་པོ་ཆེ་ལས་རིན་འབྱུང་ཡུམ་དང་བཅས་པར་སྐྱེད་པ་སོགས་བྱས་ནས། སློབ་དཔོན་གྱིས་ལག་པ་གཉིས་རྡོ་རྗེ་ཐལ་མོ་སྦྱར། མཐེ་བོ་གཉིས་སྐྱིལ་སྐྲུང་དུ་བསྐུམས། གུང་མོ་གཉིས་གཤིབས་ཏེ་རྩེ་སྤྲད་ལ། མཛུབ་མོ་གཉིས་གུང་མོའི་ཚིག་བར་
པར་བཙུགས་པ་རྡོ་རྗེ་དབྱིངས་ཀྱི་དབང་མོའི་ཕྱག་རྒྱ་སྤྱི་གཙུག་ཏུ་གཞག་ལ། ཨོཾ་བཛྲ་དྷཱ་ཏཱི་ཤྭ་རི་ཨ་བྷཱི་ཥིཉྩ་ཧཱུཾ། སྔར་གྱི་སེམས་མ་རྡོ་རྗེ་མའི་ཕྱག་རྒྱ་དཔྲལ་བར་གཞག་ལ། ཨོཾ་སཏ་བཛྲི་ཨ་བྷཱི་ཥིཉྩ་བྲུཾ། སེམས་མ་རྡོ་རྗེ་མའི་ཕྱག་རྒྱ་ལས་གུང་མོའི་
ཚིགས་དབུས་མ་བཅག་ནས་རིན་པོ་ཆེ་འདྲ་བར་བྱས་པ་རིན་ཆེན་རྡོ་རྗེ་མའི་ཕྱག་རྒྱ་རྣ་ལྟག་གཡས་པར་གཞག་ལ། ཨོཾ་རཏྣ་བཛྲཱི་ཨ་བྷཱི་ཥིཉྩ་ཨ། དེ་ཉིད་ལས་གུང་མོ་པདྨ་འདྲ་བར་བྱས་པ་རྡོ་རྗེ་ཆོས་མའི་ཕྱག་རྒྱ་ལྟག་པར་གཞག་ལ། ཨོཾ་དྷརྨཱ་བཛྲཱི་ཨཱ་

[042A]༄༅། །བྷཱི་ཥིཉྩ་ཧྲིཿ་དེ་ཉིད་ལ་དབུས་མའི་རྩེ་མོ་བཅག་པ་ལས་ཀྱི་རྡོ་རྗེ་མའི་ཕྱག་རྒྱ་རྣ་ལྟག་གཡོན་པར་བཞག་ལ། ཨོཾ་ཀརྨཱ་བཛྲཱི་ཨ་བྷཱི་ཥིཉྩ་ཏཱཾ། ཞེས་བརྗོད་ཅིང་དབུ་རྒྱན་མགོ་ལ་བསྐོན། དབང་བསྐུར་རྡོ་རྗེ་ཞེས་པའི་ཚིགས་བཅད་དང། ཨོཾ་
སརྦ་ཏ་ཐཱ་ག་ཏ་རཏྣ་མུ་ཀུ་ཊ་པཱུ་ཇེ་ཡ་ཨ་དཧི་ཤ་མ་མི་ཨཱ་ཧཱུཾ། ཞེས་བརྗོད་དོ། །སྔགས་དེ་ལྔ་ནི་ཀླུ་བྱང་གི་དཀྱིལ་ཆོག་ལས་འབྱུང་བ་བཞིན་ཕྲེང་བར་ཡང་བྱུང་ལ། ཟུང་འཇུག་གསལ་བར་དང་པོའི་མཐར་ཨཱ་གཉིས་པ་ལ་ཧཱུཾ་གསུམ་པ་ལ་ཏྲཾ་
བཞི་པ་ལ་འདྲ། ལྔ་པ་ལ་ཏཱཾ་ཞེས་འབྱུང་ངོ། །ཡོ་ག་དང་བསྟུན་ན་སྔ་མ་བཞི་དེ་དང་འདྲ་ཞིང་ཕྱི་མ་ལ་ཨ་ཞེས་འཐོབ་བོ། །དཀྱིལ་ཆོག་གི་དཔེ་ཁ་ཅིག་ལས་ནི་ལྔ་པ་ལ་ཏྲཾ་ཞེས་ཀྱང་འབྱུང་ངོ། །སློབ་མའི་རིགས་བདག་དབུས་སུ་ཡོད་པ་དང་བསྟུན་ན་མི་བསྐྱོད་
པ་མི་འོང་བའི་ཚེ་སྔ་མའི་གནས་སུ་མི་བསྐྱོད་པ་འགྲོའོ། །དེ་ནས་དབུ་རྒྱན་ལ་བཏགས་པའི་དར་དཔྱངས་རྣ་ལྟག་གཡས་གཡོན་དུ་དཔྱངས་ནས་མཉམ་པའི་ཐལ་མོ་དང། ཨོཾ་བཛྲ་ཏུ་ཥྱ་ཧོ་ཞེས་བརྗོད་པས་མཉེས་པར་བྱའོ། །དབང་བསྐུར་རྡོ་རྗེ་ཞེས་
པའི་ཚིགས་བཅད་དང། །ཨོཾ་ཨཱ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ས་མ་ཡ་ཤྲཱི་ཡེ་ཧཱུཾ་སཱ་ཧཱ། ཞེས་བརྗོད་ལ་བརྟན་བྱེད་ཀྱི་ཆུ་དབང་བསྐུར་བས། དྲི་མ་སྦྱངས་རིན་འབྱུང་གིས་དབུ་བརྒྱན་པ་ལ་མཆོད་དེ་དབང་ལྷ་བསྟིམ་པ་སྔར་བཞིན་བྱ། ལྷག་མ་རྣམས་
ལ་ཡང་བརྟན་བྱེད་ཀྱི་ཆུ་དབང་བསྐུར་བ་མན་ཆད་འདྲ་སྟེ་རིགས་བདག་ནི་རིགས་སོ་སོའི་འོ། །ཡང་ན་རིགས་ལྔ་ཀ་ལ་མི་བསྐྱོད་པས་རྒྱས་གདབ་པོ་སྒྲུབ་ཐབས་བཞིན་བྱའོ། །དེ་དག་གིས་རིན་འབྱུང་ཅོད་པན་ནམ་རྫོགས་པའི་སངས་རྒྱས་ཀྱི་དབང་

[042B] ང་རྒྱལ་དང་སེར་སྣ་སྦྱངས། ཚོར་བའི་ཕུང་པོ་གནས་བསྒྱུར། མཉམ་པ་ཉིད་ཀྱི་ཡེ་ཤེས་མངོན་དུ་བྱས། རིན་ཆེན་འབྱུང་ལྡན་དང་དེའི་རིགས་ཀྱི་དངོས་གྲུབ་བསྒྲུབ་པ་ལ་དབང་བར་བྱས་སོ། །ཞེས་གོ་བ་བསྐྱེད་ལ་དག་པ་སྦྱིན་ནོ། །གསུམ་པ་ནི་
དེ་ནས་སློབ་མ་དང་རྡོ་རྗེ་ཨཱའམ་ཧྲིཿ་དང་པདྨ་ལས་འོད་དཔག་མེད་ཡུམ་དང་བཅས་པར་བསྐྱེད་པ་སོགས་བྱས་ལ། དབང་བསྐུར་རྡོ་རྗེ་ཞེས་པའི་ཚིགས་བཅད་དང། སངས་རྒྱས་ཀུན་གྱི་རྡོ་རྗེའི་དབང། །དེ་རིང་ཁྱོད་ལ་བསྐུར་བར་བྱ། །འདི་དེ་སངས་རྒྱས་
ཐམས་ཅད་ཉིད། །ལེགས་པར་གྲུབ་ཕྱིར་རྡོ་རྗེ་ཟུངས། །འདི་དེ་སངས་རྒྱས་ཐམས་ཅད་ཉིད། །དངོས་གྲུབ་མཆོག་ཕྱིར་རྡོ་རྗེ་ལོང། །སངས་རྒྱས་ཀུན་གྱིས་ཁྱེད་ལ་སྩོལ། །རྡོ་རྗེ་བརྟུལ་ཞུགས་འགྲུབ་པར་འགྱུར། །ཨོཾ་བཛྲ་ཨ་དྷ་པི་ཏི་ཏྭཾ་ཨ་བཧི་ཥིཉྩ་མི་
ཏིཥྛ་བཛྲ་ས་མ་ཡ་སྟྭཾ། ཞེས་བརྗོད་ལ། སློབ་མའི་སྙིང་ཁ་དང་མགྲིན་པ་དང་གཙུག་ཏོར་དུ་རེག་ལ་ལག་པ་གཡས་སུ་གཏད། དེས་ཀྱང་ལྷའི་ང་རྒྱལ་བརྟན་པས་སྙེམས་པའི་ཚུལ་གྱིས་གཟུང་ལ་རྡོ་རྗེ་གསོར། རྡོ་རྗེའི་དབང་ནི་འོད་དཔག་མེད་དུ་བསྐྱེད་པའི་
རྡོ་རྗེ་རྒྱལ་བའི་ཐུགས་གཉིས་སུ་མེད་པའི་ཡེ་ཤེས་ཀྱི་རྡོ་རྗེ་འགྲུབ་པའི་ནུས་པ་ཁྱད་པར་ཅན་དགོད་པའི་དོན་དུ་འཛིན་དུ་འཇུག་པ་ཡིན་ལ། རྡོ་རྗེའི་བརྟུལ་ཞུགས་ནི་ཡེ་ཤེས་ལྔ་དང་མི་འབྲལ་བར་བྱ་བའི་དོན་དུ་རྡོ་རྗེ་སྟེར་བའོ། །དེ་རེ་རེ་ལ་གཉིས་ཀའི་གཙོ་
བོའི་དོན་ཆང་བ་བྱར་ཡོད་པ་ལ་དགོངས་ནས་བཤད་རྒྱུད་ལས་རྡོ་རྗེའི་བརྟུལ་ཞུགས་ཉིད་རྡོ་རྗེའི་དབང་དུ་མཛད་ནས་གསུངས་པ་བཞིན། ཀླུ་བྱང་གིས་ཀྱང་རྡོ་རྗེའི་དབང་དང་རྡོ་རྗེའི་བརྟུལ་ཞུགས་གཉིས་ཕྱོགས་གཅིག་ཏུ་བསྐུར་བར་མཛད་པ་བཞིན་བྱས་

[043A]༄༅། །པས་ཆོག་མོད་ཀྱང། སློབ་དཔོན་གྱི་དབང་གི་མཇུག་ཏུ་ཡང་མི་འགལ་བས་དེར་རྡོ་རྗེའི་བརྟུལ་ཞུགས་སྦྱིན་པར་ཟུང་འཇུག་གསལ་བ་ལས་བཤད་པ་ལྟར་བྱས་ན་དེ་གཉིས་ཀྱི་ཁྱད་པར་ངེས་སླའོ། །ཨོཾ་བཛྲ་ཨ་དཧི་པ་ཏི་ཞེས་སོགས་
ནི་རྒྱུད་དག་ལས་དྲིལ་བུའི་དབང་སྟེར་བ་ལ་བཤད་ཀྱང། རྡོར་དྲིལ་གཉིས་ཀའི་དབང་ལ་དྲང་དུ་རུང་བས་ཆེན་པོ་མང་པོས་སྔར་ལྟར་མཛད་དོ། །དེ་དག་གིས་འོད་དཔག་མེད་རྡོ་རྗེའི་དབང་ཐོབ། འདོད་ཆགས་ཀྱི་དྲི་མ་སྦྱངས། འདུ་ཤེས་ཀྱི་ཕུང་པོ་གནས་
བསྒྱུར། སོ་སོར་རྟོག་པའི་ཡེ་ཤེས་མངོན་དུ་བྱས། འོད་དཔག་མེད་དང་དེའི་རིགས་ཀྱི་དངོས་གྲུབ་བསྒྲུབ་པ་ལ་དབང་བར་བྱས་སོ། །ཞེས་ག་བ་བསྐྱེད་ལ་དག་པ་སྦྱིན་ནོ། །བཞི་པ་ནི། དེ་ནས་ཨཱ་ལས་བྱུང་བའི་དྲིལ་བུ་དང་སློབ་མ་གཉིས་ཁཾ་མམ་ཧ་དང་རལ་
གྲི་ལས་དོན་གྲུབ་ཡུམ་དང་བཅས་པར་སྐྱེད་པ་སོགས་བྱས་ལ། སློབ་དཔོན་གྱིས་དྲང་པོར་དཀྲོལ་ཞིང། དབང་བསྐུར་རྡོ་རྗེ་ཞེས་པའི་ཚིགས་བཅད་དང། ཟླ་བའི་འོད་ཅན་ཡེ་ཤེས་སྐུ་མངའ་རྒྱལ་བའི་ཅོད་པན་འཛིན་པ་པད་ཟླའི་གདན་ལ་བཞུགས། །
གདུག་པ་རྣམས་ནི་འདུལ་བའི་དོན་དུ་སྲིད་གསུམ་འདུལ་མཛད་བསྡིགས་པའི་དེ་ཉིད་རྡོ་རྗེ་ཅན། །སངས་རྒྱས་རྣམས་ནི་བསྐུལ་ཕྱིར་དེ་ཁོ་ན་ཉིད་སོ་སོར་སྒྲོག་པའི་ཆོས་ཉིད་དྲིལ་བུ་འཁྲོལ། །དངོས་པོ་ཀུན་གྱི་ངོ་བོ་མ་ལུས་སྟོང་པའི་བཅོམ་
ལྡན་གང་ཡིན་དེ་ནི་རྒྱལ་གྱུར་ཅིག། མེ་ལོང་གི་ནི་གཟུགས་བརྙན་དང། །རྨི་ལམ་སྒྱུ་མ་ཆུ་བུར་དང། །མིག་འཕྲུལ་འདྲ་བ་སུས་མཐོང་བ། །དེ་ནི་མངའ་བདག་ཏུ་བཤད་དོ། །ཞེས་བརྗོད་དེ་ལག་པ་གཡོན་དུ་གཏད་པས། དེས་ཀྱང་དཀྲོལ་ཏེ་དཀུ་གཡོན་

[043B] གཡས་པས་རྡོ་རྗེ་བསྙེམས་པའི་ཚུལ་གྱིས་བཟུང་ལ། ཨོཾ་བཛྲ་སཏ་ས་མ་ཡ། མ་ནུ་པཱ་ལ་ཡ། བཛྲ་སཏ་ཏྭེ་ནོ་པ་ཏིཥྛ། དྲྀ་ཌྷོ་མེ་བྷ་ཝ། སུ་ཏ་ཥྱོ་མ་བྷ་བ། ཨ་ནུ་རཀྟོ་མེ་བྷ་བ། སུ་པ་ཥྱོ་མེ་བྷ་བ། སརྦ་སིདྡྷི་མམེ་པྲ་
ཡ་ཙྪ། སརྦ་ཀརྨ་སུ་ཙ་མེ། ཙིཏྟཾ་ཥྲཱི་ཡཾ་ཀུན་རུ་ཧཱུཾ། །ཧ་ཧ་ཧ་ཧ་ཧཿ་བྷ་ག་ཝཱ་ན་སརྦ་ཏ་ཐཱ་ག་ཏ་བཛྲ་མམེ་མུཉྩ་བཛྲི་བྷ་བ་མཧཱ་ས་མ་ཡ་སཏ་ཨཱ་ཨོཾ་བཛྲ་གྷཎྜ་ཨཿ་ཨཿ་བདག་གིས་བཅོམ་ལྡན་གཟུང་ལགས་ཀྱིས། །བཅོམ་ལྡན་བདག་ལ་ཉེ་བར་མཛོད། །
ཅེས་བརྗེད། སློབ་དཔོན་གྱིས། ཨོཾ་བཛྲ་ཨ་དཧི་པ་ཏི་ཏྭཾ་ཨ་བཧི་ཥིཉྩ་བཛྲ་ཧཱི། ས་མ་ཡ་སྟྭཾ། ཞེས་བརྗོད་དོ། །དེ་དག་གིས་དོན་ཡོད་གྲུབ་པ་དྲིལ་བུའི་དབང་ཐོབ་ཕྲག་དོག་གི་དྲི་མ་སྦྱངས། འདུ་བྱེད་ཀྱི་ཕུང་པོ་གནས་བསྒྱུར། བྱ་བ་སྒྲུབ་པའི་ཡེ་ཤེས་མངོན་དུ་བྱས་
དོན་གྲུབ་དང་དེའི་རིགས་ཀྱི་དངོས་གྲུབ་སྒྲུབ་པ་ལ་དབང་བར་བྱས་སོ། །ཞེས་གོ་བ་བསྐྱེད་ལ་དག་པ་སྦྱིན་ནོ། །ལྔ་པ་ནི། རིམ་ལྔར་སྐབས་འདིར་མེ་ལོང་གི་དབང་གསུངས་པས་ཀླུ་བྱང་གིས་ཀྱང་མཛད་ལ། དེ་ལ་མིག་འབྱེད་པ་སྔོན་དུ་འགྲོ་བས་གཉིས་ཀ་རིམ་
ཅན་དུ་གསུངས་པས། གསེར་རམ་དངུལ་གྱི་སྣོད་དུ་བཞག་པའི་མར་དང་སྦྲང་རྩིའི་མིག་སྨན་གསེར་ལས་བྱས་པའི་ཐུར་མས་སློབ་མའི་མིག་ལ་ཡི་གེ་པྲཾ་བསམས་པས། ཨོཾ་བཛྲ་ནེ་ཏྲ་ཨ་བ་ཧར་པ་ཊ་ལཾ་ཧྲཱི་ཞེས་འདོན་ཞིང་བསྐུས་པས་མིག་འབྱེད་
པའི་ཚུལ་དུ་བྱ་ཞིང། ཇི་ལྟར་མིག་མཁན་རྒྱལ་པོ་ཡིས། །འཇིག་རྟེན་ལིང་ཏོག་བསལ་བ་ལྟར། །བུ་ཁྱོད་ཀྱིས་ནི་མི་ཤེས་པའི། །རབ་རིབ་རྒྱལ་བ་རྣམས་ཀྱིས་བསལ། །ཞེས་བརྗོད་པས་མ་རིག་པའི་ལིང་ཏོག་དང་བྲལ་ནས་ཡེ་ཤེས་ཀྱི་སྤྱན་བྱེ་བར་

[044A]༄༅། །བསམ་མོ། །དེ་ལྟར་སྤྱན་དབྱེ་བ་དེས་ཆོས་ཐམས་ཅད་གཟུགས་བརྙན་བཞིན་དུ་བལྟ་བར་བྱའོ། །ཞེས་བསྒྲུབ་པའི་ཆེད་དུ། ཨཱ་ཡིས་བསྔགས་པའི་མེ་ལོང་བསྟན་ཞིང། ཆོས་རྣམས་གཟུགས་བརྙན་ལྟ་བུ་སྟེ། །གསལ་ཞིང་དག་ལ་རྙོག་པ་
མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཡང་དག་འབྱུང། །རྡོ་རྗེ་སེམས་དཔའ་མེ་ལོང་བཞིན། །དེར་ནི་གསལ་དག་རྙོག་པ་མེད། །སངས་རྒྱས་ཀུན་བདག་རང་ཉིད་ནི། །བུ་ཁྱོད་ཀྱི་ནི་སྙིང་ལ་ཞུགས། །རང་བཞིན་མེད་ཅིང་གནས་མེད་པར། །ཆོས་
རྣམས་དེ་ལྟར་ཤེས་ནས་ཁྱོད། །སེམས་ཅན་དོན་ནི་མཉམ་མེད་བྱོས། །སྐྱོབ་པ་རྣམས་ཀྱི་སྲས་སུ་སྐྱེ། །ཞེས་བརྗོད་ལ་སྤྱིར་ཆོས་ཐམས་ཅད་གཟུགས་བརྙན་ལྟ་བུ་དང། ཁྱད་པར་རང་གི་སྙིང་ལ་ཞུགས་པའི་རྡོ་རྗེ་སེམས་དཔའ་ནི་མེ་ལོང་གི་གཟུགས་བརྙན་
ལྟར་ཤེས་པར་གྱིས་ཤིག་ཅེས་བསྒོའོ། །དྲུག་པ་ནི། དེ་ནས་སློབ་མ་ཨོཾ་དང་འཁོར་ལོ་ལས་རྣམ་སྣང་ཡུམ་དང་བཅས་པར་བསྐྱེད་པ་སོགས་བྱས་ལ། སློབ་མའི་མགོར་རྡོར་དྲིལ་མཉམ་པོར་བཟུང་ཞིང། དབང་བསྐུར་རྡོ་རྗེ་ཞེས་པའི་ཚིགས་བཅད་དང། ཨོཾ་
བཛྲ་སཏ་སྟྭཾ་ཨ་བཧི་ཥིཉྩ་མི་བཛྲ་ནཱ་མ་ཨ་བཧི་ཥེ་ཀ་ཏ། ཞེས་བརྗོད་ཅིང། ཀྱེ་ཞེས་པོས་ཏེ་དཔལ་ཆེ་གེ་མོ་རྡོ་རྗེ་ཞེས་བྱ་བའི་དེ་བཞིན་གཤེགས་པ་སིདྡྷི་ས་མ་ཡ་སྟྭཾ་བཧུར་བཧུ་ཝ་སྭཿ་ཨཿ་ཞེས་བརྗོད་པ་ལས་མེ་ཏོག་ཕོག་པའི་ལྷའི་རིགས་ལ་བརྟགས་ཏེ་མིང་
གདགས་སོ། །དེ་ནི་མི་བསྐྱོད་པའི་རིགས་ཡིན་ན་བཞེད་པ་དང། སྒེག་པ་དང། གཉིས་མེད་དང། མི་ཕྱེད་དང། དགའ་རབ་དང། རོལ་བ་དང། རྣམ་སྣང་གི་རིགས་ལ་གི་མུག་དང། ཨོཾ་མཛད་དང། རྟག་པའི་དང། སྒྱུ་འཕྲུལ་དང། རིན་འབྱུང་གི་ལ་ཡིད་བཞིན་

[044B] མཁའ་འགྲོ་དང། གཟི་བརྗིད་དང། འོད་དཔག་མེད་ཀྱི་ལ་འདོད་ཆགས་དང། སྤྱན་རས་གཟིགས་དང། ཆོས་དང། པདྨ་དང། དོན་གྲུབ་ཀྱི་ལ་རྟ་མཆོག་དང། དམ་ཚིག་དང། ལས་རྣམས་ལ་མགོར་དཔལ་དང། མཇུག་ཏུ་རྡོ་རྗེ་བཏགས་པའོ། །ལྷ་མོ་ལ་
མི་བསྐྱོད་པའི་རིགས་ལ་བདག་མེད་མ་དང། ལག་པ་མ་དང། ཕྲེང་བ་མ་དང། འབྱུང་གནས་མ་དང། རྣམ་སྣང་གི་ལ་མཁའ་འགྲོ་མ་དང། སྒེག་མོ་སོགས་དང། རིན་འབྱུང་གི་ལ་དོ་ཤལ་མ་དང། དབུགས་དབྱུང་མ་དང། འབར་མ་དང། ཕྲེང་བ་མ་དང། པདྨའི་
ལ་ཆགས་པ་མ་དང། དབྱངས་མ་དང། བློ་གྲོས་མ་དང། གོས་དཀར་མ་ལ་སོགས་དང། དོན་གྲུབ་ཀྱི་ལ་སྙེམས་མ་དང། སྒྱུ་འཕྲུལ་མ་དང། དགོད་མ་དང། སྒྲོལ་མ་སོགས་ལ་མགོར་རྡོ་རྗེ་སྦྱར་བའོ། །ཀླུ་བྱང་གིས་ལུང་བསྟན་དང་དབུགས་དབྱུང་གི་འོག་ཏུ་མིང་དབང་བསྐུར་
བ་མཛད་པ་ལ་ཟུང་འཇུག་གསལ་བ་ལས། དེ་གཉིས་སློབ་དཔོན་གྱི་དབང་གི་སྔོན་ནམ་མཇུག་གདམ་ང་ཅན་དུ་བཤད་དོ། །དེ་དག་གིས་རྣམ་སྣང་མིང་གི་དབང་ཐོབ། གཏི་མུག་གི་དྲི་མ་སྦྱངས། གཟུགས་ཀྱི་ཕུང་པོ་གནས་བསྒྱུར། མེ་ལོང་ལྟ་བུའི་ཡེ་ཤེས་མངོན་
དུ་བྱས། རྣམ་སྣང་དང་དེའི་རིགས་ཀྱི་དངོས་གྲུབ་བསྒྲུབ་པ་ལ་དབང་བར་བྱས་སོ། །ཞེས་གོ་བ་བསྐྱེད་ལ་དག་པ་སྦྱིན་ནོ། །དེ་ལ་ཕྲེང་བ་ནས་མིང་དབང་གི་བར་གྱིས་སློབ་མ་ལ་རྟེན་འབྲེལ་ཁྱད་པར་ཅན་ཇི་ལྟ་བུ་ཞིག་བསྒྲིགས་པ་ངོ་འཕྲོད་པ་ནི་ཤིན་ཏུ་གལ་ཆེ་བས་
ཚུལ་དེ་ཅུང་ཟད་བཤད་ན། ཕྲེང་བའི་དབང་གིས་སློབ་མ་དེ་རྒྱལ་བ་འདིའི་རིགས་ཡིན་ནོ་ཞེས་ངོ་ཤེས་པར་བྱེད་ལ། ཆུ་དབང་གིས་གང་གི་རིགས་ཅན་དུ་སོང་བའི་རིགས་དེ་ལ་སྒྲིབ་པའི་མ་རིག་པའི་དྲི་མ་འཁྲུད་པའི་ནུས་པ་ཁྱད་པར་ཅན་འཇོག་ཅོད་པན་གྱི་

[045A]༄༅། །དབང་གིས་མ་འོངས་པ་ན་རིགས་བདག་གང་གིས་བྱེད་པ་དང་གཙུག་ཏོར་སྐྱེད་པའི་ནུས་པ་དང། རྡོ་རྗེའི་དབང་གིས་ཐོབ་བྱའི་སངས་རྒྱས་ཀྱི་ཐུགས་གཉིས་སུ་མེད་པའི་ཡེ་ཤེས་སྐྱེད་པ་དང། དྲིལ་བུའི་དབང་གིས་ཐོབ་བྱའི་སངས་རྒྱས་དེས་
ཆོས་ཕུང་བརྒྱད་ཁྲི་བཞི་སྟོང་འདོམས་པའི་གསུང་གི་ནུས་པ་ཁྱད་པར་བ་འཇོག་གོ་མིག་སྨན་གྱི་ཆོ་གས་བློ་ཡི་མིག་མ་རིག་པའི་ལིང་ཏོག་གིས་བསྒྲིབ་པ་བསལ་ནས་ལྷའི་མིག་གི་མངོན་ཤེས་སྐྱེད་པ་དང། མེ་ལོང་གི་དབང་གིས་མ་རིག་པའི་ལིང་ཏོག་དང་
བྲལ་བའི་མིག་གིས་ཆོས་ཐམས་ཅད་གཟུགས་བརྙན་ལྟར་མཐོང་ཞིང། མེ་ལོང་ལ་ཤར་བའི་སྐུ་དང་འདྲ་བའི་རྡོ་རྗེ་སེམས་དཔའ་རང་གི་སྙིང་ལ་དངོས་སུ་འཇུག་པའི་ནུས་པ་ཁྱད་པར་ཅན་དང། མིང་དབང་གིས་མེ་ཏོག་ཕོག་པའི་ལྷའི་རིགས་དང་རྗེས་
སུ་མཐུན་པའི་རྒྱལ་བའི་གོ་འཕང་འཐོབ་པའི་སངས་རྒྱས་དེའི་མཚན་གྱི་ནུས་པ་ཁྱད་པར་ཅན་འཇོག་པར་བཤད་དེ། ཨ་བྷྱ་ཀ་ར་ལ་སོགས་པའི་མན་ངག་གོ་རྫོགས་པའི་སངས་རྒྱས་ཀྱི་དབང་བསྐུར་བའི་ཆོ་ག་སྟེ་བཅུ་བཞི་པའོ།། །།ཡོན་
དབུལ་གསོལ་གདབ་སྦྱང་བ་བྱ། །ནང་བསྐྱེད་སྤྱན་དྲངས་གསོལ་གདབ་བསྐུར། །དགོད་བསྐྱེད་སྤྱན་དྲང་དམིགས་པ་བྱ། །ཤིས་བརྗོད་ཆུ་དབང་ལྷ་བསྟིམ། །མཆོད་ནས་དབང་དོན་བཤད་པ་ནི། །ཆུ་དབང་སྡོམ་དུ་བསྡུས་པའོ། །བརྒྱན་ཞིང་གླུ་
བླང་བསྐོར་བ་བྱ། །གསལ་གདབ་ནང་བསྐྱེད་སྤྱན་དྲང་གསོལ། །ནང་དབང་དགོང་བསྐྱེད་སྤྱན་དྲང་བསྐུར། །ཆུ་དབང་ལྷ་བསྟིམ་མཆོད་ཅིང་བཞག། སླར་བསྐྱེད་མ་གཏོགས་དབང་བཞིའི་སྡོམ། །གཉིས་པ་ཐུན་མོང་མ་ཡིན་པ་རྡོ་རྗེ་སློབ་དཔོན་གྱི་དབང་

[045B] སློབ་དཔོན་གྱི་དབང་དངོས་བསྐུར་བ། སློབ་དཔོན་གྱི་དབང་དངོས་ཀྱི་མཐའ་རྟེན་ནོ། །དང་པོ་ནི། རིམ་ལྔ་ལས་མིང་དབང་གི་རྗེས་སུ་སློབ་དཔོན་དང་དེའི་འོག་ཏུ་རྗེས་གནང་གསུངས་ལ། ཀླུ་བྱང་གིས་ཕྱག་མཚན་གྱི་དབང་དང་རྗེས་གནང་གཉིས་མཛད་
ཅིང། སློབ་དཔོན་གྱི་དབང་གི་དངོས་གཞི་གསལ་བར་མ་བཤད་པ་ཟུང་འཇུག་གསལ་བས་བཤད་པས། དེ་དང་བཤད་རྒྱུད་ནས་ཁ་བསྐང་བར་བྱའོ། །སློབ་མས་སློབ་དཔོན་གྱི་དབང་གི་དོན་དུ་ཡོན་ཕུལ་ཞིང་ཐལ་མོ་སྦྱར་ཏེ། ཕྱིར་མི་ལྡོག་པའི་དབང་བསྐུར་
ཆེ། །རྡོ་རྗེ་སེམས་དཔའ་བདག་ལ་སྩོལ། །ཞེས་གསོལ་བ་ལན་གསུམ་གདབ། དེ་ལ་ཕྱག་མཚན་གྱི་དབང་བསྐུར་བའི་ཕྱིར་སློབ་མ་རྣམ་སྣང་དུ་བསྐྱེད། འཁོར་ལོ་རྣམ་སྣང་དུ་བསྐྱེད་པ་ཞུ་བ་ལས་བྱུང་བའི་འཁོར་ལོ་བྱིན་ཏེ། སེམས་ཅན་ཀུན་ལ་ཕན་པའི་ཕྱིར་
འཇིག་རྟེན་ཀུན་ལ་ཐམས་ཅད་དུ། །ཇི་ལྟར་སྣ་ཚོགས་འདུལ་འགྱུར་བའི། །ཆོས་ཀྱི་འཁོར་ལོ་རབ་ཏུ་བསྐོར། །ཛ་ཡ་ཛ་ཡ་སརྦ་ཐ་ཐཱ་ག་ཏ་ཨ་དིཧ་པ་ཏི་པྲ་བརྟ་ཡ་དྷརྨཱ་ཙ་ཀྲ། སློབ་མ་རིན་འབྱུང་དུ་བསྐྱེད། རིན་འབྱུང་ཞུ་བ་ལས་བྱུང་བའི་རིན་པོ་ཆེ་ལག་ཏུ་བྱིན་
ལ། སེམས་ཀུན་ལ་ཕན་པའི་ཕྱིར། །འཇིག་རྟེན་ཀུན་ལ་ཐམས་ཅད་དུ། །ཇི་ལྟར་སྣ་ཚོགས་འདུལ་འགྱུར་བའི། །སངས་རྒྱས་རིན་ཆེན་རབ་ཏུ་སྟོན། །ཨོཾ་བཛྲ་རཏྣ་སརྦ་དྷ་རྨ་བི་ཤུད་དྷ་ཛྙ་ན་ཨ་བིཧ་ཥེ་ཀ་པྲཔྟ་ཨོཾ་ཨོཾ་ཨོཾ། སློབ་མ་འོད་དཔག་མེད་དུ་བསྐྱེད་
འོད་དཔག་མེད་ཞུ་བ་ལས་བྱུང་བའི་པདྨ་ལག་ཏུ་བྱིན་ལ། སེམས་ཅན་ཀུན་ལ་ཕན་པའི་ཕྱིར། །འཇིག་རྟེན་ཀུན་ལ་ཐམས་ཅད་དུ། །ཇི་ལྟར་སྣ་ཚོགས་འདུལ་བ་ཡི། །འདོད་ཆགས་དག་པ་རབ་ཏུ་སྟོན། །ཨོཾ་བཛྲ་དྷརྨ་སརྦ་དྷརྨ་བི་ཤུདྡྷ་ཛྙཱ་ན་རཱ་ག་པདྨ་ད་ལ་
[046A]༄༅། །སཱ་བྷཱ་བ་ཧྲི་ཨཿ་སློབ་མ་དོན་གྲུབ་ཏུ་བསྐྱེད། དོན་གྲུབ་ཞུ་བ་ལས་བྱུང་བའི་སྣ་ཚོགས་རྡོ་རྗེ་ལག་ཏུ་བྱིན་ལ། སེམས་ཅན་ཀུན་ལ་ཕན་པའི་ཕྱིར། །འཇིག་རྟེན་ཀུན་ལ་ཐམས་ཅད་དུ། །ཇི་ལྟར་སྣ་ཚོགས་འདུལ་འགྱུར་བའི། །རྡོ་རྗེ་མཆོད་
པ་རབ་ཏུ་བསྐོར། །ཨོཾ་བཛྲ་ཀརྨ་སརྦ་དྷརྨ་བི་ཤུདྡྷ་ཛྙཱ་ན་སརྦ་པཱུ་ཛ་སྭ་བྷཱ་ཝ་ཨ། ཞེས་བརྗོད་དེ་དབང་བསྐུར་བས་རིགས་བཞིའི་འཁོར་ལོ་སྐོར་བར་འཁོར་ལོས་བསྒྱུར་བར་དབང་བསྐུར་བར་བསམ་མོ། །དེ་ནས་རིགས་ཐམས་ཅད་ཀྱི་བདག་པོར་དབང་
བསྐུར་བའི་ཕྱིར། ཤར་སྒོའི་ཐད་ཀྱི་ཁྲུས་སྟེགས་ཀྱི་སྟེང་དུ་སེང་གེའི་ཁྲི་ལ་སློབ་མ་རྒྱན་ཐམས་ཅད་ཀྱིས་ཀླུབས་ཏེ་བཞག་གདུགས་དང་རྒྱལ་མཚན་དང་བ་དན་བསྒྲེང་བས་བརྒྱན། ཁྲུས་སྟེགས་དངོས་སུ་མ་གྲུབ་ན་བསྒོམས་ལ་བྱ། སློབ་མ་ཁ་
ནས་བཅུག་པ་ཡུམ་གྱི་པདྨར་འཐོན་པ་སྟོང་པར་སྦྱངས་ཏེ། ཧཱུཾ་དང་རྡོ་རྗེ་ལས་རྡོ་རྗེ་འཆང་དཀར་པོ་རྡོ་རྗེ་དབྱིངས་ཀྱི་དབང་ཕྱུག་མ་ལ་འཁྱུད་པ་བསྐྱེད། ཡེ་ཤེས་པ་དང་དབྱེར་མེད་དུ་བསྲེས་ལ་སྔར་ལྟར་ནང་དབང་བསྐུར། པདྨ་ནས་ཕྱུང་སྟེ་སེང་གེའི་ཁྲིའི་སྟེང་
དུ་སྣ་ཚོགས་པདྨ་དང་ཟླ་བའི་གདན་ལ་དགོད། ཆུ་དབང་ལ་སོགས་པ་ལ་ནང་དབང་བསྐུར་བ་ན་ཨ་བྷྱ་རྗེས་འབྲང་དང་བཅས་པའི་གཞུང་ནས་གསལ་བར་བཤད་ལ། ཨ་བྷྱས་རྡོ་རྗེ་སློབ་དཔོན་གྱི་དབང་ལ་ནང་དབང་བསྐུར་བ་སམྦྷུ་ཊའི་དོན་དུ་བཤད་དོ། །
རྡོ་རྗེའི་དམ་ཚིག་སྦྱིན་པ་ནི། རྡོ་རྗེ་བསང་སྦྱངས་ནས་ཧཱུཾ་ལས་བྱུང་བའི་རྡོ་རྗེར་བསྐྱེད་ལ། ཐོག་མཐའ་མེད་པའི་སེམས་དཔའ་ནི། །རྡོ་རྗེ་སེམས་དཔའ་དགའ་བ་ཆེ། །ཀུན་ཏུ་བཟང་པོ་ཀུན་བདག་ཉིད། །རྡོ་རྗེ་སྙེམས་མའི་བདག་པོའི་བདག་བཅོམ་ལྡན་

[046B] །ཨོཾ་མཧཱ་བཛྲ་ཧཱུཾ། ཞེས་བརྗོད་ཅིང། སྟོང་པ་ཉིད་དང་དབྱེར་མེད་པའི་ཡེ་ཤེས་རྒྱལ་བའི་ཐུགས་ཀྱི་ངོ་བོ་ནི་གསང་བའི་རྡོ་རྗེ་ཡིན་ལ། དེ་དྲན་པའི་དོན་དུ་རྡོ་རྗེ་འཛིན་པར་བྱེད་པའི་དེ་ཁོ་ན་ཉིད་ཀྱིས་རྡོ་རྗེ་འཛིན་དུ་གཞུག་
དེས་ཀྱང་དེ་ལྟར་དྲན་པར་བྱས་ལ་རྡོ་རྗེ་སེམས་དཔའི་ང་རྒྱལ་གྱིས་རྡོ་རྗེ་གསོར་ནས་ཐུགས་ཀར་བཟུང་ངོ། །དྲིལ་བུའི་དམ་ཚིག་སྦྱིན་པ་ནི། དྲིལ་བུ་བསངས་སྦྱངས་ནས། ཨཱ་ལས་སྐྱེས་པའི་དྲིལ་བུར་བསྐྱེད་ལ། འདི་དེ་སངས་རྒྱས་ཐམས་ཅད་ཀྱི། །ཤེས་
རབ་དབྱངས་ཀྱི་རྗེས་འགྲོར་བཤད། །ཁྱེད་ཀྱིས་ཀྱང་ནི་རྟག་ཏུ་ཟུངས། །བྱང་ཆུབ་མཆོག་ཏུ་རྒྱལ་བ་བཞེད། །ཅེས་བརྗོད་ཅིང་ཆོས་ཐམས་ཅད་རང་བཞིན་མེད་པའི་སྒྲ་དྲིལ་བུས་སྒྲོགས་པར་སེམས་པའི་དེ་ཁོ་ན་ཉིད་ཀྱིས་དྲིལ་བུ་འཛིན་དུ་གཞུག་དེས་ཀྱང་དེ་
ལྟར་དྲན་པར་བྱས་ལ། སྲིད་པ་ངོ་བོ་ཉིད་ཀྱིས་དག་ངོ་བོ་ཉིད་ཀྱིས་སྲིང་བྲལ་བྱས། །རང་བཞིན་དག་པའི་སེམས་ལྡན་པའི། །སྲིད་པ་དམ་པ་བྱེད་པར་འགྱུར། །ཞེས་བརྗོད་དེ་དཀྲོལ་ལོ། །དེ་ནས་ཕྱག་རྒྱའི་དམ་ཚིག་སྦྱིན་པ་ནི། ཡིད་ཀྱི་ལུས་ནི་བརྟན་པ་ཉིད། །
ཕྱག་རྒྱའི་དམ་ཚིག་རབ་ཏུ་བརྗོད། །གང་གིས་ལུས་ནི་ཐམས་ཅད་བརྟན། །དེས་ན་ཕྱག་རྒྱར་རབ་ཏུ་བསྒྲགས། །ཞེས་བྱ་བས་ཡེ་ཤེས་ཀྱི་ཕྱག་རྒྱ་འདུ་བྱས་ནས་འདོད་ཡོན་ལ་ལོངས་སྤྱོད་པའི་ཚུལ་གྱིས་དངོས་གྲུབ་ཐམས་ཅད་བསྒྲུབ་པར་བྱའོ། །ཞེས་
གོ་བར་བྱའོ། །དེ་ལྟར་དམ་ཚིག་གསུམ་སྦྱིན་པ་སྔོན་དུ་འགྲོ་བ་ཅན་གྱི་དམ་ཚིག་གསུམ་བཟུང་བའི་སྒོ་ནས་སློབ་དཔོན་གྱི་དབང་དངོས་གཞི་བསྐུར་བ་ནི། ལག་པ་རྡོར་དྲིལ་བཟུང་ནས་འཁྱུད་པའི་ཚུལ་བྱེད་དུ་གཞུག་ཡིད་ཀྱིས་ཡེ་ཤེས་ཀྱི་ཕྱག་རྒྱ་རྡོ་རྗེ་

[047A]༄༅། །དབྱིངས་ཀྱི་དབང་ཕྱུག་མ་ལ་འཁྱུད་པར་བསམས་ལ། འཁྱུད་པ་ལས་བྱུང་བའི་བདེ་བ་བསྐྱེད་དེ་དེ་ཉིད་ལ་སློབ་དཔོན་གྱི་དབང་དུ་ངོ་འཕྲོད་པ་དགོས་ཏེ། ཀྱཻ་རྡོ་རྗེ་ལས། ཤེས་རབ་བཅུ་དྲུག་ལོན་པ་ལ། །ལག་པ་དག་གིས་ཡང་
དག་འཁྱུད། །རྡོ་རྗེ་དྲིལ་བུ་མཉམ་སྦྱོར་བ། །སློབ་དཔོན་དབང་དུ་ཡང་དག་འདོད། །ཅེས་གསུངས་པའི་ཕྱིར་རོ། །དེ་ནས་རང་གི་ཡེ་ཤེས་སེམས་དཔའི་ཐུགས་ཀའི་ཏིང་ངེ་འཛིན་སེམས་དཔའི་འོད་ཟེར་གྱིས་ལྷ་སོ་གཉིས་ཀྱི་དཀྱིལ་འཁོར་སྤྱན་དྲངས་
ལ་དམིགས་པ་སྔར་བཞིན་བྱས་ཏེ། དབང་བསྐུར་རྡོ་རྗེ་ཞེས་པའི་ཚིགས་བཅད་དང། ཨོཾ་ཨཱ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ས་མ་ཡ་ཤྲཱི་ཡེ་ཧཱུཾ་སཱ་ཧཱ། ཞེས་བརྗོད་དེ་བུམ་ཆུས་སྔར་བཞིན་བླུགས་ལ་དབང་བསྐུར། དབང་གི་ཆུས་ལུས་ཐམས་
ཅད་གང་ནས་བདེ་བ་ཆེན་པོ་མྱོང། དྲི་མ་ཐམས་ཅད་དག་ཆུའི་ལྷག་མ་སྤྱི་གཙུག་ཏུ་འཁྱིལ་བ་ལས་གྲུབ་པའི་མི་བསྐྱོད་པས་དབུ་བརྒྱན་པར་བསམས་ལ། རང་གི་ཐུགས་ཀའི་ཏིང་ངེ་འཛིན་སེམས་པའི་འོད་ཟེར་གྱིས་དབང་གི་ལྷ་རྣམས་སྤྱན་
དྲངས་ཏེ། ལུས་དཀྱིལ་བཞིན་རང་རང་གི་གནས་སུ་དགོད། ཨོཾ་སུ་པྲ་ཏིཥྛ་བཛྲེ་སཱ་ཧཱ། ཞེས་བརྗོད་ནས་སློབ་མ་ལ་མེ་ཏོག་གཏོར་ཏེ་མཆོད་པས་མཆོད་དོ། །གཉིས་པ་ལ་གསུམ། དམ་ཚིག་བསྒྲག་ཅིང་སྔགས་གཏད་པ། ལྷ་དང་བླ་མ་ལ་ཡོན་
དབུལ་བ། རྗེས་གནང་སོགས་བྱ་བའོ། །དང་པོ་ནི། དེ་ནས། ཁྱོད་ཀྱིས་སྲོག་ཆགས་གསད་པར་བྱ། །རྫུན་གྱི་ཚིག་ཀྱང་སྨྲ་བར་བྱ། །མ་བྱིན་པར་ཡང་ཁྱོད་ཀྱིས་བླང། །གཞན་གྱི་ཆུང་མ་བསྟེན་པར་བྱ། །རྡོ་རྗེ་དྲིལ་བུ་ཕྱག་རྒྱ་ནི། །ནམ་ཡང་དོར་བར་མི་

[047B] །སློབ་དཔོན་བརྙས་པར་མི་བྱ་སྟེ། །འདི་ནི་སངས་རྒྱས་ཀུན་དང་མཉམ། །བླ་མ་སངས་རྒྱས་ཀུན་མཉམ་པས། །སློབ་དཔོན་ལ་ནི་གང་བརྙས་པ། །དེ་ནི་སངས་རྒྱས་ཀུན་བརྙས་པས། །རྟག་ཏུ་སྡུག་བསྔལ་ཐོབ་པར་འགྱུར། །དེ་ཕྱིར་སངས་རྒྱས་འབྲས་
འདོད་ཅིང། །གུས་དང་ལྡན་པའི་སེམས་ཅན་གྱིས། །བསམ་ཡས་འབྲས་བུ་སྩོལ་བ་པོ། །འདི་ལ་འབང་པ་ཀུན་གྱིས་མཆོད། །བྱང་ཆུབ་གོ་འཕང་སླའམ་ཅི། །སྲིད་པ་སེལ་བར་སུ་ཡིས་ནུས། །གང་ལ་སྐྱེས་ཤིང་འཆི་བ་མེད། །གང་ཞིག་ལས་གཉིས་ལ་
ནུས་ལྡན། །རྡོ་རྗེ་སློབ་དཔོན་མེད་པར་ནི། །ཉོན་མོངས་ཐམས་ཅད་སྤོང་བ་དང། །མྱ་ངན་འདས་ཞི་གོ་འཕང་དང། །ཕྱིར་མི་ལྡོག་པ་ཐོབ་མི་འགྱུར། །རང་གི་དམ་ཚིག་རྟག་ཏུ་བསྒྲུབ། །རྟག་ཏུ་དེ་བཞིན་གཤེགས་པ་མཆོད། །རྟག་ཏུ་བླ་མ་ལ་དབུལ་བྱ། །འདི་ནི་སངས་
རྒྱས་ཀུན་དང་མཉམ། །ཐབས་དང་ཤེས་རབ་ལྡན་སེམས་ཀྱིས། །མི་བྱ་བ་ནི་ཅི་ཡང་མེད། །རྟག་ཏུ་རྣམ་རྟོག་མེད་གྱུར་ནས། །ཁྱེད་ཀྱིས་འདོད་པ་ལྔ་རྣམས་སྤྱོད། །སངས་རྒྱས་ཀུན་གྱིས་མཐུན་གསུངས་ཤིང། །བཀའ་ལུང་དམ་པ་རྟག་པ་ཡི། །དམ་ཚིག་
དང་ནི་སྡོམ་པ་འདི། །ཁྱོད་ཀྱིས་རྟག་ཏུ་བསྲུང་བར་བྱ། །ཞེས་བརྗོད་དེ་དོན་བཤད་ལ། དམ་ཚིག་དེ་དག་ལས་འདའ་བར་མི་བྱའོ་ཞེས་བསྒོའོ། །དེ་ལྟར་དམ་ཚིག་དང་སྡོམ་པ་འཛིན་པའི་སློབ་མ་ལ་ཁྱོད་དངོས་གྲུབ་གང་འདོད་ཅེས་དྲིའོ། །བདག་འདི་འཚལ་
ལོ་ཞེས་ཟེར་ན་གང་འདོད་པ་དེའི་ལྷ་དང་སྔགས་སྦྱིན། ཐུན་མོང་དུ། སྔགས་ཀྱི་དབང་བསྐུར་ཡེ་ཤེས་མཆོག་དངོས་གྲུབ་སྟེར་བ་བདག་ལ་སྩོལ། །ཞེས་གསོལ་བ་གདབ། གཙོ་བོ་སེམས་དཔའ་སུམ་རྩེག་ཏུ་བསྐྱེད། བླ་མའང་སེམས་དཔའ་གསུམ་

[048A]༄༅། །རྩེག་ཏུ་གསལ་བའི་ཐུགས་ཀར། ཨོཾ་ཨཱ་ཧཱུཾ་ཨོཾ་སྭ་ཨཱ་ཧ་ཧཱུཾ་ཧཱུཾ་ཕཊ་སཱ་ཧཱ། ཞེས་པ་རིགས་དྲུག་གི་ས་བོན་གྱི་སྔགས་དེ་ཉིད་གསུམ་དང་སྤེལ་བ་མཐའ་རྟེན་དང་བཅས་པ་དགོད་བླ་མས་བརྒྱ་རྩ་བརྒྱད་དམ་གསུམ་བཟླས་ལ། བཅོམ་
ལྡན་བདག་གིས་སྦྱིན་ལགས་ཀྱིས། །འདི་ལ་ཉེ་བར་མཛད་དུ་གསོལ། །ཞེས་འཁོར་ལོའི་གཙོ་བོ་ལ་གསོལ་བ་གདབ། འདི་ནི་སངས་རྒྱས་ཐམས་ཅད་ཀྱི། །སྙིང་པོ་ཡི་ནི་ཡེ་ཤེས་མཆོག་སངས་རྒྱས་ཐམས་ཅད་བསྡུས་པ་ནི། །ཁྱེད་ཀྱིས་ཀྱང་ནི་རྟག་ཏུ་
བཅང། །ཞེས་བརྗོད་ལ་སློབ་མས། བཅོམ་ལྡན་བདག་གིས་གཟུང་ལགས་ཀྱིས། །བདག་ལ་ཉེ་བར་མཛད་དུ་གསོལ། །ཞེས་གསོལ་བ་བཏབ་ནས་ལན་གསུམ་རྗེས་ཟློས་བྱས་པས། བླ་མའི་ཐུགས་ཀ་ནས་བརྒྱུད་དེ་ཞལ་ནས་བྱུང་བ་སློབ་མའི་རྣ་བ་གཡས་པ་ནས་
བཞུགས་ཏེ། སྙིང་གར་ཏིང་ངེ་འཛིན་སེམས་དཔའི་མཐའ་བསྐོར་ནས་གནས་པར་བསམ་མོ། །སྔགས་ཀྱི་དབང་འདི་མིང་དབང་གི་རྗེས་སུ་སྦྱིན་ཀྱང་རུང་ངོ། །ཕྱག་མཚན་གྱི་དབང་བསྐུར་བའི་ཆོ་ག་སྟེ་བཅོ་ལྔ་པའོ།། །།གཉིས་པ་ནི། དེ་ནས་སློབ་
མས་འབྱོར་པ་ཇི་ལྟ་བ་བཞིན་དུ་དཀྱིལ་འཁོར་བའི་ལྷ་རེ་རེ་ལ་ཡོན་རབ་ན་བཟའ་དང་རིན་པོ་ཆེའི་རྒྱན། འབྲིང་རེ་རེ་ལ་གོས་ཟུང་རེ། ཐ་མ་སྤྱིར་ཟུང་ཅིག་དང་དད་བ་ཆེན་པོ་སྔོན་དུ་འགྲོ་བའི་ཡིད་ཀྱིས་ཀྱང་རྒྱ་ཆེར་སྤྲུལ་ཏེ། གླུ་དང་གར་དང་རོལ་མོ་དང་བཅས་པས་
ཨོཾ་ཨ་ནུད་ཏ་ར་སརྦ་པཱུ་ཛ་མེ་གྷ་ས་མུཊྒ་ཏེ་སྥ་ར་ཎ་ཧི་མིག་ག་ན་ཁ་ཧཱུཾ་ཕཊ་སཱ་ཧཱ། ཞེས་བརྗོད་ལ་ཕྱིའི་མཆོད་པ་དབུལ་ཞིང། གསང་བའི་མཆོད་པ་དང། གླུ་དང་གར་དང་རོལ་མོ་དང་བཅས་པའི་བཟའ་བཏུང་སྣ་ཚོགས་པའི་ཚོགས་འཁོར་གྱིས་མཆོད་པ་བྱའོ། །

[048B]། །།དེ་ནས་རང་ལ་བྱང་ཆུབ་སྟེར་བའི་བླ་མ་ལ་ཡོན་དབུལ་བ་དང། དེ་ལྟར་བྱ་དགོས་པའི་རྒྱུ་མཚན་དང་བླ་མ་ལ་ཇི་ལྟར་བལྟ་བ་ནི། ཡུལ་དང་ཡིད་འོང་ཆུང་མ་དང། །རིན་པོ་ཆེ་དང་གསེར་འབར་དང། །ནོར་བུ་མུ་ཏིག་
བྱུ་རུ་དང། །ལུས་པོ་ཡང་ནི་དབུལ་བས་སོ། །དེ་ཉིད་མི་ཟད་པ་འདོད་པས། །གང་ཡང་ཅིའང་ཆེས་ཡིད་དུ། །འོང་དང་ཆེས་ཁྱད་འཕགས་པ་ཉིད། །དེ་དེ་བླ་མ་ལ་དབུལ་བྱ། །སློབ་དཔོན་ལྷ་ནི་དམ་པ་སྟེ། །འབད་བའི་སྒོ་ནས་མཆོད་པར་འོས། །འཇིག་རྟེན་རྗེས་གཟུང་རྒྱུ་ཉིད་
ཀྱིས། །དེ་ཉིད་དེ་ལྟའི་གཟུགས་ཅན་ནོ། །གང་གིས་བླ་མ་རྡོ་རྗེ་འཛིན། །ཐ་དད་ཉིད་དུ་མཐོང་གྱུར་པ། །དེ་ཡིས་དེ་ཉིད་དངོས་གྲུབ་ནི། །ཚོགས་པའི་མཚན་ཉིད་ཅན་མི་འཐོབ། །མཆོད་པ་ཐམས་ཅད་ཡོངས་སྤངས་ནས། །བླ་མ་མཆོད་པ་ཡང་དག་བརྩམ། །དེ་མཉེས་པས་
ནི་ཀུན་མཁྱེན་པའི། །ཡེ་ཤེས་མཆོག་དེ་ཐོབ་པར་འགྱུར། །གང་ཞིག་བསྐལ་པ་བྱེ་བར་ནི། །བརྒྱ་ཕྲག་ཏུ་ཡང་རྙེད་དཀའ་བ། །དེ་ཉིད་སངས་རྒྱས་བརྩོན་ལྡན་ལ། །སྐྱེ་བ་འདི་ལ་སྩོལ་བར་མཛད། །ཅེས་གསུངས་པ་ལྟར་བྱ་སྟེ་བླ་མའི་དམ་ཚིག་ལས་མི་འདའ་
བ་ལ་ཁྱད་པར་དུ་ངེས་པ་བསྐྱེད་དོ། །ལྷ་དང་བླ་མ་མཉེས་པར་བྱས་པས་བླ་མ་དགྱེས་བཞིན་དུ་སློབ་མ་ལ་རྗེས་གནང་བྱ་བ་ལ་དགོངས་ནས། ཡོན་དབུལ་བ་གཉིས་སྐབས་འདིར་གསུངས་ཀྱང། དེ་དང་དོན་མི་འགལ་བས་ལག་ལེན་ལ་དབང་རྫོགས་པའི་
མཇུག་ཏུ་བྱའོ། །བླ་མ་ལ་ཡོན་དབུལ་བའི་ཆོ་ག་སྟ་བཅུ་བདུན་པའོ།། །།གསུམ་པ་ནི། དེ་ནས་བླ་མས། བཧྲུཾ་ལས་བྱུང་བའི་འཁོར་ལོ། །ཨོཾ་བཛྲ་ཧེ་ཏུ་མ། ཞེས་པས་མདུན་ནམ་སྟན་དུ་སྦྱིན། དབྱངས་ཐ་མ་ཨཿ་ལས་བྱུང་བའི་དུང། ཨོཾ་བཛྲེ་བྷ་

[049A]༄༅། །ཥ་ར། ཞེས་པས་ལག་པ་གཡས་སུ་གཏད་ལ་འབུད་དུ་གཞུག་དབྱངས་དང་པོ་ཨ་ལས་བྱུང་བའི་གསང་འདུས་ཀྱི་པུ་ཏི་ལག་པ་གཡོན་དུ་གཏད་ལ། དེང་ནས་བརྩམས་ཏེ་སེམས་བསྐྱེད་པ། །ཙམ་གྱིས་ཆོས་དུང་བླ་མེད་པ། །ཀུན་ནས་ཡོངས་སུ་
བཀངས་ནས་ནི། །ཆོས་ཀྱི་འཁོར་ལོ་བསྐོར་བར་གྱིས། །ཞེས་བརྗོད་དོ། །དབྱངས་ཐ་མ་ཨཿ་ལས་བྱུང་བའི་དྲིལ་བུ་ལག་པ་གཡོན་དུ་གཏད་དེ་དཀྲོལ་དུ་བཅུག་ལ། ཐམས་ཅད་ནམ་མཁའི་མཚན་ཉིད་དེ། །ནམ་མཁའ་ལ་ཡང་མཚན་ཉིད་མེད། །ནམ་མཁའ་མཉམ་པ་ཉིད་སྦྱོར་
བ། །ཐམས་ཅད་མཆོག་ནི་མཉམ་ཉིད་གསལ། །ཞེས་བརྗོད། ཧོ་ལས་སྐྱེས་པའི་མདའ་གཞུ་ཧོ་ཞེས་བརྗོད་ནས་བྱིན་ལ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཡཱ་སཱ་ཞེས་བརྗོད། དེས་ཀྱང་ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཡ་མི། ཞེས་བརྗོད་ཅིང་བགེགས་ལ་འབིགས་པའི་
བསམ་པས་ཕྱོགས་བཞི་སྟེང་འོག་གཉིས་ཏེ་དྲུག་ཏུ་མངའ་འཕང་ཞིང། དེའི་ཚེ་སློབ་དཔོན་གྱིས་སྔགས་སྔ་མ་བརྗོད་དེ། དེ་ནས་ཁ་ལས་བྱུང་བའི་རལ་གྲི་བྱིན་ལ། རལ་གྲི་ཆེན་པོ་ཁམས་གསུམ་པའི། །སངས་རྒྱས་ཀུན་གྱིས་ཕྱག་བྱས་པ། །ལས་ཀྱི་
རལ་གྲི་དམ་པ་འདི། །བཟུང་ན་བདུད་ལས་རྒྱལ་བར་འགྱུར། །ཞེས་བརྗོད་ནས་དོན་བཤད་དོ། །དེ་ལྟར་འཁོར་ལོ་ལ་སོགས་པས་བསམ་པ་སྣ་ཚོགས་པའི་སེམས་ཅན་གྱི་སྤྱོད་པ་རྣམ་པར་དག་པར་བྱེད་པའི་སྤྱོད་པའི་བརྟུལ་ཞུགས་བྱིན་པ་དེ་ཉིད་བརྟན་པར་བྱ་
བའི་ཕྱིར། འདི་ནི་ཀུན་བཟང་སྤྱོད་བརྟུལ་ཞུགས། །བསམ་པ་སྣ་ཚོགས་རྣམ་དག་བྱེད། །ཁྱོད་ཀྱིས་ཀྱང་ནི་རྟག་ཏུ་བཅང། །སེམས་ཅན་ཀུན་གྱི་དོན་ནི་བྱོས། །ཨོཾ་སརྦ་ཏ་ཐཱ་ག་ཏ་ཧྲི་ད་ར་ཏྭ་ད་ར་ཡ་མི་ཨཱ་ཧཱུཾ། ཞེས་བརྗོད་དོ། །དེ་ནས་སློབ་མ་རྣམ་སྣང་དུ་བསྐྱེད་

[049B] བླ་མས་ཕྲེང་བ་ལ་སོགས་དབང་རྣམས་ཀྱིས། །དབང་བསྐུར་ང་ཡི་བྱིན་པ་ཡིས། །སྡིག་པ་ཐམས་ཅད་རྣམ་སྤངས་ཏེ། །སངས་རྒྱས་ཀུན་གྱི་མདུན་ན་གནས། །ད་ནི་དཀྱིལ་འཁོར་སློབ་དཔོན་ཏེ། །སྔགས་དང་རྒྱུད་རྣམས་འཛིན་པར་འགྱུར། །སངས་
རྒྱས་བྱང་ཆུབ་སེམས་དཔའ་དང། །ལྷ་རྣམས་ཀྱིས་ཀྱང་མཐུན་པར་བསམས། །ཁྱོད་ནི་བདུད་རྣམས་ལས་རྒྱལ་ཏེ། །སངས་རྒྱས་ཐམས་ཅད་ཐོབ་པར་འགྱུར། །སེང་གེས་སྤྱོད་པ་ལེགས་སྤྱད་པས། །ཁྱོད་ཀྱིས་སེམས་ཅན་དོན་རྣམས་བྱོས། །ཆོས་
རྣམས་ཀུན་ལ་སེར་སྣ་དང། །སེམས་ཅན་རྣམས་ལ་མ་ཕན་གང། །ཉམ་ང་ཤིན་ཏུ་ཆེ་ན་ཡང། །བུ་ཁྱོད་ཀྱིས་ནི་དེ་མི་བྱ། །འདི་ལ་ཐེ་ཚོམ་མི་བྱ་སྟེ། །གསང་སྔགས་སྤྱོད་པའི་ཚུལ་གྱི་མཆོག་མཉམ་མེད་ཁྱོད་ཀྱིས་བསྒྲག་པར་བྱ། །དཀྱིལ་འཁོར་ལེགས་
པར་བྲི་བྱ་སྟེ། །སློབ་མ་ཡོངས་སུ་བསྡུ་བར་གྱིས། །དོགས་པ་མེད་པའི་སེམས་ཀྱིས་སུ། །སློབ་མ་རྣམས་ལ་དབང་བསྐུར་ཡང། །བརྟུལ་ཞུགས་བརྟན་པས་འཇིག་རྟེན་དང། །འཇིག་རྟེན་འདས་པའི་དངོས་གྲུབ་བསྒྲུབས། །དེ་ཉིད་རིག་པའི་སེམས་ཀྱིས་ནི། །
དངོས་གྲུབ་དེ་རྣམས་ཐམས་ཅད་འབྱུང། །ཆོས་ཀྱི་དབྱིངས་ཀྱི་བྱིན་རླབས་དང། །དམ་ཚིག་རྣམས་ཀྱང་བསྐྱངས་པ་དང། །ཁྱོད་རྟག་བླ་མ་ལ་གུས་པས། །ལས་རྣམས་ཐམས་ཅད་འགྲུབ་པར་འགྱུར། །ཞེས་བརྗོད་ལ། དབང་དང་ཆོས་བཤད་པས་སློབ་མ་བསྡུ་
བ་སོགས་ཀྱི་རྗེས་སུ་གནང་བ་སྦྱིན། སློབ་མས་ཀྱང་བླ་མ་ལ་ཕྱག་བྱས་ནས་ཐལ་མོ་སྙིང་གར་སྦྱར་ཏེ། གཙོ་བོས་ཇི་ལྟར་བཀའ་སྩལ་པ། །དེ་དག་ཐམས་ཅད་བདག་གིས་བགྱི། །ཞེས་བརྗོད་ལ་ཁས་བླངས། དེ་ནས་སློབ་མ་མི་བསྐྱོད་པར་བསྐྱེད་པ་ལ། ཧཱུཾ་ལས་

[050A]༄༅། །བྱུང་བའི་རྡོ་རྗེ། འདི་དེ་སངས་རྒྱས་ཐམས་ཅད་ཉིད། །རྡོ་རྗེ་སེམས་དཔའ་ཕྱག་ན་གནས། །ཁྱོད་ཀྱིས་ཀྱང་ནི་རྟག་ཏུ་བཅང། །ཕྱག་ན་རྡོ་རྗེའི་བརྟུལ་ཞུགས་བརྟན། །ཞེས་ཡེ་ཤེས་ལྔའི་རང་བཞིན་གྱི་རྡོ་རྗེའི་བརྟུལ་ཞུགས་དང་རྟག་
ཏུ་མི་འབྲལ་བར་གྱིས་ཤིག་ཅེས་བརྗོད་ལ། སློབ་མའི་ལག་པ་གཡས་སུ་སྦྱིན། སློབ་མས་ཀྱང་ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མ་ཡ་ཏིཥྛ་ཨེ་ཥཱ་ཏྭ་དྷ་ར་ཡཱ་མི་བཛྲ་སཏ་ཧཱི་ཧི་ཧི་ཧི་ཧི་ཧཱུཾ། ཞེས་བརྗོད་ལ་བཟུང་ངོ། །དེ་ནས་སློབ་མས་ཡིད་དང་བས་
བླ་མ་ལ། ད་ལྟར་སངས་རྒྱས་རིགས་སུ་འཇུག་ཁྱེད་ཀྱིས་བདག་ལ་ལུང་བསྟན་གསོལ། །བླ་མའི་ཞལ་མངའ་ལས་ནི་སྐྱེ། །མགོན་པོས་ཡང་དག་བདག་དབུགས་དབྱུང། །བྱང་ཆུབ་སྤྱོད་པའི་བརྟུལ་ཞུགས་བརྟན། །ཞེས་པས་བསྟན་དང་དབུགས་དབྱུང་
གི་དོན་དུ་གསོལ་བ་གདབ། སློབ་མ་མེ་ཏོག་ཕོག་པའི་ལྷར་བསྐྱེད་པ་ལ། བླ་མ་རྒྱལ་བ་ཤཱཀྱ་ཐུབ་པའི་ཆ་ལུགས་ཅན་དུ་བྱས་ཏེ་ཕྱག་གཡོན་པས་ཆོས་གོས་ཀྱི་གྲྭ་སྙིང་ཁར་བཟུང། གཡས་པ་མཆོག་སྦྱིན་གྱི་ཕྱག་རྒྱ་བྱ། རྒྱལ་བ་ཐམས་ཅད་དང་མགྲིན་
གཅིག་ཏུ་ལུང་སྟོན་པར་བསམས་ལ། འདིར་ནི་ཁྱེད་རྣམས་ངས་ལུང་བསྟན། །རྡོ་རྗེ་སེམས་དཔའ་དེ་བཞིན་གཤེགས། །སྲིད་པ་ཤིན་ཏུ་དག་པས་ན། །སྲིད་པའི་ངན་འགྲོ་རྣམས་ལས་བཏོན། །ཀྱེ་དཔལ་ཆེ་གེ་མོ་ཞེས་བྱ་བའི་དེ་བཞིན་གཤེགས་པ་
སིདྡྷི་ས་མ་ཡ་སྟྭ་བཧུར་བཧུ་ཝ་སཱ་ཨཱ། གང་ལ་ཕྱག་རྒྱ་འདིས་ལུང་བསྟན་པ་དེ་ལ། དེ་བཞིན་གཤེགས་པ་ཐམས་ཅད་དང་བྱང་ཆུབ་སེམས་དཔའ་འཁོར་དང་བཅས་པའི་དཀྱིལ་འཁོར་པ་ཐམས་ཅད་ཀྱིས་མགྲིན་ཅིག་ཏུ་བླ་ན་མེད་པ་ཡང་དག་པར་

[050B] ཕྱག་རྒྱ་འདི་ཉིད་ཀྱི་མཐུ་དང་སྔགས་འདིའི་སྟོབས་ཡིན་ནོ། །ཞེས་བརྗོད་དེ་ལུང་བསྟན་ནོ། །གཡས་པ་མི་འཇིགས་པའི་ཕྱག་རྒྱར་བསྒྱུར་ལ། མཧཱ་ས་མ་ཡ་ཧ་ན་ཧཱུཾ་ཕཊ། ཞེས་བརྗོད་དེ། མཆོག་ཏུ་གསང་
བའི་དཀྱིལ་འཁོར་འདིར། །ཞུགས་པ་དང་ནི་མཐོང་བ་ཡིས། །སྡིག་པ་ཀུན་ལས་རྣམ་གྲོལ་ཏེ། །དེ་རིང་ཁྱེད་རྣམས་བདེ་བར་གནས། །བདེ་ཆེན་ཐེག་པ་འདི་ལ་ནི། །ཕྱེ་ནས་འཆི་བ་ཡོད་མ་ཡིན། །སྲིད་པ་ཤིན་ཏུ་དག་པས་ན། །སྲིད་པའི་སྡུག་བསྔལ་རྣམས་ལས་གྲོལ་
བྱང་ཆུབ་སེམས་ནི་ནམ་མི་སྤང། །རྡོ་རྗེ་ཞེས་བྱའི་ཕྱག་རྒྱ་ནི། །གང་ཞིག་བསྐྱེད་པ་ཉིད་ཙམ་གྱིས། །སངས་རྒྱས་ཉིད་དུ་ཐེ་ཚོམ་མེད། །དམ་པའི་ཆོས་ལ་སྨད་མི་བྱ། །ནམ་ཡང་དོར་བར་མི་བྱ་སྟེ། །མི་ཤེས་པའམ་གཏི་མུག་གིས། །རྣམ་པར་བསྟན་པར་བྱ་མ་ཡིན་
རྡོ་རྗེ་དང་ནི་དྲིལ་བུ་དང། །ཕྱག་རྒྱ་འང་ནམ་ཡང་སྨད་མི་བྱ། །སློབ་དཔོན་སྨད་པར་མི་བྱ་སྟེ། །འདི་ནི་སངས་རྒྱས་ཀུན་དང་མཉམ། །རང་གི་བདག་ཉིད་ཡོངས་བཏང་སྟེ། །དཀའ་ཐུབ་ཀྱིས་ཀྱང་གདུང་མི་བྱ། །ཇི་ལྟར་བདེ་བས་བདེ་གཟུང་ན། །འདི་ནི་མ་འོངས་རྫོགས་སངས་
རྒྱས། །དེ་རིང་བདུད་རྣམས་ཕམ་བྱས་ནས། །གྲོང་ཁྱེར་དམ་པར་རབ་ཏུ་གཞུག་དེང་དུས་ཁྱེད་ཀྱིས་སངས་རྒྱས་ཉིད། །ཐོབ་འགྱུར་འདི་ལ་ཐེ་ཚོམ་མེད། །ཅེས་བརྗོད་དེ་དབུགས་དབྱུང་ངོ། །རྗེས་སུ་གནང་བའི་ཆོ་ག་སྟེ་བཅོ་བརྒྱད་པའོ།། །།ཡོན་དབུལ་
གསོལ་གདབ་ཕྱག་མཚན་བཞི། །ཁྲིར་བཞག་ནང་དགོད་དམ་ཚིག་སྦྱིན། །དབང་དངོས་ཆུ་དབང་དགོད་ཅིང་མཆོད། །དམ་བསྒྲགས་ལྶྔགྶ་དབང་ཡོན་དབུལ་གཉིས། །འཁོར་ལོ་དུང་གླེགས་དྲིལ་བུ་མདའ། །རལ་གྲི་བརྟན་བྱེད་ཕྲེང་སོགས་བླང། །བརྟུལ་ཞུགས་ལུང་
[051A]༄༅། །བསྟན་དབུགས་དབྱུང་ནི། །སློབ་དཔོན་དབང་གི་སྡོམ་ཡིན་ནོ། །དེ་ལྟར་ཕྱི་ནང་གི་དཀྱིལ་འཁོར་གཉིས་ལས་ཕྱི་རྡུལ་ཚོན་གྱི་དཀྱིལ་འཁོར་དུ་ས་བཅུ་པ་ལ་ཕྱིར་མི་ལྡོག་པའི་སེམས་དཔའ་ཆེན་པོ་རྣམས་ལ་ཕྱོགས་བཅུའི་རྒྱལ་བ་རྣམས་ཀྱིས་
འོད་ཟེར་ཆེན་པོའི་དབང་བསྐུར་བ་བཞིན་དུ། རྒྱལ་བ་བླ་མ་དང་བཅས་པས་སེམས་ཅན་དཔག་ཏུ་མེད་པ་ལ་གཞལ་དུ་མེད་པའི་ཆོས་སྟོན་པ་ལ་སོགས་པས་སློབ་དཔོན་དུ་བྱ་བའི་ཆེད་དུ་ཆོས་ཀྱི་རྒྱལ་སྲིད་དུ་དབང་བསྐུར་བས་ན་སློབ་དཔོན་གྱི་དབང་དང་ཕྱིར་མི་ལྡོག་
པ་རྣམས་ཀྱི་དབང་དང་འདྲ་ཞིང། ཕྱིར་མི་ལྡོག་པའི་ས་བོན་ཁྱད་པར་ཅན་སྐྲུན་པར་བྱེད་པའི་ཕྱིར་ན་ཕྱིར་མི་ལྡོག་པའི་དབང་ཞེས་པ་དང། དབང་དྲུག་ཀ་ལ་བུམ་པའི་ཆུའི་བྱ་བ་རྗེས་སུ་འགྲོ་བས་བུམ་པའི་དབང་ཞེས་བྱ་བ་ཐོབ། གཙོ་བོར་ལུས་ཀྱི་དྲི་མ་གསུམ་སྔར་
བསགས་སྦྱོང་ཞིང་ཕྱི་མ་སྡོམ་པ་དང། ལུས་ཐ་མལ་དུ་འཛིན་པའི་སྣང་ཞེན་གྱི་དྲི་མ་འཁྲུད་པས་ན་སྐུ་རྡོ་རྗེ་སྦྱོང། ལམ་བསྐྱེད་རིམ་ཡན་ལག་དང་བཅས་པ་བསྒོམ་པ་ལ་དབང། འབྲས་བུ་སྤྲུལ་པའི་སྐུའི་ནུས་པ་ཁྱད་པར་ཅན་འཇོག་གོ་ཞེས་དབང་དོན་བཤད་དོ། །
བསྐྱེད་རིམ་གྱི་ལྷའི་སྐུ་བསྒོམ་པར་བྱ་བ་ལ་ནང་ཚན་གྱི་དབྱེ་བ་དུ་མ་ཞིག་ཡོད་ཀྱང་གཙོ་བོ་རིགས་དྲུག་ཏུ་བསྡུས་ནས་དབང་དྲུག་བསྐུར་ཏེ། རིགས་དྲུག་དང་འབྲེལ་བའི་བསྐྱེད་རིམ་ཐམས་ཅད་སྒོམ་པ་ལ་དབང་བར་བྱེད་པ་ཡིན་ནོ། །གཉིས་པ་གསང་བའི་དབང་
བསྐུར་བ་ལ་གསུམ། ཡོན་ཕུལ་ཏེ་བསྟོད་ཅིང་གསོལ་བ་གདབ་པ། དམ་ཚིག་བསྟན་ནས་དབང་དངོས་བསྐུར་བ། དབང་གི་དག་པ་སྦྱིན་པའོ། །དང་པོ་ནི། གསང་དབང་འདོད་པས་དབང་གི་ཆོ་གའི་ཐོག་མ་ནས་དབང་མ་རྫོགས་ཀྱི་བར་དུ་ལྷ་དང་བླ་མ་ལ་འདོད་ཡོན་དང་ཉེར་

[051B] ཁྱད་པར་དུ་བླ་མ་ལ་ཚོགས་ཀྱི་མཆོད་པ་བྱས་ཏེ། གཟུགས་དང་ལང་ཚོ་ལ་སོགས་པ་བུད་མེད་ཀྱི་ཡོན་ཏན་ཐམས་ཅད་དང་ལྡན་པའི་པདྨ་ཅན་གྱི་རིགས། དབང་ཐོབ་ཅིང་དམ་ཚིག་དང་སྡོམ་པར་ལྡན་ལ། སྔགས་ཀྱི་ཐེག་པ་ལ་ལྷག་པར་
མོས་པ། གོས་དང་རྒྱན་དང་དྲི་དང་བྱུག་པ་ལ་སོགས་པ་ཕུལ་དུ་བྱུང་བས་བརྒྱན་པ་དབུལ། ཁྱད་པར་ཅན་གྱི་རྫས་ནོར་བུ་རིན་པོ་ཆེ་སྣ་བདུན་ནམ་ཡང་ན་རྒྱལ་སྲིད་སྣ་བདུན་དངོས་སམ། བློས་སྤྲུལ་པས་བཀང་བའི་ཞིང་འདི་ཉིན་རེ་བཞིན་དུ་དབུལ། ཕྱག་བྱས་པུས་
མོ་གཡས་པའི་ལྷ་ང་ས་ལ་བཙུགས་མགོ་དུད་པའི་ཐལ་མོ་སྦྱར་ནས་བླ་མ་ལ། ཀུན་མཁྱེན་ས་ཀུན་དབང་ཕྱུག་ལ། །ཀུན་གྱི་དབང་ཕྱུག་འགྲོ་བའི་བདག་ཐུགས་ཀྱི་བདག་པོ་དཔའ་བོ་ཆེ། །དཔའ་བོའི་གཙོ་ལ་ཕྱག་འཚལ་བསྟོད། །སངས་རྒྱས་ཀུན་བདག་བདག་ཉིད་
གནས། །རྡོ་རྗེ་ཡེ་ཤེས་གསུམ་འབྱུང་བ། །རྡོ་རྗེ་ཧཱུཾ་མཛད་ཧཱུཾ་སྒྲོགས་པ། །ཉོན་མོངས་མཐར་མཛད་ཕྱག་འཚལ་བསྟོད། །སངས་རྒྱས་ཀུན་མཆོག་ཕྱག་འཚལ་འདུད། །རྡོ་རྗེ་གསུམ་དབྱེར་མེད་པའི་སྐུ། །ཆོས་བདག་མེད་པ་ལས་བྱུང་བ། །ཡེ་ཤེས་བདུད་རྩི་ཕྱག་
འཚལ་འདུད། །ཀུན་མཁྱེན་ཡེ་ཤེས་ཕུང་པོ་ཅན། །སྲིད་པའི་འཁོར་ལོ་རྣམ་སྦྱོང་བ། །དཔལ་ཆེན་ཡེ་ཤེས་ཆེན་པོ་པ། །གཟི་བརྗིད་ཆེན་པོ་ཕྱག་འཚལ་བསྟོད། །ཕྱག་རྒྱ་དཔའ་བོ་ཆེན་པོ་སྟེ། །སྟོབས་ཆེན་མཆོད་པ་ཆེན་པོ་པ། །བདུད་མཐར་བྱེད་པ་དཔའ་ཆེན་པོ། །
དཔའ་བོ་དབང་ཕྱུག་ཕྱག་འཚལ་བསྟོད། །སྐྱེ་དང་གནས་དང་བསྡུད་པ་ཡི། །བྱེད་པ་པོར་གྱུར་འགྲོ་བའི་གཙོ། །དངོས་དང་དངོས་མེད་རང་བཞིན་ཉིད། །ངོ་མཚར་མཆོག་གྱུར་ཕྱག་འཚལ་བསྟོད། །ཡེ་ཤེས་རྣམ་ཤེས་ཤེས་བྱ་ཡི། །ལམ་དུ་འཇུག་འགྱུར་ཕྱག་འཚལ་

[052A]༄༅། །བསྟོད། །འགྲོ་བའི་མགོན་ལ་ཕྱག་འཚལ་བསྟོད། །པདྨ་ལས་བྱུང་ཕྱག་འཚལ་འདུད། །ཅེས་པས་བསྟོད། ཁྱོད་ཀྱི་ཞབས་ཀྱི་བཀའ་དྲིན་གྱིས། །ཡེ་ཤེས་བླ་མེད་བྱ་བ་ཤེས། །དེ་ལྟར་དབང་བསྐུར་རིན་ཆེན་གྱིས། །མགོན་པོས་བདག་ནི་དབང་བསྐུར་མཛོད། །
དཔལ་ལྡན་བདེ་ཆེན་མགོན་པོ་ཡིས། །དཔལ་ལྡན་ཆོས་ཀྱི་རྡོ་རྗེ་ལ། །གསང་བའི་དེ་ཉིད་བསྟན་པ་ལྟར། །མགོན་པོས་དེ་བཞིན་བཀའ་དྲིན་སྩོལ། །སྡུག་བསྔལ་ཀུན་གྱི་གནས་གྱུར་པ། །དམྱལ་བ་ནས་ནི་གཙོ་བོས་དྲོངས། །སྡུག་བསྔལ་ཐམས་ཅད་མཐར་མཛད་
པ༑ ༑མགོན་མེད་བདག་ལ་ཐུགས་རྗེ་མཛོད། །ཁྱོད་ཞབས་པདྨོ་སྤངས་ནས་སུ། །གཙོ་བོ་གཞན་ན་སྐྱབས་མ་མཆིས། །འགྲོ་བའི་དཔའ་བོ་ཐུབ་ཆེན་གྱིས། །དེ་ཕྱིར་སངས་རྒྱས་མཆོག་གནས་མཛོད། །ཅེས་གསོལ་བ་གདབ་པོ། །གཉིས་པ་ནི། དེ་ནས་སློབ་དཔོན་
གྱིས་སློབ་མ་ལ་སྙིང་རྗེ་བསྐྱེད། བཞིན་རབ་ཏུ་དང་བས་འདི་སྐད་ཅེས། བུ་ཡིས་སྲོག་ཆགས་གསད་པར་བྱ། །བརྫུན་གྱི་ཚིག་ཀྱང་སྨྲ་བར་བྱ། །མ་བྱིན་པར་ཡང་བླང་བར་བྱ། །གཞན་གྱི་ཆུང་མ་བསྟེན་པར་བྱ། །འདི་ནི་ཆོ་ག་མདོར་བསྡུས་པའོ། །ཕྱག་རྒྱ་ཆེན་པོ་དེ་བསྟེན་
པས༑ ༑འདི་ནི་རྟག་ཏུ་བསྟེན་པ་ཡིན། །དམ་ཚིག་བཞི་པོ་འདི་ཉིད་ནི། །བཟང་པོ་ཁྱོད་ཀྱིས་རྟག་ཏུ་བསྟེན། །ཞེས་དམ་ཚིག་ཐོབ་པར་བྱས་ལ། སློབ་མས་མཐོང་ན་མ་དད་ཀྱིས་དོགས་པས་གདོང་གཡོགས་བཅིངས་ལ་རྣམ་སྣང་དུ་བསྐྱེད། རང་ཉིད་གཙོ་བོ་སེམས་དཔའ་
གསུམ་རྩེག་ཏུ་བྱ་ཞིང། སློབ་མས་དངོས་སམ་བློས་སྤྲུལ་ཏེ་ཕུལ་བའི་རིག་མ་རག་རྡོ་རྗེ་མར་བསྐྱེད་ལ་གནས་ལྔར་ས་བོན་ལྔ་ལས་རིགས་ལྔ་བསྐྱེད་དེ་བྱིན་གྱིས་བརླབ། །རྡོ་རྗེ་དང་པདྨ་འདུ་བྱ་བ་དང། རིན་འབྱུང་གི་ང་རྒྱལ་གྱིས་རྗེས་ཆགས་དང། ལས་ལ་གནས་

[052B] སྦྱོར་མཚམས་ནས་སྤྲོས་པའི་འོད་ཟེར་གྱིས་ཕྱོགས་བཅུའི་སངས་རྒྱས་ཐམས་ཅད་འདུས་པའི་བདག་ཉིད་ལྷ་སུམ་ཅུ་སོ་གཉིས་སྤྱན་དྲངས་ཏེ། རང་གི་སྐུ་ཡི་དཀྱིལ་འཁོར་ལ་གནས་པ་རྣམས་རང་གི་སྙིང་ཁར་བསྡུས་པ་ཆགས་པ་ཆེན་
པོས་ཞུ་སྟེ། སྟོང་པ་གསུམ་རིམས་གྱི་ཐིམ་པའི་ཐམས་ཅད་སྟོང་པ་འོད་གསལ་ལྷན་ཅིག་སྐྱེས་པའི་དགའ་བ་ཉམས་སུ་མྱོང་ནས། ཉོན་མོངས་པ་རྣམ་པར་དག་པའི་གནས་མངོན་དུ་བྱས་ལ། ལྷ་རྣམས་ཞུ་བའི་ཐིག་ལེ་རྡོ་རྗེའི་ལམ་ནས་གཡོན་པའི་
མཐེབ་སྲིན་གྱིས་ཕྱུང་སྟེ། འདི་དེ་སངས་རྒྱས་ཐམས་ཅད་ཀྱི། །དམ་ཚིག་ཆེན་པོ་རྨད་བྱུང་བ། །ཁམས་ལྔ་ལས་བྱུང་བཅུད་ཀྱིས་ལེན། །བདེ་བ་ཆེན་པོ་མྱོང་བར་གྱིས། །ཞེས་པའི་དོན་གོ་བར་བྱས་ལ། འདས་པའི་རྡོ་རྗེ་འཆང་སོགས་ཀྱིས། །ཇི་ལྟར་སངས་རྒྱས་སྲས་
དབང་བསྐུར། །བྱང་ཆུབ་སེམས་ནི་བཟང་པོ་ཡིས། །དེ་ལྟར་བུ་ཁྱོད་དབང་བསྐུར་རོ། །ཨོཾ་ཨཱ་བཛྲ་དཧྲྀ་ཀ་ཧཱུཾ། ཞེས་བརྗོད་དེ་སློབ་མའི་མིག་དང་ལག་པའི་ཡུལ་མིན་པར་ལྕེ་ཐོག་ཏུ་བཞག་གོ་དེ་ལྟར་སངས་རྒྱས་ཐམས་ཅད་ཞུ་བ་འདུས་པའི་ངོ་བོར་མོས་ཤིང་
རང་གི་ལུས་ལ་གནས་པའི་རྒྱལ་བ་ཐམས་ཅད་ཚིམ་པར་བྱ་བ་དང། བྱང་ཆུབ་ལས་མི་གཡོ་བའི་བསམ་པས། ཨ་ཧོ་མཧཱ་སུ་ཁ། ཞེས་བརྗོད་ཅིང་བཏུང་བར་བྱའོ། །དེ་ནས་རིག་མ་ཡང་ལངས་ལ་གོས་མེད་པར་བྱས་ནས། རང་གི་པདྨ་ལ་གནས་པའི་
ཐིག་ལེ་སྔར་བཤད་པ་ལྟར་སྦྱིན་ཞིང། སྔར་བཞིན་གྱི་བསམ་པས་བཟའ་བར་བྱའོ། །དེ་ལྟར་མྱངས་པ་ལས་གཞོན་ནུ་མའི་བདེ་བ་འདྲ་བའི་བདེ་བ་སྐྱེ་བར་གསུངས་པས། བྱང་ཆུབ་ཀྱི་སེམས་ཚིག་གིས་སྟེར་བ་ལ་ཡང་དེ་འདྲ་བའི་བདེ་བ་བྱུང་བར་བསྒོམས་

[053A]༄༅། །ལ། དེ་ཉིད་གསང་དབང་དངོས་གཞིར་ངོ་འཕྲོད་པར་བྱའོ། །བླ་མས་ཡབ་ཡུམ་གཉིས་ཀྱི་བྱང་ཆུབ་ཀྱི་སེམས་དཀར་དམར་བཏོན་ཏེ། དུང་ཆོས་སམ་བུམ་པ་འམ་ཐོད་པར་བླུག་བདུད་རྩི་ལྷག་མ་རྣམས་བསྲེས་པ་དྲི་ཞིམ་པོའི་ཆུ་དང་སྦྱར་བ་ཡི་གེ་
གསུམ་གྱིས་བསྔགས་ནས་སྦྱང་སྦར་སོགས་སྒྲུབ་ཐབས་བཞིན་བྱ། སྔར་བཤད་པའི་བཀྲ་ཤིས་ཀྱི་ཚིགས་བཅད་དང། འདི་དེ་ཞེས་པའི་ཚིག་བཅད་གཉིས་བརྗོད་པ་སྔོན་དུ་འགྲོ་བས། བདུད་རྩི་ལྔ་སྤྱི་བོར་གཏོར་ཞིང་འཐུང་དུ་གཞུག་ལ་དབང་བསྐུར་
རོ༑ ༑འདི་གསང་དབང་ཙམ་དང་སྔ་མ་མཆོག་གི་གསང་དབང་དུ་ནཱ་རོ་ཏ་པ་བཞེད་དོ། །ཕྱི་མ་སྒྲོན་གསལ་ལས་བཤད་དེ་ཟླ་གསང་ཐིག་ལེ་དང་གསང་བ་གྲུབ་པ་དང་རིམ་ལྔ་དང་སྤྱོད་བསྡུས་ཀྱི་དགོངས་པའོ། །གསང་དབང་སྔ་མ་སྐལ་བཟང་དང་ཕྱི་མ་སྐལ་དམན་
གྱི་དབང་དུ་བྱས་པ་མིན་ཏེ། གསང་དབང་སྔ་མ་བསྐུར་བ་དེ་ཉིད་ལ་ཕྱི་མ་འདི་བྱེད་པར་གསང་བ་གྲུབ་པ་དང་སྒྲོན་གསལ་ལས་གསུངས་པའི་ཕྱིར་རོ། །དབང་གཞན་རྣམས་བསྐུར་བ་ན་རང་རང་གི་སྐབས་ཀྱི་ལམ་བསྒོམ་པར་བྱ་བ་མཚོན་པ་ལྟ། གསང་དབང་བསྐུར་
བས་མཚོན་ཚུལ་ནི། འདིས་ཐོག་མར་རང་གི་རྩ་དང་རླུང་དང་ཐིག་ལེ་དང་ཡི་གེ་སོགས་ལ་དམིགས་ནས། ལུས་ལ་གནད་དུ་བསྣུན་པར་བྱེད་པའི་ལམ་རྣམས་སྒོམ་པ་ལ་དབང་བར་བྱེད་ལ། དེ་ཡང་བླ་མ་ཡབ་ཡུམ་གྱི་བྱང་སེམས་དཀར་དམར་ལྕེས་མྱངས་
པ་རྩའི་སྤུབས་རྣམས་སུ་ཕྱིན་པ་ན། བྱིན་རླབས་ཅན་གྱིས་རྫས་དེ་རང་གི་སེམས་བྱང་སེམས་རླུང་དང་བཅས་པ་དང་འདྲེས་ནས་དེས་བྱིན་གྱིས་བརླབས་པས། ད་གཟོད་རྩ་རླུང་སོགས་ལ་གནད་དུ་བསྣུན་པའི་ལམ་སྒོམ་པ་ན་དེ་དག་ལས་རུང་དུ་འགྱུར་བའི་རྟེན་

[053B] ཁྱད་པར་དུ་དབང་འདིས་སྒྱུ་ལུས་མཚོན་ཚུལ་ནི། ཞལ་ལུང་ལས་གསང་དབང་བསྐུར་བའི་སྐབས་སུ། དེ་ཡིས་ཞིང་ནི་དག་བྱས་ཏེ། །ཆོས་ཀུན་སྒྱུ་མ་ལ་སོགས་པའི། །བཅུ་གཉིས་དོན་དུ་རྟོགས་པར་འགྱུར། །ཞེས་གསང་དབང་གིས་
ཆོས་ཀུན་སྒྱུ་མ་ལ་སོགས་དང་འདྲ་བར་རྟོགས་པར་གསུངས་ཤིང། དགྲ་ནག་ལས། བཏུང་བ་རིན་ཆེན་འདི་ཡིས་ནི། །རྡོ་རྗེའི་ལུས་ནི་རབ་ཏུ་བསྒྲུབ། །ཅེས་གསང་རྫས་སྟེར་བའི་སྐབས་སུ། གསང་རྫས་བྱང་ཆུབ་ཀྱི་སེམས་ཀྱིས་རྡོ་རྗེའི་སྐུ་སྒྲུབ་པར་བརྗོད་ནས་སྟེར་
བར་གསུངས་ལ། རིམ་ལྔར་རྡོ་རྗེའི་སྐུ་དང་སྒྱུ་མའི་སྐུ་རྣམ་གྲངས་སུ་གསུངས་པས། གསང་རྫས་མྱངས་པས་རྡོ་རྗེའི་སྐུ་འམ་སྒྱུ་མའི་སྐུ་མཚོན་ཚུལ་བརྟེན་དགོས་སོ། །དེའི་ཚུལ་ནི། གཟུང་མི་ནུས་པར་ཕྱིར་འཚོར་བའི་བྱང་སེམས་ནི་ཆང་གི་ཁུ་བ་ཟགས་པའི་སྦང་
མ་དང་འདྲ་ཞིང། ཕྱིར་མ་ཤོར་བར་འཛིན་ནུས་པའི་བྱང་སེམས་ནི་ཆང་གི་ཁུ་བ་མ་ཟགས་པའི་སྦང་མ་ལྟར་ནུས་པ་ཆེ་ལ། དབང་འདི་བསྐུར་བའི་སློབ་དཔོན་མཚན་ཉིད་དང་ལྡན་པས་ཀྱང། འགོག་པའི་ཐབས་ཀྱིས་བཀག་པས་བྱང་སེམས་ཕྱིར་མ་ཤོར་བར་བསྐུལ་
ནས་ལྷན་སྐྱེས་ཀྱི་དགའ་བ་བརྟན་པར་བྱེད་ནུས་པར་གསུངས་པས་ཤིན་ཏུ་ནུས་པ་ཆེ་བ་དང། བླ་མ་ཡབ་ཡུམ་ལ་ལྷན་སྐྱེས་ཀྱི་དགའ་བ་བསྐྱེད་པའི་རྫས་ཁྱད་པར་བ་ཡིན་པ་དང། སངས་རྒྱས་བྱང་སེམས་དཔག་མེད་དམིགས་པ་བརྟན་པོས་བཀུག་ནས་བཞུས་པ་
དང་དབྱེར་མེད་པར་བྱས་པ་ཡིན་པས། ཕྱག་ཆེན་ཐིག་ལེ་ལས་རྫས་འདི་མྱངས་པས་གཞོན་ནུ་མའི་བདེ་བ་འདྲ་བ་སྐྱེ་བར་གསུངས་སོ། །དེས་ན་དེ་འདྲ་བའི་བདེ་བ་སྐྱེས་པའི་ཚེ། ཡིད་ཀྱི་བདེ་བ་དེས་བདག་མེད་པའི་དོན་ངེས་པའི་བདེ་སྟོང་དབྱེར་མེད་དུ་ངོ་སྤྲད་པ་ན་

[054A]༄༅། །སྤྱིར་ཆོས་ཀུན་སྒྱུ་མ་ལྟ་བུར་འཆར་ཞིང། ཁྱད་པར་དུ་རང་ལྷར་བསྒོམས་པའི་ལྷ་སྐུ་སྒྱུ་མ་དང་འཇའ་ཚོན་ལྟ་བུ་ངེས་སུ་གཞུག་པ། ཁྱེད་ཀྱིས་ལུས་ལ་གནད་དུ་བསྣུན་པའི་གདམས་ངག་གིས་རླུང་ཤིན་ཏུ་དུལ་བར་སྦྱངས་པ་ན། དེའི་མཐུས་དགའ་
བ་གསུམ་མམ་སྟོང་པ་གསུམ་གྱི་ཡེ་ཤེས་བསྐྱེད་པའི་མཐར། ལུགས་ལྡོག་ཏུ་ཞུགས་པའི་ཡེ་ཤེས་གསུམ་རླུང་དང་བཅས་པ་ལས། ད་ལྟ་ལྷའི་སྐུ་འཇའ་ཚོན་དང་སྒྱུ་མ་བཞིན་དུ་སྣང་བ་འདི་དང་འདྲ་བའི་སྒྱུ་མའི་སྐུ་འགྲུབ་པར་འགྱུར་རོ་ཞེས་བརྗོད་དོ། །
གསུམ་པ་ནི། དེ་ནས་གདོང་གཡོགས་བསལ་ཞིང་ཁྱོད་ཀྱིས་དཀྱིལ་འཁོར་བཞི་ལས་ཀུན་རྫོབ་བྱང་ཆུབ་སེམས་ཀྱི་དཀྱིལ་འཁོར་དུ། རྫས་གསང་བ་ལས་བྱུང་བའི་དབང་ལ་གསང་བའི་དབང་བསྐུར་བ་ཞེས་བཤད་པ་དེ་ཐོབ། ཐུན་མོང་བའི་ངག་གི་དྲི་མ་རྫུན་
དུ་སྨྲ་བ་སོགས་སྔར་བསགས་འདག་ཅིང་ཕྱི་མ་སྡོམ་པ་དང། ཐུན་མོང་མ་ཡིན་པ་རླུང་ལ་ངག་ཏུ་གསུངས་པའི་དྲི་མ་རླུང་སྔགས་སོ་སོར་སྣང་ཞིང་ཞེན་པའི་དྲི་མ་འཁྲུད་པས་གསུང་རྡོ་རྗེ་སྦྱོང། ཀུན་རྫོབ་སྒྱུ་མའི་རྫོགས་རིམ་དང་དེ་གང་ལས་སྒྲུབ་པའི་གཞི་སྟོང་
པ་གསུམ་གྱི་ཡེ་ཤེས་སེམས་དབེན་དང། དེ་འདྲེན་བྱེད་ལུས་དབེན་དང། རྡོ་རྗེ་བཟླས་པ་བསྒོམ་པ་སོགས་ལ་དབང་བར་བྱས། འབྲས་བུ་ལོངས་སྤྱོད་རྫོགས་པའི་སྐུ་འགྲུབ་པའི་ནུས་པ་ཁྱད་པར་ཅན་བཞག་སྔར་བཤད་པའི་དམ་ཚིག་བཞི་དང་ལྷ་རྣམས་ལ་
ཤ་ལྔ་སྦྱིན་སྲེག་དང་གཏོར་མ་རེ་དབུལ་ཞིང་རང་གིས་ཀྱང་ཤ་དང་བདུད་རྩི་ལྔ་སྦྱང་བ་སོགས་བྱས་ནས་བཟའ་བ་དང། ཚོགས་ཀྱི་འཁོར་ལོ་ཉིན་རེའམ་ཟླ་བ་རེ་འམ་ལོ་རེ་རེ་ལ་བྱ་ཞིང། གླུ་གར་ལ་སོགས་པས་སྡུག་པ་ཐམས་ཅད་འདུ་བར་བྱས་ཏེ་

[054B] །གསང་དབང་ཐོབ་པས་གསུང་རྡོ་རྗེ་ངག་དབེན་དང་ཐུགས་རྡོ་རྗེ་སེམས་དབེན་གཉིས་སྦྱོང་ལ། བདག་བྱིན་རླབས་ནི་དབང་གསུམ་པ་ཐོབ་པས་མཚོན་པར་བྱེད་
ཅེས་སྒྲ་གཅན་འཛིན་དཔལ་བཤེས་གཉེན་འཆད་མོད་ཀྱང། ནཱ་རོ་ཏ་པས་གསང་དབང་ཐོབ་པ་ལ་སྒྱུ་ལུས་བཤད་པ་དང། དབང་གསུམ་པ་ཐོབ་པས་འོད་གསལ་བཤད་པར་གསུངས་པ་ཉིད་རིམ་ལྔ་དང་འཇམ་དཔལ་ཞལ་ལུང་གི་དགོངས་པ་ཡིན་ནོ། །རིམ་ལྔར་
བསྐྱེད་རིམ་གྱི་རྗེས་སུ་འབྲངས་ནས་དབང་བསྐུར་བ་ཐོབ་ཅིང། དབེན་པ་གསུམ་གྱི་ཐོས་པ་འཛིན་པས་ཕྲེང་བ་ལ་སོགས་པའི་དབང་དགུ་དང་བཅས་པའི་གསང་དབང་ཐོབ་ནས། སྒྱུ་ལུས་ཀྱི་གདམས་ངག་གི་དོན་དུ་གསོལ་བ་གདབ་པར་གསུངས་པ་ལ་བརྟེན་ནས། བུམ་
དབང་རྫོགས་པར་ཐོབ་པ་ན་ངག་དབེན་དང་སེམས་དབེན་སྒོམ་པ་ལ་དབང་ངོ་ཞེས་སྨྲ་བ་ནི་དོན་མིན་ནོ། །འོ་ན་ཇི་ལྟར་ཡིན་སྙམ་ན། དེ་ནི་སྒྱུ་ལུས་ཀྱི་གདམས་ངག་ཉན་པ་ལ་དབེན་གསུམ་གྱི་གདམས་ངག་ཐོབ་པ་དང། དབང་དགུ་གསང་དབང་དང་བཅས་པ་ཐོབ་པ་ཞིག་
དགོས་ཞེས་པའི་དོན་ཡིན་གྱིས། དབེན་གསུམ་གྱི་གདམས་ངག་སྔོན་དུ་ཐོབ་ནས་ཕྱིས་གསང་དབང་ཞུ་བའི་དོན་མིན་ཏེ། དེ་ལྟ་མ་ཡིན་ན་བུམ་དབང་དགུ་ཡང་དབེན་གསུམ་གྱི་གདམས་ངག་སྔོན་དུ་ཐོབ་པ་ལ་བསྐུར་དགོས་པར་འགྱུར་རོ། །དེས་ན་རྫོགས་རིམ་
ལ་བདེན་པ་གཉིས་སོ་སོའི་དབང་དུ་བྱས་པ་ཀུན་རྫོབ་སྒྱུ་མ་དང། དོན་དམ་འོད་གསལ་གྱི་རྫོགས་རིམ་གཉིས་དང། བདེན་གཉིས་དབྱེར་མེད་ཟུང་འཇུག་གི་རྫོགས་རིམ་གསུམ་ཡོད་ལ། དེ་རྣམས་ཀྱི་སྣོད་དུ་སྒྲུབ་པ་ལ་དབང་གོང་མ་གསུམ་དགོས་པ་ཡིན་ཏེ་

[055A]༄༅། །ལུས་ངག་གི་དབེན་པ་དང་སེམས་དབེན་ནི་ཀུན་རྫོབ་སྒྱུ་མའི་ཆ་ལག་ཡིན་པས་དེའི་ཁོངས་སུ་བསྡུས་པའོ། །ཡོན་དབུལ་བསྟོད་གསོལ་དམ་ཚིག་སྦྱིན། །གཉིས་བསྐྱེད་འདུ་བྱ་སྤྱན་དྲང་མྱང། །རྫས་སྦྱིན་བཏུང་སྤྲང་ཤིས་བརྗོད་བསྐུར། །དག་པ་སྦྱིན་པ་གསད་
དབང་སྡོམ།། །།གསུམ་པ་ཤེས་རབ་ཡེ་ཤེས་ཀྱི་དབང་བསྐུར་བ་ལ་བཞི། ཡོན་དབུལ་ཞིང་གསོལ་བ་གདབ་པ། དབང་དངོས་བསྐུར་བའི་ཆོ་ག་དབང་གི་ཡེ་ཤེས་ངོ་སྤྲད་པ། དབང་གི་དག་པ་སྦྱིན་པའོ། །དང་པོ་ནི། འབྱོར་པ་ཅི་ཡོད་པས་ཚོགས་
འཁོར་བྱས་ལ་ནམ་ཕྱེད་ན། ཤེས་རབ་དང་དད་པ་ཆེ་བ་རྣལ་འབྱོར་ལ་གོམས་པ་སྒྲུབ་པ་པོ་ལ་མོས་པ། དམ་ཚིག་དང་སྡོམ་པ་འཛིན་པའི་རིག་མ་ལོ་བཅུ་གཉིས་སམ་བཅུ་དྲུག་གམ་ཉི་ཤུ་མ། ལུས་དྲི་ཞིམ་པོས་བྱུགས་ཤིང་རྒྱན་ཐམས་ཅད་ཀྱིས་བརྒྱན་པ་
བླ་མ་ལ་ཕུལ་ཏེ། གསང་བ་དང་དེ་ལས་གཞན་པའི་མཆོད་པས་མཆོད་ལ། བླ་མའི་མདུན་དུ་པུས་མོ་གཡས་པའི་ལྷ་ང་ས་ལ་བཙུགས་ཏེ་ཐལ་མོ་སྦྱར་ལ། འཁོར་བ་ལས་སྐྱོབ་པའི་ཡིད་ཀྱིས་སློབ་དཔོན་ལ་སངས་རྒྱས་མངོན་སུམ་པ་བཞིན་དུ་བལྟས་
ནས༑ མཆོག་སྦྱིན་རྡོ་རྗེ་མཆོག་ཁྱོད་འདུད། །ཡང་དག་མཐར་གྱུར་ཁྱོད་ལ་འདུད། །སྟོང་ཉིད་ལས་བྱུང་ཁྱོད་ལ་འདུད། །སངས་རྒྱས་བྱང་ཆུབ་ཕྱག་འཚལ་འདུད། །སངས་རྒྱས་ཀུན་གྱིས་ཡེ་ཤེས་ཆེ༑ ༑ཐམས་ཅད་སྟོང་པ་བླ་ན་མེད། །མངོན་པར་བྱང་ཆུབ་མཐོང་
བ་ནི༑ ༑སློབ་དཔོན་ཆེན་པོ་བདག་ལ་སྩོལ། །ལས་དང་སྐྱེ་ལས་རྣམ་གྲོལ་བའི། །ཚེ་འདིར་བྱང་ཆུབ་ཉིད་འཐོབ་པ། །རང་མྱོང་མཚན་ཉིད་ཅིག་པ་ཉིད། །སེམས་དཔའ་ཆེན་པོ་སྩལ་དུ་གསོལ། །ཁྱོད་ཞབས་པདྨོ་སྤངས་ནས་ནི། །གཙོ་བོ་གཞན་དུ་སྐྱབས་མ་

[055B] །འགྲོ་བའི་དཔའ་བོ་ཐུབ་ཆེན་པོས། །དེ་བས་སངས་རྒྱས་མཆོག་བརྙེས་མཛོད། །ཅེས་པ་འམ་བསྡུས་ན། དངོས་གྲུབ་ཐམས་ཅད་བསྡུས་ནས་ནི། །བདག་ལ་ཁྱོད་ཀྱིས་དབང་བསྐུར་གསོལ། །ཞེས་མངོན་པར་བྱང་ཆུབ་པའི་གདམས་ངག་གི་སྣོད་དུ་བསྒྲུབ་པའི་
དབང་གི་དོན་དུ་གསོལ་བ་གདབ་བོ། །གཉིས་པ་ནི། དེ་ནས་ཕན་ཚུན་ངོ་ཚེས་བཅིངས་ན་བདེ་བ་ཆེན་པོ་ངོས་མི་ཟིན་པ་སྤང་བའི་ཕྱིར་གཉིས་ཀ་ལ་གདོང་གཡོག་བཅིང། བླ་མས་རིག་མ་བསང་སྦྱངས་ཏེ་སྤྱན་མའམ་རེག་རྡོ་རྗེ་མར་བསྐྱེད། དེའི་ལུས་ལ་ས་བོན་
ལྔ་ལས་རིགས་ལྔ་བཀོད་དེ་བྱིན་གྱིས་བརླབས་པའི་ལག་པ་སློབ་མའི་ལག་པར་གཏད་ལ་རང་གི་ལག་པ་གཡོན་བས་བཟུང། ལག་པ་གཡས་པ་རྡོ་རྗེ་དང་བཅས་པ་སློབ་མའི་སྤྱི་བོར་བཞག་སྟེ། འདིར་ནི་ཁྱེད་རྣམས་དབང་པོ་ཡིན། །བདག་གིས་འདི་ལ་འདི་གཏད་དོ། །ཞེས་
རྒྱལ་བ་རྣམས་དཔང་དུ་བཙུགས་ཏེ། ལྷ་མོ་ཕྱག་རྒྱ་ཆེན་པོ་འདི། །དཔག་མེད་བདེ་བ་རབ་སྟེར་བ། །བུ་ཡིས་ཀུན་ནས་བླངས་ནས་ནི། །བླ་ན་མེད་པའི་མཆོད་བ་གྱིས། །ཐབས་གཞན་གྱིས་ནི་འཚང་མི་རྒྱ། །དེ་བས་རིག་པ་འདི་མཆོག་ཡིན། །ཆོས་ཀུན་གཉིས་སུ་མེད་པ་
ལ། །དངོས་པོ་གཉིས་སུ་བཏགས་པ་ཡིན། །དེ་བས་འཁོར་བ་རྣམ་བྲལ་པར། །རྟག་ཏུ་ཁྱོད་ཀྱིས་མི་བྱའོ། །འདི་ནི་སངས་རྒྱས་ཐམས་ཅད་ཀྱི། །རིག་པའི་བརྟུལ་ཞུགས་བླ་མེད་པའོ། །རྨོངས་པ་གང་ཞིག་འདས་གྱུར་ན། །དངོས་གྲུབ་མཆོག་ཀྱང་འགྲུབ་མི་
འགྱུར། །ཞེས་བརྗོད་དེ་རིག་མའི་བརྟུལ་ཞུགས་སྦྱིན། སློབ་མ་རྡོ་རྗེ་འཛིན་པ་གཉིས་པ་དང་རིག་མ་ལ། གདུགས་དང་རྒྱལ་མཚན་དང་རྔ་ཡབ་དང་ཕྲེང་བ་དང་ཙན་དན་ལ་སོགས་པས་མཆོད་ཅིང། རོལ་མོའི་སྒྲ་སྐད་སྣ་ཚོགས་པ་དང་བཀྲ་ཤིས་ཀྱི་དབྱངས་ཀྱིས་
[056A]༄༅། །ཤིས་པ་བརྗོད། དེ་ནས་རིག་པ་ངེས། དཔའ་བོ་བུ་ནི་བླ་ན་མེད། །དཔའ་བོ་ཁྱོད་ནི་སྤྲོ་འམ་ཅི། །བཤད་དང་གཅི་བ་བཟའ་བ་དང། །ཤ་དང་ཁུ་ཁྲག་དེ་བཞིན་ཏེ། །བུ་ཁྱོད་ཅི་དགར་སྤྲོ་གྱུར་ཏེ། །བུད་མེད་རྟག་ཏུ་གུས་པ་དང། །བདག་གི་པདྨར་འོ་བྱེད་པ། །
བུ་ཁྱོད་ཅི་བཞེས་བདེན་པར་སྨྲོས། །ཞེས་འདྲི་བ་ལ་སློབ་མས། ཁུ་ཁྲག་ལ་སོགས་བཟའ་བ་དང། །བུད་མེད་རྣམས་ལ་རྟག་གུས་དང། །བྷ་གའི་པདྨར་འོ་བྱེད་པ། །ལྷ་མོ་ཅི་ཕྱིར་བདག་མི་སྤྲོ། །ཞེས་བརྗོད་པ་དང། རིག་མ་དེ་དགྱེས་ནས་སྐྲ་བཀྲོལ། གོས་དང་བྲལ་བར་
བྱས་ནས་རང་གི་ཆུ་སྐྱེས་ཕྱེ་ནས་གསལ་བར་སྟོན་ཅིང། ཨེ་མ་བདག་གི་པདྨ་ནི། །བདེ་བ་ཐམས་ཅད་ཡང་དག་ལྡན། །གང་ཞིག་ཆོ་གས་བསྟེན་བྱེད་པ། །དེ་ཡི་མདུན་དུ་བདག་གནས་སོ། །སངས་རྒྱས་བསྟེན་པ་ལ་སོགས་པ། །པདྨར་བྱ་བ་ཇི་བཞིན་གྱིས། །བདེ་ཚན་རྒྱལ་
པོ་རང་ཉིད་ནི། །འདི་ཉིད་དུ་ནི་རྟག་ཏུ་ཞུགས། །བླུན་པོ་གང་ཞིག་འདི་སྤོང་བ། །དེ་ལ་མཆོག་གི་དངོས་གྲུབ་མེད། །བྷཉྫ་མོཀྵ་ཧོཿ་ཞེས་བརྗོད་པ་དང་སློབ་མ་རྣམ་སྣང་དམ་མི་བསྐྱོད་པར་བསྐྱེད། ཡེ་ཤེས་པ་གཞུག་དབང་བསྐུར། རིག་མ་སྤྱན་མའམ་རིག་རྡོ་རྗེ་མར་གསལ་
གདབ་པ་སོགས་བྱས་ལ། རྡོ་རྗེ་དང་པདྨ་འདུ་བྱས་ཏེ། མཛུབ་མོའི་རྩེ་དང་ལྕེ་རྩེ་ལ་ཧྲི་ཡིག་བཀོད་ཅིང་ཤིམ་པ་བརྗོད་པ་སྔོན་དུ་འགྲོ་བས། རིམ་པ་བཞིན་དུ་བྷ་གའི་དབུས་ཀྱི་བདེ་བ་རྒྱུ་བའི་རྡོ་རྗེ་དབྱིངས་ཀྱི་དབང་ཕྱུག་མའི་རྩ་བཙལ་ལ། རྙེད་པའི་རྟགས་བྱུང་བ་དང་
རིན་འབྱུང་གི་ང་རྒྱལ་གྱིས་ཕན་ཚུན་འཁྱུད་པ་དང་ཙུམ་པ་ནལ་སོགས་པ་ཀ་ར་ནའི་སྦྱོར་བས་རྗེས་སུ་ཆགས་པར་བྱས་ལ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སཱ་བྷཱ་བ་ཨཱཏྨ་ཀོཉྷཾ། ཞེས་བརྗོད་ལ་དེ་བཞིན་གཤེགས་པ་ཐམས་ཅད་ཀྱི་རྗེས་སུ་ཆགས་པའི་

[056B] དེ་ནས་མི་བསྐྱོད་པའི་ང་རྒྱལ་དུ་འཕོས་ལ། ཧཱུཾ་གླུར་བླང་བ་སོགས་སྒྲུབ་ཐབས་བཞིན་བྱས་ཏེ། རང་གི་ཐུགས་ཀའི་ས་བོན་གྱི་འོད་ཟེར་གྱིས་སྤྱན་དྲངས་པའི་རྒྱལ་བ་ཡབ་ཡུམ་ལུས་ལ་གཞུག་བླ་མས་ཀྱང་དེ་ལྟར་སྤྱན་དྲངས་
ཏེ་བཅུག་པ་དང་རོ་གཅིག་ཏུ་གྱུར་པ། སྔོན་དུ་བླ་མའི་མན་ངག་གིས་དགའ་བ་དང་སྟོང་པ་བཞི་སྐྱེ་བའི་གནས་དང་དུས་དང་ངོ་བོའི་དབྱེ་བ་ཤེས་པས་དགའ་བ་བརྩམ་པར་བྱའོ། །གསུམ་པ་ནི། དེ་ཡང་ཞལ་ལུང་ལས། སྡོམ་བརྩོན་གཞུ་དབྱིབས་གཡོ་བ་ཡི།། །སུམ་
མདོར་ཡེ་ཤེས་མེ་སྦར་བས། །ཁམས་བཞུས་ནས་ནི་བཅུ་དྲུག་ཆར། །གྱུར་པ་མེ་ཏོག་ཀུན་དེ་འདྲ། །རླུང་གི་སྦྱོར་བས་འཕུལ་བར་བྱ། །རང་བཞིན་གྱིས་ནི་རབ་ཞི་བ། །ཆོས་སྐུ་ཞི་བ་དེ་ཁོ་ན། །བདེ་བ་དེ་ཉིད་ནོར་བུར་འདུག་སྐད་ཅིག་དྲན་མེད་གཡོ་བར་བྱེད། །སྒྲུབ་པ་ཆེན་པོ་དེ་
ཉིད་དོ། །ཞེས་གསུངས་པ་ལྟར་སྙོམས་པར་ཞུགས་པའི་རྐྱེན་གྱིས་གསང་གནས་ཀྱི་རླུང་གཡོས་པས། ལྟེ་འོག་གི་སུམ་མདོའི་ཚངས་པའི་མེ་འབར་བ་ལྟེ་བའི་གཏུམ་མོ་དང་གཅིག་ཏུ་གྱུར་ཏེ་ཆེར་འབར་ནས། རིམ་གྱིས་གྱེན་དུ་སོང་བས་སྤྱི་བོའི་ཁམས་བཞུས་ནས་
ལུས་ཀྱི་ཐིག་ལེའི་གནས་བཅུ་དྲུག་ནས་བྱང་སེམས་དཀར་པོའི་ཆ་ཀུན་ད་ལྟ་བུ་ཞུ་བ་རྣམས་དྲངས་ཏེ། རླུང་གིས་ཐུར་དུ་ཕུལ་བ་རིམ་གྱིས་བརྒྱུད་ནས་རྡོ་རྗེ་ནོར་བུར་གནས་པ་ཕྱིར་མ་འབོས་པ་ལས་བྱུང་བའི་དཔེའི་འོད་གསལ་དང། ལྷན་ཅིག་སྐྱེས་པའི་ཡེ་
ཤེས་ངོས་ཟིན་པར་བྱས་ལ། དེ་ཉིད་ཤེས་རབ་ཡེ་ཤེས་ཀྱི་དབང་དུ་ངོ་འཕྲོད་པར་བྱའོ། །འདི་ཡང་ཞལ་ལུང་ལས། དེ་ནས་དེ་ལ་རང་བྱུང་གི་ཆོས་སྐུ་རབ་དགའ་མཁའ་མཉམ་པ། །ལྷག་པའི་ལྷ་ཞེས་བྱ་བ་ནི། །རྟོགས་བྱའི་ཆེད་དུ་བུ་མོ་སྦྱིན། །ཞེས་གསུངས་ཤིང་

[057A]༄༅། །རང་བཞིན་གྱིས་ནི་ཞེས་པའི་རྐང་པ་གཉིས་དང། ཤེས་རབ་སྦྱོར་བས་དཔལ་ལྡན་ནི། །དེ་ཉིད་ཡང་དག་མཚོན་པར་བྱ། །ཞེས་གསུངས་ཤིང། དེ་ཁོ་ན་ཉིད་ཀྱི་དོན་ཁོང་དུ་ཆུད་པའི་ལྟ་བ་དང་བྲལ་བ་ལ་དངོས་ཀྱི་རིག་མ་ལ་བརྟེན་པའི་འདོད་ཡོན་ལམ་
བྱེད་མ་གནང་བས། བདག་མེད་པའི་གོ་བ་ཕུ་ཐག་ཆོད་པའི་ལྟ་བ་དང་ལྡན་པས་སྔར་བཤད་པ་ལྟར་གྱི་བདེ་བ་སྐྱེས་པ་ན། དེ་ནས་བདག་མེད་པའི་ལྟ་བ་དྲན་པར་བྱས་ནས། བདེ་བས་བདག་མེད་ཀྱི་སྟོང་པ་ངེས་པར་བྱས་པ་ཉིད་བདེ་སྟོང་དབྱེར་མེད་ཀྱི་ལྷན་སྐྱེས་ཀྱི་དགའ་
བ་ཡིན་གྱི། བདེ་བ་ཆེན་པོ་བྱུང་བའི་དབང་གིས་སེམས་ཀྱི་རྟོག་པ་རེ་ཞིག་ལོག་པ་ཙམ་བདེ་སྟོང་དབྱེར་མེད་ཀྱི་དོན་མིན་ནོ། །དེ་ནི་དབང་གསུམ་པ་ཁྱད་པར་ཅན་གྱི་ཐོབ་ལུགས་ཡིན་ལ། སྟོང་པའི་གོ་བ་དེ་འདྲ་མེད་པས་དབང་སུམ་པ་ཁྱད་པར་ཅན་དེ་འདྲ་མི་འཐོབ་
ལ། དབང་བསྐུར་མཁན་དང་ཞུ་མཁན་གྱི་གང་ཟག་མཆོག་དམན་གྱི་དབང་གིས་དབང་གསུམ་པར་རིགས་གཅིག་ཀྱང་ཐོབ་ལུགས་མང་དུ་འོང་སྟེ་དབང་གཞན་ལའང་དེ་དང་འདྲའོ། །དབང་འདི་ཡེ་ཤེས་ཀྱི་ཕྱག་རྒྱ་ལ་རྟེན་ནས་སྐུར་བ་ལ་ཡང་སྔར་བཤད་པའི་དམིགས་
པ་རྣམས་དལ་བུས་གསལ་བཏབ་སྟེ་ངེས་པ་རྙེད་པར་བྱས་ལ། ཡབ་ཡུམ་སྙོམས་པར་ཞུགས་པ་ལས་བྱུང་བའི་བྱང་ཆུབ་ཀྱི་སེམས་ནོར་བུའི་ནང་དུ་གནས་པ་ལས་བྱུང་བའི་བདེ་སྟོང་དབྱེར་མེད་ཀྱི་དམིགས་པ་ལེགས་པོར་ངེས་པར་བྱས་ལ་ངོ་སྤྲད། ལྟ་བའི་
གོ་བ་མེད་པ་ལ་ཡང་བདེ་བའི་ཕྱོགས་ཀྱི་དམིགས་པ་ངོ་འཕྲོད་ངེས་སུ་བྱའོ། །དགའ་བ་གསུམ་པ་ཉེར་ཐོབ་དབང་གསུམ་པ་དང། བཞི་པ་ལྷན་སྐྱེས་ཐམས་ཅད་སྟོང་པ་དབང་བཞི་པར་བྱེད་ཅིང། དབང་གསུམ་པ་དེ་ཉིད་བཞི་པར་འགྱུར་རོ། ཞེས་ཟུང་འཇུག་གསལ་

[057B] འདི་ནི་ཀྱེ་རྡོར་རྩ་བཤད་ཀྱི་རྒྱུད་ལས་དགའ་བ་བཞི་དང་དབང་བཞི་གྲངས་བཞིན་དུ་སྦྱར་བ་མན་སྙེ་ལས་དབང་པོ་རབ་ཀྱི་དབང་དུ་བྱས་པར་བཤད་པའི་དབང་བཞི་སྐུར་ལུགས་སུ་ཡང་མི་སྣང་ལ། ཕྱག་ཆེན་ཐིག་ལེ་ལས། ཤེས་རབ་ཁུ་བ་
དང་ཡེ་ཤེས་བདེ་བ་དང་དབང་བསྐུར་བ་ནི་ཞུ་བ་ལྷུང་བའི་བདེ་བ་དང། དེ་འགོག་པའི་ལྷན་སྐྱེས་ལ་དབང་བཞི་པར་བཤད་པའི་སྐུར་ལུགས་ཀྱང་མི་ཞིང། བཤད་རྒྱུད་རྡོར་ཕྲེང་ལས་དབང་གསུམ་པའི་སྐབས་སུ་ལྷན་སྐྱེས་སྐྱེ་བར་བཤད་ལ། གཞན་ཡང་ཁུངས་
ཐུབ་ཀྱི་གཞུང་མང་བས་མི་འཐད་དེ། རྒྱས་པར་ལམ་གྱི་རིམ་པར་བཤད་ཟིན་ཅིང་མངས་པས་འཇིགས་ནས་མ་བྲིས་སོ། །སློབ་མས་ནུས་པ་ཅི་ཡོད་པས་བྱང་ཆུབ་ཀྱི་སེམས་མི་འཕོ་བར་གཟུང། རིང་དུ་འཛིན་མ་ནུས་ན་དལ་བུས་བཏང་སྟེ། ཆུ་སྐྱེས་ནས་ལྕེ་ཉིད་
ཀྱིས་བླངས་ནས་དེ་ཁོ་ན་ཉིད་ཀྱི་ལྟ་བས་དམ་ཚིག་གི་ངོ་བོ་བྱང་ཆུབ་ཀྱི་སེམས་བཏུང་ངོ། །དེ་ནས་ལྷ་མོ་དེ་དགྱེས་ནས་བྷ་ཛ་བྷ་ཀྵ། ཞེས་གསུངས་པ་དེའི་རྐང་པ་གཡོན་པ་སློབ་མའི་མགོ་ལ་བཞག་ནས། དེ་རིང་ཕན་ཆད་བུ་ཁྱོད་ཀྱིས། །ཇི་སྲིད་བྱང་ཆུབ་སྙིང་པོའི་
པར། །རྨི་ལམ་བཞིན་དུ་སེམས་ཅན་གྱི། །བླ་ན་མེད་པའི་དོན་བྱོས་ཤིག་བསྐྱེད་པའི་རིམ་པ་སྒོམ་པ་ཡི། །འདི་ནི་མན་ངག་ལས་ནི་ཤེས། །རིག་པ་འདི་ནི་དོར་བྱས་ན། །ཐབས་གཞན་གྱིས་ནི་སངས་མི་རྒྱ། །བརྟུལ་ཞུགས་རྣམས་ཀྱི་མཆོག་གི་མཆོག་རིག་
མའི་བརྟུལ་ཞུགས་བུ་ཡིས་སྤྱོད། །ཅེས་བརྗོད་དོ། །སྤྱོད་བསྡུས་སུ་གསུངས་པའི་གསང་དབང་དང་དབང་གསུམ་པ་བསྐུར་བའི་ཚིག་རྣམས་ནི་གསང་བ་གྲུབ་པ་ལས་བཀོད་པ་མང་བར་སྣང་བས། དེ་དང་བསྟུན་ནས་ཤེས་དགོས་ཏེ་རིམ་ལྔའི་དགོངས་པ་ཡང་དེ་ལྟར་

[058A]༄༅། །བྱ་དགོས་སོ། །བཞི་པ་ནི། དེ་ནས་གདོང་གཡོགས་གསལ་ཞིང་ཁྱོད་ཀྱིས་བྷ་གའི་དཀྱིལ་འཁོར་དུ་ཤེས་རབ་མ་ལ་བརྟེན་ནས་ཐོབ་པའི་དབང་ལ་ཤེས་རབ་ཡེ་ཤེས་ཀྱི་དབང་ཞེས་བཤད་པ་དེ་ཐོབ། ཐུན་མོང་བ་ཡིད་ཀྱི་དྲི་མ་བརྣབ་སེམས་ལ་སོགས་པ་
སྔར་བསགས་འདག་ཅིང་ཕྱི་མ་སྡོམ། ཐུན་མོང་མ་ཡིན་པ་གང་སྣང་ཀུན་བདེ་སྟོང་དབྱེར་མེད་དུ་འཆར་བ་ལ་སྒྲིབ་པའི་དྲི་མ་འཁྲུད་པས་ཡིད་དག་པར་བྱེད། དོན་དམ་འོད་གསལ་གྱི་རྫོགས་རིམ་ཡན་ལག་དང་བཅས་པ་བསྒོམ་པ་ལ་དབང་པར་བྱས་
འབྲས་བུ་ཆོས་ཀྱི་སྐུ་མངོན་དུ་འགྱུར་བའི་ནུས་པ་ཁྱད་པར་ཅན་འཇོག་གོ་ཞེས་བཤད་དོ། །བྷ་གའི་དཀྱིལ་འཁོར་ནི་ཕྱིའི་དཀྱིལ་འཁོར་ལ་བཤད་པ་ཡང་ཡོད་མོད་ཀྱང། རྫོགས་རིམ་གྱི་དབང་གང་དུ་ཐོབ་པའི་བྷ་ག་ནི་གསང་གནས་ཀྱི་བྷ་གའོ།། །།ཡོན་
དབུལ་གསོལ་གདབ་བྱིན་བརླབས་གཏད། །ཤིས་བརྗོད་དྲིས་ལན་སློབ་མ་བསྐྱེད། །གསལ་གདབ་འདུ་བྱ་སྤྱན་དྲང་བསྟིམ། །དགའ་ཙམ་ངོ་སྤྲོད་བཏུང་དགྱེས་བརྗོད། །དབང་གི་དག་པ་སྦྱིན་པ་ནི། །ཤེས་རབ་དབང་གི་སྡོམ་ཡིན་ནོ།། །།བཞི་པ་དབང་བཞི་
པ་བསྐུར་བ་ལ་གསུམ། མཎྜལ་ཕུལ་ཏེ་གསོལ་བ་གདབ་པ། དབང་བཞི་པ་བསྐུར་བ། དག་པ་སྦྱིན་ཞིང་ཡོན་དབུལ་བའོ། །དང་པོ་ནི། སློབ་མ་རྡོ་རྗེ་འཆང་གི་ང་རྒྱལ་འཛིན་པའི་སྐལ་བ་བཟང་པོ་འོད་གསལ་བའི་གདམས་ངག་ཐོབ་ཅིང་ཐལ་མོ་སྦྱར་ཏེ་མེ་ཏོག་
གི་ཕྲེང་བ་འཛིན་པས། སླར་ཡང་བླ་མ་ལས་དོན་དམ་པའི་བྱང་ཆུབ་ཀྱི་སེམས་ཟུང་འཇུག་གི་གདམས་ངག་གི་སྣོད་དུ་སྒྲུབ་པའི་དབང་གི་དོན་དུ་མཎྜལ་ཕུལ་ཏེ། ཁྱོད་ཞབས་པདྨོའི་བཀའ་དྲིན་གྱིས། །གཙོ་བོ་དབང་བསྐུར་རྣམ་གསུམ་ཐོབ། །དེ་རིང་རིན་ཆེན་བཞི་

[058B] །བཀའ་དྲིན་གྱིས་ནི་བསྐྱབ་ཏུ་གསོལ། །ཞེས་གུས་པ་ཆེན་པོས་ལན་གསུམ་གསོལ་བ་གདབ་བོ། །གཉིས་པ་ལ་གཉིས། དབང་བཞི་པའི་རྣམ་གཞག་དང། དབང་དེ་བསྐུར་བའི་ཆོ་ག་དངོས་སོ། །དང་པོ་ལ་གསུམ། དབང་ཞི་པ་བསྐུར་བ་གཞུང་ནས་ཇི་ལྟར་
བཤད་པ་དང། བཞི་པའི་དོན་གཏན་ལ་དབབ་པ་དང། དབང་གཉིས་དཔེ་དོན་དུ་སྦྱར་ནས་བསྟན་པའོ། །དང་པོ་ནི། གསང་བ་གྲུབ་པ་ལས། ཕྱག་རྒྱའི་དབང་བསྐུར་རིན་ཆེན་གྱི། །དམ་ཚིག་ལ་གནས་བསྟན་པར་བྱ། །ཁམས་གསུམ་པ་ཡི་དབང་བསྐུར་ནས། །
ཞེས་གསུངས་པའི་ཕྱག་རྒྱའི་དབང་བསྐུར་བ་ནི་དབང་གསུམ་པ་ཡིན་ལ། རིན་ཆེན་གྱི་དབང་བསྐུར་བ་ནི་དབང་བཞི་པ་ཡིན་ཏེ། སཾ་བཧུ་ཊ་ལས། ཟབ་ཅིང་རྒྱ་ཆེ་ལ་མོས་ན། །ཚིག་གི་རིན་ཆེན་དབང་བསྐུར་བྱ། །ཞེས་གསུངས་པ་ལྟར་རོ། །སྤྱོད་བསྡུས་སུ། ཁམས་
གསུམ་པ་ཡི་དབང་བསྐུར་བས། །ཞེས་གསུངས་པ་ནི་སྔ་མ་དང་བསྟུན་དགོས་སོ། །རིམ་ལྔ་ལས། བྱང་ཆུབ་སེམས་ནི་དོན་དམ་ཞེས་བྱ་བ། །སྐལ་བཟང་སློབ་མ་བཟང་པོ་མན་ངག་འཐོབ། །ཐལ་མོ་སྦྱར་ནས་མེ་ཏོག་འཛིན་པ་ཡིས། །བླ་མ་ལས་ནི་སླར་ཡང་
བླང་བར་བྱ། །དངོས་པོ་ཀུན་དང་རྣམ་བྲལ་ཞིང། །ཞེས་པའི་ཚིགས་བཅད་ཕྱེད་དང་གཉིས་གསུངས་ཤིང། བླ་མ་ལས་སླར་ཡང་དོན་དམ་གྱི་བྱང་ཆུབ་ཀྱི་སེམས་བླང་བར་གསུངས་བ་ནི་དབང་བཞི་པ་ཡིན་ཏེ། འདིའི་སྔོན་དུ་ནམ་ཕྱེད་ན་བླ་མ་ལ་ཕྱག་རྒྱ་
ཕུལ་ཏེ། དབང་ཐོབ་ལ་འོད་གསལ་གྱི་གདམས་ངག་བསྟན་པའི་ཕྱིར་དང། དབང་གསུམ་པ་བདེ་སྟོང་དབྱེར་མེད་ཀྱི་བྱང་ཆུབ་ཀྱི་སེམས་ཡིན་པས་དེ་སྔར་བསྐུར་བ་ལ་ལྟོས་ནས་སླར་ཡང་ཞེས་གསུངས་པའི་ཕྱིར་རོ། །སྤྱོད་བསྡུས་སུ་སློབ་དཔོན་གྱིས་སློབ་

[059A]༄༅། །མ་སློབ་དཔོན་གཉིས་པ་ལྟར་བལྟས་ན་ཚིགས་བཅད་ཕྱི་མ་ཕྱེད་དང་གཉིས་པོ་རེ་བརྗོད་ནས་གཉིས་སུ་མེད་པར་དམིགས་ཏེ། ཤེས་རབ་དང་ཡེ་ཤེས་ཀྱི་དབང་བསྐུར་བ་སྦྱིན་པར་བྱ། ཞེས་གསུངས་སོ། །དེའི་དོན་ནི་དབང་གསུམ་པ་
བསྐུར་བ་ལ་འོད་གསལ་གྱི་གདམས་ངག་ཐམས་ཅད་བསྟན་ནས། དེ་ལ་ཆེ་བརྗོད་བྱས་པའི་འོག་ཏུ་དེ་ལྟར་བྱ་བར་གསུངས་པས། ཤེས་རབ་ཀྱི་དབང་གསུམ་པ་བསྐུར་བ་བྱིན་ཟིན་པས། འདིར་བསྐྱར་ནས་སྐུར་མི་དགོས་སོ། །དེས་ན་ཡེ་ཤེས་ཀྱི་དབང་བསྐུར་
བ་བཞི་པ་བསྐུར་བ་ཡིན་ནོ། །རིམ་ལྔ་དང་སྤྱོད་བསྡུས་སུ་འོད་གསལ་བཤད་ཟིན་པའི་མཇུག་ཏུ་དབང་དེ་བསྐུར་བར་གསུངས་པ་ནི། ཟུང་འཇུག་གི་གདམས་ངག་འཆད་པའི་སྣོད་རུང་དུ་བསྒྲུབ་པ་ལ་དགོངས་སོ། །འོ་ན་རིམ་ལྔ་ལས་འོད་གསལ་བཤད་
ཟིན་ནས་དབང་བཞི་པ་མ་བསྐུར་བའི་གོང་དུ། ཆུ་ལས་ཉ་ལྡང་བ་ལྟར་འོད་གསལ་ལས་ཟུང་འཇུག་གི་སྐུར་ལྡང་བ་བཤད་པ་མི་འཐད་དོ་སྙམ་ན། དེ་ནི་གཉིས་སྣང་ཐམས་ཅད་དག་པའི་འོད་གསལ་དུ་ཞུགས་པ་ལ་གཞན་གྱི་དོན་མི་འགྲུབ་པའི་སྐྱོན་ཡོད་
དམ་སྙམ་པ་སྤང་བའི་ཕྱིར་ཡི་གེར་བཀོད་པའི་དོགས་གཅོད་ཡིན་གྱི། དབང་གི་དུས་སུ་སློབ་མ་ལ་དེ་ལྟར་སྟོན་པའི་དབང་དུ་བྱས་པ་མིན་ཏེ། འོག་ནས་ཟུང་འཇུག་གི་གདམས་ངག་ལོགས་སུ་སྟོན་པའི་ཕྱིར་རོ། །དེ་ལྟ་མ་ཡིན་ན་རིམ་ལྔ་
དང་སྤྱོད་བསྡུས་སུ་རིམ་པ་བཞི་པའི་སྔོན་དུ་འོད་གསལ་དང་ཟུང་འཇུག་བཤད་པ་རྣམས་ཀྱང་མི་འཐད་པར་འགྱུར་རོ། །གཉིས་པ་ནི། འོ་ན་དོན་གྱི་དབང་བཞི་པ་དང་ཚིག་གིས་སྐུར་བའི་དབང་བཞི་པ་ལུགས་འདིས་ཇི་ལྟར་བཞེད་སྙམ་ན་བཤད་

[059B] རང་དང་རིག་མ་འདོད་ལྷ་ཡབ་ཡུམ་དུ་སྣང་བ་མཉམ་པར་སྦྱར་བ་ལས། གཏུམ་མོའི་མེ་འབར་ཏེ་བྱང་སེམས་ཞུ་བ་ནོར་བུར་སླེབ་ནས། ཕྱིར་མ་འཕོས་པ་ལས་བྱུང་བའི་ལྷན་ཅིག་སྐྱེས་པའི་དགའ་བ། དཔེའི་འོད་གསལ་བདེ་སྟོང་རྒྱུད་ལ་
བསྐྱེད་ནས་དབང་གསུམ་པ་ངོ་སྤྲད་པས་ནི། གཏུམ་མོ་འབར་བའི་མཐུས་བྱང་སེམས་བཞུས་པ་ལས་བྱུང་བའི་ལྷན་ཅིག་སྐྱེས་དགའ་ཐམས་ཅད་མཚོན་པར་ནུས་ཏེ། དཀར་ཟལ་བ་ལང་དུ་ངེས་པ་ནི་དེའི་རིགས་ཐམས་ཅད་བ་ལང་དུ་ངེས་ནུས་པ་བཞིན་
ནོ། །དེས་ན་དབང་གསུམ་པ་བསྐུར་བས་མཚོན་པར་མི་ནུས་པ་དབང་བཞི་པ་བསྐུར་ནས་མཚོན་དགོས་པ་ཅིག་གི་སྟེང་ནས་དབང་བཞི་པ་ཤེས་དགོས་སོ། །འདི་ལ་འཕགས་པ་ཡབ་སྲས་ཀྱི་བཞེད་པས། དབང་བཞི་པ་ཚིག་གི་སྐུར་བ་ན། ཟུང་འཇུག་
གི་གདམས་ངག་གི་སྣོད་རུང་དུ་སྒྲུབ་པ་ཡིན་ཞིང་ཟུང་འཇུག་གི་དོན་ལ་ངོ་སྤྲད་དགོས་སོ། །ཟུང་འཇུག་ནི་རིམ་ལྔ་ལས། དེ་ཉིད་ཤེས་པས་རིམ་པ་བཞིན། །རང་བྱིན་བརླབ་དང་འོད་གསལ་ཤེས། །དེ་དག་ཁོ་ན་འདུས་པ་གང། །འདི་ནི་ཟུང་འཇུག་རིམ་པའོ། །
ཞེས་གསུངས་པ་ལྟར། རང་བྱིན་བརླབ་ཀུན་རྫོབ་སྒྱུ་མའི་སྐུ་དང་དོན་དམ་འོད་གསལ་གཉིས་ནི་ཟུང་ཡིན་ལ། དེ་གང་ལ་དབྱེར་མེད་པར་འདུས་པའི་གོ་འཕང་ནི་ཟུང་འཇུག་གོ་དེ་ལྟར་ཟུང་དུ་འཇུག་རྒྱུའི་ཡ་གཉིས་མི་ཤེས་ན་ཟུང་འཇུག་མི་ཤེས་པས་དེ་
གཉིས་བཤད་ན་རང་བྱིན་བརླབ་ནི། རིམ་ལྔ་ལས། རླུང་དང་ཡང་དག་ལྡན་པ་ཡི། །རྣམ་ཤེས་གསུམ་པོ་དེ་ཉིད་སླར། །རྣལ་འབྱོར་པ་ཡི་ལུས་སུ་འབྱུང། །སྒྱུ་མའི་ལུས་སུ་དེ་ལ་བཤད། །ཅེས་གསུངས་པ་ལྟར། ཉེར་ཐོབ་ཀྱི་མཐར་ལུགས་བཟློག་ཏུ་

[060A]༄༅། །ཞུགས་པའི་ཡེ་ཤེས་གསུམ་དང། ཤིན་ཏུ་ཕྲ་བའི་རླུང་འོད་ཟེར་ལྔ་ཙམ་ལས་གྲུབ་པའི་འཇའ་ལུས་རྡོ་རྗེ་སེམས་དཔའི་སྐུ་སྟེ། ཀུན་རྫོབ་བདེན་པ་སྒྱུ་མ་ཉིད། །ལོངས་སྤྱོད་རྫོགས་པའི་སྐུ་ཡང་དེ། །དེ་ཉིད་དྲི་ཟའི་སེམས་ཅན་ཡིན། །རྡོ་རྗེའི་
སྐུ་ཡང་དེ་ཉིད་གང། །རྡོ་རྗེ་སེམས་དཔའ་རང་ཉིད་དེ། །ཞེས་རྣམ་གྲངས་མང་པོས་གསུངས་ཏེ་བར་དོ་ལོངས་སྐུ་ཞེས་ཀྱང་བྱའོ། །དེ་ནི་སྒྱུ་མའི་སྐུ་འགྲུབ་ལུགས་ཐུན་མོང་མ་ཡིན་པའོ། །འོད་གསལ་ནི། སྒྱུ་མའི་སྐུ་དེ་སྔོན་དུ་བཏང་ནས་སྣང་བ་གསུམ་རྣམ་
པར་དག་པའི་དེ་ཁོ་ན་ཉིད་དང། ལྷན་ཅིག་སྐྱེས་པའི་དགའ་བ་གཉིས་ཆུ་ལ་ཆུ་བཞག་པ་བཞིན་དུ་རོ་གཅིག་ཏུ་ཞུགས་པའི་ཐམས་ཅད་སྟོང་པའི་ཡེ་ཤེས་སོ། །དེས་ན་བདེ་བ་དང་དེ་ཁོ་ན་ཉིད་ཀྱི་སྟོང་པ་གཉིས་རོ་གཅིག་ཏུ་གྱུར་པའི་དོན་གྱི་ལྷན་སྐྱེས་ནི་འདིའི་
ལུགས་ཀྱིས་བདེ་སྟོང་དབྱེར་མེད་ཡིན་ཀྱང། ཟུང་འཇུག་གི་ཡ་གཅིག་ཡིན་གྱི་ཟུང་འཇུག་མིན་ནོ། །ཡ་དེ་གཉིས་ཟུང་དུ་འཇུག་ལུགས་ནི་འོད་གསལ་གྱི་རིམ་པ་མན་ཆད་དུ། རླུང་སེམས་ཙམ་ལས་གྲུབ་པའི་སྒྱུ་མའི་ལུས་ཡོད་དུས་ན། སེམས་དེ་ཁོ་ན་ཉིད་
དང་རོ་གཅིག་ཏུ་ཞུགས་པའི་འོད་གསལ་གྱི་ཡེ་ཤེས་མེད་ཅིང། ཕྱི་མ་ཡོང་དུས་སྔ་མ་མེད་པས་རེས་འཇོག་ཏུ་གྱུར་པའི་ཕྱིར་ཟུང་འཇུག་མེད་དོ། །གང་གི་ཚེ་ལྷན་ཅིག་སྐྱེས་པའི་བདེ་བ་དང་བདག་མེད་པའི་དེ་ཁོ་ན་ཉིད་ཀྱི་སྟོང་པ་གཉིས་རོ་གཅིག་ཏུ་ཞུགས་
པའི་འོད་གསལ་ཐོབ་པ་ལས། ལུགས་བཟློག་ཏུ་ཞུགས་པའི་ཚེ་སྣང་བ་གསུམ་གྱི་ཡེ་ཤེས་དང། དེའི་བཞོན་པའི་རླུང་འོད་ཟེར་ལྔ་ཙམ་ལས་འཇའ་ལུས་རྡོ་རྗེའི་སྐུ་འགྲུབ་པ་དེའི་ཚེ། ལུས་དེ་ཉིད་དུ་གནས་བཞིན་པའི་ངང་ནས་སེམས་འོད་གསལ་

[060B] དེ་གཉིས་ཀྱང་ངོ་བོ་དབྱེར་མེད་པའི་གཉིས་སུ་མེད་པའི་ཡེ་ཤེས་ཀྱི་བདག་ཉིད་དུ་གྱུར་པས་ཟུང་འཇུག་གི་གོ་འཕང་ཞེས་བྱ་སྟེ། དེ་ལ་ཡང་སློབ་པ་དང་མི་སློབ་པའི་ཟུང་འཇུག་གཉིས་ཡོད་དོ། །བཤད་རྒྱུད་རྡོར་ཕྲེང་
ལས། བཅུ་བཞི་པ་ནི་དོན་དམ་སྟེ། ཞེས་དབང་བཞི་པ་དོན་དམ་བྱང་ཆུབ་ཀྱིས་སེམས་སུ་བཤད་པ་དང། རིམ་ལྔར་དབང་འདི་ལེན་པ་ལ་དོན་དམ་བྱང་ཆུབ་ཀྱི་སེམས་བླང་བར་གསུངས་པ་ནི། བདེ་སྟོང་དབྱེར་མེད་ཙམ་ལ་མི་བྱ་སྟེ། ལེའུ་གཉིས་པར་
རྡོ་རྗེ་གསུམ་མི་ཕྱེད་པའི་བྱང་ཆུབ་ཀྱི་སེམས་སྐྱེད་པར་གསུངས་པ་ལ་དྲང་ངེས་ཀྱི་བཤད་པ་གཉིས་མཛད་པའི་ངེས་དོན་གྱི་བྱང་ཆུབ་ཀྱི་སེམས་སྐྱེད་པ་ཟུང་འཇུག་གི་སྐུ་སྐྱེད་པ་ལ་གསུངས་པའི་ཕྱིར་དང། བྱང་ཆུབ་ཀྱི་སེམས་རྡོ་རྗེ་དང་རྡོ་རྗེ་འཆང་གཉིས་
མཚན་གྱི་རྣམ་གྲངས་ཡིན་ལ། ཟུང་འཇུག་རྡོ་རྗེ་འཆང་ནི་ངེས་དོན་གྱི་རྡོ་རྗེ་འཆང་ཡིན་པའི་ཕྱིར་རོ། །དེས་ན་རྒྱུད་གཞན་ལས་བདེ་སྟོང་དབྱེར་མེད་ཀྱི་ལྷན་སྐྱེས་ལ་དབང་བཞི་བར་བཤད་པའི་དགོངས་པ་ཡང་ཟུང་འཇུག་ལུགས་འདིས་བཤད་པ་ལྟར་
ཤེས་ནས་བཤད་དགོས་ཏེ། གཞན་དུ་ན་ཡེ་ཤེས་ཀྱི་སྐུ་མེད་པས་ཡ་གྱལ་ཙམ་ལས་མེད་པའི་ཕྱིར་རོ། །སྔར་བཤད་པ་ལྟ་བུའི་ཟུང་འཇུག་གི་དོན་བླ་མས་སློབ་མ་ལ་ངེས་པར་བྱས་པ་ཉིད་ཀྱིས་བཞི་པའི་དབང་བསྐུར་རིན་ཆེན་ཚིག་གིས་བྱིན་པར་
འགྲོ་བས་བརྡ་དོན་ལེགས་པོར་འབྱོར་དགོས་སོ། །གསུམ་པ་ནི། དེ་ལྟ་བུའི་ཟུང་འཇུག་དང་དབང་གསུམ་པའི་སྐབས་གཉིས་དཔེ་དོན་དུ་སྦྱར་ནས་དབང་བཞི་པ་བསྐུར་དགོས་ཏེ། འདུས་པའི་རྒྱུད་ཕྱི་མ་ལས། དེ་དཡང་དེ་བཞིན་བཞི་པ་ཡང། ཞེས་
[061A]༄༅། །གསུངས་ཤིང་རྒྱུད་གཞན་ལས་ཀྱང། བཞི་པ་དེ་ཡང་དེ་བཞིན་ནོ། །ཞེས་གསུངས་པའི་ཕྱིར་རོ། །དེའི་དོན་ཇི་ལྟར་དབང་གསུམ་པའི་སྐབས་སུ་རང་འདོད་པའི་ལྷའི་རྣམ་པ་ཅན་དང། དེ་ཡང་ལྷ་མོར་སྣང་བའི་རིག་མ་དང་ཁ་སྦྱོར་བའི་རྣམ་
པར་སྣང་བའི་ལུས་དང། སེམས་ལྷན་ཅིག་སྐྱེས་པའི་དགའ་བ་བདག་མེད་པའི་དོན་ལ་བཞུགས་པ་གཉིས་དུས་གཅིག་ཏུ་ཡོད་པ་དེ་བཞིན་དུ། དོན་གྱི་དབང་བཞི་པ་ལ་ཡང་ལུས་སྒྱུ་མའི་ལོངས་སྐུར་གནས་པའི་དུས་ན། སེམས་འོད་གསལ་ལ་ཞུགས་པ་
གཉིས་མཉམ་དུ་གནས་སོ། །ཞེས་པ་ནི་དེ་བཞིན་གྱི་དོན་ནོ། །ཡང་གི་སྒྲས་ནི་སྔ་མ་ལ་ལྷན་སྐྱེས་ཀྱི་བདེ་བ་ཡོད་པར་མ་ཟད། བཞི་པ་ཡང་ཡོད་པར་བསྟན་ཏེ་བདེ་བ་ཆེན་པོའི་ཡན་ལག་གོ་དེ་ལྟར་དུ་དཔེ་དོན་སྦྱར་བས་ནི་དོན་གྱི་དབང་བཞི་པ་དེ། ཡན་ལག་
བདུན་གྱི་གཙོ་བོ་ལོངས་སྤྱོད་རྫོགས་པ་དང་ཁ་སྦྱོར་དང་བདེ་བ་ཆེན་པོའི་ཡན་ལག་གསུམ་དང་ལྡན་པར་བསྟན་ཏེ། ཡན་ལག་ལྷག་མ་བཞི་ཡང་དོན་གྱིས་ཚང་ངོ། །འདི་ནི་ཡན་ལག་བདུན་ལྡན་རྩ་འགྲེལ་དང། སྦྱོར་བ་བདུན་པའི་ལེགས་པར་བཤད་
པ་ཡིན་ཏེ། རྒྱས་པར་ལམ་གྱི་རིམ་པར་བཤད་ཟིན་ཞིང་མངས་པས་འཇིགས་ནས་ཁུངས་རྣམས་མ་བྲིས་སོ། །ཡན་ལག་བདུན་ལྡན་ལས། དེ་ལྟར་དེ་བཞིན་བཞི་པ་ཡང། ཞེས་བཏོན་ནས་དེ་ལྟར་གྱི་སྒྲས་ངོ་བོའི་དཔེ་དོན་དང། དེ་བཞིན་གྱི་སྒྲས་
སྐྱེས་པའི་རྒྱུའི་དཔེ་དོན་སྦྱར་ལ། དེ་བཞིན་གྱི་སྒྲ་གཅིག་པུ་ལས་མེད་ན་སྔར་ལྟར་བྱས་ཀྱང་ཆོག་གོ་གཉིས་པ་ནི། སྔར་བཤད་པ་ལྟར་གསོལ་བ་འདེབས་པའི་སློབ་མ་ལ་གདོང་གཡོགས་མ་བཅིངས་ཀྱང་ཆོག་པས། བླ་མས་འདི་ལྟར་བརྗོད་པར་བྱ་སྟེ་

[061B] ཟུང་འཇུག་གི་གོ་བ་སྐྱེད་དགོས་དེའི་གོ་བ་སྐྱེད་ཚུལ་ནི། བཞི་པ་དེ་ཡང་དེ་བཞིན་ནོ་
ཞེས་དབང་གསུམ་པའི་སྐབས་དང་བཞི་པ་གཉིས་དང་དཔེ་དོན་དུ་སྦྱར་ནས་སྟོན་པར་གསུངས་པས། དེའི་ཚུལ་ཅུང་ཟད་བཤད་ན་ཁྱོད་ཀྱིས་དབང་གསུམ་པ་ཐོབ་པའི་སྐབས་སུ་རང་དང་རིག་མ་གཉིས་ཀྱི་ལུས་འདོད་ལྷ་ཡབ་ཡུམ་དུ་སྣང་བཞིན་པའི་དུས་ན་
སེམས་ལྷན་ཅིག་སྐྱེས་པའི་དགའ་བས་དེ་ཁོ་ན་ཉིད་ཀྱི་དོན་ངེས་པ་གཉིས་མཉམ་དུ་ཡོད་པ་དེ་བཞིན་དུ། དོན་འདི་གོམས་པར་བྱས་པ་ལས། མཐར་རླུང་སེམས་ཙམ་ལས་གྲུབ་པའི་ལོངས་སྤྱོད་རྫོགས་པའི་ཡེ་ཤེས་ཀྱི་སྐུ་རང་སྣང་གི་རིག་མ་དང་ཁ་
སྦྱོར་བའི་ལུས་ཅན་དང། དའི་དུས་ཉིད་ན་ཐུགས་ལྷན་ཅིག་སྐྱེས་པའི་དགའ་བ་དང། སྟོང་པ་ཉིད་གཉིས་རོ་གཅིག་ཏུ་ཞུགས་པའི་འོད་གསལ་ཐམས་ཅད་སྟོང་པ་གཉིས་ངོ་བོ་དབྱེར་མེད་པའི་གཉིས་སུ་མེད་པའི་ཡེ་ཤེས་ཟུང་འཇུག་གི་གོ་འཕང་མངོན་དུ་བྱེད་
དེ། དེ་ནི་ཐོབ་བྱ་དོན་གྱི་དབང་བཞི་པ་ཡིན་ནོ་ཞེས། ད་ལྟ་ལུས་འཇའ་ལུས་ཀྱི་སྐུ་དང་སེམས་འོད་གསལ་དང་རོ་གཅིག་པ་མ་ཐོབ་ཀྱང། དེ་གཉིས་དང་རྣམ་པ་རྗེས་སུ་མཐུན་པའི་མོས་པ་ཡིད་བྱེད་དབང་གསུམ་པའི་དུས་ན་ཉམས་སུ་མྱོང་བ་འདིའི་རྒྱུན་གོམས་
པར་བྱས་པ་ལས་ཟུང་འཇུག་འགྲུབ་ཚུལ་གྱི་ངེས་པ་བསྐྱེད་དོ། །དེ་འདྲ་བའི་དོན་དེ་རྩ་རྒྱུད་ལས་རྣམ་སྣང་གིས་གསུངས་པའི་བྱང་ཆུབ་ཀྱི་སེམས་བསྐྱེད་པའི་ཚིགས་སུ་བཅད་པས་སློབ་མ་ལ་སྟོན་པའི་ཚུལ་ནི། རྡོ་རྗེ་སློབ་དཔོན་གྱིས་སློབ་མ་རྡོ་རྗེ་འཛིན་པ་

[062A]༄༅། །གཉིས་པ་ལྟ་བུར་བལྟས་ལ། དངོས་པོ་ཐམས་ཅད་དང་བྲལ་བ། །ཕུང་པོ་ཁམས་དང་སྐྱེ་མཆེད་དང། །གཟུང་དང་འཛིན་པ་རྣམ་སྤངས་བ། །ཆོས་ལ་བདག་མེད་མཉམ་ཉིད་པས། །རང་སེམས་གཟོད་ནས་མ་སྐྱེས་པ། །སྟོང་པ་ཉིད་ཀྱི་
རང་བཞིན་ནོ། །ཞེས་བརྗོད་ཅིང་དེའི་དོན་འོད་གསལ་དང་དག་པའི་སྒྱུ་མའི་སྐུ་གཉིས་སུ་མེད་པ་ཟུང་འཇུག་ཡིན་པ་ལ་དམིགས་པ་སྟེ་བསམས་ནས་དོན་དེ་བཤད་ལ་ཡེ་ཤེས་ཀྱི་དབང་བཞི་པ་བསྐུར་རོ། །དེ་ལ་དངོས་པོ་ཐམས་ཅད་ནི་སྣོད་ཀྱི་འཇིག་རྟེན་ཏེ་
དེ་དང་བྲལ་བ་དང། བཅུད་ཀྱི་ཕུང་ཁམས་སྐྱེ་མཆེད་ཀྱི་བདག་ཉིད་ཅན་གྱི་གཟུང་འཛིན་སྤངས་པའི་དོན་ནི། སྣོད་བཅུད་ཀྱི་གཉིས་སྣང་ཐམས་ཅད་དག་པ་ཆོས་བདག་མེད་པ་འོད་གསལ་ལོ། །དེ་དང་མཉམ་པ་སྟེ་རོ་གཅིག་ཏུ་ཞུགས་པས་རང་གི་སེམས་
གཟོད་མ་ནས་རང་བཞིན་གྱིས་མ་སྐྱེས་པ་དང། ཟུང་དུ་འཇུག་པའི་རྡོ་རྗེ་གསུམ་མི་ཕྱེད་པའི་འཇའ་ཚོན་ལྟ་བུའི་ལུས་འོད་གསལ་སྟོང་པའི་ཡེ་ཤེས་ཀྱི་ངོ་བོ་སྟེ། ས་ཆེན་པོ་ལ་བཞུགས་པའི་རྒྱལ་སྲས་རྣམས་ཀྱི་མིག་གི་སྤྱོད་ཡུལ་ཙམ་ཡིན་པའི་
ཕྱིར་རོ། །ཞེས་འོད་གསལ་དང་དག་པའི་སྒྱུ་མའི་སྐུ་གཉིས་ངོས་གཟུང་ནས་དེ་གཉིས་ཟུང་དུ་འཇུག་ལུགས་བསྟན་ནོ། །གསུམ་པ་ནི། དེ་དག་གིས་དོན་དམ་པ་བྱང་ཆུབ་སེམས་ཀྱི་དཀྱིལ་འཁོར་དུ། དབང་བཞི་པ་ཚིག་དབང་རིན་པོ་ཆེ་ཐོབ། ལུས་ངག་
ཡིད་གསུམ་གྱི་སྒྲིབ་པའི་བག་ཆགས་འཁྲུད་པའི་ནུས་པ་བཞག་བདེན་གཉིས་དབྱེར་མེད་ཟུང་འཇུག་གི་རྫོགས་རིམ་སྒོམ་པ་སོགས་ལ་དབང་བར་བྱས། འབྲས་བུ་ཟུང་འཇུག་རྡོ་རྗེ་འཆང་གི་སྐུ་མངོན་དུ་འགྱུར་བའི་སྐལ་བ་ཅན་དུ་བྱས་

[062B] །གསང་བ་གྲུབ་པ་ལས། དབང་བཞི་པ་བསྐུར་བའི་རྗེས་སུ་ཆོས་བཤད་པའི་རྗེས་གནང་བྱ་བར་གསུངས་པ་བཞིན་འཕགས་པ་ལྷས་ཀྱང་བཞེད་པས། ཆོས་འཁོར་བསྐོར་བའི་རྗེས་གནང་སོགས་དབང་བཞི་པའི་རྗེས་སུ་བྱས་
ཀྱང་མི་འགལ་མོད། ངེས་གཟུང་དུ་མི་དགོས་པས་སྔར་བཞིན་བཤད་དོ། །དེ་ནས་མཎྜལ་དབུལ་ཞིང་ཡོན་གཞན་གཉིས་དབུལ་བ་ནི་སྔར་བཤད་པ་ལྟར་རོ། །གསུམ་པ་དཀྱིལ་འཁོར་གྱི་མཇུག་གི་ཆོ་ག་ལ་གཉིས། ཉེ་བར་བསྡུ་བའི་ཆོག་དང། ཚོན་དང་
ཕུར་བུ་སོགས་སྡུད་པའི་ཆོ་གའོ། །དང་པོ་ནི། ཆོ་གའི་ཆད་ལྷག་གི་ཉེས་པ་ཞི་བའི་ཕྱིར་དུ་ཞི་བ་དང། ལྷ་ཚིམ་པའི་ཕྱིར་དུ་རྒྱས་པའི་སྦྱིན་སྲེག་བྱ། རྫས་ཀྱི་སྦྱིན་སྲེག་མ་གྲུབ་ན་བསམ་གཏན་གྱིས་ཀྱང་རུང་ངོ། །རང་གིས་དཀྱིལ་འཁོར་མཆོད་ཅིང་
ཐམས་ཅད་ཀྱིས་ནུས་པ་ཅི་ཡོད་པས་མཆོད་ཅིག་ཅེས་བསྒོ་ལ། སློབ་མ་ལ་སོགས་པ་ཡང་མཆོད་དུ་གཞུག་དེར་ཞུགས་པ་རྣམས་ཀྱང་བཟའ་བཅའ་དང་བལྡག་པ་དང་ཆང་ལ་སོགས་པ་དཀྱིལ་འཁོར་ལ་ཕུལ་བས་ཚིམ་པར་བྱ་ཞིང། དེ་དག་
དང་ལྷན་ཅིག་ཏུ་མཚན་མོ་མི་ཉལ་བར་གླུ་གར་ལ་སོགས་པ་དང། བྱང་ཆུབ་ཀྱི་སེམས་རྟོགས་པས་མཆོད་ནས། ཁྱེད་རྣམས་ཀྱིས་འཇུག་པ་འདི་སུ་ལ་ཡང་མ་སྨྲ་ཞིག་ཅེས་བསྒོའོ། །དེ་ནས་སློབ་མ་རྣམས་ནང་དུ་གཞག་ལ། རང་གིས་ཕྱི་རོལ་དུ་
ཕྱོགས་ཀྱི་མཆོད་གཏོར་བྱས་ཏེ། ནང་དུ་ཞུགས་ནས་དཀྱིལ་འཁོར་ལ་ཕྱག་འཚལ་ཏེ། གཙོ་བོ་ལ་མཆོད་ཡོན་ལ་སོགས་པ་ཕུལ་ནས་དགེ་བ་བསྔོ་ཞིང། དཀྱིལ་འཁོར་ལན་གསུམ་སྐོར་ཏེ་ཤར་སྒོར་གཙོ་བོ་ལ་ཕྱོགས་པས་འདུག་ནས་ཆད་

[063A]༄༅། །ལྷག་གི་ཉེས་བ་ཞི་བའི་དོན་དུ་ཡི་གེ་བརྒྱ་པ་ལན་གསུམ་བརྗོད་དོ། །དེ་ནས་མེ་ཏོག་དང་བཅས་པའི་ཐལ་མོ་སྙིང་གར་སྦྱར་ལ་མ་ཚང་བ་ལ་སོགས་པའི་ཉེས་པ་ཞི་བར་བྱ་བའི་ཕྱིར་བཟོད་པར་གསོལ་ཏེ། གང་ཡང་བདག་བློ་
རྨོངས་པ་ཡིས། །ཉེས་བྱས་ཅུང་ཟད་གང་བགྱིས་པ། །གང་ཕྱིར་ལུས་ཅན་སྐྱབས་ཡིན་ཕྱིར། །མགོན་ཁྱོད་དེ་ཀུན་བཟོད་པར་མཛོད། །མ་རྙེད་ཡོངས་སུ་མ་ཤེས་དང། །གང་ཡང་ནུས་པ་མ་མཆིས་པས། །འདིར་ནི་བྱ་བ་གང་བགྱིས་པ། །དེ་ཀུན་གཙོ་
བོས་བཟོད་མཛད་རིགས། །ཞེས་བརྗོད་ཅིང་མངོན་པར་འདོད་པའི་དོན་འགྲུབ་པར་གསོལ་བ་གདབ་ལ། བདག་ལ་དངོས་གྲུབ་མཆོག་སྩོལ་ལགས། །ཏིང་འཛིན་ཀུན་གྱི་འབྲས་བུ་སྩོལ། །སེམས་ཅན་ཀུན་ལ་ཅི་འདོད་པར། །དངོས་གྲུབ་བླ་ན་མེད་པ་
སྩལ། །སླར་ཡང་གཤེགས་པ་མཛད་པའི་ཕྱིར། །རང་གི་གནས་གཤེགས་བཛྲ་མུཿ་ཞེས་བརྗོད་ལ་ཡེ་ཤེས་པ་གཤེགས། རང་གིས་སྤྲུལ་པའི་དམ་ཚིག་པ་རྣམས་རང་གི་ཕུང་པོ་དང་ཁམས་དང་མིག་ལ་སོགས་པ་དང། ལག་པ་ལ་
སོགས་པའི་རང་བཞིན་དུ་གཞུག་རང་ཡབ་ཡུམ་སྙོམས་པར་ཞུགས་པའི་བྱང་ཆུབ་ཀྱི་སེམས་ཀྱི་འོད་ཟེར་གྱིས། སེམས་ཅན་ཐམས་ཅད་ལ་དབང་བསྐུར་ཞིང་རེག་པས་ཐམས་ཅད་དྲི་མ་དང་བྲལ་ནས་ཧཱུཾ་དུ་གྱུར་པ་ལས་སྐྱེས་པའི་རྡོ་རྗེ་འཆང་
དང། སྣོད་གཞལ་ཡས་ཁང་གི་རང་བཞིན་དུ་བལྟའོ། །ཉེ་བར་བསྡུ་བའི་ཆོ་ག་སྟེ་བཅུ་དགུ་པའོ།། །།གཉིས་པ་ནི། མཚན་མོ་སྔར་ལྟར་ཉེར་བསྡུ་བྱས་པའི་ནང་བར་སྔ་བའི་དུས་སུ། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨདྱཱ་ནུདྤནྣ་

[063B] ཨོཾ་ཨཱ་ཧཱུཾ་ཕཊ་སཱ་ཧཱ། ཞེས་འདོན་ཞིང་ཆོས་ཐམས་ཅད་རང་བཞིན་གྱིས་སྐྱེ་བ་མེད་པར་མོས་པས། དྲིལ་བུ་འཁྲོལ་ཞིང་རྡོ་རྗེ་དང་བཅས་པའི་ལག་པས། ཐོག་མར་མཚན་མ་རྣམས་མཐའ་ནས་རིམ་གྱིས་བསྡུ། དེ་ནས་རྡོ་རྗེས་ཤར་སྒོ་ནས་
བརྩམས་ཏེ་ཚངས་ཐིག་གི་ལམ་ནས་གཙོ་བོའི་གནས་ཀྱི་བར་དབྱི་ཞིང། རང་གི་མགོར་རྡུལ་ཚོན་ཅུང་ཟད་ཙམ་བླུག་ནས་པདྨ་ལ་སོགས་པ་དབྱིའོ། །དེ་ནས་ལག་པར་གནས་པའི་རྡོ་རྗེའི་རྩེ་མོས་སྒོ་རྣམས་དང་ཟུར་རྣམས་གཞིག་རྡུལ་ཚོན་ལྷག་མ་
རྣམས་ལེགས་པར་ཕྱགས་ཏེ་ཞི་བ་ལ་སོགས་པ་དོན་དུ་གཉེར་བ་ལ་ཅུང་ཟད་བྱིན་ནས། གཞན་ཐམས་ཅད་རྣམ་རྒྱལ་ལམ་བུམ་པ་གཞན་གོས་ཀྱིས་བརྒྱན་པར་བླུགས་ཏེ། བཀྲ་ཤིས་ཀྱི་གླུ་དང་རོལ་མོའི་སྒྲ་དང་གདུགས་ལ་སོགས་པ་དང་མཆོད་པ་
དང་ལྡན་པས་ཁྱེར་ཏེ། འབབ་ཆུ་ཆེན་པོ་འམ་མཚོ་ཕྲན་ཆུ་ཟབ་མོའི་འགྲམ་དུ་ཀླུའི་དཀྱིལ་འཁོར་བྱས་ལ་མཆོད་གཏོར་ཕུལ་ཏེ། དེ་རྣམས་ལ་རྡུལ་ཚོན་གཏད་ནས་ཆུ་ལ་བསྐུར་ཞིང། དེ་རྣམས་ཀྱིས་ཀྱང་བཀུར་སྟི་ཆེན་པོས་ས་འོག་གི་གཞིར་ཁྱེར་བར་
བསམ་མོ། །རྡུལ་ཚོན་ཁྱེར་བའི་བུམ་པ་ཆུས་བཀང་ནས་ཁྱེར་འོངས་ཏེ། ཞི་བའི་དོན་དུ་དཀྱིལ་འཁོར་གྱི་ཁང་པ་ལ་སོགས་པར་གཏོར་བར་བྱའོ། །དེ་ནས་རང་ཁམས་གསུམ་རྣམ་རྒྱལ་གྱི་ང་རྒྱལ་འཆང་བས་གཡོན་བརྐྱང་གིས་གནས་ཤིང། རྡོར་
དྲིལ་བཟུང་བའི་ལག་པ་རྡོ་རྗེ་ཁུ་ཚུར་གཉིས་ཀྱི་མཛུབ་མོ་ལྕགས་ཀྱུ་བཞིན་བྱས་ཏེ། ཕན་ཚུན་འཁྱུད་པ་སྐམ་པའི་ཕྱག་རྒྱས། ཨོཾ་བཛྲ་ཀཱཾ་ལ་ཨུ་ཏ་ཀཱི་ལ་ཡ་སརྦ་བིགྷྣཱན་བཛྲ་དྷ་ར་ཡ་ཨཇྙཱ་པ་ཡ་ཧཱུཾ་ཧཱུཾ་ཕཊ་ཕཊ་ཧོཿ་ཞེས་བཟླས་ཏེ་ཕུར་བུ་རྣམས་

[064A]༄༅། །དབྱུང་ལ། ཨོཾ་རུ་རུ་སྥུ་རུ་ཛྭ་ལ་ཏིཥྛ་སིདྡྷི་ལོ་ཙ་ནི་སརྦ་ཨརྠ་སཱ་དྷ་ནི་སཱ་ཧཱ། ཞེས་འོ་མ་ལ་བརྒྱ་རྩ་བརྒྱད་བཟླས་ཏེ་ཕུར་བུ་རྣམས་བཀྲུས་པས། བགེགས་རྣམས་སོས་ཏེ་སངས་རྒྱས་པར་བསམས་ལ་ཁུང་བུ་བཀང། དེ་ནས་ཕུར་བུའི་ལྷ་རྣམས་
གཤེགས་སུ་གསོལ་ཞིང། ཕུར་བུའི་སྐུད་པ་རྣམས་དཀྲོལ་ཏེ་སྣོད་གཙང་མར་བཞག་ལ་ཙནྡན་གྱི་ཆུས་བསང་གཏོར་བྱ་ཞིང། ཨོཾ་ཨཱ་ཧཱུཾ་སཏ་ཨརྠ་ཀུ་རུ་སྭ་སྟི་སཱ་ཧཱ། ཞེས་བཟླས་ཏེ་སོ་སོའི་གནས་སུ་བཞག་གོ་དེ་ནས་སྔར་ཕྱོགས་སོ་སོར་བཀོད་
པའི་ཁྲོ་བོའི་རྒྱལ་པོ་རྣམས་དང། ཕྱོགས་སྐྱོང་རྣམས་ལ་ཕྱི་ནང་གི་མཆོད་པས་མཆོད། གླུ་གར་རོལ་མོ་དང་བཅས་པས་གཏོར་མ་བཏང་ལ། ཁྲོ་བོ་རྣམས་རང་ལ་བསྡུ་བ་འམ་གཤེགས་སུ་གསོལ། ཕྱོགས་སྐྱོང་འཁོར་བཅས་རང་གནས་སུ་གཤགས་
པར་བསམ་མོ། །ཕུར་བུ་དང་སྐུད་པ་བསྡུ་བ་སྟེ་ཆོ་ག་ཉི་ཤུ་པའོ།། །།དཀྱིལ་འཁོར་ལ་ཕུལ་བའི་ཡོ་བྱད་ཇི་ལྟར་སྤྱོད་པ་ནི། དེ་ནས་སློབ་དཔོན་གྱིས་ནི་ནོར། །མཁོ་བའི་ཡོ་བྱད་ཀུན་བསྡུས་ནས། །རང་ཉིད་ཀྱིས་ནི་སྤྱད་པར་བྱ། །སློབ་མ་སོགས་ཀྱིས་
ཅུང་ཟད་མིན། །རྨང་འཛུགས་པ་དང་རབ་གནས་དང། །སྦྱིན་སྲེག་འཁོར་ལོའི་ནོར་གང་ཡིན། །དེ་ཀུན་སློབ་དཔོན་ཁོ་ནའི་ཞེས། །རྡོ་རྗེ་འཛིན་པ་མཆོག་ཉིད་གསུང། །ཞེས་གསུངས་པ་ལྟར་བྱ། སྤྱི་རྒྱུད་ལས་ཀྱང་དཀྱིལ་འཁོར་གྱི་ཡོ་བྱད་ཐམས་ཅད་སློབ་དཔོན་
ཉིད་དབང་ལ། སློབ་མ་ལ་བགོ་བཤའ་བྱས་ན་དམ་ཚིག་ཉམས་པ་དང། སློབ་དཔོན་མི་འདོད་ན་གདུགས་དང་རྔ་ཡབ་དང་དྲིལ་བུ་སོགས་སངས་རྒྱས་དང། བ་དན་དང་བདུག་སྤོས་དང་དྲི་ལ་སོགས་པ་ཆོས་དང། གོས་དང་སྣོད་སྤྱད་སོགས་དགེ་འདུན་ལ་

[064B] དགེ་འདུན་མེད་ན་དགེ་སློང་ངམ་དགེ་སློང་མ་འམ་དགེ་བསྙན་ལ་སྦྱིན་པར་བཤད་ཅིང། བཟའ་བ་དང་ནི་བཅའ་བ་རྣམས། །ཅི་དགར་ཕོངས་པ་རྣམས་ལ་སྦྱིན། །ཁྱི་དང་བྱ་རོག་ལ་སོགས་ལ། །ཅུང་ཟད་ཙམ་ཡང་མི་སྦྱིན་ནོ། །ཞེས་གསུངས་སོ། །དགེ་འདུན་
གྱི་སྟོན་མོ་བྱ་ཞིང། ཚོགས་ཀྱི་འཁོར་ལོས་བླ་མ་དང་སྒོའི་སློབ་དཔོན་དང་ལས་ཀྱི་རྡོ་རྗེ་ལ་སོགས་པ་རྣམས་མཉེས་པར་བྱའོ། །དམངས་རིགས་སྟོང་ཕྲག་གཉིས། བྲམ་ཟེ་གཙང་མ་གཅིག་དང། བྲམ་ཟེ་སྟོང་ཕྲག་གཉིས་དགེ་སློང་གཅིག་དང། དགེ་སློང་སྟོང་
ཕྲག་གཉིས་རྡུལ་མེད་པ་གཅིག་དང། རྡུལ་མེད་སྟོང་ཕྲག་གཉིས་ཡེ་ཤེས་ལྡན་པ་གཅིག་དང། ཡེ་ཤེས་ལྡན་པ་སྟོང་ཕྲག་གཉིས་རྡོ་རྗེ་སློབ་དཔོན་གཅིག་དང་མཉམ་པར་གསུངས་པས། བླ་མ་ནི་སྦྱིན་པའི་ཞིང་བླ་ན་མེད་པར་ཤེས་པར་བྱས་ནས་
མཉེས་པར་བྱས་ན། མཁའ་འགྲོ་མ་རྣམས་སྤྲིན་བཞིན་དུ་འདུ་ཞིང་དངོས་གྲུབ་གཉིས་བདེ་བླག་ཏུ་འགྲུབ་པར་གསུངས་སོ། །རྡོ་རྗེ་ཐེག་པའི་ལམ་གྱི་རྨང་འཛུགས་དབང་གི་ཆོ་གས་གདུལ་བྱའི་རྒྱུད་ལ་འབྲས་བུ་སྐུ་བཞིའི་ས་བོན་ཁྱད་པར་ཅན་ཐེབས་པ་དང་
དངོས་གྲུབ་འགྲུབ་པའི་གེགས་སྒོ་གསུམ་གྱི་དྲི་མ་རྣམས་འཁྲུད་ནུས་པ་དང། གདམས་པའི་མཆོག་རྒྱུད་དང་དགོངས་འགྲེལ་ཟབ་མོ་རྣམས་ཉན་པ་སོགས་ཀྱི་སྣོད་རུང་དུ་སྒྲུབ་པ་ནི་རྣམ་པར་དག་པའི་དབང་རྫོགས་པར་ཐོབ་ཅིང། དེའི་དུས་སུ་ཁས་བླངས་
པའི་ཐུན་མོང་དང་ཐུན་མོང་མ་ཡིན་པའི་སྡོམ་པ་དང་དམ་ཚིག་རྣམས་ལེགས་པར་ཤེས་ནས་ཚུལ་བཞིན་དུ་བསྲུང་ཞིང། ཐུན་བཞིའི་རྣལ་འབྱོར་ལ་བརྩོན་པས་ལྷའི་གསལ་སྣང་བརྟན་པར་བསྒྲུབས་པ་དང། དེའི་ཐུགས་སྐུལ་བའི་བཟླས་པས་རྡོ་རྗེ་

[065A]༄༅། །སེམས་དཔའ་མཉེས་པར་བྱས་པ་ཅིག་གིས། སྣོད་ལྡན་གྱི་སློབ་མ་ལ་རྒྱུད་སྡེ་དང་དེའི་དགོངས་འགྲེལ་ཁུངས་ཐུབ་ཀྱི་གཞུང་ནས་འབྱུང་བ་ལ་གཞི་བྱས། དམ་པ་སྔ་མའི་ཕྱག་ལེན་རྣམ་པར་དག་པ་མཐོང་བ་བརྒྱུད་པའི་མན་ངག་
གིས་བརྒྱན་ཞིང་ཆོ་གའི་ཡན་ལག་ཕྲ་རགས་ཐམས་ཅད་དམིགས་ཕྱེད་པར་བྱས་ཏེ་དབང་བསྐུར་བ་ཅིག་ལ་རག་ལས་པས། བློ་གྲོས་དང་ལྡན་པ་རྣམས་ཀྱིས་དེ་འདྲ་བའི་རྗེས་སུ་སློབ་པ་ལ་བརྩོན་པར་བྱའོ། །འདིར་མ་བཤད་པའི་ཆོ་ག་ཕྲ་རགས་ཐམས་
ཅད་ཀྱི་ཡིད་ཆེས་པའི་ཁུངས་དང། དེ་དག་གི་དོན་དམིགས་ཕྱེད་པའི་བཤད་པ་དང། ཁྱད་པར་དུ་དབང་གི་དོན་ཐམས་ཅད་ལམ་གྱི་རིམ་པར་བསྒྲིགས་ནས། རྣམ་པར་དག་པའི་དབང་ལ་ངེས་པ་ཐུན་མོང་མ་ཡིན་པ་བསྐྱེད་པའི་ཚུལ་ནི། རྡོ་རྗེ་འཆང་ཆེན་
པོའི་ལམ་གྱི་རིམ་པར་བཤད་ཟིན་པ་ལས་ཤེས་པར་བྱས་ཏེ། སྔར་བཤད་པ་བཞིན་སྣོད་ལྡན་ལ་དབང་བསྐུར་ན་རྡོ་རྗེ་ཐེག་པའི་བསྟན་པ་ཐམས་ཅད་རང་གཞན་གྱི་རྒྱུད་ལ་རྒྱས་པར་བྱེད་ནུས་པ་ཡིན་ནོ། །རྣམ་དག་དབང་ཐོབ་དམ་ཚིག་སྲུང་ལ་
བརྩོན། །ཐུན་བཞིའི་སྦྱོར་བས་ཐ་མལ་སྣང་ཞེན་བཟློག་མཆོད་དང་བཟླས་པས་ལྷག་པའི་ལྷ་མཉེས་བྱས། །ཆོ་ག་ཐམས་ཅད་རྒྱུད་བཞིན་ཤེས་པ་དེས། །སྙིང་ནས་ཐར་པ་དོན་གཉེར་སྣོད་ལྡན་ལ། །རང་རང་སྐབས་ཀྱི་ཆོ་ག་མ་འདྲེས་པར། །
ལེགས་པར་ཕྱེ་ནས་ཐབས་མཁས་རྟེན་འབྲེལ་ནི། །ཚུལ་བཞིན་སྒྲིག་པ་དེ་ལ་གློ་བ་དགའ། །རྣམ་དག་དབང་གིས་དམན་ཞིང་བསྲུང་སྡོམ་ལྷོད། །ཐུན་བཞིའི་རྣལ་འབྱོར་མ་གོམས་བཟླས་མི་བརྩོན། །ཚིག་ཙམ་བྱང་དང་དེ་ཡང་མེད་པ་ཡིས། །

[065B] །ཁྱབ་བདག་དཔལ་ལྡན་རྡོ་རྗེ་སེམས་དཔའ་ཡི། །ཞལ་གྱི་པདྨོ་ལས་འོངས་རྒྱུད་སྡེའི་གཞུང། །སྟོང་ཕྲག་སུམ་ཅུ་གསུམ་གྱི་རྩ་བ་མཆོག་དཔལ་ལྡན་འདུས་པ་ཐུགས་ཀྱི་རྡོ་རྗེ་ཡི། །དཀྱིལ་འཁོར་ཆེན་པོར་
དབང་བསྐུར་ཆོ་ག་འདི། །ལམ་འདིར་སྒྲུབ་པ་སྙིང་པོར་བྱེད་པ་ཡི། །སྡོམ་བརྩོན་མང་པོས་རིང་ནས་བསྐུལ་བའི་དོར། །གྲུབ་པ་མཆོག་བརྙེས་ཀླུ་བྱང་གཞུང་བཞིན་སྦྱར། །རྩ་རྒྱུད་བཤད་རྒྱུད་གཉིས་ལས་གསུངས་པའི་དབང། །གསང་བ་གྲུབ་པར་
རྫོགས་རིམ་དབང་ཙམ་བཤད། །རིམ་ལྔ་སྤྱོད་པ་བསྡུས་པས་བསྐྱེད་རིམ་གྱི། །དབང་དགུ་རྫོགས་རིམ་དབང་རྣམས་མདོར་བསྡུས་གསུངས། །དེར་གསུངས་དབང་དགུ་ཀླུ་ཡི་བྱང་ཆུབ་ཀྱིས། །རྒྱས་པར་བཤད་པའི་གཞུང་རྣམས་གུང་བསྒྲིགས་ཤིང་
དེ་ཡི་ཁ་སྐོང་ཟླ་བ་གྲགས་པ་དང། །དགྲ་ཅན་འཛིན་དཔལ་བཤེས་གཉེན་ནཱ་རོ་པ། །འཇིགས་མེད་འབྱུང་གནས་དམ་ཚིག་རྡོ་རྗེ་ཡི། །གཞུང་གིས་མེད་མི་རུང་རྣམས་ཁ་བསྐངས་པ། །འདི་ནི་དཀྱིལ་ཆོག་འདི་ཡི་ཁྱད་པར་ཏེ། །དེ་ཕྱིར་འདིར་འབད་ངོ་མཚར་
མེད་པ་མིན། །ཚུལ་འདིར་རིང་དུ་འབད་ནས་རབ་སྦྱར་མོད། །འོན་ཀྱང་བདག་ཅག་ཚུ་རོལ་མཐོང་བའི་བློ། །ཉམ་ཆུང་རྒྱུད་སྡེའི་དགོངས་པ་དཔག་པར་དཀའ། །དེ་ཕྱིར་གང་ནོངས་གནོང་ཞིང་འགྱོད་པས་བཤགས། །བླ་མའི་དྲིན་གྱིས་ལེགས་པར་བཤད་
པའི་ཆ། །ཇི་སྙེད་མཆིས་པས་བསྐྲུན་པའི་དགེ་བ་ཡིས། །འགྲོ་ཀུན་ལམ་བཟང་འདི་དང་མི་འབྲལ་ཞིང། །རྒྱལ་བའི་བསྟན་པ་ཕྱོགས་བཅུར་རྒྱས་པར་ཤོག་ཅེས་དཔལ་གསང་བ་འདུས་པ་མི་བསྐྱོད་རྡོ་རྗེའི་དཀྱིལ་འཁོར་གྱི་ཆོ་ག་དབང་གི་དོན་གྱི་དེ་

[066A]༄༅། །ཉིད་རབ་ཏུ་གསལ་བ་ཞེས་བྱ་བ་འདི་ནི་འདུས་པའི་ལམ་ལ་སྒྲུབ་པ་སྙིང་པོར་བྱེད་པའི་སྡོམ་བརྩོན་མང་པོས་བསྐུལ་བའི་དོན་དུ། དཔལ་གསང་བ་འདུས་པའི་རྣལ་འབྱོར་པ་བློ་བཟང་གྲགས་པའི་དཔལ་གྱིས་འོལ་ཁའི་དབེན་གནས་
བསམ་གཏན་གླིང་དུ་སྦྱར་བའོ། །སརྦ་མངྒ་ལཾ།། །།



﻿༄༅། །དཔལ་གསང་བ་འདུས་པའི་དཀྱིལ་འཁོར་གྱི་ཆོ་གའི་ངག་འདོན་ལྷན་ཐབས་བཞུགས་སོ།།

[001A] །བླ་མ་དམ་པ་རྣམས་ལ་ཕྱག་འཚལ་ལོ། །དཔལ་གསང་བ་འདུས་པའི་དཀྱིལ་འཁོར་གྱི་ཆོ་གའི་ངག་འདོན་གྱི་ལྷན་ཐབས་ནི། མི་མངོན་པ་ལས་སློང་བའི་སྐབས་སུ། ཡིད་ཀྱི་རོལ་པ་
དྲི་མེད་ཟླ་འདྲས་བསྒྲུབས་ཞེས་པ་ནས། སེམས་ནི་བྱང་ཆུབ་དམ་པར་བསྐྱེད་པར་བགྱི། ཞེས་པའི་བར་བརྗོད། ཤཱུ་ནྱ་ཏཱས་སྟོང་པར་སྦྱངས། སྟོང་པའི་ངང་ལས། སྣ་ཚོགས་པདྨ་དང་ཉི་མའི་སྟེང་དུ་ཧཱུཾ་ལས་རྡོ་
རྗེ། དེ་ཡོངས་སུ་གྱུར་པ་ལས་རང་ཉིད་རྡོ་རྗེ་འཆང་སྔོན་པོ་རྡོ་རྗེ་སེམས་དཔའི་དབུ་རྒྱན་ཅན་སྔོ་དཀར་དམར་པའི་ཞལ་གསུམ་ཕྱག་དྲུག་གི་གཡས་རྡོ་རྗེ་འཁོར་ལོ་པདྨ་གཡོན་དྲིལ་བུ་རིན་ཆེན་རལ་གྲི་འཛིན་པ། དབུ་སྐྲ་
རལ་པའི་ཐོར་ཚུགས་ཅན་མཚན་བཟང་པོ་སོ་གཉིས་དང་དཔེ་བྱད་བཟང་པོ་བརྒྱད་ཅུས་བརྒྱན་པ། རེག་བྱ་རྡོ་རྗེ་མ་སྔོན་མོ་མི་བསྐྱོད་པའི་དབུ་རྒྱན་ཅན་ཅེས་པ་ནས། འོད་ཀྱི་དཀྱིལ་འཁོར་གྱིས་བསྐོར་བའི་དབུས་
ན་ཡབ་སེམས་དཔའི་སྐྱིལ་མོ་ཀྲུང་གིས་བཞུགས་པ། དེའི་སྤྱི་བོར་ཨོཾ་མགྲིན་པར་ཨཱ་ཐུགས་ཀར་ཧཱུཾ་ཐུགས་ཀའི་ཧཱུཾ་ལས་འོད་ཟེར་འཕྲོས་པས། བསྒོམས་པ་དང་འདྲ་བའི་ཡེ་ཤེས་སེམས་དཔའ་སྤྱན་
དྲངས། ཛཿ་ཧཱུཾ་བ་ཧོཿ་གཉིས་སུ་མེད་པར་གྱུར། ནང་མཆོད་དང་ཉེར་སྤྱོད་སྒྲུབ་ཐབས་ལྟར་བྱིན་གྱིས་བརླབས་ལ། ཨོཾ་སརྦ་ཏ་ཐཱ་ག་ཏ་ཨརྒྷཾ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲཱི་ཡེ་ཨཱ་ཧཱུཾ་གིས་མཆོད་

[002A]༄༅། །ཡོན་དང། དེ་བཞིན་དུ་ཞབས་བསིལ་ནས་རོལ་མོའི་བར་གྱིས་མཆོད་ལ། བཛྲ་དྷྲིཀ་ཨོཾ་ཨཱ་ཧཱུཾ་ཞེས་ནང་མཆོད་དབུལ། དུས་གསུམ་རྡོ་རྗེའི་ཐུགས་ཡིན་སྲིད་དང་མཐར་
གྱུར་གང། །ཞི་ཞིང་སྒྲིབ་མེད་དག་པ་ནམ་མཁའི་ངོ་བོ་ཉིད། །སངས་རྒྱས་རྣམ་བརྒྱས་བྱང་ཆུབ་དབང་ཕྱུག་རྡོ་རྗེ་ཅན། །དེ་ལ་ལུས་ངག་ཡིད་ཀྱིས་རྟག་ཏུ་ཕྱག་འཚལ་ལོ། །ཞེས་པས་བསྟོད། རང་གི་ཐུགས་
ཀའི་ཧཱུཾ་གི་འོད་ཟེར་གྱིས་ཞིང་སྐྱོང་འཁོར་བཅས་སྤྱན་དྲངས། མཆོད་གཏོར་སྒྲུབ་ཐབས་ལྟར་བྱིན་གྱིས་བརླབས་ལ། ཨོཾ་ཨ་ཀཱ་རོའི་སྔགས་ལན་གསུམ་བརྗོད་དེ་ཕུལ་ནས། ཨོཾ་ཨཱ་ཀྵེ་ཏྲ་པཱ་ལ་ས་བ་
རེ་ཝཱ་ར་ཨརྒྷཾ་པྲ་ཏཱི་ཙྪ་ཧཱུཾ་སཱ་ཧཱ་ཞེས་མཆོད་ཡོན་དང། དེ་བཞིན་དུ་ཞབས་བསིལ་ནས་རོལ་མོའི་བར་གྱིས་མཆོད་ནས། ཨོཾ་ཀྵེ་ཏྲ་པཱ་ལ་ས་པ་རི་ཝཱ་ར་ཨོཾ་ཨཱ་ཧཱུཾ་ཞེས་ནང་མཆོད་ཕུལ་ནས། གང་དག་
འདིར་གནས་སོགས་ལན་གསུམ་བརྗོད། ཞིང་སྐྱོང་འཁོར་བཅས་རང་གནས་སུ་གཤེགས་པར་གྱུར། གནང་བ་ནོད་ཚུལ་ནི། རང་གི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་
མི་བསྐྱོད་པའི་དཀྱིལ་འཁོར་སྤྱན་དྲངས། ཆུ་གཉིས་ནས་རོལ་མོའི་བར་སྔར་རྡོ་རྗེ་འཆང་གི་སྐབས་བཞིན་ཕུལ། བདག་གིས་དཔལ་གསང་བ་འདུས་པའི་དཀྱིལ་འཁོར་གྱི་ཆོ་ག་བགྱིད་པ་གེགས་མེད་པར་
[002B] །རིག་པ་འཛིན་པ་ཅི་དགའ་བར་གྱིས་ཤིག་ཅེས་གནང་བ་བྱིན་པར་གྱུར། ཨོཾ་བྷཱུ་ཁཾ་ས་གཞི་ནམ་མཁའི་རང་བཞིན་སྟོང་པ་ཉིད་དུ་གྱུར། ཅེས་དང། ཨོཾ་ཨཱ་ཞེས་སོགས་ཀྱི་རྗེས་སུ་རྡོ་རྗེ་གསུམ་གྱིས་སའི་ཉེས་སྐྱོན་ཐམས་
ཅད་སྦྱངས་ཤིང་བསྲུངས་པར་གྱུར་ཅེས་དང། བལྟ་བའི་ཚེ་ཤར་དུ་བལྟས་ནས་གཡོན་བརྐྱངས་བྱས་ལ་ལག་པ་ ས་གཞི་ཞེས་པ་འོག་མ་གཉིས་ལའང་སྦྱར།  གཉིས་ཐུགས་ཀར་རྡོར་དྲིལ་བཟུངས་ནས་བསྣོལ་ལ། བཛྲ་སཏ་ཟློས་ཤིང་མེ་མཚམས་
སུ་བལྟས་ཏེ་གཡོན་དུ་མེ་མཚམས་མཐོང་གི་བར་དུ་ལུས་གཅུ་ཞིང་སླར་ཡང་གཡས་སུ་དེ་ལྟར་བྱས་ལ། སྣ་ཚོགས་པའི་ཆོས་ཐམས་ཅད་སྟོང་པ་ཉིད་དང་རོ་གཅིག་པའི་རང་བཞིན་ཅན་དུ་གྱུར་ཅེས་དང། སྒྲུབ་ཐབས་བསྒོམ་ཚུལ་ནི། སྔོན་འགྲོའི་
གཏོར་མ་མཆོད་བསྟོད་ཀྱི་བར་ཡན་ཆད་བསྒོམ་མོ། །སྤྲོ་བ་བསྐྱེད་པའི་རྗེས་སུ་གནང་བ་ནོད་པའི་སྐབས་བཞིན་སྤྱན་དྲངས་ལ། མཆོད་ཡོན་གྱི་རྗེས་སུ་མེ་ཏོག་ནས་རོལ་མོའི་བར་སྔར་བཞིན་ཕུལ་ནས། ལྷ་སོ་གཉིས་ཀྱི་མཚན་སྔགས་ལ་ཨོཾ་
ཨཱ་ཧཱུཾ་བཏགས་ལ་ནང་མཆོད་དབུལ། གསོལ་གདབ་ཀྱི་ཚེ་མཆོད་པ་བྱིན་གྱིས་བརླབས། ཆུ་གཉིས་ནས་རོལ་མོའི་བར་སྔར་རྡོ་རྗེ་འཆང་གི་སྐབས་བཞིན་ཕུལ་ལ། བཛྲ་དཧྲི་ཀ་ཨོཾ་ཨཱ་ཧཱུཾ་ཞེས་ནང་མཆོད་ཕུལ་ལ། མི་བསྐྱོད་རྡོ་རྗེ་
 བདག་ཉིད་ཀྱི་ལྕེ་ཧཱུཾ་ལས་བྱུང་བའི་རྡོ་རྗེར་གྱུར། མ་ལུས་ཕྱོགས་ན་ཞེས་སོགས་  ཞེས་པ་ནས་གསང་བའི་དབྱངས་ལ་ཕྱག་འཚལ་ལོ་ཞེས་པའི་བར་རྣམས་སྒོ་བཞིའི་སློབ་དཔོན་གྱིས་ཕྱོགས་གཅིག་ཏུ་བྱ་ཞིང། དེ་ནས་ཤར་གྱི་སློབ་དཔོན་འགྲངས་ཏེ་

[003A]༄༅། །མཎྜལ་ཕུལ་ནས། རང་ཉིད་སྐད་ཅིག་གིས་རྣམ་སྣང་དཀར་པོ་དཀར་ནག་དམར་བའི་ཞལ་གསུམ་ཕྱག་དྲུག་གི་གཡས་འཁོར་ལོ་རྡོ་རྗེ་པདྨ་དཀར་པོ་གཡོན་དྲིལ་བུ་རིན་ཆེན་རལ་གྲི་འཛིན་པ། ནམ་མཁར་གནས་པའི་དེ་
བཞིན་གཤེགས་པ་རྣམས་དང་ལྷན་ཅིག་ཏུ་གསོལ་བ་གདབ་པ་ནི། དེ་བཞིན་གཤེགས་པ་ཀུན་ཞི་བ་ཞེས་པའི་ཤོ་ལོ་ཀ་གཅིག་གིས་གསོལ་བ་གདབ། དེ་བཞིན་དུ་ལྷོ་ནུབ་བྱང་གི་སློབ་དཔོན་རྣམས་ཀྱིས་རིམ་པ་བཞིན། རང་ཉིད་རིན་འབྱུང་
དུ་གསལ་གདབ་པ་སོགས་སྔར་བཞིན་བྱས་ལ་གསོལ་བ་གདབ་པ་སོ་སོ་བ་དང། ཤོ་ལོ་ཀ་ཐ་མ་ཀུན་གྱིས་ཐུན་མོང་དུ་བྱ། ཕྱག་འཚལ་བའི་ཚེ་གཞི་བཅའ་སྔོན་དུ་བཏང་ནས་མཉམ་པའི་རྐང་སྟབས་བྱས་ལ་ཕྱག་བྱའོ། །སེམས་ཅན་མ་རིག་
པའི་མུན་པས་བསྒྲིབས་ཤིང་བདུད་ཀྱི་དབང་དུ་སོང་བ་རྣམས་ཀྱི་བདུད་བསལ་བའི་ཕྱིར་དུ། རང་ཉིད་གཙོ་བོ་ལས་བྱེ་བའི་ཞེ་སྡང་རྡོ་རྗེ་གཉིས་པ་འཁོར་ཁྲོ་བོའི་ཚོགས་དཔག་ཏུ་མེད་པས་བསྐོར་བའི་མིག་གཡས་པ་མ་ལས་ཉི་མ་གཡོན་པ་ཊ་ལས་
ཟླ་བ་མིག་འབྲས་ཧཱུཾ་ལས་དུས་མཐའི་མེ་ལྟར་འབར་བ་ལས། ཁྲོ་བོའི་རྡོ་རྗེ་ཕྱོགས་བཅུར་སྤྲོས་པས་བགགས་ཐམས་ཅད་བཅོམ་པར་གྱུར། དེ་ནས་བལྟས་ཏེ་གཡོན་བརྐྱངས་བྱས་ལ། གཡོན་དྲིལ་བུ་སྙིང་གར་བཟུངས། གཡས་བརྐྱངས་ཏེ་རྡོ་རྗེ་དང་བཅས་པའི་སྡིགས་མཛུབ་བརྐྱངས་ནས་མེ་མཚམས་སུ་བལྟས་ནས་ལུས་གཡོན་དུ་མེ་མཚམས་མཐོང་གི་བར་དུ་གཅུ་ཞིང།  ཀྲོ་དྷཱ་ཌིཋྜ་ཧཱི་  ལག་པ་གཡས་གཡོན་ཕྱོགས་སུ་ཁྱེར་རོ། །སླར་ཡང་གཡོན་སྔར་བཞིན་བརྐྱངས་ལ་གཡས་

[003B] །དབང་ལྡན་ནས་ཁ་ནང་དུ་ཕྱོགས་ཏེ་བཀའ་བསྒོ་ལན་གསུམ་བྱས་པའི་རྗེས་སུ་ཁྲོ་བོའི་ཚོགས་དཔག་ཏུ་མེད་པ་འཕྲོས་བགེགས་ཐམས་ཅད་བསྐྲད་པར་གྱུར། ན་མཿ་ས་མནྟ་ཀཱ་ཡ་ཝཱ་ཀ་ཅིཏྟ་བཛྲ་
ཎཱཾ། ན་མོ་བཛྲ་ཀྲོ་དྷཱ་ཡ། མཧཱ་དཾ་ཥྚོ་ཊ་ཀ་ཊ་བཧཻ་ར་ཝཱ་ཡ། ཨཱ་སི་མུ་ས་ལཱ། པ་ར་ཤུ་པཱ་ཤ་ཧསྟཱ་ཡ། ཨོཾ་བཛྲ་ཨ་མྲྀ་ཏ་ཀུཎྜ་ལི། ཁ་ཁ་ཁཱ་ཧི་ཁཱ་ཧི། ཧུ་ལུ་ཧུ་ལུ། ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན། ད་ཧ་ད་ཧ། གརྫ་གརྫ། བི་སྥོ་ཊཱ་ཡ་བི་སྥོ་ཊཱ་
ཡ། སརྦ་བིགྷྣཱན་བི་ནཱ་ཡ་ཀ་ནཱན། མཧཱ་ག་ཎ་པ་ཏི། ཛཱི་བི་ཏ་ཨནྟ་ཀ་རཱ་ཡ་སཱ་ཧཱ། ཞེས་པ་བགེགས་མཐར་བྱེད་ཀྱི་ཕྲེང་སྔགས་བཟླས་ནས། དཀྱིལ་འཁོར་ས་གཞི་ཡང་དབང་ཆེན་གྱི་གསེར་གྱི་ས་གཞི་ལ་ཐུག་གི་བར་དུ་ཧཱུཾ་ལས་བྱུང་བའི་
རྡོ་རྗེའི་རང་བཞིན་དུ་གྱུར་ཅེས་དང། ཁ་སྦྱོར་གྱི་ཚེ་སློབ་དཔོན་ནང་ནས་ཁ་ཕྱིར་བལྟས་ལ་བྱའོ། །བདག་བསྐྱེད་ཅེས་པའི་བསྒྲུབ་ཚུལ་ནི། ཤཱུ་ནྱ་ཏཱས་སྟོང་པར་གྱུར། སྟོང་པའི་ངང་ལས་ཧཱུཾ་ལས་བྱུང་བའི་ཉི་མའི་དཀྱིལ་འཁོར་གྱི་སྟེང་དུ་
ཧཱུཾ་ལས་རྡོ་རྗེ་དེ་ཡོངས་སུ་གྱུར་པ་ལས། རང་ཉིད་ཞེ་སྡང་རྡོ་རྗེ་སྐུ་མདོག་མཐིང་ནག་ཅེས་པ་ནས་འོད་དམར་པོ་འབར་ཞིང་འཁྲུག་པའི་དབུས་ན་ཡབ་རྡོ་རྗེའི་སྐྱིལ་མོ་ཀྲུང་གིས་བཞུགས་པར་གྱུར། དེའི་ཐུགས་ཀར་སྣ་ཚོགས་པདྨ་དང་ཟླ་བའི་
གདན་ལ་ཡེ་ཤེས་སེམས་དཔའ་སྐུ་མདོག་དམར་པོ་ཞེས་པ་ནས། ཏིང་ངེ་འཛིན་སེམས་དཔའ་ཧཱུཾ་ཡིག་མཐིང་ག་དེའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་ཐུགས་ཀའི་ཧཱུཾ་ལས་འོད་ཟེར་འཕྲོས་པས་རང་བཞིན་གྱི་

[004A]༄༅། །གནས་ནས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། རང་གི་རིགས་བདག་ཡབ་ཡུམ་གྱི་བྱང་ཆུབ་ཀྱི་སེམས་ཀྱིས་དབང་བསྐུར། ཕྱོགས་བཅུ་རྣམས་སུ་སྣ་ཚོགས་
པདྨ་དང་ཉི་མའི་གདན་རེ་རེ། ཡབ་ཡུམ་སྙོམས་པར་ཞུགས་པའི་ཐུགས་ཀའི་ཏིང་ངེ་འཛིན་སེམས་དཔའི་འོད་ཟེར་གྱིས་ཁྲོ་བོ་བཅུ་སྤྱན་དྲངས་ཞལ་ནས་ཞུགས། རྡོ་རྗེའི་ལམ་ནས་ཡུམ་གྱི་པདྨར་ཞུ་བའི་ཐིག་ལེ་བཅུ་ཧཱུཾ་རིང་པོ་བཅུར་གྱུར་བ་
ནི། གཤིན་རྗེའི་གཤེད་ནག་པོ་རྣམ་སྣང་གི་དབུ་རྒྱན་ཅན་ཅེས་པ་ནས་རང་གི་ཐུགས་ཀར་དྲངས། ཡ་མཱནྟ་ཀྲིཏ་ཐུགས་ཀ་ནས་ཕྱིར་ཕྱུང་ཤར་གྱི་གདན་ལ་གཡོན་བརྐྱངས་ཀྱིས་འཁོད། དེ་བཞིན་དུ་གནོད་མཛེས་ཀྱི་བར་ཕྱུང་ལ། ཁྲོ་
བོ་བཅུ་པོ་ཐམས་ཅད་ཀྱང་ཞེས་པ་ནས་བཞུགས་པར་གྱུར་ཅེས་དང། མཆོད་པ་བྱིན་གྱིས་བརླབས་ཏེ། ཨོཾ་ཨཱ་བཛྲ་མཧཱ་ཀྲོ་དྷ་རཱ་ཛཱ་ས་པ་རི་ཝཱ་ར་ཨརྒྷཾ་པྲ་ཏཱི་ཙྪ་ཧཱུཾ་སཱ་ཧཱ་ཞེས་དང། དེ་བཞིན་དུ་ཞབས་བསིལ་ནས་རོལ་མོའི་བར་
གྱིས་མཆོད་ལ། ཨོཾ་བཛྲ་མཧཱ་ཀྲོ་དྷ་རཱ་ཛཱ་ས་པ་རི་ཝཱ་ར་ཨོཾ་ཨཱ་ཧཱུཾ་ཞེས་ནང་མཆོད་དབུལ། གཙོ་བོ་ལ་མི་བསྐྱོད་རྡོ་རྗེ་ཞེས་སོགས་ཤོ་ལོ་ཀ་གཅིག་དང་ཁྲོ་བོ་བཅུ་ལ་གཏི་མུག་ཉེས་པ་ཞེས་སོགས་ཀྱིས་བསྟོད། ཕུར་བུ་བསྒྲུབ་
ཚུལ་ནི་ཨོཾ་ཨཱ་བིགྷྣན་ཏ་ཀྲིཏ་ཧཱུཾ་ཞེས་པས་ཕུར་བུ་རྣམས་བསངས། ཤཱུ་ནྱ་ཏཱས་ཕུར་བུ་རྣམས་སྟོང་པ་ཉིད་དུ་གྱུར་སྟོང་པའི་ངང་ལས་ཧཱུཾ་བཅུ་ལས་སྣ་ཚོགས་རྡོ་རྗེ་བཅུ། དེ་ འདོད་ཆགས་རྡོ་རྗེ་ཆོས་བཅས་གང་  རྣམས་ཡོངས་སུ་གྱུར་

[004B] ལྟེ་བ་མན་ཆད་མདུང་རྩེ་གཅིག་པའི་དབྱིབས་ཅན་གྱི་ཕུར་བུ་མེ་དཔུང་རབ་ཏུ་འབར་བ་བཅུར་གྱུར། དེ་རྣམས་ཀྱི་སྤྱི་བོར་ཨོཾ་མགྲིན་པར་ཨཱ་
ཐུགས་ཀར་ཧཱུཾ་ཐུགས་ཀའི་ཧཱུཾ་ལས་འོད་ཟེར་འཕྲོས་པས་རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས་ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། རང་གི་རིགས་བདག་དོན་གྲུབ་ཡབ་ཡུམ་གྱི་བྱང་ཆུབ་ཀྱི་སེམས་ཀྱིས་
དབང་བསྐུར། ཐོ་བ་བསངས་ལ་ཤཱུ་ནྱ་ཏཱས་རྡོ་རྗེའི་ཐོ་བ་སྟོང་པ་ཉིད་དུ་གྱུར་སྟོང་པའི་ངང་ལས་ཧཱུཾ་ལས་རྡོ་རྗེ་དེ་ཡོངས་སུ་གྱུར་པ་ལས། རྡོ་རྗེའི་ཐོ་བ་མེ་རབ་ཏུ་འབར་བར་གྱུར། མཆོད་པ་ཁྲོ་བཅུ་ལྟར་ཕུལ་ལ། རྡོ་རྗེ་བདུད་རྩི་རྒྱལ་པོ་ཆེ། །རྡོ་རྗེ་ཕུར་
བུ་རབ་ཏུ་འབར། །མེ་སྟག་འབར་བ་འདྲ་བ་ཡི། །ཕྱོགས་བཅུའི་དཀྱིལ་འཁོར་གདབ་པར་མཛོད། །ཅེས་བསྟོད། གནོད་མཛེས་ལ་བཀའ་བསྒོ་བའི་ཚེ་ལངས་ཏེ། ཨོཾ་སུཾ་བྷ་ནི་སུཾ་བྷ་ཧཱུཾ་ཕཊ་ཅེས་སོགས་སྔགས་ཚན་བཞི་ཕྱོགས་བཞིར་བརྗོད་ཅིང་སེ་གོལ་གདབ། གྷ་གྷ་ཞེས་སོགས་ཀྱིས་ཕུར་བུ་བཙུགས་ལ་མུངྒ་རས་བརྡུངས་པའི་རྗེས་སུ་གནོད་མཛེས་ཀྱི་ཕྱག་མཚན་རྡོ་རྗེ་ལྕགས་ཀྱུ་དེ་རྡོ་རྗེ་ཐོ་བ་མེ་རབ་ཏུ་འབར་བར་གྱུར་པས། དབང་ལྡན་ནས་བརྩམས་ཏེ་རིམ་པ་བཞིན་དུ་ཕུར་བུ་
རྣམས་ཀྱི་སྤྱི་བོ་ནས་བརྡུངས་པས་ཞེས་སོགས་དང། ཁྲོ་བོ་དང་ཕུར་བུ་ལས་རྡོ་རྗེའི་མེ་འོད་རབ་ཏུ་འབར་བ་ཕྱོགས་བཅུར་འཕྲོས་པས་བགེགས་ལྷག་མ་རྣམས་ཀྱང་རིང་དུ་བྲོས་པ་དང་ཞེས་པ་ སྟེང་འོག་དང་ཁོར་ཡུག་ཆེན་པོའི་བར་དུ་འགྲོ་བ་རྣམས།།

[005A]༄༅། །ནས་བགེགས་དང་བྲལ་བར་གྱུར་ཅེས་དང། སེམས་ཅན་ཐམས་ཅད་ལ་བདེ་བ་སྒྲུབ་པ་ལྷུར་ལེན་པའི་བསམ་པས་བདག་གིས་བླ་ན་མེད་པའི་བྱང་ཆུབ་བསྒྲུབ་པར་བྱའོ། །བདག་ལ་དངོས་གྲུབ་མཆོག་
སྩལ་ལགས་ཞེས་སོགས་བརྗོད་ནས་ཁྲོ་བོ་བཅུ་རང་བཞིན་གྱི་གནས་སུ་གཤེགས་པར་གྱུར། ལས་ཐིག་བསྐྱེད་པའི་ཚེ་སྔར་ལྷའི་རྣལ་འབྱོར་བསྒོམས་པའི་ཆོ་གའི་རྒྱུན་གཅིག་ཡིན་ན་རང་ཉིད་ཞེ་སྡང་རྡོ་རྗེར་གསལ་གདབ་མིན་ན་ཞེ་
སྡང་རྡོ་རྗེ་ཆོ་ག་གསུམ་གྱིས་བསྐྱེད། གནས་གསུམ་བྱིན་གྱིས་བརླབས་ཡེ་ཤེས་པ་གཞུག་དབང་བསྐུར་མཆོད་པའི་བར་རྣམས་བྱ་སྟེ་འོག་གི་སྐབས་གཞན་དུ་ཡང་དེ་ལྟར་ཤེས་པར་བྱའོ། །ལས་ཐིག་བསངས་སྦྱངས་ལ་སྟོང་པའི་
ངང་ལས་ཧཱུཾ་ལས་སྣ་ཚོགས་རྡོ་རྗེ་དེ་ཡོངས་སུ་གྱུར་པ་ལས་བདུད་རྩི་འཁྱིལ་པ་སྔོན་པོ་ཞེས་པ་ནས་དགྲ་སྟ་འཛིན་པ། དེའི་སྤྱི་བོར་ཨོཾ་མགྲིན་པར་ཨཱ་ཐུགས་ཀར་ཧཱུཾ། དེ་ནས་ཡེ་ཤེས་པ་སྤྱན་དྲངས་པ་ནས་དབང་བསྐུར་བའི་བར་སྔར་
ཕུར་བུའི་སྐབས་བཞིན་བྱའོ། །མཆོད་པ་བསངས་སྦྱངས་ལ། ཨོཾ་ཨཱ་བིགྷྣཱན་ཏ་ཀྲི་ཏ་ཨརྒྷ ་པྲ་ཏཱི་ཙྪ་ཧཱུཾ་སཱ་ཧཱ་ཞེས་སོགས་ཀྱིས་ཆུ་གཉིས་ནས་རོལ་མོའི་བར་དང། ནད་མཆོད་ཀྱིས་མཆོད། རྡོ་རྗེ་བདུད་རྩི་ཁྲོ་བོ་ཆེ། །འོད་ཟེར་འཕྲོ་བ་
རབ་ཏུ་འཁྲུག་དྲག་པོའི་འཁོར་ལོ་རབ་འབར་འདྲ། །འཇིགས་པ་དག་ཀྱང་འཇིགས་པར་བྱེད། །ཅེས་པས་བསྟོད། མིག་གཉིས་མ་དང་ཊ་ལས་ཉི་མ་དང་ཟླ་བ་སེར་པོར་གྱུར་ཅེས་དང།  བཛྲ་ཌིཥྚི་མ་ཊ་  མཆོད་བསྐྱེད་ཅེས་པའི་མཆོད་

[005B] རང་གི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་མི་བསྐྱོད་པའི་དཀྱིལ་འཁོར་སྤྱན་དྲངས། ཞབས་བསིལ་དོར་བའི་མཆོད་ཡོན་ནས་རོལ་མོའི་བར་གྱིས་སྔར་རྡོ་རྗེ་འཆང་གི་སྐབས་ལྟར་མཆོད། མི་བསྐྱོད་
རྡོ་རྗེ་ཞེས་སོགས་ཚིགས་བཅད་གཅིག་གིས་བསྟོད། བསྐྱེད་ཅེས་པ་ནི། སློབ་མ་སྐད་ཅིག་གིས་རྣམ་སྣང་དཀར་པོ་དཀར་ནག་དམར་བའི་ཞེས་པ་ནས། རལ་གྲི་འཛིན་པ་ཞེས་དང། མིག་གཉིས་ཛཿ་ཛཿ་ལས་ཉི་མ་དང་ཟླ་བ་འོད་ཟེར་
སེར་པོ་ཅན་དུ་གྱུར། ཚངས་ཐིག་དང་པོ་བཏབ་པའི་རྗེས་སུ་རྐང་མཐིལ་གཉིས་སུ་ཧཱུཾ་ཧཱུཾ་ལས་རྡོ་རྗེ་འབར་བ་ཞེས་དང། སྒོ་དབྱེ་ཞེས་པ་ནི། མིག་གཉིས་ཧིཿ་ཧིཿ་ལས་ ཕྱོགས་ཐམས་ཅད་རང་བཞིན་མེད་པར་མཉམ་པ་ཉིད་དོ། །བདག་དང་སློབ་མའི་
ཉི་མ་དང་ཟླ་བ་སེར་པོ་ཅན་གྱི་ལྷའི་སྐུ་སྒྱུ་མ་ལྟ་བུར་གྱུར་ཅེས་བརྗོད་ཅིང་དཀྱིལ་འཁོར་གྱི་ནང་ནས་ཤར་དུ་ཕྱོགས་ཏེ་གཡོན་བརྐྱངས་བྱས་ལ། ལག་པ་རྡོ་རྗེ་ཁུ་ཚུར་གཉིས་དཀུར་བཀན་ཏེ་བཞག་ལ་ཁྲོ་བོའི་ལྟ་བས་བལྟས་ཏེ་ཧིཿ་ཧིཿ་
ཞེས་བརྗོད་ཅིང། གཡོན་དང་གཡས་སུ་འགྱིང་བ་རེ་བྱས་ལ་ཧིཿ་ཧིཿ་ཞེས་ཤར་གྱི་སྒོ་དབྱེ། སྒོ་གཞན་གསུམ་ཡང་དེ་ལྟར་བྱའོ། །ཕུར་བུ་བསངས་སྦྱངས་ལ་ཧཱུཾ་ལས་བྱུང་བའི་སེང་ལྡང་གི་ཕུར་བུ་སྟེང་རྡོ་རྗེ་རྩེ་ལྔ་པ་འོག་རྡོ་རྗེ་རྩེ་
གཅིག་པའི་རྣམ་པ་ཅན་དུ་གྱུར་ཅེས་དང། གཏོར་མ་སྒྲུབ་ཐབས་བཞིན་བྱིན་གྱིས་བརླབས་ལ་ཨོཾ་ཨཱ་བིགྷྣན་ཏ་ཀྲིཏ་ཧཱུཾ་སརྦ་དུཥྚ་ན་ཅེས་སོགས་ལན་གསུམ་གྱིས་ཕུལ་ནས། ཆུ་གཉིས་རོལ་མོའི་བར་ནང་མཆོད་དང་བཅས་
[006A]༄༅། ། ་ སའི་ལྷ་མོའི་སྐབས་སུ་དགུག་གདབ་
སོགས་ནི། རང་ཉིད་ཞེ་སྡང་རྡོ་རྗེར་གསལ་བའི་ཐུགས་ཀའི་ཧཱུཾ་གི་འོད་ཟེར་གྱིས་སྤྱན་དྲངས་པའི་གནོད་མཛེས་སྔོན་པོ་མི་བསྐྱོད་པའི་ཞེས་པ་ནས་རལ་གྲི་འཛིན་པ་མདུན་དུ་འདུག་སྟ་བཀའ་ནོད་པ་ལ། ཨོཾ་སུཾ་བྷ་ནི་ཞེས་སོགས་དང། ཕྱོགས་
མཚམས་རྣམས་སུ་ཧཱུཾ་རིང་པོ་ལས་གྲུབ་པའི་ཁྲོན་པ་འབྲུབ་ཁུང་གི་རྣམ་པ་ཅན་རྣམས་སུ་བཅུག་པར་གྱུར། རང་གི་ཐུགས་ཀའི་ཧཱུཾ་ལས་སྤྲོས་པའི་ཁྲོ་བོ་རྡོ་རྗེ་ཕུར་བུ་སྟོད་བདུད་རྩི་འཁྱིལ་བ་སྔོན་པོ་ཞེས་པ་ནས་གནོད་མཛེས་ཀྱི་ཕྱག་མཚན་རྡོ་
རྗེ་ལྕགས་ཀྱུ་དེ་རྡོ་རྗེ་ཐོ་བ་མེ་འབར་བར་གྱུར་པས་དབང་ལྡན་ནས་བརྩམས་ཏེ་རིམ་པ་བཞིན་ཕུར་བུའི་སྤྱི་བོ་ནས་བརྡུངས་པས་ཞེས་སོགས་དང་གནོད་མཛེས་རང་བཞིན་གྱི་གནས་སུ།  དོན་གྲུབ་ཀྱི་དབུ་རྒྱན་  གཤེགས། ཊཱྐྐི་ཧཱུཾ་ཛཿ་ཕྱི་རོལ་
ཏུ་ལྕགས་ཀྱི་རྡོ་རྗེའི་ར་བ་ཞེས་པ་ནས་ཡེ་ཤེས་ཀྱི་མེ་རབ་ཏུ་འཕྲོ་བ་དང། དཀྱིལ་འཁོར་གྱི་ས་གཞི་ཡང་རྡོ་རྗེའི་ས་གཞིར་གྱུར། སའི་ལྷ་མོ་བསྐྱེད་པའི་ཚེ་དཀྱིལ་འཁོར་གྱི་དབུས་སུ་བཾ་ལས་བྱུང་བའི་སའི་ལྷ་མོ་སེར་མོ་ཞེས་པ་དང། གསེར་
གྱི་བུམ་པ་བསྣམས་པ་པདྨའི་གདན་ལ་བཞུགས་པ་ཞེས་སོགས་དང། བསྲེས་ བདག་ཉིད་ཀྱི་ལག་པ་གཡས་པར་སོགས། རྡོ་རྗེ་དང་བཅས་པའི་སོར་མོའི་རྩེ་མོ་ས་ལ་བསྣུན་པའི་སྒྲ་དང་  ཞེས་པའི་སྐབས་སུ་འདྲེས་ནས་ཞེས་པ་ནས་སྩོལ་ཅིག་ཅེས་གསུང་བར་

[006B] གསོལ་གདབ་ཀྱི་སྐབས་སུ་དཀྱིལ་འཁོར་བྲི་ཞེས་གསོལ་བ་བཏབ་པས་དེ་ལྟར་གྱིས་ཤིག་ཅེས་པ་ནས་གནས་པར་གྱུར་ཅེས་དང། བསྡམས་ཞེས་པའི་སྐབས་སུ་རྡོ་རྗེ་བསྡམས་པ་ལས་ཞེས་པ་ནས་བྱས་པར་གྱུར་ཅེས་པ་དང་
ལྷ་ལྷག་གནས་ཀྱི་སྐབས་སུ་ལྷའི་རྣལ་འབྱོར་ནི། སྔན་འགྲོའི་གཏོར་མ་ནས་དང་པོ་སྦྱོར་བ་བསྒོམས་པའི་རྗེས་ལ་མཆོད་བསྟོད་བྱས་པས་བསྡུས་པའམ། ཡང་ན་དཀྱིལ་འཁོར་རྒྱལ་མཆོག་གི་མཐར་མཆོད་བསྟོད་བྱས་པས་རྒྱས་པ་བྱའོ། །རྟེན་བསྐྱེད་
ཚུལ་ནི་ཨོཾ་ཧཱ་བི་གྷྲཱ་ན་ཏ་ཀྲིཏ་ཧཱུཾ་གིས་བསངས་ལ། དངས་པོ་མེད་པས་སྒོམ་པ་མེད་ཅེས་སོགས་ནས་བྱང་ཕྱོགས་པ་རྣམས་ལ་སྣ་ཚོགས་རྡོ་རྗེའི་གདན་ཅེས་དང། བརྟེན་པ་བསྐྱེད་ཚུལ་ནི། གདན་དེ་རྣམས་ཀྱི་སྟོང་དུ་ཧཱུཾ་ཁཾ་ནས་ཧཱུཾ་བཅུར་གྱུར་
དེ་རྣམས་ཡོངས་སུའི་གྱུར་པ་ལས་རྡོ་རྗེ་གཉིས་ཞེས་པ་ནས་རྡོ་རྗེས་མཚན་པའི་དབྱུག་པ་སྔོན་པོ་དང་ནག་པོ་རྡོ་རྗེ་དང་རྡོ་རྗེ་དེ་རྣམས་ཡོངས་སུ་གྱུར་པ་ལས། ལྷ་སུམ་ཅུ་སོ་གཉིས་སུ་གྱུར་པ་ནི། གདན་དབུས་མའི་སྟེང་དུ་ཞེ་སྡང་རྡོ་རྗེ་སྐུ་མདོག་
མཐིང་ནག་མི་བསྐྱོད་པའི་དབུ་རྒྱན་ཅན་ཅེས་པ་ནས་གནོད་མཇེས་ཀྱི་བར་སྒྲུབ་ཐབས་བཞིན་བསྐྱེད་ལ། རང་གི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་བསྒོམས་པའི་དཀྱིལ་འཁོར་ནམ་མཁར་བཏེག་པ་སྤྱན་དྲངས་ཛཿ་ཧཱུཾ་བཾ་
ཧོཿ་དམ་ཚིག་པའི་རྟེན་དང་བརྟེན་ གཡས་རྡོ་རྗེ་རྩེ་དགུ་པ་  པའི་དཀྱིལ་འཁོར་ལ་ཡེ་ཤེས་པའི་རྟེན་དང་བརྟེན་པའི་དཀྱིལ་འཁོར་དབྱེར་མེད་དུ་ཐིམ་པར་གྱུར། ལྷ་སོ་སོའི་རིགས་བདག་ཞལ་གཅིག་ཕྱག་གཉིས་པ་ཡབ་ཡུམ་གྱིས་བྱང་ཆུབ་ཀྱི་སེམས་ཀྱི་

[007A]༄༅། །ཆུ་རྒྱུན་གྱིས་ལྷ་སོ་སོ་ལ་དབང་བསྐུར་ཅེས་བརྗོད། བུམ་པ་ལྷག་གནས་ལ་མགུལ་ཆིངས་སྐུད་ཅེས་པའི་སྐུད་པ་ནི་སྲད་བུ་དཀར་པོ་ཐ་དད་བདུན་གྱིས་བཅིང་བར་བྱའོ། །བསྐྱེད་པའི་ཚེ་བཾ་བཾ་ལས་བྱུང་བའི་རིན་པོ་
ཆེའི་བུམ་པ་དཀར་པོ་ལྟོ་བ་ཆེ་བ་མགྲིན་པ་རིང་བ་མཆུ་འཕྱང་བ་ལ་ ཨོཾ་སརྦ་ཏ་ཐཱ་ག་ཏ་ཨྲྒྷཾ་པྲ་ཏཱིཙྪ་ཧཱུཾ་སཱ་ཧཱ་སོགས་ཀྱིས་ཆུ་བཞི་ཐུན་མོང་དུ་དབུལ། ལྷ་ཡི་མེ་ཏོག་དམ་པ་འདིས་སོགས་ཀྱི་རྗེས་སུ་ལྷ་རེ་རེའི་མཚན་སྔགས་ཀྱི་རྗེས་སུ་མཆོད་སྔགས་རེ་རེ་སྦྱར་བའི་ཉེར་
སྤྱོད་ཕྱག་རྒྱའི་རྣམ་པ་སྔོན་པོ་སོགས་ཞེས་སོགས་འདོད་ཡོན་ལྔ་ཐུན་མོང་ནང་མཆོད་བསྟོད་པ་ ། སོགས་པའི་མཚན་ཉིད་ཐམས་ཅད་དང་ལྡན་པར་གྱུར་ ཨོཾ་ཏཱ་པྟེ་ཞེས་པ་ནས་སཱ་ཧཱ་ལྷའི་ཆུ་བོ་གངྒཱ་དང་བུམ་པའི་ཆུ་གཉིས་དབྱེར་མེད་པར་གྱུར། རྣམ་
རྒྱལ་བུམ་པའི་ནང་དུ་སྣ་ཚོགས་པདྨའི་གདན་སུམ་ཅུ་རྩ་གཅིག་ཅེས་སོགས་ལྷ་སྟ་གོན་གྱི་སྐབས་ལྟར་ཞེ་སྡང་རྡོ་རྗེ་ནས་གནོད་མཛེས་ཀྱི་བར་རྣམས་ཆོ་ག་གསུམ་གྱིས་བསྐྱེད་ལ། བུམ་པའི་མཚན་མ་ལྔའི་གནས་སུ་ཐུན་མོང་གི་
གདན་སྣ་ཚོགས་པདྨ་རེ་རེ་ཐུན་མོང་མིན་པའི་གདན་ཉི་མ་དང་ཟླ་བ་དང་རིན་པོ་ཆེ་དང་པདྨ་དམར་པོ་དང་སྣ་ཚོགས་རྡོ་རྗེ་དེ་རྣམས་ཀྱི་སྟེང་དུ་ཧཱུཾ་ཨོཾ་སཱ་ཨཱ་ཧཱ་རྣམས་ཡོངས་སུ་གྱུར་པ་ལས། རྡོ་རྗེ་འཁོར་ལོ་རིན་པོ་ཆེ། པདྨ་དམར་
པོ་སྣ་ཚོགས་རྡོ་རྗེ་དེ་རྣམས་ཡོངས་སུ་གྱུར་པ་ལས། དེ་བཞིན་གཤེགས་པ་ལྔར་གྱུར་པ་ནི། ཞེ་སྡང་རྡོ་རྗེ་སྐུ་མདོག་མཐིང་ནག་ཅེས་ གཡས་རྡོ་རྗེ་རྩེ་དགུ་པ་  པ་ནས་རྡོ་རྗེའི་སྐྱིལ་མོ་ཀྲུང་གིས་བཞུགས་པ་ཞེས་བརྗོད་ལ་ཡུམ་མེད་

[007B] རྣམ་སྣང་དཀར་པོ་ཞེས་པ་ནས་དོན་གྲུབ་ལྗང་གུ་ཞེས་པའི་བར་རྣམས་བསྐྱེད་ལ། ལས་བུམ་གྱི་ནང་དང་མཚན་མའི་གནས་སུ་སྣ་ཚོགས་པདྨ་དང་ཉི་མའི་གདན་རེ་རེ་དེ་གཉིས་ཀྱི་སྟེང་དུ་ཧཱུཾ་ཧཱུཾ་ལས་སྣ་ཚོགས་རྡོ་རྗེ་གཉིས། དེ་གཉིས་
ཡོངས་སུ་གྱུར་བ་ལས་བགེགས་མཐར་བྱེད་གཉིས་སུ་གྱུར་པ་ནི། སྐུ་མདོག་སྔོན་པོ་དོན་གྲུབ་ཀྱི་དབུ་རྒྱན་ཅན་ཅེས་པ་ནས་དགྲ་སྟ་འཛིན་པ་རང་གི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་ཡེ་ཤེས་ཀྱི་འཁོར་ལོའི་ལྷ་
སུམ་ཅུ་རྩ་གསུམ་དང། མཚན་མའི་ལྷའི་ཡེ་ཤེས་པ་རྣམས་སྤྱན་དྲངས། སྔར་རྡོ་རྗེ་འཆང་གི་སྐབས་ལྟར་ཆུ་གཉིས་ནས་རོལ་མོའི་བར་གྱིས་མཆོད་ལ། ཛཿ་ཧཱུཾ་བཾ་ཧོཿ་ཡེ་ཤེས་པའི་འཁོར་ལོའི་ལྷ་སུམ་ཅུ་རྩ་གསུམ་དང་མཚན་མའི་ལྷའི་
ཡེ་ཤེས་པ་རྣམས་རང་རང་གི་དམ་ཚིག་པ་དང་གཉིས་སུ་མེད་པར་གྱུར། སྔ་མ་ལྟར་དབང་བསྐུར། བཟླས་པའི་ཚེ་བསྒྲུབ་གྲོགས་ཀྱིས་པད་ཀེར་བྱས་ནས་རྡོ་རྗེའི་ཕྲེང་བ་གཏད་ལ། སློབ་དཔོན་གྱིས་ཀྱང་པད་ཀོར་བྱས་ཏེ་བླངས་ལ་དུང་ཆོས་
ཀྱི་བཟླས་པའི་མཐར་ཡེ་ཤེས་ཀྱི་བདུད་རྩི་ཞེས་པ་ནས་རང་བཞིན་དུ་གྱུར་ཅེས་དང། བཟླས་ ཨོཾ་སརྦ་ཏ་ཐཱ་ག་ཏ་ཨརྒྷཾ་པྲ་ཏཱི་ཙྪ་ཧཱུཾ་སོགས་ཀྱིས་མཆོད་ ། བྱའི་སྔགས་ཀྱིས་བསྐོར་བའི་གཙོ་བོ་ཡབ་ཡུམ་གྱི་ཐུགས་ཀའི་ཧཱུཾ་དང་ཁཾ་ལས་ལྷའི་
ཚོགས་འཕྲོས་འགྲོ་བའི་དོན་བྱས་སླར་འདུས་ཏེ་ཐུགས་ཀའི་ཧཱུཾ་དང་ཁཾ་ལ་ཐིམ་པའི་སྤྲོ་བ་དང་བསྡུ་བའི་མཛད་པ་ཅན་དུ་གྱུར་ཅེས་གཙོ་བོའི་བཟླས་པ་བྱ། དེ་བཞིན་དུ་ལས་བུམ་གྱི་བཟླས་པའི་བར་ལ་སྦྱར་རོ། ། མཆོད་ཡོན་མེ་ཏོག་ཕུལ་

[008A]༄༅། །ཏེ།  བུམ་པ་རྣམས་སྤོས་ཀྱིས་བདུག་པ་སོགས་དང། ཇི་ལྟར་དཀྱིལ་འཁོར་གྱི་བྱ་བ་མ་ཟིན་གྱི་བར་དུ་བགེགས་རྣམ་པར་བཟློག་པའི་འཕྲིན་ལས་མཛོད་ཅིག་ །གཏོར་མ་སྒྲུབ་ཐབས་ལྟར་བྱིན་གྱིས་བརླབས་ལ། ལྷ་རྣམས་ཀྱི་ལྗགས་ཧཱུཾ་ལས་བྱུང་བའི་
རྡོ་རྗེ་རྩེ་གཅིག་པ་དམར་པོ་འོད་ཀྱི་སྦུ་གུ་ཅན་དུ་གྱུར་ཅེས་དང། ཆུ་བཞི་ནས་ཀུ་རུ་སཱ་ཧཱ་ཞེས་པའི་བར་སྒྲུབ་ཐབས་ནས་འབྱུང་བ་ལྟར་ཕུལ་བའི་རྗེས་སུ། ཞལ་བསིལ་ནས་རོལ་མོའི་བར་དང་ནང་མཆོད་ཀྱིས་མཆོད་པ་རྣམས་ཀྱང་སྒྲུབ་ཐབས་
ལྟར་བྱའོ། །བསྟོད་པའི་རྗེས་སུ་ལྷ་རྣམས་ཆགས་པ་ཆེན་པོའི་མེས་ཞུ་ནས་ཞེས་པ་ནས་རོ་གཅིག་ཏུ་གྱུར། མཚན་མའི་ལྷ་རྣམས་ཀྱང་ཞུ་ནས་ལྷ་རང་རང་གི་ས་བོན་ནམ་ཕྱག་མཚན་གྱི་རྣམ་པར་གྱུར་ཅེས་དང། ལྷ་ལ་གསོལ་བ་གདབ་པའི་
 མི་བསྐྱེད་རྡོ་རྗེ་སོགས་དང། རྡོ་རྗེ་བདུད་རྩི་ཁྲོ་བོ་ཆེ་སོགས་ཀྱིས་  ཚེ་སྤྱན་དྲངས་མི་དགོས་ལ། སྤྲོ་བ་བསྐྱེད་པའི་རྗེས་སུ་སྔར་བཞིན་མཆོད་པ་ཕུལ་ལ། སྙན་མནན་པ་སོགས་སྔར་བཞིན་བྱས་པའི་རྗེས་སུ་བདག་ཉིད་ཀྱི་ལྕེ་ཧཱུཾ་ལས་བྱུང་བའི་རྡོ་རྗེར་གྱུར་
ནས། སྟ་གོན་གྱི་ལྷ་དང་ནམ་མཁར་གནས་པའི་དེ་བཞིན་གཤེགས་པ་རྣམས་ལ་གསོལ་བ་གདབ་པ་ནི། ཐུགས་རྗེ་ཡི་ནི་ཞེས་པ་ནས་མཛད་པར་འོས། ཞེས་གསོལ་བ་བཏབ་པས་དགྱེས་བཞིན་དུ་སྣང་བ་བྱིན་པར་གྱུར་ཅེས་དང། སློབ་
མ་སྟ་གོན་གྱི་སྐབས་སུ་སློབ་མའི་གནས་གསུམ་བྱིན་གྱིས་བླབས་པའི་རྗེས་སུ་མེ་ཏོག་འབུལ་བའི་ཚེ་པུཥྤཾ་པྲ་ཏཱི་ཙྪ་ཧཱུཾ་ཞེས་སོགས་ཀྱི་སྔགས་བརྗོད།  འདེགས་པའི་ཕྱག་རྒྱ་བྱས་ལ། སྟ་གོན་གྱི་དཀྱིལ་འཁོར་ནམ་མཁའ་ལ་བཞུགས་པར་གྱུར། དེ་ལ་དེ་ནུབ་ནས་

[008B] ནང་པར་སྔ་བར་ལངས་ཏེ་མཆོད་པ་དང། ཚོམ་བུ་མཐའ་ནས་བསྡུ་བ་སོགས་བྱས་ལ། རང་ཉིད་སྒྲུབ་ཐབས་རྫོགས་པའམ་ཞེ་སྡང་རྡོ་རྗེར་ཆོག་གསུམ་གྱིས་བསྐྱེད་པ་གང་རུང་གིས་ཡེ་ཐིག་འདུ་བྱ་བ་ནི་ ། ཡེ་ཐིག་གི་སྡོམས་ནི། བསྐོར་བསྒྱུར་གཉིས་བསྐྱེད་
བཏང་བཟུང་ལྟ། །གསོལ་གདབ་དགུག་སྒྲིལ་བྱུག་བཀོད་བཞག་མཆོད་བསྲུང་མིག་གཏོར་བཟླས་མཛེས་མཆོད། །ཕྱོགས་མིག་བཏང་བཟུང་ནམ་མཁར་གདབ། །ལྟ་ཞེས་པ་ནི་ནམ་མཁར་བཞུགས་སུ་གསོལ་བའི་ཞེས་པ་ནས་འོད་ཟེར་ལྔའི་
རང་བཞིན་དུ་གྱུར་ཅེས་དང། དགུག་ཅེས་པ་ལ་འབར་བའི་ལྟ་སྟངས་ཞེས་པ་ནས་སོ་སོ་ལ་ཐིམ་པར་གྱུར་ཅེས་དང། བཀོད་ཅེས་པ་ནི། ཐིག་སྐུད་ཀྱི་ནང་གི་མཐའ་གཉིས་དང་དབུས་སུ་ཨོཾ་ཨཱ་ཧཱུཾ་གིས་མཚན་པར་གྱུར་ཅེས་དང་
ནམ་མཁར་གདབ་ཅེས་པ་ལ་ཐིག་གི་སྒྲས་སེམས་ཅན་དོན་དུ་ཞེས་པ་ནས་ཐིག་སྐུད་ལ་ཐིམ་པར་གྱུར་ཅེས་དང། ས་ལ་གདབ་པའི་ཚེ་ངོ་བོ་ཡེ་ཤེས་ལ་ཞེས་པ་ནས་ཐིམ་པར་གྱུར་ཞེས་བརྗོད་དོ། །གཏོར་མ་ནི་ཨོཾ་ཨཱ་བྫྲ་དྷྲིཀ་ཧཱུཾ་ཛི་
ན་ཛི་ཀ་ཅེས་པ་ནས་ཀུ་རུ་སཱ་ཧཱ་ཞེས་པའི་བར་གྱིས་ཕུལ་ལ། ཆུ་གཉིས་ནས་ནང་མཆོད་ཀྱི་བར་གྱིས་མཆོད། གཤེགས་པའི་ཚེ་ཡེ་ཤེས།  བདག་ལ་དངོས་གྲུབ་མཆོག་སྩལ་སོགས། ནམ་མཁར་བཞུགས་པའི་རྒྱལ་བ་རྣམས་ཀྱི་ཐུགས་ཀར་ །
ཀྱི་ཐིག་སྐུད་ཅེས་པ་ནས་གཤེགས་ཤིང་དམ་ཚིག་པ་རང་ལ་ཐིམ་པར་གྱུར་ཅེས་བརྗོད་དོ། །ཚོན་བྱིན་གྱིས་བརླབ་པ་ནི་ཚོན་སོ་སོ་ལ་ཧཱུཾ་ལ་སོགས་པའི་ས་བོན་སོ་སོ་བྲིས་ལ་ལྷ་བསྐྱེད་དོ། །དགུག་པ་ནི། འབར་བའི་ལྟ་སྟངས་

[009A]༄༅། །ལྕགས་ཀྱུ་ལྟ་བུས་ནམ་མཁར་གནས་པའི་རིགས་ལྔའི་ཐུགས་ཀར་ཧཱུཾ་ཨོཾ་སཱ་ཨཱ་ཧཱ་ལས་གྲུབ་པའི་ཡེ་ཤེས་ཀྱི་ཚོན་བཀུག་ནས་དམ་ཚིག་པ་སོ་སོ་དང་རོ་གཅིག་ཏུ་གྱུར་ རྡུལ་ཚོན་སྔོན་པོ་ཧཱུཾ་ལས་མི་བསྐྱོད་པ་
ཞེས་བ་ནས་དོན་གྲུབ་ཀྱི་ངོ་བོར་གྱུར། ནམ་མཁར་བཞུགས་སུ་གསོལ་བའི་དེ་བཞིན་གཤེགས་པ་ལྔའི་ཐུགས་ཀར་ཧཱུཾ་ཨོཾ་སཱ་ཧཱ་ཧཱུཾ་ལས་གྲུབ་པའི་ཡེ་ཤེས་ཀྱི་ཚོན་འོད་ཟེར་གྱི་རང་བཞིན་ཅན་དུ་གནས་པ་དང། རང་གི་མིག་གཉིས་ཛཿ་ཛཿ་ལས་ཞེས་པ་ནས་ཤི་ཛ་ །
ཅེས་དང། མཆོད་ཅེས་པ་ནི། མེ་ཏོག་ནས་རོལ་མོའི་བར་རྣམས་སྔར་རྡོ་རྗེ་འཆང་གི་སྐབས་བཞིན་ཕུལ། བྲིས་ཟིན་པ་ན་མཆོད་གཏོར་ཡེ་ཐིག་གི་སྐབས་ལྟར་ཕུལ་ནས་ཡེ་ཤེས་པ་ནམ་མཁའི་དེ་བཞིན་གཤེགས་པ་ལྔའི་
 མིག་གཉིས་ཧིཿ་ཧིཿ་ལ་སོགས། རྡུལ་ཚོན་རྣམས་ལ་ཡང་ཧེ་ཡིག་གིས་མཚན་པར་གྱུར་ ། ཐུགས་ཀར་གཤེགས་པར་གྱུར། དཀྱིལ་འཁོར་བསྒྲུབ་པའི་སྐབས་སུ་གདན་དེ་རྣམས་ཀྱི་ ཡེ་ཤེས་ཀྱི་ཚོན་ཅེས་པ་ནས་ཡེ་ཐིག་བཞིན་ ། སྟེང་དུ་ཞེས་པ་
ནས། ཨོཾ་ཨཱ་ཧཱུཾ་ཧཱུཾ་བཅུར་གྱུར། དེ་རྣམས་ཡོངས་སུ་གྱུར་པ་ལས་རྡོ་རྗེ་འཁོར་ལོ་རིན་པོ་ཆེ། པདྨ། རལ་གྲི། སྤྱན་རྡོ་རྗེ་པྡམ། ཨུཌྤལ། མེ་ལོང། པ་ཝིང། དྲིའི་དུང་ཆོས། རོའི་སྣོད། ཀླུ་ཤིང་གི་མེ་ཏོག་སྡོང་བུ་དང་བཅས་
པ་འཁོར་ལོས་མཚན་པ། འཁོར་ལོ། རིན་པོ་ཆེ་གཉིས། པདྨ་གཉིས། རལ་གྲི་གཉིས། ཐོ་བ་རྡོ་རྗེས་མཚན་པའི་དབྱུག་པ། པདྨ། སྣ་ཚོགས་རྡོ་རྗེ། རལ་གྲི། ཞགས་པ། རལ་གྲི་དང། རལ་གྲི། གཙུག་ཏོར་གྱི་མཚན་

[009B] ཞགས་པ། དེ་རྣམས་ཡོངས་སུ་གྱུར་པ་ལས་ཞེས་དང། ཡུམ་བསྐྱེད་པའི་ཚེ་རང་གི་ཐུགས་ཀ་ནས་རང་རིགས་ཀྱི་རིག་མ་ཕྱུང་ལ་སྟོང་པར་གྱུར། སྟོང་པའི་ངང་ལས་ཨོཾ་ཨཱ་ཁཾ་ཧཱུཾ་ལས་གོས་ཁ་དོག་སྣ་ཚོགས་པ་དེ་ཡོངས་སུ་གྱུར་པ་ལས་
ཞེས་དང། ཨོཾ་ཞེས་པ་ རིམ་གྱིས་ལྷ་སུམ་ཅུ་སོ་གཅིག་ཏུ་གྱུར་པ་ནི་  ནས་ཛཿ་ཛཿ་འོག་མིན་ནས་སྤྱན་དྲངས་པའི་དེ་བཞིན་གཤེགས་པ་རྣམས་དམ་ཚིག་པ་རྣམས་དང་གཉིས་སུ་མེད་པར་གྱུར། རང་གི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕཌ་
ཀྱུའི་རྣམ་པ་ཅན་གྱིས་ནམ་མཁར་བཏེག་པའི་ལྷ་སྟ་གོན་གྱི་དཀྱིལ་འཁོར་སྤྱན་དྲངས། གོང་ལྟར་འདོད་ཡོན་ལྔས་མཆོད། ཛཿ་ཧཱུམ་བམ་ཧོཿ་རང་རང་སོ་སོའི་དམ་ཚིག་པ་དང་གཉིས་སུ་མེད་པར་གྱུར། ཅེས་བརྗོད་དོ། །མདུན་བསྐྱེད་བསྒྲུབ་ཚུལ་
གཞན་བསམ་གཏན་གྱི་སྒྲུབ་མཆོད་ཀྱི་སྐབས་ལྟར་ཤེས་པར་བྱའོ། །ཕྱི་རོལ་པའི་གཏོར་མའི་སྐབས་སུ། རང་གི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་ཁྲོ་བོ་བཅུ་དང་ཕྱོགས་སྐྱོང་བཅོ་ལྔ་འཁོར་དང་བཅས་པ་
སྤྱན་དྲངས་ཏེ། ཕྱི་ནང་གི་ཕྱོགས་མཚམས་རྣམས་ མཆོད་པ། ཨོཾ་ཨཱ་བཛྲ་དཧྲིཀ་བྫྲ་སཏ་སྤརཤ་བཛྲ་སོགས་ཀྱིས་གཙོ་བོ་ཡབ་ཡུམ་རིགས་བདག་དེ་བཞིན་གཤེགས་པ་བཞི་ལ་སྡེ་ཚན་གཅིག་ལྷ་མོ་བརྒྱད། བྱང་སེམས་བརྒྱད། ཁྲོ་བོ་བཅུ་རྣམས་ལ་སྡེ་ཚན་རེ་རེ་ལ་
ཆུ་བཞི་ནས་མཆོད་པའི་ང་རྒྱལ་ཡན་རེ་རེ། ཐུན་མོང་དུ་ན་བཟའ་རྒྱན་གདུགས་བུམ་པ་ང་རྒྱལ་བསྐོར་བ་བསྟོད་པ་གཉིས་རྒྱུན་བཤགས་སྡོམ་བཟུང་གཉིས་བཟླས་གཏོར་སོགས་བྱའོ་ ། །སུ་གནས་པ་ནི། ནང་གི་ཤར་དུ་གཤིན་རྗེའི་གཤེད་ནག་པོ་ཞེས་པ་ནས་འོག་ཏུ་

[010A]༄༅། །གནེད་མཛེས་ཞེས་སོགས་དང། ཕྱིའི་ཤར་དུ་རྡོ་རྗེ་མཚོན་ཆ་སེར་པོ་ཞེས་པ་ནས་ཡིག་བརྒྱ་བརྗོད་པའི་བར་རྣམས་སྒྲུབ་ཐབས་བཞིན་བྱས་ལ། ཁྱད་པར་ནི་ཉེར་སྤྱོད་འབུལ་བའི་ཚེ་ཨོཾ་ཨཱ་བྫྲ་མ་ཧཱ་ཀོ་དྷ་རཱ་ཛཱ་
ས་པ་རི་ཝཱ་ར་པུཥྤཾ་པྲ་ཏཱི་ཙྪ་ཞེས་སོགས་ཀྱིས་ནང་མཆོད་དང་བཅས་པ་དབུལ་ལོ། །ཇི་སྲིད་དུ་དཀྱིལ་འཁོར་གྱི་བྱ་བ་རྣམས་མ་རྫོགས་པ་དེ་སྲིད་དུ་བགེགས་རྣམ་པར་བཟློག་པའི་འཕྲིན་ལས་མཛོད་ཅིག་ཅེས་གསོལ་བ་གདབ། ཁྲོ་བོ་སོཌ་
ཕྱོགས་སུ་བཀོད་ནས་ཉི་མ་གཞན་ལ་གཏོར་མ་འབུམ་བའི་ཚེ་ཁྲོ་བོ་སོགས་སྤྱན་དྲང་མི་དགོས་པས་ ཕྱི་ནང་གི་ཕྱོགས་མཚམས་རྣམས་སུ་འཁོད་ནས་  གསལ་གདབ་པོ། །ཕྱི་རོལ་པའི་གཏོར་མ་ཕུལ་ནས་ནང་དུ་སླེབས་པ་དང། རང་ཉིད་སྐད་ཅིག་
གིས་ཧཱུཾ་མཛད་སྔོན་པོ་ཞལ་གཅིག་ཕྱག་གཉིས་ཧཱུཾ་མཛད་ཀྱི་ཕྱག་རྒྱ་འཆིང་བ་གཡོན་བརྐྱངས་པའི་སྟབས་ཀྱིས་བཞུགས་པ་རྡོ་རྗེ་ཤུགས་ཀྱི་འཇུག་པས་དཀྱིལ་འཁོར་གྱི་ནང་དུ་ཞུགས་པར་གྱུར། སྐོར་བ་བྱེད་པའི་ཚེ་ཨོཾ་སུཾ་བྷ་ནི་ཞེས་
པ་ནས་བིདྱཱ་རཱ་ཛཱ་ཧཱུཾ་ཧཱུཾ་ཕཊ་ཕཊ་ཅེས་པའི་བར་བརྗོད་དེ་ཤར་སྒོ་ནས། ཨོཾ་ཆོག་ཏུ་བདེ་བའི་སེམས་ནི་རོལ་པར་ལྡན། །སྒེག་པའི་ཕྱག་གིས་བཅོམ་ལྡན་འདས་ལ་འདུད། །ཛཿ་ཧཱུམ་བཾ་ཧེཿ་ཧི་ཧི་ཧི་ཧི་ཧི། མགོན་པོ་སྙིམ་པའི་མེ་ཏོག་
བཞེས་སུ་གསོལ། །ཅེས་པས་མེ་ཏོག་ཕུལ། ཕྱག་འཚལ་བའི་ཚེ་པྲ་ན་མ་མི་སོགས་བརྗོད། དཀྱིལ་འཁོར་ བདག་དང་སེམས་ཅན་ཐམས་ཅད་ལ་དངོས་གྲུབ་ཀྱི་བཀའ་དྲིན་སྩོལ་ཅིག་ །དུ་འཇུག་པའི་སྐབས་ཀྱི་ཆོས་འཇུག་ཟིན་པའི་འོག་

[010B] སངས་རྒྱས་བྱང་ཆུབ་ཡི་དཀྱིས་བཟུང་ཞེས་ཐུན་མོང་གི་སྡོམ་པ་བཟུངས་པའི་རྗེས་སུ་སངས་རྒྱས་
དང་བྱང་ཆུབ་སེམས་དཔའ་ཐམས་ཅད་ཅེས་པ་ནས་མྱ་ངན་འདས་ལ་དགོད་ཅེས་པའི་བར་གྱིས་ཐུན་མོང་མིན་པའི་ ཡི་གེ་གསུམ་གྱི་འོད་ཟེར་གྱིས་ཞེས་སོགས་ ། སྡོམ་པ་བཟུངས། སེམས་བསྐྱེད་པའི་ཚེ་སེམས་ཅན་ཐམས་ཅད་ཀྱི་དོན་དུ་ཞེས་པ་
ནས་སྨོན་པའི་སེམས་ཀུན་རྫོབ་པ་དེ་ཉིད་སྙིང་གར་ཟླ་བའི་དཀྱིལ་འཁོར་ཡོངས་སུ་རྫོགས་པའི་རྣམ་པར་གྱུར་ཅེས་དང། ཆོས་ཐམས་ཅད་ཅེས་པ་ནས་རང་གི་སེམས་རོ་གཅིག་ཏུ་གྱུར་པའི་དོན་དམ་པའི་བྱང་ཆུབ་ཀྱི་སེམས་ཟླ་བའི་སྟེང་དུ་རྡོ་
རྗེ་དཀར་པོ་རྩེ་ལྔ་པའི་རྣམ་པ་ཅན་དུ་གྱུར་ཅེས་སོགས་དང། ཤར་སྒོ་ནས་ཕྱག་འཚལ་བའི་ཚེ་རང་ཡི་དམ། སློབ་མ་མི་བསྐྱོད་པར་གྱུར་ཨོཾ་ཞེས་སོགས་དང། ཕྱག་ཟིན་པའི་རྗེས་སུ་དེ་བཞིན་གཤེགས་པ་ཐམས་ཅད་ལ་མཆོད་པ་དང་
ཕྱག་ཅེས་པ་ནས་བྱིན་གྱིས་རློབས་ཤིག་ཅེས་ཤར་སྒོ་ནས་གསོལ་བ་གདབ་པས་རྒྱལ་བ་ཐམས་ཅད་ལ་མཆོད་པ་དང་བསྙེན་བཀུན་བའི་ནུས་པ་ཅན་དུ་བྱིན་གྱིས་བརླབས་པར་གྱུར་ཅེས་དང། དེ་བཞིན་དུ་ཕྱག་གཞན་ནམས་ཀྱི་སྐབས་
སུ་ཡང་ཇི་ལྟར་རིགས་པར་བྱའོ། །ཡེ་ཤེས་དབབ་པའི་ཚེ་སློབ་མ་མངོན་བྱང་ལྔས་བསྐྱེད་ཚུལ་ནི། ཤཱུ་ནྱ་ཏཱ་ས་སྟོང་པར་གྱུར། སྟོང་པའི་ངང་ལས་ཨོཾ་ལས་བྱུང་བའི་ཟླ་བའི་དཀྱིལ་འཁོར་གྱི་སྟེང་དུ། ཨཱ་ལས་བྱུང་བའི་པདྨ་
[011A]༄༅། །དམར་པོ་ཨཱ་ས་མཚན་པ་དེ་ཡོངས་སུ་གྱུར་པ་ལས་འོད་དཔག་མེད་དམར་པོ་མི་བསྐྱོད་པའི་དབུ་རྒྱན་ཅན་ཅེས་པ་ནས་གཡོན་གཉིས་རིན་པོ་ཆེ་དང་རལ་གྲི་འཛིན་པ། གཡོན་བརྐྱངས་ཀྱི་སྟབས་ཀྱིས་བཞུགས་པ་
དེའི་སྤྱི་བོར་ཧ་ཞེས་སོགས་དང། རྡོ་རྗེ་གསུམ་ལུས་ཀྱི་ནང་དུ་ཐིམ་པས་སྤྱི་བོ་ནས་རྐང་མཐིལ་གྱི་བར་ཁོང་སྟོང་དུ་གྱུར། རྐང་པའི་འོག་ཏུ་ཡཾ་ལས་ཞེས་པ་ནས་ལུས་ཐམས་ཅད་སྦྱངས་ནས་ཡེ་ཤེས་སེམས་དཔའི་ངོ་བོ་རང་གི་རྣམ་པར་
ཤེས་པ་འོད་གསལ་དུ་ཞུགས། འོད་གསལ་གྱི་ངང་ལས་རང་ཉིད་འོད་དཔག་མེད་ཡི་གེ་གསུམ་དང་བཅས་པར་བཞེངས་པའི་སྙིང་གར་ཧཱུཾ་ལས་རྡོ་རྗེ་སེམས་དཔའ་སྔོན་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་རང་
འདྲ་བའི་ཡུམ་རེག་བྱ་རྡོ་རྗེ་མ་ལ་འཁྱུད་པ། མགྲིན་པར་ཨཱ་ལས་འོད་དཔག་མེད་དམར་པོ་ཞལ་གཅིག་ཕྱག་གཉིས་ཀྱིས་པདྨ་དང་དྲིལ་བུ་འཛིན་པས་རང་འདྲ་བའི་ཡུམ་གོས་དཀར་མོ་ལ་འཁྱུད་པ་ཞེས་དང། ཛྷེའི་འོད་ཟེར་གྱིས་བསྐུལ་
བས་ཞེས་པ་ནས་ལུས་གང་བར་གྱུར། འདི་ཁྱོད་དམ་ཚིག་རྡོ་རྗེ་སྟེ་ཞེས་པ་དང། སྤོགས་ཆོག་གི་ཚེ་རྡོ་རྗེ་འཆང་མངོན་བྱང་ལྔས་བསྐྱེད་ཚུལ་ནི། ཤཱུ་ནྱ་ཏཱས་སྟོང་པར་གྱུར། སྟོང་པའི་ངང་ལས་ཨོཾ་ལས་བྱུང་བའི་ཟླ་བའི་དཀྱིལ་འཁོར་གྱི་སྟེང་
དུ་ཨོཾ་ཨཱ་ཧཱུཾ་གི་ཡི་གེ་གསུམ་ཡོངས་སུ་གྱུར་པ་ལས་རྡོ་རྗེ་ཨོཾ་ཨཱ་ཧཱུཾ་གིས་མཚན་པ། དེ་ཡོངས་སུ་གྱུར་པ་ལས་རྡོ་རྗེ་འཆང་སྔོན་པོ་སྔོ་དཀར་དམར་བའི་ཞལ་གསུམ་ཞེས་པ་ནས། གཡོན་དྲིལ་བུ་རིན་ཆེན་རལ་གྲི་འཛིན་པ་དེ་ཡོངས་སུ་

[011B] དེའི་ཐུགས་ཀར་ཧཱུཾ་ལས་རྡོ་རྗེ་སེམས་དཔའ་སྔོན་པོ་ཞེས་པ་ནས། སྤྱི་བོར་ཧ་ལས་རྣམ་སྣང་དཀར་པོ་
ཞལ་གཅིག་ཕྱག་གཉིས་འཁོར་ལོ་དང་དྲིལ་བུ་འཛིན་པས་རང་འདྲ་བའི་ཡུམ་སྤྱན་མ་ལ་འཁྱུད་པ། ཡན་ལག་ཐམས་ཅད་ལ་ཨཱ་དམར་པོ་འོད་ཟེར་དང་བཅས་པ། དེའི་འོད་ཟེར་གྱིས་ཞེ་སྡང་རྡོ་རྗེའི་རྡོ་རྗེ་གསུམ་གྱི་ཡེ་ཤེས་ཆེན་པོ་བསྐུལ་
བས་ཞེས་པ་ནས། འོད་ཟེར་ཆར་ལྟར་འབབ་པར་གྱུར་ཨཱ་བེ་ཤ་ཞེས་སོགས་དང། ཡེ་ཤེས་ཕབ་པ་གཤེགས་པའི་རྗེས་སུ་སྤྱི་བོར་ཨོཾ་མགྲིན་པར་ཨཱ་ཐུགས་ཀར་ཧཱུཾ་ཞེས་དང་ལས་ཐམས་ཅད་པ་བརྗོད། བདག་འཇུག་གི་ཚེ་ཨོཾ་བཛྲ་ཨཱ་བེ་
ཤ་ཞེས་སོགས་ཀྱི་རྗེས་སུ་ཡིག་བརྒྱ་བརྗོད་དོ། །སྔར་གྱི་ཞེ་སྡང་རྡོ་རྗེ་ཡུམ་མེད་པ་བསྐྱེད་དོ། །མེ་ཏོག་དོར་བའི་སྔ་རོལ་ཏུ་ལུས་དཀྱིལ་དགོད་པའི་ཚེ་རྣམ་སྣང་དཀར་པོ་མི་བསྐྱོད་པའི་དབུ་རྒྱན་ཅན་ཅེས་པ་ནས་གཡོན་དྲིལ་བུ་རིན་ཆེན་རལ་གྲི་
འཛིན་པ་ཞེས་པ་ནས། དེའི་ཐུགས་ཀར་ཧཱུཾ་ལས་མི་བསྐྱོད་པ་སྤྱི་བོར་ཨོཾ་ལས་རྣམ་སྣང་ཞེས་པ་ནས་རྐང་མཐིལ་གཉིས་སུ་ཧཱུཾ་ལས་གནོད་མཛེས་རྒྱལ་པོ་མི་བསྐྱོད་པ་ནས་གནོད་མཛེས་ཀྱི་བར་གྱི་ལྷ་རྣམས་རང་གི་ཕུང་པོ་དང་ཁམས་དང་
དབང་པོ་དང་ཡུལ་དང་ཡན་ལག་རྣམས་དང་དབྱེར་མེད་པར་གྱུར་ཅེས་དང། མེ་ཏོག་དོར་བའི་ཚེ་རང་ཉིད་དཀྱིལ་འཁོར་གྱི་ནང་དུ་ཞུགས་གཙོ་བོ་འཁོར་བཅས་ཀྱི་མདུན་ན་གནས་པར་གྱུར་ཏིཥྛ་བཛྲ་ཞེས་སོགས་དང། དཀྱིལ་འཁོར་སྟོན་པའི་

[012A]༄༅། །ཚེ་སྒོམ་སྤང་གི་ས་བོན་སྤངས་པས་དྲ་བ་དང། མངོན་གྱུར་སྤངས་པས་དྲ་བ་ཕྱེད་པ་ཞེས་དང། བརྟེན་པ་ལྷ་སྟོན་པའི་ཚེ་དབུས་སུ་ཞེ་སྡང་རྡོ་རྗེ་ཤར་དུ་རྣམ་སྣང་ཞེས་པ་ནས་འོག་ཏུ་གནོད་མཛེས་རྒྱལ་པོ་ཞེས་དང། ལུས་དཀྱིལ་
སྟོན་པའི་ཚེ་ཕུང་པོ་ལྔའི་རང་བཞིན་དུ་ཞེས་པ་ནས་གཤིན་རྗེའི་དགྲ་སོགས་བསྟན་པར་བྱ་ཞེས་པའི་བར་བརྗོད། དབང་གི་དངོས་གཞིའི་སྐབས་སུ་ནང་དབང་བསྐུར་བའི་ཚེ་རང་ཉིད་བདག་འཇུག་ལེན་པ་ཡིན་ན། བསངས་བའི་རྗེས་སུ་བླ་མ་དང་གཙོ་བོ་
ཐ་མི་དང་པའི་ཐུགས་ཀའི་ཧཱུཾ་གི་འོད་ཟེར་གྱིས་རང་ཉིད་དྲངས་པ་ཞལ་ནས་ཞུགས། སྐུའི་དབྱིབས་བརྒྱུད་རྡོ་རྗེའི་ལམ་ནས་ཡུམ་གྱི་པདྨར་འཐོན་པ་སྐད་ཅིག་གིས་སྟོང་པར་གྱུར། སྟོང་པའི་ངང་ལས་ཧཱུཾ་ལས་རྡོ་རྗེ་ཧཱུཾ་གིས་མཚན་པ་དེ་ཡོངས་སུ་གྱུར་
པ་ལས་མི་བསྐྱོད་པ་མཐིང་ནག་ནག་དཀར་དམར་བའི་ཞལ་གསུམ་ཞེས་པ་ནས། གཡོན་དྲིལ་བུ་རིན་ཆེན་རལ་གྲི་འཛིན་པ། མཱ་མ་ཀཱི་སྔོན་མོ་ཞལ་གསུམ་ཞེས་པ་ནས་གཡོན་དྲིལ་བུ་རིན་ཆེན་རལ་གྲི་འཛིན་པས་འཁྱུད་པ། བླ་མ་དང་གཙོ་
བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་བ་སྤྱན་དྲངས་གཉིས་སུ་མེད་པར་གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་ཕྱོགས་བཅུ་ན་ཞེས་པ་
ནས་སྤྱན་དྲངས། ཨོཾ་སརྦ་ཏ་ཐཱ་ག་ཏ་ཨྲྒྷཾ་ཞེས་སོགས་དང། འདི་དང་དབང་དངོས་གཞིའི་སྐབས་ཀྱི་འོག་ནས་འབྱུང་བའི་མཆོད་པ་རྣམས་སྔར་རྡོ་རྗེ་འཆང་གི་མཆོད་པའི་སྐབས་བཞིན་ཆུ་ བཞུགས་པའི་རྒྱལ་བ་ཡབ་ཡུམ་མདུན་གྱི་སོགས་ །

[012B] །སྩལ་དུ་གསོལ་ནམ་མཁའི་རྒྱལ་བ་ཡབ་ཡུམ་རྣམས་ཞེས་པ་ནས་རྡོ་རྗེའི་ལམ་ནས་བྱུང་བའི་བྱང་ཆུབ་ཀྱི་སེམས་ཀྱིས་རང་མི་བསྐྱོད་པར་བྱས་པ་ལ་དབང་བསྐུར་ཏེ། ཡུམ་གྱི་པདྨ་ནས་ཕྱུང་དཀྱིལ་འཁོར་གྱི་
ཤར་དུ་ཁྲུས་དཀྱིལ་གྲུ་བཞི་སྒོ་བཞི་པ་ཕྱི་ནས་རིམ་པ་བཞིན་དཀར་དམར་ནག་པའི་རྩིག་པ་རིམ་པ་གསུམ་དང་ལྡན་པ་འཕར་མ་གཉིས་དང་ལྡན་པའི་དབུས་སུ་སྣ་ཚོགས་པདྨ་འདབ་མ་བརྒྱད་པའི་དབུས་སུ་རྡོ་རྗེ་ནག་པོ་ཤར་དུ་འཁོར་ལོ་དཀར་
པོ། ལྷོར་རིན་ཆེན་སེར་པོ་ནུབ་ཏུ་པདྨ་དམར་པོ་བྱང་དུ་རལ་གྲི་ལྗང་གུས་མཚན་པ། དེའི་སྟེང་དུ་ཤིང་སྟན་ལ་གནས་པའི་སྣ་ཚོགས་པདྨའི་སྟེང་དུ་འཁོད་པར་གྱུར། དབང་རྫས་བུམ་ཆུ་བསྐྱེད་པའི་སྐབས་སུ་ཨོཾ་ཨཱ་བིགྷྣཱན་ཏ་ཀྲིཏ་ཧཱུཾ། ཨོཾ་
ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱདྨ་ཀོཉྷཾ་བུམ་ཆུ་སྟོང་པ་ཉིད་དུ་གྱུར། སྟོང་པའི་ངང་ལས་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ཞེས་སྔར་བཞིན་བསྐྱེད་ལ། ཁྱད་པར་འདིར་ཡབ་ཡུམ་གཉིས་རིགས་བདག་དང་བཅས་པ་བསྐྱེད་དེ། །རིག་པའི་
དབང་འོག་མ་རྣམས་ཀྱི་སྐབས་སུའང་དེ་ལྟར་ཤེས་པར་བྱའོ། །བླ་མ་དང་ཐ་མི་དད་པའི་གཙོ་བོ་ཡབ་ཡུམ་སྙོམས་པར་ཞུགས་པའི་བྱང་ཆུབ་ཀྱི་སེམས་ཀྱི་འོད་ཟེར་གྱིས་རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས་
གཉིས་སུ་མེད་པར་གྱུར། རང་ག་རིགས་བདག་ཡབ་ཡུམ་གྱི་བྱང་ཆུབ་ཀྱི་སེམས་ཀྱིས་དབང་བསྐུར་ཅེས་དང། མཆོད་པའི་རྗེས་སུ་མི་བསྐྱོད་པ་ཡབ་ཡུམ་ཞུ་བ་ལས་བྱུང་བའི་ཆུར་གྱུར། བླ་མ་དང་ཐ་མི་དད་པའི་གཙོ་བོ་ཡབ་ཡུམ་སྙོམས་

[013A]༄༅། །པར་ཞུགས་པའི་བྱང་ཆུབ་ཀྱི་སེམས་ཀྱི་འོད་ཟེར་གྱིས་རྒྱལ་བ་ཡབ་ཡུམ་འཁོར་བཅས་ཐམས་ཅད་རང་ལ་དབང་བསྐུར་བའི་ཕྱིར་དུ་བསྐུལ་ཏེ། སྤྱན་དྲངས་པ་རྣམས་ནམ་མཁར་འཁོད་ནས་བསྒྲུབས་པའི་དཀྱིལ་འཁོར་བ་རྣམས་
ཀྱིས་དབང་བསྐུར་བའི་དགོངས་པ་མཛད་ཅེས་པ་ནས་ཕྱོགས་མཚམས་སུ་འཁོད་ནས་བགེགས་བསྐྲད་པར་གྱུར་ཅེས་དང། ཨོཾ་ཨཱ་ཞེས་པ་ནས་སུ་ར་ཏ་སྟྭཾ་ཨ་ཧཾ་ཞེས་དབང་བསྐུར་བས་ཞེས་སོགས་དང། དབང་ལྷ་བསྟིམས་པའི་སྐབས། བླ་
མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་ཞས་པ་ནས་རང་གི་བ་སྤུའི་སྒོ་ནས་ཐིམ་པར་གྱུར་ཅེས་དང། ཆུ་དབང་གི་དག་པའི་རྗེས་སུ་བརྒྱན་ཅིང་གླུ་བླང་བ་དང་བསྐོར་བ་རྣམས་བྱའོ། །འདི་ལས་གཞན་རྣམས་ཀྱི་སྐབས་སུ་བརྒྱན་
ཅིང་གླུ་བླང་བ་སོགས་མི་དགོས། རིག་པའི་དབང་ཐ་མ་བཞིའི་ནང་དབང་བསྐུར་བའི་རྗེས་སུ་ཡུམ་གྱི་པདྨ་ནས་ཕྱུང་རང་གནས་སུ་འཁོད་པར་གྱུར་ཅེས་དང། རིག་པའི་དབང་འོག་མ་རྣམས་ཀྱི་སྐབས་སུ་ཤིས་པ་རྣམས་མ་བརྗོད་ཀྱང་ཆོག་པས་
ཕྱོགས་མཚམས་སུ་འཁོད་ནས་བགེགས་བསྐྲད་པར་གྱུར། དབང་བསྐུར་རྡོ་རྗེ་ཆེན་པོ་སྟེ་ཞེས་སོགས་དང། ཤིས་པ་བརྗོད་ནས། དབུ་རྒྱན་གྱི་དབང་གི་ཚེ་བཀྲ་ཤིས་གང་ཞིག་མ་ལུས་རིན་ཆེན་རིགས་དང་ལྡན་ཅེས་སོགས་རང་རང་གི་ཕྱོགས་ཀྱི་
ཚིགས་བཅད་རེ་རེ་བརྗོད།  ས་བོན་ཏྲཾ་ཧྲཱི་ཨཱ་ལས་བྱུང་བའི་དྲིལ་བུ་སྟོང་པ་ཉིད་དུ་གྱུར། སྟོང་པའི་ངང་ལས་ཁཾ་ལ་སོགས། འོག་མ་རྣམས་ལའང་དབང་རྫས་ཀྱི་ཡེ་ཤེས་པ་དང། དབང་ལྷ་བསྐྱེད་པ་བུམ་དབང་བཞིན། འོག་མ་རྣམས་ཀྱི་བུམ་ཆུའི་སྔགས་ཀྱི་མཐའི་སཱ་ཧཱ་མེད་པར་ཧཱུཾ་གི་གོང་དུ་

[013B]  །ཁྱད་པར་དབུ་རྒྱན་གྱི་དབང་གི་སྐབས་སུ་ཕྱོགས་མཚམས་སུ་འཁོད་ནས་བགེགས་བསྐྲད་པར་གྱུར། ཨོཾ་བཛྲ་དྷཱ་ཏཱི་ཞེས་སོགས་དང། དབང་རྫས་དབུ་རྒྱན་བསྐྱེད་པའི་ཚེ་ཡུམ་མཱ་མ་ཀཱི་སྔོན་མོ་
རིན་འབྱུང་གི་དབུ་རྒྱན་ཅན་ཅེས་པ་ནས་གཡས་ནོར་བུ་འཁོར་ལོ་ཨུཏྤལ་ལ་སྔོ་དམར་ཞེས་དང། རིག་པའི་དབང་འོག་མ་རྣམས་ཀྱི་དག་པ་བརྗོད་པའི་ཚེ། དེ་ལྟར་བུམ་དབང་དགུ་ལས་རིན་ཆེན་འབྱུང་ལྡན་ཅོད་པན་གྱི་དབང་ཐོབ་ཅེས་སོགས་སྦྱར་
རོ། །མིག་ཕྱེ་བའི་རྗེས་སུ་རབ་རིབ་རྒྱལ་བ་རྣམས་ཀྱིས་བསལ། །མ་རིག་པའི་ཞེས་པ་ནས་ཕྱེ་བར་གྱུར་ཅེས་དང། སློབ་དཔོན་གྱི་དབང་ལ། ཕྱག་མཚན་གྱི་དབང་བསྐུར་བའི་ཚེ་རང་དང་འཁོར་ལོ་རྣམ་སྣང་དུ་གྱུར། རྣམ་པར་སྣང་མཛད་ཞུ་བ་
 རང་གི་མིག་གཉིས་སུ་ཡི་གེ་པྲཾ་ར་རེ་ ། ལས་བྱུང་བའི་འཁོར་ལོ་སེམས་ཅན་ཀུན་ལ་ཞེས་དང། དྷརྨ་ཙཀྲ་ ཨ་ལས་བྱུང་བའི་མེ་ལོང་དུ་གྱུར་ ། ཞེས་བརྗོད་དེ་དབང་བསྐུར་བས་དེ་བཞིན་གཤེགས་པའི་རིགས་ཀྱི་འཁོར་ལོ་བསྐོར་བའི་འཁོར་ལོ་བསྒྱུར་
བར་དབང་བསྐུར་ཞེས་དང། གཞན་གསུམ་ལའང་དེས་རིགས་བསྒྲེས་ལ་ཤེས་པར་བྱའོ། །དེ་བཞིན་གཤེགས་པའི་རིགས་ཞེས་པའི་རིམ་པ་ལྟར་རིན་པོ་ཆེའི་རིགས་དང། པདྨའི་རིགས་དང། ལས་ཀྱི་རིགས་དང་ཞེས་པས་ རྒྱལ་དུ་
བརྗེའོ། །ཡུམ་ བར་གྱུར་  གྱི་མཁའ་གསང་བསྐྱེད་པའི་སྐབས་སུ་ཧཱུཾ་ལས་རྡོ་རྗེ་ཧཱུཾ་གིས་མཚན་པ་དེ་ཡོངས་སུ་གྱུར་པ་ལས་རྡོ་རྗེ་འཆང་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པ། རྡོ་རྗེ་དབྱིངས་ཀྱི་དབང་ཕྱུག་མ་དཀར་

[014A]༄༅། །མོ་རྡོ་རྗེ་དང་དྲིལ་བུ་འཛིན་པ་ལ་འཁྱུད་པ་ཞེས་དང། པདྨ་ནས་ཕྱུང་སྟེ་དཀྱིལ་འཁོར་གྱི་ཤར་དུ་ཁྲུས་ཀྱི་དཀྱིལ་འཁོར་གྲུ་བཞི་ཞེས་པ་ནས་བྱང་དུ་རལ་གྲི་ལྗང་གུས་མཚན་པ་ལ་གནས་པའི། སེངྒེའི་ཁྲིའི་སྟེང་དུ་སྣ་ཚོགས་པདྨ་དང་ཟླ་བའི་གདན་ལ་
འཁོད་ཅེས་དང། རྡོ་རྗེའི་དམ་ཚིག་སྦྱིན་པའི་སྐབས་སུ་སྟོང་པ་ཉིད་དང་དབྱེར་མེད་པའི་ཞེས་པ་ནས་དེ་དྲན་པའི་དོན་དུ་རྡོ་རྗེ་འཛིན་པར་བྱེད་པའི་རྡོ་རྗེའི་དེ་ཁོ་ན་ཉིད་ཀྱི་སྒོ་ནས་ཟུངས་ཤིག་ཅེས་དང། དྲིལ་བུའི་དམ་ཚིག་གི་སྐབས་སུ་ཆོས་ཐམས་ཅད་རང་བཞིན་མེད་པའི་སྒྲ་དྲིལ་
བུས་སྒྲོགས་པར་སེམས་པའི་སྒོ་ནས་དྲིལ་བུ་འཛིན་པར་བྱེད་པའི་དྲིལ་བུའི་དེ་ཁོ་ན་ཉིད་ཀྱི་སྒོ་ནས་ཟུངས་ཤིག་ཅེས་དང། ཕྱག་རྒྱའི་དམ་ཚིག་གི་སྐབས་སུ་རྡོ་རྗེ་སེམས་དཔའི་རྣལ་འབྱོར་དང་ལྡན་པས་ཡེ་ཤེས་ཀྱི་ཕྱག་རྒྱ་འདུ་བྱས་ནས་ཞེས་པ་ནས་དངོས་གྲུབ་ཐམས་
ཅད་བསྒྲུབ་པར་བྱའོ། །ཞེས་པ་ནས། ཆུ་དབང་བསྐུར་བའི་ཚེ་བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཏིང་ངེ་འཛིན་སེམས་དཔའི་འོད་ཟེར་གྱིས་དབང་གི་ལྷ་རྣམས་སྤྱན་དྲངས་ཏེ་རང་གི་སྙིང་ག་ལ་སོགས་པའི་གནས་རྣམས་སུ་འཁོད་པ་ནི། སྙིང་གར་མི་བསྐྱོད་
པ་སྤྱི་བོར་རྣམ་སྣང་ཞེས་པ་ནས་རྐང་མཐིལ་གཉིས་སུ་གནོད་མཛེས་རྒྱལ་པོ་མི་བསྐྱོད་པ་ནས་གནོད་མཛེས་ཀྱི་བར་གྱི་ལྷ་རྣམས་རང་གི་ཕུང་པོ་དང་ཁམས་དང། དབང་པ་དང་ཡུལ་དང་ཡན་ལག་རྣམས་དང་དབྱེར་མེད་བར་གྱུར་ཅེས་དང། སྔགས་
ཀྱི་དབང་བསྐུར་བའི་སྐབས་སུ་རང་ཞེ་སྡང་རྡོ་རྗེ་སེམས་དཔའ་སུམ་རྩེགས་ཅན་དུ་གྱུར། བླ་མ་དང་གཙོ་བོ་ཐ་མི་དད་པ་ཞེ་སྡང་རྡོ་རྗེར་གྱུར་པའི་ཐུགས་ཀར་སྣ་ཚོགས་པདྨ་དང་ཟླ་བའི་གདན་ལ། ཡེ་ཤེས་སེམས་དཔའ་སྐུ་མདོག་དམར་པོ་ཞེས་པ་ནས་རྡོ་

[014B] ཨོཾ་ཞེས་པ་ནས་སཱ་ཧཱ་རྣམས་གཡས་སྐོར་དུ་གནས་པར་གྱུར་ཅེས་དང། རྗེས་ཟློས་ལན་གསུམ་བྱས་པའི་རྗེས་སུ་སྔགས་ཀྱི་འཕྲེང་བ་བླ་མའི་ཐུགས་ཀ་ནས་བརྒྱུད་ཅེས་པ་ནས་
མཐའ་སྐོར་ན་གནས་པར་གྱུར་ཅེས་དང། ཕྲེང་སོགས་བླང་བའི་སྐབས་སུ་ འདིར་ཧཱུཾ་སོགས་ས་བོན་ལྔ་ཀ་འདུག་ ། རང་ཉིད་རྣམ་སྣང་དུ་གྱུར་ཕྲེང་བ་ལ་སོགས་ཞེས་དང། རྡོ་རྗེ་བརྟུལ་ཞུགས་ཀྱི་སྐབས་སུ་རང་ཉིད་མི་བསྐྱོད་པར་གྱུར་ཧཱུཾ་ལས་བྱུང་བའི་རྡོ་རྗེ་འདི་དེ་ཞེས་དང་
གསང་དབང་ལ་གཉིས་བསྐྱེད་ཅེས་སོགས་ཀྱི་སྐབས་སུ་རང་རྣམ་སྣང་དཀར་པོ་དཀར་ནག་དམར་བའི་ཞལ་གསུམ་ཞེས་པ་ནས་རལ་གྲི་འཛིན་པར་གྱུར། བླ་མ་དང་གཙོ་བོ་ཐ་མི་དད་པ་ཞེ་སྡང་རྡོ་རྗེ་སེམས་དཔའ་སུམ་བརྩེགས་ཅན་དུ་གྱུར། ཤཱུ་ནྱ་ཏཱས་རིག་མ་
སྟོང་པར་གྱུར། སྟོང་པའི་ངང་ལས་ཁཾ་ལས་རྡོ་རྗེ་དེ་ཡོངས་སུ་གྱུར་བ་ལས། རེག་བྱ་རྡོ་རྗེ་མ་སྔོན་མོ་མི་བསྐྱོད་པའི་དབུ་རྒྱན་ཅན་ཅེས་པ་ནས་འདོད་པའི་ཡོན་ཏན་ལྔའི་དགའ་བས་རོལ་པ། དེའི་སྤྱི་གཙུག་ནས་སྐྲ་མཚམས་ཀྱི་བར་དུ་ཨོཾ་དཀར་པོ་ལས་
རྣམ་སྣང་དཀར་པོ་ཞེས་པ་ནས་ལྟེ་བ་ནས་བརླའི་རྩ་བའི་བར་དུ་ཧཱ་ལྗང་གུ་ལས་དོན་གྲུབ་ཅེས་སོགས་དང། ཡབ་ཀྱི་གསང་གནས་མི་དམིགས་པའི་ངང་ལས་ཞེས་པ་ནས་ལས་ལ་གནས་པའི་བར་སྒྲུབ་ཐབས་བཞིན་བྱས་ལ། ཁྱད་པར་ནི། མི་
བསྐྱོད་པར་གྱུར་ཧཱུཾ་སྙོམས་པར་འཇུག་པའི་ལས་ལ་གནས་པར་བྱས་པའི་སྦྱོར་མཚམས་ནས་འཕྲོས་པའི་འོད་ཟེར་གྱི་ཞེས་པ་ནས། བླ་མ་དང་གཙོ་བོ་ཐ་མི་དད་པའི་སྐུའི་དཀྱིལ་འཁོར་ལ་གནས་པ་རྣམས་གཙོ་བོའི་ཐུགས་ཀར་བསྡུས་པ་

[015A]༄༅། །ཆགས་པ་ཆེན་པོའི་མེས་ཞུ་སྟེ་ཞེས་པ་ནས་ལྷ་རྣམས་ཞུ་བའི་ཐིག་ལེར་གྱུར་ཅེས་དང། གསང་རྫས་ལྕེ་ཐོག་ཏུ་བཞག་པའི་ཚེ་སངས་རྒྱས་ཐམས་ཅད་ཞུ་བ་འདུས་པའི་ངོ་བོས་རང་གི་ལུས་ལ་ཞེས་པ་ནས། མི་གཡོ་
བའི་བསམ་པས་མྱངས་ཨ་ཧོ་མྷཱ་སུ་ཁ་ཞེས་པ་དང། གསང་དབང་ཙམ་གྱི་རྫས་བསྒྲུབ་པའི་སྐབས་སུ་ཨོཾ་ཨཱ་ཧཱུཾ་ཞེས་བརྗོད་ལ་སྒྲུབ་ཐབས་ནས་འབྱུང་བའི་གཏོར་མ་ལྟར་བྱིན་གྱིས་བརླབས། འདིའི་སྐབས་ཀྱི་ཤིས་བརྗོད་སློབ་མ་ལ་བྱེད་པ་ཡིན་ནོ། །
གསང་དབང་ཙམ་བསྐུར་ཟིན་པའི་འོག་ཏུ་བླ་མ་ཡབ་ཡུམ་གྱི་བྱང་སེམས་དཀར་དམར་མྱངས་པས་བདེ་བ་སྐྱེས་པ་དང་བདེ་བ་དེས་སྟོང་པ་ངེས་པའི་བདེ་སྟོང་དབྱེར་མེད་དུ་སྦྱར་བ་དེ་གསང་བའི་དབང་གི་ངོ་བོ་ཡིན་ལ། དེའི་མཐུས་རང་ལྷར་བསྒོམས་པའི་
ལྷ་སྐུ་སྒྱུ་མ་དང། འཇའ་ཚོན་བཞིན་དུ་འཆར་ཞིང། ད་ལྟ་ལྷའི་སྐུ་འཇའ་ཚོན་དང། སྒྱུ་མ་བཞིན་དུ་སྣང་བ་འདི་དང་འདྲ་བའི་སྒྱུ་མའི་སྐུ་འགྲུབ་པར་འགྱུར་རོ། །ཞེས་བརྗོད་དོ། །གཞན་ལ་དབང་བསྐུར་བའི་ཆེ་དེ་ལྟར་བླ་མ་ཡབ་ཡུམ་གྱི་བྱང་སེམས་དཀར་
དམར་ལྕེས་མྱངས་པ་རྩའི་སྦུབས་རྣམས་སུ་ཕྱིན་པ་ན་ཞེས་པ་ནས། ལྷ་སྐུ་སྒྱུ་མ་དང་འཇའ་ཚོན་ལྟ་བུར་ངེས་དགོས་པས་ཁྱེད་ཀྱིས་ལུས་ལ་གནད་དུ་བསྣུན་པའི་གདམས་ངག་གིས་རླུང་ཤིན་ཏུ་དུལ་བར་སྦྱངས་པ་ན་ཞེས་པའི་བར་དང། དེའི་མཐུས་ཞེས་
པ་ནས་འགྲུབ་པར་འགྱུར་རོ། །ཞེས་བརྗོད་དོ། །ཤེས་རབ་ཡེ་ཤེས་ཀྱི་དབང་ལ་རིག་མ་གཏད་པའི་སྐབས་སུ་བྱིན་གྱིས་བརླབ་པ་ནི། གསང་དབང་གི་སྐབས་ལྟར་སྟོང་པར་སྦྱངས་ནས་གནས་ལྔར་རིགས་ལྔ་བསྐྱེད་པའི་བར་སྔར་བཞིན་བྱའོ། །རིག་མ་

[015B] བཀྲ་ཤིས་གང་ཞིག་ཅེས་སོགས་བརྗོད་དོ། །རིག་མ་དང་སློབ་མ་ལ་མེ་ཏོག་དོར། སློབ་མ་ དེ་ནས་རིག་མ་དེས་དཔའ་བོ་བུ་ནི་ཞེས་སོགས་འདྲི་བ་ལ། ཁུ་ཁྲག་ལ་སོགས་ཞེས་བརྗོད་པས་རིག་མ་དེ་དགྱེས་ནས་སྐྲ་གྲོལ་གོས་དང་བྲལ་བར་བྱས་ནས་རང་གི་ཆུ་སྐྱེས་ཕྱེ་ནས་
གསལ་བར་སྟོན་ཅིང་ཨེ་མ་སོགས།  ། བསྐྱེད་ཅེས་པའི་སྐབས་སུ་རང་ཞེ་སྡང་རྡོ་རྗེ་མཐིང་ནག་
མི་བསྐྱོད་པའི་དབུ་རྒྱན་ཅན་ཅེས་པ་ནས་རལ་གྲི་འཛིན་པ་ཞེས་སོགས་དང། དེའི་སྤྱི་བོར་ཨོཾ་མགྲིན་པར་ཨཱ་ཐུགས་ཀར་ཧཱུཾ་ཐུགས་ཀའི་ཧཱུཾ་ལས་འོད་ཟེར་འཕྲོས་པས་རང་བཞན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས་གཉིས་སུ་མེད་པར་
གྱུར། རང་གི་རིགས་བདག་ཡབ་ཡུམ་གྱི་བྱང་ཆུབ་ཀྱི་སེམས་ཀྱི་དབང་བསྐུར་ཅེས་དང། རྡོ་རྗེ་པདྨ་སྔར་བཞིན་འདུ་བྱས་པའི་རྗེས་སུ་རང་ཉིད་རིན་འབྱུང་དུ་གྱུར། ཨོཾ་སརྦ་ཏ་ཐཱ་ག་ཏ་ཞེས་སོགས་ནས་རང་ཉིད་མ་བསྐྱོད་པར་གྱུར་ཧཱུཾ་སྙོམས་པར་འཇུག་པའི་ལས་ལ་
གནས་པར་བྱས་པས་མཆོག་ཏུ་དགའ་བའི་བདེ་བ་ཐོབ་པར་གྱུར། རང་དང་བླ་མ་དང་གཙོ་བོ་ཐ་མི་དད་པ་དང་རང་གི་ཐུགས་ཀའི་ཧཱུཾ་གི་འོད་ཟེར་གྱིས་སྤྱན་དྲངས་པའི་རྒྱལ་བ་ཡབ་ཡུམ་རང་གི་ལུས་ལ་ཐིམ། བྱང་ཆུབ་ཀྱི་སེམས་རྡོ་རྗེའི་རྩ་བར་སླེབས་པ་ན་སྣང་བ། རྡོ་
རྗེའི་དབུས་སུ་སླེབས་པ་ན་མཆེད་པ། ནོར་བུའི་དབུས་སུ་སླེབས་པ་ན་ཉེ་ཐོབ། ནོར་བུའི་རྩེ་མོར་སླེབས་པ་ན་ལྷན་ཅིག་སྐྱེས་པའི་དགའ་བ་མངོན་དུ་བྱས་ཞེས་དང། དགྱེས་བརྗོད་ཅེས་པའི་སྐབས་སུ་དེ་ནས་ལྷ་མོ་དེ་ནས་ལྷ་མོ་དེ་དགྱེས་ནས་བྷ་ཛ་བྷཀྵ་ཞེས་གསུང་ཞིང་

[016A]༄༅། །རྐང་པ་གཡོན་པ་བདག་གི་མགོལ་བཞག་ནས། དེ་རིང་ཞེས་པ་ནས་བུ་ཡིས་སྤྱོད་ཅེས་དང། དག་པ་བརྗོད་པའི་སྐབས་སུ་ཁྱོད་ཀྱིས་དཀྱིལ་འཁོར་བཞི་ལས་བྷ་གའི་དཀྱིལ་འཁོར་དུ་ཞེས་སོགས་དང། དབང་བཞི་པ་ལ་དབང་དོན་ངོ་སྤྲད་
ཚུལ་ནི། དབང་གསུམ་པ་ཐོབ་པའི་སྐབས་སུ་རང་དང་རིག་མ་གཉིས་ཀྱི་ལུས་ཞེས་པ་ནས་དེ་ནི་ཐོབ་བྱ་དོན་གྱི་དབང་བཞི་པ་ཡིན་ནོ། །དངོས་པོ་ཐམས་ཅད་དང་བྲལ་བ་ཞེས་སོགས་ཀྱི་ཚིགས་བཅད་བརྗོད་དོ། །གཞན་ལ་དབང་བསྐུར་བའི་ཚེ་འདིར་དབང་བཞི་པ་
བསྐུར་བ་ནི། འདིའི་བར་ཐམས་ཅད་ལ་མཐའ་བརྗོད་ཅིང་དོན་བཤད་དོ། །དག་པ་བརྗོད་པའི་ཚེ་ཁྱོད་ཀྱིས་དཀྱིལ་འཁོར་བཞི་ལས་དོན་དམ་བྱང་ཆུབ་ཀྱི་དཀྱིལ་འཁོར་དུ་ཞེས་དང། དབང་བཞི་པའི་སྡོམས་ནི། ཡོན་དབུལ་གསོལ་གདབ་སློབ་མ་ལ། །ཤེས་
རབ་ཡེ་ཤེས་དཔེར་བྱས་ནས། །མཐར་ཐུག་ཟུང་འཇུག་འབྲས་བུའི་དབང། །ངེས་པར་བྱས་ལ་དག་པ་སྦྱིན། །མཇུག་གི་ཆོ་ག་ལ། མཆོད་པའི་སྐབས་སུ་ཆུ་བཞི་ཉེར་ དེ་ནས་དབང་བཞི་རྫོགས་པར་ཐོབ་པའི་ཡོན་དུ་མཎྜལ་དབུལ་ལོ་ ། །སྤྱོད་ལྔ་རོལ་མོ་དང་བཅས་པ་འདོད་
ཡོན་ལྔ་ནང་མཆོད་རྣམས་དབུལ་ཞིང། མི་བསྐྱོད་རྡོ་རྗེ་ཞེས་སོགས་དང། གང་ཞིག་གཟུགས་དང་ཞེས་སོགས་ཀྱིས་བསྟོད། ཕྱོགས་ཀྱི་མཆོད་གཏོར་ཅེས་པ་ནི། སྔར་ཕྱོགས་མཚམས་སུ་བཀོད་པའི་ཁྲོ་བོ་བཅུ་ཕྱོགས་སྐྱོང་དང་བཅས་པ་ལ། སྔར་
ཕྱི་རོལ་གྱི་གཏོར་མའི་སྐབས་སུ་བཤད་པའི་ཆོ་གས་མཆོད་གཏོར་དབུལ་ལོ། །ཡང་ན་མཆོད་པ་ནི། ས་ཆོག་གི་སྐབས་ཀྱི་ཕུར་བུ་བསྒྲུབ་པའི་རྗེས་ལྟར་ཕྱི་ནང་གི་མཆོད་པ་གཉིས་དབུལ་ལོ། །ནང་དུ་ཕྱག་འཚལ་བའི་ཚེ་པྲ་ན་མ་མི་སོགས་བརྗོད་

[016B] །དེ་ནས་དགེ་བ་བསྔོ་བས་ཏེ་སྨོན་ལམ་བཏབ། གཤེགས་གསོལ་གྱི་སྐབས་སུ་ཡེ་ཤེས་པ་གཤེགས་ཞེས་པ་ནས་དམ་ཚིག་པ་རྣམས་རང་གི་
སྙིང་ག་ལ་སོགས་པའི་གནས་རྣམས་སུ་འཁོད་པ་ནི། སྙིང་གར་མི་བསྐྱོད་པ་སྤྱི་བོར་རྣམ་སྣང་ཞེས་པ་ནས་རྐང་མཐིལ་གཉིས་སུ་གནོད་མཛེས་རྒྱལ་པོ་མི་བསྐྱོད་པ་ནས་གནོད་མཛེས་ཀྱི་བར་ཞེས་སོགས་སྔར་མེ་ཏོག་དོར་བའི་ལུས་དཀྱིལ་གྱི་སྐབས་བཞིན་
བརྗོད་དོ། །རང་ཡབ་ཡུམ་སྙོམས་པར་ཞུགས་ཞེས་པ་ནས་སྣོད་ཐམས་ཅད་གཞལ་ཡས་ཁང་དུ་གྱུར་ཅེས་དང། རྡུལ་ཚོན་ཁྱེར་བའི་བུམ་ཆུས་ཁང་པ་སོགས་ལ་བསང་གཏོར་བྱས་ནས་ཤིས་བརྗོད་བྱའོ། །ཕུར་བུ་བཀྲུས་པའི་ཚེ་བགེགས་རྣམས་སོས་
ཏེ་སངས་རྒྱས་པར་གྱུར་ཅེས་དང། ཕུར་བུའི་ལྷ་གཤེགས་པའི་ཚེ་བདག་ལ་དངོས་གྲུབ་མཆོག་སྩོལ་ལགས་ཞེས་སོགས་བརྗོད། ཕུར་བུ་སོ་སོའི་གནས་སུ་བཞག་པའི་རྗེས་སུ་ཕྱོགས་མཚམས་སུ་བཀོད་པའི་ཁྲོ་བོ་བཅུ་དང་ཕྱོགས་སྐྱོང་འཁོར་
བཅས་ལ་མཆོད་གཏོར་སྔར་ལྟར་ཕུལ་ལ། ཁྲོ་བོ་རང་ལ་བསྡུ་ན་ཨོཾ་ཡི་ག་ཤུདྡྷ་སོགས་བརྗོད་དེ། །སྦྱིན་སྲེག་མཆོད་བསྟོད་མཆོད་གཏོར་བྱ། །ཕྱག་མཆོད་སྨོན་ལམ་བསྐོར་དང་བཞི། །བཟོད་གསོལ་གསོལ་གདབ་གཤེགས་གསོལ་བསྡུ། །ཚོན་
བསྡུ་ཆུ་དོར་གཏོར་ཤིས་བརྗོད། །དབྱུང་བྐྐྲུ་དགང་གཤེགས་བཞག་བསང་བཞག་གཏོར་མཆོད་བསྡུ་དང་གཤེགས་སུ་གསོལ། །མཇུག་ཆོག་སྡོམས་སུ་བསྡུས་པའོ། །བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་རང་

[017A]༄༅། །ཉིད་དྲངས་པ་ཞལ་ནས་ཞུགས་ཞེས་སོགས་ཀྱི་ཚིག་ཅི་རིགས་རང་ཉིད་བདག་འཇུག་ལེན་པའི་དབང་དུ་བྱས་པ་ཡིན་པས། གཞན་ལ་དབང་བསྐུར་བའི་ཚེ་རང་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས། སློབ་མ་དྲངས་
ལ་ཞེས་སོགས་ཇི་ལྟར་རིགས་པར་བསྒྱུར་རོ། །མངྒ་ལཾ། བྷ་ཝ་ནྟུ།། །།  ཤར་ཙོང་ཁ་པ་ཐམས་ཅད་མཁྱེན་པ་ཆོས་ཀྱི་རྗེ་སློབ་དཔོན་རིན་པོ་ཆེ་བློ་བཟང་གྲགས་པའི་དཔལ་ཞེས་འཇིག་རྟེན་ན་ཉི་ཟླ་ལྟར་གྲགས་པ་དེའི་ཞལ་སྔ་ནས་ཀྱི་གསུང་བགྲོས་
ཇི་ལྟ་བ་བཞིན། འདུལ་བ་པའི་མིང་ཅན་གྲགས་པ་རྒྱལ་བའི་གླིང་དུ་བྲིས་པའོ་ །།
སརྦ་མངྒ་ལཾ།། །།



﻿༄༅། ། དཔལ་གསང་བས་དུས་པའི་རས་བྲིས་དང་བསམ་གཏན་གྱི་དཀྱིལ་འཁོར་སྒྲུབ་ །། །། ༄༅། །བླ་མ་དང་དཔལ་རྡོ་རྗེ་སེམས་
དཔའ་དབྱེར་མ་མཆིས་པའི་ཞབས་ལ་གུས་པས་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་དང་གནས་སྐབས་ཐམས་ཅད་དུ་རྗེས་སུ་གཟུང་དུ་གསོལ། འདིར་དཔལ་གསང་བ་འདུས་

[030A]༄༅། །པའི་མདུན་སྐྱེང་སྒྲུབ་མཆོད་ཀྱི་ངག་འདོན་བྱ་ཚུལ་བསྒྲིག་པ་ལ། སྤྱིར་འདུས་པའི་མདུན་སྐྱེད་ཀྱི་དཀྱིལ་འཁོར་སྒྲུབ་པ་ལ་རྡུལ་ཚོན་གྱི་དཀྱིལ་འཁོར། རས་བྲིས་ཀྱི་དཀྱིལ་
འཁོར། བསམ་གཏན་གྱི་དཀྱིལ་འཁོར་སྒྲུབ་ཚུལ་གསུམ་ལས་དང་པོ་ནི་འདུས་པའི་དཀྱིལ་ཆོག་དབང་དོན་དེ་ཉིད་རབ་གསལ་དང། དེའི་ལྷན་ཐབས་མཁས་གྲུབ་ཐམས་ཅད་མཁྱེན་པས་མཛད་པ་
སོགས་ལས་ཤེས་པར་བྱ། གཉིས་པ་ནི་རས་བྲིས་ཀྱི་དཀྱིལ་འཁོར་བཞེང་པའི་ཚེ་ཐོག་མར་ཐིག་འདེབས་དུས་ནས་ཐིག་ཆོག་ནས་བཤད་ཚོད་ལྟར་འདེབས་པ་དང། ཚོན་འགྱེད་པའི་ཚེ་ཚོན་ཆོག་ནས་
བཤད་པ་ལྟར་ཚོན་བྱིན་རླབས་སོགས་བྱས་ནས་འགྱེད་པའམ། དང་པོ་ནས་དེ་ལྟར་མ་བྱུང་ཀྱང་བྲིས་ཚར་ནས་བྲིས་ཚར་ནས་ཐིག་བྱིན་རླབས་དང་འདེབས་ཚུལ་བྱེད་པ་སོགས་ཀྱི་བྱིན་རླབས་ལན་གཅིག་བྱས་ཏེ་དེ་ཕྱིན་
དཀྱིལ་འཁོར་སྒྲུབ་མཆོད་སོགས་བྱ་དགོས་པར་རྗེ་བདག་ཉིད་ཆེན་པོ་དང་མཁས་གྲུབ་ཐམས་ཅད་མཁྱེན་པའི་ཞལ་སློབ་མཁས་པའི་དབང་པོ་ཞང་ཞུང་པ་ཆོས་དབང་གྲགས་པའི་རས་བྲིས་ཀྱི་ཡིག་ཆུང་སོགས་
ལས་བཤད་པ་ལྟར་བྱས་ན་ཤིན་ཏུ་ལེགས་ཤིང་བྱ་དགོས་པར་རྗེ་བདག་ཉིད་ཆེན་པོའི་ལེགས་བཤད་སྐྱེད་རིམ་འདོད་འཇོ་སོགས་ལས་བཤད་པས་དེ་དག་གི་ལག་ལེན་བྱ་ཚུལ་ཞང་ཞུང་པའི་མན་ངག་ཡིག་ཆུང་དང་
དཀྱིལ་ཆོག་སོགས་ལས་ཤེས་པར་བྱ། འདིར་རས་བྲིས་དང་བསམ་གཏན་གྱི་དཀྱིལ་འཁོར་སྒྲུབ་མཆོད་བྱ་ཚུལ་འགོད་པ་ལ་དང་པོ་ནི། སྟེགས་ཇི་ལྟར་འཚམས་པ་ཁེབ་བཟང་པོས་གཡོགས་བའི་སྟེང་དུ་
རས་བྲིས་ཀྱི་དཀྱིལ་འཁོར་བཀྲམ། དཀྱིལ་འཁོར་གྱི་གཡས་ཕྱོགས་ནས་མགོ་བརྩམས་ཏེ་མེ་ཏོག་བདུག་སྤོས་མར་མེ་དྲི་ཆབ་ཞལ་ཟས་དང་བཅས་པའི་ཉེར་སྤྱོད་ལྔ་ལྷ་གྲངས་དང་མཉམ་པའམ་མ་འབྱོར་ན་

[030B] མདུན་ཕྱོགས་སུ་དཀྱིལ་འཁོར་བ། ཕྱོགས་སྐྱོང། ཆོས་སྐྱོང་དང་བཅས་པའི་གཏོར་མ་གསུམ་མམ་སྔ་མ་གཉིས་ཀྱི་གཏོར་མ་གཉིས་བཤམ། རང་
གི་མདུན་དུ་རྡོར་དྲིལ་ནང་མཆོད་ཆུ་བཞིའི་སྣོད་གསུམ། དེའི་ཕ་རོལ་ཏུ་བཟེད་ཞལ་གསུམ་རྣམས་མཉྫིའི་སྟེང་དུ་བཤམ། སྒྲུབ་པ་པོ་རྣམས་ཀྱིས་བདག་སྐྱེད་ཏིང་འཛིན་རྣམས་གསུམ་མཆོད་བསྟོད་དང་
བཅས་པ་རྫོགས་པའི་མཐར་རྟེན་རྟེན་པའི་དཀྱིལ་འཁོར་ལུས་ལ་བསྡུས་ཏེ། རང་བྲིས་པའི་དཀྱིལ་འཁོར་གྱི་དབུས་སུ་ཞུགས་པར་མོས་པའི་ངང་ནས། ཨོཾ་ཨཱ་བིགྷྣཱ་ནྟ་ཀྲི་ཏ་ཧཱུཾ། དང་བུམ་པ་བསྒྲུབ་
ན་ལས་བུམ་དང་མ་བསྒྲུབ་ན་ནང་མཆོད་ཀྱིས་བསངས། ཨོཾ་ཤཱུ་ནྱ་ཏཱ། ཞེས་པ་ནས། ཨཱ་ཏམ་ཀོ་ཧཾ། སྟོང་པ་ཉིད་དུ་གྱུར། སྟོང་པའི་ངང་ལས་སྐད་ཅིག་གིས་རྡོ་རྗེའི་ས་གཞིར་བ། ཞེས་པ་
ནས༑ བྱང་ཕྱོགས་པ་རྣམས་ལ་སྣ་ཚོགས་རྡོ་རྗེའི་གདན། གདན་དེ་རྣམས་ཀྱི་སྟེང་དུ་ཨོཾ་ཨཱ་ཧཱུཾ་ཧཱུཾ། ཨོཾ་ཨཱ་ཨོཾ་ཧཱུཾ། ཞེས་པ་ནས། ཨོཾ་ཨཱ་ཧཱུཾ་ཧཱུཾ་བཅུ་རྣམས་སུ་གྱུར། དེ་རྣམས་ཡོངས་སུ་གྱུར་
པ་ལས༑ རྡོ་རྗེ། འཁོར་ལོ། རིན་པོ་ཆེ། པདྨ། རལ་གྲི། སྤྱན། རྡོ་རྗེ། པདྨ། ཨུཏྤལ། མེ་ལོང་དམར་པོ། །པི་ཝང་སྔོན་པོ། །དྲིའི་དུང་ཆོས། རོའི་སྣོད། ཀླུ་ཤིང་གི་མེ་
ཏོག་སྡོང་པོ་དང་བཅས་པ་འཁོར་ལོས་མཚན་པ། འཁོར་ལོ། །རིན་པོ་ཆེ་གཉིས། པདྨ་གཉིས། རལ་གྲི་གཉིས། ཐོ་བ། རྡོ་རྗེ་མཚན་པའི་དབྱུག་པ། པདྨ། སྣ་ཚོགས་རྡོ་རྗེ། རལ་གྲི།།
ཞགས་པ། རལ་གྲི་དང་རལ་གྲི། གཙུག་ཏོར་གྱི་མཚན་མ་དང་ཞགས་པ། མཚན་མ་འགོད་ཚུལ་འདི་ནི། རྡུལ་ཚོན་གྱི་དཀྱིལ་འཁོར་ལ་མཚན་མའི་ཕྱག་རྒྱ་འགོད་ན་འདི་ལྟར་འགོད་པར་རྒྱུད་ལས་

[031A]༄༅། །གསུངས་པ་ལྟར། དབང་དོན་རབ་གསལ་དུ་རྡུལ་ཚོན་ལ་འདི་ལྟར་འགོད་པ་དང། སྒྲུབ་པའི་ཚེ་ཡང་རང་རང་གི་ས་བོན་འབྲུ་གསུམ་དང་སྤེལ་བ་ལས་བཀོད་པའི་མཚན་མ་སོ་སོ་དང་
དེ་ལས་རང་རང་གི་ལྷ་སྐུ་སོ་སོར་སྐྱེད་པར་གསུང་གི་རས་བྲིས་ལ་ཕྱག་རྒྱ་ཆེན་པོ་ལྷ་སྐུའི་མཚན་མ་བཀོད་པ་ཤས་ཆེ་ཞིང་སྒྲུབ་པའི་ཚེ་ས་བོན་ལས་ཕྱག་མཚན་འདི་བཞིན་དང། དེ་ལས་ལྷ་སྐུར་སྐྱེད་པར་
གསུངས་པའི་གསལ་ཀ་མ་མཐོང་ཡང་དབང་དོན་རབ་གསལ་དུ། སྒྲུབ་ཐབས་ཀྱི་རྣལ་འབྱོར་གང་དང་ལྡན་པས་དཀྱིལ་འཁོར་སྒྲུབ་པའི་ཚུལ་དེ་ནི་རས་བྲིས་ཀྱི་ཆོ་ག་ལ་ཡང་བྱ་སྟེ། བསམ་གཏན་
གྱི་ཆོ་ག་ལ་འང། ཅི་རིགས་པར་ཤེས་པར་བྱའོ། །ཞེས་གསུངས་པའི་དོན་དུ་བསམ་ནས་འདི་བཞིན་བྱེད་ང་མང་བར་སྣང། འོན་ཀྱང་རྗེ་འདུལ་འཛིན་པས་མཛད་པའི་འདུས་པའི་བསམ་གཏན་
སྒྲུབ་མཆོད་ཀྱི་ཆོ་ག་ལས་འདིར་ལྷ་རང་རང་གི་ས་བོན་ཡི་གེ་གསུམ་དང་སྤེལ་བ་ལས་སྒྲུབ་ཐབས་ཀྱི་དཀྱིལ་འཁོར་རྒྱལ་མཆོག་གི་སྐབས་ཀྱི་ཕྱག་མཚན་འགོད་ཚུལ་ལྟར་སྐྱེད་པར་བཤད་པས། བློ་གྲོས་དང་
ལྡན་པ་རྣམས་གྱིས་ཡིད་ཆེས་པའི་ཁུངས་གསལ་བོ་བཙལ་ཞིང་རྣམ་དཔྱོད་ཀྱིས་དཔྱད་པར་བྱའོ། །དེ་རྣམས་ཡོངས་སུ་གྱུར་པ་ལས་རིམ་གྱིས་ལྷ་སུམ་ཅུ་རྩ་གཅིག་ཏུ་གྱུར་པ་ནི། དབུས་ཀྱི་གདན་ལ་
རང་ཉིད་མི་བསྐྱོད་བ་ཞི་བ་མཐིང་ནག་མི་བསྐྱོད་པའི་དབུ་རྒྱན་ཅན། སྔོ་དཀར་དམར་བའི་ཞེས་པ་ནས། དཔེ་བྱད་བཟང་པོ་བརྒྱད་ཅུས་བརྒྱན་པ། རང་གི་སྙིང་ག་ནས་རང་རིག་གྱི་རིག་མ་ཕྱུང་
ཨོཾ་ཤཱུ་ནྱ་ཏཱ། ཞེས་པ་ནས། ཧ་རིག་མ་སྟོང་པ་ཉིད་དུ་གྱུར། སྟོང་པའི་ངང་ལས་ཨོཾ་ཨཱ་ཁཾ་ཧཱུཾ་ལས་ཁ་དོག་སྣ་ཚོགས་པའི་གོས། དེ་ཡོངས་སུ་གྱུར་བ་ལས་རེག་བྱ་རྡོ་རྗེ་མ་སྔོན་མོ་མི་བསྐྱོད་པའི་

[031B] སྔོ་དཀར་དམར་བའི་ཞེས་པ་ནས། ཤམ་ཐབས་འཕྱར་བ། འོད་ཀྱི་དཀྱིལ་འཁོར་གྱིས་བསྐོར་བའི་དབུས་ན་ཡབ་སེམས་དཔའི་སྐྱིལ་མོ་ཀྲུང་གིས་བཞུགས་པར་གྱུར། ཤར་
དུ་རྣམ་སྣང་དཀར་པོ་མི་བསྐྱོད་པའི་དབུ་རྒྱན་ཅན། ཞེས་པ་ནས། གདུག་པ་ཅན་ཐམས་ཅད་ཚད་གཅོད་པའི་ཚུལ་གྱིས་བཞུགས་པར་གྱུར། ཞེས་པའི་བར་སྒྲུབ་ཐབས་ཇི་ལྟར་བ་བཞིན་ནོ། །
ཡུམ་གྱི་སྤྱི་གཙུག་ནས་སྐྲ་མཚམས་ཀྱི་བར་དུ་ཨོཾ་དཀར་པོ་ཡོངས་སུ་གྱུར་པ་ལས་རྣམ་སྣང་དཀར་པོ་མི་བསྐྱོད་པའི་དབུ་རྒྱན་ཅན། དཀར་ནག་དམར་བའི་ཞེས་པ་ནས། ལྟེ་བ་ནས་བརླའི་རྩ་བའི་
བར་དུ་ཧཱ་ལྗང་གུ་ཡོངས་སུ་གྱུར་པ་ལས། དོན་གྲུབ་ལྗང་གུ། ཞེས་པ་ནས། ནོར་བུ་འཛིན་པ། ཡབ་ཀྱི་གསང་གནས་མི་དམིགས་པའི་ངང་ལས། ཞེས་པ་ནས། བུ་ག་ཡི་གེ་ཕཊ་སེར་པོས་
བཀག་པ། རྡོ་རྗེ་དང་པདྨའི་ནང་འོད་ཟེར་རྣམ་པ་ལྔས་གང་བར་གྱུར། ཧཱུཾ་སྙོམས་པར་འཇུག་པའི་ལས་ལ་གནས་པར་བྱས་པས་བྱང་ཆུབ་ཀྱི་སེམས་ཞུ་བ་རྡོ་རྗེའི་ལམ་ནས་ཡུམ་གྱི་པདྨར་ཞུགས་པའི་
ཐིག་ལེ་ཆ་སུམ་ཅུ་རྩ་གཉིས་སུ་གྱུར། དེ་རྣམས་ཡོངས་སུ་གྱུར་པ་ལས། ཨོཾ་ཨཱ་ཧཱུཾ་ཧཱུཾ། ཨོཾ་ཨཱ་ཁཾ་ཧཱུཾ། ཞེས་པ་ནས། ཨོཾ་ཨཱ་ཧཱུཾ་ཧཱུཾ་བཅུ་རྣམས་སུ་གྱུར། དེ་རྣམས་ཡོངས་སུ་གྱུར་པ་
ལས༑ རྡོ་རྗེ་དང་རྡོ་རྗེ། འཁོར་ལོ། རིན་པོ་ཆེ། པདྨ། སྣ་ཚོགས་རྡོ་རྗེ། འཁོར་ལོ། རྡོ་རྗེ། ཨུཏྤ་ལ་ཞེས་པ་ནས། རྡོ་རྗེ་དང་རྡོ་རྗེ། དེ་རྣམས་ཡོངས་སུ་གྱུར་པ་ལས། རིམ་གྱིས་
ལྷ་སུམ་ཅུ་རྩ་གཉིས་སུ་གྱུར་པ་ནི། དབུས་སུ་རང་ཉིད་མི་བསྐྱོད་པ་ཞེས་པ་ནས། ཤར་ལྷོར་རང་ཉིད་གཟུགས་རྡོ་རྗེ་མ་དཀར་མོ། །ཞེས་པ་ནས། ཤར་དུ་རང་ཉིད་བྱམས་པ་དང། ས་སྙིང་
[032A]༄༅། །དཀར་པོ་ཞེས་པ་ནས། ཤར་དུ་རང་ཉིད་གཤིན་རྗེ་གཤེད་ཅེས་པ་ནས། གདུག་པ་ཅན་ཐམས་ཅད་ཚར་གཅོད་པའི་ཚུལ་གྱིས་བཞུགས་པར་གྱུར། མི་བསྐྱོད་པ་རང་གི་
ཐུགས་ཀར་དྲངས། བཛྲ་དཧྲི་ཀ་ཐུགས་ཀ་ནས་ཕྱིར་ཕྱུང། ཕྱོགས་བཅུར་འཕྲོས། ཆོས་འཁོར་བསྐོར་བ་ལ་སོགས་པའི་སངས་རྒྱས་ཀྱི་མཛད་པ་མཛད། ཁྱད་པར་དུ་ཡང་སེམས་ཅན་ཞེ་སྡང་
ཅན་རྣམས་ཀྱི་ཞེ་སྡང་སྦྱངས། མི་བསྐྱོད་པའི་གོ་འཕང་ལ་བཀོད། སྤྲུལ་པ་རྣམས་གཅིག་དུ་འདུས། ཞེས་པ་ནས། གནོད་མཛེས་རྒྱལ་པོ་རང་གི་ཐུགས་ཀར་དྲངས། སུམྦྷ་རཱ་ཛ་ཐུགས་
ཀ་ནས་ཕྱིར་ཕྱུང། ཕྱོགས་བཅུར་འཕྲོས། བརྟན་པ་དང་གཡོ་བའི་དུག་དང་ཀླུ་དང་ས་བདག་གི་གདོན་བཅོམ། སྤྲུལ་པ་རྣམས་གཅིག་ཏུ་འདུས། དེ་ཐམས་ཅད་ཀྱང་རང་རང་གི་སངས་རྒྱས་ཀྱི་
ཞིང་དུ་གཤེགས་ཏེ། རང་རང་གི་ཡེ་ཤེས་པ་དང་གཅིག་ཏུ་གྱུར་ནས་མཆོག་ཏུ་དགའ་བའི་སྐུ་དང་ལྡན་པས་སླར་འབྱོན་པར་བཞེད་པའི་སྒོ་ནས་བཞུགས་པར་གྱུར། རང་དང་རང་འདྲ་བའི་ཡེ་ཤེས་པའི་
ཐུགས་ཀར་སྣ་ཚོགས་པདྨ་དང་ཟླ་བའི་གདན་ལ་ཡེ་ཤེས་སེམས་དཔའ་སྐུ་མདོག་དམར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་རང་སྣང་གི་ཤེས་རབ་མ་ལ་འཁྱུད་པ། དེའི་ཐུགས་ཁར་ཟླ་
བའི་གདན་ལ་རྡོ་རྗེ་སྔོན་པོ་རྩཾ་ལྔ་པའི་ལྟེ་བའི་ནང་དུ་ཏིང་ངེ་འཛིན་སེམས་དཔའ་ཧཱུཾ་ཡིག་སྔོན་པོ། །དམ་ཚིག་པ་དང་ཡེ་ཤེས་པའི་ལྷ་གཞན་རྣམས་ཀྱི་ཐུགས་ཀར་ཟླ་བའི་གདན་ལ་རང་རང་དང་འདྲ་བའི་ཡེ་ཤེས་
སེམས་དཔའ་ཞལ་གཅིག་ཕྱག་གཉིས་པ་རེ་རེ། ཡེ་ཤེས་སེམས་དཔའ་དེ་རྣམས་ཀྱི་ཐུགས་ཀར་ཟླ་བའི་གདན་ལ། རྡོ་རྗེ། འཁོར་ལོ། རིན་པོ་ཆེ། ཞེས་པ་ནས། རྡོ་རྗེ་དང་རྡོ་རྗེ། དེ་རྣམས་

[032B] ཛཿ་ཧཱུཾ་བཾ་ཧོཿ་མིཾ་ཐླཱིཾ་ཨོཾ་ཨོཾ། ཨོཾ་ཧཱུཾ་ཨོཾ་སཾ། ཧཱུཾ་བཅུ་རྣམས་འོད་ཟེར་གྱི་ཕུང་པོ་ཆེན་པོ་དང་བཅས་པར་གྱུར། རང་དང་
དམ་ཚིག་པའི་ལྷ་གཞན་རྣམས་ཀྱི་ཐུགས་ཀའི་ཏིང་ངེ་འཛིན་སེམས་དཔའི་འོད་ཟེར་ལྕགས་ཀྱུ་ལྟ་བུ་འཕྲོས་པ་རྣམས་གཅིག་ཏུ་གྱུར་པས་ཡེ་ཤེས་སེམས་དཔའ་སུམ་བརྩེགས་ཅན་རྣམས་ཀྱི་ཐུགས་
ཀར་བཏབ་པས་བསྐུལ་བའི་འོག་ཏུ་རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་གནོད་མཛེས་བཀུག་ནས་མདུན་དུ་བཀའ་ནོད་པ་ལ་རྒྱལ་བ་རྣམས་འབྱོན་པར་བསྐུལ་ཞིག་ཅེས་བཀའ་བསྒོས་
པས་དེས་རང་རང་དང་འདྲ་བའི་ཡེ་ཤེས་པ་རྣམས་སྤྱན་དྲངས་ཤིང། དེ་རྣམས་ཀྱང་རང་རང་གི་དམ་ཚིག་པ་སོ་སོ་ལ་ཐིམ་པས་རང་མི་བསྐྱོད་པ་ཞི་བ་དེ་ཡོངས་སུ་གྱུར་པ་ལས་ཞེ་སྡང་རྡོ་རྗེ་སྐུ་མདོག་མཐིང་
ནག་ནག་དཀར་དམར་བའི་ཞལ་གསུམ་ཕྱག་དྲུག་གི་གཡས་རྡོ་རྗེ་རྩེ་དགུ་པ་འཁོར་ལོ་པདྨ། གཡོན་དྲིལ་བུ་རིན་ཆེན་རལ་གྲི་འཛིན་པ། འོད་དམར་པོ་འབར་ཞིང་འཁྲུག་པའི་དབུས་ན་རྡོ་རྗེའི་
སྐྱིལ་མོ་ཀྲུང་གིས་བཞུགས་པར་གྱུར། ཨེ་ཧྱེ་ཧི་བྷ་ག་ཝ་ན་ས་མ་ཡ་མ་ནུ་སྨ་ར་ཏི་ཥྛ་ཏི་ཥྛ་མ་ནུ་སྨ་ར་སྨ་ར་ཨོཾ་ཨཱ་ཧཱུཾ་སཱ་ཧཱ། ལན་གསུམ། རང་གི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་
པ་ཅན་གྱིས་འོག་མིན་གྱི་རྒྱལ་བ་རྣམས་སྤྱན་དྲངས་ཏེ་མདུན་གྱི་ནམ་མཁའ་ལ་བཞུགས་པར་གྱུར། ཨོཾ་སརྦ་ཏ་ཐཱ་ག་ཏ་རཱུ་བ་པཱུ་ཛ་ཞེས་པ་ནས། སྦརཤ་པཱུ་ཛ་མེ་གྷ་ས་མུ་ཏྲ་སྤ་ར་ཎ་ས་མ་ཡ་ཤྲི་ཡེ་ཨཱ་ཧཱུཾ་
རྔོར་དྲིལ་འཛིན་པས། མ་ལུས་འགྲོ་བའི་རང་བཞིན་མངོན་དུ་མཛད། །མི་བཟད་བདུད་ཀྱི་དཔུང་གིས་ཕྱག་བྱས་པ། །རང་བྱུང་མཐའ་ཡས་འགྲོ་བའི་རང་བཞིན་ཏེ། །སེམས་ཅན་སྙིང་པོ་གཅིག་

[033A]༄༅། །གྱུར་འདིར་གཤེགས་ཤིག་ལན་གསུམ། ལག་པ་གཡས་པ་སྟེང་དུ་བྱས་ཏེ་ལག་ངར་གཉིས་བསྣོལ། འཛུབ་མོ་གཉིས་དཔུང་མགོའི་ཐད་དུ་ལྕགས་ཀྱུ་ལྟར་བྱ། མཐེ་
བོང་དང་གུང་མོ་གཉིས་ཀྱིས་སེ་གོལ་གདབ། སླར་ཡང་གཡས་འོག་ཏུ་བྱས་སེ་གོལ་དེ་ལྟར་གཏོག་པ། རྡོ་རྗེ་བསྡུ་བའི་ཕྱག་རྒྱ་བྱས་ཏེ། ཨོཾ་བཛྲ་ས་མཱ་ཡ་ཛཿ་ཛཿ་ཛཿ་ཛཿ་ཛཿ་ཧཱུཾ་བཾ་ཧོཿ་ཡེ་ཤེས་
པ་རྣམས་རང་རང་གི་དམ་ཚིག་པ་དང་གཉིས་སུ་མེད་པར་གྱུར། ལྷ་སོ་སོའི་རིགས་བདག་ཞལ་གཅིག་ཕྱག་གཉིས་པ་ཡབ་ཡུམ་གྱི་བྱང་ཆུབ་ཀྱི་སེམས་ཀྱི་ཆུ་རྒྱུན་གྱིས་ལྷ་སོ་སོལ་དབང་བསྐུར་བར་གྱུར་
རང་ཉིད་གཙོ་བོ་ལས་མར་མེ་གཅིག་ལས་གཉིས་ཆད་ཀྱི་ཚུལ་དུ་ཕྱེ་ནས་དཀྱིལ་འཁོར་གྱི་ཤར་སྒོའི་ཐད་ཀྱི་ཕྱི་རོལ་དུ་མཆོད་པའི་ལས་ལ་གནས་པར་གྱུར། དེ་ནས་ཆུ་བཞི་ཉེར་སྤྱོད་རོལ་མོ་འདོད་ཡོན་
རྣམས་སྒྲུབས་ཐབས་ལྟར་བྱིན་གྱིས་བརླབས་ལ་དག་ཅིང་དྲི་མེད་ཡིད་འོང་བའི། །སྔགས་ཀྱི་ཡོན་ཆབ་མཆོག་འདི་དག་བདག་གིས་དད་ །བཞེས་ནས་བདག་ལ་བཀའ་
དྲིན་སྩོལ། །ཨོཾ་ཨཱ་ཧྲཱི་པྲ་ཝ་ར་སད་ཀ་རཾ་ཨ་རྒྷཾ་པྲ་ཏཱི་ཙྪ་ཧཱུཾ་སཱ་ཧཱ། དེ་བཞིན་དུ། ཞབས་བསིལ་མཆོག་འདི་དག་ཞལ་བསིལ་མཆོག་འདི་དག་བསང་གཏོར་མཆོག་འདི་དག་ཅེས་
སྦྱར་བའི་ཚིག་བཅད་ཀྱི་མཐར། རིམ་བཞིན། པཱ་ཏྱཾ། ཨཱ་ཉྩ་མ་ཎཾ། པྲོ་ཀྵ་ཎཾ་པྲ་ཏཱི་ཙྪ་ཧཱུཾ་སཱ་ཧཱ། ཞེས་པ་གསུམ་སྦྱར་ནས་ལྷ་ཐམས་ཅད་ལ་ཐུན་མོང་དུ་ཆུ་བཞི་ཚར་གཅིག་དབུལ་ཞིང་སྔགས་
ཀྱི་ཚེ་པད་སྐོར་སྔོན་དུ་འགྲོ་བའི་ལག་པས་མཆོད་ཡོན་གྱི་སྣོད་བཟུང་ནས་བཟེད་ཞལ་དུ་ལྡུག་པ་མཆོད་ཡོན་དང། པད་སྐོར་སྔོན་དུ་འགྲོ་བའི་ཁུ་ཚུར་གཉིས་ཀྱིས་ཞབས་བསིལ་གྱི་སྣོད་ནས་ཆུ་དང་

[033B] ཡང་སྔ་མ་ལྟར་བྱས་ཏེ་ཞལ་བསིལ་གྱི་སྣོད་ནས་ཆུ་དང་བཅས་པའི་མེ་ཏོག་བླངས་
ཏེ་བཟེད་ཞལ་དུ་མཐེའུ་ཆུང་ནས་རིམ་གྱིས་དགྲོལ་བས་ཞལ་བསིལ་དང། བསང་གཏོར་གྱི་སྣོད་ནས་ཀུ་ཤའི་རྩེ་མོས་ཆུ་བླངས་ཏེ་བཟེད་ཞལ་གསུམ་པར་བསང་གཏོར་བྱེད་པ་བསང་གཏོར་གྱི་ཕྱག་རྒྱ་
བཅའ༑ དེ་ཡང་གཅིག་གིས་དངོས་སུ་དེ་ལྟར་བྱ་ཞིང་གཞན་མ་རྣམས་ཀྱིས་ལག་པའི་ཕྱག་རྒྱ་བཅའོ། །དེ་ནས་རྒྱས་པར་བྱེད་ན་ལྷ་རེ་རེ་ལ་མེ་ཏོག་ལ་སོགས་པའི་མཆོད་པ་ཐམས་ཅད་ཚར་རེ་དབུལ་
སྡེ་ཚན་དུ་བསྡུས་ནས་འབུལ་ན་གཙོ་བོ་ཡབ་ཡུམ་དང་དེ་བཞིན་གཤེགས་པ་བཞི་སྡེ་ཚན་གཅིག་ལྷ་མོ་བརྒྱད་དེ་ཚན་གཅིག་སེམས་དཔའ་བརྒྱད་སྡེ་ཚན་གཅིག་ཁྲོ་བོ་བཅུ་སྡེ་ཚན་གཅིག་སྟེ་
སྡེ་ཚན་རེ་རེ་ལ་ཕྱི་ནང་གི་ཉེར་སྤྱོད་ལྔ་ལྔ། ཕྱི་ནང་གི་འདོད་ཡོན་ལྔ་ལྔ། རིན་ཆེན་སྣ་བདུན། ནང་མཆོད། བདུད་རྩི་ལྔ་རྣམས་ཚད་མ་རེ་དབུལ་བར་བྱ་ཞིང་སྡེ་ཚན་དང་པོ་ལ་སྦྱར་ན། ལྷ་ཡི་
མེ་ཏོག་དམ་པ་འདི། །དཀྱིལ་འཁོར་མཆོད་པ་བགྱིད་པར་འཚལ། །ཐུགས་ནི་བརྩེ་བས་ཉེར་དགོངས་ཏེ། །མགོན་པོས་མཆོད་པ་འདི་བཞེས་ཤིག་ཨོཾ་ཨཱ་བཛྲ་དྷྲིཀ་སྤརཤ་བཛྲ་
ཛི་ན་ཛི་ཀ་རཏྣ་དཧྲི་ཀ་ཨཱ་རོ་ལིག་པྲ་ཛྙཱ་དྷྲིཀ་པུ་ཥྤཾ་པྲ་ཏཱི་ཙྪ་ཧཱུཾ་སཱ་ཧཱ། ཞེས་པ་ནས། དེ་བཞིན་དུ་སྦྱར་ཏེ། ལྷ་ཡི་སིལ་སྙན་དམ་པ་འདི། །ཞེས་པ་ནས། མགོན་པོས་མཆོད་པ་འདི་
བཞེས་ཤིག་ཨོཾ་ཨཱ་བཛྲ་དྷྲིཀ་ཅེས་པ་ནས། པྲ་ཛྙཱ་དྷྲིཀ་ཤཔྟ་པྲ་ཏཱི་ཙྪ་ཧཱུཾ་སཱ་ཧཱ། ཞེས་ཕྱིའི་ཉེར་སྤྱོད་རོལ་མོ་དང་བཅས་པ་རྣམས་པད་སྒོར་སྔོན་དུ་འགྲོ་བའི་ཁུ་ཚུར་གཉིས་ཀྱིས་མེ་ཏོག་འཐོར་བའི་

[034A]༄༅། །ཚུལ་དང། ཁུ་ཚུར་གཉིས་ཀྱི་མཐེའུ་ཆུང་ནས་དགྲོལ་བ་བདུག་བ་ལྡུག་པའི་ཚུལ་དང། ཁུ་ཚུར་གཉིས་ཀྱི་མཐེ་བོང་བསྒྲེང་བ་མར་མེ་སྦར་བའི་ཚུལ་དང། ཐལ་མོ་གཉིས་
ཕྱིར་བསྟན་ཏེ་དྲི་བཟང་བྱུག་པའི་ཚུལ་དང། ཐལ་མོ་གཉིས་གྱེན་དུ་བཟེད་པ་ཞལ་ཟས་ད་ལྟབ་པའི་ཚུལ་དང། ལག་པ་གཉིས་ཀྱིས་རོལ་མོ་དཀྲོལ་བའི་ཚུལ་གྱི་ཕྱག་རྒྱ་དང་བཅས་པས་དབུལ། གསང་བའི་
འཁོར་ལོར་ཨིནྡྲ་ནཱི་ལ་ལྟར། །ཤིན་ཏུ་སྔོ་བའི་རྡོ་རྗེའི་བུང་བ་ཡིས། །བསྐྱོད་པའི་པདྨོ་ལས་འོངས་མེ་ཏོག་དམར། །མི་བསྐྱོད་རྡོ་རྗེའི་ལྷ་ཚོགས་མཉེས་ཕྱིར་འབུལ། །ཨོཾ་ཨཱ་བཛྲ་དཧྲི་ཀ་
ཅེས་པ་ནས། པྲ་ཛྙཱ་དཧྲི་ཀ་བུཥྤཾ་པྲ་ཏཱི་ཙྪ་ཧཱུཾ་སཱ་ཧཱ། སྤྲུལ་པའི་འཁོར་ལོ་གཏུམ་མོའི་མེས་བསྲེགས་པས། །ཡིད་འོང་དྲི་ཡི་ངད་ལྡང་ག་བུར་སྤོས། །ཉམས་སུ་མྱོང་བས་ཡིད་རབ་ཚིམ་བྱེད་པ། །
མི་བསྐྱོད་རྡོ་རྗེའི་ལྷ་ཚོགས་མཉེས་ཕྱིར་འབུལ། །ཨོཾ་ཨཱ་བཛྲ་དཧྲི་ཀ་ཅེས་པ་ནས། པྲ་ཛྙཱ་དཧྲི་ཀ་དྷཱུ་པེ་པྲ་ཏཱི་ཙྪ་ཧཱུཾ་སཱ་ཧཱ། ཆོས་ཀྱི་འཁོར་ལོའི་དབུས་ན་བདེ་བའི་དངོས། །ཧཱུཾ་ཡིག་ཉི་མ་གསལ་བའི་
འོད་ཟེར་ཅན། །མི་ཤེས་མུན་འཇོམས་སྔགས་ཀྱི་མར་མེ་མཆོག་མི་བསྐྱོད་རྡོ་རྗེའི་ལྷ་ཚོགས་མཉེས་ཕྱིར་འབུལ། །ཨོཾ་ཨཱ་ཞེས་པ་ནས། པྲ་ཛྙཱ་དྷྲིཀ་ཨཱ་ལོ་ཀེ་པྲ་ཏཱི་ཙྪ་ཧཱུཾ་སཱ་ཧཱ། བདེ་ཆེན་
འཁོར་ལོའི་དབུས་ན་ལེགས་གནས་པ། །ཀུནྡ་ལྟར་དཀར་དྲི་ཡི་བྱུག་པ་ཡིས། །ལུས་ཀུན་ཁྱབ་པས་བདེ་བའི་མཆོག་སྟེང་བ། །མི་བསྐྱོད་རྡོ་རྗེའི་ལྷ་ཚོགས་མཉེས་ཕྱིར་འབུལ། །ཨོཾ་ཨཱ་ཞེས་
པ་ནས༑ པྲ་ཛྙཱ་དཧྲི་ཀ་གནྡྷེ་པྲ་ཏཱི་ཙྪ་ཧཱུཾ་སཱ་ཧཱ། རྨི་ལམ་ཡུལ་ལ་རོལ་པ་ཇི་བཞིན་དུ། །གང་གང་དབང་པོའི་ལམ་ནས་བྱུང་ནས་ནི། །དེ་དང་དེ་ཡི་ཡུལ་ལ་ལོངས་སྤྱོད་ཟས། །མི་བསྐྱོད་རྡོ་རྗེའི་ལྷ་

[034B] །ཨོཾ་ཨཱ་ཞེས་པ་ནས། པྲ་ཛྙཱ་དཧྲི་ཀ་ནེ་ཝི་དྱ་པྲ་ཏཱི་ཙྪ་ཧཱུཾ་སཱ་ཧཱ། སྙོམས་འཇུག་དགའ་བའི་རོལ་པ་ལས་བྱུང་བའི། མི་ཤིགས་ཡི་གེ་མཆོག་གི་རོལ་མོའི་སྒྲ། །
ཨཱ་ལི་ཀཱ་ལིའི་གདངས་སུ་ཤར་པ་རྣམས། །མི་བསྐྱོད་རྡོ་རྗེའི་ལྷ་ཚོགས་མཉེས་ཕྱིར་འབུལ། །ཨོཾ་ཨཱ་ཞེས་པ་ནས། པྲ་ཛྙཱ་དྷྲིཀ་ཤཔྟ་བྲ་ཏཱི་ཙྪ་ཧཱུཾ་སཱ་ཧཱ། ཞེས་ནང་གི་ཉེར་སྤྱོད་དང་རོལ་མོ་
ལག་པའི་ཕྱག་རྒྱ་མེད་པར་དབུལ། རིན་ཆེན་དབང་གི་རྒྱལ་པོ་བཻ་ཌཱུརྱ། །སྔོན་པོ་ལ་སོགས་ཁ་དོག་དབྱིབས་ཀྱི་གཟུགས། །རྣམ་གསུམ་གཟུགས་ཀྱི་རྡོ་རྗེ་མར་བྱས་ནས། །དཀྱིལ་འཁོར་ལྷ་ཡི་
སྤྱན་ལ་དབུལ་བར་བྱ། །ཨོཾ་ཨཱ་ཞེས་པ་ནས། པྲ་ཛྙཱ་དཧྲི་ཀ་རཱུ་པ་པྲ་ཏཱི་ཙྪ་ཧཱུཾ་སཱ་ཧཱ། མ་ཟིན་འབྱུང་བའི་ཚོགས་པ་ལས་བྱུང་བའི། །བརྗོད་བྲལ་དབྱངས་ལ་སོགས་པ་སྒྲ་ཡི་ཚོགས། །རྣམ་
གསུམ་སྒྲ་ཡི་རྡོ་རྗེ་མར་བྱས་ནས། །དཀྱིལ་འཁོར་ལྷ་ཡི་སྙན་ལ་དབུལ་བར་བྱ། །ཨོཾ་ཨཱ་ཞེས་པ་ནས། པྲ་ཛྙཱ་དྷྲིཀ་ཤཔྟ་པྲ་ཏཱི་ཙྪ་ཧཱུཾ་སཱ་ཧཱ། ག་བུར་ཨ་ཀར་ཛཱ་ཏི་ལ་སོགས་པ། །ལེགས་
བར་སྦྱར་ལས་བྱུང་བ་དྲི་ཡི་ཚོགས། །རྣམ་གསུམ་དྲི་ཡི་རྡོ་རྗེ་མར་བྱས་ནས། །དཀྱིལ་འཁོར་ལྷ་ཡི་ཤངས་ལ་དབུལ་བར་བྱ། །ཨོཾ་ཨཱ་ཞེས་པ་ནས། པྲ་ཛྙཱ་དྷྲིཀ་གནྡྷེ་བྲ་ཏཱི་ཙྪ་ཧཱུཾ་སཱ་ཧཱ། ལུས་མཆོག་
རྟས་བྱེད་བདུད་རྩིའི་ཟས་སོགས་ཀྱི། །མངར་སྒྱུར་ཁ་དང་བསྐལ་སོགས་པའི་རོ། །རྣམ་གསུམ་རོ་ཡི་རྡོ་རྗེ་མར་བྱས་ནས། །དཀྱིལ་འཁོར་ལྷ་ཡི་ལྗགས་ལ་དབུལ་བར་བྱ། །ཨོཾ་ཨཱ་ཞེས་པ་
ནས༑ པྲ་ཛྙཱ་དྷྲིཀ་ར་ས་པྲ་ཏཱི་ཙྪ་ཧཱུཾ་སཱ་ཧཱ། ལུས་ལ་རེག་པ་ཙམ་གྱིས་བདེ་སྟེར་བ། །དཔག་བསམ་གོས་ལ་སོགས་པ་རེག་བྱའི་ཚོགས། །རྣམ་གསུམ་རེག་བྱའི་རྡོ་རྗེ་མར་བྱས་ནས། །དཀྱིལ་

[035A]༄༅། །འཁོར་ལྷའི་སྐུ་ལ་དབུལ་བར་བྱ། །ཨོཾ་ཨཱ་ཞེས་པ་ནས། པྲ་ཛྙཱ་དྷྲིཀ་སྤརཤ་པྲ་ཏཱི་ཙྪ་ཧཱུཾ་སཱ་ཧཱ། ཞེས་ཕྱིའི་འདོད་ཡོན་ལྔ་ཐམས་ཅད་ལ་པད་སྐོར་སྔོན་དུ་འགྲོ་བའི་ལག་པ་
གཡོན་པ་ཁུ་ཚུར་བྱས་པའི་སྟེང་དུ་གཡས་པའི་ཐལ་མོ་བརྐྱང་སྟེ་བཞག་པ་མེ་ལོང་སྟོན་པའི་ཚུལ་དང། ལག་པ་གཉིས་ཀྱིས་རོལ་མོ་དཀྲོལ་བའམ་བི་ཝང་བསྒྲེང་པའི་ཚུལ་དང། ལག་པ་ཐལ་མོ་བརྐྱང་པས་
དྲི་བྱུག་པའི་ཚུལ་དང། ཐལ་མོ་གྱེན་དུ་བཟེད་པ་རོ་བསྟབ་པའི་ཚུལ་དང། ལག་པ་གཉིས་ཀྱི་འཐེབ་མཛུབ་གཉིས་ཀྱིས་ན་བཟའ་འབུལ་བའི་ཚུལ་གྱིས་ཕྱག་རྒྱ་དང་བཅས་པ་འབུལ། འདོད་པའི་
སྒྱུ་རྩལ་དྲུག་ཅུ་བཞིལ་མཁས། །ཡིད་འཕྲོག་གཟུགས་མཛེས་ལང་ཚོའི་དཔལ་ཡོན་ཅན། །པདྨ་ཅན་སོགས་ཕྱག་རྒྱའི་གཟུགས་མཆོག་རྣམས། །མི་བསྐྱོད་རྡོ་རྗེའི་ལྷ་ཚོགས་མཉེས་ཕྱིར་འབུལ། །
ཨོཾ་ཨཱ་ཞེས་པ་ནས། པྲ་ཛྙཱ་དྷྲིཀ་རཱུ་བ་པྲ་ཏཱི་ཙྪ་ཧཱུཾ་སཱ་ཧཱ། ཟུར་གྱིས་ལྟ་ཞིང་འཛུམ་པའི་བཞིན་རས་ཅན། །དྲུག་ལྡན་ལ་སོགས་ཡང་དག་གླུ་ལ་མཁས། །པདྨ་ཅན་སོགས་ཕྱག་རྒྱའི་གླུ་དབྱངས་
མཆོག་མི་བསྐྱོད་རྡོ་རྗེའི་ལྷ་ཚོགས་མཉེས་ཕྱིར་འབུལ། །ཨོཾ་ཨཱ་ཞེས་པ་ནས། པྲ་ཛྙཱ་དྷྲིཀ་ཤཔྟ་བྲ་ཏཱི་ཙྪ་ཧཱུཾ་སཱ་ཧཱ། ལྷན་ཅིག་སྐྱེས་དང་སྦྱར་བ་བཟང་པོའི་དྲི། །གང་གི་ལུས་ལས་རྟག་
ཏུ་རྣམ་འབྱུང་བ། །པདྨ་ཅན་སོགས་ཕྱག་རྒྱའི་དྲི་མཆོག་རྣམས། །མི་བསྐྱོད་རྡོ་རྗེའི་ལྷ་ཚོགས་མཉེས་ཕྱིར་འབུལ། །ཨོཾ་ཨཱ་ཞེས་པ་ནས། པྲ་ཛྙཱ་དྷྲིཀ་གནྡྷེ་པྲ་ཏཱི་ཙྪ་ཧཱུཾ་སཱ་ཧཱ། གང་ཞིག་མྱོངས་
པས་བྱང་ཆུབ་སེམས་འཇུ་བ། །བིམྤ་ལྟར་དམར་མ་མཆུའི་སྦྲང་རྩི་སོགས། །པདྨ་ཅན་སོགས་ཕྱག་རྒྱའི་རོ་མཆོག་རྣམས། །མི་བསྐྱོད་རྡོ་རྗེའི་ལྷ་ཚོགས་མཉེས་ཕྱིར་འབུལ། །ཨོཾ་ཨཱ་ཞེས་པ་

[035B] པྲ་ཛྙཱ་དྷྲིཀ་ར་ས་པྲ་ཏཱི་ཙྪ་ཧཱུཾ་སཱ་ཧཱ། གསང་བའི་སྣ་རྩེ་ཕན་ཚུན་ཕྲང་བ་ཡི། །རེག་བྱ་མྱོང་བས་གཏུམ་མོ་བསྐུལ་བྱེད་པ། །པདྨ་ཅན་སོགས་ཕྱག་རྒྱའི་རེག་བྱ་མཆོག་མི་བསྐྱོད་
རྡོ་རྗེའི་ལྷ་ཚོགས་མཉེས་ཕྱིར་འབུལ། །ཨོཾ་ཨཱ་ཞེས་པ་ནས། པྲ་ཛྙཱ་དྷྲིཀ་སྤརཤ་པྲ་ཏཱི་ཙྪ་ཧཱུཾ་སཱ་ཧཱ། ཞེས་ནང་གི་འདོད་ཡོན་ལྔ་ལག་པའི་ཕྱག་རྒྱ་མེད་པར་དབུལ། ཞིང་འདི་རིན་ཆེན་སྣ་བདུན་
གྱིས༑ ༑མཁས་པ་དག་གིས་ཡོངས་བཀང་ལ། །དངོས་གྲུབ་འདོད་པས་སྦྱིན་པའི་ཕྱིར། །ཉིན་རེར་ཤེས་རབ་ཅན་གྱིས་དབུལ། །ཨོཾ་ཨཱ་བཛྲ་དྷྲིཀ་ཞེས་པ་ནས། བྲ་ཛྙཱ་དྷྲིཀ་མཧཱ་སཔྟ་
རཏྣ་པྲ་ཏཱི་ཙྪ་ཧཱུཾ་སཱ་ཧཱ། ཞེས་རིན་ཆེན་སྣ་བདུན་ནམ་མཁའ་མཛོད་ཀྱི་ཕྱག་རྒྱ་དང་བཅས་པས་དབུལ། ནང་མཆོད་ཀྱི་ཀཱ་པཱ་ལའི་དཔྲལ་བ་ཕར་བསྟན་ཏེ་བཟུང་ནས་གཡོན་པའི་འཐེབ་སྲིན་གྱིས་ནང་
མཆོད་འཐོར་ཞིང། བཛྲ་དྷྲིཀ་ཨོཾ་ཨཱ་ཧཱུཾ་ཞེས་པ་ནས། པྲ་ཛྙཱ་དྷྲིཀ་ཨོཾ་ཨཱ་ཞེས་ནང་མཆོད་དང། རྡོ་རྗེ་ཐལ་མོ་ཁ་ཕྱི་བས་ནང་མཆོད་ཀྱི་ཀ་པཱ་ལ་དཔྲལ་བ་ཕར་བསྟན་ཏེ་བཟུང་ནས། བདུད་རྩི་ལྔ་
ཡི་བཟའ་བ་ནི། །དངོས་གྲུབ་ཀུན་གྱི་དེ་ཉིད་མཆོག་དཀྱིལ་འཁོར་མཆོད་པ་བགྱིད་པར་འཚལ། །ཐུགས་ནི་རྩེ་བས་ཉེར་དགོངས་ཏེ། །མགོན་པོས་མཆོད་པ་འདི་བཞེས་ཞིག་
ཨོཾ་ཨཱ་ཞེས་པ་ནས། པྲ་ཛྙཱ་དྷྲིཀ་བཉྩ་ཨ་མྲྀ་ཏ་པྲ་ཏཱི་ཙྪ་ཧཱུཾ་སཱ་ཧཱ། ཞེས་བདུད་རྩི་ལྔ་དབུལ། སྡེ་ཚན་ཕྱི་མ་གསུམ་ཀ་ལ་ཚིག་བཅད་རྣམས་སྔ་མ་དང་འདྲ་ཞིང་མཆོད་སྔགས་སྡེ་ཚན་གཉིས་པ་ལ། ཨོཾ་ཨཱ་
མོ་ཧ་ར་ཏི། དྭེ་ཥ་ར་ཏི། ནཱ་ག་ར་ཏི། བཛྲ་ར་ཏི། ནཱུ་པ་བཛྲ། ཤཔྟ་བཛྲ། གནྡྷེ་བཛྲ། ངས་བཛྲ་པུཥྤེ་བྲ་ཏཱི་ཙྪ་ཧཱུཾ་སཱཧཱ། ཞེས་སོགས་དང། སྡེ་ཚན་གསུམ་པ་ལ། ཨོཾ་ཨཱ་མཻ་ཏྲི་

[036A]༄༅། །ཀྵི་ཏི་གརྦྷ། བཛྲ་པཱ་ཎི། ཁ་གརྦྷ། ལོ་ཀི་ཤྭ་ར། མྙྫུ་ཤྲཱི། སརྦ་ནི་ཝ་ར་ཎ་བི་སྐཾ་བི་ནི། ས་མནྟ་བྷ་དྲ་པུཥྤཾ་པྲ་ཏཱི་ཙྪ་ཧཱུཾ་སཱ་ཧཱ། ཞེས་སོགས་དང། སྡེ་ཚན་བཞི་པ་
ལ༑ ཨོཾ་ཨཱ་ཡ་མཱ་ནྟ་ཀྲི་ཏ་པྲ་ཛྙཱ་ཏ་ཀྲི་ཏ། ཅེས་པ་ནས། སུམྦྷ་རཱ་ཛ་པུ་ཥྤཾ་པྲ་ཏཱི་ཙྪ་ཧཱུཾ་སཱ་ཧཱ། ཞེས་སོགས་སྦྱར་ཏེ་དབུལ། དེ་ལས་བསྡུ་ན། ཚིག་བཅད་རྣམས་སྔ་མ་ལྟར་ལ་སྔགས། ཨོཾ་ཨཱ་
བཛྲ་དྷྲིཀ་སྤརཤ་བཛྲ་ཛིན་ཛི་ཀ་ཞེས་པ་ནས། སུམྦྷ་རཱ་ཛ་པུཥྤེ་པྲ་ཧཱི་ཙྪ་ཧཱུཾ་སཱ་ཧཱ། ཞེས་སོགས་ལྷ་ཐམས་ཅད་ཀྱི་སྔགས་ལ་མཆོད་སྔགས་སྦྱར་ཏེ་དབུལ། དེ་ཡང་ཤིན་ཏུ་བསྡུ་ན། ཨོཾ་ཨཱ་བཛྲ་
དཧྲི་ཀ་སྤརཤ་བཛྲ་པུཥྤཾ་པྲ་ཏཱི་ཙྪ་ཧཱུཾ་སཱ་ཧཱ། དེ་བཞིན་དུ། ཨོཾ་ཨཱ་བཛྲ་དྷྲིཀ་སྤརཤ་བཛྲ་པཉྩ་ཨ་མྲྀ་ཏ་པྲ་ཏཱི་ཙྪ་ཧཱུཾ་སཱ་ཧཱ། ཞེས་པའི་བར་གཙོ་བོ་ཡབ་ཡུམ་གྱི་སྔགས་ལ་མཆོད་སྔགས་སྦྱར་ཏེ་དབུལ། །ཕྱི་མ་
འདི་གཉིས་གང་བྱེད་ཀྱང་ནང་མཆོད་ཀྱི་ཚེ། ཨོཾ་ཨཱ་བཛྲ་དྷྲིཀ་ཨོཾ་ཨཱ་ཧཱུཾ། ཞེས་པ་ནས། སུམྦྷ་རཱ་ཛ་ཨོཾ་ཨཱ་ཧཱུཾ། ཞེས་པའི་བར་བརྗོད་དེ་འབུལ། དེ་ནས། ཨོཾ་ཨཱ་ཧཱུཾ། ཞེས་བརྗོད་དེ་
བདུད་རྩི་ལྕེ་ལ་བཞག་ཅིར་མྱང། ཕུན་ཚོགས་གླིང་གི་སྤར་མར་སྡེ་ཚན་རེལ། ཕྱི་ནང་གི་ཉེར་སྤྱོད་དང་འདོད་ཡོན། ནང་མཆོད་དང་བདུད་རྩི་ལྔ། བདག་ཉིད་འབུལ་བ། མཆོད་པའི་ང་རྒྱལ་བཟུང་
བ་རྣམས་ཚར་རེ། དེ་རྗེས་གསང་མཆོད། སླར་ཡང་བདག་ཉིད་འབུལ་བ་སོགས་བྱ་བར་གསུངས་ཤིང། དཀྱིལ་ཆོག་གི་ལྷན་ཐབས་མཁས་གྲུབ་རྗེས་མཛད་པའི་དཔེ་འགའ་ཞིག་ལས། སྡེ་ཚན་རེལ་འབུལ་
ལུགས་སྔ་མ་ལྟར་དང། དེ་ནས་གོས་རྒྱན་སོགས་འབུལ་བ་བཤད་ནས། བདུད་རྩི་ལྔའི་རྗེས་སུ་གསང་མཆོད་དང་བདག་ཉིད་འབུལ་བ་སོགས་མ་བཤད་ཀྱང། དབང་དོན་རབ་གསལ་ལས་ཉེར་སྤྱོད་དང་

[036B] བདུད་རྩི་ལྔ། གསང་བ་སྙོམས་འཇུག་གི་མཆོད་པ། བདག་ཉིད་འབུལ་པ་སོགས་པ་ཤད་པས་འདིར་འདི་བཞིན་བཀོད། རང་ཉིད་དཀྱིལ་འཁོར་གྱི་ནང་དུ་
ཞུགས༑ གཙོ་བོ་དང་ཐ་མི་དད་པར་གྱུར། ཡུམ་རེག་བྱ་རྡོ་རྗེ་མ་ཡོངས་སུ་གྱུར་པ་ལས་མཱ་མཱ་ཀཱི་སྔོན་མོ་མི་བསྐྱོད་པའི་དབུ་རྒྱན་ཅན། སྔོན་དཀར་དམར་བའི་ཞལ་གསུམ་ཕྱག་དྲུག་གི་གཡས་རྡོ་རྗེ་
འཁོར་ལོ་ཨུཏྤལ་སྔོ་དམར། གཡོན་དྲིལ་བུ་རིན་ཆེན་རལ་གྲི་འཛིན་པ། དེའི་སྙིང་གར་ཧཱུཾ་ལས་མི་བསྐྱོད་པ། སྤྱི་བོར་ཨོཾ་ལས་རྣམ་པར་སྣང་མཛད། མགྲིན་པར་ཨཱ་ལས་འོད་དཔག་མེད་
ལྟེ་བར་སཱ་ལས་རིན་ཆེན་འབྱུང་ལྡན། བརླའི་རྩ་བར་ཧཱ་ལས་དོན་ཡོད་གྲུབ་པ། རང་གི་གསང་གནས་མི་དམིགས་པའི་ངང་ལས་ཞེས་པ་ནས། རང་ཉིད་དོན་གྲུབ་ཏུ་གྱུར། ཕཊ། ཨོཾ་སརྦ་ཏ་ཐཱ་ག་ཏ་
པཱུ་ཛ་བཛྲ་སྭ་བྷཱ་ཝ་ཨཱ་ཏྨ་ཀོ་ རྡོ་རྗེའི་ལམ་ནས་ཡུམ་གྱི་པདྨར་ཕྱུང་བའི་བྱང་ཆུབ་ཀྱི་སེམས་ཀྱི་རྡུལ་ཕྲ་རབ་ལས་གྲུབ་པའི་དེ་བཞིན་གཤེགས་པ་ཡབ་ཡུམ་ནམ་མཁའི་ཁམས་གང་བ་སྙོམས་པར་ཞུགས་
པས་མཆོག། དཀྱིལ་འཁོར་བའི་ལྷ་ཐམས་ཅད་ཀྱིས་ཀྱང་ལྷན་ཅིག་སྐྱེས་པའི་དགའ་བ་ཉམས་སུ་མྱོང་ནས་བདེ་བ་ཆེན་པོ་དང་དེ་ཁོ་ན་ཉིད་དབྱེར་མེད་ཕྱེད་པའི་ཏིང་ངེ་འཛིན་ལ་སྙོམས་པར་ཞུས་པས་
གསང་བ་དང་དེ་ཁོ་ན་ཉིད་ཀྱི་མཆོག་པས་དགྱེས་པར་གྱུར། ཞེས་གསང་བ་སྙོམས་འཇུག་གི་མཆོད་པ་དབུལ། བདག་མིང་འདི་ཞེས་བྱ་བས་འདིར། །ཆོས་ཀྱི་དབྱིངས་ཀྱི་རང་བཞིན་གྲོང། །ཡོ་
བྱད་ཅི་འབྱོར་བ་ཡིས་ནི། །དཀྱིལ་འཁོར་མཆོད་པ་བགྱིད་པར་འཚལ། །ཐུགས་ནི་བརྟེ་བས་ཉེར་དགོངས་ཏེ། །མགོན་པོས་མཆོག་པའི་འདི་བཞེས་ཤིག་ཨོཾ་སརྦ་ཏ་ཐཱ་ག་ཏ་པཱུ་ཛ་ཨུ་པ་སྠཱ་ནཱ་
[037A]༄༅། །ཡ། ཨཱཏྨ་ནཾ་ནི་རྱཱ་ཏ་ཡཱ་མི། ཨོཾ་ཨཱ་ཧཱུཾ། ཞེས་བདག་ཉིད་དབུལ། སྣ་ཚོགས་དབང་པོའི་གཞུ་ལྟར་རབ་བཀྲ་ཞིང། །གང་ལ་རེག་ན་བདེ་བའི་རྒྱུར་འགྱུར་བ། །གོས་བཟང་རིན་
ཆེན་བདག་བློ་སྦྱང་ཕྱིར་འབུལ། །བཟོད་པ་དམ་པའི་གོས་ཀྱིས་བརྒྱན་པར་ཤོག་ཨོཾ་ཨ་ནུ་ཏཱ་ར་སརྦ་པཱུ་ཛ་མེ་གྷ་ས་མུངྒ་ཏེ་སྦ་ར་ཎ་ཧི་མཾ་ག་ག་ན་ཁཾ་ཧཱུཾ་ཕཊ་སཱཧཱ། ཡང་ན། ཨོཾ་བཛྲ་ཝ་སྟྲ་ཡེ་ཨཱ་ཧཱུཾ་
སཱ་ཧཱ། ཞེས་གོས་དབུལ། རྒྱལ་བ་མཚན་དཔེའི་རང་བཞིན་རྒྱན་ལྡན་ཕྱིར། །རྒྱན་གཞན་དག་གིས་བརྒྱན་པར་མི་འཚལ་ཡང། །རིན་ཆེན་རྒྱན་མཆོག་ཕུལ་བས་འགྲོ་ཀུན་གྱིས། །མཚན་
དཔེས་བརྒྱན་པའི་སྐུ་ལུས་ཐོབ་པར་ཤོག་ཨོཾ་བཛྲ་ཨ་ལངྐ་ར་ཝ་པུ་ཥ་ནི་ཨཱ་ཧཱུཾ་སཱ་ཧཱ། ཞེས་རྒྱན་དབུལ། བརྩེ་བའི་འཁོར་ཡུག་སྙན་པའི་བ་དན་དང། །ཏིང་འཛིན་བླ་རེ་སྤོབས་པའི་འོད་གསལ་
བ༑ ༑མཆོག་རྐྱེན་འོས་པའི་ཉེར་མཁོ་འདི་དག་འབུལ། །སྐྱེ་བོས་རྣམ་དག་ཡེ་ཤེས་ཐོབ་པར་ཤོག་ཨོཾ་བཛྲ་མཧཱ་པཱུ་ཛ་མེ་གྷ་ཨཱ་ཧཱུཾ། ཞེས་ཉེར་མཁོའི་ཡོ་བྱད་དབུལ། རིན་ཆེན་མཛེས་པའི་
བཀྲ་ཤིས་བུམ་པ་འདི། །སྣ་ཚོགས་བཅུད་ཀྱིས་བཀང་སྟེ་ཕུལ་བ་ཡིས། །ལས་དང་ཉོན་མོངས་དྲི་མ་ཀུན་དག་ནས། །བྱང་ཆུབ་སེམས་ཀྱི་རླན་གྱིས་བརླན་པར་ཤོག་ཨོཾ་བཛྲ་ཀ་ལ་ཤ་ཨཱ་
ཧཱུཾ་སཱ་ཧཱ། ཞེས་གང་བུམ་དབུལ། ཨོཾ་སརྦ་ཏ་ཐཱ་ག་ཏ་པཱུ་ཛ་བཛྲ་སྭ་བྷཱ་ཝ་ཨཱཏྨ་ཀོཉ་ ཞེས་མཆོད་པའི་ང་རྒྱལ་བཟུང། མཧཱ་ར་ཏ་སུ་དྲི་ཌྷ་སུ་ཏོ་ཥོ། སུ་སུ་ཁོ། བཛྲ་སཏ་ཨཱ་དྷྱ་སིང་དྷྱ་མཾ། ལན་
གསུམ་གྱིས་བསྐོར་བ་བྱ། ཨོཾ་བྲ་ན་མ་མི་སརྦ་ཏ་ཐཱ་ག་ཏ་ན། ཞེས་ཕྱག་བྱ། མི་བསྐྱོད་རྡོ་རྗེ་ཡེ་ཤེས་ཆེ། །ཞེས་པ་ནས། རྡོ་རྗེ་སེམས་དཔའ་ཕྱག་འཚལ་ལོ། །གང་ཞིག་གཟུགས་དང་ཞེས་

[037B] རྒྱ་ཆེན་དེ་ལ་ཕྱག་འཚལ་ལོ། །ཁྱབ་བདག་དཔལ་ལྡན་རྡོ་རྗེ་སེམས་དཔའ་དང། །དབྱེར་མེད་བླ་མ་སྐུ་བཞིའི་བདག་ཉིད་ཅན། །དངོས་གྲུབ་ཀུན་གྱི་འབྱུང་གནས་ཡིད་བཞིན་ནོར། །
བསམ་འཕེལ་དབང་གི་རྒྱལ་པོ་ལ་ཕྱག་འཚལ། །གཉིས་སྣང་སྤྲོས་པའི་ཀུན་རྟོག་དབྱིངས་སུ་ཐིམ། །སྲིད་པའི་འཁོར་ལོ་རླུང་གི་རྒྱུ་བ་བཅད། །ཐམས་ཅད་སྟོང་པ་ལྷན་སྐྱེས་དགའ་བའི་
མཆོག་བདེ་ཆེན་ཆོས་ཀྱི་སྐུ་ལ་ཕྱག་འཚལ་ལོ། །སྲོག་འཛིན་ཆེས་ཕྲ་ནོར་བུ་ཆུ་ཤེལ་ནི། །རྣམ་དག་འོད་གསལ་ལྷ་ཡི་ལམ་ལས་འོངས། །རབ་དཀར་ཟླ་ཟེར་བྱེ་བས་འཁྱུད་པའི་སྐུ། །ཟུང་
འཇུག་དང་པོའི་མགོན་པོ་ལ་ཕྱག་འཚལ། །མགོན་དེས་སྤྲུལ་པའི་གར་མཛད་རྡོ་རྗེ་འཛིན། །ཨིནྡྲ་ནཱི་ལའི་ལྷུན་པོ་དབང་པོའི་གཞུས། །ཀུན་ནས་ཀླུབས་པ་ཇི་བཞིན་ཡིད་འཕྲོག་པ། །ཞི་ཞིང་
འཛུམ་ལྡན་མི་བསྐྱོད་ལ་ཕྱག་འཚལ། །རང་རིགས་ཕྱག་རྒྱ་མཚོག་གི་མཛེས་མ་དང། །སྙོམས་འཇུག་ལྷན་སྐྱེས་དགའ་བའི་རོལ་པ་ལས། །ཉིད་སྐུའི་ཆ་ཤས་སུམ་ཅུ་རྩ་གཉིས་ཀྱི། །འཁོར་
ལོ་མཆོག་ཏུ་སྤྲུལ་ལ་ཕྱག་འཚལ་ལོ། །མཆེ་བ་རབ་དཀར་ཁྲོ་ཆགས་བརྗིད་པའི་ཞལ། །མིག་སྨན་མདོག་ཅན་ཉི་མ་འབུམ་གྱི་འོད། །མཚན་དཔེ་ལ་འགྲན་རིན་ཆེན་རྒྱན་མང་མཛེས། །དཔལ་
ལྡན་ཞེ་སྡང་རྡོ་རྗེ་ལ་ཕྱག་འཚལ། །དེ་ཉིད་ཐུགས་ལ་དགའ་བསྐྱེད་ཡིད་འཕྲོག་མ། །ནུ་མ་མངོན་དགའ་རིན་ཆེན་དོ་ཤལ་དགོད། །རེག་བྱ་རྡོ་རྗེ་ནམ་མཁའི་མཛེས་པ་འཕྲོག་མཛེས་སྡུག་ལྷ་མོ་ཁྱོད་
ལ་ཕྱག་འཚལ་ལོ། །གཟུགས་ཕུང་རྣམ་དག་མེ་ལོང་ཡེ་ཤེས་དངོས། །རྣམ་བཀྲ་འཇའ་ཚོན་གོས་ཀྱིས་འཁྱུད་པ་ཡི། །ཟླ་བའི་ཕུང་པོ་ལྟ་བུའི་སྐུ་མངའ་བ། །རྒྱལ་བ་རྣམ་སྣང་མཛད་ལ་ཕྱག་འཚལ་

[038A]༄༅། །ལོ། །ཚོར་བ་རྣམ་དག་མཉམ་ཉིད་ཡེ་ཤེས་དངོས། །ཉིན་བྱེད་བྱེ་བའི་མདངས་ལྡན་གསེར་གྱི་རི། །རྣམ་མང་རྒྱུ་སྐར་དོ་ཤལ་འཕྱང་བ་བཞིན། །རབ་མཛེས་རིན་
ཆེན་འབྱུང་ལྡན་ལ་ཕྱག་འཚལ། །འདུ་ཤེས་རྣམ་དག་སོར་རྟོག་ཡེ་ཤེས་དངོས། །ལི་ཁྲིའི་རྒྱ་མཚོ་ལྟ་བུའི་འོད་མངའ་བ། །འཇིག་རྟེན་ཀུན་གྱི་མིག་གི་དགའ་སྟོན་མཆོག་མཐའ་ཡས་འོད་
དཔག་མེད་ལ་ཕྱག་འཚལ་ལོ། །འདུ་བྱེད་རྣམ་དག་བྱ་སྒྲུབ་ཡེ་ཤེས་དངོས། །མར་གད་ཕུང་པོ་ཉི་འོད་དང་འགྲོགས་པས། །ཐུབ་ཀུན་ཡིད་ནི་ཆགས་པར་བྱེད་བ་བཞིན། །རབ་གསལ་དོན་
ཡོད་རྡོ་རྗེ་ལ་ཕྱག་འཚལ། །ཁམས་བཞི་རྣམ་དག་ཚད་མེད་བཞི་ཡི་དངོས། །ཨུཏྤལ་མིག་ཅན་བིམྦའི་མཆུ་སྒྲོས་ཅན། །ཟུར་གྱིས་བལྟ་ཞིང་བདེ་སྟེར་བཅོམ་ལྡན་མ། །འཇོ་སྒེག་ལྷ་མོ་བཞི་ལ་
ཕྱག་འཚལ་ལོ། །རྒྱལ་སྲས་དགའ་མ་གཟུགས་སོགས་རྣམ་དག་ཅིང། །དབང་པོའི་བདེ་སྟར་ཆགས་པའི་ཉམས་ལྡན་མེ། །རོལ་རྩེད་གར་གྱིས་རོལ་པའི་རྡོ་རྗེ་ནི། །དགའ་བསྐྱེད་ལྷ་མོ་བཞི་ལ་
ཕྱག་འཚལ་ལོ། །སྐྱེ་མཆེད་ཚིགས་དང་རྩ་རྒྱུས་རྣམ་དག་ཅིང། །ཕྱོགས་ཀྱི་བདེ་གཤེགས་འོད་ཀྱིས་འཁྱུད་པའི་སྐུ། །ལྷ་ཡི་གོས་དང་རིན་ཆེན་རྒྱན་མང་འཆང། །བློ་ཆེན་རྒྱལ་སྲས་བརྒྱད་ལ་
ཕྱག་འཚལ་ལོ། །བཞད་པའི་གད་རྒྱངས་འབར་བའི་མཆེ་བ་ཅན། །ལྟོས་འགྲོའི་དོ་ཤལ་སྤྱན་རྩ་གློག་ལྟར་འཁྱུག་ཡན་ལག་རྣམ་དག་དུས་མཐའི་མེ་དཔུང་འོད། །སྟོབས་ཆེན་ཁྲོ་བོ་བཅུ་ལ་
ཕྱག་འཚལ་ལོ། །རྒྱལ་བའི་ལྷན་སྐྱེས་དགའ་བའི་རོལ་བ་ལས། །དུ་མར་སྤྲོ་ཞིང་ཅིག་ཅང་སྡུད་པ་དང། །གཉིས་མེད་གཉིས་བྲལ་བདེ་སྟོང་ལྷ་ཡི་སྐུ། །རྟེན་དང་བརྟེན་པར་ཤར་ལ་ཕྱག་

[038B] །དེ་ལྟར་བསྟོད་པའི་རབ་དཀར་དགེ་བའི་ཚོགས། །ཇི་སྙེད་ཐོབ་དེས་འགྲོ་བ་མ་ལུས་པའི། །སྙིང་གི་བུམ་པ་བདེ་ཆེན་བདུད་རྩིའི་ཆུས། །བདེ་བླག་ཉིད་དུ་གང་བ་ཐོབ་གྱུར་
ཅིག་ཅེས་བསྟོང་པ་བྱ། གང་ཞིག་ཐོག་མེད་སྲིད་པའི་ཆུ་ཀླུང་དུ། །ཞེས་པ་ནས། ཡང་དག་ཉིད་དུ་ད་ནི་གནས་པར་བགྱི། །ལན་གཅིག་དཀོན་མཆོག་གསུམ་ལ་བདག་
སྐྱབས་མཆི། །ཞེས་པ་ནས། སངས་རྒྱས་བྱང་ཆུབ་ཡིད་ཀྱིས་གཟུང། །ལན་གསུམ་གྱིས་སྐྱབས་སེམས་བྱ། སངས་རྒྱས་བྱང་ཆུབ་སེམས་དཔའ་ཀུན། །ཞེས་པ་ནས། སེམས་ཅན་
མྱ་ངན་འདས་ལ་དགོད། །ལན་གསུམ་གྱིས་སྔགས་སྡོམ་བཟུང་བ་བརྟན་པར་བྱ། དེ་ནས་གཙོ་བོའི་སྔགས་བརྒྱ་རྩ། འཁོར་རྣམས་ཀྱི་ཉེར་གཅིག་རེ། བརྟན་བྱེད་ཡི་གེ་བརྒྱ་པ་བཟླ། དཀྱིལ་འཁོར་
བ་དང་ཕྱོགས་སྐྱོང་གི་གཏོར་མ་སྒྲུབ་ཐབས་ལྟར་བསང་སྦྱང་བྱིན་གྱིས་བརླབ། འདིར་དབང་དོན་རབ་གསལ་དུ། འཇིག་རྟེན་པ་དང་འཇིག་རྟེན་ལས་འདས་པའི་གཏོར་མ་བཏང་ཞེས་པ་མ་གཏོགས་གཏོར་
མ་འབུལ་ཚུལ་གསལ་བར་མ་བཤད། འདུལ་འཛིན་པའི་བསམ་གཏན་བསྒྲུབ་མཆོད་ཀྱི་ཆོ་ག་ལས་ཀྱང་དེ་དང་འདྲ། མཁས་གྲུབ་ཐམས་ཅད་མཁྱེན་པའི་དཀྱིལ་འཁོར་གྱི་ལྷན་ཐབས་ལས་ཕྱོགས་སྐྱོང་
དགུག་པ་སོགས་བཤད་ནས་འདས་པའི་གཏོར་མགྲོན་ཇི་ལྟར་བྱ་བ་མ་བཤད་པ་ལྟར་ན། འདས་པའི་གཏོར་མ་མདུན་སྐྱེད་ཀྱི་དཀྱིལ་འཁོར་བ་ལ་འབུལ་བའི་ལུགས་ཡིན་འདྲ་བས་དེ་ལྟར་ན། རང་གི་ཐུགས་
ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་ཕྱོགས་སྐྱོང་བཅོ་ལྔ་འཁོར་དང་བཅས་པ་བཀུག་ཏེ་དཀྱིལ་འཁོར་གྱི་ཕྱིའི་ཕྱོགས་མཚམས་རྣམས་སུ་འཁོད་པ་ནི། ཤར་དུ་རྡོ་རྗེ་མཚོན་ཆ་སེར་པོ་ཞེས་པ་ནས་

[039A]༄༅། །ཨོཾ་ཨཱ་ཧྲཱི་པྲ་ཝ་ར་སད་ཀ་རཾ་པྲོཀྵ་ཎཾ་པྲཏཱི་ཙྪ་ཧཱུཾ་སཱཧཱ། ཨོཾ་ཨཱ་བཛྲ་དཧྲི་ཀ་ཧཱུཾ་ཞེས་པ་ནས། སུམྦྷ་རཱ་ཛ་ཧཱུཾ་ཧཱུཾ། སརྦ་ཞེས་པ་ནས། ཙ་ཀུ་རུ་སཱ་ཧཱ། ཨོཾ་ཨཱ་དུས་གསུམ་
སྐྱེས་པ་ཞེས་པ་ནས་བསྲུང་བར་མཛད་དུ་གསོལ་ཧཱུཾ་སཱཧཱ། ཨོཾ་ཨཱ་ཧྲཱི་པྲ་ཝ་ར་སད་ཀ་རཾ་ཨཱ་ཉྩ་མཱ་ཎཾ་ཞེས་པ་ནས། ཨྲྒྷཾ་པྲ་ཏཱི་ཙྪ་ཧཱུཾ་སཱ་ཧཱ། ཨོཾ་བཛྲ་ཏཾ་བུ་ལ་ཡེ་སཱཧཱ། ཨོཾ་སརྦ་ཏ་ཐཱ་ག་ཏ་
པུཥྤཾ་ཞེས་པ་ནས། ཤཔྟ་པྲ་ཏཱི་ཙྪ་ཧཱུཾ་སཱཧཱ། བཛྲ་དཧྲི་ཀ་ཨོཾ་ཨཱ་ཧཱུཾ། ཞེས་པ་ནས། སུམྦྷརཱ་ཛ་ཨོཾ་ཨཱ་ཧཱུཾ། ཨོཾ་ད་ཤ་དི་ཀ་ལོ་ཀ་པཱ་ལ་ས་པ་རི་ཝ་ར་པུཥྤཾ་ཞེས་པ་ནས། ཨོཾ་ཨཱ་ཧཱུཾ་བཛྲ་མུཿ་
ཕྱོགས་སྐྱོང་འཁོར་བཅས་རང་གནས་སུ་གཤེགས་པར་གྱུར། ཅེས་འདས་པའི་གཏོར་མ་མདུན་བསྐྱེད་ཀྱི་དཀྱིལ་འཁོར་བ་དང། འཇིག་རྟེན་པའི་གཏོར་མ་སྤྱན་དྲངས་པའི་ཕྱོགས་སྐྱོང་ལ་དབུལ། ཆོས་
སྐྱོང་གི་གཏོར་མ་འདིར་འབུལ་ན་མགོན་པོ་ཆོས་རྒྱལ་སོགས་གང་ལ་འབུལ་ན་རང་རང་གི་གཏོར་ཆོག་རྒྱས་བསྡུས་གང་ཡང་རུང་བས་སྐབས་དང་སྦྱར་ལ་དབུལ། དེ་ནས་གཏང་རག་གི་མཆོད་པ་བྱིན་གྱིས་བརླབས་
ཏེ་མཆོད་བསྟོད་སྨོན་ལམ་རྣམས་འོག་ནས་འབྱུང་བ་ལྟར་བྱ། དེ་ནས་ཆད་ལྷག་གི་ཉེས་པ་ཞི་བའི་དོན་དུ་ཡི་གེ་བརྒྱ་བ་ལན་གསུམ་བརྗོད། མེ་ཏོག་དང་བཅས་པའི་ཐལ་མོ་སྙིང་ཁར་སྦྱར་ལ་མཚང་པ་ལ་
སོགས་པའི་ཉེས་པ་ཞི་བར་བྱ་བའི་ཕྱིར་བཟོད་པར་གསོལ་བ། །གང་ཡང་བདག་བློ་རྨོངས་པ་ཡིས། །ཉེས་བྱས་ཅུང་ཟད་གང་བགྱིས་པ། །གང་ཕྱིར་ལུས་ཅན་སྐྱབས་ཡིན་ཕྱིར། །མགོན་ཁྱོད་
དེ་ཀུན་བཟོད་མཛད་རིགས། །ཞེས་བརྗོད། འདོད་པའི་དོན་འགྲུབ་པར་གསོལ་བ་གདབ་པ་ནི། བཅོམ་ལྡན་འདས་མི་བསྐྱོད་རྡོ་རྗེའི་ལྷ་ཚོགས་ཁྱེད་རྣམས་ལ་མཁྱེན་པའི་ཡེ་ཤེས། བརྩེ་བའི་ཐུགས་རྗེ་

[039B] སྐྱོབས་པའི་ནུས་མཐུ་བསམ་གྱིས་མི་ཁྱབ་པ་མངའ་བ་ལགས་པས། ཕན་བདེའི་འབྱུང་གནས་སངས་རྒྱས་ཀྱི་བསྟན་པ་རིན་པོ་ཆེ་སྒོ་ཐམས་ཅད་ནས་ཕྱོགས་ཐམས་ཅད་དུ་དར་
ཞིང་རྒྱས་ལ་ཡུན་རིང་དུ་གནས་པར་བྱིན་གྱིས་བརླབས་ཏུ་གསོལ། དཔལ་ལྡན་བླ་མ་དམ་པ་རྣམས་དང་བསྟན་པ་འཛིན་པའི་སྐྱེས་བུ་དམ་པ་ཐམས་ཅད་སྐུ་ཁམས་བཟང་ཞིང་སྐུ་ཚེ་རིང་བ་དང་རྣམ་པར་
དཀར་བའི་འཕྲིན་ལས་ཐམས་ཅད་དར་རྒྱས་སུ་འབྱུང་བར་བྱིན་གྱིས་བརླབས་ཏུ་གསོལ། བདག་ཅག་དཔོན་སློབ་འཁོར་དང་བཅས་པ་རྣམས་དང་སྦྱིན་པའི་བདག་པོ་སོགས་སེམས་ཅན་ཐམས་ཅད་
ཀྱིས་ཐར་པ་དང་ཐམས་ཅད་མཁྱེན་པ་སྒྲུབ་པའི་འགལ་རྐྱེན་བར་ཆད་ཐམས་ཅད་ཞི་ཞིང་མཐུན་རྐྱེན་ལེགས་ཚོགས་ཐམས་ཅད་ལྷུན་གྱིས་འགྲུབ་པ་དང། འཇིག་རྟེན་གྱི་ཁམས་ཐམས་ཅད་དུ་བཀྲ་ཤིས་
ཀྱི་དགེ་མཚན་རྒྱ་ཆེན་པོ་རྒྱུན་མི་འཆད་དུ་འབྱུང་བར་བྱིན་གྱིས་བརླབས་ཏུ་གསོལ། ཞེས་བརྗོད། འདིར་དབང་དོན་རབ་གསལ་དུ་ཡེ་ཤེས་པ་གཤེགས་པ་དང། རང་གིས་སྤྲུལ་པའི་དམ་ཚིག་པ་རྣམས་
རང་ལ་གཞུག་པར་གསུངས་པ་ནི་རྡུལ་ཚོན་གྱི་དཀྱིལ་འཁོར་ལ་དེ་ལྟར་བྱ་བར་གསུངས་པ་ཡིན་ལ། རས་བྲིས་ལ་ཁ་ཅིག་དཀྱིལ་འཁོར་སྒྲུབ་དུས་སུ་སྤྱན་དྲངས་ནས་བསྟིམ་པའི་ཡེ་ཤེས་པ་གཤེགས། བསྒྲུབ་
དུས་སུ་བསྐྱེད་པའི་དམ་ཚིག་པ་རང་ལ་བསྡུ། དེ་ལྟར་བྱས་པས་རབ་གནས་ཀྱི་དུས་སུ་བསྟིམ་པའི་ཡེ་ཤེས་པ་གཤེགས་པར་མི་འགྱུར་ཞིང་དཀྱིལ་ཆོག་དང་མཐུན་ཞེས་ཟེར། ཡང་ཁ་ཅིག་རྡུལ་ཚོན་ལ་ཡེ་ཤེས་
པ་གཤེགས་གསོལ་བྱེད་པ་སྒྲུབ་གཞི་རྡུལ་ཚོན་གཤེགས་དགོས་པས་ཡིན་ལ། རས་བྲིས་ལ་སྒྲུབ་གཞི་གཤེགས་མི་དགོས་པས་ཡེ་ཤེས་པ་གཤེགས་དོན་མེད། རབ་གནས་ཀྱི་ཡེ་ཤེས་པ་བཞུགས་པའི་

[040A]༄༅། །སྟེང་དུ་དཀྱིལ་འཁོར་བསྒྲུབ་དུས་ཀྱི་ཡེ་ཤེས་པ་བཞུགས་པ་བྱིན་རླབས་ཆེ་བ་ལས་སྐྱོན་དུ་མི་འགྱུར། བསྐྱེད་པའི་དམ་ཚིག་པ་ཡང་སྒྲུབ་གཞི་རས་བྲིས་དེ་ཉིད་ལ་བསྐྱེད་པའི་དམ་ཚིག་པ་
ཡིན་པས་དེ་བསྡུ་མི་དགོས་པའི་རྒྱུ་མཚན་ཡེ་ཤེས་པ་གཤེགས་མི་དགོས་པ་དང་འདྲ་ཞེས་ཟེར། ཡང་ཁ་ཅིག་རས་བྲིས་ཀྱི་ཡེ་ཤེས་པ་གཤེགས་མི་དགོས་ཀྱང་དམ་ཚིག་པ་རང་དང་རས་བྲིས་དབྱེར་མེད་དུ་བྱས་
ནས་བསྒྲུབ་པ་ཡིན་ལ་རང་རས་བྲིས་ལས་ལོགས་སུ་དབྱེ་དགོས་པས་དམ་ཚིག་པ་རང་ལ་བསྡུ་དགོས་ཞེས་ཟེར། ཡང་ཁ་ཅིག་རང་དང་རས་བྲིས་གཉིས་ཀ་ལ་ཐུན་མོང་དུ་བསྒྲུབ་པའི་འཁོར་གྱི་ལྷའི་དམ་ཚིག་
པ་ལ་ཆ་གཉིས་ཕྱེ་ནས་ཆ་གཅིག་རང་ལ་བསྡུ་ཞིང་ཆ་གཅིག་རས་བྲིས་ལ་བརྟན་བཞུགས་བྱ། རང་རས་བྲིས་ཀྱི་གཙོ་བོ་ལས་མར་མེ་གཅིག་ལས་གཉིས་ཆད་ཀྱི་ཚུལ་དུ་ལོགས་སུ་དབྱེ། ཡེ་ཤེས་པ་རས་བྲིས་
ལ་བརྟན་བཞུགས་བྱ། བསྒྲུབ་པའི་ཚེ་རང་དང་རས་བྲིས་དབྱེར་མེད་དུ་བྱས་ནས་བསྒྲུབ་པ་ཡིན་པས་དམ་ཚིག་པ་ལ་ཆ་གཉིས་སུ་འབྱེད་མི་རིགས་སྙམ་ན་སྐྱོན་མེད་དེ་དམ་ཡེ་གཉིས་དབྱེར་མེད་དུ་བྱས་ཀྱང་
སོ་སོར་འབྱེད་པ་བཞིན་ནོ་ཞེས་ཟེར། རས་བྲིས་ཀྱི་དཀྱིལ་འཁོར་ལ་ཇི་ལྟར་བྱ་ཚུལ་བཤད་པའི་ཁུངས་གསལ་པོ་མ་མཐོང་ཞིང་བློ་གྲོས་ཆུང་དུས་དཔྱད་དཀའ་བར་སྣང་ནའང་འདོད་ཚུལ་ཕྱི་མ་ལྟར་འཐད་པར་
སེམས་ཤིང་ཡིད་ཆེས་པའི་ཁུངས་གསལ་པོ་གཞན་མཐོང་ན་དེ་ལྟར་བྱ་བར་སྤྲོའོ། །དེ་ལྟར་ན། རང་གི་ཐུགས་ཀའི་ཧཱུཾ་གི་འོད་ཟེར་གྱིས་འཁོར་གྱི་ལྷ་རྣམས་ཀྱི་དམ་ཚིག་པའི་ཆ་གཅིག་བསྡུས་ཏེ་རང་གི་
སྤྱི་བོ་ལ་སོགས་པའི་གནས་རྣམས་འཁོད་བ་ནི། སྦྱི་བོར་རྣམ་པར་སྣང་མཛད། ཞེས་པ་ནས་རྐང་མཐིལ་གཉིས་སུ་གནོད་མཛེས་རྒྱལ་པོ།། རང་ཉིད་གཙོ་བོ་ལས་མར་མེ་གཅིག་ལས་གཉིས་

[040B] བསྒྲུབ་པའི་དཀྱིལ་འཁོར་གྱི་དམ་ཚིག་པའི་ཆ་གཅིག་དང་ཡེ་ཤེས་པ་རྣམས་བསྒྲུབ་གཞི་འདི་ལ་ས་ཆུ་མེ་རླུང་གི་གནོད་པས་མ་ཞིག་གི་བར་
དུ་བརྟན་པར་བཞུགས་ནས་བདག་སོགས་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། འདིར་ནི་གཟུགས་དང་ལྷན་གཅིག་ཏུ། །འགྲོ་བའི་དོན་དུ་བཞུགས་
ནས་ཀྱང། །ནད་མེད་ཚེ་དང་དབང་ཕྱུག་དང། །མཆོག་རྣམས་ལེགས་པར་སྩལ་དུ་གསོལ། །ཨོཾ་སུ་པྲ་ཏིཥྛ་བཛྲ་ཡེ་སཱ་ཧཱ། ཞེས་བརྟན་བཞུགས་བྱ། རང་ཡབ་ཡུམ་སྙོམས་པར་ཞུགས་
པའི་སྦྱོར་མཚམས་ནས་བྱང་ཆུབ་ཀྱི་སེམས་ཀྱི་འོད་ཟེར་འཕྲོས་པས། སེམས་ཅན་ཐམས་ཅད་ལ་དབང་བསྐུར། སྒྲིབ་པ་སྦྱངས། ཧཱུཾ་ཡིག་ཏུ་གྱུར་དེས་ནམ་མཁའི་ཁམས་གང་བ་ཡོངས་སུ་གྱུར་པ་
ལས་རྡོ་རྗེ་འཆང་དུ་གྱུར་པ་རྣམས། རང་གི་ཐུགས་ཀའི་ཧཱུཾ་གི་འོད་ཟེར་གྱིས་དྲངས་ནས་རང་ཉིད་ལ་ཐིམ་པར་གྱུར། ཨོཾ་ཡོ་ག་ཤུདྡྷཱ་སརྦ་དྷརྨ་ཡོ་ག་ཤུདྡྷཱོ་ཉ་ སྣོད་ཐམས་ཅད་གཞལ་ཡས་ཁང་
དང་བཅུད་ཐམས་ཅད་རྡོ་རྗེ་འཆང་དུ་གྱུར། དེ་ནས་ཤིས་བརྗོད་འོག་ནས་འབྱུང་བ་ལྟར་བྱའོ། །གཉིས་པ་བསམ་གཏན་གྱི་དཀྱིལ་འཁོར་སྒྲུབ་ཅིང་མཆོད་པའི་ཚུལ་ནི། ཇི་ལྟར་འོས་པའི་ས་ཕྱོགས་
སུ་སྟེགས་ཀྱི་ཁར། མདུན་སྐྱེད་ལ་འབུལ་རྒྱུའི་ཉེར་སྦྱོང་ཚར་བཅུ་ལས་མི་ཉུང་བ་དང་ཆུ་བཞི་སོགས་བཀོད་པ་མཛེས་པར་བཤམས། བདག་སྐྱེད་རྫོགས་པར་བསྒོམ་སྟེ་རྟེན་བརྟེན་པ་ལུས་ལ་བསྡུས་
པའི་རྗེས་སུ། ཤཱུ་ཉ་ཏས་སྟོང་པར་སྦྱངས། སྟོང་པའི་ངང་ལས་བསྲུང་བའི་འཁོར་ལོ་ཞེས་སོགས་སམ་ཡང་ན། སྐད་ཅིག་གིས་རྡོ་རྗེའི་ས་གཞི་ར་བ་གུར་བླ་རེ་མེ་རི་དང་བཅས་པ་ཡོངས་སུ་རྫོགས་

[041A]༄༅། །པའི་དབུས་སུ་ཞེས་པ་ནས། བྱང་ཕྱོགས་པ་རྣམས་ལ་སྣ་ཚོགས་རྡོ་རྗེའི་གདན། ཞེས་པའི་བར་གྱིས་གཞལ་ཡས་ཁང་བསྐྱེད་ལ། གདན་དེ་རྣམས་ཀྱི་སྟེང་དུ་ཨོཾ་ཨཱ་ཧཱུཾ་ཧཱུཾ་
ཨོཾ་ཨཱ་ཨོཾ་ཧཱུཾ་ཞེས་པ་ནས། ཨོཾ་ཨཱ་ཧཱུཾ་ཧཱུཾ་བཅུར་གྱུར། དེ་རྣམས་ཡོངས་སུ་གྱུར་པ་ལས། རྡོ་རྗེ། འཁོར་ལོ། རིན་པོ་ཆེ། པདྨ། སྣ་ཚོགས་རྡོ་རྗེ། འཁོར་ལོ། རྡོ་རྗེ་
ཨུཏྤལ། སྣ་ཚོགས་རྡོ་རྗེ། མེ་ལོང་དམར་པོ། པི་ཝང་སྔོན་པོ། དྲིའི་དུང་ཆོས། རོའི་སྣོད། གླུ་ཤིང་གི་མེ་ཏོག་སྡོང་བུ་དང་བཅས་པ་འཁོར་ལོས་མཚན་པ། འཁོར་ལོ། རིན་པོ་ཆེ་
གཉིས། པདྨ་གཉིས། རལ་གྲི་གཉིས། དབྱུག་པ། རྡོ་རྗེ། པདྨ། སྣ་ཚོགས་རྡོ་རྗེ། རལ་གྲི། རྡོ་རྗེ། རྡོ་རྗེས་མཚན་པའི་དབྱུག་པ་སྔོན་པོ། །རྡོ་རྗེས་མཚན་པའི་དབྱུག་
པ་ནག་པོ། རྡོ་རྗེ་དང་རྡོ་རྗེ་དེ་རྣམས་ཡོངས་སུ་གྱུར་པ་ལས་རིམས་ཀྱིས་ལྷ་སུམ་ཅུ་སོ་གཅིག་ཏུ་གྱུར་པ་ནི། གདན་དབུས་མའི་སྟེང་དུ་རང་ཉིད་མི་བསྐྱོད་པ་ཞི་བ་མཐིང་ནག་མི་བསྐྱོད་པའི་དབུ་རྒྱན་ཅན་
ཞེས་པ་ནས་གཏོར་མ་འབུལ་བའི་བར་སྔ་མ་ཇི་ལྟ་བ་བཞིན་བྱ། དེ་ནས་ནང་གི་སྦྱིན་སྲེགས་ཚོགས་ཀྱི་མཆོད་པ་བྱ། གཏང་རག་གི་མཆོད་པ་བྱིན་གྱིས་བརླབས་ལ། དག་ཅིང་དྲི་མེད་ཡིད་འོང་བའི། །
ཞེས་སོགས་ཚིགས་བཅད་དང། ཨོཾ་ཨཱ་ཧྲཱི་པྲ་ཝ་ར་སད་ཀ་རཾ་ཨྲྒྷཾ་་ཞེས་སོགས་སྔགས་དང་བཅས་པས་ཆུ་བཞི། ལྷ་ཡི་མེ་ཏོག་དམ་པ་འདི། །ཞེས་སོགས་ཚིགས་བཅད་དང། ཨོཾ་སརྦ་ཏ་
ཐཱ་ག་ཏཱ་པུཥྤེ་ཞེས་སོགས་སྔགས་དང་བཅས་པས་ཉེར་སྤྱོད་རོལ་མོ་རྣམས་དབུལ། བསྡུ་ན། ཨོཾ་སརྦ་ཏ་ཐཱ་ག་ཏཱ་ཨྲྒྷཾ་ཞེས་སོགས་སྔགས་ཙམ་གྱིས་དབུལ། མི་བསྐྱོད་རྡོ་རྗེ་ཡེ་ཤེས་ཆེ། །ཞེས་

[041B] དེ་ལྟར་སྒྱུ་མ་ཇི་བཞིན་རྨི་ལམ་བཞིན། །སྣང་སྟོང་ལྷ་སྐུར་གསལ་བའི་ངང་ཉིད་ནས། །ཕྱོགས་བཅུའི་རྒྱལ་བ་རབ་འབྱམས་ཀུན་བསྡུས་པ། །མི་བསྐྱོད་རྡོ་རྗེའི་དཀྱིལ་
འཁོར་ལྷ་ཚོགས་ལ། །རྨང་བྱུང་བདེ་བས་དགྱེས་པ་བསྐྱེད་པའི་ཕྱིར། །ཕྱི་དང་ནང་དང་གསང་བའི་མཆོད་བསྟོད་དང། །སྒོམས་དང་བཟླས་པ་སོགས་ལ་འདིར་འབད་པས། །བདག་གིས་
ཇི་སྙེད་བསགས་པའི་དགེ་བ་འདིས། །རང་ཉིད་སྲིད་མཚོར་ལྷུང་བ་ཇི་བཞིན་དུ། །མར་གྱུར་འགྲོ་བ་ཀུན་ཀྱང་དེ་འདྲ་བར། །མཐོང་ནས་འགྲོ་བ་སྒྲོལ་བའི་ཁུར་འབྱེར་བའི། །བྱང་ཆུབ་སེམས་
མཆོག་འབྱོངས་པ་ཉིད་གྱུར་ཅིག་སེམས་ཙམ་བསྐྱེད་ཀྱང་ཚུལ་ཁྲིམས་རྣམ་གསུམ་ལ། །གོམས་པ་མེད་ན་བྱང་ཆུབ་མི་འགྲོ་བར། །ལེགས་པར་མཐོང་ནས་རྒྱལ་སྲས་སྡོམ་པ་ལ། །བསོན་
པ་དྲག་པོས་སློབ་པ་ཉིད་གྱུར་ཅིག་ཐུན་མོང་ལམ་སྦྱང་སྣོད་དུ་གྱུར་པ་ན། །ཐེག་པ་ཀུན་གྱི་མཆོག་གྱུར་རྡོ་རྗེའི་ཐེག། །སྐལ་བཟང་སྐྱེ་བོའི་འཇུག་ངོགས་དམ་པ་དེར། །བདེ་བླག་ཉིད་དུ་
འཇུག་པ་ཉིད་གྱུར་ཅིག་བུམ་དབང་གང་གའའི་ཆུ་རྒྱུན་བསྐུར་བ་ཡིས། །ཐ་མ་ལ་སྣང་ཞེན་དྲི་མ་འཁྲུད་པར་ཤོག་གསང་དབང་ཡེ་ཤེས་བདུད་རྩི་མྱངས་པ་ཡིས། །ངག་གནས་རླུང་ནི་སྔགས་སུ་
འཆར་བར་ཤོག་གསུམ་པ་ལྷན་སྐྱེས་དགའ་བའི་ལྕགས་ཀྱུ་ཡིས། །ཡིད་ནི་འོད་གསལ་དབྱིངས་སུ་འདྲེན་པར་ཤོག་བཞི་པ་ཟུང་འཇུག་དོན་ལ་ངོ་སྤྲད་པས། །མཐར་ཐུག་དོན་ལ་སྒྲོ་འདོགས་
ཆོད་པར་ཤོག་དེ་ཚེ་དངོས་གྲུབ་རྣམ་གཉིས་འགྲུབ་པའི་གཞི། །རྣམ་དག་དམ་ཚིག་སྡོམ་པར་གསུངས་པ་ལ། །བཅོས་མ་མིན་པའི་ངེས་པ་རྙེད་གྱུར་ནས། །སྲོག་དང་བསྔོས་ཏེ་རྟག་ཏུ་
[042A]༄༅། །བསྲུང་བར་ཤོག་ཐ་མལ་སྣང་ཞེན་ཀུན་རྟོག་སྤངས་པ་ཡི། །ལུས་ཀྱི་གཡོ་བ་ངག་གི་བརྗོད་པ་དང། །ཡིད་ཀྱི་བསམ་པ་ཀུན་གྱིས་འབད་མེད་པར། །རླབས་ཆེན་
ཚོགས་རྣམས་ཡོངས་སུ་སྡུད་བྱེད་པའི། །ཐུན་བཞིའི་སྦྱོར་བ་བསྙེན་བསྒྲུབ་ཡན་ལག་བཞི། །རིམ་པ་དང་པོའི་རགས་དང་ཕྲ་བའི་ལམ། །མ་ལུས་ཤིན་ཏུ་བརྟན་པ་རྙེད་ནས་ནི། །གང་
སྣང་ལྷ་ཡི་འཁོར་ལོར་འཆར་བར་ཤོག་ཞིང་གི་ཕུལ་བྱུང་ཐུགས་ཀྱི་དཀྱིལ་འཁོར་ལ། །བརྟེན་ནས་འཁོར་གསུམ་དག་པའི་མཆོད་སྦྱིན་སོགས། །སྦྱོར་བ་ཚོགས་བསགས་ཆོ་ག་བཞིན་
བྱས་པས༑ ༑རང་གི་རྒྱུད་ནི་ཡོངས་སུ་དག་པར་ཤོག་དཔལ་ལྡན་ཞེ་སྡང་རྡོ་རྗེ་ཁྲོ་བོ་བཅུའི། །འཁོར་གྱིས་ཡོངས་སུ་བསྐོར་བའི་ཏིང་འཛིན་གྱིས། །ཕྱོགས་བཅུར་རྒྱུ་བའི་གདུག་པའི་
བསམ་པ་ཅན༑ ༑མ་ལུས་ཚར་གཅོད་འཕྲིན་ལས་འགྲུབ་པར་ཤོག་གང་དུ་འཚང་རྒྱའི་ཞིང་ཀུན་དག་བྱས་ནས། །དེར་ནི་སྐུ་གསུམ་གོ་འཕང་མངོན་འགྱུར་པའི། །ཐབས་ཀྱི་དམ་པ་འཆི་བ་
ཆོས་སྐུ་དང། །བར་དོ་ལོངས་སྐུ་སྐྱེ་བ་སྤྲུལ་པའི་སྐུར། །ཚུལ་བཞིན་ཉམས་སུ་ལེན་པའི་རྡོ་རྗེ་མཆོག་རིམ་པ་ཇི་བཞིན་རྒྱུད་ལ་བསྐྱེད་པ་ཡིས། །ཐ་མལ་སྐྱེ་ཤི་བར་དོའི་སྣང་ཞེན་ཀུན། །
སྦྱོང་བྱེད་དང་པོའི་སྦྱོར་བ་ཐོབ་པར་ཤོག་རང་དོན་ཕུན་ཚོགས་དེ་ཡི་མྱུར་བའི་ལམ། །འདོད་ཆགས་ཆེན་པོའི་ཚུལ་གྱི་ཏིང་འཛིན་གྱིས། །རང་རིགས་ཕྱག་རྒྱར་གཞོལ་བའི་ཐབས་ལ་མཁས། །
ལྷན་སྐྱེས་བདེ་བས་རྒྱལ་རྣམས་མཆོད་པར་ཤོག་མཁའ་དབྱིངས་རྡོ་རྗེ་སྦྱར་བས་སྦར་བ་ཡིས། །ཙཎྜ་ལི་ཡིས་བཞུས་པའི་བྱང་ཆུབ་སེམས། །ཨ་བ་དྷཱུ་ཏིའི་རྒྱུན་ལམ་ནས་འོངས་པ། །

[042B] །འཁྲུངས་པའི་རྟེན་དང་བརྟེན་པའི་དཀྱིལ་འཁོར་གྱིས། །སྤྲུལ་པའི་སྤྲིན་གྱིས་ནམ་མཁའི་ཁྱོན་བཀང་སྟེ། །སྣོད་བཅུད་ཞིང་ཀུན་ཡོངས་སུ་སྦྱོང་
མཛད་པའི། །དཀྱིལ་འཁོར་རྒྱལ་མཆོག་མྱུར་དུ་འགྲུབ་པར་ཤོག་སྲོག་འཛིན་ཐུར་སེལ་ལམ་གྱི་སྣ་རྩེར་ནི། །གནས་ནས་འོད་ཟེར་དྲ་བ་འགྱེད་པ་ཅན། །བདེ་གཤེགས་ལྔ་
བདག་རིན་ཆེན་ཁ་དོག་ལྔ། །ཕྱག་མཚན་བྱང་སེམས་ཕྲ་མོ་ཡོངས་འབྲུ་ཙམ། །དེ་ནང་དཀྱིལ་འཁོར་འཁོར་ལོ་ཡོངས་རྫོགས་ཤིང། །མ་འདྲེས་གསལ་ལ་ཇི་སྲིད་འདོད་ཀྱི་བར། །
མཉམ་པར་འཇོག་པའི་ཕྲ་མོའི་རྣལ་འབྱོར་དང། །ཕྱི་ནང་བཟླས་པ་ཡོངས་སུ་རྫོགས་པར་ཤོག་དེས་ནི་རྫས་སྔགས་འཁྲུལ་འཁོར་བསམ་གཏན་ལ། །བརྟེན་ནས་གྲུབ་པ་ཆེན་པོ་བརྒྱད་
དང་ནི༑ ༑ཞི་སོགས་རབ་འབྱམས་ལས་ཀུན་གྲུབ་པ་ཡི། །ལས་ཀྱི་རྒྱལ་པོ་མཆོག་ནི་འགྲུབ་པར་ཤོག་སོ་སོར་སྡུད་དང་བསམ་གཏན་སྲོག་རྩོལ་དང། །འཛིན་པ་རྗེས་དྲན་ཏིང་འཛིན་ཡན་ལག་
དྲུག་ཡོངས་སུ་སྡུད་པའི་ཟབ་ལམ་རིམ་པ་ལྔ། །སྤྱོད་པ་གསུམ་དང་བཅས་པ་འགྲུབ་པར་ཤོག་ནོར་བུར་ཐིག་ལེ་ཕྲ་མོར་སེམས་བརྟན་པས། །ཉི་མས་ཟླ་བ་བཞུས་པའི་བདུད་རྩིའི་རྒྱུན། །
ལུགས་འབྱུང་ལུགས་བཟློག་རིམ་པས་དྲངས་པ་ཡི། །ཡས་པ་བསམས་བརྟན་དགའ་བཞི་སྐྱེ་བར་ཤོག་དེ་ལས་ལངས་ཚེ་གང་ཤར་སྣང་བ་ཀུན། །རིགས་བརྒྱ་རིགས་ལྔ་རིགས་གསུམ་རིགས་
གཅིག་ཏུ། །འཆར་བའི་སྐུ་ཡི་རྡོ་རྗེའི་ཏིང་འཛིན་གྱིས། །ལུས་དབེན་སོར་སྡུད་བསམ་གཏན་རྫོགས་པར་ཤོག་ཐིག་ལེའི་རྒྱལ་པོ་སྔགས་ཀྱི་ཐིག་ལེ་མཆོག་སྙིང་གའི་ཆུ་སྐྱེས་སྣ་རྩེར་

[043A]༄༅། །གོམས་བྱས་པས། །གཟུངས་དང་འཛིན་པའི་རྣམ་རྟོག་བསྐྱེད་པའི་རླུང། །བཅུ་གཉིས་མི་ཤིགས་ཐིག་ལེར་སྡུད་པར་ཤོག་གདོང་གི་སྣ་རྩེར་འོད་ཀྱི་ཐིག་ལེའི་
གདངས། །མ་བཅོས་རྡོ་རྗེ་གསུམ་དུ་ཤར་བ་ཡི། །ངག་དབེན་གསུང་གི་རྡོ་རྗེའི་ཏིང་འཛིན་གྱིས། །སྙིང་གའི་མ་རིག་སྒོ་བའི་སྦུབས་འབྱེད་ཤོག་ཐབས་ཤེས་གསང་བའི་
རྩ་མཆོག་གཉིས་ཀྱི་རྩེར། །རྫས་ཀྱི་ཐིག་ལེའི་སྲོག་རྩོལ་བསྒོམས་པ་ཡིས། །ཀུན་རྟོག་རླུང་གི་མུན་པ་སངས་གྱུར་ནས། །འོད་གསལ་ཉི་མ་སྙིང་དབུས་འཆར་བར་ཤོག་སྣ་རྩེ་
གསུམ་དུ་ཐིག་ལེ་རྣམ་གསུམ་གྱི། །སྲོག་རྩོལ་བསྒོམས་པས་སྤྲིན་མེད་ནམ་མཁའ་ལ། །ཟླ་ཉིའི་འོད་དང་སྨག་གིས་ཁྱབ་འདྲ་ཡི། །སྟོང་པ་གསུམ་གྱི་སེམས་དབེན་སྐྱེ་བར་ཤོག་
སྒྱུ་མ་ལོངས་སྐུ་འོད་གསལ་ཆོས་སྐུ་དང། །སྣ་ཚོགས་སྤྲུལ་སྐུ་གསུམ་ལ་རེ་རེ་ཞིང། །རྣམ་པ་གསུམ་གསུམ་བསྲི་པ་རྣམ་པ་དགུ། །ཡོངས་རྫོགས་མན་ངག་གནད་ལ་མཁས་གྱུར་ཏེ། །ཀུན་
རྫོབ་སྒྱུ་ལུས་དོན་དམ་འོད་གསལ་འཛིན། །ལུགས་བཟློག་རྗེས་དྲན་ཟུང་འཇུག་ཏིང་འཛིན་དང། །སྤྲོས་བཅས་སྤྲོས་མེད་ཤིན་ཏུ་སྤྲོས་མེད་ཀྱི། །སྤྱོད་མཆོག་རྣམ་གསུམ་ཡོངས་སུ་
རྫོགས་པར་ཤོག་གལ་ཏེ་འདི་དང་བར་དོར་མཆོག་གྲུབ་པའི། །ཏིང་འཛིན་མ་རྙེད་འཆི་བའི་དུས་བྱེད་ན། །གཞི་ཡི་འཆི་རིམ་སྟོང་པ་རྣམ་པ་བཞི། །ལམ་གྱི་སྟོང་པ་བཞི་དང་
ནུས་ཤོག་བར་དོ་གྲུབ་ཚེ་སྒྱུ་མའི་ཏིང་འཛིན་དང། །བསྲེ་བར་བྱེད་ཅིང་སྐྱེ་བ་ལེན་པའི་ཚེ། །ལོངས་སྐུས་སྤྲུལ་སྐུའི་སྐྱེ་བ་འཛིན་པ་བཞིན། །སྐྱེ་གནས་མཆོག་ཏུ་བསམས་བཞིན་སྐྱེ་

[043B]མདོར་ན་སྐྱེ་ཤི་བར་དོ་གང་ཤར་ཡང། །སྔོན་ཆད་བསྒོམས་པའི་ལམ་ཁྱེར་རྣམ་གསུམ་གྱི། །གསོལ་འདེབས་དགེ་སྦྱོར་བསྐུལ་མར་རྟོགས་གྱུར་ནས། །འཆི་ཚེ་ཡིད་
ལ་དགའ་བ་རྒྱས་པར་ཤོག་དེ་ལྟར་རྨད་བྱུང་ལམ་གྱི་མཐར་ཐུགས་འདི། །ཚུལ་བཞིན་བསྒྲུབ་ལ་བར་ཆད་མེད་པ་དང། ཕྱོགས་དུས་ཀུན་ཏུ་དར་ཞིང་རྒྱས་གྱུར་ཏེ། །འགྲོ་ཀུན་
ཐབས་མཁས་འདི་ཡིས་སྒྲོལ་བར་ཤོག་ཅེས་བསྔོ་བ་སྨོན་ལམ་བྱ། ལྷག་ཆད་ཀྱི་ཉེས་པ་ཞི་བའི་ཕྱིར་ཡིག་བརྒྱ་བརྗོད་ལ། གང་ཡང་བདག་བློ་རྨོངས་པ་ཡིས། །ཞེས་སོགས་བཟོད་
གསོལ་དང། བཅོམ་ལྡན་འདས་མི་བསྐྱོད་རྡོ་རྗེའི་ལྷ་ཚོགས་ཁྱེད་རྣམས་ལ་ཞེས་སོགས་འདོད་དོན་གསོལ་འདེབས་རྣམས་སྔ་མ་ལྟར་བྱ། དེ་ནས། བདག་ལ་དངོས་གྲུབ་མཆོག་བསྩོལ་ལགས།།
ཏིང་འཛིན་ཀུན་གྱི་འབྲས་བུ་བསྩལ། །སེམས་ཅན་ཀུན་ལ་ཇི་འདོད་པར། །དངོས་གྲུབ་བླ་ན་མེད་པ་བསྩལ། །སླར་ཡང་གཤེགས་པ་མཛད་པའི་ཕྱིར། །རང་གི་གནས་གཤེགས་
བཛྲ་མུཿ་ཞེས་པས་ཡེ་ཤེས་པ་གཤེགས། ཐུགས་ཀའི་ཧཱུཾ་གི་འོད་ཟེར་གྱིས་འཁོར་གྱི་ལྷ་རྣམས་སྤྱན་དྲངས་ཏེ་སྤྱི་བོ་ལ་སོགས་པའི་གནས་རྣམས་སུ་འཁོད་པ་ནི། སྤྱི་བོར་རྣམ་པར་སྣང་མཛད་
ཞེས་པ་ནས། རྐང་མཐིལ་གཉིས་སུ་གནོད་མཛེས་རྒྱལ་པོ། གཞལ་ཡས་ཁང་གི་ཆ་སོ་སོ་ཡང་རང་གི་ལུས་ཀྱི་ཆ་སོ་སོ་ལ་ཐིམ། རང་ཡབ་ཡུམ་སྙོམས་པར་ཞུགས་པའི་སྦྱོར་མཚམས་ནས་
བྱང་ཆུབ་ཀྱི་སེམས་ཀྱི་འོད་ཟེར་འཕྲོས་པས་སེམས་ཅན་ཐམས་ཅད་ལ་དབང་བསྐུར། ཞེས་པ་ནས། སྣོད་ཐམས་ཅད་གཞལ་ཡས་ཁང་དང་བཅུད་ཐམས་ཅད་རྡོ་རྗེ་འཆང་དུ་གྱུར། ཞེས་དམ་

[044A]༄༅། །ཚིག་པ་ལུས་ལ་བསྡུས་ཏེ་སྣོད་བཅུད་སྦྱང་བསྒྱུར་བྱ། རབ་ཡངས་ནམ་མཁའ་ཏིལ་གྱི་གང་བུ་བཞིན། །ཡོངས་སུ་གང་བའི་འདུས་པའི་ལྷ་ཚོགས་ནི། །ཁ་ཅིག་མེ་ཏོག་
སྣ་ཚོགས་ཆར་འབེབས་ཤིང། །ལ་ལ་བཀྲ་ཤིས་གདངས་སྙན་གླུ་རུ་ལེན། །གཞན་དག་བགེགས་དཔུང་འཇོམས་པའི་འཕྲིན་ལས་ཀྱིས། །ཁྱེད་ལ་རྟག་ཏུ་དཔལ་གནས་མཛད་པ་འདི། །
ཤེས་པར་གྱིས་ལ་ཡིད་དགའ་བསྐྱེད་ཅིག་དང། །ཤིས་བརྗོད་འཕྲེང་བ་བདག་གིས་བསྒྲག་པར་བྱ། །རྨད་བྱུང་མཚན་དཔེའི་དཔལ་འབར་ལོངས་སྤྱོད་རྫོགས། །ཁ་སྦྱོར་བདེ་སྟོང་རོ་ལ་
རྟག་རོལ་ཅིང། །དམིགས་མེད་ཐུགས་རྗེས་ཞི་བའི་མཐའ་སྤངས་པ། །རྒྱལ་བ་ཡན་ལག་བདུན་ལྡན་ལ་ཕྱག་འཚལ། །གསང་བ་ཀུན་འདུས་སྡུད་མཛད་གསང་བའི་བདག་རྒྱུད་རྒྱལ་
འདུས་པའི་ལམ་གྱིས་མཆོག་བརྙེས་པ། །ཨིནྡྲ་བྷཱུ་ཏི་ཀླུ་ཡི་མཁའ་འགྲོ་མ། །བི་སུ་ཀཝ་དཔལ་ལྡན་ས་ར་ཧ། །ཀླུ་སྒྲུབ་རྡོ་རྗེ་ཅན་དང་འཕགས་པ་ལྷ། །ཀླུ་བྱང་ཤཱཀྱ་བཤེས་གཉེན་
མ་ཏ་ཀི་ཟླ་བའི་ཞབས་སོགས་བླ་མ་བརྒྱུད་པ་ལ། །ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། །ཁྱེད་ཀྱི་མི་མཐུན་རྒྱུད་པ་ཀུན་ཟད་ཅིང། །བདེ་ལེགས་ཡར་ངོའི་ཟླ་བཞིན་
འཕེལ་གྱུར་ནས། །ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག་ཕྱོགས་བཅུའི་ཞིང་རབ་འབྱམས་ན་བཞུགས་པའི་རྒྱལ་བ་ཐམས་ཅད་འདུས་པའི་བདག་ཉིད་དཔལ་གསང་བ་འདུས་པའི་
སངས་རྒྱས་དཀོན་མཆོག་བཅོམ་ལྡན་འདས་མི་བསྐྱོང་རྡོ་རྗེའི་དཀྱིལ་འཁོར་གྱི་ལྷ་ཚོགས་ལ། ལེགས་པའི་ཚོགས་ཇི་སྙེད་ཅིག་མཆིས་པའི་བཀྲ་ཤིས་པའི་དམ་པ་དེས་སྐལ་བ་དང་ལྡན་པའི་གང་ཟག་ཁྱེད་

[044B]བདེ་གཤེགས་རིགས་ལྔ་ཡབ་ཡུམ་
སེམས་པ་བཞི། །རྒྱལ་སྲས་བརྒྱད་དང་ཁྲོ་བོའི་དབང་པོ་བཅུ། །དཔལ་ལྡན་འདུས་པའི་སངས་རྒྱས་དཀོན་མཆོག་ནི། །སུམ་ཅུ་རྩ་གཉིས་ལྷ་ཡི་འཁོར་ལོ་ལ། །ལེགས་ཚོགས་ཇི་སྙེད་
མཆིས་པའི་བཀྲ་ཤིས་དེས། །ཁྱེད་ཀྱི་མི་མཐུན་རྒུད་པ་ཀུན་ཟད་ཅིང། །བདེ་ལེགས་ཡར་ངོའི་ཟླ་བཞིན་འཕེལ་གྱུར་ནས། །ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག་དབྱངས་དང་
གསལ་བྱེད་ཀྱི་ཡི་གེ་སུམ་ཅུ་རྩ་གསུམ་གྱི་མཐའ་ཅན་གྱི་རྒྱུད་སྡེ་སྟོང་ཕྲག་སུམ་ཅུ་རྩ་གསུམ་གྱི་རྩ་བ་དང། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་མདོ་སྡེ་ཐམས་ཅད་ཀྱི་སྣོད་དམ་པ། དཔལ་
གསང་བ་འདུས་པའི་རྩ་བའི་རྒྱུད་དང། བཤད་པའི་རྒྱུད་དང། དེ་དག་གི་དོན་དབང་བསྐུར་བ་རྣམས་པ་བཞི་དང། དམ་ཚིག་རྣམ་པ་གསུམ་དང། ཐུན་མོང་གི་བསྙེན་པ་རྡོ་རྗེ་རྣམ་པ་བཞི་དང་
མཆོག་གི་བསྙེན་པ་སྦྱོར་བ་ཡན་ལག་དྲུག་དང། ཟབ་མོ་རིམ་པ་ལྔ་དང། སྤྱོད་པ་རྣམ་པ་གསུམ་སྟེ། དཔལ་གསང་བ་འདུས་པའི་ཆོས་དཀོན་མཆོག་ལུང་དང་རྟོགས་པའི་འཁོར་ལོ་རྣམ་པ་གཉིས་
ལ་ལེགས་པའི་ཚོགས་ཇི་སྙེད་ཅིག་མཆིས་པའི་བཀྲ་ཤིས་པའི་དམ་པ་དེས་སྐལ་པ་དང་ལྡན་པའི་གང་ཟག་ཁྱེད་ཅག་འདིར་འཁོད་པ་ཐམས་ཅད་ལ་ཉིན་མཚན་ཐམས་ཅད་དུ་ཕུན་སུམ་ཚོགས་པའི་དཔལ་ལ་
རྟག་ཏུ་རོལ་པར་བྱེད་པའི་ཤིས་པས་ལྷག་པར་སྐྱོང་བར་གྱུར་ཅིག་ཁྱབ་བདག་དཔལ་ལྡན་རྡོ་རྗེ་སེམས་དཔའ་ཡི། །ཞལ་གྱི་པདྨོ་ལས་འོངས་རྒྱུད་སྡེའི་གཞུང། །སྟོང་ཕྲག་སུམ་ཅུ་གསུམ་གྱི་

[045A]༄༅། །རྩ་བ་མཆོག་དཔལ་ལྡན་འདུས་པའི་རྩ་རྒྱུད་བཤད་རྒྱུད་དང། །དབང་བསྐུར་བཞི་དང་དམ་ཚིག་རྣམ་པ་གསུམ། །བསྐྱེད་རི་མཐུན་མོང་བསྙེན་པ་རྡོ་རྗེ་བཞི། །
རྫོགས་རིམ་མཆོག་གི་བསྙེན་པ་ཡན་ལག་དྲུག་ཟབ་མོ་རིམ་པ་ལྔ་དང་སྤྱོད་པ་གསུམ། །དཔལ་ལྡན་འདུས་པའི་ཆོས་ཀྱི་དཀོན་མཆོག་ནི། །ལུང་དང་རྟོགས་པའི་འཁོར་ལོ་རྣམ་གཉིས་ལ། །
ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། །ཁྱེད་ཀྱི་མི་མཐུན་རྒུད་པ་ཀུན་ཟད་ཅིང། །བདེ་ལེགས་ཡར་ངོའི་ཟླ་བཞིན་འཕེལ་གྱུར་ནས། །ཕུན་ཚོགས་དཔལ་ལ་རོལ་པའི་བཀྲ་
ཤིས་ཤོག་དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་གསང་བ་ཐམས་ཅད་འདུས་པའི་རྒྱུད་ཀྱི་དོན་བླ་མའི་དྲིན་གྱིས་མ་ནོར་བར་རྟོགས་ནས་ཐུན་བཞིའི་རྣལ་འབྱོར་ལ་བརྟེན་པ་
དང། མཆོག་དང་ཐུན་མོང་གི་དངོས་གྲུབ་བསྒྲུབ་པ་ལ་མི་འགྱུར་བའི་བློ་བརྟན་པོ་ཅན་གྱིས་སྒྲུབ་པ་པོའི་དབང་པོ་དང། སྒྲུབ་པ་པོ་དེ་གང་གིས་མཐོང་ཞིང་ཐོས་པ་དང། དྲན་ཅིང་རེག་པ་དང་
དད་ཅིང་ཕྱོགས་གཅིག་ཙམ་ཞིག་འཛིན་པ་ཡན་ཆད་ལ་ཡང་རྡོ་རྗེ་འཆང་དང་འདྲ་བར་བལྟས་ནས་ཕྱག་འཚལ་ལོ་ཞེས་རྒྱུད་ཀྱི་རྒྱལ་པོ་ལས་གསུངས་པའི་དཔལ་གསང་བ་འདུས་པའི་དགེ་འདུན་དཀོན་མཆོག་
རྒྱུད་ཀྱི་རྒྱལ་པོའི་ལུང་དང་རྟོགས་པའི་ཆོས་འཛིན་པ་ཐམས་ཅད་ལ་ལེགས་པའི་ཚོགས་ཇི་སྙེད་ཅིག་མཆིས་པའི་བཀྲ་ཤིས་པའི་དམ་པ་དེས། སྐལ་པ་དང་ལྡན་པའི་གང་ཟག་ཁྱེད་ཅག་འདིར་འཁོར་བ་
ཐམས་ཅད་ལ། ཉིན་མཚན་ཐམས་ཅད་དུ་ཕུན་སུམ་ཚོགས་པའི་དཔལ་ལ་རྟག་ཏུ་རོལ་བར་བྱེད་པའི་ཤིས་པས་ལྷག་པར་སྐྱོང་བར་གྱུར་ཅིག་ཕྱོགས་བཅུའི་རབ་འབྱམས་ཞིང་ན་བཞུགས་པ་ཡི། །

[045B] །རྒྱུད་ཀྱི་རྒྱལ་པོའི་ལུང་རྟོགས་དམ་ཆོས་ཀྱི། །ཕྱོགས་གཅིག་ཡན་ཆད་འཛིན་པ་ཐམས་ཅད་ལ། །ལེགས་ཚོགས་ཇི་སྙེད་མཆིས་པའི་བཀྲ་
ཤིས་དེས། །ཁྱེད་ཀྱི་མི་མཐུན་རྒུད་པ་ཀུན་ཟད་ཅིང། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། །ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག་ནམ་མཁའི་ཁྱོན་ལྟར་
ཡངས་པའི་ཕོ་བྲང་མཆོག་ཉི་ཟླའི་འོད་དང་མཉམ་པའི་འོད་འཕྲོ་ཞིང། །གྲངས་མེད་རིན་ཆེན་རྒྱན་གྱིས་མཛེས་པ་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །ཁྱེད་ཅག་
གང་དང་གང་དུ་གནས་པ་དེར། །མི་ཤིས་མཚན་མ་འགའ་ཡང་མི་འབྱུང་ཞིང། །ཞིང་གི་འབྱོར་པ་ཕུལ་དུ་བྱུང་བ་ཡིས། །བདེ་ལེགས་རྒྱུན་མི་འཆད་པའི་བཀྲ་ཤིས་ཤོག་ །།
ཅེས་ཤིས་བརྗོད་ཀྱིས་བརྒྱན་པར་བྱའོ། །ཞེས་དཔལ་གསང་བ་འདུས་པའི་རས་བྲིས་དང་བསམ་གཏན་གྱི་དཀྱིལ་འཁོར་སྒྲུབ་མཆོད་བྱ་ཚུལ་གྱི་ཆོག་སྒྲིག་དངོས་གྲུབ་ཆར་འབེབས་ཞེས་བྱ་བ་འདི་ནི། །
རྗེ་བདག་ཉིད་ཆེན་པོ་རང་གིས་མཛད་པའི་དཀྱིལ་ཆོག་དབང་དོན་དེ་ཉིད་རབ་གསལ་ལས་རྡུལ་ཚོན་གྱི་དཀྱིལ་འཁོར་སྒྲུབ་ཅིང་མཆོད་པའི་ཚུལ་གསལ་བར་བཤད་ཀྱང་རས་བྲིས་དང་བསམ་གཏན་གྱི་དཀྱིལ་འཁོར་
སྒྲུབ་མཆོད་བྱ་ཚུལ་མི་གསལ། ཕུན་ཚོགས་གླིང་གི་སྤར་མ་ལས་ཀྱང་དེ་དང་འདྲ། རྗེ་འདུལ་བ་འཛིན་པས་མཛད་པའི་བསམ་གཏན་སྒྲུབ་མཆོད་ཀྱི་ཆོག་ལས་ཀྱང་རས་བྲིས་ཀྱི་དཀྱིལ་འཁོར་
སྒྲུབ་ཚུལ་མ་བཤད། རས་བྲིས་ཀྱི་དཀྱིལ་འཁོར་སྒྲུབ་མཆོད་བྱ་ཚུལ་གསལ་བར་བཤད་པའི་ཡིག་ཆ་གཞན་ཡང་མ་མཐོང་ཞིང། །དེང་སང་རས་བྲིས་ལ་བརྟེན་པའི་དཀྱིལ་འཁོར་སྒྲུབ་མཆོད་དང་

[046A]༄༅། །དབང་བདག་འཇུག་བྱེད་མཁན་མང་བར་སྣང་བ་དང། རང་ཉིད་ཀྱིས་ཀྱང་དེ་ལྟར་བྱེད་པ་ལ་སྒྲུབ་གྲོགས་སོགས་ཀྱི་ངག་འདོན་འགྲིག་པའི་ཕྱིར་བསྒྲིག་མ་ཞིག་མཁོ་བར་བསམ་
ནས༑ དབང་དོན་རབ་གསལ་དང་མཁས་གྲུབ་རིན་པོ་ཆེའི་དཀྱིལ་ཆོག་གི་ལྷན་ཐབས། འདུལ་བ་འཛིན་པའི་བསམ་གཏན་སྒྲུབ་མཆོད་ཀྱི་ཡིག་ཆ་སོགས་གུང་བསྒྲིགས་ཏེ་རང་བློས་དཔོག་ཚོད་
ཀྱིས་དགོངས་པ་དང་མི་འགལ་ཞིང་ལག་ཏུ་བླང་བདེ་བར་ཡུལ་བྱང་ཕྱོགས་ཀྱི་མཐར་འཁྱམས་པའི་བན་ཆུང་སྙོམས་ལས་པ་ངག་དབང་བློ་བཟང་ཆོས་ལྡན་གྱིས་འཇམ་དབྱངས་གོང་མ་ཆེན་པོའི་རྒྱལ་ཁབ་བེའི་
ཅིང་གི་བོད་ཆོས་ལྷ་ཁང་དུ་གྲགས་པར་བསྒྲིགས་པའི་ཡི་གེ་པ་ནི་ནང་དོན་རིག་པ་ལ་ལེགས་པར་སྦྱངས་ཤིང་རྣམ་དཔྱོད་ཡངས་པའི་རབ་འབྱམས་སྨྲ་བ་བློ་བཟང་ཉི་མའོ། །འདིས་ཀྱང་རྒྱལ་
བ་བློ་བཟང་གྲགས་པའི་བསྟན་པ་རིན་པོ་ཆེ་ཕྱོགས་དུས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག་ །།



﻿
[000]༄༅ །ཆོ་ག་ཉི་ཤུའི་ཁུངས་དགོད་པ་བཞུགས་སོ། །

[001A] ། དཔལ་གསང་བ་འདུས་པའི་དཀྱིལ་འཁོར་གྱི་ཆོ་ག་བྱེད་པར་འདོད་པས་ཡིད་ཆེས་བསྐྱེད་པའི་ཕྱིར་དུ་དང་པོར་ཚད་ལྡན་རྣམས་ཀྱིས་ཁུངས་སུ་བྱེད་པའི་ཆོ་ག་ཉི་ཤུའི་གཞུང་གི་ཁུངས་བཀོད་པ་ནི།  སློབ་དཔོན་ཀླུ་བྱང་གིས་མཛད་པའི་ཆོ་ག་ཉི་ཤུ་པར་
དང་པོར་ནི་་སྦྱང་བ་དང། །དེ་ནས་ས་ཡོངས་འཛིན་་པ་དང། །ཕྱི་ནས་བགེགས་ནི་ཉེར་་ཞི་དང། །ཐོད་ལེ་ཀོར་གྱིས་ཐིག་་འདབ་དང། །དེ་ནས་་ས་ལྷ་སོགས་ལྷག་པར། །གནས་་དང་དེ་ནས་གསོལ་གདབ་དང། །ཕྱི་ནས་སློབ་མ་་ལྷག་གནས་དང། །
ནམ་མཁར་་ཐིག་ནི་གདབ་པ་དང། །ཚོན་་སྣ་ལྔ་ཡི་ཆོ་ག་དང། །ཚོན་རྩི་་རྣམས་ནི་དགྱེ་བ་དང། །ལྷ་་རྣམས་སྤྱན་དྲངས་ཉིད་དང་ནི། །དེ་ནས་སློབ་་མ་གཞུག་པ་དང། །་ཁྲུས་ཀྱི་དཀྱིལ་འཁོར་ཆོ་ག་དང། །དེ་ནས་སངས་་རྒྱས་དབང་བསྐུར་དང། །དེ་ནས་
་ཕྱག་མཚན་དབང་བསྐུར་དང། །བླ་་མ་ལྷ་་ལ་ཡོན་གཉིས་དང། །རྗེས་སུ་གནང་་བ་སྦྱིན་པ་དང། །དེ་ནས་གཤེགས་་གསོལ་ཆོ་ག་དང། །དཀྱིལ་འཁོར་ལས་་ཆེད་ཕུར་པ་དང། །སྐུད་པ་བསྡུ་བ་ཉིད་ཀྱང་སྟེ། །རབ་བཤད་ཆོ་ག་ཉི་ཤུ་ཡིས། ། ཞེས་
གསུངས་པའི་ཆོ་ག་ཉི་ཤུ་འདི་ལ་བསྡུ་ཚོམས་དང། འདིར་བཤད་པའི་ཆོ་ག་ཉི་ཤུ་དང་གྲངས་མ་མཐུན་པ་ལ་ཁ་སྐོང་འགལ་སྤོང་ངོ། །དང་པོ་ལ་གསུམ། དོན་ཚན་གྱི་གོ་རིམ་གྱི་དང། ས་བཅད་ཀྱི་དང། སྡོམ་གྱི་བསྡུ་ཚོམས་སོ། །དང་པོ་ལ་ཆོ་ག་ཉི་ཤུའི་དང་པོ་གསུམ་་གྱིས་ས་ཆོག་དང་
དེ་་བཞིས་སྟ་གོན་དང། དེ་ནས་བཅུ་གཅིག་གིས་དངོས་གཞི་དང། དེ་་ནས་གཉིས་ཀྱིས་མཇུག་ཆོག་གོ་དངོས་གཞིའི་ཆོ་ག་བཅུ་གཅིག་ལ་གཉིས། དཀྱིལ་འཁོར་བྲི་སྒྲུབ་མཆོད་པ་དང། དབང་བསྐུར་བའོ། །དང་པོ་ལ་ཡ་ཐིག་གདབ་པ་སོགས་་གསུམ་གྱིས་དཀྱིལ་འཁོར་འདྲི་བ་དང་

[002A]༄༅། །དེ་ནས་་གཅིག་གིས་དཀྱིལ་འཁོར་བསྒྲུབ་མཆོད་དེ། །གཉིས་པ་དབང་བསྐུར་བ་ལ་གཉིས་ཀྱི་དེ་ནས་་གཅིག་གིས་སློབ་མ་གཞུག་པ་དང། དེ་ནས་དྲུག་གིས་ཞུགས་པ་ལ་དབང་བསྐུར་བའོ། །དེ་ལའང་་དང་པོ་གཉིས་་ཀྱིས་ནི་སློབ་མའི་དབང་དང། དེ་ནས་་གཅིག་
གིས་རྡོ་རྗེ་སློབ་དཔོན་གྱི་དབང་དངོས་དང། དེ་་ནས་གསུམ་བྱས་དེའི་མཐའ་རྟེན་བསྟན་ཅིང། དེ་དག་ལས་གཞན་དབང་གོང་མ་གསུམ་གྱི་ཆོ་ག་ནི་རིམ་ལྔ་སོགས་ཀྱིས་ཁ་བསྐང་བའོ། །གཉིས་པ་ས་བཅད་ཀྱི་བསྡུ་ཚོམས་ལས་དང། སྟ་གོན་དང། དངོས་གཞིའི་ཆོ་ག་གསུམ་གྱི་དང་པོ་
སའི་ཆོ་ག་ལ།  ས་སྦྱང་ ཞེས་པ་ནས།  ཉེར་ཞི་དང་ ཞེས་པའི་བར་སྦྱར་། འཛིན་་བགེགས་ཞི་་གསུམ་སྟེ། ཆོ་ག་ཉི་ཤུའི་དང་པོ་གསུམ་ནི། ས་བརྟག་བསླང། སྦྱང། བཟུང། སྲུང་ཞིང་བྱིན་གྱིས་བརླབ་པ་ལྔ་ཡིན་ནོ། །གསུམ་པ་དེ་དག་གི་སྡོམ་གྱི་བསྡུ་ཚམས་
ནི།  བརྟག་བསླང་གནང་གསོལ་དྲག་པོ་དང། རྫས་སྔགས་ལྟ་བ་སྟོང་པས་སྦྱང། །གཏོར་མ་སྦྱིན་སྲེག་སྒྲུབ་ཐབས་བསྒོམ། །སྤྲོ་དང་སྙན་མནན་གསོལ་གདབ་གདེག་ཕྱག་འཚལ་གསོལ་གདབ་མི་བསྐྱེད་ལྟ། །ང་རྒྱལ་རྐང་པ་
བྱིན་རླབས་འགྲོ་བསྐོར་ནས་བཀའ་བསྒོ་སྟངས་སྟབས་བྱ། །ཁ་སྦྱར་བདག་བསྐྱེད་ཕུར་བུ་བསྒྲུབ། །ཕུར་འདབ་ར་བ་སོགས་ཀྱིས་བསྲུང། །ས་ཆོག་སྡོམ་དུ་བསྡུས་པའོ།།  །།གཉིས་པ་སྟ་གོན་གྱི་ཆོ་ག་ ཐོད་ལེ་ ཞེས་པ་ནས།  ལྷག་
གནས་ ཞེས་པའི་བར་གྱི་ཆོ་ག་བཞི་ལ། ལས་ཐིག་གདབ་པ། ལྷག་གནས་གསུམ་བྱ་བ་ ལྷ་ལ་གསོལ་བ་གདབ་པ། ཐུགས་རྗེ་ཡི་ནི་བདག་ཅན་བདག་སློབ་མ་ལྷག་པར་གནས་པ་བཞིའི་དང་པོའི་སྡོམ་ནི།།  །།གོ་རིམ་དུས་རྒྱུ་ཁེལ་ཚུལ་ཆད། །བྱུག་བཀོད་

[002B]གཏོར་བཟླས་གཏོར་བསང་ས་མཛེས་བྱ། །མཆོད་བསྐྱེད་ཕྱོགས་མིག་བཟུང་བཏང་རྐང། །གཡས་སྐོར་སློབ་དཔོན་ནུབ་དང་ལྷོར། །གནས་ནས་ཚངས་གཉིས་མེར་གནས་ཏེ། །ཤར་དང་ལྷོ་དང་རླུང་གནས་ནས། །ནུབ་དང་བྱང་གི་རྩ་ཐིག་བཞི། །
མེ་དང་སྲིན་གནས་ཟུར་ཐིག་གཉིས། །བཟློས་གདབ་སྒོ་དབྱེ་ལྷག་མ་ལའང། །ཕུར་གདབ་བསྐོར་དབྱུང་གཤེགས་པ་ནི། །ཐིག་ཆོག་སྡོམ་དུ་བསྡུས་པའོ།  །གཉིས་པ་ལྷག་གནས་བྱ་བ་ལ་གསུམ། སའི་ལྷ་མོ། དཀྱིལ་འཁོར་གྱི་ལྷ། བུམ་པ་ལྷག་གནས་སོ། །དང་པོའི་སྡོམ་ནི།  དགུག་གདབ་ར་
པ་རྡོ་རྗེའི་ས། །བསྐྱེད་བསྐུལ་བསྲེས་མཆོད་གསོལ་བ་གདབ། །གནང་བསྡམས་བྱིན་གྱིས་བརླབས་པ་ནི། །ས་ཡི་ལྷ་མོའི་ལྷག་གནས་སྡོམ།  །གཉིས་པའི་སྡོམ་ནི།  བྱུག་དགྲམ་ཆས་གཞུག་རྣལ་འབྱོར་སྒོམ། །ཐིག་ལེ་སྔགས་རྟེན་བརྟེན་པ་བསྐྱེད། །གཞུག་དབང་མཆོད་ཅིང་
བསྟོད་པ་ནི། །སྟ་གོན་ལྷ་ཡི་ཆོ་གའི་སྡོམ།།  །།གསུམ་པ་བུམ་པ་བཤམ་སྒྲུབ་གཉིས་ལ་སྡོམ་ནི།  རྒྱུ་ཚད་གྲངས་མཚན་མགུལ་ཆིངས་སྐུད། །བདུག་བསྐྲད་དགང་གཞུང་དུང་རྡོ་རྗེ། །དགོད་བསྐྱེད་གཞུག་དབང་མཆོད་བསྟོད་མྱང། །བཟླས་གཞུ་མཆོད་ཡོན་མེ་ཏོག་འབུལ། །མཆོད་
བསང་གསོལ་གདབ་གཏོར་མ་བསྟོད། །སྔ་གཞག་བཟླས་མཆོད་བུམ་ཆོག་སྡོམ།།  །།བཞི་པ་སློབ་མ་ལྷག་གནས་ཀྱི་ཐོག་མཐའ་བར་གསུམ་དུ་བྱ་བའི་ཆོ་ག་ལ་སྡོམ་ནི།།  །།གསོལ་གདབ་ཀུན་སློང་ནང་དབང་དང། །འཛིན་གཞུག་སྡོམ་བཟུང་བྱིན་བརླབས་མཆོད། །སོ་ཤིང་ཁྱོར་ཆུ་ཀུ་ཤ་
བསྲུང། །བྱིན་བརླབས་ཁྱོར་ཆུ་ཆོས་བཤད་བསྲུང། །ཉལ་གཏོར་དྲི་མཆོད་གདེག་པ་ནི། །སློབ་མ་ལྷག་པར་གནས་པའི་སྡོམ།  །གསུམ་པ་དངོས་གཞིའི་ཆོ་ག་ལ་གསུམ། ཡེ་ཐིག་གདབ་ཅིང་ཚོན་དགྱེ་བ། བུམ་པ་དགོད་ཅིང་དཀྱིལ་འཁོར་བརྒྱན་པ། བསྒྲུབས་ཤིང་མཆོད་ནས་དབང་བསྐུར་བའོ། །དང་པོ་ལ་

[003A]༄༅། །ནམ་མཁར་ནས་དགྱེ་བ་ ཞེས་སོགས་གསུམ་ལ། ཡེ་ཐིག་གདབ་པ། ཚོན་བྱིན་གྱིས་བརླབ་པ། ཚོན་གྱིས་རྟེན་གྱི་དཀྱིལ་འཁོར་འདྲི་བ། དེ་ལ་ཕྱག་རྒྱ་དགོད་པ་སྟེ་བཞིའོ། །དང་པོའི་སྡོམ་ནི། ཡེ་ཐིག་གི་སྡོམ་ཐིག་ཆོ་ག་སྔ་མའི་སྡོམ་གྱིས་ཤེས་པར་ནུས་གསུང་བ་ལྟར། རྗེ་བཙུན་འདུལ་བ་
འཛིན་པས་སྡོམ་དུ་བསྡུས་པ་ནི།  བཀོད་བསྒྱུར་གཉིས་བསྐྱེད་བཏང་བཟུང་བལྟ། །གསོལ་གདབ་དགུག་བསྒྲིལ་བྱུག་བཀོད་བཞག་མཆོད་སྲུང་མིག་གཏོར་བཟླས་མཛེས་མཆོད། །ཕྱོགས་མིག་བཏང་བཟུང་ནམ་མཁའ་སའོ།  །གཉིས་པ་ཚོན་བྱིན་གྱིས་བརླབ་པ་སོགས་གསུམ་གྱི་སྡོམ་ནི།།
ཚོན་བསྐྱེད་དགུག་བཟླ་བལྟ་སྦར་མཆོད། །དགང་བསིལ་དང་པོར་རྩིག་པ་བྲི། །ལྷག་མ་བྲི་ཞིང་ཕྱག་རྒྱ་དགོད། །བྱུག་བསད་གཤེགས་གསོལ་ཚོན་ཆོག་སྡོམ།།  །།གསུམ་པ་བསྒྲུབས་ཤིང་མཆོད་ནས་དབང་བསྐུར་བ་ལ་གསུམ། དཀྱིལ་འཁོར་བསྒྲུབ་པ། དཀྱིལ་འཁོར་མཆོད་པ། དབང་
བསྐུར་བའོ། །དང་པོ་ལ་གཉིས་ལས།  ལྷ་རྣམས་སྤྱན་དྲངས་གཉིས་དང་ནི།  །ཞེས་པ་ཆོ་ག་ཉི་ཤུའི་ཆོ་ག་བཅུ་གཅིག་པ་སྒྲུབ་མཆོད་གཉིས་ཀྱི་སྡོམ་ནི།  ཆས་འཇུག་བསང་བསྲུང་བདག་བསྐྱེད་སྦྱངས། །གཉིས་བསྐྱེད་གསུམ་རྩེག་བསྐུལ་བསྒོ་བསྟིམ། །སྤྱན་དྲངས་མཆོད་གསོལ་བསྐུལ་བསྟིམ་དགུག་
དབང་བསྐུར་ཕྱི་ནང་གསང་བ་དབུལ། །ང་རྒྱལ་བསྟོད་དང་བཟླས་པ་དང། །གཏོར་ཚོགས་གཏོར་མ་ཉེ་རེག་དང། །སྦྱིན་སྲེག་བསྐོར་དབུལ་སྒོ་དབྱེ་བླང། །ཕྱག་དང་གསོལ་གདབ་སྒྲུབ་མཆོད་སྡོམ།།  །།གསུམ་པ་དབང་བསྐུར་བ་ལ་གཉིས། རང་ཉིད་ཞུགས་ནས་གསོལ་བ་གདབ་པ་དང། སློབ་མ་
གཞུག་ཅིང་དབང་བསྐུར་བའོ། །གཉིས་པ་ལ་གསུམ། དཀྱིལ་འཁོར་དུ་གཞུག་པ། ཞུགས་པ་ལ་དབང་བསྐུར་བ། དཀྱིལ་འཁོར་གྱི་མཇུག་གི་ཆོ་གའོ། །དང་པོ་ལ། དེ་ནས་སློབ་མ་གཞུག་པ་དང། །ཞེས་པ་ནི་ཆོ་ག་བཅུ་གཉིས་པའོ། །ཕྱི་ནང་གི་མཇུག་ཆོག་གི་སྡོམ་ནི།  གསོལ་ འོད་གསལ་བ་ལས་ཡང་དག་འབྱུང། །།

[003B]བྱིན་བརླབ་དྲིས་ལན་སེམས་བསྐྱེད་བསང། །ནང་གཞུག་སྐོར་བ་ཕྱག་ལྔ་དང། །དམ་བཞག་ལྔ་དང་གསོལ་གདབ་བསྐྱེད། །དགོད་སྟིམ་སྦྱང་བསྐྱེད་བསྐུལ་ཞིང་དབབ། །དྲི་བསྐོར་བདེན་བརྗོད་སྦྱིན་བཀོད་དོར། །བཅིང་དབྱེ་བལྟ་བསྐུལ་དཀྱིལ་འཁོར་
བསྟན། །མཇུག་ཆོག་སྡོམ་དུ་བསྡུས་པའོ།།    ༈    །།གཉིས་པ་ཞུགས་པ་ལ་དབང་བསྐུར་བ་ལ་བཞི། བུམ་པ། གསང་བ། ཤེས་རབ་ཡེ་ཤེས། བཞི་པ་བསྐུར་བའོ། །དང་པོ་ལ་གཉིས། ཐུན་མོང་བ་རྡོ་རྗེ་སློབ་མའི་དབང་དང། ཐུན་མོང་མ་ཡིན་པ་རྡོ་རྗེ་སློབ་དཔོན་གྱི་དབང་ངོ། །དང་པོ་ལ་གསུམ། ཁྲུས་སྟེགས་ཀྱི་དཀྱིལ་
འཁོར་བྱ་བ། གསོལ་བ་གདབ་ཅིང་མི་ཤིས་པ་སྦྱང་བ། དེ་ལ་དབང་རིམ་གྱིས་བསྐུར་བའོ། །དང་པོ་ལ།  ཁྲུས་ཀྱི་དཀྱིལ་འཁོར་ཆོ་ག་དང།  །ཞེས་པ་ནི་ཆོ་ག་བཅུ་གསུམ་པའོ། །གསུམ་པ་ལ་དྲུག་ཆུ། ཅོད་པ་ན། རྡོ་རྗེ། དྲིལ་བུ། མེ་ལོང། མིང་དབང་ངོ། །དེ་དག་ནི།  དེ་ནས་སངས་རྒྱས་དབང་བསྐུར་དང།  །ཞེས་པ་
སྟེ། ཆོ་ག་བཅུ་བཞི་པའོ། །བྱང་ཆུབ་རྡོ་རྗེས་སངས་རྒྱས་ལ། དེ་དག་གི་སྡོམ་ནི།  ཡོན་དབུལ་གསོལ་གདབ་སྦྱང་བ་བྱ། །ཡུངས་ཆུ་ཁམ་ཕོར་ལྕི་བ་དང། །ཟན་ཆངས་རས་ཀྱིས་བྱབས་ནས་ནི། །ཉེ་རེག་མཆོད་བདུག་སྦྱང་བའོ། །ནང་བསྐྱེད་སྤྱན་དྲངས་གསོལ་གདབ་བསྐུར། །དགོད་བསྐྱེད་སྤྱན་
དྲངས་དམིགས་པ་བྱ། །ཤིས་བརྗོད་ཆུ་དབང་དབང་ལྷ་བསྟིམ། །མཆོད་ནས་དབང་དོན་བཤད་པ་ནི། །ཆུ་དབང་སྡོམ་དུ་བསྡུས་པའོ། །བརྒྱན་ཞིང་གླུ་བླང་བསྐོར་བ་བྱ། །གསོལ་གདབ་ནང་བསྐྱེད་སྤྱན་དྲངས་གསོལ། །ནང་དབང་དགོད་བསྐྱེད་སྤྱན་དྲངས་བསྐུར། །ཆུ་དབང་ལྷ་
བསྟིམ་མཆེད་ཅིང་བཤད། །སླར་བསྐྱེད་མ་གཏོགས་དབང་བཞིའི་སྡོམ།།    ༈    །།གཉིས་པ་ཐུན་མོང་མ་ཡིན་པ། རྡོ་རྗེ་སློབ་དཔོན་གྱི་དབང་ལ་གཉིས། སློབ་དཔོན་གྱི་དབང་དངོས་བསྐུར་བ་དང། དབང་དངོས་ཀྱི་མཐའ་རྟེན་ནོ། །དང་པོ་ལ།  དེ་ནས་ཕྱག་མཚན་དབང་བསྐུར་དང།  །ཞེས་པ་སྟེ་ཆོ་ག་བཅོ་

[004A]༄༅། །ལྔ་པའོ། །གཉིས་པ་ལ་གསུམ། དམ་ཚིག་བསྒྲག་ཅིང་སྔགས་གཏད་པ་དང། ལྷ་དང་བླ་མ་ལ་ཡོན་དབུལ་བ། རྗེས་གནང་སོགས་བྱ་བའོ། །དེའི་གཉིས་པ་ནི་ཆོ་ག་བཅུ་དྲུག་པ་དང་བཅུ་བདུན་པ་དང། གསུམ་པ་རྗེས་གནང་ནི་ཆོ་ག་བཅོ་བརྒྱད་པ་སྟེ།  བླ་མ་ལྷ་ ཞེས་སོགས་རྐང་པ་གཉིས་པོ་དེ་དག་གི་སྡོམ་
ནི།  ཡོན་དབུལ་གསོལ་གདབ་ཕྱག་མཚན་བཞི། །ཁྲིར་བཞག་ནང་དགོད་དམ་ཚིག་སྦྱིན། །དབང་དངོས་ཆུ་དབང་དགོད་ཅིང་མཆོད། །དམ་བསྒྲག་སྔགས་དབང་ཡོན་དབུལ་གཉིས། །འཁོར་ལོ་དུང་གླེགས་དྲིལ་བུ་མདའ། །རལ་གྲི་བརྟེན་བྱེད་ཕྲེང་སོགས་བླང། །བརྟུལ་ཞུགས་
ལུང་བསྟན་དབུགས་དབྱུང་ནི། །སློབ་དཔོན་དབང་གི་སྡོམ་ཡིན་ནོ། ། གཉིས་པ་འདིར་ཆོ་ག་ཉི་ཤུར་མ་བསྡུས་པ་དབང་གོང་མ་གསུམ་གྱི་དང་པོ་གསང་དབང་བསྐུར་བ་ལ་གསུམ། ཡོན་ཕུལ་ཏེ་བསྟོད་ཅིང་གསོལ་བ་གདབ་པ། དམ་ཚིག་བསྟན་པ་དབང་དངོས་བསྐུར་བ། དབང་གི་དག་པ་སྦྱིན་པའོ། །དེ་དག་གི་སྡོམ་ནི།  ཡོན་
དབུལ་བསྟོད་གསོལ་དམ་ཚིག་སྦྱིན། །གཉིས་བསྐྱེད་འདུ་བྱ་སྤྱན་དྲངས་མྱང། །རྫས་སྦྱིན་བཏུང་སྤྲད་ཤིས་བརྗོད་བསྐུར། །དག་པ་སྦྱིན་པ་གསང་དབང་སྡོམ།  །གསུམ་པ་ཤེས་རབ་ཡེ་ཤེས་ཀྱི་དབང་བསྐུར་བ་ལ་བཞི། ཡོན་དབུལ་ཞིང་གསོལ་བ་གདབ་པ། དབང་དངོས་བསྐུར་བའི་ཆོ་ག་དབང་གི་
ཡེ་ཤེས་ངོ་སྤྲད་པ། དབང་གི་དག་པ་སྦྱིན་པའོ། །དེ་དག་གི་སྡོམ་ནི།  ཡོན་དབུལ་གསོལ་གདབ་བྱིན་རླབས་གཏད། །ཤིས་བརྗོད་དྲིས་ལན་སློབ་མ་བསྐྱེད། །གསོལ་གདབ་འདུ་བྱ་སྤྱན་དྲངས་བསྟིམ། །དགའ་ཙམ་ངོ་སྤྲོད་བཏུང་དགྱེས་བརྗོད། །དབང་གི་དག་པ་སྦྱིན་པ་ནི། །ཤེས་
རབ་ཡེ་ཤེས་དབང་གི་སྡོམ།  །བཞི་པ་དབང་བཞི་པ་བསྐུར་བ་ལ་གསུམ། མཎྜལ་ཕུལ་ཏེ་གསོལ་བ་གདབ་པ། དབང་བཞི་པ་བསྐུར་བ། དག་པ་སྦྱིན་ཞིང་ཡོན་དབུལ་བའོ། །དེ་དག་གི་སྡོམ་ནི།  ཡོན་གསོལ་གསུམ་པ་དཔེར་བྱས་ཏེ། །ཡན་ལག་བཞི་པ་འབྲས་བུའི་དབང། །བཞི་པར་ངོ་སྤྲད་

[004B]  །གསུམ་པ་དཀྱིལ་འཁོར་གྱི་མཇུག་གི་ཆོ་ག་ལ་གཉིས། ཉེ་བར་བསྡུ་བའི་ཆོ་ག་དང། ཚོན་དང་ཕུར་བུ་སོགས་སྡུད་པའི་ཆོ་གའོ། །དེ་གཉིས་ལ། དེ་ནས་གཤེགས་གསོལ་ ནས་  ཆོ་ག་ཉི་ཤུ་ཡིས། །ཞེས་པ་སྟེ།  ཉེར་བསྡུ་དང་ཕུར་བུ་དང་སྐུད་པ་སྡུད་པ་སྟེ། དེ་གཉིས་ནི་ཆོ་ག་བཅུ་དགུ་དང་ཉི་ཤུ་
པའོ། །མཇུག་ཆོག་གི་སྡོམ་ནི།  སྦྱིན་སྲེག་མཆོད་བསྟོད་མཆོད་གཏོར་བྱ། །ཕྱག་མཆོད་སྨིན་ལམ་སྐོར་དང་ཞིང། །བཟོད་གསོལ་གསོལ་གདབ་གཤེགས་གསོལ་བསྡུ། །ཚོན་བསྡུ་ཆུ་དོར་གཏོར་ཤིས་བརྗོད། །དབྱུང་བཀྲུ་དགང་གཤེགས་བཞག་གསང་བཞག་མཆོད་
གཏོར་བསྡུ་དང་གཤེགས་སུ་གསོལ། །མཇུག་ཆོག་སྡོམ་དུ་བསྡུས་པའོ།། །།ལྷ་དབང་བསྐུར་ལ་རབ་གནས་སྡོམ་ཚིག་ལ། རབ་གནས་སྤྱི་སྡོམ་དངོས་གཞིའི་ཆོ་ག་གཉིས། དང་པོ་སྤྱིའི་སྡོམ་ནི།  རབ་གནས་བྱས་པའི་ཕན་ཡོན་དང། །མ་བྱས་ཉེས་དམིགས་བྱེད་པ་པོ། །བྱ་བའི་ཡུལ་
དང་དུས་དང་གནས། །ཆོ་ག་རབ་གནས་སྤྱི་ཡི་སྡོམ། །རྒྱས་འབྲིང་བསྡུས་པའི་དབྱེ་བ་ཡིས། །རབ་གནས་ཆོ་ག་གསུམ་དུ་འདོད། །དཀྱིལ་འཁོར་དག་ཏུ་མ་ཞུགས་ལ། །དབང་བསྐུར་བ་ནི་བཀག་ཕྱིར་དང། །དབང་བསྐུར་བ་ནི་འབྲིང་བསྡུས་ལ། །མེད་ཕྱིར་མདུན་བསྐྱེད་དཀྱིལ་
འཁོར་ནི། །རྒྱས་ལས་གཞན་ལ་མི་དགོས་སོ། །འོན་ཀྱང་རྒྱས་དང་འབྲིང་པོ་གཉིས། །ཁྲུས་ལ་སོགས་པ་འདྲ་བའི་ཕྱིར། །འབྲིང་ལའང་བུམ་པ་ལྷག་གནས་བྱ། །རྟེན་བསྐྱེད་པ་དང་དཀྱིལ་འཁོར་གཞུག་ཁྲུས་སྟེགས་འབྲིང་པོ་ལ་དེ་ནས་གོས་བརྒྱན་ཁྲུས་ཞེས་པའི་བར་སྟ་
གོན་གྱི་ཆོ་ག་ལས་སོ།  །བརྒྱན་ཅིང་ཁྲུས་དཀྱིལ་བྲི། །སྟན་ལ་ ཁྲུས་དཀྱིལ་གྱི་  རྟེན་བཞག་ འབྲིང་པོ་ལ་འདིར་གསོལ་གདབ་སེམས་བསྐྱེད་རྟེན་བསྐྱེད་དེ། ཆུ་བཞི་དབུལ། ། འདིར་རབ་གནས་འབྲིང་པོའི་སྡོམ་ལ་བདག་བསྐྱེད་བུམ་པ་ལྷག་གནས་བྱ།  གཏོར་མ་ཡུངས་ དཀར་དང་  ཆུ་ དང་

[005A]༄༅། །ཁམ་ཕོར་དཀར་པོ་བཞི་དང་ པ་  ལྕི་ འི། །ཟན་ཆངས་ བཞི་དང་  རས་ སོགས་  ཀྱིས་བྱབས་ནས་ནི། །ཉེ་རེག་མཆོད་བདུག་སྦྱང་བའོ། ། པའི་རིམ་  སྙན་གསན་ བཅོམ་ལྡན་འདས་  བདུད་རྩི་ ལྔ་བའི་  བ་བྱུང་ ལྔ་  ཆུ། ། དྲི་ཞིམ་  ཞིང་ཤུན་ ལྔ་
འབྲུ་མར་སྐྱུ་རུ་ར། །ཡུང་བ་དྲི་ལྔའི་ཕྱེ་མ་རྣམས། །དུར་སྔོན་པིར་གྱིས་བྱུགས་ནས་སུ། །དྲི་དང་མངར་གསུམ་ཞོ་དང་ནི། །འབྲས་བུ་འབྲུ་དང་འབྲས་ཡོས་དང། །སྨན་དང་རིན་ཆེན་སྣ་ཚོགས་ཀྱི། །ཁྲུས་བུམ་བརྒྱད་ཀྱིས་རིམ་བཞིན་བཀྲུ། །ལྷ་རྣམས་སྤྱན་དྲངས་བཀྲ་
ཤིས་གླུ། སྔོན་བྱས་ལྷ་ཡི་བུམ་པའི་ཆུས། །བཀྲུ་ ཁྱོད་ནི་སྦྱིན་  དབྱི་ དེ་དག་སྐུ་  དྲི་དང་ སྟོང་གསུམ་ཀུན་  གོས་དང་ སྣ་ཚོགས་དབང་  བརྒྱན།  །བདེ་གཤེགས་སྐུ་  ཁྲུས་ འདི་ནི་ཁྲུས་  ལ་རྣམས་སྤྱན་དྲངས་མཆོད་ དག་ཅིང་དྲི་  གསོལ་གདབ། །ཐུགས་རྗེ་ཡི་ནི་མཆོད་ཨོཾ་ལྷ་ཡི་
ཕྱག་ཨོཾ་སརྦ་ཏ་ཐཱ་ག་ཏ་  བསྟོད་ འགྲ་བ་རྒྱུད་ལྔ་  གཤེགས་ ཨོཾ་བཛྲ་  སྙན་གསན་ནོ། ། གྱི་རིམ་པའོ་ཐུགས་དབུ་  གནས་ལྔར་ མགུལ་སྤྱན་གཉིས་སྤྱི་གཙུག་  དྲིས་བྱུགས་མཆོད་ནས་ནི། །ལག་པས་ རྡོ་རྗེ་དང་བཅས་པའི་  རེག་ཅིང་སྔགས་བཟླས་ རང་རང་གི་ལས་ཐམས་ཅད་པའི་  བསྲུང། །
 ཕྱོགས་སྐྱོང་བཅོ་ལྔ་  གཏོར་མ་བཏང་བ་སྟ་གོན་ནོ། ། བསྐྱེད་  བདག་མདུན་དཀྱིལ་འཁོར་སྔོན་བྱས་ནས། ། དམ་ཚིག་པ་  སླར་ཡང་སྔར་བཞིན་རྟེན་བསྐྱེད་དེ། །ཆུ་བཞི་ནས་ནི་རྒྱན་དབུལ་བར། །སླར་ཡང་སྔ་མ་བཞིན་དུ་བྱ། ། འབྲིང་པོ་ལ་འདི་ནས་གཞུག་གི་བར་དངོས་གཞིའི་ཆོ་ག་ལས་སོ། །།
གསོལ་བ་གདབ་ཅིང་སེམས་ ངོ་མཚར་ཆེན་པོ་  བསྐྱེད་དེ། ། རྒྱས་པར་ན་  མིག་དང་སྐུ་ དང་གསུང་ཐུགས་  སོགས་བྱིན་གྱིས་བརླབས། ། མ་ལུས་བཅོམ་ལྡན་  ཡེ་ཤེས་སྤྱན་དྲངས་མཆོད་ནས་ནི། ། ཐུགས་རྗེ་ཡི་ནི་  གསོལ་གདབ་དམ་ཚིག་པ་ལ་གཞུག་ དབང་བསྐུར་རིགས་

[005B]  །དབང་ལྷ་སྤྱན་དྲངས་གསོལ་བཏབ་ནས། །ནང་དབང་བྱས་ཏེ་ཆུ་དབང་བསྐུར། །དེ་བཞིན་ཅོད་པན་རྡོ་རྗེ་བདག་མིང་དབང་བསྐུར་བ་སློབ་མའི་དབང། ། བསྐུར་བ་རྣམས་དང།  སློབ་དཔོན་ གྱི་  དང་ གི་  མཐུར་ཆུ་
དབང་ཡང་བསྐུར། །རྒྱས་གདབ་ལྷ་བསྟིམ་བུམ་དབང་ངོ། ། གཉིས་པ་  གསང་བ་ཤེས་ དང་གསུམ་པ་  རབ་ཡེ་ཤེས་དང། །བཞི་པ་རྣམས་ཀྱང་སློབ་མ་ ལ་བསྐུར་བ་  བཞི། ། རང་རང་གི་དཀྱིལ་བཞིན་བསྐུར་བར་བྱའོ། །དབང་བསྐུར་དངོས་
གཞིའི་ཆོ་གའོ།  །འབྲིང་པོ་ལ་ནི་ལན་མཇུག་ཆོག་ལས་སོ།  །མཆོད་ ལྷ་ཡི་མཆོད་ཡོན་  བསྟོད་ མི་བསྐྱོད་རྡོ་རྗེ་སྲབ་འཇམ་ཡངས་  གོས་ རྒྱལ་བ་མཚན་  རྒྱན་ ཆོས་རྣམས་གཟུགས་བརྙན་  མེ་ལོང་བསྟན། ། རྒྱས་པའི་  སྦྱིན་སྲེག་
 ཇི་ལྟར་མིག་  དབུལ་ཞིང་སྤྱན་དབྱེ་ འོ་ཐུག་སྒྲུབ་  སོགས།  །བཤོས་དང་ཞལ་ཟས་དབུལ།  ཞལ་བསིལ་ འདིར་ཞལ་བསིལ་  མཆོད་ཡོན་སོ་རྩི་དབུལ། ། མཆོད་ཡོན་སོ་རྩི་དབུལ་ཞེས་པ་རྐང་པ་གཅིག་དང། མངའ་དབུལ་བརྟན་བཞུགས་ཞེས་པའི་རྐང་
པ་གཉིས་ཀྱི་ཚབ་ཏུ། དམ་བསྒྲག་གཟུགས་བསྒྱུར་མངའ་དབུལ་བྱ། །ཤིས་བརྗོད་བརྟན་བཞུགས་སྟོད་དང་སྦྱང། །ཞེས་པ་ཡོད་དོ།  །དམ་བསྒྲག་ ཨོཾ་ཧཱུཾ་ཏྲ་ཧྲཱི་ཨཱ་  གཟུགས་བསྒྱུར་ རྣམ་པར་རང་རང་གི་སྔགས་བརྗོད་ཅིང་ལུགས་མ་དང་བྲིས་སྐུ་གང་ཡིན་དེའི་  མངའ་དབུལ་
བྱ། ། འཇིག་རྟེན་འདི་དང།  ཤིས་བརྗོད་ ཇི་ལྟར་སངས་རྒྱས་  བརྟན་བཞུགས་ མི་བསྐྱོད་རྡོ་རྗེའམ་  བསྟོད་དང་ སྣང་སྟོད་རྡོ་རྗེ་  སྦྱང། ། ཡི་གེ་བརྒྱ་པ་  བཟོད་གསོལ་  གང་ཡང་བདག་བློ་  ཆོས་སྐྱོང་ མེ་དང་ས་ཆུ་རླུང་  ཡོན་བདག་བསྒོ།  །སྐུ་
[006A]༄༅། ། གཟུགས་དག་ནི་  མངའ་དབུལ་སྤྱི་དང་བྱེ་བྲག་གཉིས། །ཆུ་བཞི་ཉེར་སྤྱོད་འདོད་ཡོན་ལྔ། །ནང་མཆོད་དབུལ་ཞིང་བསྟོད་པ་བྱ། །དཀྱིལ་འཁོར་རྟགས་བརྒྱད་ཁྲུས་གོས་བརྒྱན། །
འདོད་ཡོན་རིན་ཆེན་བདུན་དང་བཅུད། །གདུགས་སོགས་འབྲུ་དང་རིན་ཆེན་ལྔ། །སྨན་དང་བཀྲ་ཤིས་སྤྱི་ཡིའོ། །བྱེ་བྲག་མངའ་དབུལ་རྣམ་པ་གསུམ། །སྐུ་གཟུགས་གླེགས་བམ་མཆོད་རྟེན་ནོ། །སྤུ་གྲི་འདྲེག་སྤྱད་
སོ་མངས་དང། །ཤངས་དབྱེ་ཚེམས་ཤིང་སྙན་ཞལ་དབྱེ། །ཁྲི་གོས་གླེགས་ཤིང་གླེགས་ཐག་གོ་སྲོག་ཤིང་འཁོར་ལོ་ཅོད་པན་འཕན། །རྒྱལ་མཚན་གདུགས་དང་ཕྲེང་བ་གདན། །མངའ་དབུལ་
བྱེད་པའི་གོ་རིམས་ནི། །དཀྱིལ་འཁོར་ཁྲུས་དབྱི་དྲི་ཡིས་བསྒོ། །གོས་རྒྱན་འདྲེག་སྤྱད་སོ་མངས་དང། །རིན་ཆེན་བདུན་དང་བཀྲ་ཤིས་བརྒྱད། །འབྲུ་དང་རིན་ཆེན་སྨན་སྙིང་པོ། །འདོད་ཡོན་ཚེམས་
ཤིང་ཞལ་བསིལ་དང། །སོ་རྩི་གདུགས་སོགས་སྤྱི་ཡིའོ། ། རབ་གནས་ཆོ་ག་འབྲིང་པོའི་སྡོམ།  བདག་བསྐྱེད་བུམ་པ་ལྷ་གནས་བྱ། །ཁྲུས་སྟེགས་རྒྱན་བྲི༑ གསོལ་གདབ་སེམས་བསྐྱེད་རྟེན་བསྐྱེད་དེ། །སྟན་ལ་
རྟེན་བཞག་ཆུ་བཞི་དབུལ། །གཏོར་མ་ཡུངས་ཆུ་ཁམ་ཕོར་ལྕི། །ཟན་ཆངས་རས་ཀྱིས་བྱབས་ནས་ནི། །ཉེ་རེག་མཆོད་བདུག་སྦྱང་བའོ། །སྙན་གསན་བདུད་རྩི་བ་བྱུང་ཆུ། །ཤིང་ཤུན་འབྲུ་མར་

[006B] །ཡུང་བ་དྲི་ལྔའི་བྱེ་མ་རྣམས། །དུར་སྔོན་པིར་གྱིས་བྱུགས་ནས་སུ། །ལྷ་རྣམས་སྤྱན་དྲངས་བཀྲ་ཤིས་གླུ། སྔོན་བྱས་ལྷ་ཡི་བུམ་པའི་ཆུས། །བཀྲུ་དབྱི་དྲི་དང་གོས་རྒྱན་ཁྲུས། །མིག་དང་སྐུ་སོགས་
བྱིན་གྱིས་བརླབས། །ཡེ་ཤེས་སྤྱན་དྲངས་མཆོད་ནས་ནི། །གསོལ་གདབ་དམ་ཚིག་པ་ལ་གཞུག་དབང་བསྐུར་རིགས་བདག་གིས་རྒྱས་གདབ། །མཆོད་བསྟོད་གོས་རྒྱན་མེ་ལོང་བསྟན། །སྦྱིན་སྲེག་དབུལ་ཞིང་
སྤྱན་དབྱེ་སོགས། །ཞལ་བསིལ་མཆེད་ཡོན་སོ་རྩི་དབུལ། །དམ་བསྒྲག་གཟུགས་བསྒྱུར་མངའ་དབུལ་བྱ།། །།
 འབྲིང་པོའི་  མངའ་དབུལ་བྱེད་པའི་གོ་རིམས་ནི། །ཆུ་བཞི་ཉེར་སྤྱོད་འདོད་ཡོན་ལྔ། །ནང་མཆོད་དབུལ་ཞིང་བསྟོད་པ་བྱ། །དཀྱིལ་འཁོར་རྟགས་བརྒྱད་ཁྲུས་གོས་རྒྱན། །འདོད་ཡོན་རིན་ཆེན་སྣ་བདུན་བཅུད།།
གདུགས་སོགས་འབྲུ་དང་རིན་ཆེན་ལྔ། །སྨན་དང་བཀྲ་ཤིས་སྤྱི་ཡིའོ། །སྤུ་གྲི་འདྲེག་སྤྱད་སོ་མངས་དང། །ཤངས་དབྱེ་ཚེམས་ཤིང་སྙན་ཞལ་དབྱེ། །ཁྲི་གོས་གླེགས་ཤིང་གླེགས་ཐག་གོ་སྲོག་
ཤིང་འཁོར་ལོ་ཅོད་པན་འཕན། །རྒྱལ་མཚན་གདུགས་དང་ཕྲེང་བ་གདན། །ཤིས་བརྗོད་བརྟན་བཞུགས་བསྟོད་དང་སྦྱང། །བཟོད་གསོལ་ཆོས་སྐྱོང་ཡོན་བདག་བསྒོ། །ཡོན་

[007A]༄༅། །དབུལ་འབྲིང་གི་ཆོ་གའོ། །དེ་ལྟར་ཆོ་གའོ། །དེ་ལྟར་ཆོ་ག་མཐུན་པ་རྣམས། །ལན་ཅིག་བྱས་ན་ཉིན་གཅིག་ཀུན། །སྦྱིན་བདག་འབྱོར་
པ་དམན་ན་བྱ། །འབྱོར་ལྡན་ལ་ནི་སྔར་བཤད་བཞིན། །ཀུན་བྱེད་ཆོ་ག་རྒྱས་པའོ།།    ༈    །།
རབ་གནས་བསྡུས་པ་བྱེད་པ་ནི། །སྔོན་འགྲོ་གཏོར་མ་མཆོད་རྫས་རྣམས། །བསང་སྦྱང་བསྐྱད་ནས་བྱིན་གྱིས་བརླབས། །བདག་བསྐྱེད་བསྒོམས་ནས་བུམ་པ་བསྒྲུབ། །རྟེན་བསྐྱེད་ཆུ་བཞི་
སྦྱང་བ་བྱ། །བཀྲུ་ ལྷ་བུམ་དང་ཁྲུས་བུམ་བརྒྱད་ཀྱིས་ ། དབྱི་སྐུ་སོགས་བྱིན་གྱིས་བརླབས། །ཡེ་ཤེས་སྤྱན་དྲངས་སྙན་གསན་དབབ། །གཞུག་ཅིང་དབང་ལྷ་སྤྱན་དྲངས་ཏེ། །དབང་བསྐུར་ནས་ནི་རྒྱས་
གདབ་བོ། །ཉེར་སྤྱོད་གོས་ཟུང་སྤྱན་དབྱེ་བྱ། །དམ་ཚིག་བསྒྲག་ཅིང་གཟུགས་བསྒྱུར་ལ། །ཉེར་སྤྱོད་བརྟན་བཞུགས་གནས་གསུམ་རེག་བསྟོད་ཅིང་ཡི་གེ་བརྒྱ་པ་གདོན། །བཟོད་པར་
གསོལ་ཞིང་ཆོས་སྐྱོང་བསྒོ། །ལྷག་མ་བཀྲ་ཤིས་རབ་རྒྱས་བཞིན། །བྱའོ་དཔལ་ལྡན་འདུས་པ་ཡི། །སྒོ་ནས་རབ་གནས་བྱེད་ལུགས་ནི། །དཔལ་ལྡན་བླ་མའི་ཕྱག་ལེན་ནོ།། །།

[007B] འདི་ནས་བདག་བསྐྱེད་རྟེན་བསྐྱེད་སྦྱང་བ་བྱ། །སྐུ་སོགས་བྱིན་བརླབ་ཡེ་ཤེས་དྲངས། །བསྐྲད་གཞུག་དབང་ལྷ་སྤྱན་དྲངས་ཏེ། །དབང་བསྐུར་རིགས་བདག་གིས་རྒྱས་གདབ། །སྤྱན་དབྱེ་མཆོད་བསྟོད་གཟུགས་བསྒྱུར་བྱ། །ཤིས་པ་བརྗོད་དང་
བརྟན་བཞུགས་བྱ། །སླར་ཡང་ཤིས་པ་བརྗོད་པའོ། །ཞེས་པ་འདི་བཞིན་འབྱུང་ངོ།།    ༈    །།བཤམ་ཚུལ་དགོད་དང་འབུལ་གོ་རིམས། །འཇམ་གསུམ་བསྲེག་རྫས་མཆོད་རྫས་
གཡས། །དྲག་ལ་དེ་ལས་ལྡོག་པར་བཤམ། །དེ་རྒྱས་བཤད་ནི།  ཕྱི་དང་རིམ་བཞིན་བསྲེག་རྫས་དང། །འཇིག་རྟེན་པ་དང་འདས་པ་ཡི། ། མེ་ལྷའི་མཆོད་པ་དང་ལྷའི་མཆོད་པ།  ཉེར་སྤྱོད་ཚར་གཉིས་དང་པོའི་མཐར། །
 འཇིག་རྟེན་པའི་  གཏོར་མ་ཤ་དང་ པ་གཅིག་བཤམ་  བཅས་རང་གི་གཡས། ། སུ་བཀོད་ ། དགང་བླུགས་ནང་མཆོད་རྡོར་དང་དྲིལ་དང། །བདག་བསྐྱེད་མཆོད་པ་མདུན་ ཉེར་སྤྱོད་ལྔ་དང་ནང་མཆོད་  དང་
ནི༑ ༑བསང་ཆུ་ཆུ་བཞི་བཟེད་ཞལ་གཡོན། །དྲག་ལ་དེ་ལས་ལྡོག་ཏེ་བཤམ། མོ།  རང་དང་ཐབ་ཀྱི་མཚམས་སུ་འཐོར་ཡབ་དང་བཅས་པ་ལས་གཞན་ཆོ་གའི་དམིགས་བསལ་ལོ། །དང་པོ་སྔོན་དངོས་མཇུག་ཆོག་སྡོམ་
དང་པོ་ལ་བདག་བསྐྱེད་ཀྱི་སྡོམ་ནི། ཇི་ལྟར་སྒྲུབ་པའི་རབ་བྱེད་ལ། །བདག་བསྐྱེད་ཡན་ལག་བདག་བསྐྱེད་དངོས་ཡན་ལག་ལྟ་ཕྱོགས་དང་འདུག་སྟངས་དང་བསམ་པ་ཆས་གོས་རྒྱན་ཆ་དུས་ལས་བཞིའི་སྐབས་དབང་གིས་ཤེས་བྱ་

[008A]༄༅། །གཉིས་པ་ཆོ་གའི་རིམ་པ་ལ་གཉིས། སྤྱིར་བཏང་ཞི་བའི་ཆོ་ག་དང།  ལས་མཐུན་ཕྱོགས་ལྟ་འདུག་སྟངས་བྱ། །ཆུ་གཉིས་ཉེར་སྤྱོད་རོལ་མོར་བཅས། །བསང་སྦྱང་བསྐྱེད་
དང་བྱིན་གྱིས་བརླབས། །ལས་མཐུན་བདག་བསྐྱེད་རྫོགས་པར་བསྒོམ། །ཆུ་གཉིས་ཕྱི་ནང་བདུད་རྩིས་བསྟོད། །རྡོར་དྲིལ་དེ་ཉིད་དྲན་བཞིན་བཟུང། །སངས་རྒྱས་མཉེས་སམ་རྡོ་རྗེ་གསོར། །གསོར། དཀུར་
བཟུང་གནས་བརྒྱད་དཀྲོལ། །བདག་ཉིད། ཐབ་རྫས་དགང་བླུགས་སོགས། །ཆུ་བཞི་ཉེར་སྤྱོད་རོལ་མོར་བཅས། །བསང་ཞིང་ཁྱད་པར་མཆོད་རྫས་རྣམས། །སྦྱང་བསྐྱེད། སྔགས་རྒྱས་བྱིན་གྱིས་
བརླབས། །རྫས་བཀྲུས་སྦྱངས་ཏེ་བདུད་རྩིར་བསམ། །མེ་བཞག་ཞུན་སྤར་དེས་ཤིང་སྦར། །རྩ་བཅས་གཉིས་ཀྱི་གསུམ་གསུམ་བསང། །ཐབ་ཏུ་མེ་སྦར་ལན་བདུན་གསོ། །ཀུ་ཤ་བྱིན་རླབས་དགྲམ་
ཞིང་གསོལ། ། གཉིས་པ་དངོས་གཞིའི་ཆོ་ག་ལ་གསུམ། ཐོག་མར་འཇིག་རྟེན་པའི་མེ་ལྷ་དང། བར་དུ་འཇིག་རྟེན་ལས་འདས་པའི་མེ་ལྷ་དང། ཐ་མར་འཇིག་རྟེན་པ་མཆོད་པའི་ཆོ་གའོ། །དང་པོ་ལ་གསུམ། ཡོད་པའི་དང་པོ། ཐབ་དང་
མེ་ལྷ་བསྐྱེད་ཅིང་ཡེ་ཤེས་པ་དང་བསྲེ་བའི་སྡོམ་ནི།  བསང་སྦྱང་ཐབ་དང་མེ་ལྷ་བསྐྱེད། །ཡེ་ཤེས་སྤྱན་དྲངས་ཁ་ཁྱེར་བཞུགས། །བགེགས་བསྐྲད་ཆུ་བཞིས་མཆོད་ནས་གཞུག་ གཉིས་པ་མཆོད་ཅིང་བསྟོད་དེ་

[008B]  ཆུ་བཞི་ཕྱི་ནང་གཉིས་ཀྱི་མཆོད། །བསྟོད་དེ་དམ་ཚིག་ལན་གསུམ་བསྒྲག་ གསུམ་པ་བསྲེག་རྫས་ཕུལ་ནས་སླར་ཡང་མཆོད་པའི་སྡོམ་ནི་ ། ཡི་གེ་བཀོད་ནས་དགང་བླུགས་དབུལ། །
 ཁ་དོག་སྒྲ་དྲི་དབྱིབས་བཞི་ཡིས།  །མེ་ལྟས་བཟང་ངན་ཀུན་བརྟགས་ཏེ། །ངན་ན་བསང་བསྲུང་དགང་བླུགས་དབུལ། །སླར་ཡང་བསང་ཞིང་དགང་བླུགས་གསོ། །སྲེག་རྫས་ཞལ་བསིལ་བསང་གཏོར་དབུལ། ། གསུམ་
པ་འཇིག་རྟེན་ལས་འདས་པ་མེ་ལྷའི་མཆོད་པ་ལ་སྡོམ་མཚན་གསུམ་ཡོད་པའི་དང་པོ་རྫས་རྣམས་ཀྱི་སྡོམ་ནི།  ཆུ་བཞི། ཉེར་སྤྱོད་རོལ་མོར་བཅས། །བསང་སྦྱང་བསྐྱེད་དང་བྱིན་གྱིས་བརླབས། །རྫས་དཀྲུས་སྦྱང་ཏེ་བདུད་རྩིར་
བསམ།  །གཉིས་པ་ལྟས་ལྷ་བསྐྱེད། དྲང་དགུག་བསྟིམ་མཆོད་བསྟོད་སོགས་ཀྱི་སྡོམ་ནི།  ཐུགས་ཀར་ལྷ་བསྐྱེད་ཡེ་ཤེས་དྲང། །བགེགས་བསྐྲད་མཆོད་ནས་དགུག་སོགས་བྱ། །དབང་ལྷ་སྤྱན་དྲངས་མཆོད་ནས་ནི། །
དབང་བསྐུར་རྒྱས་དབང་དེ་ཉིད་བསྟིམ། །ཆུ་བཞི་ཕྱི་ནང་མཆོད་ནས་བསྟོད། ། གསུམ་པ་བསྲེག་རྫས་ཕུལ་ནས་བཅོལ་མཆོད་བསྟོད་སོགས་ཀྱི་སྡོམ་ནི།  ཡི་གེ་བཀོད་ནས་དགང་བླུགས་དང། །བསྲེག་རྫས་ཕུལ་ནས་དགང་
བླུགས་དབུལ། །བུམ་ཆུས་བསྒྲུབ་བྱ་བཀྲུས་པར་བསམ། །མཆོད་ཡོན་བསང་གཏོར་ཞལ་བསིལ་གོས། །སོ་རྩི་ཕྱི་ནང་བསྟོད་ཕྱག་ཡོན། །བཟོད་གསོལ་གསོལ་གདབ་ཉེས་པ་ཞི། །བསྐུལ་དང་གཤེགས་

[009A]༄༅། །གསོལ་གདབ་ལ་བསྡུ། ། གསུམ་པ་མཐར་འཇིག་རྟེན་པའི་མེ་ལྷའི་མཆོད་པའི་སྡོམ་ནི།  ཕྱི་ནང་བསང་གཏོར་ཞལ་བསིལ་དང། །སོ་རྩི་སོགས་དང་དགང་བླུགས་དང། །བསྲེག་རྫས་
བསྟོད་པ་ཞལ་བསིལ་བསང། །ཕྱི་ནང་གཏོར་མ་ཉེར་སྤྱོད་དང། །བསྟོད་ཅིང་བཅོལ་ནས་མཆོད་ཡོན་དབུལ། །བཟོད་གསོལ་གསོལ་གདབ་ཉེས་པ་ཞི། །བསྐུལ་དང་གཤེགས་
གསོལ་མེ་རུ་གྱུར།། སརྦ་མངྒ་ལཾ།། །།



﻿།།རྒྱུ་རྡོ་རྗེ་འཛིན་པའི་དུས་སུ་ཡུམ་གྱི་པདྨའི་དཀྱིལ་འཁོར་དུ་སེམས་ཅན་རྣམས་བཅུག་པ་ལ་དབང་བསྐུར་པའི་འོག་ཏུ་དེ་རྣམས་ཀྱི་མིག་སོགས་ཞུ་ནས་
ཐིག་ལེར་གྱུར་པ་སོགས་ལས་ས་སྙིང་སོགས་བསྐྱེད་པ་དེ། ཀྵིཾ་ལ་སོགས་པ་ཕྱུང་ནས་མཁའ་དཀྱིལ་གྱི་གཙོ་བོ་ཡབ་ཡུམ་གྱི་མིག་ཏུ་བཀོད་པ་ནས་ལྷ་གཞན་རྣམས་ལྷ་སོ་སོ་ལ་ཐིམ་པ་ཡིན་ནམ་ཞེས་པ་ནི། སེམས་ཅན་རེ་རེའི་མིག་སོགས་ཉེར་གཅིག་ཞུ་
བ་ལས་བྱུང་བའི་ལྷ་ཉེར་གཅིག་རེ་ཡོད་པ་དེ། སྔགས་ཀྱིས་པདྨ་ནས་ཕྱུང་ནས་རང་རང་གི་ཞིང་དུ་གཤེགས་པར་བྱེད་པ་བཞི་བརྒྱ་ལྔ་བཅུ་པའི་འགྲེལ་པའི་བཞེད་པ་ཡིན་པས། དེ་བཞིན་དུ་བྱེད་དགོས་ཏེ་གཞན་དག་གིས་བྱེད་པ་བཞིན་དུ་མི་འདོད་དོ། །མིག་
སོགས་ཞུ་བ་ལས་ལྷ་བསྐྱེད་པའི་སྐབས་འདིར་ཁྲོ་བོ་བསྐྱེད་པ་མི་དགོས་སྒྲིབ་སེལ་གྱི་ཞུ་བའི་ཕྱག་རྒྱ་ནི་རྣམ་སྣང་སྒྱུ་དྲར། ཕྱག་གཡོན་པ་ས་ལ་བརྐྱངས་ནས། ཕྱག་གཡས་པའི་འཛུབ་མོ་དང་མཐེ་བོང་སྤྲད་པ་ལ་བཤད་པ་ལྟར་ཡིན་ལ། འདིར་གཡས་

[157B]ཡབ་བསྐྱེད་པའི་སྐོར་རྣམས་ཟིན་པའི་འོག་ཏུ། ཡུམ་མངོན་བྱང་ལྔ་ལས་བསྐྱེད་པ་སོགས་སེམས་ཅན་ལ་དབང་བསྐུར་བ་མ་གཏོགས་པ་སྔར་བཞིན་བྱ། ཞེས་པའི་དོན་ནི་ཀུན་བཟང་ལས། ཡུམ་བསྐྱེད་པའི་སྐབས་སུ་དེ་བཞིན་ཞེས་གསུངས་པའི་
དོན། སྨན་ཞབས་ཀྱིས་ཡབ་ཀྱི་སྐབས་སུ་བཤད་པ་བཞིན། སླར་ཡང་རྒྱུ་རྡོ་རྗེ་འཛིན་པ་ཡབ་ཡུམ་གཉིས་བསྐྱེད་པ་ནས་ཞུ་བ་གླུས་བསྐུལ་ནས་ཡབ་ཡུམ་སྐྱེད་པར་བཤད་དོ། །ཤཱནྟི་པའི་བཞེད་པ་ཡང་དེ་ཡིན་པས་རྒྱུ་རྡོ་རྗེ་འཛིན་པ་ཡབ་ཡུམ་སྐྱེད་ཐབས་གཉིས་བྱེད་པ་
ཡིན། ཐ་ག་ནའི་བཞེད་པས་སྔར་རྒྱུ་རྡོ་རྗེ་འཛིན་པ་ཡབ་ཡུམ་ཞུ་བའི་དུས་སུ་ཐིག་ལེ་ཆ་གཉིས་སུ་གྱུར་པའི་ཆ་གཅིག་ལས་ཡུམ་བསྐྱེད་པ་ཡིན། བུ་སྟོན་རིན་པོ་ཆེའི་སྒྲུབ་ཐབས་སུ་བཤད་པ་དེ་སྔ་མ་ལྟར་ཡིན། སྤྱིར་ལུགས་འདེ་ལ་ཡེ་ཤེས་ཞབས་ཀྱི་རྗེས་འབྲང་རྒྱ་གར་
བ་ཁ་ཅིག་སྔར་འབྲས་བུ་རྡོ་རྗེ་འཛིན་པ་བསྐྱེད་པའི་དུས་སུ་རྩ་ཕྱག་གཉིས་ཀྱིས་རིག་མ་ལ་འཁྱུད་པར་གསུངས་པ་རྒྱུ་མཚན་དུ་བྱས་ནས། སྔར་འབྲས་བུ་རྡོར་འཛིན་གྱི་ཡབ་སྐྱེད་པ་དང་དུས་མཉམ་དུ་བསྐྱེད་པའི་འོག་ཏུ་གསལ་འདེབས་པར་འདོད་པ་ཡང་
ཡོད། སྔར་བཤད་པ་བཞིན་འོག་ཏུ་གསར་དུ་སྐྱེད་པར་འདོད་པ་ཡང་ཡོད་པས་སོ་སོར་ཕྱེད་པར་བྱའོ། །རྒྱུ་རྡོ་རྗེ་འཛིན་པ་སྦྱང་གཞི་ལ་ཇི་ལྟར་ཡིན་ཞེས་པ་ནི། སློབ་དཔོན་རཏྣ་རཀྵི་ཏས་ཕ་མའི་དོད་དུ་བཤད་པ་བཞིན་དུ་འདིར་ཡང་འདོད་པ་ཡིན། ཞུ་བ་ནི་
ཀུན་གཞི་རྣམ་སྨིན་གྱི་ཆ་དང་སྦྱར་དུ་རུང་ངམ་ཞེས་པ་ནི། བར་སྲིད་མཚོན་པའི་ཡི་གེ་རྣམས་ཡབ་ཀྱི་རྡོ་རྗེའི་ལམ་ནས་ཡུམ་གྱི་པདྨར་ཞུགས་ནས་ཞུ་བའི་སྐབས་དེ་མའི་མངལ་དུ་སྐྱེ་སྲིད་ཀྱིས་ཉིང་མཚམས་སྦྱར་བའི་དོད་ཡིན་པས། ཀུན་གཞི་ཁས་ལེན་

[158A]༄༅། །པའི་ལུགས་ལ་དེ་དང་སྦྱོར་ན་སྦྱར་བས་ཆོག་ཡབ་ཡུམ་གཉིས་ཞུ་བའི་ཐིག་ལེ་དང་སྦྱོར་ན་མི་འགྲིག་གོ་དཀྱིལ་འཁོར་རྒྱལ་མཆོག་གི་སྐབས་སུ་ཡུམ་གྱི་པདྨར་ལྷ་བསྐྱེད་ཚུལ་ནི་ཐིག་ལེ་དང་ས་བོན་སོགས་ལས་སོ་སོར་སྔོན་ལ་སྐྱེད་
དེ་ནས་འབྱིན་སྔགས་ཀྱིས་འབྱིན་པ་ཡིན། སྤྲུལ་པ་སྤྲོས་པ་རྣམས་སྤྲོས་པའི་རྩ་བའི་ལྷ་ལ་བསྡུས་ནས་དེ་ལྷ་སོ་སོ་ལ་ཐིམ་པ་ཡིན། རིན་པོ་ཆེ་པའི་སྒྲུབ་ཐབས་ཀྱི་ལུགས་ཀྱི་མཁའ་ནང་དུ་ལྷ་རྣམས་ལ་སྐྱེ་མཆེད་ལ་སོགས་པའི་ལྷ་རྣམས་རང་ཆས་སུ་ཡོད་པ་
ཅིག་གསལ་གདབ་དགོས་ཤིང། ཕྱུང་ནས་དཀྱིལ་འཁོར་གྱི་གནས་སོ་སོར་བཀོད་པའི་འོག་ཏུ་ཡང་སྐྱེ་མཆེད་སོགས་ཀྱི་ལྷ་རང་ཆས་སུ་ཡོད་པར་བསྒོམ་པ་ཡིན་ཏེ། འགྲེལ་པ་གཅིག་ནས་དེ་བཞིན་དུ་བཤད། ཐ་ག་ན་དང། སྨན་ཞབས་ཀྱི་ལུགས་ཀྱིས་ཕྱུང་
བའི་ལྷ་རྣམས་དཀྱིལ་འཁོར་གྱི་གནས་སོ་སོར་བཀོད་པ་ལ་ཡེ་ཤེས་པ་བཅུག་པའི་འོག་ཏུ་སྐྱེ་མཆེད་དང་སྐུ་གསུང་ཐུགས་བྱིན་གྱིས་བརླབ་པ་མིན་པ་མཁའ་ནང་དུ་མི་མཛད་དེ་ཀུན་བཟང་དང་མཐུན་པར་ཡོད། །སྐབས་འདི་དང་སྐབས་གོང་མ་གཉིས་ཀར་
བདུད་རྩི་མྱང་པར་བྱ་ཞེས་པ་ལ་ནང་མཆོད་བྱིན་གྱིས་བརླབས་ནས་ཡི་གེ་གསུམ་བརྗོད་དེ་བདུད་རྩི་མྱངས་པས་ཨེ་ཆོག་ཅེས་པ་ནི། རིན་པོ་ཆེ་པའི་སྒྲུབ་ཐབས་ཀྱི་ལུགས་ཀྱིས་གོང་མ་ལ་ཡིད་ཀྱིས་བསྒོམ་པར་ཆོག་པར་མངོན། འོག་མ་ལ་ཡིན་ན་
དཀྱིལ་འཁོར་བའི་ལྷ་ལ་ཕུལ་བའི་ལུགས་ལྟར་དགོས། འོན་ཀྱང་མཁའ་ནང་གི་དཀྱིལ་འཁོར་ལ་དབང་བསྐུར་བ་དང་བདུད་རྩི་མྱང་བ་མི་བྱེད་པ་འགྲེལ་པ་གཞན་གྱི་ལུགས་གཞུང་དང་མཐུན། དམ་ཚིག་པ་ལ་ཡེ་ཤེས་པ་བཅུག་པ་ན་མེ་ལོང་གི་གཟུགས་

[158B] འོ་ཆུ་འདྲེས་པ་བཞིན་ཡིན་ཞེས་པ་ནི། ཕྱི་མ་བཞིན་དུ་བྱེད་རྒྱུ་ཡིན། ཡེ་ཤེས་པ་སྤྱན་འདྲེན་པ་ལ་རྡོ་རྗེ་བསྡུ་བའི་ཕྱག་རྒྱ་བྱར་ཨེ་རུང་ཞེས་པ་ནི། ལུགས་འདི་ལ་ལག་པའི་བཤད་པ་ཁུངས་ཐུབ་ཀྱིས་མ་བཤད་པས་མི་དགོས་
དབང་ལྷ་རྣམས་ལྷ་ལ་བཅུག་པས་ཆུ་ལུད་པ་ལས་བྱུང་པའི་རིགས་བདག་གི་རྒྱས་འདེབས་བྱས་པས་ཨེ་ཆོག་ཅེས་པ་ནི། ཆུ་དབང་བསྐུར་བའི་ཆུ་ལུད་པ་ལས་རིགས་བདག་བྱུང་བའི་རྒྱས་འདེབས་འདི་ལ་བཤད། དབང་ལྷ་བསྟིམ་པར་བཤད་པའི་གཞུང་རྣམས་
སུ་ཡང་རིགས་བདག་གིས་རྒྱས་བཏབ་ཟིན་པའི་རྗེས་སུ་དབང་ལྷ་བསྟིམ་པར་བཤད་པ་དེ་བཞིན་དུ་བྱ་དགོས། དཔལ་ལྡན་རྡོ་རྗེ་ཐུགས་འཆང་བ། ཞེས་སོགས་བཞི། སྤྲུལ་པའི་ཐུགས་རྡོ་རྗེ་རྣམས་ལ་གསོལ་བ་གདབ་པ་དང། ཕྱོགས་བཅུར་བཞུགས་
ཞེས་པས་སྤྲུལ་པ་དང། ཡེ་ཤེས་པའི་ཐུགས་རྡོ་རྗེ་ཐམས་ཅད་སྙིང་ཁའི་ཐུགས་རྡོ་རྗེ་ལ་ཐིམ་པ་ཨེ་ཡིན་ཞེས་པ་ནི། ཚིགས་བཅད་སྔ་མས་སྙིང་ཁའི་ཐུགས་རྡོ་རྗེ་ལ་གསོལ་བ་འདེབས་པ་དང། ཕྱི་མས་སྤྱན་དྲངས་པའི་ཐུགས་རྡོ་རྗེ་ལ་གསོལ་བ་འདེབས་པར་
སྨན་ཞབས་དང། ཤཱནྟི་པས་བཤད་པ་ལྟར་བྱེད་དགོས་ཀྱི་དྲིས་པ་ལྟར་ཡིན་ནོ། །གཙོ་བོ་ལ་དངོས་དང་འཁོར་ལ་རང་སྣང་གི་ཡུམ་གྱི་ཁྱད་པར་གང་ཞེས་པ་ནི། རང་སྣང་གི་ཡུམ་ནི་རང་འདྲའི་ཡུམ་ཡིན་ལ། གཙོ་བོ་ལ་དེ་དང་འདྲ་བས་ཁྱད་པར་དེ་མི་
དགོས། རྗེས་ཀྱི་ལྡང་ཚུལ་ལ་སྲུང་འཁོར་དང་གཞལ་ཡས་ཁང་སྡུད་པའི་གསལ། བ་མི་སྣང་ཡང་ཐུན་གཞན་གྱི་ཆོ་ག་བཤད་པའི་སྐབས་སུ་གཞལ་ཡས་ཁང་བསྐྱེད་པའི་ལུགས་སུ་སྣང་བས་བསྡུས་པས་ཆོག་གཞལ་ཡས་ཁང་དང་སྲུང་འཁོར་

[159A]༄༅། །གཉིས་ལ་སྡུད་མི་སྡུད་ཀྱི་ཁྱད་པར་མེད། ཞལ་གསུམ་ཕྱག་དྲུག་པ་དང། ཞལ་གཅིག་ཕྱག་གཉིས་པ་གང་དུ་ལངས་ཀྱང་འདྲ། ཡུམ་ཡང་དེ་དང་འདྲ་ཞིང་ཡུམ་བཅས་སུ་ལྡང་བ་ལེགས། འདིའི་འདས་གཏོར་འབུལ་ཚུལ་ནི་མི་
བསྐྱོད་པའི་གཏོར་ཆོག་གི་འདོན་པ་བསྒྱུར་ནས་ལྷ་སོ་སོའི་མཚན་སྔགས་ཀྱི་མཐར་སརྦ་དུཥྚི་སོགས་སྦྱར་བས་ཤིན་ཏུ་ཡང་ཆོག་སྟེ། ཨ་བྷྱ་ཀ་རའི་དགོངས་པ་ཡིན། བསྟོད་པ་ལྷ་སོ་སོའི་སྒོས་བསྟོད་ཚང་བ་འམ། མེད་ན་མི་བསྐྱོད་རྡོ་རྗེ་བྱས་ན་ལེགས་
འདུད་ཉི་ཤུ་འཇམ་དབྱངས་ཀྱི་བསྟོད་པ་ཡིན་མོད་ཀྱང་སྐབས་སུ་པ་བརྒྱུ་མེད། སྦྱིན་སྲེག་བྱེད་ན་བཞི་བརྒྱ་ལྔ་བཅུ་པ་རྩ་འགྲེལ་ལ་གཞི་བྱས། འོད་སྙེས་ཁ་བསྐངས་ན་ལེགས། མི་བསྐྱོད་པའི་སྦྱིན་སྲེག་གི་ཆོགས་བྱེད་ན་ཐབ་འབྲིས་ལ་སྒོ་སོ་སོའི་གཡས་
གཡོན་གྱི་ངེས་པ་མི་དགོས། གཞན་སྤྱི་ཁོག་འདྲ་བ་ཡིན། དཀྱིལ་ཆོག་ལས་བུམ་པ་བཅུ་ལ་བཤད་པ་གཉིས་སུ་བསྡུར་ཨེ་རུང་ཞེས་པ་ནི། ཤིན་ཏུ་ཡང་རུང་སྟེ་ཨ་བྷྱས་ཀྱང་བཤད་དོ། །བདག་འཇུག་ཚར་གཅིག་ཟིན་ནས་ཉིན་རེ་ཞིང་བུམ་པ་བསྒྲུབ་པ་
མ་གྲུབ་ན་ཆོ་ག་ཆད་པའི་ཉེས་པར་ཨེ་འགྱུར་ཞེས་པ་ནི། ཨ་བྷྱས་ཉི་མ་གཞན་ལའང་བུམ་པ་རྣམས་ལ་བཟླས་པ་དང་མཆོད་པ་སོགས་ཐུན་གསུམ་མམ། གཅིག་ཏུ་བྱའོ་ཞེས་གསུངས་ཤིང་གཞན་ཁུངས་མང་པོ་ཡང་ཡོད་པས་རིན་པོ་ཆེ་པ་དེ་བཞིན་
དུ་བཞད་ལུགས་དེ་ལེགས་པར་སེམས་སོ། །ཡེ་ཐིག་གི་སྐབས་སུ་ནམ་མཁའི་ཐིག་འདེབས་པ་དང་ས་ལ་འདེབས་པ་གཉིས་བཤད་དེ་ཡི་ཐིག་རང་གི་དབང་དུ་བྱས་པ་ཡིན། ནམ་མཁར་བཏབ་པའི་དགོས་པ་ཕྱོགས་བཅུའི་སངས་རྒྱས་སྤྱན་དྲངས་

[159B] ད་ནས་དེས་ས་ལ་བཏབ་པའི་ཐིག་བྱིན་གྱིས་རློབ་པ་ཡིན། ནམ་མཁའ་ལ་ཐིག་འདེབས་པ་ན། བྲི་འགྱུར་གྱི་དཀྱིལ་འཁོར་ནམ་མཁའ་ལ་བྱུང་བར་བསྒོམ་པ་འདི། བོད་ཀྱི་བླ་མ་འགའ་ཞིག་བཞད་པར་གདའ་ཡང། བླ་མེད་ཀྱི་
སྐབས་སུ་དཀྱིལ་ཆོག་ཁུངས་ཐུབ་རྣམས་ལས་སྔ་མ་ལྟར་བཤད་ཀྱི་ཕྱི་མ་ལྟར་མ་བཤད། སྤྱོད་རྒྱུད་རྣམ་སྣང་མངོན་བྱང་གི་འགྲེལ་པར་དེའང་གཅིག་བཤད་པ་ཡོད་དེ། འགྲེལ་པ་དེར་རྒྱུ་མཚན་དེ་ཉིད་ཀྱིས་དཀྱིལ་འཁོར་གཞན་དུ་ལོགས་སྤྱད་ཟིན་པས། ཐིག་
སྐུད་དེས་ས་ལ་གང་བ་ཏུ་མི་རུང་བར་བཤད་ནས་ས་ལ་འདེབས་པའི་ཚོན་སྣ་ལྔའི་ཐིག་སྐུད་གཉིས་པ་གཅིག་མཛད་དེ། རྒྱུད་དེ་ལས་ཚོན་སྣ་ལྔའི་ཐིག་སྐུད་གཉིས་བཤད་དོ། །འགྲེལ་པས་གཤེར་ཐིག་མ་བཤད་ཀྱང་གོ་ནུས་གསུང་ནས་སྤྱིར་ཐིག་སྐུད་ཆ་
གསུམ་མཛད་དེ་འདིའི་རིགས་པ་བླ་མེད་ལ་སྦྱོར་དུ་མི་རུང་ངོ། །ཐིག་གི་སྐབས་འདི་རྣམས་ལ་དགག་སྒྲུབ་ཀྱི་གནས་མང་དུ་ཡོད་ཀྱང། སྐབས་གཞན་དུ་རྒྱས་པར་བཤད་པ་དང། འདིར་ད་རེས་ཉུང་བར་བྱས་པས་མ་སྤྲོས་སོ། །བུམ་པ་འབུལ་ལུགས་འདྲི་
བ་ནི་གང་བུ་མ་ལ་ཟེར་བ་ཡིན་མཆི་བས་གང་བུམ་ལྷ་ལ་འབུལ་ལུགས་ལྷ་རེ་རེ་ལ་བུམ་པ་རེ་རེ་ཕུལ་བ་དང། ཐུན་མོང་དུ་འབུལ་བ་གཉིས་ཀའི་བཤད་པ་ཡོད་ལ། འབུལ་བ་ཡང་མཆོད་པའི་དོན་དུ་འབུལ་བ་ཡིན་ནོ། །དེ་ཡང་ཡིད་ཀྱིས་ལྷ་སེ་སོ་ལ་
བསྔོས་པ་ཙམ་བྱེད་པ་དང། མཆོད་པ་གཞན་འབུལ་བ་བཞིན་དངོས་སུ་ཚིག་གིས་འབུལ་པའི་ཚུལ་གཉིས་སོ། །སློབ་དཔོན་གྱི་སྡོམ་པ་འཛིན་ནུས་པས་བདག་འཇུག་སྤྲེལ་ནས་བྱེད་ན་སྡོམ་པ་བསྒྲགས་པ་ནས་རིག་པའི་དབང་ལྔ་དང། དམ་

[160A]༄༅། །ཚིག་གསུམ་གྱི་བར་རྣམས་བསྐྱར་ནས་བྱ་ཨེ་དགོས་ཞེས་པ་ནི། སྡོམ་བསྒྲག་ཐམས་ཅད་ལ་འོང་པའི་ངེས་པ་མེད་པས་སྐབས་དང་བསྟུན། སྡོམ་པ་བཟུང་བ་དང་རིག་པའི་དབང་ལྔ་སྔར་ཐོབ་ཀྱང་བརྟན་པར་བྱེད་པའི་དོན་
དུ་སླར་ཡང་ལེན་པ་ཡིན། དམ་ཚིག་གསུམ་བཟུང་བ་ལ་དཾ་ཚིག་གཞན་གཉིས་འཁོར་དུ་བྱས་ནས་གཙོ་བོ་ཕྱག་རྒྱའི་དམ་ཚིག་ལ་བརྟེན་ནས་སློབ་དཔོན་གྱི་དབང་དངོས་གཞི་བསྐུར་བ་ཁུངས་ཐུབ་དུ་མའི་བཞེད་པ་ཡིན་པས་དེ་གསུམ་སླར་ཡང་ལེན་
པ་ཤིན་ཏུའང་དགོས་སོ། །བཅོམ་ལྡན་འདས་དཔལ་གསང་བ་འདུས་པ་འཇམ་དཔལ་རྡོ་རྗེའི་བསྒྲུབ་དཀྱིལ་གྱི་དྲིས་ལན་རྗེ་རིན་པོ་ཆེ་ཐམས་ཅད་མཁྱེན་པ་ཤར་ཙོང་ཁ་པ་ཆེན་པོས་གནང་བའོ།།



﻿
[001A]༄༅། །དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་དངོས་གྲུབ་ཀྱི་སྙེ་མ་ཞེས་བྱ་བ་བཞུགས་སོ། །

[001B] །བླ་མ་དང་འཇམ་པའི་རྡོ་རྗེ་ལ་ཕྱག་འཚལ་ལོ། །རྒྱལ་བ་ཀུན་གྱི་སྐུ་གཅིག་བུ། །ཁྱབ་བདག་རྡོ་རྗེ་འཆང་ཆེན་གྱི། །སྐུ་གསུང་ཐུགས་ཀྱི་མཛད་པ་ཅན། །བླ་མ་མཆོག་དང་འཇམ་དབྱངས་ལ། །རྟག་ཏུ་གུས་པས་ཕྱག་འཚལ་
ལོ༑ ༑གང་གི་མཁྱེན་པའི་འོད་ཟེར་གྱིས། །འགྲོ་བློའི་མ་རིག་མུན་པ་སེལ། །ཐུགས་རྗེའི་འོད་ཟེར་རབ་སྤྲོས་པས། །འགྲོ་བའི་སྡུག་བསྔལ་མ་ལུས་འཇོམས། །གཅིག་ཏུ་གཞན་ཕན་དགེངས་པ་ཅན། །འཇམ་དཔལ་དབྱངས་ཀྱི་ཞབས་ལ་འདུད། །
དཀྱིལ་འཁོར་དུ་ནི་མ་བཅུག་དང། །ཞུགས་ཀྱང་དབང་གིས་མ་སྨིན་ལ། །འདོད་པའི་འབྲས་བུ་མི་འཐོབ་པར། །དྲི་མེད་རྒྱུད་ལས་གསུངས་པས་ན། །དྲང་དང་ངེས་དོན་ལམ་གྱི་རིམ་གཉིས་ཀྱིས། །གོ་འཕང་མཆོག་དེ་སྒྲུབ་པའི་ཐེག་མར་ནི། །སྣོད་
རུང་དབང་གིས་བྱས་ལ་རག་ལས་པས། །དཀྱིལ་འཁོར་ཆོ་ག་མཁས་པའི་གཞུང་བཞིན་བཤད། །དེ་ལ་བསྐྱེད་པའི་རིམ་པ་དང། །རྫོགས་པའི་རིམ་པ་བསྒོམ་པ་སོགས་ཀྱི་སྣོད་དུ་འགྱུར་བ་ལ། །དབང་རྣམ་པར་དག་པ་ཐོབ་པ་ལ་རག་ལས་ཏེ་
དེ་མ་ཐོབ་ན། རྒྱུད་ཀྱི་དོན་ཤེས་ནས་བསྒྲུབས་པས་དངོས་གྲུབ་ཕྲ་མོ་ཐེབ་ཀྱང་དམྱལ་བར་འགྲོ་བར་གསུངས་ཏེ། བཤད་པའི་རྒྱུད་རྡོ་རྗེ་འཕྲེང་བ་ལས། དབང་བསྐུར་བ་ནི་གཙོ་བོ་སྟེ། །དངོས་གྲུབ་ཐམས་ཅད་རྟག་ཏུ་གནས། །ང་ཡིས་ཇི་བཞིན་དོན་
[002A]༄༅། །བཤད་ཀྱིས། །དེ་ཕྱིར་ཐོག་མར་ཡང་དག་ཉོན། །ཐོག་མར་སློབ་མ་གང་གི་ཚེ། །བློ་ལྡན་ཡང་དག་དབང་བསྐུར་ན། །རྫོགས་པའི་རིམ་པའི་རྣལ་འབྱོར་ལ། །དེ་ཡི་ཚེ་ན་སྣོད་དུ་འགྱུར། །ཡང་དག་དབང་བསྐུར་
གྱིས་དབན་ན། །སྒྲུབ་པོས་རྒྱུད་ཀྱི་དོན་ཤེས་ཀྱང། །སློབ་དཔོན་སློབ་མ་མཚུངས་པར་ནི། །མི་བཟད་དམྱལ་བ་ཆེན་པོར་འགྲོ། །ཞེས་གསུངས་པས། རིམ་གཉིས་སྒོམ་པའི་ཐོག་མར་དབང་རྣམ་པར་དག་པ་ཐོབ་པ་ཤིན་ཏུ་གལ་ཆེ་ལ། དེའང་
དབང་རྣམས་གོ་རིམས་ངེས་པ་ཅན་དུ་གསུངས་པས། དབང་འོག་མ་སྔོན་དུ་མ་སོང་བར་གོང་མ་བསྐུར་བ་རྣམ་པ་ཐམས་ཅད་དུ་བྱར་མི་རུང་ངོ། །དབང་བསྐུར་བ་ལའང་སློབ་དཔོན་དྲིལ་བུ་པས། དབང་བསྐུར་དཀྱིལ་འཁོར་སྔོན་འགྲོ་བར། །རྡོ་རྗེ་
འཆང་གིས་གསུངས་པ་སྟེ། ཞེས་གསུངས་པས། དཀྱིལ་འཁོར་དུ་བཅུག་པ་དགོས་ལ། གཞུག་པའི་དཀྱིལ་འཁོར་ལའང་ཕྱི་དང་ནང་ལུས་ཀྱི་དཀྱིལ་འཁོར་གཉིས་སུ་ངེས་ལ། ཕྱི་ལའང་རྡུལ་ཚོན་དང། རས་བྲིས་དང། བསམ་གཏན་
གྱི་དཀྱིལ་འཁོར་གསུམ་གསུངས་པས། བཞིར་ངེས་སོ། །བྷ་གའི་དཀྱིལ་འཁོར་སོགས་གསུམ་ནི། རྫོགས་རིམ་གྱི་སྣོད་རུང་དུ་སྒྲུབ་པའི་དབང་ཡིན་པས་སྤྱིར་དབང་གི་དཀྱིལ་འཁོར་བདུན་ནོ། །དེ་ལ་འདིར་ནི། རྗེ་བཙུན་འཇམ་པའི་

[002B] བྱིན་གྱིས་བརླབས་པའི་རྡོ་རྗེ་སློབ་དཔོན་དཔལ་སངས་རྒྱས་ཡེ་ཤེས་ཞབས་ཀྱི་ཞལ་སྔ་ནས་དཔལ་གསང་བ་འདུས་པ་འཇམ་པའི་རྡོ་རྗེའི་སྒྲུབ་ཐབས་མཛད་པ་ལ་བརྟེན་ནས་དེའི་དཀྱིལ་འཁོར་དུ་རྡུལ་ཚོན་སོགས་ཀྱི་སྒྲོ་ནས་དབང་
བསྐུར་བའི་དཀྱིལ་འཁོར་གྱི་ཆོ་ག་བཤད་པར་བྱ་བ་ཡིན་ནོ། །དེ་ལྟ་བུའི་དབང་སྐུར་བའི་རྡོ་རྗེ་སློབ་དཔོན་ནི། དབང་ཡོངས་སུ་རྫོགས་པར་ཐོབ་ཅིང། དེ་ཉིད་བཅུ་ལ་མཁས་པ། དམ་ཚིག་རང་སྡོམ་པ་ཚུལ་བཞིན་དུ་སྐྱོང་བས། རྩ་ལྟུང་དང་མི་ལྡན་པ། ཕྱི་རུ་སོ་སོ་ཐར་པ་སྤྱོད་ཅིང་
ནང་དུ་འདུས་པའི་ལམ་ལ་དགའ་བ། ལྷའི་རྣལ་འབྱོར་ལ་ཐུན་བཞིར་གོམས་པས་སེམས་བརྟན་པའི་མཚན་མ་རྙེད་པ། གཙོ་བོ་ལ་འབུམ་དང། འཁོར་རྣམས་ལ་ཁྲི་ཕྲག་རེ་དང། བགེགས་མཐར་བྱེད་ཀྱི་ཕྲེང་སྔགས་ཁྲི་དང། ཡེ་ཤེས་འབེབས་པའི་སྔགས་འབུམ་གྱི་བཟླས་
པ་སོང་ཞིང། ཕྱི་མའི་བཅུ་ཆའི་སྦྱིན་སྲེག་བྱས་པ། རྨི་ལམ་བརྟགས་པས་ལྷས་གནང་བའམ་མ་བཀག་པའོ། །སེམས་བརྟན་པའི་མཚན་མ་ནི། སློབ་དཔོན་དེའི་བཞེད་པས། བསྐྱེད་རྫོགས་ཀྱི་ལམ་ལ་གནས་སྐབས་བཞིར་གསུངས་ཏེ། ལས་དང་པོ་པའི་གནས་སྐབས་
དང༑ ཡེ་ཤེས་ཅུང་ཟད་བབས་པའི་གནས་སྐབས་དང། ཡེ་ཤེས་ལ་ཅུང་ཟད་དབང་ཐོབ་པའི་གནས་སྐབས་དང། ཡེ་ཤེས་ལ་ཡང་དག་པར་དབང་ཐོབ་པའི་གནས་སྐབས་སོ། །དེ་ལ་གཉིས་པ་ནི། ཐུན་བཞིར་གོམས་པས་ལྷ་བཅུ་དགུ་ལྟ་བུའི་རགས་པའི་ལྷ་ལ་མིག་གིས་
གཟུགས་ལ་བལྟ་བ་ལས་ཀྱང་ལྷག་པའི་གསལ་སྣང་ཐོབ་ཅིང། སྐྱེ་མཆེད་ཀྱི་ལྷ་སོགས་ལ་དེ་ལྟ་བུའི་གསལ་སྣང་ཐོབ་པ་ཚུན་ཆད་ཡིན་ལ། དང་པོ་ནི། ཐུན་པའི་ཐོག་མར་བརྩམས་པ་ནས་བཟུང་སྟེ། གཉིས་པ་ལ་མ་སླེབ་པའི་བར་རོ། །གསུམ་པ་ནི། ཕྲ་བའི་ལྷ་ལ་

[003A]༄༅། །གསལ་སྣང་ཐོབ་པ་ནས་བཟུང་སྟེ། འདི་ཐོབ་ནས་ཐུན་བཞིའི་ངེས་པ་མི་དགོས་པས་བསྐྱེད་རིམ་གྱི་སྣོད་རུང་དུ་སྒྲུབ་པར་བྱད་པའི་རྡོ་རྗེ་སློབ་དཔོན་ལའང་དེ་ལྟ་བུའི་སེམས་དག་པའི་མཚན་མ་རྙེད་པ་དགོས་པར་ཤེས་པར་བྱའོ། །ཕྲེར་བ་
ལས་ཀྱང་དེ་ལྟར་སྔོན་དུ་བསྙེན་པ་རྒྱས་པར་བྱས་པས། སྐད་ཅིག་གིས་དཀྱིལ་འཁོར་གྱི་ལྷའི་རྣལ་འབྱོར་པ་ཐམས་ཅད་ཡོངས་སུ་རྫོགས་པར་སྤྲོ་བ་དང། བསྡུ་བ་སྔོན་དུ་བྱ་བར་ནུས་པས། འཁོར་ལོ་གནས་པ་ཉིད་ཀྱི་འཁོར་ལོ་ཅན་གྱིས་མ་བཀག་པའམ། ཚོགས་
བསགས་པ་ཉིད་ཀྱིས་གནང་བ་ལས་ཀྱང་དཀྱིལ་འཁོར་དང་རབ་ཏུ་གནས་པ་དང། སློབ་མ་བསྡུ་བ་ལ་སོགས་པ་བྱའོ། །ཞེས་གསུངས་སོ། །སློབ་མ་ནི། བླ་མ་ལ་གུས་པ། སྒྱུ་མེད་ཅིང་ལུང་མང་དུ་ཐོས་པ། བྱང་ཆུབ་ཀྱི་སེམས་གཉིས་ལ་སྦྱངས་པས་སེམས་
ཅན་འདོན་པའི་བློ་དང་ལྡན་པ། རྡོ་རྗེ་སེམས་དཔའི་སྡོམ་པ་ལ་དོན་གཉེར་ཆེ་ཞིང་རྡོ་རྗེ་ཐེག་པ་ལ་མོས་པ་བརྟན་པའོ། །དེ་འདྲ་བ་དེས་བླ་མ་ལ་དབང་གི་དོན་དུ་གསོལ་བ་ལན་གསུམ་གདབ་བོ། །བླ་མས་ཀྱང་རྨི་ལམ་སོགས་ཀྱི་སྒོ་ནས་ལེགས་པར་བརྟགས་ནས་
སྣོད་དུ་རུང་བར་ཤེས་ན། དུས་བཟང་པོ་ལ་སྦྱོར་བ་དང་བྱེད་པ་ངན་པའང་སྤངས་ནས་ཆོ་ག་བརྩམ་པར་བྱའོ། །ཆོ་ག་ལ་གསུམ། སའི་ཆོ་ག་སྟ་གོན་གྱི་ཆོ་ག་དངོས་གཞིའི་ཆོ་གའོ། །དང་པོ་ལ་ལྔ། ས་བརྟག་པ། ས་བསླང་བ། ས་སྦྱང་བ། ས་བཟུང་བ་
བསྲུང་ཞིང་བྱིན་གྱིས་བརླབ་པའོ། །དང་པོ་ནི་གྲོང་ལ་སོགས་པའི་ཕྱི་རོལ་ཏུ་བྱེད་ན། ཕྱོགས་གཞན་བདུན་སྤངས་ལ། དབང་ལྡན་དུ་བྱ། དེ་དག་གི་ནང་དུ་བྱེད་ན། ཡིད་གང་དགའ་བར་བྱ། དེའང་ལྷའི་ཁྱིམ་དང། གཙུག་ལག་ཁང་གི་གནས་དང། ཁང་བཟང་

[003B] དུར་ཁྲོད་དང། ཚལ་ལ་སོགས་པ་བསྔགས་པར་གསུངས་ཏེ། ཕྱོགས་དང་མཚན་ཉིད་ཀྱི་སྒོ་ནས་བརྟག་པའོ། །འདི་དག་རྒྱས་པར་ནི་ཕྲེང་བ་དང་དེའི་དོན་བཤད་པ་རྗེ་ཉིད་ཀྱིས་མཛད་པའི་རྡོ་རྗེ་འཆང་ཆེན་པོའི་ལམ་གྱི་རིམ་པ་ལས་ཤེས་པར་བྱའོ། །
གཉིས་པ་ནི། དཀྱིལ་འཁོར་གྱི་ཁང་པ་སོགས་གསར་དུ་བྱེད་པ་ཡིན་ན། སའི་བདག་པོ་ལས་གནང་བ་ཐོབ་དགོས་པར་གསང་བ་སྤྱི་རྒྱུད་ལས་གསུངས་པས། བརྟགས་པས་རུང་བའི་ས་དེ། རྒྱལ་པོ་སོགས་གཞན་དབང་ན་དེ་ལ་གནང་བ་གསོལ་བ་ནི་མངོན་པ་ལ་སློང་བ་
ཡིན་ལ། མི་མངོན་པ་ལ་སློང་བ་ནི། རང་ཉིད་གཙོ་བོའི་རྣལ་འབྱོར་དང་ལྡན་པས། དེར་གནས་པའི་ཞིང་སྐྱོང་ལ་སོགས་པ་ཐུགས་ཀའི་ས་བོན་གྱི་འོད་ཟེར་གྱིས་བཀུག་ལ། ཨ་ཀླ་རོའི་སྔགས་ཀྱིས་གཏོར་མ་དབུལ་ཞིང། ཉར་སྤྱོད་ཀྱིས་མཆོད་ནས། གང་དག་འདིར་གནས་
ལྷ་དང་ཀླུ། །གནོད་སྦྱིན་སྲིན་པོའམ་གཞན་དག་ལ། །ས་འདི་བདག་གིས་བསླང་བར་བགྱི། །དཀྱིལ་འཁོར་དོན་དུ་ཁྱེད་ཀྱིས་སྩོལ། །ཞེས་ལན་གསུམ་གསོལ་བ་གདབ་ལ། རྨི་ལམ་བརྟག་ཐབས་ཀྱིས་བརྟགས་པས་དེ་རྣམས་ཀྱིས་བྱིན་པའམ་མ་བཀག་པ་ལ་བྱའི། །
བཀག་པ་ལ་ནི་མི་བྱའོ། །གསུམ་པ་ནི། སའི་ཟུག་རྔུ་དབྱུང་བའི་དོན་དུ་རྐོ་བ་དང། ལྟོ་འཕྱེ་བརྟགས་ནས་བརྐོ་བ་སོགས་ནི། དཀྱིལ་འཁོར་གྱི་ཁང་པ་གསར་དུ་བྱེད་པ་སོགས་ཀྱི་དབང་དུ་བྱེད་པ་ཡིན་ལ། གསང་བ་སྤྱི་རྒྱུད་ལས། དྲང་སྲོང་གི་གནས་ལ་སོགས་པར་
ས་སྦྱང་བ་དང་བརྟག་པ་མི་དགོས་པར་གསུངས་པ་ནི། ས་བརྐོས་ནས་སྦྱོང་བའི་སྐོར་རྣམས་མི་དགོས་པར་བཤད་པ་ཡིན་གྱི། སྦྱང་བ་གཞན་མི་དགོས་པ་མིན་ནོ། །འདིར་ནི་ཁང་བཟང་སོགས་ཀྱི་ནང་དུ་བྱེད་པ་ཤས་ཆེ་བས། དེའི་དབང་དུ་བྱས་ནས་སྦྱང་བ་

[004A]༄༅། །སོགས་བཤད་པར་བྱའོ། །ཉི་མ་བཟང་པོའི་སྔ་དྲོའི་དུས་སུ་རྒྱལ་བ་སྲས་བཅས་ལ་གསོལ་བ་བཏབ་ལ་གནང་བ་ཞུས་ཏེ་གཙོ་བོའི་རྣལ་འབྱོར་དང་ལྡན་པའམ། བགེགས་མཐར་བྱེད་ཀྱི་རྣལ་འབྱོར་དང་ལྡན་པས། འགགས་ཐམས་ཅད་
ཚར་བཅད་པར་བྱའོ། །སློབ་དཔོན་ཤཱནྟ་པས། འཇམ་པའི་རྡོ་རྗེའི་དཀྱིལ་འཁོར་གྱི་འཁོར་ལོ་རྫོགས་པར་བསྒོམ་པའང་གསུངས་སོ། །དཀྱིལ་འཁོར་གྱི་ས་ལ་ཡུངས་དཀར་དང། ཆུ་དང། ཐལ་བ་ལ། ལས་ཐམས་ཅད་པའི་སྔགས་བཟླས་པས་གཏོར་ལ། དེ་བཟླས་
པའི་བ་བྱུང་ལྔས་ཤར་ནས་བརྩམས་ཏེ་བྱུག་ཅིང། དྲིའི་ཆུས་ཀྱང་བསང་གཏོར་བྱའོ། །དེ་ནས་རྡོ་རྗེ་སྐྱིལ་ཀྲུང་དང་ས་གནོན་གྱི་ཕྱག་རྒྱ་དང་ལྡན་པས། ཨོཾ་བྷཱུ་ཁཾ། ཞེས་བརྗོད་ནས། ས་གཞི་སྟོང་པ་ཉིད་དང། ཧཱུཾ་ལཾ་ཧཱུཾ། ཞེས་པས་རྡོ་རྗེའི་རྡུལ་ཕྲ་རབ་ཀྱི་རང་བཞིན་དུ་
བསྒོམ་ཞིང། ཨོཾ་མ་དི་ནི་བྫྲི་བྷ་ཝ་བྫྲ་བདྷ་ཧཱུཾ། ཞེས་བརྗོད་ནས་རྡོ་རྗེའི་རང་བཞིན་དུ་བཅིངས་ཏེ། བརྟན་པར་བྱས་ལ། སྔར་ས་སློང་བའི་སྐབས་སུ་སའི་ལྷ་མོ་ལ་གནང་བ་གསོལ་ནས་ནམ་མཁར་བཏེགས་ཡོད་ན་འདིར་ཕབ་ལ། མཆོད་གཏོར་ཕུལ་གསོལ་
བ་བཏབ་ནས། གཞི་དེར་ཐིམ་པར་བསམ་མོ། །སློབ་དཔོན་མར་མེ་མཛད་བཟང་པོས། སྟ་གོན་གྱི་སྐབས་མ་གཏོགས་ས་སློང་བའི་སྐབས་སུ་མ་གསུངས་པས། དེས་བཟུང་དུ་མི་དགོས་སོ། །བཞི་པ་ནི། དེ་ནས་སློབ་དཔོན་གོས་དཀར་པོ་གྱོན། རྒྱན་ཐམས་
ཅད་ཀྱིས་བརྒྱན་ཅིང། དཀྱིལ་འཁོར་གྱི་སའི་དབུས་སུ་འདུག་ལ། འཇམ་པའི་རྡོ་རྗེའི་དཀྱིལ་འཁོར་སྲུང་འཁོར་ནས་བརྩམས་ཏེ། ཏིང་ངེ་འཛིན་རྣམ་པ་གསུམ་ཡོངས་སུ་རྫོགས་པར་བསྒོམས་ལ། རྡོ་རྗེ་དང་དྲིལ་བུ་འཛིན་པས། ཁྲོ་བོའི་ང་རྒྱལ་གྱིས་

[004B] །རྡོ་རྗེ་སེམས་དཔའ་རང་ཉིད་དང། །ང་ནི་སངས་རྒྱས་རྒྱལ་པོ་ཆེ། །ང་ནི་སྟོབས་ཅན་རྡོ་རྗེ་ཅན། །ང་ནི་རྣལ་འབྱོར་དབང་ཕྱུག་རྒྱལ། །ཕྱག་ན་རྡོ་རྗེ་བརྟན་པ་དང། །ང་ནི་བདག་པོ་རྡོ་རྗེ་ཆེ། །བྱིན་གྱིས་བརླབས་པ་མི་འདོར་རོ། །ཞེས་པས་ང་རྒྱལ་བརྟན་
པར་བྱས་ལ། ཕྱོགས་བཞི་ནས་སྒོའི་སློབ་དཔོན་བཞིས་རྣམ་སྣང་ལ་སོགས་པའི་ང་རྒྱལ་འཛིན་པས། སློབ་དཔོན་དཀྱིལ་འཁོར་གྱི་གཙོ་བོ་དང་ཐ་མི་དད་པར་མོས་ལ། ཕྱི་དང་ནང་དང་གསང་བའི་མཆོད་པས་མཆོད། ཤར་ནས་རྣམ་སྣང་གི་ང་རྒྱལ་འཛིན་
པས། དེ་བཞིན་གཤེགས་པ་ཀུན་ཞི་བ། །དེ་བཞིན་གཤེགས་པ་ཀུན་གྱི་གནས། །ཆོས་ཀྱི་བདག་མེད་པ་ཡི་མཆོག་དཀྱིལ་འཁོར་དམ་པ་བཤད་དུ་གསོལ། །ལྷོ་ནས་རིན་འབྱུང་གི་ང་རྒྱལ་འཛིན་པས། མཚན་ཉིད་ཐམས་ཅད་ཡང་དག་རྫོགས། །
མཚན་ཉིད་མེན་པ་ཐམས་ཅད་སྤངས། །ཀུན་ཏུ་བཟང་པོ་སྐུ་ཡི་མཆོག་དཀྱིལ་འཁོར་དམ་པ་བཤད་དུ་གསོལ། །ནུབ་ནས་འོད་དཔག་མེད་ཀྱི་ང་རྒྱལ་འཛིན་པས། །ཞི་བའི་ཆོས་མཆོག་ལས་བྱུང་བ། །ཡེ་ཤེས་སྤྱོད་པ་རྣམ་སྦྱོང་མཛད། །ཀུན་ཏུ་བཟང་
པོ་གསུང་གི་མཆོག་དཀྱིལ་འཁོར་དམ་པ་བཤད་དུ་གསོལ། །བྱང་ནས་དོན་གྲུབ་ཀྱི་ང་རྒྱལ་འཛིན་པས། །སེམས་ཅན་ཀུན་གྱི་སེམས་ཆེན་པོ། །རང་བཞིན་དག་ཅིང་དྲི་མ་མེད། །ཀུན་བཟང་ཐུགས་མཆོག་ཁ་ལོ་བསྒྱུར། །དཀྱིལ་འཁོར་དམ་པ་བཤད་དུ་
གསོལ། །ཞེས་དོན་དྲན་བཞིན་པས་གསོལ་བ་གདབ། བཞི་མེད་ན་གཅིག་གིས་ཀྱང་ཕྱོགས་དེ་དག་ཏུ་སོང་ནས་བྱ། གཅིག་ཀྱང་མེད་ན་བསྒོམས་ནས་དེ་ལྟར་བྱ་བ་མན་ངག་ཡིན་པར་ཕྲེང་བ་ལས་བཤད་དོ། །སློབ་དཔོན་གྱིས་ཀྱང་རང་གཙོ་བོར་གནས་པ་ལ། ཕྱོགས་

[005A]༄༅། །བཞིའི་དེ་བཞིན་གཤེགས་པ་བཞིས་གསོལ་བ་བཏབ་པར་བསམ་མོ། །དེ་ནས་སློབ་དཔོན་གྱིས་རྡོ་རྗེ་ཁུ་ཚུར་གཉིས་ཀྱི་མཛུབ་མོ་བརྐྱངས་པ་རྩེ་མོ་སྦྱར་བ་འོག་ཏུ་ཕྱོགས་པས་སྤྱི་བོར་བཟུང་ནས། ཧཱུཾ་བྫྲོ་ཏྟིཥྛ། ཞེས་བརྗོད་
པས། སྒོམ་པའི་དཀྱིལ་འཁོར་ནམ་མཁའ་ལ་བཏེག་གོ་དེ་ནས་སྐྱིལ་ཀྲུང་བཤིག་ལ་ལངས་ཏེ། ཤར་དུ་ཕྱོགས་པས་མཉམ་པའི་རྐང་སྟབས་བྱས་ལ། མགོ་བོར་ཐལ་མོ་སྦྱར་ནས། ཨོཾ་པྲ་ན་མ་མི་སརྦ་ཏ་ཐཱ་ག་ཏ་ན། ཞེས་པས་དེ་བཞིན་གཤེགས་པ་
རྣམས་ལ་ཕྱག་བྱའོ། །དེ་ནས་སེམས་ཅན་མ་རིག་པའི་མུན་པས་ཁེབས་ཤིང་བདུད་ཀྱི་དབང་དུ་སོང་བ་རྣམས་ལ་བལྟས་ལ། བདུད་བསལ་བའི་ཕྱིར་ཏུ། རང་ཉིད་གཙོ་བོ་ལས་བྱེ་ནས། ངོ་བོ་གཙོ་བོའི་ང་རྒྱལ་ལ་ཁྲོ་བོའི་འགྱུར་བས། སྨིན་མ་བསྡུས་ཤིང་མཆེ་བ་གཙིགས་པ། འགྱིང་པའི་སྤྱོད་
པ་དང་ལྡན་ཞིང། འཁོར་ཁྲོ་བོའི་ཚོགས་དཔག་ཏུ་མེད་པ་དང་ལྡན་པར་དམིགས་ལ། མིག་གཡས་པ་མ་ལས་ཉི་མ། གཡོན་པ་ཊ་ལས་ཟླ་བ་དང། མིག་འབྲས་ཧཱུཾ་ལས་དུས་མཐའི་མེ་ལྟར་འབར་བར་བསྐྱེད་དེ། ཁྲོ་བོའི་རྡོ་རྗེའི་ལྟ་བས་གཡོན་སྐོར་དུ་བལྟས་པས་
བགེགས་ཐམས་ཅད་ཚར་བཅད། གཡས་སྐོར་དུ་བལྟས་པས་རྭ་བ་དང་གུར་དང་ཕྱོགས་མཚམས་དང་སྟེང་འོག་བཅིངས་ལ། ཁྲོ་བོའི་ཚོགས་དཔག་ཏུ་མེད་པ་སྤྲོས་ནས་བགེགས་ཐམས་ཅད་ཚར་བཅད་པར་བྱའོ། །རྐང་མཐིལ་གཉིས་སུ་ཨ་ལས་སྣ་ཚོགས་རྡོ་རྗེ་
འབར་བ་དེ་བསྒོམས་ལ། སྣ་ཚོགས་རྡོ་རྗེའི་འགྲོས་ཀྱིས་དཀྱིལ་འཁོར་ལ་བསྐོར་ཞིང་བགེགས་ལ་བཀའ་བསྒོ་བར་བྱ་སྟེ། ལུས་དང་སེམས་ལ་གནས་པ་ཡི། །བགེགས་ཀྱི་ཚེགས་རྣམས་ཐམས་ཅད་ཉོན། །ང་ནི་དཔལ་ལྡན་འཇམ་དབྱངས་ཏེ། །སྲུང་བའི་འཁོར་

[005B] །རྡོ་རྗེ་འབར་བའི་གཟུགས་ཀྱིས་ནི། །ལུས་གསུམ་ལས་བྱུང་དགོས་བྱ་སྟེ། །གལ་ཏེ་ཁ་ཅིག་བདག་ལས་འདས། །འདིར་ནི་འཇིག་འགྱུར་གཞན་དུ་མིན། །ཞེས་ལན་གསུམ་བརྗོད་ཅིང། ཁྲོ་བོ་དཔག་ཏུ་མེད་པ་སྤྲོས་པས་བགེགས་ཐམས་ཅད་བསྐྲད་པར་བྱ་ཞིང་དཀྱིལ་
འཁོར་གྱིས་གཞི་ཡང་དབང་ཆེན་གསེར་གྱི་ས་གཞི་ལ་ཐུག་གི་བར་དུ་ཏཱུཾ་ལས་བྱུང་བའི་རྡོ་རྗེའི་རང་བཞིན་དུ་བྱིན་གྱིས་བརླབ་བོ། །ཁྲོ་བོའི་ཉམས་དང་ལྡན་པས་ཧཱུཾ་གི་སྒྲ་དྲག་པོ་སྒྲོག་ཅིང། ལག་པ་གར་བསྐོར་བའི་ཕྱག་རྒྱ་དང་བཅས་པས། ཤར་དུ་ཕྱིན་ལ་གཡས་བརྐྱངས་དང་
ལྷོར་གཡོན་བརྐྱངས་དང། ནུབ་ཏུ་ས་ག་དང། བྱང་དུ་ཟླུམ་པོ་དང། དབུས་སུ་མཉམ་པ་ལ་སོགས་པའི་སྟང་སྟབས་རྣམས་བྱས་ལ། བརྒྱ་བྱིན་འཁོར་དང་བཅས་པ་ལ་སོགས་པ་ཕྱོགས་བཅུའི་བགེགས་རྣམས་ལ་བསྡིགས་པར་བྱའོ། །དེ་ལ་གཡས་བརྐྱངས་ནི་རྐང་པ་གཡོན་པའི་
བྱིན་པ་བསྐུམས་ནས་མཐོ་ལྔའི་བར་དུ་གཡས་པ་འགྱིང་བ་དང་བཅས་པས་དྲང་པོར་བརྐྱང་བའོ། །གཡོན་བརྐྱངས་ནི་དེ་ལས་ལྡོག་པའོ། །ས་ག་ནི་སོར་མོ་ཉི་ཤུ་རྩ་དྲུག་གི་རྒྱར་རྐང་བའི་སོར་མོ་ལོགས་སུ་བསྟན་ཞིང་པུས་མོ་གཉིས་དྲང་པོར་བྱས་པའོ། །ཟླུམ་པོ་ནི་ས་གའི་རྐང་སྟབས་
ཉིད་བར་དུ་ཁྲུ་དོ་པ་ངང་པའི་གཤོག་པ་ལྟར་བྱས་པའོ། །མཉམ་པ་ནི་རྐང་པ་གཉིས་ཀྱི་སོར་མོ་ཕན་ཚུན་སྦྱར་བ་སྟེ། རྐང་པའི་མཐེ་བོང་དང་རྟིང་བའི་ལོགས་གཉིས་བཙར་བའོ། །སྟོང་པ་ཉིད་དང་སྙིང་རྗེ་དབྱེར་མེད་པའི་དོན་བསྒོམས་ལ་སྟང་སྟབས་རྒྱས་བསྡུས་ཅི་ནུས་པ་བྱའོ། །ལྔ་
པ་ནི། དེ་ནས་སློབ་དཔོན་གཙོ་བོའི་ང་རྒྱལ་དང་ལྡན་པར་བྱས་ལ། སེང་ལྡེང་གི་ཕུར་པ་སྲིད་དུ་སོར་བཅུ་གཉིས་པའམ། བརྒྱད་པ། སྟོད་ཁྲེ་བོ་འདུད་རྩི་འཁྱིལ་པའི་རྣམ་པ་ཅན་ལ་ལྟེ་བ་མན་ཨྖད་ཟུར་གསུམ་པ་འམ། རྡོ་རྗེ་རྩེ་གཅིག་པ་འདྲ་བ། མེད་ན་བསམ་གཏན་གྱིས་བསྐྱེད་
[006A]༄༅། །ཅིང་དངོས་སུ་ཡོད་ན་སྟོང་པའི་ངང་ལས་ལྷག་པར་མོས་པའམ་ཆོ་ག་གསུམ་གྱིས་ཁྲོ་བོའི་རྡོ་རྗེ་ཕུར་བུར་བསྐྱེད་ལ་ཡེ་ཤེས་པ་གཞུག་རང་གི་རིགས་བདག་གིས་རྒྱས་གདབ་པ་ལ་ཉེར་སྤྱོད་ཀྱིས་མཆོད་དེ། ཕྱོགས་བཅུའི་བགེགས་རྣམས་
བཀུག་པའི་སྤྱི་བོར་ལག་པ་གཡོན་པས་ཕུར་བུ་བཙུགས་ནས་གཡས་པས་རྡོ་རྗེ་འབར་བའི་ཐོ་བས་བརྡུང་ཞིང་ངག་ཏུ། ཨོཾ་གྷ་གྷ་གྷཱ་ཏ་ཡ་གྷཱ་ཏ་ཡ་སརྦ་དུ་ཥཾཊ་ཕཊ། ཀཱི་ལ་ཡ་ཀཱི་ལ་ཡ་སརྦ་པཱ་པཾ་ཕཊ། ཧཱུཾ་ཧཱུཾ་བྫྲ་ཀཱི་ལ་ཡ་བྫྲ་དྷ་ར་ཨ་ཛྙཱ་པ་ཡ་ཏི་ཀླ་ཡ་ཝཱ་ཀ་ཙིཏྟ་ཛྲ་
ཀཱི་ལ་ཡ་ཧཱུཾ་ཕཊ། ཅེས་བརྗོད་ནས་ཕུར་བུ་བཏབ་པས། བགེགས་རྣམས་ཀྱི་སྤྱི་བོ་ནས་རྐང་པའི་མཐལ་གྱི་བར་དུ་ཕུག་སྟེ། བགེགས་རྣམས་ལུས་ངག་ཡིད་གསུམ་གཡོ་འགུལ་མེད་ཅིང་རྣམ་ཤེས་འོད་གསལ་དུ་ཐིམ་པར་བསམ་མོ། །དེ་ནས་ས་གཞི་བགེགས་
དང་བྲལ་བར་བསམ་ཞིང་འོད་ཟེར་འབར་བ་རྣོན་པོས་ཕྱོགས་ཐམས་ཅད་ཁྱབ་པར་མོས་པ་བྱའོ། །ཡང་ན། འགྲེལ་པ་གཉིས་ཀྱི་དངོས་ཟིན་ལ་བྱུང་བ་ལྟར་ཕུར་བུ་གཅིག་ཉིད་དཀྱིལ་འཁོར་གྱི་དབུས་སུ་བགེགས་ཀུན་བཀུག་ནས་བཏབ་པས། འོད་གསལ་དུ་ཞུགས་པར་བསམས་
པས་ཀྱང་འགྲུབ་བོ། །དབུས་སུ་འདེབས་ས་མེད་ན་དབང་ལྡན་དུ་གདབ་བོ། །ཕྱིན་ཆད་བགེགས་མི་འཇུག་པར་བྱ་བའི་ཕྱིར། པཾ་ལས་རྡོ་རྗེའི་གུར། ཧཱུཾ་ལས་རྡོ་རྗེའི་རྭ་བ། ལཾ་ལས་དབང་ཆེན་གྱི་དཀྱིལ་འཁོར་ཟུར་བཞི་པ་སེར་པོས་ཕྱོགས་བཅིངས་དང། རཾ་ལས་མེའི་
དཀྱིལ་འཁོར་གྲུ་གསུམ་པ་དམར་པོས་མཚམས་བཅིངས་པར་བསམ་མོ། །རྭ་གུར་སོགས་རྡོ་རྗེ་འབར་བའི་རྡུལ་ཕྲ་རབ་ལས་བསྒྲུབ་པ་སྟེ་དཔེར་ན་རྒྱང་སོགས་ཀྱི་སའི་རྡུལ་བཞིན་ནོ། །གཉིས་པ་སྟ་གོན་གྱི་ཆོ་ག་ལ་བཞི། སའི་ལྷ་མོ་ལྷག་གནས་དང། ལྷ་དང་བུཾ་

[006B] ལྷ་ལ་གསོལ་བ་གདབ་པ་དང། སློབ་མ་ལྷག་པར་གནས་པའོ། །དང་པོ་ནི། དཀྱིལ་འཁོར་གྱི་དབུས་སུ་དྲིའི་ཐིག་ལེ་བྱས་ལ། དེར་བཾ་ལས་བྱུང་བའི་སའི་ལྷ་མོ་སེར་མོ་ཞལ་གཅིག་ཕྱག་གཉིས་ཀྱི་གཡོན་བས་གསེར་གྱི་བུམ་པ་བསྣམས་ཤིང། གཡས་
པས་མི་འཇིགས་པའི་ཕྱག་རྒྱ་མཛད་པ། རིན་པོ་ཆེའི་རྒྱན་སྣ་ཚོགས་པས་བརྒྱན་པ་བསྐྱེད་ལ། དེ་ནས་ལག་པ་གཡས་པའི་མཐིལ་དུ་ཟླ་བ་ལ་ཧཱུཾ་གསུམ་བསམ་སྟེ། སོར་མོའི་རྩེ་མོ་ས་ལ་ལན་གསུམ་བསྣུན་པས། བསྣུན་པའི་སྒྲ་དང། ཧཱུཾ་གི་འོད་ཟེར་གྱིས་བསྐུལ་བས་སའཾ་ལྷ་
མོ་ཡེ་ཤེས་པ་འཐོན་ནས་དམ་ཚིག་པ་དང་འདྲེས་པར་བསམ་མོ། །དེ་ནས་མཆོད་པ་བསངས་སྦྱངས་སྔོན་དུ་འགྲོ་བས་སོ་སོའི་སྔགས་དང་ཕྱག་རྒྱ་བྱས་ཏེ། ཨོཾ་པྲི་ཐི་ཝི་དེ་ཝིས་པ་རི་ཝཱ་ར་པྲ་ཝ་ར་སཏྐཱ་རྒྷཾ་པྲ་ཏཱི་ཙྪ་ཧཱུཾ་སཱྷཱ། ཞེས་པས་མཆོད་ཡོན་དང། དེ་བཞིན་དུ་
པཱ་བྱཾ་གྱིས་ཞབས་བསིལ་དང། ཨཱ་ཉྩ་མ་ཎཾ་གྱིས་ཞལ་པ་སིལ་དང། པྲོ་ཀྵ་ཎཾ་གྱིས་བསངས་གཏོར་ཕུལ་ནས། ཨོཾ་པྲི་ཐི་ཝི་དེ་ས་པ་རི་ཝཱ་ར་པུ་ཥཔེ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲཱི་ཨཱ་ཧཱུཾ་གིས་མེ་ཏོག་དང། དེ་བཞིན་དུ་དྷཱུ་པེས་བདུག་སྤོས་དང། ཨཱ་ལོ་ཀས་
མར་མེ། གྷནྡྷེས་དྲི། ནཻ་ཝི་བྱེས་ཞལ་ཟས། པྟས་རོལ་མོ་རྣམས་ཕུལ་ལ། རྡོ་རྗེ་དང་དྲིལ་བུ་འཛིན་པས། སྐྱོབ་པ་སངས་རྒྱས་ཐམས་ཅད་ཀྱི། །སྤྱོད་པའི་ཚུལ་གྱི་ཁྱད་པར་དང། །ས་དང་ཕ་རོལ་ཕྱིན་རྣམས་ལ། །ལྷ་མོ་ཁྱོད་ནི་དབང་དུ་གྱུར། སྐྱོབ་པ་འཀྱ་
སེང་གེ་ཡིས། །ཇི་ལྟར་བདུད་ཀྱི་དབུང་བཅོམས་ལྟར། །དེ་བཞིན་བདག་གིས་བདུད་ཀྱི་དཔུང། །ཕམ་པར་བྱ་ཕྱིར་དཀྱིལ་འཁོར་འདྲི། །ཞེས་ལན་གསུམ་བརྗོད་དེ་གསོལ་བ་བཏབ་པས། དེ་ལྟར་གྱིས་ཤིག་ཅེས་གསུངས་ནས་དེ་ཉིད་དུ་ཐིམ་སྟེ་སའི་ངོ་བོར་གནས་པར་བྶཾ་

[007A]༄༅། །མོ། །སྨན་ཞབས་ཀྱིས་དེ་ནས་བསང་གཏོར་སོགས་བྱས་ནས་དེར་ཉལ་བར་གསུངས་སོ། །གཉིས་པ་ལ་གཉིས། ལྷ་ལྷག་གནས་དང། བུམ་པ་ལྷག་གནས་སོ། །དང་པོ་ལ་གཉིས། ལས་ཐིག་གདབ་པ་དང། ལྷ་ལྷག་གནས་ཇི་ལྟར་བྱ་བའོ། །དང་པོ་
ལ་གཉིས། ཐིག་སྐུད་འདུ་བྱ་བ་དང། བྱས་ནས་ཐིག་གདབ་པའོ། །དང་པོ་ནི། ཁ་ཅིག་ལས་ཐིག་གི་སྔོན་དུ་ཡེ་ཐིག་འདེབས་པའི་རིམ་པ་མི་འཐད་པ་ནི་རྟོག་པར་སླ་བས་མ་བྲིས་སོ། །ཐིག་སྐུད་ཀྱི་རྒྱུ་ནི་གཙང་ཞིང་མ་ཉམས་པའི་རས་བལ་སོགས་སྐྲ་དང་མ་འདྲེས་པ། ཁ་དོག་དཀར་
པོ་སུམ་སྒྲིལ་འཇུར་མདུད་མེད་ཅིང་བཀལ་ལེགས་པ། དཔོན་སློབ་གཉིས་ཀྱིས་མཛུབ་མོ་ནས་སོར་མོ་བཞིའི་ནང་དུ་བཅུག་ཅིང་དྲངས་ནས། རྡོ་རྗེ་ཁུ་ཚུར་བྱས་པས་མཛུབ་མོའི་རྒྱབ་ལ་སྦྱར་བམ་གཏོགས་པ། རིང་པ་དཀྱིལ་འཁོར་གྱི་ཉིས་འགྱུར་སྦོམས་སུ་སྒོའི་ཉི་ཤུ་ཆ་དཀྱིལ་
འཁོར་གཞན་དུ་ལོངས་མ་སྤྱད་པ། དྲི་ཞིམ་པོའི་ཆུ་དང་བདུད་རྩི་ལྔ་དང་པའི་རྣམ་ལྔས་བྱུགས་ཏེ། ཐིག་སྐུད་ཀྱི་མཐའ་གཉིས་དང་དབུས་སུ་ཨོཾ་ཨཱ་ཧཱུཾ་བཀོད་ལ། དྲིས་བྱུག་པའི་གསེར་ལ་སོགས་པའི་སྣོད་གཙང་མར་བཞག་རང་གཙོ་བོའི་རྣལ་འབྱོར་དང་ལྡན་པས་
བསང་སྦྱངས་སྔོན་དུ་བཏང་སྟེ། བགེགས་མཐར་བྱེད་དུ་བསྐྱེད་ཡེ་ཤེས་པ་གཞུག་པ་སོགས་བྱས་ལ་མཆོད་དེ། ལག་པས་རེག་ཅིང་ལས་ཐམས་ཅད་པ་བཟླས་ལ་བསྲུང། དེ་ནས་མིག་གཡས་གཡོན་མ་དང་ཊ་ལས་ཉི་ཟླ་སེར་པོ་དང། བྫྲ་དྲྀཥྚི་མ་ཊ། ཞེས་པས་བརྟན་པར་
བྱས་ལ། ལས་ཐམས་ཅད་པ་བཟླས་པའི་བདུད་རྩི་ལྔའི་ཆུ་དང། ཡུངས་ཀར་དང་དྲིའི་ཆུས་གཏོར་ལ་རྡོ་རྗེ་དང་བཅས་པའི་ལག་པ་གཡས་པས་རེག་ལ་ཨོཾ་ཛྲ་ས་མ་ཡ་སླུ་ཏྲཾ་མཱ་ཏི་ཀྲ་མ་ཧཱུཾ། ཞེས་བཟླས་ནས། ཨོཾ་ཨཱ་ཧཱུཾ་ཕཊ་སཱྷཱ། ཞེས་བརྒྱ་རྩ་བརྒྱད་བཟླས་ནས་

[007B] །དེ་ནས། ཨོཾ་ཨ་མོ་གྷ་པམ་བ་སུན་དྷ་རི་དྷ་རི་དྷ་རི་ཎི་མཌ་ལེ་ཧཱུཾ། ཞེས་པ་དང། ཡི་གེ་བརྒྱ་བ་ལན་བདུན་བཟླས་ལ། ཐིག་སྐུད་ལ་མེ་ཏོག་གཏོར་ཞིང་ཞབས་བསིལ་གྱི་ཆུས་བསང་ངོ། །གཉིས་པ་ནི། དེ་ནས་དཀྱིལ་འཁོར་གྱིས་ལ་དྲིའི་ཆུས་བསང་གཏོར་
བྱས་ཏེ་དྲིས་བྱུགས་ནས་ཕྱི་རོལ་ཏུ་མེ་ཏོག་གཅལ་དུ་བཀྲམ། ནམ་མཁར་བཏེག་པའི་ལྷ་ལ་མཆོད་ཅིང་བསྟོད། རང་གཙོ་བོའི་རྣལ་འབྱོར་དང་ལྡན་པས་སློབ་མ་རྣམ་སྣང་ངམ་བགེགས་མཐར་བྱེད་དུ་བསྐྱེད་ལ། སློབ་དཔོན་ལ་རྒྱབ་མི་སྟོན་པར་འགྲོ་བ་དང་ལྷན་ཅིག་ཡི་གེ་གསུམ་
ཟློས་ཤིང་ཐིག་གདབ་བོ། །དཀྱིལ་ཆོག་རྡོ་རྗེ་གྲེང་བའི་ཐིག་རྩའི་གཞི་ཐོག་མར་འཇམ་པའི་རྡོ་རྗེའི་དཀྱིལ་འཁོར་གྱི་ཐིག་འདེབས་པའི་རིམ་པས་མཛད་སྣང་བས་དེའི་ལུགས་ལྟར་བཤད་པར་བྱའོ། །དེའང་ཐོག་མར་དཀྱིལ་འཁོར་གང་དུ་བྱེད་པའི་དབུས་བཙལ་ལ། རྩ་ཐིག་ཁྲུ་
གང་བའི་དབང་དུ་བྱེད་ན། དབུས་ནས་སོར་བཅོ་བརྒྱད་པའི་ཐིག་སྐུད་ཀྱིས་ཟླུམ་པོ་གཅིག་བསྐོར། དེའི་ཕྱོགས་བཞིའི་རི་མོ་མངའ་ཡབ་ཀྱི་ཐིག་འོང་མཚམས་རྟོགས་པའི་ཆེད་དུ་ཡིན་ནོ། །རི་མོའི་སྟེང་དུ་ཕྱོགས་མ་འཕྱུགས་པ་བྱས་ནས་ཐིག་ལེ་བཞི་བྱ། ཐིག་ལེ་དེ་
དག་གི་སྟེང་དུ་བཟུང་ནས་ཐིག་སྐུད་ཀྱི་ཚད་སྔ་མ་ཇི་ལྟ་བས་ཟླུམ་པོ་བཞི་བསྐོར་བས་ཉ་བཞི་འོང་ལ། ཉ་བཞིའི་མགོའི་ཕྲད་མཚམས་ཀྱི་སྟེང་དུ་ཤར་ནུབ་ཀྱི་ཚངས་ཐིག་དང། ལྷོ་བྱང་གི་ཚངས་ཐིག་གདབ་བོ། །ཟླུམ་པོ་ཕྱི་མ་བཞིའི་ཕྱི་མཐའ་ནི་ཚངས་ཐིག་ག་འགྲོ་
མཚམས་དང། ཐིག་སྐུང་ཆ་ཆུང་གོ་དྲུག་པའི་ཚད་རྟོགས་པའི་ཆེད་ཡིན་པས་ཚངས་ཐིག་དེ་ལས་ལྷག་པར་མི་གདབ་བོ། །ཟླུམ་སྐོར་བཞི་ཕྲད་མཚམས་ཕྱི་མ་བཞི་དང། ཉའི་མངུག་མའི་བཞི་དོན་གཅིག་པས་དེ་ནི་ཟུར་ཐིག་བཞིའི་འགྲོ་མཚམས་རྟོགས་པའི་

[008A]༄༅། །ཆེད་དང། མདའ་ཡབ་ཀྱི་ཟུར་ཐིག་ཕྲད་མཚམས་རྟོགས་པའི་ཆེད་ཡིན་པས་ཟུར་ཐིག་དེ་ལས་ལྷག་པར་མི་འདེབས་སོ། །དབུས་ནས་ཉའི་སུམ་གཉིས་སོང་བའི་མཚམས་དང། ཟླུམ་སྐོར་ནང་མ་དང་ཚངས་ཐིག་ཕྲད་པའི་མཚམས་ཚུན་
ཆད་ཀྱི་ནང་དུ་སུམ་གཉིས་ལུས་པའི་མཚམས་སུ་རི་མོ་བྱས་ལ་རྩ་ཐིག་གདབ་པར་བྱ་སྟེ། དེས་ནི་རྩ་ཐིག་འདེབས་པའི་མཚམས་ཁ་ནམ་ཐོ་བ་མེད་པར་རྟོགས་པ་ཡིན་ནོ། །འདེབས་པའི་ཚེ་སློབ་དཔོན་ནུབ་དང་སློབ་མ་ཤར་ནས་ཕན་ཚུན་དུ་མངོན་པར་ཕྱོགས་ཏེ་
ཕྱོགས་ཐམས་ཅད་རང་བཞིན་མེད་པར་མཉམ་པ་ཉིད་དོ་སྙམ་དུ་མོས་ནས། རང་དང་སློབ་མའི་མིག་གཉིས་ཛ་ལས་སྐྱེས་པའི་ཉི་མ་དང་ཟླ་བ་སེར་པོ་ཅན་དུ་བསྒོམས་ཏེ། སློབ་དཔོན་གྱི་གཡོན་པའི་རྡོ་རྗེ་ཁུ་ཚུར་གྱིས་ལྟེ་བར་ཐིག་སྐུད་བཟུང་ལ། ཛྫ་ཛྫ་ཛྫ་ཞེས་
པ་དང་ཛཿ་གསུམ་གྱིས་བཏང་ཞིང། སློབ་མས་ཀྱང་དེ་དག་བརྗོད་ནས་དྲངས་ཏེ། གཡོན་པའི་རྡོ་རྗེ་ཁུ་ཚུར་གྱིས་སྟེ་བར་བཟུང་ལ། རང་རྐང་པ་གཡོན་པ་སྐྱིལ་ཀྲུང་ཕྱེད་པ་དང། གཡས་པས་ལ་བཙུགས་ཏེ་བསྡད། སློབ་མ་དེ་ལས་ལྡོག་སྟེ་བསྡད་ནས་ཤར་ནུབ་ཀྱི་ཚངས་ཐིག་
གདབ། སྔར་བཤད་པ་བཞིན་གཉིས་ཀས་རྐང་པ་བྱིན་གྱིས་བརླབས་ཏེ་རྡོ་རྗེའི་རྐང་སྟབས་ཀྱིས་གཡས་སྐོང་དུ་སོང་སྟེ། སློབ་དཔོན་མི་དང་སློབ་མ་བྱང་དུ་གནས་པས་ལྷོ་བྱང་གི་ཚངས་ཐིག་གདབ། སློབ་དཔོན་པ་དང་སློབ་མ་དབང་ལྡན་དུ་གནས་པས་ཤར་གྱི་རྩ་ཐིག་
དང། སློབ་དཔོན་དེ་ཉིད་དང་སློབ་མ་བདེན་བྲལ་དུ་གནས་པས་ལྷོ་དང། སློབ་མ་དེ་ཉིད་དང་སླེབ་དཔོན་རླུང་དུ་གནས་པས་ནུབ་དང། སློབ་དཔོན་དེ་ཉིད་དང་སློབ་མ་དབང་ལྡན་དུ་གནས་པས་བྱང་གི་རྩ་ཐིག་གདབ་བོ། །སློབ་དཔོན་མེ་དང་སློབ་མ་རླུང་དུ་གནས་པས་ཟུར་

[008B] སློབ་དཔོན་བདེན་བྲལ་དང་སློབ་མ་དབང་ལྡན་དུ་གནས་པས་ཟུར་ཐིག་གཉིས་པ་གདབ་བོ། །སྐོར་ཕྱོགས་དང་རྐང་སྟབས་དང་སྡོད་ས་དང་ཁ་ལྟ་ཕྱོགས་ནི་ཐིག་ལྷག་མ་འདེབས་པ་རྣམས་ལའང་བྱ། རྡོ་རྗེ་ཁུ་ཚུར་གྱིས་ཐིག་སྐུད་འཇིན་པ་རྒྱུན་དུ་མ་ནུས་ན་དང་པོ་ལ་བྱ་
ཞིང་ལྷག་མ་ཅི་བདེར་བྱའོ། །ཐིག་སྐུད་ཆད་ན་བླ་མ་འཆི་ཞིང་སྔར་བཤད་པའི་ཚད་ལས་རིང་ཐུང་དུ་གྱུར་ན་བླ་མ་ནད་ཀྱིས་འདེབས་པ་དང་སྡོད་སའི་ཕྱོགས་འཕྱུགས་ན་སློབ་མ་ལ་སྡུག་བསྔལ་བསྐྱེད་པར་བཤད་པས། བག་དང་ལྡན་པས་ཐིག་སྐུད་སྒྲུབ་ཅིང་ཐིག་གདབ་
མཚན་མ་ངན་ན་བཟློག་ཐབས་བྱའོ། །དེ་ནས་རང་གཙོ་བོར་གསལ་བའི་མིག་གཡས་གཡོན་གཉིས་ཧྲཱི་ལས་ཉི་མ་དང་ཟླ་བར་བསྐྱེད་ལ་ཁྲོ་བོའི་ལྟ་བས་ཕྱོགས་ཐམས་ཅད་དུ་བལྟ་ཞིང། ཧིཿ་ཧིཿ་ཞེས་བརྗོད་དེ་ལྷའི་ལུས་སྒྱུ་མ་ལྟ་བུར་དྲན་བཞིན་དུ། ཐར་པའི་སྒོའི་
གེགས་སུ་གྱུར་པའི་སྒྲིབ་པ་རྣམས་དབྱི་བར་བྱའོ་སྙམ་དུ་མོས་ལ་དྲི་བཟང་པོའི་ཆུས་ཚངས་ཐིག་དང་རྩ་ཐིག་གཉིས་ཕྲད་པའི་གཡས་གཡོན་ནས་ཆ་ཆུང་གཉིས་གཉིས་ཚངས་ཐིག་དང་བཅས་པ་ཕྱིས་ལ་སྒོ་དབྱེའོ། །དེ་ནི་ཐིག་ཆེན་བརྒྱད་གདབ་བ་སྟེ། ཕྲེང་
བ་ལས། ཤར་སོགས་ཕྱོགས་ཀྱི་ཐིག་ལེའི་སྟེང། །སྲད་བུ་བཟུང་ནས་མཌལ་བཞིས། །ཉ་ཡི་མགོ་དང་མཇུག་མའི་མཐར། །ཚངས་ཐིག་དང་ནི་ཟུར་ཐིག་གདབ། །ཟུར་དེ་སྒོ་ཚད་བདུན་དང་ཕྱོགས། །ཁྲུ་ལ་སོགས་པའི་རྩ་ཐིག་གི་དབུས་སུ་བརྒྱད་ཆ་ཕྱིས་པ་དེ། །
སྒོ། ཞེས་ཡར་བཅད་ལ། དེའི་བཞི་ཆ་ཆ་ཆུང་ཞེས་སྦྱར་རོ། །རྩིག་པའི་ཐིག་ལ་སོགས་པ་སྟོན་པ་ནི། །རྩ་བའི་ཕྱི་རོལ་གཅིག་དང་གཉིས། །གཅིག་གཉིས་གཅིག་དང་གཅིག་གི་མཐར། །ཐིག་དྲུག་ཟུར་ནས་ངོས་སུ་སྟེ། །ཚངས་ལས་རིམ་གྱིས་རང་བར་ནི། །

[009A]༄༅། །ཆ་ཆུང་གསུམ་དུ་དང་པོའི་ཐིག་གཉིས་ཐིག་ཆ་ཆུང་གཉིས་རྩེར་རེག་ཆ་ཆུང་བརྒྱད་དུ་གསུམ་སྟེགས་བུའི། །ཐིག་ལས་དྲང་པོའི་ཐིག་བཞི་སྟེ། །གསུམ་ནི་ཆ་ཆུང་ལྔ་བཞི་པ། །ཆ་ཆུང་བཞི་དེའི་དང་པོ་ནི། །ངེས་ཐིག་རྩེ་མོར་ཡང་དག་
རེག་གསུམ་ནི་ཆ་ཆུང་རེ་རེའི་བར། །བཞི་པའི་རྩེ་ནས་ངོས་སུ་ཐིག་ཆ་ཆུང་བཅུ་དང་ལྡན་པའོ། །རྩ་བའི་རྩེ་ནས་བྱུང་བའི་ཐིག་ཆ་ཆུང་བཞི་པ་ངོས་སྟེང་དུ། །ཆ་ཆུང་གཉིས་གཉིས་ཐད་ཀར་ནི། །ཆ་ཆུང་བརྒྱད་དེ་གསུམ་འཁྱེག་པའོ། །ཞེས་སོ། །དེ་དག་ནི་འགྲཾ་
ལོགས་སྒོ་དང་མི་མཉམ་པའི་དབང་དུ་བྱས་པའོ། །དཔངས་སུ་སྒོ་ཚད་གསུམ་མའི་རྟ་བབས་དང། །ཟླུམ་ཐིག་ལ་སོགས་པ་ནི་ཕྲེང་བ་ལས། ཀ་བའི་རྩེ་ནས་ཕྱི་ངོས་སུ། །ཆ་ཆུང་རེ་རེ་དོར་བར་ཐིག་བཅུ་གཅིག་འདི་ལ་ལྔ་པ་དང། །བདུན་པ་ཆ་ཆུང་ཕྱེད་བཅས་མདའ་ཡི་མཐར། །
ཡང་ན་གསུམ་པ་བདུན་པ་དང། །དགུ་པ་ཆ་ཆུང་རེ་རེའོ། །བཞི་པ་དྲུག་པ་བཅུ་པ་རྣམས། །སོ་སོར་ཆ་ཆུང་ཕྱེད་ཕྱེད་དོ། །ལྔ་ནི་ཆ་ཆུང་ཕྱེད་དང་གཉིས། །དེ་ལ་ཕྱོགས་གཉིས་སུ་ནི་རྒྱར། །ཚངས་པའི་གཡས་དང་གཡོན་དུ་ནི། །ཆ་ཆུང་ཕྱེད་བཅས་མདའ་ཡི་མཐར། །
སྣམ་བུ་ཆ་ཆུང་ཕྱེད་དང་གསུམ། །ཐིག་ནི་ཆ་ཆུང་ཕྱེད་དང་བཞི། །ཆ་ཆུང་དྲུག་མཐར་གཉིས་པ་དང། །གསུམ་པ་ཆ་ཆུང་གསུམ་པའོ། །ཆ་ཆུང་བཞི་མཐར་བཞི་བ་ནི། །ཆ་ཆུང་ལྔ་སྟེ་མདའ་ཕྱེད་བཅས། །གསུམ་དོར་ནས་ནི་ཕྱེད་དང་ལྔ། །གསུམ་ནས་དྲུག་པ་ཆ་ཆུང་
ལྔ༑ ༑བཞི་ནི་ཆ་ཆུང་བདུན་རྣམས་ཏེ། །ཐིག་བཅུ་གཅིག་པ་ཆ་ཆུང་ལྔ། །སྣམ་བུ་ལྔ་པའི་སྟེང་གི་ནི། །ངོས་སུ་ཆ་ཆུང་ཕྱེད་དང་བཞི། །བདུན་པའི་འོག་ལ་ཆ་ཆུང་གསུམ། །སྟེང་ནི་ཆ་ཆུང་དྲུག་སྟེང་དུ། །སྣམ་བུ་རྣམས་མཐར་སོན་པའི་ཐིག་གཞན་གྱི་མཐའ་

[009B] །ཀྱོག་པོ་གཅིག་ག་འདི་ནང་དུའང། །ཆ་ཆུང་ཕྱེད་ནས་དེ་བཞིན་གཞན། །དེའི་ཕྱིར་ཆ་ཆུང་རིག་བྱེད་མཐར། །ཐིག་ཟླུམ་དེ་ནས་གཉིས་ཡིན་ཏེ། །ཆ་ཆུང་གཉིས་གཉིས་དོར་བར་རོ། །བཞི་དོར་བ་ནི་ཟླུམ་པོ་གཞན། །ཞེས་པས་ཟླུམ་ཐིག་ཕྱི་མའི་བར་གདབ་པར་
བྱའོ། །ཚངས་ལས་ཆ་ཆུད་བརྒྱད་མཐར་དང། །བདུན་པའི་མཐའ་རུ་ཟླུམ་པོའི་ཐིག་དེ་ནས་ཡང་དག་དྲངས་ནས་ནི། །ཕྱོགས་གཞན་ཐིག་གི་མཚམས་སང་བའི། །ཐིག་གཉིས་རིམ་བཞིན་ཚངས་པའི་ཕྱིར། །ཆ་ཆུང་གཉིས་གསུམ་དོར་བར་རོ། །ཕྱི་ཟླུམ་ཐིག་ལས་ཕྱི་ངོས་
སུ༑ ༑ཆ་ཆུང་དོར་བར་ཟླུམ་པོའི་ཐིག་དེ་ནས་ཆ་ཆུང་གསུམ་དོར་ནས། །ཟུར་ཐིག་བར་དུ་གནས་པའི་ཐིག་ཀུན་ཏུ་སོན་པའི་ཚངས་ཐིག་དང། །རེའུ་མིག་སྣམ་བུའི་རེ་ཁ་དབྱེ། །ཞེས་འབྱུང་བ་བཞིན་ནང་ཐིག་གདབ་སྟེ་རྟོགས་པར་སླའོ། །དེ་ལ་མདའ་ཕྱེད་བཅས། གསུམ་དོར་
ནས་ནི་ཕྱེད་དང་ལྔ། ཞེས་སྣམ་བུ་ལྔ་ཨཱི་སྐབས་སུ་མཐའ་ནས་མཐར་ཆ་ཆུང་བཅུ་དྲུག་དང། སྣམ་བུ་ལྔ་པའི་སྟེང་གི་ནི། །ངོས་སུ་ཆ་ཆུང་ཕྱེད་དནག་བཞི། །ཞེས་མཐའ་ནས་མཐའ་ནས་མཐར་ཆ་ཆུང་བཅུ་བཞི་དང། ཡང་རྒྱལ་པོ་ཉེས་པ་གསུམ་ཉི་མ། ཞེས་སྣམ་བུ་ལྔ་པའི་སྐབས་
སུ་མཐའ་ནས་མཐར་ཆ་ཆུང་བཅུ་གཉིས་སུ་བཤད་པ་རྣམས་མི་མཐུན་པས་འགལ་ལེ་སྙམ་ན། སྐྱོན་མེད་དེ་དང་པོ་ནི་སྣམ་བུ་ལྔ་པའི་སྟེང་གི་ཐིག་གི་མཐའ་ནས་མཐའི་བར་ཡིན་ལ། གཉིས་པ་ནི་སྣམ་བུ་ལྔ་པའི་ཀ་བ་ནས་ཀ་བའི་བར་ཡིན་ཞིང། གསུམ་པ་ནི་
ཀ་པས་ཆ་ཕྲན་རེ་ཁྱེར་བའི་བར་གྱི་མུན་སྣམ་རང་གི་དབང་དུ་བྱས་པའོ། །སྣ་ཚོགས་རྡོ་རྗེའི་རྭ་བསྐོར་ལུགས་ནི། །ཚངས་དང་མདའ་ཡབ་ཕྲད་པ་ནས། །ཆ་ཆུང་བཞི་དང་བཞི་གསུམ་ནི། །སོང་བར་ཆ་ཆུང་དགུ་དང་ནི། །བཞི་ཆས་གཡས་གཡོན་ཕྱི་རྭ་བསྐོར། །མདའ་ཡབ་

[010A]༄༅། །ཚངས་ལས་ཆེ་ཆུང་ནི། །ཕྱེད་བཅས་གསུམ་ནས་ཐད་ཀར་གཡས། །དྲུག་ནས་ཕྱེད་བཅས་བཅུ་གཉིས་ཀྱིས། །གཡོན་བསྐོར་གཡས་པ་དེ་ལས་ལྡོག་ཅེས་པ་ལྟར་རོ། །ཟླུམ་སྐོར་བྱེད་པའི་ཚེ། དབུས་སུ་ཕུར་བུ་ལ་ཐིག་སྐུད་བཏགས་
ལ༑ དབང་ལྡན་ནས་གཡས་སུ་བསྐོར་ཞིང་ཕུར་བུ་མེད་ན་བསམ་གཏན་གྱིས་སོ། །དེ་ནས་ལས་ཐིག་ལ་མཆོད་པ་ཕུལ། ཡེ་ཤེས་པ་གཤེགས་ཤིང་དམ་ཚིག་པ་རང་ལ་བསྡུས། ཐིག་སྐུད་དབེན་པར་བཞག་གོ་གཉིས་པ་ནི། ཕྱི་དྲའི་དུས་སུ་ཁྲུས་བྱས་ལུས་དྲི་
ཞིམ་པོས་བྱུགས། རྒྱན་ཐམས་ཅད་ཀྱིས་བརྒྱན་དཀྱིལ་འཁོར་གྱི་ས་གཞི་མེ་ཏོག་གིས་གཅལ་དུ་བཀྲམ། དེ་ནས་གཙོ་བོ་ལྔའི་གནས་སུ་དྲི་བཟང་པོའི་ཐིག་ལེ་གྲུབ་བཞི་པ་རེ་དང། གཞན་རྣམས་ཀྱི་གནས་སུ་ཟླུམ་པོ་རེ་ལྷ་རང་རང་གི་སྔགས་བརྗོད་ལ་བྱ། ཆས་གོས་དམར་པོ་དང། རས་དམར་པོའི་ཐོད་དང། ཆོད་བན་གྱིས་བརྒྱན་པ་དཀྱིལ་འཁོར་གྱི་ཤར་ནས་ནུབ་ཏུ་ཕྱོགས་པས་འདུག་སྟ། གཞལ་ཡས་ཁང་གདན་དང་བཅས་བསྒྲུབ་ཐབས་བཞིན་བསྒོམ། །དེར་ལྷ་བཅུ་དགུ་རང་རང་གི་ས་བོན་རྐྱང་པ་དང་ཆེ་ག་གསུམ་གྱིས་
བསྐྱེད་པ་དང། སྨན་ཞབས་ཀྱིས་ལྷག་པར་མོས་པ་ཙམ་གྱིས་བསྐྱེད་པའང་གསུངས་པས་གང་ཡང་རུང་བ་བྱ་སྟེ། །དེང་དུས་བདག་ཆེ་འབྲས་བུ་ཡོད། །བདག་གི་གསོན་པའང་འབྲས་བུར་བཅས། །བདག་ན་དམ་ཚིག་ལྷ་
རྣམས་དང། །མཉམ་པར་འགྱུར་བ་ཐེ་ཚོམ་མེད། །བྱང་ཆུབ་སེམས་དང་སེམས་གཅིག་པས། །བདག་ནི་ཕྱིར་མི་ལྡོག་པར་འགྱུར། །བདག་དང་དེང་དེ་བཞིན་གཤེགས་པ་ཡི། །རིགས་སུ་སྐྱེ་བར་གདོན་མི་ཟ། །དེང་བདག་ཉི་མ་དམ་པ་སྟེ། །བདག་གི་མཆོད་སྤྱིན་བླ་ན་

[010B] །སངས་རྒྱས་ཐམས་ཅད་སྤྱན་དྲངས་པས། །དེང་བདག་འདུས་པ་མཆོག་ཡིན་ནོ། །ཞེས་རང་ཉིད་སྤྲོ་བ་བསྐྱེད་ནས་སྔར་ནམ་མཁར་བཏེག་ནས་བཞུགས་པའི་དེ་བཞིན་གཤེགས་པ་རྣམས་ལ་ཕྱག་བྱས་ཏེ། མ་ལུས་ཕྱོགས་ན་བཞུགས་པ་ཡི། །སངས་རྒྱས་རྣམས་ནི་བདག་ལ་
དགོངས། །བདག་མིང་ཆེ་གེ་ཞེས་བྱ་བདག་རྡོ་རྗེ་ཅན་གྱི་དཀྱིལ་འཁོར་འདྲི། །སངས་རྒྱས་ཀུན་དེང་གཤེགས་སུ་གསོལ། །དངོས་གྲུབ་འདིར་ནི་སྩལ་དུ་གསོལ། །དཀྱིལ་འཁོར་ཆེན་པོའི་ལས་རྣམས་ནི། །ཅི་ནུས་བཞིན་དུ་རབ་ཏུ་བགྱི། །ཞེས་པས་སྤྱན་དྲངས་ལ་དམ་ཚིག་པ་
ལ་གཞུག་ཅིང་དབང་དུ་བྱ། སྐྱེ་མཆེད་དང་སྐུ་གསུང་ཐུགས་བྱིན་བརླབ་དང་དབང་བསྐུར་རྒྱས་གདབ་ནས་སྔར་བཤད་པ་ལྟར་མཚམས་བཅིང་བ་སོགས་བྱའོ། །དེ་ནས་མཆོད་པའི་ཡོ་བྱད་འབྱོར་ན། བརྒྱ་དང་སྟོང་མེད་ན་ལྷ་རེ་རེ་ལའང་ཉེར་སྤྱོད་ཚང་བ་རེའམ། དེའང་མ་འབྱོར་
ན་བཅུ་ལས་མི་ཉུང་བའི་མཆོད་པ་ཆུ་བཞི་དང་བཅས་པ་བཤམས། བསང་སྦྱངས་སྔོན་དུ་འགྲོ་བས་ཆུ་བཞི་ཉེར་སྤྱོད་དང་བཅས་པ་དང། འདོད་ཡོན་ལྔ་དང། ནང་གི་མཆོད་པས་མཆོད་དེ་བསྟོད་པས་བསྟོད་དོ། །གཉིས་པ་ལ་གཉིས། བུམ་པ་བཤམ་པ་དང། བསྒྲུབ་
པའོ། །དང་པོ་ནི། རིན་པོ་ཆེའམ་ས་ལས་བྱས་པའི་བུམ་པ་ལྟོ་བ་ཡངས་པ་མཆུ་འཕྱང་ཞིང་མགྲིན་པ་རིང་བ། ནག་པོའི་ར་རི་དང་བུག་པ་དང་གས་པ་མེད་པ། ཞབས་བརྟན་ཞིང་རྩ་བ་འབྱར་བ་མད་པ་མཚན་ཉིད་ཚང་བ་ལ་གྲངས་དང་མཐུན་པ་རྣམ་རྒྱལ་དང། ལས་བུམ་སྟེ་
ཉི་ཤུ། དེའང་མ་འབྱོར་ན་བྕུའམ་ལྔ། གཞན་མེད་ནའང་རྣམ་རྒྱལ་དད་ལས་བུམ་ངེས་པར་ལྡན་པར་བྱས་ལ། ཙདན་དཀར་པོ་སོགས་ཇི་ལྟར་རིགས་པའི་ཁ་དོག་དཀར་པོས་བྱུག་གཙོ་བོའི་བུམ་པའི་གདོང་ལ་ཆོས་འབྱུང་གི་དབུས་སུ་སྣ་ཚོགས་པམ་དང་ཟླ་བ་ལ་གནས་
[011A]༄༅། །པའི་གཙོ་བོའི་ཕྱག་མཚན་འདྲི། གཞན་བུམ་པ་སོ་སོ་ལ་སོ་སོའི་གདན་ལ་ལྷ་རང་རང་གི་ཕྱག་མཚན་འདྲི། བུམ་པ་གཉིས་ལས་མེད་ན་རྣམ་རྒྱལ་གྱི་གདོང་ལ་དབུས་དང་སྟེང་འོག་དང། གཡས་གཡོན་དུ་རིགས་ལྔ་སོ་སོའི་
ཐུན་མོང་མ་ཡིན་པའི་ཕྱག་མཚན་འདྲི། ལས་བུམ་ལ་སྣ་ཚོགས་པམ་དང་ཉི་མ་ལ་སྣ་ཚོགས་རྡོ་རྗེ་འདྲིའོ། །རས་དཀར་པོ་ལ་སོགས་པ་སྣ་ལྔ་གང་རུང་ཟུང་གིས་མགུལ་པ་ཐོར་ཅོག་གསུམ་པའི་ཚུལ་གྱིས་པ་ཅིང། ཧཱུཾ་ལན་བདུན་བཟླས་པའི་སྲད་བུ་དཀར་པོ་བདུན་
གྱིས་མགུལ་ཆིངས་དཀྲི། གུ་གུལ་གྱིས་བདུག་ལས་ཐམས་ཅད་པའི་སྔགས་བཟླས་པའི་ཡུངས་ཀར་གྱིས་བརྡེག་ཅིང་བགེགས་བསྐྲད་ལ། དེའི་ནང་དུ་ཆུ་གཙང་མ་དྲི་བཟང་དང་བསྲེས་པས་རན་པར་དགང། གསེར་ལ་སོགས་པའི་རིན་པོ་ཆེ་ལྔ་དང། གྲོ་ནས་
ཏིལ། མོན་སྲན་གྲེའུ། མོ་ན་སྲན་རྡེའུ་སྟེ་འབྲུ་ལྔ་དང། ག་བུར། གུར་གུམ། ཙདན་དཀར་དམར། གྲ་རྩི་སྟེ་དྲི་ལྔ། བྲི་ཧ་ཏི། ཀཌ་ཀ་རི། ཧ་སི་དེ་བ། ཨ་པ་ར་ཛི་ཏ། དཌ་ཨུཔ་ལའི་རྩ་བ་སྟེ་སྨན་ལྔ་རྣམས་གཞུག་འབྱོར་བ་ཆུང་ན་རྣམ་རྒྱལ་དང་ལས་བུམ་གཉིས་
རིན་པོ་ཆེའི་སྙིང་པོ་ཅན་དུ་བྱ། དེའང་ངེས་པར་རྣམ་རྒྱལ་རིན་པོ་ཆེའི་སྙིང་པ་ཅན་དུ་བྱའོ། །ཨ་མྲ་ལ་སོགས་པའི་ཤིང་ལོ་འབྲས་བུ་ཅན་གྱིས་ཁ་བརྒྱན། རྣམ་རྒྱལ་གྱི་སྟེང་དུ་ཧཱུཾ་གིས་བསྔགས་པའི་དུང་ཆོས་སོགས་གང་རུང་བདུད་རྩི་ལྔ་དང་བཅས་པའི་དྲི་བཟང་
གིས་ཆུས་བཀང་བའི་སྟེང་དུ་མེ་ཏོག་གི་ཕྲེང་བ་དབུས་སུ་བཅིངས་པའི་རྡོ་རྗེ་བཞག་སྟ་གོན་གྱི་དཀྱིལ་འཁོར་གྱི་ཕྱི་རོལ་རྡོ་རྗེ་རྭ་བའི་ནང་དུ་ཕྱོགས་མ་འཆོལ་བར་ཀུ་ཤ་ལ་སོགས་པའི་གདན་ལ་དགོད་དོ། །གཉིས་པ་ནི། བུམ་པ་རྣམས་ལས་ཐམས་ཅད་

[011B] སྭ་བྷཱ་ཝས་སྟོང་པར་སྦྱངས་སྟོང་པའི་ངང་ལས་པམ་དང་ཟླ་བའི་སྟེང་དུ་བཾ་ལས་རིན་པོ་ཆེའི་བུམ་བསྔར་བཤད་པའི་མཚན་ཉིད་དང་ལྡན་པར་བསྐྱེད། ཨོཾ་ཏཱ་བཏེ་ཏཱ་པྟེ་ཧཱ་ཏཱྦྟེ་སཱྷཱ། ཞེས་བཟླས་པས་དྲངས་པའི་ལྷའི་ཆུ་བོ་གགཱ་དང་བུམ་པའི་ཆུ་གཉིས་
དབྱེད་མེད་པར་མོས་ལ། སོ་སོའི་ནང་དུ་ཧྲཱི་ལས་པམ་དང་ཨ་ལས་ཟླ་བ་སོགས་རང་རང་གི་གདན་གྱི་སྟེང་དུ་ལྷག་པར་མེས་པའམ་སོ་སོའི་ས་བོན་ནམ་ཆོ་ག་གསུམ་གྱིས་བསྐྱེད། བུམ་པའི་མཚན་མ་རྣམས་ཀྱང་རང་རང་གི་ལྷར་བསྐྱེད། བུམ་པ་གཉིས་ལས་
མེད་ན་རྣམ་རྒྱལ་གྱི་ནང་དུ་ལྷ་རྫོགས་པ་དང། ལས་བུམ་ལ་བདུད་རྩི་འཁྱིལ་བ་བསྐྱེད། རང་གི་ཐུགས་ཀའི་ཧཱུཾ་གི་འོད་ཟེར་གྱིས་ཡེ་ཤེས་པའི་དཀྱིལ་འཁོར་སྤྱན་དྲངས་པ་ལ་མཆོད་ནས། ཇཿ་ཧཱུཾ་བཾ་ཧོཿ་ས་དགུག་གཞུག་ཅིང་དབང་དུ་བྱ། དབང་བསྐུར་རང་རང་གི་རིགས་
བདག་གིས་རྒྱས་གདབ་བོ། །དུང་ཆོས་ཀྱི་ཆུ་ལ། ཨོཾ་བྫྲ་ཨ་མྲི་ཏ་ཨུ་ད་ཀ་ཧཱུཾ། ཞེས་པ་དང་ཡི་གེ་གསུམ་ལན་བདུན་བཟླས་ཏེ་བསྔགས་པས་ཡེ་ཤེས་ཀྱི་བདུད་རྩི་རཾ་བྱས་པའི་རྡོ་རྗེའི་རྡུལ་ཕྲ་རབ་ཀྱི་རང་བཞིན་དུ་གྱུར་པར་བསམ་མོ། །དེ་ནས་ཧཱུཾ་ཞེས་བཟླས་
ཤིང་རྡོ་རྗེ་ལ་བཏགས་པའི་མེ་ཏོག་གི་ཕྲེང་བའི་མཐར་ལག་པ་གཡོན་པའི་ཁུ་ཚུར་གྱིས་བཟུང་ལ། གཙོ་བོའི་སྔགས་བརྒྱ་རྩ་བརྒྱད་དང། ཆུ་ལ་ཨུ་ད་ཀ་བརྒྱ་རྩ་བརྒྱད་བཟླ། དེ་ནས་བུམ་པ་སོ་སོའི་སྟེང་དུ་རྡོ་རྗེ་མེ་ཏོག་གི་ཕྲེང་བ་དང་བཅས་པ་སྤོས་ལ་སྔ་མ་
བཞིན་དུ་བཟུང་ནས། སོ་སོའི་སྙིང་པོའམ་ཕྲེང་སྔགས་བརྒྱ་རྩ་བརྒྱད་དམ་ཉེར་གཅིག་རེ་བཟླ། ལས་ཐམས་ཅད་པ་ལ་མཚན་སྔགས་བརྒྱ་རྩ་བརྒྱད་དང་ཕྲེང་སྔགས་ལན་བདུན་བཟླ། སྔགས་ལས་འོད་ཟེར་འཕྲོས་པས་ཡེ་ཤེས་ཀྱི་བདུད་རྩི་བགུག་ནས་ཆུ་ལ་

[012A]༄༅། །ཐིམ་པར་བསམ་མོ། །ཐུན་མོང་དུ་ཡི་གེ་གསུམ་བརྒྱ་རྩ་བརྒྱད་དང་ཡི་གེ་བརྒྱ་པ་ལན་བདུན་བརྗོད་པས་ལྷ་རྣམས་ཆགས་པ་ཆེན་པོའི་མེས་ཞུ་ནས་བྱང་ཆུབ་ཀྱི་སེམས་ཀྱི་ངོ་བོར་བུམ་པའི་ཆུ་དང་རོ་གཅིག་ཏུ་གྱུར་པར་བསམ་
མཚན་ཡའི་ལྷ་རྣམས་ཀྱང་ཞུ་ནས་མཚན་མའི་རྣམ་པར་གྱུར་པར་བསམ་མོ། །གཙོ་བོའི་སྔགས་དང་ཧཱུཾ་ལན་བདུན་བཟླས་ནས་དུང་ཆོས་ཀྱི་ཆུས་བུམ་པ་རྣམས་སུ་མཆོད་ཡོན་དབུལ། ལས་ཐམས་ཅད་པའི་སྔགས་བཟླས་པའི་མེ་ཏོག་དཀར་པོ་གསུམ་གསུམ་
ཡང་གཞུག་གོ། དེ་ནས་མཆོད་པས་མཆོད་བདུད་རྩི་མྱང་བ་སོགས་བྱས་ལ། བདུད་རྩི་འཁྱིལ་བའི་སྔགས་བཟླས་ནས་ལས་བུམ་གྱི་ཚུས་དེའི་ཁ་རྒྱན་གྱི་ཡལ་འདབ་ཉིད་ཀྱིས་བསངས་ཏེ། དཀྱིལ་འཁོར་གྱི་བྱ་བ་རྣམས་མ་རྫོགས་པ་དེ་སྲིད་དུ་བགེགས་རྣམ་པར་
བཟློག་པར་མཛོད་ཅིག་ཅེས་སྙན་གསན་ཕབ་ལ་གཏོར་མ་ཕུལ་ཏེ་རེ་གནས་བསྟོད་པ་སྔོན་དུ་འགྲོ་བས་དྲིལ་བུ་དཀྲོལ་བར་བྱའོ། །བུམ་པ་གཞན་རྣམས་དབེན་པར་སྦ། བསང་གཏོར་བྱ་བའི་དོན་དུ་ལས་བུམ་ཀུ་ཤའི་ཆུན་པོ་དང་བཅས་པ་ཤར་སྒོའི་བྱང་དུ་
བཞག་གོ་བུམ་བཟླས་དང་མཆོད་བསྟོད་བདུད་རྩི་མྱང་བ་གཏོར་མ་དང་བཅས་པ་ཉི་མར་རེ་ལ་ཐུན་གསུམ་དུ་བྱའོ། །ཐིག་གདབ་པ་མ་གཏོགས་པའི་ལྷག་གནས་རྣམས་ནི་རས་བྲིས་ཀྱི་ཆོ་ག་ལའང་བྱའོ། །གསུམ་པ་ནི། དཀྱིལ་འཁོར་གྱི་ལྷ་ལ་སླར་
ཡང་མཆོད་བསྟོད་བྱས་ལ། བར་སྣང་ལ་ཡང་རིགས་ལྔའི་ཚོགས་དཔག་ཏུ་མེད་པ་བསམས་ལ། ལག་པ་གཡས་པས་སྤོས་ཕོར་ཐོགས་གཡོན་པས་དྲིལ་བུ་དཀྲོལ་ཞིང་ལྕེ་ཧཱུཾ་ལས་སྐྱེས་པའི་རྡོ་རྗེར་བྱས་བྫྲ་ཛི་ཧཱ། ཞེས་པས་བྱིན་གྱིས་བརླབས་

[012B] བཅོམ་ལྡན་འཇམ་པའི་རྡོ་རྗེ་མཆོག་རིག་སྔགས་རྒྱལ་ལ་ཕྱག་འཚལ་ལོ། །སློབ་མ་རྣམས་ལ་བརྩེ་བ་དང། །ཁྱེད་རྣམས་ལ་ཡང་མཆོད་པའི་ཕྱིར། །ཐུགས་རྗེའི་བདག་ཉིད་ཅན་རྣམས་ཀྱི། །དཀྱིལ་འཁོར་དག་ནི་འདྲི་བར་འཚལ། །
བཅོམ་ལྡན་བདག་ནི་གུས་པ་ལ། །དེ་ནི་གནང་བར་མཛད་པའི་རིགས། །སངས་རྒྱས་འགྲོ་འཁོར་བྱ་དོན་སྩོལ། །བྱང་ཆུབ་སེམས་དཔའ་འབྲས་གནས་དང། །གཞན་ཡང་གསང་སྔགས་ལྷ་རྣམས་དང། །འཇིག་རྟེན་སྐྱོང་བའི་ལྷ་རྣམས་དང། །གང་ཡང་འབྱུང་པོ་མཐུ་
ཅན་དང། །གང་ཡང་ལྷ་ཡི་སྤྱན་མངའ་བ། །སེམས་ཅན་བསྟན་ལ་དགའ་བ་རྣམས། །བདག་ལ་དགོངས་པར་མཛད་དུ་གསོལ། །བདག་མིང་འདི་ཞེས་བགྱི་བ་ཡིས། །དཀྱིལ་འཁོར་འཇམ་དཔལ་འབྱུང་བ་ནི། །འགྲོ་བ་དག་པར་བྱ་བའི་ཕྱིར། །ཡོ་བྱད་འབྱོར་པས་འདྲི་བ་ན། །དེང་བདག་
སློབ་མར་བཅས་པ་ལ། །ཐུགས་ནི་བརྩེ་བར་དགོངས་ནས་སུ། །ཚོགས་པ་ཐམས་ཅད་དཀྱིལ་འཁོར་དུ། །བྱིན་གྱིས་བརླབ་པར་མཛད་དུ་གསོལ། །ཞེས་པས་དཀྱིལ་འཁོར་གྱི་ལྷ་ལ་ལན་གསུམ་གསོལ་བ་བཏབ་པས། དགྱེས་བཞིན་དུ་གནང་བ་བྱིན་པར་བསམ་མོ། །བཞི་པ་སློབ་
མ་ལྷག་པར་གནས་པ་ལ་གསུམ། དང་པོར་བྱ་བའི་ཆོ་ག་བར་དུ་བྱ་བའི་ཆོ་ག་ཐ་མར་བྱ་བའི་ཆོ་གའོ། །དང་པོ་ནི། སྔར་བཤད་པའི་མཚན་ཉིད་དང་ལྡན་པའི་སློབ་མ་ཉེར་ལྔ་མན་ཆད་ཟུང་དུ་མ་གྱུར་པ་རྣམས་ཁྲུས་བྱས་གོས་གཙང་མ་བགོས་ཏེ་ཤར་སྒོར་བཞག་
ལག་ཏུ་མེ་ཏོག་གི་ཕྲེང་བ་བཟུང་སྟེ་ཐལ་མོ་སྙིང་ཁར་སྦྱར་པུས་མོ་ས་ལ་བཙུགས་པ་ལ་བསང་གཏོར་སོགས་ཀྱིས་ལས་སྒྲིབ་སྦྱངས། དེ་ནས་བླ་མ་དང་དཀྱིལ་འཁོར་གྱི་གཙོ་བོ་ལ་མཌལ་ཕུལ་ནས། སློབ་དཔོན་ཁྱོད་ནི་དགོངས་སུ་གསོལ། །དགའ་ཆེན་ཁྱོད་བདག་སྟོད་

[013A]༄༅། །པ་སྟེ། །བྱང་ཆུབ་ཆེན་པོའི་ཚུལ་བརྟན་པ། །མགོན་པོ་ཆེན་པོ་བདག་འཚལ་ལོ། །དམ་ཚིག་དེ་ཉིད་བདག་ལ་སྩོལ། །བྱང་ཆུབ་སེམས་ཀྱང་བདག་ལ་སྩོལ། །སངས་རྒྱས་ཆོས་དང་དགེ་འདུན་ཏེ། །སྐྱབས་གསུམ་བདག་ལ་སྩལ་
དུ་གསོལ། །ཐར་པ་ཆེན་པོའི་གྲོང་མཆོག་ཏུ། །མགོན་པོས་བདག་ནི་གཞུག་ཏུ་གསོལ། །ཞེས་བདུན་པ་དྲག་པོས་ལན་གསུམ་གསོལ་བ་གདབ་བོ། །གཉིས་པ་ལ་ལྔ། ཀུན་སློང་བཅོས་ཤིང་ནང་དབང་བསྐུར་བ། སྔགས་ལ་མོས་པ་བརྟན་པོ་འཛིན་དུ་གཞུག་
པ། །སྡོམ་པ་བཟུང་ཞིང་བྱིན་གྱིས་བརླབ་པ། སོ་ཤིང་དོར་ཏེ་ཁྱོར་ཆུ་སོགས་སྦྱིན་པ། ཆོས་བཤད་དེ་སྤྲོ་བ་བསྐྱེད་པའོ། །དང་པོ་ནི། བླ་མས། ལ་ལ་གསང་སྔགས་སྒྲུབ་དོན་གཉེར། །འདི་ན་དཀྱིལ་འཁོར་འཇུག་པར་བྱེད། །བསོད་ནམས་འདོད་པས་དེ་ལས་
གཞན། །གཞན་དག་འཇིག་རྟེན་གཞན་དོན་གཉེར། །འཇིག་རྟེན་ཕ་རོལ་དོན་གཉེར་བའི། །དད་པ་མང་དུ་བྱེད་པ་ཡི། །བློ་ལྡན་དཀྱིལ་འཁོར་འཇུག་བྱ་ཡི། །ཚེ་འདིའི་འབྲས་བུ་འདོད་མི་བྱ། །ཚེ་འདིའི་འབྲས་བུ་འདོད་པ་ལ། །འཇིག་རྟེན་ཕ་རོལ་དོན་མི་འགྱུར། །
འཇིག་རྟེན་ཕ་རོལ་དོན་གཉེར་སྐྱེས། །འཇིག་རྟེན་འདི་ཡི་འབྲས་བུ་རྒྱས། །ཞེས་བརྗོད་ལ། ཚེ་འདིའི་མངོན་མཐོ་ཙམ་འདོད་ནས། །སྔགས་སྒྲུབ་པའི་ཕྱིར་དུ་འཇུག་པ་དང། ཕྱི་མའི་མངོན་མཐོ་ཙམ་འདོད་ནས་འཇུག་པ་དང། སྐུ་གསུམ་གྱི་གོ་འཕང་འདོད་ནས་
དཀྱིལ་འཁོར་དུ་འཇུག་པ་གསུམ་ལས། སྔ་མ་གཉིས་ལྟར་མི་བྱ་བར་ཕྱི་མ་ལྟར་བྱ་དགོས་པ་རྒྱུ་མཚན་དང་བཅས་པ་བཤད་དེ་ཀུན་སློང་བཅས་སོ། །རང་གཙོ་བོར་གསལ་བའི་ཐུགས་ཀའི་ས་བོན་གྱི་འོད་ཟེར་གྱིས་སློབ་མ་རེ་རེ་ནས་རང་གི་ཁ་ནས་བཅུག་

[013B] སྙིང་གའི་ས་བོན་གྱི་འོད་ཟེར་གྱིས་རིགས་ལྔ་ཡབ་ཡུམ་བཀུག་སྟེ་ཁ་ནས་ཞུགས་ཤིང་ཞུ་བ་སྔར་བཞིན་འཐོན་པས་སློབ་མ་རེ་རེ་ནས་དབང་བསྐུར་བར་
བསྒོམས་ནས་པམ་ནས་ཕྱུང་སྟེ་ཤར་སྒོར་བཞག་གོ་གཉིས་པ་ནི། དེ་ནས་སློབ་མ་རང་ལ་ལྷག་པར་གུས་ཤིང་ཡིད་ལ་ཆེས་འབབ་པ་གཅིག་གཙོ་བོར་བྱས་ཏེ་དེའི་སྒོ་ནས་ཐམས་ཅད་ལ་འདི་སྐད་ཅེས། བུ་ཚུར་ཤོག་ཅིག་ཐེག་ཆེན་པོ། །གསང་སྔགས་སྤྱོད་
ཚུལ་ཆོ་ག་རྣམས། །ཁྱོད་ལ་ཡང་དག་བསྟན་པར་བྱ། །ཁྱོད་ནི་ཚུལ་ཆེན་སྣོད་ཡིན་གྱི། །སྐུ་གསུང་ཐུགས་ཀྱི་རྡོ་རྗེ་ཅན། །དུས་གསུམ་འབྱུང་བའི་སངས་རྒྱས་རྣམས། །རྡོ་རྗེ་སྔགས་ཀྱི་མཐུ་ཡིས་ནི། །ཡེ་ཤེས་མཉམ་མེད་ཡང་དག་བརྙེས། །གསང་སྔགས་སྦྱོར་བ་མཉམ་
མེད་པ། །གང་གིས་འཀྱ་སེང་གེ་སོགས། །མཆོག་རྣམས་ཀྱིས་ནི་བདུད་ཀྱི་སྡེ། །མི་བཟད་ཆེན་པོ་སྟོབས་ཆེན་བཅོམས། །འཇིག་རྟེན་རྗེས་འཇུག་རྟོགས་ནས་ནི། །ཆོས་འཁོར་བསྐོར་ནས་མྱ་ངན་འདས། །དེ་བས་ཀུན་མཁྱེན་ཐོབ་བྱའི་ཕྱིར། །བུ་ཡིས་བློ་གྲོས་འདི་གྱིས་
ཤིག་ཅེས་བྱ་བའི་དོན་བཤད་ལ་མོས་པ་བརྟན་པར་བྱའོ། །གསུམ་པ་ནི། དེ་ནས་སློབ་མ་ལ་དོན་དྲན་བཞིན་པས། གང་ཞིག་ཐོག་མེད་སྲིད་པའི་ཆུ་ཀླུང་དུ། །ཞེས་སོགས་སྒྲུབ་ཐབས་ནས་འབྱུང་བ་བཞིན་ལན་གསུམ་རྗེས་ཟློས་བྱེད་དུ་གཞུག་གོ། །དེ་ནས་ཐུན་མེད་པའི་
སྡོམ་པ་དང། ཐུན་མོང་མ་ཡིན་པའི་སྡོམ་པ་འཛིན་འདོད་དྲག་པོ་བསྐྱེད་ལ། དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང། །སངས་རྒྱས་བྱང་ཆུབ་ཡིད་ཀྱིས་གཟུང། །ཞེས་པའི་རྗེས་ཟློས་ལན་གསུམ་

[014A]༄༅། །གྱིས་འཇུག་སྡོམ་འཛིན་དུ་གཞུག་དབང་བཞི་རྫོགས་པར་ལེན་པ་ཡིན་ན། དེ་ནས་སློབ་དཔོན་གྱི་སྡོམ་པ་གཟུང་བའི་ཆེད་དུ། འཁོར་ལོ་ཕྱིར་མི་ལྡོག་པའི་དབང། །དམ་པ་བདག་ལ་སྩལ་ནས་ནི། །མགོན་པོ་འཁོར་ལོ་ལྷ་དག་
གི། །དེ་ཉིད་སློབ་དཔོན་འཕྲིན་ལས་དང། །སངས་རྒྱས་ཀུན་གྱི་དམ་ཚིག་དང། །སྡོམ་པ་གསང་མཆོག་གསུང་དུ་གསོལ། །སེམས་ཅན་ཀུན་གྱི་དོན་གྱི་ཕྱིར། །རྟག་ཏུ་བདག་ནི་སློབ་དཔོན་བགྱིད། །ཅེས་ཁྱད་པར་དུ་གསོལ་བ་འདེབས་སུ་བཅུག་ནས། རྒྱས་པར་ནི་
སློབ་དཔོན་གྱི་སྡོམ་པ་བསྒྲག་པའང་བྱས་ནས། དེའི་རྗེས་སུ་སློབ་མས། གཙོ་བོས་ཇི་ལྟར་བཀའ་སྩལ་པ། །དེ་ལྟར་བདག་ནི་བགྱིད་པར་འཚལ། །ཞེས་བརྗོད་དེ། སངས་རྒྱས་བྱང་ཆུབ་སེམས་དཔའ་རྣམས། །བདག་ལ་དགོངས་པར་མཛད་དུ་གསོལ། །བདག་མིང་
འདི་ཞེས་བགྱི་བ་ནི། །དུས་འདི་ནས་ནི་བཟུང་ནས་ནི། །ཇི་སྲིད་བྱང་ཆུབ་སྙིང་པོའི་བར། །ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་ངེས་མཛད་པའི། །བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་པར་བགྱི། །ཚུལ་ཁྲིམས་ཀྱི་ནི་བསླབ་པ་དང། །
དགེ་བའི་ཆོས་ནི་སྡུད་པ་དང། །སེམས་ཅན་དོན་བྱད་ཚུལ་ཁྲིམས་གསུམ། །སོ་སོར་བརྟན་པོར་གཟུང་བར་བགྱི། །སངས་རྒྱས་ཆོས་དང་དགེ་འདུན་ཏེ། །བླ་ན་མེད་པའི་དཀོན་མཆོག་གསུམ། །སངས་རྒྱས་རྣལ་འབྱོར་ལས་སྐྱེས་པའི། །སྡོམ་པ་དེང་ནས་གཟུང་
བར་བགྱི། །རྡོ་རྗེ་རིགས་མཆོག་ཆེན་པོ་ཡི། །རྡོ་རྗེ་དྲིལ་བུ་ཕྱག་རྒྱ་ཡང། །ཡང་དག་ཉིད་དུ་བཟུང་བར་བགྱི། །སློབ་དཔོན་དག་ཀྱང་གཟུང་བར་བགྱི། །རིན་ཆེན་རིགས་མཆོག་ཆེན་པོ་ཡི། །དམ་ཚིག་ཡིད་དུ་འོང་བ་ལ། །ཉིན་རེ་བཞིན་དུ་དུས་དྲུག་ཏུ། །སྦྱིན་པ་རྣམ་བཞི་

[014B] །བྱང་ཆུབ་ཆེན་པོ་ལས་བྱུང་བའི། །པམའི་རིགས་ཆེན་དག་པ་ལ། །ཕྱི་དང་གསང་བ་ཐེག་པ་གསུམ། །དམ་པའི་ཆོས་ནི་མ་ལུས་གཟུང། །ལས་ཀྱི་རིགས་མཆོག་ཆེན་པོ་ལ། །སྡོམ་པ་ཐམས་ཅད་ལྡན་པར་ནི། །ཡང་དག་ཉིད་དུ་གཟུང་བར་བགྱི། །མཆོད་པའི་ལས་
ཀྱང་ཅི་ནུས་བགྱི། །བྱང་ཆུབ་སེམས་ནི་བླ་མེད་པ། །མ་པ་བདག་གིས་བསྐྱེད་བགྱིས་ནས། །སེམས་ཅན་ཀུན་གྱི་དོན་གྱི་ཕྱིར། །བདག་གིས་སྡོམ་པ་མ་ལུས་གཟུང། །མ་བསྒྲལ་བ་རྣམས་བདག་གིས་བསྒྲལ། །མ་གྲོལ་བ་རྣམས་བདག་གིས་བགྲོལ། །དབུགས་མ་ཕྱིན་པ་
དབུགས་དབྱུང་ཞིང། །སེམས་ཅན་མྱ་ངན་འདས་ལ་དགོད། །ཅེས་པའི་རྗེས་ཟློས་ལན་གསུམ་བྱེད་དུ་བཅུག་ལ་ཐུན་མོང་མ་ཡིན་པ་རྡོ་རྗེ་སེམས་དཔའི་སྡོམ་པ་འཛིན་དུ་གཞུག་གོ་སྡོམ་པ་འདི་གཉིས་གང་ཡང་བསྲུང་མི་ནུས་ན་ཆུ་དབང་མན་ཆད་གང་ཡང་མི་བསྐུར་
བ་དང། ཐུན་མོང་གི་སྡོམ་པ་བསྲུང་ལ་གཉིས་པ་བསྲུང་མི་ནུས་ན་བུམ་དབང་གི་གཙོ་བོ་ཡན་ཆད་མི་བསྐུར་བར་གསུངས་པས། །ལེན་པའི་ཚེ་སློབ་མ་ལ་ལེན་འདོད་དང་སྲུང་འདོད་དྲག་པོ་བསྐྱེད་པ་དང། སློབ་དཔོན་ཡང་སྡོམ་ལྡན་གྱི་ཆོ་ག་བྱ་བ་ཤིན་ཏུ་གལ་ཆེའོ། །སློབ་མ་
ལ་ལས་ཐམས་ཅད་པའི་སྔགས་བཟླས་པའི་དྲིའི་ཆུ་གཏོར་ནས་བསྲུངས་ལ། སློབ་མ་རྣམས་ཀྱི་སྙིང་གར་ལག་པ་གཡས་པ་རྡོ་རྗེ་དང་བཅས་པའི་དྲིའི་ཆུས་རེག་ཅིང་ཧཱུཾ་ཞེས་བརྗོད་པས་རྡོ་རྗེ་རྩེ་ལྔ་པའི་ལྟེ་བ་ལ་ཧཱུཾ་གིས་མཚན་པ། མགྲིན་པར་རེག་ནས་ཨཱ་ཞེས་བརྗོད་
པས་པམའི་ལྟེ་བ་ལ་ཨཱ་ས་མཚན་པ། དཔྲལ་བར་རེག་ཅིང་ཨོཾ་ཞེས་བརྗོད་པས་འཁོར་ལོའི་ལྟེ་བར་ཨོཾ་གྱིས་མཚན་པར་བསམ། ཡང་ཡས་མར་རེག་ཅིང་བརྗོད་པས། དེ་དག་ལས་འོད་འཕྲོས་སངས་རྒྱས་ཐམས་ཅད་ཀྱི་སྐུ་གསུང་ཐུགས་རྡོ་རྗེ་སྤྱན་དྲངས་ཏེ་

[015A]༄༅། །དེ་གསུམ་ལ་ཐིམ་པར་བསམ། ཡང་མས་ཡར་རེག་ཅིང་བརྗོད་པས་ལུས་ངག་ཡིད་གསུམ་དང། དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་དབྱེར་མེད་དུ་གྱུར་པར་བསམ་མོ། །དེ་ནས་ལས་ཐམས་ཅད་པའི་སྔགས་
བཟླས་ཏེ་སློབ་མའི་སྤྱི་བོར་མེ་ཏོག་མདུན་དུ་སྤོས་དང་མར་མེ། སྙིང་གར་དྲིའི་བྱུག་པ་དབུལ་ལོ། །བཞི་པ་ནི། འོ་མ་ཅན་གྱི་ཤིང་ཧ་ཅང་སྦེམ་པ་དང་ཕྲ་བ་མིན་པ། དྲངས་ཞིང་ཚིགས་མེད་པ། མ་གས་པ། རྨ་མེད་པ་མགོ་མཇུག་མཉམ་པ་དྲིའི་ཆུས་བཀྲུས་ཤིང་བདུག་
པས་བདུགས་ལ་སོར་བཅུ་གཉིས་པ་རྩེ་མོར་མེ་ཏོག་བཅིངས་པ། སློབ་དཔོན་བྱང་དུ་ཕྱོགས་པས་ཡི་གེ་གསུམ་བཟླས་ནས་སློབ་མ་ལ་བྱིན་ལས་ལ་བགེགས་མཐར་བྱེད་ཀྱི་སྔགས་ཀྱིས་བསྔགས་ནས་དྲི་བཟང་དང་བ་བྱུང་གིས་བའི་ཀོ་བའི་སྲབ་མཐུག་ཙམ་དུ་ཁྲུ་
བཞི་པ་གྲུ་བཞི་རུ་བྱུགས་ནས་སློབ་མ་ཁ་ཤར་རམ་བྱང་དུ་ཕྱོགས་པ་ལ། ཨོཾ་བྫྲ་ཧཱ་ས་ཧ། ཞེས་པས་རྩེ་མོ་ནས་འཆོས་ཏེ། ཨོཾ་པྲ་ཏི་བྫྲི་ས་མ་ཡ་ཨཱི་ཤྭ་རི་ཨཱ་ཧཱུཾ་སཱ་ཧཱ། ཞེས་བཟླས་ནས་མིག་སྟེང་དུ་བལྟ་ཞིང་ལྟོས་པ་མེད་པར་མཌལ་གྱི་སྟེང་དུ་དོར་རོ། །
རྩེ་མོ་སྟེང་དུ་བལྟས་ན་རིག་འཛིན། བླ་མ་ལ་བསྟན་ན་མཆོག་ཐུར་དུ་བལྟས་ན་ས་འོག་ཤར་བྱང་ནུབ་ལྷོར་བལྟས་ན་ཞི་རྒྱས་དབང་དྲག་འགྲུབ་ལ། ཕྱི་རོལ་ཏུ་ལྷུང་ན་དངོས་གྲུབ་མེད་དོ། །ཤཱཏི་པས་ཤར་དང་བྱང་གི་ལས་ལྡོག་ནས་བཤད་དོ། །དེ་ནས་
བཾ་ལས་བྱུང་བའི་དྲི་བཟང་གི་ཆུ། ཨོཾ་ཨཱ་ཧཱུཾ་བཟླས་ཏེ་ཨོཾ་ཧྲཱི་སུ་བི་ཤུདྷ་དྷརྨཱ་སབྦ་པཱ་པཾ་ནི་ཙཱ་སྱ་བི་ཤོ་དྷ་སབ་བི་ཀཔཱན་ཨ་པ་ན་ཡ་ཧཱུཾ་ཞེས་བཟླས་ཏེ་ཁྱེར་བ་གསུམ་འཐུང་དུ་བཅུག་པས་སྒོ་གསུམ་གྱི་སྦིག་པ་ཐམས་ཅད་སྦྱངས་ཤིང་རྣམ་པར་རྟོག་

[015B] །དེ་ནས་ཀུ་ཤ་རྩ་བ་དང་རྩེ་མོ་མ་ཉམས་པ་མང་བ་ཧཱུཾ་ལས་བྱུང་ཞིང་དེ་ལ་ལས་ཐམས་ཅད་པ་བཟླས་པ་སྟན་གྱི་དོན་དང། ཀུ་ཤ་ཉུང་དྷཱི་ལས་བྱུང་ཞིང་དེ་དང་ལས་ཐམས་ཅད་པ་བཟླས་པ་སྔས་ཀྱི་དོན་དུ་ཨོཾ་བྫྲ་ཏཱྐྵྞ་བ་
ཞེས་པས་ལག་པ་གཡོན་པའམ་ཐལ་མོ་གཉིས་ཀྱི་བར་དུ་སྦྱིན་པ་ནི་བཀྲ་ཤིས་པའི་རྨི་ལམ་མི་འཁྲུལ་བའི་དོན་དུའོ། །དེ་ནས་གཞོན་ནུ་མས་བཀལ་བའི་སྐུད་པ་དམར་པོ་ཧཱུཾ་ལས་བྱུང་བའི་སུམ་བསྒྲིལ་ཁྲུ་གང་སོར་བཞི་པ་ལས་ཐམས་ཅད་པ་བཟླས་
པ་ཞབས་བསིལ་གྱི་ཆུས་བསངས། རྡོ་རྗེ་གསུམ་གྱི་མདུད་པ་གསུམ་དང་ལྡན་པ་དཔུང་པ་གཡས་པའམ་གཡོན་པ་ལ་བསྐོར་གསུམ་བཅིངས་ཏེ། སློབ་མ་ལ་མེ་ཏོག་གཏོར་རོ། །ལྔ་པ་ནི། དེ་ནས་བླ་མས། འཇིག་རྟེན་དུ་ནི་ཀུན་མཁྱེན་རྣམས། །ཨུ་དུབཱ་
རའི་མེ་ཏོག་བཞིན། །རྒྱ་ལམ་ན་ནི་རེས་འགའ་ཞིག་འབྱུང་འགྱུར་ཡང་ནི་མི་འབྱུང་ངོ། །གསང་སྔགས་སྤྱོད་པའི་ཚུལ་འབྱུང་བ། །དེ་བས་ཀྱང་ནི་དཀོན་པ་སྟེ། །གང་གིས་མཉམ་མེད་སེམས་ཅན་དོན། །མྱ་ངན་མི་འདའ་བྱེད་པར་ནུས། །བསྐལ་པ་བྱེ་བ་དུ་
མ་རུ། །སྡིག་པ་བགྱིས་པར་གྱུར་པ་གང། །དེ་ཀུན་དཀྱིལ་འཁོར་འདི་འདྲ་བ། །མཐོང་བས་བྱང་བར་འགྱུར་ལགས་ན། །གྲགས་པ་མཐའ་ཡས་སྔགས་སྤྱོད་པའི། །ཚུལ་ལ་གནས་ན་སྨོས་ཅི་དགོས། །སྐྱོབ་པའི་གསང་སྔགས་བཟླས་ནས་ནི། །གོ་འཕང་
བླ་ན་མེད་པར་འགྱུར། །གང་དག་སྤྱོད་པ་མཆོག་འདི་ལ། །བློ་གྲོས་ཤིན་ཏུ་མི་གཡོ་བ། །དེ་དག་གིས་ནི་ངན་འགྲོ་ཀུན། །སྡུག་བསྔལ་ཀུན་འབྱུང་རབ་ཏུ་བཅས། །བདག་ཉིད་ཆེན་པོ་ཁྱེད་རྣམས་ཀྱིས། །རྙེད་པ་མཉམ་མེད་དེ་རིང་རྙེད། །གང་ཕྱིར་རྒྱལ་
[016A]༄༅། །བ་སྲས་བཅས་པ། །བདག་ཉིད་ཆེན་པོ་ཀུན་གྱིས་ནི། །བསྟན་པ་འདི་ལ་ཁྱེད་རྣམས་ཀུན། །ཡོངས་སུ་བཟུང་སྟེ། སྐྱེ་བཞིན་པ། །དེ་ཕྱིར་ཁྱེད་རྣམས་ཐེག་ཆེན་ལ། །སང་ནི་རབ་ཏུ་སྐྱེ་བར་འགྱུར། །ཐེག་པ་ཆེན་པོ་ཚར་འབྱུང་བའི། །
ལམ་མཆོག་འདི་ནི་དཔལ་དང་ལྡན། །ཁྱེད་རྣམས་དེར་ནི་དོང་བས་ན། །རང་བྱུང་སྐལ་པ་ཆེན་པོ་པ། །འཇིག་རྟེན་ཐམས་ཅད་མཁྱེན་པ་ཡི། །དེ་བཞིན་གཤེགས་པ་རྣམས་སུ་འགྱུར། །ཞེས་པའི་དོན་བཤད་དེ་སྤྲོ་བ་བསྐྱེད་དོ། །གསུམ་པ་ནི། དེ་ནས་སློབ་མ་རྣམས་
ལས་ཐམས་ཅད་པའི་སྔགས་ཀྱིས་བསྲུང་ཞིང་བཟླས་པའི་དོན་དུ་སྔགས་བྱིན་ལ། ནམ་གྱི་ཆ་བཞིའི་ཐ་མ་ལ་རྨི་ལམ་རྟོག་ལ་ནང་པར་ང་ལ་སྨོས་ཤིག་ཅེས་བརྗོད་ནས་དཀྱིལ་འཁོར་གྱི་ཁང་པའམ་གཞན་དུ་ཀུ་ཤ་ཆེ་བསྟན་དང་ཆུང་བ་སྔས་སུ་ཆུག་ལ་
སེང་གེའི་ཉལ་སྟབས་ཀྱིས་ཤར་ཕྱོགས་སམ། སོ་ཤིང་དོར་བ་མགོ་གང་དུ་བལྟས་པ་དེར་མགོ་སྟོན་ལ་ཉོལ་ཅིག་ཅེས་བྱའོ། །རང་ཉིད་དཀྱིལ་འཁོར་གྱི་ཁང་པར་ཞུགས་ནས་ལས་ཐམས་ཅད་པ་བཟླས་ཤིང། སོ་ཤིང་དོར་བ་མགོ་གང་དུ་བལྟས་པ་དེར་
མགོ་བསྟན་ཏེ་ཉལ་ལ། ནང་པར་སྔ་བར་ལངས་ནས་གཏོར་མ་བཏང་སྟེ། སློབ་མ་རྣམས་ལ་རྨི་ལམ་དྲིས་ལ། དཀོན་མཆོག་གསུམ་དང་མཛའ་བཤེས་མཐོང་བ་སོགས་བཟང་ན་སྤྲོ་བ་བསྐྱེད། རི་ལས་ལྷུང་པ་སོགས་ངན་ན་ལས་ཐམས་ཅད་པའི་སྔགས་
ཀྱིས་བསྲུང་བ་དང། བདག་མེད་པའི་དོན་བཤད་པ་དང། ཞི་བ་ལས་ཐམས་ཅད་པ་ལ་སོགས་པའི་སྦྱིན་སྲེག་བྱ་ཞིང་གཏོར་མ་གཏང་ངོ། །དེ་ནས་སློབ་དཔོན་གཙོ་བོའི་རྣལ་འབྱོར་དང་ལྡན་པས། སྟ་གོན་གྱི་ལྷ་ལ་མཆོད་ནས་སྔར་གྱི་སྔགས་རྒྱས་ནམ་མཁའ་ལ་

[016B]སླེབ་མ་ལྷག་པར་གནས་པའི་ཆོ་ག་ནི་རས་བྲིས་ལའང་འདྲའོ། །གསུམ་པ་དངོས་གཞིའི་ཆོ་ག་ལ་གསུམ། ཡི་ཐིག་གདབ་ཅིང་ཚོན་དགྱེ་བ། བུམ་པ་དགོད་ཅིང་དཀྱིལ་འཁོར་བརྒྱན་པ། བསྐྲུབས་ཤིང་མཆོད་ནས་དབང་བསྐུར་བའོ། །
དང་པོ་ལ་གསུམ། ཡེ་ཐིག་གདབ་པ། ཚོན་དགྱེ་བ། བགེགས་བཟློག་ཐབས་སོ། །དང་པོ་ལ་ཡེ་ཐིག་འདུ་བྱ་བ་ནི། སྔར་བཤད་པ་ལྟར་གྱི་ཐིག་སྐུད་དཀར་པོ་ལྔ་ཚན་ལྔ། སྣོད་ལྔར་བཞག་ལ་ཡུངས་ཀར་གྱི་ཕྱེ་མ་དང། བདུད་རྩི་ལྔ་དང། དྲི་ཞིམ་པོ་བསྲེས་
པའི་ཚོན་ལྔས་སྐུད་པ་རྣམས་སོ་སོར་ཁ་བསྒྱུར། ཐིག་སྐུད་ནག་པོ་ཧཱུཾ་ལས་མི་བསྐྱོད་པ། དཀར་པོ་བྲུཾ་ལས་རྣམ་སྣང། སེར་པོ་ཨ་ལས་རིན་འབྱུང། དམར་པེ་ཛྲི་ལས་འོད་དཔག་མེད། ལྗང་ཁུ་ཁཾ་ལས་དོན་གྲུབ་ཀྱི་ངོ་བོར་བསྒོམས་ལ། ས་བོན་དེ་རྣམས་
བཟླས་ཏེ་སྣོད་གཙང་མར་བཞག་དཔོན་སློབ་གཉིས་སྔར་ལྟར་བསྐྱེད་པའི་སློབ་མ་ལ་ས་བོན་ལྔ་བརྗོད་དེ་བྱིན་ལ། སློབ་མས་ཀྱང་དེ་ཉིད་བརྗོད་ཅིང་བླངས་ཏེ་ལག་པ་གཡོན་པའི་སོར་མོའི་རྩེ་ནས་མཐེ་པོའི་རྩ་བའི་བར་དུ་ནག་དཀར་སེར་དམར་ལྗང་བའི་རིམ་པས་བཀོད་
ལ་བརྐྱངས་ལ། སྔར་ནམ་མཁར་བཞུགས་སུ་གསོལ་བའི་དེ་བཞིན་གཤེགས་པ་ལྔའི་ཐུགས་ཀར་ཧཱུཾ་ལ་སོགས་པ་ལས་གྲུབ་པའི་ཡེ་ཤེས་ཀྱི་ཐིག་སྐུད་འོད་ཟེར་ལྔའི་རང་བཞིན་ཅན་རྣམས་སུ་བལྟས་ལ། ཨོཾ་ཨྐྵོ་བྷྱ་བྫྲ་སཱུ་ཏྲཾ་མེ་པྲ་ཡཙྪ་མྷཱ་མཌ་ལ་སཱུ་ཏྲ་ཎཱ་
ཡ་ཧཱུཾ། ཞེས་པས་མི་བསྐྱོད་པ་ལ་གསོལ་བ་གདབ། ཨྐྵོ་བྷྱའི་གནས་སུ་ཤཱ་ཤྲ་ཏས་རྣམ་སྣང་དང། རྟྣ་སམྦྷ་ཝས་རིན་འབྱུང་དང། ཨ་མི་ཏཱ་བྷ་ཝས་འོད་དཔག་མེད་དང། ཨ་མོ་གྷ་སིདྡྷི་ཞེས་བཅུག་ལ་དོན་གྲུབ་ལ་གསོལ་བ་གདབ་བོ། །དེ་ནས་རང་གི་

[017A]༄༅། །མིག་གཉིས་སུ་ཡི་གེ་ཛཿ་ལས་ཉི་མ་དང་ཟླ་བ་སེར་པོར་བསྐྱེད། ཨོཾ་དའི་པྟ་དྲྵྚི་ཨཾ་ཀུ་ཤ་ཛཿ་ཞེས་བརྗོད་ཅིང་མྱུར་དུ་མིག་གི་རྫི་མ་འདེགས་ཤིང་བརྡེབས་པ་འབར་བའི་ལྟ་སྟངས་ལྕགས་ཀྱུ་ལྟ་བུས་བཀུག་པའི་ཡེ་ཤེས་ཀྱི་ཐིག་རང་རང་གི་མདོག་ཅན་གྱི་ས་བོན་གྱི་ཡི་
གེའི་གཟུགས་རིགས་ལྔའི་ཐུགས་ཀ་ནས་བཏང་བ་ལག་པའི་ཐིག་སྐུད་སཽ་ལ་ཐིམ་པར་བསྒོམས་ལ། ཨོཾ་ཨ་ནཡོ་ནཡ་ཨ་ནོ་ག་ཏཱ་སབ་དྷྲྨྨཱ་པར་སྥ་ར། ཨ་ནུ་པྲ་བྵྚ་སབ་དྷམཱ་ཨ་ངྱན་ཏ་ཨ་ནུ་པྲ་བྵྚ་སབ་དྷམྨཱ་ཨོཾ་ཨཱ་ཧཱུཾ། ཞེས་ཟློས་ཤིང་དང་པོ་ལྔ་ལྔར་བསྒྲིལ། དེ་ནས་ལྔ་པོ་གཅིག་
ཏུ་བསྒྲིལ་ཏ་ཆད་ནི་སྔར་དང་འདྲའོ། །དེ་ནས་བགེགས་མཐར་བྱེད་དུ་བསྐྱེད་པའི་སྐོར་རྣམས་མ་གཏོགས་པ་དྲི་ཞིམ་པོའི་ཆུ་དང་བདུད་རྩི་ལྔ་ཞེས་པ་ནས། ལྷག་གནས་བྱའོ། །ཞེས་པའི་བར་སྔར་བཤད་པ་བཞིན་བྱའོ། །དཀྱིལ་འཁོར་གྱི་ས་ལ་སྔར་གྱི་སྔགས་དང་བུམ་པའི་ཆུས་བསངས་ཏེ་གཙང་
མར་བྱས་པ་ནས་མཆོད་བསྟོད་ཀྱི་བར་དང་སློབ་དཔོན་ནུབ་དང་ཞེས་པ་ནས། ལྟེ་བར་བཟུང་ཞེས་པའི་བར་སྔར་བཤད་པ་བཞིན། གཉིས་ཀའི་ལྟེ་བའི་ཐད་ཀའི་བར་སྣང་ལ་ཐིག་སྐུད་བརྐྱངས་ནས། རྡོ་རྗེ་དང་བཅས་པའི་ལག་པ་གཡས་པའི་མཐེ་བོང་དང་མཛུབ་མོས་ཐིག་
སྐུད་བཟུང་ནས། ཨོཾ་ཛྲ་ས་མ་ཡ་སཱུ་ཏྲ་མཱ་ཏི་ཀྲ་མ་ཧཱུཾ་ཧཱུཾ་བྲུཾ་ཨཾ་ཛྲི་ཁཾ། ཞེས་བརྗོད་ཅིང་ནམ་མཁའ་ལ་གདབ་ལ། སེ་གོལ་གྱི་སྒྲ་བྱའོ། །ཐིག་གི་སྒྲས། སེཾནི་དོན་དུ་ཁྱེད་རྣམས་ཀྱི། །དུས་ཡིན་དེ་ཕྱིར་འདིར་སྤྱོན་ཅིག་ཅེས་བརྗོད་པས་ནམ་མཁའ་ཁྱབ་པའི་སངས་རྒྱས་རྣམས་བསྐུལ་
ནས་བྱོན་ཏ་ཐིག་སྐུད་ལ་ཐིམ་པར་བསམ་མོ། །དེ་ནས་དེ་མ་ཐག་དཔོན་སློབ་གཉིས་ཀའི་ལག་པ་མཉམ་པོར་སྨད་ལ་སྔོད་པའི་རྐང་སྟབས་སྔར་བཞིན་བྱས་ཏེ། འོད་ཟེར་ཕྲེང་བའི་མཐའ་ནས་མཐའི་བར་དུ་ཚངས་ཐིག་དང་པོ་གདབ་སྟེ། དེའི་ཚེའང་ཐིག་གི་སྒྲས་སངས་རྒྱས་རྣམས་བསྐུལ་ཏེ་

[017B] ངོ་བོ་ཡེ་ཤེས་ལ་རྣམ་པ་སྲད་བུ་ཁ་དོག་ལྔར་སྣང་བའི་ཐིག་སྐུད་རེ་ཆད་ནས་ལས་ཐིག་ལ་ཐིམ་པར་བསམ་མོ། །དེ་ནས་སྔར་བཞིན་རྐང་པ་བྱིན་གྱིས་བརླབས་ཏེ་སོང་ནས་ལྷོ་བྱང་གི་ནམ་མཁའ་ལ་གདབ་པ་དང་ས་ལ་ཚངས་
ཐིག་གཉིས་གདབ་པ་དང་པོ་བཞིན་བྱ། དེ་ནས་ནམ་མཁའ་ལ་འདེབས་པ་མ་གཏོགས་པ་སྐོར་ཕྱོགས་ལ་སོགས་སྔར་བཞིན་བྱ་ཞིང། ཐིག་ལྷག་མ་རྣམས་ཀྱང་ལས་ཐིག་བཞིན་བཏབ་ལ་བྱིན་གྱིས་བརླབས་པའི་དམིགས་པ་དང་པོ་བཞིན་བྱའོ། །ཐིག་
སྐུད་འཛིན་པའི་དམིགས་བསལ་དང་ཐིག་སྐུད་ཀྱི་ལྟས་རྟོག་པ་ནི་སྔ་མ་བཞིན་བྱའོ། །ཐིག་ཐེབས་པ་ན་ཐིག་སྐུད་ལ་མཆོད་གཏོར་དབུལ་བ་སྔོན་དུ་འགྲོ་བས། ཨོཾ་ཨཱ་ཧཱུཾ་ཛྲ་མུཿ་ཞེས་པས་ཡེ་ཤེས་ཀྱི་ཐིག་སྐུད་ནམ་མཁར་བཞུགས་པའི་རྒྱལ་བ་རྣམས་
ཀྱི་ཐུགས་ཀར་གཤེགས་ལ་ཚོན་སྣ་ལྔའི་སྐུད་པ་གནས་ཇི་ལྟ་བར་བཞག་གོ་ཡེ་ཐིག་ཐེབས་ནས་ཐིག་ལ་འགོམ་དགོས་པ་བྱུང་བ་དང། ཚོན་བྱིན་རླབས་ཅན་ལ་འགོམ་དགོས་པ་བྱུང་ན། ཨོཾ་ཛྲ་བེ་གཱ་ཀྲ་མ་ཧཱུཾ། ཞེས་ངག་ཏུ་བརྗོད་ལ། ཡིད་ཀྱིས་
ཡེ་ཤེས་ཀྱི་ཐིག་ཚོན་ནམ་མཁའ་ལ་བཏེག་ནས་བྱ་ཞིང་རྗེས་སུ་ཕབ་ལ་བསྟིམ་མོ། །གཉིས་པ་ལ་གསུམ། ཚོན་རྩི་བྱིན་གྱིས་བརླབ་པ། རྟེན་གྱི་དཀྱིལ་འཁོར་འདྲི་བ། དེ་ལ་ཕྱག་རྒྱ་དགོད་པའོ། །དང་པོ་ནི། འབྱོར་པ་ཆེ་ན་རིན་པོ་ཆེའི་རྡུལ་ཚོན་དང་ཆུང་
ནས་ཚོན་ལ་སོགས་པ་སྣོད་སར་པ་རྣམས་སུ་སོ་སོར་བཀོད་ལ། བསང་སྦྱངས་སྔོན་དུ་འགྲོ་བས་ཧཱུཾ་བྲུཾ་ལ་སོགས་པའི་ས་བོན་ལས་རེ་རེ་ཡང་རིགས་ལྔའི་ངོ་བོར་བསྒོམས། ནམ་མཁར་བཀོད་པའི་རིགས་ལྔའི་ཐུགས་ཀར་སོ་སོའི་ས་བོན་ལས་

[018A]༄༅། །གྲུབ་པའི་ཡེ་ཤེས་ཀྱི་ཚེན་སྔར་བཤད་པ་བཞིན་འབར་བའི་ལྟ་སྟངས་ཀྱིས་བཀུག་སྟེ་བཅུག་པས་ཡེ་ཤེས་ཀྱི་ཚོན་དང་རོ་གཅིག་ཏུ་གྱུར་པར་བསམ་མོ། །ས་བོན་ལྔ་དང། ཨོཾ་ཛྲ་ཙི་ཏྲ་ས་མ་ཡ་ཧཱུཾ། བརྒྱ་རྩ་བརྒྱད་ཀྱིས་
བསྔགས་སོ། །རང་གི་མིག་གཉིས་སྔར་བཞིན་བསྐྱེད་དེ། སྔར་བཞིན་བལྟས་ལ་རྡུལ་ཚོན་ལ་ཧི་ཡིག་བཀོད་ནས། བདེན་པ་གང་གིས་སེམས་ཅན་རྣམས་རྡུལ་ཚོན་མང་ཞིང། སངས་རྒྱས་རྣམས་ནི་སེམས་ཅན་ལ་ཆགས་པ་དང། རྗེས་སུ་ཆགས་པར་
གྱུར་པའི་བདེན་པ་དེས་རྡུལ་ཚོན་རྣམས་འབར་པར་གྱུར་ཅིག་ཅེས་བདེན་པའི་བྱིན་རླབས་ཀྱིས་མང་པོར་སྦར་ལ་དྲི་དང་མེ་ཏོག་ལ་སོགས་པས་མཆོད་དོ། །གཉིས་པ་ནི། དཀྱིལ་འཁོར་གྱི་དབུས་སུ་ཕུར་བུ་དངོས་སུ་བཏབ་པ་ཡིན་ན་དེ་བཏོན་ནས་
ཤུལ་ཆེན་སྣ་ལྔས་དགང་ལ་མཉམ་པར་བྱ། བསམ་གཏན་གྱིས་བཏབ་ནའང་སྐཾ་པས་ཕྱག་རྒྱ་དང། ཧཱུཾ་ཞེས་བརྗོད་ནས་ཕུར་བུ་ཕུང་བར་མོས་ལ་ལག་ན་གནས་པའི་རྡོ་རྗེ་ལ་ཐིམ་པར་བསམ་མོ། །དེ་ནས་དྲིལ་བུ་གསིལ་ཞིང། འདི་ནི་ཆོས་དབྱིངས་
དག་པ་སྟེ། །སེམས་ཅན་ཁམས་ནི་གྲོལ་བྱེད་པ། །འཇམ་དབྱངས་རྒྱལ་པོ་རང་ཉིད་ནི། །དེ་བཞིན་གཤེགས་པ་ཀུན་གྱི་གནས། །ཉེས་པ་ཀུན་ལས་རྣམ་པར་གྲོལ། །འཁོར་ལོའི་ནང་དུ་ཡང་དག་གནས། །ཞེས་པའི་རྡོ་རྗེའི་གླུས་ཆོས་དབྱིངས་རྣམ་
པར་དག་པར་མོས་ནས། ཚོན་འགྱེད་པའི་སྐྱོན་བསལ་ལ་དཀྱིལ་འཁོར་གྱི་ནང་དུ་འདུག་སྟེ། ལག་པ་གཡས་པས་རྡོ་རྗེ་བཟུང་ཞིང། །གཡོན་པ་རྡོ་རྗེ་ཁུ་ཆུར་གྱིས་དབང་ལྡན་ནས་བརྩམས་ཏེ། རྩིག་པ་ལྔ་ཕྱི་ནས་རིམ་པ་བཞིན་དཀར་སེར་དམར་

[018B] ཞིང་ཚད་སྒོའི་ཉི་ཤུ་ཆ། དཔངས་མཐེའུ་ཆུང་གི་ཚད་དང། སྲིད་དུ་སོར་བཅུ་གཉིས་ཀྱི་ཚད་གཡས་སྐོར་གྱི་རིམ་པ་བཞིན། ཨོཾ་ཨཱ་ཧཱུཾ། ཨོཾ་ཛྲ་ཅི་ཏྲ་ས་མ་ཡ་ཧཱུཾ། ཞེས་བརྗོད་ཅིང་དྲང་པོར་བྲིས་ལ། རིན་པོ་ཆེ་དཀར་པོ་ལ་སོགས་པ་ལས་བྱས་པའི་ཐུར་མ་
ལ་སོགས་པའི་ངོ་བོར་མོས་པར་བྱའོ། །སྔར་བཤད་པ་ལས་རེ་ཁ་སྦོམ་པར་བྲིས་ན་ནད་བསྐྱེད། ཕྲན་ནོར་ཉམས། དམའ་ན་དངོས་གྲུབ་མི་འགྲུབ། ཡོན་གདུང་བ་བསྐྱེད། ཆད་ན་བླ་མ་དང་སློབ་མ་འཆི། རྡུལ་ཚོན་འདྲེས་ན་རིགས་རྒྱུད་འཆད་པར་གསུངས་པས་
སྐྱོན་དེ་དག་དང་བྲལ་བར་འདྲིའོ། །ཚོན་སྦོམ་ཕྲ་སོགས་ཀྱི་ཉེས་པ་བསྐྱད་པའང་དེ་ཁོ་ན་ཉིད་ཀྱི་བསམ་སྦྱོར་མི་བརྟན་པ་ལ་ཡིན་ནོ། །ཚོན་ས་ནི་དབུས་ཀྱི་རེའུ་མིག་སྔོན་པོ། དེའི་མཐའ་སྐོར་གྱི་སྣམ་བུ་ནི་སྔོན་པོ་ལ་རྡོ་རྗེའི་ཕྲེང་བ་ཅན་ཀ་བ་རྣམས་ཕྱོགས་མདོག་
ཟུར་ཐིག་གིས་བཅད་པའི་ཕྱི་ནང་གི་བར་རྣམས་ཤར་དཀར། ལྷོ་སེར། ནུབ་དམར། བྱང་ལྗང་བ། རྡོར་ཕྲེང་གི་ཟླུམ་པོ་ནི་ནག་པོ་ལ་རྡོ་རྗེ་རྩེ་གསུམ་པ་ཕྱིའི་རྡོ་རྗེའི་ཁ་དོག་ལྟར་རོ། །དེའི་ཕྱི་ཚངས་ཐིག་གི་གློ་སོ་སོར་བུམ་པ་སེར་པོ་ཆ་ཆུང་བཞི་པ་གཉིས་གཉིས་སོ། །
འདེད་སྣམ་དམར་པོ་ལ་མཆོད་པའི་ལྷ་མོ་དུ་མ་དང་ལྡན་པ། སྒོ་དང་སྒོ་ཁྱུད་ཀྱི་མཚམས་སུ་ཟླ་ཕྱེད་ལ་གནས་པའི་རིན་པོ་ཆེ་རྡོ་རྗེས་མཚན་པ། ཕ་གུའི་གཞི་དམར་པོ་ལ་རིན་པོ་ཆེ་གྲུབ་བཞི་དང་ཟུར་གསུམ་སོགས་ཀྱིས་སྤྲས་པ། དྲ་བ་དྲ་ཕྱེད་ཀྱི་གཞི་ནག་པོ་
ལ་ཆུ་སྲིན་གྱི་ཁ་ནས་འཕྱང་བའི་མུ་ཏིག་གི་དོ་ཤལ་སྐུད་པ་དམར་པོ་ལ་བརྒྱུས་པ། གློ་གཉིས་དང་སྟེང་འོག་ཏུ་གསེར་གྱིས་བཅིངས་པའི་ནོར་བུ་དབུས་ན་ཡོད་པ། དེའི་ནང་དུ་ཁ་ཅིག་ལ་ནི། པམ་དང། ཟླ་ཚེས་དང། རྡོ་རྗེ་ཕྱེད་པས་བརྒྱན་པའི་ཉི་མ། ཁ་ཅིག་

[019A]༄༅། །ལ་ནི་རིན་པོ་ཆེ། ཁ་ཅིག་ལ་ནི་པམ་ལ་གནས་པའི་རྡོ་རྗེ། དོ་ཤལ་གྱི་གློ་གཉིས་སུ་རིན་པོ་ཆེའི་ཕྲེང་བའི་ད་ཤལ་ཕྱེད་པ། ཁ་ཅིག་ལ་ནི་རིན་པོ་ཆེའི་ཡུ་བཅན་གྱི་རྔ་ཡབ་དང། དྲིལ་བུའི་ཁའི་ནང་དུ་རྔ་ཡབ་འཕྱང་
པའོ། །ཤར་པུ་དང་མདའ་ཡབ་ཀྱི་གཞི་ནག་པོ་ལ་ཤར་བུ་དཀར་པོ། མདའ་ཡབ་པམ་འདབ་མ་ཕྱེད་པའི་དབྱིབས་ཅན་དཀར་པ། རྟ་བབས་ཀྱི་ཀ་བ་དང། གླང་རྒྱབ་ཀྱི་ནང་རྣམས་ཕྱོགས་མདོག་གླང་རྒྱབ་ཀྱི་ཆ་ཆུང་ཕྱད་པ་ལ་རིན་པོ་ཆེ་ལ་སོགས་པ་
འདྲི་ཞིང་རྣམ་པར་བཀྲ་བའི་བླ་བྲེ་དང། དོ་ཤལ་དང། དོ་ཤལ་ཕྱེད་པ་འཕྱང་བ། སྣམ་བུ་བཅུ་གཅིག་གི་གསེར་སྣམ་སེར་པོ། རིན་པོ་ཆེ་ནི་ཕ་གུ་བཞིན། རྨིག་པ་དང་བ་ཎྜ་མཛེས་ཚོན། མུན་པ་གཉིས་ནག་པོ། །ཤེར་བུ་དང་མདའ་ཡབ་
སྔར་བཞིན་དེའི་སྣམ་བུའི་དབུས་སུ་པད་ཟླའི་གདན་ལ། འཁོར་ལོ་སེར་པོ་རྩིབས་བརྒྱད་པ། དེའི་གཡས་གཡོན་ཆ་ཆུང་ཕྱེད་དུ་རི་དྭགས་ཕོ་མོ་སེར་པོ། ཆ་ཆུར་གཅིག་ཏུ་མགྲིན་པ་དང་ཐེབས་པའི་གདོང་འགྲེང་བཞིན་པ་མིག་འཁོར་
ལོའི་རྩེ་མོ་ལ་བལྟ་བ། དེ་གཉིས་ཀྱི་ཕྱི་ངོས་སུ་མདའ་ཡབ་གཉིས། སྟེང་གི་གྲྭ་བཞིར་གདུགས་རེས་བརྒྱན་པ། སྣ་ཚོགས་རྡོ་རྗེའི་རྭ་དབུས་མ་རྣམས་ཕྱོགས་མདོག་གཡས་གཡོན་གྱི་རྭ་གཉིས་ནི་དེའི་གློའི་དེ་བཞིན་གཤེགས་པའི་མདོག་
སྟེ། ཇི་ལྟར་རིགས་པར་རོ། །ཡང་ན་ཕྱོགས་རེའི་སྣ་ཚོགས་རྡོ་རྗེའི་རྭ་ཐམས་ཅད་རང་ཕྱོགས་ཀྱི་རྒྱལ་བའི་མདོག་ཏུ་བྱའོ། །པམའི་ལྟེ་བ་ལྗང། གེ་སར་སེར། འདབ་མ་སྣ་ཚོགས། དེའི་གཞིའི་ཆོས་འབྱུང་མཚོན་པའི་དམར་སྐྱ་ཕྱིའི་རི་ཁ་དཀར་

[019B] སྣ་ཚོགས་རྡོ་རྗེའི་སྣམ་བུ་ནི་ཇི་ལྟར་མཛེས་པ། རྡོ་རྗེ་ནི་རྩེ་གསུམ་པའམ། ལྔ་པ། དེའི་ཕྱིའི་རེ་ཁ་དཀར་པོའམ་སེར་པོ། འོད་ཟེར་གྱི་ཕྲེང་བ་ནི་ཁ་དོག་སྣ་ལྔ་པ་སྟེ། དེའི་མཐར་ཚོན་གྱི་རེ་ཁ་མི་བྱའོ། །གསུམ་པ་ནི། དེ་ལྟར་ཚོན་གྱིས་རྟེན་གྱི་དཀྱིལ་འཁོར་
འདྲི་པ་རྫོགས་པ་དང། ཕྱག་རྒྱ་དགོད་པར་བྱའོ། །ལྷ་ཐམས་ཅད་ཀྱི་གནས་སུ་ཐུན་མོང་གི་གདན། ཕྱོགས་བཞི་དམར། མེ་རླུང་སེར། བདེན་བྲལ་ལྗང། དཔང་ལྡན་ནག་ལྟེ་བ་ལྗང། གེ་སར་སེར་བའི་སྣ་ཚོགས་པམ་རེ་དགོད། དེའི་སྟེང་དུ་ཐུན་མོང་མ་ཡིན་པའི་
གདན་སྒྲུབ་ཐབས་བཞིན་བཀོད་ལ། དེའི་སྟེང་དུ་ཕྱག་རྒྱ་ཆེན་པོའམ་ཆོས་ཀྱི་ཕྱག་རྒྱ་ལྷ་རང་རང་གི་ས་བོན། མཱཾ། ཨོཾ། སྭ། ཨཱ། ཧཱ། ལཱཾ། མཱཾ། པཱཾ། ཏཱཾ། ཛཿ་ཧཱུཾ། བཾ་ཧོ། ཁཾ། རཾ། ཧཱུཾ་ཧཱུཾ་ཧཱུཾ་ཧཱུཾ། རྣམས་འོག་ནས་འཆད་པའི་གནས་རྣམས་སུ་རིམ་པ་
བཞིན་དུ་དགོང། མཚན་མའི་ཕྱག་རྒྱ་འགོད་ན། དབུས་སུ་གཙོ་བོའི་རལ་གྲི་སྔོ་བསངས། ཤར་དུ་རྣམ་སྣང་གི་འཁོར་ལོ་དཀར་པོ་རྩིབས་བརྒྱད་པ། ལྷོར་རིན་འབྱུང་གི་རིན་པོ་ཆེ་སྔོན་པོ་ཆ་དགུ་པ། ནུབ་ཏུ་འོད་དཔག་མེད་ཀྱི་པམ་དམར་པོ་འདབ་མ་བརྒྱད་པ་
བྱང་དུ་དོན་གྲུབ་ཀྱི་རལ་གྲི་ལྗང་གུ། མེར་སྤྱན་མའི་དབུས་གནག་ལ་མཐའ་དཀར་བའི་འོད་དང་ལྡན་པའི་སྤྱན། བདེན་བྲལ་དུ་མཱ་མ་ཀཱིའི་རྡོ་རྗེ་སྔོན་པོ་རྩེ་ལྔ་བའམ་ཨུཔལ་དམར་པོ། །རླུང་དུ་གོས་དཀར་མོའི་པམ་དམར་པོ་ཁ་ཕྱེ་བ་
སྔོང་བུ་དང་བཅས་པ། དབང་ལྔན་དུ་སྒྲོལ་མའི་ཨུཔལ་སེར་པོ་ཁ་བྱེ་བ། མེ་ལ་སོགས་པའི་མཚམས་བཞི་དང། ཤར་སྒོའི་གཡོན་དང་གཡས་སུ། གཟུགས་དང། སྒྲ་དང། དྲི་དང། རེ་དང། རེག་བྱ་རྡོ་རྗེ་མ་དང། ཆོས་དབྱིངས་རྡོ་རྗེ་མ་རྣམས་ཀྱི་

[020A]༄༅། །རིམ་པ་བཞིན་དུ། མེ་ལོང་དཀར་པོ་དང། པི་ཝང་སྔོན་པོ་དང། དྲིའི་དུང་ཆོས་དང། རོའི་སྣོད་དང། གོས་ཁ་དོག་སྣ་ཚོགས་པ་དང། ཆོས་འབྱུང་དཀར་པོའོ། །ཤར་ལ་སོགས་པའི་སྒོ་བཞིར་གཤིན་རྗེ་མཐར་བྱེད། ཤེས་
རབ་མཐར་བྱེད། པམ་མཐར་བྱེད། བགེགས་མཐར་བྱེད་རྣམས་ཀྱི་རིམ་པ་བཞིན་དུ། རྡོ་རྗེའི་ཐོ་བ་ནག་པོ། རྡོ་རྗེས་མཚན་པའི་དབྱུག་པ་དཀར་པོ། པམ་དམར་པོ། སྣ་ཚོགས་རྡོ་རྗེ་སྔོན་པོ་ཁ་གྱིས་པ་རྣམས་དགོད་པར་བྱའོ། །མཚན་མ་ཐམས་ཅད་འོད་ཟེར་
དང་བཅས་པ། གཙོ་བོའི་མཚན་མ་མགོ་ནུབ་ཏུ་བསྟན་ཅིང། གཞན་རྣམས་རང་རང་གི་ཕྱོགས་སུ་མགོ་བསྟན་པའོ། །དེ་ནས་ཆད་ལྷག་ཡོད་མེད་ལེགས་པར་བརྟགས་ནས། མེད་པར་ཤེས་པ་དང་ཚོན་འཐོར་བ་རྣམས་རས་ལ་སོགས་པས་ཕྱི། ཧཱུཾ་དང་ལས་
ཐམས་ཅད་པ་བཟླས་པའི་བདུད་རྩི་ལྔ་དང་བཅས་པའི་དྲིའི་ཆུས། དཀྱིལ་འཁོར་གྱི་ཕྱི་རྣམས་སུ་བྱུག་ཅིང་བསངས། ཚོན་ལྷག་མ་རྣམས་བསྡུས་ནས་མཆོད་གཏོར་ཕུལ་ཏེ། ཨོཾ་ཨཱ་ཧཱུཾ་ཛྲ་མུཿ་ཞེས་པས་ཡེ་ཤེས་པ་སྟ་གོན་གྱི་ལྷའི་ཐུགས་ཀར་གཤེགས། དམ་ཚིག་པ་བདག་ལ་བསྡུ། ཚོན་ལྷག་མ་རྣམས་དབེན་པར་བཞག་གོ་གསུམ་པ་བགགས་བཟློག་ཐབས་ནི། དཀྱིལ་འཁོར་འདྲི་བའི་དུས་སུ་རླུང་དང་ཆར་ལ་སེགས་པའི་གནོད་པ་བྱེད་པའི་བགེགས་ཞི་བར་བྱ་བ་ནི། རང་གཤིན་རྗེ་གཤེད་ཞལ་གསུམ་
ཕྱག་དྲུག་པ། སྐུའི་རྣམ་འཕྲུལ་གཡས་བརྐྱངས་ལ་སོགས་པའི་སྟང་སྟབས་ཀྱིས་བགེགས་རྣམས་ཕྱེ་མར་རློག་པ། གསུང་གི་རྣམ་འཕྲུལ་འཇིག་པའི་དུས་ཀྱི་འབྲུག་སྒྲ་སྒྲོག་པ་ལྟ་བུར་སྔགས་འདོན་པ། ཐུགས་ཀྱི་རྣམ་འཕྲུལ་བགེགས་ཐམས་ཅད་སྟོང་

[020B] དེའི་ཕྲེང་སྔགས་ང་རོ་དག་པོས་བཏོན་ལ་བགེགས་ཚར་བཅད་དོ། །གཉིས་པ་བུམ་པ་དགོད་ཅིང་དཀྱིལ་འཁོར་བརྒྱན་པ་ནི། ལྷག་གནས་བྱས་པའི་བུམ་པ་རྣམས། སྤོས་ཀྱིས་སྣ་དྲངས་ཏེ་རོལ་མོ་སྣ་ཚོགས་པས་
དཀྱིལ་འཁོར་ལ་གཡས་སྐོར་དུ་ལན་གསུམ་བསྐོར་ཏེ། ཕྱིའི་རྡོ་རྗེ་ར་རྭ་བའི་ནང་དུ་ཁ་ནང་ལྟའི་དབང་དུ་བྱས་པའི་ཤར་སྒོའི་ཐད་ཀའི་གནས་ནས་ཅུང་ཟད་ཙམ་གྱི་གཡས་སུ་རྣམ་རྒྱལ་བུམ་པ་དང། ཤར་སྒོའི་གཡོན་ངོས་ན་རྣམ་སྣང་དང། སྤྱན་མ་དང་
ལས་བུམ་རྣམས་སོ། །གཡས་སུ་གཟུགས་རྡོ་རྗེ་མ་དང། ཆོས་དབྱིངས་རྡོ་རྗེ་མ་དང། གཤིན་རྗེ་གཤེད་རྣམས་སོ། །ལྷོའི་གཡོན་དུ་རིན་འབྱུང་དང། མཱ་མ་ཀཱི་དང། སྒྲ་རྡོ་རྗེ་མ་དང། ཤེས་རབ་མཐར་བྱེད་རྣམས་ཀྱིའོ། །ནུབ་ཀྱི་གཡོན་དུ་སྣང་མཐའ་དང། གོས་དཀར་
མོ་དང། དྲི་རྡོ་རྗེ་མ་དང། པམ་མཐར་བྱེད་ཀྱའི། །བྱང་གི་གཡོན་དུ་དོན་གྲུབ། རོ་རྡོ་རྗེ་མ། རེག་རྡོ་རྗེ་མ། བགེགས་མཐར་བྱེད་རྣམས་ཀྱིའོ། །དེ་ནས་མཆོད་པའི་ཡོ་བྱད་གདུགས་དང། རྒྱལ་མཚན་དང། བ་དན་དང། དྲིལ་བུ་དང་བཅས་པའི་རྔ་ཡབ་དང། བུམ་པ་གང་
བ་དང། ལྷ་རེ་རེ་ལ་ཉེར་སྤྱོད་ཚང་བ་རེ། དེ་མ་འབྱོར་ན་མཆོད་པ་རེ་རེ་ཞིང་བཅུ་ལས་མི་ཉུང་བ་རྣམས་ལ་ཧཱུཾ་དང་གཙོ་བོའི་སྔགས་བཟླས་ལ། ཨོཾ་ཛྲ་སྥ་ར་ཎ་ཁཾ། ཞེས་པས་ཕྱོགས་མཚམས་རྣམས་སུ་བཤམས། ནང་མཆོད་དང་འཇིག་རྟེན་པ་
དང། འཇིག་རྟེན་ལས་འདས་པའི་གཏོར་མ་དང། ཕྱི་རོལ་པའི་གཏོར་མ་ལ་སོགས་བཤམ་མ། །གསུམ་པ་སྒྲུབ་ཅིང་མཆད་ནས་དབང་བསྐུར་པ་ལ་གསུམ། དཀྱིལ་འཁོར་བསྒྲུབ་པ། དཀྱིལ་འཁོར་མཆོད་པ། དབང་བསྐུར་བའོ། །དང་པོ་ནི། དེ་ནས་རང་
[021A]༄༅། །ཁྲུས་བྱས་ཤིང་དྲི་ཞིམ་པོས་ལུས་ལ་བྱུག་སྟོད་གཡོགས་དང། གཅུག་ཏོར་དང། རྒྱན་དང་ལྡན་པར་བྱ། ལས་ཐམས་ཅད་པ་བཟླས་པའི་ཆུས་དཀྱིལ་འཁོར་བསང་ཞིང་དཀྱིལ་འཁོར་བསྲུངས་ནས། དཀྱིལ་འཁོར་སྒྲུབ་
པའི་སྔོན་དུ་ལྷའི་རྣལ་འབྱོར་ཇི་ཙམ་ཞིག་བསྒོམ་པ་ནི། ཤར་སྒོ་དང་ཉེ་བར་ནུབ་ཏུ་ཁ་བལྟས་ཏེ་འདུག་ལ། ཤིན་ཏུ་བསྡུ་ན་གཙོ་བོའི་རྣལ་འབྱོར་རྐྱང་པ་དང། རྒྱས་པར་ན་དཀྱིལ་འཁོར་རྒྱལ་མཆོག་ཡན་ཆད་མཆོད་བསྟོད་དང་བཅས་པ་བྱས་ཏེ་
རྟེན་དང་བརྟེན་པའི་དཀྱིལ་འཁོར་ལུས་ལ་བསྡུས་ལ་གཙོ་བོ་རྐྱང་བའི་རྣལ་འབྱོར་དང་ལྡན་པར་བྱའོ། །བདག་མདུན་ཐ་མ་དེད་དུ་བྱས་ནས་དཀྱིལ་འཁོར་བསྒྲུབ་པ་ཡིན་ཀྱང། སྐབས་འདིར་ནི་བདག་མདུན་བསྲེ་བ་མིན་ནོ། །དེ་ནས་ཤཱུ་ནཡ་
ཏས་རྡུལ་ཚོན་གྱི་དཀྱིལ་འཁོར་སྦྱངས་ལ། སྟོང་པའི་ངང་ལས་སྦྱོར་བ་ཚོགས་གསོག་གམ། བསྲུང་འཁོར་བསྒོམ་པ་ནས་བཟུང་སྟེ། གཞལ་ཡས་ཁང་གདན་དང་བཅས་པ་སྒྲུབ་ཐབས་
བཞིན་བསྐྱེད། དེ་ནས། སྔར་བཤད་པའི་ས་བོན་ཕྱག་མཚན་དང་བཅས་པ་ཆོ་ག་གསུམ་གྱིས་དམ་ཚིག་པའི་དཀྱིལ་འཁོར་སྒྲུབ་ཐབས་བཞིན་རྫོགས་པར་བསྐྱད་ཅིང། རང་དང་རྡུལ་ཚོན་གྱི་དཀྱིལ་འཁོར་གྱི་གཙོ་བོ་ཐ་མི་དད་དུ་མོས་
པ་བྱ། ཡབ་ཡུམ་གཉིས་ཀྱི་མདའ་གསང་བྱིན་གྱིས་བརླབ་པ་བྱས་ཏེ། སྙོམས་པར་ཞུགས་པས་དེ་བཞིན་གཤེགས་པ་ཐམས་ཅད་རང་གི་ཞལ་དུ་བཅུག་བྱང་ཆུབ་ཀྱི་སེམས་སུ་ཞུ་ནས་རྡོ་རྗེའི་ལམ་ནས་རིག་མའི་པམའི་ནང་དུ་བབས་པ་ལས་སྒྲུབ་ཐབས་བཞི་

[021B] དེ་ནས་རང་རང་གི་འབྱིན་སྔགས་ཀྱིས་སྤྲོས། སྤྱི་དང་ཁྱད་པར་གྱི་རང་རང་གིས་མཛད་པ་མཛད། སྤྲུལ་པ་རྣམས་གཅིག་ཏུ་འདུས་རང་རང་གི་ཡེ་ཤེས་པ་དང་འདེས་པ་སླར་བྱོན་ནས། རང་འདྲའི་དམ་ཚིག་པ་སོ་སོ་ལ་ཐིམ་པར་
བསམ་མོ། །དཀྱིལ་ཆོག་བཞི་བརྒྱ་ལྔ་བཅུ་པ་ལས། སྔར་བཞིན་ཤེས་རབ་ཡན་ལག་འདུས། །སངས་རྒྱས་རྣམས་ནི་རང་ནང་བཞུགས། །སེམས་བསམ་ནམ་མཁའ་ཁྱབ་བྱས་པ། །འཁོར་ལོའི་ངོས་སུ་གནས་བྱའོ། །ཞེས་པས་བསྟན་ཅིང། སྔ་མ་དམ་ཚིག་པ་
དང༑ ཕྱི་མ་རང་འདྲའི་སྤྲུལ་སྐུ་ཡེ་ཤེས་པ་གཞུག་པ་ཡིན་ནོ། །རིག་མའང་རྩ་རྒྱུད་ལས་འབྱུང་བ་ལྟར་མཱ་མ་ཀླིར་བསྐྱོད་པར་སྨན་ཞབས་ཀྱིས་བཤད་དོ། །དེ་ནས་རང་གིས་ཐུགས་ཀའི་ས་བོན་གྱི་འོད་ཟེར་ལྕགས་ཀྱུ་ལྟ་བུས། འོག་མིན་ནས་རང་འདྲའི་ཡེ་ཤེས་
པ་སྤྱན་དྲངས་པ་ལ། འདོད་ཡོན་ལྔས་མཆོད་ནས་དམ་ཚིག་པ་དང་དབྱེར་མི་ཕྱེད་པར་རྒྱས་གདབ་ཅིང། སྔར་ནམ་མཁར་བཏེག་པའི་སྟ་གོན་གྱི་དཀྱིལ་འཁོར་ལ་མཆོད་ནས། ཛཿ་ཧཱུཾ་བ་ཧོཿ་ས་དགུག་གཞུག་ཅིང་དབང་དུ་བྱས་ལ། ལྷ་སོ་སོའི་རིགས་བདག་
གིས་རྒྱས་འདེབས་པ་དང། སྐྱེ་མཆེད་དང་སྐུ་གསུང་ཐུགས་བྱིན་གྱིས་བརླབ་པ་སོགས་སྒྲུབ་ཐབས་ལྟར་བྱའོ། །ཡེ་ཤེས་པ་འཇུག་པའི་རིམ་པ་གཉིས་བྱུང་བའི་དོན་ནི་འདི་ཡིན་ཏེ། སྔ་མ་རང་འདྲའི་སྤྲུལ་སྐུ་ཡེ་ཤེས་པ་དང། ཕྱི་
མ་རང་འདྲའི་ལོངས་སྐུ་ཡེ་ཤེས་པ་གཞུག་པ་ཡིན་ནོ། །དཔལ་ཀླུའི་བྱང་ཆུབ་ཀྱིས་མཛད་པའི་མི་བསྐྱོད་རྡོ་རྗེའི་དཀྱིལ་ཆོག་ལས་འབྱུང་བ་ལྟར་འདིར་ཡང་སྦྱར་བར་བྱ་སྟེ། མར་མེ་མཛད་བཟིང་པོའི་བཞེད་པར་སྣང་བ་དང། ཡེ་

[022A]༄༅། །ཤེས་ཞབས་ཀྱི་རྗེས་འབྲང་ཨ་བྷྱས་ཀྱང། མངལ་ནས་སྤྲོས་པའི་ཡེ་ཤེས་པ་དང་འདྲེས་པ། རང་ལ་འཇུག་པ། ཡེ་ཤེས་པ་གཞུག་པར་བཤད་པ་དང། རྩ་རྒྱུད་ལས། སངས་རྒྱས་ཞི་བའི་གནས་སྤྲེས་པས། །ནམ་མཁའི་
དབྱིངས་ནི་རབ་ཏུ་བརྒྱན། །ཞེས་པའི་དོན་ཏོ། །རྣལ་འབྱོར་བླ་མེད་ཀྱི་ལུགས་འདི་ལ་དཀྱིལ་འཁོར་སྒྲུབ་པའི་དུས་ནའང་སྐུ་གསུམ་གྱི་ཚོགས་པ་ཅན་དུ་བྱེད་པའི་ཚུལ་ལ་ངེས་པ་ཆེན་པོ་རྙེད་པ་གལ་ཆེའོ། །གཉིས་པ་ལ་གཉིས། མཆོད་པ་དངོས་དང། སྒོ་དབྱེ་
བའོ། །དང་པོ་ལ་གཉིས། ནང་དུ་དཀྱིལ་འཁོར་གྱི་ལྷ་མཆོད་པ་དང། ཕྱི་རོལ་ཏུ་མཆོད་གཏོར་བྱ་བའོ། །དང་པོ་ནི། མཆོད་པ་རྣམས་ལས་ཐམས་ཅད་པས་བསངས། ཤཱུ་ནཡ་ཏཱས་སྦྱངས་ཤིང་བསྐྱེད་བྱིན་གྱིས་བརླབས་ལ། དག་ཅིང་དྲི་མེད་ཡིད་འོང་བའི། །
སྔགས་ཀྱི་ཡོན་ཆེ་བ་མཆོག་འདི་དག་མཆོག་ཏུ་དད་པས་ཁྱེད་ལ་འབུལ། །ཅི་བདེ་བར་ནི་བཞེས་སུ་གསོལ། །ཨོཾ་ཨཱ་ཧྲཱི་པྲ་ཝ་ར་སད་ཀཱ་རཾ་ཨྒྷཾ་པྲ་ཏཱི་ཙྪ་ཧཱུཾ་སཱ་ཧཱ། ཞེས་པས་མཆོད་ཡོན་དང། མཆོད་ཡོན་གྱི་གནས་སུ་ཞབས་བསིལ། ཞལ་
བསིལ། བསངས་གཏོར་བཅུག་ཨྒྷཾ་གྱི་གནས་སུ་པཱ་བྱཾ་དང། ཨཱ་ཉྩ་མ་ཎཾ་དང། པྲོ་ཀྵ་ཎཾ་བཅུག་ལ་ཆུ་བཞིའི་མཆོད་པ་དང། ལྷ་ཡི་མེ་ཏོག་དམ་པ་འདེས། །དཀྱིལ་འཁོར་མཆོད་པ་བགྱིད་པར་འཚལ། །ཐུགས་ནི་བརྩེ་བས་ཉེར་དགོངས་ཏེ། །མགོན་
པོས་མཆོད་པ་འདི་བཞེས་ཤིག་ཅེས་མེ་ཏོག་གི་གནས་སུ་ཉེར་སྤྱོད་ཀྱི་ལྷག་མ་དང། རོལ་མོའི་མིང་བཅུག་ལ་ཉེར་སྤྱོད་དང། ཁ་དོག་དབྱིབས་ལགས་ཡིད་འོང་རྒྱན་འཕྲེང་ལྡན། །ཕྱོགས་དུས་ཀུན་ན་གཟུགས་མཆོག་ཅི་མཆིས་པ། །མོས་བློས་

[022B] བཞེས་ཤིང་བླ་མེད་གྲུབ་མཆོག་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་རཱུ་པ་པཱུ་ཛ་མེ་བྷ་ས་བུ་དྲ་སྥ་ར་ཎཱ་ས་མ་ཡ་ཤྲཱི་ཡེ་ཨཱ་ཧཱུཾ་གིས་གཟུགས་དང། དེ་བཞིན་དུ་སྦྱར་ཏེ། ཕྱོགས་དུས་ཀུན་ན་ཟིན་དང་མ་ཟིན་པའི། །ཡོན་
ཏན་ཚིག་བརྗོད་སྒྲ་སྙན་ཡེད་འོད་ལྡན། །མོས་བློས། བཞེས་ཤིང། ཤྤྟ། ཕྱོགས་དུས་ཀུན་ན་ཙདན་སྦྲུལ་སྙིང་དང། །ཨ་ཀར་ལ་སོགས་དབང་པོ་ཚིམ་བྱེད་རྣམས། །མོས་བློས། བཞེས་ཤིང། གདྷེ། ཕྱོགས་དུས་ཀུན་ན་
རོ་དང་བཅུད་ལྡན་པའི། །ལུས་སེམས་རྟས་བྱེད་རོ་མཆོག་ཅི་མཆིས་པ། །མོས་བློས། བཞེས་ཤིང། ར་ས། ཞེས་རོ་དང། ཕྱོགས་དུས་ཀུན་ན་འཇམ་མཉེན་འཁྲིལ་ཆགས་པའི། །རེག་བྱའི་ཁྱད་པར་ལུས་སེམས་ཚིམས་བྱེད་པ། །མོས་བློས་དཀྱིལ་འཁོར་
ལྷ་ལ་བདག་འབུལ་ན། །བཞེས་ཤིང་བླ་མེད་གྲུབ་མཆོག་སྩལ་དུ་གསོལ། །སྤར་ཤ་ཞེས་པས་རེག་བྱ་རྣམས་དབུལ་ལོ། །རྩ་རྒྱུད་ལེའུ་བཅུ་བདུན་པ་ལས་འབྱུང་བའི། །མི་བསྐྱོད་རྡོ་རྗེ་ཡེ་ཤེས་ཆེ། །ཞེས་སོགས་ཀྱིས་བསྟོད་པ་དང། བདུད་རྩི་མྱོང་བ་སོགས་
བྱའོ། །ལྷའི་དཀྱིལ་འཁོར་གསལ་བར་བསྒོམས་ལ། གཙོ་བོའི་སྔགས་བརྒྱ་རྩ་བརྒྱད། གཞན་རྣམས་ཀྱི་ཉི་ཤུ་རྩ་རེ་ལ་སོགས་པ་དང། ཡི་གེ་བརྒྱ་པ་བཟླས་ལ། ནང་དུ་འཇིག་རྟེན་དང་འཇིག་རྟེན་ལས་འདས་པའི་གཏོར་མ་བཏང། ནང་གི་མཆོག་
པ་དབུལ་བ་དང་ཚོགས་ཀྱི་མཆོད་པ་སོགས་བྱའོ། །གཉིས་པ་ནི། སྒྲུབ་པའི་གྲོགས་དཀྱིལ་འཁོར་བསྲུང་དུ་བཅུག་ལ། རང་ཉིད་གཙོ་བོ་ལས་བྱེ་ནས། ཁྲོ་བོའི་ང་རྒྱལ་འཛིན་པས་ཕྱི་རོལ་ཏུ་སོང་ལ། སྒྲུབ་ཁང་གི་ཕྱི་རོལ་ཏུ་ཕྱོགས་བཅུར་མཌལ་

[023A]༄༅། །བྱ། མ་འབྱོར་ན་མཌལ་གཅིག་གམ་གཏོར་མ་གཅིག་ལ་བསྡུ། དེ་ནས་གཏོར་མ་བྱིན་གྱིས་བརླབས་ལ། ཕྱོགས་སྐྱོང་རྣམས་བསྐྱེད་ལ། རང་གི་ཐུགས་ཀ་ནས་འོད་ཟེར་འཕྲོས་རང་བཞིན་གྱི་གནས་ནས་ཕྱོགས་སྐྱོང་རྣམས་
བཀུག་ནས་དབྱེར་མེད་དུ་བྱ། དེ་ཉིད་སྐད་རྩིག་གིས་འོད་གསལ་དུ་བཅུག་ཏེ། གསང་བ་འདུས་པའི་ལྷ་ཞལ་གསུམ་ཕྱག་དྲུག་པ་ཤེས་རབ་མ་དང་བཅས་པར་བསྐྱེད། སྐྱེ་མཆེད་དང་སྐུ་གསུང་ཐུགས་བྱིན་གྱིས་བརླབ། དབང་བསྐུར་རིགས་ཀྱི་བདག་པོས་
རྒྱས་གདབ། མཆོད་ཡོན་སྔོན་དུ་འགྲོ་བའི་མཆོད་པས་མཆོད་ལ། གཏོར་མ་གཏོར་ཆོག་ལྟར་བྱིན་གྱིས་བརླབས་ལ། ཨོཾ་ཨིདྲ་ཡ་སཱ་ཧཱ། ཨོཾ་ཡ་མཱ་ཡ་སཱ་ཧཱ། ཨོཾ་བ་རུ་ཎཱ་ཡ་སཱྷཱ། ཨོཾ་ཀུ་བེ་རཱ་ཡ་སཱ་ཧཱ། ཨོཾ་ཨྒྣ་ཡེ་སཱ་ཧཱ། ཨོཾ་ནཻ་རྀ་ཏ་ཡེ་སཱ་ཧཱ་
ཨོཾ་བཱ་ཡ་བེ་སཱ་ཧཱ། ཨོཾ་ཨཱི་ཤ་ནཱ་ཡ་སཱ་ཧཱ། ཨོཾ་ཙདྲ་ཡ་ཨ་དཧི་པ་ཏ་ཡེ་སཱ་ཧཱ། ཨོཾ་སཱུརྱ་ཡ་གྲ་ཧཱ་དཧི་པ་ཏ་ཡེ་སཱ་ཧཱ། བྲྷྨ་ཎེ་སཱ་ཧཱ། པྲི་ཐི་ཝཱི་བྷྱ་སཱ་ཧཱ། ཨ་སུ་རེ་བྷྱ་སཱ་ཧཱ། ནཱ་གེ་བྷྱ་སཱ་ཧཱ། ཞེས་པའི་སྔགས་ཀྱིས་ཕུལ་ལ། ཞབས་བསིལ་དང་མཆོད་
ཡོན་དབུལ། ཉེར་སྤྱོད་དང་ནང་མཆོད་ཕུལ་ལ། ཨོཾ་བྫྲ་མུཿ་ཞེས་གཤེགས་སུ་གསོལ། དཀྱིལ་འཁོར་ཆོག་ན་མི་གསལ་ཡང་ཡང་ན། ཁྲོ་བོ་བཅུ་དང་ཕྱོགས་སྐྱོང་རྣམས་ཕྱོགས་མཚམས་སུ་ཕྱི་ནང་བྱས་ཏེ་བཀོད་ནས། དཀྱིལ་འཁོར་གྱི་བྱ་བ་མ་རྫོགས་
ཀྱི་བར་བཞུགས་སུ་གསོལ་ལོ། །དེ་ནས་ཉེ་རེག་བྱས་ཏེ། རྐང་ལག་བཀྲུ། ཙོག་ཙོག་པུར་འདུག་ཅིང་སྨྲ་བ་བཅད། ལག་པ་གཉིས་པུས་མོའི་ནང་དུ་འོང་བ་བྱ། གཡས་པ་གན་རྐྱལ་དུ་གནས་པའི་གུང་མོ་དང་སྲེན་ལག་ཅུང་ཟད་བཀུག་སྟེ། ཁ་

[023B] གཡོན་པའི་མཐིལ་དུ་ཆུ་གཙར་བླུག་པ་གཡས་པའི་སོར་མོས་བླངས་ཏེ། ཁ་ལ་ལན་མང་དུ་བྱ་བ་ཅིང་ལན་གཉིས་གསུམ་དུ་སྣ་བུག་གཉིས་དང། མིག་དག་དང། རྣ་བ་དང། ཁ་དང་ལག་པ་དག་དང་ལྟེ་བ་དང། མགོ་ལ་རེག་
པའི་རྗེས་སུ། ཧུབ་གསུམ་བཏུངས་ནས་མཆུ་ལ་ལན་གསུམ་ཕྱི་བར་བྱའོ། །ཉི་མ་སོ་སོའི་ཐུན་སོ་སོ་ལ་ཕྱོགས་སྐྱོང་རྣམས་ལ་མཆོད་གཏོར་དབུལ། ཁྲོ་བོ་རྣམས་ཀྱང་ཕྱོགས་མཚམས་སམ་མཌལ་གཅིག་གི་སྟེང་དུ་བསྐྱེད་ལ་མཆོད་གཏོར་
ཕུལ་ཏེ་གཤེགས་སུ་གསོལ་བ་ཕྱོགས་སྐྱོང་གི་སྔ་ཕྱི་གང་རུང་དུ་བྱའོ། །གྲུབ་ན་ཆད་ལྷག་གི་ཉེས་པ་ཞི་བའི་ཕྱིར་དུ་ཞི་བ་དང། དཀྱིལ་འཁོར་བ་ཚིམས་པའི་ཕྱིར་དུ་རྒྱས་པའི་སྦྱིན་སྲེག་བྱའོ། །གཉིས་པ་ནི། དེ་ནས་ཧཱུཾ་མཛད་ཀྱི་ང་རྒྱལ་གྱི་ཧཱུཾ་
བཞི་པའི་སྔགས་བཟླ་ཞིང། མེ་ཏོག་གི་ཕྲེང་བ་བླངས་ཏེ་རྡོ་རྗེ་ཤུགས་ཀྱི་འཇུག་པས་དཀྱིལ་འཁོར་གྱི་འོག་ནས་འཛུལ་ཏེ་ནང་དུ་ཞུགས། དཀྱིལ་འཁོར་གྱི་ལྷ་སྣམ་གྱི་སྟེང་ནས་བསྐོར་བར་མོས་ལ། རྡོ་རྗེ་གསོར་དྲིལ་བུ་གསིལ་ནས། རྡོ་རྗེའི་རྐང་པས་
སྐེད་པ་ལན་གསུམ་བྱས་པའི་མཐར་འཁོར་ལོ་ལ་བལྟས་ཏེ། མེ་ཏོག་གི་ཕྲང་བ་གཙོ་བོ་ལ་ཕུལ་ལ། ཆད་ལྷག་གི་ཉེས་པ་དག་པར་བྱ། ཁྲོ་བོའི་ལྟ་བས་བལྟ་ཞིང། དཀྱིལ་འཁོར་ལ་གཡས་སྐོར་བྱས་ནས་ནུབ་ཏུ་སོང་སྟེ། རྐང་པ་གཡོན་བརྐྱང་
དང་ལག་པ་གཉིས་ཧཱུཾ་མཛད་ཀྱི་ཕྱག་རྒྱ་བྱས་ལ། ཨོཾ་བྫྲོར་གྷ་ཊ་ས་མ་ཡ་ཕྲ་བེ་ཤ་ཡ་ཧཱུཾ། ཞེས་བརྗེད་ཅིང་ཕྱག་རྒྱ་དེ་བཀྲོལ་ནས་ཤར་སྒོ་ནང་ནས་ཕྱེ་བར་བསམ། བྱང་ཕྱོགས་སུ་གནས་ནས་ལྷོ་སྒོ་དང། ཤར་ཕྱོགས་སུ་གནས་ནས་

[024A]༄༅། །ནུབ་སྒོ་དང། ལྷོ་ཕྱོགས་སུ་གནས་ནས་བྱང་སྒོ་ཕྱེ་བར་བསམས་ལ། ཨོཾ་ས་མ་ཡ་པྲ་བེ་ཤ་ཡཱ་མི། ཞེས་བརྗོད་ནས་མེ་ཏོག་གི་ཕྲེང་བ་ཕུལ་ལ་གར་བྱེད་ཅིང་བླངས་ལ། རང་གི་མགོ་ལ་བཅིངས་ཏེ་དཀྱིལ་འཁོར་ལ་ཕྱག་
བྱས་ནས། སེམས་ཅན་ཐམས་ཅད་ལ་དངོས་གྲུབ་ཐམས་ཅད་ཀྱི་བཀའ་དྲིན་སྩོལ་ཅིག་ཅེས་གསོལ་བ་བཏབ་ནས་སྒོམ་བཟླས་བྱའོ། །མཆོད་པ་ནས་འདིའི་བར་ནི་རས་བྲིས་ཀྱི་ཆོ་ག་ལའང་བྱའོ། །གསུམ་པ་ལ་གཉིས། རང་ཉིད་ཞུགས་ནས་གསོལ་བ་གདབ་
པ་དང། སློབ་མ་གཞུག་ཅིང་དབང་བསྐུར་བའོ། །དང་པོ་ནི། སློབ་མ་ལ་དབང་བསྐུར་བའི་ཐོག་མར། རང་ཉིད་དཀྱིལ་འཁོར་དུ་ཞུགས་ཤིང་དབང་བླང་བར་བྱ་སྟེ། དེའང་བླ་མ་དང་གཙོ་བོ་ཐ་མི་དད་དུ་བྱས་ལ། བླ་མའི་བྱ་བ་རྣམས་གཙོ་བོས་མཛད་པར་བསྒོམ་
སློབ་མའི་བྱ་བ་རྣམས་རང་གིས་བྱས་ལ་སློབ་མ་གཞུག་པའི་དོན་དུ་ཐལ་མོ་སྦྱར་ཏེ། བདག་མིང་ཆེ་གེ་ཞེས་བྱ་ཡི། །ཧེ་རུ་ཀ་དཔལ་སློབ་དཔོན་ཆེ། །སངས་རྒྱས་བྱང་ཆུབ་སེམས་ཀུན་གྱིས། །གསུངས་པའི་ཆོག་བདག་གིས་ནི། །ཕུན་སུམ་ཚོགས་པའི་
ཆོ་ག་ཡིས། །སེམས་ཅན་དོན་ནི་བདག་གིས་བགྱི། །དེ་ལ་རྗེས་གནང་སྩོལ་མཛོད་ལ། །སངས་རྒྱས་བྱང་ཆུབ་སེམས་རྣམས་ཀྱིས། །བདག་ལ་ཉེ་བར་མཛད་དུ་གསོལ། །དེ་ནས་དམ་ཚིག་གི་གླུ་དང། དེ་ཁོ་ན་ཉིད་བརྗོད་པའི་བསྟོད་པ་སྔོན་དུ་འགྲོ་བས་
བདེན་པའི་སྟོབས་བརྗོད་པར་བྱ་སྟེ། ནམ་མཁའ་སྐྱེ་བ་མཚན་ལྡན་ཕྱིར། །ཐོག་མ་ཐ་མ་མེད་ཞི་བ། །སེམས་དཔའི་རྡོ་རྗེ་ཆེ་རང་བཞིན། །འཇམ་པའི་རྡོ་རྗེ་དེང་གྲུབ་མཛོད། །ཀུན་མཆོག་དངོས་གྲུབ་ཆེན་པོ་སྟེ། །དབང་ཕྱུག་ཆེན་པོ་ལྷག་པའི་ལྷ། །རྡོ་རྗེ་

[024B] །མི་འགྱུར་མཆོག་ཏུ་བདག་གྲུབ་མཛོད། །ཅེས་པ་ནས། ཆོས་རྣམས་གཟུགས་བརྙན་ལྟ་བུ་སྟེ། །དག་ཅིང་གསལ་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཀུན་ཏུ་འབྱུང། །དེ་བཞིན་ཉིད་ལས་ཀུན་ཏུ་སྐྱེ། །བདེན་པ་
དེ་ཡིས་དཀྱིལ་འཁོར་དུ། །གཟུགས་བརྙན་གསལ་བར་སློབ་མ་ནི། །ཀུན་གྱིས་དྲི་མ་མེད་མཐོང་ཤོག་ཅེས་བདེན་སྟོབས་བརྗོད་ལ། དཀྱིལ་འཁོར་ལ་གསོལ་བ་གདབ་བོ། །གཉིས་པ་ལ་གསུམ། དཀྱིལ་འཁོར་དུ་གཞུག་པ་དང། ཞུགས་པ་ལ་དབང་བསྐུར་
བ༑ །དཀྱིལ་འཁོར་གྱི་མཇུག་གི་ཆོ་གའི། །དང་པོ་ལ་གཉིས། གདོང་གཡོགས་དང་བཅས་ཏེ་གཞུག་པ་དང། དཀྱིལ་འཁོར་མཐོང་བའི་བདག་ཉིད་ཅན་དུ་འཇུག་པའོ། །དང་པོ་ལ་གཉིས། ཡོལ་བའི་ཕྱིར་རོལ་ཏུ་གཞུག་པ་དང། ནང་དུ་གཞུག་པའོ། །དང་པོ་
ནི༑ དེ་ནས་ལྷག་གནས་བྱས་པའི་སློབ་མ་ལུས་དྲི་ཞིམ་པོས་བྱུགས། ལག་ཏུ་མེ་ཏོག་ཐོགས། མཌལ་དང་ཡོན་ཕུལ་ཏེ། འདི་ན་འཁོར་བའི་རྒྱ་མཚོ་ལས། །ཉོན་མོངས་ཆུ་སྲིན་ན་ཀྲས་ཁྱབ། །ལས་ཀྱི་རླུང་གི་རྦ་ཀློང་འཁྲུག་བདག་བྱིང་ཐུགས་རྗེའི་རྒྱ་
མཚོ་ཀྱེ། །མི་ཤེས་ལིང་ཏོག་གིས་བསྒྲིབས་མིག་ཉོན་མོངས་དབང་དུ་མཛད་ནས་ནི། །བདེ་དང་སྡུག་བསྔལ་འཇིགས་ལས་སྐྱོབ། །ཐུགས་རྗེའི་རྒྱ་མཚོ་བདག་སྐྱོབས་ཤིག་ཅེས་བླ་མ་ལ་གསོལ་བ་གདབ། ལས་བུམ་གྱི་ཆུས་བསངས། ལས་ཐམས་ཅད་
པ་བཟླས་ཨྤཱི་དར་དམར་པོའམ་སེར་པོ། ཨོཾ་ཙཥུ་བྷདྷ་བ་ར་མ་ནཱ་ཡ་ཧཱུཾ། ཨོཾ་པྲ་བི་ཤ་བྷ་ག་ཝཱ་ན་ཧཱ་སུ་ཁ་མྐྵ་སུ་རོ་རྦ་སིདྷི་སུ་ཁ་པྲ་དཾ་པ་ར་མ་སུ་ཁ་ཨུ་ཏྟ་མ་སིདྷྱ་ཛཿ་ཧཱུཾ་བཾ་ཧོཿ་པྲ་སིདྷྱ་ས། ཞེས་བརྗོད་དེ་རེ་ཞིག་དཀྱིལ་འཁོར་མི་མཐོང་བའི་

[025A]༄༅། །པའི་དོན་དུ་གདོང་གཡོགས་བཅིང། ཨོཾ་རྦ་ཏ་ཐཱ་ག་ཏ་ཨ་ནྟྟ་ར་བོ་དཧི་ཨ་ལཾ་ཀཱང་སྟྲ་པཱུ་ཇོ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ་ཞེས་པས་སྨད་གཡོགས་དང། ཨོཾ་ཛྲ་རྐྵ་ཧཾ། ཞེས་པས་སྟེད་གཡོགས་ཅན་དུ་བྱ་
ཨོཾ་བྫྲ་ཨུཎི་ཥ་ཧཱུཾ་ཕཊ། ཅེས་པས་གཙུག་ཏོར་བཅིང། ཨཱ་ཁཾ་བའི་ར་ཧཱུཾ། ཞེས་པས་མེ་ཏོག་གི་ཕྲེང་བ་གཏད། རྣམ་སྣང་དུ་བསྐྱེད་པའི་གནས་གསུམ་དུ་ཨོཾ་ཨཱ་ཧཱུཾ། བཀོད་པའི་འོད་ཟེར་གྱིས་ལུས་འོད་གསལ་བར་བྱས་ནས། དཀྱིལ་འཁོར་དུ་གཞུག་
པའི་ཕྱིར། ཀྱེ་ཁྱོད་སུ་ཡིན་ཅི་ལ་དགའ་ཞེས་དྲི་ཞིང། དེས་ཀྱང་བསྐལ་བཟང་བདག་བདེ་བ་ཆེན་པོ་ལའོ། །ཞེས་ལན་བཏབ་པས་རིགས་དང་མོས་པ་ཤེས་པར་བྱ། དེ་ནས་ཧཱུཾ་ཞེས་པས་ཤར་སྒོའི་ཐད་དུ་བཞག་ལ། ཀུན་རྫོབ་བྱང་ཆུབ་ཀྱི་སེམས་མཚོན་པའི་
སྙིང་གར་ཟླ་བའི་དཀྱིལ་འཁོར་རྫོགས་པ་དང། དོན་དམ་པ་བྱང་ཆུབ་ཀྱི་སེམས་མཚོན་པའི་དེའི་སྟེང་དུ་རྡོ་རྗེ་དཀར་པོ་རྩེ་ལྔ་པ་བསྒོམ་དུ་བཅུག་ལ། ཨོཾ་སབ་ཡོ་ག་ཙྟྟཾ་ཨུ་པ་ཏ་ཡཱ་མི། ཞེས་བརྗོད་དུ་བཅུག་ལ། བདེན་གཉིས་དབྱེར་མེད་ཀྱི་རྣལ་འབྱོར་
གྱིས་སེམས་བསྐྱེད་དེ་སྔགས་ཀྱི་ལམ་དུ་རིགས་ངེས་པར་བྱ། རྡོ་རྗེ་མེ་ཏོག་དང་བཅས་པ་སྙིང་གར་རེག་སེ། ཨོཾ་སུ་རྟེ་ས་མ་ཡ་སྟཾ་ཧོཿ་སིདྷྱ་ཛྲ་ཡ་ཐཱ་སུ་ཁཾ། དེང་ཁྱོད་ལ་དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རློབ་པར་འགྱུར་གྱིས། ཁྱོད་ཀྱིས་
ཀྱང་དེ་བཞིན་གཤེགས་པ་ཐམས་ཅད་ཀྱི་མཆོག་ཏུ་གསང་བའི་དཀྱིལ་འཁོར་འདི། དཀྱིལ་འཁོར་དུ་མ་ཞུགས་པ་རྣམས་ལ་སྨྲ་བར་མི་བྱ་ཞིང། མ་དད་པ་རྣམས་ལའང་མ་ཡིན་ནོ། །གཉིས་པ་ལ་གསུམ། ནང་དུ་གཞུག་ཅིང་བསྐོར་ནས་ཕྱག་བྱ་བ་

[025B] ཡེ་ཤེས་ཕབ་ནས་བདེན་པ་བརྗོད་པའོ། །དང་པོ་ནི། །ཨོཾ་ཨཱ་ཡ་མཱྣྟ་ཀྲྟ་ཧཱུཾ། ཞེས་བརྗོད་ཅིང་ཁྲིད་དེ། ཨཱ་ཁཾ་བའི་ར་ཧཱུཾ་གིས་སྐྱིལ་འཁོར་གྱི་ནང་དུ་ཞུགས་པར་བསམ་ཞིང། དངོས་སུ་ཡོལ་བའི་ནང་དུ་གཞུག་ཅིང། མྷཱར་ཏ་སུ་དྲི་
ཌྷ་སུ་ཏོ་ཥེ་སུ་སུ་ཁོ། ཛྲ་ས་ཏ་ཨ་དྷྱ་སིདྷྱ་མཾ། ཞེས་བརྗོད་དེ་བསྐོར་བར་བྱའོ། །སྐབས་འདིར་སློབ་མའི་དབང་རྐྱང་པ་བསྐུར་བ་དང། སློབ་དཔོན་གྱི་དབང་རྫོགས་པར་བསྐུར་བ་གཉིས་ཀའི་ཐུན་མོང་བའི་དབང་དུ་མཛས་ནས། བཞི་བརྒྱ་ལྔ་བཅུ་པར་ཕྱག་དང་དེའི་
སྔགས་མ་བྱུང་ལ། སྨན་ཞབས་ཀྱི་འགྲེལ་པར་བདེན་སྟོབས་བརྗོད་པའི་གོང་དུ། ཏེ་ན་ཧཱུཾ་ཏེ་ན་ཧཱུཾ་ཏེ་ན་ཏེ་ཧཱུཾ། ཞེས་པའི་སྔགས་ཉི་ཚེ་བརྗོད་ནས་ཕྱག་བྱེད་པར་བཤད་དོ། །དབང་བཞི་རྫོགས་པར་ལེན་པ་ཡིན་ན། སྔར་བཤད་པ་བཞིན་ཐུན་མོང་དང་ཐུན་མོང་མ་
ཡིན་པའི་སྡོམ་པ་གཉིས་ཀ་སྐབས་འདིར་གཟུང་བར་བྱའོ། །གཉིས་པ་ནི། དེ་ནས་སློབ་མའི་མགོ་བོར་རྡོ་རྗེ་བཞག་ལ། དེང་ཁྱོད་དེ་བཞིན་གཤེགས་ཨ་ཐམས་ཅད་ཀྱི་རིགས་སུ་ཞུགས་ཀྱིས། དེས་ན་ངས་ཁྱོད་ལ་རྡོ་རྗེ་ཡེ་ཤེས་བསྐྱེད་པར་བྱ་སྟེ། ཡེ་ཤེས་གང་
གིས་ཁྱོད་དེ་བཞིན་གཤེགས་པ་ཐམས་ཅད་ཀྱི་དངོས་གྲུབ་རྣམས་ཀྱང་ཐོབ་བར་འགྱུར་ན་དངོས་གྲུབ་གཞན་རྣམས་ལྟ་སྨོས་ཀྱང་ཅི་དགོས། ཁྱོད་ཀྱིས་ཀྱང་འདི་དཀྱིལ་འཁོར་མ་མཐོང་བ་རྣམས་ཀྱི་མདུན་དུ་སྨྲ་བར་མི་བྱ་སྟེ། ཁྱོད་དམ་ཚིག་ཉམས་པར་
གྱུར་ཏེར་ཞེས་བརྗོད་དེ་ཕན་ཡོན་གྱི་སྒོ་ནས་དམ་ལ་བཞག། ཡང་སྤྱི་བོར་གཏུགས་ཏེ། འདི་ནི་ཁྱོད་ཀྱི་དམ་ཚིག་གི་རྡོ་རྗེ་སྟེ། གལ་ཏེ་ཚུལ་འདི་སུའང་རུང་བ་ལ་སྨྲས་ན། འདིས་ཁྱོད་ཀྱིས་མགོ་འགེམས་པར་འགྱུར་རོ། །ཞེས་བརྗོད་ཅིང་རྡོ་རྗེའི་མནའ་བརྟན་
[026A]༄༅། །པར་བྱ། སྙིང་གར་བཞག་ལ། ཨོཾ་དེ་རིང་རྡོ་རྗེ་སེམས་དཔའ་རང། །ཁྱོད་ཀྱི་སྙིང་ལ་ཡང་དག་ཞུགས། །གལ་ཏེ་ཚུལ་འདི་སྨྲས་ན་ནི། །དེ་མ་ཐག་ཏུ་དྲལ་ཏེ་གཤེགས། ཞེས་པས་སླར་ཡང་རྡོ་རྗེའི་མནའ་དང་སྔགས་ཀྱིས་བསྐུལ་ཏེ། དེ་གཉིས་
ནི་ཉེས་དམིགས་ཀྱི་སྒོ་ནས་དམ་ལ་བཞག་པའོ། །དེ་གསུམ་ནི་རྩ་ལྟུང་བདུན་པ་ལ་ཁྱད་པར་དུ་དམ་གཞག་མཛད་པའོ། །དེ་ནས་རྣམ་རྒྱལ་གྱི་སྟེང་གི་དུང་ཆོས་ཀྱི་ཆུ་ཡི་གེ་གསུམ་གྱིས་བསྔགས་པ། མཐོབ་སྲིན་གྱིས་བཟུང་བའི་སྣོད་ཀྱིས་སློབ་མའི། བར་བླུག་ཅིང་
འདི་ནི་ཁྱོད་ཀྱི་དམྱལ་བའི་ཆུ། །དམ་ཚིག་འདས་ན་སྲེག་པར་བྱེད། །དམ་ཚིག་བསྲུང་ན་དངོས་གྲུབ་སྟེར། །རྡོ་རྗེ་བདུད་རྩིའི་ཆུ་འཐུང་ཞིག་ཨོཾ་བྫྲ་ཨུ་ད་ཀ་ཋ། ཞེས་བརྗོད་དེ། དམ་ཚིག་རྣམས་སྤྱིར་བསྲུངས་མ་བསྲུངས་ཀྱི་ཕན་ཡོན་དང་ཉེས་དམིགས་གཉིས་
ཀའི་སྒོ་ནས་དམ་ལ་བཞག་པའོ། །དེ་ནས་སློབ་མའི་ལག་པ་ནས་བཟུང་སྟེ། དེང་ཕྱིན་ཆད་ཁྱོད་ཀྱི་ཕྱག་ན་རྡོ་རྗེ་ང་ཡིན་གྱི། །ངས་འདི་གྱིས་ཤིག་ཅེས་བྱ་བ་དེ་ཁྱོད་ཀྱིས་བྱ་དགོས་སོ། །ཁྱོད་ཀྱིས་ང་ལ་བརྙས་པར་མ་བྱེད་ཅིག་བྱས་ན་ཁྱེད་ཡ་ང་བ་མ་སྤངས་
པར་འཆི་བའི་དུས་བྱས་ནས་དམྱལ་བར་ལྟུང་བར་འགྱུར་ཏ་རེ། ཞེས་བརྗོད་པས། རྡོ་རྗེ་སློབ་དཔོན་གྱི་བཀའ་ཉན་པའི་སྒོ་ནས་དམ་ལ་བཞག་པ་སྟེ། རྩ་ལྟུང་དང་པོ་ལ། ཁྱད་པར་དུ་དམ་བཞག་མཛད་པའོ། །གསུམ་པ་ནི། དེ་ནས་སློབ་མས་སློབ་དཔོན་གྱི་རྗེས་
སུ་བཟླས་ལ། དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རློབས་ཤིག་རྡོ་རྗེ་སེམས་དཔའ་བདག་ལ་དབབ་པར་མཛད་དུ་གསོལ། ཞེས་ཡེ་ཤེས་དབབ་པའི་དོན་དུ་ལན་གསུམ་གསོལ་བ་གདབ། སློབ་དཔོན་གཙོ་བོའི་རྣལ་འབྱོར་དང་ལྡན་

[026B] རྩ་འགྲེལ་ལས་སློབ་མ་གང་དུ་བསྐྱེད་མི་གསལ་ཡང། སྟོང་པའི་ངང་ལས་ཨཱ་ལས་འོད་དཔག་མེད་ཀྱི་གཟུགས་སུ་བསྐྱེད་པའི་སྙིང་ཁར་ལཾ་ལས་སའི་དཀྱིལ་འཁོར་གྲུ་བཞི་སེར་པོ་ཟུར་བཞིར་རྡོ་རྗེས་མཚན་པའི་ལྟེ་བར་ཧཱུཾ་སྔོན་པོ། ལྐོག་མར་
བཾ་ལས་ཆུའི་དཀྱིལ་འཁོར་དཀར་པོ་ཟླུམ་པོ་བུམ་པས་མཚན་པ་ལ་ཡི་གེ་ཨཱ་སྤྱི་བོར་ཡཾ་ལས་བྱུང་བའི་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ཅན་བ་དན་གྱིས་མཚན་པ་ལ་ཧཿ་དཀར་པོ། རྐང་པ་གཉིས་ཀྱི་འོག་ཏུ་ཡ་ལས་རླུང་གི་དཀྱིལ་འཁོར་
སྔོན་པོ་གཞུའི་དབྱིབས་ཅན་བ་དོན་གྱིས་མཚན་པའི་སྟེང་ན། རཾ་ལས་མེའི་དཀྱིལ་འཁོར་གྲུ་གསུམ་དམར་པོ་འབར་བའི་སྟེང་ན་ཡི་གེ་ཛྷཻ་དམར་པོ་བཟོད་པར་དཀའ་བའི་མེའི་རང་བཞིན་ཅན་བསམ། ས་བོན་གཉིས་པ་དང་གསུམ་པ་རྩ་ཚིག་ལས་གོ་
ལྡོག་པ་ལྟར་སྣང་ཡང། སྨན་ཞབས་ཀྱིས་འདི་ལྟར་བཤད་དེ། །དེ་ནས་རླུང་གཡོས་མེ་འབར་ཛྷཻ་འི་མེ་འོད་རབ་ཏུ་འབར་བ་གྱེན་དུ་སོང་བས་སྙིང་གའི་སའི་དཀྱིལ་འཁོར་བསྲེགས། ཆུའི་དཀྱིལ་འཁོར་ཁོལ། རླུང་གི་དཀྱིལ་འཁོར་གྱིས་མནན། ཆུ་
ཁོལ་བའི་བདུད་རྩིས་ལུས་ཐམས་ཅད་བཀང་སྟེ། བདེ་བ་རྒྱས་པར་བསམ། སློབ་དཔོན་གྱིས་འགྱིང་བ་དང་བཅས་པས་རྡོ་རྗེ་གསོར་ཞིང་དྲིལ་བུ་གསིལ། ཐུགས་ཀ་ནས་འོད་ཟེར་འཕྲོས་པས། གསང་བ་འདུས་པའི་ལྷ་ཚོགས་དཔག་ཏུ་མེད་པ་སྤྱན་དྲངས། དེའི་
ལུས་ལ་ཆར་ལྟར་བབ་པར་བསམ། གུ་གུལ་ལ་སོགས་པའི་རྫས་བསྲེག་ཅིང། ཨ་བེ་ཤ་ཡ་སྟཾ་བྷ་ཡ་ར་ར་ར་ར་ཙཱ་ལ་ཡ་ཙཱ་ལ་ཡ་ཧཱུཾ་ཧཿ་ཨཱ་ཛྷཻ་ཞེས་དྲག་ཏུ་བརྗོད་ལ། ལུས་འདར་བ་སོགས་ཀྱི་རྟགས་ཀྱིས་ཕེབས་པར་ཤེས་པ་དང། དེའི་

[027A]༄༅། །ལྕེ་ལ་ཨཱ་དམར་པོ་བསམ། བྲུ་ཧི་བྫྲ་ཞེས་བརྗོད་ན། དེ་ནས་དགེ་བའམ་མི་དགེ་བ་སྟོན་པར་འགྱུར། དེ་ནས་དེའི་སྤྱི་བོར་རྡོ་རྗེ་བཞག་ལ་ཏྵྵ་བྫྲ་ཞེས་བརྗོད་ལ་
བརྟན་པར་བྱའོ། །དེ་ནས་སློབ་མ་དཀྱིལ་འཁོར་ལ་མངོན་དུ་ཕྱོགས་པ་ལ། ཁྱོད་ཀྱི་མིག་ལ་ཇི་ལྟར་སྣང་ཞེས་དྲིས་ལ། དཀར་པོ་སོགས་སུ་སྣང་ཟེར་ན། །ཞི་སོགས་ཀྱི་དངོས་གྲུབ་ལ་སྐལ་བ་དང་ལྡན་པར་གོ་བར་བྱས་ལ། སློབ་མའི་
མཐེ་བོང་གཉིས་རྡོ་རྗེ་དང་བཅས་པའི་ལག་པ་གཡས་ཀྱིས་བཟུང་སྟེ། རྡོ་རྗེའི་རྐང་སྟོབས་ཀྱིས་གར་གྱི་ཚུལ་གྱིས་ལས་ཐམས་ཅད་པ་བརྗོད་ཅིང། སྐོར་བ་གསུམ་བྱེད་དུ་བཅུག་ལ་བདེན་པའི་བྱིན་རླབས་འདི་བྱའོ། །ཡང་དག་པ་ཡི་དཀྱིལ་འཁོར་
འདིར། །བདག་གིས་སློབ་མ་བཅུག་པ་འདིའི། །ལྷ་རྣམས་རིགས་ཀྱི་རིམ་པ་ནི། །བསོད་ནམས་ཇི་ལྟ་དེ་ལྟར་ཤོག་འདི་ཡི་དངོས་གྲུབ་ཇི་ལྟར་འགྱུར། །རིགས་ནི་གང་གི་སྣོད་དུ་འགྱུར། །བསོད་ནམས་མཐུ་ཡང་ཅི་འདྲ་བ། །དེ་འདྲ་དཀྱིལ་འཁོར་དུ་གྱུར་
ཅིག་ཅེས་བརྗོད་དོ། །གཉིས་པ་ནི། སྔར་བཟུང་བའི་མེ་ཏོག་གི་ཕྲེང་བ་ཏྲཾ་གྱིས་བསྔགས་པ་ལས། ཡང་ཞིང་མ་རྙིངས་པའི་མེ་ཏོག་གཅིག་བཏོན་ཏེ། རིན་པོ་ཆེའི་ཕྲེང་བར་མོས་ལ། སློབ་མ་ཐལ་མོ་སྦྱར་བའི་བར་དུ་བྱིན་ལ། སློབ་མས་སེམས་
མ་ཡེངས་པར་གཙོ་བོའམ་རང་གི་ལྷ་གང་ཡིན་གྱི་དབུ་ལ་འབབ་པར་ཤོག་ཅིག་སྙམ་དུ་བསམས་ནས། པྲ་ཏཱི་ཙྪ་བྫྲ་ཧོཿ་ཞེས་བརྗོད་དེ། དཀྱིལ་འཁོར་དུ་མེ་ཏོག་དོར་བས་ལྷ་གང་གི་རིགས་ཡིན་པ་ཤེས་པར་བྱའོ། །གང་ལ་མེ་ཏོག་ཕོག་

[027B] ལྷའི་རྣལ་འབྱོར་དང་སྔགས་ཀྱི་དངོས་གྲུབ་ཀྱི་ཆོ་གའང་སྦྱིན་ནོ། །གཙོ་བོ་ལ་ཕོག་ན་མྱུར་དུ་འགྲུབ་ཅིང། ལྷའི་སྐུ་བཀོད་པའི་མཛོད་སྤུ་དང། གཙུག་ཏོར་ལ་ཕོག་ན་ཕྱག་ཆེན་ལ་སོགས་པའི་དངོས་གྲུབ། སྐུ་ལས་ཧ་ཅང་རིང་བ་དང་ཉེ་བར་ལྷུངས་ན་
དངོས་གྲུབ་རིང་བ་དང་ཉེ་བར་འགྱུར་རོ། །གཉིས་ཀྱི་བར་དུ་ལྷུངས་ན་གང་ལ་ཉེ་བ་དེའི་རིགས་དང། མཉམ་ན་གཉིས་ཀའི་དངོས་གྲུབ་འགྲུབ་ཅིང། གང་ལ་དད་པ་དེའི་རིགས་སོ། །རྩིག་པའི་ཕྱིར་ལྷུངས་ན་ལན་གསུམ་བསྐྱར། ཡང་ཕྱིར་ལྷུངས་ན་དངོས་གྲུབ་ཕྲ་མོ་
འགྲུབ། འདི་ལྭ་བ་པས་མི་གཟུང་བར་བཤད་དོ། །རྡོ་རའི་ནང་དུ་ལྷུངས་ན་ཚེགས་ཆེན་པོས་འགྲུབ་ལ། དེའི་ཕྱིར་ལྷུངས་ན་དངོས་གྲུབ་མེད་ཅིང། དཀྱིལ་འཁོར་ཡང་མི་བསྟན་ཅིང་སྔགས་བཟླ་བ་ལ་སོགས་པས་སྐལ་བ་དང་ལྡན་པར་བསྒྲུབས་ནས་གཞུག་གོ། དེ་ནས་
མེ་ཏོག་དེ་སྔར་གྱི་མེ་ཏོག་ཕྲེང་བ་དང་ལྷན་ཅིག་བཅིངས་ནས། ཨོཾ་པྲ་ཏི་གྲྷྞ་སྟྭཾ་ཨེ་མཾ་སཏྭ་མ་ཧཱ་བཱ་ལ། ཞེས་བརྗོད་ལ་མགོ་ལ་བཅིངས། དེ་ནས། སེམས་དཔའ་སྟོབས་པོ་ཆེ་ཞེས་མེ་ཏོག་ཕོག་པའི་ལྷ་ལ་བོས་ནས། སློབ་མ་འདི་བྱང་ཆུབ་མ་ཐོབ་པར་དུ་རྗེས་སུ་ཟུང་
ཞིག་ཅེས་ལྷ་ལ་སློབ་མ་གཏད་པས་དེའི་བར་དུ་རྗེས་སུ་འཛིན་པའི་ཐབས་ཟབ་མོའོ། །འདི་ནི་དབང་དང་པོ་མེ་ཏོག་ཕྲེང་བའི་དབང་ངོ། །དེ་ནས་སློབ་མའི་མིག་གཉིས་སུ་ཨོཾ་འོད་ཟེར་འབར་བ་བསམས་ལ། ཨོཾ་རྡོ་རྗེ་སེམས་དཔའ་དེང་ཁྱོད་ཀྱི། །མིག་འབྱེད་པར་ནི་
བརྩོན་པར་མཛད། །ཕྱེ་བས་ཐམས་ཅད་མཐོང་འགྱུར་བ། །རྡོ་རྗེའི་མིག་ནི་བླ་ན་མེད། །ཅེས་པས་མ་རིག་པའི་སྒྲིབ་གཡོགས་དང་ལྷན་ཅིག་ཏུ་བསལ་བར་བསམས་ལ། སྤྱན་དར་ཕྱེ་ནས། ཧེ་བྫྲ་པཱ་ཤྱ། ཞེས་བརྗོད་ལ་ཡང་དག་པའི་ཡེ་ཤེས་ཀྱི་ངོ་བོར་

[028A]༄༅། །གྱུར་པའི་རྟེན་གྱི་དཀྱིལ་འཁོར་མཐའ་ནས་དབུས་ཀྱི་བར་དུ་བསྟན། ལྷ་གཙོ་བོ་ནས་བདུད་རྩི་འཁྱིལ་པའི་བར་རམ། དེ་ནས་གཙོ་བོའི་བར་དུ་མཚན་དང། སྐུ་མདོག་ཕྱག་མཚན་དང་བཅས་པ་བསྟན་ཏོ། །གཉིས་པ་ཞུགས་པ་
ལ་དབང་བསྐུར་བ་ལ་གཉིས། སློབ་དཔོན་གྱི་སྡོམ་པ་འཛིན་པ་དང་མི་འཛིན་པ་ལ་ཐུན་མོང་དུ་བསྐུར་བའི་དབང་དང་སློབ་དཔོན་གྱི་སྡོམ་པ་འཛིན་པ་ལ་དབང་བསྐུར་བའོ། །དང་པོ་ལ་གཉིས། རིག་པའི་དབང་དང། དེའི་མཐའ་རྟེན་ནོ། །དང་པོ་ལ་ལྔ། ཆུ་དང་
ཅོད་པན་དང། རྡོ་རྗེ་དང། དྲིལ་བུ་དང། མིང་གི་དབང་ངོ། །དང་པོ་ནི། སློབ་མས་ཡིན་དང་མཌལ་ཕུལ་ཏེ་ཕྱག་བྱས་ལ། པུས་མོ་གཡས་པའི་ལྷ་ང་ས་ལ་བཙུགས་མེ་ཏོག་གི་སྙིམ་པས་ཐལ་མོ་སྦྱར་ལ། བྱང་ཆུབ་རྡོ་རྗེས་སངས་རྒྱས་ལ། །
མཆོད་ཆེན་ཇི་ལྟར་སྩལ་བ་ལྟར། །བདག་ཀྱང་རབ་ཏུ་བསྒྲལ་བའི་ཕྱིར། །ནམ་མཁའི་རྡོ་རྗེ་དེང་བདག་སྩོལ། །ཞེས་དབང་གི་དོན་དུ་བླ་མ་ལ་གསོལ་བ་ལན་གསུམ་གདབ། དེ་ནས་བླ་མས་ལས་ཐམས་ཅད་པའི་ཆུས་བསངས་ལ། སྭ་བྷཱ་ཝ་ས་སྟོང་པར་
སྦྱངས། སྟོང་པའི་ངང་ལས་སློབ་མ་དང་བུམ་ཆུ་གཉིས་ཀ་ཧཱུཾ་དང་རྡོ་རྗེ་ལས་མི་བསྐྱོད་པ་ཡབ་ཡུམ་དུ་བསྐྱེད། སྐྱེ་མཆེད་དང་སྐུ་གསུང་ཐུགས་བྱིན་གྱིས་བརླབ། དབང་རྫས་ལ་དབང་བསྐུར་རིགས་ཀྱི་བདག་པོས་དབུ་བརྒྱན་པ་ལ་མཆོད་ཅིང་བསྟོད་
དེ་ཞུ་བ་ལས་བྱུང་བའི་བུམ་པའི་ཆུར་བལྟའོ། །དེ་ནས་དཀྱིལ་འཁོར་གྱི་གཙོ་བོའི་ཐུགས་ཀ་ནས་འོད་ཟེར་འཕྲེས་པས་གཤེགས་པ་དང་གཤེགས་མ། སེམས་དཔའ་དང་སེམས་མ། ཁྲོ་བོ་དང་ཁྲོ་མོ་དཔག་ཏུ་མེད་པ་མདུན་གྱི་ནམ་མཁར་སྤྱན་

[028B] སློབ་མ་ལ་དབང་བསྐུར་བའི་དོན་དུ། རྡོ་རྗེ་ཅན་གྱིས་སངས་རྒྱས་ལ། །འགྲོ་བ་སྐྱོབ་པའི་ཆེད་དུ་དབང། །ཡོན་ཏན་འབྱུང་གནས་ཇི་ལྟར་སྩལ། །དེ་ལྟར་འདི་ལ་སྩལ་དུ་གསོལ། །ཞེས་གསོལ་བ་བཏབ་པས། དེ་བཞིན་གཤེགས་པ་རྣམས་
ཀྱིས་དབང་བསྐུར་བའི་དགོངས་པ་མཛད། རིག་མ་རྣམས་ཀྱིས་ཕྱག་གིས་ཅུང་ཟད་ཡོ་བར་བཟུང་བའི་བུམ་པ་དཀར་པོ་བདུད་རྩིས་གང་བ་རྣམས་ཀྱིས་དབང་བསྐུར། སེམས་མ་རྣམས་ཀྱིས་བཀྲ་ཤིས་ཀྱི་གླུ་དབྱངས་ཀྱིས་ཤིས་པ་བརྗོད། མེ་ཏོག་དང་གུར་གུམ་ལ་
སོགས་པའི་ཆར་འབེབས། གླུ་གར་མཛད་ཅིང་རོལ་མོ་བརྡུང་གདུགས་དང་རྒྱལ་མཚན་ལ་སོགས་པ་སློབ་མའི་སྟེང་ཕྱོགས་སུ་འཛིན། ཁྲོ་བོ་རྣམས་ཕྱོགས་མཚམས་སུ་འཁོད་ནས་བགེགས་བསྐྲད་པར་བསམས་ལ། རང་དང་སློབ་མས་བུམ་པ་བཏེག་ལ་རྡོ་རྗེ་
དང་བཅས་པའི་བུམ་པའི་ཁ་རྒྱན་ལག་པ་གཡས་པའི་རྡོ་རྗེ་ཁུ་ཚུར་གྱིས་བཟུང་ལ། དང་པོར་རྣམ་རྒྱལ་གྱི་བུམ་པ་ནས་ཆུ་བླངས་ལ་སྤྱི་བོར་བླུག་ཅིང། དབང་བསྐུར་རྡོ་རྗེ་ཆེན་པོ་སྟེ། །ཁམས་གསུམ་པ་ཡིས་ཕྱག་བྱས་པ། །སངས་རྒྱས་ཀུན་གྱི་གསང་གསུམ་
པའི། །གནས་ལས་བྱུང་བ་སྦྱིན་པར་བྱ། །ཞེས་བརྗོད་ཅིང་དབང་བསྐུར་རོ། །བུམ་པ་ཐམས་ཅད་ཀྱི་ཆུ་དུང་ཆོས་སུ་བསྡུས་པའམ། ཡང་ན་བུམ་པ་རྣམས་ཀྱིས་རིམ་པ་བཞིན་དུ་དབང་བསྐུར་ཞིང། ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་
གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་སྐུ་ཁྲུས་གསོལ། །ཞེས་དང། ཨོཾ་སབ་ཏ་ཐཱ་ག་ཏཱ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཡེ་ཨཱ་ཧཱུཾ་སཱ་ཧཱ། ཞེས་བརྗོད་དེ། ཆུ་དབང་བསྐུར་བས་ལུས་ངག་གི་དྲི་མ་དག་ཆུ་ལྷག་མ་སྤྱི་གཙུག་ཏུ་གནས་པ་ཡོངས་

[029A]༄༅། །གྱུར་པ་ལས་མི་བསྐྱོད་པས་དབུ་བརྒྱན་པར་བསམ་མོ། །དབང་ལྷ་རྣམས་ཀྱང་དེའི་ལུས་ལ་ཐིམ་པར་བསམས་ལ་མཆོད་དོ། །དེ་ནས། ཁྱེད་ཀྱིས་རིགས་པའི་དབང་ལྔ་ལས་མི་བསྐྱོད་པའི་ཆུའི་དབང་ཐོབ། ཞེ་སྡང་གི་དྲི་མ་སྦྱངས་
རྣམ་པར་ཤེས་པའི་ཕུང་པོ་གནས་གྱུར། ཆོས་དབྱིངས་ཡེ་ཤེས་མངོན་དུ་བྱས། མི་བསྐྱོད་པ་དང་དེའི་རིགས་ཀྱི་དངོས་གྲུབ་བསྒྲུབ་པ་ལ་དབང་བར་བྱས་པ་ཡིན་ནོ་ཞེས་གོ་བ་བསྐྱེད་ལ་དག་པ་སྦྱིན་ནོ། །གཉིས་པ་ནི། དེ་ནས། སློབ་མ་དང་དབུ་རྒྱན་བསང་སྦྱངས་
རིན་ཆེན་འབྱུང་ལྡན་དུ་བསྐྱེད་པ་ལ་མཆོད་པ་སོགས་སྔར་བཞིན་བྱ་སྟེ། ལུགས་འདི་ལ་ལྷ་རེ་རེའང་བསྙན་སྒྲུབ་ཡན་ལག་བཞིའི་སྒོ་ནས་བསྐྱད་པར་སྣང་བའི་ཕྱིར་རོ། །རིན་འབྱུང་ཞུ་བ་ལས་བྱུང་བའི་དབུ་རྒྱན། སློབ་མའི་རིགས་བདག་དབུས་ན་གནས་པ་དང་
དར་དབྱངས་ཀྱི་དབང་བསྐུར། སྔར་ལྟར་བརྟེན་བྱེད་ཀྱི་ཆུས་ཀྱང་དབང་བསྐུར། དབང་ལྷ་ཐམས་ཅད་སྤྱན་དྲངས་ནས་ཐིམ་པའང་སྔར་བཞིན་བྱ་ཞིང། རིན་འབྱུང་གིས་དབུ་བརྒྱན་པ་ལ་མཆོད་དེ། དེ་ནས། ཁྱེད་ཀྱིས་རིན་ཆེན་འབྱུང་ལྡན་དབུ་རྒྱན་གྱི་དབང་ཐོབ། ང་
རྒྱལ་དང་སེར་སྣའི་དྲི་མ་སྦྱངས། ཚོར་བའི་ཕུང་པོ་གནས་གྱུར། མཉམ་པ་ཉིད་ཀྱི་ཡེ་ཤེས་མངོན་དུ་བྱས། རིན་ཆེན་འབྱུང་ལྡན་དང་དེའི་རིགས་ཀྱི་དངོས་གྲུབ་བསྒྲུབ་པ་ལ་དབང་བར་བྱས་སོ། །ཞེས་དག་པ་སྦྱིན་ནོ། །གསུམ་པ་ནི། དབང་ལྷ་སྤྱན་དྲངས་
སློབ་མ་དང་རྡོ་རྗེ་བསང་སྦྱངས། བསྙེན་སྒྲུབ་ཡན་ལག་བཞིའི་སྒོ་ནས་འོད་དཔག་མེད་དུ་བསྐྱེད་དེ། ཡན་ལག་བཞི་ནི་ལྷ་བསྐྱེད་པ་བསྙེན་པ་དང། སྐྱེ་མཆེད་བྱིན་གྱ་བརླབ་པ་ཉེར་སྒྲུབ་དང། སྐུ་གསུང་ཐུགས་བྱིན་རླབས་བསྒྲུབ་པ་དང། དབང་བསྐུར་རྒྱས་གདབ་

[029B] །དེ་ནས་མཆོད་དེ་ཞུ་བ་ལས་བྱུང་བའི་རྡོ་རྗེར་བལྟས་ལ། སངས་རྒྱས་ཀུན་གྱི་རྡོ་རྗེའི་དབང། །དེ་རིང་ཁྱོད་ལ་བསྐུར་བར་བྱ། འདི་དེ་སངས་རྒྱས་ཐམས་ཅད་ཉིད། །ལེགས་པར་གྲུབ་ཕྱིར་རྡོ་རྗེ་བཟུང། །ཞེས་བརྗོད་ལ། ཨོཾ་པྲ་ཏི་ཨ་བེ་ཀྵ་ཛྙཱ་
ན་བྫྲ་ཨ་བཧི་ཥི་ཉྩ། ཞེས་བརྗོད་དེ། སྙིང་ག་དང་མགྲིན་པ་དང་སྤྱི་བོ་རྣམས་སུ་གཏུགས་ལ། ལག་པ་གཡས་སུ་བྱིན་ལ་གསོར་དུ་གཞུག་ཆུས་ཀྱང་དབང་བསྐུར། དབང་ལྷ་རྣམས་བསྟིམ་འོད་དཔག་མེད་ཀྱིས་དབུ་བརྒྱན་པ་ལ་མཆོད་དེ། འོད་དཔག་
མེད་རྡོ་རྗེའི་དབང་ཐོབ། འདོད་ཆགས་ཀྱི་དྲི་མ་དག་འདུ་ཤེས་ཀྱི་ཕུང་པོ་གནས་གྱུར། སོ་སོར་རྟོག་པའི་ཡེ་ཤེས་མངོན་དུ་བྱས། འོད་དཔག་མེད་དང་དེའི་རིགས་ཀྱི་དངོས་གྲུབ་སྒྲུབ་པ་ལ་དབང་བར་བྱས་སོ། །ཞེས་གོ་བ་བསྐྱེད་དོ། །བཞི་པ་ནི། དེ་ནས་སློབ་མ་
དང་དྲིལ་བུ་བསང་སྦྱངས། ཁཾ་དང་རལ་གྲི་ལས་དོན་གྲུབ་ཏུ་ཡན་ལག་བཞིས་བསྐྱེད། མཆོད་བསྟོད་ཞུ་བ་ལས་བྱུང་བའི་དྲིལ་བུར་བལྟས་ལ། སྔར་ལྟར་དབང་ལྷ་སྤྱན་དྲངས། ཐབས་དང་ཤེས་རབ་ལྡན་པ་ཡིས། །འགྲོ་དོན་མཉམ་མེད་བྱེད་པ་དང། མཆོད་
པའི་ལས་རྣམས་རྫོགས་བྱེད་ཕྱིར། །དྲིལ་བུ་ལས་ཀྱི་དབང་བསྐུར་རོ། །ཨོཾ་བྫྲ་ཨ་དཧི་པ་དཧི་སྟྭཾ་ཨ་བཧི་ཥི་ཉྩ་བྫྲ་ཧི་ས་མ་ཡ་སྟྭཾ། ཞེས་བརྗོད་ལ་ལག་པ་གཡོན་དུ་གཏད་ལ་དཀྲོལ་དུ་གཞུག་བུམ་པའི་ཆུས་དབང་བསྐུར། དོན་གྲུབ་ཀྱིས་དབུ་བརྒྱན་དབང་
ལྷ་རྣམས་བསྟིམ་ལ་མཆོད། དོན་ཡོད་གྲུབ་པ་དྲིལ་བུའི་དབང་ཐོབ། ཕྲག་དོག་གི་དྲི་མ་སྦྱངས། འདུ་བྱེད་ཀྱི་ཕུང་པོ་གནས་གྱུར། བྱ་བ་སྒྲུབ་པའི་ཡེ་ཤེས་མངོན་དུ་བྱས། དོན་གྲུབ་དང་དེའི་རིགས་ཀྱི་དངོས་གྲུབ་བསྒྲུབ་པ་ལ་དབང་བར་བྱས་སོ། །ཞེས་

[030A]༄༅། །དག་པ་སྦྱིན་ནོ། །ལྔ་པ་ནི། སློབ་མ་བསངས་སྦྱངས། བསྙེན་སྒྲུབ་ཡན་ལག་བཞིའི་སྒོ་ནས་རྣམ་སྣང་དུ་བསྐྱེད། དབང་ལྷ་སྤྱན་དྲངས་ནས། རྡོ་རྗེ་དྲིལ་བུ་སྤྱི་བེར་བཞག་དབང་བསྐུར་རྡོ་རྗེ་ཞེས་པའི་ཚིགས་བཅད་དང། ཨོཾ་བྫྲ་སཏྭ་སྟྭཾ་ཨ་བཧི་
ཥི་ཉྩ་མི། བྫྲ་ནཱ་མ་ཨ་བཧི་ཥེ་ཀ་ཏ། ཞེས་བརྗོད་ཅིང། ཀྱེ་ཞེས་བོས་ཏེ། དཔལ་ཆེ་གེ་མོ་རྡོ་རྗེ་ཞེས་བྱ་བའི་དེ་བཞིན་གཤེགས་པ་ཞེས་བརྗོད་ལ་མེ་ཏོག་ཕོག་པའི་ལྷའི་རིགས་ལ་བརྟགས་ཏེ་མིང་གདགས་སོ། །མི་བསྐྱོད་པའི་རིགས་ཡིན་ན། བཞེད་པ་དང། སྒེག་
པ་དང། གཉིས་མེད་དང། མི་ཕྱེད་པ་དང། དགའ་རབ་དང། རོལ་པ་དང། རྣམ་སྣང་གི་རིགས་ལ་གཏི་མུག་དང། ཨོཾ་མཛད་དང། རྟག་པའི་དང། སྒྱུ་འཕྲུལ་དང། རིན་འབྱུང་གི་ལ། ཡིད་བཞིན་ནོར་བུ་དང། མཁའ་འགྲོ་དང། གཟི་བརྗིད་དང། འོད་དཔག་མེད་ཀྱི་
ལ༑ འདོད་ཆགས་དང། སྤྱན་རས་གཟིགས་དང། ཆོས་དང། པམ་དང། དོན་གྲུབ་ཀྱི་ལ། རྟ་མཆོག་དང། ལས་རྣམས་ལ་མགོར་དཔལ་དང་མཇུག་ཏུ་རྡོ་རྗེ་བཏགས་པའོ། །ལྷ་མོ་ལ་མི་བསྐྱོད་པའི་རིགས་ལ། བདག་མེད་མ་དང། ལག་པ་མ་དང། ཕྲེང་བ་
མ་དང། འབྱུང་གནས་མ་དང། རྣམ་སྣང་གི་ལ་མཁའ་འགྲོ་མ་དང། སྒེག་མོ་སོགས་དང། རིན་འབྱུང་གི་ལ་དོ་ཤལ་མ་དང། དབུགས་དབྱུང་མ་དང། འབར་མ་དང། ཕྲེང་བ་མ་དང། པམའི་ལ་ཆགས་པ་མ་དང། དབྱངས་མ་དང། བློ་གྲོས་མ་དང། གོས་
དཀར་མོ་སོགས་དང། དོན་གྲུབ་ཀྱི་ལ་སྙེམས་མ་དང། སྒྱུ་འཕྲུལ་མ་དང། རྒོད་མ་དང། སྒྲེལ་མ་ལ་སོགས་ལ་མགོར་རྡོ་རྗེ་སྦྱར་བའོ། །བུམ་པའི་ཆོས་དབང་བསྐུར་དབང་ལྷ་རྣམས་བསྟིམ་ལ་རྣམ་སྣང་གིས་དབུ་བརྒྱན་པ་ལ་མཆོད་དེ། རྣམ་པར་སྣང་

[030B] གཏི་མུག་གི་དྲི་མ་སྦྱངས། གཟུགས་ཀྱི་ཕུང་པོ་གནས་གྱུར། མེ་ལོང་ལྟ་བུའི་ཡེ་ཤེས་མངོན་དུ་བྱས། རྣམ་སྣང་དང་དེའི་རིགས་ཀྱི་དངོས་གྲུབ་བསྒྲུབ་པ་ལ་དབང་བར་བྱས་སོ། །དེ་ལྟར་དབང་ལྔ་ནི་ཉོན་མོངས་པ་ལྔ་སྦྱོང་བ་དང། རིག་པ་
ཡེ་ཤེས་ལྔ་བསྐྱེད་པའི་ནུས་པ་འཇོག་པ་དང། རིག་མ་རྣམས་ཀྱིས་བསྐུར་བའི་ཕྱིར། རིག་པའི་དབང་ངོ། །གཉིས་པ་དེའི་མཐའ་རྟེན་ནི། བརྟུལ་ཞུགས་དང་འབྲེལ་བའི་དམ་ཚིག་གསུམ་སྦྱིན་པར་བྱ་སྟེ། རྡོ་རྗེ་ཧཱུཾ་ལས་རྡོ་རྗེ་སེམས་དཔར་བསྐྱེད་པ་ཞུ་བ་ལས་བྱུང་བའི་
རྡོ་རྗེར་བལྟས་ཏེ། འདི་དེ་སངས་རྒྱས་ཐམས་ཅད་དེ། །རྡོ་རྗེ་སེམས་དཔའི་ལག་ན་གནས། །ཁྱོད་ཀྱིས་ཀྱང་ནི་རྟག་ཏུ་བཅང། །རྡོ་རྗེ་སེམས་དཔའི་བརྟུལ་ཞུགས་བརྟན། །ཨོཾ་རྦ་ཏ་ཏཱ་ག་ཏ་སིདྷི་བྫྲ་ས་མ་ཡ་ཏི་ཥྛ་ཨེ་ཥཱ་སྟྭཾ་དྷ་ར་ཡཱ་མི་བྫྲ་ས་ཏྭ་ཧཱི་ཧི་ཧི་ཧི་ཧི་ཧཱུཾ་
ཞེས་བརྗོད་སྔར་བཞིན་གཏད་དེས་ཀྱང་གསོར་ལ། ཟབ་གསལ་གཉིས་མེད་ཀྱི་དེ་ཁོ་ན་ཉིད་དྲན་པར་བྱས་ནས་གཟུང་བར་བྱ་སྟེ། ཐོག་མཐའ་མེད་པའི་སེམས་དཔའ་ནི། །རྡོ་རྗེ་སེམས་དཔའ་དགའ་བ་ཆེ། །ཀུན་ཏུ་བཟང་པོ་ཀུན་བདག་ཉིད། །རྡོ་རྗེ་སྙེམས་ཚུལ་
བདག་པོའི་བདག་བཅོམ་ལྡན་འདས་དཔལ་མཆོག་དང་པོའི་སྐྱེས་བུའོ། །ཧཱུཾ་ཞེས་བརྗོད་དུ་བཅུག་ལ། སངས་རྒྱས་ཀྱི་ཟབ་གསལ་གཉིས་སུ་མེད་པའི་ཡེ་ཤེས་ནི་གསང་བའི་རྡོ་རྗེ་ཡིན་ལ་དེ་དྲན་པར་གྱིས་ལ་བཟུང་ཞིག་ཅེས་པ་སྟེ། རྡོ་རྗེའི་དམ་ཚིག་གོ་
དེ་ནས་དྲིལ་བུ་ཨ་ལས་ཀུན་ཏུ་བཟང་མོར་བསྐྱེད་པ་ཞུ་བ་ལས་བྱུང་བའི་དྲིལ་བུར་བལྟས་ལ། འདི་དེ་སངས་རྒྱས་ཐམས་ཅད་ཀྱི། །ཤེས་རབ་སྒྲ་ཡི་རྗེས་འགྲོར་བཤད། །ཁྱེད་ཀྱིས་ཀྱང་ནི་རྟག་ཏུ་བཅང། །བྱང་ཆུབ་མཆོག་ཏུ་རྒྱལ་བ་བཞེད། །ཅེས་བརྗོད་

[031A]༄༅། །དེ་བྱིན་ལ། དེས་ཀྱང་དཀྲོལ་ཏེ། སྲིད་པ་ངོ་བོ་ཉིད་ཀྱིས་དག་ངོ་བོ་ཉིད་ཀྱིས་སྲིད་བྲལ་བྱས། །རང་བཞིན་གྱིས་དག་སེམས་དཔའི་མཆོག་སྲིད་པ་མཆོག་ཏུ་བྱེད་པར་འགྱུར། །ཞེས་བརྗོད་དེ་ཁོ་ན་ཉིད་སྟོན་པའི་སངས་
རྒྱས་ཀྱི་གསུང་ནི་གསང་བའི་དྲིལ་བུ་ཡིན་ལ། རང་བཞིན་མེད་པའི་སྒྲ་དྲིལ་བུས་སྒྲོག་པར་སེམས་པའི་དེ་ཁོ་ན་ཉིད་ཀྱིས་འཛིན་དུ་གཞུག་སྟེ། དྲིལ་བུའི་དམ་ཚིག་གོ་དེ་ནས་སློབ་མ་དེ་མེ་ཏོག་གང་ཕོག་པའི་ལྷའམ། གཙོ་བོར་བསྙེན་སྒྲུབ་ཡན་ལག་
བཞིས་བསྐྱེད། ཤེས་རབ་མ་ལ་འཁྱུད་པའི་ཚུལ་བྱེད་དུ་བཅུག་ལ། སྐུ་ཕྱག་རྒྱ་ཆེན་པོར་བྱིན་གྱིས་བརླབས་ཏེ། གཟུགས་སོགས་འདོད་པའི་དམ་ཚིག་གིས། །གསང་སྔགས་རྒྱུན་ཆད་མེད་པར་བཟླ། །རང་རིག་པ་ཡི་ངོ་བོ་ཉིད། །ཕྱོགས་བཅུ་དུས་
གསུམ་བཞུགས་པ་སྟེ། །རང་གི་ལྷ་ཡི་སྦྱོར་བ་ཡིས། །བདག་དང་གཞན་ལ་མཆོད་པར་བྱ། །དཀའ་ཐུབ་སྡོམ་པ་མི་བཟད་པས། །བསྟེན་ན་མི་སྣང་མངོན་ཤེས་དང། །མཁའ་ལ་རྒྱུ་དང་ལུས་ངག་ཡིད། །ལས་བྱུང་དངོས་གྲུབ་འགྲུབ་མི་འགྱུར། །དེ་
བས་སངས་རྒྱས་སེམས་དཔའ་མཆོག་སྔགས་ཀྱི་སྤྱོད་མཆོག་སྤྱོད་པ་རྣམས། །འདོད་པ་ཐམས་ཅད་བསྟེན་པ་ཡིས། །ཆོས་ཀྱི་ཡི་གེ་མཆོག་བརྙེས་སོ། །བདེ་དང་སྡུག་བསྔལ་དེ་དག་མིན། །འདོད་པའི་ཡོན་ཏན་ལྔ་རྣམས་བསྟེན། །ཡེ་ཤེས་
དོན་གཉེར་འདོད་ཆགས་ཅན། །སྦྱར་བས་བསྒྲུབས་ན་མྱུར་དུ་འགྲུབ། །སྐུ་གསུང་ཐུགས་ནི་ཡང་དག་འགྲུབ། གང་གཞན་དམན་པར་བཤད་པ་ནི། །སྔགས་ཀྱི་བཟླས་པ་འགྲུབ་པར་འགྱུར། །སྐུ་གསུང་ཐུགས་ནི་བསྒོམས་པས་སོ། །ཞེས་

[031B] །གང་ཟག་གི་ཁྱད་པར་འགའ་ཞིག་ལ་སྐབས་འདིར་ལུང་བསྟན་དབུགས་དབྱུང་གཉིས་ཀྱང་བྱེད་པར་འགྲེལ་པས་བཤད་དོ། །གཉིས་པ་སློབ་དཔོན་གྱི་སྡོམ་པ་འཛིན་པ་ལ་བསྐུར་བའི་དབང་ལ་གསུམ། བུམ་དབང་དང། དབང་
གེང་མ་གས་དང། དབང་གི་མཐའ་རྟེན་ནོ། །དང་པོ་ལ་གཉིས། དངོས་དང། དེའི་མཐའ་རྟེན་ནོ། །དང་པོ་ནི། ཐོག་མར་སློབ་དཔོན་གྱིས་སློབ་མ་ལ། ཕས་ཕམ་འདི་ནི་བཅུ་བཞིར་གྲགས། །སྤང་ཞིང་དོར་བར་མི་བྱ་ཞིང། །རྩ་བའི་ལྟུང་བ་དེ་ལྟར་གསུངས་
སློབ་དཔོན་ཉིད་ལ་སྨོད་པ་དང། ཞེས་སོགས་རྒྱུད་དང་འགྲེལ་པ་ནས་འབྱུང་བའི་ཚིག་ཇི་ལྟར་རིགས་པས་སྡོམ་པ་བསྒྲགས་ལ། སློབ་མས་གཙོ་བོས་ཇི་ལྟར་བཀའ་སྩལ་པ། །དེ་ལྟར་བདག་ནི་བགྱིད་པར་འཚལ། །ཞེས་ཁས་བླངས་ཏེ། ཐུན་མོང་མ་ཡིན་
པའི་སྡོམ་པ་སྔར་མ་བཟུང་ན་སྐབས་འདིར་བཟུང་ངོ། །དེ་ནས་བླ་མ་ལ་ཡོན་དང་ཕྱག་དང་མཎྜལ་ཕུལ་ནས། བྱང་ཆུབ་རྡོ་རྗེས་སངས་རྒྱས་ལ། །ཞེས་པའི་ཚིག་བཅད་ཀྱིས་ལན་གསུམ་གསོལ་བ་གདབ་བོ། །དེ་ནས་སློབ་མ་ཤར་ཕྱོགས་ཀྱི་འཇུག་
པའི་སྒོ་ལ་ཕྱོགས་པར། དབང་སྟེགས་པམ་དཀར་པོ་འདབ་མ་བརྒྱད་པ་ས་བོན་གྱིས་མཚན་པ་འདྲི། དེའི་སྟེང་དུ་རས་ཀྱིས་གཡོགས་པའི་སེགེའི་ཁྲིའི་སྟེང་དུ་སློབ་མ་བཞག་སྟེ། དབང་ལྷ་སྔར་བཞིན་སྤྱན་དྲངས། རིག་པའི་དབང་ལྔ། བརྟུལ་
ཞུགས་ཀྱི་དམ་ཚིག་གསུམ་སྦྱིན་པའི་བར་སྔ་མ་བཞིན་དུ་རྫོགས་པར་བསྐུར་ཏེ། དབང་བཞི་རྫོགས་པར་ལེན་པའི་གང་ཟག་ལ་རིག་པའི་དབང་ལྔ་ལན་གཉིས་བསྐུར་བ་འདི་ནི། མར་མེ་མཛད་བཟང་པོའི་བཞེད་པ་བཞི་བརྒྱ་ལྔ་བཅུ་པ་ལས། སྔ་

[032A]༄༅། །མ་བཞིན་དུ་རིག་དབང་བསྐུར། ཞེས་པས་གསལ་བར་བསྟན་གསུངས་སོ། །འགྲེལ་པ་ལས་ཀྱང། སྔོན་བཞིན་ཆུ་སོགས་དབང་བསྐུར་བསམ། ཞེས་བཤད་དོ། །དེ་ནས་བླ་མ་དང་གཙོ་བོ་ཐ་མི་དད་པའི་ཐུགས་ཀ་ནས་
འཕྲོས་པའི་འོད་ཟེར་གྱིས། སློབ་མ་ཁ་ནས་བཅུག་པ་ཡུམ་གྱི་པམར་འཐོན་པ་སྒྲུབ་ཐབས་ནས་འབྱུང་བ་ལྟར་ཏིང་ངེ་འཛིན་གསུམ་མམ། བསྙེན་སྒྲུབ་ཡན་ལག་བཞིས་གཙོ་བོ་ཡབ་ཡུམ་གྱི་སྐུ་རུ་བསྐྱེད་པ་ལ། རང་བཞིན་གྱི་གནས་ནས་ལོངས་སྐུ་རང་
འདྲ་སྤྱན་དྲངས། སྤྱི་བོ་ནས་ཞུགས་ཏེ། ཡུམ་གྱི་པམར་ཞུ་བ་དང། དབྱེར་མེད་དུ་བྱས་ནས་དབང་བསྐུར། དེ་ནས་རང་འདྲའི་སྤྲུལ་སྐུ་ཡེ་ཤེས་པས་གཙོ་བྱས་པའི་ཕྱོགས་བཅུའི་རྒྱལ་བ་སྲས་བཅས་སྤྱན་དྲངས་པ་ལ་མཆོད་དེ། རྡོ་རྗེ་ཅན་གྱིས་སངས་རྒྱས་ལ། །འགྲོ་བ་སྐྱོབ་
པའི་ཆེད་དུ་དབང། །ཡོན་ཏན་འབྱུང་གནས་ཇི་ལྟར་སྩལ། །དེ་ལྟར་འདི་ལའང་སྩལ་དུ་གསོལ། །ཞེས་གསོལ་བ་བཏབ་པས། ནམ་མཁའི་རྒྱལ་བ་ཡབ་ཡུམ་སྙོམས་པར་ཞུགས་ཆགས་པ་ཆེན་པོའི་མེས་ཞུ་ནས། ཞལ་དུ་ཞུགས། སྐུའི་དབྱིབས་བརྒྱུད། རྡོ་རྗེའི་ལམ་ནས་
ཡུམ་གྱི་པམར་འཐོན་པ་དང། དབྱེར་མེད་དུ་བྱས་ནས་པམ་ལས་འཐོན་དབང་སྟེགས་ལ་བཞག་གོ་དེ་ནས་དབང་བསྐུར་རྡོ་རྗེ་ཆེན་པོ་སྟེ། །ཁམས་གསུམ་ཀུན་གྱིས་ཕྱག་བྱས་པ། །སངས་རྒྱས་ཀུན་གྱི་གསང་གསུམ་པའི། །གནས་ལས་བྱུང་བ་སྦྱིན་པར་བྱ། །ཞེས་
བརྗོད་དེ། སྔར་བཞིན་བརྟན་བྱེད་ཀྱི་ཆུ་དབང་བསྐུར། །དབང་ལྷ་ཐམས་ཅད་བསྟིམ་མི་བསྐྱོད་པས་དབུ་བརྒྱན་པ་ལ་མཆོད་དེ། །མི་བསྐྱོད་རྡོ་རྗེ་ཡེ་ཤེས་ཆེ། །ཞེས་སོགས་ཀྱིས་བསྟོད་ནས། རྡོ་རྗེ་ཆེ་དང་དྲི་བ་བུ་ཆེ། །བཟུང་ཞིག་རྡོ་རྗེ་བྱིན་

[032B] །དེ་རིང་རྡོ་རྗེ་སློབ་དཔོན་གྱུར། །སློབ་མའི་ཚོགས་རྣམས་བསྡུ་བར་གྱིས། །ཨོཾ་སུ་པྲ་ཏི་ཥྛ་བྫྲ་ཡེ་སཱ་ཧཱ། ཞེས་བརྗོད་མེ་ཏོག་གི་ཆར་དབབ། ཕུན་སུམ་ཚོགས་པ་མངའ་བ་གསེར་གྱི་རི་བོ་འདྲ། །འཇིག་རྟེན་གསུམ་གྱི་མགོན་པོ་དྲི་མ་གསུམ་
སྤངས་པ། །ཞེས་སོགས་བཀྲ་ཤིས་ཀྱི་ཚིགས་སུ་བཅད་པ་བརྗོད་དོ། །ཨ་བྷྱས་རིག་པའི་དབང་ལྔའི་སྐབས་སུའང་ནང་དབང་བསྐུར་བ་དགོས་པར་གསུངས་པས་རིག་པའི་དབང་ལྔ་སྔ་མའི་སྐབས་སུ་མི་བྱེད་ཀྱང། །བུམ་དབང་དངོས་གཞིའི་སྐབས་
འདིར། ངེས་པར་མ་ཆད་པ་དགོས་ཏེ། སྐུ་གསུམ་རྗེས་མཐུན་པའི་ཚོགས་པ་ཅན་གྱི་རྫོགས་རིམ་གྱིས་རྒྱུད་སྨིན་པར་བྱེད་པ་ལ། བསྐྱེད་རིམ་གྱི་སྐབས་སུ་སྐུ་གསུམ་ག་ཚང་བར་བསྒོམ་དགོས་ལ། དེའི་སྣོད་རུང་དུ་བུམ་དབང་གིས་བྱེད་པ་ཡིན་པས་གནད་
ཤིན་ཏུ་ཆེ་གསུང་ངོ། །གཉིས་པ་ལ་གཉིས། དེ་ཁོ་ན་ཉིད་བསྟན་པ་དང། རྗེས་གནང་སྦྱིན་པའོ། །དང་པོ་ལ་གསུམ། དཀྱིལ་འཁོར་གྱི་དེ་ཁོ་ན་ཉིད་དང། ལྷའི་དེ་ཁོ་ན་ཉིད་དང། སློབ་དཔོན་གྱི་ལས་བསྟན་པའོ། །དང་པོ་ནི། སངས་རྒྱས་དང་སངས་རྒྱས་
མ་ཡིན་པའི་དེ་ཁོ་ན་ཉིད་མཉམ་པ་མཚོན་པའི་ཆེད་དུ། དཀྱིལ་འཁོར་ཟུར་བཞི་པ་དང།དྲན་པ་ཉེར་གཞག་བཞི་དང། དབང་པོ་ལྔའི་ནང་གི་དད་པའི་དབང་པོ་ལྔས་ཤར་སྒོའི་དེ་ཁོ་ན་ཉིད་མཚོན་ཏེ་སློབ་མ་ལ་བསྟན་པར་བྱ་སྟེ། འོག་མ་རྣམས་
ལའང་དེ་བཞིན་དུ་སྦྱར་རོ། །ཡང་དག་སྤོང་བ་བཞི་དང། དབང་པོ་ལྔའི་ནང་གི་གོ་ཆའི་བརྩོན་འགྲུས་དང་ལྡན་ལྷོའི་སྒོ་དང། རྫུ་འཕྲུལ་གྱི་རྐང་པ་བཞི་དང། དྲན་པའི་དབང་པོ་ལྔས་ནུབ་ཀྱི་སྒོ་དང། དབང་པོ་ལྔ་དང། སྟོབས་ལྔ་དང། དབང་པོ་ཡུལ་དུ་བྱེད་པའི་སྔར་གྱི་ཏིང་ངེ་འཛིན་དང་

[033A]༄༅། །སྟོབས་ཡུལ་དུ་བྱེད་པའི་སྔར་བྱི་ཤེས་རབ་དང། བཅུ་གཉིས་ནི་བྱང་སྒོའི་དེ་ཁོ་ན་ཉིད་དུ། སངས་རྒྱས་ཀྱི་ཐུགས་རྒྱུད་ཀྱི་བསམ་གཏན་བཞི་ནི། རྟ་བབས་སུ་སྣང་བ་ཡིན་ནོ། །དཔའ་བར་འགྲོ་བའི་ཏིང་ངེ་འཛིན་དང། ནམ་མཁའ་མཛོད་
དང༑ དྲི་མ་མེད་པ་དང། སེགེ་རྣམ་པར་རོལ་པའི་ཏིང་ངེ་འཛིན་བཞིས་སངས་རྒྱས་ཀྱི་ཏིང་ངེ་འཛིན་མཐའ་ཡས་པ་སྡུད་པར་བྱེད་པ་ཡིན་ལ། དེ་ནི་ཁ་ཁྱེར་བཞིར་སྣང་བ་ཡིན་ནོ། །ཁ་ཁྱེར་དེ་ཉིད་ལ་གནས་པའི་མཆོད་པའི་ལྷ་མོ་རྣམས་ཀྱིས་ཚིག་
ལ་སོགས་པའི་གཟུངས་བཞི་མཚོན་པ་ཡིན་ནོ། །རིན་པོ་ཆེའི་རྒྱན་ལ་སོགས་པའི་རྒྱན་སྣ་ཚོགས་པ་དང་ལྡན་པས་འགྲོ་བ་རྣམས་ཀྱི་བསམ་པ་ཐམས་ཅད་རྫོགས་པར་བྱེད་པ་དང། བ་དན་སྣ་ཚོགས་པ་རླུང་གིས་བསྐྱོད་པའི་རྩེ་མོར་དྲིལ་བུའི་སྐྲ་སྒྲོགས་
པས་གསུང་རབ་ཡན་ལག་དགུ་མཚོན་པ་དང། བྱང་ཆུབ་ཀྱི་ཡན་ལག་བདུན་དྲ་བ་སོགས་དང། རྣམ་པར་ཐར་པ་བརྒྱད་འཁོར་ལོ་སོགས་ཀྱིས་མཚོན་པའི་ཀ་བ་བརྒྱད་དང། མི་དག་པའི་འདམ་བསྐམ་པར་མཛད་ཅིང་དགེ་བའི་མྱུ་གུ་གསོ་བར་
མཛད་པ་ཉི་མའི་གདན་བདུན། ཉོན་མོངས་པའི་ཚ་གདུང་བསིལ་བར་བྱེད་པ་དང་མ་རིག་པའི་མུན་པ་སེལ་བས་ཟླ་གདན་བཅུ་གཉིས་སོ། །གཉིས་པ་ནི། དད་པ་དང། བརྩོན་འགྲུས་དང། དྲན་པ་དང། ཏིང་ངེ་འཛིན་རྣམ་པར་དག་པ་མཚོན་པའི་
སྒོ་སྲུངས་བཞི་དང། སྦྱིན་པ་དང། ཚུལ་ཁྲིམས་དང། བཟོད་པ་དང། བརྩོན་འགྲུས་དང། བསམ་གཏན་དང། ཤེས་རབ་སྟེ། ཕ་རོལ་ཏུ་ཕྱིན་པ་དྲུག་དང། དེའི་ཡུལ་རྣམ་པར་དག་པ་མཚོན་པ་གཟུགས་རྡོ་རྗེ་མ་ལ་སོགས་པ་དྲུག་དང། ས་ཁམས་

[033B] སྙིང་རྗེ་དང། སྟོང་པ་ཉིད་ཀྱི་རྣམ་ཐར་དང་ཐབས་ལ་མཁས་པའི་ཕར་ཕྱིན་མཚོན་པ་སྤྱན་མ་དང། ཆུ་ཁམས་དག་པ་དང། བྱམས་པ་དང། མཚན་མ་མེད་པའི་རྣམ་ཐར་དང། སྨོན་ལམ་གྱི་ཕར་ཕྱིན་མཚོན་པ་མཱ་མ་ཀཱི་དང། མེ་ཁམས་དག་པ་དང། དགའ་བ་
དང༑ སྨོན་མེད་ཀྱི་རྣམ་ཐར་དང། སྟོབས་ཀྱི་ཕར་ཕྱིན་མཚོན་པ་གོས་དཀར་མོ་དང། རླུང་ཁམས་དག་པ་དང། བཏང་སྙོམས་དང། ཡེ་ཤེས་ཀྱི་ཕར་ཕྱིན་མཚོན་པ་སྒྲོལ་མའོ། །ཕུང་པོ་ལྔ་རྣམ་པར་དག་པ་དེ་བཞིན་གཤེགས་པ་ལྔའོ། །རྒྱས་པར་ནི་བཞི་
བརྒྱ་ལྔ་བཅུ་པ་རྩ་འགྲེལ་ལས་ཤེས་པར་བྱའོ། །གསུམ་པ་ནི། དེ་ནས་རྣལ་འབྱོར་དམ་ཚིག་མཆོག་གཟུགས་དང་ལང་ཚོ་ཡོན་ཏན་ལྡན། །སྦྱོར་བྱས་སློབ་དཔོན་དེར་འདུག་ལ། །ཡེ་ཤེས་དབབ་པ་རབ་ཏུ་བརྟག་རྡོ་རྗེ་ཆུ་སྐྱེས་ཁ་ཕྱེ་བ། །སངས་རྒྱས་རང་སྣང་
གཞུག་པར་བྱ། །པམ་ལ་གནས་བརྟན་བྱས་ཏེ། །རིགས་བདག་སྣང་བ་ཐོབ་པ་དང། །རྡོ་རྗེའི་བདག་ཉིད་རང་མིང་བརྗོད། །འཁོར་ལོར་སྦྱོར་བས་སྤྲོ་བར་བྱ། །རྡོ་རྗེ་ཆུ་སྐྱེས་སྒྲས་སངས་རྒྱས། །སྤྱན་དྲངས་འཁོར་ལོའི་ཕྱོགས་ལོགས་སུ། །བགེགས་རྣམས་བསལ་
ལ་ཡང་དག་བསྲུང། །མཆོད་ཡོན་ཕུལ་ལ་རབ་ཏུ་མཆོད། །ཡང་དག་བསྟོད་དེ་སྒོ་བར་དགོད། །ལས་རྣམས་བྱས་ནས་བསྒྲུབ་པར་བྱ། །མིག་དང་སྐུ་སོགས་བྱིན་རླབས་ལ། །དབང་བསྐུར་མཆོད་པ་ལ་སོགས་བརྟག་དངོས་གྲུབ་ཀུན་ཕྱིར་སེམས་ཅན་དོན། །
མཛོད་ཅིག་ཅེས་ནི་གསོལ་བ་གདབ། ཅེས་བརྗོད་ལ་དོན་བཤད་དོ། །གཉིས་པ་ནི། སློབ་མ་གཙོ་བོ་སེམས་དཔའ་སུམ་བརྩེགས་སུ་བསྐྱེད་ལ་སློབ་དཔོན་ཡང་སེམས་དཔའ་སུམ་བརྩེགས་སུ་བྱས་ནས་སློབ་དཔོན་གྱིས་སྙིང་པོ་ལ་སོགས་པའི་སྔགས་

[034A]༄༅། །བརྒྱ་རྩ་བརྒྱད་དམ། ལན་གསུམ་བཟླས་ལ། བཅོམ་ལྡན་བདག་གིས་སྦྱིན་ལགས་ཀྱི། །འདི་ལ་ཉེ་བར་མཛད་དུ་གསོལ། །ཞེས་བརྗོད་ཅིང་སྦྱིན་ནོ། །སློབ་མས་ཀྱང། བཅོམ་ལྡན་བདག་གིས་བཟུང་ལགས་ཀྱི། །བདག་ལ་
ཉེ་བར་མཛད་དུ་གསོལ། །ཞེས་གསོལ་བ་བཏབ་ནས་ལན་གསུམ་རྗེས་ཟློས་བྱས་པས་སྔགས་ཕྲེང་བླ་མའི་ཞལ་ནས་བྱུང་སྟེ། སློབ་མའི་རྣ་བ་གཡས་པ་ནས་ཞུགས། ཏིང་ངེ་འཛིན་སེམས་དཔའི་མཐའ་སྐོར་དུ་འཁོད་པར་བསམ་མོ། །དེ་ནས་
གསེར་རམ་དངུལ་གྱི་སྣོད་དུ་བཞག་པའི་མར་དང་སྦྲང་རྩིའི་མིག་སྨན་གསེར་ལས་བྱས་པའི་ཐུར་མས། སློབ་མའི་མིག་ལ་ཡི་གེ་པྲཾ་བསམས་ལ། ཨོཾ་བྫྲ་ནཻ་ཏྲ་ཨ་པ་ཧ་ར་པ་ཊ་ལཾ་ཧྲཱི་ཞེས་འདོན་ཞིང་བསྐུས་ཏེ། ཇི་ལྟར་མིག་མཁན་རྒྱལ་པོ་
ཡིས། །འཇིག་རྟེན་རབ་རིང་བསལ་བ་ལྟར། །བུ་ཁྱོད་ཀྱི་ནི་མི་ཤེས་པའི། །རབ་རིབ་རྒྱལ་པ་རྣམས་ཀྱིས་བསལ། །ཞེས་བརྗོད་དེ། མ་རིག་པའི་རབ་རིབ་བསལ་བས། །ཡེ་ཤེས་ཀྱི་སྤྱན་བྱེ་པར་བསམ་མོ། །མེ་ལོང་ལ་ཨཱ་ཡིས་བསྔགས་ཏེ་སློབ་
མ་ལ་བསྟན་ཅིང། ཆོས་རྣམས་གཟུགས་བརྙན་ལྟ་བུ་སྟེ། །གསལ་ཞིང་དག་ལ་རྙོག་པ་མེད། །བཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཡང་དག་འབྱུང། །རྡོ་རྗེ་སེམས་དཔའ་མེ་ལོང་བཞིན། །དེར་ནི་གསལ་དག་རྙོག་པ་མེད། །སངས་
རྒྱས་ཀུན་བདག་རང་ཉིད་ནི། །བུ་ཁྱོད་ཀྱི་ནི་སྙིང་ལ་ཞུགས། །རང་བཞིན་མེད་ཅིང་གནས་མེད་པར། །ཆོས་རྣམས་དེ་ལྟར་ཤེས་ནས་ཁྱོད། །སེམས་ཅན་དོན་ནི་མཉམ་མེད་བྱོས། །སྐྱོབ་པ་རྣམས་ཀྱི་སྲས་སུ་སྐྱེ། །ཞེས་བརྗོད་དེ། སྤྱིར་ཆོས་རྣམས་

[034B] ཁྱད་པར་དུ་རང་གི་སྙིང་ལ་ཞུགས་པའི་རྡོ་རྗེ། སེམས་དཔའ་མེ་ལོང་ནང་གི་གཟུགས་བརྙན་དང་འདྲ་བར་ཤེས་པར་གྱིས་ཤིག་ཅེས་གོ་བར་བྱའོ། །དབྱངས་ཐ་མ་ཨཿ་ལས་སྐྱེས་པའི་དྲིལ་བུ་ཨཿ་ཞེས་བརྗོད་དེ་
ཐམས་ཅད་ནམ་མཁའི་མཚན་ཉིད་དེ། །ནམ་མཁའ་ལ་ཡང་མཚན་ཉིད་མེད། །ནམ་མཁའ་མཉམ་པ་ཉིད་སྦྱོར་བས། །ཐམས་ཅད་མཆོག་ནི་མཉམ་ཉིད་གསལ། །ཞེས་བརྗོད་དེ་སྦྱིན་ནོ། །ཧོ་ལས་སྐྱེས་པའི་མདའ་གཞུ་ཧོ་ཞེས་བརྗོད་ཅིང། ཨོཾ་རྦ་ཏ་ཐཱ་ག་ཏ་ཨ་
ནུ་རཱ་ག་ཡ་སྭ། ཞེས་བརྗོད་ཅིང་བྱིན་ཏེ། སློབ་མས་ཀྱང། ཨོཾ་རྦ་ཏ་ཐཱ་ག་ཏ་ཨ་ནུ་རཱ་གཡི་མ། །བཞི་པ་ལ་གཉིས་ལས་
སྤྱིའི་ཆོས་བཤད་པའི་རྗེས་གནང་ནི། དེ་ནས་བླ་མས་བྷྲཱུཾ་ལས་བྱུང་བའི་འཁོར་ལོ། དེ་ནས་ཡང་ཨཱ་ལས་སྐྱེས་པའི་མེ་ལོང། བྫྲ་སཏ། ཞེས་པས་བྱིན་ལ། རྡོ་རྗེ་སེམས་དཔའ་མེ་ལོང་བཞིན་ཞེས་པ་ནས་རྐང་པ་བཞི་བརྗོད་ལ་མེ་ལོང་དང་དེའི་ནང་གི་
གཟུགས་བརྙན་ཐ་མི་དད་པ་བཞིན་དུ་བྱང་ཆུབ་ཀྱི་སེམས་ཀྱི་ངོ་བོ་རྡོ་རྗེ་སེམས་དཔའ་དེ་རང་གི་སེམས་དང་ཐ་མི་དད་དུ་ཤེས་པར་གྱིས་ཤིག་ཅེས་བརྗོད་དོ། །དེ་ནས། ཨོཾ་བྫྲ་ཧེ་ཏུ་མཾ། ཞེས་པས་བྷྲཱུཾ་ལས་བྱུང་བའི་འཁོར་ལོ་མདུན་ནམ་སྟན་དུ་སྦྱིན། དབྱངས་
ཐ་མ་ཨཱ་ལས་བྱུང་བའི་རུང། ཨོཾ་བྫྲ་བྷ་ཥ་རཾ། ཞེས་པས་ལག་པ་གཡས་སུ་གཏད་ལ་འབུད་དུ་གཞུག་དབྱངས་དང་པོ་ཨཿ་ལས་བྱུང་བའི་གསང་འདུས་ཀྱི་པོ་ཏི་ལག་པ་གཡོན་དུ་གཏད་ལ། དེང་ནས་བརྩམས་ཏེ་སེམས་བསྐྱེད་པ། །ཙམ་གྱིས་

[035A]༄༅། །ཆོས་དུང་བླ་མེད་པ། །ཀུན་ནས་ཡོངས་སུ་བཀང་ནས་ནི། །ཆོས་ཀྱི་འཁོར་ལོ་བསྐོར་བར་གྱིས་ཞེས་བརྗོད་ལ་དྲིལ་བུའང་དཀྲོལ་དུ་གཞུག་གོ་དེ་ནས་སློབ་མ་གཙོ་བོའི་ང་རྒྱལ་འཛིན་པ་ལ། མདོར་ན་འཇིག་རྟེན་ཐམད་
དུ། ༑སེམས་ཅན་ཀུན་ལ་ཕན་པའི་ཕྱིར། །ཇི་ལྟར་སྣ་ཚོགས་འདུ་ལ་འགྱུར་བའི། །ཆོས་ཀྱི་འཁོར་ལོ་བསྐོར་བར་གྱིས། །ཞེས་པ་དང། དེ་བཞིན་དུ་སློབ་མ་རིགས་ལྔ་སོ་སོའི་ང་རྒྱལ་དུ་འཕོར་གཞུག་ལ། ཆོས་ཀྱི་གནས་སུ་རྡོ་རྗེ་དང། རིན་པོ་ཆེ་དང་
པམ་དང། རལ་གྲིའི་འཁོར་ལོ་རབ་ཏུ་བསྐོར། །ཞེས་བརྗོད་ལ། རང་རང་གི་ས་བོན་ལས་བསྐྱེད་པའི་ཕྱག་མཚན་གཏད་ལ། རིགས་ལྔ་སོ་སོའི་དཀྱིལ་འཁོར་སྤྲུལ་བཤད་བྱེད་པའི་རྗེས་གནང་སྦྱིན་ནོ། །དེ་ལྟར་ཆུ་དང་ཅོད་པན་གྱི་དབང་བསྐུར་བ་ནི། རྒྱུ་
མཐུན་གྱི་འབྲས་བུ་ཡིན་ལ། རྡོ་རྗེ་དང། དྲིལ་བུ་དང། མིང་དབང་བསྐུར་བ་ནི་རྣམ་སྨིན་གྱི་འབྲས་བུ། སློབ་དཔོན་གྱི་དབང་བསྐུར་བ་ནི་སྐྱེས་བུ་བྱེད་པའི་འབྲས་བུ། དབང་གོང་མ་གསུམ་ནི་བྲལ་བའི་འབྲས་བུའོ། །འོག་ནས་འབྱུང་བའི་ལུང་བསྟན་
དང༑ དབུགས་དབྱུང་སོགས་སྐབས་འདིར་བྱེད་ནའང་འགལ་བ་མེད་དོ། །ལྟར་ན་སློབ་དཔོན་དུ་བྱ་བའི་ཆེད་དུ་ཁམས་གསུམ་པའི་ཆོས་ཀྱི་རྒྱལ་སྲིད་དུ་དབང་བསྐུར་བས་སློབ་དཔོན་གྱི་དབང་དང། ཕྱིར་མི་ལྡོག་པའི་ས་བོན་ཁྱད་པར་ཅན་བསྐྲུན་
ཅིང་ཕྱིར་མི་ལྡོག་པའི་དབང་དང་འདྲ་བས་ཕྱིར་མི་ལྡོག་པའི་དབང་དང། དབང་དྲུག་ག་ལ་བུམ་པའི་ཆུའི་བྱ་བ་རྗེས་སུ་འགྲོ་བས་བུམ་པའི་དབང་བསྐུར་བ་ཞེས་བྱ་བ་དེ་ཐོབ། ལུས་ཀྱི་དྲི་མ་ཐུན་མོང་བ་གསུམ་སྔར་བསགས་དག་ཅིང་ཕྱི་མ་

[035B] ལུས་ཐམས་ཅད་སྣང་ཞེ་ན་དྲི་མ་འཁྲུད་པས་སྐུ་རྡོ་རྗེ་སྦྱོང། །ལམ་བསྐྱེད་རིམ་ཡན་ལག་དང་བཅས་པ་བསྒོམ་པ་ལ་དབང་བར་བྱས། འབྲས་བུ་སྤྲུལ་པའི་སྐུ་འགྲུབ་པའི་ནུས་བ་ཁྱད་པར་ཅན་བཞག་གོ་ཞེས་དག་པ་སྦྱོན་ནོ། །དེ་ནས་སློབ་མས་ལྷ་དང་བླ་
མ་ལ་མཆོད་པ་དང་ཡོན་དབུལ་བ་སོགས་བྱའོ། །གཉིས་པ་ལ་གསུམ། གསང་བ་དང། ཤེས་རབ་ཡེ་ཤེས་དང། དབང་བཞི་པ་བསྐུར་བའོ། །དང་པོ་ནི། དེ་ལྟར་རྡོ་རྗེ་སློབ་དཔོན་གྱི་དབང་ཐོབ་པས། ལྷ་དང་བླ་མ་ཚོགས་ཀྱི་འཁོར་ལོས་མཉེས་པར་བྱས། སྐྱེ་གནས་མ་ཉམས་
པའི་གཞེན་ནུ་མ་ལོ་བཅུ་གཉིས་སམ། བཅུ་དྲུག་ལོན་པའི་ལང་ཚེ་དང་ལྡན་པའི་ཤེས་རབ་མ་དམ་ཚིག་དང་ལྡན་པ་བླ་མ་ལ་ཕུལ། རིན་པོ་ཆེའི་མཌལ་ཡང་ཕུལ་ཏེ། ཐལ་མོ་སྦྱར་ནས། ཁྱོད་ཀྱི་ཞབས་ཀྱི་བཀའ་དྲིན་གྱིས། །བདག་གིས་བླ་མེད་བྱ་བ་ཐོབ། །དེ་ཕྱིར་
གསང་བའི་དབང་གིས་ནི། །མགོན་པོས་རྗེས་སུ་བཟུང་བར་མཛོད། །ཅེས་གསོལ་བ་ལན་གསུམ་གདབ་བོ། །དེ་ནས་སློབ་མའི་མིག་དང་བཅིངས་ལ། རྣམ་སྣང་དུ་བསྒོམ་དུ་བཅུག་བླ་མས་རིག་མ་དེ་གཙོ་བོའི་ཡུམ་དུ་བསྙེན་སྒྲུབ་ཡན་ལག་བཞིའི་སྒོ་ནས་བསྐྱེད་
གནས་ལྔར་རིགས་ལྔ་དང། སྐྱེ་མཆེད་དང། སྐུ་གསུང་ཐུགས་བྱིན་གྱིས་བརླབ་པའང་བྱས་ནས། ཡབ་ཡུམ་གྱི་རྡོ་རྗེ་དང་པམ་བྱིན་གྱིས་བརླབས་ཏེ་སྙོམས་པར་ཞུགས་པས། ཤིན་ཏུ་དགའ་བའི་སྒྲས་དེ་བཞིན་གཤེགས་པ་ཐམས་ཅད་སྤྱན་དྲངས་ཞལ་ནས་ཞུགས་
པ་ཐུགས་ཀར་ཆགས་པ་ཆེན་པོའི་མེས་བྱང་ཆུབ་ཀྱི་སེམས་སུ་ཞུ་སྶྟེ། དགའ་བ་དང་པོ་གསུམ་ཉམས་སུ་མྱོངས། བོར་བུར་བཟུང་ལྷན་ཅིག་སྐྱེས་བའི་དགའ་བའང་བརྟན་པར་བྱས་ལ་ལྷ་ཐམས་ཅད་ཞུ་བའི་ངོ་བོ་བདེ་བ་དང་དབྱེར་མེད་དུ་ག་

[036A]༄༅། །གཡོན་པའི་མཐེབ་སྲིན་གྱིས་བླངས་ལ། འདི་དེ་སངས་རྒྱས་ཐམས་ཅད་ཀྱི། །དམ་ཚིག་ཆེན་པོ་རྨད་བྱུང་བ། །ཁམས་ལྔ་ལས་བྱུང་བཅུད་ཀྱིས་ལེན། །བདེ་བ་ཆེན་པོ་མྱོང་བར་གྱིས། །ཞེས་པའི་དོན་གོ་བར་བྱས་ལ། འདས་པའི་
རྡོ་རྗེ་འཆང་སོགས་ཀྱིས། །ཇི་ལྟར་སངས་རྒྱས་སྲས་དབང་བསྐུར། །བྱང་ཆུབ་སེམས་ནི་བཟང་པོ་ཡིས། །དེ་ལྟར་བུ་ཁྱོད་དབང་བསྐུར་རོ། །ཨོཾ་ཨཱ་བྫྲ་དཧྲི་ཀ་མཾ་ཧཱུཾ་སཱ་ཧཱ། ཞེས་པས་སློབ་མའི་ལྕེ་ཐོག་ཏུ་བཞག་དེས་ཀྱང། སངས་རྒྱས་ཐམས་ཅད་འདུས་
པའི་ངོ་བོར་བལྟས་ལ། ཨ་ཧོ་མ་ཧཱ་སུ་ཁ་ཞེས་བརྗོད་ལ་བཏུང་ངོ། །ཀྱེ་མ་བདེ་བ་ཆེན་པོའོ། །ཞེས་པའོ། །ཤེས་རབ་མས་ཀྱང། སྔ་མ་ལྟར་བསྐུར་རོ། །བླ་མས་ཡབ་ཡུམ་གཉིས་ཀྱིས་བྱང་སེམས་དཀར་དམར་བཏོན་ཏེ། དུང་ཆོས་སོགས་སུ་
བླུག་བདུད་རྩི་ལྷག་མ་དང་བསྲེས། །དྲི་ཞིམ་པོའི་ཆུ་དང་སྦྱར་བ་ཡི་གེ་གསུམ་གྱིས་བསྔགས་ནས་སྦྱངས་སྦར་སོགས་བྱས་ནས། བཀྲ་ཤིས་ཀྱི་ཚིགས་བཅད་དང། འདི་དེ་ཞེས་པའི་ཚིགས་བཅད་གཉིས་བརྗོད་ནས་བདུད་རྩི་ལྔ་སྤྱི་བོར་གཏོར་ཞིང། འཐུང་
དུ་གཞུག་པས་ཀྱང་དབང་བསྐུར་རོ། །དེ་ནས་མིག་དར་ཕྱེ་ནས། དེ་ལྟར་ཁྱོད་ཀྱིས་དཀྱིལ་འཁོར་བཞི་ལས་ཀུན་རྫོབ་བྱང་ཆུབ་སེམས་ཀྱི་དཀྱིལ་འཁོར་དུ་རྫས་གསང་བ་ལས་བྱུང་བའི་དབང་གང་བའི་དབང་བསྐུར་བཞེ་བཤད་པ་དེ་ཐོབ། ཐུན་མོང་བ་ངག་གི་དྲི་མ་རྫུན་
དུ་སྨྲ་བ་སོགས་སྔར་བསགས་དག་ཅིང། ཕྱི་མ་བསྡོམས་པ་དང། ཐུན་མོང་མ་ཡིན་པ་རླུང་ལ་ངག་ཏུ་གསུངས་པའི་དྲི་མ་རླུང་སྔགས་སོ་སོར་སྣང་ཞིང་ཞེན་པའི་དྲི་མ་འཁྲུད་པས་གསུང་རྡོ་རྗེ་སྦྱོང། སྒྱུ་ལུས་ཡན་ལག་དང་བཅས་པ་བསྒོམ་པ་ལ་

[036B] འབྲས་བུ་ལོངས་སྤྱོད་རྫོགས་པའི་སྐུ་འགྲུབ་པའི་ནུས་པ་ཁྱད་པར་ཅན་བཞག་གོ་ཞེས་དག་པ་སྦྱིན་ནོ། །གསང་བའི་དབང་ངོ། །གཉིས་པ་ནི། ཕྱག་དང་མཌལ་སྔོན་དུ་འགྲོ་བས། བླ་མ་ལ་རིག་མ་མཚན་ཉིད་དང་ལྡན་པ་
ཕུལ་བར་བསམས་ལ། ཀུན་མཁྱེན་ཡེ་ཤེས་ཕུང་པོ་ཅན། །སྲིད་པའི་འཁོར་ལོ་རྣམ་སྦྱོང་བ། །དེ་རིང་བཤད་པའི་རིན་ཆེན་གཏེར། །གཙོ་བོས་བདག་ལ་བཀའ་དྲིན་སྩོལ། །ཁྱོད་ཞབས་པམོ་སྤངས་ནས་ནི། །གཙོ་བོ་གཞན་ན་སྐྱབས་མ་
མཆིས། །འགྲེ་བའི་དཔའ་བོ་ཐུབ་ཆེན་པོས། །དེས་ན་བློ་མཆོག་བརྙེས་པར་མཛོད། །ཅེས་ལན་གསུམ་གསོལ་བ་གདབ་བོ། །དེ་ནས་ཕན་ཚུན་ངོ་ཚས་བཅིངས་ན་བདེ་བ་ཆེན་པོ་ངོས་མི་ཟིན་པ་སྤང་བའི་ཕྱིར། གཉིས་ཀ་ལ་གདོང་གཡོགས་
བཅིངས། བླ་མས་རིག་མ་བསང་སྦྱངས་ཏེ། གཙོ་བོའི་ཡུམ་དུ་བསྐྱེད། དེའི་ལུས་ལ་ས་བོན་ལྔ་ལས་རིགས་ལྔ་བཀོད་དེ་བྱིན་གྱིས་བརླབས་པའི་ལག་པ་སློབ་མའི་ལག་པར་གཏད་ལ། རང་གི་ལག་པ་གཡོན་པས་བཟུང། ལག་པ་གཡས་
པ་རྡོ་རྗེ་དང་བཅས་པ་སློབ་མའི་སྤྱི་བོར་བཞག་སྟེ། འདིར་ནི་ཁྱེད་རྣམས་དབང་པོ་ཡིན། །བདག་གིས་འདི་ལ་འདི་གཏད་དེ། །ཞེས་རྒྱལ་བ་རྣམས་དབང་དུ་བཙུགས་ཏེ། གཟུང་མ་ཡིད་འོང་འདི་ཁྱོད་ཀྱིས། །བསྟེན་བྱར་སངས་རྒྱས་རྣམས་ཀྱིས་བརྟགས། །
འཁོར་ལོའི་རིམ་པའི་སྦྱོར་བ་ཡིས། །བདེ་བ་དམ་པ་མྱང་བར་གྱིས། །རྡོ་རྗེ་སྐྱིལ་ཀྲུང་གིས་སེམས་ནི། །ནོར་བུའི་ནང་དུ་གནས་བལྟ་བས། །ཞེས་གོ་བར་བྱས་ནས་གཏད་པར་བྱའོ། །དེ་ནས་རག་མ་དེ། དཔའ་བོ་བུ་ནི་བླ་ན་མེད། དཔའ་བོ་ཁྱོད་ནི་སྤྲོའམ་

[037A]༄༅། །ཅི༑ ༑བཤད་དང་གཅི་བ་བཟའ་བ་དང། །ཤ་དང་ཁུ་ཁྲག་དེ་བཞིན་ཏེ། །བུ་ཁྱོད་ཅི་དགར་སྤྲོ་གྱུར་ཏམ། །བུད་མེད་རྟག་ཏུ་གུས་པ་དང། །བདག་གི་པམར་འོ་བྱེད་པ། །བུ་ཁྱོད་ཅི་བཞེད་བདེན་པར་སྨྲོས། །ཞེས་འདྲི་བ་ལ། སློབ་
མས། ཁུ་ཁྲག་ལ་སོགས་བཟའ་བ་དང། །བུད་མེད་རྣམས་ལ་རྟག་གུས་དང། །བྷ་གའི་པམར་འོ་བྱེད་པ། །ལྷ་མོ་ཙ་ཕྱིར་བདག་མི་སྤྲོ། །ཞེས་བརྗོད་པ་དང། རིག་མ་དེ་དགྱེས་ནས། སྐྲ་བཀྲོལ་གོས་དང་བྲལ་བར་བྱས་ནས། རང་གི་ཆུ་སྐྱེས་ཕྱེ་ནས་གསལ་
བར་སྟོན་ཅིང། ཨེ་མ་བདག་གི་པམ་འདི། །བདེ་བ་ཀུན་དང་ཡང་དག་ལྡན། །གང་ཞིག་ཆོ་གས་བསྟེན་བྱེད་པ། །དེ་ཡི་མདུན་ན་བདག་གནས་སོ། །སངས་རྒྱས་བསྟེན་པ་ལ་སོགས་པ། །པམར་བྱ་བ་ཇི་བཞིན་གྱིས། །བདེ་ཆེན་རྒྱལ་པོ་རང་ཉིད་ནི། །འདི་ཉིད་
དུ་ནི་རྟག་ཏུ་བཞུགས། །བླུན་པོ་གང་ཞིག་འདི་སྤོང་བ། །དེ་ལ་མཆོག་གི་དངོས་གྲུབ་མེད། །བྷ་ཛ་མོ་ཀྵ་ཧོ། ཞེས་བརྗོད་པ་དང། སློབ་མ་རྣམ་སྣང་ངམ་གཙོ་བོར་བསྐྱེད། རིག་མ་སྔར་ལྟར་རམ་སྤྱན་མར་བསྐྱེད་དེ། །རིགས་ལྔའི་ཚོགས་པ་ཅན་དུ་བྱས་ནས་
རྡོ་རྗེ་དང་པམ་འདུ་བྱས་ཏེ། ཞལ་ལུང་ལས། ན་ལི་གསུམ་པོ་བཙལ་བར་བྱ། །རྡོ་རྗེ་དབྱིངས་ཀྱི་དབང་ཕྱུག་རྩ། །གཟུང་འཛིན་བྲལ་བ་བྷ་གའི་དབུས། །བླ་མའི་མན་ངག་སྟོབས་ཀྱིས་ནི། །སོར་མོས་གོ་བར་བྱ་དགོས་སོ། །ཞེས་གསུངས་པས། མཛུབ་མོའི་
རྩེ་དང། ལྕེ་རྩེ་ལ་ཧྲཱི་དམར་པོ་བཀོད་པ། ཤཱི་ཧ་བརྗོད་པ་སྔོན་དུ་འགྲོ་བས། རྩ་བསྐུལ་ནས་རྙེད་པའི་རྟགས་བྱུང་བ་དང། ཨོཾ་ཤཱི་ཤཱཤཱི་ཧ་ཧ་ཧ་སཱ་ཧཱ། ཞེས་པ་དང། ཨོཾ་རྦ་ཏ་ཐཱ་ག་ཏཱ་ཨ་ནུ་རཱ་ག་ཎ་བྫྲ་སྭ་བྷཱ་ཝ་ཨཱམ་ཀོ་ཉ་ཧཾ། ཞེས་པའི་སྔགས་

[037B] བླ་མའི་མན་ངག་ལས་དགའ་བཞིའི་དབྱེ་བ་ཤེས་པས། རང་གི་སྙིང་གའི་ས་བོན་གྱི་འོད་ཟེར་གྱིས་དེ་བཞིན་གཤེགས་པ་ཚད་མེད་པ་སྤྱན་དྲངས་ཏེ། ལུས་ལ་གཞུག་ཅིང། བླ་མས་ཀྱང་རྣམ་སྣང་དང་སྤྱན་མ་སོགས་དཔག་ཏུ་མེད་པ་བཅུ་གནས། སྙོམས་
པར་ཞུགས་པས་དགའ་བ་བརྩམ་པར་བྱའོ། །སྤྱི་བོ་ནས་བྱང་ཆུབ་ཀྱི་སེམས་བབས་པ་ལས་སྐྱེས་པའི་དགའ་བ་དང་པོ་གསུམ་ཉམས་སུ་མྱོང་བར་བྱས་ཤིང། རྡོ་རྗེ་ནོར་བུར་གནས་པ་ཕྱིར་མ་འཕོས་པ་ལས་བྱུང་བའི་ལྷན་ཅིག་སྐྱེས་པའི་བདེ་བ་དང། སྟོང་ཉིད་རྟོགས་པའི་
ཤེས་རབ་ངོ་བོ་དབྱེར་མེད་ངས་ཟིན་པར་བྱས་ལ། དེ་ཉིད་ཤེས་རབ་ཡེ་ཤེས་ཀྱི་དབང་དུ་ངོ་སྤྲོད་པར་བྱའོ། །ཞལ་ལུང་ལས། དེ་ནས་དེ་ལ་རང་བྱུང་གི། ཆོས་སྐུ་རབ་དགའ་མཁའ་མཉམ་པ། །ལྷག་པའི་ལྷ་ཞེས་བྱ་བ་ནི། །རྟོག་བྱའི་ཕྱིར་དུ་བུ་མོ་སྦྱིན། །ཞེས་གཟུངས་པ་ལྟར་
རོ༑ ༑དེ་ནས་སློབ་དཔོན་གྱིས། །དབང་བསྐུར་འདི་ནི་ཇི་ལྟ་བར། །བྱང་ཆུབ་སྤྱོད་གཞན་དེ་བཞིན་དུ། །དགེ་བའི་ཚུལ་ནི་གཞན་བསྲུང་བ། །སངས་རྒྱས་སྐུ་སོགས་ཐོབ་མི་འགྱུར། །དམ་ཚིག་དག་ནི་བསྲུང་བ་དང། །རྟག་ཏུ་སྡམ་པ་བསྐྱང་བར་བྱ། །བཅུ་ཕྱེད་སྒྲོན་མ་མི་འཆི་
སྤྱད། །དམ་ཚིག་གཞན་ཡང་བསྲུང་བ་ནི། །དཀོན་མཆོག་སྣོད་གཞོམ་བུད་མེད་ཀུན། །མཆོག་མྱང་ལོག་པའི་དག་མ་ཡིན། །འདི་དག་ཆོ་ག་བཞིན་བསྲུང་བ། །རྣལ་འབྱོར་རྒྱུད་དུ་གང་བཤད་པའོ། །ཞེས་པས་དམ་ཚིག་བརྗོད་ལ། །སློབ་མས་ཀྱང་ཁས་བླངས་ཏེ་
བུས་མོ་བཙུགས་ཐལ་མོ་སྦྱར་བ་ལ། །རིག་མའི་བརྟུལ་ཞུགས་སྦྱིན་པར་བྱ་སྟེ། བདག་གིས་དེ་རིང་ཡང་དག་བཤད། །སྒྲུབ་པ་པོ་ལ་རིག་མ་སྦྱིན། །བྱང་ཆུབ་ཆེན་པོ་སྒྲུབ་པའི་ཕྱིར། །དེ་བཞིན་གཤེགས་རྣམས་མཁྱེན་པར་གསོལ། །ཐབས་གཞན་གྱིས་ནི་

[038A]༄༅། །འཚང་མི་རྒྱ། །དེ་བས་འདིར་ནི་རིག་མ་མཆོད། །ཆོས་ཀུན་གཉིས་སུ་མེད་པ་ལ། །དངོས་པོ་གཉིས་སུ་བཏགས་པ་ཡིན། །དེ་བས་འཁོར་བ་རྣམ་གྲོལ་བར། །རྟག་ཏུ་ཁྱོད་ཀྱིས་མི་བྱའོ། །འདི་ནི་སངས་རྒྱས་ཐམས་ཅད་ཀྱི། །
རིག་མའི་བརྟུལ་ཞུགས་བླ་མེད་པའོ། །རྨོངས་པ་གང་ཞིག་འདའ་བྱེད་པ། །དེ་ལ་མཆོག་གི་དངོས་གྲུབ་མེད། །ཅེས་བརྗོད་དེ་མིག་དར་ཕྱེ་ཞིང། །ཁྱོད་ཀྱིས་བྷ་གའི་དཀྱིལ་འཁོར་དུ་ཤེས་རབ་མ་ལ་བརྟེན་ནས་ཐོབ་པའི་དབང་ལ་ཤེས་རབ་
ཡེ་ཤེས་ཀྱི་དབང་ཞེས་བཤད་པ་དེ་ཐོབ། ཐུན་མོང་བ་ཡིད་ཀྱི་དྲི་མ་བརྣབ་སེམས་སོགས་སྔར་བསགས་འདག་ཅིང་ཕྱི་མ་སྡོམ།
བྱེད༑ དོན་དམ་འོད་གསལ་གྱི་རྫོགས་རིམ་ཡན་ལག་དང་བཅས་པ་བསྒོམ་པ་སོགས་ལ་དབང་བར་བྱས། འབྲས་བུ་ཆོས་ཀྱི་སྐུ་མངོན་དུ་འགྱུར་བའི་ནུས་པ་ཁྱད་པར་ཅན་བཞག་གོ་ཞེས་དག་པ་སྦྱིན་ནོ། །ཤེས་རབ་ཡེ་ཤེས་ཀྱི་དབང་ངོ། །གསུམ་
པ་ནི། ཡོན་དང་མཌལ་དང་ཕྱག་ཕུལ་ཏེ། ཁྱོད་ཞབས་པམོའི་བཀའ་དྲིན་གྱིས། །གཙོ་བོ་དབང་བསྐུར་རྣམ་གསུམ་ཐོབ། །དེ་རིང་རིན་ཆེན་བཞི་པ་ཡང། །བཀའ་དྲིན་གྱིས་ནི་བསྐྱབ་ཏུ་གསོལ། །ཞེས་དབང་བཞི་པའི་དོན་དུ་གསོལ་བ་
ལན་གསུམ་གདབ་པོ།རྒྱུད་ལས། དེ་ལྟར་དེ་བཞིན་བཞི་པ་ཡང། །ཞེས་པ་དང། ཁ་ཅིག་ཏུ། བཞི་པ་དེ་ཡང་དེ་བཞིན་ནོ། །ཞེས་དབང་གསུམ་པ་དང་དཔེ་དོན་དུ་སྦྱར་ནས་སྟོན་པར་གསུངས་པས། དེའི་དོན་ཅུང་ཟད་བཤད་ན་ཁྱོད་

[038B] སེམས་ལྷན་ཅིག་སྐྱེས་པའི་དགའ་བས་སྟོང་བ་ཡུལ་དུ་བྱས་པ་གཉིས་མཉམ་དུ་ཡོད་པ་དཔེ་དེ་བཞིན་དུ། དོན་འདི་གོམས་པར་བྱས་པ་ལ་བརྟེན་
ནས། མཐར་རླུང་སེམས་ཙམ་ལས་གྲུབ་པའི་ལོངས་སྤྱོད་རྫོགས་པའི་ཡེ་ཤེས་ཀྱི་སྐུ་རང་སྣང་གི་རིག་མ་དང་ཁ་སྦྱོར་བའི་ལུས་ཅན་དང། སེམས་ལྷན་ཅིག་སྐྱེས་པའི་དགའ་བ་སྟོང་པ་ཉིད་ལ་གཉིས་སྣང་ནུབ་པའི་ཚུལ་དུ་ཞུགས་པའི་ཐམས་ཅད་སྟོང་པ་འོད་གསལ་གཉིས་ངོ་བོ་དབྱེར་མེད་པའི་ཟུང་འཇུག་གི་གོ་འཕང་མངོན་དུ་བྱེད་དེ། དེ་ནི་ཐོབ་བྱ་དོན་གྱི་དབང་བཞི་པ་ཡིན་ནོ། །ཞེས་བརྗོད་ལ། །དངོས་པོ་ཐམས་ཅད་དང་བྲལ་བ་ཕུང་པོ་ཁམས་དང་སྐྱེ་མཆེད་དང། །གཟུང་དང་འཛིན་པ་རྣམས་སྤངས་པའི་
ཆོས་བདག་མེད་པ་མཉམ་ཉིད་པས། །རང་སེམས་གདོད་ནས་མ་སྐྱེས་པ། །སྟོང་པ་ཉིད་ཀྱི་རང་བཞིན་ནོ། །ཞེས་བརྗོད་དེ། སྟོང་པ་ཉིད་རྐྱང་པ་ལ་ངོ་སྤྲོད་པ་དེ་ལྟ་བུ་མ་ཡིན་པར་ཟབ་གསལ་གཉིས་སུ་མེད་པའི་ཡེ་ཤེས་ཟུང་འཇུག་གི་དོན་ལ་ངོ་འཕྲོད་པར་
བྱའོ། །དེ་ལྟར་ཁྱོད་ཀྱིས་དོན་དམ་པ་བྱང་ཆུབ་ཀྱི་སེམས་ཀྱི་དཀྱིལ་འཁོར་དུ་དབང་བཞི་པ་ཚིག་དབང་རིན་པོ་ཆེ་ཐོབ། སྒོ་གསུམ་གྱི་སྒྲིབ་པའི་བག་ཆགས་འཁྲུད་པའི་ནུས་པ་བཞག་བདེན་གཉིས་དབྱེར་མེད་ཟུང་འཇུག་གི་རྫོགས་རིམ་བསྒོམ་པ་ལ་
དབང་བར་བྱས། འབྲས་བུ་ཟུང་འཇུག་ཡན་ལག་བདུན་ལྡན་གྱི་སྐུ་མངོན་དུ་འགྱུར་བའི་སྐལ་བ་ཅན་དུ་བྱས་སོ། །ཞེས་དག་པ་སྦྱིན་ནོ། །དབང་བཞི་པའོ། །དེ་ནས་སློབ་མས་ཚོགས་ཀྱི་མཆོད་པ་དང། ཡོན་དང་མཌལ་སོགས་དབུལ་བར་བྱའོ། །གསུམ་

[039A]༄༅། །པ་ལ་གསུམ། ལུང་བསྟན་དང། རྗེས་གནང་དང། དབུགས་དབྱུང་ངོ། །དང་པོ་ནི། བླ་མས་རང་ཉིད་འཀྱ་ཐུབ་པར་བསྐྱེད། ལག་པ་གཡེན་པའི་ཁུ་ཚུར་གྱིས་སྙིང་གར་ཆོས་གོས་ཀྱི་གྲྭ་འཛིན་པའི་ཚུལ་དུ་བྱ། གཡས་པས་
མཆོག་སྦྱིན་པའི་ཕྱག་རྒྱ་སློབ་མའི་སྤྱི་བོར་གཏུགས་ཏེ། ཨོཾ་ང་ཡིས་འདི་ལྟར་ལུང་བསྟན་ཏེ། །རྡོ་རྗེ་སེམས་དཔའ་དེ་བཞིན་གཤེགས། །སྲིད་པའི་མཐའ་ནི་གྲུབ་པའི་ཕྱིར། །སྲིད་པའི་ངན་འགྲོ་ཉིད་ལས་བཏོན། །ཀྱཻ་དེ་བཞིན་གཤེགས་པ་རྡོ་རྗེ་ཆེ་གེ་མོ་ཞེས་
བྱ་བར་འགྱུར་ཞིང། སིདྷི་བཧུར་བཧུ་བ་སཱ་ཨཱ་འདི་ཡི་དབང་བསྐུར་གྱུར་པ་ཡིས། །བསྔགས་པས་འགྲོ་བ་ཀུན་གྱི་བདག་བླ་ན་མེད་པའི་བྱང་ཆུབ་ཏུ། །བདེར་གཤེགས་ཀྱིས་ཀྱང་ལུང་བསྟན་མཛད། །ཅེས་བརྗོད་དེ། །གཉིས་པ་ནི། ངོ་བོ་ཉིད་ཀྱི་སེམས་ཅན་
རྣམས། །ཇི་ལྟ་ཇི་ལྟར་འདུལ་འགྱུར་བ། །དེ་ལྟ་དེ་ལྟར་ཆགས་ལ་སོགས། །གཙང་བས་སེམས་ཅན་དོན་བྱའོ། །ཉིན་རེ་བཞིན་དུ་ཐུན་བཞི་རུ། །ཏིང་འཛིན་གསུམ་གྱི་སྦྱོར་ལྡན་པར། །འགྱུར་བས་ཐན་མོང་ཅིག་ཤེས་ཀྱི། །དངོས་གྲུབ་ཐོབ་པར་འགྱུར་བར་
བྱ༑ ༑མི་སྣང་བ་ནི་སྟོང་ཡིན་ཏེ། །མངོན་ཤེས་ལྡན་པ་ཉིས་སྟོང་ཡིན། །རིག་པ་འཛིན་པ་སུམ་སྟོང་ཡིན། །རྡོ་རྗེ་ཅན་ནི་འགྲོ་ཀུན་བདག་ཞི་དང་རྒྱས་སོགས་ལས་གང་དང། །དེ་ལས་གཞན་བཅི་འདོད་པ། །འཁོར་ལོ་རྗེས་བརྙེས་སྦྱོར་བ་ཡིས། །བསྒྲུབས་ན་
མྱུར་དུ་འགྲུབ་པར་འགྱུར། །ཞེས་སེམས་ཅན་གྱི་དོན་བྱེད་པ་དང་དངོས་གྲུབ་སྒྲུབ་པའི་རྗེས་གནང་སྦྱིན་ནོ། །གསུམ་པ་ནི། ཕྱིར་མི་ལྡོག་པ་ཉིད་དུ་དབུགས་འགྱིན་པའི་དམ་ཚིག་གསུམ་སྦྱིན་པར་བྱ་སྟེ། །མཆོག་གསང་དཀྱིལ་འཁོར་དམ་པ་ནི། །མཐོང་

[039B] །སྡིག་པ་ཀུན་ལས་ངེས་གྲོལ་བར། །ཁྱེད་རྣམས་དེར་ནི་ལེགས་པར་གནས། །བདེ་ཆེན་ཐེག་པ་འདི་ལ་ནི། །སླར་ཁྱོད་འཆི་བ་ཡོད་མིན་ཏེ། །མི་ཚུགས་པ་དང་མི་གསོད་པ། །ཅིས་ཀྱང་མི་ཚུགས་དཀའ་བར་གྱིས། །སྲིད་དང་ཤིན་ཏུ་དག་པའི་ཕྱིར། །སྲིད་པའི་སྡུག་བསྔལ་ལས་ཁྱོད་འདས། །སྲིད་པ་ཤིན་ཏུ་
གྲུབ་པའི་ཕྱིར། །སྟོན་པའི་མཆོག་ཏུ་འགྱུར་བ་ཡིན། །དམ་ཚིག་སྡོམ་པ་གྲུབ་པ་ཡིན། །རྟག་ཏུ་ཁྱོད་ཀྱིས་བསྲུང་བར་བྱ། །སངས་རྒྱས་ཀུན་གྱིས་མཐུན་པར་གསུངས། །དམ་པ་རྟག་པའི་བཀའ་ཡིན་ནོ། །གང་ཞིག་བསྐྱེད་པ་ཙམ་གྱིས་ནི། །སངས་རྒྱས་ཉིད་དུ་
དོགས་མེད་པའི། །བྱང་ཆུབ་སེམས་ནི་བཏང་མི་བྱ། །ཕག་གི་རྡོ་རྗེ་གང་ཡིན་པའོ། །དམ་པའི་ཆོས་ནི་མི་སྤང་ཞིང། །ནམ་ཡང་འདོར་བར་མི་བྱའོ། །མི་ཤེས་པའམ་རྨོངས་པ་ཡིས། །ཚུལ་ཆེན་བསྟན་པར་མི་བྱའོ། །བདག་ཉིད་ཡོངས་སུ་སྤངས་ནས་སུ་
དཀའ་ཐུབ་ཀྱིས་ནི་མི་གདུང་ཞིང། །ཅི་བདེ་བར་ནི་བདེ་བར་བཟུང། །འདི་ནི་མ་བྱོན་རྫོགས་སངས་རྒྱས། །རྡོ་རྗེ་དྲིལ་བུ་ཕྱག་རྒྱ་རྣམས། །ནམ་ཡང་ཡོངས་སུ་མི་འདོར་ཞིང། །སློབ་དཔོན་སྨད་པར་མི་བྱ་སྟེ། །འདི་ནི་སངས་རྒྱས་ཀུན་དང་འདྲ། །སངས་རྒྱས་ཀུན་
མཚུངས་བླ་མ་ཡི། །སློབ་དཔོན་ལ་ནི་གང་སྨོད་པ། །དེས་ནི་སངས་རྒྱས་ཀུན་སྨད་པས། །རྟག་ཏུ་སྡུག་བསྔལ་ཐོབ་པར་འགྱུར། །རིམས་དང་དུག་དང་དབྱིག་དུག་དང། །མཁའ་འགྲོ་རྣམས་ཀྱིས་གཙེས་པ་དང། །བགེགས་དང་ལོག་འདྲེན་གཏུམ་པོ་ཡིས། །བསད་
ནས་རྒྱལ་བར་ལྟུང་བར་འགྱུར། །དེ་བས་ནན་ཏན་ཐམས་ཅད་ཀྱིས། །རྡོ་རྗེ་སློབ་དཔོན་བློ་གྲོས་ཆེ། །དགེ་བ་རབ་ཏུ་མི་སྦྱོམས་པ། །ནམ་ཡང་སྨད་པར་མི་བྱའོ། །བླ་མ་ལ་ནི་གུས་བཅས་ཡོན། །རྗེས་མཐུན་ཁྱོད་ཀྱིས་སྦྱིན་པར་བྱ། །དེས་ནི་རིམས་སོགས་གནོད་

[040A]༄༅། །པ་རྣམས། །ཕྱིར་ཞིང་འབྱུང་བར་མི་འགྱུར་རོ། །རྟག་ཏུ་རང་གི་དམ་ཚིག་བསྲུང། །རྟག་ཏུ་དེ་བཞིན་གཤེགས་པ་མཆོད། །རྟག་ཏུ་བླ་མ་ལ་ཡང་དབུལ། །འདི་ནི་སངས་རྒྱས་ཀུན་དང་འདྲ། །དེ་བྱིན་སངས་རྒྱས་ཐམས་ཅད་ལ། །
རྟག་ཏུ་བྱིན་པ་ཉིད་དུ་འགྱུར། །དེ་བྱིན་བསོད་ནམས་ཚོགས་ཡིན་ཏེ། །ཚོགས་ལས་དངོས་གྲུབ་མཆོག་ཏུ་འགྱུར། །གང་ཕྱིར་འདིར་ནི་ལགས་གནས་པས། །དེང་ཁྱོད་སྐྱེ་བ་འབྲས་བུར་བཅས། །དམ་ཚིག་ལྷ་རྣམས་ཀུན་མཉམ་པར། །དེང་ཁྱོད་འགྱུར་བར་ཐེ་
ཚོམ་མེད། །སངས་རྒྱས་རྡོ་རྗེ་འཛིན་བཅས་པ། །ཀུན་གྱིས་དེང་ཁྱོད་དབང་བསྐུར་བས། །ཁམས་གསུམ་ཀུན་གྱི་རྒྱལ་པོ་ཆེ། །རྒྱལ་པོའི་བདག་པོར་བརྟན་པ་ཡིན། །དེང་ནི་བདུད་ལས་རྣམ་རྒྱལ་ཏེ། །གྲོང་ཁྱེར་མཆོག་ཏུ་རབ་ཏུ་ཞུགས། །ཁྱེད་རྣམས་ཀྱིས་ནི་སངས་
རྒྱས་ཉིད། །དེང་ཁྱོད་ཐོབ་པར་ཐེ་ཚོམ་མེད། །དེ་ལྟར་ཡིད་ནི་རབ་དང་རྡོ་རྗེ་ཉིད་དུ་གྱིས། །རང་གི་དམ་ཚིག་མི་བཟད་བདེ་ཆེན་བསྟེན་པར་གྱིས། །དེང་ནི་འགྲོ་བ་མྱུར་བདེ་རྡོ་རྗེ་སེམས་དཔའ་དང། །རབ་ཏུ་མཉམ་ཞིང་རྟག་པ་ཉིད་དུ་གཏོགས་པར་འགྱུར། །ཞེས་བརྗོད་ཅིང་
དོན་བཤད་ལ། སློབ་མའི་སྟེང་དུ་གདུགས་བཟུང་ནས། སྐོར་བ་ལན་གསུམ་བྱེད་དུ་བཅུག་ལ་དཀྱིལ་འཁོར་གྱི་ཤར་གྱི་སྒོར་ཕྱག་འཚལ་དུ་བཅུག་ནས། མགོ་ས་ལ་སྨད་ལ། སློབ་དཔོན་གྱིས། སྔགས་དང་རྒྱུད་རྣམས་འཛིན་པ་ཡི། །སློབ་མ་འདི་ནི་ཕུལ་བ་
ལགས། །ཞེས་བརྗོད་དེ། དཀྱིལ་འཁོར་གྱི་གཙོ་བོ་ལ་དབུལ་བར་བྱའོ། །དེ་ནས་སློབ་མ་ལ། ད་ནི་ཁྱོད་ཉིད་དཀྱིལ་འཁོར་གྱི། །སློབ་དཔོན་སྔགས་དང་རྒྱུད་འཛིན་པར། །སངས་རྒྱས་བྱང་ཆུབ་སེམས་དཔའ་དང། །ལྷ་རྣམས་ཀུན་གྱིས་མཐུན་པར་གསུངས། སེམས་

[040B] །ཁྱོད་ཀྱིས་དཀྱིལ་འཁོར་ཆོ་ག་བཞིན། །རབ་ཏུ་འབད་དེ་འདྲི་བར་བྱ། །བསྒྲུབ་པ་པོ་རྣམས་རྒྱུད་ལ་སྦྱོར། །ཞེས་བརྗོད། སློབ་མས་ཀྱང་གུས་པས་ཕྱག་བྱས་ལ། གཙོ་བོས་ཇི་ལྟར་བཀའ་སྩལ་པ། །གསུངས་པ་དེ་བཞིན་བདག་བགྱིད་དོ། །ཞེ་
ཁས་བླང་བར་བྱའོ། །ཚིག་འདི་དག་ཕལ་ཆེར་སློབ་དཔོན་ཆེན་པོ་མར་མེ་མཛད་བཟང་པོའི་གཞུང་གི་འགྱུར་ལྟར་བྲིས་པ་ཡིན་ནོ། །གསུམ་པ་དཀྱིལ་འཁོར་གྱི་མཇུག་གི་ཆོ་ག་ནི། ཆོ་གའི་ཆད་ལྷག་གི་ཉེས་པ་ཞི་བའི་ཕྱིར་དུ་ཞི་བ་དང། ལྷ་ཚིམས་པའི་ཕྱིར་དུ་རྒྱས་
པའི་སྦྱིན་སྲེག་བྱ། དེ་ནས་སློབ་མ་རྣམས་ནུས་པ་ཅི་ཡོད་ཀྱིས་དཀྱིལ་འཁོར་མཆོད་དུ་གཞུག་རང་གིས་དཀྱིལ་འཁོར་ལ་ཕྱི་ནང་གསང་བ་དང། དེ་ཁོ་ན་ཉིད་ཀྱི་མཆོད་པ་དང། བསྟོད་པ་དང། བདུད་རྩི་མྱང་བ་སོགས་བྱས་ལ། ཚོགས་ཀྱི་འཁོར་ལོས་ཀྱང་མཉེས་པར་
བྱ། དེར་ཞུགས་པ་རྣམས་ཀྱིས་ཀྱང་བཟའ་བ་དང། བཅའ་བ་དང་བདོག་པ་སོགས་དཀྱིལ་འཁོར་ལ་ཕུལ་བས་ཚིམས་པར་བྱ་ཞིང། དེ་དག་དང་ལྷན་ཅིག་ཏུ་མཚན་མེ་མི་ཉལ་བར་གླུ་གར་ལ་སོགས་པས་མཆོད་ནས། ཁྱེད་རྣམས་ཀྱིས་འཇུག་པ་འདི་སུ་ལའང་
མ་སྨྲ་ཞིག་ཅེས་བསྒོའོ། །དེ་ནས་རང་གིས་ཕྱི་རོལ་ཏུ་ཕྱི་རོལ་གྱི་མཆོད་གཏེར་བྱ་སྟེ། ནང་དུ་ཞུགས་ནས་དཀྱིལ་འཁོར་ལ་ཕྱག་བཙལ། གཙོ་བོ་ལ་མཆོད་ཡོན་ལ་སོགས་པ་ཕུལ་ནས། དགེ་བ་བསྔོ་ཞིང་དཀྱིལ་འཁོར་ལ་ལན་གསུམ་བསྐོར་ནས་ཤར་
སྐོར་གཙོ་བོ་ལ་ཕྱོགས་པར་འདུག་ནས། ཆད་ལྷག་གི་ཉེས་པ་ཞི་བའི་དོན་དུ་ཡི་གེ་བརྒྱ་པ་ལན་གསུམ་བརྗོད་དེ། དེ་ནས་མེ་ཏོག་དང་བཅས་པའི་ཐལ་མོ་སྙིང་གར་སྦྱར་ལ། ནོངས་པ་བཟོད་པར་གསོལ། གང་ཡང་བདག་བློ་རྨོངས་པ་ཡིས། །ཉེས་བྱས་ཅུང་
[041A]༄༅། །ཟད་གང་བགྱིས་པ། །གང་ཕྱིར་ལུས་ཅན་སྐྱབས་ཡིན་ཕྱིར། །མགོན་ཁྱོད་དེ་ཀུན་བཟོད་པར་མཛོད། །མ་རྙེད་ཡོངས་སུ་མ་ཤེས་དང། །གང་ཡང་ནུས་པ་མ་མཆིས་པས། །འདིར་ནི་བྱ་བ་གང་བགྱིས་པ། །དེ་ཀུན་གཙོ་བོས་
བཟོད་མཛད་རིགས། །ཞེས་བརྗོད་དེ། འདོད་དོན་འགྲུབ་པར་གསོལ་བ་བཏབ་ལ། ཨོཾ་ཁྱེད་ཀྱིས་སེམས་ཅན་དོན་ཀུན་མཛད། །རྗེས་སུ་མཐུན་པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་ནས་ཀྱང། །སླར་ཡང་འབྱོན་པར་མཛད་དུ་གསོལ། །
ཨོཾ་ཨཱ་ཧཱུཾ། བྫྲ་མུཿ་ཞེས་པས་ཡེ་ཤེས་ཀྱི་དཀྱིལ་འཁོར་གཤེགས་སུ་གསོལ། །དམ་ཚིག་གི་དཀྱིལ་འཁོར་ཡི་གེ་སྔ་མ་བརྗོད་དེ་རང་གི་ཐུགས་ཀར་བསྡུ་བར་བྱའོ། །དེ་ནས། ཨོཾ་ཨ་ཀཱ་རོ་མུ་ཁཾ་རྦ་དྷ་རྨཱ་ཎཾ་ཨཱ་དྱ་ནྟྤྣྣ་ཏྭ་ཏ། ཨོཾ་ཨཱ་ཧཱུཾ་ཕཊ་སཱ་ཧཱ་
ཞེས་འདོན་ཞིང། སྟོང་པ་ཉིད་ཀྱི་ལྟ་བ་དྲན་བཞིན་པས། དྲིལ་བུ་འཁྲོལ་ཞིང། རྡོ་རྗེ་དང་བཅས་པའི་ལག་པས། ཐོག་མར་ལྷའི་མཚན་མ་རྣམས་མཐའ་ནས་རིམ་གྱིས་བསྡུ། དེ་ནས་རྡོ་རྗེས་ཤར་སྒོ་ནས་བརྩམས་ཏེ། ཚངས་ཐིག་གི་ལམ་ནས་གཙོ་བོའི་གནས་
ཀྱི་བར་དབྱི་ཞིང། རང་གི་མགོར་རྡུལ་ཚོན་ཅུང་ཟད་བླུག་ནས། གདན་རྣམས་བསྡུའོ། །དེ་ནས་རྡུལ་ཚོན་ལྷག་མ་རྣམས་ལེགས་པར་ཕྱགས་ཏེ། སློབ་མ་ལ་ཅུང་ཟད་སྦྱིན། གཞན་རྣམས་དུམ་པར་བླུག་སྟེ་རྒྱན་ཐམས་ཅད་ཀྱིས་བརྒྱན་ཏེ་རོལ་མིའི་སྒྲ་ལ་
སོགས་པ་དང་ལྡན་པས་ཁྱེར་ཏེ། འབབ་ཆུའམ་མཚོ་ཕྲན་ལ་སོགས་པར་དོར་རོ། །དེ་ནས་རྡོ་རྗེ་དྲིལ་བུ་བཟུང་བའི་ལག་པ་རྡོ་རྗེ་ཁུ་ཚུར་གཉིས་ཀྱི་མཛུབ་མོ་ལྕགས་ཀྱུ་བཞིན་བྱས་ཏེ། ཕན་ཚུན་འཁྱུད་པ་སྐམ་པའི་ཕྱག་རྒྱས། ཨོཾ་བྫྲ་ཀཱི་ལཱ་ཡ་ཨུ་ཏ་ཀཱི་

[041B] ཨོཾ་རུ་རུ་སྥུ་རུ་ཛྭ་ལ་ཏིཥྛ་སིངྡྷི་ལོ་ཙ་ནེ་རྦ་ཨྲྠ་སཱ་དྷ་ནི་སཱ་ཧཱ། ཞེས་འོ་མ་ལ་བརྒྱ་རྩ་བརྒྱད་བཟླས་ཏེ་ཕུར་བུ་རྣམས་བཀྲུས་པས་བགེགས་རྣམས་གསོས་ཏེ་སངས་
རྒྱས་པར་བསམས་ལ་ཁུང་བུ་དགང། དེ་ནས་ཕུར་བུའི་ལྷ་རྣམས་གཤེགས་སུ་གསོལ་ཞིང། ཕུར་བུའི་སྐུད་པ་རྣམས་བཀྲོལ་ཏེ་སྣོད་གཙང་མར་བཞག་ལ། ཙདན་གྱི་ཆུས་བསང་གཏོར་བྱ་ཞིང། སོ་སོའི་གནས་སུ་བཞག་གོ་སྔར་ཁྲོ་བོ་དང། ཕྱོགས་སྐྱོང་ཕྱོགས་
མཚམས་སུ་བཀོད་ཡོད་ནའང་མཆོད་གཏོར་ཕུལ་ལ། རང་གནས་སུ་གཤེགས་སུ་གསོལ་བར་བྱའོ། །གསང་བ་སྤྱི་རྒྱུད་ལས། དཀྱིལ་འཁོར་གྱི་ཡོ་བྱད་ཐམས་ཅད་སློབ་དཔོན་ཉིད་དབང་ལ། སློབ་མ་ལ་བགོ་བཤའ་བྱས་ན་དམ་ཚིག་ཉམས་པར་གསུངས་པ་
དང། བཞི་བརྒྱ་ལྔ་བཅུ་པ་ལས་ཀྱང། ཁུང་བུ་ཁེངས་དང་རབ་གནས་དང། །སྦྱིན་སྲེག་དཀྱིལ་འཁོར་རབ་གནས་དང། །དེ་ཀུན་སློབ་དཔོན་ཉིད་དབང་ཞེས། །རྡོ་རྗེ་མཆོག་ནི་འཛིན་པས་གསུངས། །ཞེས་བཤད་པས་ཡོ་བྱད་རྣམས་སློབ་དཔོན་ལ་དབུལ་ཞིང། སློབ་
དཔོན་མི་འདོད་ན་དཀོན་མཆོག་གསུམ་ལ་སོགས་པ་ལ་ཇི་ལྟར་རིགས་པར་དབུལ་ཞིང། ཁྱི་དང་བྱ་རོག་སོགས་ལ་ཅུང་ཟད་ཙམ་ཡང་མི་སྦྱིན་ནོ། །དེ་ནས་དགེ་འདུན་གྱི་སྟོན་མོ་དང། ཚོགས་ཀྱི་འཁོར་ལོས་བླ་མ་ལ་སོགས་པ་མཉེས་པར་བྱའོ། །བཀྲ་ཤིས་
ཀྱི་ཚིགས་བཅད་ཀྱིས་ཤིས་པ་བརྗོད་པའང་རྒྱས་པར་བྱའོ། །གསང་སྔགས་རྡོ་རྗེ་ཐེག་པའི་རྨངས་ཚུགས་ཤིང། །རིམ་གཉིས་ཟབ་མོའི་སྣེད་དུ་བྱེད་པ་ནི། །དམ་པ་གཅིག་ནས་གཅིག་ཏུ་བརྒྱུད་པ་ཡི། །རྣམ་དག་དབང་གིས་བསྒྲུབ་ལ་རག་ལས་པས། །

[042A]༄༅། །མགོན་པོ་ཡེ་ཤེས་ཞབས་ཀྱིས་བཀྲལ་བའི་དོན། །གསང་འདུས་འཇམ་པའི་རྡོ་རྗེའི་དཀྱིལ་འཁོར་དུ། གཞུག་དང་ཞུགས་ལ་བསྐུར་བའི་དབང་ཆོ་ག་ནི། །མ་འདྲེས་གོ་སླའི་ངག་གིས་གསལ་བར་བཤད། །མཁས་པའི་གཞུང་ནི་ཤིན་ཏུ་རྟོགས་
པར་དཀའ། །བདག་ནི་བློ་དམན་སྦྱངས་པའི་སྟོབས་ཞན་པས། །གལ་ཏེ་འདི་ལ་ནོངས་པའི་ཚོགས་མཆིས་ན། །བླ་མ་ལྷར་བཅས་རྣམས་ཀྱིས་བཟོད་མཛད་རིགས། །འདིར་འབད་དགེ་བ་རབ་དཀར་ཅི་ཡོད་དེས། །ཐོག་མེད་དུས་ནས་བསྐྱངས་པའི་མ་རྣམས་ཀུན། །འཁོར་བའི་ཆུ་བོ་
ཆེ་ལས་རབ་བརྒལ་ནས། །བླ་མེད་ཐེག་པའི་གྲོང་ཁྱེར་འཇུག་པར་ཤོག་བདག་ཀྱང་འཇམ་པའི་དབྱངས་ཀྱིས་རྗེས་བཟུང་ནས། །ལམ་བཟང་འདི་དང་ནམ་ཡང་མི་འབྲལ་ཞིང། །འཇམ་པའི་རྡོ་རྗེའི་དཀྱིལ་འཁོར་འཁོར་ལོ་ནི། །སྐད་ཅིག་ཉིད་ལ་མངོན་དུ་འགྱུར་བར་ཤོག་
དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་དངོས་གྲུབ་ཀྱི་སྙེ་མ་ཞེས་བྱ་བ་འདི་ནི། མང་དུ་ཐོས་པའི་སྡེ་སྣོད་འཇིན་པ་མང་ཡུལ་བ་དབོན་པོ་ནམ་མཁའ་བཟང་པོས་མེ་ཏོག་དང་བཅས་ཏེ། ཡང་ཡང་བསྐུལ་བའི་རྡོར་རྗེ་རིན་པོ་ཆེ་ཐམས་ཅད་མཁྱེན་པ་བློ་
བཟང་གྲགས་པ་དཔལ་བཟང་པོའི་ཞལ་སྔ་ནས་ཀྱིས་མཛད་པའི་གསང་འདུས་མི་བསྐྱོད་རྡོ་རྗེའི་དཀྱིལ་འཁོར་གྱི་ཆོ་ག་དང་ཐུན་མོང་བ་རྣམས་དེ་ལ་གཞི་བྱས། སྐུ་ཚེ་དེ་ཉིད་ལ་རྡོ་རྗེའི་སར་བགྲོད་པའི་མར་མེ་མཛད་བཟང་པོའི་གཞུང་དང། དེའི་འགྲེལ་པ་སྨན་ཞབས་དང། ཤཱཏི་
པས་མཛད་པ་དང། པོད་སྔ་མ་མཁས་པ་དག་གིས་མཛད་པའི་དཀྱིལ་འཁོར་གྱི་ཆོ་ག་ལ་བརྟེན་ནས་རྗེ་རིན་པོ་ཆེ་དེ་ཉིད་ལས་སྒྲུབ་ཐབས་ཀུན་ཏུ་བཟང་པོ་ལ་སོགས་པའི་བཀའ་དྲིན་ཡུན་རིང་དུ་མ་ནོས་པའི་རིགས་པ་སྨྲ་བ་དང་མ་རིན་ཆེན་གྱིས་འབྲོག་རི་བོ་

[042B] །དགེའོ། །



﻿   ༈    །།དཔལ་གསང་བ་འདུས་པའི་དཀྱིལ་འཁོར་གྱི་འཁོར་ལོ་ལ་མཆོད་པའི་སྐབས་སུ། །གསང་བའི་འཁོར་ལོ་ཨིནྡྲ་ནཱི་ལ་ལྟར། །ཤིན་ཏུ་སྔོ་བའི་རྡོ་རྗེའི་བུང་བ་ཡིས། །བསྐྱོད་པའི་པདྨ་ལས་འོངས་མེ་ཏོག་དམར། །མི་བསྐྱོད་རྡོ་

[217B] །སྤྲུལ་པའི་འཁོར་ལོ་གཏུམ་མོའི་མེས་བསྲེགས་པས། །ཡིད་འོང་དྲི་ཡི་ངད་ལྡང་ག་བུར་སྤོས། །ཉམས་སུ་མྱོང་བས་ཡིད་རབ་སིམ་བྱེད་པ། །མི་བསྐྱོད་རྡོ་རྗེའི་་ཆོས་ཀྱི་འཁོར་ལོའི་དབུས་གནས་བདེ་བའི་དངོས། །ཧཱུཾ་ཡིག་ཉི་
མ་གསལ་བའི་འོད་ཟེར་ཅན། །མི་ཤེས་མུན་འཇོམས་སྔགས་ཀྱི་མར་མེ་འདི། །མི་བསྐྱོད་རྡོ་རྗེའི་་བདེ་ཆེན་འཁོར་ལོའི་དབུས་ན་ལེགས་གནས་པ། །ཀུནྡ་ལྟར་དཀར་དྲི་ཡི་བྱུག་པ་ཡིས། །ལུས་ཀུན་ཁྱབ་པས་བདེ་བའི་མཆོག་སྟེར་བ། །མི་བསྐྱོད་རྡོ་རྗེའི་་རྨི་ལམ་
ཡུལ་ལ་རོལ་པ་ཇི་བཞིན་དུ། །གང་གང་དབང་པོའི་ལམ་ནས་བྱུང་ནས་ནི། །དེ་དང་དེ་ཡི་ཡུལ་ལ་ལོངས་སྤྱོད་ཟས། །མི་བསྐྱོད་རྡོ་རྗེའི་་སྙོམས་འཇུག་དགའ་བའི་རོལ་པ་ལས་བྱུང་བ། །མི་ཤིགས་ཡི་གེ་མཆོག་གི་རོལ་མོའི་སྒྲ། །ཨཱ་ལི་ཀཱ་ལིའི་གདངས་སུ་ཤར་བ་
རྣམས། །ཞེས་པས་ནང་གི་ཉེར་སྤྱོད་དབུལ། །དེ་ནས་རིན་ཆེན་དབང་གི་རྒྱལ་པོ་བཻ་ཌཱུརྱའི། །སྔོན་པོ་ལ་སོགས་ཁ་དོག་དབྱིབས་ཀྱི་གཟུགས། །རྣམ་གསུམ་གཟུགས་ཀྱི་རྡོ་རྗེ་མར་བྱས་ནས། །དཀྱིལ་འཁོར་ལྷ་ཡི་སྤྱན་ལ་དབུལ་བར་བྱ། །མ་ཟིན་འབྱུང་བའི་ཚོགས་པ་
ལས་བྱུང་བའི། །བརྗོད་བྲལ་དབྱངས་ལ་སོགས་པ་སྒྲ་ཡི་ཚོགས། །རྣམ་གསུམ་སྒྲ་ཡི་རྡོ་རྗེ་་དཀྱིལ་འཁོར་ལྷ་ཡི་སྙན་ལ་་ག་བུར་ཨ་ཀར་ཛཱ་ཏི་ལ་སོགས་པ། །ལེགས་པར་སྦྱར་ལས་བྱུང་བ་དྲི་ཡི་ཚོགས། །རྣམ་གསུམ་དྲི་ཡི་་དཀྱིལ་འཁོར་ལྷ་ཡི་ཤངས་་
ལུས་མཆོག་རྟས་བྱེད་བདུད་རྩིའི་ཟས་སོགས་ཀྱི། །མངར་སྐྱུར་ཁ་དང་བསྐ་ལ་སོགས་པའི་རོ། །རྣམ་གསུམ་རོ་ཡི་་དཀྱིལ་འཁོར་ལྷ་ཡི་ལྗགས་་ལུས་ལ་རེག་པ་ཙམ་གྱིས་བདེ་སྟེར་བ། །དཔག་བསམ་གོས་ལ་སོགས་པའི་རེག་བྱའི་ཚོགས། །རྣམ་གསུམ་

[218A]༄༅། །རེག་བྱའི་་དཀྱིལ་འཁོར་ལྷ་ཡི་སྐུ་ལ་དབུལ་བར་བྱ། །ཞེས་པས་ཕྱིའི་འདོད་ཡོན། འདོད་པའི་སྒྱུ་རྩལ་དྲུག་ཅུ་བཞི་ལ་མཁས། །ཡིད་འཕྲོག་གཟུགས་མཛེས་ལང་ཚོའི་དཔལ་ཡོན་ཅན། །པདྨ་ཅན་སོགས་ཕྱག་རྒྱའི་གཟུགས་མཆོག་རྣམས། །མི་བསྐྱོད་
རྡོ་རྗེའི་ལྷ་ཚོགས་མཉེས་ཕྱིར་དབུལ། །ཟུར་གྱིས་བལྟ་ཞིང་འཛུམ་པའི་བཞིན་རས་ཅན། །དྲུག་ལྡན་ལ་སོགས་ཡང་དག་གླུ་ལ་མཁས། །པདྨ་ཅན་སོགས་ཕྱག་རྒྱའི་གླུ་དབྱངས་མཆོག་མི་བསྐྱོད་རྡོ་རྗེའི་་ལྷན་ཅིག་སྐྱེས་དང་སྦྱར་བ་བཟང་པོའི་དྲི། །གང་གི་ལུས་ལས་
རྟག་ཏུ་རྣམ་འབྱུང་བ། །པདྨ་ཅན་སོགས་ཕྱག་རྒྱའི་དྲི་མཆོག་རྣམས། །མི་བསྐྱོད་རྡོ་རྗེའི་་གང་ཞིག་མྱངས་པས་བྱང་ཆུབ་སེམས་འཇུ་བ། །བིམ་པ་ལྟར་དམར་མ་མཆུའི་སྦྲང་རྩི་སོགས། །པདྨ་ཅན་སོགས་ཕྱག་རྒྱའི་རོ་མཆོག་རྣམས། །མི་བསྐྱོད་རྡོ་རྗེའི་་གསང་
བའི་སྣ་རྩེ་ཕན་ཚུན་ཕྲད་པ་ཡི། །རེག་བྱ་མྱོང་བས་གཏུམ་མོ་སྐུལ་བྱེད་མ། །པདྨ་ཅན་སོགས་ཕྱག་རྒྱའི་རེག་བྱ་མཆོག་མི་བསྐྱོད་རྡོ་རྗེའི་ལྷ་ཚོགས་མཉེས་ཕྱིར་དབུལ། །ཞེས་པས་ནང་གི་འདོད་ཡོན་དབུལ་བ་སྟེ། འདི་དག་ཀྱང་རྗེ་རང་ཉིད་ཀྱིས་མཛད་པའོ།།



