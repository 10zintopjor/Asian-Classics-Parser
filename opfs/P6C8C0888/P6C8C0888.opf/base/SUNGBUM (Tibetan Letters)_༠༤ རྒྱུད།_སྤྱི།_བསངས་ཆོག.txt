༄༅། །བསངས་ཀྱི་ཆོ་ག་དངོས་གྲུབ་ཀྱི་གཟི་འོད་འབར་བ་ངོ་མཚར་རིན་པོ་ཆེའི་ཕྲེང་བ་ཞེས་བྱ་བ་བཞུགས།།

[001A] །ན་མོ་གུ་རུ་མཉྫུ་གྷོ་ཥཱ་ཡ། བསངས་ཀྱི་ཆོ་ག་དངོས་གྲུབ་ཀྱི་གཟི་འོད་འབར་བ་ངོ་མཚར་རིན་པོ་ཆེའི་ཕྲེང་བ་ཞེས་བྱ་བ། དྲེགས་ལྡན་ཀུན་གྱི་རལ་
པའི་མེ་ཏོག་རྩེར། །ཞབས་སེན་འཆར་གའི་འོད་རིས་ངལ་གསོ་ཞིང། །རིག་སྔགས་འཆང་སོགས་མཁའ་དབྱིངས་མཛེས་མའི་རྒྱན། །གྲུབ་དབང་པདྨ་འབྱུང་གནས་
རྒྱལ་གྱུར་ཅིག་དེ་ཉིད་ཐུགས་རྗེ་ཆེན་པོའི་རོལ་མཚོ་ལས། །བློ་བཟང་ངུར་སྨྲིག་དབུ་བའི་ཕྲེང་འཛིན་ཅིང། །གྲགས་པའི་སྒྲ་དབྱངས་ལྷུང་ལྷུང་སྒྲོག་པ་ཅན། །བདག་
བློའི་རྩི་བཅུད་རྒྱས་པའི་དཔལ་དུ་སྦྱིན། །སངས་རྒྱས་ཀུན་གྱི་ཡེ་ཤེས་དབྱར་སྐྱེས་ཚོགས། །འཁྲིགས་པ་ལས་འོངས་རྨད་བྱུང་བདུད་རྩིའི་ཆར། །སྐལ་བཟང་ཡིད་

[002A]༄༅། །ཀྱི་གདུང་སེལ་བླ་ན་མེད། །ལེགས་བཤད་སྤྲིན་དབྱངས་སྒྲོག་པའི་ཞབས་བསྟེན་ནས། །དྲི་མེད་རྣམ་དཔྱོད་ལག་པའི་སོར་མོ་ཡིས། །སྡེབ་ལེགས་ཚིག་གི་
སྲད་བུ་ལ་བརྒྱུས་པའི། །རྨད་བྱུང་བསངས་ཆོག་རིན་ཆེན་ཕྲེང་སྤེལ་ཏེ། །བློ་ལྡན་མགྲིན་པའི་རྒྱན་དུ་བདག་གིས་དགོད། །མདོངས་ལྡན་དག་གིས་རྣ་བ་ལ། །དབྱར་སྐྱེས་ཀྱི་ནི་སྒྲ་
དབྱངས་བཞིན། །བློ་ཡི་ནོར་ལྡན་སྐྱེ་བོའི་ངོར། །གང་འདི་བདུད་རྩིའི་ཐིག་ལེའོ། །དེ་ལ་འདིར་མཆོག་དང་ཐུན་མོང་གི་དཔལ་ལ་ཉེ་བར་འཇུག་པའི་ཐབས་མཁས་བསྒྲུབ་པའི་
ཡན་ལག་ཏུ། བསངས་གཏོང་བར་འདོད་པའི་བློ་ལྡན་རྣམས་ཀྱིས་ཇི་ལྟར་བྱ་བའི་ཚུལ་ནི། དང་པོར་དྲི་ཞིམ་པོའི་སྤོས་དང་ཚོགས་གཏོར་དང་ཕྱེ་མར་སོགས་ཕྱི་ནང་གི་མཆོད་
རྫས་ཅི་འབྱོར་པ་དང། རྒྱས་པར་སྤྲོ་ན་སྤྱན་གཟིགས་དང་རོལ་མོའི་བྱེ་བྲག་སྣ་ཚོགས་བཤམས་ཏེ། སྐྱབས་འགྲོ་སེམས་བསྐྱེད་ཚད་མེད་བཞི་བསྒོམས། རང་ཉིད་གསང་བདེ་

[002B] བསངས་རྫས་ཕྱི་ནང་གི་མཆོད་གཏོར་སྤྱན་གཟིགས་སོགས། སྔགས་དྲུག་དང་ཕྱག་རྒྱ་དྲུག་གིས་བྱིན་གྱིས་
བརླབས་ཏེ། རོལ་མོ་དབྱངས་དང་བཅས་པས་འདི་སྐད་ཅེས་བརྗོད།། །།ཀྱཻ༑ ལྷུན་གྲུབ་བདེ་སྟོང་ནམ་མཁའི་རོལ་པ་ལས། །སྣ་ཚོགས་སྒྱུ་འཕྲུལ་དྲ་བའི་ཟློས་གར་མཁན། །རབ་
འབྱམས་རྒྱལ་བའི་དངོས་གྱུར་བློ་བཟང་གྲགས། །ཚད་མེད་ཐུགས་རྗེའི་དབང་གིས་གནས་འདིར་གཤེགས། །དཀྱིལ་འཁོར་འཁོར་ལོ་བྱེ་བའི་བདག་ཉིད་མཆོག་ཁྱབ་བདག་རྡོ་རྗེ་འཛིན་
པ་ནས་བཟུང་སྟེ། །སངས་རྒྱས་ཀུན་གྱི་ཡེ་ཤེས་ངུར་སྨྲིག་གི་ཟོལ་ལ་ཉེར་བརྟེན་རྩ་བའི་བླ་མའི་བར། །ངོ་མཚར་ཟབ་རྒྱས་ཆོས་ཀྱི་བདུད་རྩིའི་རྒྱུན། །དྲི་མེད་མགུར་གྱི་བུམ་བཟང་རིམ་
པ་ལས། །ལེགས་འོངས་རྩ་བརྒྱུད་བླ་མ་ལུས་པ། །ཚད་མེད་ཐུགས་རྗེའི་དབང་གིས་གནས་འདིར་གཤེགས། །སྣ་ཚོགས་ཚོན་དང་ཕྲད་པའི་ཤེལ་ཇི་བཞིན། །གདུལ་དབང་ཅིར་
ཡང་འཆར་བའི་མིག་འཕྲུལ་མཁན། །རྒྱུད་སྡེ་ཆེན་པོ་བཞི་དང་ཡོངས་འབྲེལ་བའི། །ཡི་དམ་ལྷ་ཚོགས་ཐམས་ཅད་གནས་འདིར་གཤེགས། །སྤྲོས་ཀུན་ཉེར་བཞི་འགྲོ་འོང་ཀུན་བྲལ་ཡང་

[003A]༄༅། །ཆུ་ཟླ་བཞིན་དུ་ཅིར་ཡང་འཆར་བ་གང། །དུས་གསུམ་བདེ་གཤེགས་ཆོས་དང་ཚོགས་མཆོག་བཅས། །བདག་ཅག་མོས་པ་ཇི་བཞིན་གནས་འདིར་གཤེགས། །
དམིགས་མེད་ཐུགས་རྗེ་ཆེན་པོའི་གཞན་དབང་གིས། །འཕྲིན་ལས་རྣམ་བཞི་རིན་ཆེན་དབང་གི་རྒྱལ། །དྲན་པའི་མོད་ལ་སྩོལ་མཛད་གནས་གསུམ་གྱི། །དཔའ་བོ་མཁའ་འགྲོའི་ཚོགས་
རྣམས་འདིར་གཤེགས་ཤིག་ཀྱཻ༑ ཆོས་ཀྱི་དབྱིངས་ལས་འོངས་པའི་ལྷ། །རབ་ཁྲོས་དགྲ་བགེགས་འབྱུང་པོའི་གཤེད། །བསྟན་པ་བསྲུང་བ་ཀུན་གྱི་གཙོ། །ལེགས་ལྡན་ནག་པོ་ཕྱག་
དྲུག་པ། །མགོན་དེའི་དགྱེས་པ་བསྐྱེད་པའི་ཡུམ། །འདོད་ཁམས་མ་མོ་ཀུན་གྱི་གཙོ། །གཙོ་བོའི་བཀའ་ཉན་སྡང་བའི་དགྲར། །འཇིགས་ཆེན་སྲོག་དང་བྲལ་སྟེར་བ། །ཞིང་སྐྱོང་ཛི་ན་
མེ་ཏྲ་དང། །ཊཀྐི་རཱ་ཛ་ཏྲཀ་ཤད་དེ། །རེ་རེའང་གཤིན་རྗེ་ལྟར་ཁྲོས་པའི། །གནོད་སྦྱིན་གདུག་པའི་འཁོར་གྱིས་བསྐོར། །དཔའ་ཞིང་འཇིགས་པའི་རྣམ་འགྱུར་གྱིས། །བར་ཆད་
བདུད་ཚོགས་དགྲ་བགེགས་ཀྱི། །སྲོག་དང་ལྷན་ཅིག་འཇོམས་བྱེད་པའི། །དམ་ཅན་འཁོར་ཚོགས་རྒྱ་མཚོར་བཅས། །དམ་ཚིག་ལྡན་པའི་གནས་འདི་རུ། །འཕྲིན་ལས་བསྒྲུབ་ཕྱིར་

[003B]། ཀྱཻ༑ ལྷོ་ཕྱོགས་རིམ་པ་བདུན་གྱི་འོག་ལྕགས་མཁར་བཅུ་དྲུག་ནང་ཤེད་ན། །དགེ་བའི་ལས་ཅན་གཟེངས་བསྟོད་ཅིང། །སྡིག་ཅན་ཆད་པས་གཅོད་པས་ན། །ཆོས་ཀྱི་རྒྱལ་པོ་ཞེས་བྱར་
གྲགས། །གཤིན་རྗེའི་གཤེད་ཀྱི་བཀའ་སྡོད་དེ། །རྒྱལ་བ་གཉིས་པ་ཙོང་ཁ་པའི། །བཀའ་བཞིན་བསྟན་པ་བསྲུང་བ་པོ། །ཡུམ་མཆོག་མ་མོ་ཙཱ་མུཎྜཱི། །བཀའ་ཉན་ཕྲིན་ལས་བསྒྲུབ་པའི་གཙོ། །ཡ་བ་ཏི་དང་ཕྱ་སང་
དང། །རྨིག་པ་རལ་པ་ཚར་དགུ་དང། །མིག་དམར་ཏེལ་བ་གླང་མགོ་ཅན། །རྒྱལ་བློན་དེད་དཔོན་ཕོ་ཉའི་ཚུལ། །ཀུན་ཀྱང་གཞན་སྲོག་འཕྲོག་བྱེད་པའི། །ཕོ་རྒྱུད་གཤིན་རྗེ་མང་པོས་བསྐོར། །ཉེས་མེད་
གློ་བུར་ཕྲད་པ་ཡང། །བལྟས་པ་ཙམ་གྱིས་གསོད་པར་བྱེད། །ནད་བདག་མ་མོ་ཀུན་གྱི་གཙོ། །ཕོ་ཉ་མོ་དང་ཞགས་པ་མོ། །དཾཥྚྲི་མ་དང་དུས་མཚན་མ། །གསོད་མ་ནག་མོ་ནམ་གྲུ་སོགས། །མིག་དམར་བསྐལ་
པའི་མེར་མཚུངས་ཤིང། །མི་བཟད་དུས་ཀྱི་འཐོར་རླུང་ལ། །འཁུ་ལྡན་ནད་དང་དལ་ཡམས་ཀྱི། །ཁ་རླངས་སྡང་བའི་དགྲ་ལ་འགྱེད། །རཱཀྵ་ནག་མོ་སྐྱོངས་བྱེད་པའི། །མོ་རྒྱུད་གཤིན་རྗེ་མང་པོས་བསྐོར། །འཆི་
བདག་ལས་ཀྱི་གཤིན་རྗེའི་ཚོགས། །མ་ཐོགས་གནས་འདིར་ཚུར་སྤྱོན་ཅིག་ཀྱཻ༑ ཀ་དག་ཆེན་པོའི་ཀློང་ཡངས་ནས། །ཞིང་བཅུའི་གཤེད་དུ་གྱུར་པ་གང། །རྡོ་རྗེ་ནག་པོ་ཕྱག་བཞི་པ། །ཡུམ་ནི་དམར་པོ་ཙནྜི་ཀ་སྤྲུལ་པ་ཡང་

[004A]༄༅། །སྤྲུལ་ཕོ་ཉའི་ཚོགས། །ལྷ་ལམ་འགེངས་པ་ལྟར་སྤྱོན་ཅིག་ཀྱཻ༑ དཔལ་ལྡན་མགོན་པོ་བགེགས་ཀྱི་དགྲ། །སྟོབས་འཕྲོག་ནག་པོ་གདོང་བཞི་པ། །ཐུགས་རྗེས་རྒྱལ་བ་སྐྱེངས་བྱེད་ཅིང། །ཁྲོས་པས་
སྲིད་གསུམ་ཐལ་བར་རློག་བསིལ་བའི་ཚལ་དུ་བྲམ་ཟེའི་གཟུགས། །གཅེར་མོ་འཇིགས་རུང་སྐྲ་འཛིངས་པའི། །ཡུམ་བཞི་བཤན་པ་སྡེ་ལྔ་དང། །གྲི་ཐོགས་བཤན་པ་ཉེར་གཅིག་སོགས། །བསྟན་དགྲ་ཡོངས་
ཀྱི་སྲོག་དབུགས་རྣམས། །སྐད་ཅིག་གིས་འགམ་ཕོ་ཉས་གང། །རྫུ་འཕྲུལ་དབང་གིས་གནས་འདིར་སྤྱོན།། ཀྱཻ༑ རྣམ་སྣང་ཐུགས་རྗེའི་རང་གཟུགས་གང། །མཧཱ་ཀཱ་ལ་གཎྜཱི་འཆང། །རལ་གཅིག་གསང་
བའི་དགྱེས་པ་བསྐྱེད། །པུ་ཊ་ལྕམ་སྲིང་ལ་སོགས་པ། །རྣམ་མང་འཁོར་ཚོགས་རྒྱ་མཚོར་བཅས། །དམ་ཚིག་ལྡན་པའི་གནས་འདིར་སྤྱོན།། ཀྱཻ༑ དུས་གསུམ་རྒྱལ་བ་བསྐྱེད་པའི་ཡུམ། །བདག་ཅག་དམ་
ཚིག་ལྡན་པའི་སྲིང། །མི་མཐུན་བར་ཆད་བཟློག་པའི་གཉེན། །དམག་དང་ཟོར་གྱི་ལས་དགྱེས་པ། །དུས་བཞིའི་དབྱེ་བས་ཅིར་ཡང་སྟོན། །ཡཀྵ་ནག་མོ་དྲེའུ་ཞོན་ནས། །ཆོ་འཕྲུལ་ཡོངས་ཀྱི་སྣ་འདྲེན་མ། །མོ་རྒྱུད་
བསྲུང་མའི་ཚོགས་དང་བཅས། །འཕྲིན་ལས་བསྒྲུབ་ཕྱིར་ད་ཚུར་སྤྱོན།། ཀྱཻ༑ མ་ཡེངས་བསྟན་པའི་བྱ་ར་མཁན། །མ་མོ་ཆེན་མོ་དུས་མཚན་མ། །གསོད་བྱེད་འཕེན་བྱེད་འགུགས་བྱེད་མ། །འཆིང་བྱེད་སྡོམ་

[004B] །འཁོར་བཅས་སྤྱན་འདྲེན་གནས་འདིར་སྤྱོན།། ཀྱཻ༑ མཁའ་སྤྱོད་དཔའ་མོ་གདུལ་བྱའི་དབང། །སྒྱུ་མའི་རཀ་མོ་ལྟར་བརྫུ་བ། །དཔལ་ལྡན་རྡོ་རྗེ་རབ་བརྟན་མ། །ཨོརྱན་ཡུལ་གྱི་མཁའ་
འགྲོའི་གཙོ། །རྡོ་རྗེ་གཡུ་ཡི་སྒྲོན་མ་སྟེ། །རྡོ་རྗེ་སྣ་ཡོན་མར་ཡང་གྲགས། །བཀའ་ཉན་དང་བཅས་འབོད་ཀྱིས་སྤྱོན། །གཞན་ཡང་དཔལ་གྱི་ལྷ་མོ་དང། །དཔལ་ལྡན་རྡོ་རྗེ་དུད་གསོལ་མ། །བཞིན་མཛེས་འཛུམ་བག་
འགྱིང་ལྡན་ཞིང། །དཀར་ཕྱོགས་སྐྱོང་བ་ཀུན་གྱི་གཉེན། །ཇོ་མོ་ཚེ་རིང་མཆེད་ལྔ་དང། །བསྟན་མ་བཅུ་གཉིས་ལ་སོགས་པ། །རང་རང་འཁོར་དང་བཅས་ཏེ་སྤྱོན།། ཀྱཻ༑ མཚོ་ལས་སྐྱེས་པའི་རྡོ་རྗེ་དངོས། །དའི་པཾ་ཀ་
རའི་བསྟན་བསྲུང་མཆོག་ཆོས་སྐྱོང་བཞི་སྦྲག་འཁོར་བཅས་དང། །མ་བསྒྲུབས་པར་ཡང་བདེ་གཤེགས་ཀྱི། །ཁྲིམས་དང་ལྡན་པའི་འདོད་པ་འཇོ། །རྣམ་མང་ཐོས་སྲས་ནོར་མང་པོ། །ཛམྦྷ་ལ་དང་ནོར་བཟང་
དང༑ ༑གང་བ་བཟང་པོ་ལ་སོགས་པའི། །རྟ་བདག་བརྒྱད་ཀྱིས་ཡོངས་སུ་བསྐོར། །གཞན་ཡང་ནོར་རྒྱུན་ལྷ་མོ་དང། །ཨ་པ་ར་ནི་ཙིཏྟ་སོགས། །རྣམ་མང་འདོད་དགུའི་ཆར་འབེབས་པའི། །གནོད་སྦྱིན་ནོར་ལྷའི་
ཚོགས་རྣམས་སྤྱོན།། ཀྱཻ༑ ཉི་མ་བྱང་ཤར་ཕ་གི་ན། །མ་རུ་ཙེ་ཡི་དུར་ཁྲོད་དབུས། །རྣལ་འབྱོར་ཡོངས་ཀྱི་དགྲ་ལྷ་ནི། །གནོད་སྦྱིན་ཟངས་ཀྱི་བེག་ཙེ་ཅན། །དགྲ་བོའི་གློ་སྙིང་ཟ་ཞིང་རྒྱུག་ཡུམ་མཆོག་སྲིང་མོ་

[005A]༄༅། །གདོང་དམར་མ། །འཇིགས་རུང་དྲེད་མོ་མི་ཟན་ཞོན། །ལས་ཀྱི་བཤན་པ་སྲོག་བདག་དམར། །ཅེ་སྤྱང་ཞོན་ནས་སྟོང་གསུམ་མྱུལ། །དགྲ་བོའི་ཤ་རུས་ཆེམ་ཆེམ་དུ། །ཟ་བྱེད་བཤན་
པའི་ཚོགས་དང་བཅས། །མགྲོན་དུ་འབོད་ཀྱིས་འདིར་གཤེགས་ཤིག་གཞན་ཡང་བསྟན་པའི་བྱ་ར་མཁན། །ཕྱོགས་སྐྱོང་བཅུ་དང་རྒྱལ་ཆེན་བཞི། །རྒྱུ་སྐར་ཉི་ཤུ་རྩ་བརྒྱད་དང། །ལྷ་དང་ཀླུ་དང་
གཟའ་ཆེན་པོ། །བརྒྱད་བརྒྱད་སོ་སོའི་འཁོར་གྱིས་བསྐོར། །དེད་དཔོན་དགུ་ཡི་ཚོགས་བཅས་འདུས།། ཀྱཻ༑ སློབ་དཔོན་པདྨ་འབྱུང་གནས་བཀའ། །ཟླ་ཚེས་རལ་པའི་རྩེར་འཛིན་པ། །ལྷ་ཆེན་རྒྱལ་པོ་བི་ཧ་ར།།
རྣམ་སྤྲུལ་སྐུ་ལྔ་ཡུམ་བཅས་དང། །བཀའ་ཡི་བྱ་ར་བ་ལ་སོགས། །ཁྱད་པར་སྲོག་བདག་ཡང་ལེ་ཝེར། །གཙུག་ལག་ཡོངས་ཀྱི་བསྲུང་མ་སྟེ། །མ་ཡེངས་བསྟན་པའི་བྱ་ར་མཁན། །སྡེ་བརྒྱད་དམག་དཔུང་
བཅས་པ་གཤེགས། །ལྷ་སྲིན་ཡོངས་ཀྱི་དམག་དཔོན་ནི། །དྲང་སྲོང་ཆེན་པོ་རཱ་ཧུ་ལ། །གདོང་མོ་བཞི་དང་གཟའ་ཆེན་བརྒྱད། །གནམ་ལྕགས་ཐོག་སེར་མདའ་འཕེན་པ། །འཁོར་བཅས་འབོད་ཀྱིས་མྱུར་
དུ་གཤེགས། །གཞན་ཡང་རྡོ་རྗེ་ལེགས་པ་ནི། །སུམ་བརྒྱ་དྲུག་ཅུ་མཆེད་བཅས་དང། །མིག་སྟོང་ལྡན་པ་བྱིན་ཟའི་ལྷ། །མཚུན་གྱི་ལྷ་དང་རཱཀྵའི་རྒྱལ། །ཆུ་དང་ནོར་དང་རླུང་གི་བདག་དཔལ་མགྲིན་ཉི་ཟླ་

[005B] །ས་ཡི་ལྷ་མོ་བསྟན་མ་དང། །ས་འཛིན་ལག་པ་ཆེན་པོ་སོགས། །འཇིག་རྟེན་འདས་དང་མ་འདས་པའི། །མགྲོན་དུ་འོས་པ་ཅི་མཆིས་པ། །བྲན་གཡོག་དང་བཅས་སྤྱན་འདྲེན་གྱིས། །མཆོད་པའི་
གནས་འདིར་མྱུར་དུ་སྦྱོན།། ཀྱཻ༑ བྱེ་བ་ཕྲག་བརྒྱའི་སྟོང་གསུམ་ན། །སྣང་ཞིང་སྲིད་པའི་ལྷ་འདྲེའི་ཚོགས། །ཇི་སྙེད་མཆིས་པ་ཐམས་ཅད་དང། །ཁྱད་པར་བདག་ཅག་འཁོར་བཅས་ལ། །སྡང་ཞིང་སྡུག་པའི་སེམས་
འཆང་བ། །ཐམས་ཅད་ཀྱང་ནི་འབོད་ཀྱིས་སྤྱོན།། སྲིད་པ་ཆགས་པའི་ལྷ་དགུ་དང། །རྗེ་ཡི་མགུར་ལྷ་བཅུ་གསུམ་དང། །སྲོག་ལྷ་དེ་ནི་བཅུ་གཉིས་སོགས། །སྣང་སྲིད་ལྷ་སྲིན་ཐམས་ཅད་དང། །ཡུལ་ཆེན་
ཉི་ཤུ་རྩ་བཞི་དང། །དུར་ཁྲོད་ཆེན་པོ་བརྒྱད་དང་ནི། །ལྷ་ལྡན་བསམ་ཡས་ལྷུན་གྱིས་གྲུབ། །དགེ་ལྡན་རྣམ་པར་རྒྱལ་བའི་གླིང། །དཔལ་གྱི་ར་བསྒྲེང་ལ་སོགས་པ། །ཆོས་གཞི་གདན་ས་སྒྲུབ་གནས་
སོགས། །བསྲུང་ཞིང་སྐྱོང་བའི་ལྷ་རྣམས་དང། །ཁྱད་པར་ཡུལ་ཁམས་འདི་ཉིད་ཀྱི། །ཡུལ་བདག་གཞི་བདག་གནས་བདག་དང། །གྲོང་བདག་ཕོ་ལྷ་དགྲ་ལྷ་དང། །མོ་ལྷ་ཞང་ལྷ་སློབ་དཔོན་ནི། །རིམ་པར་
བརྒྱུད་པའི་ལྷ་བསྲུང་སོགས། །མགོན་དང་དཔུང་གཉེན་གྲོགས་མཛད་པ། །མ་ལུས་ཐམས་ཅད་འདིར་གཤེགས་ཤིག་ཐོག་མ་མེད་པའི་འཁོར་བ་ནས། །ལན་ཆགས་ཤ་ཁོན་བུ་ལོན་སོགས། །དོན་དུ་
[006A]༄༅། །གཉེར་བ་གང་ཡིན་པ། །ཐམས་ཅད་ཀྱང་ནི་འདིར་འདུས་ཤིག་འདིར་མང་སྨོས་པ་ཅི་ཞིག་དགོས། །སྲིད་པའི་རྩེ་མོ་ནས་བཟུང་སྟེ། །དམྱལ་ཁམས་བཅོ་བརྒྱད་པར་གནས་པའི། །སེམས་
དང་ལྡན་པ་མ་ལུས་པ། །མཆོད་པའི་གནས་འདིར་སྤྱོན་གསོལ་གྱིས། །ཐོགས་པ་མེད་པར་གཤེགས་སུ་གསོལ། །ཀྱཻ། མདུན་གྱི་ནམ་མཁར་འདབ་སྟོང་ཡངས་པའི་སྟེང། །སེང་ཁྲི་པད་ཟླ་ཉི་མའི་
དཀྱིལ་འཁོར་ལ། །དུས་གསུམ་སངས་རྒྱས་པདྨ་ཐོད་ཕྲེང་སྩལ། །མགོན་དེའི་ཐུགས་རྗེའི་སྤྲུལ་པ་མར་མེ་མཛད། །ཡང་སྤྲུལ་བློ་བཟང་རྒྱལ་བ་གཉིས་པའི་ཞབས། །དབྱེར་མེད་བླ་མ་ཡི་དམ་ཀུན་འདུས་
པ། །གཡས་ན་དཔའ་བོའི་བྲོ་བརྡུང་ཆེམ་སེ་ཆེམ། །གཡོན་ན་དཔའ་མོའི་གླུ་ལེན་ཀྱུ་རུ་རུ། །བགྲང་ཡས་རིག་འཛིན་རྩ་བརྒྱུད་བླ་མས་བསྐོར། །ཡི་དམ་ལྷ་ཚོགས་དངོས་གྲུབ་ཆར་འབེབས་ཤིང། །
བཀའ་སྡོད་བསྲུང་མའི་ཚོགས་ཀྱིས་བར་ཆོད་བསྲུང། །སྣ་ཚོགས་མཆོད་པའི་སྤྲིན་གྱིས་མཁའ་ལམ་ཁྱབ། །ཚོན་བརྒྱའི་རི་མོ་བཀྲ་བའི་གུར་ཁྱིམ་དབུས། །ཞབས་སེན་འོད་ཆགས་བརྟན་པར་བཞུགས་
སུ་གསོལ། །ཀྱཻ། སྔོན་གྱི་དུས་སུ་གྱུར་པ་ན། །རིག་འཛིན་པདྨ་འབྱུང་གནས་ཏེ། །དེ་ནས་དཔལ་ལྡན་མར་མེ་མཛད། །དེང་སང་དུས་ཀྱི་ཐ་མ་ལ། །བློ་བཟང་རྒྱལ་བ་ཀུན་གྱི་ཡབ། །སྣ་ཚོགས་སྤྲུལ་པའི་

[006B] །མཁས་དང་གྲུབ་པའི་རྣམ་པར་རོལ། །བྱིན་རླབས་དངོས་གྲུབ་ཕྲིན་ལས་ཀྱི། །ཕན་བདེ་རིན་ཆེན་འབྱུང་བའི་གནས། །བླ་མ་ཡི་དམ་ཆོས་སྐྱོང་སོགས། །ཕྱག་འོས་ཀུན་ལ་ལན་བརྒྱར་
འདུད། །ཀྱཻ། བདེ་སྟོང་ནམ་མཁའི་གློང་ཡངས་ནས། །ངོ་མཚར་མཆོད་པའི་སྤྲིན་སྤྲོས་ཏེ། །འཁོར་དང་བཅས་ལ་འབུལ་བ་ནི། །རིན་ཆེན་འོད་འབར་སྣོད་ཡངས་སུ། །དག་བྱེད་བདུད་རྩི་རྒྱ་མཚོར་བསྐྱིལ། །པདྨ་
ཨུཏྤལ་ཀུ་མུད་སོགས། །མཁའ་ལམ་ཁྱབ་པར་ཀུན་ཏུ་ལྡིང། །བེཌཱུར་སྔོན་པོའི་ཆུ་འཛིན་བཞིན། །དྲི་ཞིམ་དུད་པའི་སྤྲིན་ཕུང་འཁྲིགས། །མུན་སེལ་གདུང་བ་ཞི་བྱེད་པའི། །མར་མེའི་ཕྲེང་བ་ཚར་དུ་དངར། །
ཕྱོགས་ཀྱི་འཁོར་ལོ་ཀུན་འགེངས་པའི། །དྲིས་བསྒོས་ཆུ་གཏེར་རླབས་ཕྲེང་འཐོར། །རོ་བརྒྱའི་ཟིལ་དངར་བཅུད་ཆགས་པ། །བཟའ་དང་བཅའ་བ་ལྷུན་པོར་སྤུངས། །འབྲས་ཆང་རྒུན་འབྲུམ་ཆང་ལ་སོགས། །
གསེར་སྐྱེམས་བཏུང་བ་རྒྱ་མཚོར་འགྲན། །སྣ་ཚོགས་རོལ་མོའི་སྒྲ་སྐད་དང། །གདངས་སྙན་གླུ་དབྱངས་འབྲུག་ལྟར་ལྡིར། །གཟུགས་སྒྲ་དྲི་རོ་རེག་ལྡན་པ། །མཛེས་པའི་བུ་མོས་ཕྱོགས་ཀུན་ཁྱབ། །
ཀྱཻ། ཡངས་པའི་ནོར་འཛིན་ལྷ་གནས་དང་པོ་ལ། །གང་གི་མཐུ་ཡིས་འདོད་དགུར་དབང་བྱེད་པའི། །མི་དབང་ལ་འོས་མཛེས་པའི་རིན་ཆེན་བདུན། །སྟོང་གསུམ་ཁྱོན་ཀུན་ཡོངས་སུ་བཀང་སྟེ་འབུལ། །

[007A]༄༅། །ལག་པའི་པདྨོར་བཀྲ་ཤིས་རྫས་རྟགས་ཀྱི། །བུང་བ་གཞོན་ནུའི་འཕུར་ལྡིང་གིས་རྩེན་པའི། །འཇམ་གཉེན་འཁྲིལ་ཆགས་འཇོ་སྒེག་རྣམ་འགྱུར་ཅན། །ཡིད་འཕྲོག་ལྷ་མོས་ཞིང་ཀུན་བཀང་
སྟེ་འབུལ། །རྨ་བྱའི་མགྲིན་པའི་སྤུ་ལྟར་ཡིད་འོང་བའི། །མཛེས་པའི་རྟ་མཆོག་དྲེའུ་རྐྱང་སེར་དང། །སྤྲིན་གྱི་ཤུགས་འཆང་མ་ཧེ་དཀར་ནག་སོགས། །སྟོང་གསུམ་མྱུལ་བྱེད་བཞོན་པའི་ཚོགས་ཀྱང་འབུལ།།
ཨིནྡྲ་ནཱི་ལའི་རི་བོ་ལྟར་བརྗིད་པའི། །གཡག་རོག་ཞོལ་ཆེན་དྲག་པོའི་ངར་སྒྲ་སྒྲོག་མཚམས་སྤྲིན་མཛེས་པ་ལ་འཁུ་ལྷ་རྫས་ཀྱི། །ཅོད་པན་བཞད་ལྡན་ལུག་ནག་སྤྲིན་ལྟར་གཏིབས། །འདབ་གཉིས་བསྐྱོད་
པའི་གར་གྱིས་རྣམ་རོལ་བ། །ཡིད་འོང་བྱ་ཚོགས་དམ་ཉམས་གླད་ལ་ལྡིང། །ས་གསུམ་གྲུམ་བྱེད་འཇིགས་པའི་ང་རོ་ཅན། །ཁྱི་ནག་སྙིང་དཀར་དོམ་ལྟར་འཕྱོ་ཞིང་རྒྱུག་ཕ་རོལ་གཡུལ་ལས་རྒྱལ་བྱེད་གོ་ཁྲབ་
དང། །མི་བཟད་རྣོ་ངར་ལྡན་པའི་མཚོན་ཆ་དང། །མཛེས་པའི་བ་དན་ཕྱོགས་བཅུར་གཡོ་བ་ཡི། །རུ་མཚོན་འཕྱར་དར་ནམ་མཁའི་ཁྱོན་ཀུན་གང། །བར་སྣང་རྒྱན་གྱུར་ལྷ་རྫས་བླ་བྲེ་དང། །བརྒྱ་བྱིན་གཞུ་ལྟར་བཀྲ་བའི་
རྒྱལ་མཚན་སོགས། །ཕྱི་ནང་དམ་རྫས་སྤྱན་གཟིགས་སྣ་ཚོགས་པ། །དགྱེས་པ་བསྐྱེད་ཕྱིར་འཁོར་དང་བཅས་ལ་འབུལ།། ཀྱཻ། སངས་རྒྱས་རྣམས་ཀྱིས་གྲངས་མེད་བསྐལ་པ་རུ། །སྲོག་གི་ཕྱིར་ཡང་བརྫུན་གྱི་ཚིག་

[007B] །བདེན་གསུང་བདེན་དེས་བསངས་དང་གསེར་སྐྱེམས་སོགས། །མགྲོན་རྣམས་ཚིམ་བྱེད་འདོད་དགུའི་རྒྱ་མཚོར་གྱུར།། ཀྱཻ། ཐབས་དང་ཤེས་རབ་ཡེ་ཤེས་མེར། །སྒྲིབ་གཉིས་བསངས་རྫས་བསྲེགས་པ་ལས། །
ལྷན་ཅིག་སྐྱེས་དགའི་དུད་སྤྲིན་གྱིས། །མ་དག་དྲི་མ་བསང་ཕྱིར་དུ། །སྤྱན་སོགས་ལྔ་ཡི་རང་བཞིན་ཉིད། །འབྱུང་བ་ལྔ་ཡི་དྭངས་མ་ལས། །འཆི་མེད་བདུད་རྩིའི་དཔལ་རབ་སྟེར། །དྲི་ཞིམ་སྨན་གྱི་དངོས་གྱུར་པ། །རྩི་ཤིང་ནགས་
ཚལ་སྣ་ཚོགས་འཁྲུངས། །ཁ་དོག་དྲི་རོ་མཐའ་ཡས་ཀྱིས། །ནད་རིགས་བཞི་བརྒྱ་རྩ་བཞི་སེལ། །གསེར་ཞུན་འཁྱིལ་འདྲའི་མེ་ལྕེ་ཡིས། །གཏི་མུག་མུན་པའི་ཚོགས་ཀུན་འཇོམས། །དུད་སྤྲིན་འཆི་མེད་ལམ་ཆགས་པས། །
སྡུག་བསྔལ་གསུམ་གྱི་ཚ་གདུང་སྐྱོབ།། ཀྱཻ། ཤཱཀ་ཐུབ་བསྟན་པའི་སྙིགས་མ་ལ། །མི་རྣམས་ཚེ་ཐུང་ལོངས་སྤྱོད་དམན། །རབ་བྱུང་ཕལ་ཆེར་ཁྲིམས་ལས་གཡེལ། །སྔགས་འཆང་ཕལ་ཆེར་དམ་ཚིག་བྲལ། །གསང་སྔགས་
བོན་ལྟར་གྱེར་བའི་དུས། །དེ་ཚེ་སྲིད་པའི་མ་མོ་ཁྲོས། །མ་མོ་ཁྲོས་པའི་ཁ་རླངས་ཀྱིས། །འཛམ་གླིང་ཡངས་པའི་ལྷོ་ཕྱོགས་སུ། །མཁའ་ལ་ནད་སྤྲིན་སྣ་ཚོགས་ཆགས། །ནད་དང་དལ་ཡམས་ཆར་ལྟར་འབེབས། །ལྷ་འདྲེ་མི་
གསུམ་ཐམས་ཅད་དང། །ཡུལ་ལྷ་གཞི་བདག་ཚོགས་རྣམས་ཀྱང། །ཁོན་འཛིན་ཕྲག་དོག་སེམས་འཆང་བས། །སད་སེར་ཐན་པ་མུ་གེ་སོགས། །མི་འདོད་སྣ་ཚོགས་རྐྱེན་དང་སྤྲོད། །ཐ་མལ་སྐྱེ་བོ་ཕལ་ཆེར་ཡང། །དམ་

[008A]༄༅། །པས་སྨད་པའི་ལས་སྤྱད་པས། །དཀར་ཕྱོགས་སྐྱོང་བ་རྣམས་ཀྱང་གཡེལ། །དེ་འདྲའི་དུས་ཀྱི་ཐ་མ་ལ། །རིག་འཛིན་གྲུབ་པ་ཀུན་གྱི་གཙོ། །སློབ་དཔོན་པདྨ་འབྱུང་གནས་ཀྱི། །ཐུགས་རྗེའི་རྒྱ་མཚོ་ཆེར་
གཡོས་ཏེ། །བསངས་ཆོག་བསམ་འཕེལ་ཨིནྡྲ་ནཱི་ལ། །མངོན་ཕྱུང་རྒྱལ་མཚན་རྩེར་མཆོད་པས། །ཕུན་ཚོགས་འདོད་དགུའི་གྲུ་ཆར་ཕབ། །སྐལ་བ་ངན་པ་ཕལ་ཆེར་བསལ། །ཞི་རྒྱས་དབང་དང་མངོན་སྤྱོད་ཀྱི། །འཕྲིན་
ལས་ལྷུན་གྱིས་གྲུབ་པར་མཛད། །དེའི་ཕྱིར་བདག་ཅག་འཁོར་བཅས་ཀྱང། །སློབ་དཔོན་ཆེན་པོའི་རྗེས་འབྲངས་ནས། །སྲིད་དང་ཞི་བའི་མགྲོན་རྣམས་ལ། །དེ་རིང་བསངས་ཀྱི་མཆོད་པ་འབུལ།། ཀྱཻ། དེ་རིང་ནམ་མཁའི་
སྐར་མ་བཟང། །ས་ལ་ཉི་མའི་འོད་ཟེར་རྣོ། །བར་དུ་དྲི་བཞོན་ངད་འཇམ་ཞིང། །དུས་དང་ཚེས་གྲངས་ཀུན་ཏུ་ཤིས།། ཀྱཻ། རྒྱལ་བའི་སྨོན་ལམ་གྱིས་བསྒྲུབས་པའི། །བྱང་ཆུབ་ཤིང་གི་དུད་པས་བསངས། །གསེར་ལོས་མཛེས་
པའི་རྟག་པས་བསངས། །ཟངས་ལོས་མཛེས་པའི་སུ་ལུས་བསངས། །དུང་ལོས་མཛེས་པའི་བ་ལུས་བསངས། །མ་ལ་ཡ་སྐྱེས་དུད་པས་བསངས། །ཨ་ཀར་ཛཱ་ཏིའི་དུད་པས་བསངས། །སྤོས་དཀར་གུར་ཀུམ་དུད་པས་
བསངས། །དྲི་ཞིམ་སི་ལའི་དུད་པས་བསངས། །རྒྱ་སྤོས་བསྲེགས་པའི་དུད་པས་བསངས། །རྨད་བྱུང་སྤོས་སྣ་བརྒྱ་ཕྲག་ཚོགས། །བསྲེགས་པའི་དྲི་ཞིམ་དུད་པས་བསངས། །སྙིང་པོ་དྲུག་གི་དུད་པས་བསངས། །སྤང་

[008B] །ཕྱེ་མར་ཟས་སྣའི་དུད་པས་བསངས། །ཀྱཻ། དུས་གསུམ་བདེ་གཤེགས་ཀུན་གྱི་དངོས། །ཆོས་ཕུང་བརྒྱད་ཁྲི་འབྱུང་བའི་གནས། །འཕགས་པའི་དགེ་འདུན་ཀུན་གྱི་གཙོ། །དྲིན་ཅན་རྩ་བའི་བླ་
མ་བསངས། །ཀྱཻ། རྡོ་རྗེ་འཆང་དབང་དཔྱིད་ཀྱི་དགའ་བའི་ཚལ། །འཇམ་དབྱངས་མཁྱེན་པའི་འདབ་སྟོང་ཁྱོན་ཡངས་ཤིང། །བློ་བཟང་རྒྱལ་བ་གཉིས་པའི་མེ་ཏོག་བཀྲ། །དགེ་ལེགས་ཟེའུ་འབྲུ་དཀར་པོའི་སོ་ཕྲེང་
རྒོད། །ཆོས་ཀྱི་རྒྱལ་མཚན་སྦྲང་རྩིའི་བཅུད་ཆགས་ཤིང། །ཆོས་ཀྱི་རྡོ་རྗེ་བུང་བའི་གླུ་དབྱངས་ཀྱིས། །བློ་བཟང་དོན་གཉིས་མཆོག་གི་དགའ་སྟོན་གྲུབ། །ཐམས་ཅད་མཁྱེན་པའི་དྲི་བསུང་འབུམ་འཕྲོ་ཞིང། །སངས་
རྒྱས་ཡེ་ཤེས་འབྲས་བུས་མངོན་པར་བརྗིད། །རྩ་བའི་བླ་མའི་རིན་ཆེན་རྒྱན་མཛེས་པ། །རྩ་བརྒྱུད་བླ་མ་ཡོངས་འདུའི་དབང་པོ་བསངས།། ཀྱཻ། ལཱ་ལི་ཏ་ལ་སོགས་པ་ཡི། །འཇིགས་བྱེད་བརྒྱུད་པའི་བླ་མ་བསངས། །
ཨིནྡྲ་བྷཱུ་ཏི་ལ་སོགས་པའི། །གསང་འདུས་བརྒྱུད་པའི་བླ་མ་བསངས། །ཀུན་ཏུ་དགེ་ལ་སོགས་པ་ཡི། །བདེ་མཆོག་བརྒྱུད་པའི་བླ་མ་བསངས། །བི་རཱུ་པ་ལ་སོགས་པ་ཡི། །ཀྱཻ་རྡོར་བརྒྱུད་པའི་བླ་མ་བསངས། །ཟླ་བ་བཟང་
པོ་ལ་སོགས་པའི། །དུས་འཁོར་བརྒྱུད་པའི་བླ་མ་བསངས། །བློ་གྲོས་རིན་ཆེན་ལ་སོགས་པའི། །མཁའ་འགྲོ་ཕ་བརྒྱུད་བླ་མ་བསངས། །མདའ་བསྣུན་རི་ཁྲོད་ཞབས་ལ་སོགས། །མཁའ་འགྲོ་མ་བརྒྱུད་བླ་མ་བསངས། །

[009A]༄༅། །ཀུན་དགའ་སྙིང་པོ་ལ་སོགས་པའི། །ཡོ་ག་བརྒྱུད་པའི་བླ་མ་བསངས། །སངས་རྒྱས་གསང་བ་ལ་སོགས་པའི། །སྤྱོད་པ་བརྒྱུད་པའི་བླ་མ་བསངས། །ཙནྡྲ་གཽ་མི་ལ་སོགས་པའི། །བྱ་བ་བརྒྱུད་པའི་
བླ་མ་བསངས། །གསངས་སྔགས་ནུས་པ་མངོན་གྱུར་པའི། །འཕགས་ཡུལ་གྲུབ་ཐོབ་བརྒྱད་ཅུ་བསངས། །ཀྱཻ། ཀླུ་སྒྲུབ་སྙིང་པོ་ལ་སོགས་པའི། །ཟབ་མོ་ལྟ་བརྒྱུད་བླ་མ་བསངས། །འཕགས་པ་ཐོགས་མེད་ལ་སོགས་པའི། །
རྒྱ་ཆེན་སྤྱོད་བརྒྱུད་བླ་མ་བསངས། །ཤཱནྟ་དེ་བ་ལ་སོགས་པའི། །བློ་སྦྱོང་བརྒྱུད་པའི་བླ་མ་བསངས། །ཉེ་བར་འཁོར་ལ་སོགས་པ་ཡི། །སོ་ཐར་བརྒྱུད་པའི་བླ་མ་བསངས། །འཛམ་གླིང་མཛེས་པར་བྱེད་པའི་རྒྱན། །དྲུག་
ལྡན་མཆོག་གཉིས་བཅས་པ་བསངས། །ཀྱཻ། སྡོམ་བརྩོན་དམ་པ་ཞི་བ་འཚོ། །རིག་འཛིན་པདྨ་སམྦྷ་ཝ། །བློ་གསལ་པདྨའི་ངང་ཚུལ་སོགས། །འཕགས་ཡུལ་མཁས་པའི་དེད་དཔོན་ཚོགས། །སྙིང་སྟོབས་ཆེན་པོས་
བྱང་ཕྱོགས་འདིར། །ཞབས་རྡུལ་རེག་པ་ཐམས་ཅད་བསངས། །ཇོ་བོ་རིན་ཆེན་བཟང་པོ་སོགས། །སྒྲ་བསྒྱུར་དམ་པ་ཐམས་ཅད་བསངས། །བསྟན་པའི་མེ་རོ་གསོ་བ་ལ། །ཐ་མལ་རྒྱལ་བའི་མཛད་པ་ཅན། །བླ་ཆེན་ཤེས་རབ་
འབར་ལ་སོགས། །སྔོན་གྱི་འདུལ་འཛིན་ཐམས་ཅད་བསངས། །མར་མེ་མཛད་དཔལ་རྒྱལ་བ་འབྲོམ། །སྐུ་མཆེད་གསུམ་པོ་ལ་སོགས་པའི། །རིན་ཆེན་ཕྲེང་བ་ལྟ་བུ་ཡི། །བཀའ་གདམས་བརྒྱུད་པའི་བླ་མ་བསངས། །

[009B] རྒྱལ་བ་ཀུན་དངོས་ཙོང་ཁ་པ། །རྒྱལ་ཚབ་མ་ཕམ་གཉིས་པའི་ཞབས། །མཁས་གྲུབ་དམ་པ་དགེ་ལེགས་དཔལ། །རྒྱལ་བ་སྲས་དང་བཅས་པ་བསངས། །གྲུབ་མཆོག་འཇམ་དཔལ་རྒྱ་མཚོ་སོགས། །དག་པའི་སྲས་ནི་ནོར་གྱི་
ལྷ། །འཇམ་དབྱངས་བདུན་རྒྱུད་ལ་སོགས་པ། །མཁས་གྲུབ་བླ་མ་ཐམས་ཅད་བསངས། །བསྟན་པའི་བདག་པོ་དགེ་འདུན་གྲུབ། །འབྲོམ་སྟོན་དགེ་འདུན་རྒྱ་མཚོའི་དཔལ། །བསོད་ནམས་རྒྱ་མཚོ་ཐམས་ཅད་མཁྱེན། །སྤྲུལ་སྐུ་
རིམ་པར་བྱོན་རྣམས་བསངས། །རྗེ་བཙུན་ཤེས་རབ་སེང་གེ་དང། །ཡོན་ཏན་ཀུན་གྱི་རྒྱ་མཚོ་དང། །སྔགས་འཆང་བཟང་པོ་བཀྲ་ཤིས་སོགས། །དགེ་ལྡན་རིག་སྔགས་འཆང་རྣམས་བསངས། །སེམས་དཔའ་ཆེན་པོ་ཀུན་དགའ་
བཟང། །ནམ་མཁའ་དཔལ་དང་ར་སྒྲེང་བ། །བློ་གྲོས་རྒྱལ་མཚན་ལ་སོགས་པ། །བློ་བཟང་རྒྱལ་བའི་སྲས་རྣམས་བསངས། །གྲགས་པ་རྒྱལ་མཚན་བློ་གྲོས་སྦས། །ཚུལ་ཁྲིམས་ཡེ་ཤེས་འཇམ་པའི་དབྱངས། །ཀུན་དགའ་
བདེ་ལེགས་ལ་སོགས་པའི། །འདུལ་འཛིན་དམ་པ་ཐམས་ཅད་བསངས། །གྲུབ་མཆོག་དྷརྨ་བཛྲའི་ཞབས། །སྐུ་གསུམ་མངོན་གྱུར་དབེན་ས་པ། །མཁས་གྲུབ་སངས་རྒྱས་ཡེ་ཤེས་སོགས། །མཁས་ཤིང་གྲུབ་པ་བརྙེས་
རྣམས་བསངས། །མདོར་ན་བཀའ་དྲིན་གསུམ་ལྡན་པའི། །རྩ་བའི་བླ་མ་ནས་བཟུང་སྟེ། །རྡོ་རྗེ་འཛིན་ལ་རེག་བར་གྱི། །རྩ་བརྒྱུད་བླ་མ་ཐམས་ཅད་བསངས། །ཀྱཻ། བཻ་རོ་ཙ་ན་ལ་སོགས་པའི། །རྙིང་མ་བརྒྱུད་པའི་བླ་མ་བསངས། །

[010A]༄༅། །ག་ཡ་དྷ་ར་ལ་སོགས་པའི། །ལམ་འབྲས་བརྒྱུད་པའི་བླ་མ་བསངས། །སྒྲ་བསྒྱུར་མར་པ་ལོཙྪ་སོགས། །བཀའ་རྒྱུད་བླ་མ་ཐམས་ཅད་བསངས། །གྲུབ་མཆོག་ཁྱུང་པོ་རྣལ་འབྱོར་སོགས། །ཤངས་
པ་བཀའ་རྒྱུད་བླ་མ་བསངས། །ཁ་བ་ཅན་གྱི་བསྟན་པའི་སྒྲོན། །ཀུན་དགའ་རྒྱལ་མཚན་རྔོག་ལོ་དང། །བུ་སྟོན་གཞོན་ནུ་བསོད་ནམས་སོགས། །གངས་ཅན་མཁས་གྲུབ་ཐམས་ཅད་བསངས། །པད་དཀར་འཛིན་
སོགས་ཐ་མལ་ངོར། །རྒྱལ་པོའི་ཚུལ་གྱིས་ཆོས་སྐྱོང་བ། །སྲོང་བཙན་སྒམ་པོ་ལ་སོགས་པའི། །ཆོས་རྒྱལ་བློན་འབངས་བཅས་པ་བསངས། །ཀྱཻ། ལྷན་ཅིག་སྐྱེས་དགའི་རོལ་མཚོ་ལས། །དཀྱིལ་འཁོར་འཁོར་
ལོའི་ཆུ་རླུང་འབུམ། །སྤྲོ་ཞིང་བསྡུ་བའི་གནས་གྱུར་པ། །ཁྱབ་བདག་རྡོ་རྗེ་འཆང་ཆེན་བསངས། །དཔལ་ཆེན་རྡོ་རྗེ་འཇིགས་བྱེད་སོགས། །གཤིན་རྗེའི་གཤེད་ཀྱི་ལྷ་ཚོགས་བསངས། །མི་བསྐྱོད་རྡོ་རྗེ་ལ་སོགས་པའི། །
གསང་བ་འདུས་པའི་ལྷ་ཚོགས་བསངས། །ཧེ་རུ་ཀ་པ་ལ་སོགས་པའི། །འཁོར་ལོ་སྡོམ་པའི་ལྷ་ཚོགས་བསངས། །དཔལ་ལྡན་དགྱེས་པ་རྡོ་རྗེ་སོགས། །ཀྱཻ་རྡོ་རྗེའི་ལྷ་ཚོགས་བསངས། །བཅོམ་ལྡན་རྡོ་རྗེ་ཤུགས་
ལ་སོགས། །དུས་ཀྱི་འཁོར་ལོའི་ལྷ་ཚོགས་བསངས། །གཞན་ཡང་རྡོ་རྗེ་གདན་བཞི་དང། །འཁོར་ཆེན་མཧཱ་མ་ཡ་སོགས། །བླ་མེད་ལྷ་ཚོགས་ཐམས་ཅད་བསངས། །རྡོར་དབྱིངས་ཀུན་རིག་རྩེ་མོ་སོགས། །རྣལ་

[010B] །སྣམ་སྣང་མངོན་བྱང་ལ་སོགས་པའི། །སྤྱོད་པའི་རྒྱུད་ཀྱི་ལྷ་ཚོགས་བསངས། །ཚེ་མཐའ་ཡས་པ་རྣམ་རྒྱལ་སོགས། །བྱ་བའི་རྒྱུད་ཀྱི་ལྷ་ཚོགས་བསངས། །སྒྲུབ་པ་ཆེན་པོ་བཀའ་བརྒྱུད་
སོགས། །སྐྱོན་མེད་རྙིང་མའི་ལྷ་ཚོགས་བསངས། །བརྩོན་འགྲུས་དྲག་པོའི་ཚ་ཟེར་གྱིས། །ཚོགས་གཉིས་པདྨོའི་ཚལ་བསྐྱེད་པས། །སྐུ་གསུམ་ཟེའུ་འབྲུ་རྒོད་པ་ཅན། །ཀུན་མཁྱེན་ཉི་མའི་གཉེན་ལ་སོགས། །སྒྲིབ་གཉིས་བྲལ་བ་
ཆོས་ཀྱི་སྐུ། །མཚན་དཔེ་བཟང་པོའི་རྒྱན་འཛིན་པ། །དུས་གསུམ་ཕྱོགས་བཅུར་འཚོ་སྐྱོང་བའི། །བདེ་བར་གཤེགས་པ་ཐམས་ཅད་བསངས། །རྒྱལ་ཚབ་འགྲོ་བ་ཡོངས་ཀྱི་མགོན། །བྱམས་མགོན་རྗེ་བཙུན་མཁྱེན་པའི་གཏེར། །ཕྱག་
ན་པད་མ་གསང་འཛིན་སོགས། །བྱང་ཆུབ་སེམས་དཔའ་ཐམས་ཅད་བསངས། །དཔལ་སྟུག་ཡེ་ཤེས་སྒྱུ་མའི་གར། །ངུར་སྨྲིག་གཟུགས་ཀྱི་རྣམ་རོལ་ཅན། །འཕགས་པའི་གནས་བརྟན་བཅུ་དྲུག་སོགས། །དགྲ་བཅོམ་འཁོར་
དང་བཅས་པ་བསངས། །རྟེན་ཅིང་འབྲེལ་འབྱུང་ལམ་བཟང་ལ། །བརྟེན་ནས་ཆོས་ཀུན་ངོ་བོ་ཉིད། །རྟོགས་པ་འབྲིང་ཙམ་བརྙེས་པ་ཡི། །རང་སངས་རྒྱས་ཀྱི་ཚོགས་རྣམས་བསངས། །ཀྱཻ། སྙིང་རྗེའི་ཞགས་པས་དམ་
བཅིངས་ཀྱང། །གཞན་ངོར་ཁྲོ་ཆགས་ཅི་ཡང་སྟོན། །ཁཎྚ་ཀ་པཱ་ལ་དང་ནི། །རབ་ཏུ་གཏུམ་མོ་ལ་སོགས་པ། །ཡུལ་ཆེན་སུམ་ཅུ་རྩ་གཉིས་དང། །ཉི་ཤུ་རྩ་བཞིའི་གནས་མཆོག་དང། །དུར་ཁྲོད་བརྒྱད་ལ་དབང་བསྒྱུར་
[011A]༄༅། །བའི༑ ༑དཔའ་བོ་རྣལ་འབྱོར་མ་རྣམས་བསངས།། ཀྱཻ༑ མགོན་པོ་ཀུན་གྱི་གནས་གྱུར་ཅིང། །དྲན་པ་ཙམ་གྱིས་བར་ཆད་སེལ། །བསམས་པ་ཀུན་གྱི་འབྲས་སྟེར་བའི། །ལྷ་ཆེན་མགོན་པོ་ཡབ་ཡུམ་དང། །
ཡུམ་བཞི་བཤན་པ་གནོད་སྦྱིན་བཞི། །བཀའ་ཉན་བཞི་དང་ཕྱོགས་སྐྱོང་བཅུ། །ལྷ་ཆེན་བརྒྱད་དང་གཟའ་ཆེན་བརྒྱད། །རྒྱུ་སྐར་ཉེར་བརྒྱད་དེད་དཔོན་དགུ། །འཇིགས་རུང་ཁ་གདངས་མཆེ་བ་གཙིགས། །དགྲ་ཤ་ལ་རྔམས་
ཁྲག་འཐུང་ཞིང། །ཁྲོ་གཏུམ་སྙིང་རྗེ་དང་བྲལ་བའི། །དམ་ཅན་རྒྱ་མཚོའི་དམག་ཚོགས་བསངས། །ཀྱཻ༑ གསོད་བྱེད་ལས་ཀྱི་གཤིན་རྗེ་དང། །ཡུམ་མཆོག་མ་མོ་ཙཱ་མུཎྜཱི། །སྲོག་གཅོད་ལས་ཀྱི་གཤིན་རྗེ་བརྒྱད། །འཆི་
བདག་ཕོ་ཉ་མོ་ལ་སོགས། །དགྲ་རྒྱུད་རྩད་ནས་གཅོད་བྱེད་པའི། །དམ་ཅན་དཔུང་ཚོགས་བཅས་པ་བསངས། ཀྱཻ༑ མཧཱ་ཀཱ་ལ་ཕྱག་བཞི་པ། །ཡུམ་ནི་སྲིན་མོ་ཙཎྜི་ཀ། བྱ་རོག་ཁྲོས་པའི་གདོང་ཅན་གསུམ། །ཐུགས་ཀྱི་
སྤྲུལ་པ་བདེ་ཆེན་འཛིན། །བཀའ་སྡོད་སེང་གེ་ཁྲོས་པའི་གདོང། །མ་མོ་སྡེ་བརྒྱད་བཅས་པ་བསངས། །ཀྱཻ༑ སྟོབས་འཕྲོག་ནག་པོ་གདོང་བཞི་པ། །འཇིགས་རུང་ཡུམ་བཞི་བཤན་པ་ལྔ། །སྲོག་གཅོད་གྲི་ཐོགས་ཉི་ཤུ་གཅིག་
དམག་དཔོན་རྣམ་གསུམ་ལ་སོགས་པ། །དྲེགས་པ་སྡེ་བརྒྱད་བཅས་པ་བསངས། །ཀྱཻ༑ མཧཱ་ཀཱ་ལ་གཎྜཱི་འཆང། །ལྷ་བརྒྱད་རྣོ་བའི་རལ་གྲི་ལྟར། །གནོད་བྱེད་འབྱུང་པོའི་སྲོག་གཅོད་པའི། །གཙང་རིགས་མགོན་པོར་བྕ་

[011B] །ཀྱཻ༑ ཁྲག་ཞག་འཁྲུག་པའི་དུར་ཁྲོད་དབུས། །ཀེང་རུས་དྲག་ཏུ་ཁྲོས་པའི་གཟུགས། །དུར་ཁྲོད་བདག་པོ་ཡབ་ཡུམ་དང། །བཞི་སྦྲག་ནགས་ཀྱི་དཔའ་བོ་ལ། །ཞོན་པ་ཆུང་མ་གཡོག་བཅས་བསངས། །ཀྱཻ༑ མི་
བཟད་ནག་མོ་དྲེའུ་ཞོན་མ། །མ་ཡེངས་བསྟན་པའི་བྱ་ར་མཁན། །དམག་ཟོར་རྡོ་རྗེ་གཡུ་སྒྲོན་མ། །དུས་མཚན་འོད་ཆེན་འབར་མ་དང། །དུང་སྐྱོང་རྒྱལ་མོ་དུང་སོལ་མ། །རང་བྱུང་ནམ་མཁའི་གོས་ཅན་སོགས། །ཇོ་མོ་
ཚེ་རིང་མཆེད་ལྔ་དང། །བཞི་གསུམ་བཅུ་གཉིས་བསྟན་མའི་ཚོགས། །སྨན་མོ་འབུམ་སྡེར་བཅས་པ་བསངས། །ཀྱཻ༑ ཆོས་སྐྱོང་དྲེགས་པ་ལྕམ་སྲིང་དང། །བརྒྱད་དང་ཉེར་གཅིག་བཤན་པའི་ཚོགས། །དགྲ་བོའི་སྲོག་ལ་
ངོམ་ཟས་བྱེད། །དམ་ཅན་རྒྱ་མཚོར་བཅས་པ་བསངས། །ཀྱཻ༑ རྣམ་མང་ཐོས་སྲས་རྟ་བདག་བརྒྱད། །ཛམ་ལ་སེར་ནག་ནོར་རྒྱུན་མ། །ཨ་པ་ར་ཎི་ཙིཏྟ་སོགས། །ནོར་ལྷ་གནོད་སྦྱིན་ཚོགས་རྣམས་བསངས། །ཀྱཻ༑ མདོ་དང་རྒྱུད་
སྡེའི་སྐྱེད་ཚལ་ལས། །ལེགས་འོངས་འཕྲིན་ལས་རྣམ་པ་བཞིའི། །འཕུར་ལྡིང་རོལ་པའི་བཧྲ་མ་ར། །དཔལ་སྐྱེན་ལྡན་པའི་ཚོགས་རྣམས་བསངས། །སྟོན་པའི་ཞལ་བཟང་ནོར་བུའི་འོད། །འདྲེན་བྱེད་བདུད་རྩི་ལྟར་གྱུར་ཅིང།།
དམ་ཆོས་སྒྲ་འཛིན་ལ་རེག་པ། །དཀར་ཕྱོགས་སྐྱོང་བའི་མཐུ་བོ་ཆེ། །མཆོད་པར་འོས་པ་ཐམས་ཅད་བསངས། །ཀྱཻ༑ ལྷ་སྲིན་ཀུན་ལ་དབང་བསྒྱུར་ཞིང། །གནམ་ལྕགས་ཐོག་སེར་མདའ་འཕེན་པ། །ཁྱབ་འཇུག་ཆེན་པོ་རཱ་ཧུ་ལ།།

[012A]༄༅། །ཡུམ་ནི་སྲིང་མོ་གདོང་མོ་བཞི། །ཉི་ཟླ་གཟའ་སྐར་ལྷ་རྣམས་དང། །ལོ་ཟླ་ཞག་དང་ཁྱིམ་རྣམས་དང། །ཚེས་གྲངས་རྣམས་ལ་རྒྱུ་བ་ཡི། །དྲེགས་པ་སྡེ་བརྒྱད་ཐམས་ཅད་བསངས། །ཀྱཻ༑ སྲོག་
བདག་ཆེན་པོ་བི་ཧ་ར། །སྐུ་ལྔ་གཙོ་མོར་བཅས་པ་དང། །དགྲ་ལྷའི་རྒྱལ་པོ་ཙ་དམར་བ། །རྣམ་མང་འཁོར་དང་བཅས་པ་བསངས། །ཀྱཻ༑ སྐྱེས་བུ་ཆེན་པོ་རྡོ་རྗེ་ལེགས། །མཆེད་འཁོར་སུམ་བརྒྱ་དྲུག་ཅུ་དང། །དམག་
དཔོན་སྲིད་པའི་རྒྱལ་པོ་དང། །སྲིད་པའི་དགྲ་ལྷ་ཐམས་ཅད་བསངས། །ཀྱཻ༑ གཞན་ཡང་བསྟན་ལ་མངོན་དགྱེས་པའི། །མིང་ནི་མ་འཚལ་ས་གསུམ་ན། །གློག་ལྟར་ཀུན་ཏུ་རྒྱུ་བ་ཡི། །དགེ་བསྙེན་ཆེན་པོ་ཐམས་ཅད་
བསངས། །སྲིད་པའི་ལྷ་དགུ་མགུར་ལྷ་དང། །སྲོག་གི་ལྷ་སོགས་གངས་ཅན་གྱི། །གཞི་བདག་ཡུལ་ལྷ་ཐམས་ཅད་བསངས། །རྡོ་རྗེ་གཡུ་སྒྲོན་ཕྱིང་དཀར་བ། །བསེ་ཁྲབ་གྱོན་པའི་དཔའ་བོ་སོགས། །དགོན་གནས་བསྒྲུབ་
པའི་ས་སྐྱོང་དང། །ཁྱད་པར་ཡུལ་འདིའི་བསྲུང་མ་བསངས། །ཀྱཻ༑ བདག་ཅག་དཔོན་སློབ་འཁོར་བཅས་ལ། །སྡང་ཞིང་གདུག་པའི་སེམས་ལྡན་ཞིང། །བུ་ལོན་ཤ་ཁོན་ལན་ཆགས་པའི། །མི་དང་མི་མིན་ཐམས་ཅད་
བསངས། །བགེགས་རིགས་སྟོང་ཕྲག་བརྒྱད་ཅུ་དང། །གདོན་རིགས་སུམ་བརྒྱ་དྲུག་ཅུ་དང། །བྱིས་པའི་གདོན་ཆེན་བཅོ་ལྔ་སོགས། །གདོན་བགེགས་འབྱུང་པོ་ཐམས་ཅད་བསངས། །སངས་རྒྱས་བསྟན་པའི་གཟི་

[012B] །ལོག་པར་འཁུ་བའི་སེམས་ལྡན་པ། །དགའ་རབ་དབང་ཕྱུག་ལ་སོགས་པའི། །ནག་པོ་སྡེ་དང་བཅས་པ་བསངས། །ཀྱཻ༑ བདག་ཅག་དཔོན་སློབ་འཁོར་བཅས་ཀྱི། །ལྷན་ཅིག་སྐྱེས་དང་འཚོ་བ་དང། །འགོ་བའི་
དགྲ་ལྷ་ཐམས་ཅད་བསངས། །མདོར་ན་བདག་ཅག་འཁོར་བཅས་ཀྱི། །སྣ་ཚོགས་འདོད་པའི་དཔག་བསམ་རྣམས། །འབྲས་བུ་མཆིས་པར་མཛད་པ་ཡི། །དགྲ་ལྷ་ཇི་སྙེད་མཆིས་པ་བསངས། །སློབ་དཔོན་རྒྱུད་ཀྱི་
བསྲུང་མ་དང། །ཚེ་ལྷ་སྲོག་ལྷ་ནོར་ལྷ་བསངས། །ཕོ་ལྷ་མོ་ལྷ་དགྲ་ལྷ་དང། །ཞང་ལྷ་གཉེན་པོ་ཐམས་ཅད་བསངས། །སྲིད་པའི་རྫི་རླུང་འཕྱོ་བ་དང། །སྲིད་པའི་ལྷ་ལུང་དཀར་པོ་བསངས། །སྲིད་པ་ཆགས་པའི་དགྲ་ལྷ་དང། །བསམ་པ་འགྲུབ་
བའི་དགྲ་ལྷ་བསངས། །གསེར་བཟང་གཙོ་མ་ཇི་བཞིན་དུ། །འོད་ཟེར་འཕྲོ་བའི་དགྲ་ལྷ་བསངས། །དམག་དཔོན་རིན་ཆེན་ཇི་བཞིན་དུ། །དཔའ་སྙིང་ཆེ་བའི་དགྲ་ལྷ་བསངས། །འཁོར་ལོས་བསྒྱུར་རྒྱལ་ཇི་བཞིན་དུ། །གླིང་བཞི་
འགྲུབ་པའི་དགྲ་ལྷ་བསངས། །འགྲོ་བའི་དགྲ་ལྷ་སྤུན་གསུམ་དང། །མི་ཐུབ་དགྲ་ལྷ་སྤུན་གསུམ་བསངས། །རྟ་མཆོག་རིན་ཆེན་ཇི་བཞིན་དུ། །མྱུར་མགྱོགས་ཆེ་བའི་དགྲ་ལྷ་བསངས། །དྲུག་ལྡན་དབང་པོའི་ཚོགས་
རྣམས་ཀུན། །ཡོན་ཏན་ལྡན་པའི་དགྲ་ལྷ་བསངས། །རལ་གྲི་རིན་ཆེན་ཇི་བཞིན་དུ། །རྣོ་ངར་ལྡན་པའི་དགྲ་ལྷ་བསངས། །ཡིད་ལྟར་མྱུར་བའི་ཤུགས་ལྡན་པ། །མགྱོགས་པ་རྟ་ཡི་དགྲ་ལྷ་བསངས། །རྡོ་རྗེའི་ཡ་ལད་ཇི་

[013A]༄༅། །བཞིན་དུ། །བཙན་པོ་ཁྲབ་ཀྱི་དགྲ་ལྷ་བསངས། །བཛྲ་ཀུནྟའི་རྩེ་མོ་ལྟར། །རབ་རྣོ་མཚོན་ཆའི་དགྲ་ལྷ་བསངས། །གཡས་ཀྱི་སྟག་དོང་ཁྲ་མོའི་ནང། །སྒྲོ་སྨྱུག་འཛོམ་པའི་དགྲ་ལྷ་བསངས། །གཡོན་
གྱི་གཟིག་ཤུབས་ཕྲ་མོའི་ནང། །གཞུ་རྒྱུད་འཛོམ་པའི་དགྲ་ལྷ་བསངས། །འགོ་བའི་དེ་ཝི་པཉྩ་དང། །སྐྱོབ་པར་བྱེད་པའི་དགྲ་ལྷ་བསངས། །ཁྱིམ་ལྷ་མཁར་གྱི་རྩེ་ལྷ་དང། །ཐབ་ལྷ་ཐབ་སྨན་བཅས་པ་བསངས། །
ཕྱུགས་ཀྱི་ནོར་ལྷ་སྒོ་ཡི་ལྷ། །གཞིས་ལམ་བྱེས་དང་ཚོང་གི་ལྷ། །ཕྱི་ནང་བར་གསུམ་དགྲ་ལྷ་བསངས། །ཚེ་རབས་རྒྱུད་དང་དམུ་རབས་རྒྱུད། །གཙུག་རབས་རྒྱུད་ཀྱི་བསྲུང་མ་བསངས། །དགོས་འདོད་འབྱུང་བའི་
ནོར་བུ་ལྟར། །ཟས་ནོར་སྟེར་བའི་དགྲ་ལྷ་བསངས། །མདོར་ན་འོག་གཞིའི་དཀྱིལ་འཁོར་ནས། །སྲིད་རྩེའི་བར་གྱི་མགྲོན་རྣམས་བསངས། །ཀྱཻ༑ ཆོས་རྣམས་རང་བཞིན་ཀུན་བྲལ་ཡང། །རྨི་ལམ་བཞིན་དུ་ནོངས་པ་གང།།
བསངས་དང་བསངས་བྱ་བསངས་ཡུལ་སོགས། །རང་བཞིན་དག་པའི་དབྱིངས་སུ་བསངས། །མི་གཙང་ཟོས་ཤིང་གྱོན་པ་དང། །ཐུགས་གསུང་སྐུ་དང་འགལ་བགྱིས་བསངས། །དམ་གྲིབ་ཁོན་གྲིབ་བཙོག་གྲིབ་དང།།
བཤན་གྲིབ་ཡུག་གྲིབ་བག་གྲིབ་བསངས། །མཛེ་གྲིབ་ཐབ་གཞོབ་མནོལ་ཤོར་སོགས། །ལྷ་མི་ཡོངས་ལ་གྲིབ་ཕོག་པ། །མ་ལུས་བསངས་ཀྱི་མཆོད་པས་བསངས། །བསངས་ཀྱིས་མ་བསངས་གང་ཡང་མེད། །མི་གཙང་བ་ནི་

[013B] །མི་མཐུན་བར་ཆད་ཞི་བ་དང། །ཚེ་དང་ལོངས་སྤྱོད་རྒྱས་པར་མཛོད། །ཁམས་གསུམ་དབང་དུ་འདུ་བ་དང། །ཅི་བསམས་ལྷུན་གྱིས་གྲུབ་པར་མཛོད། །ཀྱཻ༑ ལྷ་དང་མི་ཡི་བཟའ་བཅའ་ཀུན། །གཅིག་
ཏུ་བགྱིས་པའི་མཆོད་གཏོར་ཚོགས། །ལྷུན་པོའི་སྤོ་ལྟར་མངོན་མཐོ་བའི། །འདོད་ཡོན་ལྔ་ལྡན་བདུད་རྩིས་མཆོད། །སྐབས་འདིར་གཏོར་མ་འབུལ།། ཀྱཻ༑ རིན་ཆེན་ལས་གྲུབ་སྣོད་ཡངས་སུ། །འབྲས་ཆང་རྒུན་ཆང་
སྦྲང་ཆང་སོགས། །རྩ་བ་འབྲས་བུ་འབྲུ་སྣའི་ཚོགས། །བརྒྱ་ཕྲག་ལས་འོངས་བདུད་རྩིའི་མཚོ། །ས་ལེ་སྦྲམ་དང་ཕྱེ་མར་བཅས། །སུམ་རྩེན་ཨ་མྲྀ་ཏར་འགྲན་པ། །ཟག་མེད་བདུད་རྩིར་བྱིན་བརླབས་པའི། །འདོད་ཡོན་
ལྔ་ལྡན་གསེར་སྐྱེམས་འདི། །དྲིན་ཅན་རྩ་བའི་བླ་མ་དང། །རྗེ་བཙུན་བློ་བཟང་གྲགས་པ་སོགས། །བསླུ་མེད་དཀོན་མཆོག་གསུམ་ལ་འབུལ། །གསེར་སྐྱེམས་དམ་པ་འདི་བཞེས་ལ། །བྱིན་རླབས་མཆོག་གི་བཀའ་དྲིན་
སྩོལ། །ཁྱབ་བདག་རྡོ་རྗེ་འཆང་ཆེན་དང། །འཇམ་དཔལ་གཤིན་རྗེའི་གཤེད་ལ་སོགས། །ཡི་དམ་ལྷ་ཚོགས་རྣམས་ལ་འབུལ། །གསེར་སྐྱེམས་དམ་པ་འདི་བཞེས་ལ། །དངོས་གྲུབ་མཆོག་གི་བཀའ་དྲིན་སྩོལ། །
བཅོམ་ལྡན་ཚེ་དཔག་མེད་མགོན་དང། །བཅོམ་ལྡན་ཤཱཀྱ་ཐུབ་པ་སོགས། །མགོན་པོ་སྲས་དང་བཅས་ལ་འབུལ། །གསེར་སྐྱེམས་དམ་པ་འདི་བཞེས་ལ། །ཅི་བསམས་འགྲུབ་པའི་བཀའ་དྲིན་སྩོལ། །མྱུར་མཛད་

[014A]༄༅། །མགོན་པོ་ཆོས་ཀྱི་རྒྱལ། །དཔལ་ལྡན་དམག་ཟོར་རྒྱལ་མོ་སོགས། །ཆོས་སྐྱོང་བསྲུང་མ་རྣམས་ལ་འབུལ། །གསེར་སྐྱེམས་དམ་པ་འདི་བཞེས་ལ། །བར་ཆད་སེལ་བའི་བཀའ་དྲིན་སྩོལ། །ཚེ་རིང་
མཆེད་ལྔ་བསྟན་སྐྱོང་བཅས། །ཡུལ་ལྷ་གཞི་བདག་ཐམས་ཅད་དང། །ཁྱད་པར་རྒྱལ་པོ་སྐུ་ལྔ་སོགས། །ལྷ་སྲིན་སྡེ་བརྒྱད་རྣམས་ལ་འབུལ། །གསེར་སྐྱེམས་དམ་པ་འདི་བཞེས་ལ། །རུ་ང་ཞི་བའི་བཀའ་དྲིན་
སྩོལ། །ཁྱད་པར་བདག་ཅག་འཁོར་བཅས་རྣམས། །བསྲུང་ཞིང་སྐྱོབ་པར་བྱེད་པ་དང། །མགོན་སྐྱབས་དཔུང་གཉེན་བྱེད་པ་ཡི། །དགྲ་ལྷ་གཉན་པོ་རྣམས་ལ་འབུལ། །གསེར་སྐྱེམས་དམ་པ་འདི་བཞེས་ལ། །མཐུན་
རྐྱེན་བསྒྲུབ་པའི་བཀའ་དྲིན་སྩོལ། །རིགས་དྲུག་སེམས་ཅན་ཐམས་ཅད་དང། །ཁྱད་པར་གནོད་བྱེད་གདོན་བགེགས་དང། །ལན་ཆགས་གཉེར་བ་རྣམས་ལ་འབུལ། །གསེར་སྐྱེམས་དམ་པ་འདི་བཞེས་ལ། །སྡུག་
བསྔལ་ལན་ཆགས་དག་གྱུར་ཅིག་ཀྱཻ༑ སྐྱབས་མགོན་རིན་ཆེན་རྣམ་གསུམ་དང། །དགྲ་ལྷ་གཉན་པོ་ཁྱེད་རྣམས་ཀྱིས། །རྣལ་འབྱོར་བདག་ཅག་འཁོར་བཅས་ལ། །ཉིན་གསུམ་རྒྱང་ནས་བྱ་ར་མཛོད། །མཚན་
གསུམ་དྲུང་ནས་མེལ་ཚེ་མཛོད། །འཇིགས་པའི་ལམ་དུ་སྐྱེལ་མ་མཛོད། །འཐབ་པའི་ཚེ་ན་དཔུང་མཛོད་ཅིག་བརྩེ་བའི་མ་དང་སྲིང་མོ་བཞིན། །རྟག་ཏུ་གཡེལ་མེད་གྲོགས་མཛོད་ཅིག་ཀྱཻ༑ དགྲ་ལྷ་ཆེན་པོ་ཁྱེད་

[014B] །བོས་པའི་ཚེ་ན་སྙན་མ་སྲ། །བསྟེན་པའི་ཚེ་ན་སྙིང་མ་རིང། །བསྐུལ་བའི་ཚེ་ན་བང་མ་བུལ། །རྦད་པའི་ཚེ་ན་མཐུ་མ་ཆུང། །བདག་ཅག་འཁོར་དང་བཅས་པ་ལ། །ནད་གདོན་དགྲ་བགེགས་ཆོམ་རྐུན་སོགས།།
མི་འདོད་རྐྱེན་ངན་བར་ཆད་ཀུན། །ཉེ་བར་ཞི་བའི་འཕྲིན་ལས་མཛོད། །འཁོར་ཚོགས་ལོངས་སྤྱད་ནད་མེད་དང། །མངའ་ཐང་རིགས་རྒྱུད་ལང་ཚོ་ཚེ། །ནོར་འབྲུ་བདེ་བ་དམ་པ་སོགས། །མངོན་པར་རྒྱས་པའི་འཕྲིན་ལས་
མཛོད། །ལྷ་དང་མི་ཡི་འདོད་དགུ་དང། །གླང་པོ་རྟ་དང་ཡུལ་འཁོར་དང། །རིན་ཆེན་བདུན་སོགས་ཁམས་གསུམ་གྱི། །སྣང་སྲིད་མ་ལུས་དབང་དུ་སྡུས། །སྡང་ཞིང་གདུག་པའི་སེམས་འཆང་བའི། །མི་དང་མི་མིན་དགྲ་
བགེགས་ཀུན། །འཇིགས་པའི་ཆོ་འཕྲུལ་སྣ་ཚོགས་ཀྱིས། །རྡུལ་ཕྲན་བཞིན་དུ་བརླག་པར་མཛོད། །ཀྱཻ༑ ཉོན་ཅིག་ལྷ་སྲིན་སྡེ་བརྒྱད་ཚོགས། །དམ་པའི་དོན་དུ་སྤྲོས་བྲལ་ཡང། །མ་རིག་ལིང་ཐོག་གིས་ལྡོངས་པས། །སྲིད་པ་གསུམ་
དུ་རྣམ་པར་འཁོར། །ལས་རྣམས་འབྲས་བུ་བསམ་མི་ཁྱབ། །ཇི་ལྟར་དགེ་བའི་ས་བོན་ལས། །འབྲས་བུ་སྦྲང་རྩི་ལྟར་མྱོང་ཞིང། །སྒོ་གསུམ་ལོག་པར་སྤྱོད་པའི་མཐུས། །མནར་མེད་འབར་བའི་ཁྲོ་ཆུས་བསྲེག་དེའི་
ཕྱིར་ཚུལ་འདིའི་དོན་དགོངས་ལ། །གནོད་འཚེའི་བསམ་སྦྱོར་ངན་པ་དང། །ཀུན་སློང་ཕྲག་དོག་མ་བྱེད་ཅིག་ཉེས་པ་སྟེས་སུ་མ་འཛིན་པར། །བཟོད་ཅིང་དེས་པའི་རང་བཞིན་གྱིས། །ཞི་ཞིང་བྱམས་པའི་སེམས་བསྐྱེད་

[015A]༄༅། །ནས། །བདེ་ལེགས་ཆེན་པོས་གང་བར་མཛོད། །ཀྱཻ༑ སྒྲིབ་གཉིས་དག་པའི་ཆོས་ཀྱི་དབྱིངས། །བརྟན་དང་གཡོ་བ་ཀུན་གྱི་གཞི། །བླ་ན་མེད་པའི་དོན་དམ་གཡང། །དེ་རིང་ཕྱྭ་དང་གཡང་དུ་ལེན། །ནམ་
མཁའ་དག་པའི་དབྱིངས་ཤེད་ནས། །འཇའ་ཚོན་རི་མོ་བཀྲ་བ་ལྟར། །ཀུན་རྫོབ་ཅི་ཡང་འཆར་བའི་གཡང། །དེ་རིང་ཕྱྭ་དང་གཡང་དུ་ལེན། །རྣམ་དཀར་རིན་ཆེན་བདུན་ལྡན་གྱིས། །གླིང་ཆེན་བཞི་ལ་དབང་བསྒྱུར་བའི། །འཁོར་
ལོས་བསྒྱུར་བའི་དཔལ་གཡང་དེ། །དེ་རིང་ཕྱྭ་དང་གཡང་དུ་ལེན། །ཞལ་ནས་རིན་ཆེན་ཆར་འབབས་ཤིང། །ནམ་མཁའི་མཛོད་ལ་མངའ་བརྙེས་པ། །རྣམ་ཐོས་སྲས་ཀྱི་ནོར་གཡང་དེ། །དེ་རིང་ཕྱྭ་དང་གཡང་དུ་ལེན། །མང་
པོས་བསྐུར་བ་ནས་བཟུང་སྟེ། །གཙང་མའི་རིགས་ནི་གངྒཱ་ལྟར། །ཆད་པ་མེད་པའི་མི་རྒྱུད་གཡང། །དེ་རིང་ཕྱྭ་དང་གཡང་དུ་ལེན། །བསླབ་གསུམ་སྡོང་པོ་རྒྱལ་སྲས་ཀྱི། །རླབས་ཆེན་སྤྱོད་པའི་ཡལ་གས་མཛེས། །རིམ་གཉིས་
མཐར་སོན་འབྲས་བུ་ཡིས། །མཛེས་ལྡན་ཆོས་ཀྱི་གཡང་དང་ནི། །འཆི་བདག་སྡེ་ལས་རྒྱལ་བ་ཡི། །འཆི་མེད་གྲུབ་པའི་ཚེ་གཡང་དེ། །དེ་རིང་ཕྱྭ་དང་གཡང་དུ་ལེན། །སྲིད་ཞིའི་དཔལ་འབྱོར་མ་ལུས་འབྱུང་བའི་གནས། །ཐུབ་
པའི་བསྟན་པ་ཡུན་རིང་གནས་པ་དང། །དེ་འཛིན་བྱེད་པའི་སྐྱེས་བུ་དམ་པ་རྣམས། །དཔལ་འབྱོར་གྱིས་བརྒྱན་ཡུན་རིང་ཞབས་བརྟན་ཤོག་བླ་མ་ཡི་དམ་རྣམས་ཀྱི་བྱིན་རླབས་དང། །ཆོས་སྐྱོང་བསྲུང་མ་རྣམས་ཀྱིས་ཐུ་

[015B] །གནས་འདིར་དཔལ་འབྱོར་བྱིན་རླབས་མི་ཉམས་ཤིང། །བསམ་སྦྱོར་ངན་པའི་གདུག་རྩུབ་ཞི་བ་དང། །བདག་ཅག་དཔོན་སློབ་འཁོར་དང་བཅས་རྣམས་ཀྱི། །ཚེ་དང་བསོད་ནམས་རྒྱས་པའི་འཕྲིན་ལས་མཛོད།།
འདོད་དགུའི་འབྱོར་པ་དབྱར་གྱི་མཚོ་ལྟར་འཕེལ། །སྐྱོན་མེད་རིགས་ཀྱི་དལ་འགྲོ་རྒྱུན་ཆད་མེད། །ཉིན་མཚན་བློ་བཟང་དམ་པའི་ཆོས་ཀྱིས་འདའ། །ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག་ཅེས་རོལ་མོ་དབྱངས་དང་
བཅས་པས་བརྗོད་ནས་མེ་ཏོག་གི་ཆར་དབབ་པར་བྱའོ། །ཚོགས་གཉིས་ཀུ་མུ་ད་ཀའི་གཉེན་གཅིག་པུ། །རྨད་བྱུང་བསངས་ཀྱི་ཆོ་ག་འོད་དཀར་ཅན། །གང་བློའི་མཁའ་དབྱིངས་མཛེས་མའི་ལང་ཚོ་ལས། །འོངས་དེ་སྐལ་བཟང་སྐྱེ་
བོའི་གདུང་སེལ་ཉིད། །ཚོགས་ཀྱི་ཞིང་མཆོག་བླ་མ་ཡི་དམ་ལྷ། །གཙོ་བོར་མི་བྱེད་འཇིག་རྟེན་ལྷ་འདྲེ་ཡི། །མིང་སྤེལ་དོ་ཤལ་རིང་པོས་མགྲིན་འཁྱུད་པ། །དེ་དག་གཤེན་རབས་མེས་པོའི་རྗེས་འབྲངས་ཉིད། །དེའི་ཕྱིར་འདི་ནི་དམ་
པའི་ལུགས་ཇི་བཞིན། །སྡེབ་ལེགས་ངག་གི་ལམ་དུ་མཚོན་བྱས་པའི། །རྣམ་དཀར་ལྷ་ཡི་ལམ་ཀུན་འགེངས་པ་དེས། །མི་དབང་བཞེད་པའི་དོན་ཀུན་གྲུབ་གྱུར་ཅིག་ཅེས་བསངས་ཀྱི་ཆོ་ག་དངོས་གྲུབ་ཀྱི་གཟི་འོད་འབར་བ་ངོ་མཚར་
རིན་པོ་ཆེའི་ཕྲེང་བ་ཞེས་བྱ་བ་འདི་ནི། རིགས་རུས་ཆོ་འབྲང་སོགས་ཡོན་ཏན་དུ་མའི་དཔལ་གྱིས་མངོན་པར་མཐོ་ཞིང། ཁྱད་པར་རྒྱལ་བ་གཉིས་པའི་བསྟན་པ་བསྟན་འཛིན་ལ་མི་ཕྱེད་པའི་དད་པ་དང་ལྡན་པ། རྣམ་པར་དཔྱད་པའི་

[016A]༄༅། །མིག་ཡངས་གཡོ་བས་ཤེས་བྱའི་དཀྱིལ་འཁོར་མཐའ་དག་ལ་གཟིགས་པ་གསལ་བ་སོགས། དམ་པས་བསྔགས་པའི་ཡོན་ཏན་དང་ལྡན་པ། ལྕང་ར་ནས་སྡེ་པ་རིན་པོ་ཆེ་དོན་གྲུབ་རབ་བརྟན་སྐུ་མཆེད་ཀྱི་
བཀས་བསྐུལ་བ་ལ་བརྟེན་ནས། སྡེ་སྣོད་འཛིན་པ་ཆོས་ཀྱི་རྒྱལ་མཚན་གྱིས། དཔལ་འཁོར་བདེ་ཆེན་དུ་སྦྱར་བ་འདིས་ཀྱང། ཕྱོགས་དུས་ཐམས་ཅད་དུ་དགེ་བར་གྱུར་ཅིག་ །།༄༅། །མར་མེ་མཛད་
སོགས་རྩ་བརྒྱུད་བླ་མ་ཡི། །བཀའ་སྡོད་ལྷ་ཡི་དགེ་བསྙེན་ཕྱིང་དཀར་བ། །ནེ་སེར་ཇོ་བོ་ཆེན་པོར་མཚན་གྲགས་པ། །འཁོར་བཅས་འདིར་སྤྱོན་མཐུན་པའི་མཆོད་གཏོར་བཞེས། །དངོས་དང་ཡིད་ཀྱིས་སྤྲུལ་པའི་
མཆོད་པའི་སྤྲིན། །ཕྱི་ནང་གསང་བ་ནམ་མཁའ་གང་བ་དང། །གཏོར་ཚོགས་གསེར་སྐྱེམས་མཚོ་ལྟར་བསྐྱིལ་བ་འདི། །བདུད་རྩིར་བྱིན་བརླབས་འཁོར་དང་བཅས་ལ་འབུལ། །གསེར་ཞུན་འབར་འདྲའི་ཡེ་ཤེས་མེ་ནང་དུ།།
རྨད་བྱུང་སྤྲོས་སྣ་བསངས་རྫས་བརྒྱ་ཕྲག་དག་བསྲེགས་པའི་དུད་སྤྲིན་འཆི་མེད་ལམ་གང་བས། །ཆོས་སྐྱོང་དགེ་བསྙེན་ཆེན་པོ་འཁོར་བཅས་བསངས། །སྤྱན་རས་གཟིགས་དབང་ཐུགས་ཀྱི་ཕོ་ཉ་ནི། །སྣ་ཚོགས་སྤྲུལ་
པའི་གར་གྱིས་རྣམ་རོལ་བས། །ཆོས་འཁོར་སྐྱོང་ཞིང་རྣལ་འབྱོར་བུ་བཞིན་དུ། །སྐྱོང་མཛད་དགྲ་ལྷ་ཆེན་པོ་ཁྱོད་ལ་བསྟོད། །བཀྲ་ཤིས་ལྷུན་གྱིས་གྲུབ་པའི་ཆོས་གྲྭ་ཆེ། །རྟག་ཏུ་བསྲུང་སྐྱོབ་དར་ཞིང་རྒྱས་པ་

[016B] །བདག་ཅག་གཞི་བྱེས་གང་དུ་ཅི་བྱེད་ཀྱང། །གཡེལ་མེད་གྲོགས་མཛོད་བསམས་དོན་ཆོས་བཞིན་བསྒྲུབས། །ཅེས་ཇོ་བོ་ནེ་སེར་བའི་བསྟོད་པ་འཕྲིན་ལས་མྱུར་འགྲུབ་འདི་ནི། དད་ཅན་འཕྲིན་ལས་དཔལ་འབྱོར་གྱིས་
ནན་གྱིས་བསྐུལ་བའི་ངོར། བཀའ་གདམས་ཀྱི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས། ཆོས་གྲྭ་ཆེན་པོ་དཔལ་ལྡན་འབྲས་སྤུངས་ཀྱི་གཟིམས་ཁང་དགའ་ལྡན་ཕོ་བྲང་དུ་སྦྱར་བའོ།། །།སརྦ་མངྒ་ལཾ།། །།
༄༅། །ཨོཾ་སསྟི། ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་ལྐྡལ་འགྲོའི་
རྒྱུན་འདི་སྤེལ།། །།སརྦ་ཛ་ག་ཏཾ།། །།



﻿༄༅། །བསངས་ཀྱི་ཆོ་ག་དངོས་གྲུབ་ཀྱི་གཟི་འོད་འབར་བ་ཞེས་བྱ་བ་རྒྱས་འབྲིང་བསྡུས་གསུམ་ལས་འདི་ཉིད་འབྲིང་པོའོ།།

[001A] །ཀྱཻ། ལྷུན་གྲུབ་བདེ་སྟོང་ནམ་མཁའི་རོལ་པ་ལས། །སྣ་ཚོགས་སྒྱུ་འཕྲུལ་དྲ་བའི་ཟློས་གར་མཁན། །རབ་འབྱམས་རྒྱལ་བའི་དངོས་གྱུར་བློ་བཟང་གྲགས། །ཚད་མེད་
ཐུགས་རྗེའི་དབང་གིས་གནས་འདིར་གཤེགས། །དཀྱིལ་འཁོར་འཁོར་ལོ་བྱེ་བའི་བདག་ཉིད་མཆོག་ཁྱབ་བདག་རྡོ་རྗེ་འཛིན་པ་ནས་བཟུང་སྟེ། །སངས་རྒྱས་ཀུན་གྱི་ཡེ་ཤེས་ངུར་སྨྲིག་གི་ཟོལ་
ལ་ཉེར་བརྟེན་རྩ་བའི་བླ་མའི་བར། །ངོ་མཚར་ཟབ་རྒྱས་ཆོས་ཀྱི་བདུད་རྩིའི་རྒྱུན། །དྲི་མེད་མགུར་གྱི་བུམ་བཟང་རིམ་པ་ལས། །ལེགས་འོངས་རྩ་བརྒྱུད་བླ་མ་མ་ལུས་པ། །ཚད་མེད་ཐུགས་རྗེའི་དབང་
གིས་གནས་འདིར་གཤེགས། །སྣ་ཚོགས་ཚོན་དང་ཕྲད་པའི་ཤེལ་ཇི་བཞིན། །གདུལ་དབང་ཅི་ཡང་འཆར་བའི་མིག་འཕྲུལ་མཁན། །རྒྱུད་སྡེ་ཆེན་པོ་བཞི་དང་ཡོངས་འབྲེལ་བའི། །ཡི་དམ་ལྷ་

[002A]༄༅། །ཚོགས་ཐམས་ཅད་གནས་འདིར་གཤེགས། །སྤྲོས་ཀུན་ཉེར་ཞི་འགྲོ་འོང་ཀུན་བྲལ་ཡང། །ཆུ་ཟླ་བཞིན་དུ་ཅིར་ཡང་འཆར་བ་གང། །དུས་གསུམ་བདེ་གཤེགས་ཆོས་དང་ཚོགས་
མཆོག་བཅས། །བདག་ཅག་མོས་པ་ཇི་བཞིན་། །དམིགས་མེད་ཐུགས་རྗེ་ཆེན་པོའི་གཞན་དབང་གིས། །འཕྲིན་ལས་རྣམ་བཞི་རིན་ཆེན་དབང་གི་རྒྱལ། །དྲན་པའི་མོད་ལ་སྩོལ་མཛད་གནས་གསུམ་གྱི། །དཔའ་
བོ་མཁའ་འགྲོའི་ཚོགས་རྣམས་གནས་འདིར་གཤེགས། །ཀྱཻ། ཆོས་ཀྱི་དབྱིངས་ལས་འོངས་པའི་ལྷ། །རབ་ཁྲོས་དགྲ་བགེགས་འབྱུང་པོའི་གཤེད། །ལེགས་ལྡན་ནག་པོ་ཕྱག་དྲུག་པ། །འཁོར་བཅས་གནས་
འདིར་མྱུར་དུ་བྱོན། །ཀྱཻ། ལྷོ་ཕྱོགས་རིམ་པ་བདུན་གྱི་འོག་ལྕགས་མཁར་བཅུ་དྲུག་ནང་ཤེད་ནས། །འཆི་བདག་ལས་ཀྱི་གཤིན་རྗེའི་ཚོགས། །མ་ཐོགས་གནས་འདིར་མྱུར་དུ་བྱོན། །ཀ་དག་ཆེན་པོའི་ཀློང་ཡངས་
ནས། །རྡོ་རྗེ་ནག་པོ་ཕྱག་བཞི་པ། །སྤྲུལ་པ་ཡང་སྤྲུལ་ཕོ་ཉའི་ཚོགས། །ལྷ་ལམ་འགེངས་པ་ལྟར་བྱོན་ཅིང། །དཔལ་ལྡན་མགོན་པོ་བགེགས་ཀྱི་དགྲ། །སྟོབས་འཕྲོག་ནག་པོ་གདོང་བཞི་པ། །ཡུམ་བཞི་ཤེན་པའི་

[002B] །རྫུ་འཕྲུལ་དབང་ཀྱིས་གནས་འདིར་བྱོན། །རྣམ་སྣང་ཐུགས་རྗེའི་རང་གཟུགས་གང། །མཧཱ་ཀཱ་ལ་གཎྜཱ་འཆང། །རྣམ་མང་འཁོར་ཚོགས་རྒྱ་མཚོར་བཅས། །དམ་ཚིག་ལྡན་པའི་གནས་འདིར་
བྱོན། །དུས་གསུམ་རྒྱལ་བ་སྐྱེད་པའི་ཡུམ། །དམག་དང་ཟོར་གྱི་ལས་དགྱེས་པ། །མོ་རྒྱུད་སྲུངས་མའི་ཚོགས་དང་བཅས། །འཕྲིན་ལས་བསྒྲུབ་ཕྱིར་ད་ཚུར་བྱོན། །གཞན་ཡང་དཔལ་གྱི་ལྷ་མོ་དང། །རྡོ་རྗེ་རབ་བརྟན་
ནམ་གྲུ་མ། །རང་བྱུང་ནམ་མཁའི་གོས་ཅན་དང། །དུད་སོལ་བ་མོ་འོད་ཆེན་འབར། །ཇོ་མོ་ཚེ་རིང་མཆེད་ལྔ་དང། །བསྟན་མ་བཅུ་གཉིས་ལ་སོགས་པ། །རང་རང་འཁོར་དང་བཅས་ཏེ་བྱོན། །མཚོ་ལས་སྐྱེས་པའི་རྡོ་རྗེ་
དངོས། །དའི་པཾ་ཀ་རའི་བསྟན་སྲུངས་མཆོག་ཆོས་སྐྱོང་བཞི་སྦྲག་འཁོར་དང་བཅས། །དམ་ཅན་དཀར་པོ་བརྒྱད་ཅུ་དང། །རྣམ་མང་ཐོས་སྲས་རྟ་བདག་བརྒྱད། །གཞན་ཡང་ནོར་རྒྱུན་ལྷ་མོ་དང། །ཨ་པ་ར་ནི་
ཙིཏྟ་སོགས། །གནོད་སྦྱིན་ནོར་ལྷའི་ཚོགས་རྣམས་བྱོན། །ཉི་མ་བྱང་ཤར་ཕ་གི་ན། །མ་རུ་ཙེ་ཡི་དུར་ཁྲོད་ནས། །ཆོས་སྐྱོང་ལྕམ་སྲིང་འཁོར་དང་བཅས། །འཕྲིན་ལས་བསྒྲུབ་ཕྱིར་མྱུར་དུ་བྱོན། །གཞན་ཡང་བསྟན་པའི་
བྱ་ར་མཁན། །མགོན་པོ་བདུན་ཅུ་རྩ་ལྔ་དང། །ལྷ་ཆེན་རྒྱལ་པོ་བི་ཧ་ར། །དྲང་སྲོང་ཆེན་པོ་རཱ་ཧུ་ལ། །དམ་ཅན་རྡོ་རྗེ་ལེགས་པ་སོགས། །འཇིག་རྟེན་འདས་དང་མ་འདས་པའི། །མགྲོན་དུ་འོས་པ་ཅི་མཆིས་པ། །འཁོར་

[003A]༄༅། །བཅས་མཆོད་པའི་གནས་འདིར་བྱོན།    ༈    །ཡུལ་ཆེན་ཉི་ཤུ་རྩ་བཞི་དང། །དུར་ཁྲོད་ཆེན་པོ་བརྒྱད་དང་ནི། །ལྷ་ལྡན་བསམ་ཡས་ལྷུན་གྱིས་གྲུབ། །དགེ་ལྡན་རྣམ་པར་རྒྱལ་བའི་
གླིང། །དཔལ་གྱི་ར་བསྒྲེང་ལ་སོགས་པ། །ཆོས་གཞི་གདན་ས་སྒྲུབ་གནས་སོགས། །སྲུང་ཞིང་སྐྱོང་བའི་ལྷ་རྣམས་དང། ཁྱད་པར་ཡུལ་ཁམས་འདི་ཉིད་ཀྱི། །ཡུལ་ལྷ་གཞི་བདག་གནས་བདག་དང། །གྲོང་བདག་
ཕོ་ལྷ་དགྲ་ལྷ་དང། །མོ་ལྷ་ཞང་ལྷ་སློབ་དཔོན་ནི། །རིམ་པར་བརྒྱུད་པའི་ལྷ་སྲུངས་སོགས། །མགོན་དང་དཔུང་གཉེན་གྲོགས་མཛད་པ། །མ་ལུས་ཐམས་ཅད་འདིར་བྱོན་ཅིག་བྱེ་བ་ཕྲག་བརྒྱའི་སྟོང་གསུམ་
ན། །སྣང་ཞིང་སྲིད་པའི་ལྷ་འདྲེའི་ཚོགས། །ཇི་སྙེད་མཆིས་པ་ཐམས་ཅད་དང། །ཁྱད་པར་བདག་ཅག་འཁོར་བཅས་ལ། །སྡང་ཞིང་གདུག་སེམས་འཆང་རྣམས་དང། །ལན་ཆགས་ཤ་འཁོན་བུ་ལོན་དག་
མགྲོན་དུ་གཉེར་བ་གང་ཡིན་པ། །ཐམས་ཅད་ཀྱང་ནི་འདིར་འདུས་ཤིག་འདིར་མང་སྨོས་པ་ཅི་ཞིག་དགོས། །སྲིད་རྩེ་ནས་བཟུང་མནར་མེད་བར། །གནས་པའི་སེམས་ཅན་མ་ལུས་པ། །མཆོད་སྦྱིན་གནས་
འདིར་གཤེགས་སུ་གསོལ།    ༈    །རིག་འཛིན་པདྨ་འབྱུང་གནས་མར་མེ་མཛད། །རྒྱལ་བ་གཉིས་པ་བློ་བཟང་གྲགས་པའི་དཔལ། །དབྱེར་མེད་ཞབས་སེན་ནོར་བུའི་ལན་ཚར་དང། །གཞན་ཡང་ཕྱག་

[003B] །ཀྱཻ། བདེ་སྟོང་ནམ་མཁའི་ཀློང་ཡངས་ནས། །ངོ་མཚར་མཆོད་པའི་སྤྲིན་སྤྲོས་ཏེ། །འཁོར་དང་བཅས་ལ་འབུལ་བ་ནི། །རིན་ཆེན་འོད་འབར་སྣོད་ཡངས་སུ། །དག་བྱེད་བདུད་རྩི་མཚོ་ལྟར་
བསྐྱིལ། །པདྨ་ཨུཏྤལ་ཀུ་མུད་སོགས། །མཁའ་ལམ་ཁྱབ་པ་ཀུན་ཏུ་ལྡིང། །བཻཌཱུར་སྔོན་པོའི་ཆུ་འཛིན་བཞིན། །དྲི་ཞིམ་དུད་པའི་སྤྲིན་ཕུང་འཁྲིགས། །མུན་སེལ་གདུང་བ་ཞི་བྱེད་པའི། །མར་མེའི་ཕྲེང་བ་ཚར་དུ་དངར། །ཕྱོགས་
ཀྱི་འཁོར་ལོ་ཀུན་འགེངས་པའི། །དྲིས་བསྒོས་ཆུ་གཏེར་སླབས་ཕྲེང་འཐོར། །རོ་བརྒྱའི་ཟིལ་མངར་བཅུད་ཆགས་པའི། །བཟའ་དང་བཅའ་བ་ལྷུན་པོར་སྤུངས། །འབྲས་ཆང་རྒུན་འབྲུམ་ཆང་ལ་སོགས། །སེར་སྐྱེམས་བཏུང་
བ་རྒྱ་མཚོར་འགྲན། །སྣ་ཚོགས་རོལ་མོའི་སྒྲ་སྐད་དང། །གདངས་སྙན་གླུ་དབྱངས་འབྲུག་ལྟར་ལྡིར། །གཟུགས་སྒྲ་དྲི་རོ་རེག་ལྡན་པའི། །མཛེས་པའི་བུ་མོས་ཕྱོགས་ཀུན་ཁྱབ། །ཀྱཻ། ཡངས་པའི་ནོར་འཛིན་ལྷ་གནས་
དང་པོ་ལ། །གང་གི་མཐུ་ཡིས་འདོད་དགུར་དབང་བྱེད་པའི། །མི་དབང་ལ་འོས་མཛེས་པའི་རིན་ཆེན་བདུན། །སྟོང་གསུམ་ཁྱོན་ཀུན་ཡོངས་སུ་བཀང་སྟེ་འབུལ། །ལག་པའི་པདྨོ་བཀྲ་ཤིས་རྫས་རྟགས་ཀྱི། །བུང་བ་
གཞོན་ནུའི་འཕུར་ལྡིང་གིས་རྩེན་པའི། །འཇམ་མཉེན་འཁྲིལ་ཆགས་འཇོ་སྒེག་རྣམ་འགྱུར་ཅན། །ཡིད་འཕྲོག་ལྷ་མོས་ཞིང་ཀུན་བཀང་སྟེ་འབུལ། །རྨ་བྱའི་མགྲིན་པའི་སྤུ་ལྟར་ཡིད་འོང་བའི། །མཛེས་པའི་རྟ་

[004A]༄༅། །མཆོག་དྲེའུ་རྐྱང་སེར་དང། །སྤྲིན་གྱི་ཤུགས་འཆང་མ་ཧེ་དཀར་ནག་དང། །སྟོང་གསུམ་མྱུལ་བྱེད་བཞོན་པའི་ཚོགས་ཀྱང་འབུལ། །ཨིཎྡྲ་ནཱི་ལའི་རི་བོ་ལྟར་བརྗིད་པའི། །གཡག་རོག་ཞོལ་ཆེན་
དྲག་པོའི་ངར་སྒྲ་སྒྲོག་མཚམས་སྤྲིན་མཛེས་པ་ལ་འཁུ་ལྷ་རྫས་ཀྱི། །ཅོད་པན་བཞད་ལྡན་ལུག་ནག་སྤྲིན་ལྟར་གཏིབས། །འདབ་གཉིས་བསྐྱོད་པའི་གར་གྱིས་རྣམ་རོལ་བ། །ཡིད་འོང་བྱ་ཚོགས་དམ་ཉམས་ཀླད་
ལ་ལྡིང། །ས་གསུམ་གྲུམ་བྱེད་འཇིགས་པའི་ང་རོ་ཅན། །ཁྱི་ནག་སྙིང་དཀར་དོམ་ལྟར་འཕྱོ་ཞིང་རྒྱུག་ཕ་རོལ་གཡུལ་ལས་རྒྱལ་བྱེད་གོ་ཁྲབ་དང། །མི་བཟད་རྣོ་ངར་ལྡན་པའི་མཚོན་ཆ་སོགས། །མཛེས་པའི་བ་
དན་ཕྱོགས་བཅུར་གཡོ་བ་ཡི། །རུ་མཚོན་འཕྱར་དར་ནམ་མཁའི་ཁྱོན་ཀུན་བཀང། །བར་སྣང་རྒྱན་གྱུར་ལྷ་རྫས་བླ་བྲེ་དང། །བརྒྱ་བྱིན་གཞུ་ལྟར་བཀྲ་བའི་རྒྱལ་མཚན་སོགས། །ཕྱི་ནང་དམ་རྫས་སྤྱན་གཟིགས་
སྣ་ཚོགས་པ། །དགྱེས་པ་བསྐྱེད་ཕྱིར་འཁོར་དང་བཅས་ལ་འབུལ། །ཀྱཻ། ཐབས་དང་ཤེས་རབ་ཡེ་ཤེས་མེར། །སྒྲིབ་གཉིས་བསངས་རྫས་བསྲེགས་པ་ལས། །ལྷན་ཅིག་སྐྱེས་དགའི་དུད་སྤྲིན་གྱིས། །མ་
དག་དྲི་མ་བསང་ཕྱིར་དུ། །སྤྱན་སོགས་ལྔ་ཡི་རང་བཞིན་ཉིད། །འབྱུང་བ་ལྔ་ཡི་དྭངས་མ་ལས། །འཆི་མེད་བདུད་རྩིའི་དཔལ་རབ་སྟར། །དྲི་ཞིམ་སྨན་གྱི་དངོས་གྱུར་པ། །རྩི་ཞིང་ནགས་ཚལ་སྣ་ཚོགས་

[004B] །ཁ་དོག་དྲི་རོ་མཐའ་ཡས་ཀྱིས། །ནད་རིགས་བཞི་བརྒྱ་རྩ་བཞི་སེལ། །གསེར་ཞུན་འཁྱིལ་འདྲའི་མེ་ལྕེ་ཡིས། །གཏི་མུག་མུན་པའི་ཚོགས་ཀུན་འཇོམས། །དུད་སྤྲིན་འཆི་མེད་ལམ་ཆགས་པས། །སྡུག་
བསྔལ་གསུམ་གྱི་ཚ་གདུང་སྐྱོབ། །ཀྱཻ། ཤཱཀ་ཐུབ་བསྟན་པའི་སྙིགས་མ་ལ། །མི་རྣམས་ཚེ་ཐུང་ལོངས་སྤྱོད་དམན། །རབ་བྱུང་ཕལ་ཆེར་ཁྲིམས་ལས་གཡེལ། །སྔགས་འཆང་ཕལ་ཆེར་དམ་ཚིག་བྲལ། །གསང་སྔགས་བོན་ལྟར་
གྱེར་བའི་དུས། །དེ་ཚེ་སྲིད་པའི་མ་མོ་ཁྲོས། །མ་མོ་ཁྲོས་པའི་ཁ་རླངས་ཀྱིས། །འཛམ་གླིང་ཡངས་པའི་ལྷོ་ཕྱོགས་སུ། །མཁའ་ལ་ནད་སྤྲིན་སྣ་ཚོགས་ཆགས། །ནད་དང་དལ་ཡམས་ཆར་དུ་འབེབས། །ལྷ་འདྲེ་མི་གསུམ་ཐམས་
ཅད་དང། །ཡུལ་ལྷ་གཞི་བདག་ཚོགས་རྣམས་ཀྱང། །འཁོན་འཛིན་ཕྲག་དོག་སེམས་འཆང་བས། །སད་སེར་ཐན་པ་མུ་གེ་སོགས། །མི་འདོད་སྣ་ཚོགས་རྐྱེན་དང་སྤྲོད། །ཐ་མལ་སྐྱེ་བོ་ཕལ་ཆེར་ཡང། །དམ་པས་
སྨད་པའི་ལས་སྤྱད་པས། །དཀར་ཕྱོགས་སྐྱོང་བ་རྣམས་ཀྱང་གཡེལ། །དེ་འདྲའི་དུས་ཀྱི་ཐ་མ་ལ། །རིག་འཛིན་གྲུབ་པ་ཀུན་གྱི་གཙོ། །སློབ་དཔོན་པདྨ་འབྱུང་གནས་ཀྱི། །ཐུགས་རྗེའི་རྒྱ་མཚོ་ཆེར་གཡོས་ཏེ། །བསངས་
ཆོག་བསམ་འཕེལ་ཨིཎྡྲ་ནཱིལ། །མངོན་ཕྱུང་རྒྱལ་མཚན་རྩེར་མཆོད་པས། །ཕུན་ཚོགས་འདོད་དགུའི་གྲུ་ཆར་ཕབ། །སྐལ་བ་ངན་པ་ཕལ་ཆེར་བསལ། །ཞི་རྒྱས་དབང་དང་མངོན་སྤྱོད་ཀྱི། །འཕྲིན་

[005A]༄༅། །ལས་ལྷུན་གྱིས་གྲུབ་པར་མཛད། །དེ་ཕྱིར་བདག་ཅག་འཁོར་བཅས་ཀྱང། །སློབ་དཔོན་ཆེན་པོའི་རྗེས་འབྲངས་ནས། །སྲིད་དང་ཞི་བའི་མགྲོན་རྣམས་ལ། །དེ་རིང་བསངས་ཀྱི་མཆོད་པ་
འབུལ། ཀྱཻ། དེ་རིང་ནམ་མཁའི་སྐར་མ་བཟང། །ས་ལ་ཉི་མའི་འོད་ཟེར་རྣོ། །བར་དུ་དྲི་བཞོན་ངད་འཇམ་ཞིང། །དུས་དང་ཚེས་གྲངས་ཀུན་ཏུ་ཤིས། །ཀྱཻ། རྒྱལ་བའི་སྨོན་ལམ་གྱིས་བསྒྲུབས་པའི།།
བྱང་ཆུབ་ཤིང་གི་དུད་པས་བསངས། །གསེར་ལོས་མཛེས་པའི་སྟག་པས་བསངས། །ཟངས་ལོས་མཛེས་པའི་སུ་ལུས་བསངས། །དུང་ལོས་མཛེས་པའི་བ་ལུས་། །མ་ལ་ཡ་སྐྱེས་དུད་པས་། །ཀ་
ཨར་ཛཱ་ཏིའི་དུད་པས་། །སྤོས་དཀར་གུར་ཀུམ་དུད་པས་། །དྲི་ཞིམ་སི་ལའི་དུད་པས་། །རྒྱ་སྤོས་བསྲེགས་པའི་དུད་པས་། །རྨད་བྱུང་སྤོས་སྣ་བརྒྱ་ཕྲག་ཚོགས། །བསྲེགས་པའི་དྲི་ཞིམ་དུད་
པས་། །སྙིང་པོ་དྲུག་གི་དུད་པས་། །སྤང་སྤོས་གླ་རྩི་ཕུར་མོ་དང། །ཕྱེ་མར་ཟས་སྣའི་དུད་པས་། །ཀྱཻ། དུས་གསུམ་བདེ་གཤེགས་ཀུན་གྱི་དངོས། །ཆོས་ཕུང་བརྒྱད་ཁྲི་འབྱུང་བའི་གནས། །འཕགས་
པའི་དགེ་འདུན་ཀུན་གྱི་གཙོ། །དྲིན་ཅན་རྩ་བའི་བླ་མ་བསངས། །ཀྱཻ། རྡོ་རྗེ་འཆང་དབང་དཔྱིད་ཀྱི་དགའ་བའི་ཚལ། །འཇམ་དབྱངས་མཁྱེན་པའི་འདབ་སྟོང་ཁྱོན་ཡངས་ཤིང། །བློ་བཟང་རྒྱལ་བ་གཉིས་

[005B] །དགེ་ལེགས་ཟེའུ་འབྲུ་དཀར་པོའི་སོ་ཕྲེང་རྒོད། །ཆོས་ཀྱི་རྒྱལ་མཚན་སྦྲང་རྩིའི་བཅུད་ཆགས་ཤིང། །ཆོས་ཀྱི་རྡོ་རྗེ་བུང་བའི་གླུ་དབྱངས་ཀྱིས། །བློ་བཟང་དོན་གཉིས་མཆོག་གི་དགའ་སྟོན་
གྲུབ། །ཐམས་ཅད་མཁྱེན་པའི་དྲི་གསུང་འབུམ་འཕྲོ་ཞིང། །སངས་རྒྱས་ཡེ་ཤེས་འབྲས་བུས་མངོན་པར་བརྗིད། །རྩ་བའི་བླ་མའི་རིན་ཆེན་རྒྱན་མཛེས་པ། །རྩ་བརྒྱུད་བླ་མ་ཡོངས་འདུའི་དབང་པོ་བསངས།།
ཀྱཻ། ལཱ་ལི་ཏ་ལ་སོགས་པ་ཡི། །འཇིགས་བྱེད་བརྒྱུད་པའི་བླ་མ་བསངས། །ཨིནྡྲ་བྷཱུ་ཏི་ལ་སོགས་པའི། །གསང་འདུས་བརྒྱུད་པའི་བླ་མ་བསངས། །ཀུན་ཏུ་དགེ་ལ་སོགས་པ་ཡི། །བདེ་མཆོག་བརྒྱུད་པའི་བླ་མ་
བསངས། །བི་རཱུ་པ་ལ་སོགས་པ་ཡི། །ཀྱེ་རྡོར་བརྒྱུད་པའི་བླ་མ་། །ཟླ་བ་བཟང་པོ་ལ་སོགས་པའི། །དུས་འཁོར་བརྒྱུད་པའི་བླ་མ་། །བློ་གྲོས་རིན་ཆེན་ལ་སོགས་པའི། །མཁའ་འགྲོ་ཕ་བརྒྱུད་བླ་མ་། །མདའ་
བསྣུན་རི་ཁྲོད་ཞབས་ལ་སོགས། །མཁའ་འགྲོ་མ་བརྒྱུད་བླ་མ་། །ཀུན་དགའ་སྙིང་པོ་ལ་སོགས་པའི། །ཡོ་ག་བརྒྱུད་པའི་བླ་མ་བསངས། །སངས་རྒྱས་གསང་བ་ལ་སོགས་པའི། །སྤྱོད་པ་བརྒྱུད་པའི་བླ་
མ་། །ཙནྡྲ་གཽ་མི་ལ་སོགས་པའི། །བྱ་བ་བརྒྱུད་པའི་བླ་མ་། །གསང་སྔགས་ནུས་པ་མངོན་གྱུར་པའི། །འཕགས་ཡུལ་གྲུབ་ཐོབ་བརྒྱད་ཅུ་བསངས། །ཀྱཻ། ཀླུ་སྒྲུབ་སྙིང་པོ་ལ་སོགས་པའི། །ཟབ་མོ་ལྟ་བརྒྱུད་

[006A]༄༅། །བླ་མ་། །འཕགས་པ་ཐོགས་མེད་ལ་སོགས་པའི། །རྒྱ་ཆེན་སྤྱོད་བརྒྱུད་བླ་མ་། །ཤཱནྟ་དེ་བ་ལ་སོགས་པའི། །བློ་སྦྱོང་བརྒྱུད་པའི་བླ་མ་། །ཉེ་བར་འཁོར་ལ་སོགས་པ་ཡི། །སོ་ཐར་བརྒྱུད་པའི་བླ་
མ་། །འཛམ་གླིང་མཛེས་པར་བྱེད་པའི་རྒྱན། །དྲུག་ལྡན་མཆོག་གཉིས་བཅས་པ་བསངས།། ཀྱཻ༑ སྡོམ་བརྩོན་དམ་པ་ཞི་བ་འཚོ། །རིག་འཛིན་པདྨ་སམ་བྷ་བ། །བློ་གསལ་པདྨ་ངང་ཚུལ་སོགས། །འཕགས་ཡུལ་མཁས་
པའི་དེད་དཔོན་ཚོགས། །སྙིང་སྟོབས་ཆེན་པོས་བྱང་ཕྱོགས་འདིར། །ཞབས་རྡུལ་རེག་པ་ཐམས་ཅད་དང། །ཇོ་བོ་རིན་ཆེན་བཟང་པོ་སོགས། །སྒྲ་བསྒྱུར་དམ་པ་ཐམས་ཅད་བསངས། །བསྟན་པའི་མེ་རོ་གསོ་བ་ལ། །ཐ་མལ་རྒྱལ་
བའི་མཛད་པ་ཅན། །བླ་ཆེན་ཤེས་རབ་འབར་ལ་སོགས། །སྔོན་གྱི་འདུལ་འཛིན་ཐམས་ཅད་བསངས། །མར་མེ་མཛད་དཔལ་རྒྱལ་བ་འབྲོམ། །སྐུ་མཆེད་གསུམ་པོ་ལ་སོགས་པའི། །རིན་ཆེན་ཕྲེང་བ་ལྟ་བུ་ཡི། །བཀའ་གདམས་
བརྒྱུད་པའི་བླ་མ་བསངས།། ཀྱཻ༑ རྒྱལ་བ་ཀུན་དངོས་ཙོང་ཁ་པ། །རྒྱལ་ཚབ་མི་ཕམ་གཉིས་པའི་ཞབས། །མཁས་གྲུབ་དམ་པ་དགེ་ལེགས་དཔལ། །རྒྱལ་བ་སྲས་དང་བཅས་པ་བསངས། །གྲུབ་མཆོག་འཇམ་དཔལ་རྒྱ་མཚོ་
སོགས། །དག་པའི་སྲས་ནི་ནོར་གྱི་ལྷ། །འཇམ་དབྱངས་བདུན་བརྒྱུད་ལ་སོགས་པའི། །མཁས་གྲུབ་བླ་མ་ཐམས་ཅད་། །བསྟན་པའི་བདག་པོ་དགེ་འདུན་གྲུབ། །འབྲོམ་སྟོན་དགེ་འདུན་རྒྱ་མཚོའི་དཔལ། །བསོད་ནམས་རྒྱ་

[006B] །སྤྲུལ་སྐུ་རིམ་པར་བྱོན་རྣམས་། །མདོར་ན་བཀའ་དྲིན་གསུམ་ལྡན་པའི། །རྩ་བའི་བླ་མ་ནས་བཟུང་སྟེ། །རྡོ་རྗེ་འཛིན་ལ་རེག་པར་གྱི། །རྩ་བརྒྱུད་བླ་མ་ཐམས་ཅད་། །བེ་རོ་ཙ་ན་ལ་སོགས་པའི། །རྙིང་
མ་བརྒྱུད་པའི་བླ་མ་། །ག་ཡ་བྷ་ར་ལ་སོགས་པའི། །ལམ་འབྲས་བརྒྱུད་པའི་བླ་མ་། །སྒྲ་སྒྱུར་མར་པ་ལོཙྪ་སོགས། །བཀའ་བརྒྱུད་བླ་མ་ཐམས་ཅད་། །གྲུབ་མཆོག་ཁྱུང་པོ་རྣལ་འབྱོར་སོགས། །ཤངས་པ་བཀའ་
བརྒྱུད་བླ་མ་། །ཁ་བ་ཅན་གྱི་བསྟན་པའི་སྒྲོན། །རྔོག་ལོ་ཀུན་དགའ་རྒྱལ་མཚན་དང། །བུ་སྟོན་གཞོན་ནུ་བསོད་ནམས་སོགས། །གངས་ཅན་མཁས་གྲུབ་ཐམས་ཅད་། །པད་དཀར་འཛིན་སོགས་ཐ་མལ་
དོར། །རྒྱལ་པོའི་ཚུལ་གྱིས་ཆོས་སྐྱོང་བ། །སྲོང་བཙན་སྒམ་པོ་ལ་སོགས་པའི། །ཆོས་རྒྱལ་བློན་འབངས་བཅས་པ་།། ཀྱཻ༑ ལྷན་ཅིག་སྐྱེས་པའི་རོལ་མཚོ་ལས། །དཀྱིལ་འཁོར་འཁོར་ལོའི་ཆུ་རླུང་འབུམ། །
སྤྲོ་ཞིང་བསྡུ་བཞི་གནས་གྱུར་པ། །ཁྱབ་བདག་རྡོ་རྗེ་འཆང་ཆེན་བསངས། །དཔལ་ཆེན་རྡོ་རྗེ་འཇིགས་བྱེད་སོགས། །གཤིན་རྗེ་གཤེད་ཀྱི་ལྷ་ཚོགས་། །མི་བསྐྱོད་རྡོ་རྗེ་ལ་སོགས་པའི། །གསང་བ་འདུས་པའི་ལྷ་
ཚོགས་། །ཧེ་རུ་ཀ་པ་ལ་སོགས་པའི། །འཁོར་ལོ་སྡོམ་པའི་ལྷ་ཚོགས་བསངས། །དཔལ་ལྡན་དགེས་པ་རྡོ་རྗེ་སོགས། །ཀྱཻ་རྡོ་རྗེའི་ལྷ་ཚོགས་། །བཅོམ་ལྡན་རྡོ་རྗེ་ཤུགས་ལ་སོགས། །དུས་ཀྱི་འཁོར་

[007A]༄༅། །ལོའི་ལྷ་ཚོགས་བསངས། །གཞན་ཡང་རྡོ་རྗེ་གདན་བཞི་དང། །འཁོར་ཆེན་མ་ཧཱ་མ་ཡ་སོགས། །བླ་མེད་ལྷ་ཚོགས་ཐམས་ཅད་། །རྡོར་དབྱིངས་ཀུན་རིག་རྩེ་མོ་སོགས། །རྣལ་འབྱོར་རྒྱུད་
ཀྱི་ལྷ་ཚོགས་། །རྣམ་སྣང་མངོན་བྱང་ལ་སོགས་པའི། །སྤྱོད་པའི་རྒྱུད་ཀྱི་ལྷ་ཚོགས་བསངས། །དམ་ཚིག་བཀོད་པའི་རྒྱལ་པོ་སོགས། །བྱ་བའི་རྒྱུད་ཀྱི་ལྷ་ཚོགས་། །སྒྲུབ་པ་ཆེན་པོ་བཀའ་བརྒྱད་སོགས།།
སྐྱོན་མེད་རྙིང་མའི་ལྷ་ཚོགས་། །ཚོགས་གཉིས་པདྨོའི་ཚལ་རྒྱས་ཤིང། །སྐུ་གསུམ་ཟེའུ་འབྲུ་རྒོད་པ་ཅན། །ཀུན་མཁྱེན་ཉི་མའི་གཉེན་ལ་སོགས། །དུས་གསུམ་བདེ་གཤེགས་ཐམས་ཅད་
བསངས། །རྒྱལ་ཚབ་རྗེ་བཙུན་མཁྱེན་པའི་གཏེར། །ཕྱག་ན་པདྨོ་གསང་འཛིན་སོགས། །བྱང་ཆུབ་སེམས་དཔའ་ཐམས་ཅད་། །རང་སངས་རྒྱས་ཀྱི་ཚོགས་རྣམས་བསངས། །འཕགས་པའི་གནས་
བརྟན་བཅུ་དྲུག་སོགས། །དགྲ་བཅོམ་འཁོར་དང་བཅས་པ་བསངས། །གནས་གསུམ་དག་ན་བཞུགས་པ་ཡི། །དཔའ་བོ་མཁའ་འགྲོའི་ཚོགས་རྣམས་བསངས། །ཀྱཻ༑ བསམ་པ་ཀུན་གྱི་འབྲས་སྟེར་བའི། །
ལྷ་ཆེན་མགོན་པོ་འཁོར་བཅས་། །ཆོས་རྒྱལ་ཡབ་ཡུམ་འཁོར་བཅས་བསངས། །བྱ་རོག་མཚན་ཅན་འཁོར་བཅས་བསངས། །གདོང་བཞི་ཡབ་ཡུམ་འཁོར་བཅས་། །ལེགས་ལྡན་གུར་མགོན་

[007B] །བཞི་སྦྲག་སྟག་ཞོན་དུར་ཁྲོད་བདག་དཔལ་མགོན་བདུན་ཅུའི་ཚོགས་བཅས་། །དམག་ཟོར་རྒྱལ་མོ་དུང་སྐྱོང་མ། །རབ་བརྟན་དུད་སོལ་འཁོར་བཅས་། །དུས་མཚན་ནམ་གྲུབ་
མོ་ཆེ། །རང་བྱུང་ནམ་མཁའི་གོས་ཅན་། །ཚེ་རིང་མཆེད་ལྔ་བསྟན་མའི་ཚོགས། །སྨན་མོ་འབུམ་སྡེར་བཅས་པ་། །ཆོས་སྐྱོང་དྲེགས་པ་ལྕམ་སྲིང་ནི། །འཇིགས་རུང་བཤན་པའི་ཚོགས་བཅས་། །
རྣམ་མང་ཐོས་སྲས་རྟ་བདག་བརྒྱད། །ཛམ་ལ་སེར་ནག་ནོར་རྒྱུན་མ། །ཨ་པ་ར་ནི་ཙིཏྟ་སོགས། །གནོད་སྦྱིན་ནོར་ལྷའི་ཚོགས་རྣམས་། །སྟོན་པའི་ཞལ་བཟང་ནོར་བུའི་འོད། །འདྲེན་བྱེད་བདུད་རྩི་ལྟར་གྱུར་ཅིང། །
དམ་ཆོས་སྒྲ་འཛིན་ལ་རེག་པའི། །དཀར་ཕྱོགས་སྐྱོང་བ་ཐམས་ཅད་།། ཀྱཻ༑ དམག་དཔོན་ཆེན་པོ་རཱ་ཧུ་ལ། །ཡུམ་བཞི་ཉི་ཟླ་རྒྱུ་སྐར་ལྷ། །ལོ་ཟླ་ཞག་ཁྱིམ་ཚེས་རྒྱུ་བའི། །དྲེགས་པ་སྡེ་བརྒྱད་བཅས་པ་་
སྲོག་བདག་ཆེན་པོ་བི་ཧ་ར། །སྐུ་ལྔ་གཙོ་མོར་བཅས་པ་དང། །དགྲ་ལྷའི་རྒྱལ་པོ་རྩི་དམར་བ། །རྣམ་མང་འཁོར་དང་བཅས་པ་བསངས། །སྐྱེས་བུ་ཆེན་པོ་རྡོ་རྗེ་ལེགས། །མཆེད་འཁོར་སུམ་བརྒྱ་དྲུག་ཅུ་དང། །
དམག་དཔོན་སྲིད་པའི་རྒྱལ་མོ་དང། །སྲིད་པའི་དགྲ་ལྷ་ཐམས་ཅད་། །གཞན་ཡང་བསྟན་ལ་མངོན་དགྱེས་པའི། །མིང་ནི་མ་འཚལ་ས་གསུམ་ན། །གློག་ལྟར་ཀུན་ཏུ་རྒྱུ་བ་ཡི། །དགེ་བསྙེན་ཆེན་པོ་ཐམས་

[008A]༄༅། །ཅད་། །སྲིད་པའི་ལྷ་དགུ་འགུར་ལྷ་དང། །སྲོག་གི་ལྷ་དང་གངས་ཅན་གྱི། །གཞི་བདག་ཡུལ་ལྷ་ཐམས་ཅད་། །རྡོ་རྗེ་གཡུ་སྒྲོན་ཕྱིད་དཀར་བ། །བསེ་ཁྲབ་གྱོན་པའི་དཔའ་བོ་
སོགས། །དགོན་གནས་སྒྲུབ་པའི་ས་སྐྱོང་དང། །ཁྱད་པར་ཡུལ་འདིའི་སྲུངས་མ་བསངས།། ཀྱཻ༑ བདག་ཅག་དཔོན་གཡོག་འཁོར་བཅས་ལ། །སྡང་ཞིང་གདུག་པའི་སེམས་ལྡན་ཞིང། །བུ་ལོན་ཤ་
འཁོན་ལན་ཆགས་པའི། །མི་དང་མི་མིན་ཐམས་ཅད་བསངས། །བགེགས་རིགས་སྟོང་ཕྲག་བརྒྱད་ཅུ་དང། །གདོན་རིགས་སུམ་བརྒྱ་དྲུག་ཅུ་དང། །བྱིས་པའི་གདོན་ཆེན་བཅོ་ལྔ་སོགས། །གདོན་བགེགས་
འབྱུང་པོ་ཐམས་ཅད་། །སངས་རྒྱས་བསྟན་པའི་གཟི་བྱིན་ལ། །ལོག་པར་འཁུ་བའི་སེམས་ལྡན་པ། །དགའ་རབ་དབང་ཕྱུག་ལ་སོགས་པའི། །ནག་པོ་སྡེ་དང་བཅས་པ་བསངས། །ཀྱཻ༑ བདག་ཅག་
རྣམས་དང་ལྷན་ཅིག་སྐྱེས། །སྲུང་ཞིང་འགོ་བའི་ལྷ་རྣམས་། །སྣ་ཚོགས་འདོད་པའི་དཔག་བསམ་དབང། །འབྲས་ལྡན་མཛད་པའི་ལྷ་རྣམས་། །སློབ་དཔོན་བརྒྱུད་པའི་བསྲུང་མ་དང། །ཚེ་ལྷ་སྲོག་
ལྷ་ནོར་ལྷ་། །ཕོ་ལྷ་མོ་ལྷ་དགྲ་ལྷ་དང། །ཞང་ལྷ་གཉེན་པོ་ཐམས་ཅད་། །སྲིད་པའི་རྫི་ལུང་འཕྱོ་བ་དང། །སྲིད་པའི་ལྷ་ལུང་དཀར་པོ་། །སྲིད་པ་ཆགས་པའི་དགྲ་ལྷ་དང། །བསམ་པ་འགྲུབ་པའི་དགྲ་

[008B] །འོད་ཟེར་འཕྲོ་བའི་དགྲ་ལྷ་དང། །དཔའ་སྙིང་ཆེ་བའི་དགྲ་ལྷ་། །གླིང་བཞི་འགྲུབ་པའི་དགྲ་ལྷ་དང། །མྱུར་མགྱོགས་ཆེ་བའི་དགྲ་ལྷ་། །འགོ་བའི་དགྲ་ལྷ་སྤུན་གསུམ་དང། མི་ཐུབ་དགྲ་ལྷ་
སྤུན་གསུམ་། །དྲུག་ལྡན་དབང་པོའི་ཚོགས་རྣམས་ཀུན། །ཡོན་ཏན་ལྡན་པའི་དགྲ་ལྷ་། །རྣོ་ངར་ལྡན་པའི་དགྲ་ལྷ་དང། །མགྱོགས་པ་རྟ་ཡི་དགྲ་ལྷ་། །བཙན་པོ་ཁྲབ་ཀྱི་དགྲ་ལྷ་དང། །རབ་རྣོ་
མཚོན་ཆའི་དགྲ་ལྷ་། །གཡས་ཀྱི་སྟ་གདོང་ཁྲ་མོའི་ནང། །སྒྲོ་སྨྱུག་འཛོམ་པའི་དགྲ་ལྷ་། །གཡོན་གྱི་གཟིག་ཤུབས་ཁྲ་མོའི་ནང། །གཞུ་རྒྱུད་འཛོམ་པའི་དགྲ་ལྷ་། །འགོ་བའི་དེ་ཝི་པཉྩ་དང། །
སྐྱོབ་པར་བྱེད་པའི་ལྷ་དགུ་། །ཁྱིམ་ལྷ་མཁར་གྱི་རྩེ་ལྷ་དང། །ཐབ་ལྷ་ཐབ་སྨན་བཅས་པ་། །ཕྱུགས་ཀྱི་ནོར་ལྷ་སྒོ་ཡི་ལྷ། །ཞིང་ལམ་བྱས་ཀྱི་ལྷ་རྣམས་། །གཞིས་དང་འགྲོ་དང་ཚོང་གི་ལྷ། །ཕྱི་
ནང་བར་གསུམ་དགྲ་ལྷ་། །ཚེ་རབས་བརྒྱུད་དང་དམུ་རབས་བརྒྱུད། །གཙུག་རབས་བརྒྱུད་ཀྱི་སྲུངས་མ་། །དགོས་འདོད་འབྱུང་བའི་ནོར་བུ་ལྟར། །ཟས་ནོར་སྟེར་བའི་དགྲ་ལྷ་། །མདོར་ན་འོག་གཞིའི་དཀྱིལ་
འཁོར་ནས། །སྲིད་རྩེའི་བར་གྱི་མགྲོན་རྣམས་། །ཀྱཻ༑ ཆོས་རྣམས་རང་བཞིན་ཀུན་བྲལ་ཡང། །རྨི་ལམ་བཞིན་དུ་ནོངས་པ་གང། །བསངས་དང་བསང་བྱ་བསང་ཡུལ་སོགས། །རང་བཞིན་དག་པའི་དབྱིངས་སུ་།།

[009A]༄༅། །མི་གཙང་ཟོས་ཤིང་གྱོན་པ་དང། །ཐུགས་གསུང་སྐུ་དང་འགལ་བགྱིས་བསངས། །དམ་གྲིབ་འཁོན་གྲིབ་བཙོག་གྲིབ་དང། །བཤན་གྲིབ་ཡུག་གྲིབ་བག་གྲིབ་བསངས། །མཛེ་གྲིབ་ཐབ་
གཞོབ་མནོལ་ཤོར་སོགས། །ལྷ་མི་ཡོངས་ལ་གྲིབ་ཕོག་པ། །མ་ལུས་བསངས་ཀྱི་མཆོད་པས་བསངས། །བསངས་ཀྱིས་མ་བསངས་གང་ཡང་མེད། །མི་གཙང་བ་ནི་ཐམས་ཅད་། །མི་མཐུན་བར་ཆད་ཞི་
བ་དང། །ཚེ་དང་ལོངས་སྤྱོད་རྒྱས་པར་མཛོད། །ཁམས་གསུམ་དབང་དུ་འདུ་བ་དང། །ཅི་བསམ་ལྷུན་གྱིས་གྲུབ་པར་མཛོད། །གཏོར་མ་ཡོད་ན་སྐབས་འདིར་ཨ་ཀཱ་རོས་གཏོར་མ་འབུལ་བར་བྱའོ།། ཀྱཻ་
སྐྱབས་མགོན་རིན་ཆེན་རྣམ་གསུམ་དང། །དགྲ་ལྷ་ཆེན་པོ་ཁྱེད་རྣམས་ཀྱིས། །རྣལ་འབྱོར་བདག་ཅག་འཁོར་བཅས་ལ། །ཉིན་གསུམ་རྒྱང་ནས་བྱར་མཛོད། །མཚན་གསུམ་དྲུང་ནས་མེལ་ཚེ་མཛོད། །འཇིགས་
པའི་ལམ་དུ་སྐྱེལ་མ་མཛོད། །འཐབ་པའི་ཚེ་ན་དཔུང་མཛོད་ཅིག་བརྩེ་བའི་མ་དང་སྲིང་མོ་བཞིན། །རྟག་ཏུ་གཡེལ་མེད་གྲོགས་མཛོད་ཅིག་ཀྱཻ༑ དགྲ་ལྷ་ཆེན་པོ་ཁྱེད་རྣམས་ཀུན། །བོས་པའི་ཚེ་ན་
སྙན་མ་སྲ། །བསྟེན་པའི་ཚེ་ན་སྙིང་མ་རིང། །བསྐུལ་བའི་ཚེ་ན་བང་མ་བུལ། །རྦད་པའི་ཚེ་ན་མཐུ་མ་ཆུང། །བདག་ཅག་འཁོར་དང་བཅས་པ་ལ། །ནད་གདོན་དགྲ་བགེགས་ཆོམ་ཀུན་སོགས། །མི་

[009B] །ཉེ་བར་ཞི་བའི་འཕྲིན་ལས་མཛོད། །འཁོར་ཚོགས་ལོངས་སྤྱོད་ནད་མེད་དང། །མངའ་ཐང་རིགས་རྒྱུད་ལང་ཚོ་ཚེ། །ནོར་འབྲུ་བདེ་བ་དམ་པ་སོགས། །མངོན་པར་རྒྱས་པའི་འཕྲིན་ལས་
མཛོད། །ལྷ་དང་མི་ཡི་འདོད་དགུ་དང། །གླང་པོ་རྟ་དང་ཡུལ་འཁོར་དང། །རིན་ཆེན་བདུན་སོགས་ཁམས་གསུམ་གྱི། །སྣང་སྲིད་མ་ལུས་དབང་དུ་སྡུས། །སྡང་ཞིང་གདུག་པའི་སེམས་འཆང་བའི། །མི་དང་མི་མིན་
དགྲ་བགེགས་ཀུན། །འཇིགས་པའི་ཆོ་འཕྲུལ་སྣ་ཚོགས་ཀྱིས། །རྡུལ་ཕྲན་བཞིན་དུ་བརླག་པར་མཛོད།། ཀྱཻ༑ ཉོན་ཅིག་ལྷ་སྲིན་སྡེ་བརྒྱད་ཚོགས། །དམ་པའི་དོན་ནི་སྤྲོས་བྲལ་ཡང། །མ་རིག་ལིང་ཐོག་གིས་
ལྡོངས་པས། །སྲིད་པ་གསུམ་དུ་རྣམ་པར་འཁོར། །ལས་རྣམས་འབྲས་བུ་བསམ་མི་ཁྱབ། །ཇི་ལྟར་དགེ་བའི་ས་བོན་ལས། །འབྲས་བུ་སྦྲང་རྩི་ལྟར་མྱོང་ཞིང། །སྒོ་གསུམ་ལོག་པར་སྤྱད་པའི་མཐུས། །མནར་
མེད་འབར་བའི་ཁྲོ་ཆུས་སྲེག་དེ་ཕྱིར་ཚུལ་འདིའི་དོན་དགོངས་ལ། །གནོད་འཚེའི་བསམ་སྦྱོར་ངན་པ་དང། །ཀོ་ལོང་ཕྲག་དོག་མ་བྱེད་ཅིག་ཉེས་པ་སྟེས་སུ་མ་འཛིན་པར། །བཟོད་ཅིང་ངེས་པའི་རང་
བཞིན་གྱིས། །ཞི་ཞིང་བྱམས་པའི་སེམས་བསྐྱེད་ནས། །བདེ་ལེགས་ཆེན་པོས་གང་བར་མཛོད།། ཀྱཻ༑ སྒྲིབ་གཉིས་དག་པའི་ཆོས་ཀྱི་དབྱིངས། །བརྟན་དང་གཡོ་བ་ཀུན་གྱི་གཞི། །བླ་ན་མེད་པའི་དོན་དམ་

[010A]༄༅། །གཡང། །དེ་རིང་ཕྱྭ་དང་གཡང་དུ་ལེན། །ནམ་མཁའ་དག་པའི་དབྱིངས་ཤེད་ནས། །འཇའ་ཚོན་རི་མོ་བཀྲ་བ་ལྟར། །ཀུན་རྫོབ་ཅི་ཡང་འཆར་བའི་གཡང། །དེ་རིང་ཕྱྭ་དང་གཡང་
དུ་ལེན། །རྣམ་དཀར་རིན་ཆེན་བདུན་ལྡན་གྱིས། །གླིང་ཆེན་བཞི་ལ་དབང་བསྒྱུར་བའི། །འཁོར་ལོས་སྒྱུར་བའི་དཔལ་གཡང་དེ། །དེ་རིང་ཕྱྭ་དང་། །ཞལ་ནས་རིན་ཆེན་ཆར་འབེབས་ཤིང། །ནམ་མཁའ་
མཛོད་ལ་མངའ་བརྙེས་པའི། །རྣམ་ཐོས་སྲས་ཀྱི་ནོར་གཡང་དེ། །དེ་རིང་ཕྱྭ་དང་། །མང་པོས་བཀུར་བ་ནས་བཟུང་སྟེ། །གཙང་མའི་རིགས་ནི་གངྒཱ་ལྟར། །ཆད་པ་མེད་པའི་མི་བརྒྱུད་གཡང། །དེ་རིང་ཕྱྭ་
དང་། །བསླབ་གསུམ་སྡོང་པོ་རྒྱལ་སྲས་ཀྱི། །རླབས་ཆེན་སྤྱོད་པའི་ཡལ་གས་མཛེས། །རིམ་གཉིས་འབྲས་ལྡན་ཆོས་ཀྱི་གཡང། །དེ་རིང་ཕྱྭ་དང་། །འཆི་བདག་སྡེ་ལས་རྒྱལ་བ་ཡི། །འཆི་མེད་གྲུབ་
པའི་ཚེ་གཡང་དེ། །དེ་རིང་ཕྱྭ་དང་། །ཀྱཻ༑ སྲིད་ཞིའི་དཔལ་འབྱོར་མ་ལུས་འབྱུང་བའི་གནས། །ཐུབ་པའི་བསྟན་པ་ཡུན་རིང་གནས་པ་དང། །དེ་འཛིན་བྱེད་པའི་སྐྱེས་བུ་དམ་པ་རྣམས། །དཔལ་
འབྱོར་གྱིས་བརྒྱན་ཡུན་རིང་ཞབས་བརྟན་ཤོག་འདོད་དགུའི་འབྱོར་པ་དབྱར་གྱི་མཚོ་ལྟར་འཕེལ། །སྐྱོན་མེད་རིགས་ཀྱི་དལ་འགྲོ་རྒྱུན་ཆད་མེད། །ཉིན་མཚན་བློ་བཟང་དམ་པའི་ཆོས་ཀྱིས་འདའ། །

[010B]བསྟན་པའི་དཔལ་གྱུར་ཅེས་པ་དང། །བཀྲ་ཤིས་རྣམ་དཀར་དགེ་ཚོགས་ཇི་སྙེད་ཅེས་པ་སོགས་བྱའོ། །ཅེས་རོལ་མོ་དབྱངས་དང་བཅས་ཏེ་བརྗོད་ནས། མེ་
ཏོག་གི་ཆར་དབབ་པར་བྱའོ།། །།འདིར་སྨྲས་པ། ཚོགས་གཉིས་ཀུ་མུ་ད་ཀའི་གཉེན་གཅིག་པུ། །རྨད་བྱུང་བསངས་ཀྱི་ཆོ་ག་འོད་དཀར་ཅན། །གང་བློའི་མཁའ་དབྱིངས་མཛེས་མའི་ལང་ཚོ་ལས།།
འོངས་དེ་སྐལ་བཟང་སྐྱེ་བོའི་གདུང་སེལ་ཉིད། །ཚོགས་ཀྱི་ཞིང་མཆོག་བླ་མ་ཡི་དམ་ལྷ། །གཙོ་བོར་མི་བྱེད་འཇིག་རྟེན་ལྷ་འདྲེ་ཡི། །མིང་སྤེལ་དོ་ཤལ་རིང་པོས་མགྲིན་འཁྱུད་པ། །དེ་དག་གཤེན་རབས་མི་བོའི་རྗེས་
འབྲང་ཉིད། །དེ་ཕྱིར་འདི་ནི་དམ་པའི་ལུགས་ཇི་བཞིན། །སྡེབ་ལེགས་ངག་གི་ལམ་དུ་མཚོན་བྱས་པའི། །རྣམ་དཀར་ལྷ་ཡི་ལམ་ཀུན་འགེངས་པ་དེས། །འགྲོ་ཀུན་ཕན་བདེའི་དཔལ་ལ་སྤྱོད་པར་ཤོག་ཅེས་པ་
འདི་ནི་བསངས་ཀྱི་ཆོ་ག་སྔར་རྒྱས་པར་བཀོད་པ་ལས། འཇུག་པ་བདེ་བའི་ཕྱིར། །དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་སླར་མདོར་བསྡུས་ཏེ་བཀོད་པའོ།། །།སརྦ་མངྒ་ལཾ།། །།༄༅། །ཨོཾ་སསྟི། ཕན་
བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ།། །།སརྦ་ཛ་ག་ཏཾ།། །།



﻿༄༅། །བསངས་ཆོག་བཀྲ་ཤིས་ཆར་འབེབས་མཆོད་སྤྲིན་རྒྱ་མཚོ་ཞེས་བྱ་བ་བཞུགས། །

[001A] །ན་མོ་གུ་རུ་དེ་ཝ་དྷརྨ་པཱ་ལ་ཌཱ་ཀི་ནཱི་བྷྱ་གནས་སྐབས་སུ་བར་གཅོད་སེལ་ཞིང་འདོད་དོན་འགྲུབ་བྱེད་རྒྱུན་པར་བསངས་འཆག་མེད་དུ་བྱ་བའི་ཕྱིར། མདོར་བསྡུས་པའི་ངག་
འདོན་གྱི་ཚུལ་ནི། ཨོཾ༑ བསངས་རྫས་མཆོད་གཏོར་ཕྱི་ནང་གསང་བ་ཡི། །དམ་རྫས་སྤྱན་གཟིགས་འཆི་མེད་ལམ་གང་བ། །ཟག་མེད་ཡེ་ཤེས་བདུད་རྩིའི་རྒྱ་མཚོ་ཆེ། །ཀུན་བཟང་མཆོད་པའི་སྤྲིན་
ལ་འགྲན་པར་གྱུར། ཨོཾ་ཨཱ་ཧཱུཾ་ལན་གསུམ་བརྗོད་ལ་བྱིན་གྱིས་བརླབས། ཨོཾ༑ བཀའ་དྲིན་གསུམ་ལྡན་བླ་མ་ནས། །རྡོ་རྗེ་འཛིན་ལ་རེག་པར་གྱི། །རྩ་བརྒྱུད་བླ་མ་མ་ལུས་པ། །དེང་འདིར་མཆོད་པའི་
གནས་སུ་གཤེགས། །གསང་བདེ་འཇིགས་གསུམ་དུས་འཁོར་སོགས། །རྒྱུད་སྡེ་བཞི་ཡི་ལྷ་ཚོགས་དང། །དུས་གསུམ་བདེ་གཤེགས་སྲས་བཅས་རྣམས། །དེང་འདིར། །ཉན་རང་བསྟན་བསྲུང་

[002A]༄༅། །རྒྱ་མཚོའི་ཚོགས། །དཔའ་བོ་མཁའ་འགྲོ་ཐམས་ཅད་དང། །མདོར་ན་མཆོག་གསུམ་མ་ལུས་པ། །དེང་འདིར། །བདག་ཅག་རྣམས་ལ་རྗེས་བརྩེ་ཞིང། །འགོ་བའི་ལྷ་བསྲུང་མ་ལུས་དང། །ཡུལ་
ལྷ་གཞི་བདག་ཐམས་ཅད་ཀྱང། །དེང་འདིར། །འཇིག་རྟེན་སྐྱོང་བའི་མཐུ་བོ་ཆེ། །དྲེགས་པ་སྡེ་བརྒྱད་མཐའ་དག་དང། །གདོན་བགེགས་ལན་ཆགས་མགྲོན་རྣམས་ཀྱང། །དེང་འདིར། །འདིར་མང་སྨོས་པ་
ཅི་ཞིག་འཚལ། །སྲིད་དང་ཞི་བའི་དབྱིངས་བཞུགས་པའི། །མགྲོན་དུ་འོས་པ་ཐམས་ཅད་ཀྱང། །དེང་འདིར། །ཨོཾ༑ རྩ་བརྒྱུད་བླ་མ་བསླུ་མེད་དཀོན་མཆོག་གསུམ། །མཁའ་འགྲོ་ཆོས་སྐྱོང་ཚོགས་
ཀྱིས་བསྐོར་ནས་བཞུགས། །དྲེགས་པ་སྡེ་བརྒྱད་ཡུལ་ལྷ་གཞི་བདག་དང། །རིགས་དྲུག་ལན་ཆགས་མགྲོན་ཀྱང་མ་ལུས་འཁོད། །དྲན་པ་ཙམ་གྱིས་མཆོག་སྩོལ་ཞིང། །སྐྱོན་བྲལ་ཡོན་ཏན་ཀུན་
གྱི་གཏེར། །ཞིང་མཆོག་དམ་པ་འཁོར་བཅས་ལ། །དང་བས་བསྟོད་ཅིང་ཕྱག་ཀྱང་འཚལ། །བདེ་སྟོང་ལེགས་བྲིས་ལམ་ཡངས་ལས། །བྱུང་བའི་མཆོད་སྤྲིན་འབུལ་བ་ནི། །བདུད་རྩིའི་མཆོད་ཡོན་

[002B] །མཛེས་པའི་མེ་ཏོག་འཛིན་མ་ཁྱབ། །དྲི་ཞིམ་ཆུ་འཛིན་ཕྲེང་བ་འཁྲིགས། །མུན་སེལ་སྒྲོན་མེ་ཚར་དུ་དངར། །སྤྲོས་ཆུའི་ཉལ་འགྲོ་དལ་གྱིས་འབབ། །རོ་བརྒྱའི་ཞལ་ཟས་ལྷུན་པོར་སྤུངས། །སྙན་བརྗིད་
རོལ་མོའི་སྒྲ་བརྒྱ་རྒོད། །འདོད་ཡོན་སྣ་ལྔ་སྤྲིན་ལྟར་གཏིབས། །གསེར་སྐྱེམས་བདུད་རྩིའི་རྒྱ་མཚོ་བསྐྱིལ། །གསང་བ་བདེ་བ་ཆེན་པོ་སོགས། །ཕྱི་ནང་གསང་བའི་མཆོད་ཚོགས་དང། །ཡེ་ཤེས་བདུད་རྩིར་བྱིན་བརླབས་པའི། །
ཤ་ཁྲག་དམར་གྱི་གཏོར་མ་འདི། །འཁོར་བཅས་དགྱེས་པ་བསྐྱེད་ཕྱིར་འབུལ། །ཙནྡན་དཀར་དམར་ཨ་ཀ་རུ། །ག་བུར་སི་ལ་གུར་གུམ་སོགས། །ཛཱ་ཏི་སྤོས་དཀར་ད་ལི་དང། །སྦ་ཤུག་སུ་ལུ་མཁན་པ་སོགས། །བསངས་
རྫས་སྤོས་སྣ་སྟོང་ཕྲག་དང། །ཕྱེ་མར་ལ་སོགས་ཟས་སྣ་དང། །འབྲུ་སྣ་དར་སྣ་སྙིང་པོ་ལྔ། །གསེར་ཞུན་འབར་འདྲའི་མེས་བསྲེགས་པའི། །དུད་སྤྲིན་ལྷ་ཡི་ལམ་གང་བས། །དྲིན་ཅན་རྩ་བའི་བླ་མ་བསངས། །ཅུང་
ཟད་རྒྱས་པ་བྱེད་ན། རྒྱ་ཆེན་སྤྱོད་བརྒྱུད་བླ་མ་བསངས། །ཟབ་མོ་ལྟ་བརྒྱུད་བླ་མ་བསངས། །བྱིན་རླབས་བརྒྱུད་པའི་བླ་མ་བསངས། །བཀའ་གདམས་བརྒྱུད་པའི་བླ་མ་བསངས། །ལམ་རིམ་བརྒྱུད་པའི་བླ་མ་བསངས། །
རྙིང་མ་བརྒྱུད་པའི་བླ་མ་བསངས། །ལམ་འབྲས་བརྒྱུད་པའི་བླ་མ་བསངས། །སྦྱོར་དྲུག་བརྒྱུད་པའི་བླ་མ་བསངས། །ཤངས་པ་བཀའ་བརྒྱུད་བླ་མ་བསངས། །ཞི་བྱེད་བརྒྱུད་པའི་བླ་མ་བསངས། །ཕྱག་ཆེན་བརྒྱུད་པའི་

[003A]༄༅། །བླ་མ་བསངས། །དགེ་ལྡན་བརྒྱུད་པའི་བླ་མ་བསངས། །ཟུང་འཇུག་བརྒྱུད་པའི་བླ་མ་བསངས། །ཆོས་དྲུག་བརྒྱུད་པའི་བླ་མ་བསངས། ཅེས་རང་རང་གི་བློ་དང་བསྟུན་ནས་ཇི་ལྟར་འདོད་པའི་བླ་མ་སོ་སོའི་མཚན་བཅུག་ཆོག་གོ་མདོར་
བསྡུ་ན། དྲིན་ཅན་རྩ་བའི་བླ་མ་བསངས། །ཅེས་པའི་མུ་ནས། ཟླ་མེད་སྟོན་པ་ཤཱཀྱའི་གཙོ། །ཁྱབ་བདག་རྡོ་རྗེ་འཆང་དབང་ནས། །མདོ་རྒྱུད་མན་ངག་གསལ་མཛད་པའི། །རྩ་རྒྱུད་བླ་མ་ཐམས་ཅད་བསངས། །དཔལ་ཆེན་རྡོ་རྗེ་འཇིགས་བྱེད་དང། །
གསང་བདེ་ཀྱཻ་རྡོར་དུས་འཁོར་སོགས། །རྒྱུད་སྡེ་བཞི་ཡི་ལྷ་ཚོགས་དང། །དུས་གསུམ་རྒྱལ་བ་སྲས་བཅས་བསངས། །ཕྱག་དྲུག་མགོན་པོ་འཁོར་བཅས་དང། །ཡིད་བཞིན་ནོར་བུ་ཆོས་ཀྱི་རྒྱལ། །གུར་ཞལ་ཕྱག་བཞི་རྣམ་སྲས་སོགས། །ཆོས་སྐྱོང་
བསྲུང་མ་ཐམས་ཅད་བསངས། །བཞི་སྦྲག་སྟག་ཞོན་དུར་ཁྲོད་བདག་དམག་ཟོར་དཔལ་ལྷ་རབ་བརྟན་མ། །དུད་གསོལ་དུས་མཚན་བེག་ཙེ་སོགས། །དམ་ཅན་རྒྱ་མཚོའི་དམག་ཚོགས་བསངས། །གནས་གསུམ་དག་ན་བཞུགས་པ་ཡི། །
དཔའ་བོ་མཁའ་འགྲོ་མ་ལུས་དང། །བསྟན་སྐྱོང་དཀར་པོ་བརྒྱད་ཅུ་སོགས། །དཀར་ཕྱོགས་སྐྱོང་བ་ཐམས་ཅད་བསངས། །ས་ཡི་ལྷ་མོ་བརྟན་མ་སོགས། །སྟོང་གསུམ་གཞི་བདག་ཐམས་ཅད་དང། །ཁྱད་པར་ཡུལ་ཕྱོགས་འདི་ཉིད་ཀྱི། །ཡུལ་
ལྷ་གཞི་བདག་ཐམས་ཅད་བསངས། །རྒྱལ་ཆེན་སྐུ་ལྔ་རཱ་ཧུ་ལ། །ཚེ་རིང་མཆེད་ལྔ་བསྟན་སྐྱོང་བཅས། །གཟའ་སྐར་ལོ་ཟླ་ཞག་དུས་སུ། །རྒྱུ་ཞིང་གནས་པའི་ལྷ་རྣམས་བསངས། །ཁྱད་པར་བདག་ཅག་འཁོར་བཅས་ཀྱི། །ཆོས་རྒྱུད་རིགས་རྒྱུད་

[003B]གཡེལ་མེད་སྟོང་གྲོགས་མགོན་མཛད་པའི། །ལྷ་བསྲུང་གཉེན་པོ་ཐམས་ཅད་བསངས། །དྲེགས་པ་སྡེ་བརྒྱད་མ་ལུས་དང། །གདོན་བགེགས་འབྱུང་པོའི་ཚོགས་རྣམས་དང། །ལན་ཆགས་ཤ་ཁོན་གཉེར་བ་སོགས། །མགྲོན་དུ་
འོས་པ་ཐམས་ཅད་བསངས། །མདོར་ན་སོ་སོར་སྨོས་ཅི་དགོས། །སྲིད་པའི་རྩེ་མོ་ནས་བཟུང་སྟེ། །མནར་མེད་དམྱལ་བའི་བར་གནས་པའི། །འགྲོ་བ་ཇི་སྙེད་མཆིས་པ་བསངས། །སྲིད་དང་ཞི་བའི་མགྲོན་རྣམས་ལ། །བསངས་སོགས་མཆོད་པ་ཕུལ་
བ་ཡིས། །བདག་ཅག་འཁོར་དང་བཅས་རྣམས་ཀྱི། །ཉམས་གྲིབ་མ་ལུས་སངས་གྱུར་ཅིག་བདག་ཅག་གཞི་བྱེས་གང་དུ་ཡང། །ལས་དང་བྱ་བ་ཅི་བྱེད་ཀྱང། །ཀུན་སློང་ཕྲག་དོག་མ་བྱེད་པར། །རྟག་ཏུ་མགོན་སྐྱབས་གྲོགས་མཛོད་ཅིག་བསམས་
དོན་ཡིད་བཞིན་འགྲུབ་པའི་གེགས། །ཕྱི་ནང་བར་གཅོད་མཐའ་དག་དང། །ནད་གདོན་ཆོམ་རྐུན་དགྲ་བགེགས་ཀུན། །ཉེ་བར་ཞི་བའི་ཕྲིན་ལས་མཛོད། །ཚེ་དང་བསོད་ནམས་དཔལ་འབྱོར་དང། །འཁོར་དང་ལོངས་སྤྱོད་སྙན་གྲགས་རིགས། །
བསྟན་དང་བསྟན་པའི་བྱ་བ་སོགས། །ཡར་ངོའི་ཟླ་ལྟར་རྒྱས་པར་མཛོད། །འཇིག་རྟེན་འཇིག་རྟེན་ལས་འདས་པའི། །འདོད་དགུའི་ཡོ་བྱད་ཐམས་ཅད་དང། །ཁམས་གསུམ་སྐྱེ་འགྲོ་མ་ལུས་པ། །དབང་དུ་འདུ་བའི་འཕྲིན་ལས་མཛོད། །
རྒྱལ་བའི་བསྟན་དང་བསྟན་འཛིན་ལ། །གནོད་ཅིང་འཚེ་བའི་གདུག་ཅན་དང། །བདག་ལ་སྡང་བའི་དགྲ་བགེགས་ཀུན། །དྲག་པོའི་ཆད་པས་ཚར་གཅོད་མཛོད། །མདོར་ན་མཆོག་དང་ཐུན་མོང་གི་དངོས་གྲུབ་ད་ལྟ་ཉིད་ཐོབ་ཅིང། །རྗེ་བཙུན་བླ་མའི་

[004A]༄༅། །བཞེད་པ་ཀུན། །མ་ལུས་བདག་གིས་བསྒྲུབ་པར་ཤོག་འདིས་མཚོན་དགེ་བའི་འོད་སྟོང་གིས། །སྐྱེ་དགུའི་སྒྲིབ་གཉིས་མུན་བསལ་ཏེ། །འགྲོ་ཀུན་དོན་དུ་སྐུ་གསུམ་གྱི། །འདབ་བརྒྱ་མངོན་པར་བཞད་གྱུར་ཅིག་   ༈   
གང་གི་རྣམ་དཔྱོད་མ་ལ་ཡ་སྐྱེས་ཚལ། །བློ་ལྡན་དོན་གཉེར་བསེར་བུས་བསྐྱོད་པའི་ཚེ། །བསངས་ཆོག་བཀྲ་ཤིས་ཆར་འབེབས་དྲི་བསུང་གིས། །ཕྱོགས་ཀྱི་བུ་མོའི་དྲི་ལེན་ཚིམ་པར་བྱས། །གང་འདི་ལྷ་དང་བླ་མའི་ཚོགས་རྣམས་ཀུན། །
མཉེས་པར་བྱེད་པའི་མཆོད་སྤྲིན་རྒྱ་མཚོ་སྟེ། །མི་མིན་འབྱུང་པོ་ཡོངས་ཀྱི་གདུག་སེམས་ཀྱི། །ཚ་གདུང་སེལ་བྱེད་རི་བོང་འཛིན་པའང་ཡིན། །བློ་ལྡན་རྣམས་ཀྱི་འདོད་པའི་གེགས་བྱེད་པའི། །མུན་ཚོགས་མཐར་བྱེད་ནམ་མཁའི་ནོར་བུ་སྟེ། །
དེ་བཞིན་རྣམ་གྲོལ་རིན་ཆེན་གླིང་དག་ཏུ། །བདེ་བླག་ཉིད་དུ་འཇུག་པའི་གྲུ་རྫིངས་ཡིན། །དེའི་སླད་འདིར་འབད་དགེ་བ་པད་རྩ་དང། །སྟོན་ཟླ་ལྟ་བུར་དཀར་བ་ཅི་ཐོབ་དེས། །མཐའ་དག་འགྲོ་འདི་བྱང་ཆུབ་སེམས་ལྡན་ཞིང། །སྡུག་
བསྔལ་ཀུན་གྱི་མིང་ཡང་མི་འབྱུང་ཤོག་ཅེས་ཆོས་སྨྲ་བ་བློ་བཟང་ཆོས་ཀྱི་རྒྱལ་མཚན་གྱིས་སྨྲས་པ་དགེ་ལེགས་སུ་གྱུར་ཅིག་ །།སརྦ་མངྒ་ལཾ།། །།༄༅། །ཨོཾ་སསྟི། ཕན་བདེའི་འབྱུང་གནས་རྒྱལ་བསྟན་
ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །མཆོད་སྦྱིན་འཛད་མེད་དལ་འགྲོའི་རྒྱུན་འདི་སྤེལ།། །།སརྦ་ཛ་ག་ཏཾ།། །།



﻿༄༅། །ན་མོ་གུ་རུ་ཨིནྡྲ་མུ་ན་ཡེ། མཁྱེན་བརྩེའི་ལུས་སྟོབས་རབ་རྒྱས་ཤིང། །སྟོབས་བཅུའི་གདོང་ལྔ་མི་བཟད་འབར། །མི་འཇིགས་སེང་གེའི་
སྒྲ་སྒྲོག་པའི། །སྟོན་པ་དེ་ལ་བདག་ཅག་དང། །ཤངས་མངོ་རི་བོ་དགེ་འཕེལ་གྱི། །གཙུག་ལག་ཁང་ཆེན་མཛེས་པའི་རྒྱན། །བཀྲ་ཤིས་རྟགས་མཚན་ལྷ་རྫས་ངོས། །རྒྱལ་བའི་སྐུ་ཡི་བཀོད་པ་ནི། །རྣམ་མང་
བྱིན་ཆགས་གཟི་འབར་བའི། །བྱེད་པོ་དཀོན་མཆོག་གསུམ་གྱི་འབངས། །བློ་བཟང་ཆོས་ཀྱི་རྒྱལ་མཚན་གྱིས། །ལྷག་བསམ་དག་པས་མངོན་པར་བསྒྲུབས། །འདིས་མཚོན་རྣམ་དཀར་དགེ་བའི་མཐུས། །ཚེ་འདིའི་
སྣང་བ་འགགས་མ་ཐག་རྒྱལ་བས་བསྔགས་པའི་ཞིང་མཆོག་དེར། །ཐོགས་མེད་པདྨོ་ལས་སྐྱེས་ཏེ། །བདེ་གཤེགས་སྲས་ཀྱི་ཐུ་བོར་གྱུར། །དེའི་ཚེ་སྐྱེས་ཐོབ་རྣམ་དཔྱོད་དང། །དད་དང་ངེས་འབྱུང་གཟུངས་སྤོབས་
སོགས། །ལུང་རྟོགས་ཡོན་ཏན་རྒྱ་མཚོར་གྱུར། །དུས་གསུམ་རྒྱལ་བ་སྲས་བཅས་ཀྱི། །སྨོན་ལམ་རླབས་ཆེན་སྤྱོད་པ་དང། །མཛད་པ་མ་ལུས་ཡོངས་བསྡོམས་པ། །ཐམས་ཅད་བདག་གིས་སྤྱད་པར་བགྱི། །དེ་

[319A]༄༅། །བཞིན་ནམ་མཁའི་མཐས་གཏུགས་པའི། །སེམས་ཅན་རེ་རེའི་མདུན་དུ་ཡང། །བདག་ལུས་བཀོད་པས་ཁྱབ་བྱས་ཏེ། །སྣ་ཚོགས་ཐབས་ཀྱིས་གདུལ་གྱུར་ཅིག་བདག་ལ་མངོན་པར་
དད་པ་དང། །མཐོང་ཐོས་དྲན་རེག་གྱུར་རྣམས་ཀྱང། །སྡུག་བསྔལ་ཀུན་ལས་རྣམ་གྲོལ་ཏེ། །ཕུན་སུམ་ཚོགས་ཀུན་འབྱོར་གྱུར་ཅིག་དེང་ནས་ཚེ་རབས་ཐམས་ཅད་དུ། །རང་བདེ་འདོད་པ་དུག་བཞིན་སྤངས།།
མ་རྣམས་དོན་དུ་མནར་མེད་པའི། །མེ་ནང་འཇུག་ལའང་སྤྲོ་བར་བགྱི། །ཇི་སྲིད་བཟོད་པ་མ་ཐོབ་པར། །དབང་མེད་མི་ཁོམ་གནས་རྣམས་སུ། །སྐད་ཅིག་ཙམ་ཡང་མི་སྐྱེ་ཞིང། །རྟག་ཏུ་འཁོར་ལོ་བཞི་ལྡན་
གྱུར༑ ༑སེམས་ཅན་སོ་སོའི་བསམ་པ་དང། །མཐུན་པའི་ཐབས་མཁས་སྣ་ཚོགས་པས། །ཀུན་ལ་འདོད་དགུའི་མཆོག་སྩོལ་བ། །ནམ་མཁའི་མཛོད་བཞིན་བདག་གྱུར་ཅིག་དུས་གསུམ་མགོན་པོ་ཐམས་
ཅད་ཀྱི། །གསུང་གི་གསང་བ་ཀུན་འཛིན་ཅིང། །སྙིང་སྟོབས་ཆེན་པོས་ལུས་སྲོག་ཀྱང། །དོར་ནས་བསྟན་པ་གཅེས་འཛིན་ཤོག་གང་དུ་རྒྱལ་བའི་ཉི་མ་དང། །བྲལ་བའི་མུན་ནག་གླིང་རྣམས་སུ། །བདག་
གིས་ཐུབ་པའི་ཉི་མ་བཞིན། །ཕན་བདེའི་སྒྲོན་མེ་གསལ་བྱེད་ཤོག་བདག་གི་བསོད་ནམས་སྟོབས་དག་གིས། །སྡུག་བསྔལ་མདའ་ཆར་མི་བཟད་པ། །འབབ་པའི་སྐྱེ་དགུ་ཐམས་ཅད་ཀྱི། །གོ་ཆ་བཟང་

[319B]མགོན་མེད་ཕོངས་ཤིང་ཉམ་ཐག་པ། །དེ་དེས་བདག་ནི་དྲན་པས་ཀྱང། །སྡུག་བསྔལ་རྒུད་པ་ལས་གྲོལ་ཏེ། །བདེ་དགེ་འགྲན་བཞིན་རྒྱས་གྱུར་ཅིག་བདག་ནི་འགྲོ་བ་མ་ལུས་པ། །ངན་སོང་
འགོག་པའི་སྒོ་གཏན་དང། །མཐོ་རིས་འདྲེན་པའི་ལྕགས་ཀྱུ་དང། །མགོན་མེད་རྣམས་ཀྱི་མགོན་གྱུར་ཅིག་གཉེན་བྲལ་རྣམས་ཀྱི་མཛའ་བཤེས་དང། །ནད་པ་རྣམས་ཀྱི་སྨན་པ་དང། །དབུལ་པོ་རྣམས་ལ་ཅི་འདོད་
པའི༑ ༑ཡིད་བཞིན་ནོར་བུར་བདག་གྱུར་ཅིག་བདག་ནི་དམྱལ་མེས་བསྲེགས་ཀྱང་བླ། །སྙིང་གི་གདུང་སེལ་ཐུབ་དབང་དེའི། །རིང་ལུགས་བཟང་པོ་འཛིན་པ་དང། །སྐད་ཅིག་ཙམ་ཡང་འབྲལ་མ་གྱུར།། །།



﻿   ༈    བླ་མ་སངས་རྒྱས་ཆོས་དང་དགེ་འདུན་ལ། །བྱང་ཆུབ་བར་དུ་
བདག་ནི་སྐྱབས་སུ་མཆི། །ལན་གསུམ། ཨོཾ་ཨཱ་ཧཱུཾ། ལན་གསུམ། གསང་དང་གསུར་གྱི་མཆོད་པས་ནམ་མཁའ་གང་བར་གྱུར། འདོན་ཡོན་ལྔ་ལྡན་གསང་གསུར་མཆོད་པ་འདི། །བླ་མ་ཡི་དམ་སངས་རྒྱས་བྱང་སེམས་
དང༑ ༑དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས། །ལྷ་ཀླུ་གཞི་བདག་འཁོར་དང་བཅས་རྣམས་དང། །ཕ་མ་རིགས་དྲུག་སེམས་ཅན་ཡོངས་ལ་འབུལ། །འདོད་རྒུའི་ཆར་གྱིས་མཉེས་ཤིང་ཚིམ་གྱུར་ནས། །ལས་

[047A]༄༅། །ངན་སྡིག་སྒྲིབ་ཐམས་ཅད་དག་པ་དང། །རྐྱེན་ངན་བར་ཅད་ཐམས་ཅད་ཞི་བ་དང། །སེམས་ཅན་ཐམས་ཅད་འདེ་དང་ལྡན་རྒྱུར་ནས། །བཀྲ་ཤིས་རྒྱ་མཚོས་ཕྱོགས་ཀུན་ཁྱབ་རྒྱུར་ཅིག་ཅེས་
གསང་གསུར་མདོར་བསྡུས་འདི་དཔོན་སའི་དྲུང་ལགས་ཀྱི་ཉམས་བཞེས་སུ་དྷརྨ་བྷ་དྲས་བྲིས།།



﻿༄༅། །གསུར་མཆོད་འཕྲིན་ལས་མྱུར་འགྲུབ་ཅེས་བྱ་བ་བཞུགས་སོ། །

[001A] །ན་མོ་ཤྲཱི་མཧཱ་ཀཱ་ལ་ཡེ།  འདིར་དཔལ་ཡེ་ཤེས་ཀྱི་མགོན་པོ་དང། དཔལ་མགོན་སྟོབས་འཕྲོག་ནག་པོ་ཞལ་བཞི་པ། ཞིང་སྐྱོང་དབང་པོ་རྣམས་ལ་
གསུར་མཆོད་འབུལ་བར་འདོད་པའི་གང་ཟག་གིས། འབྲུ་སྣ། སྨན་སྣ། སྤོས་དཀར། བཟང་དྲུག་སྨན་ཕྱེ། ཤ་ལྔ། བདུད་རྩི་ལྔ་སྟེ་དམ་རྫས་བདུད་རྩི་རིལ་བུས་འཐུས། དྲི་
བཟང་དུག་རིགས་མ་ཡིན་པའི་མེ་ཏོག་རྣམས་རྩམ་པར་བསྲེས་དཀར་གསུམ་མངར་གསུམ་བཅས་བླུགས་ནས་ལེགས་པར་སྤགས། རྡོ་སོལ་མ་ཡིན་པའི་དུ་བ་མེད་པ་མེར་གསུར་རྫས་
བཏབ་ལ་ཆབ་ཀྱིས་བྲན།  རང་ཉིད་ཡི་དམ་ལྷ་རུ་གསལ་བ་ཡི། །ཐུགས་ཀའི་འོད་ཀྱིས་མྱུར་མཛད་ཡེ་ཤེས་མགོན། །དཔལ་མགོན་སྟོབས་འཕྲོག་

[002A] །ནག་པོ་གདོང་བཞི་པ། །ཞིང་སྐྱོང་འཁོར་བཅས་འདོད་པའི་གདན་ལ་བཞུགས། །ཨ་མྲྀ་ཏ་ ས་བསངས།  སྭ་བྷ་ཝས་སྦྱངས།།
སྟོང་པའི་ངང་ལས་འདོད་པའི་ཡོན་ཏན་ལྔ་ལྡན་གྱི་དྲི་ཕུན་སུམ་ཚོགས་པ་ས་དང་བར་སྣང་གི་ཁྱོན་ཐམས་ཅད་ཡོངས་སུ་བཀང་བར་གྱུར། ཨོཾ་ཤྲཱི་མཧཱ་
ཀཱ་ལ༑ ཙ་ཏུར་མུ་ཁ། ཤྲཱི་མ་ཤ་ན་ཨ་ཏི་པ་ཏི་མཧཱ་བི་ཤ་ཙི་ས་པ་རི་ཝཱ་ར་གནྡྷེ་ཀ་མ་གུ་ན་པཱུ་ཛ་ཨི་དཾ་ཁ་ཁ་ཁཱ་ཧི་ཁཱ་ཧི།  ཞེས་ལན་བདུན།  ཨརྒྷཾ་ སོགས་
ཀྱིས་མཆོད།  དྲི་མཆོག་འདོད་ཡོན་ལྔ་ལྡན་པའི། །ཟག་མེད་གསུར་གྱི་མཆོད་པ་འདི། །རྩ་གསུམ་རྒྱལ་བ་རྒྱ་མཚོ་དང། །ཁྱད་པར་མྱུར་མཛད་

[002B] །དཔལ་མགོན་སྟོབས་འཕྲོག་ཞལ་བཞི་པ། །ཞིང་སྐྱོང་དུར་ཁྲོད་བདག་པོ་སོགས། །ཆོས་བཞིན་སྐྱོང་བ་རྣམས་ལ་འབུལ། །འདོད་རྒུའི་ཆར་གྱིས་ཚིམ་མཛད་ནས། །བདག་གི་
ཕྱི་ནང་བར་ཆད་སེལ། །ཚེ་རིང་ནད་མེད་ལོངས་སྤྱོད་འཕེལ། །ཁམས་གསུམ་དབང་དུ་འདུ་བ་དང། །བསམ་དོན་ཡིད་བཞིན་འགྲུབ་པར་མཛོད། །འགྲོ་ལ་ཕན་བདེའི་འབྱུང་བའི་གཞི། །བསྟན་
དང་བསྟན་འཛིན་སྐྱོང་བ་དང། །འཕྲིན་ལས་རྣམ་བཞིའི་དངོས་གྲུབ་སྩོལ། །བདག་གི་བསམ་པའི་སྟོབས་དང་ནི། །་ཐོགས་པ་མེད་པར་འབྱུང་གྱུར་ཅིག་བཛྲ་མུཿ་ ཞེས་གཤེགས་སུ་
གསོལ་བའམ་རྟེན་ཡོད་ན།  གནས་འདིར་རྟེན་དང་ ཞེས་སོགས་བརྗོད། སླར་བརྗོད་པ་གསུར་རྫས་ལ་དམ་ཅན་སོགས་ལ་བསྙད་བཏགས་ནས་དེང་དུས་ཀྱི་རྩིང་སྤྱོད་ལྟར་ར་ལུག་གསོན་བསྲེགས་སོགས་མུ་སྟེགས་བྱེད་ཀྱི་ལུགས་སྲོལ་དེང་སང་དར་
ཆ་ཆེ་བས་ན་དེ་འདྲའི་རིགས་ངན་སྐྱུགས་བཞིན་རྒྱང་རིང་དུ་དོར་དགོས་ཤིང་གསུར་རྫས་གོང་སྨོས་དམ་རྫས་བདུད་རྩི་རིལ་བུ་སོགས་བསྲེས་ན་ངེས་གོ་ཆོད་པས་དྲན་རིགས་གསར་བས་རང་དགེ་སྦྱོང་གི་ཚུལ་བཤིག་པའི་སྤྱོད་ངན་ནམ་ཡང་མི་བྱའོ། །ཞེས་པ་འདི་མེ་
རིན་སུ་མེའི་ཞབས་དྲུང་བླ་མ་ངག་དབང་བློ་བཟང་བསྟན་པའི་རྒྱལ་མཚན་ནས་ནན་ཆེར་བསྐུལ་བའི་ངོར་་ཆོས་མེད་སྙོམ་ལས་པ་ཆོས་ཀྱི་རྡོ་རྗེས་བྲིས་པའོ།། །།



﻿༄༅། །དཔལ་འཁོར་ལོ་སྔོམ་པའི་དཀྱིལ་འཁོར་ཀྱི་ལྷ་ཚོགས་རྣམས་ལ་བསངས་མཆོད་འབུལ་ཚུལ་བདེ་ཆེན་ཕྱ་གཡང་མྱུར་འགུགས་སོགས་བསངས་མཆོད་ཀྱི་སྐོར་
ཕྱོགས་གཅིག་ཏུ་བཀོད་པ་བཞུགས་སོ།།

[001] །བླ་མ་འཁོར་ལོ་སྔོམ་པ་ལ་ཕྱག་འཚལ་ལོ། །འདིར་བླ་མ་འཁོར་ལོ་སྔོམ་པའི་དཀྱིལ་འཁོར་ལྷ་ཚོགས་ལ་བསངས་མཆོད་འབུལ་པར་འདོད་པས། ཚན་དན་དང་ཨ་ཀ་རུ་སོགས་དྲི་ཞིམ་པོའི་བསངས་རྫས་ཕྱེ་མར་སོགས་སྦྱི་
ལྟར་བཤམས་ཏེ། ཧཱུཾ༑ སྐད་ཅིག་རང་ཉིད་ཡེ་རུ་ཀར་གསལ་བའི། །ཐུགས་ཀཱི་ཧཱུཾ་ལས་འཕྲོས་པའི་འོད་ཟེར་གྱིས། །བསངས་ཀྱི་མཆོད་པའི་མ་དག་ཉེས་ཀུན་བསངས། །རང་བཞིན་མི་དམིགས་
ཆོས་ཉིད་ངང་དུ་སྦྱངས། །བདེ་སྟོང་རང་གཟུགས་རིན་ཆེན་སྣོད་ཡངས་སུ། །བསངས་མཆོད་འདོད་པའི་ཡོན་ཏན་ལྔ་ལྡན་པ། །ཀུན་ཏུ་བཟང་པོའི་མཆོད་པའི་སྤྲིན་ཕུང་གིས། །ས་དང་བར་སྣང་
ནམ་མཁའི་ཁྱོན་འགེངས་གྱུར། །སྔགས་དྲུག་ཕྱག་རྒྱ་དྲུག་གིས་བྱིན་གྱིས་བརླབ། བདག་གི་བསམ་པའི་ཞེས་བདེན་སྟོབས་བརྗོད། དེ་ནས་ཧཱུཾ་བདེ་ཆེན་ཆོས་སྐུའི་ཕོ་བྲང་ནས། །ཁྱབ་བདག་ཟུང་འཇུག་དབང་
༄༅། །དཔལ་འཀོར་ལོ་སྡོམ་པའི་དཀྱིལ་འཁོར་གྱི་ལྷ་ཚོགས་རྣམས་ལ་བསདས་མཆོད་འབུལ་ཚུལ་བདེ་ཆེན་ཕྱབ་གཡང་མྱུར་འགུགས་སོགས་བསདས་མཆོད་ཀྱི་སྐོར་
ཕྱོར་གཅིག་ཏུ་བཀོད་པ་བཞུགས་སོ།།

[002A]༄༅། །གྱི་རྒྱལ། །དྲིན་ཅན་རྩ་བའི་བླ་མ་རྣམས། །བསངས་ཀྱི་མཆོད་པའི་མགྲོན་དུ་སྤྱོད། །དག་བ་མཁའ་སྤྱོད་ཞིང་ཁམས་ནས། །དཀྱིལ་འཁོར་གཙོ་མཆོག་ཏེ་རུ་ཀཿ་ཡུམ་མཆོག་
རྡོ་རྗེ་རྣལ་འབྱོར་མ། །བསངས་ཀྱི་མཆོད་པའི་  ྾  བདེ་ཆེན་འཁོར་ལོའི་འདབ་བཞི་ནས། །མཁའ་འགྲོ་ལཱ་མ་གསུམ་ཀྱེས་སོགས། །སྙིང་པོའི་རྣལ་འབྱོར་མ་བཞི་ཡང། །བསངས་ཀྱི་མཆོད་པའི་  ྾  པཱུ་ལལི་
ར་ཡི་གནས་ཡུལ་ནས། །ཐོད་པའི་དུམ་བུར་བ་གཏུམ་མ། །གྲངས་མེད་དཔའ་བོ་མཁའ་འགྲོར་བཅས། །བསངས་ཀྱི་ཆོད་པའི་  ྾  ཛའ་ལན་དྷ་རའི་གནས་ཡུལ་ནས། །ཀེང་རུས་ཆེན་པོ་གཏུམ་
མིག་མ། །གྲངས་མེད་དཔའ་བོ་  ྾  བསངས་ཀྱི་མཆོད་པའི་  ྾  ཨོ་ཊི་ཡའ་ནའི་གནས་ཡུལ་ནས། །ཀ་ངལ་དང་འོད་ལྡན་མ། །གྲངས་མེད་  ྾  བསངས་ཀྱི་  ྾  ཨ་རྦུ་ཏ་ཡི་གནས་ཡུལ་ནས། །མཆེ་བ་

[002B] །གྲངས་མེད་  ྾  བསངས་ཀྱི་  ྾  གོ་ད་བ་རིའི་གནས་ཡུལ་ནས། །ཆང་དགྲ་དཔའ་པོའི་བློ་ཅན་མ། །གྲངས་མེད་  ྾  བསངས་ཀྱི་ར་མེ་ཤའི་རིའི་གནས་ཡུལ་ནས། །འོད་དཔག་མེད་དང་
ཁ་བ་དི། །གྲངས་མེད་  ྾  བསངས་ཀྱི་  ྾  དེ་ཝཱི་ཀོ་ཊིའི་གནས་ཡུལ་ནས། །རྡོར་འོད་ལྔའི་དབང་ཕུག་མ། །གྲངས་མེད་  ྾  བསངས་ཀྱི་  ྾  མཱ་ལ་ཝ་ཡི་གནས་ཡུལ་ནས། །རྡོ་རྗེའི་སྐུ་དང་ཤིང་གྲིབ་མ། །གྲངས་
མེད་  ྾  བསངས་ཀྱི་  ྾  ཀཱ་མ་རཱུ་པའི་གནས་ཡུལ་ནས། །མྱུ་གུ་ཅན་དང་ས་སྲུང་མ། །གྲངས་མེད་  ྾  བསངས་ཀྱི་  ྾  ཨོ་ཏེ་ར་ཡི་གནས་ཡུལ་ནས། །རྡོ་རྗེ་རལ་ཅན་འཇིགས་བྱེད་ཆེ། །གྲགས་མེད་  ྾  བསངས་
ཀྱི་  ྾  ཏི་ཤ་ཀུ་ནེའི་གནས་ཡུལ་ནས། །དཔའ་བོབ་ཆེན་པོ་རླུང་ཤུགས་ཅན། །གྲངས་མེད་  ྾  བསངས་ཀྱི་  ྾  ཀོ་ས་ལ་ཡི་གནས་མཆོག་ནས། །རྡོ་རྗེ་ཧཱུཾ་མཛད་ཆང་འཐུང་མ། །གྲངས་མེད་  ྾  བསངས་ཀྱི་
ཀ་ལྔ་ཀི་ཡི་གནས་ཡུལ་ནས། །རབ་ཏུ་བཟང་པོ་ལྗང་ལྷ་མོ། །གྲངས་མེད་  ྾  བསངས་ཀྱི་  ྾  ལམ་པ་ཀ་ཡི་ག་ནས་ཡུལ་ནས། །རྡོ་རྗེ་བཟང་པོ་ཤིན་ཏུ་བཟངས། །གྲངས་མེད་  ྾  བསངས་ཀྱི་  ྾  ཀ་ཉྩིར་ཡི་གནས་
ཡུལ་ནས། །འཇིགས་བྱེད་ཆེན་པོ་རྟ་རྣ་མ། །གྲངས་མེད་  ྾  བསངས་ཀྱི་  ྾  ཧི་མ་ལ་ཡི་གནས་ཡུལ་ནས། །མི་གི་བཟང་དང་བྱ་གདོང་མ། །གྲགས་མེད་  ྾  བསངས་ཀྱི་  ྾  པྲེ་ཏ་པུ་རིའི་གནས་ཡུལ་ནས། །སྟོངས་

[003A]༄༅། །ཆེ་འཁོར་ལོའི་ཤུགས་ཅན་མ། །གྲངས་མེད་  ྾  བསངས་ཀྱི་  ྾  གྲྀ་ཧ་དེ་ཝ་ཏའི་ཡུལ་ནས། །རིན་ཆེན་རྡོ་རྗེ་དུམ་སྐྱེས་མ། །གྲངས་མེད་  ྾  བསངས་ཀྱི་  ྾  སཽ་རཱ་ཥྚཱི་གནས་ཡུལ་
ནས༑ །ཧཱ་ཡ་གྲྀ་ཝ་ཆང་ཚོང་མ། །གྲངས་མེད་  ྾  བསངས་ཀྱི་  ྾  སུ་ཝ་རྣ་ཡི་གནས་ཡུལ་ནས། །ནམ་སྙིང་འཁོར་ལོའི་གོ་ཆ་མ། །གྲངས་མེད་  ྾  བསངས་ཀྱི་  ྾  ནཱ་གྲ་ཡི་གནས་ཡུལ་ནས། །ཧེ་རུ་ཀ་དངས་སུ་བའི་
རི༑ ༑གྲངས་མེད་  ྾  བསངས་ཀྱི་  ྾  སིན་ཧཱུ་ར་ཡི་གནས་ཡུལ་ནས། །པད་མ་གར་དབང་སྟོབས་ཆེན་མ། །གྲངས་མེད་  ྾  བསངས་ཀྱི་  ྾  མ་རུ་མྱ་ངམ་གནས་ཡུལ་ངས། །རྣམ་པར་སྣང་མཛད་འཁོར་བསྒྱུར་མ། །གྲངས་
མེད་  ྾  བསངས་ཀྱི་  ྾  ཀུ་ལུ་ཏཱ་ཡི་གནས་ཡུལ་ནས། །རྡོ་རྗེ་སེམས་དཔའ་བརྩོན་འགྲུས་ཆེ། །གྲངས་མེད་  ྾  བསངས་ཀྱི་  ྾  ཕྱོགས་མཚམས་དུར་ཁྲོད་ཆེན་བོ་ནས། །སྒོ་མ་བཞི་དང་མཚམས་མ་བཞི། །དྲག་
ཤུལ་མ་མོང་རྒྱད་པོ་ཡང། །བསངས་ཀྱི་  ྾  གཞན་ཡང་ཞིང་ཁམས་རབ་འབྱམས་ནས། །དཔའ་བོ་དང་ནི་རྣལ་འབྱོར་མ། །གྲངས་མེད་ཏཱ་ཀི་དི་ཚོགས་བཅས་ཀུན། །བསངས་ཀྱི་  ྾  རྡོ་རྗེ་ན་ག་བོ་ཕྱག་བཞིས་
དཔལ་ལྡན་སྟོབས་་ཕྲོག་དབང་པོ་དང་དུར་ཁྲོད་བདག་པོ་འཁོར་བཅས་ཀྱང། །བསངས་ཀྱི་  ྾  ཐོགས་མེད་གཤེགས་ནས་བདག་མདུན་གྱི། །མཁའ་དབྱིངས་འཇའ་འོད་གུར་ཁྱིམ་དབུས། །རྣག་རྣག་དགྱེས་

[003B] །དགྱེས་བཞིན་བརྟན་པར་བཞུགས་སུ་གསོ། །ཞེས་མགོན་སྤྱན་དྲངས་ཏེ། བསངས་ཀྱི་མཆོད་པ་འབུལ་ཞིང་གྱེར་བ་ནི། ཧཱུཾ། དྲི་ཞིམ་སྨན་སྤོས་གཏུལ་པའི་དུད་པའི་སྤྲིན། །ཏིང་འཛིན་སྔགས་དང་ཕྱག་རྒྱའི་ནུས་སྟོབས་ཀྱིས། །ཕྱི་
ནང་ཉེར་སྤྱོད་འདོད་ཡོན་རིན་ཆེན་སོགས། །ཀུན་བཟང་མཆོད་པ་སྤྲིན་དུ་བཀྱེ་བ་འདིས། །དངོས་བརྒྱུད་དྲིན་ཅན་བླ་མའི་ཚོགས་རྣམས་བསངས། །དོན་གཉིས་ལྷུན་གྱིས་འགྲུབ་པར་བྱིན་གྱིས་རློབས། །ཡི་དམ་དཀྱིལ་འཁོར་ལྷ་ཚོགས་ཐམས་
ཅད་བསངས། །མཆོག་ཐུན་དངོས་གྲུབ་མྱུར་དུ་་གྲུབ་པར་མཛོད། །བདེ་ཆེན་རྒྱལ་པོ་ཧེ་རུ་ཀ་དྤ་བསངས། ཚེ་འདིར་ཟུང་འཇུག་འགྲུབ་པའི་དངོས་གྲུབ་སྩོལ། །རྒྱལ་ཀུན་ཡུམ་མཆོག་རྡོ་རྗེ་བཙུན་མོ་བསངས། །ལྷན་སྐྱེས་བདེ་ཆེན་མཆོག་གི་
དགའ་སྟོན་སྩོལ། །མཁའ་འགྲོ་ལཱ་མ་དུམ་སྐྱེས་གཟུགས་ཅན་བསངས། །ཕུན་ཚུགས་དཔལ་ཀུན་རྒྱས་པའི་དངོས་གྲུབ་སྩོལ། །གནས་དང་ཉེ་བའི་གནས་ན་བཞུགས་པ་ཡི། །དྤ་བོ་མཁའ་འགྲོའི་དབང་ཕྱུག་ཐམས་ཅད་བསངས། །ཐུགས་ཀྱི་
རིགས་ཀྱི་ཕོ་ཉས་སྐྱོང་བ་དང། །དྲག་པོའི་ལས་ཀུན་འགྲུབ་པའི་དངོས་གྲུབ་སྩོལ། །ཞིང་དང་འདུན་རྟོག་ཉེ་བའི་ཞིང་བདུན་རྟོག་བཞུགས་པའི་དཔའ་བོ་མཁའ་འགྲོ་ཐམས་ཅད་བསངས། །གསུང་གི་རིགས་ཀྱི་ཕོ་ཉས་སྐྱོང་བ་དང། །དབང་གི་ལས་ཀུན་
འགྲུབ་པའི་དངོས་གྲུབ་སྩོལ། །འདུ་དང་དུར་ཁྲོད་ཉེ་བར་འདུ་དུར་ཁྲོད། །བཞུག་པའི་དཔའ་བོ་  ྾  སྐུ་ཡི་རིགས་ཀྱི་ཕོ་ཉས་སྐྱོང་བ་དང། །ཞི་བའི་ལས་ཀུན་འགྲུབ་པའི་དངོས་གྲུབ་སྩོལ་ །ཕྱོགས་མཚམས་རོ་གདོན་གནས་སུ་བཞུགས་པ་ཡི། །

[004A]༄༅། །དྲག་ཤུལ་སྒོམ་མཚམས་མ་མོ་བརྒྱད་པོ་བསངས། །ཕྱོགས་བཅུའི་བར་གཅོད་བདུད་ཅན་ཀུན་འཛོམས་ཤིང། །རབ་འབྱམས་ལས་ཀུན་འགྲུབ་པའི་དངོས་གྲུབ་སྩོལ། །རྡོ་རྗེ་སེམས་དཔའ་རྡོ་རྗེ་ཕག་མེ་སོགས།།
གོ་ཆ་བཅུ་གཉིས་ཡབ་ཡུམ་ལྷ་རྣམས་བསངས། །ཕྱི་ནང་བགེགས་ཀྱིས་ནམ་ཡང་མི་བརྫི་པའི། །གོ་ཆ་རབ་ཏུ་བརྟན་པའི་དངོས་གྲུབ་སྟོལ། །རྡོ་རྗེ་ནག་པོ་ཆེན་པོ་ལ་སོགས་པའི། །བསྟན་སྲུང་དམ་ཅན་རྒྱ་མཚོ་ཐམས་ཅད་བསངས། །དམ་
ཆོས་སྒྲུབ་པའི་འགལ་རྐྱེན་སེལ་བ་དང། །ལས་བཞིའི་འཕྲིན་ལས་ཉིན་མཚན་དུ་དྲུག་མཛོད། །ཡུལ་འདིར་གཉུག་མར་གནས་པའི་གཞི་བདག་སོགས། །ཕྱོགས་སྐྱོང་ཞིང་སྐྱོང་སྡེ་བརྒྱད་ཐམས་ཅད་བསངས། །ཀྱི་ལོང་རུང་ཕྲག་
དོག་ཀུན་ཞི་ནས། །འདོད་དོན་ཡིག་བཞིན་འགྲུབ་པའི་སྟོངས་གྲོགས་མཛོད། །མདོར་ན་བསངས་མཆོད་ཀུན་བཟང་སྤྲིན་ཕུང་འདིས། །མཆོག་དམན་མགྲོན་ཀུན་དགྱེས་ཤིང་ཚིམ་གྱུར་ཏེ། །ཉམས་ཆག་འཁུར་ལྡོག་ཕོག་ཐུག་
ཀུན་ཞི་ནས། །མཆོག་ཐུན་དངོས་གྲུབ་ལྷུན་གྱིས་འགྲུབ་པར་མཛོད། །དེ་ལྟར་མཆོད་ཅིང་བསྐུལ་ནས་ཕྱག་གཡང་འགུགས་པ་ནི། ཧཱུཾ་དེ་ལྟར་མཆོད་ཅིང་བསྐུལ་པའི་བྱིན་ནུས་ཀྱི། །སྲིན་གཞིའི་དགེ་མཚན་ཕྱག་གཡང་ཇི་སྙེད་ཀུན། །དབྱར་གྱི་ཆུ་
འཛིན་སྟུག་པོ་གཏིབས་པ་བཞིན། །བརྐ་ཤིས་གནས་འདིར་དཔལ་དང་གཡང་དུ་ཁུག་ཆི་མེད་ཚེ་དང་ནད་མེད་སྟོབས་ལྡན་གཡང། །བར་ནར་ཟས་གོས་ལོངས་སྤྱོད་འདོད་དགུའི་གཡང། །བསོད་ནམས་རི་གྱལ་སྙན་གྲགས་དབྱར་རྔ་བཞིན། །བཀྲ་ཤིས་

[004B]ཆར་ཆུ་དུས་འབེབས་ལོ་ཚུ་རྟག་འཕེལ་ཞིང། །ཆོས་འབྱོར་བདེ་སྐྱིད་མི་ཕྱུགས་དབྱར་མཚོར་འཕེལ། །ཕན་ཚུན་འཚེ་བྲལ་མཛའ་ཞིང་མཐུན་པའི་གཡང། །བཀྲ་ཤིས་གནས་འདིར་  ྾  ཕྱོགས་ལས་རྣམ་པར་
རྒྱལ་བའི་མངའ་ཐང་དང། །ཁམས་གསུམ་དཔལ་ཡོན་དབང་དུ་འདུ་བ་ཡིས། །འགྲོ་རྣམས་བཀག་ཕེབས། རྫོགས་ལྡན་གསར་བའི་དཔལ། །བཀྲ་ཤིས་གནས་འདིར་  ྾  འགྲོ་རྒྱུད་ཞིང་སར་དད་དང་ཚུལ་ཁྲིམས་དང། །ངེས་འབྱུང་བྱང་སེམས་ཡང་
དག་ལྟ་བ་སོགས། །གཏན་མདུན་ངེས་ལེགས་མྱུ་གུའི་དཔལ་ཡོན་གཡང།། །བཀྲ་ཤིས་གནས་འདིར་  ྾  དབང་བཞིའི་ཆུ་བོར་སྨིན་བྱས་གང་གི་རྒྱུད། །རྣམ་དག་དམ་ཚིག་སྲོག་བཞིན་སྲུང་བ་ཡིས། །རིམ་གཉིས་ཉམས་རྟོགས་མྱུར་དུ་འཇུག་
པའི་གཡང། །བཀྲ་ཤིས་གནས་འདིར་  ྾  སྲིད་པའི་འཁྲུལ་འཁོར་སྐྱེ་ཤི་བར་དོའི་རྒྱུན། །སྐུ་གསུམ་ལམ་དུ་བསྒྱུར་བའི་ཐབས་མཁས་ཀྱིས། །ལམ་འབྲས་ཀུ་གསུམ་མྱུར་དུ་སྨིན་བྱེད་གཡང། །བཀྲ་ཤིས་གནས་འདིར་  ྾  གནས་གསུམ་
ཞིང་སྔགས་ལྷན་སྐྱེས་ཕོ་ཉ་ཀུན། །སྒྲུབ་པོའི་རྩ་ཁམས་ལ་ཞུགས་བྱིན་རློབ་ཅིང། །ལམ་གྲོགས་མཛད་ཅིང་བདེ་ཆེན་པར་བའི་གཡང། །བཀྲ་ཤིས་གནས་  ྾  སྤྲུལ་པའི་ལོའི་ནང་གི་ཙན་རིས། །གཡོ་བའི་སྲོག་ཀུན་དཔལ་
དུ་སྡུད་པ་ཡི། །ཞུགས་གནས་ཐིམ་གསུམ་སྟོང་གསུམ་ཡེ་ཤེས་དངོས། །བཀྲ་ཤིས་གནས་  ྾  གློག་གི་རྗེས་འགྲོ་རྣོད་མེ་ཞགས་ཀྱིས། །ཧཾ་ཡིག་གཞོན་ནུ་མགྲོན་དུ་བཀུག་པ་ཡིས། །བཅུ་དྲུག་འབབ་ལྡོག་ཀུན་དའི་

[005A]༄༅། །དགའ་འཁྱིལ་གཡང། །བཀྲ་ཤིས་གནས་འདིར་  ྾  ཆོས་ཀྱི་འཁོར་ལོར་འཇུག་ལྡང་གནས་པའི་གདངས། །རྡོ་རྗེ་གསུམ་གྱི་དབྱངས་སུ་ཟློས་པ་ལས། །སྙིང་གའི་མ་རིག་སྒོ་ངའི་སྦུབས་འབྱེད་གཡང་
བཀྲ་ཤིས་གནས་འདིར་  ྾  འཆི་རི་མ་ཇི་བཞིན་ཀུན་རྟོག་བཞོན་པར་བཅས། །མི་ཤིངས་ཐིག་ལེའི་དབྱིངས་སུན་གལ་གསོ་བས། །གཉུག་མའི་རྣག་བཞིན་འོད་གསལ་བདེ་བའི་དངོས། །བཀྲ་ཤིས་ནས་འདིར་
དང་བའི་མཁའ་ལས་དབང་པོའི་གཞུ་རིས་བཞིན། །རླུང་སེམས་དང་བཞིན་བཞིན་ལག་མཚན་པའི་ཉམས། །དང་པོའི་མགོན་པོ་སྒྱུ་འཕྲུལ་དྲ་བའི་གར། །བཀྲ་ཤིས་གནས་འདིར་  ྾  དོན་གྱི་ལྷན་སྐྱེས་དབྱིངས་ལས་སླར་
ཡང་ནི། །དག་རྡོ་རྗེའི་དུ་རུ་བཞེངས་པ་ཡི། །དཔལ་ལྔ་སློབ་པའི་ཟུང་འཇུག་རྡོ་རྗེ་འཆང། །བཀྲ་ཤིས་གནས་འདིར་  ྾  རྡོ་རྗེ་ལྟ་བུའི་ཏིང་ངེ་འཛིན་གྱིས་ནི། །སྐད་ཅིག་འཁྲུལ་པའི་བག་ཆགས་ཀུན་བཅོམ་ནས། །ཁ་སྦྱོར་བདུན་ལྡན་
སྒུ་བཞིའི་དཔལ་གཡང་ཀུན། །བཀྲ་ཤིས་གནས་འདིར་  ྾  མདོག་ན་སྲིད་ཞའི་དཔལ་གཡང་ཇི་སྐྱེད་དང། །ལམ་དང་འབྲས་བུའི་དགེ་མཚན་ཇི་སྙེ་དཀུན། །གནས་འདིར་བཀར་ཤིས་དཔལ་དུ་ཁུགས་པ་ཡིས། །བདག་གཞན་ཕན་བདེའི་
དགའ་སྟོན་རྒྱས་གྱུར་ཅིག་ །ཅེས་སྲིད་ཞིའི་དཔལ་ཡོན་མཐའ་དག་བྱིན་རླབས་སྦུང་ཞུ་འཚུལ་བུ་ཞུག་ཞིང་ཁུགས་པའི་མོས་པ་བརྟན་པོ་བྱའོ། །དེ་ནས་ཡིག་བརྒྱས་ལྷག་ཆད་བསྐང། ནོར་བས་བཟོད་བར་གསོལ་ནས་གཤེགས་སུ་གསོལ་བ་ནི།   ཧཱུཾ། །བླ་མ་ཡི་དམ་འཇིག་རྟེན་འདས་པའི་

[005B] །མ་ལུས་རྣལ་འབྱོར་བདག་གི་ལུས་ལ་ཐིམ། །སྒོ་གསུམ་སྤྱི་དང་རྩ་རླུང་ཐིག་ལེ་རྣམས། །བྱི་གྱིས་རླབས་པས་བདེ་སྟོང་རྒྱས་ཞིང་བརྟན། །འཇིག་རྟེན་པ་རྣམས་མཆོད་པས་ཚིམ་དགྱེས་ནས། །རང་རང་སོ་སོའི་གནས་སུ་
བཛྲ་མུཿ། དེ་ལྟར་བསྒྲུབས་པས་བདག་གཞན་འགྲོ་ཚོགས་ཀུན། །དཔལ་ལྡན་འཁོར་ལོ་སྔོམ་པས་རྗེས་བཟུངས་ཏེ། །གནས་གསུམ་མཁའ་འགྲོ་རྣམས་ཀྱིས་གྲོགས་མཛད་ནས། །བདེ་ཆེན་རྒྱལ་པའི་གོ་འཕངས་མྱུར་ཐོབ་ཤོག། འཆི་བའི་
མཐར་ཡང་བཅོམ་ལྡན་ཧེ་དུ་ཀཿ། །དཔའ་པོ་རྣལ་འབྱོར་མ་ཡི་ཚོགས་བཅས་པས། །ངོ་མཐར་རོལ་མོའི་སྒྲ་བཅས་བསུ་བ་ཡིས། །མཁའ་སྤྱོད་རིག་འཛིན་གྲོང་དུ་འཁྲིད་པར་ཤོག། །མདོར་ན་སྐྱེ་ཞིང་སྐྱེ་པ་ཐམས་ཅད་དུ། །བླ་མ་ཧེ་རུ་
ཀ་ཡིས་རྗེས་བཟུང་ནས། །ས་ལམ་བགྲོས་པ་མ་ལུས་མཐར་ཕྱིན་ཏེ། །དེ་ཆེན་རྒྱལ་པོའི་གོ་འཕང་མྱུར་ཐོབ་ཤོག།  །ཅེས་མོན་ལམ་དང་དང་འཇུག་ཏུ་བཀྲ་ཤིས་སྤྱི་ལྟར་བྱའོ། །དེ་ལྟར་བཅོམ་ལྡན་འདས་དཔལ་འཁོར་དངོམ་པའི་དཀྱིལ་འཁོར་གྱི་ལྷ་ཚོགས་ལ་བསངས་ཀྱི་
མཆོད་པ་འབུལ་ཚུལ་བདེ་ཆེན་ཕྱག་གཡང་མྱུར་འགུགས་ཞེས་བྱ་བ་འདི་མདོ་སྨད་སྒ་ཡུལ་འབུམ་སྐང་དགོན་དུ་འདི་གའི་སྒྲ་བླ་མ་བློ་བཟང་ཆོས་་ཕེལ་དང། རྩོན་འགུས་ནག་དབང་བཅས་ནས་བདེ་མཆོག་གི་དཀྱིལ་འཁོར་གསར་འཛུགས་སྐབས་སྒང་གྲ་ཐོས་བསམ་རྒྱ་མཚོ་ནས་འདི་མཆོག་
གི་བསངས་མཆོད་གསང་རྩོམ་ཞིག་འཕྲལ་དུ་བསྐུར་དགོས་ཞེས་བསྐུལ་བ་བཞིན་ཕ་བོང་ཁའི་སྤྲུལ་མང་བྱམས་པ་བསྟན་འཛིན་འཕྲིན་ལས་རྒྱ་མཚོ་ཤར་མར་སྤེལ་བའི་ཡི་གེ་བ་ནི་དད་བརྩོན་རྣམ་དཔྱོད་ཡངས་བ་དགེ་སློང་འགྲུས་ངག་དབང་གིས་བགྱིས་པའོ། །་འདི་ཡན་སྤོམ་

[006A]༄༅། །མདའ་སྦྱིན་བདག་ལས་ཚན་ཉི་མ་རྒྱལ་མཚན་ནས་སྤར་དུ་བསྒྲུབས།།    ༈    །། ལུང་མེད་ཤེས་བྱའི་འཁོར་ལོ་ཐམས་ཅད་ལྷན་སྐྱེས་བདེར། །ཡོངས་སུ་སྔོམ་བྱེད་འཁོར་ལོ་སྔོམ་བ་ཡིས། །དེང་འདིར་ཐུགས་རྗེའི་མཐུ་དཔུང་རབ་བསྐྱེད་དེ།།
ཟུང་འཇུག་མྱུར་དུ་ཐོབ་པའི་གཡང་ཁུག་ཅིག། །ཤར་གྱི་བུ་མོ་ཡིད་འོང་མཁའ་འགྲོ་མ། །ཕུན་ཚོགས་དཔལ་འབྱོར་རྒྱས་པའི་གཡང་ཁུག་ཅིག་བྱང་གི་བུ་མོ་ཡིད་འོང་ལ་མམ། །ནང་གདོན་བར་ཆད་ཞི་བའི་གཡང་ཁུག་ཅིག་ནུབ་ཀྱི་
བུ་མོ་ཡིད་འོང་རོ་ཧ་མ། །ཁམས་གསུམ་དབང་དུ་འདུ་པའི་གཡང་ཁུག་ཅིག་ལྷོ་ཡི་བུ་མོ་ཡིད་འོད་གཟུངས་ཅན་མ། །ཚེ་དཔལ་ལོངས་སྤྱོད་རྒྱས་པའི་གཡང་ཁུག་ཅིག་མདོར་ནི་སྲིད་ཞིའི་དཔལ་འབྱོར་ཕྱ་གཡང་དང། །འདོད་པའི་
ཡོན་ཏན་རྣམ་ལྔག་ལོངས་སྤྱོད་སོགས། །འཕྲལ་ཡུན་བསམ་དོན་ལྷུན་གྱིས་འགྲུབ་པ་ཡི། །ཆོས་སྲིད་མངའ་ཐང་རྒྱས་པའི་གཡང་ཁུག་ཅིག་ཅེས་གཡང་འབོད་དི་ནི། །དྲིན་ན་ཟ་མ་རྡོ་རྗེ་འཆང་ཕ་བོང་ཁ་པ་བདེ་ཆེན་སྙིང་པོ་དཔལ་བཟང་པོ་མཚན་གཡང་བསྟན་སྲུང་སྤྲུལ་པའི་ཆོས་སྐྱོང་ཆེན་པོ་
ཐོག་འཕེབ་སྐབས་ཤིག་ཏུ་བརྡ་ཚིག་གི་ལམ་ནས་ཕུལ་བ། རྗེ་ཉིད་ནས་སླར་སྒ་བསྒྱུར་གྱི་ཚིགས་བཅད་དུ་གནང་བའོ།།    ༈    །།བསངས་མཆད་བདེ་ཆེན་ཕྱག་གཡང་མྱུར་འགུགས་ཀྱི་ཁ་སྐོང་དུ་བསངས་གྲངས་གཡོག་བྱེད་ཚུལ་བཞུགས་སོ།  །   ༈     དི་དཔལ་འཁོར་ལོ་དེ་མཆོག་གི་བསངས་མཆོད་གྲགས་
གསོག་བྱེད་བར་འདོད་ན། །མཆོག་ཐུན་དངོས་གྲུབ་ལྷུང་ཡིས་འགྲུབ་པར་མཛོད། །ཅེས་བ་ཡན་བསངས་མཆད་བདེ་ཆེན་ཕྱག་ཡང་མྱུར་འགུགས་ལྟར་སྔོན་དུ་བཏང་ནས་གྲགས་གསོག་བ་ནི།  ཧཱུཾ༑ བདེ་ཆེན་རྒྱལ་པོ་བཅོ་ལྡན་ཧེ་རུ་ཀཿ། །ཡབ་ཡུམ་དཔའ་བོ་མཁའ་འགྲོའི་འཁོར་ཚོགས་བཅས།།

[006B] །མཐུན་པའི་མཆོད་སྤྲིན་ཟག་མེད་དགྱེས་དགུར་རོལ། །དྲི་ཞིམ་སྨན་སྤོས་བཏུལ་པའི་དུད་པའི་སྤྲིན། །ཅི་འདོད་ཀུན་བཟང་སྤྲིན་དུ་བཀྱེ་བ་འདིས། །གཙོ་མཆོག་ཧེ་རུ་ཀ་དཔལ་ཡབ་ཡུམ་བསངས། །བདེ་ཆེན་
ཕྱོགས་ཀྱི་ལྷ་མོ་རྣམ་བཞི་བསངས། །སྐུ་གསུང་ཐུགས་ཀྱི་དཔའ་བོ་མཁའ་གྲོ་བསངས། །སྒོ་མཚམས་མ་མོ་ཆེན་མོ་རྣམ་བརྒྱད་བསངས། །གོ་ཆ་བཅུ་གཉིས་ཡབ་ཡུམ་ལྷ་ཚོགས་བསངས། །གྲངས་མེད་དཔའ་བོ་མཁའ་འགྲོའི་ཚོགས་ཀུན་བསངས།།
གཞན་ཡང་བསྟན་སྲུང་དམ་ཅན་རྒྱ་མཚོ་བསངས། །ཕྱོགས་སྐྱོང་གཞི་བདག་མ་ལུས་བསངས། །མཆོད་དམན་མགྲོན་ཀུན་དགྱེས་ཤིང་ཚིམ་གྱུར་ནས། །འདོད་པའི་དངོས་གྲུབ་ཡིད་བཞིན་འགྲུབ་བར་མཛོད།  །ཅེས་གངས་གསོག་མོས་བ་ལྟར་བགྱིས་ཟིན་
ནས་ཕྱག་གཡང་འགུགས་པ་མན་དཀྱུས་ལྟར་འཇུག་པར་བྱའོ། །དེ་ལྟར་འཁོར་ལོ་སྡོམ་པའི་ལྷ་ཏོག་སླ་བསངས་མཆོད་འབུལ་ཚུལ་བདེ་ཆེན་ཕག་གཡང་མྱུར་འགུགས་ཀྱི་ཁ་སྐོང་འདི་ཡང། །དོ་སྨད་འབུམ་སྐང་དགོན་གྱི་ལས་སྣེ་རྣམས་ནས་བསྐུལ་བ་བཞིན་ཕ་བོང་ཁ་པས་གཡར་ཁྲལ་དུ་བྲིས་པའི་ཡི་གེ་བ་ནི་དཔྱོད་ལྡན་དགེ་སློང་
བརྩོན་འགྲུས་ངག་དབང་གིས་བགྱིས་པ་འགྲོ་དོན་འཕེལ།།    ༈    །།བསངས་ཀྱི་ཆོ་ག་རྟ་ཐག་མ་སྒེར་གསོལ་དང་བས་བཞུགས་སོ།  །   ༈     འདིར་བླ་མ་ཡི་དམ་ལྷ་སྲུང་སོགས་ལ་བླངས་མཆོད་འབུལ་བར་སྤྲེན། དྲི་ཞིམ་པའི་རྩི་སྨན་ན་ཚོགས་པའི་དུད་སྦྲིན། །ཕེ་མར། སྐྱེམས་ཆང། རྒྱ་ཇ་
འོ་ཕུད་སོགས་ཅི་འབྱོར་བཤམས་ཏེ། སྐྱམས་སེམས་མདོར་བསྡུས་སྔོན་དུ་བཏང་ནས། བྱིན་གྱིས་བརླབ་པ་ནི།  ཧཱུཾ༑ རང་ཉིད་ཡི་དམ་ལྷར་གསལ་པའི། །ཐུགས་ཀ་ནས་སྤྲོས་རཾ་ཡཾ་ཁཾ། །ཨོཾ་ཨཱཧཱུཾ་གིས་བསངས་མཆོག་ཀྱི། །མ་དག་དངོས་འཛིན་སྣང་ཞེན་སྦྱངས། །ཟག་

[007A]༄༅། །མེད་ལྷ་རྫས་འདོད་ཡོན་ལྔའི། །རང་བཞིན་སྤྲིན་ཕུར་ཆེན་པོར་གྱུར།  །བར་བསམས་ལ། ནམ་མཁའ་མཛོད་ཀྱི་སྔགས་རྒྱ་དང་སྔགས་དྲུག་ཕྱག་དྲུག་གིས་ཕྱིན་གྱིས་བརླབ།  མགྲོན་བསྐྱེད་ཅིང་སྤྱན་འདྲེན་པ་ནི། ཀྱཻ༑ བདེ་སོང་གཟུང་
རྣམ་མཁའ་དབྱིངས་འཇའ་སྤྲིན་ཀློང། །བཀའ་དྲིན་གསུམ་ལྔན་བླ་མ་རྡོ་རྗེ་འཆང། །སྟེང་ན་དངོས་བརྒྱུད་བླ་མ་སྤྲིན་ལྟར་གཏིབས། །མཐའ་སྐོར་རིམ་བཞིན་ཡི་དམ་སངས་རྒྱས་དང། །ཐེག་གསུམ་དགེ་འདུན་དཔའ་བོ་མཁའ་འགྲོར་
བཅས། །འོག་ན་མཐུ་ལྡན་དྲེགས་པའི་ཡང་རྗེ་དང། །སྐྱེས་ལྷ་ཡུལ་ལྷ་ལམ་ལྷ་གཞི་བདག་སོགས། །སྲིད་ཞིའི་མགྲོན་ཚོགས་རྒྱ་མཚོ་འགེངས་པར་གྱུར། །རང་གི་ཐུགས་ཀའི་ཧཱུཾ་ལས་ཡོད་ཟེར་འཕྲོས། །མཆོད་ལོས་མགྲོན་ཀུན་སྐད་ཅིག་
སྤྱན་དྲངས་ནས། །རང་རང་ཡེ་ཤེས་པ་རྣམས་དམ་ཚིག་པར། །དབྱེར་མེད་ཐིམས་ནས་དགྱེས་བཞིན་བཞུགས་པར་གྱུར། །དེ་ནས་འོངས་གཞི་བསངས་གྱེར་བ་ནི། ཧཱུཾ༑ ལྷ་བ་སངས་འདོད་ཡོན་ཀུན་འདུས་སྤྱིན་ཕུང་འདིད། །རྩ་བའི་བླ་མ་སྐྱབས་
གསུམ་ཀུན་འདུས་བསངས། །བརྒྱུད་པའི་བླ་མ་བྱིན་རླབས་གཏེར་ཆེན་  ྾  ཡི་རྒྱན་དྲུག་མཆོག་གཉིས་གྲུབ་ཆེན་བརྒྱད་ཅུ་  ྾  རྒྱུད་སྡེ་བཞི་ཡིད་དཀྱིལ་འཁོར་ལྷ་ཚོགས་  ྾  ཕྱོགས་བཅུའི་སྔགས་རྒྱས་བྱང་སེམས་ཐམས་ཅད་  ྾  ཉེ་བར་སྲས་བརྒྱད་གནས་
བརྟན་བཅུ་དྲུག་  ྾  རང་རྒྱལ་ཉན་ཐོས་དཔའ་བོ་མཁའ་འགྲོ་  ྾  མྱུར་མཛད་ཡེ་ཤེ་མགོན་བོ་དཀར་ནག་  ྾  དམ་ཅན་ཆོས་རྒྱལ་གྱི་ནང་གསང་གསུམ་  ྾  འདོད་དགུའི་ཆར་འབེབས་རྣམ་སྲས་རྟག་བརྒྱད་  ྾  དམ་གཟོར་རྒྱལ་མོ་སྡུག་བཞིའི་ལྷ་མོ་  ྾  ཚེ་

[007B]  ྾     ༈     ྾  བཙེ་ལྕམ་སྲིད་ཚངས་པ་ཞི་དྲག་  ྾  རྒྱལ་ཆེན་སྐུ་ལྔ་བཙན་རྒོད་སྤུན་བདུན་  ྾  དྲེགས་པའི་ཡང་རྗེ་པདྨ་དབང་དྲག་ཆོས་རྒྱལ་ཆེན་པོ་ཀརྨ་འཕྲིན་ལས་  ྾  གེ་སར་
ཞི་དྲག་མ་ཐང་རྡོ་གསུམ་  ྾  སྲིད་པའི་ལྷ་དགུ་མགུར་ལྷ་བཅུ་གསུམ་  ྾  ཕྱོགས་སྐྱོང་བཅུ་སོགས་གཙང་རིས་དཔལ་མགོན་  ྾  གཙའ་དང་རྒྱུ་སྐར་སྤར་ཁ་སེམས་བ་  ྾  སྐུལ་དབང་བདག་གཉན་ཆེན་ཐམས་ཅད་  ྾  ལྷ་སྲིན་སྡེ་བརྒྱད་འབྱུང་པོ་ཐམས་ཅད་
གཞི་བདག་ཞིང་སྐྱོང་གནས་བདག་ཐམས་ཅད་  ྾  རྣལ་འབྱོར་བདག་གིས་ཀྱེས་ལྷ་ཡུལ་ལྷ་  ྾  ལྷན་ཅིག་སྐྱེས་དང་འདག་བའི་ལྷ་སྲུང་  ྾  ཚེ་ལྷ་སྲོག་ལྷ་ནོར་ལྷ་དགྲ་ལྷ་  ྾  ཁྱིམ་ལྷ་ཁྱགས་ལྷ་བྱེས་ཀྱི་ལམ་ལྷ་  ྾  མདོར་ན་བདག་ཅག་བསྲུང་སྐྱོབ་གྲོགས་མཛད་པའོ།།
འདས་དང་མ་འདས་སྲིབ་བཞིའི་མགོ་ཀུན་བསངས། །དེ་ནས་ཉམས་ཆག་དང་མོན་ལ་སོགས་སེལ་བ་ནི། ཀྱཻ༑ དེ་ལྟར་བསངས་ཀྱི་མཆོད་བརྒྱ་མཚོ་འདིས། །ཉམས་ཆག་འགལ་འཁྲུལ་ནོངས་ཀུན་ཞི་གྱུར་ཅིག་མནོལ་དང་མི་གཙང་གྲིབ་ཀུན་ཞི་གྱུར་  ྾  འཁོན་དང་
འཁྱ་ལྡོག་ཐམས་ཅད་ཞི་གྱུར་  ྾  བྱུར་དང་གོད་ཐམས་ཅད་ཞི་གྱུར་  ྾  བཀྲ་མི་ཤིས་དང་ངན་ལྷས་ཞི་གྱུར་  ྾  འགལ་རྐྱེན་བར་གཅོད་ཐམས་ཅད་ཞི་གྱུར་  ྾  ནད་གདོན་ཉེར་འཚེ་ཐམས་ཅད་ཤི་གྱུར་ཅིག་དེ་ནས་དགྲ་ལྷ་དབང་བསྟོད་འཕྲིན་བཆོལ་འབྲེལ་པ་
ནི༑ ཀྱཻ༑ དེ་རིང་རྩ་བརྒྱུད་བླ་མས་བྱིན་གིས་རློབས། །ཡི་དམ་ལྷ་ཡིས་དངོས་གྲུབ་ཆར་ལྟར་ཕྱོགས། །ཆོས་སྐྱོང་སྲུང་མ་ཀུན་གྱི་སྒྲ་ལྷ་མཆོད། །དགྲ་ལྷག་གཉན་པོའི་དབུ་འཕང་སྲིན་རྩེར་བསྟོད། །མཐུ་རྩལ་མཐུ་དཔུང་སྐྱེད་ལ་རུ་མཚོན་འཕྱོར་

[008A]༄༅། །ནག་པོའི་ཕྱོགས་ལས་རྣམ་པར་རྒྱལ་བར་མཛོད། །ལུས་དང་དྲི་བཞིན་སྐད་ཅིག་མི་འབྲལ་བར། །འགྲོ་འམ་འདུག་ཀྱང་ཁ་འཛིན་རྒྱབ་རྟེན་མཛོད། །ཕར་འགྲོའི་སྐྱེལ་མ་ཚུར་འོང་བསུ་མ་
མཛོད། །རྒྱབ་ཀྱི་སློག་པ་མདུན་གྱི་འཁར་བ་མཛོད། །སྡང་བའི་དགྲ་ཇག་དམིགས་མེད་དབྱིངས་སུ་སྒྱུར། །གནོད་པའི་གདོན་བགེགས་གདུག་རྩུབ་རྩད་ནས་ཕྱུངས། །འཇབ་པའི་ཆོམ་རྐུན་མགོ་བོར་དམུ་གབ་ཁོབས། །དྲེད་དང་
འཕར་སྦྱང་གཅན་གཟན་ཁ་ཆིངས་ཐོབས། །བརྗེད་ན་བསྐུལ་ཞིང་ནོར་ན་སྒྱུར་བར་མཛོད། །ཉེས་ཀུན་སེལ་ཞིང་ལེགས་པ་བརྒྱ་དང་སྤྲོད། །བསམ་བ་རྒྱ་མཚོ་སྒྲུབ་ཅིང་རེ་བ་སྐོངས། །ཉིན་གསུམ་བྱར་མཚན་གསུམ་མེལ་ཚེ་མཛོད། །
རྟག་ཏུ་བསྲུང་ཞིང་མགོན་སྐྱབས་མ་གཡེལ་མཛོད།  །དེ་ནས་ཕྱྭ་གཡང་འགུག་པ་ནི།  ཀྱཻ༑ སྲིད་ཞིའི་མགྲོན་ཚོགས་ཐུགས་རྗེའི་འོད་ཟེར་གྱིས། །ཕྱོགས་བཅུའི་ཕྱྭ་གཡང་ཐམས་ཅད་གནས་འདིར་ཁུག་འཇིག་རྟེན་འདས་པའི་ཕྱྭ་གཡང་ཐམས་ཅད་
སྩོལ༑ ༑འཇིག་རྟེན་དབང་ཕྱུག་ལེགས་ཚོགས་དཔལ་ཀུན་ཁུག་འཆི་མེད་ཚེ་ཡི་དཔལ་གཡང་ཐམས་ཅད་ཁུག་འཇད་མེད་ནོར་གྱི་དཔལ་གཡང་ཐམས་ཅད་ཁུག་རྐང་བཞི་ཕྱུགས་ཀྱི་ཕྱྭ་གཡང་ཐམས་ཅད་ཁུག་ཟས་ནོར་ལོངས་སྤྱོད་དཔལ་འབྱོར་ཐམས་
ཅད་ཁུག་མདོར་ན་སྲིད་ཞིའི་ཕྱྭ་གཡང་ཇི་སྙེད་ཀུན། །དབྱར་གྱི་ཆུ་གཏེར་ལྟ་བུར་རྒྱས་གྱུར་ཅིག་ །དེ་ནས་མགྲོན་གཤེགས་ཤིང་ཤིས་པ་བརྗད་པ་ནི།  དེ་ལྟར་མཆོག་དམན་མགྲོན་རྣམས་མ་ལུས་པ། །རང་རང་སོ་སོའི་གནས་སུ་བཛྲ་མུཿ། །བླ་མ་ཡི་དམ་སྲུང་མར་

[008B] །བཀྲ་ཤིས་བདེ་ལེགས་ཆེན་པོས་ཁྱབ་གྱུར་ཅིག་ །ཅེས་བསངས་ཀྱི་ཆོ་ག་རྟ་ཐོག་མ་སྒེར་གསོལ་དང་བཅས་པ་འདི་ཡང། བདག་ཅག་གི་རྣམ་པར་འདྲེན་པ་ཆེན་པོ་སྒྲུབ་ཁང་རྡོ་རྗེ་འཆང་མཆོག་གང་གི་སྐུའི་ཚ་བོ་ལུང་རྟོགས་ནོར་བུའི་མཛོད་འཛིན་སྐུ་ཞབས་ཆོས་མཛད་དགེ་བཤེས་བློ་བཟང་བཤད་
སྒྲུབ་ལགས་ནས་ལྷ་རེག་དང། མཎྜལ་རྟེན་གསུམ་བཅས་བསྐུལ་མ་ཇི་ལྟར་མཛད་པ་བཞིན་ཕ་བོང་ཁ་པས་ཤིན་ཏུ་མྱུར་སྟབས་སུ་བྲིས་པ་དགེ་ལེགས་འཕེལ།།    ༈    །།བསངས་མཆོད་ཡིད་བཞིན་ལྷུན་འགྲུབ་ཅེས་བྱ་བ་བཞུགས་སོ།  །    ༈    རབ་འབྱམས་སྐྱབས་ཀྱི་སྙིང་པོ་གཅིག་བསྡུས་མགོན།།
དྲིན་ཅན་བླ་མ་མཆོག་དང་གསང་གསུམ་གར། །དབྱེར་མེད་བདེ་ཆེན་རྒྱལ་པོ་ཧེ་རུ་ཀཿ། །འཇིགས་མཛད་ཁྲོ་བོར་བཅས་པས་དགེ་ལེགས་སྩོལ།  །འདིར་རེ་ཤོད་རོང་པོ་དགའ་ལྡན་རབ་བརྟན་གླིང་གི་གཉུག་མར་གནས་པའི་གནས་བདག་དཀར་ཕྱོགས་སྐྱོང་བའི་ལྷ་གཉན་མཐུ་བོ་ཆེ་བ་གམ་
ལྷ་རྩེའམ། བག་མ་དབུ་རྩེ་གྲགས་པའི་བསངས་མཆོད་འབུལ་བར་སྤྲོན། སྟེགས་བུ་གཅང་མར་རས་དཀར་དྲི་མེད་བཏིང་བའི་ཁར་དཀར་གསུམ་དང་མངར་གསུམ་གྱིས་སྦྲུས་པའི་ཟན་གྱི་གཏོར་མ་བང་རིམ་གྲུ་བཞི་སུམ་བརྩེགས་ཀྱི་སྟེང་དཀར་གཏར་ནོར་བུའི་དབྱིབས་ཅན། བང་རིམ་གཉིས་པའི་གཡས་ཕྱོགྶུ་དམར་གཏོར་
ཟུར་གསུམ་དམར་གྱི་རྒྱན་ཅན། གཡོན་ཕྱོགས་དཀར་གཏོར་ཟླུམ་པོ། བང་རིམ་འོག་མའི་ཕྱོགས་བཞིར་ལྕོག་གཏོར་དཀར་པོ་བཞི། མཁོ་དགུའི་དཀར་ཆ་ནོར་སྣ་སྲོག་ཆགས་ཀྱི་གཟུགས་འགྲོས་སྣ་ཚོགས་ཀྱིས་བསྐོར། ཕྱོགས་བཞི་རེར་མཐེབ་ཀྱུའམ། རིལ་བུ་ཉེར་གཅིག་རེ་དགོད། གཞན་ཡང་སྙུག་རྒོད་དར་
སྣས་བརྒྱན་པ། རྩི་ཤིང་བལ་ཚོན་དང་དར་སྣས་བརྒྱན་པ། ཕྱེ་མར། གསེར་སྐྱེམས། འོ་ཕུད། ཇ་ཕུད། འབྲུ་སྨན། རིན་ཆེན། ཟས་སྣ་སོགས་གང་འཛོམས་བཤམ། དུག་རིགས་མ་ཡིན་པའི་བསངས་ཀྱི་རུད་སྤྲིན་མཁའ་ལ་བསྙེགས་པ་དང་བཅས་འདུ་བྱས། དངོས་གཞི་སྐྱབས་སེམས་ནས་ཡི་དམ་གྱི་

[009A]༄༅།  །བདག་བསྐྱེད་བཟླས་པ། བསངས་གཞུང་གཞན་རྒྱས་བསྡུས་ཅི་རིགས་སྐབས་དང་བསྟུན། གཞི་བདག་གི་མཆོད་གཏོར། མཁོ་དགུའི་ཡོ་བྱད་བསངས་ཀྱི་དུད་སྤྲིན་དང་བཅས་པ་རྣམས་ལས་སྔགས་ཀྱིས་བསངས།  སྭ་བྷཱ་ཝ་ས་སྦྱངས། སྟོང་པའི་ངང་ལས་རང་རང་གི་མིང་
ཡིག་དང་པོ་ཐིག་ལེས་བརྒྱན་པ་ཞུ་བ་ལས་བྱུང་བའི་ཉེར་མཆོད་འདོད་ཡོན། འདོད་དགུའི་གཏོར་མ། དམ་རྫས་སྤྱན་གཟིགས། མཁོ་དགུའི་ཡོ་བྱད་དཔག་ཏུ་མེད་པ་ངོ་བོ་ཟག་མེད་ཀྱི་བདུད་རྩི་ལ། རྣམ་པ་གཞི་བདག་འཁོར་བཅས་མཉེས་པར་བྱེད་པའི་
མཆོད་ཚོགས་ཀྱི་ཕུང་པོ་ཟད་མི་ཤེས་པ་ནམ་མཁའི་མཐའ་ཀླས་པ་སྤྱན་ལམ་དུ་འབྱུང་བར་གྱུར་ཅིག་ཨོཾ་སརྦ་བིད་ སོགས་ནམ་མཁའ་མཛོད་ཀྱི་སྔགས་རྒྱ་ལན་གསུམ།  ཨོཾ་ཨརྒྷཾ་ནས་ཤཔྟ་ཨཱཧཱུཾ་བར། ཨོཾ་སྭ་བྷཱ་ཝ་བི་ཤུདྡྷེ་ སོགས་སྔགས་དྲུག་ཕྱག་དྲུག་གིས་བྱིན་གྱིས་བརླབ།།
བདག་གི་བསམ་བའི་སོགས་བདེན་སྟོབས་དེ་དེ་བཞིན་དུ་འབྱུང་བར་བསམ། དེ་ནས་མགྲོན་བསྐྱེད་ཅིང་སྤྱན་འདྲེན་པ་ནི། ཀྱཻ༑ གནས་མཆོག་དགའ་ལྡན་རབ་བརྟན་གླིང། །པ་གམ་རི་ཡི་རྒྱལ་པོའི་རྩེར། །ཕྱི་ལྟར་ས་འཛིན་ལྷུན་སྟུག་ལ། །ནང་ནི་རིན་ཆེན་གཞལ་
ཡས་ཁང། །བཻཌཱུརྱ་ཡི་ཕོ་བྲང་ནི། །སུམ་བརྩེགས་ཡངས་ཤིང་རྒྱ་ཆེའི་ནང། །རབ་མཛེས་མརྒད་ཁྲི་ཡི་ཁར། །དར་ཟབ་འབོལ་བརྩེགས་སྟག་གདན་སྟེང། །ལྷ་གཉན་ཆེན་པོ་དགེ་བསྙེན་ནི། །རབ་ཞི་སྐུ་མདོག་ཟླ་བའི་འཛུམ། །དར་དམར་
བེར་དང་ལ་ཐོད་དཀར། །ཕྱག་ན་ནོར་བུ་ཤེལ་ཕྲེང་བསྣམས། །རེས་འགའ་དར་དཀར་དར་ཐོད་གསོལ། །རྟ་དཀར་གཡུ་ཡི་རྡོག་ཅན་ཆིབས། །རེས་འགའ་དྲག་པོའི་ངང་ཚུལ་དུ། །སྐུ་མདོག་དམར་རྨུག་ཁྲོ་འཛུམ་ཉམས། །སྐུ་ལ་བསེ་ཁྲབ་

[009B] །ཕྱག་ན་བསེ་མདུང་གློག་ཞགས་འཁྱུག་ཅང་ཤེས་དམར་པོའི་སྟེང་ན་འགྱིང། །རེས་འགའ་ཤེལ་ཁྲབ་དར་སྔོན་འཕྲུ། །རེས་འགའ་རྒྱ་ཡི་ཆ་བྱད་སོགས། །སྣ་ཚོགས་སྐུ་ཡི་རྣམ་འགྱུར་སྟོན། །འཁོར་དུ་སྤྲུལ་བའི་བཀའ་ཉན་
སྟོང༑ ༑རྫུ་འཕྲུལ་བཀོད་པ་ཅིར་ཡང་སྟོན། །གཡས་སུ་དུང་ཁྲི་དཀར་པོའི་སྟེང། །ལྷ་སྲས་ནོར་བུ་སྐུ་མདོག་སྨུག་གོས་སྔོན་འཁོར་གསུམ་ཆས་དང་ལྡན། །དཔའ་ཞིང་བརྗིད་ལ་ཅང་ཤེས་སྟེང། །འཕྲིན་ལས་ཉུལ་བའི་ལས་བྱེད་པ། །འཁོར་དུ་
གཤིན་འདྲེ་རྒྱལ་འགོང་སོགས། །ཉམས་ལ་སད་སེར་ཆར་འབེབས་པའི། །མ་རུངས་གདུག་རྩུབ་ཅན་གྱིས་བསྐོར། །གཡོན་དུ་རིན་ཆེན་གཡུ་ཁྲིའི་སྟེང། །ཀླུ་ཡི་བུ་མོ་རབ་དཀར་མ། །བཅུ་དྲུག་གཞོན་ནུའི་ལང་ཚོ་ཅན། །སྐུ་ལ་དར་དཀར་
རལ་གུ་གསོལ། །ཕྱག་ན་ནོར་བུས་དགོས་འདོད་སྟེར། །སྤྲུལ་པའི་ཟློས་གར་སྣ་ཚོགས་དང། །འཁོར་ཚོགས་ལྷ་ཀླུ་དཔག་མེད་བསྐོར། །གནས་འདིར་སྤྱན་འདྲེན་གཤེགས་སུ་གསོལ། །གཞན་ཡང་ནོར་བུ་ཁྱུང་རྫོང་དང། །ཆོས་
རྗེ་བན་རྒན་ལ་སོགས་པ། །སྡེ་འདིར་འཕྲིན་ལས་གཉེར་འཛིན་པ། །ཀུན་ཀྱང་མཆོད་པའི་མགྲོན་དུ་གཤེགས། །བྱམས་པའི་ཕ་ཡིས་བུ་ལ་བཞིན། །བརྩེ་ཞིང་གདུང་བའི་རྣམ་འགྱུར་གྱིས། །དགྱེས་བཞིན་རང་རང་གདན་ལ་བཞུགས། །
མཆོད་ཚོགས་རྒྱ་མཚོར་རོལ་དུ་གསོལ།  །དེ་ནས་མཆོད་སྤྲིན་དང་བསངས་སོགས་གྱེར་བ་ནི།  ཀྱཻ༑ ལྷག་བསམ་ཟླ་བའི་སྤུན་ཟླ་ཡིས། །གཙང་མར་སྦྱར་བའི་མཆོད་པའི་སྤྲིན། །བདེ་སྟོང་སྔགས་རྒྱས་བྱིན་བརླབས་པ། །ནམ་མཁའི་ཁྱོན་

[010A]༄༅། །ཀུན་བཀང་སྟེ་འབུལ། །ལྷ་བཤོས་རི་རབ་ལྟར་སྤུངས་པས། །བ་གམ་ལྷ་གཉན་འཁོར་བཅས་མཆོད། །བན་རྒན་ཁྱུང་རྫོང་འཁོར་བཅས་མཆོད། །བསམ་དོན་ཡིན་བཞིན་འགྲུབ་པ་དང། །
ཁྱད་པར་སྡེ་འདི་སྐྱོང་བ་ཡི། །གཉེར་ཁ་སྔར་བཞིན་མ་གཡེལ་མཛོད། །ཉེར་སྤྱོད་འདོད་ཡོན་སྤྲིན་ཕུང་འདིས། །བ་གམ་ལྷ་གཉན་  ྾  བན་རྒན་ཁྱུང་རྫོང་  ྾  བསམ་དོན་ཡིད་བཞིན་  ྾  ཁྱད་པར་སྡེ་འདི་  ྾  གཉེར་ཁ་སྔར་
བཞིན་  ྾  སྐྱེམས་ཆང་རྒྱ་ཇ་འོ་ཞོ་ཡིས། །བ་གམ་ལྷ་གཉན་  ྾   ྾   ྾  དཀར་གསུམ་མངར་གསུམ་ཕྱེ་མར་གྱིས། །བ་གམ་ལྷ་གཉན་  ྾   ྾   ྾  རབ་མངར་ཤུག་པའི་དུད་སྤྲིན་འདིས། །བ་གམ་ལྷ་གཉན་  ྾   ྾   ྾  རབ་དཀར་
མཁན་པའི་དུད་སྤྲིན་འདིས། །བ་གམ་ལྷ་གཉན་  ྾   ྾   ྾  རབ་ཞིམ་བ་ལུའི་དུད་སྤྲིན་འདིས། །བ་གམ་ལྷ་གཉན་  ྾   ྾   ྾  རབ་དཀོན་ཙནྡན་དུད་སྤྲིན་འདིས། །བ་གམ་ལྷ་གཉན་  ྾   ྾   ྾  རབ་མང་དྲི་བཟང་དུད་སྤྲིན་འདིས་
བ་གམ་ལྷ་གཉན་  ྾   ྾   ྾  མངའ་དར་རྩི་ཤིང་བལ་ཚོན་གྱིས། །བ་གམ་ལྷ་གཉན་  ྾   ྾   ྾  འདོད་དགུའི་བཟའ་བཅའ་སྣ་ཚོགས་ཀྱིས། །བ་གམ་ལྷ་གཉན་  ྾   ྾   ྾  དབྱངས་སྙན་རོལ་མོའི་བྱེ་བྲག་གིས། །བ་གམ་ལྷ་གཉན་
  ྾   ྾   ྾  མཁོ་དགུའི་སྲོག་ཆགས་སྣ་ཚོགས་ཀྱིས། །བ་གམ་ལྷ་གཉན་  ྾   ྾   ྾  རིན་ཆེན་བཀྲ་ཤིས་རྟགས་རྫས་ཀྱིས། །བ་གམ་ལྷ་གཉན་  ྾   ྾   ྾  གཞན་ཡང་མཆོད་འོས་ཚོགས་ཀུན་གྱིས། །བ་གམ་ལྷ་གཉན་  ྾   ྾   ྾  དེ་

[010B] །ལྷ་གཉན་ཆེན་པོ་མཉེས་གྱུར་ཅིག་བ་གམ་འཁོར་བཅས་མཉེས་གྱུར་ཅིག་གནས་བདག་ཆེན་པོ་མཉེས་གྱུར་ཅིག་ནོར་བུ་ཁྱུང་རྫོང་མཉེས་གྱུར་ཅིག་ཆོས་རྗེ་བན་རྒན་མཉེས་གྱུར་ཅིག་ །ཅེས་གྱེར་ཞིང་
བསྔོ༑ དེ་ནས་བསྟོད་ཅིང་འཕྲིན་ལས་བཅོལ་བ་ནི།  །ལྷ་གཉན་ཆེན་པོ་བ་གམ་ཞེས། །ཞྭ་སེར་བསྟན་པའི་སྲུང་མ་ཁྱོད། །སྔོན་ཚེ་དཔལ་ཆེན་ཧེ་རུ་ཀཿ། །འཇིགས་མཛད་ཁྲོ་བོ་གསང་བའི་བདག་སྤྱན་སྔར་ཞལ་བཞེས་དམ་བཅས་བཞིན། །ཐུབ་
བསྟན་སྙིང་པོ་ཙོང་ཁ་བའི། །རིང་ལུགས་དར་ཞིང་རྒྱས་པ་དང། །བསྲུང་ཞིང་སྐྱོང་བ་ཁྱོད་ལ་བསྟོད། །བར་དུ་དགེ་ལྡན་བསྟན་འཛིན་མཆོག་གཙང་མའི་རྣམ་ཐར་འཛིན་པ་དག་སྡེ་འདིར་སྡུད་པའི་འཕྲིན་ལས་ཀྱིས། །བློ་བཟང་རྒྱལ་
བའི་རིང་ལུགས་མཆོག་བཤད་སྒྲུབ་འཁོར་ལོ་རྣམ་གསུམ་གྱི། །བྱ་བ་དབྱར་གྱི་ཆུ་གཏེར་ལྟར། །སྡེ་འདིར་དར་ཞིང་རྒྱས་མཛད་པའི། །བསྟན་སྲུང་ཆེན་པོ་ཁྱོད་ལ་བསྟོད། །ཐ་མར་རྣལ་འབྱོར་ཕ་བོང་ཁར། །སྒྱུ་འཕྲུལ་རོལ་གར་སྣ་ཚོགས་
ཀྱིས༑ ༑སྡེ་འདིར་འཇམ་མགོན་སྙན་བརྒྱུད་ཀྱི། །ཆོས་ཀྱི་དྲིལ་དབྱངས་ཡང་ཡང་དུ། །སྒྲོག་པའི་འཕྲིན་ལས་གཉེར་ཁ་དང། །སྡེ་འདིར་ལེགས་ཉེས་སྟང་འཛིན་གྱི། །གཉེར་ཁ་ཚུལ་བཞིན་སྒྲུབ་ཅེས་པའི། །རྣམ་འགྱུར་ཅིར་ཡང་སྟོན་ལ་བསྟོད།།
འདུས་པའི་སྡེ་འདིར་དགེ་ལྡན་གྱི། །རིང་ལུགས་གཙང་མ་སྤེལ་བ་ལ། །འཕྲིན་ལས་རྡོ་རྗེའི་ཐོག་ལྟ་བུར། །རྣོ་མྱུར་ལྷ་མཆོག་ཁྱོད་ལ་བསྟོད། །སླར་ཡང་གསོལ་ཞིང་བསྐུལ་བ་ནི། །ཐུབ་བསྟན་སྙིང་པོ་ཙོང་ཁ་བའི། །རིང་ལུགས་དར་ཞིང་རྒྱས་

[011A]༄༅། །པ་ལ༑ ༑རྣོ་མྱུར་འཕྲིན་ལས་སྔར་བཞིན་མཛོད། །ཁྱད་པར་འདུས་པའི་སྡེ་འདི་ལ། །བྱ་ར་ཉིན་མཚན་དུས་དྲུག་མཛོད། །མཁས་བཙུན་གྲུབ་པའི་དགེ་འདུན་གྱི། །སྡེ་ཀུན་གནས་འདིར་འདུ་བར་མཛོད། །ཀུན་
ཀྱང་ཐུགས་ཡིད་གཅིག་ཏུ་འདྲེས། །རྣམ་དག་ཁྲིམས་ཀྱིས་ཐུགས་རྒྱུད་བསྔམས། །མང་ཐོས་ཚུལ་བཞིན་སྒྲུབ་པ་ཡི། །སྡེ་འདི་རྟག་ཏུ་འཕེལ་བར་མཛོད། །ཚུལ་བཞིན་ཐོས་བསམ་བསྒོམ་པ་དང། །ཚུལ་བཞིན་ལྷག་བསམ་བརྩོན་པ་དང་
ཚུལ་བཞིན་སྲི་ཞུར་སྒྲུབ་པ་རྣམས། །ཕ་ཡིས་བུར་བཞིན་རྗེས་སུ་སྐྱོངས། །གནས་གཞིའི་ཕྱི་ནང་སྣོད་བཅུད་སོགས། །གང་དང་གང་ན་དགེ་འདུན་རྫས། །མཆིས་བདེ་དང་དེ་དག་ཀུན། །བསྲུང་ཞིང་སྤེལ་བའི་གཉེར་ཁ་མཛོད། །གང་དང་གང་དུ་
དགེ་འདུན་སྤྱིའི། །དོན་ལ་བཞུགས་པ་དེ་དག་ཀུན། །བསམ་དོན་ཡིད་བཞིན་འབད་མེད་དུ། །འགྲུབ་པའི་འཕྲིན་ལས་མ་གཡེལ་མཛོད། །བསམ་སྦྱོར་ལོག་པར་ལྟ་བ་ཡི། །གནོད་ཅིང་འཚེ་བ་ཇི་སྙེད་ཀུན། །ལོ་དང་ཟླ་བར་མ་འགྱངས་པར། །མངོན་
སྤྱོད་དྲག་པོས་ཚར་གཅོད་མཛོད། །ཡུལ་ཕྱོགས་འདིར་ཡང་འཁྲུགས་རྩོད་སོགས། །མི་མཐུན་རྒུད་པ་ཀུན་ཞི་ནས། །ཆོས་འབྱོར་བདེ་སྐྱིད་རྫོགས་ལྡན་གྱི། །དཔལ་ཡོན་དབྱར་མཚོར་རྒྱས་པར་མཛོད། །སྲིད་ཞིའི་ལེགས་ཚོགས་ཕྱྭ་གཡང་
དང༑ ༑གནས་སྐབས་མཐར་ཐུག་འདོད་འབྲས་ཀུན། །འབད་མེད་ལྷུན་གྱིས་འགྲུབ་པ་ཡི། །བཀྲ་ཤིས་དགེ་མཚན་རྒྱས་པར་མཛོད།  །ཅེས་བསྟད་ཅིང་འཕྲིན་ལས་བསྐུལ་ནས། ནོངས་པ་བཤགས་ཤིང་བརྟན་བཞུགས་བྱ་བ་ནི།  ནོངས་དང་ཉེས་པའི་ཚོགས་རྣམས་ཀུན།།

[011B] །རང་རང་གནས་སུ་དགྱེས་བཞིན་དུ། །གཤེགས་ཤིང་བརྟན་པར་བཞུགས་སུ་གསོལ།  །ཞེས་རང་གནས་སུ་བརྟན་པར་བཞུགས་པར་བསམ། དེ་ནས་བསངས་ཆོ་ག་དཀྱུས་ལ་འཇུག་པར་བྱའོ། །ཞེས་རེ་ཤོད་རོང་པོ་དགའ་ལྡན་རབ་
བརྟན་གིང་གི་གནས་བདག་ཆེན་པོ་ལྷ་གཉན་པ་གམ་དབུ་རྩེའི་བསངས་མཆོད་ཡིད་བཞིན་ལྷུན་འགྲུབ་ཅེས་བྱ་བ་འདི་ཡང། དགོན་གྱི་ལས་སྣེ་རྣམས་ནས་ནན་དུ་བསྐུལ་བ་ལྟར་ཕ་བོང་ཁའི་སྤྲུལ་མིང་པས་རབ་རྒྱལ་མེ་གླང་གྲོ་བཞིན་ཟླ་བའི་ཡར་གྱི་ཚེས་བཟང་པོར་སྔ་དྲོ་སྟན་ཐག་གཅིག་ལ་ཤར་མར་སྤེལ་བ་དགེ་ལེགས་
འཕེལ།།    ༈    །།འབྲོང་ཐང་དགོན་གྱི་གཞི་བདག་མཐུ་ཆེན་རྣམས་ལ་མཆོད་གཏོར། མནོལ་བསངས་བྱ་ཚུལ་བདེ་སྐྱིད་ཀུན་འབྱུང་ཞེས་བྱ་བ་བཞུགས་སོ།  །    ༈    འདིར་འབྲོང་དུར་ཐང་དགོན་འདི་ཉིད་ཀྱི་རྒྱབ་རི་ནོར་བུ་རིའི་རྣམ་སྲས་དང། མདུན་རི་རྒྱལ་བཟང་གི་ཀླུ་
བཤང་བ་ལྷ་བཙན་གྱིས་གཙོས་པའི་གཞི་བདག་རྣམས་ལ་མཆོད་གཏོར་བསངས་མཆོད་བྱ་བར་སྤྲོ་ན། མཆོད་གཏོར། བསངས་མཆོད། ཕྱེ་མར། འོ་ཕུད་སོགས་ཤ་ཆང་དང་མ་འདྲེས་པར་ཅི་འབྱོར་བཤམས་ལ། སྐྱབས་སེམས། ཡི་དམ་གྱི་སྐད་ཅིག་ཀྲོང་བསྐྱེད། དེ་ནས་མཆོད་རྫས་རྣམས་  ཧྲཱིཥྚི་ ས་བསངས་
སྭ་བྷཱ་ཝས་སྦྱངས། སྟོང་པའི་ངང་ལས་མཆོད་གཏོར་བསངས་མཆོད་དམ་རྫས་མཐུན་རྫས་རྣམས་བཟང་ཞིང་རྒྱ་ཆེ་བ་འདོད་རྒུའི་དཔལ་འབྱོར་ཟད་མི་ཤེས་པ་ནམ་མཁའ་མཛོད་ཀྱི་རང་བཞིན་སྤྲིན་གྱི་ཕུང་པོ་ལྟར་གཏིབས་པར་གྱུར། ཨོཾ་སརྦ་བིད་པཱུར་
པཱུ་ར། སུ་ར་སུ་ར། ཨཱ་ཝརྟ་ཡ་ཨཱ་ཝརྟ་ཡ་ཧོབཛྲ་སྥ་ར་ཎ་ཁཾ་སཱཧཱ།  ལན་གསུམ་གྱིས་ནམ་མཁའ་མཛོད་ཀྱི་ཕྱག་རྒྱ་དང།  ཨོཾ་སྭ་བྷཱ་ཝ་བི་ཤུདྡྷེ་  ྾  སཱ་དྷ་ནི་སཱཧཱ། བདག་གི་བསམ་པའི་སྟོབས་  ྾   ྾   ྾  འབྱུང་གྱུར་ཅིག་ །ཅེས་བྱིན་གྱིས་བརླབ། དེ་ནས་

[012A]༄༅།  །མགྲོན་སྤྱན་འདྲེན་པ་ནི།  ཀྱཻ༑ རང་ཉིད་ཡི་དམ་ལྷ་རུ་གསལ་བ་ཡི། །ཐུགས་ཀའི་འོད་ཀྱིས་མཆོད་འོས་མགྲོན་སྤྱི་དང། །ཁྱད་པར་སྡེ་འདིར་བསྲུང་ཞིང་སྐྱོབ་པ་ཡི། །གཞི་བདག་སྲུང་མ་ཐམས་ཅད་འདིར་སྤྱོན་ཅིག་
ས་འཛིན་ནོར་བུ་བཀོད་པའི་གཞལ་མེད་ན། །ངལ་བསོས་པོ་ཡི་རྣམ་འགྱུར་གནོད་སྦྱིན་གཙོ། །ཕྱག་གཡས་པོ་ཏི་གཡོན་པ་རྒྱལ་མཚན་བཅས། །འགྱིང་སྟབས་གར་དང་བཅས་ཏེ་གཤེགས་སུ་གསོལ། །རྒྱལ་བཟང་རིན་ཆེ་འབར་
བའི་ཕོ་བྲང་ནས། །ཀླུ་ཡི་དབང་པོ་ཕྱག་གཡོན་ནོར་བུ་དང། །གཡས་བ་ནོར་གཞོང་རིན་ཆེན་མཆོད་སྤྲིན་བཅས། །འཛད་མེད་དབྱིག་ཆར་འབེབས་བཞིན་གཤེགས་སུ་གསོལ། །བཤད་པ་ལྷ་བཙན་ཆེན་པོ་སྐུ་མདོག་དཀར། །ཕྱག་གཡས་
ཐོག་ཟེར་འཕྲོ་བའི་མདུང་དར་དང། །གཡོན་པ་ནོར་བུ་དགོས་འདོད་སྩོལ་བ་བཅས། །རྫུ་འཕྲུལ་ཤབ་ལ་ཆིབས་གཤེགས་སུ་གསོལ། །གཞན་ཡང་ཕྱོགས་སྐྱོང་ཞིང་སྐྱོང་འགོ་བའི་ལྷ། །དཀར་ཕྱོགས་ལྷ་ཀླུ་གཞི་བདག་ཐམས་ཅད་དང།།
ལྷ་སྲིན་འབྱུང་པོ་གདོན་བགེགས་ལན་ཆགས་མགྲོན། །ཀུན་ཀྱང་མཆོད་པའི་མགྲོན་དུ་གཤེགས་སུ་གསོལ། །མདུན་དུ་མཐུན་པའི་མཆོད་སྤྲིན་རྒྱ་མཚོའི་དབུས། །བདག་ཅག་སྒྲུབ་པོ་བསྲུང་ཞིང་སྐྱོབ་པ་ལ། །ལྷག་པར་རིངས་པའི་དགྱེས་
འཛུམ་ཉམས་དང་བཅས། །རང་རང་དགྱེས་དགུའི་གདན་ལ་བཞུགས་པར་གྱུར།  །ཅེས་སྤྱན་དྲངས་ལ་རང་གི་མདུན་དུ་མཆོད་སྤྲིན་རྒྱ་མཚོའི་དབུས་སུ་དགྱེས་བཞིན་བཞུགས་པར་བསམ། དེ་ནས་མཆོད་གཏོར་དམ་རྫས་མཐུན་རྫས་སོགས་རྒྱ་ཆེར་དམིགས་པས་གང་ནུས་སྤྲོས་ཏེ་འབུལ་བ་ནི།།

[012B] །སྣ་ཚོགས་མེ་ཏོག་འཛུམ་པའི་མཆར་སྡུག་ངོམ། །དྲི་ཞིམ་དུད་སྤྲིན་དལ་གྱི་འགྲོ་འོང་འཛིན། །སྣང་གསལ་འོད་ཆགས་ཉི་ཟླའི་དུམ་བུར་འགྲན། །རབ་བསིལ་དྲི་བཟང་སིམ་པ་མཆོག་གི་དབྱིད། །
རོ་བརྒྱའི་དཔལ་ཡོན་རོ་འཛིན་བཅུད་དུ་བྲེལ། །སྙན་པའི་རོལ་མོ་དྲི་ཟའི་དབྱངས་བཞིན་འཛེར། །མཆོད་ཚོགས་རྒྱ་མཚོས་མགྲོན་རྣམས་མཉེས་གྱུར་ཅིག་གཞན་ཡང་ཕྱི་ནང་གསང་བའི་དམ་རྫས་དང། །རང་རང་དགྱེས་དགུའི་མཐུན་རྫས་བྱེ་
བྲག་ཚོགས། །བ་ལིཾ་དམ་རྫས་ཟག་མེད་མཆོག་སྦྱིན་བཅས། །དངོས་འབྱོར་ཡིད་སྤྲུལ་དགྱེས་དགུར་རོལ་གྱུར་ཅིག་ །དེ་ནས་སླར་ཡང་དུག་རིགས་མིན་པའི་དྲི་ཞིམ་བསངས་ཀྱི་དུད་སྤྲིན་དཀར་གསུམ་མངར་གསུམ་ཕྱེ་མར་འོ་ཕུད་ཀྱིས་བྲན་ཏེ་སྔགས་དྲུག་ཕྱག་དྲུག་གིས་བྱིན་གྱིས་
བརླབ། །རྒྱུ་བསངས་ཀྱི་དུད་སྤྲོན་ལ། ངོ་བོ་ཟག་མེད་ཀྱི་བདུད་རྩི། རྣམ་པ་མཆོད་པའི་བྱེ་བྲག་སྣ་ཚོགས་སུ་བསམས་ཏེ་གྱེར་བ་ནི།  ཀྱཻ༑ ངོ་པོ་ཟག་མེད་ཡེ་ཤེས་བདུད་རྩི་ལ། །རྣམ་པ་མཆོད་པའི་བྱེ་བྲག་མཐའ་ཀླས་པ། །དྲི་ཞིམ་བདུག་པའི་སྤྲིན་ཕུང་འཁྱིལ་བ་འདིས། །བླ་མ་ཡི་
དམ་མཆོག་གསུམ་རྒྱ་མཚོ་བསངས། །ཁྱད་པར་རྒྱབ་རིའི་གནོད་སྦྱིན་ཆེན་པོ་བསངས། །མདུན་རི་རྒྱལ་བཟང་ཀླུ་ཡི་དབང་པོ་བསངས། །བཤང་པ་ལྷ་བཙན་ཆེན་པོ་འཁོར་བཅས་བསངས། །གཞན་ཡང་མཆོད་འོས་མགྲོན་ཚོགས་ཐམས་ཅད་བསངས། །
ཆུ་གཉིས་ཉེར་སྤྱོད་རོལ་མོ་རྒྱལ་སྲིད་བདུན། །བཀྲ་ཤིས་རྟགས་རྫས་རྣམ་པར་འཁྱིལ་བ་ཡིས། །དུད་སྤྲིན་པར་སྣང་གནམ་སའི་ཁྱོན་འགེངས་བས། །བླ་མ་ཡི་དམ་  ྾  ཁྱད་པར་རྒྱབ་རིའི་  ྾  མདུན་རི་རྒྱལ་བཟང་  ྾  བཤད་པ་ལྷ་བཙན་

[013A]༄༅། །གཞན་ཡང་མཆོད་འོས་  ྾  རང་རང་དགྱེས་པའི་དམ་རྫས་མཐུན་རྫས་དང། །བ་ལིཾ་གཏོར་མའི་རྣམ་པར་འཁྱིལ་བ་ཡི། །དུད་སྦྲིན་  ྾  བླ་མ་  ྾  ཁྱད་པར་  ྾  མདུན་རི་  ྾  བཤང་པ་  ྾  གཞན་ཡང་  ྾  དུད་བ་གནམ་དུ་
བསྒྲེང་ཞིང་གཏིབས་པ་ཡིས། །སྟེང་ཕྱོགས་བླ་མ་མཆོག་གསུམ་མནོལ་ཀུན་བསངས། །དུད་པ་བར་སྣང་འཁོར་ཞིང་འཁྱིལ་བ་ཡིས། །བར་གྱི་སྲུང་མ་གཉན་པོ་མནོལ་ཀུན་བསངས། །དུད་པ་ས་ལ་འཁྱིལ་ཞིང་འགྲེམས་པ་ཡིས། །ས་སྟེང་མི་
དང་ཕྱུགས་ལ་མནོལ་ཀུན་  ྾  དུད་པ་རྒྱབ་རིའི་ལོགས་སུ་རྒྱུ་བ་ཡིས། །རྒྱབ་རིའི་གཞི་བདག་མཐུ་ཆེན་མནོལ་ཀུན་  ྾  དུད་པ་གཡས་རིའི་ལོགས་སུ་རྒྱུ་བ་ཡིས། །གཡས་རིའི་ལྷ་སྲིན་ཞིང་སྐྱོང་མནོལ་ཀུན་  ྾  དུད་པ་གཡོན་རིའི་ལོགས་སུ་
རྒྱུ་བ་ཡིས། །གཡོན་རིའི་ལྷ་བཙན་གཞི་བདག་མནོལ་ཀུན་  ྾  དུད་པ་མདུན་རིའི་ལོགས་སུ་རྒྱུ་བ་ཡིས། །མདུན་རིའི་ལྷ་ཀླུ་ས་བདག་མནོལ་ཀུན་  ྾  དུད་པ་ཕྱོགས་བཅུར་རྒྱུ་ཞིང་ཁེངས་བ་ཡིས། །ཕྱོགས་སྐྱོང་འབྱུང་པོ་གདོན་ཚོགས་མནོལ་ཀུན་
བསངས།  །དེ་ལྟར་བསངས་ཀྱི་མཆོད་པས་མནོལ་དང་མི་ཤིས་པ་ཐམས་ཅད་ལྷག་མེད་དུ་དག་པར་བསམས་ལ། ཀྱཻ༑  མནོལ་དང་མི་གཙང་གྲིབ་ཀྱིས་སྦགས་པ་ཀུན། །བསངས་ཀྱི་མཆོད་པས་ལྷག་མེད་དག་གྱུར་ཅིག་ལྷ་ཀླུ་གཞི་བདག་འཁུ་ཞིང་ལྡོག་པ་ཀུན། །
བསངས་ཀྱི་མཆོད་པས་  ྾  ཀླུ་དང་ས་བདག་ནད་ཀྱིས་ཉམས་པ་ཀུན། །བསངས་ཀྱི་  ྾  གདོན་བགེགས་ལན་ཆགས་ཤ་འཁོན་གཉེར་བ་ཀུན། །བསངས་ཀྱི་  ྾  ཡམས་དང་རིམས་སོགས་མི་ཡི་ནད་རྣམས་ཀུན། །བསངས་ཀྱི་  ྾  ཧོན་ཡོར་གློ་འཇམ་

[013B] །བསངས་ཀྱི་  ྾  གཉན་དང་ལྷོག་པ་ས་བདག་འཁོན་བཅིངས་ཀུན། །བསངས་ཀྱི་  ྾  གཟའ་དང་ཀླུ་ཡི་དུག་དང་ཁ་རླངས་ཀུན། །བསངས་ཀྱི་  ྾  བྱད་ཕུར་རྦོད་གཏོང་བྱུར་དང་ལྟས་ངན་ཀུན། །བསངས་ཀྱི་མཆོད་པས་  ྾  མདོར་ན་
མནོལ་དང་མི་ཤིས་རིགས་མཐའ་དང། །བསངས་ཀྱི་མཆོད་པས་ལྷག་མེད་དག་གྱུར་ཅིག་ །ཅེས་མནོལ་བ་བསངས་ནས་མངོན་པར་འདོད་པའི་དོན་ལེ་འཕྲིན་ལས་བཅོལ་བ་ནི།  ཀྱཻ༑ དེ་ལྟར་བསངས་ཀྱི་མཆོད་སྤྲིན་རྒྱ་མཚོ་ཡིས། །ཀུན་ཀྱང་ཐུགས་དམ་དགྱེས་བར་བསྐངས་
གྱུར་ནས། །སྲིད་ཞིའི་དཔལ་ཡོན་འདོད་དགུའི་དབྱིག་ཆར་འབུམ། །བསམ་དང་རེ་བའི་ཚད་དུ་འཇོ་བར་མཛོད། །དཀར་ཕྱོགས་ལྷ་ཀླུ་མཉེས་ཤིང་བསྐང་བ་ཡིས། །ཆར་ཆུ་དུས་འབེབས་ལོ་ཕྱུགས་རྟག་ཏུ་ལེགས། །ཚོང་ཁེ་དོན་འགྲུབ་བདེ་སྐྱིད་རྫོགས་ལྡན་གྱི། །
དགའ་སྟོན་བཟང་པོས་ཡུལ་འདི་འཚོ་བར་མཛོད། །ཁྱད་པར་འདུས་པའི་སྡེ་འདི་ཐུགས་མཐུན་ཞིང། །གཙང་མའི་ལྟ་སྤྱོད་བཤད་སྒྲུབ་འཕེལ་བ་དང། །འགྲོ་བའི་བླ་ན་བཀུར་བའི་སྲི་ཞུ་སོགས། །ཆོས་འབྱོར་ཡར་ཟླའི་འཕེལ་བར་འགྲན་པར་མཛོད། །རྒྱབ་
རི་རྣམ་མང་ཐོས་སྲས་དབང་པོས་ཀྱང། །གཡས་ཀྱི་པོ་ཏིས་ཆོས་སྤྱོད་རྣམ་བཅུ་དང། །ཆོས་སྲིད་རྣམ་བར་རྒྱལ་བའི་རྒྱལ་མཚན་མཆོག་གཡོན་པའི་ཕྱག་གིས་སྲིད་རྩེར་སྒྲེང་བར་མཛོད། །མདུན་རི་རྒྱལ་བཟང་ཀླུ་ཡི་དབང་པོས་ཀྱང། །ནོར་གཞོང་
རིན་ཆེན་མཆོད་པའི་སྤྲིན་སྤྲོ་བས། །སྡེ་འདིར་མཁོ་དགུའི་འབྱོར་ཚོགས་འབད་མེད་དུ། །ནམ་མཁའ་མཛོད་བཞིན་བསྙིལ་བའི་འཕྲིན་ལས་མཛོད། །བཤད་པ་ལྷ་བཙན་ཉིད་ཀྱང་སྡེ་འདི་ལ། །ལོག་པར་འཁུ་བའི་དགྲ་བགེགས་ཚར་གཅོད་སླད།།

[014A]༄༅། །གནམ་ལྕགས་སྐྱིན་ཐང་འབེབས་པའི་མདུང་དར་བཅས། །ཕྱོགས་བཅུར་བྱར་སྒྲིམས་ལས་མ་གཡེལ་ཅིག་མདོར་ན་འགོ་བའི་ལྷ་སྲུང་ཐམས་ཅད་ཀྱིས། །ཉིན་གསུམ་བྱ་ར་མཚན་གསུམ་མེལ་ཚེ་བཅས། །
བསྲུང་ཞིང་སྐྱོང་ལ་ནམ་ཡང་མི་གཡེལ་བས། །འཕྲིན་ལས་རྣམ་བཞི་ལྷུན་གྱིས་འགྲུབ་བར་མཛོད།  །ཅེས་འཕྲིན་ལས་བཅོལ་བས་འདོད་དགུ་ཆར་དུ་བསྙིལ་ཞིང་འཕྲིན་ལས་བསྒྲུབ་པར་ཞལ་གྱིས་བཞེས་བར་བསམ། ཡང་བསངས་མཆོད་མེད་པར་མཆོད་གཏོར་འཕྲིན་བསྐུལ་ཙམ་བྱེད་ན་གོང་
གི༑ དངོས་འབྱོར་ཡིད་སྤྲུལ་དགྱེས་དགུར་རོལ་གྱུར་ཅིག་ཅེས་པའི་མཚམས་ནས་བསངས་བྱིན་རླབས་དང། གྱེར་གཞུང། མནོལ་སྦྱོང་བཅས་བཞག་ནས། དེ་ལྟར་བསངས་ཀྱི་མཆོད་སྦྲིན་སོགས་མན་བགྱིས་བས་འགྲུབ་བོ། །དེ་ནས་ནོངས་གསོལ། གཤེགས་གསོལ། ཤིས་བརྗོད་བཅས་སྟབས་གཅིག་ཏུ་
བྱ་བ་ནི།  ཀྱཻ༑ བདག་བློའི་ཉེས་བས་ནོངས་དང་བག་མེད་ཀྱིས། །ཐུགས་དང་འགལ་ཀུན་ཀུན་ནས་བཟོད་བཞེས་ནས། །ཞལ་བཞེས་དམ་བཅའ་བསྙེལ་བ་མི་མངའ་བར། །རང་རང་གནས་གཤེགས་སླར་ཡང་འབྱོན་པར་མཛོད། །བླ་མ་ལྷ་སྲུང་
གཞི་བདག་གཉན་པོར་བཅས། །བདེན་པའི་ཚིག་ལ་དབང་བ་མཐའ་དག་གིས། །ཤིས་བ་གྲུབ་པའི་དབྱངས་ཀྱི་རོལ་མོ་ཡིས། །ལྗོངས་འདིར་བདེ་ལེགས་རྒྱ་མཚོས་ཁྱབ་གྱུར་ཅིག་ །དེ་ལྟར་རྒྱ་སྟོན་འབྲོང་དུར་ཐད་བྱང་ཆེན་སྨོན་འགྲུབ་གླིང་གི་གཞི་བདག་རྒྱབ་
རིའི་རྣམ་སྲས་དང། མདུན་རི་རྒྱལ་བཟང་ཀླུ། བཤང་པ་ལྷ་བཅན་བཅས་ཀྱི་བསངས་མཆོད་ཞིག་གསར་དུ་རྩོམ་དགོས་ཞེས་ཕ་བོང་ཁའི་སྤྲུལ་མིང་བར་དགོན་གྱི་ལས་སྣེ་མགྲྭན་གཅིག་ནས་བསྐུལ་བ་བཞིན་འབྲོང་དགོན་དང། ལྕགས་ར་སོགས་སུ་འཆད་སྤེལ་གྱི་བྲེལ་བས་མ་འགྲུབ་བ། སླར་དཔལ་འབར་དགོན་

[014B]།    ༈    །།གྲ་ཡེ་ལྷུན་གྲུབ་དགོན་ཉེ་སྐོར་དང་བཅས་པའི་གཞི་བདག་རྣམས་ཀྱི་བསངས་མཆོད་དྲང་སྲོང་བདེན་དབྱངས་
ཞེས་བྱ་བ་བཞུགས་སོ།  །    ༈     འདིར་སྨར་ཁམས་གྲ་ཡེ་ལྷུན་གྲུབ་དགོན་གྱི་གཞི་བདག་རྣམས་ལ་བསངས་མཆོད་འབུལ་བར་འདོད་བས། ཙནྡན་དཀར་དམར། མཁན་ཤུག་བ་ལུ་སོགས་དྲི་ཞིམ་སྨན་སྤོས་ཀྱི་དུད་སྤྲིན། དཀར་གསུམ་མངར་གསུམ་བཟང་སྨན་སྣ་ཚོགས་བསྲེས་པའི་ཕྱེ་མར་
བཤོས་བུ། སྐྱེམས་ཆད། རྒྱ་ཇ༑ འོ་ཕུད། གཞན་ཡང་སྤྱན་གཟིགས་སོགས་མཆོད་གཏོར་དམ་རྫས་ཚར་དུ་དངར་བར་བཤམས་ལ། སྐྱབས་སེམས། རང་ཉིད་ཡི་དམ་རྡོ་རྗེ་འཇིགས་བྱེད་ཀྱི་བདག་བསྐྱེད་རྒྱས་པའམ། བསྡུ་ན།  རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་
ཕྱག་གཉིས་ཀྱིས་གྲི་གུག་དང་ཐོད་པ་འཛིན་པའི་སྐུར་བཞེངས་པར་གྱུར།  ནང་མཆོད་བྱིན་བརླབ། མཆོད་གཏོར་དམ་རྫས་བསངས་མཆོད་རྣམས་ཆབས་ཅིག་ཧྲཱིཥྚཱི་ས་བསངས། སྭ་བྷཱ་ཝས་སྦྱངས།  སྟོང་པའི་ངང་ལས་རང་རང་གི་མིང་ཡིག་དང་པོ་ཐིག་ལེས་བརྒྱན་པ་
ཞུ་བ་ལས་བྱུང་བའི་བླ་མ་ཡི་དམ། མཁའ་འགྲོ་ཆོས་སྐྱོང། ཡུལ་ལྷ་གཞི་བདག་འཁོར་དང་བཅས་པ་མཉེས་པར་བྱེད་པའི་མཆོད་གཏོར་དམ་རྫས་བསྐངས་རྫས་བསངས་མཆོད་སྤྱན་གཟིགས་སོགས་མཆོད་པའི་བྱེ་བྲག་བསམ་གྱིས་མི་ཁྱབ་བ་ཞིག་ངོ་
བོ་བདེ་སྟོང། རྣམ་པ་མཆོད་གཏོར་སོགས་མཐུན་རྫས་མཁོ་དགུའི་རྣམ་པ། བྱེད་ལས་ཟག་པ་མེད་པའི་བདེ་བ་ཁྱད་པར་ཅན་སྐྱེད་པར་བྱེད་པས་བར་སྣང་ནམ་མཁའ་ས་གཞི་ཐམས་ཅད་ཁྱབ་པར་འགེངས་པར་གྱུར། ཨོཾ་སརྦ་བིད་པཱུར་པཱུ་ར།  སོགས་ནམ་

[015A]༄༅། །མཁའ་མཛོད་ཀྱི་སྔགས་རྒྱ་ལན་གསུམ།  ཨོཾ་སྭ་བྷཱ་ཝ་བི་ཤུདྡྷེ་ སོགས་སྔགས་དྲུག་ཕྱག་རྒྱ་དྲུག་གིས་བྱིན་གྱིས་བརླབ།  བདག་གི་བསམ་པའི་སྟོབས་དང་ནི། །དེ་བཞིན་གཤེགས་པའི་བྱིན་སྟོབས་དང། །ཆོས་ཀྱི་དབྱིངས་ཀྱི་
སྟོབས་རྣམས་ཀྱིས། །དོན་རྣམས་གང་དག་བསམ་པ་ཀུན། །དེ་དག་ཐམས་ཅད་ཅི་རིགས་བ། །ཐོགས་པ་མེད་པར་འབྱུང་གྱུར་ཅིག་ །ཅེས་བརྗོད་ལ་དེ་ཁོ་ན་ལྟར་གྱུར་པར་བསམ། དེ་ནས་མགྲོན་སྤྱན་འདྲེན་པ་ནི།  ཧཱུཾ༑ རང་ཉིད་འཇིགས་མཛད་ཁྲོ་བོའི་ཐུགས་ཀ་
 ནས༑  ༑སྤྲོས་པའི་འོད་ཀྱིས་བླ་མ་ཡི་དམ་དང། །མཁའ་འགྲོ་དམ་ཅན་རྒྱ་མཚོ་སྤྱན་དྲངས་ཏེ། །བདག་མདུན་མཁའ་དབྱིངས་པད་སྡོང་ཡངས་པར་བཞུགས། །ཁྱད་པར་ཕྱོགས་འདིའི་གཞི་བདག་མཐུ་བོ་ཆེ། །མ་ལུས་མཆོད་པའི་མགྲོན་དུ་སྤྱན་འདྲེན་
ན༑ ༑དད་དང་དམ་ཚིག་བཅན་པོའི་ཕྱག་རྒྱ་ལས། །མི་འདའ་ཐོགས་མེད་འདིར་བྱོན་དགྱེས་བཞིན་བཞུགས། །ཤར་ཕྱོགས་དུང་རི་དཀར་བོའི་གཞལ་ཡས་ནས། །ཧེ་རུ་ཀཿ་ཡི་གནས་མཆོག་སྒོ་སྲུང་ཆེ། །འབར་བ་ཐོག་རྒོད་མི་དཀར་རྟ་དཀར་ཚུལ་
ཐོགས་མེད་འདིར་བྱོན་དགྱེས་བཞིན་མདུན་དུ་བཞུགས། །གནམ་སྔོན་ཞུན་མ་འབར་བའི་གྲི་གུག་གི། །རྣམ་འགྱུར་དབྱིབས་སུ་རྩེན་པའི་ཕོ་བྲང་ནས། །བསྟན་སྲུང་ཞང་པཎ་ཆེན་པོ་འཁོར་བཅས་རྣམས། །ཐོགས་མེད་འདིར་བྱོན་  ྾  གནས་ཆེན་དུང་རི་
དཀར་པོའི་སླང་རོལ་གྱི། །རིན་ཆེན་མཛེས་པའི་ཕོ་བྲང་དམ་པ་ནས། །གཟར་རི་དགེ་བསྙེན་ཆེན་པོ་འཁོར་བཅས་རྣམས། །ཐོགས་མེད་འདིར་བྱོན་  ྾  སྨན་ལྗོངས་ནགས་ཚལ་སྟུག་པོའི་ལྡིང་ཁང་ནས། །གཞི་བདག་གཅོད་པ་ཐོར་ཚུགས་དུང་

[015B] །མི་རྐང་གླིང་བུ་འབུད་ཅིང་ཌཱ་རུ་འཁྲོལ། །ཐོགས་མེད་འདིར་བྱོན་  ྾  ལྷོ་ཕྱོགས་སྤུངས་རི་ཡང་སྟེར་དགའ་ཚལ་ནས། །རོལ་གིང་རྡོ་རྗེ་མི་དཀར་རྟ་དཀར་ཚུལ། །བར་རྩིབས་སྐྱོང་བའི་རྒྱལ་མོ་འཁོར་བཅས་རྣམས། །ཐོགས་མེད་འདིར་བྱོན་  ྾  ཤྲི་ཡར་
རྫོང་མར་རྫོང་ཕོ་བྲང་ནས། །ཁྲོ་གཏུམ་བཙན་རྒོད་མི་དམར་རྟ་དམར་ཚུལ། །མདུང་དམར་ཞགས་རིང་རྔམས་སྟབས་འཕེན་ལ་བྲེལ། །ཐོགས་མེད་འདིར་བྱོན་  ྾  མཐོ་བརྗིད་མཐའ་དཀར་མཐའ་དམར་ཕོ་བྲང་ནས། །དབྲ་པའི་གཞི་བདག་མི་
དཀར་རྟ་དཀར་དང། །མི་དམར་རྟ་དམར་སྐུ་མཆེད་འཛུམ་ཁྲོའི་ཉམས། །ཐོགས་མེད་འདིར་བྱོན་  ྾  ལུང་བཟང་གོང་མཛོད་ཕྱུག་མོ་འཁོར་བཅས་དང། །གྲོང་སྟེང་ཤུག་རྫོང་དཀར་ཚ་བག་མ་ཅན། །དབྲ་འགེས་ཆར་སྲུང་བཙན་རྒན་འཁོར་
བཅས་རྣམས། །ཐོགས་མེད་འདིར་བྱོན་  ྾  མདོར་ན་རི་བྲག་ཆུ་ཀླུང་ནགས་ཆལ་སོགས། །སྣ་ཚོགས་གནས་ལ་བརྟེན་ཅིང་ཞི་ཁྲོའི་ཉམས། །ཕན་གནོད་བྱེད་ལ་རིངས་པའི་ལྷ་སྲིན་ཀུན། །ཐོགས་མེད་འདིར་བྱོན་དགྱེས་བཞིན་མདུན་དུ་བཞུགས། །
བཛྲ་ས་མཱ་ཡ་ཛ་ཛཿ་ ཞེས་སྤྱན་དྲངས་ལ་མདུན་དུ་དགྱེས་བཞིན་དུ་བཞུགས་པར་བསམ། དེ་ནས་ཡར་མགྲོན་རྣམས་ལ་མཆོད་ཅིང་འབུལ་བ་ནི།  ཧཱུཾ༑ ཕྱི་ནང་ཉེར་མཆོད་འདོད་ཡོན་ལྕགས་ཀྱུ་ལྔ། །གསང་དང་དེ་བཞིན་ཉིད་ཀྱི་མཆོད་པའི་སྤྲིན། །བླ་མ་ཡི་དམ་མཁའ་འགྲོ་
ཆོས་སྲུང་རྣམས། །ཟག་མེད་བདེ་ཆེན་དཔལ་དུ་དགྱེས་དགུར་རོལ། །གཅང་མའི་ཕུད་དང་ཕྱེ་མར་འོ་ཞོ་སོགས། །བཟའ་དང་བཅའ་བའི་བྱེ་བྲག་ཅི་འབྱོར་ཀུན། །བླ་མ་ཡི་དམ་  ྾  ཟག་མེད་བདེ་ཆེན་  ྾  བསངས་ཀྱི་དུང་སྤྲིན་སྣ་ཚོགས་མཆོད་པ་ཡི། །རྣམ་

[016A]༄༅། །འགྱུར་ཅིར་ཡང་ངོམ་པའི་དཔལ་ཡོན་ཀྱང། །བླ་མ་  ྾  ཟག་མེད་  ྾  གཞན་ཡང་མཆོད་པར་འོས་པའི་ཀུན་བཟང་སྤྲིན། །ཏིང་འཛིན་སྔགས་རྒྱས་རྒྱ་ཆེར་སྤེལ་བ་རྣམས། །བླ་མ་ཡི་དམ་མཁའ་འགྲོ་ཆོས་སྲུང་རྣམས་
ཟག་མེད་བདེ་ཆེན་དཔལ་དུ་དགྱེས་དགུར་རོལ།  །གཞི་བདག་སྤྱི་ལ་བསྔོ་བ་ནི།  ཧཱུཾ༑ དུང་རི་འབར་བ་ཐོག་རྒོད་འཁོར་བཅས་རྣམས། །བསངས་དང་ཕྱི་ནང་མཆོད་གཏོར་བཤོས་བུས་བརྔན། །ཕྱེ་མར་ཕུད་སྐྱེམས་རྒྱ་ཇའོ་ཞོས་བརྔན། །དམ་རྫས་
མཐུན་རྫས་སྤྱན་གཟིགས་རྒྱ་མཚོས་བརྔན། །བརྔན་དང་མཆོད་པས་དགྱེས་པ་བསྐྱེད་གྱུར་ཅིག་ཉམས་ཆག་ནོངས་དང་མནོལ་ཀུན་བྱང་གྱུར་ཅིག་ཐུགས་དམ་གཉན་པོ་དབྱིངས་སུ་བསྐོངས་གྱུར་ནས། །བཅོལ་བའི་འཕྲིན་ལས་ཡིད་བཞིན་འགྲུབ་པར་
མཛོད། །མཚོ་བདག་བསྟན་སྲུང་ཞང་པཎ་འཁོར་བཅས་རྣམས། །བསངས་དང་ཕྱི་ནང་  ྾  ཕྱེ་མར་ཕུད་སྐྱེམས་  ྾  དམ་རྫས་མཐུན་རྫས་  ྾  བརྔན་དང་མཆོད་པས་  ྾  ཉམས་ཆག་ནོངས་དང་  ྾  ཐུགས་དམ་གཉན་པོ་  ྾  བཅོལ་བའི་འཕྲིན་
ལས་  ྾  གཟར་རི་དགེ་བསྙེན་ཆེན་པོ་འཁོར་བཅས་རྣམས། །བསངས་དང་  ྾  ཕྱེ་མར་  ྾  དམ་རྫས་  ྾  བརྔན་དང་  ྾  ཉམས་ཆག་  ྾  ཐུགས་དམ་  ྾  བཅོལ་བའི་  ྾  གཞི་བདག་གཅོད་པ་ཆེན་པོ་འཁོར་བཅས་རྣམས། །  ྾   ྾ །
སྤུངས་རི་རོལ་གིང་རྡོ་རྗེ་འཁོར་བཅས་རྣམས། །  ྾   ྾   ྾  ཤྲི་ཡར་རྫོང་མར་རྫོང་བཙན་འཁོར་བཅས། །  ྾   ྾   ྾  མཐའ་དཀར་མཐའ་དམར་སྐུ་མཆེད་འཁོར་བཅས་རྣམས། །  ྾   ྾   ྾  ལུང་བཟང་གོང་མཛོད་ཕྱུག་མོ་འཁོར་

[016B] །  ྾   ྾   ྾  གྲོང་སྟེང་ཤུག་རྫོང་དཀར་ཚ་བག་མར་བཅས། །  ྾   ྾   ྾  དབྲ་འགེས་ཆར་སྲུང་བཙན་རྒན་འཁོར་བཅས་རྣམས། །  ྾   ྾   ྾  མདོར་ན་གནས་འདིའི་ལྷ་སྲུང་ཇི་སྙེད་ཀུན། །  ྾   ྾   ྾  བཅོལ་
བའི་ཕྲིན་ལས་ཡིད་བཞིན་འགྲུབ་པར་མཛོད།  །ཅེས་སྦྱོར་བསྔོ། དེ་ནས་ཤྲི་ཡར་རྫོང་མར་རྫོང་བཙན་རྒོད་དང། དབྲ་འགེས་ཆར་སྲུང་བཙན་རྒན་ལ་སྒེར་དུ་བསྔོ་བ་ནི། ཤ་ཁྲག་གིས་བརྒྱན་པའི་གཏོར་མ། ཁྲག་སྐྱེམས། ཤ་ཁྲག་གིས་བརྒྱན་པའི་གཡག་ལུག་གི་གཟུགས། དམར་གསུང་
གྱི་དུད་སྤྲིན་བཅས་བཤམས་ནས།  ཧཱུཾ༑ ཡར་རྫོང་མར་རྫོང་བཙན་རྒོད་ཆེ། །དབྲ་འགེས་ཆར་སྲུང་བཙན་རྒན་མཆོག་ཀོ་ལོང་རུ་ང་མ་མཛད་པར། །བཅོལ་བའི་འཕྲིན་ལས་སྒྲུབ་པར་མཛོད། །ཁྱབ་བདག་བདེ་ཆེན་སྙིང་པོ་ཡི། །གཡར་དམ་
གཉན་པོ་མ་གཡེལ་མཛོད། །བདག་ཅག་ངན་སོང་ལྡོག་པའི་ཕྱིར། །དམར་གྱི་མཆོད་པའི་འཕྲོ་བཅད་གསོལ། །ཤ་ཁྲག་དམར་གྱི་གཏོར་མ་འདི། །སྲོག་གི་མཆོད་པའི་དོད་དུ་འབུལ། །ཀོ་ལོང་རུང་མ་མཛད་པར། །དགྱེས་བཞིན་བཞེས་ནས་
བསྲུང་སྐྱོབ་མཛོད། །དམར་གྱི་གཡག་ལུག་གཟུགས་བརྙན་འདི། །སྲོག་གི་མཆོད་པའི་  ྾  ཀོ་ལོང་རུ་ང་  ྾  དགྱེས་བཞིན་བཞེས་ནས་  ྾  རཀྟ་དམར་གྱི་ཨརྒྷཾ་འདི། །  ྾   ྾   ྾  རྐང་མར་ཚིལ་བུའི་གསུར་ཆེན་འདི། །  ྾   ྾   ྾  གཞན་ཡང་མཆོད་པའི་བྱེ་
བྲག་ཚོགས། །  ྾   ྾   ྾  བསྲུང་སྐྱོབ་མཛོད། །སྔར་བཅོལ་ལེགས་པའི་གཏང་རག་དང། །ད་འཆོལ་ལས་ཀྱི་རྟེན་དུ་འབུལ། །ཉམས་ཆག་ནོངས་གྱུར་ཅི་མཆིས་བཤགས། །ཐུགས་དམ་གཉན་པོ་སྐོང་གྱུར་ཅིག་སངས་རྒྱས་བསྟན་པའི་སྲུང་

[017A]༄༅། །མ་མཛོད། །དཀར་ཕྱོགས་སྐྱོང་བའི་གཞི་བདག་མཛོད། །བདག་ཅག་སྐྱོབ་པའི་དབུང་གཉེན་མཛོད། །བཅོལ་བའི་དོན་ཀུན་འགྲུབ་པར་མཛོད།  །ཅེས་མཆོད་ཅིང་སྒེར་དུ་བསྔོས་པས་དགྱེས་དགུར་ཚིམ་ཞིང་ཞལ་གྱིས་བཞེས་པར་བསམ་
དེ་ནས་སྤྱིར་འདད་གསོལ་འཕྲིན་ལས་བཅལ་བ་ནི།  ཧཱུཾ༑ དེ་ལྟར་ཡུལ་ལྷ་གཞི་བདག་མ་ལུས་ཀུན། །དགྱེས་བཞིན་ཚིམས་ནས་བརྩེ་བས་བདག་ཅག་ལ། །ཉིན་མཚན་དུས་དྲུག་བསྲུང་སྐྱོབ་མི་གཡེལ་བར། །བཅོལ་བའི་ལས་ཀུན་ཐོགས་མེད་སྒྲུབ་པར་མཛོད།།
ཐུབ་བསྟན་སྤྱི་དང་འཇམ་མགོན་རིང་ལུགས་མཆོག་དབྱར་གྱི་ཆུ་མཚོའི་དཔལ་བཞིན་རྒྱས་པར་མཛོད། །དཔལ་ལྡན་བླ་མའི་སྐུ་ཚེ་མཛད་འཕྲིན་སྤེལ། །འདུས་པའི་སྡེ་ཀུན་བཤད་སྒྲུབ་རྒྱས་པར་མཛོད། །ཡུལ་ཕྱོགས་འདིར་ཡང་སད་སེར་
བཅའ་ཐན་དང། །ནད་མུག་འཁྲུག་རྩོད་མིང་ཡང་མི་གྲག་པར། །ལོ་ལེགས་སྐྱ་རྒྱལ་ཆོས་འབྱོར་བདེ་སྐྱིད་ལ། །རྟག་ཏུ་སྤྱོད་པའི་དགེ་མཚན་འབར་བར་མཛོད། །བདག་ཅག་འགལ་རྐྱེན་བར་གཅོད་ཀུན་ཞི་ཞིང། །བསམ་པའི་དོན་རྣམས་ཡིད་བཞིན་
འགྲུབ་པ་ཡི། །བསྲུང་སྐྱོབ་འཕྲིན་ལས་ཉིན་མཚན་དུས་དྲུག་ཏུ། །མ་གཡེལ་བུ་བཞིན་རྟག་ཏུ་སྐྱོང་བར་མཛོད།  །ཅེས་འཕྲིན་ལས་བཅོལ། ཡིག་བརྒྱས་ལྷག་ཆད་བསྐང།  མ་རྙེད་ཡོངས་སུ་ སོགས་བཟོད་གསོལ་བྱས་ནས། གཤེགས་སུ་གསོལ་བ་ནི།  ཧཱུཾ༑ འཇིག་རྟེན་
འདས་པའི་མགྲོན་ཚོགས་ཇི་སྙེད་ཀུན། །བདག་ལ་ཐིམ་པས་ཤེས་རྒྱུད་བྱིན་གྱིས་བརླབ། །འཇིག་རྟེན་པ་ཀུན་རང་རང་གནས་ཡུལ་དུ། །དགྱེས་བཞིན་གཤེགས་ནས་སླར་ཡང་འབྱོན་པར་གསོལ།  །ཤིས་བརྗོད་ནི།  བྱེ་བ་ཕྲག་བརྒྱའི་དཀྱིལ་འཁོར་

[017B] །མཁའ་འགྲོ་སྲུང་མར་བཅས་ལ་བཀྲ་ཤིས་ཀྱི། །དགེ་མཚན་ཇི་སྙེད་མཆིས་དེས་ཡུལ་ཕྱོགས་འདིར། །བདེ་ལེགས་རྒྱུན་མི་འཆད་པའི་བཀྲ་ཤིས་ཤོག་ །ཅེས་སོགས་ཤིས་བརྗོད་ཀྱིས་མཐའ་བརྒྱན་པར་བྱའོ། །དེ་ལྟར་གྲ་ཡེ་ལྷུན་འགྲུབ་དགོན་གྱི་ཉེ་སྐོར་
གཞི་བདག་སྤྱི་དང་བྱེ་བྲག་གི་བསངས་མཆོད་གཉེར་གཏད་དང་བཅས་པ་ཞིག་དགོས་ཞེས་མང་ཐོས་ཚུལ་བཞིན་སྒྲུབ་པའི་བསྔགས་འོས་རྒྱན་གྱིས་མཛེས་པ་རྒྱུད་སྨད་སྔགས་རམ་པ་འཕྲིན་ལས་འོད་ཟེར་ནས་ལྷ་རེག་དང། མཎྜལ་རྟེན་གསུམ་བཅས་ཇི་ལྟར་བསྐུལ་མ་མཛད་བཞིན། ཕ་བོང་ཁའི་སྤྲུལ་མིང་བས་ཆབ་མདོ་དགེ་
ལྡན་བྱམས་པ་གླིང་དུ་བདེན་པའི་དབྱངས་ཀྱིས་བསྒྲགས་པའི་ཡི་གེ་པ་ནི་འདན་ཆོས་འཁོར་དགོན་གྱི་གྲྭ་རིགས་བློ་བཟང་རྡོ་རྗེས་བགྱིས་པ་དགེ་ལེགས་འཕེལ་བར་གྱུར་ཅིག་   ༈     ཧཱུཾ༑ ཡར་རྫོང་མར་རྫོང་
བཙན་རྒོད་དང། །དབྲ་འགེས་ཆར་སྲུང་བཙན་རྒན་ཆེ། །རྣལ་འབྱོར་བདག་གི་ངག་ལ་གསོན། །མ་ཡེངས་ཐུགས་བསྐྱེད་བརྟན་པོ་དགོངས། །དེ་རིང་བདག་གིས་གྲོས་ཤིག་འདེབས། །དེ་རིང་བདག་གིས་ཆད་ཅིག་འཛུག་རང་བཞིན་དྲང་པོའི་
གྲོས་དང་གཏམ། །ལྷག་བསམ་བཟང་པོའི་ཆད་དང་ཐོ། །དེ་ལ་མི་དགའ་སུ་ཞིག་མཆིས། །དེ་ལ་མི་བརྩི་ག་ལ་ཡོད། །དེ་ཕྱིར་རང་ལ་ཕན་པའི་གྲོས། །བརྩེ་བའི་གཡར་དམ་གཉན་པོ་མནོས། །གནས་དང་གནས་མིན་ལས་ཟག་ཟད། །ཇི་བཞིན་གཟིགས་
ནས་འདོམས་པ་ནི། །ཐུབ་བ་སངས་རྒྱས་ཉག་གཅིག་སྟེ། །མ་འདྲིས་འགྲོ་བའི་མཛའ་བཤེས་མཆོག་དེ་ཡི་གདམས་ལས་སུ་ཞིག་འགོང། །དེས་ན་ལྷ་མཆོག་ཁྱོད་གཉིས་ཀྱང། །བདེན་གསུང་ཐུབ་པའི་བཀའ་ལུང་མནོས། །དཀར་ནག་ལས་ཀྱི་འབྲས་བུའི་ཚུལ། །ཅུང་

[018A]༄༅། །ཟད་འཆོལ་བའང་མི་སྲིད་ཅིང། །རྡུལ་ཕྲན་ཙམ་གྱི་ས་བོན་ཡང། །འབྲས་བུ་རི་རབ་ལྟ་བུར་འགྱུར། །རང་གི་མྱོང་བྱ་བདེ་སྡུག་ལ། །བསམས་ནས་བླང་དོར་བྱེད་པ་གལ། །ལྷག་པར་མི་དགེ་བཅུ་ལས་ཀྱང། །སྲོག་གཅོད་ཉིད་ལས་
སྡིག་ཆེ་མེད། །འགྲོ་བ་ཀུན་ལ་རང་སྲོག་གཅེས། །རང་གི་སྲོག་ལ་དབེར་དགྱིས་དང། །རང་སྲོག་ཇི་ཙམ་གཅེས་དགོས་པ། །དེ་ཙམ་འགྲོ་ཀུན་སྲོག་ཀྱང་གཅེས། །རང་གི་ཁ་ཟས་ཙམ་གྱི་ཆེད། །ཉམ་ཐག་དུ་མའི་སྲོག་འཕྲོག་པ། །འདི་ནི་རང་གཞན་དུ་མ་
ཞིག་མི་བཟད་སྡུག་བསྔལ་བརྣག་དཀའི་རྒྱུ། །བསད་བྱ་ཉམ་ཐག་སྙིང་རེ་རྗེ། །གསོད་མིར་དབང་མེད་སྡིག་པས་བསྐོས། །མཐར་ཐུག་ལྷ་མཆོག་ཁྱེད་ཅག་ཀུན། །མི་བཟད་བརྣག་དཀའི་འབྲས་བུ་མྱོང། །མི་མ་ཡིན་ཀྱང་ནམ་ཞིག་ཚེ། །མི་རྟག་འཆི་བ་
ཐོག་བབས་ཏེ། །དཀར་ནག་ལས་འབྲས་ཕྲ་ཞིབ་ཚུལ། །དབང་མེད་རང་གིས་མྱོང་དགོས་ན། །སྲོག་གཅོད་གཅིག་གི་རྣམ་སྨིན་ཀྱང། །མི་བཟད་དམྱལ་བར་ལྟུང་གསུངས་ན། །གྲངས་མེད་སྲོག་ལ་རྔམས་པ་ཡི། །རྣམ་སྨིན་དམྱལ་བ་ཅི་འདྲར་གཞོལ། །
རབ་འབར་འདག་མའི་རི་དོང་ཀློང། །ལུས་རྗེན་ལྷུང་ན་ཇི་ལྟར་བཟོད། །ཚ་སྲེག་ཁྲོ་ཆུའི་མཚོ་ཆེན་ཀློང། །རྗེན་པར་ལྷུང་ན་ཇི་ལྟར་བཟོད། །རྣོ་ངར་མཚོན་ཆའི་འཕྲུལ་འཁོར་འབུམ། །དང་ལུས་སྟེང་འབབ་ཇི་ལྟར་བཟོད། །དེ་ལས་
ཐར་ཀྱང་རྒྱུ་མཐུན་གྱིས། །སླར་ཡང་དམྱལ་བའི་འཁོར་ལོ་བསྐོར། །དེ་ཕྱིར་ཁེ་ལས་ཆེ་བའི་ཉེན། །བྱེ་བ་བརྒྱ་འགྱུར་ལེགས་པར་སོམས། །རང་གི་ཚེ་རབས་ཚེ་རབས་མཐའི། །འདུན་མ་མནོར་ལེགས་པར་སོམས། །སྐྱེ་ཞིང་སྐྱེ་བར་བདེ་འགྲོ་

[018B] ༑བདེ་འགྲོར་འགྲོ་བའི་ཐབས་ཉིད་སོམས། །མཐར་ཐུག་ངེས་ལེགས་གོ་འཕང་མཆོག་ཐོབ་པའི་ཐུགས་བསྐྱེད་རྗེས་སུ་བརྩོན། །དེ་ཕྱིར་དམར་མཆོད་བྱེད་པ་ཡི། །མི་དགེའི་ལམ་འདི་ད་ལྡོག་འཚལ། །ཤ་ཁྲག་གཏར་མ་དམར་གསུར་གྱིས། །དམར་
མཆོད་དོད་ཐུབ་དགྱེས་དགུར་འཚལ། །གཏན་སྐྱབས་དཀོན་མཆོག་རྣམ་གསུམ་ལ། །སྐྱབས་འགྲོའི་སྡོམ་པ་ད་ལོངས་འཚལ། །བསྟན་པའི་དགྲ་བོ་ཙམ་མིན་པའི། །སྲོག་གཅོད་སྤོང་སྡོམ་ལེན་པར་འཚལ། །ཐུབ་པའི་བསྟན་ལ་ཞུགས་པ་ཡི། །
སྐྱབས་གསུམ་དགེ་བསྙེན་ཉིད་དུ་འཚལ། །དེའི་བསླབ་སྤྱི་དང་ཁྱད་པར་དུ། །གཞན་ལ་གནོད་འཚེ་སྤོང་བར་འཚལ། །བདག་གིས་ཁྱེད་ཅག་ཁོ་ན་ལ། །བརྩེ་བས་གདམས་འདི་རྗེས་སུ་དགོངས། །རང་གི་གཏན་གྱི་འདུན་མའི་མཆོག་ཐ་ཚིག་
གཉན་པོ་ལེགས་པར་ཟུབས། །དཀའ་ཐུབ་བརྟུལ་ཞུགས་དམ་པ་ལ། །མི་འདའ་བཙན་པོའི་དམ་བཅའ་ཟུངས། །དེ་ལྟར་དེ་ཡི་རྣམ་དཀར་གྱི། །འབྲས་བུ་གདོན་མི་ཟ་བ་ཉིད། །ལྷ་མཆོག་ཁྱོད་ཉིད་གཏན་བདེ་ཡི། །དགེ་ལེགས་ཆེན་པོར་མྱུར་སྤྱོད་ཤོག་
དཀར་ཕྱོགས་སྐྱོང་བའི་གཞི་བདག་དང། །ཐུབ་བསྟན་སྲུང་བའི་གཙོར་གྱུར་ནས། །བླ་མེད་བྱང་ཆེན་གོ་འཕང་མཆོག་བདེ་བླག་མྱུར་བ་ཉིད་ཐོབ་ཤོག་    ༈    །ཧཱུཾ༑ སོག་ཤོད་གཡེ་ཡི་ལྷ་ཁང་དུ། །གནས་ཤིང་ཕུ་མདར་རྒྱུ་བ་ཡི།།
རྒྱལ་པོ་སྟོབས་ཆེན་མཆེད་གཉིས་ནི། །རེས་འགའ་རབ་བྱུང་ཆས་ཀྱིས་མཛེས། །རེས་འགའ་དར་ཟབ་སེར་བོ་གསོལ། །རེས་འགའ་མཐུན་པའི་གདོང་གྲོགས་བྱེད། །རེས་འགའ་ཁྲོས་པའི་ལུང་མེད། །གནོད་པ་འདེབས། །ཁྱོད་ལ་ཞུ་ཞིང་གསོལ་བ་ནི། །

[019A]༄༅། །ཟུང་འཇུག་གྲུབ་པའི་དཔའ་བོ་ཆེ། །རྗེ་བཙུན་བླ་མ་ཕ་བོང་ཁའི། །བཀའ་དང་ཐ་ཚིག་གཉན་པོ་མནོས། །ཇི་ལྟར་བསྒོ་བའི་དམ་ལ་གནས། །བསྟན་དང་འགྲོ་བའི་བདེ་སྐྱིད་སྲུང། །འཕྲིན་ལས་གང་
བཅོལ་ཡིད་བཞིན་སྒྲུབས། །ཀྱཻ༑ རྒྱལ་པོ་མཆེད་གཉིས་མཚན་གསོལ་བ། །དངོས་གྲུབ་ཆར་འབེབས་དེ་དང་ནི། །སྟོབས་ཆེན་མཐུ་ལྡན་ཞེས་སུ་གསོལ། །དབུ་ལ་ཐེབ་ཞུ་ཐེབས་སེ་ཐེབ། །མདའ་དར་ཟས་ཀྱི་སྒྲོམ་བུ་དང། །སྦ་དབྱུག་ནོར་གཞོང་
ཕྱག་ན་མཛེས། །སྐུ་ལ་རབ་བྱུང་ཆས་ཀྱིས་ཀླུབས། །ཁྲི་སྟེང་རོལ་པའི་སྟབས་ཀྱིས་བཞུགས། །མཆོད་གཏོར་སྨན་ར་ཀ་བསངས་མཆོད་དང། །དཀར་མངར་སྐྱེས་ས་ཆང་རྒྱ་ཇའི་ཕུད། །འབུལ་གྱིས་དགྱེས་པར་རོལ་དུ་གསོལ། །མནོལ་
དང་སྦགས་པའི་ཚོགས་ཀུན་བཤགས། །བཙེལ་བའི་ལས་ཀུན་སྒྲུབ་པར་མཛོད། །ཉིན་གསུམ་བྱ་རམ་གཡེལ་ཞིག་མཚན་གསུམ་མེལ་ཚེམ་གཡེལ་ཞིག་ཉིན་མཚན་ཀུན་ཏུ་གདོང་གྲོགས་མཛོད།  །ཅེས་པའང། རང་གི་ཉམས་ལྟར་
ཕ་བོང་ཁ་བས་ཐོལ་བྱུང་དུ་སྨྲས་པའོ།།     ༈    །།ཨོཾ་ཧྲཱིཥྚཱི་ཝི་ཀྲི་ཏཱ་ནན་ཧཱུཾ་ཕཌ། ཨོཾ་ཨཱམཧཱ་པྲཛྙཱ་རཱ་ཛཱ་ཧཱུཾ། ཧཱུཾ༑ རྩ་བརྒྱུད་བླ་མ་ཡི་དམ་དཀྱིལ་འཁོར་ལྷ། །ཁྱད་པར་མཁན་ཆེན་ཟླ་བ་བཟང་པོ་ཡིས། །ཇི་ལྟར་བཀའ་བསྒོས་དམལ་
བཞག་པ་ཡི། །སྔོན་གྱི་གཡར་དམ་གཉན་པོ་མི་གཡེལ་བར། །བསྟན་སྲུང་ཆེན་པོ་ཤེས་རབ་རྒྱལ་པོ་མཆོག་བྲིས་རྟེན་འདི་ལ་དབྱེར་མེད་རྟག་བཞུགས་ནས། །མཐུན་པའི་མཆོད་རྫས་ཟག་མེད་དགྱེས་དགུར་རོལ། །ནོངས་པ་བཤགས་

[019B] །ཁྱོད་ལ་སྙིང་ནས་ཞུ་ཞིང་བསྐུལ་བ་ནི། །ཐུབ་བསྟན་སྤྱི་དང་བློ་བདྲང་རྒྱལ་བའི་བསྟན། །འཇིག་རྟེན་སྤྱི་དང་ཁྱད་པར་ཡུལ་ཕྱོགས་འདིར། །ཉིན་མོ་བཞིན་དུ་གསལ་ལ་བྱར་སྒྲིམས། །ལྟར་སྣང་ལོག་པའི་ཐན་སྒྲ་
སྒྲོག་པ་ཡི། །ས་ལི་ཀ་རྣམས་དམིགས་མེད་ཕ་མཐར་སྐྲོད། །ཁྲིམས་འཆལ་ཡན་པོར་འཕྱོ་བའི་གླང་སྨྱོན་རྣམས། །དྲག་པོའི་སྦར་ཁྱིམ་རྣོན་པོས་ཀླད་རྒྱ་ཕྲོལ། །ཚུལ་བཞིན་བག་ཡོང་བླ་གོས་འཆང་བ་རྣམས། །དུས་དྲུག་བསྲུང་སྐྱོབ་མེལ་ཚེས་སྐྱོང་བར་མཛོད།།
ཕྱོགས་བཅུའི་བློ་གསལ་ཁྲིམས་ལྡན་དུར་པའི་ཁྱུ། །ཁྲི་ཕྲག་པདྨོའི་ཚལ་འདིར་མྱུར་དུ་ཕོབས། །ལྷག་པར་མཁན་ཆེན་མཆོག་གི་སྤྲུལ་སྐུ་ཡི། །སྐུ་ཚེ་མི་ནུབ་མཆོག་གི་རྒྱལ་མཚན་ཚུགས། །འཕྲིན་ལས་གསེར་གྱི་འཁོར་ལོའི་ཆབ་འོག་ཏུ། །བསྟན་འགྲོའི་
གླིང་བཞི་མཐའ་དག་བསྡུ་བར་མཛོད། །ཆོས་སྲིད་ཉི་ཟླའི་རྣ་ཆ་གཡོ་བ་ཡི། །མངའ་ཐང་ལྷུན་པོའི་སྤོ་ལ་འགྲན་པར་མཛོད། །ཕྱི་ནང་མི་ནོར་བྱད་ལོངས་སྤྱོད་ཀུན། །སྲུང་ལ་ཉིན་མཚན་དུས་དྲུག་བྱར་ར་སྒྲིམས། །བསམ་སྦྱོར་ལོག་པ་ཕྱི་ནང་གར་གནས་ཀྱང། །ད་ལྟ་
ཉིད་དུ་སྙིང་ཁྲག་ཧུབ་ཀྱིས་དྲོངས། །ལྷག་བསམ་ཚུལ་བཞིན་སྒྲུབ་ལ་ཉིན་མཚན་དུ། །བསྲུང་སྐྱོབ་གཡེལ་བ་མེད་པར་བུ་བཞིན་སྐྱོངས། །མདོར་ན་བླ་བྲང་མི་ནོར་ཆབ་སྲིད་དང། །འདུས་པའི་སྡེ་ཀུན་ཆབ་འབངས་ཇི་སྙེད་བཅས། །དུས་དྲུག་མེལ་
ཚེས་ལེགས་ཉེས་སྟང་འཛིན་ཀུན། །རྣམ་བཞིའི་འཕྲིན་ལས་རྣོ་མྱུར་བཙན་པོས་སྐྱོངས། །ས་མཱ་ཡ་ཏིཥྛཱ།  ཀོང་པོ་འབྲུལ་མཁན་སྤྲུལ་སྐུ་ཕྲེང་བརྒྱད་པ་ངག་དབང་ཐུབ་བསྟན་མཁས་གྲུབ་མཆོག་ནས་བསྐུལ་མི་ཇི་ལྟར་མཛད་བཞིན་རི་ཁྲོད་ཀྱི་གདོང་བཙན་རྟེན་མཁར་གསར་འཛུགས་སྐབས་རྒྱབ་ཡིག་ཏུ་

[020A]༄༅། །སྦྱར་བའོ།།    ༈    །།ནང་ཆེན་དཀར་མདའ་དགོན་གྱི་དཀོར་བདག་རྒྱལ་པོ་ཆེན་པོ་ལ་འཕྲིན་ལས་བཅོལ་བ་ནི།  ཀྱཻ༑ ཆོས་སྒར་སྡེ་འདི་སྐྱོང་ལ་བརྩེ་བའི་དམ། །སྔོན་གྱི་ཐུགས་བསྐྱེད་དམ་བཅའ་ཉེར་དགོངས་ལ། །རྣལ་
འབྱོར་གདུང་བའི་ཡིད་ཀྱིས་ཁྱོད་འབོད་ན། །རྣམ་མང་འཁོར་གྱི་ཚོགས་དང་ལྷན་ཅིག་ཏུ། །ད་ལྟ་ཉིད་དུ་གནས་འདིར་གཤེགས་ནས་ཀྱང། །པད་ཉིའི་གདན་ལ་དགྱེས་བཞིན་བཞུགས་སུ་གསོལ། །སྣ་ཚོགས་སྐུ་ཡི་རྣམ་འགྱུར་དུ་
མ་ཡིས། །བློ་བཟང་བསྟན་དང་བསྟན་འཛིན་ཀུན་སྐྱོང་ཞིང། །ཁྱད་པར་དགོན་འདིའི་ཆོས་སྲིད་སྐྱོང་བ་ལ། །ལྷག་པའི་ཐུགས་བསྐྱེད་མངའ་བ་ཁྱོད་ལ་འདུད། །ཧཱུཾ༑ ཆོས་སྒར་དཀར་མདའི་ཆོས་སྲིད་མཐའ་དག་ཀུན། །དཀོར་བདག་
གཉན་པོ་ཁྱོད་ལ་གཉེར་གཏད་ན། །མཆོད་ཅིང་བསྐུལ་ལ་ལྟོས་པ་མེད་པར་ཡང། །ལེགས་ཉེས་སྟང་འཛིན་གཉན་པོ་འཕྲལ་དུ་སྒྲུབས། །འགལ་རྐྱེན་དམིགས་མེད་གཞོམ་ལ་ཁྱོད་མ་གཡེལ། །མཐུན་རྐྱེན་ཡིད་བཞིན་སྒྲུབ་ལ་ཁྱོད་མ་གཡེལ་
ཁྲིམས་ལྡན་འདུས་སྡེ་སྐྱོང་ལ་ཁྱོད་མ་གཡེལ། །ཉམས་པ་འཕྲལ་དུ་སྒྲོལ་ལ་  ྾  ལྟ་གྲུབ་སེལ་བ་སྒྲོལ་  ྾  སྡེ་དཀྲུག་དབྱེན་ཅན་སྒྲོལ་  ྾  སྤྱི་རྫས་འབགས་པ་སྒྲོལ་  ྾  སྤྱི་དོན་བཤིག་པ་སྒྲོལ་  ྾  བསམ་སྦྱོར་ངན་གཤོམ་སྒྲོལ་
ཆོས་ལྡན་བུ་བཞིན་སྐྱོང་ལ་  ྾  ལྷག་བསམ་ཡིད་ཅན་སྐྱོང་ལ་  ྾  གང་བཅོལ་ལས་ཀུན་སྒྲུབ་ལ་  ྾  ཉིན་གསུམ་བྱར་སྒྲུབ་ལ་  ྾  མཚན་གསུམ་མེལ་ཚེ་སྒྲུབ་ལ་  ྾  བློ་བཟང་རྒྱལ་བསྟན་བསྲུང་ལ་ཁྱོད་མ་གཡེལ། །རྟག་ཏུ་ལས་བཞིའི་

[020B]  །ཅེས་དཀོར་བདག་རྒྱལ་པོ་ཆེན་པོའི་གསོལ་ཁའི་ཁ་སྐོང་དུ་དེ་གའི་གྲྭ་ཚང་འདུ་སྤྱི་ནས་རྟེན་བཅས་བསྐུལ་ངོར་ཕ་བོང་ཁ་སྤྲུལ་མིང་པས་དཀར་དགོན་ཉིད་དུ་སྦྱར་བའོ།།     ༈    །།ཧཱུཾ༑ རང་ཉིད་ཡི་དམ་ལྷ་རུ་གསལ་བ་ཡི། །མདུན་དུ་ལྷ་མཆོག་རྡོ་རྗེ་
ཁྲ་འབར་ནི། །སྐུ་མདོག་དཀར་པོ་མདུང་དར་ནོར་གཞོང་འཛིན། །དབུ་ལ་ལ་ཐོད་དཔའ་བོའི་རྟགས་ཆས་རྫོགས། །གར་བཞུགས་གནས་ནས་ཡེ་ཤེས་པ་སྤྱན་དྲངས། །དམ་ཚིག་པ་དང་གཉིས་སུ་མེད་པར་གྱུར། །ཕྱི་ནང་གསང་བའི་
མཆོད་སྤྲིན་རྒྱ་མཚོས་མཆོད། །མཐུན་པའི་བསྐང་རྫས་རྒྱ་མཚོས་ཐུགས་དམ་བསྐངས། །ཉམས་ཆག་ཕོག་ཐུག་ཐམས་ཅད་དབྱིངས་སུ་བཤགས། །ལས་བཞིའི་འཕྲིན་ལས་མྱུར་བའི་སྟོབས་ཤུགས་སྐྱེད། །བློ་བཟང་རྒྱལ་བའི་རིང་ལུགས་སྲོག་ལྟར་སྲུངས།།
དེ་འཛིན་འདུས་སྡེ་དར་ཞིང་རྒྱས་པར་མཛོད། །བདག་སོགས་འགལ་རྐྱེན་ཞི་ཞིང་མཐུན་རྐྱེན་སྒྲུབས། །ཉིན་གསུམ་བྱ་ར་མཚན་གསུམ་མེལ་ཚེས་སྐྱོངས། །གང་བཅོལ་ལས་ཀུན་ཐོགས་མེད་སྒྲུབ་པ་སོགས། །བཀྲ་ཤིས་བདེ་ལེགས་ཆེན་པོས་
ཁྱབ་པར་མཛོད།  །ཅེས་པ་འདི་ཡང་ཅུང་གྲྭ་དགེ་ངག་སྨོན་གྱིས་བརྐུལ་བ་ལྟར་ཕ་བོང་ཁ་བས་སྦྱར་བའོ།།    ༈    །།བློ་བཟང་དགེ་ལེགས་ཀྱིས་ཞུས་ངོར་སྩལ་བའི་བཀའ་ཤོག་  །    ༈    །ཧེ་རུ་ཀདྤལ་འཇམ་དཔལ་ཞི་ཁྲོ་སོགས།།
སླུ་མེད་སྐྱབས་ཀྱི་ཕུང་པོ་ཇི་སྙེད་ཀྱི། །གསང་གསུམ་བླ་ན་མེད་པའི་བྱིན་མཐུ་དང། །རྣལ་འབྱོར་བདག་གི་ཐ་ཚིག་གཉན་པོ་ཡིས། །མ་རུངས་གནོད་བྱེད་འབྱུང་པོ་ཇི་སྙེད་པས། །ཁྱིམ་འདིར་གནས་པའི་མི་ཕྱུགས་གང་ལ་ཡང། །གནོད་

[021A]༄༅། །ཅིང་འཚེ་བ་ཅུང་ཟད་མ་བྱེད་ཅིག་ས་མཱ་ཡ་རཀྵ།།    ༈    །བྲག་གཡབ་བྱེད་ལྐོག་གི་ཡུལ་གྲུར་སྩལ་བའི་ལྷ་འདྲེའི་བཀའ་ཤོག་     ༈   མཆོག་
གི་རྣལ་འབྱོར་ལ་རྩེ་གཅིག་ཏུ་གཞོལ་བ་བདེ་ཆེན་སྙིང་པོས་ལྷག་བསམ་གཅིག་ཏུ་དཀར་བའི་བདེན་གཏམ་གྱི་ཐ་ཚིག་ཇི་ལྟར་འགྲོ་བ་ཐམས་ཅད་ཀྱི་མ་འདྲིས་པའི་མཇའ་བཤེས་གཅིག་པུ། བླང་དོར་གྱི་གནས་མཐའ་དག་ཇི་བཞིན་
གཟིགས་ནས་གསོང་པོར་སྟོན་པའི་སྟོན་པ་མཆོག་དེའི་བཀའ་སླུ་བ་མེད་པས་ལས་འབྲས་ཀྱི་ཆུལ་བཞིར་གསུངས་པས། ཕྲ་ཞིང་ཕྲ་བའི་མྱོང་བྱ་ཕྱི་རོལ་གྱི་དངོས་པོ་ལ་མི་སྨིན་པར། རང་ཉིད་ཀྱིས་ཟིན་པའི་ཕུང་པོ་འབའ་ཞིག་གི་སྟེང་དུ་མྱོང་བར་
ངེས་ཤིང། དེ་ཡང་སྡིག་པའི་ལས་ཀྱི་འབྲས་བུ་སྡུག་བསྔལ་ཁོ་ན་དང། རྒྱུ་སྡིག་པ་ཆུང་དུར་ཡང་འབྲས་བུ་རྣམ་སྨིན་ཤིང་ཏུ་སྟོབས་ཆེན་མྱོང་དགོས་པ་གདོན་མི་ཟ་ལ། ཕན་བའི་སེམས་ཀྱི་རྣམ་དཀར་ཆུང་བུར་ཡང་འབྲས་བུ་བདེ་བ་རླབས་པོ་
ཆེར་སྤྱོད་པར་ངེས་ན། ཁྱེད་ཅག་བྲག་ཡུལ་བྱེད་ལྐོག་གི་གནས་གཞིར་འཁོད་པའི་གཞི་བདག་སྟེང་ཆེན་སོགས་ལྷ་སྲིན་སྡེ་བརྒྱད་འབྱུང་པོ་མི་མིན་གྱི་རིགས་མཐུ་བོ་ཆེ་རྣམས་ནས་ཀྱང་རྒྱུ་དང་འབྲས་བུའི་སྣང་ཚུལ་ཕྲ་ཞིང་ཕྲ་བ་ལེགས་བར་
བསམ་སྟེ་འགྲོ་ལ་གནོད་ཅིང་འཚེ་བའི་བསམ་སྦྱོར་མཐའ་དག་རིང་དུ་དོར་ནས་ཕན་ཚུན་བྱམས་པའི་སེམས་ཀྱིས་ཕན་པ་དང་བདེ་བ་བསྒྲུབ་པའི་ཐབས་ལ་བརྩོན་ན་གནས་སྐབས་བདེ་ཞིང། མཐར་ཐུག་ངེས་ལེགས་ཀྱིས་ལ་གཞོལ་བར་འགྱུར་བར་ངེས་

[021B] ཁོ་བོས་རྗེས་སུ་གདམས་པ་འདི་ལས་ཅུང་ཟད་ཀྱང་འདའ་བར་མ་བྱེད་ཅིག་གལ་ཏེ་འདས་ན་རྣམ་པར་སྨིན་པའི་མྱོང་བྱ་གཞན་ལྟ་ཅི་དྲང་སྲོང་དམོད་པའི་དུག་ཆུས་ཀྱང་བརླག་པར་གདོན་མི་ཟ། །ས་མ་ཡ་ཏིཥྛ།།    ༈    །།
 བདེན་ཚིག་བདུད་རྩིའི་ཆར་འབེབས་ཞེས་བྱ་བ་བཞུགས་སོ།  །   ༈    །རྒྱུ་འབྲས་རྟེན་འབྱུང་འགོག་པ་མེད་པའི་མཐུ། །བདག་གི་ལྷག་བསམ་དག་པའི་བདེན་ཚིག་གིས། ལྷོ་ཕྱོགས་རྒྱ་མཚོ་ཆེན་པོའི་ཀློང་དཀྱིལ་ནས། །ཀླུ་
ཆེན་བརྒྱད་པོ་འཁོར་བཅས་མྱུར་དུ་བཞེངས། །ད་ལྟ་ཉིད་དུ་གནས་འདིའི་ནམ་མཁར་བྱོན། །སྐུ་ལས་ཆར་སྤྲིན་དྲག་པོས་བར་སྣང་འགེངས། །ཆར་ཆེན་རྒྱ་མཚོ་གནས་འདིར་མྱུར་དུ་ཕོབས། །རི་ཀླུང་མཐའ་དག་ཆར་ཆུས་འགེངས་པར་མཛོད། །འགྲོ་རྣམས་
ཉམ་ཐག་ཐན་ལས་ད་ལྟ་སྐྱོབས། །རྩི་ཤིང་ལོ་ཏོག་འདོད་དགུ་རྒྱས་པར་མཛོད། །ཡུལ་ཕྱོགས་འདི་ཡི་དཀར་ཕྱོགས་ལྷ་ཀླུ་ཀུན། །རང་ཡུལ་ཆར་ཆེན་འབེབས་ལ་ཀུན་ནས་སྒྲིམས། །བསྟན་སྲུང་མཆོག་དང་མཐུ་ལྡན་གཞི་བདག་ཀུན་
ཡུལ་འདིར་ཆར་ཆེན་འབེབས་པའི་གྲོགས་ལ་གཞོལ། །ནག་ཕྱོགས་ལྷ་འདྲེའི་བར་ཆད་ད་ལྟ་ཆོམས། །སྔགས་ནག་བན་བོན་མཐུ་བྱད་ད་ལྟ་ཟློག་སྤྱི་མཐུན་དགེ་འབྲས་ཇི་སྙེད་མཆིས་པ་ཡིས། །ཆར་ཆུ་དུས་འཕེབས་ལོ་ཕྱུགས་རྟག་ལེགས་
བའི༑ ༑ཡུལ་འདིའི་འགྲོ་རྣམས་བདེ་སྐྱིད་དགའ་སྟོན་ལ། །སྤྱོད་པའི་དགེ་ལེགས་འབྲས་བུ་མྱུར་སྨིན་ཤོག་ །འདི་ནི་ལྗོངས་ཤོད་རྫོངས་ཆུང་དགོན་དང། དི་ལ་མགོ་དགོན་གཉིས་སོ་སོ་ནས་ཁྱུང་པོ་ཁུལ་དུ་ཆར་ཤིན་ཏུ་དཀོན་པས་ཆར་འབེབས་སུ་གདན་འདྲེན་བྱེད་ཞིག་དགོས་ཞེས་བྱུང་བ་ལྟར་པ་

[022A]༄༅། །བོད་ཁའི་སྤྲུལ་མིང་པས་འཕྲལ་བྲིས་ཀྱིས། །སྐུ་བརྙན་རེ་དང་སྦྲགས་ཏེ་བསྐུར་བའོ།།  །།    ༈    །ཡོན་སྦྱར་མཐུན་རྐྱེན་འབྲེལ་ཚད་བླ་མ་ཡིས། །ཚེ་རབས་འབྲལ་
མེད་མཉེས་བཞིན་རྗེས་འཛིན་ཅིང། །ཟུང་འཇུག་རྡོ་རྗེ་འཆང་དབང་མྱུར་ཐོབ་ཤོག་དགེ་ལེགས་འཕེལ།།



﻿༄༅། །ན་མོ་གུ་རུ་མཉྫུ་གྷོ་ཥཱ་ཡ།།
རྒྱལ་བའི་ཡབ་གཅིག་རྗེ་བཙུན་མཁྱེན་པའི་གཏེར། །ངུར་སྨྲིག་གར་གྱིས་རྣམ་རོལ་ཙོང་ཁ་པ། །བསླུ་མེད་སྐྱབས་གསུམ་འདུས་པའི་བདག་ཉིད་དུ། །གསོལ་བ་འདེབས་སོ་བརྩེ་པའི་ལྕགས་ཀྱུས་ཟུངས། །ས་
ཡི་དཔལ་མོ་ཁྱོད་ལ་བདག་གིས་ནི། །ཐུབ་པའི་དབང་པོའི་གསུང་རབ་ལས་བྱུང་བའི། །སྡེབས་ལེགས་ཚིག་གི་མེ་ཏོག་ཕྲེང་མཛེས་པ། །ཅུང་ཟད་སྤེལ་འདི་མགུལ་བའི་རྒྱན་དུ་འབུལ། །སྔོན་ཆད་རྣམ་དཀར་
[321A]༄༅། །དག་པའི་ལས་བསགས་པས། །ད་ལྟ་རིགས་མཐོ་ཡིད་འོང་གཟུགས་མཛེས་ལྡན། །ཕུན་ཚོགས་འབྱོར་པ་ནམ་མཁའི་མཛོད་བརྙེས་ཤིང། །ཀུན་གྱིས་བཀུར་བའི་གནས་སུ་གྱུར་པ་
ལགས། །ད་ཡང་སྤུ་གྲིའི་སོར་ཆགས་སྦྲང་རྩི་ལྟར། །མནོག་ཆུང་ཉེས་པ་ཀུན་གྱི་གཞིར་གྱུར་པའི། །ཚེ་འདིའི་བདེ་ལ་ཆེས་ཆེར་མ་ཞེན་པར། །ཕྱི་མའི་དོན་དུ་སྒོ་གསུམ་དགེ་ལ་འབུངས། །ལས་ཀྱི་དབང་
གིས་འཁོར་བར་འཁྱམས་པའི་ཚེ། །དཀོན་མཆོག་གསུམ་ལས་ལྷག་པའི་སྐྱབས་མེད་པས། །གློ་སྙིང་བྲང་གསུམ་གཏད་པའི་སྐྱབས་འགྲོ་དང། །མཆོད་སྤྲིན་རྒྱ་མཚོས་རྒྱུན་ཏུ་མཆོད་པར་མཛོད། །ཆོས་
ཀྱི་སྙིང་པོ་གཞན་གྱི་དོན་བྱེད་པར། །བདེ་གཤེགས་སྲས་དང་བཅས་པས་ལེགས་པར་བསྔགས། །དེའི་ཕྱིར་ཆགས་སྡང་སྤངས་ནས་སྐྱེ་དགུ་ཀུན། །དཔལ་དང་ལྡན་པ་ཁྱོད་ཀྱིས་བུ་བཞིན་སྐྱོང། །ལོངས་
སྤྱོད་གཡོ་བ་སྦྲང་མའི་སྦྲང་རྩི་བཞིན། །སེར་སྣས་བསགས་ཀྱང་ངེས་པ་འགའ་མ་མཆིས། །རང་དབང་ཡོད་དུས་སྦྱིན་པ་ཆེར་བསྩལ་ན། །རང་གི་ཕྱི་མའི་ནོར་སྐལ་གསོག་པ་ཡིན། །ལང་ཚོའི་དཔལ་ཡང་སྟོན་
ཀའི་མེ་ཏོག་ལྟར། །རིང་པོར་མི་ཐོགས་ཡུད་ཀྱིས་རྙིངས་འགྱུར་ཞིང། །འཆི་བདག་བདུད་དེ་ཉི་རྒས་གྲིབ་སོ་བཞིན། །སྐད་ཅིག་རེ་ཡང་མི་སྡོད་ཚུར་ཚུར་འོང། །དེའི་ཕྱིར་ལུས་དང་ལོངས་སྤྱོད་ཀུན་བོར་ནས། །དབང་

[321B] །ཆོས་ལས་གཞན་གྱིས་ཕན་པ་ཅད་མེད་ན། །ད་ལྟ་ཉིད་ནས་ཚུལ་བཞིན་བསྒྲུབས་ན་ལེགས། །ཉ་སྟོང་ཚེས་བརྒྱད་ཆོས་འཕྲུལ་ཟླ་བ་སོགས། །དུས་བཟང་རྣམས་ལ་གསོ་
སྦྱོང་ཡན་ལག་བརྒྱད། །བཞེས་པར་མཛོད་ཅིག་ལྷ་མིའི་རྟེན་བཟང་པོ། །བརྒྱུད་ནས་རིམ་གྱིས་མྱ་ངན་འདས་པ་འཐོབ། །ལྷ་དང་བླ་མ་ཐོང་བཞིན་བསྟེན་པ་དང། །འབངས་རྣམས་བྱམས་པའི་ཐུགས་ཀྱིས་སྐྱོང་
བ་དང། །ཆོས་ཀྱི་རྒྱལ་སྲིད་སྐྱོང་བའི་བྱ་བ་གསུམ། །ཕན་ཚུན་འགྲན་པ་བཞིན་དུ་ཁྱོད་ཀྱིས་སྒྲུབས། །འབྱོར་བའི་ཚེ་ན་དྲེགས་པར་མི་བྱ་ཞིང། །རྒུད་ནའང་ཧ་ཅང་ཞུམ་པར་མི་བྱ་སྟེ། །འཁོར་བའི་གནས་འདིར་ཡིད་
བརྟན་མ་མཆིས་པས། །ལས་འབྲས་ཚུལ་ལ་རྟག་ཏུ་སེམས་པར་མཛོད། །མདོར་ན་བདག་གིས་མང་དུ་གསོལ་ཅི་འཚལ། །ཕན་པའི་གདམས་ངག་གཙོ་བོ་འདི་ཡིན་ཏེ། །ཉིད་ཀྱི་སྲས་བཞིན་སྐྱེ་དགུ་མ་
ལུས་པ། །བྱམས་པའི་ཐུགས་ཀྱིས་ཀུན་ཏུ་སྐྱོང་བར་མཛོད། །འདོད་ཆགས་ཞེ་སྡང་གཏི་མུག་རྣམ་པ་གསུམ། །སྡུག་བསྔལ་ཀུན་གྱི་རྩ་བར་རྒྱལ་བས་གསུངས། །དེའི་ཕྱིར་འདི་དག་དཔལ་མོ་ཁྱོད་ཉིད་ཀྱིས། །
ཡིད་ཀྱི་དགུ་ལའང་སེམས་པ་སྤང་བར་བགྱི། །དེ་ལྟར་ཇི་སྐད་གདམས་པའི་དོན་རྣམས་ཀུན། །ཉིད་ཀྱིས་ཚུལ་བཞིན་ཉམས་སུ་བཞེས་ལགས་ན། །འཁོར་བའི་སྡུག་བསྔལ་མ་ལུས་དྲུངས་ཕྱུང་ནས། །སྐྱེ་

[322A]༄༅། །རྒ་ན་འཆི་སྤངས་པའི་སྐུ་འཐོབ་འགྱུར། །ཚུལ་འདི་དགེ་སློང་ཆོས་ཀྱི་རྒྱལ་མཚན་གྱིས། །སྐྱེ་དགུའི་བདག་མོ་ཀུན་འཛིན་རྒྱལ་མོ་ཡི། །རྣམ་དཀར་ལེགས་སྤྱད་བཞེད་པ་བསྒྲུབ་པའི་ཕྱིར། །དམ་
པའི་གསུང་བཞིན་དགེ་བའི་དབྱངས་སུ་བསྡེབས།། །།



﻿   ༈    འདིར་མཆོད་ཡུལ་རྣམས་ལ་གསེར་སྐྱེམས་
སམ་གསང་ངམ། གཏོར་མ་འབུལ་བར་འདོད་པས། ཡོ་བྱད་རྣམས་ལེགས་པར་འདུ་བྱས་ཏེ། ཧོ༑ གནས་ཁང་སྐུ་ཡི་རང་བཞིན་གཞལ་ཡས་ཁང། །མཆོད་རྫས་གསུང་གི་རང་བཞིན་ཨ་མྲྀ་ཏ། །རང་ཉིད་
ཐུགས་ཀྱི་རང་བཞིན་ལྷག་པའི་ལྷ། །ཡོངས་དག་རྡོ་རྗེ་གསུམ་གྱི་ངོ་བོར་གྱུར། ཨོཾ་ཨཱ་ཧཱུཾ། ལན་གསུམ་བརྗོད། མགྲོན་རྣམས་མདུན་དུ་ལམ་གྱིས་གསལ་བཏབ་ལ། ཧོ༑ རབ་མཛེས་ཡོལ་གོལ་འཁྱིལ་
པའི་གར་ཆད་ཕུད། །འབྲུ་སྨན་རིན་ཆེན་ཕྱེ་མའི་སྙིང་པོ་ཅན། །ཨོཾ་ཨཱ་ཧཱུཾ་གིས་བདུད་རྩིར་བྱིན་བརླབས་པའི། །རོ་བརྒྱའི་དཔལ་འཛིན་གསེར་སྐྱེམས་རྒྱ་མཚོ་འདི། །རིགས་བརྒྱའི་ཁྱབ་བདག་རྡོ་རྗེ་
འཆང་དབང་སོགས། །རྒྱ་བོད་མཁས་གྲུབ་བླ་མའི་ཚོགས་སྤྱི་དང། །ཁྱད་པར་དྲིན་ཅན་རྩ་བའི་བླ་མ་ལ། །གསོལ་ལོ་མཆོད་དོ་བདག་རྒྱུད་བྱིན་གྱིས་རློབས། །ཧོ༑ རབ་མཛེས་་འབྲུ་སྨན་་ཨོཾ་ཨཱ་་རོ་
བརྒྱའི་་སྒྲུབ་བཀའ་བརྒྱད་དང་རྒྱུད་སྡེ་བཞིར་འབྲེལ་བའི། །བགྲང་ཡས་ཡི་དམ་ཞི་ཁྲོའི་ཚོགས་སྤྱི་དང། །ཁྱད་པར་རྗེ་བཙུན་མཁའ་སྤྱོད་དབང་མོ་ལ། །གསོལ་ལོ་མཆོད་དོ་མཆོག་མཐུན་དངོས་

[024B] །ཧོ༑ རབ་མཛེས་་འབྲུ་སྨན་་ཨོཾ་ཨཱ་་རོ་བརྒྱའི་་དཔའ་བོ་མཁའ་འགྲོ་ཆོས་སྲུང་ཚོགས་སྤྱི་དང། །ཁྱད་པར་དཔལ་ལྡན་དམག་ཟོར་རྒྱལ་མོ་དང། །ཞིང་སྐྱོང་དུར་ཁྲོད་བདག་པོ་
ཡབ་ཡུམ་ལ། །གསོལ་ལོ་མཆོད་དོ་བཅོལ་པའི་འཕྲིན་ལས་སྒྲུབས། །ཧོ༑ རབ་མཛེས་་འབྲུ་སྨན་་ཨོཾ་ཨཱ་་རོ་བརྒྱའི་་སྟོང་གསུམ་ཁྱོན་བཞུགས་ལ་ཟླ་ཞག་དུས་ལ། །དབང་སྒྱུར་སྡེ་
བརྒྱད་དྲེགས་པའི་ཚོགས་སྤྱི་དང། །ཁྱད་པར་འཚོ་སྲུང་སྐྱོབ་འགྲོགས་འགོ་པའི་ལྷར། །གསོལ་ལོ་མཆོད་དོ་སྲུང་སྐྱོབ་བྱར་མཛོད། །དགེ་འདིས་ངེས་འབྱུང་དྲག་པོས་རྒྱུད་སྐུལ་ཏེ། །རྣམ་དག་
བྱང་ཆུབ་སེམས་གཉིས་འབྱོངས་པ་དང། །བདེ་སྟོང་རང་བཞིན་ལྷ་ཡི་རྣལ་འབྱོར་གྱིས། །ཟུང་འཇུག་གོ་འཕང་མྱུར་དུ་འགྲུབ་པར་ཤོག་བྱིན་རླབས་དང་ལྡན་རྩ་བརྒྱུད་བླ་མ་དང། །དངོས་གྲུབ་མཆོག་
སྩོལ་ཡི་དམ་འཁོར་ལོའི་ལྷ། །འཕྲིན་ལས་ཀུན་སྒྲུབ་མཁའ་འགྲོ་ཆོས་སྐྱོང་གིས། །དུས་རྣམ་ཀུན་ཏུ་དགེ་བའི་བཀྲ་ཤིས་སྩོལ། ཅེས་བརྗོད་ཅིང། མགྲོན་རྣམས་མི་དམིགས་པར་བསམ། ཧོ་
རབ་མཛེས་ཡོལ་གོར་འཁྱིལ་བ་ཞེས་སོགས་ཚིགས་བཅད་འདི། གསང་ཡིན་ན། ཧོ༑ བཟང་པོའི་དྲི་ལྡན་སྣ་མང་གསང་གི་རྫས། །གསེར་ཞུན་ཁོལ་འདྲའི་ཡེ་ཤེས་མེར་བསྲེགས་པའི། །དུད་སྤྲིན་

[025A]༄༅། །ནོར་འཛིན་གཞི་དང་བར་སྣང་ཁྱོན། །འཆི་མེད་ལྷ་ཡི་ལམ་བཟང་གང་བ་འདི། ཞེས་དང། གཏོར་མ་ཡིན་ན། ཧོ༑ རིགས་ལྔའི་རང་བཞིན་ལྕགས་ཀྱུ་རྣམ་ལྔ་དང། །ཡུམ་ལྔའི་རང་བཞིན་
བདུད་རྩི་རྣམ་པ་ལྔ། །རྡོ་རྗེ་གསུམ་གྱིས་སྦྱངས་རྟོགས་སྤེལ་བ་ཡི། །དམ་རྫས་རྒྱན་གྱིས་མཛེས་པའི་གཏོར་མ་འདི། ཞེས་བསྒྱུར་ལ་འབུལ་ལོ། ཞེས་པ་འདི་ཡང་ལུགས་གཉིས་འཇལ་བའི་སྤྱན་ཀྱུས་མཆོག་ཏུ་
ཡངས་པ་མི་རྗེ་ཤངས་པ་རྗེ་དྲུང་ཉི་མ་བཟོད་པ་ལགས་ཀྱི་གསུང་གིས་བསྐུལ་མ་མཛད་དོར་བན་རྒན་དྷརྨ་བྷ་དྲས་སྦྱར་བའོ།། །།ཤུ་བྷཾ།། ༄༅། །ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །
རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་དགེ་འཕེལ་ཆོས་གྲྭ་ནས། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ། །སརྦ་ཛག་ཏཾ།། །།



﻿༄༅། །ཨོཾ་བདེ་ལེགས་སུ་གྱུར་ཅིག་བཀྲ་ཤིས་རྟགས་མཚན་ལྷ་རྫས་ལ། །རྒྱལ་བའི་སྐུ་བརྙན་ལེགས་བྲིས་པའི། །འཕན་གྱི་རིམ་པ་ཡིད་འོང་ཕྲེང། །གངས་ཅན་ཆོས་འཕེལ་གཙུག་ལག་ཁང། །མཛེས་
བྱེད་རྒྱན་གྱི་དམ་པ་འདི། །བློ་བཟང་ཆོས་ཀྱི་རྒྱལ་མཚན་གྱིས། །ཕུལ་བའི་དགེ་བས་འགྲོ་བ་ཀུན། །སྐུ་གསུམ་གོ་འཕང་མྱུར་ཐོབ་ཤོག་བདག་ཀྱང་ཚེ་རབས་ཐམས་ཅད་དུ། །དམ་ཆོས་བསྒྲུབ་ལ་དལ་བ་དང།།
བཅུ་ཕྲག་འབྱོར་པས་རྣམ་བརྒྱན་ཅིང། །རྣམ་དཔྱོད་བློ་དང་ལྡན་གྱུར་ཅིག་རྟག་ཏུ་མཚན་ཉིད་ལྡན་པ་ཡི། །བཤེས་གཉེན་དམ་པས་རྗེས་འཛིན་ཅིང། །ལུས་སྲོག་ལོངས་སྤྱོད་ཀུན་གྱིས་ཀྱང། །མཉེས་པ་ཁོ་ན་བསྒྲུབ་

[320A]༄༅། །གྱུར་ཅིག་ཚངས་དབང་འཁོར་ལོས་བསྒྱུར་རྒྱལ་གྱི། །བདེ་འབྱོར་སྲིད་པའི་ཕུན་ཚོགས་ཀུན། །སྲོག་འཕྲོག་འབར་བའི་མཚོན་བཞིན་དུ། །རྨི་ལམ་དུ་ཡང་འདོད་མ་གྱུར། །དེང་ནས་བྱང་
ཆུབ་སྙིང་པོའི་བར། །རྟག་ཏུ་རབ་ཏུ་འབྱུང་བ་དང། །ཐུབ་པའི་བརྟུལ་ཞུགས་མ་སྨད་པ། །སྲོག་ལས་གཅེས་པར་འཛིན་གྱུར་ཅིག་ལུས་དང་སྲོག་ལ་མི་བལྟ་བར། །དུས་གསུམ་རྒྱལ་བ་ཐམས་ཅད་ཀྱི། །
ལུང་རྟོགས་དམ་ཆོས་མ་ལུས་པ། །རྒྱལ་བའི་དགོངས་པ་ཇི་བཞིན་འཛིན། །ཐོག་མ་མེད་ནས་དྲིན་བསྐྱངས་པའི། །མར་གྱུར་འགྲོ་བའི་དོན་གྱི་ཕྱིར། །རིན་ཆེན་བྱང་ཆུབ་སེམས་བསྐྱེད་ནས། །རླབས་ཆེན་སྤྱོད་
པ་མཐའ་དག་བསྒྲུབ། །དུས་གསུམ་རྒྱལ་བ་སྲས་བཅས་ཀྱི། །མཛད་པ་རྣམ་ཐར་མ་ལུས་པ། །གཅིག་ཏུ་བསྡུས་ནས་བདག་ཉིད་ཀྱིས། །འགྲོ་གནས་བར་དུ་སྤྱོད་གྱུར་ཅིག་འགྲོ་ཀུན་སྙིང་གི་བུ་གཅིག་ལྟར། །མཐོང་
ནས་དེ་དག་སྒྲོལ་བའི་ཕྱིར། །བསྐལ་པར་མནར་མེད་མེ་ནང་དུ། །འཇུག་ལའང་སྐྱོ་བ་མེད་གྱུར་ཅིག་མར་གྱུར་འགྲོ་བ་མཐའ་དག་གི་སྡིག་དང་སྡུག་བསྔལ་རྒུད་པ་ཀུན། །ཐམས་ཅད་བདག་གིས་ལེན་
ནུས་ཤིང། །ཅིག་ཅར་བདག་ལ་སྨིན་གྱུར་ཅིག་བདག་གི་དུས་གསུམ་བདེ་དགེ་རྣམས། །མར་གྱུར་སེམས་ཅན་ཐམས་ཅད་ལ། །ད་ལྟ་ཉིད་དུ་སྨིན་གྱུར་ནས། །ཕན་བདེའི་དཔལ་གྱིས་འབྱོར་གྱུར་ཅིག་

[320B] །དད་ཅིང་མོས་པ་ཐམས་ཅད་ལ། །བྱང་ཆུབ་སྙིང་པོར་མཆིས་ཀྱི་བར། །ཡིད་བཞིན་ནོར་ལྟར་འདོད་པ་བསྒྲུབ། །བདག་ནི་མཐོང་དང་ཐོས་པ་དང། །དྲན་རེག་གྱུར་པ་ཐམས་ཅད་
ཀྱང༑ ༑ངན་འགྲོར་ནམ་ཡང་མི་ལྟུང་ཞིང། །རྟག་ཏུ་དམ་ཆོས་སྤྱོད་གྱུར་ཅིག་འདི་ལྟར་བསྐྲུན་པའི་དགེ་བའི་ཚོགས། །ཟླ་ལྟར་དཀར་བ་བསགས་པ་དེས། །སྟོན་མཆོག་ཤཱཀྱའི་གཙོ་བོ་དེས། །བདག་ཅག་
འབྲལ་མེད་འཛིན་གྱུར་ཅིག་དཔལ་ལྡན་འདོད་ཁམས་དབང་ཕྱུག་མར། །ལྷ་རྫས་ན་བཟའ་འདི་ཕུལ་བས། །དེང་ནས་བྱང་ཆུབ་ཆེན་པོའི་བར། །གཡེལ་མེད་མགོན་དང་སྐྱབས་མཛོད་ཅིག་འདོད་ཁམས་དབང་
བསྒྱུར་དཔའ་མོ་ཆེའི། །ཐུགས་རྗེ་བསིལ་བའི་ཆུ་རྒྱུན་གྱིས། །བདག་ཅག་དེང་འདིར་མངོན་འདོད་པའི། །གསེར་གྱི་རྫིང་བུ་གང་བར་མཛོད།། །།



