
[001A]༄༅། །བདེ་མཆོག་དྲིལ་བུ་པའི་བླ་བརྒྱུད་གསོལ་འདེབས་དང། དཔལ་འཁོར་ལོ་བདེ་མཆོག་དྲིལ་བུ་ལྷ་ལྔའི་དབང་ཆོག་བདེ་ཆེན་སྙིང་པོ་ཞེས་བྱ་བ་བཞུགས།།

[001A] །ན་མོ་གུ་རུ་བྷྱ་དཔལ་ལྡན་ཧེ་རུ་ཀ་དང་རྣལ་འབྱོར་མ། །དྲིལ་བུ་རུས་སྦལ་འབར་འཛིན་ནག་པོ་པ། །གུ་ཧྱ་རྣམ་རྒྱལ་ཏཻ་ལོ་ནཱ་རོ་དང། །ཕམ་མཐིང་སྐུ་མཆེད་
རྣམས་ལ་གསོལ་བ་འདེབས། །ཤེར་བརྩེགས་མལ་ལོ་ས་ཆེན་རྗེ་བཙུན་མཆེད། །ས་པཎ་འཕགས་པ་ཞང་སྟོན་བྲག་ཕུག་བ། །བླ་མ་དམ་པ་རྗེ་བཙུན་བློ་བཟང་གྲགས། །མཁས་
གྲུབ་སྐུ་མཆེད་རྣམས་ལ་གསོལ་བ་འདེབས། །དྷརྨ་བཛྲ་དབེན་ས་ཡབ་སྲས་དང། །ཆོས་རྒྱན་དཀོན་རྒྱན་བསྟན་འཛིན་འཕྲིན་ལས་ཞབས། །མཁས་བཙུན་བྱམས་མགོན་ཡོངས་
འཛིན་པཎྜི་ཏ། །རྩ་བའི་བླ་མ་རྣམས་ལ་གསོལ་བ་འདེབས། །མཐུན་མོང་ལམ་སྦྱངས་དབང་ཐོབ་དམ་ཚིག་ལྡན། །ཕྱི་ནང་བསྐྱེད་པའི་རིམ་པ་ཕྲ་རགས་དང། །རྫོགས་རིམ་རིམ་ལྔའི་ཉམས་ལེན་

[002A]༄༅། །མཐར་ཕྱིན་ཏེ། སྐུ་བཞི་མངོན་དུ་འགྱུར་བར་བྱིན་གྱིས་རློབས། །ཞེས་བདེ་མཆོག་དྲིལ་བུ་ལུགས་ཀྱི་གསོལ་འདེབས་སུ་དྷརྨ་བྷ་དྲས་བྲིས།    ༈    དཔལ་ལྡན་འཁོར་ལོ་སྡོམ་པ་ཡབ་ཡུཾ་
དང། །དབྱེར་མེད་རྗེ་བཙུན་བླ་མའི་ཞབས་བཏུད་ནས། །གྲུབ་ཆེན་དྲིལ་བུའི་བཞེད་སྲོལ་ལྷ་མཆོག་ལྔའི། །རྣམ་དག་དབང་གི་ཆོ་ག་མདོར་བསྡུས་བྲི། །འདི་ལ་བཞི། བདག་བསྐྱེད། བུམ་སྒྲུབ། མདུན་བསྐྱེད། དབང་
ཆོག་གོ་དང་པོ་ནི། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས་མཛད་པའི་སྒྲུབ་ཐབས་བདེ་ཆེན་འབྱུང་གནས་ལྟར་རོ། །གཉིས་པ་བུམ་སྒྲུབ་ནི། བུམ་པ་གཉིས་ཁཎྜ་རོ་ཧེས་བསངས། སྭ་བྷཱ་ཝས་སྦྱངས་
སྟོང་པའི་ངང་ལས་པཾ་ལས་པདྨ་དང་ཨ་ལས་ཟླ་བའི་སྟེང་དུ་བཾ་བཾ་ལས་རིན་པོ་ཆེའི་བུམ་པ་མཚན་ཉིད་ཐམས་ཅད་དང་ལྡན་པར་གྱུར། ཨོཾ་ཏེཔྟ་ཏཔྟེ་མཧཱ་ཏཔྟེ་སཱ་ཧཱ། གཉིས། ལྷའི་ཆུ་བོ་གཾ་ཀཱ་དང་བུམ་པའི་
ཆུ་དབྱེར་མི་ཕྱེད་པར་གྱུར། རྣམ་རྒྱལ་བུམ་པའི་ནང་དུ། སྣ་ཚོགས་པདྨ་འདབ་མ་བརྒྱད་བའི་དབུས་སུ་མཚན་དཔེའི་ངོ་བོ་དབྱངས་སོ་གཉིས་དང་མཉམ་པ་ཉིད་ཀྱི་ཡེ་ཤེས། ཟླ་བའི་དབུས་སུ་

[002B] ཧཱུཾ་ལས་  ྾  ཧཱུཾ་དང་བཅས་པ་ཡོངས་སུ་གྱུར་བ་ལས་ལྷ་ལྔ་གདན་དང་བཅས་པ་དུས་གཅིག་ཏུ་གྲུབ་པ་ནི་ཆོས་ཀྱི་
དབྱིངས་ཀྱི་ཡེ་ཤེས་ཏེ། དེ་ཡང་པདྨའི་ལྟེ་བར་ཉི་གདན་ལ་བཅོམ་ལྡན་འདས་དཔལ་ཧེ་རུ་ཀ་བྱང་ཆུབ་ཀྱི་སེམས་ཀྱིས་གང་བ་རེ་རེ། ལས་བུམ་གྱི་ནང་དུ་པང་ཉིའི་གདན་ལ་པཾ་ལས་
གྲི་གུག་པཾ་གྱིས་མཚན་པ་ལས་དུམ་སྐྱེས་མ་དམར་མོ་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་ཅིང་གཡས་བརྐྱངས་ཀྱིས་བཞུགས་པ། ལྷ་རྣམས་ཀྱི་སྤྱི་བོར་ཟླ་བ་ལ་ཨོཾ་
དཀར་པོ་  ྾  མཁའ་འགྲོ་མ་སོགས་བཞི་ལ་རིན་འབྱུང། དུམ་སྐྱེས་མ་ལ་འོད་དཔག་མེད་ཀྱིས་དབུ་བརྒྱན་པར་གྱུར། ཅེས་བདག་ལ་ཞེས་པ་འདི་ལ་ཞེས་བསྒྱུར་ནས་བདག་བསྐྱེད་ལྟར་
བསྐྱེད། དེ་ནས་མཆོད་པ་བྱིན་གྱིས་བརླབས་ལ། ཨོཾ་སརྦ་ཏ་ཐ་ག་ཏ་ཨྲྒྷི་ནས། ཤཔྟ་པྲ་ཏཱི་ཙྪ་སཱ་ཧཱའི་བར་གྱིས་ཕྱི་མཆོད་དང། སོ་སོའི་སྔགས་ལ་ཨོཾ་ཨཱ་ཧཱུཾ་བཏགས་པས་ནང་མཆོད་
ཕུལ༑ ལྷག་པའི་ལྷ་མཆོག་བླ་མ་ཧེ་རུ་ཀ། །ཀུན་ལ་མ་ལྟར་བརྩེ་བ་རྗེ་བཙུན་མ། །དཔའ་བོ་དཔའ་མོའི་དབང་ཕྱུག་ཐམས་ཅད་ཀྱི། །ཞབས་ཀྱི་པདྨོར་གུས་པས་ཕྱག་འཚལ་ལོ། ཞེས་བསྟོད་

[003A]༄༅། །དེ་ནས་ཧཱུཾ། ཞེས་གཟུངས་ཐག་དང་འཕྲེང་བ་བཟུངས་ལ། སྔགས་རྐྱི་འོད་ཟེར་གྱིས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཡེ་ཤེས་
ཀྱི་བདུད་རྩི་བཀུག་ནས་བུམ་པའི་ཆུ་ལ་ཐིམ་པར་གྱུར་པར་བསམས་ལ། རྣམ་རྒྱལ་ལ་གཙོ་བོ་ཡབ་ཡུམ་གྱི་སྙིང་པོ་དང་ཉི་སྙིང་དང་ལྷ་མོ་བཞིའི་སྙིང་པོ་རྣམས་བརྒྱ་རྩ་བརྒྱད་དམ་ཉེར་
གཅིག་རེ། ལས་བུམ་ལ་ཞལ་བཞི་པའི་སྔགས་དང། ཁཎྜ་རོ་ཧེ་ཡེ་ཧཱུཾ། ཞེས་པ་རྣམས་ཅི་མང་བཟླས་ལ། གོང་བཞིན་མཆོད་ཡེ་ཧཱུཾ། ཞེས་པ་རྣམས་ཅི་མང་བཟླས་ལ། གོང་བཞིན་མཆོད་
བསྟོད་བྱ། མ་འབྱོར་བ་དང་ཞེས་སོགས་ཀྱིས་བཟོད་པར་གསོལ། དུང་ཆོས་ཀྱི་མཆོད་ཡོན་བུམ་པར་ཕུལ་ལ། ཨོཾ་ཨཱ་ཧཱུཾ། ལྷ་རྣམས་ཆགས་པ་ཆེན་པོའི་མེས་ཞུ་ནས་བྱང་ཆུབ་ཀྱི་
སེམས་ཀྱི་ངོ་བོར་བུམ་པའི་ཆུ་དང་རོ་གཅིག་ཏུ་གྱུར་བར་བསམ་མོ།།    ༈    དཀྱིལ་འཁོར་ཁཎྜ་རོ་ཧེས་བསངས། ཤཱུནྱ་ཏཱས་སྦྱངས། སྟོང་པའི་ངང་ལས་སྐང་
ཅིག་གིས་རྡོ་རྗེའི་ས་གཞི་  ྾  མཉམ་པ་ཉིད་ཀྱི་ཡེ་ཤེས། ཟླ་བའི་དབུས་སུ་དཀར་ལ་དམར་བའི་མདངས་ཅན་གྱི་ཧཱུཾ་ཡིག་སོ་སོར་རྟོག་པའི་ཡེ་ཤེས། ཧཱུཾ་ལས་བྱང་ཆུབ་ཀྱི་སེམས་ཀྱིས་

[003B] ལྷ་རྣམས་ཀྱི་སྤྱི་བོར་ཟླ་བ་ལ་ཨོཾ་དཀར་པོ་  ྾  མཁའ་འགྲོ་མ་སོགས་བཞི་ལ་རིན་འབྱུང་གིས་དབུ་བརྒྱན་པར་གྱུར། ཅེས་བདག་བསྐྱེད་ལྟར་བསྐྱེད། དེ་ནས་ཆུ་བཞི་ཉེར་སྤྱོད་རོལ་
མོ་འདོད་ཡོན་རྣམས་བདག་བསྐྱེད་ལྟར་བྱིན་གྱིས་བརླབས་ལ། དག་ཅིང་དྲི་མེད་ཡིད་འོང་བའི། །སྔགས་ཀྱི་ཡོན་ཆབ་མཆོག་འདི་དང། །བདག་གིས་དད་པས་འབུལ་ལགས་ན། །བཞེས་ནས་བདག་
ལ་བཀའ་དྲིན་སྩོལ། ཨོཾ་ཨཱ་ཧྲཱི་པྲ་ཝ་ར་སད་ཀ་རཾ་ཨྲྒྷཾ་པྲ་ཏཱི་ཙྪ་ཧཱུཾ་སཱ་ཧཱ། དེ་བཞིན་དུ་ཡོན་ཆབ་ཀྱི་གནས་སུ། ཞབས་བསིལ། ཞལ་བསིལ། བསང་གཏོར། ཞེས་དང། ཨྲྒྷཾ་གྱི་གནས་
སུ་པཱ་དྱཾ། ཨཱ་ཉྩ་མཎཾ། པྲོ་ཀྵ་ཎཾ། བཅུག་ལ་ཆུ་བཞི་དང། སྟོན་ཟླའི་མདོག་ཅན་ཞལ་གཅིག་ཕྱག་བཞི་མ། །གཡས་གཡོན་དང་པོའི་ཕྱག་གིས་རྡོར་དྲིལ་དང། །འོག་མས་སྤེལ་ལེགས་མེ་ཏོག་
འཕྲེང་བ་འཛིན། །རྡོ་རྗེ་མེ་ཏོག་མ་ཡིས་མཆོད་པར་བྱ། ཨོཾ་བཛྲ་པུཥྤེ་ཨཱ་ཧཱུཾ་སཱ་ཧཱ། དུད་པའི་མདོག་ཅན་  ྾  གཡས་གཡོན་  ྾  འོག་མས་དྲི་ཞིམ་བདུག་པའི་སྤོས་སྣོད་འཛིན། །རྡོ་རྗེ་བདུག་
སྤོསེ་  ྾  དྷཱུ་པེ། གུར་ཀུམ་མདོག་ཅན་  ྾  གཡས་གཡོན་  ྾  འོག་མས་རིན་ཆེན་འོད་འབར་སྣང་གསལ་འཛིན། །རྡོ་རྗེ་མར་མེ་  ྾  དའི་པེ། མརྒད་མདོག་ཅན་  ྾  གཡས་གཡོན་  ྾  འོག་མས་

[004A]༄༅། །སྟོང་གསུམ་ངད་ལྡང་དྲི་མཆོག་འཛིན། །རྡོ་རྗེ་བྱུག་པ་  ྾  གནྡྷེ། སྣ་ཚོགས་མདོག་ཅན་གཡས་གཡོན་  ྾  འོག་མས་རོ་བརྒྱ་ལྡན་པའི་ཞལ་ཟས་འཛིན། །རྡོ་རྗེ་ཞལ་ཟས་
ནཻ་ཝི་དཡེ། ཡིད་འོང་རོལ་མོའི་ཆ་བྱད་མཐའ་ཡས་ལས། །བྱུང་པའི་གདངས་སྙན་མི་འདྲ་དུ་མ་ཅན། །ཐོས་པས་ལུས་སེམས་གདུང་བ་ཞི་བྱེད་པ། །སྣ་ཚོགས་རོལ་མོའི་སྒྲ་ཡིས་མཆོད་པར་བྱ། ཤཔྟ་
ཞེས་ཉེར་སྤྱོད་རོལ་མོ་དང། གངས་རིའི་མདོག་ཅན་ཞལ་གཅིག་ཕྱག་བཞི་མ། །གཡས་པས་དྲི་མེད་མེ་ལོང་ཌཱ་མ་རུ། །གཡོན་པས་བདེ་སྐྱོང་སྣོད་དང་ཁཊཱཾ་འཛིན། །གཟུགས་ཀྱི་རྡོ་རྗེ་མ་ཡིས་མཆོད་
པར་བྱ། ཨོཾ་ཨཱ་བཛྲ་ཨཱད་རཤེ་ཧཱུཾ། དབང་སྔོན་མདོག་ཅན་  ྾  གཡས་པས་བཻཌཱུར་པི་ཝང་ཌཱ་མ་རུ། །གཡོན་པས་སྒྲ་ཡི་ཝི་ནི། གསེར་གྱི་མདོག་ཅན་  ྾  གཡས་པས་དྲི་ཡི་
དུང་ཆོས་  ྾  གཡོན་པས་  ྾  དྲ་ཡི་  ྾  གནྡྷེ། བྱུ་རུའི་མདོག་ཅན་  ྾  །གཡས་པས་སྦྲང་ཆང་སྣོད་དང་  ྾  གཡོན་པས་  ྾  རོ་ཡི་  ྾  ར་སེ། དུར་པའི་མདོག་ཅན་་གཡས་པས་སྣ་
ཚོགས་གོས་དང་  ྾  གཡོན་པས་  ྾  རེག་བྱའི་  ྾  སྤརཤེ། ཀུནྡའི་མདོག་ཅན་  ྾  གཡས་པས་ཆོས་ཀྱི་འབྱུང་གནས་  ྾  གཡོན་པས་  ྾  ཆོས་དབྱིངས་  ྾  དྷརྨེ། ཞེས་འདོད་ཡོན་དྲུག་དང། སྤྲོ་ན་

[004B] །ཉི་མའི་གཟི་བྱིན་ཕམ་བྱེད་གང་གི་མཐུས། །གླིང་བཞིའི་དཔལ་ལ་འདོད་རྒུར་དབང་བྱེད་བའི། །འཁོར་ལོ་རིན་ཆེན་ནམ་མཁའ་བསྐང་སྟེ་དབུལ་
ཨོཾ་བཛྲ་ཙ་ཀྲ་རཏྣ་པྲ་ཏཱི་ཙྪ་ཧཱུཾ་སཱ་ཧཱ། མཐོ་རིས་བདག་པོའི་ཅོད་པན་དུ་འོས་ཤིང། །དྲི་མ་ཀུན་བྲལ་གཞི་འབར་བཻཌཱུརྱ། །ས་སྟེང་འདོད་རྒུའི་ཆར་གྱིས་འགེང་བྱེད་པ། །ནོར་བུ་རེན་ཆེན་  ྾  མ་ཎི། འཆི་མེད་
མཛེས་པའི་ཚོགས་རྣམས་ལན་བརྒྱར་ཡང། །ཕམ་བྱེད་གཟུགས་དང་ལང་ཚོའི་དཔལ་ཡོན་ཅན། །མཐོང་བས་བདེ་སྟེར་ཀུན་གྱི་ཡིད་འཕྲོག་མ། །བཙུན་མོ་རིན་ཆེན་  ྾  སྟྲཱི། ཡོན་ཏན་དྲུག་ཤེས་
ཕུར་བུའི་ཁེངས་པ་འཕྲོག་འཚེ་བ་མེད་པར་ནོར་འཛིན་དབང་དུ་བྱེད། །ས་ཆེན་སྐྱོང་པའི་བྱ་བ་ཀུན་ལ་མཁས། །བློན་པོ་  ྾  པ་རིའི་ཎ་ཡ་ཀ། གངས་རིའི་དབང་པོར་དོགས་པ་དང་ལྡན་ཞིང། །གསེར་གྱི་དྲ་
བས་གདོང་མཛེས་སྤྱི་གཙུག་མཐོ། །ཕ་རོལ་དགྲ་འཇོམས་འགྱོགས་འགྲོ་ཅང་ཤེས་པ། །གླང་པོ་  ྾  ག་ཛ། སྟོང་གསུམ་ཡུད་ཀྱིས་སྐོར་བྱེད་བང་འགྲོས་ལྡན། །རིན་ཆེན་སྒ་སྲབ་ནོར་བུའི་ལན་ཚར་འཕྱང་
མདོངས་ལྡན་མགྲིན་པའི་སྤུ་ལྟར་ལྟ་ན་སྡུག་རྟ་མཆོག་  ྾  ཨ་ཤྭ། གང་གི་དཔལ་གྱིས་རྨུགས་འཛིན་དབང་པོ་ཡང། །ངེས་པར་སྐྱེང་བྱེད་འབྲུ་དང་རིན་ཆེན་གྱི། །བང་མཛོད་ནམ་ཡང་ཟད་པ་མེད་པ་ཅན།།

[005A]༄༅། །ཁྱིམ་བདག་  ྾  གྲྀ་ཧ་པ་ཏེ། ཞེས་རིན་ཆེན་བདུན་ཏེ་ཕྱི་མཆོད་རྣམས་འབུལ། དེ་ནས་དྲིན་ཅན་རྩ་བ་དང་བརྒྱུད་པར་བཅས་པའི། ཞེས་པ་ནས། མཉེས་པར་གྱུར། ཅེས་པའི་
བར་གྱིས་ནང་གསང་དེ་ཉིད་ཀྱི་མཆོད་པ་འབུལ། སྐུ་བཞིའི་བདག་ཉིད་ཁྱབ་བདག་རྡོ་རྗེ་འཆང། །གང་འདུལ་ཇི་བཞིན་མཆོག་དང་མཐུན་མོང་གི་དངོས་གྲུབ་འདོད་པ་འཇོ་བའི་དབང་གི་རྒྱལ། ཟླ་མེད་རྡོ་རྗེ་ཅན་
ཞབས་ལ་ཕྱག་འཚལ། །ཤེས་བྱའི་དཀྱིལ་འཁོར་ལྷན་སྐྱེས་བདེ་བ་ཆེར། །སྡོམ་མཛད་བཅོམ་ལྡན་དཔའ་བོའི་དབང་ཕྱུག་དང། །དྲན་པས་སྲིད་ཞིའི་བདུང་སེལ་རྗེ་བཙུན་མ། །འཁོར་ལོའི་བདག་པོ་ཡབ་ཡུམ་ལ་
ཕྱག་འཚལ། །ཕྱོགས་ཀྱི་པདྨའི་འདབ་མར་ཚོགས་གཉིས་ཀྱི། །མཛེས་སྡུག་ལང་ཚོ་རྒྱས་པའི་འཇོ་སྒེག་གིས། །དཔའ་བོའི་བརྟན་པ་འཕྲོག་པའི་རྣམ་འགྱུར་ཅན། །བདེ་ཆེན་ལྷ་མོ་བཞི་ལ་ཕྱག་འཚལ་
ལོ༑ ༑སྒྲིབ་བྲལ་ལྷན་སྐྱེས་བདེ་བའི་ངོ་བོ་ཉིད། །སྣ་ཚོགས་སྒྱུ་འཕྲུལ་དྲ་བའི་རོལ་བ་ལས། །དག་པའི་བརྟན་དང་གཡོ་བའི་རང་བཞིན་གྱི། །རྟེན་དང་བརྟེན་པར་སྤྲུལ་ལ་ཕྱག་འཚལ་ལོ། །དེ་ལྟར་བསྟོད་པས་
རྗེ་བཙུན་ཡབ་ཡུམ་གྱིས། །དགྱེས་བཞིན་འབྲལ་མེད་རྗེས་སུ་བཟུང་བའི་མཐུས། །བདེ་ཆེན་ལྷན་སྐྱེས་དགའ་བས་མྱོས་ཐོབ་སྟེ། །སྐུ་གསུམ་གོ་འཕང་ཚེ་འདིར་ཐོབ་པར་ཤོག་ཅེས་བསྟོད་ལ་བདག་བསྐྱེད་
[005B] །དེ་ནས་གཏོར་མ་ནང་མཆོད་ལྟར་བྱིན་གྱིས་བརླབས་ལ། ལྷ་རྣམས་ཀྱི་ལྗགས་ལ་ཧཱུཾ་ལས་སྐྱེས་པའི་རྡོ་རྗེ་རྩེ་མོ་གསུམ་པ་ནས་འབྲུ་ཙམ་འཁོད་པའི་འོད་ཟེར་གྱི་སྦུ་གུས་གཏོར་མའི་
བཅུད་དྲངས་ཏེ་གསོལ་བར་གྱུར། ཨོཾ་བཛྲ་ཨ་ར་ལི་ཧོཿ་ཛཿ་ཧཱུཾ་བཾ་ཧོཿ་བཛྲ་ཊཱ་ཀི་ནཡ་ས་མ་ཡ་སྟཾ། །ཏྲི་ཤྱ་ཧཿ་ལན་གསུམ་གྱིས་ཕུལ། ཕྱི་ནང་གིས་མཆོད་ཅིང་བསྟོང་ལ། །སྲིད་པ་དང་མཉམ་ཞི་བ་ཆགས་བཅོམ་
ཀུན་ཏུ་རྟོག་པ་འཇོམས། །ཁྱོད་ནི་དངོས་པོ་མཐའ་ངག་མཁའ་ལྟར་གཟིགས་པ་དང་ལྡན་པ། །མགོན་པོ་ཤིན་ཏུ་བརྩེ་བ་ལྕི་བའི་ཆུས་བརླན་ཐུགས་ཀྱི་ཆུས། །མཛོད་ཅིག་ལྷ་མོ་རྣམས་ཀྱིས་བདག་ལ་ཤིན་ཏུ་རྗེས་
བརྩེར་མཛོད། ཅེས་འདོད་དོན་ལ་གསོལ་བ་གདབ་པོ། །དེ་ནས་ཕྱི་རོལ་དུ་མཆོད་གཏོར་བྱིན་གྱིས་བརླབས་ལ། ཕཻཾ༑ ཐུགས་ཀའི་ཧཱུཾ་གི་འོད་ཟེར་གྱིས། དུར་ཁྲོད་བརྒྱད་ན་གནས་པའི་ཕྱོགས་སྐྱོང་ཞིང་
སྐྱོང་ཀླུ་ལ་སོགས་པ་སྤྱན་དྲངས། ཕྱོགས་མཚམས་བརྒྱད་དུ་འཁོད་པ་སྐད་ཅིག་གིས་འདོ་གསལ་དུ་བཅུག་པ་ལས། བདེ་མཆོག་ཡབ་ཡུམ་གྱི་སྐུར་བཞེངས་པའི་ལྗགས་ལ་ཧཱུཾ་ལས་སྐྱེས་པའི་་གསོལ་
བར་གྱུར། ཨོཾ་ཁ་ཁ་ཁཱ་ཧི་ཁཱ་ཧི། སརྦ་ཀྵ། རཀྷ་ས་བྷཱུ་ཏ། པྲེ་ཏ། པི་ཤཱ་ཙ། ཨཱུནྨ་ད། ཨ་པ་སྨ་ར། བཛྲ་ཊཱ་ཀཱ་ཌཱ་ཀི་ནཡ་དཾ་ཡ། ཨི་མཾ་བ་ལིཾ་གྲི་ཧཱ་ནྟུ། ས་མ་ཡ་ར་ཀྵ་ནྟུ། མ་མ་སརྦ་སི་དཧི་མམེ་པྲ་

[006A]༄༅། །ཡཙྪནྟུ། ཡ་ཐེ་བཾ། ཡ་ཐེ་ཤྚཾ། བཧུ་ཛ་ཐ། པི་པཱ་ཐ། ཛཱི་གྷྲ་ཐ། མཱ་ཏི་ཀྲ་མ་ཐ། མ་མ་སརྦ་ཀརྟ་ཡཱ་སང་སུ་ཁཾ་བི་ཤུདྷ་ཡ། ས་ཧ་ཡི་ཀ་བྷ་བནྟུ་ཧཱུཾ་ཧཱུཾ་ཕཊ་ཕཊ་སཱ་ཧཱ། ལན་གཉིས་ཀྱིས་
ཕུལ༑ ཨོཾ་ཨྲྒྷཾ་པྲ་ཏཱི་ཙྪ་སཱ་ཧཱ། ཨོཾ་པཱ་དྱཾ་པྲ་ཏཱི་ཙྪ་སཱ་ཧཱ། ཨོཾ་བཛྲ་པུཥྤེ་ཨཿ་ཧཱུཾ་ནས་ཤཔྟ་ཨཱ་ཧཱུཾ་གི་བར་གྱིག་མཆོད། ཕྱོགས་སྐྱོང་ཞིང་སྐྱོང་ཀླུ་ལ་སོགས་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ་གིས་ནང་མཆོད་
ཕུལ༑ བསྟན་པ་སྲུང་དང་འགྲོ་བའི་དོན་མཛད་ཕྱིར། །ཐུགས་དམ་བཅས་ཤིང་ཞལ་གྱིས་འཆེས་པ་རྣམས། །དཔལ་ཆེན་བཀའ་སྡོད་ཡིད་ལྟར་མགྱོགས་པ་ཡི། །འཇིགས་པའི་གཟུགས་
ཅན་དྲག་གཏུམ་མི་བཟང་པ། །གདུག་པ་འདུལ་མཛད་ནག་པོའི་ཕྱོགས་རྣམས་འཇོམས། །རྣལ་འབྱོར་ལས་ལ་འབྲས་བུ་སྟེར་མཛད་ཅིང། །མཐུ་སྟོབས་བྱིན་རླབས་བསམ་གྱིས་མི་ཁྱབ་པའི། །
གནོད་སྦྱིན་ཚོགས་སོགས་བརྒྱད་ལ་ཕྱག་འཚལ་ལོ། །སྡེ་བརྒྱད་བཙུན་མོ་སྲས་དང་གཡོག་བཅས་པས། །དངོས་གྲུབ་ཀུན་གྱི་བཀའ་དྲིན་བདག་ལ་སྩོལ། ཅེས་འཕྲིན་ལས་བཅོལ་ལ། ཨོཾ་བཛྲ་
མུཿ་འཇིག་སྟེན་པ་རྣམས་རང་གནས་སུ་གཤེགས་པར་གྱུར། ཅེས་བརྗོད་ཅིང། སྤྲོ་ན་ཉེ་རིག་དང་སྒོ་དབྱེ་མདོར་བསྡུས་བྱའོ།།    ༈    མཎྜལ་ཕུལ་ཏེ། དགའ་

[006B] སློབ་དཔོན་ཁྱོད་ནི་དགོངས་སུ་གསོལ། །བྱང་ཆུབ་ཆེན་པོའི་ཚུལ་བརྟན་པ། །མགོན་པོ་ཆེན་པོ་བདག་འཚལ་ལོ། །དམ་ཚིག་དེ་ཉིད་བདག་ལ་སྩོལ། །སྡོམ་པ་རྣམས་ཀྱང་
བདག་ལ་རྩོལ། །སངས་རྒྱས་ཆོས་དང་དགེ་འདུན་ཏེ། སྐྱབས་གསུམ་དག་ཀྱང་བདག་ལ་སྩོལ། །ཐར་བ་ཆེན་པོའི་གྲོང་མཆོག་ཏུ། །མགོན་པོ་བདག་ནི་འཇུག་པར་འཚལ། །ལན་གསུམ་གྱིས་གསོལ་བ་
བདབ། ཨོཾ་ཙཀྵུ་བནྡྷཾ་བ་ར་མ་ན་ཡ་ཧཱུཾ་གིས་མིག་དར་བཅིང། ཨཱ་ཁཾ་བི་ར་ཧཱུཾ་གིས་མེ་ཏོག་བླང། ཁཎྜ་རོ་ཧེས་བསངས། རང་ཉིད་ཧེ་རུ་ཀར་གསལ་བའི་གནས་གསུམ་དུ་ཨོཾ་ཨཱ་ཧཱུཾ་གིས་མཚན་པར་གྱུར་
ཅེས་བྱིན་གྱིས་བརླབ། བུ་ཁྱོད་སུ་ཡིན་ཅི་ལ་དགའ། །སྐལ་བཟང་བདག་ནི་བདེ་ཆེན་ལའོ། །དེ་ཡིས་བུ་ལ་ཅི་ཞིག་བྱ། །སངས་རྒྱས་མཆོག་གི་དམ་ཚིག་གོ། ཞེས་དྲི་ལན་བྱ། དཀོན་མཆོག་གསུམ་
ལ་བདག་སྐྱབས་མཆི། ཞེས་སོགས་ལན་གསུམ་གྱིས་བྱང་སྡོམ་དང། སངས་རྒྱས་བྱང་ཆུབ་སེམས་དཔའ་ཀུན། ཞེས་སོགས་ལན་གསུམ་གྱིས་སྔགས་སྡོམ་གཟུང། རང་གི་སྙིང་གར་ཟླ་བ་ལ་
གནས་པའི་རྡོ་རྗེ་དཀར་པོ་ཀུན་རྫོབ་དང་དོན་དམ་བྱང་སེམས་ཀྱི་ངོ་བོར་གྱུར། ཨོཾ་སརྦ་ཡོ་ག་རྩི་ཏྟ་ཨུཏྤ་ཏ་ཡཱ་མི། ཞེས་ཐམས་ཅད་རྣལ་འབྱོར་གྱི་སེམས་བསྐྱེད། ཨོཾ་སུ་ར་ཏེ་ས་མ་ཡ་སྟཾ་ཧོཿ་སིདྡྷྱ་བཛྲ་

[007A]༄༅། །ཡ་ཐཱ་སུ་ཁ། ཞེས་བརྟན་པར་བྱ། དེང་ཁྱོད་ལ་དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རློབ་པར་འགྱུར་གྱིས། ཁྱོད་ཀྱིས་ཀྱང་དེ་བཞིན་གཤེགས་པ་ཐམས་ཅད་ཀྱི་
མཆོག་ཏུ་གསང་བའི་དཀྱིལ་འཁོར་འདི་དཀྱིལ་འཁོར་དུ་མ་ཞུགས་པ་རྣམས་ལ་སྨྲ་བར་མི་བྱ་ཞིང་མ་དད་པ་རྣམས་ལ་ཡང་མ་ཡིན་ནོ། ཞེས་གསང་བར་གདམས།    ༈    ཞེས་
ཁྲིད་ནས། ཨཱ་ཁཾ་བའི་ར་ཧཱུཾ། ཞེས་ནང་དུ་ཞུགས། མ་ཧཱ་ར་ཏ་སུ་དྲྀ་ཌྷ་སུ་ཏོ་ཤོ་སུ་སུ་ཁོ་བཛྲ་སཏ་ཨཱ་དྱ་སིདྡྷ་མཾ། ཞེས་གཡོན་སྐོར་གསུམ་བྱ། ཨོཾ་ན་མསྟེ་ཧཱུཾ། ན་མཱ་མི་ཧཱུཾ། ན་མོ་ན་མཿ་ཧཱུཾ་སཱ་ཧཱ། ཞེས་
ཕྱག་བྱ། དེ་ནས། ཁྱོད་ཀྱིས་དམ་ཚིག་རྡོ་རྗེ་འདི། །འགའ་ལ་སྨྲས་ན་མགོ་བོ་འགེམས། ཞེས་དང། ཧེ་རུ་ཀ་དཔལ་དེང་ཁྱོད་ཀྱི། །སྙིང་ལ་ཡང་དག་ཞུགས་པར་གྱུར། །གལ་ཏེ་ཚུལ་འདི་སྨྲས་ན་ནི། །དེ་
མ་ཐག་ཏུ་དྲལ་ཏེ་གཤེགས། ཞེས་རྩ་ལྟུང་བདུན་པ་དང། འདི་ནི་བུ་ཁྱོད་བདུད་རྩི་སྟེ། །མ་བསྲུངས་སྲེག་པར་བྱེད་པའི་དུག། །བསྲུངས་ན་དངོས་གྲུབ་འགྱུར་བ་སྟེ། །བདུང་རྩི་ལྔ་ཡི་ཆུས་འགྲུབ་པའོ། ཨོཾ་
པཉྩ་ཨ་མྲྀ་ཏ་ཨུ་ད་ཀ་ཐཿ་ཐཿ་ཐཿ་ཞེས་དམ་ཚིག་སྤྱི་དང། རྡོ་རྗེ་འཛིན་པ་ང་ཡིན་གྱིས། །ཁྱོད་ཀྱིས་སྨད་པར་མི་བྱ་ཞིང། །དམ་ཚིག་འགལ་བར་མི་བྱ་སྟེ། །དམྱལ་ལ་སོགས་པར་འགྲོ་འགྱུར་

[007B] ཞེས་རྩ་ལྟུང་དང་པོ་ལ་དམ་བཞག་བྱ། དེ་ནས། དཔའ་བོ་དང་རྣལ་འབྱོར་མ་ཐམས་ཅད་ཀྱིས་བྱིན་གྱིས་རློགས་ཤིག་དཔལ་ཧེ་རུ་ཀ་བདག་ལ་དབབ་པར་མཛོད་ཅིག་ཅེས་གསོལ་བ་གདབ་
བླ་མ་དང་གཙོ་བོ་ཐ་མི་དང་པའི་ཐུགས་ཀའི་ཧཱུཾ་གི་འོད་ཟེར་གྱིས། སངས་རྒྱས་དང་བྱང་སེམས། དཔའ་བོ་དང་རྣལ་འབྱོར་མ་ཐམས་ཅད་འཁོར་ལོ་བདེ་མཆོག་གི་ལྷའི་རྣམ་པར་སྤྱན་དྲངས། རང་གི་ལུས་
ལ་ཆར་ཆེན་པོ་བབ་པ་བཞིན་དུ་བ་སྤུའི་སྒོ་ཐམས་ཅད་ནས་ཞུགས་ཤིང་གཉིས་སུ་མེད་པར་ཐིམ་པར་གྱུར། ཡི་གེ་བདུན་པ་དང། ཨོཾ་ཏིཥྚྷ་མ་ཧཱ་ཀྲོ་དྷ་ཨཱ་བེ་ཤ་ཡ་ཧཱུཾ། ཞེས་བཟླས་ཏེ་ཡེ་ཤེས་དབབ་
ཏིཥྛ་བཛྲ། ཞེས་བརྟན་པར་བྱ།    ༈    ཨོཾ་པྲ་ཏཱི་ཙྪ་བཛྲ་ཧོཿ་ཞེས་མེ་ཏོག་དོར། ཨོཾ་པྲ་ཏི་གྲིཧྞ་སྟྭཾ་ཨེ་མཾ་ས་ཏྭ་མ་ཧཱ་བ་ལ། ཞེས་མགོ་ལ་བཅིང། ཧེ་རུ་ཀ་དཔལ་དེང་ཁྱོད་ཀྱི། །མིག་
འབྱེད་པར་ནི་བརྩོན་པར་མཛད། །ཕྱེ་བས་ཐམས་ཅད་མཐོང་འགྱུར་བའི། །རྡོ་རྗེའི་མིག་ནི་བླ་ན་མེད། ཨོཾ་འྫྲ་ནེ་ཏྲ་ཨ་པ་ཧ་ར་ཕ་ཊ་ལཾ་ཧྲཱི་ཞེས་མིག་དར་བསལ། ཧེ་བཛྲ་པཱ་ཤྱ། ཞེས་ལྟ་བར་བསྐུལ་
བས༑ དཔལ་འཁོར་ལོ་བདེ་མཆོག་ལྷ་ལྔའི་རྟེན་དང་བརྟེན་པར་བཅས་པའི་དཀྱིལ་འཁོར་ཐམས་ཅད་མངོན་སུམ་དུ་མཐོང་བར་གྱུར་པར་བསམ་མོ།།    ༈    ཆོས་

[008A]༄༅། །བདེན་བདག་ཉིད་བསམ་མི་ཁྱབ། །བདག་ལ་དབང་ནི་བསྐུར་བར་མཛོད། ཅེས་ལན་གསུམ་གསོལ་བ་གདབ། བདག་དང་བུམ་ཆུ་ཁཎྜ་རོ་ཧིས་བསངས། སྭ་བྷཱ་ཝས་སྦྱངས། སྟོང་
པའི་ངང་ལས་པད་ཉིའི་སྟེང་དུ་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ལས། མི་བསྐྱོད་པ་སྔོན་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་མཱ་མ་ཀི་སྔོན་མོ་གྲི་གུག་དང་ཐོད་པ་འཛིན་པ་ལ་འཁྱུད་
པའི་དཔྲལ་བར་ཨོཾ། མགྲིན་པར་ཨཱ་ཐུགས་ཀར་ཧཱུཾ། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་ཡེ་ཤེས་པ་དང་དབང་གི་ལྷ་རྣམས་སྤྱན་དྲངས། ཕཻཾ། ཛཿ་ཧཱུཾ་བཾ་ཧོཿ་གཉིས་
སུ་མེད་པར་གྱུར། དབང་གི་ལྷས་དབང་རྫས་ཀྱི་ལྷ་ལ་དབང་བསྐུར། རྡོ་རྗེ་སེམས་དཔས་དབུ་བརྒྱན་པར་གྱུར། ཨོཾ་ཨརྒྷཾ་ནས། ཤཔྟ་པྲ་ཏཱི་ཙྪ་ཧཱུཾ་སཱ་ཧཱའི་བར་གྱིས་མཆོད། ཡབ་ཡུམ་སྙོམས་འཇུག་
གིས་ཞུ་བའི་བུམ་ཆུར་གྱུར། ཅེས་བསྐྱེད། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས། དབང་གི་ལྷ་དཔལ་འཁོར་ལོ་སྡོམ་པའི་རྟེན་དང་བརྟེན་བའི་དཀྱིལ་འཁོར་སྤྱན་དྲངས། སྔར་
ལྟར་མཆོད། དེ་བཞིན་གཤེགས་པ་ཐམས་ཅད་ཀྱིས་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། སྒོ་མཚམས་མ་བརྒྱད་ཀྱིས་བགེགས་བསྐྲད། དཔའ་བོ་རྣམས་ཀྱིས་ཤིས་

[008B] དཔའ་མོ་རྣམས་ཀྱིས་རྡོ་རྗེའི་གླུ་ལེན། གཟུགས་རྡོ་རྗེ་མ་ལ་སོགས་པས་མཆོད། གཙོ་བོས་དབང་བསྐུར་བའི་དགོངས་པ་མཛད། ཡུམ་བཞི་ཕག་མོ་དང་བཅས་པས་རིན་པོ་ཆེའི་བུམ་པ་བདུང་རྩི་
ལྔས་གང་བ་བཟུང་སྟེ་སྤྱི་བོ་ནས་དབང་བསྐུར་བར་གྱུར། བཀྲ་ཤིས་གང་ཞིག་ཆོས་ཀྱི་དབྱིངས་ལས་ངེས་འབྱུང་བ། །ཧེ་རུ་ཀ་དཔལ་འཇིགས་བྱེད་རྒྱལ་པོ་འབར་བའི་སྐུ། །ཤེས་རབ་ཕག་མོའི་པདྨར་རྡོ་རྗེས་
རོལ་མཛད་པའི། །བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག་ཅེས་ཤིས་པ་བརྗོད། དབང་བསྐུར་རྡོ་རྗེ་ཆེན་པོ་ནི། །ཁམས་གསུམ་ཀུན་གྱིས་ཕྱག་བྱས་པ། །སངས་རྒྱས་ཀུན་གྱི་
གསང་གསུམ་གྱི། །གནས་ལས་བྱུང་བ་སྤྱིན་པར་བྱ། ཨོཾ་ཙ་ཀྲ་བའེ་ར་སྟྭི། ཨ་བཧི་ཥི་ཉྩ་མི། ཞེས་དབང་བསྐུར་བས་ལུས་ཐམས་ཅད་གང། བདེ་བ་ཆེན་པོ་མྱོང། དྲི་མ་ཐམས་ཅད་དག་ཆུའི་
ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་མི་བས་ཡོད་པས་དབུ་བརྒྱན་པར་གྱུར། ཛཿ་ཧཱུཾ་བཾ་ཧོཿ་དབང་ལྷ་རྣམས་རང་གི་བ་སྤུའི་སྒོ་ནས་ཐིམ་པར་གྱུར། རང་ལ་སྔར་ལྟར་མཆོད། དེ་ལྟར་
ཆུའི་དབང་ཐོབ་པས་རྣམ་པར་ཤེས་པའི་ཕུང་པོ་གནས་བསྒྱུར་ཏེ། ཆོས་ཀྱི་དབྱིངས་ཀྱི་ཡེ་ཤེས་མངོན་དུ་བྱས་སོ། །ཞེས་དག་པ་བརྗོད།    ༈    །དེ་ནས་བདག་དང་ཅོད་པན་བསངས་

[009A]༄༅། །སྦྱངས། སྟོང་པའི་ངང་ལས་པད་ཉིའི་སྟེང་དུ་ཨཾ་ལས་རིན་པོ་ཆེ་ཨཾ་གིས་མཚན་པ་ལས་རིན་འབྱུང་སེར་པོ་ཞལ་གཅིག་ཕྱག་གཉིས་ཀྱིས་རིན་པོ་ཆེ་དང་དྲིལ་བུ་འཛིན་པས་རིན་ཆེ་སྒྲོལ་
མ་སེར་མོ་གྲི་གུག་དང་་ཞུ་བའི་ཅོད་པན་དུ་གྱུར་་གནས་ལས་བྱུང་བ་སྦྱིན་པར་བྱ། ཡུམ་གྱི་ཉེ་སྙིང་དང་རྣལ་འབྱོར་མ་བཞིའི་སྔགས་སྤྲེལ་ནས་བརྗོད། ཨོཾ་སརྦ་ཏ་ཐཱ་ག་ཏེ་ཨ་བཧི་སྲེ་ ཞེས་དབང་
བསྐུར་བས་་གྱུར་པ་ལས་རིན་འབྱུང་གིས་དབུ་བརྒྱན་པར་གྱུན། ཛཿ་ཧཱུཾ་་དེ་ལྟར་ཅོད་པན་གྱི་དབང་ཐོབ་པས་ཚོར་བའི་ཕུང་པོ་གནས་བསྒྱུར་ཏེ། མཉམ་པ་ཉིད་ཀྱི་ཡེ་ཤེས་མདོན་དུ་བྱས་སོ། ཞེས་དག་པ་བརྗོད་
   ༈    །དེ་ནས་བདག་དང་རྡོ་རྗེ་བསངས་སྦྱངས། སྟོང་པའི་ངང་ལས་པད་ཉིའ་སྟེང་དུ་ཛི་ལས་པདྨི་ཛྲཾ་གིས་མཚན་པ་ལས་འོད་དཔག་མེད་དམར་པོ་ཞལ་གཅིག་ཕྱག་གཉིས་ཀྱིས་པདྨ་དང་དྲིལ་བུ་འཛིན་པས་གོས་དཀར་མོ་
དམར་མོ་གྲི་གུག་དང་་ཞུ་བའི་རྡོ་རྗེར་ ་སྦྱིན་པར་བྱ། ཧེ་རུ་ཀ་དཔལ་དབང་སོགས་ཀྱིས། །དེང་ཁྱོད་བདག་པོར་དབང་བསྐུར་འགྱུར། །འདི་དེ་སངས་རྒྱས་ཐམས་ཅད་ཉིད། །རབ་ཏུ་གྲུབ་ཕྱིར་རྡོ་རྗེ་ཟུངས། ཨོཾ་ས་རྡ་
ཏ་ཐཱ་་གྱུར་པ་ལས་འོད་དཔག་མེད་ཀྱིས་དབུ་བརྒྱན་པར་གྱུར། ཛཿ་ཧཱུཾ་་དེ་ལྟར་རྡོ་རྗེའི་དབང་ཐོབ་པས་འདུ་ཤེས་ཀྱི་ཕུང་པོ་གནས་བསྒྱུར་ཏེ། སོ་སོར་རྟོག་པའི་ཡེ་ཤེས་མངོན་དུ་བྱས་སོ། ཞེས་དག་པ་བརྗོད་དེ་

[009B] སྟོང་པའི་ངང་ལས་པད་ཉིའི་སྟེང་དུ་ཁཾ་ལས་རལ་གྲི་ཁཾ་གིས་མཚན་པ་ལས་དོན་གྲུབ་ལྗང་གུ་ཞལ་གཅིག་ཕྱག་གཉིས་ཀྱིས་རལ་གྲི་དང་དྲིལ་བུ་འཛིན་པས་དམ་ཚིག་སྒྲོལ་མ་ལྗང་
གུ་གྲི་གུག་དང་་ཞུ་བའི་དྲིལ་བུར་གྱུར་་སྦྱིན་པར་བྱ། འདི་ནི་རྣལ་འབྱོར་མ་ཀུན་གྱི། །དྲིལ་བུ་སྒྲ་ཀུན་རྗེས་འགྲོར་བཤད། །ཁྱོད་ཀྱིས་ཀྱང་ནི་རྟག་ཏུ་བཅང། །བྱང་ཆུབ་མཆོག་ཏུ་རྒྱལ་བ་བཞེད། ཨོཾ་སརྦ་ཏ་ཐཱ་་
གྱུར་པ་ལས་དོན་གྲུབ་ཀྱིས་དབུ་བརྒྱན་པར་གྱུར། ཛཿ་ཧཱུཾ་་དེ་ལྟར་དྲིལ་བུའི་དབང་ཐོབ་པས་འདུ་བྱེད་ཀྱི་ཕུང་པོ་གནས་བསྒྱུར་ཏེ། བྱ་བ་གྲུབ་བའི་ཡེ་ཤེས་མངོན་དུ་བྱས་སོ། །ཞེས་དག་པ་བརྗོད།    ༈   
རང་ཉིད་བསངས་སྦྱངས། སྟོང་པའི་དང་ལས་པད་ཟླའི་སྟེང་དུ་བྷཱཾ་ལས་འཁོར་ལོ་བྷཱུཾ་གྱིས་མཚན་པ་ལས་རང་ཉིད་རྣམ་སྣང་དཀར་པོ་ཞལ་གཅིག་ཕྱག་གཉིས་ཀྱིས་འཁོར་ལོ་དང་དྲིལ་བུ་འཛིན་པས་སྤྱན་མ་དཀར་མོ་
གྲི་གུག་དང་་ཡེ་ཤེས་པ་སྤྱན་དྲངས། ཕཻཾ༑ ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། བླ་མ་དང་གཙོ་བོ་ཐ་མི་དད་པའི་་སྤྱིན་པར་བྱ༑ ཨོཾ་བཛྲ་སཏ་སྟྭཾ་ཨ་བཧི་ཥཱི་ཉྩ་མི། བཛྲ་ནཱ་མ་ཨ་བཧི་ཥེ་ཀ་ཏ། ཀྱཻ་དཔལ་ཚེ་གེ་མོ་རྡོ་རྗེ་
ཞེས་བྱ་བའི་དེ་བཞིན་གཤེགས་པའོ། །ཨོཾ་སརྦ་ཏ་ཐཱ་་གྱུར་པ་ལས་རྣམ་སྣང་གིས་དབུ་བརྒྱན་པར་གྱུར། ཛཿ་ཧཱུཾ་་དེ་ལྟར་མིང་གི་དབང་ཐོབ་པས་གཟུགས་ཀྱི་ཕུང་པོ་གནས་བསྒྱུར་ཏེ། མེ་ལོང་ལྟ་བུའི་ཡེ་ཤེས་

[010A]༄༅། །མདོན་དུ་བྱས་སོ། ཞེས་དག་པ་བརྗོད།    ༈    བླ་མ་དང་གཙོ་བོ་ཐ་མི་དང་པའི་ཐུགས་ཀ་ནས་སྙིང་པོའི་སྔགས་འཕྲེང་བྱུང་བ་ཞལ་ནས་ཐོན། རང་གི་ཁ་
ནས་ཞུགས་ཏེ་སྙིང་གར་ཧཱུཾ་གི་མཐར་འཁོད་པའི་འོད་ཟེར་གྱིས་སྡིག་སྒྲིབ་ཐམས་ཅད་སྦྱངས་པར་གྱུར། ཨོཾ་ཤྲཱི་བཛྲ་་རཾ་སཱ་ཧཱ། གསུམ། བཅོམ་ལྡན་བདག་ལ་སྩལ་ལགས་ཀྱིས། །བཅོམ་ལྡན་བདག་
ལ་བྱིན་གྱིས་རློབས། གསུམ། བཅོམ་ལྡན་འདི་ལ་སྩལ་ལགས་ཀྱིས། །བཅོམ་ལྡན་འདི་ལ་བྱིན་གྱིས་རློབས། དཔལ་འཁོར་ལོ་བདེ་མཆོག་གི་སྐུ་གསུང་ཐུགས་ཀྱི་བྱིན་རླབས་ཐམས་ཅད་འཇུག་
པར་གྱུར་ཅིག་ཅེས་སྔགས་དབང་བྱ།    ༈    རང་ཉིད་རྡོ་རྗེ་སེམས་དཔའ་དཀར་པོ་ཡུམ་དང་བཅས་པར་གྱུར། ཧཱུཾ་ལས་བྱུང་བའི་རྡོ་རྗེ། ཡེ་ཤེས་ལྔའི་རང་བཞིན་གྱི་རྡོ་རྗེའི་བརྟུལ་
ཞུགས་དང་མི་འབྲལ་བར་གྱིས་ཤིག་ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མ་ཡ་ཏི་ཥྛ་ཨ་ཥ་སྟཾ། དྷ་ར་ཡཱ་མི་ཨོཾ། ཧ་ཧ་ཧ་ཧ་ཧི། སྙིང་གའི་ནང་དུ་ཡང་རྡོར་སེམས་ཡབ་ཡུམ་འོད་འཕྲོ་བ་གཅིག་བཞུགས་པར་
གྱུར༑ ཅེས་རྡོ་རྗེའི་བརྟུལ་ཞུགས་བླང།།    ༈    རང་ཉིད་ཧེ་རུ་ཀ་སྔོན་པོ་ཞལ་བཞི་ཕྱག་བཅུ་གཉིས་པ་ཡུམ་དང་བཅས་པར་གྱུར། ཡབ་ཡུམ་གྱི་སྙིང་པོ་གསུམ་རེ་བཟླ། ཁ་ཊཾ་ག་ལྷའི་སྐུ་བདེ་
[010B] ཌཱ་མ་རུ་ཤེས་རབ་སྟོང་པ་ཉིད། ཐོང་པ་བདེ་སྟོང་དབྱེར་མེད་དུ་སྦྱོང་བ། ཚངས་སྐུད་རྣམ་པར་མི་རྟོག་པའི་མཚོན་བྱད་དུ་ཤེས་པར་གྱིས་ལ་དེ་དག་དང་མི་འབྲལ་བར་གྱིས་ཤིག་སྙིང་གའི་ནང་དུ་ཧེ་
རུ་ཀ་ཡབ་ཡུམ་མཚོན་གང་བ་གཅིག་བཞུགས་པར་གྱུར། ཅེས་སྤྱོད་པའི་བརྟུལ་ཞུགས་བླང།    ༈    ཧེ་རུ་ཀ་དཔལ་
ཞེས་བྱ་བའི། །དེ་བཞིན་གཤེགས་པ་ཉིད་ཡིན་ནོ། །ཤྲཱེ་ཧེ་རུ་ཀ་ཊཱ་ཀི་ནཱི་ནཱ་མ་སརྦ་ཏ་ཐ་ག་ཏ་སིདྡྷི་ས་མ་ཡ་སྟཱཾ་བྷཱུ་རྦྷཱུ་བ་སྭཿ་བདུད་ཚོགས་ཀུན་ལས་རྣམ་རྒྱལ་ཞིང། །གྲོང་ཁྱེར་མཆོག་ཏུ་ཞུགས་པ་ཡིན། ཅེས་ལུང་
བསྟན་ཅིང་དབུགས་དབྱུང།    ༈    ཕྱིར་མི་ལྡོག་པའི་དབང་བསྐུར་ཚེ། །དཔའ་བོ་ཆེན་པོ་བདག་ལ་སྩོལ། །འགྲོ་བ་མཚན་མ་མེད་བྱེད་པ། །དེ་ནི་ད་འདིར་མཛད་དུ་གསོལ། ཞེས་
ལན་གསུམ་གསོལ་བ་གདབ། རང་ཉིད་བསངས་སྦྱངས། སྟོང་པའི་ངང་ལས་སེང་ཁྲི་པད་ཉིའི་སྟེང་དུ་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ལས་པད་ཉིད་རྡོ་རྗེ་འཆང་སྔོན་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་བྲིལ་བུ་འཛིན་པ་
རྡོ་རྗེ་སྙེམས་མ་སྔོན་མོ་གྲི་གུག་དང་ཡེ་ཤེས་པ་སྤྱན་དྲངས། ཕཻཾ༑ ཛ་ཧཱུཾ་བཾ་ཧོཿ་གཉིས་སུ་མེད་པར་གྱུར་པའི་སྟེང་དུ་གདུགས། གཡས་སུ་རྒྱལ་མཚན། གཡོན་དུ་བ་ངན། མཐའ་སྐོར་དུ་མཆོད་པའི་སྤྲིན་དང་བཅས་པར་གྱུར་

[011A]༄༅། །རྡོ་རྗེ་དང་དྲིལ་བུ་བསངས་སྦྱངས། སྟོང་པའི་ངང་ལས་ཧཱུཾ་ལས་བྱུང་བའི་རྡོ་རྗེ་སེམས་དཔའི་ངོ་བོ་དང། ཨོཾ་ལས་བྱུང་བའི་དྲིལ་བུ་རྡོ་རྗེ་སྙེམས་མའི་ངོ་བོར་གྱུར། ཅེས་
བསྐྱེད་ཨོཾ་མ་ཧཱ་བཛྲ་ཧཱུཾ། སྟོང་པ་ཉིད་དང་དབྱེར་མེད་པའི་བདེ་བ་ཆེན་པོའི་ཡེ་ཤེས་ནི་གསང་བའི་རྡོ་རྗེ་ཡིན་ལ། དེ་དྲན་པའི་དོན་དུ་རྡོ་རྗེ་ཟུངས་ཤིག་ཅེས་དང། ཨོཾ་བྫྲ་གྷཎྜེ་ཨཿ་ཆོས་ཐམས་
ཅད་རང་བཞིན་མེད་པའི་སྒྲ་དྲིལ་བུས་སྒྲོག་པར་སེམས་པའི་སྒོ་ནས་དྲིལ་བུ་ཟུངས་ཤིག་ཅེས་དང། རང་གི་ལུས་ལྷའི་སྐུ་ཕྱག་རྒྱ་ཆེན་པོར་སྒོམ་པ་ནི་འདར་མི་རུང་བའི་ཕྱག་རྒྱའི་དམ་ཚིག་ཡིན་
ལ༑ དེ་དང་ཡེ་ཤེས་ཀྱི་ཕྱག་རྒྱ་གཉིས་མཉམ་པར་སྦྱར་ཏེ་དངོས་གྲུབ་ཐམས་ཅད་བསྒྲུབ་པར་བྱའོ། ཞེས་དམ་ཚིག་གསུམ་གཟུང། རང་རྡོ་རྗེ་འཆང་ཡབ་ཡུམ་འཁྱུད་པ་ལ་བརྟེན་ནས་བྱུང་བའི་
བདེ་བ་དང་སྟོང་པ་ཉིད་དབྱེར་མེད་དུ་སྦྱར་བ་དེ་རྡོ་རྗེ་སློབ་དཔོན་གྱི་དབང་གི་ངོ་བོ་ཡིན་ནོ། ཞེས་བརྗོད། བླ་མ་དང་གཙོ་བོ་ཐ་མི་དད་པའི་ཞེས་སོགས་དབང་ལྷ་སྤྱན་འདྲེན་ནས། མི་བསྐྱོད་པས་དབུ་
བརྒྱན་པར་གྱུར། ཅེས་པའི་བར་ཆུ་དབང་ལྟར་ལ། ཛཿ་ཧཱུཾ་བཾ་ཧོཿ་དབང་ལྷ་རྣམས་རང་གི་སྤྱི་བོ་ནས་ཐིམ་པར་གྱུར། ཨོཾ་སུ་པྲཏི་ཥྛ་བ་ཛྲེ་སཱ་ཧཱ། ཞེས་བརྟན་པར་བྱས་ལ་སྔར་ལྟར་མཆོད་དོ་

[011B] བདེ་སྟོང་དབྱེར་མི་ཕྱེད་པའི་དེ་ཉིད་རིག་པའི་སྒོ་ནས་འདོད་པའི་ཡོན་ཏན་ལྔ་ལ་ལོངས་སྤྱོད་པར་བྱའོ། །ཞེས་འདོད་ཡོན་ལ་སྤྱོད་པ་དང། བདག་ཉིད་དཔའ་བོ་དང་རྣལ་འབྱོར་མ་འདུས་
པའི་ངོ་བོ་ཧེ་རུ་ཀར་བལྟས་ལ། བདག་ཉིད་ལ་མཆོད་པར་བྱའོ། །ཞེས་ལྷ་མཆོད་པ་དང། སྣོད་བཅུད་སྐྱུ་མ་རྟར་ཤེས་པར་གྱིས་ལ་སེམས་ཅན་གྱི་དོན་བྱོས་ཤིག་ཅེས་སེམས་ཅན་གྱི་དོན་བྱེད་པ་སྟེ་རྗེས་གནང་
གསུམ་ནོད། དེས་ཕྱི་རས་བྲིས་ཀྱི་དཀྱིལ་འཁོར་དུ་བུམ་པའི་དབང་ཐོབ། ལུས་ཀྱི་དྲི་མ་དག་ལམ་བསྐྱོད་རིམ་ཡན་ལག་དང་བཅས་པ་བསྒོམ་པ་ལ་དབང་ཞིང། འབྲས་བུ་སྤྲུལ་སྐུ་འགྲུབ་པའི་སྐལ་པ་ཅན་དུ་
བྱས་སོ། ཞེས་དག་པ་བརྗོད།    ༈    བདག་ཉིད་ཆེ་ཁྱོད་ཇི་ལྟ་བར། །གཙོ་བོས་བདག་ཀྱང་དེ་ལྟར་མཛོད། །འཁོར་བ་འདམ་གྱི་ཚོགས་ནང་དུ། །བྱིང་བ་བདག་ལ་སྐྱབས་མཛོད་
ཅིག་ །ཅེས་ལན་གསུམ་གསོལ་བ་གདབ། རང་ཉིད་འོད་དཔག་མེད་དམར་པོ་པདྨ་དང་དྲིལ་བུ་འཛིན་པར་གྱུར། བླ་མ་དང་གཙོ་བོ་ཐ་མི་དད་པ་ཡབ་ཡུམ་སྙོམས་པར་ཞུགས་པའི་དགའ་བའི་སྒྲས་དཔའ་བོ་
དང་དཔའ་མོ་རྣམས་སྤྱན་དྲངས་ཏེ། ཡབ་ཡུམ་གྱི་ཞལ་དུ་ཞུགས། ཐུགས་ཀར་ཆགས་པ་ཆེན་པོའི་མེས་ཞུ་ནས་བྱང་སེམས་དཀར་དམར་དུ་གྱུར། འདི་དེ་དཔའ་བོ་ལྷ་མོ་རྣམས། །དམ་ཚིག་རྨད་བྱུང་ཆེན་

[012A]༄༅། །པོ་སྟེ༑ ༑ཁམས་ལྔ་ལྡན་པའི་རོ་རྟོགས་བྱེད། །བདེ་བ་གང་དེ་མྱང་བར་བྱ། ཞེས་སྩལ་པ། ཀྱེ་མ་བདེ་བ་ཆེན་པོའོ། ཞེས་མྱངས་པ་ལ་བརྟེན་ནས་བྱུང་བའི་བདེ་བ་
དང་སྟོང་པ་ཉིད་དབྱེར་མེད་དུ་སྦྱར་བ་དེ་གསང་དབང་གི་ངོ་བོ་ཡིན་ནོ། །བླ་མ་ཡབ་ཡུམ་གྱི་ཐུགས་ཀ་ནས་ཧེ་རུ་ཀ་ཡབ་ཡུམ་འཕྲོས་པ། རང་གི་མགྲིན་པར་ཐིམ་པར་གྱུར། ཅེས་བརྗོད། དེས་ཀུན་
རྫོབ་བྱང་སེམས་ཀྱི་དཀྱིལ་འཁོར་དུ་གསང་བའི་དབང་ཐོབ། ངག་གི་དྲི་མ་དག་ལམ་བདག་བྱིན་རླབས་ཀུན་རྫོབ་སྒྱུ་མའི་རྫོགས་རིམ་བསྒོམ་པ་ལ་དབང་ཞིང། འབྲས་བུ་ལོངས་སྐུ་འགྲུབ་པའི་
སྐལ་བ་ཅན་དུ་བྱས་སོ། ཞེས་དག་པ་བརྗོད།    ༈    གསང་དབང་ལྟར་གསོལ་བ་གདབ། ལྷ་མོ་འདི་ནི་ཕྱག་རྒྱ་ཆེ། །ཁྱོད་ལ་ལེགས་པར་སྦྱིན་པར་བྱ་
ཞེས་གཏད་པ་དེས། བུ་ཁྱོད་ང་ལ་གུས་བྱས་ནས། །བདུད་རྩི་རྣམ་ལྔ་ཟ་སྤྲོའམ། ཞེས་པ་ལ། ཇི་ལྟར་གསུངས་པའི་དམ་ཚིག་ཀུན། །ལྷ་མོ་ཅི་ཕྱིར་བདག་མི་སྤྲོ། ཞེས་བརྗོད་པས་དགྱེས་ཏེ་
ཨེ་མ་ང་ཡི་པདྨ་འདི། །བསྟེན་ན་ཚེ་འདིར་སངས་རྒྱས་འགྲུབ། པདྨ་བྷ་ཉྫཱ་ཧོཿ་ཞེས་གསུངས་པར་བསམ། །རང་དང་རིག་མ་བསངས་སྦྱངས། སྟོང་པའི་ངང་ལས་པད་ཉིའི་སྟེང་དུ་ཧཱུཾ་ལས་རྡོ་རྗེ་

[012B] །བཾ་ལས་གྲི་གུག་བཾ་གྱིས་མཚན་པ་ལས་རིག་མ་བཅོམ་ལྡན་འདས་མ་རྡོ་རྗེ་ཕག་མོ་ལྔ་བཅུའི་དོ་ཤལ་ཅན་དུ་གྱུར་
ཡབ་ཀྱི་གསང་གནས་ཧཱུཾ་ལས་རྡོ་རྗེ་དཀར་པོ་སྩེ་ལྔ་པ། བྱཱ་ལས་ནོར་བུ་དམར་པོ་བྱཱ་སེར་པོས་མཚན་པ། ཡུམ་གྱི་གསང་གནས་ཨཱ་ལས་པདྨ་དམར་པོ་འདབ་མ་གསུམ་པ། བྱཱ་ལས་ལྟེ་བ་དཀར་པོ་བྱཱ་སེར་པོས་མཚན་
པར་གྱུར། ཐབས་འདི་ལ་བརྟེན་ནས་ཟག་མེད་གྱི་བདེ་བ་མངོན་དུ་བྱའོ་སྙམ་དུ་སྙོམས་པར་བཞུགས་པས་བྱང་སེམས་སྤྱི་བོ་ནས་མགྲིན་པར་སླེབས་པ་ན་དགའ་བ། མགྲིན་པ་ནས་སྙིང་གར་སླེབས་པ་ན་མཆོག་དགའ། སྙིང་
ག་ནས་ལྟེ་བར་སླེབས་པ་ན་ཁྱད་དགའ། ལྟེ་བ་ནས་ནོར་བུའི་རྩེར་སླེབས་པ་ན་ལྷན་སྐྱེས་ཀྱི་དགའ་བ་སྐྱེས། དེ་དང་སྟོང་པ་ཉིད་དབྱེར་མེད་དུ་སྦྱང་བ་དེ་ཤེས་རབ་ཡེ་ཤེས་ཀྱི་དབང་གི་ངོ་བོ་ཡིན་ནོ། །དེང་ནས་བཟུང་སྟེ་བུ་ཁྱོད་
ཀྱི། །ཇི་སྲིད་བྱང་ཆུབ་སྙིང་པོའི་བར། །རྨི་འདྲར་སེམས་ཅན་ཐམས་ཅད་ཀྱི། །དོན་ནི་བདག་ཉིད་ཀུན་གྱིས་གྱིས། །ཞེས་བརྗོད། དེས་བྷ་གའི་དཀྱིལ་འཁོར་དུ་ཤེས་རབ་ཡེ་ཤེས་ཀྱི་དབང་ཐོབ། ཡིད་ཀྱི་དྲི་མ་དག་
ལམ་ཕྱག་རྒྱ་ཆེན་པོ་དོན་དམ་འོད་གསལ་གྱི་རྫོགས་རིམ་བསྒོམ་པ་ལ་དབང་ཞིང། འབྲས་བུ་ཆོས་སྐུ་འགྲུབ་པའི་སྐལ་པ་ཅན་དུ་བྱས་སོ། །ཞེས་དག་པར་རྗོད།།    ༈   

[013A]༄༅། །ཕུལ་ཏེ། ཁྱོད་ཞབས་པདྨོའི་བཀའ་དྲིན་གྱིས། །གཙོ་བོ་དབང་བསྐུར་རྣམ་གསུམ་ཐོབ། །དེ་རིང་རིན་ཆེན་བཞི་པ་ཡང། །བཀའ་དྲིན་གྱིས་ནི་བསྐྱབ་ཏུ་གསོལ་
ཞེས་ལན་གསུམ་གསོལ་བ་གདབ། དབང་གསུམ་པའི་དུས་སུ་ལུས་འདོད་ལྷ་ཡབ་ཡུམ་དང་སེམས་བདེ་སྟོང་དབྱེར་མེད་དུ་མོས་པའི་རྒྱུན་ཇེ་བཟང་དུ་སོང་སྟེ། མཐའ་སྐུ་རླུང་སེམས་ལས་
གྲུབ་པའི་ཡབ་ཡུམ་ཞལ་སྦྱོར་གྱི་རྣམ་པ་ཅན་དང་ཐུགས་ལྷན་སྐྱེས་ཀྱི་བདེ་སྟོང་དབྱེར་མེད་པའི་ཟུང་འཇུག་དངོས་གནས་སུ་འགྲུབ་པ་ཡིན་ནོ། །ཞེས་བརྗོད། དེ་ནས། འདི་ནི་རང་བཞིན་
མཛེས་མ་སྟེ། །ཕྱི་རོལ་ཡུལ་ནི་སྤངས་པའོ། །རིག་འདི་བོར་ནས་དེ་ལས་ནི། །གཞན་པའི་ཐབས་ཀྱིས་སངས་རྒྱས་མེད། །རིག་མའི་བརྟུལ་ཞུགས་སྤྱོད་ཅིག་བུ། །བརྟུལ་ཞུགས་རྣམས་ཀྱི་
བླ་མའི་བླ། ཞེས་རིག་མའི་བརྟུལ་ཞུགས་བླང། དེས་དོན་དམ་བྱང་སེམས་ཀྱི་དཀྱིལ་འཁོར་དུ་ཚིག་དབང་རིན་པོ་ཆེ་ཐོབ། སྒོ་གསུམ་ཀྱི་དྲི་མའི་བག་ཆགས་དག་ལམ་བསམ་མི་ཁྱབ་དབྱེར་
མེད་ཟུང་འཇུག་གི་རྫོགས་རིམ་བསྒོམ་པ་ལ་དབང་ཞིང། འབྲས་བུ་ཟུང་འཇུག་རྡོ་རྗེ་འཆང་འགྲུབ་པའི་སྐལ་པ་ཅན་དུ་བྱས་སོ། །ཞེས་དག་པ་བརྗོད། དེ་ནས་གཏང་རག་གི་མཎྜལ་དང་མཆོད་

[013B] དེ་ལྟར་དཔལ་ལྡན་འཁོར་ལོ་བདེ་མཆོག་གི་བསྐྱེད་རིམ་མཆོད་བསྟོད་བཟླས་སོགས་ཚུལ་བཞིན་དུ། །བསྒྲུབས་པའི་དགེ་བས་སྔོན་འགྲོ་མཐུན་མོང་ལམ། །མ་ནོར་ཡོངས་སུ་རྫོགས་པས་རྒྱུད་སྨིན་
ཤོག༑ རྡོ་རྗེ་སློབ་དཔོན་མཆོག་གི་དེད་དཔོན་ལས། །རྣམ་དག་དབང་བཞི་རབ་མནོས་དམ་ཚིག་དང། །སྡོམ་པའི་བཅས་མཚམས་ཚུལ་བཞིན་ལེགས་བསྲུངས་ནས། །སྨིན་གྲོལ་གདམས་པས་བདག་རྒྱུད་ཕྱུག་
པར་ཤོག་སྲིད་པའི་གནས་སྐབས་ལ་བདག་སྐུ་གསུམ་དུ། །སྐྱོད་བྱེད་རིམ་པ་དང་པོའི་རྣལ་འབྱོར་ཆེ། །ཟབ་གསལ་གཉིས་མེད་ལྷ་སྔགས་བསམ་གཏན་གྱིས། །རབ་འབྱམས་ལས་ཀུན་ཐོགས་མེད་འགྲུབ་པར་ཤོག་
བླ་མེད་མྱུར་ལམ་མཐར་ཐུག་རྫོགས་པའི་རིམ། །ཟབ་ལམ་རིམ་པ་ལྔ་རུ་བསྡུས་པའི་དོན། །འཁྲུལ་མེད་ཉམས་སུ་བསྟར་ལས་འཁོར་ལོ་ཀུན། །སྡོམ་མཛད་སྐུ་གསུམ་གོ་འཕང་མྱུར་ཐོབ་ཤོག་ཚེ་འདིར་མ་འགྲུབ་འཆི་
བའི་དུས་ཀྱི་ཚེ། །རྗེ་བཙུན་ཡབ་ཡུམ་དཔའ་བོ་དཔའ་མོའི་ཚོགས། །རབ་འབྱམས་མཆོད་རྫས་ཐོགས་ནས་སྡུན་བསུས་ཏེ། །ཕྱི་ནང་མཁའ་སྤྱོད་གནས་སུ་འཁྲིད་གྱུར་ཅིག་ཅེས་སྨོན་ལམ་གདབ། །ཧེ་རུ་ཀའི་ཡིག་བརྒྱ་
བཟླས་ཏེ་བཟོད་པར་གསོལ། འདིར་ནི་གཟུགས་དང་ལྷན་ཅིག་ཏུ། ཞེས་སོགས་ཀྱིས་བརྟན་བཞུགས་བྱ། དེ་ནས། རབ་ཡངས་ཀུན་གསལ་ཁྱོན་འགེངས་དཀྱིལ་འཁོར་ལྷ། །བདེ་གཤེགས་སྲས་བཅས་ཤིས་པ་བརྗོད་པའི་

[014A]༄༅། །དབྱངས། །སྙན་པར་སྒྲོག་ཅིང་མེ་ཏོག་ཆར་འབབས་པས། །ས་གསུམ་འགྲོ་ལ་ཤིས་པས་སྐྱོང་གྱུར་ཅིག་རྣལ་འབྱོར་གསང་མཐའི་རྒྱུད་རྒྱལ་ལམ་བཟང་ལ། །བརྟེན་ནས་གྲུབ་པ་མཆོག་བརྙེས་བྱིན་རླབས་
གཏེར། །རྩ་བ་བརྒྱུད་པའི་བླ་མ་མ་ལུས་པའི། །དགེ་མཚན་ཕུན་སུམ་ཚོགས་པའི་བཀྲ་ཤིས་ཤོག་སྟོན་པ་ཕུན་ཚོགས་ཁྱབ་བདག་ཧེ་རུ་ཀཿ་གསང་ཆེན་མཐར་ཐུག་ལུང་དང་རྟོགས་པའི་ཆོས། །དཀྱིལ་འཁོར་འཁོར་ཚོགས་དགེ་
འདུན་དཀོན་མཆོག་གི། །དགེ་མཚན་ཕུན་སུམ་ཚོགས་པའི་བཀྲ་ཤིས་ཤོག་སྟོང་གསུམ་ཁྱོན་མཚུངས་རིན་ཆེན་གཞལ་མེད་ཁང། །ཉི་ཟླའི་འོད་འཕྲོ་རྒྱན་གྱིས་བརྒྱན་པ་ལ། །དགེ་མཚན་ཕུན་ཚོགས་ཇི་སྙེད་མཆིས་པ་དེས་
སྣོད་བཅུད་དཔལ་གཡང་བདེ་ལེགས་ཁྱབ་གྱུར་ཅིག་ཅེས་ཤིས་པ་བརྗོད་པར་བྱའོ། །སྨྲས་པ། རྣལ་འབྱོར་དབང་ཕྱུག་རྒྱུ་སྐར་འཕྲེང་བའི་དབུས། །སྤངས་རྟོགས་འོད་དཀར་བྱེ་བས་མངོན་མཐོ་བ། །གྲུབ་མཆོག་དྲིལ་བུ་ཞབས་
ཞེས་སྙན་པའི་རྡ། །འཛམ་གླིང་ཡངས་པའི་ཁྱོན་ལས་བརྒལ་བར་སྒྲོག་གང་དེའི་བཞེད་སྲོལ་ལྷ་ལྔའི་དབང་ཆོག་འདི། །དབེན་ས་པ་དང་སྒྲོལ་བའི་མགོན་པོ་སོགས། །དམ་པའི་གསུང་བཞིན་འཇམ་མགོན་ཡབ་སྲས་ཀྱི། གཞུང་
ལས་བཏུས་ནས་གོ་སླའི་ངག་གིས་བཤད། །དགེ་བས་ཉེར་བཞིའི་ཡུལ་གནས་དཔའ་བོ་དང། །སྔགས་ཞིང་ལྷན་སྐྱེས་ཌ་ཀིའི་ཚོགས་རྣམས་ཀྱིས། །བརྩེ་བའི་ཐུགས་ཀྱིས་ཕྱི་ནང་གསང་བའི་གྲོགས། །མཛད་ནས་རིམ་

[014B]ཅེས་དཔལ་འཁོར་ལོ་བདེ་མཆོག་དྲིལ་བུ་ལྷ་ལྔའི་དབང་ཆོག་བདེ་ཆེན་སྙིང་པོ་ཞེས་བྱ་བ་འདི་ནི། ཤྐྱའི་དགེ་སློང་རིག་པ་འཛིན་པ་དྷ་རྨ་བྷ་དྲས་སྣ་ཚོགས་ཀྱི་ལོའི་གྲོ་བཞིན་ཟླ་བའི་ཡར་ངོའི་ཚེས་
བཅུའི་ཉིན་བཞད་དངུལ་ཆུའི་རི་ཕུག་ཏུ་སྦྱར་བའོ། །མངྒ་ལཾ། །།



﻿
[001A] ། ༄༅། །མཁན་ཆེན་ཆོས་ཀྱི་རྒྱལ་པོའི་གསུང་འབུམ་ལས་བདེ་མཆོག་དྲིལ་བུ་ལྷ་ལྔའི་ཕྱི་དཀྱིལ་གྱི་དབང་གི་བཤད་པ་བསྡུས་པ་བཞུགས་སོ། །

[001B] །ན་མོ་གུ་རུ་ཙཀྲ་སཾ་བྷ་རཱ་ཡ། །ཡིད་བཞིན་ནོར་ལས་དཀོན་པའི་ལམ་བཟང་གི་སྨིན་གྲོལ་རྒྱས་བྱེད་ཀུན་གྱི་མཆོག་
གྱུར་ཞིང། །མཁས་མང་དབུས་ན་རྒྱལ་མཚན་ཏོག་ལྟ་བུར། །མངོན་པར་མཐོ་བའི་རྡོ་རྗེ་འཛིན་ལ་འདུད། །འདིར་དཔལ་འཁོར་ལོ་སྡོམ་པ་དྲིལ་བུ་
ལུགས་ཀྱི་སྨིན་བྱེད་དབང་གི་ཆོ་གའི་ཚིག་དོན་ཅུང་ཟད་བཤད་པར་བྱ་བ་ལ། དཀྱིལ་འཁོར་དུ་འཇུག་པའི་ཆོ་ག་དང། ཞུགས་ནས་དབང་བསྐུར་པའི་ཆོ་གའོ།།
དང་པོ་ལ་ཡོལ་བའི་ཕྱི་རོལ་དུ་གཞུག་པ་དང། ཡོལ་བའི་ནང་དུ་གཞུག་པའོ། །དང་པོ་ནི། འོག་ཏུ་འབུལ་རྒྱུའི་ཆུ་གཉིས་ཉེར་སྤྱོད་རོལ་མོ་རྣམས་བྱིན་གྱིས་

[002A] །བརླབ་ནས། མཎྜལ་ཕུལ། དགའ་ཆེན་ཁྱོད་བདག་སྟོན་པ་སྟེ། །སོགས་ཀྱིས་གསོལ་བ་ལན་གསུམ་བཏབ་
དེའི་དོན་ནི། དམིགས་པ་མེད་པའི་ཐུགས་རྗེ་ཆེན་པོས་སེམས་ཅན་གྱི་དོན་ལ་རྗེས་སུ་ཆགས་པའི་དགའ་བ་ཆེན་པོ་ཁྱོད་ནི་བདག་གི་རྒྱུད་འཆོས་ཤིང་ལམ་སྟོན་པའི་
སྟོན་པ་ཡིན་ལ། བདག་གིས་གསོལ་བ་འདེབས་པའི་ཚིག་འདི་ལ་ཁྱེད་ཐུགས་རྗེ་ཆེན་པོས་དགོངས་པར་མཛད་དུ་གསོལ། བྱང་ཆུབ་ཆེན་པོ་ནི་རྫོགས་པའི་
སངས་རྒྱས་ཀྱི་བྱང་ཆུབ་པོ། །ཚུལ་ཞེས་པ་ལ་དོན་མང་ཡང་འདིར་ནི་སངས་རྒྱས་སུ་བགྲོད་པའི་ལམ་མོ། །བརྟན་པ་ནི་མི་བཤིག་པས་མི་ཕྱེད་པའོ། །

[002B] བདག་འཚལ་ལོ་ཞེས་གོང་དུ་བཤད་པ་དེད་གངས་འདོད་དོ་ཞེས་པའོ། །དམ་ཚིག་སོགས་ནི་རྫོགས་པའི་བྱང་ཆུབ་བསྐྱེད་པ་ལས་མི་འདའ་
བའི་དམ་ཚིག་སྟེ། སྔགས་དང་རྒྱུད་དང་ཕྱག་རྒྱལ་སོགས་པའི་དེ་ཉིད་བདག་ལ་སྩོལ་ཞེས་པའོ། །བྱང་ཆུབ་སེམས་ཀྱང་སོགས་ནི་སྨོན་འཇུག་གི་བདག་ཉིད་ཅན་གྱི་བྱང་ཆུབ་ཀྱི་སེམས་
ཀྱང་བདག་ལ་སྩོལ། སངས་རྒྱས་སོགས་ནི། དཀོན་མཆོག་གསུམ་ལ་སྐྱབས་སུ་འགྲོ་བའི་སྐྱབས་འགྲོ་རྣམ་དག་ཀྱང་བདག་བསྩོལ་ཞེས་བའོ། །ཐར་པ་ཆེན་པོ་སོགས་ནི། ཐར་པ་
ཆེན་པོ་མི་གནས་པའི་མྱ་ངན་ལས་འདས་པའི་གོ་འཕང་རྙེད་པའི་དམ་པ་རྣམས་ཀྱི་གྲོང་ཁྱེར་རམ་གཞལ་ཡས་ཁང་མཆོག་ཏུ། ཁྱོད་ཀྱིས་བདག་གཞུག་ཏུ་གསོལ་ཞེས་བའོ། །ཨོཾ་ནི་གོ་བར་
ཟད་ལ་ཁཎྚ་རོ་ཧི་དུམ་སྐྱེས་མའོ། །ཨཱའོད་དཔག་མེད་ཀྱི་ས་བོན། ཁཾ་དོན་གྲུབ་ཀྱི་ས་བོན། བའི་རྣམ་སྣང་གི་མིང་ཡིག་དང་པོ། ར་རིན་འབྱུང་གི་མིང་ཡིག་དང་པོ། ཧཱུཾ་མི་བསྐྱོད་པའི་ས་བོན་
ནོ། །བླ་མས་དཀྱིལ་འཁོར་དུ་ཕྱག་སྟོང་པར་འཇུག་མི་རུང་པས། རིགས་ལྔས་མཚོན་པའི་ཁ་དོག་སྣ་ལྔ་པའི་མེ་ཏོག་གི་འཕྲེང་བ་བྱིན་པར་མོས་སོ། །སྤྱན་དར་འཆིང་བའི་སྔགས་ནི། ཙཀྵུ་ནི་

[003A]༄༅། །མིག་བནྡྷ་ནི་འཆིང་བ། ཝཱ་ར་མཆོག་ཏུ། མན་ཡ་ཡིད་ཀྱི་ཆེད་དུ་ཞེས་པ་སྟེ། ཡིད་མཆོག་ཏུ་བྱ་བའི་ཕྱིར་མིག་འཆིང་བ་ཡིན་ཞེས་པའོ། །ལས་བུམ་གྱི་
ཆུས་བགེགས་རྣམས་བསང་ལ། དབང་བསྐུར་བའི་སྐབས་སུ་སློབ་མ་དང། བདག་འཇུག་གི་སྐབས་སུ་རང་ཉིད་སྦྱོར་བ་འོག་མ་ཀུན་ལ་ཤེས་པར་བྱ་ལ། ཧེ་རུ་ཀ་ཞལ་གཅིག་ཕྱག་གཉིས་
པར་བསྐྱེད། གནས་གསུམ་དུ་ཡི་གེ་གསུམ་འོད་ཟེར་དང་བཅས་པ་གསལ་བཏབ། བླ་མས་ཀྱི་ཁྱོད་སུ་ཡིན་ཅི་ལ་དགའ་ཞེས་དྲིས་པའི་ལན་དུ། སྐལ་བ་བཟང་པོ་རྒྱལ་བའི་སྦས་པོ་བདག་
བདེ་བ་ཆེན་པོ་སྔགས་ཀྱི་ལམ་ལ་མོས་སོ་ཞེས་ལན་འདེབས། ཡང་བླ་མས། སྐལ་བཟང་ཁྱོད་སྔགས་ལམ་ལ་མོས་ནས་དེས་ཅི་ཞིག་བྱ་ཞེས་དྲི་བ་ལ། དེའི་ལན་དུ་ལམ་དེས་ཀྱང་སངས་རྒྱས་
ཀྱི་དམ་ཚིག་མཆོག་བགྱི་འཚལ་ཞེས་ལན་འདེབས། དེ་ནས་སྡོམ་བཟུང་ལ། ཐུན་མོང་བ་བྱང་སྡོམ་དང། ཐུན་མོང་མ་ཡིན་པ་སྔགས་སྡོམ་བཟུང་བ་ནི་གཞན་དུ་ཤེས་པར་བྱའོ། །དེ་ནས་སེམས་ཅན་ཐམ་
ཅད་ཀྱི་དོན་དུ་སངས་རྒྱས་ཐོབ་པར་བྱའོ་སྙམ་པ་ཀུན་རྫོབ་བྱང་ཆུབ་ཀྱི་སེམས་ཀྱི་ངོ་བོ་སྙིང་ཁར་ཟླ་བ་དང། ཆོས་ཐམས་ཅད་རང་བཞིན་མེད་པའི་སྟོང་པ་ཉིད་རང་སེམས་དང་དབྱེར་མི་ཕྱེད་པ་དོན་དམ་བྱང་སེམས་

[003B] །སྔགས་ནི། སརྦ་ཐམས་ཅད། ཡོག་རྣལ་འབྱོར། ཙིཏྟ་སེམས། ཨུ་བ་ཏ་ཡ་མི་ནི་བསྐྱེད་པར་བགྱིའོ་ཞེས་པའོ།།
དེའི་བརྟན་བྱེད་དུ། བླ་མའི་ཐུགས་ཁའི་ཟླ་བ་རྡོ་རྗེ་དང་བཅས་པ་ལས་དེ་འདྲ་གཉིས་པ་མར་མེ་ལས་གཉིས་ཆད་ཀྱི་ཚུལ་དུ་བྱུང་ནས། སྙིང་གའི་ཟླ་བ་རྡོ་རྗེ་དང་བཅས་པ་ལ་ཐིམ་པར་བསམ་མོ། །
སྔགས་ནི། སུ་ར་ཏི་ཤིན་ཏུ་དགའ་བ། ས་མ་ཡ་དམ་ཚིག། སྟྭཾ་སིདྡྷི་ནི་ཁྱོད་བསྒྲུབ་པར་བྱའོ། །བཛྲ་ནི་རྡོ་རྗེ། ཡ་ཐ་ནི་ཇི་ལྟར། སུ་ཁཾ་ནི་བདེ་བར། ཞེས་པ་ཡིན་ནོ། །དཀྱིལ་
འཁོར་གསང་བར་གདམས་པ་ནི་དེང་ཁྱོད་སོགས་སོ། །དེ་བཞིན་གཤེགས་པ་ནི་རྣམ་སྣང་སོགས་སོ། །མ་དད་པ་ནི། དབང་ཐོབ་ཏུ་ཟིན་ཀྱང་སྔགས་ལམ་དད་པ་རྣམས་སོ། །དེ་ཡན་ཆད་ཕྱག་
ལེན་ལ་ཡོལ་བའི་ཕྱི་འཇུག་དང། དོན་ལ་དཀྱིལ་འཁོར་གྱི་ཕྱི་འཇུག་ཡིན་ནོ། །གཉིས་པ་ནི། ཧཱུཾ་ཛཧཱུཾ་ཞེས་བརྗོད་ཅིང། བླ་མའི་ཐུགས་ཁའི་ཧཱུཾ་གི་འོད་ཟེར་ལྕགས་ཀྱུ་ལྟ་བུས་བཅུག་ནས་དཀྱིལ་
འཁོར་གྱི་ཤར་སྒོའི་ནང་དུ་འཁྲིད་པར་མོས་ལ། དེ་ནས་རྩིག་པའི་ནང་དང་ལྷ་རྣམས་ཀྱི་ཕྱི་རོལ་ནས་གཡོན་བསྐོར་དུ་བསྐོར་བར་མོས་ལ། མཧཱ་ར་ཏ་སོགས་བརྗོད་ལ། སྔགས་ནི། མཧཱ་ར་ཏ་

[004A]༄༅། །དགའ་བ་ཆེན་པོ། སུ་ཊི་ཏ་ཤིན་ཏུ་བརྟན་པ། སུ་ཏོ་ཥོ་ཤིན་ཏུ་དགྱེས་པ། སུ་སུ་ཥོ་ཤིན་ཏུ་བདེ་བ། བཛྲ་སཏ་རྡོ་རྗེ་སེམས་དཔའ། ཨ་དྷྱ་སིདྡྷི་ཡ་མཾ། དེ་རིང་གྲུབ་
བར་མཛོད་ཅེས་པའོ། །དེ་ནས་ན་མ་ཏེ་སོགས་ཕྱག་སྔགས་བརྗོད་ཅིང་ཕྱག་གསུམ་འཚལ་བའི་མོས་པ་བྱེད་དོ། །དེ་ནས་ཤར་སྒོ་ནས་གསོལ་བ་འདེབས་པའི་སྔགས་ནི། སརྦ་ནི་ཐམས་ཅད་
བཱིད་དཔའ་བོ། ཡོ་གི་ནཱི་བྷྱ་རྣལ་འབྱོར་མ་རྣམས་ལ། པཱུ་ཛ་མཆོད་པ། ཨུ་པ་སྠཱ་ནཱ་ཡ་བསྙེན་བཀུར་བའི་ཕྱིར། ཨཱདྨཱ་ཎཱཾ་ནིརྱ་ཏ་ཡ་མི་ནི་བདག་ཡོངས་སུ་འབུལ་བས། ཊཱ་ཀི་ནི་ནིརྱཱ་ཨ་དཧི་
ཏིཥྛནྟུ་མཾ་ནི་མཁའ་འགྲོ་མ་རྣམས་བསྙེན་བཀུར་བའི་ནུས་པ་ཅན་དུ་བྱིན་གྱིས་བརླབ་ཏུ་གསོལ། ཞེས་པའོ། །དེ་བཞིན་དུ་བྱང་གི་སྔགས་ནི། ཨ་བཧི་ཥེ་ཀཱ་ཡ་ནི། དབང་བསྐུར་བའི་ཕྱིར་ཞེས་པ་དང། ལཱ་
མ་ཧྱ་ཨ་བྷིཥིཉྩནྟུ་མཾ་ནི་མཛེས་མས་དབང་བསྐུར་བའི་ནུས་པ་ཅན་དུ་སོགས་འགྲེ། ནུབ་ཀྱི་སྔགས་ནི། པཱུ་ཛ་པྲ་ཝརྟ་ཡ་མཆོད་པ་རབ་ཏུ་བསྐོར་བའི་ཕྱིར། ཁཎྜ་རོ་ཧི་ཏྱ་པྲ་ཝརྟ་ཡནྟུ་མཾ་ནི། དུམ་སྐྱེས་
མས་མཆོད་པ་དང་ཆོས་འཁོར་བསྐོར་བའི་ནུས་པ་ཅན་དུ་སོགས། ལྷོ་སྔགས་ནི། པཱུ་ཛ་ཀརྨཱ་ཎཾ་ནི་མཆོད་པའི་ལས་ཀྱི་ཕྱིར། རཱུ་དེ་དྱ་ཀརྨཱ་ཀརྱནྷུ་མཾ་ནི་གཟུགས་ཅན་མས་ལས་རྣམས་ཕུན་སུམ་

[004B] ཡང། ཤར་སྒོར་བླ་མ་ལ་ཕྱག་བྱ་བ། གུ་རུ་ཙ་ར་ཎཱ་སོགས་ནི། བླ་མ་ལ་མཆོད་པ་དང་བསྙེན་བཀུར་བའི་ཕྱིར་བདག་འབུལ་ལོ་ཞེས་དང། སརྦ་སཏ་པ་རི་སོགས་ནི། སེམས་
ཅན་ཐམས་ཅད་ཡོངས་སུ་སྦྱོང་བའི་ཕྱིར་བདག་གི་ལུས་འབུལ་ལོ་ཞེས་པའོ། །གཞན་རྣམས་གོ་སླའོ། །དེས་བསྐོར་ཕྱག་རྣམས་བསྒྲུབ། དམ་ལ་འཇོག་པ་ལ། ཕན་ཡོན་གྱི་སྒོ་ནས་དམ་ལ་འཇོག་པ་
ནི༑ དེང་ཁྱོད་ཅེས་པ་ནས་གྱུར་ཏ་རེ་ཞེས་པའི་བར་རོ། །དོན་ནི། དེང་ཞེས་པ་ནི། ད་ལྟ་ཉིད་དུ་ཞེས་པའོ། །ཁྱོད་དེ་བཞིན་གཤེགས་པའི་རིགས་ཏེ་ས་བོན་དུ་གྱུར་པ་ཡིན་པས། ངས་ཁྱོད་ལས་
དང་པོའི་ཡེ་ཤེས་ཀྱི་རང་བཞིན་ཅན་སོགས་ཡེ་ཤེས་བསྐྱེད་པར་བྱ་ཡི། དེའི་ཕན་ཡོན་ནི། དེ་བཞིན་གཤེགས་པ་ཐམས་ཅད་ཀྱི་མཆོག་གི་དངོས་གྲུབ་མྱུར་དུ་ཐོབ་པར་འགྱུར་ན་ཐུན་མོང་གི་དངོས་གྲུབ་སྨོས་ཅི་
དགོས། དེ་བས་ན་ཁྱེད་ཀྱིས་དཀྱིལ་འཁོར་གྱིས་མཚོན་པའི་གསང་སྔགས་ཀྱི་གསང་བ་མཐའ་དག་འདི། དཀྱིལ་འཁོར་དུ་ཆོ་ག་རྣམ་པར་དག་བ་ཚད་ལྡན་གྱིས་དཀྱིལ་འཁོར་དུ་ཞུགས་པ་མ་གཏོགས་པ་རྣམས་
ཀྱི་མདུན་དུ་མ་སྨྲ་ཞིག། གལ་ཏེ་སྨྲས་ན་དམ་ཚིག་ཉམས་པས། ནད་ལ་སོགས་པས་སྡུག་བསྔལ་ཞིང་ཤི་ནས་དམྱལ་བ་སོགས་སུ་འགྲོ་བར་འགྱུར་རོ། །ཞེས་པའོ། །ཉེས་དམིགས་ཀྱི་སྒོ་ནས་དམ་
[005A]༄༅། །ལ་འཇོག་པ་ནི། སྤྱི་བོར་རྡོ་རྗེ་བཞག་སྟེ། འདི་ནི་ཁྱོད་ཀྱི་ཞེས་པ་ནས། དྲལ་ཏེ་གཤེགས་ཞེས་པའི་བར་རོ། །དོན་ནི། གསང་བ་མི་སྒྲགས་པ་འདི་འདར་མི་རུང་བས་
ན་དམ་ཚིག་གཞན་གྱིས་མི་ཕྱེད་པས་ན་རྡོ་རྗེ་ཞེས་བྱ་ལ། མགོ་བོར་བཞག་པའི་རྡོ་རྗེ་ལ་མི་བྱེད་དོ། །འགའ་ཞིག་ཅེས་པ་དཀྱིལ་འཁོར་དུ་མ་ཞུགས་པ་སོགས་སྔར་བཞིན་ནོ། །ཚུལ་འདི་སྨྲས་ན་ནི་
མགོ་འགས་པ་ནི་ལུས་ལ་འབྱུང་བའི་ཉེས་དམིགས་སོ། །ཡང་རྡོ་རྗེ་སྙིང་གར་བཞག་ཅིང། དེང་དཔལ་ཧེ་རུ་ཀ་ཁྱོད་ཀྱི་སྙིང་ལ་ཡང་དག་པར་ཞུགས་ཟིན་པ་ཡིན་ནོ། །ནམ་ཞུགས་པ་ཡིན་ཞེ་ན། ཕྱག་
བཞིའི་སྐབས་ལྷ་མར་མེ་གཅིག་ལས་གཉིས་ཆད་ཀྱི་ཚུལ་དུ་ཐིམ་པའི་ཚེ་ཞུགས་པ་ཡིན། དེ་གསང་ཐུབ་ན་འབྲལ་མེད་དུ་བཞུགས་ནས་བྱིན་གྱིས་བརླབ་ཅིང་དངོས་གྲུབ་སྒྲུབ་ལ། གསང་མི་ཐུབ་པར་སྣོད་མིན་
སོགས་ལ་སྨྲས་ན་དེ་མ་ཐག་ཏུ་དྲལ་ཏེ་སྙིང་ཁ་ནས་ཕྱིར་གཤེགས་ཏེ་རྗེས་སུ་འཛིན་པར་མི་འགྱུར་རོ། །ཕན་ཡོན་དང་ཉེས་དམིགས་གཉིས་ཀྱི་སྒོ་ནས་དམ་ལ་འཇོག་པ་ནི། དུང་ཆོས་ཀྱི་ཆུ་མཐེབ་སྲིན་གྱིས་གཟུང་ལ་ཡི་
གེ་གསུམ་གྱིས་སྔགས་ཏེ་ཁར་བླུད་ལ། འདི་ནི་བུ་ཁྱོད་ཅེས་པ་ནས། བུ་ཞེས་འབོད་ནས་ཁྱོད་ཀྱིས་འཐུང་བའི་ཆུ་འདི་ནི། གསང་སྔགས་ཀྱི་དམ་ཚིག་མ་བསྲུང་ན་ཚ་དམྱལ་སོགས་སུ་སྲེག་པའི་ཁྲོ་ཆུ་ལྟ་བུ་དང། དམ་

[005B] །བཛྲ་ཨུ་ད་ཀ་ནི་རྡོ་རྗེ་ཆུ་ཞེས་པའོ། །ཁྱད་པར་རྩ་ལྟུང་དང་པོ་ལ་དམ་འཇོག་བྱེད་པ་ནི། ཁྱོད་ཀྱིས་སྨད་པར་མི་བྱ་སྟེ་ཞེས་
པ་ནས། དམྱལ་བར་ལྟུང་བར་གྱུར་ཏ་རེ། ཞེས་པ་ནི། རྡོ་རྗེ་སློབ་དཔོན་ལ་སྨད་པར་མི་བྱ་བ་དང། བླ་མའི་བཀའ་ལ་ཉན་པ་སོགས་ཡིན་ལ་གོ་སླའོ། །ཡེ་ཤེས་འབེབས་པ་ལ། དཔའ་བོ་དང་སོགས་
ཀྱིས་གསོལ་བ་བཏབ་ལ། ཆོ་ག་བཞིན་གྱི་དམིགས་པ་བརྟན་པར་བྱ་སྟེ། བུད་མེད་ཀྱི་ཟླ་མཚན་གྱིས་གོས་པའི་གོས་བཏུབས་པ་ལ། བྱི་ལའི་བྲུན། བདུད་རྩི་ལྔ། གུ་གུལ་བསྲེས་པའི་དུ་བ་བདུག་ཅིང་
ཡབ་ཡུམ་གྱི་སྙིང་པོའི་མཇུག་ཏུ་ཏིཥྛ་མཧཱ་ཀྲོ་དྷ་སོགས་ཀྱི་སྔགས་བཏགས་པ་མང་དུ་བརྗོད་ཅིང། རོལ་མོའི་སྒྲ་དང་བཅས་པས་འབེབས་པར་བྱའོ། །རྟགས་ནི་ཀླུ་བྱང་གིས། སྙིང་འདར་དགའ་བ་ཆེས་
པ་དང། །བརྒྱལ་བ་དང་ནི་གར་བྱེད་དང། །འགྱེལ་དང་གྱེན་དུ་འཕར་བ་ནི། །བབས་པའི་མཚན་ཉིད་དུ་ཤེས་བྱ། །ཞེས་པ་ལྟར་ལ། ཡེ་ཤེས་བབས་པའི་ཚེ། རྒྱུད་ལ་ལྷ་རྣམས་ཀྱིས་
བྱིན་གྱིས་བརླབ་པས། ས་དང་པོ་ལ་སོགས་པའི་རང་བཞིན་གྱི་ཡེ་ཤེས་བསྐྱེད་པའི་མོས་པ་བྱེད་དགོས་སོ། །ཡིག་བརྒྱ་འམ། ཏིཥྛ་བཛྲ་ཞེས་བརྟན་པར་བྱའོ། །དེ་ནས། ཡང་དག་པ་ཡི་དཀྱིལ་

[006A]༄༅། །འཁོར་འདིར། །སོགས་ཀྱི་དོན་ནི། ཡང་དག་པའི་དཀྱིལ་འཁོར་འདིར་སློབ་མ་རྣམས་མེ་ཏོག་གཏོར་བའི་ཕྱིར་འཇུག་ལགས་པས་སློབ་མ་འདི་ལྷ་གང་གི་རིགས་ཡིན་
པ་དང། བསོད་ནམས་ཀྱི་མཐུ་ཡང་ཇི་ལྟར་ཡོད་པ་དང། དངོས་གྲུབ་རབ་འབྲིང་ཐ་མ་གསུམ་ཇི་ལྟར་འགྲུབ། ལྷ་གང་གི་རིགས་ཀྱི་སྣོད་དུ་གྱུར་པ་སོགས་དཀྱིལ་འཁོར་དུ་མེ་ཏོག་དོར་བ་ལས་སྟོན་པར་ཤོག་
ཅིག་ཅེས་པའོ། །སྔགས་ནི། གཞན་རྣམས་གོ་སླ་ལ། ཀླུ་ལ་བི་ཤོ་དྷ་ནེ་ནི་རིགས་རྣམ་པར་དག་པ་ཞེས་པའོ། །མེ་ཏོག་འཕྲེང་བ་གཙོ་བོའི་དབུ་ལ་འབུལ་བར་བསམ་ཏེ། པྲ་ཏཱིཙྪ་བཛྲ་ཧོཿ་སོ་སོར་
བཞེས་སུ་གསོལ་རྡོ་རྗེ་ཀྱཻ་ཞེས་པའོ། །པྲ་ཏི་གྷྲིཧྣ་སོ་སོར་གཟུངས་ཤིག་སྟྭཾ་ཁྱོད་ཀྱིས་ཨེ་མཾ་འདི། སཏ་མཧཱ་ཐཱ་ལ་སེམས་དཔའ་སྟོབས་པོ་ཆེ་ཞེས་པའོ། །སྔགས་ཕྱི་མ་འདི་བླ་མས་གསུངས་ཤིང། མེ་
ཏོག་འཕྲེད་བ་སློབ་མའི་དབུ་ལ་བཅིངས་པས། མེ་ཏོག་འཕྲེང་བའི་རིགས་ལྔའི་ཡི་གེ་ལས་བདུད་རྩི་འོད་ཟེར་དང་བཅས་པའི་རྒྱུན་བབས་པས་ལུས་གང་སྡིག་སྒྲིབ་མ་ལུས་པ་སྦྱངས་པར་མོས་པ་བྱའོ། །ལྷག་
པའི་ལྷས་ཚེ་རབས་ཐམས་ཅད་དུ་རྗེས་སུ་བཟུང་བའི་ཐབས་ཁྱད་པར་ཅན་ཡིན་ནོ། །འདི་ཡན་གདོང་གཡོག་དད་བཅས་ཏེ་གཞུགས་པའི་སྐོར་རོ། །ད་དཀྱིལ་འཁོར་མཐོང་བའི་བདག་ཉིད་ཅན་དུ་

[006B] སློབ་དཔོན་དྲིལ་བུ་པས། ཧཱུཾ་གིས་བསྒུལ། རཾ་གྱིས་བསྲེག་ཨོཾ་གྱིས་འོད་གསལ་བར་བྱས། ཞེས་གསུངས་པ་ལྟར། སྙིང་གར་ཉི་མ་ལ་ཧཱུཾ་བསྒོམ་དེ་ལས་འོད་ཟེར་འཕྲོས། དཔྲལ་
བར་རཾ་བསྒོམ་པ་ལ་ཕོག་པས་དེ་ལས་མེ་འོད་རབ་ཏུ་འབར་བ་འཕྲོས་ནས། མིག་འབྲས་སུ་མིག་འབྲས་ཀྱི་ངོ་བོ་ཨོཾ་དཀར་པོ་མོག་མོག་པོར་བསྒོམ་པ་ལ་ཕོག་པས། མ་རིག་པ་སོགས་སྡིག་སྒྲིབ་ཐམས་ཅད་བསྲེགས་
ཏེ་ཨོཾ་ཡིག་གི་མོག་མོག་པོ་ཐམས་ཅད་སངས་ཏེ་དྭངས་གསལ་འོད་ཀྱི་རང་བཞིན་དུ་གྱུར་པར་བསམ་ལ། དཔལ་ཧེ་རུ་ཀ་ད་ལྟ་ཁྱོད་ཀྱི་མིག་ཕྱེ་བ་ལ་བརྩོན་པར་མཛད་ཅིང། དེ་ལྟར་ཕྱེ་བས་གཟུགས་ཅན་གྱི་
ཤེས་བྱ་ཐམས་ཅད་མངོན་སུམ་དུ་མཐོང་པའི་རྡོ་རྗེའི་མིག་སངས་རྒྱས་ཀྱི་ཡེ་ཤེས་ཀྱི་སྤྱན་དང་འདྲ་བར་བླ་ན་མེད་པའོ། །ཞེས་པའོ། །སྔགས་ནི། བཛྲ་ནཻ་ཏྲ་ནི་རྡོ་རྗེའི་མིག་ཨ་པ་ཧ་ར་སོལ་ཅིག་
པ་ཊ་ལཾ་སྒྲིབ་གཡོག་གམ་ལིང་ཏོག་སྟེ། དེ་ཁོ་ན་ཉིད་མཐོང་བ་ལ་སྒྲིབ་པའི་སྒྲིབ་པའོ། །ཧྲཱིཤེར་ཕྱིན་མཚོན་པ་པདྨའི་ས་བོན་ནོ། །ད་ནི་དད་པའི་ཤུགས་སོགས་ནི། དེ་ལྟར་ཕྱེ་བས་དད་པའི་ཤུགས་བསྐྱེད་
དེ་དཀྱིལ་འཁོར་འདི་ལ་ལྟོས་ཤིག་ཁྱོད་སངས་རྒྱས་ཀྱི་རིགས་སུ་སྐྱེས་ཤིང། ཕྱག་རྒྱ་དང་སྔགས་ཀྱིས་བྱིན་གྱིས་བརླབ་ཟིན་པས། དངོས་གྲུབ་ཕུན་སུམ་ཚོགས་པ་སྒྲུབ་པའི་ཕྱིར་དམ་ཚིག་མཆོག་ཏུ་སྐྱོང་

[007A]༄༅། །བར་བགྱི། རང་གི་རྡོ་རྗེ་དང་ཕྱག་རྒྱའི་པདྨ་མ་ཉམ་པར་སྦྱར་ནས་རོལ་པ་ཅེས་གདམས་པའོ། །ཧེ་ནི་ཀྱཻ་ཞེས་སློབ་མ་ལ་
འབོད་པའོ། །བཛྲ་རྡོ་རྗེ་ལ། པཱ་ཤྱ་ལྟོས་ཤིག་སྟེ། ཀྱཻ་རྡོ་རྗེ་དཀྱིལ་འཁོར་འདི་ལ་ལྟོས་ཤིག་ཅེས་པའི་དོན་ནོ། །དཀྱིལ་འཁོར་མཐོང་བའི་ཕན་ཡོན་ནི། རྣམ་སྣང་མངོན་བྱང་ལས། བསྐལ་པ་བྱེ་
བ་དུ་མ་རུ། །སྡིག་པ་གང་ཞིག་སྔོན་བྱས་པ། །དཀྱིལ་འཁོར་འདི་འདྲ་མཐོང་བ་ཡིས། །དེ་དག་ཐམས་ཅད་ཟད་འགྱུར་ན། །ཞེས་དང། འཇམ་དཔལ་རྩ་རྒྱུད་ལས། མཚམས་མེད་པ་དང་
སྡིག་ཅན་ཡང། །རས་བྲིས་མཐོང་བ་ཙམ་གྱིས་ནི། །སྐད་ཅིག་གིས་ནི་གྲོལ་བར་འགྱུར། །ཞེས་གསུངས་སོ། །དེ་ནས་ཕྱི་རིམ་ནས་རྟེན་དང་བརྟེན་པའི་དཀྱིལ་འཁོར་རྣམས་ལེགས་པར་ངོ་སྤྲོད་
པར་བྱ་སྟེ་གོ་སླའོ། །དཀྱིལ་འཁོར་དུ་འཇུག་པའི་སྐོར་བཤད་ཟིན་ཏོ།།    ༈    བུམ་པའི་དབང། གསང་བའི་དབང། ཤེས་
རབ་ཡེ་ཤེས་ཀྱི་དབང། ཚིག་གི་དབང་དང་བཞི། དང་པོ་ལ་བཅུ་གཅིག་སྟེ། མི་བསྐྱོད་པ་ཆུའི་དབང། རིན་འབྱུང་ཅོད་པཎ་གྱི་དབང། འོད་དཔག་མེད་རྡོ་རྗེའི་དབང། དོན་གྲུབ་དྲིལ་བུའི་དབང་

[007B] སྔགས་བཟླས་ལུང་གི་དབང། རྡོ་རྗེའི་བརྟུལ་ཞུགས་ཀྱི་དབང། ཐུན་མོང་མ་ཡིན་པའི་བརྟུལ་ཞུགས་ཀྱི་དབང། ལུང་བསྟན་དབུགས་དབྱུང་བའི་དབང། རྡོ་རྗེ་སློབ་དཔོན་གྱི་
དབང༑ སྤྱོད་པ་རྗེས་སུ་གནང་བའི་དབང་དང་བཅུ་གཅིག་ལས། དང་པོ་ནི། མཎྜལ་ཕུལ་ལ། རིག་པ་ཡེ་ཤེས་ལྔའི་དབང་གི་དོན་དུ། ཆོས་བདེན་བདག་ཉིད་སོགས་ཀྱིས་གསོལ་བ་ལན་གསུམ་
བཏབ༑ བླ་མས་ལས་བུམ་གྱི་ཆུས་གཏོར་ཞིང། ལས་སྔགས་ཀྱིས་བསང། སྭ་བྷཱ་ཝས་སྦྱངས། སློབ་མ་དང། རྣམ་རྒྱལ་བུམ་པའི་ཆུ་ནས་དུང་ཆོས་སོགས་སྣོད་དུ་བླང་བ་གཉིས་ཀ་མི་བསྐྱོད་
པ་ཡབ་ཡུམ་དུ་བསྐྱེད་ལ། ཡེ་ཤེས་པ་དགུག་གཞུག་དབང་རྫས་ཀྱི་ལྷ་ལ་དབང་བསྐུར་རྡོ་རྗེ་སེམས་དཔས་དབུ་བརྒྱན་པར་བསམ་ལ། མཆོད་ཅིང། དབང་རྫས་ཀྱི་ལྷ་ཡབ་ཡུམ་སྙོམས་པར་ཞུགས་པའི་
རྐྱེན་གྱིས་བདེ་བ་ཆེན་པོའི་ངོ་བོར་ཞུ་བ་ཡོངས་སུ་གྱུར་པ་ལས་བུམ་ཆུར་བསམ་པ་ནི། འོག་ནས་འབྱུང་བ། ཅོད་པཎ། རྡོ་རྗེ། དྲིལ་བུ་ལ་ཡང་སྦྱར་ལ། དབང་བསྐུར་བ་ནི། བླ་མའི་ཐུགས་ཁའི་ཧཱུཾ་གི་འོད་
ཟེར་གྱིས་དབང་གི་ལྷ་འཁོར་ལོ་སྡོམ་པའི་ལྷ་ཚོགས་ཐམས་ཅད་སྤྱན་དྲངས་ཏེ། མཆོད་ནས། རྡོ་རྗེ་ཅན་གྱི་སོགས་ཀྱིས་གསོལ་བ་བཏབ། དེའི་དོན་ནི། རྡོ་རྗེ་ཅན་ནི་རྡོ་རྗེ་འཆང་ངོ། །སངས་རྒྱས་ནི་མི་བསྐྱོད་པ་

[008A]༄༅། །སོགས་སོ། །འགྲོ་བ་རྣམས་འཁོར་བའི་སྡུག་བསྔལ་ལས་སྐྱོབ་པའི་ཆེད་དུ། ཡོན་ཏན་ཐམས་ཅད་ཀྱི་འབྱུང་གནས་སུ་གྱུར་པའི་དབང་ཇི་ལྟར་སྩལ་ཞིང་བསྐུར་བ། དེ་ལྟར་ཁྱོད་དབང་
ལྷ་རྣམས་ཀྱིས་སློབ་མ་འདི་ལ་དབང་བསྐུར་བར་མཛད་དུ་གསོལ། ཞེས་པའོ། །ཞེས་གསོལ་བ་བཏབ་པས། མདུན་གྱི་འཁོར་ལོ་སྡོམ་པའི་དཀྱིལ་འཁོར་གྱི་ཁྭ་གདོང་མ། འུག་གདོང་མ། ཁྱི་གདོང་མ། ཕག་
གདོང་མ་སྟེ་སྒོ་མ་བཞི་དང། གཤིན་རྗེ་བརྟན་མ། གཤིན་རྗེ་ཕོ་ཉ་མོ། གཤིན་རྗེ་མཆེ་བམ། གཤིན་རྗེ་འཇོམས་མ་སྟེ་མཚམས་མ་བཞི་སྟེ་བརྒྱད་ཀྱིས་བགེགས་བསྐྲད་པའི་འཕྲིན་ལས་མཛད། ཁཎྜ་ཀ་
པཱ་ལ་དང་མཧཱ་ཀངྐ་ལ་ལ་སོགས་པའི་དཔའ་བོ་ཉེར་བཞི་རྣམས་ཤིས་བརྗོད་བྱ། རབ་གཏུམ་མ་དད་གཏུམ་མིག་མ་ལ་སོགས་པ་དཔའ་མོ་ཉེར་བཞིས་རྡོ་རྗེའི་གླུ་དབྱངས་ལན། གཟུགས་རྡོ་རྗེ་མ་ལ་སོགས་པས་
མཆོད་པ་བྱས། གཙོ་བོ་དང་བསྒྲུབ་པའི་དཀྱིལ་འཁོར་པ་རྣམས་ཀྱིས་དབང་བསྐུར་བའི་དགོངས་པ་མཛད། ཡུམ་བཞི་ཕག་མོ་དང་ལྔས་བདུད་རྩིས་གང་བའི་བུམ་པ་ཐོགས་ཏེ་དབང་བསྐུར་བར་མོས་ནས་
བཀྲ་ཤིས་གང་ཞིག་སོགས་ཀྱིས་ཤིས་པ་བརྗོད་ཅིང། དབང་བསྐུར་རྡོ་རྗེ་ཆེན་པོ་སྟེ། །སོགས་ནི། དབང་བསྐུར་བ་ལ་རྡོ་རྗེ་ཆེན་པོ་ཞེས་པའི་རྒྱུ་མཚན་ནི། དོར་དུ་མི་རུང་བས་ན་རྡོ་རྗེ། ཁམས་གསུམ་གྱི་

[008B] ཁམས་གསུམ་ཀུན་གྱིས་ཕྱག་འོས་སུ་གྱུར་པས་ན་ཕྱག་བྱས་པ། རྡོ་རྗེ་འཆང་གི་སྐུ་གསུང་ཐུགས་གསང་གསུམ་དབྱེར་མེད་པའི་གནས་ལས་བྱུང་བ་དེ་ཁྱོད་ལ་སྦྱིན་པར་བྱའོ་ཞེས་པའོ།།
ཙཀྲ་པཱི་ར། དཔའ་བོའི་འཁོར་ལོ་ཞེས་པའོ། །དེ་ལྟར་དབང་བསྐུར་བ་སོགས་ནི་གོ་སླ་ལ། དབང་ལྷ་མི་བསྐྱོད་པ་ཡབ་ཡུམ་གྱི་རྣམ་པར་བཀུག་ནས་བསྟིམ་པས་མི་བསྐྱོད་པའི་ངོ་བོར་བསམ་ལ། མཆོད་པར་
བྱའོ༑ ༑དག་པ་བརྗོད་པ་ནི། རིགས་ལྔའི་དབང་གི་ནང་ནས་མི་བསྐྱོད་པ་ཆུའི་དབང་ཐོབ། དུག་ལྔའི་ནང་ནས་ཞེ་སྡང་སྟེ། རང་བཞིན་གྱིས་དམིགས་པ་ལ་ཀུན་ནས་མནར་སེམས་པའི་རྣམ་པར་འཇུག་པའི་
སེམས་བྱུང་གི་དྲི་མ་སྦྱངས། ཕུང་པོ་ལྔའི་ནང་ནས་རྣམ་ཤེས་ཚོགས་དྲུག་གི་ཕུང་པོ་གནས་བསྒྱུར། ཡེ་ཤེས་ལྔའི་ནང་ནས་འབྲས་དུས་ཀྱི་ཆོས་དབྱིངས་ཡེ་ཤེས་མངོན་དུ་བྱས། རྒྱལ་བ་རིགས་ལྔའི་ནང་ནས་
མི་བསྐྱོད་པ་དང་དེའི་རིགས་ལ་དབང་བར་བྱས་སོ། །ཞེས་བརྗོད། དེ་ནི་འོག་མ་བཞི་ལ་ཡང་སྦྱར་ལུགས་ཤེས་དགོས་སོ། །དགོས་པ་ཁྱད་པར་བ་ནི། ཆུའི་དབང་གིས་གང་གི་རིགས་ཅན་དུ་སོང་བའི་རིགས་དེ་ལ་
སྒྲིབ་པ་མ་རིག་པའི་དྲི་མ་འཁྲུར་པའི་བག་ཆགས་འཇོག་གོ། །།གཉིས་པ་ཅོད་པཎ་གྱི་དབང་ལ། མི་བསྐྱོད་པ་ཡབ་ཡུམ་ཞེས་པ་སོགས་རིན་འབྱུང་སོགས་སུ་བསྒྱུར་བ་མ་གཏོགས་ཕལ་ཆེར་སྔ་མ་འདྲ་ལ་

[009A]༄༅། །ཁྱད་པར་ནི། དབང་བསྐུར་བའི་སྐབས་སུ། མདུན་གྱི་ནམ་མཁར་སྤྱན་དྲངས་པའི་རྒྱལ་བ་དཔའ་བོ་ཡབ་ཡུམ་རྣམས་ངོ་བོ་རིན་འབྱུང་ལ་རྣམ་པ་གསེར་སྦྱངས་ལས་གྲུབ་པའི་ཅོད་པཎ་དར་
དབྱངས་དང་བཅས་པ་བཟུང་བ་མང་པོ་གཅིག་ལ་གཅིག་ཐིམ་པའི་མཐར་བླ་མ། ལས་ཀྱི་རྡོ་རྗེ་ལ་བསྡུས་ནས། བླ་མས་སློབ་མའི་མགོར་བསྐྱོན་བྱུང་སྙམ་པ་དང། སྔགས་ནི་ཡུམ་བཞི་ཕག་མོ་ལྔའི་ཉེ་སྙིང་ངོ། །སྔགས་
བརྗོད་ཅིང་ཅོད་པཎ་བསྐོན་དུས། ཅོད་པཎ་ལས་བདུད་རྩི་ལྔའི་རྒྱུན་བབས་པས་ལུས་གང་ཞིང་སྡིག་སྒྲིབ་བག་ཆགས་དང་བཅས་པ་དག་པར་བསམ་མོ། །ཆུ་དབང་ནི་གོང་ལྟར་རོ། །དག་པའི་སྐབས་སུ་རིན་
འབྱུང་ཅོད་པཎ་གྱི་དབང། དྲི་མ་ང་རྒྱལ་དང་སེར་སྣ། ཕུང་པོ་ཚོར་བ། འབྲས་དུས་ཀྱི་མཉམ་ཉིད་ཡེ་ཤེས་སོ། །ཁྱད་པར་ཅན་ནི། ཅོད་པཎ་གྱི་དབང་གིས་མ་འོངས་པ་ན་རིགས་བདག་གང་གིས་བྱེད་པ་
དང༑ གཙུག་ཏོར་བསྐྱེད་པའི་ནུས་པ་འཇོག་གོ། །།གསུམ་པ་རྡོ་རྗེའི་དབང་ལ། འོད་དཔག་མེད་ཡབ་ཡུམ་དུ་བསྐྱེད་པ་སོགས་སྔར་བཞིན། དབང་བསྐུར་བའི་སྐབས་སུ། མདུན་གྱི་
ནམ་མཁར་སྤྱན་དྲངས་པའི་རྒྱལ་བ་དཔའ་བོ་ཡབ་ཡུམ་ཕྱག་ན་འོད་དཔག་མེད་ཀྱི་ངོ་བོ་གསེར་གྱི་རྡོ་རྗེ་རྩེ་ལྔ་པ་བསྣམས་པ་རེ་དཔག་ཏུ་མེད་པ་གཅིག་ལ་གཅིག་ཐིམ་པའི་མཐར་རྡོ་རྗེ་གཅིག་ཏུ་གྱུར་པས་དབང་བསྐུར་བར་

[009B] །ཚིགས་བཅད་ཀྱི་དོན་ནི། ཧེ་རུ་ཀ་སྟེ་དཀྱིལ་འཁོར་གྱི་གཙོ་བོ་དང། དཔའ་བོ་རྣམས་དང་སོགས་སྒྲས་དཔའ་མོ་རྣམས་ཀྱིས་དེར་སྟེ་ད་ལྟ་ཁྱོད་རིགས་ཀྱི་བདག་པོར་དབང་བསྐུར་བས་ན། དབང་
འདི་ནི་སངས་རྒྱས་དེ་དག་ཐམས་ཅད་ཀྱི་ངོ་བོ་ཉིད་ཀྱི་ཡེ་ཤེས་འགྲུབ་པའི་རྒྱུ་ཡིན་པས་དེའི་ཕྱིར་རྡོ་རྗེ་འདི་བཟུང་ཞིག་ཅེས་པའོ། །གཞན་རྣམས་སྔར་བཞིན་ལ། རྡོ་རྗེ་ལག་པ་གཡས་སུ་བཏང་ཅིང། སྙིང་
མགྲིན་སྤྱི་བོར་རེག་པའི་ཚེ། རྡོ་རྗེ་ལས་བདུད་རྩི་བབས་པས་སྡིག་སྒྲིབ་དག་པར་བསམ་མོ། །དག་པའི་སྐབས་སུ། འོད་དཔག་མེད་རྡོ་རྗེའི་དབང། ཉོན་མོངས་པ་འདོད་ཆགས། ཕུང་པོ་འདུ་
ཤེས༑ ཡེ་ཤེས་ནི་འབྲས་དུས་ཀྱི་སོར་རྟོག་ཡེ་ཤེས་སོ། །ཁྱད་པར་ཅན་ནི། རྡོ་རྗེའི་དབང་གིས་ཐོབ་བྱ་སངས་རྒྱས་དེའི་ཐུགས་གཉིས་སུ་མེད་པའི་ཡེ་ཤེས་བསྐྱེད་པའི་ནུས་པ་འཇོག་གོ།    ༈    །།
བཞི་པ་དྲིལ་བུའི་དབང་ལ། དོན་གྲུབ་ཡབ་ཡུམ་དུ་བསྐྱེད་པ་མ་གཏོགས་ཕལ་ཆེར་གོང་བཞིན་ལ། དབང་གི་སྐབས་སུ། མདུན་གྱི་ནམ་མཁར་བཞུགས་པའི་དཔའ་བོ་ཡབ་ཡུམ་རྒྱལ་བ་རྣམས་ཀྱིས་
དོན་གྲུབ་ཀྱི་ངོ་བོ་ཡིན་པ་ལ་རྣམ་པ་དངུལ་དཀར་གྱི་དྲིལ་བུ་བསྣམས་པ་གྲངས་མེད་པས་གཅིག་ལ་གཅིག་ཐིམ་པའི་མཐར། དོན་གྲུབ་ཀྱི་ངོ་བོ་དྲིལ་བུ་གཅིག་ཏུ་གྱུར་པས་དབང་བསྐུར་བར་བསམ་ལ། དྲིལ་
[010A]༄༅། །བུ་ལས་བདུད་རྩིའི་རྒྱུན་བབས་པས་ལུས་ཐམས་ཅད་གང་སྡིག་སྒྲིབ་བྱང་བར་བསམ་པ་སྔར་བཞིན་ལ། དྲིལ་བུ་ལག་པ་གཡོན་དུ་གཏད། ཚིགས་བཅད་ནི། རྣལ་འབྱོར་མ་
ཐམས་ཅད་ཀྱི་ཤེས་རབ་ནི་སྟོང་པ་ཉིད་ལ་དམིགས་ཤིང། རང་གི་ལྷུན་གྱིས་གྲུབ་པའི་དབྱངས་ཀྱིས་འགྲོ་བ་ལ་ཆོས་སྟོན་པར་བྱེད་དོ། །དྲིལ་བུ་འདི་ཡང་དེ་དང་འདྲ་སྟེ། དབྱངས་ཀྱི་རྗེས་སུ་འགྲོ་བའི་ཤེས་
རབ་ཉིང་སྟོན་པས་སོ། །ཁྱོད་ཀྱིས་ཀྱང་དོན་དྲན་པའི་སྒོ་ནས་དྲིལ་བུ་དཀྲོལ་ཞིག་དེ་ལྟར་བྱས་ན་བྱང་ཆུབ་མཆོག་ཏུ་འགྱུར་བར་རྒྱལ་བ་བཞེད་དོ། །དཔའ་བོ་ཞེས་འབོད་ནས། རྡོ་རྗེ་དྲིལ་བུ་ལག་ཏུ་
བཟུང་བར་གྱིས་ཤིག་དེ་ཡང་རང་ཉིད་རང་བཞིན་གྱིས་མཛེས་པའི་ལྷའི་སྐུ་ཕྱག་རྒྱ་ཆེན་པོར་བྱིན་གྱིས་བརློབ་པར་གྱིས་ཤིག་ཅེས་པའོ། །རྡོ་རྗེ་དྲིལ་བུ་ཞེས་པ་དྲིལ་བུ་གཅིག་ཅིག་ལ་རྡོ་རྗེ་
དྲིལ་བུ་ཞེས་པ་ཡིན་ལ། རལ་གྲི་གཅིག་ལ་རྡོ་རྗེ་རལ་གྲི་ཟེར་བ་ལྟ་བུའོ། །དག་པའི་སྐབས་སུ། དོན་གྲུབ་དྲིལ་བུའི་དབང། ཉོན་མོངས་པ་ཕྲག་དོག་ཕུང་པོ་འདུ་བྱེད། འབྲས་དུས་ཀྱི་བྱ་གྲུབ་ཡེ་
ཤེས་སོ། །ཁྱད་པར་ཅན་ནི། དྲིལ་བུའི་དབང་གིས་ཐོབ་བྱ་སངས་རྒྱས་དེའི་ཆོས་ལུང་བརྒྱད་ཁྲི་བཞི་སྟོང་འདོམས་པའི་གསུང་གི་ནུས་པ་འཇོག་གོ། །།ལྔ་པ་རྣམ་སྣང་མིང་གི་དབང་ལ་

[010B] རང་ཉིད་རྣམ་སྣང་ཡབ་ཡུམ་དུ་བསྐྱེད་པ་ནི་གོང་བཞིན་ལ། དབང་བསྐུར་བའི་སྐབས་སུ། མདུན་གྱི་ནམ་མཁར་བཞུགས་པའི་རྒྱལ་བ་དཔའ་པོ་དཔའ་མོ་རྣམས་མགྲིན་
གཅིག་ཏུ་ཀྱཻ་ཞེས་འབོད་ནས། མེ་ཏོག་ཕོག་པའི་དེ་བཞིན་གཤེགས་པའི་རིགས་ཀྱི་མཚན་ནས་འབོད་དེ་མིང་གི་དབང་བསྐུར་བར་བསམ་ལ། སྔགས་ནི། བཛྲ་སཏ་སྟྭཾ་ནི་རྡོ་རྗེ་སེམས་དཔའ་སྟེ་རྡོ་རྗེ་འཆང་
གིས་ཁྱོད་ལ། བཛྲ་ནཱ་མཿ་རྡོ་རྗེ་མིང་གི་ཞེས་པའོ། །ཨ་བཧི་ཥེ་ཀ་ཏ་ནི་དབང་བསྐུར་རོ། །ཞེས་པའོ། །དབང་ཇི་ལྟ་བུ་ཞིག་ན་རང་རང་གི་རིགས་ཀྱི་མིང་གིས་དབང་བསྐུར་རོ། །ཞེས་པའི་དོན་ནོ། །
དག་པའི་སྐབས་སུ། རྣམ་སྣང་མིང་གི་དབང། ཉོན་མོངས་པ་གཏི་མུག་ཕུང་པོ་གཟུགས་ཕུང། འབྲས་དུས་ཀྱི་མེ་ལོང་ལྟ་བུའི་ཡེ་ཤེས་སོ། །ཁྱད་པར་ཅན་ནི། མིང་གི་དབང་གིས་གང་དུ་
འཚང་རྒྱ་བའི་སངས་རྒྱས་ཀྱི་མཚན་གྱི་ནུས་པ་ཁྱད་པར་ཅན་འཇོག་པའོ། །དེ་ཡན་ཐུན་མོང་བ་རིག་པ་ཡེ་ཤེས་ལྔའི་དབང་ངམ། རྡོ་རྗེ་སློབ་མའི་དབང་ཞེས་བྱའོ།། །།དྲུག་པ་སྔགས་བཟླས་
ལུང་གི་དབང་ལ། གཞན་རྣམས་གོ་སླ་ལ། ཧཱུཾ་གི་མཐར་འཁོད་པའི་སྔགས་འཕྲེང་ལས་བདུད་རྩི་འོད་ཟེར་དང་བཅས་པའི་རྒྱུན་བབས་པས་ལུས་ཐམས་ཅད་གང། སྡིག་སྒྲིབ་ཐམས་ཅད་དག་པར་

[011A]༄༅། །བསམ་མོ། །འདི་ནི་སོགས་ཚིགས་བཅད་ནི། སྔགས་ཀྱི་དབང་འདི་ནི་སངས་རྒྱས་ཐམས་ཅད་ཀྱི་སྙིང་པོ་ཡིན་ཅིང། ཡེ་ཤེས་མཆོག་སྐྱེད་པར་བྱེད་པ་དང། སངས་རྒྱས་
ཐམས་ཅད་ཀྱི་དངོས་གྲུབ་བསྡུ་པར་བྱེད་པ་ཡིན་པས་ཁྱོད་ཀྱིས་ཀྱང་རྟག་ཏུ་བཅང་བར་བྱོས་ཤིག་པའོ།། །།བདུན་པ་རྡོ་རྗེ་བརྟུལ་ཞུགས་ལ། སློབ་མ་དང། རྡོ་རྗེ་གཉིས་ཀ་རྡོར་སེམས་ཡབ་
ཡུམ་དུ་བསྐྱེད་ནས་རྡོ་རྗེ་སེམས་དཔའ་འོད་དུ་ཞུ་ནས་གསེར་གྱི་རྡོ་རྗེ་རྩེ་ལྔ་པ་འོད་ཤིན་ཏུ་འཕྲོ་བར་གྱུར་པར་བསམ་ལ། འདི་ནི་སོགས་ནི་རྡོ་རྗེ་འདི་ནི་སངས་རྒྱས་ཐམས་ཅད་ཀྱི་ཐུགས་གཉིས་སུ་མེད་པའི་ཡེ་
ཤེས་ཀྱི་མཚོན་བྱེད་ཡིན་པས་སོ། །ཧེ་རུ་ཀའི་ཕྱག་ན་ཡང་འདི་ལྟ་བུ་ཡོད་པ་ཡིན་ཞེས་པ་དང། ཧེ་རུ་ཀའི་བརྟུལ་ཞུགས་ཡིན་པས། ཁྱོད་ཀྱིས་ཀྱང་རྟག་ཏུ་བཅང་བར་བྱའོ། །ཅིའི་ཕྱིར་ན་ཧེ་རུ་ཀའི་
བརྟུལ་ཞུགས་བརྟན་པའི་ཕྱིར་དུའོ། །ཞེས་པའོ། །སྔགས་ནི། དེ་བཞིན་གཤེགས་པ་ཐམས་ཅད་ཀྱི་གྲུབ་པའི་རྡོ་རྗེའི་དམ་ཚིག་འདི་བདག་ལ་ཞུགས་ཤིག་རྡོ་རྗེ་སེམས་དཔར་བཟུང་བར་བགྱིའོ། །
ཧ་བཞི་དང་ཧི་ལྔས་ཡེ་ཤེས་ལྔ་མཚོན་པའོ། །དེའི་རྟགས་སུ་སྙིང་གར་རྡོར་སེམས་ཡབ་ཡུམ་ཞུགས་པར་བསྒོམས་ལ། བླ་མས་ཡེ་ཤེས་ལྔ་མཚོན་པའི་རྡོ་རྗེ་དང་མི་འབྲལ་བར་གྱིས་ཤིག་པའི་བཀའ་

[011B]། །།བརྒྱད་མཐུན་མོང་མ་ཡིན་པའི་བརྟུལ་ཞུགས་ཀྱི་སྐབས་སུ། བདེ་མཆོག་ཡབ་ཡུམ་དུ་བསྐྱེད་ལ། བརྟུལ་ཞུགས་རྣམས་བྱིན་ནོ། །ཧེ་རུ་ཀ་དཔལ་ཕྱག་རྒྱ་ནི། །
སོགས་ནི། དཔལ་ཧེ་རུ་ཀའི་ཕྱག་རྒྱ་སྟ་རྟགས་ནི། ཕྱི་ནང་གཉིས་ཀར་ཡང་དག་པར་གནས་སོ། །ཕྱི་ནི། ཁ་ཊཱཾ་ཀ་དང། ཅང་ཏེའུ་སྟེ་ཊཱ་མ་རུ། ལྷུང་བཟེད་སྟེ་ཐོད་པ། ཚངས་སྐུད་རྣམས་ཡིན་
དཔའ་བོ་ཞེས་འབོད་ནས་ཁྱོད་ཀྱིས་བླང་བར་གྱིས་ཤིག་ཅེས་པའོ། །ནང་ནི་ཁ་ཊཱཾ་ཀ་ཧེ་རུ་ཀའི་ཐུགས་གཉིས་སུ་མེད་པའི་ཡེ་ཤེས་ཐབས་བདེ་བ་ཆེན་པོ་མཚོན། ཊཱ་མ་རུ་བདག་མེད་རྟོགས་པའི་ཤེས་རབ་
སྟོང་པ་ཉིད་དང། ཐོད་པ་དེ་གཉིས་གཉིས་སུ་མེད་པར་རྟོགས་ཤིང་སྐྱོང་བ། ཚངས་སྐུད་རྣམ་པར་མི་རྟོག་པའི་ཐུགས་མཚོན་པའི་མཚོན་བྱེད་དུ་བཅང་བར་གྱིས་ཤིག་པར་གདམས་པའོ། །དེའི་མཚོན་བྱེད་
དུ་སྙིང་ཀར་ཧེ་རུ་ཀ་ཡབ་ཡུམ་བསྒོམ་པར་བྱའོ།། །།དགུ་པ་ལུང་བསྟན་དབུགས་ཕྱུང་བའི་དབང་ལ། སྔོན་སྟོན་པ་ཡང་དག་པར་རྫོགས་པའི་སངས་རྒྱས་ཀྱིས་རང་གི་འཁོར་རྣམས་ལ་ལུང་སྟོན་
པའི་ཆ་ལུགས་སུ་བྱས་ནས་ལུང་སྟན་པ་དགོས་པར་གསུངས་པས། ཆོས་གོས་ཀྱི་གྲྭ་ལག་པ་གཡོན་པས་སེངྒེའི་རྣ་བ་ལྟར་བྱས་ཏེ་སྙིང་གར་བཟུང། གཡས་མཆོག་སྦྱིན་གྱི་ཕྱག་རྒྱ་བཅས་ཏེ། མདུན་གྱི་

[012A]༄༅། །ནམ་མཁར་གནས་པའི་རྒྱལ་བ་སྲས་བཅས་ཐམས་ཅད་དང་བཅས་པས་མགྲིན་གཅིག་ཏུ་སློབ་མ་ལ་ཁྱོད་ཅེས་པོས་ནས། འཁོར་ལོ་གསུམ་གྱི་བདག་ཉིད་དུ་གྱུར་པ་བླ་མ་ཧེ་རུ་ཀ་ངས་
ལུང་འདི་ལྟར་དུ་བསྟན་ནོ། །ཇི་ལྟར་ན་སངས་རྒྱས་ཀུན་གྱི་རང་བཞིན་ཧེ་རུ་ཀ་སོགས་མེ་ཏོག་གང་ལ་ཕོག་པའི་དེ་བཞིན་གཤེགས་པར་འགྱུར་བ་ཡིན་ནོ་ཞེས་པའོ། །ཤྲཱི་ཧེ་རུ་ཀ་ནི་དཔལ་ཁྲག་འཐུང་ངོ།།
ཌཱ་ཀི་ནི་མཁའ་འགྲོ་མ། ནཱ་མ་ཞེས་བྱ་བ། ཏ་ཐཱ་ག་ཏ་དེ་བཞིན་གཤེགས་པ། སིདྡྷི་གྲུབ་པ། ས་མ་ཡ་རྟོགས་པ། སྟྭཾ་ཁྱོད། བཧུར་ནི་ས་འོག་བཧུ་ཝས་སྟེང། སྭ་མཐོ་རིས་སོ། །ཨ་ནི་དེ་རྣམས་ཀྱི་
ཆོས་ཉིད་ལ་འཇུག་པ་ཡི་ནོ། །ཁམས་གསུམ་སོགས་ནི་དཔལ་ཧེ་རུ་ཀའི་དཀྱིལ་འཁོར་དུ་ལུང་བསྟན་ཐོབ་པས་ཁྱོད་ཀྱིས་ཁམས་གསུམ་ཐམས་ཅད་ཀྱི་ཆོས་ཀྱི་རྒྱལ་སྲིད་ཆེན་པོ་དཔལ་དང་ལྡན་ཅིང་ཡོན་ཏན་
མ་ལུས་པ་འབྱུང་བའི་གནས་སུ་གྱུར་པས། བདུད་ཀྱི་ཚོགས་ཐམས་ཅད་ལས་རྣམ་པར་རྒྱལ་ཞིང། ཐར་པའི་གྲོང་ཁྱེར་མཆོག་ཏུ་ཞུགས་པ་ཡིན་ནོ། །ཞེས་དབུགས་ཕྱུང་པའོ།། །།བཅུ་པ་རྡོ་རྗེ་
སློབ་དཔོན་གྱི་དབང་ལ། མཎྜལ་ཕུལ། གསོལ་བ་ལན་གསུམ་བཏབ། དཀྱིལ་འཁོར་གྱི་ཤར་ཕྱོགས་སུ་

[012B] སྟེང་དུ་གདུགས་དཀར་པོ་གསེར་གྱི་ཡུབ་ཅན། གཡས་སུ་རྒྱལ་མཚན། གཡོན་དུ་བ་དན་ཏེ་འཕན། མཐའི་ཕྱོགས་
ཀུན་དུ་དུང་གཡས་འཁྱིལ། འཁོར་ལོ། པདྨ། བྲུམ་པ་སོགས་མཆོད་པའི་སྤྲིན་དང་བཅས་པར་བསམས་ནས། བསང་སྦྱངས་སྔོན་དུ་བཏང་བའི་པདྨ་དང་ཉི་མའི་སྟེང་དུ་རྡོ་རྗེ་འཆང་ཡབ་ཡུམ་དུ་བསྐྱེད་ནས་
དམ་ཚིག་གསུམ་སྦྱིན་པ་ལ། རྡོར་དྲིལ་བསང་སྦྱངས་རྡོར་སེམས་ཡབ་ཡུམ་དུ་བསྐྱེད་པ་ཞུབ་ལས་བྱུང་བའི་རྡོར་དྲིལ་དུ་བསམས་ནས། འདི་དེ་སངས་རྒྱས་སོགས་ནི་གོང་བཞིན་ལ། ཐོག་མཐའ་མེད་
པའི་སོགས་ནི། བྱང་ཆུབ་སེམས་དཔའ་རྣམས་ཀྱིས་ཐོག་མ་དང། ཐ་མ་མེད་པའི་སེམས་ཀྱི་རྒྱུན་རང་བཞིན་གྱིས་རྣམ་པར་དག་པ་བསྒོམ་པས། ས་རྣམས་རང་རང་གི་ངོ་སྐལ་གྱི་བློ་བུར་བའི་དྲི་མ་རིམ་གྱིས་
སྤངས་ཏེ་མཐར་ཐུག་ཆོས་སྐུ་དང་ལྡན་པའི་རྡོ་རྗེ་སེམས་དཔའ་དགའ་པ་ཆེན་པོ་ནི་ཆོས་ཀུན་གྱི་བདག་ཉིད་ཆོས་ཀྱི་དབྱིངས་ཀུན་ཏུ་བཟང་པོ་ལས་བྱུང་བའོ། །རྡོ་རྗེ་འཆང་དེ་རྡོ་རྗེ་སྙེམས་མ་འམ་རྡོ་རྗེ་དབྱིངས་ཀྱི་
དབང་ཕྱུག་མའི་བདག་པོ་རྡོ་རྗེ་སེམས་དཔའི་བདག་ཉིད་དུ་མོས་པར་བྱའོ། །ལྷ་ །མཧཱ་

[013A]༄༅། །བཛྲ་ནི་རྡོ་རྗེ་ཆེན་པོ་ཞེས་པའོ། །སྟོང་པ་ཉིད་དང་དབྱེར་མེད་པའི་རྒྱལ་བའི་ཐུགས་རྒྱུད་ཀྱི་ཡེ་ཤེས་ནི་ངེས་དོན་གྱི་རྡོ་རྗེ་ཡིན་ལ། དེ་དྲན་པའི་ཆེད་དུ་དྲང་དོན་གྱི་ཕྱག་ཚད་དང་ལྡན་པའི་རྡོ་རྗེ་འདི་ཟུངས་
ཤིག་ཅེས་པའོ། །དྲིལ་བུའི་སྐབས་ཀྱི་ཚིགས་བཅད་དང་པོ་ནི་གོང་ལྟར་ལ། སྲིད་པ་ནི་འཁོར་པའོ། །འཁོར་བ་དེར་སྐྱེ་བའི་རྒྱུ་ངོ་བོ་ཉིད་དེ་རང་བཞིན་གྱིས་དག་པའོ། །དེ་ལྟར་དག་པར་རྟོགས་པའི་ཤེས་རབ་
ཀྱིས་ངོ་བོ་ཉིད་ཀྱིས་གྲུབ་པར་འཛིན་པའི་སྲིད་པ་དང་བྲལ་བར་བྱས་པའོ། །བྱང་ཆུབ་སེམས་དཔའ་མཆོག་ནི་རང་བཞིན་གྱིས་དག་པའོ། །ཇི་ལྟར་དག་ན། དེ་ལ་བདེན་པར་ཞེན་པ་ཟད་པར་མཛད་ནས། སྲིད་པ་དམ་པ་
སྟེ་མི་གནས་པའི་མྱང་འདས་ཀྱི་རང་བཞིན་དུ་མཛད་དོ། །ཕྱག་རྒྱའི་དམ་ཚིག་གི་སྐབས་སུ། ཡིད་ཀྱི་ལུས་རྡོ་རྗེ་སློབ་དཔོན་གྱི་དབང་གི་ངོ་བོར་གྱུར་པའི་བདེ་སྟོང་དབྱེར་མེད་ཀྱི་ཡེ་ཤེས་དེ་བརྟན་པར་བྱ་བ་ཉིད་ཀྱི་ཆེད་དུ་
ཕྱག་རྒྱའི་དམ་ཚིག་རབ་ཏུ་བརྗོད། སྒྲུབ་པ་པོ་གང་གིས་ཡེ་རྒྱའི་ལུས་ནི་རྣམ་པ་ཐམས་ཅད་དུ་བརྟན་པར་བྱས་པ་དེས་ན་ཕྱག་རྒྱར་རབ་ཏུ་སྒྲགས་ཞེས་རྡོ་རྗེ་འཆང་ཡབ་ཡུམ་ཁ་སྦྱོར་དུ་སྦྱར་བའི་རིམ་པས་བྱིན་གྱིས་བརླབ་ནས་
འཁྱུད་པའི་ཚུལ་དུ་བྱས་པའོ། །ཤེས་རབ་བཅུ་དྲུག་སོགས་ཀྱི་ཚིག་གོ་སླ་ཞིང། དོན་ནི། རྡོ་རྗེ་དྲིལ་བུ་ཕྱག་རྒྱ་གསུམ་ནི་རྡོ་རྗེ་སློབ་དཔོན་གྱི་དབང་དངོས་ཡིན་ལ། དེ་ཡང་འཁྱུད་པ་ཙམ་གྱི་བདེ་བ་སྟོང་ཉིད་དུ་སྦྱར་ནས་

[013B] སྙོམས་པར་འཇུག་པ་སོགས་ནི་མ་ཡིན་ནོ། །འདིའི་སྐབས་སུ་དོགས་གཅོད་མང་དུ་ཡོད་ཀྱང་ཡི་གེ་མང་བས་དེ་ཙམ་མོ། །ཆུ་དབང་གོང་བཞིན་བསྐུར་ནས་དབང་ལྷ་སྦྱི་བོ་ནས་ཐིམ་
ཞིང། སུ་པྲ་ཏིཥྛའི་སྔགས་ཀྱིས་བརྟན་པར་བྱས་ལ། མཆོད་པར་བྱའོ།། །།བཅུ་གཅིག་པ་རྗེས་སུ་གནང་བའི་དབང་ལ། འདོད་ཡོན་ལ་ལོངས་སྤྱོད་པའི་རྗེས་གནང། ལྷ་མཆོད་པའི་རྗེས་གནང་
སེམས་ཅན་གྱི་དོན་བྱེད་པའི་རྗེས་གནང་ལ། དེ་ཉིད་རིག་པའི་སོགས་དང། བདག་ཉིད་དཔའ་པོ་སོགས། རྟེན་ཅིང་འབྲེལ་བར་སོགས་ཚིགས་བཅད་ཀྱི་དོན་ནི། རིམ་པ་བཞིན། བདེ་སྟོང་དབྱེར་མེད་པའི་དེ་ཉིད་
རིག་པའི་སྒོ་ནས་འདོད་པའི་ཡོན་ཏན་ལ་སྤྱད་པར་བྱའོ། །ཞེས་དང། རང་ཉིད་དཔའ་བོ་དང་རྣལ་འབྱོར་མ་ཐམས་ཅད་འདུས་པའི་བདག་ཉིད་ཧེ་རུ་ཀར་བལྟས་ལ་བདག་ཉིད་མཆོད་པར་བྱའོ། །ཞེས་དང། སྣོད་བཅུད་
ཐམས་ཅད་སྒྱུ་མ་ལྟར་ཤེས་པར་གྱིས་ལ་སེམས་ཅན་གྱི་དོན་བྱོས་ཤིག་ཅེས་པའོ། །དབང་བཅུ་གཅིག་པོ་དེས་བུམ་པའི་དབང་ཐོབ། གཙོ་བོར་ལུས་ཀྱི་དྲི་མཐུན་མོང་པ་སྲོག་གཅོད། མ་བྱིན་ལེན། འདོད་ལོག་
སོགས་ཀྱི་སྡིག་སྒྲིབ་དང། ཐུན་མོང་མ་ཡིན་པ་ལུས་ཐ་མལ་དུ་སྣང་ཞིང་ཞེན་པའི་དྲི་མ་འཁྲུད། བསྐྱེད་རིམ་ཟབ་མོ་བསྒོམ་པ་ལ་དབང། འབྲས་བུ་སྤྲུལ་སྐུ་འགྲུབ་པའི་ནུས་པ་ཁྱད་པར་ཅན་བཞག་པ་ཡིན་ཞེས་པ་

[014A]༄༅། །ནི་དབང་གི་དག་པའོ།། །།གཉིས་པ་གསང་བའི་དབང་ལ། ཕྱག་དང། མཎྜལ་ཕུལ་ལ། བླ་མ་ལ་རིག་མ་མཚན་ཉིད་དང་ལྡན་པ་ཕུལ་བའི་མོས་པ་ཡང་བྱ། སྐྱོབ་མེད་
སྐྱོབ་པ་སོགས་ཀྱིས་གསོལ་བ་བཏབ། ཡི་གེ་གསུམ་གྱིས་བསྲུང་ལ་སློབ་མ་འོད་དཔག་མེད་དུ་བསྐྱེད། བླ་མ་ཧེ་རུ་ཀར་གསལ་བ། སྔར་ཕུལ་བའི་རིག་མ་དེ་བསང་སྦྱངས། རྡོ་རྗེ་ཕག་མོར་བསྐྱེད་བླ་མ་
ཡབ་ཡུམ་གྱི་མཁའ་གསང་བྱིན་གྱིས་བརླབ་ལ་སྙོམས་པར་ཞུགས་པའི་དགའ་བའི་སྒྲས་དཔའ་བོ་དང། དཔའ་མོ་རྣམས་བཀུག་ནས་ཆོག་བཞིན་བྱས་ལ། དགའ་བ་བཞི་རིམ་གྱིས་བསྐྱེད་དེ་ནོར་བུའི་རྩེར་འཕོ་
མེད་དུ་བཟུང་བདེ་མཐེབ་སྲིན་གྱིས་བཙིར་ཏེ་བླང་ནས་སློབ་མའི་ལྕེ་ཐོག་ཏུ་བཞག་པའི་མོས་པ་བྱེད་དགོས་ལ། གསང་རྫས་བྱིན་གྱིས་བརླབ་ཅིང། འདི་དེ་དཔའ་པོ་སོགས་བརྗོད་ལ། སངས་རྒྱས་ཐམས་ཅད་འདུས་བའི་ངོ་བོ་
རང་གི་ལུས་ལ་གནས་པའི་རྒྱལ་བ་རྣམས་ཚིམ་པར་བྱ་བ་དང། བྱང་ཆུབ་ཀྱི་སེམས་ལས་མི་གཡོ་བའི་བསམ་བས་མྱང་ལ། གསང་བའི་རྫས་དམ་པ་འདི། དཔའ་བོ་ལྷ་མོ་རྣམས་ཀྱི་དམ་ཚིག་ཆེན་པོ་རྨད་དུ་བྱུང་བ། ས་ཁམས་
རྣམ་པར་དག་བ་སོགས་ཁམས་ལྔ་རྣམ་པར་དག་པ་དང། རོ་རྟོགས་པར་བྱེད་པའི་བདེ་བ་ཆེན་པོ་ཡིན་པས་མྱང་བར་གྱིས་ཤིག་ཇི་ལྟར་སྔོན་རྡོ་རྗེ་འཆང་ལ་སོགས་པ་སངས་རྒྱས་རྣམས་ཀྱིས། རང་གི་རྒྱལ་སྲས་རྣམས་ལ་དབང་

[014B] བྱང་ཆུབ་ཀྱི་སེམས་བཟང་པོ་གསང་བའི་དབང་འདི་སློབ་མ་ཁྱོད་ལ་བསྐུད་རོ། །སྔགས་ནི། ཀྱེ་མ་བདེ་བ་ཆེན་པོ་ཞེས་པའོ། །དེ་ལྟར་མྱངས་བས་བདེ་བ་དཔག་ཏུ་མེད་པ་སྐྱེ་ཞིང། བདེ་བདེ་སྟོང་
པར་ངེས་པའི་བདེ་སྟོང་དབྱེར་མེད་དུ་སྦྱར་བ་ནི་གསང་དབང་གི་ངོ་བོ་ཡིན་ལ། བརྟན་བྱེད་དུ་བླ་མའི་ཐུགས་ཀ་ནས་ཧེ་རུ་ཀ་ཡབ་ཡུམ་བྱོན་ཏེ་མགྲིན་པར་ཐིམ་བས། གསང་དབང་གི་བདེ་སྟོང་དབྱེར་མེད་དེ་ཤིན་ཏུ་རྒྱས་ཤིང་
བརྟན་པར་གྱུར་པར་མོས་ལ་ཡི་གེ་གསུམ་བརྗོད་པར་བྱའོ། །དག་པ་ནི། ཀུན་རྫོབ་བྱང་ཆུབ་ཀྱི་སེམས་ཀྱི་དཀྱིལ་འཁོར་དུ་གསང་བའི་དབང་ཐོབ། གཙོ་བོར་ངག་གི་དྲི་མཐུན་མོང་བ་བརྫུན། ཚིག་རྩུབ། ཕྲ་མ་
ངག་འཁྱལ་སོགས་དང། ཐུན་མོང་མ་ཡིན་པ་རླུང་སྔགས་སོ་སོར་སྣང་ཞིང་ཞེན་པའི་དྲི་མ་འཁྲུད། ལམ་ཀུན་རྫོབ་སྒྱུ་ལུས་བསྒོམ་པ་ལ་དབང། འབྲས་བུ་ལོངས་སྐུ་འགྲུབ་པའི་ནུས་པ་ཁྱད་པར་ཅན་བཞག་གོ་དབང་
འདི་ཀའི་ཐོག་མར་སློབ་མ་རྟོག་པ་ཅན་གྱིས་གསང་རྫས་ལམ་དད་པ་སྐྱེ་བའི་དོགས་པས་མིག་དར་འཆིང་བར་གསུངས་པ་ཡིན་ལ། འདི་གསང་དབང་དངོས་སུ་བསྐུར་རྒྱུ་མ་ཡིན་པས་བཅིང་བའི་དགོས་པ་ཆུང་ཡང། ཕྱག་ལེན་
ལ་བཅིང་བའི་ལག་ལེན་ཡོད་པ་ལྟར་ཨོཾ་ཧྲཱིཧ་ཧ་ཧུཾ་ཧཱུཾ་ཕཊ་བརྗོད་ཅིང་འཆིང་བར་བྱའོ།། །།གསུམ་པ་ཤེས་རབ་ཡེ་ཤེས་ཀྱི་དབང་ལ། མཎྜལ་ཕུལ། གསོལ་བ་ལན་གསུམ་བཏབ། བྱིན་གྱིས་བརླབ་
[015A]༄༅། །ལ༑ མིག་དར་ལས་རྒྱའི་སྐབས་སུ་ངོ་ཚབ་སྐྱེ་བ་དགག་པའི་ཕྱིར་ཡིན་ནའང་ལག་ལེན་སྔར་བཞིན་ཤེས། དེ་ནས་བླ་མས་ཕྱོགས་བཅུའི་སངས་རྒྱས་རྒྱལ་སྲས་ཐམས་ཅད་དཔང་དུ་བཞག་སྟེ་
པདྨ་ཅན་སོགས་ཕྱག་རྒྱ་མཚན་ཉིད་དང་ལྡན་པ་འདི་ནི་མཐའ་ཡས་པ་སྟེ་དཔག་ཏུ་མེད་པའི་བདེ་བ་སྦྱིན་པར་བྱེད་པའི་ལྷ་མོ་འདི་ནི་ཁྱོད་ཀྱིས་རྣམ་པ་ཀུན་དུ་བླང་བར་གྱིས། བླངས་ནས་ཀྱང་བླ་ན་མེད་པའི་བདེ་བ་ཆེན་པོས་
མཆོད་པར་གྱིས་ཤིག་ཅེས་པའོ། །དེ་ནས་རིག་མ་དེས། དཔའ་བོ་བྱང་ཆུབ་སེམས་ཟ་བར། །སོགས་ཀྱིས་དྲི་བ་བྱས་པ་ལ། ཇི་ལྟར་གསུངས་པའི་དམ་ཚིག་སོགས། །ཞེས་སོགས་ཀྱིས་ལན་བཏབ་པས་
དགྱེས་ཤིང། པདྨའི་དབུས་ཀྱི་རྩ་བདེ་བ་ཆེན་པོའི་འབྱུང་གནས་དེ་བསྟན་ཅིང། ཨེ་མ་བདག་གི་པདྨ་འདི། །སོགས་བརྗོད་པར་བསམ་སྟེ། དོན་ནི། ཨེ་མ་ནི་ངོ་མཚར་རོ། །ངའི་གསང་གནས་པདྨ་
འདི༑ བདེ་བ་ཐམས་ཅད་དང་ཡང་དག་པར་ལྡན་ཅིང། ཅི་ཞིག་ཆོ་ག་ཇི་ལྟ་བ་བཞིན་དུ་བསྟེན་པར་བྱེད་པའི་སྒྲུབ་པ་པོ་དེའི་མདུན་དུ་བདག་གནས་སོ། །སངས་རྒྱས་བསྟེན་པ་སྟེ་མཉེས་པར་བྱ་བ་དང། ལ་སོག་
པས་ས་ལམ་བགྲོད་པར་བྱེད་པ་ཅི་ཡིན་པ་ཐམས་ཅད་པདྨར་སྙོམས་པར་འཇུག་པའི་བདེ་བ་ཆེན་པོས་མྱུར་ལམ་ལ་བསྟེན་པར་གྱིས་ཤིག་བདེ་བ་བཞིའི་ནང་ནས་རྒྱལ་པོ་ལྟ་བུ་འདི་ཉིད་དུ་ནི་ཡང་དག་པར་ཞུགས་ཅིང་གནས་

[015B] པདྨ་བྷཉྫཱ་ཧོནི་ཀྱེ་པདྨ་བསྟེན་ཅིག་ཅེས་པའོ། །སློབ་མ་ཧེ་རུ་ཀ་དང། རིག་མ་རྡོ་རྗེ་ཕག་མོར་བསྐྱེད་ལ། དེ་ལྟར་ལྷ་ཡབ་ཡུམ་དུ་ཤིན་ཏུ་བརྟན་པར་བསྒོམ་པ་ལྷའི་འདུ་ཤེས། མཁའ་གསང་བྱིན་
གྱིས་བརླབ་ནས་ཡི་གེ་བསྒོམ་པ་སྔགས་ཀྱི་འདུ་ཤེས། ཐབས་འདིས་ཟག་མེད་ཀྱི་བདེ་བ་སྟེ་སངས་རྒྱས་ཀྱི་གོ་འཕང་མངོན་དུ་བྱ་སྟེ་ཐོབ་པར་བྱའོ་སྙམ་བ་ཆོས་ཀྱི་འདུ་ཤེས་ཏེ། འདུ་ཤེས་གསུམ་དང་ལྡན་པའི་སྒོ་ནས་སྙོམས་པར་
ཞུགས་པར་མོས་སོ། །བླ་མའི་ཐུགས་ཁའི་ཧཱུཾ་གི་འོད་ཟེར་གྱིས་སྤྱན་དྲངས་པའི་རྒྱལ་བ་ཡབ་ཡུམ་སློབ་མའི་ལུས་ལ་ཞུགས་པ་ཆགས་པ་ཆེན་པོའི་མེས་ཞུ་ནས་དགའ་བ་བཞི་རིམ་གྱིས་བསྐྱེད། བྱང་སེམས་ཕྱིར་འཕོ་
མེད་དུ་བཟུང་བས། རིག་མ་ཡང་བདེ་བ་དཔག་ཏུ་མེད་པས་དགའ་ནས། རིག་མས་ལག་པ་གཡོན་པ་མགོ་ལ་བཞག་སྟེ། དེང་ནས་བཟུང་སྟེ་བུ་ཁྱོད་ཀྱིས་སངས་རྒྱས་མ་ཐོབ་ཀྱི་བར་དུ་ཆོས་ཐམས་ཅད་བདེན་པར་
མེད་པའི་རྨི་ལམ་ལྟ་བུར་སེམས་ཅན་གྱི་དོན་དཔག་ཏུ་མེད་པ་གྱིས་ཤིག་ཅེས་པའོ། །སྐབས་འདིར་དབང་ཐོབ་ལུགས་དང། མཆོག་དང། དམན་པའི་བརྗོད་རྒྱུ་མེད་ནའང་རེ་ཤིག་དེ་ཙམ་མོ། །དེ་ལྟར་རིག་མའི་བྷ་
གའི་དཀྱིལ་འཁོར་དུ་དབང་གསུམ་བ་ཐོབ། གཙོ་བོར་ཡིད་ཀྱི་དྲི་མ་ཐུན་མོང་བ་བརྣབ་སེམས། གནོད་སེམས། ལོག་ལྟ་སོགས་ཀྱི་དྲི་མ་འཁྲུད། ཐུན་མོང་མ་ཡིན་པ་གང་སྣང་ཀུན་བདེ་སྟོང་དབྱེར་མེད་དུ་འཆར་

[016A]༄༅། །བ་ལ་སྒྲིབ་བའི་དྲི་མ་སྦྱངས། འབྲས་བུ་ཆོས་ལྷུ་འགྲུབ་པའི་ཆུབ་པ་ཁྱད་པར་ཅན་བཞག་གོ། །།བཞི་པ་ཚིག་དབང་ནི། མཎྜལ་ཕུལ་ཞིང་གསོལ་བ་ལན་གསུམ་བཏབ་
ལ༑ དབང་བཞི་པ་ལ། དབང་རྫས་སོགས་ལ་བརྟེན་ནས་བསྐུར་བའི་ཆོ་ག་གཞན་མེད་ཅིང་ཟུང་འཇུག་གི་གོ་བ་སློབ་མ་ལ་ངོ་སྤྲོད་ནས། དེ་ལ་གོ་པ་ཆགས་པ་ལ་ཚིག་དབང་ཐོབ་པར་འཇོག་སྟེ། རྗེ་བླ་མས་
བཞི་པ་ཟུང་འཇུག་དོན་ལ་ངོ་སྤྲོད་ཕའི། །མཐར་ཐུག་དོན་ལ་སྒྲོ་འདོགས་ཆོད་པར་ཤོག་ཅེས་པའི་སྨོན་ལམ་གསུངས་པ་བཞིན་ཡིན་པའི་ཕྱིར། དེ་ལ་ངོ་སྤྲོད་པའི་ཚིག་ནི། ཁྱོད་ཀྱི་དབང་གསུམ་པའི་སྐབས་
སུ་སོགས་ཆོ་ག་བཞིན་ཡིན་ལ། དེ་ལ་དབང་གསུམ་པའི་སྐབས་སུ། རང་དང་རིག་མ་གཉིས་ཀྱི་ལུས་ཧེ་རུ་ཀ་ཡབ་ཡུམ་གྱི་སྐུར་དངོས་གནས་ལ་གྲུབ་པ་མེད་ཀྱང། ཡིད་ངོར་གསལ་བཏབ་པ་དེ་བསྒོམ་
བཞིན་པའི་ངང་ནས། སེམས་དེ་ཁོ་ན་ཉིད་ལ་ཞུགས་པའི་བདེ་བ་ཆེན་པོ་གཉིས་ཡིད་ངོར་མཉམ་དུ་བྱུང་བ་དེ་བཞིན་དུ། ལམ་དུས་སུ་ལུས་ལ་གནད་དུ་བསྣུན་པས་བསྒོམ་པ་ལ་བརྟེན་ནས། རིམ་པ་བཞི་པའི་
འོད་གསལ་གྱི་མཐར། སེམས་ཡུལ་ཡུལ་ཅན་གཉིས་སྣང་མེད་པའི་དག་པའི་འོད་གསལ་དང། ལུས་རླུང་སེམས་ཕྲ་མོ་ལས་གྲུབ་པའི་འཇའ་ལུས་རྡོ་རྗེའི་སྐུར་སོང་བ་གཉིས་ངོ་བོ་གཅིག་པའི་ཟུང་

[016B] དེའི་རིགས་འདྲའི་རྒྱུན་གོམས་པ་ལས་འབྲས་བུ་དེ་དང་མཐུན་པའི་མི་སློབ་པའི་ཟུང་འཇུག་ཁ་སྦྱོར་ཡན་ལག་བདུན་ལྡན་གྱི་གོ་འཕང་བསྒྲུབ་ཚུལ་ལ་ངོ་སྤྲོད་པར་དགོས་པ་དེ་ནི། རྗེ་ཙོང་ཁ་པས་
རྨད་བྱུང་མཚན་དཔེའི་དཔལ་འབར་ལོངས་སྤྱོད་རྫོགས། །ཁ་སྦྱོར་བདེ་སྟོང་རོ་ལ་རྟག་རོལ་ཞིང། །དམིགས་མེད་ཐུགས་རྗེས་ཞི་བའི་མཐའ་སྤངས་པ། །རྒྱལ་བ་ཡན་ལག་བདུན་ལྡན། ཞེས་གསུངས་པ་ལྟར། སྐུ་
མཚན་སོ་གཉིས་དང་དཔེ་བྱད་བརྒྱད་ཅུས་སྤྲས་པའི་ལོངས་སྐུ། དེ་ཡང་ཡབ་རྐྱང་པ་མ་ཡིན་པ་ཐབས་ཤེས་ཡབ་ཡུམ་ཁ་སྦྱོར་བ། ཟག་མེད་ཀྱི་བདེ་བ་དེ་འཁྲིག་པའི་བདེ་བ་དཀྱུས་བགྲོས་ལས་འདས་པ། བདེ་བ་དེ་ཡང་རྟག་
བརྟན་ཐེར་ཟུག་མ་ཡིན་པར་རང་བཞིན་གྱི་སྟོང་པ་དང་རོ་གཅིག་པས་རྟག་ཏུ་རོལ་པ་སྟེ་ནམ་ཡང་འདའ་མི་སྲིད་པ། དམིགས་པ་མེད་པའི་ཐུགས་རྗེ་ཆེན་པོ་ཐེག་དམན་དགྲ་བཅོམ་པ་བཞིན་དུ་སྡུག་བསྔལ་ཉེར་ཞིའི་
འགོག་པ་ཙམ་ལ་མི་གནས་པར་རྟག་ཏུ་འགྲོ་དོན་མཛད་པ། མཆོག་གི་སྤྲུལ་སྐུ་ལྟར་མྱ་ངན་ལས་འདས་པའི་ཚུལ་མི་སྟོན་པར་འཁོར་བ་མ་སྟོང་བར་དུ་བཞུགས་པ་ཡིན་ནོ། །དག་པ་ནི། དོན་དམ་བྱང་ཆུབ་ཀྱི་སེམས་ཀྱི་དཀྱིལ་
འཁོར་དུ་དབང་བཞི་པ་ཐོབ། ལུས་ངག་ཡིད་གསུམ་གྱི་སྒྲིབ་པའི་བག་ཆགས་འཁྲུད་པའི་ནུས་པ་བཞག་ཟུང་འཇུག་བསྒོམ་པ་ལ་དབང། འབྲས་བུ་མི་སློབ་པའི་ཟུང་འཇུག་ཁ་སྦྱོར་བདུན་ལྡན་རྡོ་རྗེ་འཆང་གི་གོ་འཕང་

[017A]༄༅། །མངོན་དུ་བྱེད་པའི་སྐལ་བ་ཅན་དུ་བྱས་སོ། །རིག་མའི་བརྟུལ་ཞུགས་སྦྱིན་པ་ནི། འདི་ནི་རང་བཞིན་སོགས་ཀྱི་ཚིག་དོན་ནི། བརྟུལ་ཞུགས་རྣམས་ཀྱི་བླ་མའི་བླ་སྟེ་མཆོག་ཏུ་གྱུར་པ་
རིག་མའི་བརྟུལ་ཞུགས་འདི་ལ་བུ་ཡིས་སྤྱོད་ཅིག་ཇི་ལྟ་བུ་ན་རང་བཞིན་གྱིས་མ་གྲུབ་པའི་སྟོང་པའི་ལྟ་བ་ལ་གནས་བཞིན་པར་མཛེས་མ་སྟེ་རིག་མ་འདི་ལས་ཕྱི་རོལ་དུ་གྱུར་པ་སྤངས་ལ་བསྟེན་ཅིག་ཅིའི་
ཕྱིར་ན། རིག་མ་འདི་ལས་གཞན་པའི་སངས་རྒྱས་ཀྱི་གོ་འཕང་བསྒྲུབ་པའི་ཐབས་མེད་པས་སོ། །ཞེས་བརྗོད་པའི་དོན་ནོ། །དེ་ནས་དབང་ཐོབ་པར་མ་ཟད་དབང་དུས་སུ་ཁས་
བླངས་པའི་དམ་ཚིག་བསྲུང་དགོས་པས། དེ་ལ་རྩ་ལྟུང་བཅུ་བཞི་སོགས་བསླབ་བྱ་ཐམས་ཅད་ལ་བསླབ་ཅིང། སྲོག་དང་བསྡོས་ཏེ་བསྲུང་བར་བྱའོ་སྙམ་པས། གཙོ་བོས་
ཇི་ལྟར་སོགས་ལན་གསུམ་བརྗོད་ལ་ཕྱག་དང་མཎྜལ། བཀའ་དྲིན་བསབ་པའི་གཏང་རག་ཚོགས་འཁོར་སོགས་ཀྱིས་བླ་མ་མཉེས་པར་བྱ་སྟེ། འདི་ནི་དངོས་གྲུབ་མྱུར་དུ་འགྲུབ་པའི་ཐབས་
ཁྱད་པར་ཅན་ཡིན་ནོ། །འདི་ནི་ལས་དང་པོ་བ་ལ་གོ་བདེ་བར་མདོར་བསྡུས་ཏེ་བརྗོད་པ་ཡིན་ལ། རྒྱས་པར་སྔགས་རིམ་དང། མཁས་པ་རྣམས་ཀྱིས་མཛད་པའི་

[017B] །རྒྱུད་དོན་རྡོ་རྗེའི་ཚིག་རྣམས་རྟོགས་དཀའ་བས། །བདག་འདྲས་འགྲེལ་པའི་འོས་སུ་མ་ཡིན་ཀྱང། །དང་པོའི་པས་ཅན་འགའ་
ལ་ཕན་སྙམ་དང། །སློབ་མས་བསྐུལ་ཕྱིར་ཅུང་ཟད་བཤད་པ་ལ། །ཉེས་པའི་ཚོགས་རྣམས་ཇི་སྙེད་མཆིས་པ་རྣམས། །དཔའ་བོ་རྣལ་འབྱོར་མ་རྣམས་བཟོད་པར་
གསོལ༑ ༑ལེགས་ཆ་ཅུང་ཟད་ཡོད་པས་མཚོན་ནས་ནི། །བདག་གིས་དུས་གསུམ་བསགས་པའི་དགེ་བའི་མཐུས། །རྒྱལ་བའི་བསྟན་བ་ཕྱོགས་དུས་ཀུན་དུ་རྒྱས། །
ཐབས་མཁས་འདི་ཡིས་འགྲོ་ཀུན་སྒྲོལ་བར་ཤོག། །།ཅེས་པ་འདི་ནི་རང་གི་གུས་ལྡན་གྱི་སློབ་མ་དགེ་སློང་བློ་བཟང་རབ་བརྟན་དང། ལྷ་བཙུན་བློ་བཟང་ཕུན་ཚོགས་གཉིས་ཀྱིས་འདི་ལྟ་
བུ་ཞིག་ངེས་པར་དགོས་ཞེས་ནན་ཆེར་བསྐུལ་བའི་ངོར་དོན་གྱི་སླན་དུ་མཚན་ནས་སྨོས་ཏེ་མཁན་པོ་རིན་པོ་ཆེ་པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་དཔལ་བཟང་པོའི་ཞལ་ལྡནས་ཀྱི་
ཞབས་ཀྱི་པདྨོ་སྤྱི་བོར་ལེན་ཅིང། རིགས་ཀུན་ཁྱབ་བདག་རྡོ་རྗེ་འཆང་ཆེན་པོ་མཁས་ཤིང་གྲུབ་པའི་དབང་ཕྱུག་དཀོན་མཆོག་རྒྱལ་མཚན་དང་མཁས་བཟང་པོའི་བཀའ་དྲིན་གྱིས་ཉེ་བར་འཚོ་བའི་ལྷའི་བཙུན་པ་

[018A]༄༅། །བློ་བཟང་བསྟན་འཛིན་རྒྱལ་མཚན་གྱིས་སྦྱར་བའི་དགེ་བས་དཔལ་འཁོར་ལོ་སྡོམ་པའི་བཤད་སྒྲུབ་ཀྱི་བསྟན་པ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག། །།
མངྒ་ལཾ།། །།

[018B][BLANK PAGE]



