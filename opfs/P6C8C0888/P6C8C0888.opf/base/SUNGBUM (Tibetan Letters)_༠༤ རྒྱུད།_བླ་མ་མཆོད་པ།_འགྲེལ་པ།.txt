
[001A][LS]
༄༅། །བྷ་ག་བཱ་ཤཱ་སྟུར་གུ་རུ་པཱུ་ཛསུ་ཁ་ཤཱུ་ཉ་ནི་རྦྷཱ་གཱ་ཤྲོ་ཏཱ་ས་མཱ་ཉ་དེ་ཤ་ན་ནཱ་ཊི་སྶ་ར་ནཱ་མ་བི་ཧར་ཏི་སྨ་
༄༅། །བླ་མཆོད་བདེ་སྟོང་དབྱེར་མེད་མ་དེའི་འཕོ་བ་སྤྱི་བཤགས་རྣམས་ཀྱི་ཟིན་བྲིས་སྐལ་ལྡན་རེ་སྐོང་ཞེས་བྱ་བ་བཞུགས་སོ། །།

[001B]༄༅། །ན་མོ་གུ་རུ་མཉྫུ་གྷོ་ཥཱ་ཡ། གང་གི་མཚན་མཆོག་ཐོས་ཤིང་དྲན་ཙམ་གྱིས། །མཚམས་མེད་ལས་ལ་སྤྱོད་པའི་སྡིག་ཅན་ཡང། །ཚ་གྲང་དམྱལ་བའི་འཇིགས་ལས་སྐྱོབ་མཛད་པའི། །རྗེ་
བཙུན་བླ་མའི་ཞབས་པད་སྤྱི་བོས་མཆོད། །དེ་ལ་འདིར་བླ་མཆོད་བདེ་སྟོང་དབྱེར་མེད་མའི་ཉམས་འཁྲིད་སྩལ་བ་ཆེ་ལོང་ཙམ་ཞིག་དྲན་ཐོར་བཀོད་པ་ལ། །ཇི་སྐད་དུ་རྗེ་བདག་ཉིད་ཆེན་པོས། འདིར་འཇུག་པ་ནི་
སྐལ་བ་བཟང་ངོ་ཞེས། །ལེགས་པར་སོམས་ལ་དགའ་བའི་བཞིན་གྱི་མདངས། །རབ་གསལ་འཛུམ་པའི་ཉམས་དང་ལྡན་པ་ཡི། །རྣམ་གཡེང་སྣོད་ཀྱི་སྐྱོན་གསུམ་སྤོངས་ལ་ཉོན། །ཞེས་གསུངས་པ་ལྟར། ཡིད་
ཕྱི་རོལ་ཏུ་གཡེང་བ་སྣོད་ཁ་སྦུབ་པ་ལྟ་བུའི་སྐྱོན། ཀུན་སློང་ངན་པས་ཉན་པ་སྣོད་དྲི་མ་ཅན་ལྟ་བུའི་སྐྱོན། དེ་མ་ཐག་བརྗེད་དུ་འཇུག་པ་སྣོད་ཞབས་རྡོལ་ལྟ་བུའི་སྐྱོན་ཏེ་སྐྱོན་གསུམ་སྤངས་ཤིང། ཐོག་མེད་ནས་རང་
རྒྱུད་དུག་གསུམ་གྱི་ནད་ཀྱིས་ཟིན་པ་ངོ་ཤེས་པར་བྱེད་པ་རང་ལ་ནད་པ་ལྟ་བུའི་འདུ་ཤེས། དགེ་བའི་བཤེས་གཉེན་ལ་སྨན་པ། དམ་པའི་ཆོས་ལ་སྨན། ནན་ཏན་ཉམས་སུ་ལེན་པ་ལ་ནད་འཚོ་བ། དེ་བཞིན་གཤེགས་

[002A]༄༅། །པ་ལ་སྐྱེས་བུ་དམ་པ། ཆོས་ཀྱི་ཚུལ་ལ་རིང་དུ་གནས་པའི་འདུ་ཤེས་ཏེ། སྣོད་ཀྱི་སྐྱོན་གསུམ་སྤངས་ཤིང་འདུ་ཤེས་དྲུག་བསྟེན་པ་སོགས་ཆོས་ཉན་པའི་ཀུན་སློང་དང། ཀུན་སྤྱོད་རྣམས་
མདོ་རྒྱུད་དམ་པའི་མན་ངག་རྣམས་ལས་ཇི་ལྟར་འབྱུང་བ་བཞིན་གསལ་བཏབ་ནས་གསན་པར་ཞུ། གསན་བྱ་དམ་པའི་ཆོས་ནི་རྡོ་རྗེ་འཆང་ཆེན་པོ་རྗེ་བཙུན་བློ་བཟང་ཆོས་ཀྱི་རྒྱལ་མཚན་དཔལ་བཟང་པོས་མཛད་
པའི་ཟབ་ལམ་བླ་མ་མཆོད་པའི་ཆོ་ག་འདི་ཉིད་འཆད་པ་སྐབས་སུ་བབས་པ་ཡིན་པས་འདི་ལ་གསུམ། གདམས་པའི་ཁུངས་བཤད་པ། གདམས་པའི་ཆེ་བ་བཤད་པ། གདམས་པ་དངོས་བཤད་པའོ། །
དང་པོ་ནི། རྒྱ་གར་སྐད་དུ། གུ་རུ་པཱུ་ཛ་སྱ་ཀ་ལྤ་ན་མ། ཞེས་པ་ནས། མདོ་རྒྱུད་དམ་པའི་མན་ངག་པད་ཚལ་ལས། །འོངས་པའི་མེ་ཏོག་ཕྲེང་མཛེས་མགུལ་རྒྱན་སྤེལ། ཞེས་གསུངས་ཏེ། འདིར་རྒྱ་སྐད་
སྨོས་པ་ནི་གདམས་པ་འདི་ཉིད་བོད་དུ་བློ་བཟོ་བྱས་པ་མ་ཡིན་པར་རྒྱ་གར་འཕགས་པའི་ཡུལ་ནས་བྱུང་ལ། དེར་ཡང་རྟོག་བཟོ་མ་ཡིན་པར་འདིའི་ཁུངས་མདོ་རྒྱུད་ཐམས་ཅད་ལ་ཐུག་པར་བསྟན་ཅིང་

[002B] ཕར་ཕྱིན་ཐེག་པའི་མདོ་ཕལ་པོ་ཆེ་དང་བརྒྱད་སྟོང་པ་སྟེ་ཟབ་རྒྱས་གཉིས་ཀ་དང། སྔགས་ཀྱི་རྒྱུད་སྡེ་བཞི་གར་རྒྱུད་སྣོད་རུང་དུ་སྨིན་པར་བྱེད་པའི་དབང་དང་སྨིན་པ་གྲོལ་
བྱེད་ཀྱི་འཁྲིད་སོགས་ཀྱང་བླ་མ་ལ་ལྟོས་དགོས་ཤིང། ལམ་རིམ་གཉིས་བསྒོམ་པའི་སྔོན་དུ་འཁྲིད་ཆེན་བཞི་འགྲོ་དགོས་པ་དང། བླ་མའི་རྣལ་འབྱོར་ལམ་གྱི་སྲོག་ཏུ་བྱས་ན་ལམ་ཆེས་མྱུར་བ་དང། དངོས་གྲུབ་ཐམས་ཅད་ཀྱི་རྩ་བ་དམ་ཚིག་དང་
སྡོམ་པ་ལེགས་པར་སྲུང་བ་ཉིད་ཡིན་ཅིང། དེའི་གཙོ་བོ་བླ་མའི་དམ་ཚིག་ཡིན་པ་སོགས་ཐོག་མཐའ་བར་གསུམ་དུ་བླ་མ་བསྟེན་པ་གལ་ཆེ་བར་གསུངས་ཤིང། ཁྱད་པར་ཕ་རྒྱུད་གསང་བ་འདུས་པའི་བཤད་རྒྱུད་རྡོ་རྗེ་ཕྲེང་བ་ནི་འདིའི་ཁུངས་མཐར་ཐུག་ཡིན་
ནོ༑ ༑དེ་ལྟ་བུའི་གདམས་པ་ཡང་དམ་པ་བར་མ་ཆད་པ་ལས་བརྒྱུད་པ་སྟེ་བྱམས་འཇམ་དབྱངས་ལས་བརྒྱུད་པའི་ཟབ་རྒྱས་གཉིས་དང། དཔལ་གསང་བའི་བདག་པོ་ལས་གྲུབ་ཆེན་ས་ར་ཧ་ལ་བརྒྱུད་པའི་རྒྱུད་སྡེའི་རིམ་པ་རྣམས་རྗེ་བདག་ཉིད་ཆེན་པོ་ལ་
མངའ་ཞིང། ཁྱད་པར་རྗེ་རིན་པོ་ཆེ་ལ་རྗེ་བཙུན་འཇམ་དབྱངས་ཀྱིས་ཞལ་དངོས་སུ་གཟིགས་ཏེ་ལུགས་འདིའི་གདམས་པ་སྤྲུལ་པའི་གླེགས་བམ་དང་བཅས་པ་གནང། རྗེས་གསང་བ་འདུས་པའི་རིམ་ལྔ་གདན་རྫོགས་ཀྱི་དམར་འཁྲིད། ནཱ་རོ་
ཆོས་དྲུག་གི་འཁྲིད་ཡིག་ཡིད་ཆེས་གསུམ་ལྡན། བླ་མ་ལྔ་བཅུ་པའི་རྣམ་བཤད་སློབ་མའི་རེ་བ་ཀུན་སྐོང་སོགས་སུ་མདོ་ཙམ་རེ་གསུངས་ནས་མན་ངག་གི་གནད་ཞིབ་པ་སྙན་བརྒྱུད་དུ་མཛད་དེ་ཤིན་ཏུ་གསང་བའི་སྒོ་ནས་མན་ངག་སྤྲུལ་པའི་གླེགས་

[003A]༄༅། །བམ་དང་བཅས་པ་གྲུབ་ཆེན་འཇམ་དཔལ་རྒྱ་མཚོ་ལ་གནང་ཞིང་གནད་འགའ་ཞིག་མཁས་གྲུབ་རྗེ་ལའང་གནང་ངོ། །དེ་གཉིས་ཀྱིས་སྙན་བརྒྱུད་ཀྱི་མན་ངག་སྤྲུལ་པའི་གླེགས་བམ་དང་བཅས་པ་བ་སོ་ཆོས་ཀྱི་རྒྱལ་མཚན་
ལ་གནང། དེས་རྡོ་རྗེ་རྣལ་འབྱོར་མས་ལུང་བསྟན་པ་ལྟར་གྲུབ་ཆེན་ཆོས་རྡོ་རྗེ་དགུང་ལོ་བཅུ་གཅིག་པར་རྗེས་སུ་བཟུང་ནས་གདམས་ངག་གླེགས་བམ་དང་བཅས་པ་གནང། རྗེ་འདི་ལ། བདག་ཉིད་ཆེན་པོས་ཞལ་གཟིགས་ནས་བླ་མའི་རྣལ་
འབྱོར་མཐུན་མོང་མ་ཡིན་པ་སེམས་དཔའ་གསུམ་བརྩེགས་འདི་ཉིད་ཀྱང་གནང། དེས་རྗེ་དབེན་ས་པ་ཆེན་པོ་བློ་བཟང་དོན་གྲུབ་ལ་ཐུན་མོང་ཡིན་མིན་གྱི་གདམས་པ་གླེགས་བམ་དང་བཅས་པ་གནང། དེས་མཁས་གྲུབ་སངས་རྒྱས་
ཡེ་ཤེས་ལ། དེས་པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་ལ་གནང། རྗེ་འདིས་སྙན་བརྒྱུད་ཕལ་ཆེར་ཡི་གེར་འགོད་པར་མཛད་ཅིང། མཐུན་མོང་མ་ཡིན་པ་སེམས་དཔའ་གསུམ་བརྩེགས་ཅན་ནི་སྙན་བརྒྱུད་དུ་མཛད་དེ་
རྡོ་རྗེ་འཛིན་པ་དཀོན་མཆོག་རྒྱལ་མཚན་ལ་གནང། དེས་རྗེ་བཙུན་བློ་བཟང་ཡེ་ཤེས་ལ། དེས་རྡོ་རྗེ་འཛིན་པ་བློ་བཟང་རིག་གྲོལ་ལ། དེས་གྲུབ་དབང་བློ་བཟང་རྣམ་རྒྱལ་ལ། དེས་ཡོངས་འཛིན་པཎྜི་ཏ་ཡེ་ཤེས་རྒྱལ་མཚན་ལ། དེས་རྗེ་
བློ་བཟང་བསྐལ་བཟང་ཆོས་རྒྱལ་ལ། དེས་བདག་ལའོ། །ཡང་རྗེ་བཙུན་བློ་བཟང་ཡེ་ཤེས་ནས་ལྷ་པ་སྤྲུལ་སྐུ་བློ་བཟང་འཕྲིན་ལས། རྗེ་བློ་བཟང་རྣམ་རྒྱལ། རྗེ་ཡེ་ཤེས་མཚན་ཡོངས་འཛིན་པཎྜིཏ་ཅན། རྗེ་ངག་དབང་བྱམས་པ་རིན་པོ་ཆེ། རྗེ་དཔལ་ལྡན་

[003B] རྗེ་ངག་དབང་རྡོ་རྗེ། དེས་བདག་ལ་གནང་བའི་ཕྱི་མ་ནི་ཕྱག་ཆེན་དང་ཟུང་འབྲེལ་གྱི་བརྒྱུད་པ་སྟེ་དམ་པ་བར་མ་ཆད་པ་ལས་བརྒྱུད་པའི་གདོམས་པ་བྱིན་རླབས་ཀྱི་ཚན་ཁ་ཤིན་ཏུ་ཆེ་བའོ་གསུངས། གཉིས་པ་གདམས་པའི་ཆེ་བ་བཤད་
པ་ནི༑ དེ་ཡང་ཐར་འདོད་རྣམས་ཀྱི་ཕུན་སུམ་ཚོགས་པའི་གཞི་རྟེན། ཞེས་པ་ནས། འདི་ལྟར་ཉམས་སུ་བླང་བར་བྱའོ། །ཞེས་གསུངས་ཏེ། དེ་རྣམས་ཀྱི་དོན་ཞིབ་པར་ཞལ་ལས་ཤེས་པར་བྱ་ཞིང། མདོར་བསྡུ་ན། འཁོར་འདས་ཀྱི་ཡོན་ཏན་
ཐམས་ཅད་བླ་མའི་མཐུ་ལས་འབྱུང་ཞིང། རྒྱས་པར་ན་བྱང་ཆུབ་ལམ་གྱི་རིམ་པ། བློ་སྦྱོང། ཕྱག་ཆེན། ཟབ་ལམ་རིམ་པ་གཉིས་ལ་སོགས་པའི་གནད་ཐམས་ཅད་ཚང་བས། དེ་རྣམས་སུ་བཤད་པའི་བསྟན་པ་ཐམས་ཅད་འགལ་མེད་
དུ་རྟོགས་པ་ལ་སོགས་པའི་ཆེ་བ་བཞི་ག་འདིར་བླང་ཆོག་གོ། གསུམ་པ་གདམས་པ་དངོས་བཤད་པ་ལ་གསུམ། གང་གིས་ཉམས་སུ་ལེན་པའི་རྟེན། གང་དུ་ཉམས་སུ་བླང་བའི་གནས། ཇི་ལྟར་ཉམས་སུ་ལེན་པའི་ཚུལ་ལོ། །དང་པོ་ནི་
ལམ་མཐུན་མོང་བས་རྒྱུད་སྦྱངས་པ། དབང་བཞི་ལེགས་པར་ཐོབ་པ། དབང་དུས་སུ་ཁས་བླངས་པའི་དམ་ཚིག་དང་སྡོམ་པ་ལ་གནས་པ། བསྐྱེད་རིམ་རྒྱས་བསྡུས་གང་རུང་གི་རྣལ་འབྱོར་དང་ལྡན་པའོ། །གཉིས་པ་གང་དུ་ཉམས་སུ་
བླང་བའི་གནས་ནི། བློ་ལྡན་གང་དུ་སྒྲུབ་པའི་གནས། ཞེས་སོགས་གསུངས་པ་ལྟར་གྲོང་ཁྱིམ་ལ་སོགས་པ་རྣམ་གཡེང་དང་བྲལ་བའི་དབེན་པའི་གནས་ཡིད་དུ་འོང་བའོ། །གསུམ་པ་ཇི་ལྟར་ཉམས་སུ་ལེན་པའི་ཚུལ་ལ་གཉིས་

[004A]༄༅། །ཐུན་གྱི་ངོ་བོ་དང། ཐུན་མཚམས་སོ། །དང་པོ་ལ་གསུམ། སྔོན་འགྲོ། དངོས་གཞི། མཇུག་གོ། དང་པོ་ལ་བཞི། ཀུན་སློང་བཅོས་པ། སྐྱབས་སེམས་ཚད་མེད། སྣོད་བཅུད་སྦྱང་བ། མཆོད་པ་བྱིན་རླབས་སོ། །
དང་པོ་ནི། གནས་ཁང་བྱི་དོར་བྱས་ལ། སྟོན་པ་ཐུབ་པའི་དབང་པོ། རྗེ་བཙུན་འཇམ་དབྱངས། རྗེ་བདག་ཉིད་ཆེན་པོ། རང་གི་རྩ་བའི་བླ་མ་བཅས་ཀྱི་སྐུ་བརྙན། ཤེར་ཕྱིན་དང་རྒྱུད་ཀྱི་གླེགས་བམ། བྱང་ཆུབ་མཆོད་རྟེན་ལ་སོགས་པ་སྐུ་
གསུང་ཐུགས་ཀྱི་རྟེན་རྣམས་སྟེགས་ཀྱི་ཁར་སྲི་ཞུ་ཆེན་པོས་བཞུགས་སུ་གསོལ། མཆོད་པ་གཡོ་སྒྱུ་མེད་པར་བཙལ་ལ་བཀོད་པ་མཛེས་པར་བཤམ་དགོས་ཏེ། མཛེས་པར་བཤམས་པས་མ་འོངས་པ་ན་རང་ལ་མཚན་དཔེ་འགྲུབ་
པའི་རྟེན་འབྲེལ་ཡོད་དོ། །རྟེན་རྣམས་ལ་ཁ་ཕྱོགས་པར་རང་ཉིད་འཁོད་པ་ནི། གཅིག་བསྒྲིལ་གྱི་མཚམས་ལྟ་བུ་བྱེད་ན་སྟན་གྱི་འོག་ཏུ་རྡོ་རྗེ་རྒྱ་གྲམ་མཾ་གཡུང་དྲུང་ཆོས་སྐོར་མ་གང་རུང་བྲིས་པའི་སྟེང་དུ་རྩ་དུར་པ་བཏིངས་པའི་ཁར་ཤིང་
ཁྲི་ཁྲ་སེང་ཅན་ལ་སོགས་པའི་སྟེང་དུ་འབོལ་སྟན་རྒྱབ་ཅུང་ཟད་མཐོ་ཞིང་མདུན་ཅུང་ཟད་དམའ་བར་བྱས་ལ། རྐང་མིག་ལུས་ཕྲག་མགོ་སོ་ལྕེ་དབུགས་བརྒྱད། ཅེས་པ་ལྟར་གྱི་ལུས་འདུག་ལུགས་བརྒྱད་བྱ་སྟེ། འདི་རྣམས་སྔོན་བྱུང་
སྟོན་པའི་རྣམ་ཐར་རྗེས་འཇུག་གདུལ་བྱའི་ཉམས་ལེན་དུ་འཁྱེར་པ་སྟེ་དགོས་པ་ཆེའོ། །དེ་ནས་དྲི་བ་ལྷག་བསམ་རབ་དཀར་གྱི་དྲི་ལན་བློ་བཟང་བཞེད་པའི་སྒྲ་དབྱངས་ལས། སྒོམ་རྣམས་ཀུན་གྱི་དང་པོའི་འགོ། རྒྱ་གར་སྐད་མཚུངས་

[004B] །ལེགས་པར་བརྟག་པ་ཡིན་ནོ་ཞེས། །ཟླ་མེད་བླ་མ་མཆོག་ཁྱོད་བཞེད། །ཅེས་གསུངས་པ་ལྟར། དཔེར་ན་ཆོས་རྣམས་ཀྱི་འགོར་རྒྱ་གར་གྱི་སྐད་འབྱུང་ལ། དེ་དང་འདྲ་བར་སྒོམ་ཐམས་ཅད་ཀྱི་དང་པོར་ཡང་རྒྱ་གར་སྐད་དང་འདྲ་
བ་དེ་རང་རྒྱུད་ལ་བརྟག་པ་ཡིན་པས། བློ་ཁ་ནང་དུ་ཕྱོགས་ཏེ་རང་རྒྱུད་ལ་བརྟགས་པས་ཆོས་བརྒྱད་ལ་སོགས་པའི་མི་དགེ་བའི་བསམ་པ་འདུག་ན་བློ་ངན་འདི་ལྟ་བུས་འཁོར་བ་ཐོག་མ་མེད་པ་ནས་ད་ལྟའི་བར་སྡུག་བསྔལ་མི་བཟད་པ་དུ་མ་
མྱོང་དགོས་པ་བྱུང་བས། འདི་ལྟ་བུའི་བློ་ངན་སྤང་བར་བྱའོ་སྙམ་དུ་རླུང་ཕྱིར་འབུད་པ་དང་མཉམ་དུ་བློ་ངན་དེ་འོད་ནག་པོའི་རྣམ་པར་ནག་བུན་གྱིས་སོང་བར་བསམ་སྟེ། དྲི་བྲལ་གོས་ལ་ཚོན་བཞིན་ནོ། ཞེས་གསུངས་པ་ལྟར། དཔེར་ན་
སྣམ་བུ་ལྟ་བུ་ལ་དྲི་མ་ནག་ནོག་ཡོད་པ་དེ་ཐོག་མར་བཀྲུས་ཏེ་དག་པར་བྱས། དེ་ནས་ཚོན་གྱིས་ཁ་དོག་བསྒྱུར་བ་ལྟར་འདིར་ཡང་ཐོག་མར་རང་རྒྱུད་མི་དགེ་བའི་དྲི་མས་གོས་པ་དེ་བསལ་ནས། སླར་རླུང་ནང་དུ་རྡུབ་པ་དང་མཉམ་དུ་སངས་རྒྱས་
བྱང་སེམས་སོགས་ཀྱི་བྱིན་རླབས་ཐམས་ཅད་འོད་དཀར་པོའི་རྣམ་པར་རང་ལ་ཐིམ་པས་དགེ་སེམས་དང་ལྡན་པར་བསམ་མོ། །རང་རྒྱུད་དགེ་སེམས་སུ་འདུག་ན་རླུང་ཕྱིར་མི་འབུད་པར་སྔར་ལྟར་བྱིན་རླབས་བསྡུས་ནས་དགེ་སེམས་
གོང་འཕེལ་དུ་གྱུར་པར་བསམ་ལ། རབ་དཀར་དགེ་སེམས་ཆེན་པོའི་ངང་ཉིད་ནས། ཞེས་སོགས་བརྗོད་པར་བྱ་སྟེ། གཞུང་དུ། དེ་ཡང་དགེ་སེམས་ཁྱད་པར་ཅན་གྱི་ངང་ནས། ཞེས་གསུངས་པའི་དོན་ཏེ་ལུས་ངག་གི་སྤྱོད་པ་ལས་
[005A]༄༅། །སེམས་ཀྱི་ཀུན་སློང་གཙོ་ཆེ་བར་གསུངས་པས་གནད་ཆེའོ། །གཉིས་པ་སྐྱབས་སེམས་ཚད་མེད་ནི། སྐྱབས་འགྲོ་སེམས་བསྐྱེད་ཚད་མེད་བཞི་སྒོམ་པ་སྔོན་དུ་བཏང། ཞེས་པས་སྟོན་ཏེ། རང་གི་སྨིན་
མཚམས་ནས་མདུན་དུ་མདའ་གང་ཙམ་བཅལ་བའི་བར་སྣང་ལ་སེངྒེ་ཆེན་པོ་བརྒྱད་ཀྱིས་བཏེག་པའྀ་རིན་པོ་ཆེའི་ཁྲི་མཐོ་ཞིང་ཡངས་པའི་སྟེང་དུ་སེང་ཁྲི་ཆུང་དུ་ཞིག་གི་ཁར་སྣ་ཚོགས་པདྨ་ཉི་ཟླའི་གདན་ལ་ངོ་བོ་རང་གི་རྩ་བའི་བླ་མ་ཡིན་
པ་ལ་རྣམ་པ་རྗེ་རིན་པོ་ཆེ་སེམས་དཔའ་གསུམ་བརྩེགས་ཅན། དེའི་གཡས་སུ་རྒྱ་ཆེན་སྤྱོད་བརྒྱུད། གཡོན་དུ་ཟབ་མོ་ལྟ་བརྒྱུད། མདུན་དུ་དངོས་ཀྱི་བླ་མ། རྒྱབ་ཏུ་བྱིན་རླབས་བརྒྱུད། སྟེང་དུ་ཕྱག་ཆེན་བླ་བརྒྱུད། དེ་རྣམས་ཀྱི་མཐར་ཡི་དམ་
སངས་རྒྱས། བྱང་སེམས། རང་རྒྱལ། ཉན་ཐོས། དཔའ་བོ་མཁའ་འགྲོ་ཆོས་སྲུང་རྣཾས་མ་ཚང་པ་མེད་པ་རིམ་བཞིན་བཞུགས་པ། སོ་སོའི་མདུན་ནམ་གཡས་སུ་པོ་ཏི་བཞི་ཡན་ཆོས་ཁྲི་གྲྭ་མིག་མ་དང་གསུམ་མན་ཆད་པད་ཟླའི་གདན་ལ་རང་
རང་གིས་གསུངས་པའི་ལུང་གི་ཆོས་པུ་ཏིའི་རྣམ་པར་ཡོད་པ་རྣམས་གསལ་འདེབས་གང་ཐུབ་དང། དེ་ཙམ་མ་ལྕོགས་ན་གཙོ་བོའི་མཐའ་སྐོར་དུ་སྐྱབས་ཡུལ་ཐམས་ཅད་ཚང་བར་བཞུགས་ཡོད་སྙམ་དུ་བློ་ཐག་གཅོད་པ་ནི་
ལས་དང་པོ་པར་འདུན་པ་གཙོ་ཆེ་བར་གསུངས་པས་དེས་ཆོག་ལ། དེ་ནི་སྐྱབས་ཡུལ་གསལ་འདེབས་ཚུལ་ལོ། །དེ་ནས་རང་གི་གཡས་སུ་ཚེ་འདིའི་ཕ། གཡོན་དུ་མ། མདུན་དུ་དགྲ་འདྲེ་བྱུར་གསུམ། མཐའ་སྐོར་དུ་རིགས་དྲུག་

[005B] འཇིགས་
པ་དེ་ལས་སྐྱོབ་པའི་ནུས་པ་མདུན་ན་བཞུགས་པའི་སྐྱབས་ཡུལ་རྣམས་ལ་ཡོད་པར་ཡིད་ཆེས་པ་རྒྱུ་གཅིག་སྟེ་སྐྱབས་འགྲོའི་རྒྱུ་གཉིས་གསལ་བཏབ་སྟེ། རང་གིས་དབུ་མཛད་ལྟ་བུ་བྱས་ཏེ་སེམས་ཅན་ཐམས་ཅད་ཀྱིས་འུར་དིང་གིས་
བརྗོད་ཅིང་ཡིད་ཀྱིས་གདུང་ཤུགས་དྲག་པོས་རེ་ལྟོས་འཆའ་བར་བསམ་ལ། བདག་དང་མཁའ་མཉམ་མ་རྒན་སེམས་ཅན་རྣམས། ཞེས་པ་ནས། ན་མོ་གུར་ཝེ། ན་མོ་བུདྡྷཱ་ཡ། ན་མོ་དྷརྨཱ་ཡ། ན་མཿ་སཾ་གྷཱ་ཡ། ཞེས་བརྗོད་ལ་བླ་མ་
སངས་རྒྱས། ཆོས༑ དགེ་འདུན་རྣམས་ལ་རིམ་བཞིན་སྐྱབས་སུ་འགྲོ་བར་བསམ་ལ་སྔགས་རྣམས་ལན་གསུམ་མ་བདུན་སོགས་བརྗོད་དོ། །དེ་རྣམས་ཀྱི་ཚིག་དོན་ནི། བདག་དང་ཞེས་པས་རང་གིས་གཙོ་བྱས། མཁའ་མཉམ་མ་རྒན་སེམས་
ཅན་རྣམས། ཞེས་པས་མཐའ་སྐོར་གྱི་སེམས་ཅན་ཐམས་ཅད་ལ་དམིགས་ནས། དེང་སྟེ་དེ་རིང་ནས་བྱང་ཆུབ་སྙིང་པོ་མ་ཐོབ་ཀྱི་བར་ཏེ། བྱང་ཆུབ་རྣམས་ཀྱི་སྙིང་པོའི་མཆོག་རྟོགས་པ་བྱང་ཆུབ་སྙིང་པོ་ཡེ་ཤེས་ཆོས་སྐུ་དང། གནས་
བྱང་ཆུབ་སྙིང་པོ་ལ་ལོངས་སྐུ་དང་སྤྲུལ་སྐུའི་གནས་བྱང་ཆུབ་སྙིང་པོ་གཉིས་ཡོད་པས་དེ་མ་ཐོབ་ཀྱི་བར་སྐྱེད་སྡུག་ལེགས་ཉེས་ཅི་བྱུང་ཡང་ཁྱེད་རྣམས་མཁྱེན་སྙམ་དུ་སྐབས་སུ་འགྲོ་བ་ཡིན་པ། དཔེལ་ལར་སྔགས་འདི་རྣམས་ཕལ་

[006A]༄༅། །ཆེར་མ་དག་པར་སྣང་བས་འདིར་བཀོད་པ་ལྟར་བརྗོད་ན་ལེགས་སོ། །དེའི་ཚེ་སྐྱབས་ཡུལ་ཐམས་ཅད་ལས་བདུད་རྩི་འོད་ཟེར་དང་བཅས་པའི་རྒྱུན་བབས་རང་གཞན་ཐམས་ཅད་ལ་ཐིམ་པས་ཐོག་མེད་ནས་
བསགས་པའི་སྡིག་སྒྲིབ་ཐམས་ཅད་དང། ཁྱད་པར་དཔལ་ལྡན་བླ་མའི་སྐུ་ལ་བསྡོས་པ། གསུང་བཅག་པ། ཐུགས་དཀྲུགས་པ། མ་དད་བརྙས་སྨོད་བགྱིས་པ་སོགས་དང། དེ་བཞིན་གཤེགས་པའི་སྐུ་ལ་ངན་སེམས་ཀྱིས་ཁྲག་ཕྱུངས་པ་
མཆོད་རྟེན་བཤིག་པ། དམ་པའི་ཆོས་སྤངས་པ། གསུང་རབ་ཀྱི་བསླུས་ཟོས་པ། ཐོང་དུ་བྱས་པ། ས་སྤྲེ་པོ་ལ་བཞག་པ། འཕགས་པའི་དགེ་འདུན་ལ་སྐུར་པ་བཏབ་པ། འདུ་སྒོ་ཕྲོགས་པ་ལ་སོགས་པ་མདོར་ན་དཀོན་མཆོག་གསུམ་ལ་
བརྟེན་པའི་སྡིག་སྒྲིབ་ཐམས་ཅད་དག་ཚེ་དང་བསོད་ནམས་ལ་སོགས་པའི་ཡོན་ཏན་རྒྱས་ཤིང་བྱིན་རླབས་ཞུགས་པར་བསམ། ཚེ་སྒྲུབ་པར་འདོད་ན་ནད་གདོན་སྡིག་སྒྲིབ་ལ་སོགས་པ་ཚེ་ཐུང་འགྱུར་ཐམས་ཅད་ས་འོག་ཏུ་འཆི་བདག་
གཤིན་རྗེ་གླང་ཆེན་དམར་པོའི་རྣམ་པ་ཁ་གདངས་ཤིང་མཆེ་བ་གཙིགས་ཏེ་རང་གི་སྲོག་ལ་རྔམ་པའི་ཚུལ་དུ་གནས་པ་དེའི་ཁར་སོང་བས་ཚིམས་ནས་ས་འོག་ཏུ་ཁ་ཕྱོགས་ཏེ་སོང་བར་བསམ། གཞན་ཡང་ཆོས་སྲུང་རྣམས་ལས་མེ་
འོད་དཔག་ཏུ་མེད་པ་འཕྲོས་པས་བྱད་ཀ་རྦོད་གཏོང་ཐམས་ཅད་བསྲེགས་པར་བསམ་པ་ནི་སྙན་བརྒྱུད་མཐུན་མོང་མིན་པའོ། །དེ་ནས་བཤད་རྒྱུད་ཨ་བཧི་དྷ་ན་ལས་འབྱུང་བའི། མ་སེམས་ཅན་ཀུན་གྱི་དོན་གྱི་ཕྱིར། །བདག་ནི་བླ་མ་ལྷར་གྱུར་

[006B] ༑སེམས་ཅན་ཐམས་ཅད་བླ་མ་ལྷའི། །གོ་འཕང་མཆོག་ལ་དགོད་པར་བྱ། །ཞེས་ཚིག་བསྒྱུར་བྱས་པ་ལན་གསུམ་བརྗོད་དེ། ཚིག་རྐང་དང་པོས་གཞན་དོན་དོན་གཉེར་དང། ལྷག་མ་རྣམས་ཀྱིས་བྱང་ཆུབ་དོན་གཉེར་ཏེ་དོན་གཉེར་གཉིས་
ལྡན་གྱི་སེམས་བསྐྱེད་པ་ཡིན་ནོ། །སྐབས་འདིར་སེམས་བསྐྱེད་མན་ངག་འབྲས་བུ་ལམ་བྱེད་ཀྱི་ཉམས་ལེན་བྱ་བར་གསུངས་པས་བྱས་ཀྱང་ཆོག་མོད་འོན་ཀྱང་འོག་ཏུ་བྱས་ན་འཇུག་པ་བྡེའམ་གསུངས། དེ་ནས་ཚད་མེད་བཞི་སྒོམ་པ་ལ་
མ་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་གདོད་མའི་སངས་རྒྱས་བླ་མ་ལྷའི་གོ་འཕང་མངོན་དུ་བྱས། མ་སེམས་ཅན་ཐམས་ཅད་སྡུག་བསྔལ་ལས་བསྒྲལ། བདེ་ཆེན་སངས་རྒྱས་ཀྱི་ས་ལ་དགོད་པར་བྱ། དེའི་ཕྱིར་དུ་ལམ་
ཟབ་མོ་བླ་མ་ལྷའི་རྣལ་འབྱོར་ཉམས་སུ་བླང་བར་བགྱིའོ། །ཞེས་ལན་གསུམ་སོགས་བྱ་སྟེ། མྱུར་བ་ལན་གཉིས་སྨོས་པའི་དོན་ནི་གདམས་པ་གཞན་ལས་རྗེ་བདག་ཉིད་ཆེན་པོའི་སྙན་བརྒྱུད་ཉམས་སུ་ལེན་པ་མྱུར་བ་དང་པོའི་དོན་དང། དེ་ཡང་
བླ་མའི་རྣལ་འབྱོར་ལམ་གྱི་སྲོག་ཏུ་བྱེད་པ་མྱུར་བ་གཉིས་པའི་དོན་ནོ། །ཡང་སྙིགས་དུས་ཀྱི་ཚེ་ཐུང་གཅིག་ལ་སངས་རྒྱས་ཐོབ་པ་མྱུར་བ་དང་པོའི་དོན་དང། མི་ལོ་བཅུ་གཉིས་ཙམ་ལ་ཐོབ་པ་མྱུར་བ་གཉིས་པའི་དོན་ནོ། །གདོད་མ་ནི་དང་པོ་
སྟེ་སྔར་སངས་རྒྱས་ཟིན་རྒྱ་ཚུལ་སྟོན་པ་ཙམ་མ་ཡིན་པར་ཐོག་མའམ་ཨང་དང་པོར་སངས་རྒྱས་ཀྱི་གོ་འཕང་ཐོབ་པའོ། །འདི་ལ་ཚད་མེད་བཞི་ཚང་ཚུལ་རྗེ་བདག་ཉིད་ཆེན་པོའི་བདེ་མཆོག་གི་བསྐྱེད་རིམ་འདོད་འཇོར་གསུངས་པ་ལྟར་

[007A]༄༅། །ཡོངས་འཛིན་བློ་བཟང་བསྟན་འཛིན་དཔལ་བཟང་པོའི་ཞལ་ལས་བྱུང་བ་ནི། མ་སེམས་ཅན་ཐམས་ཅད་ཅེས་པས་བཏང་སྙོམས་ཚད་མེད་ཀྱི་ཕྱོགས་གཅིག་རང་སེམས་ལ་ཉེ་རིང་ཆགས་སྡང་མེད་པ་དང་
སྡུག་བསྔལ་ལས་བསྒྲལ། ཞེས་པས་སྙིང་རྗེ་ཚད་མེད། བདེ་ཆེན་སངས་རྒྱས་ཀྱིས་ས་ལ་དགོད་པར་བྱ་ཞེས་པས་བྱམས་པ་ཚད་མེད། སངས་རྒྱས་ཐོབ་པའི་བདེ་བ་ནི་འཁོར་བའི་བདེ་བ་དང་མི་འདྲ་བར་ནམ་ཡང་མི་འགྱུར་བ་ཡིན་ལ་
སེམས་ཅན་ཐམས་ཅད་བདེ་བ་དེ་ལྟ་བུ་ལ་གནས་ན་རང་ཉིད་ཚིམས་པས་དགའ་བ་ནི་དགའ་བ་ཚད་མེད་དེ་དེ་ཡང་དེའི་ཁོངས་ནས་བསྟན་པའོ། །སངས་རྒྱས་ཐོབ་ན་ཉེ་རིང་ཆགས་སྡང་དང་བྲལ་བསན་བཏང་སྙོམས་ཚད་མེད་ཀྱི་ཕྱོགས་
གཅིག་སེམས་ཅན་ནང་ཕན་ཚུན་ཉེ་རིང་ཆགས་སྡང་མེད་པ་སྟེ་འཇིགས་བྱེད་ལས་གཟུང་འཛིན་གྱི་རྣམ་རྟོག་གིས་མི་བསྐྱོད་པའི་བཏང་སྙོམས་ལ་གནས་པར་བྱའོ། །ཞེས་ཀྱང་འབྱུང་བས་བཏང་སྙོམས་ཚད་མེད་དོ། །དེ་ལྟར་སྐྱབས་
སེམས་ཚད་མེད་བཞི་དང་བཅས་པ་ནན་ཏན་ཉམས་སུ་བླངས་པའི་མཐར་སྐྱབས་ཡུལ་སྡུད་པའི་ཚུལ་ནི། གཙོ་བོའི་སྐུ་ལས་འོད་ཟེར་དཔག་ཏུ་མེད་པ་འཕྲོས་ཏེ་མཐའ་སྐོར་གྱི་ཞི་ཁྲོ་རབ་འབྱམས་ཐམས་ཅད་ལ་ཕོག་དེ་
རྣམས་མཐའ་ནས་རིམ་བཞིན་འོད་ཀྱི་རྣམ་པར་བསྡུས་ཏེ་གཙོ་བོ་ལ་ཐིམ་ཞིང། གཙོ་བོ་ཡང་ཐུབ་དབང་དང། དེ་རྡོ་རྗེ་འཆང། དེ་ཡང་འོད་སྔོན་པོར་ཞུ་ནས་རང་ལ་ཐིམ་པས་བྱིན་གྱིས་རླབས་བར་བསམ་མོ། །གསུམ་པ་སྣོད་བཅུད་

[007B] རང་ཉིད་གསང་བདེ་འཇིགས་གསུམ་སོགས་ལྷག་པའི་ལྷ་གང་རུང་གི་རྣལ་འབྱོར་དང་ལྡན་པས། ཞེས་པ་ནས། དག་པ་རབ་འབྱམས་འབའ་ཞིག་ཏུ་བསམ། ཞེས་གསུངས་ཏེ། དེ་ལྟར་སྐྱབས་ཡུལ་ཐིམ་པའི་རྐྱེན་
གྱིས་ཕྱིའི་སྣོད་བཅུད་ཐམས་ཅད་རང་ལ་ཐིམ་ཞིང་རང་ཡང་འོད་དུ་ཞུ་ནས་སྟོང་པར་བསྒོམ་ལ་རང་སེམས་བདེ་བའི་ངོ་བོར་སོང། དེས་ཆོས་ཐམས་ཅད་རང་བཞིན་གྱིས་མ་གྲུབ་པའི་སྟོང་པ་ཉིད་ངེས་པའི་བདེ་སྟོང་ལ་ཅུང་ཟད་མཉམ་
པར་བཞག་ལ་འཆི་བ་ཆོས་སྐུར་འཁྱེར་བའི་ལམ་འཁྱེར་མདོར་བསྡུས་ཏེ་དེས་དོན་དམ་སེམས་བསྐྱེད་ཀྱང་ཚང་ངོ། །དེ་ལས་ལྡང་བ་ན་སྣ་ཚོགས་པདྨ་དང་ཉི་མའི་སྟེང་དུ་རང་སེམས་ཀྱི་ངོ་བོ་འོད་སྔོན་པོ་ཁྲུ་གང་ཙམ་གྱི་རྣམ་པར་བསྒོམ་པ་
བར་དོ་ལོངས་སྐུའི་ལམ་འཁྱེར་མདོར་བསྡུས་སོ། །སླར་ཡང་འོད་དེ་ཉིད་ཇེ་རགས་སུ་སོང་ནས་རང་ཉིད་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་པ་ཡུམ་བཅས་ཀྱི་སྐུར་ལམ་གྱིས་བཞེངས་པར་བསྒོམ་པ་ནི་སྐྱེ་བ་སྤྲུལ་
སྐུའི་ལམ་འཁྱེར་རོ། །རང་ཉིད་ལྷར་གསལ་བའི་སྐུ་ལས་འོད་ཟེར་ཕྱོགས་བཅུར་འཕྲོས། སྣོད་བཅུད་ཐམས་ཅད་ཀྱི་མ་དག་པ་སྦྱངས་ཏེ་སྣོད་ཀྱི་འཇིག་རྟེན་ཐམས་ཅད་གཞལ་ཡེས་ཁང་གྲུ་བཞི་སྒོ་བཞི་པ་སོགས་དང། བཅུད་
ཀྱི་སེམས་ཅན་ཐམས་ཅད་དཔལ་རྡོ་རྗེ་འཇིགས་བྱེད་ལ་སོགས་པའི་ལྷ་དང་ལྷ་མོའི་རང་བཞིན་དུ་བསམ་ལ། བདེ་ཆེན་ངང་ལས། ཞེས་པ་ནས། ཕུན་སུམ་ཚོགས་པར་གྱུར། ཅེས་བརྗོད་ཅིང་བསམ་སྟེ་འདིར་སེམས་བསྐྱེད་མན་

[008A]༄༅། །ངག་འབྲས་བུ་ལམ་བྱེད་ཀྱང་ཚང་ངོ། །སྤྱིར་གསང་བདེ་འཇིགས་གསུམ། ཀྱཻ་རྡོར། ཕྱག་རྡོར་འཁོར་ཆེན་སོགས་བླ་མེད་ཀྱི་ལྷའི་རྣལ་འབྱོར་གང་རུང་དང་ལྡན་པས་ཆོག་ལ། འོན་ཀྱང་སྐབས་འདིར་འཇིགས་
བྱེད་ཀྱི་རྣལ་འབྱོར་བྱེད་པ་ནི་འཇིགས་བྱེད་ལམ་འདིའི་སྔོན་འགྲོ་དང། གསང་འདུས་དངོས་གཞི། བདེ་མཆོག་ཡན་ལག་ཏུ་འགྱུར་བ་གསང་བདེ་འཇིགས་གསུམ་ཡམ་བྲལ་བའི་ཉམས་ལེན་ཚང་བའི་གནད་ཡོད་ཅིང། ལྷའི་
རྣལ་འབྱོར་སྒོམ་པའི་སྐབས་འདིར་རང་རང་གི་སྒྲུབ་ཐབས་རྒྱས་པ་བསྒོམས་ནས་བསྐྱེད་རིམ་ཕྲ་རགས་ལ་སློབ་པ་ནི་མཆོག་ཏུ་འགྱུར་གསུངས། བཞི་པ་མཆོད་པ་བྱིན་རླབས་ནི། ནང་མཆོད་དང་མཆོད་རྫས་རྣམས། ཞེས་པ་ནས་
བསམ་ལ། ཞེས་པས་སྟོན་ཏེ། འོག་ནས་འབྱུང་བའི་ཕྱི་ནང་གི་མཆོད་པ། གསང་རྟེན། ཆོས་སྲུང་གི་སྤྱན་གཟིགས་སོགས་ཅི་འབྱོར་བཤམས་ལ་རྒྱས་པ་རང་རང་གི་སྒྲུབ་ཐབས་བཞིན་དང། མདོར་བསྡུ་ན་མཆོད་རྫས་སོ་
སོའི་སྟེང་དུ་ཨོཾ་དཀར་པོ། ཨཱ་དམར་པོ། ཧཱུཾ་སྔོན་པོ་གསུམ་སྟེང་ནས་སྟེང་དུ་བརྩེགས་ཏེ་ཨོཾ་འོག་དང་ཧཱུཾ་སྟེང་དུ་གནས་པ་ལས་རང་རང་མདོག་ཅན་གྱི་འོད་ཟེར་འཕྲོས་པས་དཀར་པོས་སྐུ་རྡོ་རྗེ་རྣམ་སྣང་དང། ཕྱག་མཚན་འཁོར་
ལོ་སོགས་དང། དམར་པོས་གསུང་རྡོ་རྗེ་འོད་དཔག་མེད་དང། ཕྱག་མཚན་པདྨ། སྔོན་པོས་ཐུགས་རྡོ་རྗེ་མི་བསྐྱོད་པ་དང། ཕྱག་མཚན་རྡོ་རྗེ་ལ་སོགས་པའི་རྣམ་པར་སྤྱན་དྲངས་ནས་འབྲུ་གསུམ་ལ་ཐིམ་པས་སྟེང་འོག་

[008B] ཨཿ་ཐིམ་པས་བདུད་རྩིར་བསྒྱུར། ཨོཾ་ཐིམ་པས་དུས་བསྐལ་པའི་བར་དུ་ཇི་ཙམ་ལོངས་སྤྱད་ཀྱང་མི་ཟད་པའི་མང་པོར་སྤེལ་བར་བསམ་ལ། ཨོཾ་ཨཱ་ཧཱུཾ་
ལན་གསུམ་བརྗོད་ལ་ངོ་བོའི་ཁྱད་པར་བདེ་སྟོང་གཉིས་སུ་མེད་པའི་ཡེ་ཤེས་ཡིན་པ། རྣམ་པའི་ཁྱད་པར་ཆུ་བཞི་ལ་སོགས་པའི་མཆོད་རྫས་སོ་སོའི་རྣམ་པ་ཅན། བྱེད་ལས་ཀྱི་ཁྱད་པར་དབང་པོ་དྲུག་གི་སྤྱོད་ཡུལ་དུ་བདེ་
སྟོང་གི་ཡེ་ཤེས་ཁྱད་པར་ཅན་བསྐྱེད་ནུས་པ་སྟེ་མཆོད་པ་ཁྱད་པར་གསུམ་ལྡན་གྱིས་ས་དང་བར་སྣང་ནམ་མཁའི་ཁྱོན་ཐམས་ཅད་གང་བར་བསམ་ལ། ངོ་བོ་ཡེ་ཤེས་ལ་རྣམ་པ་ནང་མཆོད་དང་མཆོད་རྫས་སོ་སོའི་རྣམ་པ་
བྱེད་ལས་དབང་པོ་དྲུག་གི་སྤྱོད་ཡུལ་དུ་བདེ་སྟོང་གི་ཡེ་ཤེས་ཁྱད་པར་ཅན་བསྐྱེད་པས་ས་དང་བར་སྣང་ནམ་མཁའི་ཁྱོན་ཐམས་ཅད་ཡོངས་སུ་ཁྱབ་པའི་ཕྱི་ནང་གསང་བའི་མཆོད་སྤྲིན་དམ་རྫས་སྤྱན་གཟིགས་བསམ་གྱིས་
མི་ཁྱབ་པས་གང་བར་གྱུར། ཅེས་བརྗོད་དོ། །གོ་རིམ་འདི་རྣམས་ནི་བླ་མ་མཆོད་པའི་གཞུང་དུ་པཎ་ཆེན་ཆོས་ཀྱི་རྒྱལ་པོ་རང་ཉིད་ཀྱིས་གསུངས་པའི་གོ་རིམ་མ་འཁྲུལ་བར་བཤད་པ་ཡིན་པས་རྗེ་ཆོས་རྒྱན་རང་གི་གསུང་
མ་ན་བཞུགས་པའི་བླ་མཆོད་ལ་བལྟས་ན་ངེས་པ་རྙེད་པ་ཡོད་དོ། །ཞེས་གསུངས། གཉིས་པ་དངོས་གཞི་ལ་ལྔ། ཚོགས་ཞིང་གསལ་གདབ་པ། ཡན་ལག་བདུན་པ་འབུལ་བ། གསོལ་བ་གདབ་པ། བྱིན་རླབས་
[009A]༄༅། །ཞུ་བ༑ ཚོགས་ཞིང་བསྡུ་བའོ། །དང་པོ་ལ་གཉིས། དམ་ཚིག་པ་བསྐྱེད་པ་དང། ཡེ་ཤེས་པ་སྟིམ་པའོ། །དང་པོ་ལ་གསུམ། གནས་བསྐྱེད་པ། གཙོ་བོ་བསྐྱེད་པ། འཁོར་བསྐྱེད་པའོ། །དང་པོ་ནི་
བདེ་སྟོང་དབྱེར་མེད། ཅེས་པ་ནས། ཆུ་སྐྱེས་ཉི་ཟླ་རྒྱས་པའི་སྟེང། ཞེས་པའི་བར་ཏེ། བླ་མ་གང་དུ་སྒོམ་པའི་གནས་དང། གྲངས་དང། རྣལ་འབྱོར་དངོས་གཞི་དང། རྡོ་རྗེ་འཆང་དང་དབྱེར་མེད་དུ་ལྟ་ལུགས་དང། འོད་ཟེར་སྤྲོ་
བསྡུ་ལ་སོགས་པ་ཚུལ་ཇི་ལྟར་ཡིན་ཞེས་རྗེ་བདག་ཉིད་ཆེན་པོས་དྲི་བ་ལྷག་བསམ་རབ་དཀར་དུ་དྲི་བའི་ཚུལ་དུ་གསུངས་པ་ལ། པཎ་ཆེན་ཆོས་ཀྱི་རྒྱལ་པོས་དྲི་ལན་བློ་བཟང་བཞད་པའི་སྒྲ་དབྱངས་ལས། བླ་མ་གང་དུ་སྒོམ་
པའི་གནས། །མདུན་ནམ་སྤྱི་གཙུག་སྙིང་གི་དཀྱིལ། །རང་རང་མོས་པ་བཞིན་རུང་སྟེ། །ཨ་བཧི་དྷ་ནའི་རྒྱུད་ལས་ཀྱང། །དྲིན་དང་ལྡན་པའི་བླ་མ་དེ། །ལག་པའི་མཐིལ་ལཾ་སྙིང་གི་དཀྱིལ། །ལུས་ཀྱི་ཆ་ཤས་གར་བསྒོམས་
ཀྱང༑ ༑སངས་རྒྱས་སྟོང་གི་བྱིན་རླབས་ཀྱང། །གང་ཟག་དེ་ཡིས་སྡུད་པར་བྱེད། །ཅེས་གསུངས་བླ་མའི་གྲངས་དང་ནི། །རྣལ་འབྱོར་དངོས་གཞི་བསྒོམ་ཚུལ་དང། །རྡོ་རྗེ་འཆང་དང་དབྱེར་མེད་དུ། །ལྟ་དང་འོད་ཟེར་སྤྲོ་བསྡུ་
སོགས། །ཇི་ལྟར་བྱེད་པའི་རིམ་པ་རྣམས། །གངས་རིའི་ཁྲོད་ཀྱི་ཟས་གཙང་སྲས། །ཐམས་ཅད་མཁྱེན་པ་རང་ཉིད་ཀྱི། །ཞལ་ལས་འོངས་པའི་སྙན་བརྒྱུད་རྣམས། །ཡི་གེ་ལོགས་སུ་བཀོད་པ་བཞིན། །ཞེས་གསུངས་

[009B] བླ་མ་གང་དུ་སྒོམ་པའི་གནས་ལ་ངེས་གཟུང་མེད་ཀྱང། ལས་དང་པོ་བ་རྣམས་ཀྱི་ལུས་ཀྱིས་ཕྱག་འཚལ་བ་ལ་འཇུག་པ་བདེ་བའི་ཕྱིར་སྐབས་འདིར་
མདུན་དུ་བསྐྱེད་པར་མཛད་ལ། སྤྱི་བོ་དང་སྙིང་གར་བསྒོམ་ཚུལ་འོག་ཏུ་འབྱུང་བས་སོ། །དེས་ན་ཇི་ལྟར་བསྐྱེད་པའི་ཚུལ་ནི། རང་གི་མདུན་དུ་རིན་པོ་ཆེའི་ས་གཞིའི་དབུས་སུ་འོ་མའི་རྒྱ་མཚོ་ཆེན་པོ་ཞིག་ཡོད་པར་བྶཾ་ལ། རང་སེམས་
བདེ་བའི་ངོ་བོར་སོང་བདེ་བས་ཡུལ་སྟོང་པ་ཉིད་ངེས་པའི་བདེ་སྟོང་དབྱེར་མེད་ཀྱི་རྩིས་ཟིན་པའི་ངང་ནས་ལྷ་ལམ་ནི་ནམ་མཁའ་སྟེ་བྱང་ཆུབ་སེམས་དཔའ་ཀུན་ཏུ་བཟང་པོའི་སྨོན་ལམ་གྱི་མཐུ་ལས་མཆོད་པའི་སྤྲིན་ཕུང་བསམ་གྱིས་
མི་ཁྱབ་པ་སྤྲོས་པ་ལྟར། འདིར་ཡང་དཔེ་དེ་བཞིན་དུ་མཆོད་སྤྲིན་དཔག་ཏུ་མེད་པས་ནམ་མཁའི་ཁྱོན་ཐམས་ཅད་གང་བར་གྱུར་པའི། སྔགས་ལུགས་ལྟར་ན་ལྷན་སྐྱེས་ཀྱི་བདེ་སྟོང་དབྱེར་མེད་ནི་ཐོག་མཐའ་བར་གསུམ་ཀུན་ཏུ་
གལ་ཆེ་ཞིང་བཟང་བ་ཡིན་ལ། དེ་ཉིད་མཆོད་སྤྲིན་གྱི་རྣམ་པར་ཤར་བའི་དབུས་སུ་འོ་མའི་རྒྱ་མཚོ་ལས་བྱུང་བའི་ཡིད་ལ་དཔག་ཅིང་བསམ་པ་ཙམ་གྱིས་དགོས་འདོད་ཐམས་ཅད་ཆར་བཞིན་འབབ་པའི་དཔག་བསམ་གྱི་ཤིང་ས་འོག་
ཏུ་ཡོད་པའི་རྩ་བ་གསེར། ཡལ་ག་མ་ཐོན་བར་གྱི་སྡོང་པོ་དངུལ། །ཡལ་ག་བཻཌཱུརྱ། འདབ་མ་སྤུག། མེ་ཏོག་མུ་ཏིག་དམར་པོ། འབྲས་བུ་རྡོའི་སྙིང་པོ་སྟེ་རྒྱ་མཚོ་ནས་ཐོན་པའི་རྡོ་རྨུག་པོ་ཞིག་ཡོད་པར་གྲགས་སོ། །ཤིང་

[010A]༄༅། །དེ་རླུང་གིས་བསྐྱོད་པའི་སྒྲ་ལས་མདོ་སྔགས་ཀྱི་ཆོས་སྒྲ་ལྷང་ལྷང་སྒྲོག་བཞིན་པ་བདེ་བ་ཅན་གྱི་ཤིང་དང་མཚུངས་པའི་རིན་པོ་ཆེ་སྣ་བདུན་ལས་གྲུབ་པ། འདོད་རྒུ་ཐམས་ཅད་ཡིད་བཞིན་དུ་འབྱུང་བ་
དེའི་རྩེ་མོར་མེ་ཏོག་དམར་པོ་རྒྱ་ཤིན་ཏུ་ཆེ་བའི་སྟེང་དུ་གདོད་ལྔ་པ་ནི་སེངྒེ་སྟེ། སེངྒེའི་རྐང་ལག་བཞིས་ཀྱང་ཁ་ལྟར་སྲོག་ཆགས་འཛིན་པ་སོགས་ཀྱི་བྱ་བ་བྱེད་པས་ན་གདོང་ལྔ་དང། ཡང་ན་ཁ། སྣ༑ ཁུར་ཚོས་གཉིས། མ་ལེ་སྟེ་
འབུར་པོ་ལྔ་ཡོད་པའི་དབང་གིས་གདོང་ལྔ་པ་སྟེ་དབང་ཕྱུག་བརྒྱད་མཚོན་པའི་སེངྒེ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་འོད་ཟེར་འབར་བ་གྲུ་བཞི་པ། ངེས་པར་འབྱུང་བའི་ཆོས་སྟོན་པ་ལ་མི་འཇིགས་པ། བར་དུ་གཅོད་པའི་
ཆོས་སྟོན་པ་ལ་མི་འཇིགས་པ། སྤངས་པ་ཕུན་ཚོགས་ཀྱི་ཆོས་སྟོན་པ་ལ་མི་འཇིགས་པ། རྟོགས་པ་ཕུན་ཚོགས་ཀྱི་ཆོས་སྟོན་པ་ལ་མི་འཇིགས་པ་སྟེ་མི་འཇིགས་པ་བཞི་མཚོན་པའི་ངོས་བཞི་པ། དཔངས་མཐོ་ཞིང་རྒྱ་
ཤིན་ཏུ་ཆེ་བ། ཁྲི་དེའི་དབུས་ནས་སྣ་ཚོགས་པདྨ་རིམ་པ་བཅུ་གཅིག་གི་པད་རིམ་འོག་མས་སེང་ཁྲིའི་ཟུར་ཅུང་ཟད་ཁེབས་པ། སྟེང་མ་རྣམས་རིམ་བཞིན་རྒྱ་ཇེ་ཆུང་དང་དཔངས་ཇེ་མཐོར་སོང་བའི་པད་རིམ་དང་པོ་འདབ་མ་བཞི་པ་
ལྟེ་བའི་ཟེའུ་འབྲུ་ལྗང་གུ། པདྨ་འདམ་གྱིས་མ་གོས་པ་ལྟར་བླ་མ་འཁོར་བ་ལ་སོགས་པའི་སྐྱོན་གྱིས་མ་གོས་པ། ལྟེ་བའི་སྟེང་དུ་ཤེས་རབ་མཚོན་པའི་ཉི་དཀྱིལ་དམར་པོ། དེའི་སྟེང་དུ་ཐབས་མཚོན་པའི་ཟླ་དཀྱིལ་དཀར་པོ་

[010B] ཡང་པདྨས་ངེས་འབྱུང། ཟླ་བས་བྱང་སེམས། ཉི་མས་ཡང་དག་པའི་ལྟ་བ་ཡང་མཚོན་ནོ། །གཉིས་པ་གཙོ་བོ་བསྐྱེད་པ་ལ་གཉིས། སེམས་དཔའ་སུམ་བརྩེགས་བསྐྱེད་པ་དང། ལུས་དཀྱིལ་བསྐྱེད་
པའོ༑ ༑དང་པོ་ནི། བཀའ་དྲིན་གསུམ་ལྡན། ཞེས་པ་ནས། རྡོ་རྗེ་སྐྱིལ་ཀྲུང་ཚུལ་གྱིས་བཞུགས་པའི། ཞེས་པའི་བར་ཏེ། བཀའ་དྲིན་གསུམ་ལྡན་ངོས་འཛིན་ཚུལ་མདོ་ལུགས་ལ་སྡོམ་པ། ལུང། འཁྲིད་གསུམ་དང། སྔགས་
ལུགས་ལ་དབང་བསྐུར། རྒྱུད་བཤད། མན་ངག་སྟེ་དེ་གསུམ་བླ་མ་གཅིག་ལས་ཐོབ་པ་ལ་བཀའ་དྲིན་གསུམ་ལྡན་དུ་འཇོག་ཅིང། ངོ་བོ་སངས་རྒྱས་ཐམས་ཅད་ཀྱི་ཡེ་ཤེས་གཅིག་ཏུ་བསྡུས་པའི་རང་གཟུགས་རྩ་བའི་བླ་མ་ཡིན་པ་
ལ་རྣམ་པ་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ན་བཟའ་ངུར་སྨྲིག་མདོག་ཅན་གྱི་སྣམ་སྦྱར། བླ་གོས། མཐང་གོས་ཏེ་ཆོས་གོས་གསུམ་མཛེས་པར་གསོལ་བའི་དགེ་སློང་གི་ཆ་བྱད་ཅན་ཞལ་གཅིག་ཕྱག་གཉིས་ཀྱི་གཡས་ཐུགས་ཀར་
ཆོས་འཆད་དང། གཡོན་མཉམ་གཞག་མཛད་པའི་མཐེབ་མཛུབ་ཀྱི་ཨུཏྤ་ལའི་ཡུ་བ་བཟུང་བའི་མེ་ཏོག་སྙན་གཡས་གཡོན་གྱི་ཐད་དུ་ཁ་ཕྱེ་བའི་གཡས་ཀྱི་སྟེང་དུ་ཤེས་རབ་ཀྱི་རལ་གྲི་མེ་ཅུང་ཟད་འབར་བ་དང། གཡོན་གྱི་
སྟེང་དུ་རང་ཉིད་གང་ཉམས་སུ་བླང་བྱའི་གླེགས་བམ་ཡིག་འབྲུ་ལས་རིང་སྒྲ་སྒྲོག་བཞིན་པ་བསྣམས་པ། ཆོས་འཆད་ཀྱིས་ཐོས་པ། མཉམ་གཞག་གིས་སྒོམ་པ། གླེགས་རལ་གྱིས་བསམ་པ་སྟེ་རང་ཉིད་ཐོས་བསམ་སྒོམ་

[011A]༄༅། །གསུམ་དང་འཆད་རྩོད་རྩོམ་གསུམ་མཐར་ཕྱིན་པ་མཚོན། མྙཾ་གཞག་གི་སྟེང་དུ་བཻཌཱུརྱའི་ལྷུང་བཟེད་ན་བ་དང་འཆི་བ་དང་ཟག་པ་འཇོམས་པའི་སྨན་དང་ཚེ་དང་ཡེ་ཤེས་ཀྱི་བདུད་རྩི་གསུམ་གྱིས་གང་བ་
བསྣམས་པ་སྟེ་ནད་མེད་ཀྱི་བདུད་རྩིས་ཕུང་པོའི་བདུད། འཆི་མེད་ཀྱི་བདུད་རྩིས་འཆི་བདག་གི་བདུད། ཟག་མེད་ཀྱི་བདུད་རྩིས་ཉོན་མོངས་ཀྱི་བདུད། ཏིང་ངེ་འཛིན་གྱི་ཕྱག་རྒྱས་ལྷའི་བུའི་བདུད་དེ་བདུད་བཞི་འཇོམས་པ་མཚོན་
གཞན་ཡང་གཡས་གཡོན་གྱི་ཕྱག་རྒྱས་བླ་མའི་ཐུགས་ཆོས་སྐུ་ལ་མཉམ་པར་བཞག་བཞིན་པ་དེ་ལས་མ་གཡོས་པའི་དང་ནས་གདུལ་བྱ་ལ་ཆོས་སྟོན་པ་སོགས་རྗེས་ཐོབ་ཀྱི་བྱ་བ་ཐམས་ཅད་འབད་མེད་དུ་མཛད་པས་མཉམ་
རྗེས་འདྲེས་པ་དང། ཆོས་འཆད་ཀྱིས་སློབ་མ་ལ་ཐོས་པ་འཚོལ་བ་དང། མཉམ་གཞག་གིས་ཐོས་པའི་དོན་སྒོམས་ཤིག་ཅེས་བསྐུལ་བའང་མཚོན་ནོ། །རང་གི་ཚེ་བསོད་ཤེས་རབ་རྒྱས་པ་མཚོན་པའི་དབུ་ཞྭ་སེར་པོ་སྣེ་རིང་གསོལ་
བ༑ དེའི་ཐུགས་ཀར་པད་ཟླའི་གདན་ལ་ཡེ་ཤེས་སེམས་དཔའ་མཉམ་མེད་ཐུབ་པའི་དབང་པོ་བདུད་འདུལ་མར་གྲགས་པ་སྐུ་མདོག་སེར་པོ་ཞལ་གཅིག་ཕྱག་གཉིས་གཡས་ས་གནོན་དང་གཡོན་མཉམ་གཞག་གི་སྟེང་ན་ལྷུང་
བཟེད་ཡོན་ཏན་གོང་བཞིན་གྱི་བདུད་རྩིས་གང་བ་བསྣམས་པ་སྟེ་ལྷག་མ་མངོན་རྟོགས་བཞིན་གོ་སླའོ། །དེའི་ཐུགས་ཀར་པད་ཉིའི་གདན་ལ་ཏིང་ངེ་འཛིན་སེམས་དཔའ་རིགས་ཀུན་ལ་ཁྱབ་པའི་ཁྱབ་བདག་རྡོ་རྗེ་འཆང་སྐུ་མདོག་
[011B] གཡོན་རྡོ་རྗེ་རྩེ་ལྔ་ཕྱེད་པས་ཡུ་བ་བྱས་པའི་དངུལ་དཀར་གྱི་དྲིལ་བུ་འཛིན་པས་ཡུམ་རྡོ་རྗེ་དབྱིངས་ཀྱི་དབང་ཕྱུག་མ་སྔོན་མོའི་མཚན་འོག་ནས་འཁྱུད་པ་
དབུ་རྒྱན་སྙན་རྒྱན། མགྲིན་པ་འཁོར་ཙམ་གྱི་མགུལ་རྒྱན། ནུ་མ་ནོན་ཙམ་གྱི་སེ་མོ་དོ། ལྟེ་བ་ནོན་ཙམ་གྱི་དོ་ཤལ། སྐུ་སྐེད་ལ་སྐེ་རགས་སམ་འོག་པག་ཕྱག་གདུབ། ཞབས་གདུབ་སྟེ་རིན་པོ་ཆེའི་རྒྱན་བརྒྱད་ཀྱིས་བརྒྱན་པ། བརྐྱངས་ན་
སྟོང་གསུམ་ཁེབས་ཤིང་བསྡུས་ན་མཛུབ་མོའི་རྩེར་ཡང་བའི་ལྷ་རྫས་ལས་གྲུབ་པའི་སྟོད་གཡོགས་སྨད་གཡོགས་ཀྱི་ན་བཟས་ཀླུབས་པ། ཡུམ་གྱི་རྒྱན་དང་ཕྱག་མཚན་ཡབ་དང་འདྲ་ཞིང་ཞབས་གཉིས་ཡབ་ཀྱི་བརླའི་སྟེང་ནས་འཁྲིལ་
བའི་སེམས་དཔའི་སྐྱིལ་ཀྲུང་དང། ཕྱག་གཉིས་ཀྱིས་ཡབ་ཀྱི་མགུལ་ནས་འཁྱུད་པས་བདེ་སྟོང་ལ་མཉམ་པར་སྦྱོར་བ། སེམས་དཔའ་གསུམ་གའང་མཚན་སོ་གཉིས་དང་དཔེ་བྱད་བརྒྱད་ཅུས་སྤྲས་པ། ནང་ནས་རིམ་བཞིན་འོད་ཟེར་
དཔག་མེད་འཕྲོ་བ། ཕྱི་ནས་རིམ་བཞིན་དཀར་སེར་དམར་ལྗང་སྔོ་བའི་འཇའ་མཚོན་སྣ་ལྔས་བསྐོར་བའི་དབུས་ན་ཞབས་རྡོ་རྗེ་སྐྱིལ་ཀྲུང་གིས་བཞུགས་པའོ། །སེམས་དཔའ་གསུམ་བརྩེགས་ཀྱི་ཚུལ་དུ་བསྐྱེད་པ་ནི་རགས་པའི་ལུས་
མཚོན་པའི་དམ་ཚིག་སེམས་དཔའ། ཕྲ་བ་གཉུག་མའི་ལུས་མཚོན་པའི་ཡེ་ཤེས་སེམས་དཔའ། གཉུག་མའི་སེམས་མཚོན་པའི་ཏིང་ངེ་འཛིན་སེམས་དཔའོ་གསུངས། གཉིས་པ་ལུས་དཀྱིལ་བསྐྱེད་པ་ནི། ཕུང་པོ་རྣམ་དག་

[012A]༄༅། །ཅེས་པ་ནས། ཞབས་ཀྱི་གདན། ཞེས་པའི་བར་ཏེ། ལུས་དཀྱིལ་གང་ལ་འགོད་པའི་གཞི་ནི་ཕྱིའི་བླ་མའི་སྐུ་ལ་དགོད་པ་ཡིན་པས་བླ་མའི་གནས་རྣམས་སུ་ཐུན་མོང་གི་གདན་སྣ་ཚོགས་པདྨ་རེ་རེ། ཐུན་
མོང་མ་ཡིན་པའི་གདན་ཟླ་ཉི་འཁོར་ལོ་ལ་སོགས་པའི་སྟེང་དུ་ལྷ་རྣམས་རབ་ཞལ་གསུམ་ཕྱག་དྲུག་པ། དེ་མིན་ཞལ་གཅིག་ཕྱག་གཉིས་པ་ཕྱག་མཚན་རྒྱན་ལ་སོགས་པ་ཞིབ་པར་གསང་འདུས་ཀྱི་སྒྲུབ་ཐབས་ལྟར་དང། བློས་
མ་ཆུན་ན་སོ་སོའི་རྐང་གྲངས་ཙམ་རེ་མ་མཐར་བྱས་ཏེ་སྒོམ་པ་ནི། སྤྱི་བོར་རྣམ་སྣང་དཀར་པོ། མགྲིན་པར་འོད་དཔག་མེད་དམར་པོ། ཐུགས་ཀར་མི་བསྐྱོད་པ་སྔོན་པོ་སྟེ་འདི་ཏིང་ངེ་འཛིན་སེམས་དཔའ་རྡོ་རྗེ་འཆང་གི་ཐུགས་
ཀར་བསྐྱེད་ན་བདེའོ། །ལྟེ་བར་རིན་འབྱུང་སེར་པོ། གསང་གནས་སྤུ་དཀར་ནག་གི་མཚམས་སུ་དོན་གྲུབ་ལྗང་གུ་སྟེ་དེ་རྣམས་བླ་མའི་གཟུགས་ཀྱི་ཕུང་པོ་ལ་སོགས་པ་རྣམ་པར་དག་པའི་ངོ་བོ་བདེ་གཤེགས་རིགས་ལྔར་བསྐྱེད་པ་
ནི༑ ཕུང་པོ་རྣམ་དག་བདེ་གཤེགས་ལྔ་ཞེས་པའི་དོན་ནོ། །བླ་མའི་ས་ཆུ་མེ་རླུང་གི་ཁམས་བཞིའི་ངོ་བོ་ཡུམ་བཞིར་བསྐྱེད་པ་ནི། ལྟེ་བར་སྤྱན་ལ་དཀར་མོ། ཐུགས་ཀར་མི་བསྐྱེད་པའི་མདུན་དུ་མ་མ་ཀི་སྔོན་མོ། མགྲིན་པར་
གོས་དཀར་མོ་དམར་མོ། སྤྱི་བོར་སྒྲོལ་མ་ལྗང་གུ་རྣམས་རིན་འབྱུང་སོགས་དང་ཞལ་སྤྲོད་ཀྱི་ཚུལ་དུ་བཞུགས་ཤིང་འཁྱུད་ཚུལ་མི་བྱ་སྟེ་ཁམས་བཞི་ཡུམ་བཞི་ཞེས་པའི་དོན་ནོ། །སྐྱེ་མཆེད་ཅེས་པའི་དོན་རྣམ་ཤེས་དྲུག་སྐྱེ་

[012B] སྤྱན་གཉིས་ལ་མིག་དབང་གི་ངོ་བོ་ས་སྙིང་དཀར་པོ་རེ་རེ། སྙན་གཉིས་ལ་རྣ་དབང་གི་ངོ་བོ་ཕྱག་རྡོར་སེར་པོ་
རེ་རེ༑ ༑ཤངས་ལ་སྣ་དབང་གི་ངོ་བོ་ནམ་སྙིང་སེར་པོ། ལྗགས་ལ་ལྕེ་དབང་གི་ངོ་བོ་འཇིག་རྟེན་དབང་ཕྱུག་སྟེ་སྤྱན་རས་གཟིགས་དམར་པོ། ཐུགས་ཀར་མི་བསྐྱོད་པའི་རྒྱབ་ཏུ་ཡིད་དབང་གི་ངོ་བོ་འཇམ་དཔལ་དམར་པོ་
ཞལ་མདུན་གཟིགས། གསང་གནས་ཏེ་རྡོ་རྗེའི་སྐེད་པར་ལུས་དབང་གི་ངོ་བོ་སྒྲིབ་སེལ་ལྗང་གུ་ཞལ་ཕྱིར་གཟིགས་ཏེ་སེམས་དཔར་བསྐྱེད་དོ། །ཕྱིའི་སྐྱེ་མཆོད་ནི་ཕྱི་རོལ་གྱི་གཟུགས་ལ་སོགས་པ་སྟེ་དེ་རྣམས་སེམས་
མར་བསྐྱེད་པ་ནི་སྤྱན་གཉིས་ལ་གཟུགས་རྡོ་རྗེ་མ་དཀར་མོ་ས་སྙིང་ལ་འཁྱུད་པ། སྙན་གཉིས་ལ་སྒྲ་རྡོ་རྗེ་མ་སེར་མོ་ཕྱག་རྡོར་ལ་འཁྱུད་པ། ཤངས་ལ་དྲི་རྡོ་རྗེ་མ་དམར་མོ་ནམ་སྙིང་ལ་འཁྱུད་པ། ལྗགས་ལ་རོ་རྡོ་རྗེ་མ་ལྗང་
གུ་འཇིག་རྟེན་དབང་ཕྱུག་ལ་འཁྱུད་པ། རྡོ་རྗེར་རེག་བྱ་རྡོ་རྗེ་མ་སྣ་ཚོགས་མདོག་སྒྲིབ་སེལ་ལ་འཁྱུད་པར་བསྐྱེད་པ་སྟེ་སྐབས་འདིར་ཆོས་དབྱིངས་རྡོ་རྗེ་མ་མི་བསྐྱོད་པར་བཞེད་དོ། །སྤྱི་བོའི་རྣམ་སྣང་གི་མདུན་དུ་རྩ་རྒྱུས་
ཀྱི་ངོ་བོ་བྱམས་པ་དཀར་པོ། ཚིགས་ཐམས་ཅད་ལ་ཀུན་བཟང་ལྗང་གུ་རེ་རེ་བསྐྱེད་པར་གསུངས་པ་བློས་ཆུན་ན་ལེགས་ཤིང། མི་ཆུན་ན་དཔུང་མགོ་དང། གྲུ་མོ་དང། མཁྲིག་མ་དང། དཔྱི་མགོ་དང། པུས་མོ་དང་
[013A]༄༅། །སྟེ་ཚིགས་ཆེན་བཅུ་གཉིས་སམ། ཡང་བྲང་དབུས་སུ་ཀུན་བཟང་གཅིག་མེ་ལོང་གི་གཟུགས་བརྙན་ལྟར་བསམ་ཡང་རུང་སྟེ། ཕྱི་ནང་གཞན་གསུམ་དུ་སྦྱོར་བ་ལྟར་ན་ཚིགས་སུམ་བརྒྱ་དྲུག་
ཅུ་ལ་བསྒོམ་ན་ཞག་སུམ་བརྒྱ་དྲུག་ཅུ། ཚིགས་ཆེན་བཅུ་གཉིས་ལ་བསྒོམ་ན་ཟླ་བ་བཅུ་གཉིས། བྲང་དབུས་སུ་གཅིག་བསྒོམ་ན་ལོ་གཅིག་དང་སྦྱོར་བ་སྟེ་སྐྱེ་མཆེད་རྩ་རྒྱུས་ཚིགས་རྣམས་བྱང་ཆུབ་སེམས་དཔའ་དངོས། ཞེས་པའི་དོན་
ནོ༑ ༑བ་སྤུ་དགྲ་བཅོམ་ཉི་ཁྲི་ཆིག་སྟོང་གསུངས་པ་རགས་རྩིས་ཏེ། རྒྱུད་ལས་བ་སྤུའི་ཁུང་བུ་བྱེ་བ་ཕྲག་ཕྱེད་བཞི་ཡོད་པར་གསུངས་ཤིང། རྡོ་རྗེ་གདན་བཞིའི་རྒྱུད་ལས། བ་སྤུ་རྣམས་ནི་དགྲ་བཅོམ་ཉིད། ཅེས་པའི་དོན་ཐེག་ཆེན་དགྲ་
བཅོམ་པ་སངས་རྒྱས་ཏེ་བ་སྤུའི་ཁུང་རེར་སངས་རྒྱས་ཞིང་ཁམས་དང་བཅས་པ་ར་རེ་བསྐྱེད་པར་བཤད་དོ། །ཡན་ལག་ཁྲོ་བོའི་དབང་པོ་ཉིད། ཅེས་པའི་དོན་ནི་གནས་སོ་སོར་མེ་ལོང་གི་གཟུགས་བརྙན་ལྟར་ཕྱག་གཡས་ཀྱི་མཐིལ་
དུ་ཁྲོ་བོ་གཤིན་རྗེའི་གཤེད་ནག་པོ། གཡོན་ལ་གཞན་གྱིས་མི་ཐུབ་པ་དཀར་པོ། དེ་གཉིས་དབུ་མཐེ་བོང་ཕྱོགས་སུ་བསྟན་པ། ཞལ་གྱིས་སོ་དང་མཆུའི་བར་དུ་རྟ་མགྲིན་དམར་པོ། ནོར་བུའི་དབུས་སུ་བདུད་རྩི་འཁྱིལ་བ་སྔོན་པོ་
སྐུ་དཔུང་གཡས་སུ་མི་གཡོ་བ་སྔོན་པོ། གཡོན་ལ་འདོད་རྒྱལ་སྔོན་པོ། ཞབས་པུས་གཡས་ལ་དབྱུག་སྔོན་ཅན་སྔོན་པོ། གཡོན་ལ་སྟོབས་པོ་ཆེ་ནག་པོ། དབུ་གཙུག་གི་སྒྲོལ་མའི་སྤྱི་བོར་གཙུག་ཏོར་འཁོར་བསྒྱུར་སྔོན་པོ། །

[013B] ཞབས་མཐིལ་གཉིས་ལ་གནོད་མཛེས་སྔོན་པོ་རེ་རེ་སྤྱན་འོག་ཏུ་གཟིགས་པས་ཀླུ་དང་ས་བདག་གི་གདོན་སྲུང་བའི་ཚུལ་ཅན་རྣམས་ཡན་
ལག་དེ་དག་གི་ངོ་བོར་བསམ་མོ། །འོད་ཟེར་ཕྱོགས་སྐྱོང་གནོད་སྦྱིན་གསང་བ་ཞེས་པའི་དོན་ནི། བླ་མའི་སྐུ་ལས་འོད་ཟེར་ཕྱོགས་བཅུར་འཕྲོས་པ་རྣམས་ཕྱོགས་སྐྱོང་གི་རྣམ་པར་བསྒོམ་པའི་དོན་ཏེ་ཕྱོགས་སྐྱོང་དུ་བལྟ་ཚུལ་ནི། གནོད་སྦྱིན་ཏེ་
བྱང་ཕྱོགས་གནོད་སྦྱིན་གྱིས་བསྐོར་བའི་རྣམ་སྲས་དང། གསང་བ་ནི་དྲི་ཟ་སྟེ་ཤར་ཕྱོགས་དྲི་ཟས་བསྐོར་བའི་ཕྱོགས་སྐྱོང་གཉིས་དངོས་སུ་བསྟན་ནས་དེ་དག་གིས་མཚོན་པའི་ཤར་ལྷོར་མེ་ལྷ། ལྷོར་གཤིན་རྗེ། ལྷོ་ནུབ་ཏུ་སྲིན་པོ། ནུབ་ཏུ་ཆུ་ལྷ་
ནུབ་བྱང་དུ་རླུང་ལྷ། བྱང་ཤར་དུ་འབྱུང་པོའི་བདག་པོ། སྟེང་དུ་ཚངས་པ་དང་ཉི་མ་ཟླ་བ་སོགས་དང། འོག་ཏུ་སའི་ལྷ་མོ་ལ་སོགས་པའི་ཕྱོགས་མཚམས་ཀྱི་ཕྱོགས་སྐྱོང་རྣམས་སུ་བལྟའོ། །འཇིག་རྟེན་པ་རྣམས་ཞབས་ཀྱི་གདན་ཞེས་
པའི་དོན་ལ་བཞེད་ཚུལ་མང་ཡང། རྙིང་མའི་རྒྱུད་ཡང་གསང་འདུས་པ་ལས། པད་སྡོང་འདབ་མ་སྟོང་ལྡན་རྩ་བ་ལ། །དམྱལ་བ་ཡི་དྭགས་དུད་འགྲོ་རྣམ་པ་གསུམ། །སྡུག་བསྔལ་གནས་ལས་འདྲེན་པའི་ཚུལ་གྱིས་རྫོགས། །གེ་སར་ཉི་ཟླ་རྒྱས་
པའི་དཀྱིལ་འཁོར་ལ། །མི་དང་ལྷ་མིན་ལྷ་ཡི་ཚོགས་རྣམས་ཀུན། །དད་གུས་གདུད་བས་སྐྱབས་འགྲོའི་ཚུལ་གྱི་རྫོགས། །ཞེས་གསུངས་པ་ལྟར། པདྨའི་རྩ་བ་སེང་ཁྲི་ལས་ཐོན་པ་ཡིན་པས་ངན་འགྲོའི་སེམས་ཅན་སེང་ཁྲིའི་ལྦུབས་

[014A]༄༅། །དང༑ པདྨའི་གེ་སར་གྱི་ནང་དུ་མི། ཉི་དཀྱིལ་གྱི་ནང་དུ་ལྷ་མིན། ཟླ་དཀྱིལ་གྱི་ནང་དུ་ལྷའི་འགྲོ་བ་རྣམས་སྒོམ་ན་དེ་རྣམས་འཇིག་རྟེན་པ་ཡིན་ཞིང། ཞབས་འོག་ཏུའང་ཡོད་པས་དེ་ལྟར་བསྒོམ་པས་
ཆོག་གམ་སྙམ་གསུངས། གསུམ་པ་འཁོར་བསྐྱེད་པ་ནི། མཐའ་སྐོར་རིམ་བཞིན་ཞེས་པ་ནས། བསྐོར་ནས་བཞུགས། ཞེས་པའི་བར་ཏེ། བླ་མའི་ཐུགས་ཀ་ནས་འོད་ཟེར་མདུན་དུ་སྤྲོས་པས་མདུན་གྱི་བར་སྣང་ལ་འོད་ཟེར་གྱིས་
བཏེག་པའི་ཚུལ་གྱིས་པད་ཟླའི་གདན་ལ་རང་གི་རྩ་བའི་བླ་མ་ཞལ་མཇལ་དུས་ཀྱི་རྣམ་པ་ཅན་ལ་ཆོས་འབྲེལ་དངོས་ཐོབ་ཀྱི་བླ་མ་རྣམས་ཀྱིས་བསྐོར་བ། འོད་ཟེར་གཡས་སུ་སྤྲོས་པས་རྗེ་བཙུན་བྱམས་པ་ལ་རྒྱ་ཆེན་སྤྱོད་བརྒྱུད་
གཡོན་དུ་སྤྲོས་པས་རྗེ་བཙུན་འཇམ་དབྱངས་ལ་ཟབ་མོ་ལྟ་བརྒྱུད་ཀྱི་བླ་མ་རྣམས་ཀྱིས་བསྐོར་བ། གཙོ་བོ་ལས་འོད་ཟེར་སྟེང་དུ་སྤྲོས་པས་རྩ་བའི་བླ་མ་དྷརྨ་བྷ་དྲ། དེའི་ཐུགས་ཀ་ནས་འོད་ཟེར་སྟེང་དུ་སྤྲོས་པས་རྗེ་བཙུན་ངག་
དབང་རྡོ་རྗེ། དེའི་ཐུགས་ཀ་ནས་འོད་ཟེར་སྟེང་དུ་སྤྲོས་པས་རྗེ་བཙུན་དཔལ་ལྡན་ཡེ་ཤེས་སོགས་བླ་མ་འོག་མ་འོག་མའི་ཐུགས་ཀ་ནས་འོད་ཟེར་སྟེང་དུ་སྤྲོས་པས་གོང་མ་གོང་མ་མཐོ་བརྩེགས་སུ་རྡོ་རྗེ་འཆང་ལ་ཐུག་གི་བར་ཕྱག་
ཆེན་བརྒྱུད་པའི་བླ་མ་རྣམས་རྡོ་རྗེ་འཆང་མ་གཏོགས་ངོ་བོ་བླ་མེད་དང་དེ་ཡིན་པ་ལ་རྣམ་པ་རྗེ་བཙུན་འཇམ་དབྱངས་དམར་སེར་གྱི་རྣམ་པར་སྒོམ་པ་གནད་དོ། །པད་རིམ་དང་པོའི་གཡས་ཀྱི་འདབ་མར་ཕ་རྒྱུད་ཀྱི་གཙོ་བོ་དཔལ་

[014B] མདུན་གྱི་འདབ་མར་ཕ་རྒྱུད་མ་རྒྱུད་གཉིས་ཀའི་གནད་ཚད་པ་དཔལ་རྡོ་རྗེ་འཇིགས་བྱེད་ར་ལུགས་བཅུ་གསུམ་མ། རྒྱབ་ཀྱི་འདབ་མར་དཔལ་ཀྱཻ་རྡོ་རྗེ་ཌོཾ་བཧི་
ལུགས་ལྷ་དགུ་མ། གཡོན་གྱི་འདབ་མར་མ་རྒྱུད་ཀྱི་གཙོ་བོ་དཔལ་འཁོར་ལོ་བདེ་མཆོག་ལཱུ་ཨི་པ་ལྷ་རེ་གཉིས་པའི་དཀྱིལ་འཁོར། སོ་སོའི་སྟེང་གི་བར་སྣང་ལ་རང་རང་གི་བླ་བརྒྱུད་དང་བཅས་པ་གསལ་བཏབ། པད་རིམ་
གཉིས་པར་དཔལ་དུས་ཀྱི་འཁོར་ལོ་ལ་སོགས་པའི་བླ་མེད་ཀྱི་ལྷ་ཚོགས་གཞན་རྣམས། པད་རིམ་གསུམ་པར་ཀུན་རིག་རྣཾ་པར་སྣང་མཛད་ལ་སོགས་པའི་རྣལ་འབྱོར་རྒྱུད། བཞི་པར་རྣམ་པར་སྣང་མཛད་མངོན་པར་བྱང་ཆུབ་
པ་ལ་སོགས་པའི་སྤྱོད་རྒྱུད། ལྔ་པར་ཐུབ་པ་དམ་ཚིག་གསུམ་བཀོད་ལ་སོགས་པའི་བྱ་རྒྱུད་ཀྱི་ལྷ་ཚོགས་རྣམས་དང། དྲུག་པར་བསྐལ་བཟང་གི་སངས་རྒྱས་སྟོང་དང་ལྟུང་བཤགས་སོ་ལྔ་བདེ་གཤེགས་བརྒྱད་ལ་སོགས་པའི་
སངས་རྒྱས། བདུན་པར་ཉེ་སྲས་བརྒྱད་སོགས་བྱང་སེམས། བརྒྱད་པར་རང་རྒྱལ་བཅུ་གཉིས་སོགས་རང་རྒྱལ། དགུ་པར་གནས་བརྟན་བཅུ་དྲུག་སོགས་ཉན་ཐོས། བཅུ་པར་ཁཎྜཀ་པཱ་ལ་དང་རབ་གཏུམ་མ་སོགས་དཔའ་བོ་
མཁའ་འགྲོ། བཅུ་གཅིག་པར་ཤར་དུ་མགོན་པོ་ཕྱག་དྲུག་པ་དང་འཇིགས་བྱེད་ཀྱི་བཀའ་སྡོད་ཆོས་རྒྱལ། ལྷོར་གསང་འདུས་ཀྱི་བཀའ་སྡོད་ཞལ་བཞི། ནུབ་ཏུ་ཀྱཻ་རྡོར་གྱི་བཀའ་སྡོད་གུར་མགོན། བྱང་དུ་འཁོར་ལོ་སྡོམ་པའི་

[015A]༄༅། །བཀའ་སྡོད་ཕྱག་བཞི་པ་སྟེ་དཔལ་མགོན་སྡེ་ལྔ་དང། གཞན་ཡང་རང་གི་དམིགས་བསལ་བསྟེན་པའི་ཆོས་སྐྱོང་ཡོད་ན་བསྐྱེད་དོ། །སེང་ཁྲིའི་ཕྱོགས་བཞིར་རྒྱལ་ཆེན་བཞི་འཁོར་དང་བཅས་པ་བར་
ཆད་སྲུང་བའི་ཚུལ་དུ་ཞལ་ཕྱིར་གཟིགས། དེ་ཐམས་ཅད་ཀྱི་རང་རང་གི་མདུན་ནཾ་གཡས་སུ་པོད་བཞི་ཡན་ལ་ཆོས་ཁྲི་ཕུན་སུམ་ཚོགས་པ་དང་པོད་གསུམ་མན་ལ་པད་ཟླའི་སྟེང་དུ་རང་རང་གིས་གསུངས་པའི་ལུང་གི་ཆོས་རྣམས་
འོད་ཀྱི་རང་བཞིན་གྱི་པོ་ཏིའི་རྣམ་པ་རང་སྒྲ་སྒྲོག་བཞིན་པ་འོད་ཟེར་དཔག་མེད་འཕྲོ་བར་བསམ་མོ། །གཉིས་པ་ཡེ་ཤེས་པ་བསྟིམ་པ་ནི། དེ་དག་སྒོ་གསུམ། ཞེས་པ་ནས། བརྟན་པར་གྱུར། ཅེས་པའི་བར་ཏེ། སྐབས་འདིའི་
དག་ཅེས་པ་གཙོ་འཁོར་གཉིས་སུ་བསྡུས་པའི་གཉིས་ཚིག་གམ། ཡང་ན་སྨྲ་སྒོ་མཚོན་ཆ་ལས། རྣམས་དང་དག་ནི་མང་པོའི་ཚིག་ཅེས་གསུངས་པ་ལྟར་ཚོགས་ཞིང་ཐམས་ཅད་ལ་གོ་བར་བྱའོ། །སྒོ་གསུམ་ནི་སྤྱི་བོ་དང་
མགྲིན་པ་དང་སྙིང་ག་རྣམས་ལུས་ངག་ཡིད་གསུམ་གྱི་སྒོ་དང། རྡོ་རྗེ་གསུམ་ནི་སྐུ་རྡོ་རྗེ་རྣམ་སྣང། གསུང་རྡོ་རྗེ་འོད་དཔག་མེད། ཐུགས་རྡོ་རྗེ་མི་བསྐྱོད་པ་སྟེ་དེ་རྣམས་མཚོན་བྱེད་ཚོགས་ཞིང་ཐམས་ཅད་ཀྱི་སྤྱི་བོར་ཟླ་གདན་
ལ་སྐུ་རྡོ་རྗེའི་ངོ་བོ་ཨོཾ་ཡིག་དཀར་པོ། མགྲིན་པར་པདྨ་དམར་པོའི་སྟེང་དུ་གསུང་རྡོ་རྗེའི་ངོ་བོ་ཨཱ་ཡིག་དམར་པོ། ཐུགས་ཀར་ཉི་གདན་ལ་ཐུགས་རྡོ་རྗེའི་ངོ་བོ་ཧཱུཾ་ཡིག་སྔོན་པོ་སྟེ་གཙོ་བོ་ལ་འདི་མི་བསྐྱོད་པའི་ཐུགས་ཀར་བསྐྱེད་ན་

[015B] །དེ་ནས་ཚོགས་ཞིང་ཐམས་ཅད་དང་ཁྱད་པར་གཙོ་བོའི་ཐུགས་ཀའི་ཧཱུཾ་ལས་འོད་ཟེར་དམར་པོ་ལྕགས་ཀྱུ་ལྟ་བུ་དཔག་
ཏུ་མེད་པ་ཕྱོགས་བཅུར་སྤྲོས་པས་རང་བཞིན་ཆོས་སྐུའི་གནས་ནས་བསྒོམས་པ་དང་འདྲ་བའི་ཡེ་ཤེས་པ་རྣམས་སྤྱན་དྲངས་པར་བསམ་ལ། ཕུན་ཚོགས་བདེ་ལེགས་ཞེས་པ་ནས་འཁྲིད་ཡིག་ཏུ་འབྱུང་བ་ལྟར་འདིར་གཤེགས་
ཞེས་པའི་བར་དང། དེ་ནས་སྒོ་བ་བཞིའི་སྔགས་རྒྱ་བྱས་ནས། དབྱེར་མེད་བརྟན་པར་གྱུར། ཅེས་བརྗོད་པར་བྱ་ཞིང་ཚིག་དོན་གོ་སླ་ལ། སྒོ་བ་བཞིའི་སྔགས་རྒྱའི་སྐབས་ཇི་ལྟར་བྱ་ཚུལ་ནི། སྤྱན་དྲངས་པའི་ཡེ་ཤེས་པ་མདུན་གྱི་ནམ་
མཁར་བཞུགས་པ་རྣམས་ཛཿ་བརྗོད་པས་ཡེ་ཤེས་པ་རྣམས་དམ་ཚིག་པ་སོ་སོའི་སྤྱི་བོར་མི་ཐོག་ཏུ་མི་བརྩེགས་པ་བཞིན་བྱོན། ཧཱུཾ་བརྗོད་པས་དམ་ཚིག་པ་སོ་སོ་ལ་ཐིམ་ཞིང་མེ་ལོང་གི་གཟུགས་བརྙན་ལྟར་དམ་ཡེ་སོ་སོར་གསལ་
བཾ་བརྗོད་པས་དམ་ཡེ་གཉིས་ཆུ་དང་ཆུ་འདྲེས་པ་བཞིན་དབྱེར་མེད་རོ་གཅིག་ཏུ་གྱུར། ཧོཿ་བརྗོད་པས་དམ་ཚིག་པ་སོ་སོ་ལ་དགྱེས་བཞིན་དུ་བཞུགས་པར་བསམ་ལ་ཐམས་ཅད་ཀྱང་སྐྱབས་གསུམ་ཀུན་འདུས་ཀྱི་ངོ་བོར་བློ་ཐག་བཅད་
དེ་མོས་གུས་དུང་དུང་བ་བྱ་སྟེ། འདིའི་དགོས་པ་ནི། ཡེ་ཤེས་བསྟིམས་པས་དམ་ཚིག་ནུས་ལྡན་སྒྲུབ། ཅེས་གསུངས་པ་ལྟར་མདུན་དུ་བསྐྱེད་པའི་དམ་ཚིག་པ་ནི་རང་གི་བློས་བཅོས་པ་ཙམ་ཡིན་གྱི་དོན་དུ་བླ་མ་སང་རྒྱས་སོགས་

[016A]༄༅། །རང་རང་གི་ཞིང་ན་བཞུགས་ཡོད་ལས་ཆེ་སྙམ་པའི་རྣམ་རྟོག་ངན་པ་དེ་འགོག་པའི་ཆེད་དོ་གསུངས། གཉིས་པ་ཡན་ལག་བདུན་པ་འབུལ་བ་ལ་བདུན། ཕྱག་འཚལ་བ། མཆོད་པ་འབུལ་བ། སྡིག་ལྟུང་
བཤགས་པ། རྗེས་སུ་ཡི་རང་བ། ཆོས་འཁོར་བསྐོར་བར་བསྐུལ་བ། མི་འདའ་བར་གསོལ་བ་གདབ་པ། བསྔོ་བ་བྱ་བའོ། །དང་པོ་ལ་གསུམ། རྩ་བའི་བླ་མ་ཉིད་ལ་ཕྱག་འཚལ་བ་དངོས་ཀྱི་བླ་མ་རྣམས་ལ་ཕྱག་འཚལ་བ། བརྒྱུད་པའི་བླ་མ་སོགས་ལ་ཕྱག་འཚལ་
བའོ༑ ༑དང་པོ་ལ་གསུམ། ལོངས་སྐུའི་བདག་ཉིད་ལ་ཕྱག་འཚལ་བ། སྤྲུལ་སྐུའི་བདག་ཉིད་ལ་ཕྱག་འཚལ་བ། ཆོས་སྐུའི་བདག་ཉིད་ལ་ཕྱག་འཚལ་བའོ། །དང་པོ་ནི། གང་གི་ཐུགས་རྗེས། ཞེས་སོགས་ཤླཽ་ཀ་གཅིག་སྟེ་
བླ་མ་གང་གི་བཀའ་དྲིན་ལ་བརྟེན་ནས་བདེ་བ་ཆེན་པོའི་དབྱིངས་སམ་མཐར་ཐུག་མཆོག་གི་དངོས་གྲུབ་སྐུ་གསུམ་གྱི་གོ་འཕང་ཡང་སྙིགས་དུས་ཀྱི་ཚེ་ཐུང་གཅིག་ལྟ་བུ་ལ་བདེ་བླག་ཏུ་སྩོལ་བར་མཛད་ན། གྲུབ་པ་ཆེན་པོ་
བརྒྱད་ལ་སོགས་པའི་ཐུན་མོང་གི་དངོས་གྲུབ་རྣམས་ལྟ་ཅི་སྨོས་ཏེ་ཀྱང་ཞེས་པས་བསྟན་ཏོ། །དེས་ན་རྩ་བའི་བླ་མ་ཁྱོད་ནི་ཡིད་བཞིན་གྱི་ནོར་བུ་རིན་པོ་ཆེ་དབང་གི་རྒྱལ་པོ་དང་འདྲ་སྟེ། ནོར་བུ་དེ་ཉིད་རྒྱལ་མཚན་གྱི་རྩེར་བཀོད་
ནས་མཆོད་ཅིང་གསོལ་བ་བཏབ་ན་དགོས་འདོད་ཐམས་ཅད་ཆར་བཞིན་དུ་འབེབས་པ་དང་འདྲ་བ་སྟེ་ཕྱོགས་ཙམ་འདྲ་བ་མཚོན་པས་རིན་པོ་ཆེ་སྟེ་རྣམ་པ་ཐམས་ཅད་དུ་འདྲ་བ་མ་ཡིན་ཏེ་ནོར་བུ་ལས་ཀྱང་ཆེས་ཁྱད་

[016B] །དེ་ལྟ་བུའི་བླ་མ་རྡོ་རྗེ་ཅན་ཏེ་ནང་ངེས་དོན་གྱི་རྡོ་རྗེ་བདེ་སྟོང་གཉིས་སུ་མེད་པའི་ཡེ་ཤེས་དེ་ཉིད་བཞིན་ལག་གི་རྣམ་པར་ཤར་ཞིང། ཕྱི་དྲང་དོན་རྟགས་ཀྱི་རྡོ་རྗེ་ཕྱག་ཏུ་འཛིན་པའི་འཆང་བའི་རྡོ་རྗེ་འཆང་ལོངས་སྐུའི་ཆ་བྱད་ཅན་གྱི་
ཞབས་ཀྱི་པདྨ་ལ་ཕྱག་འཚལ་བ་སྟེ་སྒོ་གསུམ་གུས་པས་འདུད་དོ། །ཞེས་པའོ། །གཉིས་པ་སྤྲུལ་སྐུའི་བདག་ཉིད་ལ་ཕྱག་འཚལ་བ་ནི། རབ་འབྱམས་རྒྱལ་བ། ཞེས་སོགས་གཅིག་སྟེ། འདི་ལ་མཆོག་གི་སྤྲུལ་སྐུ་དང། སྐྱེ་བ་སྤྲུལ་སྐུ་གཉིས་
ཡོད་པ་ལས་དང་པོ་ཐུབ་པའི་དབང་པོ་དང་གཉིས་པ་རྗེ་ཙོང་ཁ་པ་ལྟ་བུ་ཡིན་ལ། ཚིག་དོན་ནི། ཕྱོགས་བཅུའི་ཞིང་རབ་འབྱམས་ན་བཞུགས་པའི་རྒྱལ་བ་སྟེ་སངས་རྒྱས་ཐམས་ཅད་ཀྱི་ཐུགས་བདེ་སྟོང་གཉིས་སུ་མེད་པའི་ཡེ་ཤེས་ནི། གདུལ་བྱ་གང་ལ་
གང་འདུལ་གྱི་སྐུའི་བཀོད་པ་སོ་སྐྱེ་ཕོ་མོ། བློ་རྣོ་རྟུལ། གཟིངས་དང་ཟམ་པ་སོགས་ཅིར་ཡང་འཆར་བ་སྟེ་སྤྲུལ་ནས་གདུལ་བྱ་རྣམས་སྨིན་གྲོལ་གྱི་ལམ་ལ་འགོད་པར་མཛད་པ་ལས་བདག་ཅག་རྣམས་ཀྱི་སྣང་ངོར་ན་བཟའ་ངུར་སྨྲིག་འཛིན་
པ་སྟེ་གསོལ་བ་ཐ་མལ་བའི་དགེ་སློང་གི་རྣམ་པར་བསྟན་ནས་སེམས་ཅན་སྐྱབས་མེད་པའི་སྐྱབས་དང་མགོན་མེད་ཀྱི་མགོན་མཛད་པའི་སྐྱབས་མགོན་དམ་པ་ཁྱོད་ལ་ཕྱག་འཚལ་ལོ། །ཞེས་པའོ། །གསུམ་པ་ཆོས་སྐུའི་བདག་ཉིད་ལ་ཕྱག་འཚལ་
བ་ནི༑ ཉེས་ཀུན་བག་ཆགས། ཞེས་སོགས་གཅིག་སྟེ། ཆོས་སྐུ་ལ་དབྱེ་ན་ཡེ་ཤེས་ཆོས་སྐུ་དང་ངོ་བོ་ཉིད་སྐུ་གཉིས་སུ་ཡོད་ཅིང། དང་པོ་རྟོགས་པ་མཐར་ཐུག་དང་གཉིས་པ་སྤངས་པ་མཐར་ཐུག་གི་ཆ་ནས་བཞག་པས་ཚིག་རྐང་དང་པོས་སྤངས་པའ་

[017A]༄༅། །ཡོན་ཏན་དང། གཉིས་པས་རྟོགས་པའི་ཡོན་ཏན་བརྗོད་པ་སྟེ་ཉེས་པ་ཐམས་ཅད་ཀྱི་རྩ་བ་བདག་འཛིན་བག་ཆགས་དང་བཅས་པ་དྲུང་ཕྱུང་བ་སྟེ་རྩ་བ་ནས་སྤངས་ཤིང། ལུང་དང་རྟོགས་པའི་ཡོན་ཏན་དཔག་ཏུ་
མེད་པ་རིན་པོ་ཆེ་ལྟ་བུས་ཐུགས་རྒྱུད་གང་བས་གཏེར་ཆེན་པོའི་བུམ་པ་ལྟ་བུ་ཁྱོད་ནི་ལུས་ཅན་ཐམས་ཅད་ལ་གནས་སྐབས་དང་མཐར་ཐུག་གི་ཕན་བདེ་མ་ལུས་པ་འབྱུང་བའི་སྒོ་གཅིག་པོ་ཡིན་པས་རང་གཞན་གྱི་དོན་གཉིས་ཕུན་སུམ་
ཚོགས་པའི་སྐུ་མངའ་བའི་རྗེ་བཙུན་བླ་མའི་ཞབས་ལ་ཕྱག་འཚལ་ལོ། །ཞེས་སོ། །གཉིས་པ་དངོས་ཀྱི་བླ་མ་རྣམས་ལ་ཕྱག་འཚལ་བ་ནི། ལྷར་བཅས་སྟོན་པ། ཞེས་སོགས་གཅིག་སྟེ། བཤད་རྒྱུད་རྡོ་རྗེ་ཕྲེང་བ་ལས། བླ་མའི་ཐུགས་
སངས་རྒྱས། གསུང་ཆོས། སྐུ་དགེ་འདུན་གྱི་ངོ་བོར་གསུངས་པ་བཞིན་ཚིག་རྐང་དང་པོ་གསུམ་གྱིས་རིམ་པ་ལྟར་བསྟན་ལ། ལྷང་ངེ་བ་ཞེས་པ་ལ་འཁྲིད་ཡིག་འགར་ལྷམ་མེ་ཞེས་འབྱུང་ཞིང། སྤྱིར་སྐུ་ལྷམ་མེ། གསུང་ལྷང་ངེ། ཐུགས་
ལྷན་ནེ་ཞེས་འབྱུང་བས། རང་གི་གོ་ཚོད་ནི་འཕགས་པའི་དགེ་འདུན་ཐམས་ཅད་ཀྱི་དབུས་ན་རྩ་བའི་བླ་མ་སྙན་གྲགས་ཆེ་ཤོས་སུ་ཡོད་པས་ལྷང་ངེ་ཞེས་པར་མཚོན་གསུངས། དེ་ལྟ་བུའི་དཀོན་མཆོག་གསུམ་འདུས་པའི་ངོ་བོ་རང་ལ་དམ་
པའི་ཆོས་ཀྱི་བཀའ་དྲིན་དངོས་སུ་ནོས་པའི་བླ་མ་རྣམས་ལ་ཕྱག་འཚལ་ལོ། །ཞེས་པའོ། །གསུམ་པ་བརྒྱུད་པའི་བླ་མ་སོགས་ལ་ཕྱག་འཚལ་བ་ནི། དུས་གསུམ་ཕྱོགས་བཅུར་ཞེས་སོགས་གཅིག་སྟེ། འདས་མ་འོངས་ད་ལྟ་སྟེ་དུས་

[017B] ཕྱོགས་བཞི་མཚམས་བརྒྱད་སྟེང་འོག་སྟེ་ཕྱོགས་བཅུར་བཞུགས་པའི་བླ་མ། ཡི་དམ་སངས་རྒྱས་བྱང་སེམས་ལ་སོགས་པ་མདོར་ན་ཕྱག་བྱ་བར་འོས་པ་ཐམས་ཅད་ལ་དད་ཅིང་མོས་གུས་བྱེད་པ་ཡིད་དང། བསྟོད་དབྱངས་
བརྗོད་པ་དག་དང། ཞིང་གི་རྡུལ་ཕྲ་རབ་ཀྱི་གྲངས་དང་མཉམ་པའི་ལུས་སྤྲུལ་ཏེ་ཕྱག་འཚལ་བར་མོས་པ་ལུས་ཀྱི་ཕྱག་སྟེ་ལུས་ངག་ཡིད་གསུམ་གྱི་ཕྱག་འཚལ་བའོ། །གཉིས་པ་མཆོད་པ་འབུལ་བ་ནི། རང་ཉིད་ཐམས་ཅད་མཁྱེན་པའི་
གོ་འཕང་ཐོབ་པ་ལ་ཚོགས་རླབས་པོ་ཆེ་རྫོགས་དགོས། ཚོགས་གསག་པའི་ཞིང་ནི་ཕྱོགས་བཅུའི་སངས་རྒྱས་ཐམས་ཅད་ལ་མཆོད་པ་རྒྱ་ཆེན་པོ་ཕུལ་བ་ལས་བླ་མའི་བ་སྤུའི་ཁུང་གཅིག་ལ་སྣུམ་ཚག་གིས་མཆོད་པ་རླབས་ཆེ་བར་
གསུངས་ཏེ། ཕྱོགས་བཅུའི་རྒྱལ་བ་སྲས་བཅས་ལ་མཆོད་པ་ཕུལ་ན་རང་ལ་ཕུལ་བ་ཙམ་གྱི་ཕན་ཡོན་ཐོབ་ཀྱང་དེ་རྣམས་ཀྱིས་དགྱེས་བཞིན་དུ་བཞེས་པའི་ངེས་པ་མེད་ལ། བླ་མ་ལ་མཆོད་པ་ཕུལ་ན་ཕྱོགས་བཅུའི་རྒྱལ་བ་སྲས་བཅས་ཐམས་
ཅད་བླ་མའི་སྐུ་ལ་ཞུགས་ཏེ་དགྱེས་བཞིན་དུ་མཆོད་པ་བཞེས་པར་གསུངས་པས་ནན་ཏན་དུ་བྱས་ལ་དབང་བཞི་དང་འབྲེལ་བའི་མཆོད་པ་དང་མཆོད་ཡུལ། མཆོད་མཁན། མཆོད་རྫས་ལ་སོགས་པ་ཐམས་ཅད་བདེ་སྟོང་དབྱེར་མེད་ཀྱི་ཡེ་ཤེས་དེ་
དང་དེའི་རྣམ་པར་ཤར་བར་མོས་ནས་བདེ་སྟོང་གི་རྩིས་ཟིན་པ་གལ་ཆེ་ཞིང་དེ་གཉིས་བླ་མེད་ཁོ་ནའི་ཁྱད་ཆོས་ཡིན་པས་རྒྱུད་སྡེ་འོག་མ་རྣམས་ལ་མེད་དོ། །ཇི་ལྟར་འབུལ་བའི་ཚུལ་ལ་ལྔ། ཕྱིའི་མཆོད་པ་འབུལ་པ། ནང་གི་མཆོད་པ་འབུལ་

[018A]༄༅། །བ༑ གསང་བའི་མཆོད་པ་འབུལ་བ། དེ་ཁོ་ན་ཉིད་ཀྱི་མཆོད་པ་འབུལ་བ། སྨན་དང་བདག་ཉིད་འབུལ་བའོ། །དང་པོ་ལ་ལྔ། ཆུ་བཞི་འབུལ་བ། ཉེར་སྤྱོད་རོལ་མོ་འབུལ་བ། འདོད་ཡོན་འབུལ་བ། མཎྜལ་
འབུལ་བ། སྒྲུབ་པའི་མཆོད་པ་འབུལ་བའོ། །དང་པོ་ནི། སྐྱབས་མགོན་རྗེ་བཙུན། ཞེས་པ་ནས། དལ་གྱིས་འབབ། ཅེས་པའི་བར་ཏེ་ཚིག་རྐང་དང་པོ་གཉིས་མཆོད་པ་ཐམས་ཅད་ཀྱི་སྤྱི་སྡོམ་ཡིན་ཀྱང་ས་བཅད་ཆུ་བཞིའི་ཁོངས་སུ་
བསྡུས་པའོ། །རང་གི་ཐུགས་ཀ་ནས་མཆོད་པའི་ལྷ་མོ་དཔག་ཏུ་མེད་པ་སྤྲོས་ཏེ་སྔར་བཀོད་པ་མཛེས་ཤིང་ལེགས་པར་བཤམས་པའི་མཆོད་རྫས་ཀྱི་སྣོད་རྒྱུ་རིན་པོ་ཆེ་ལས་གྲུབ་པ་འོད་ཟེར་འབར་བའི་ནང་དུ། ཐ་མལ་གྱི་སྣང་ཞེན་དག་
པ་རྒྱུད་སྡེ་བཞི་གའི་ཐུན་མོང་དང། བདེ་སྟོང་དབྱེར་མེད་ཀྱིས་དག་པ་བླ་མེད་ཁོ་ནའི་དག་བྱེད་ཡིན་པས་མི་མཐུན་ཕྱོགས་དག་པར་བྱེད་པའི་བདུད་རྩིའི་རང་བཞིན་གྱི་མཆོད་ཡོན། ཞབས་བསིལ། ཞལ་བསིལ། བསང་གཏོར་ཏེ་ཆུ་བཞི་
ཐོགས་ནས་མཆོད་ཡོན་གྱིས་སྐབས་འདིར་ཕྱག་དང། ཞབས་བསིལ་གྱིས་པུས་མོ་མན་གྱི་ཞབས། ཞལ་བསིལ་གྱིས་ཞལ་འཁྲུ་བའི་ཚུལ་དང། བསང་གཏོར་སྐུ་ལ་འཐོར་བའི་ཚུལ་གྱིས་ཕུལ་ལ་སླར་མཆོད་ལྷ་རྣམས་རང་གི་སྙིང་གར་
བསྡུའོ། །དལ་གྱིས་འབབ། ཅེས་པ་སུམ་ཅུ་རྩ་གསུམ་ལྷ་གནས་ཀྱི་ཆུ་བོ་དལ་གྱིས་འབབ་པ་ཞེས་བྱ་བ་དེ་དཔེར་མཛད་པར་མངོན་ནོ། །གཉིས་པ་ཉེར་སྤྱོད་རོལ་མོ་འབུལ་བ་ནི། སྡོང་པོ་སིལ་མ། ཞེས་པ་ནས་ས་གསུམ་འགེངས་

[018B] མཆོད་ལྷ་སྔར་བཞིན་སྤྲོས་ཏེ་མེ་ཏོག་གི་སྡོང་པོ་སྐུ་མདུན་དང། ཕྲེང་བ་ནི་དབུ་དང་སྟེང་གི་བར་སྣང་ལ་བླ་རེ་དང་དོ་ཤལ་ལ་སོགས་པའི་རྣམ་པ་ཅན་དང། སིལ་མ་རྣམས་ནི་གཅལ་དུ་བཀྲམ་པས་ཕྱོགས་ཀུན་ཏུ་
ཁྱབ་ཅིང་དྲི་བཟང་པོ་འཕྲོ་བའོ། །ཨ་ཀ་རུ་དང་དུ་རུ་ཀ་ལ་སོགས་པ་རེ་རེ་བ་ནི་ལྷན་སྐྱེས་སྣ་གཅིག་པ་དང། དེ་འདྲ་མང་པོ་སྦྱར་བ་ནི་སྦྱར་བྱུང་གི་སྤོས་ཏེ་དེ་ལ་སོགས་པ་དྲི་ཞིམ་པོའི་བདུག་སྤོས་ཀྱི་དུད་པ་སྔོན་པོ་དབྱར་གྱི་ཆུ་འཛིན་གྱིས་
ནམ་མཁའ་གང་བ་ལྟ་བུ་ཤངས་དང། འབྲུ་མར་དང་རྩི་མར་གྱི་མར་མེ་དང་ཉི་ཟླ་དང་ནོར་བུ་ལ་སོགས་པ་དཔག་ཏུ་མེད་པ་འོད་ཟེར་མཐའ་ཡས་པ་འཕྲོ་བའི་འོད་ཟེར་མཐའ་ཡས་པ་འཕྲོ་བའི་འོད་ཀྱིས་འཇིག་རྟེན་ཐམས་ཅད་ཁྱབ་སྟེ་ས་འོག་དང་གླིང་བར་གྱི་མུན་པའང་གསལ་
བར་བྱེད་ཅིང་འོད་ཟེར་དེ་རྣམས་ཕན་ཚུན་དུ་འཁྱུད་པའཾ་འཛིངས་པའི་རྣམ་པ་ཅན་གྱིས་བཀྲ་ཤིས་རྟགས་བརྒྱད་ལ་སོགས་པའི་དབྱིབས་སྣ་ཚོགས་གྲུབ་པའི་རྩེ་དགའ་དགོད་པ་ཅན་དང། ཡན་ལག་བརྒྱད་ལྡན་གྱི་ཚུལ་ག་པུར་དང་ཙནྡན་དང་
གུར་གུམ་ལ་སོགས་པའི་དྲི་བཟང་པོའི་སིལ་སྨན་སྣ་ཚོགས་བཏབ་པའི་དྲི་ཆབ་ཕྱོགས་ཀུན་ཏུ་ཁོ་ར་ཁོར་ཡུག་ཏུ་རྒྱ་མཚོ་ལྟར་འཁྱིལ་བ་ལས་ལྷ་མོ་རྣམས་ཀྱིས་བཅུས་ཏེ་ཐུགས་ཀ་དང། རོ་མངར་བ། སྐྱུར་པ། བསྐ་བ། ཁ་བ། ཚ་བ་
ལན་ཚ་བ་སྟེ་རྩ་བའི་རོ་དྲུག་དེ་རེ་རེ་ལ་མངར་བའི་མངར་བ། མངར་བའི་སྐྱུར་བ། མངར་བའི་སྐྱུར་བ། མངར་བའི་ཁ་བ། མངར་བའི་ཚ་བ། མངར་བའི་ལན་ཚ་བ་དང། དེ་བཞིན་དུ་སྐྱུར་བའི་སྐྱུར་བ། སྐྱུར་བའི་མངར་བ་སོགས་དྲུག་

[019A]༄༅། །དྲུག་ཏུ་དབྱེ་བས་སུམ་ཅུ་སོ་དྲུག་དེ་རེ་རེ་ལ་དམན་འབྲིང་མཆོག་གསུམ་དུ་དབྱེ་བས་བརྒྱ་རྩ་བརྒྱད་དོ། །དེ་ལྟ་བུའི་རོ་བཅུད་དང་ལྡན་པའི་འབྲས་ཆེན། ཟན་དྲོན། སྣུམ་འཁུར་ལྡག་ཁུའི་སྐྱོ་མ་སྟེ་བཟའ་བ་
ལྔ༑ གྲོ་མ་སོགས་རྩ་བའི་བཅའ་བ། བུར་ཤིང་སོགས་སྡོང་པོ། ལབ་ལོ་སོགས་ལོ་མ། མེ་ཏོག་འབྲས་བུ་སྟེ་བཅའ་བ་ལྔ། ཞོ་དང་འོ་མ་སོགས་ཀྱི་བཏང་བ་བཅས་ལྷ་མིའི་ཟས་མཆོག་དཔག་ཏུ་མེད་པ་ལྗགས་དང། དུང་རྒྱ་གླིང་
སོགས་འབུད་པའི་རོལ་མོ། སིལ་སྙན་སོགས་དཀྲོལ་བའི་རོལ་མོ། རྫས་རྔ་སོགས་བརྡུང་བའི་རོལ་མོ། པི་ཝང་སོགས་རྒྱུད་ཅན་གྱི་རོལ་མོ་རྣམས་སྙན་གྱི་དབང་པོར་ཕུལ་བས་ཚོགས་ཞིང་རྣམས་ཀྱི་ཐུགས་རྒྱུད་ལ་བདེ་སྟོང་གཉིས་སུ་མེད་
པའི་ཡེ་ཤེས་གསར་དུ་འཁྲུངས་པར་བསམ་ལ་རང་རང་གི་མཆོད་པ་ཕུལ་ནས་ལྷ་མོ་རྣམས་རང་གི་སྙིང་གར་བསྡུ་བ་གནད་ཆེའོ། །དེ་རྣམས་ནི་ཕྱིའི་ཉེར་སྤྱོད་འབུལ་ཚུལ་ཏེ་ནང་གི་ཉེར་སྤྱོད་འབུལ་ཚུལ་ཡང་ཡོད་གསུངས། གསུམ་པ་འདོད་
ཡོན་འབུལ་བ་ནི། གཟུགས་སྒྲ་དྲི་རོ་ཞེས་སོགས་ཚིག་རྐང་གཉིས་ཏེ། རང་གི་ཐུགས་ཀ་ནས་གཟུགས་ཀྱི་ལྷ་མོ་ཕྱག་ན་མེ་ལོང་ངོས་གཉིས་པ་བསྣམས་པ། སྒྲའི་ལྷ་མོ་པི་ཝང། དྲིའི་ལྷ་མོ་ཡན་ལག་བརྒྱད་ལྡན་གྱི་ཆུ་ལ་བསིལ་སྨན་སྣ་
ཚོགས་བཏབ་པ། རོའི་ལྷ་མོ་རོ་བརྒྱ་དང་ལྡན་པའི་ཞལ་ཟས། རེག་བྱའི་ལྷ་མོ་ལྷ་རྫས་ཀྱི་ན་བཟའ་བསྣམས་པ་དཔག་ཏུ་མེད་པ་སྤྲོས་ཏེ་སྤྱན་ལ་སོགས་པའི་གནས་སོ་སོར་འབུལ་བ་ཕྱིའི་འདོད་ཡོན་དང། གཟུགས་ཀྱི་ལྷ་མོ་མཛེས་ཤིང་

[019B] དེ་བཞིན་དུ་སྒྲ་རྡོ་རྗེ་མའི་ཞལ་ནས་བསྟོད་དབྱངས་སྙན་པོ་སྒྲོག་པ་
དང་སྙན་གྱི་སྒྲ་རྡོ་རྗེ་མར་ཐིམ་ནས་ཕྱག་རྡོར་ལ་འཁྱུད་པ་ནང་གི་སྒྲ་དང། དྲི་རྡོ་རྗེ་མའི་ལུས་དང་ཁ་ནས་དྲི་ཞིམ་པོ་འཐུལ་བ་དང་ཤངས་ཀྱི་དྲི་རྡོ་རྗེ་མར་ཐིམ་ནས་ནམ་སྙིང་ལ་འཁྱུད་པ་ནང་གི་དྲི་དང། རོ་རྡོ་རྗེ་མའི་ལྕེ་དང་མ་མཆུའི་རོ་དང་
ལྗགས་ཀྱི་རོ་རྡོ་རྗེ་མར་ཐིམ་ནས་འཇིག་རྟེན་དབང་ཕྱུག་ལ་འཁྱུད་པ་ནང་གི་རོ་དང། རེག་བྱ་རྡོ་རྗེ་མའི་ལུས་སྤྱི་དང་གསང་གནས་ཀྱི་རེག་བྱས་བདེ་སྟོང་འཁྲུངས་པ་དང་རེག་བྱ་རྡོ་རྗེ་མར་ཐིམ་ནས་སྒྲིབ་སེལ་ལ་འཁྱུད་ཅིང་སྙོམ་པར་ཞུགས་པས་
ཚོགས་ཞིང་རྣམས་ལ་བདེ་སྟོང་གི་ཡེ་ཤེས་འཁྲུངས་པར་བསམ་པ་ནི་ནང་གི་རེག་བྱ་ཡིན་ནོ། །བཞི་པ་མཎྜལ་འབུལ་བ་ནི། བྱེ་བ་ཕྲག་བརྒྱའི། ཞེས་པ་ནས། དབུལ་བར་བགྱི། ཞེས་པའི་བར་ཏེ། མཎྜལ་གྱི་རྒྱུ་གསེར་དངུལ་སོགས་
རབ་མ་འབྱོར་ན་ས་རྡོ་ལས་བྱས་པ་ཚུན་ཆད་དང། ཚོམ་བུའང་རབ་རིན་པོ་ཆེ་ནས་འབྲུ་ལ་སོགས་པ་ཅི་འབྱོར་པས་ཚོམ་བུ་ཉེར་གསུམ་མ་སྔགས་སམ་བོད་སྐད་རྐྱང་པས་བཀོད་ལ། བྱེ་བ་ཕྲག་བརྒྱའི། ཞེས་སོགས་བརྗོད་པར་བྱ་སྟེ་
གཞུང་འདིས་ཉི་ཟླ་གཉིས་ཙམ་ལས་ཚོམ་བུ་ཉེར་གསུམ་མ་དངོས་སུ་སྟོན་པ་སྟེ། གླིང་བཞི་ཞེས་པའི་ཁོངས་ནས་གླིང་ཕྲན་བརྒྱད་ཐོན་པས་བཅུ་གཉིས། ལྷུན་པོར་བཅས་ཞེས་རི་རབ་ཀྱི་བཅུ་གསུམ། རིན་ཆེན་བདུན་ཞེས་པས་

[020A]༄༅། །འཁོར་ལོ། ནོར་བུ། བཙུན་མོ། བློན་པོ། གླང་པོ། རྟ་མཆོག་དམག་དཔོན་སྟེ་རིན་ཆེན་སྣ་བདུན་བསྣན་པས་ཉི་ཤུ། ལྷ་མིའི་ལོངས་སྤྱོད་འདོད་དགུའི་གཏེར་ཆེན་པོ། ཞེས་བུམ་པས་ཉེར་གཅིག་གོ་དེའི་སྟེང་དུ་ཉི་
ཟླ་གཉིས་བསྣན་པས་ཉེར་གསུམ་དུ་འགྱུར་ལ། དམིགས་རིམ་ཞིབ་པར་མཎྜལ་གྱི་འཁྲིད་ཡིག་ལོགས་སུ་ཡོད་པ་ལས་ཤེས་པར་བྱ་ཞིང། བྱེ་བ་ཕྲག་བརྒྱའི་དོན་ནི་ཆུ་དང་སའི་དཀྱིལ་འཁོར་གྱི་སྟེང་དུ་གླིང་བཞི་གླིང་ཕྲན་
གསེར་རི་རོལ་མཚོ་རི་རབ་དང་བཅས་པ་སྟེ་དམྱལ་བ་མནར་མེད་ནས་ཚངས་རིགས་ཀྱི་འཇིག་རྟེན་བར་ལ་གཅིག་ཏུ་བཟུང་བས་དེ་འདྲ་སྟོང་ཕྲག་གཅིག་ལ་སྟོང་དང་པོ་སྤྱི་ཕུད་ཀྱི་སྟོང། དེ་ལ་གཅིག་ཏུ་བཟུང་སྟེ་སྟོང་གི་བར་བགྲང་
བ་ལ་སྟོང་གཉིས་པ་བར་མའི་སྟོང། དེ་ཐམས་ཅད་གཅིག་ཏུ་བཟུང་སྟེ་གཅིག་ནས་སྟོང་གི་བར་བགྲང་བ་ལ་སྟོང་གསུམ་གྱི་སྟོང་ཆེན་པོར་གྲགས་ལ། དེ་ལ་གླིང་བཞི་རི་རབ་དང་བཅས་པ་བྱེ་བ་ཕྲག་བརྒྱ་ཡོད་ཅིང་དེ་ཐམས་ཅད་
འོག་གཞི་རླུང་གི་དཀྱིལ་འཁོར་ཤིན་ཏུ་ཆེ་བ་གཅིག་གི་སྟེང་དུ་ཡོད་པར་བཤད་པས་དེ་ལྟར་མོས་པ་བྱའོ། །གཞན་ཡང་ཉེ་བའི་རིན་ཆེན་བདུན་བཀོད་དེ་འབུལ་བ་ལ་རྗེ་ས་ཆེན་གྱིས། གཡུལ་ལས་རྒྱལ་བར་བྱེད་པའི་རལ་གྲི་དང། །
ཚ་གྲང་གནོད་པ་སྐྱོབ་པའི་པགས་པ་དང། །ཡང་འཇམ་ཉོན་མོངས་མེད་པའི་མལ་ཆ་དང། །ཐགས་བཟང་སྲེག་བཅད་མི་ནུས་འཇམ་པའི་གོས། །གང་འདོད་བལྟ་ནུས་བདེ་བར་ཉལ་བའི་ཁྱིམ། །དགའ་མགུར་རྩེ་བར་བྱེད་

[020B] །ཚུལ་མི་འཇིང་ངལ་དུབ་མེད་པའི་ལྷམ། །ཞེས་གསུངས་པ་ལྟར་རོ། །ལྔ་པ་སྒྲུབ་པའི་མཆོད་པ་འབུལ་བ་ནི། དངོས་བཤམས་ཡིད་སྤྲུལ། ཞེས་པ་ནས། མཉེས་ཕྱིར་འབུལ། ཞེས་པའི་བར་ཏེ། དངོས་
བཤམས་ཡིད་སྤྲུལ་གྱི་མཆོད་པ་རྣམས་ནི་སྒྲུབ་པའི་མཆོད་པའི་གཞི་རྟེན་ཡིན་ཅིང་དེ་རྒྱ་མཚོའི་དགོས་ཏེ་དབུས་སམ་ཕ་རོལ་ཚུ་རོལ་གྱི་ལམ་དང། སྲིད་ཞི་གཉིས་ཀྱིས་བསྡུས་པའི་རྣམ་དཀར་ལས་འོངས་པ་ནི་དགེ་བའི་འབྲས་
བུ་ཡིན་པས་དེ་རྒྱ་མཚོ་ལས་བྱུང་བའི་པདྨ་འདབ་མ་སྟོང་ལྡན་དང། དེ་ལ་ཚོགས་ཞིང་ཀུན་གྱི་ཐུགས་འཕྲོག་པ་སྟེ་དགྱེས་ཤིང། མཐོང་ལམ་མ་ཐོབ་པའི་འཇིག་རྟེན་པ་དང་དེ་ཐོབ་པ་ཡན་གྱི་འཇིག་རྟེན་ལས་འདས་པའི་རང་
གཞན་གྱི་སྒོ་གསུམ་གྱི་དགེ་བའི་ངོ་བོ་ཐམས་ཅད་པདྨའི་མེ་ཏོག་ཁ་དོག་སྣ་ཚོགས་ཀྱིས་བཀྲ་བ་དང། བདེ་སྟོང་གཉིས་སུ་མེད་པ་ནི་ཐོག་མཐའ་བར་གསུམ་ཀུན་ཏུ་བཟང་བས་ན་ཀུན་བཟང་སྟེ་དགེ་བ་རྣམས་བདེ་སྟོང་དེའི་རྩིས་ཟིན་པ་
ནི་མེ་ཏོག་ལས་དྲི་བསུང་འབུམ་ཕྲག་དུ་མ་འཕྲོ་བ་དང། བྱེ་བྲག་ཏུ་རང་གཞན་གྱི་ཚུལ་ཁྲིམས་དང། ཏིང་ངེ་འཛིན་དང། ཤེས་རབ་སྟེ་བསླབ་པ་གསུམ། མདོ་སྔགས་གཉིས་སམ་བསྐྱེད་རིམ་དང་རྫོགས་རིམ་སྟེ་རིམ་གཉིས། དེ་གཉིས་
སྣ་ཚོགས་ལམ་ནས་མི་སློབ་ལམ་གྱི་བར་ལམ་ལྔའི་ཡོན་ཏན་རྣམས་འབྲས་བུའི་གཟུགས་སུ་བཀོད། དེ་ཐམས་ཅད་པདྨའི་དགའ་ཚལ་གྱི་གཟུགས་སུ་བཀོད་ནས་རྗེ་བཙུན་བླ་མ་ཐུགས་མཉེས་པའི་ཕྱིར་འབུལ་ཞེས་པ་སྟེ་
[021A]༄༅། །སྒྲུབ་པའི་མཆོད་པ་ནི་མཆོད་པ་ཐམས་ཅད་ཀྱི་མཆོག་ཡིན་ནོ། །གཉིས་པ་ནང་གི་མཆོད་པ་འབུལ་བ་ནི། གུར་ཀུམ་མདངས་ལྡན། ཞེས་སོགས་གཅིག་སྟེ། སྤྱིར་རྒྱ་ཇའི་མཆོད་པ་ཕྱི་མཆོད་ཀྱི་ཁོངས་
སུ་གཏོགས་ལ། འདིར་ནང་མཆོད་ཀྱི་ཁོངས་སུ་གསུངས་པ་ནི་འདི་ལ་བཀའ་གདམས་གོང་མ་འདུལ་བ་ལ་གཅེས་སྤྲས་མཛད་པ་མང་པོས་ནང་མཆོད་ཀྱི་སྒྲུབ་གཞི་མཛད་པ་དུ་མ་བྱུང་བ་ལ་དགོངས་པ་ཡིན་ཞིང། འདི་ནི་
སྔོན་གྱི་དྲང་སྲོང་གི་བཏུང་བ་བརྒྱད་དང་ཆ་མཐུན་པས་རབ་ཏུ་བྱུང་བ་རྣམས་ཀྱིས་ཕྱི་དྲོའང་ལོངས་སྤྱད་དུ་རུང་ལ། འདིས་བློ་གསལ་བ། སྨྲ་ལྕེ་བདེ་བ། འགྲོ་ན་མགྱོགས་པ། རིག་པ་དྭངས་པ་སོགས་ཡོན་ཏན་མང་པོས་
བསྔགས་ཤིང། ཁྱད་པར་ཇོ་བོ་རྗེ་ལ་དཀར་ཡོལ་ཡུ་རིང་དུ་རྒྱ་ཇ་ཕུལ་བས། ཕྱི་དྲོ་ལོངས་སྤྱད་དུ་རུང་བའི་བཏུང་བ་འདི་ལྟ་བུ་བོད་ན་ཡོད་པ་བོད་ཀྱི་རབ་ཏུ་བྱུང་བ་རྣམས་འཚོ་བ་བཟང་བར་འདུག་འདི་ཉིད་སྣོད་ཀྱང་
ལེགས་ལ་བཅུད་ཀྱང་ལེགས་པ་བྱུང། ཞེས་མཉེས་མཉེས་མཛད་པར་གྲགས་ཤིང་ཚིག་དོན་ནི་གོ་སླའོ། །ལྕགས་ཀྱུ་ལྔ་དང་སྒྲོན་མ་ལྔ་ལ་སོགས། ཞེས་པའི་དོན་ལྕགས་ཀྱུ་ལྔས་ཤ་ལྔ་དང། སྒྲོན་མ་ལྔས་བདུད་
རྩི་ལྔ་བསྟན་ཞེས་བཞེད་པ་ཡོད་ཀྱང་རྒྱུད་ལས་ཤ་ལྔ་ལ་ལྕགས་ཀྱུ་ལྔ་དང་སྒྲོན་མ་ལྔ་ཞེས་བཤད་ཅིང། བདུད་རྩི་ལྔ་ལ་བཤད་པ་དངོས་སུ་མེད་ཀྱང། ལྔ་ཚན་གཉིས་ཀས་ཤ་ལྔ་དང་སོགས་ཁོངས་ནས་བདུད་རྩི་

[021B] མཆོག་མཐུན་མོང་གི་དངོས་གྲུབ་མྱུར་དུ་འགུགས་པ་ལ་ལྕགས་ཀྱུ་དང། དེ་གཉིས་གསལ་བར་བྱེད་པ་ལ་སྒྲོན་མེ་དང་བྱེད་ལས་འདྲ་བས་ལྕགས་ཀྱུ་དང་སྒྲོན་མ་ཞེས་བྱ་ལ། དེ་ཤ་ལྔ་དང་བདུད་རྩི་ལྔ་
གཉིས་ཀས་ནུས་པའི་ཕྱིར་རོ། །ཀ་པཱ་ལ་ཡངས་ཤིང་རྒྱ་ཆེ་བའི་ནང་དུ་རྫས་བཅུ་པོ་ཡི་གེ་གསུམ་གྱིས་སྦྱངས་རྟོགས་སྦར་གསུམ་བྱས་ཏེ། རང་གི་ཐུགས་ཀ་ནས་མཆོད་ལྷ་རོ་རྡོ་རྗེ་མ་དམར་མོ་ཐོད་པ་འཛིན་པ་དཔག་མེད་སྤྲོས་ལ་
བདུད་རྩི་ནས་བཅུས་ཏེ་ཕུལ་བས་ལས་མཐུན་གྱི་ལྗགས་འོད་ཟེར་གྱི་སྦུ་གུའི་ལམ་ནས་གསོལ་ཏེ་ཐུགས་རྒྱུད་ལ་བདེ་སྟོང་འཁྲུངས་པར་བསམ་ལ་ལྷ་མོ་རང་གི་སྙིང་གར་བསྡུ་ཞིང་གོང་གི་རྫས་དེ་རྣམས་ནང་ལུས་ཀྱི་ཆ་ཤས་ལས་གྲུབ་པས་
ན་ནང་མཆོད་དོ། །གསུམ་པ་གསང་བའི་མཆོད་པ་འབུལ་བ་ནི། ཡིད་འོང་ལང་ཚོའི། ཞེས་སོགས་གཅིག་སྟེ། སྔགས་དང་རྒྱུད་ལ་མཁས་པའི་བུད་མེད་ཅེས་སྔགས་བསྐྱེད་རིམ་དང་རྒྱུད་སྒྱུ་རྩལ་དྲུག་ཅུ་རྩ་བཞི་ལ་མཁས་པ་སྟེ། དེ་ཡང་
ལ་མཐུན་མོང་བས་རྒྱུད་སྦྱངས་ནས་བླ་མེད་ཀྱི་དབང་བཞི་ལེགས་པར་ཐོབ་ཅིང་དམ་ཚིག་དང་སྡོམ་པ་ལ་གནས་པ། བསྐྱེད་རིམ་གྱི་རྟོགས་པ་སྣེ་ཟིན་སྐྱེས་པ་སྔགས་སྐྱེས་དང། ཡུལ་ཉེར་བཞིན་བཞུགས་པའི་མཁའ་འགྲོ་མ་དང་དབེན་
གསུམ་སྒྱུ་ལུས་ཅི་རིགས་ལ་དབང་བ་ཞིང་སྐྱེས། འོད་གསལ་ཟུང་འཇུག་རྒྱུད་ལྡན་ལྷན་སྐྱེས་ཀྱི་ཕོ་ཉ་སྟེ་ཕོ་ཉ་ཞེས་པ་འདོད་དོན་མྱུར་དུ་སྒྲུབ་པའི་མི་ལ་ཕོ་ཉའི་བང་ཆེན་ཞེས་པ་ལྟར་ལྷན་སྐྱེས་ཀྱི་བདེ་སྟོང་མྱུར་དུ་བསྐྱེད་པའི་ཕྱིར་ཕོ་

[022A]༄༅། །ཉའོ༑ ༑རང་གི་སྙིང་ག་ནས་དེ་ལྟ་བུའི་ཕོ་ཉ་མཛེས་ཤིང་ཡིད་དུ་འོང་བ་རོ་སྨད་རྒྱས་ཤིང་འདོམ་སྟུག་པ། ནུ་འབུར་རྒྱས་ཤིང་བར་དོག་པ། ལུས་ལས་དྲི་བཟང་པོ་འཕྲོ་བ། འཁྱུད་པ་དང་འོ་བྱེད་པ་ལ་སོགས་པའི་སྒྱུ་
རྩལ་དྲུག་ཅུ་རྩ་བཞི་ལ་མཁས་པ་དཔག་ཏུ་མེད་པ་སྤྲོས་ནས་འབུལ་བ་སྟེ། རང་ཉིད་མཛེས་ཤིང་ལྟ་ན་སྡུག་པའི་སྒྱུ་མའི་ལུས་ཐོབ་པའི་ཕྱིར་དུ་སྣང་ལ་རང་བཞིན་མེད་པ་སྒྱུ་མ་མཁན་གྱིས་སྤྲུལ་པ་ལྟ་བུའི་ཕྱག་རྒྱ་རྣམས་འབུལ་བས་
ན་མཛེས་སྡུག་སྒྱུ་མའི་ཕྱག་རྒྱ་སྟེ་འཕགས་པ་ཀླུས། སྒྱུ་མ་དག་ནི་ཐམས་ཅད་ལས། །བུད་མེད་སྒྱུ་མ་ཁྱད་པར་འཕགས། །ཡེ་ཤེས་གསུམ་གྱི་དབྱེ་བ་ནི། །གསལ་བར་འདི་ལས་མཚོན་པར་འགྱུར། །ཞེས་གསུངས་པའི། ཡེ་
ཤེས་གསུམ་ནི་སྣང་མཆེད་ཐོབ་གསུམ་སྟེ། དེ་ལྟ་བུའི་གསང་རྟེན་གྱི་ལྷ་མོ་ཕུལ་བ་སོ་སོའི་ཡུམ་རྣམས་ལ་ཐིམ་ནས་སྙོམ་འཇུག་གིས་མཉེས་པར་བསམ་མོ། །བཞི་པ་དེ་ཁོ་ན་ཉིད་ཀྱི་མཆོད་པ་འབུལ་བ་ནི། སྒྲིབ་བྲལ་ལྷན་སྐྱེས་
ཞེས་སོགས་གཅིག་སྟེ། དེ་ལྟར་ཕྱི་ནང་གསང་བའི་མཆོད་པ་ཕུལ་བ་ལ་བརྟེན་ནས་ཚོགས་ཞིང་རྣམས་ཀྱི་ཐུགས་རྒྱུད་ལ་སྒྲིབ་པ་ཐམས་ཅད་དང་བྲལ་བའི་ཡུལ་ཅན་ལྷན་སྐྱེས་ཀྱི་བདེ་བ་ཆེན་པོའི་ཡེ་ཤེས་ཀྱིས་ཆོས་ཐམས་
ཅད་རང་བཞིན་མེད་པའི་ཡུལ་སྟོང་པ་ཉིད་ཀྱི་དབྱིངས་སམ་མཐར་ཐུག་གི་དོན་ངེས་པའི་བདེ་སྟོང་དབྱེར་མེད་པ་ནི་འབད་རྩོལ་མི་དགོས་པར་ལྷུན་གྱིས་གྲུབ་ཅིང། དེ་ཉིད་ཚུལ་འདི་ལྟ་བུ་ཞིག་གོ་ཞེས་སོ་སྐྱེས་སྨྲ་བ་དང་བསམ་པ་

[022B] འཕགས་པས་ཀྱང་ལྐུགས་པའི་རྨི་ལམ་བཞིན་བདེ་སྟོང་དེ་འདི་ལྟ་བུ་འདུག་གོ་ཞེས་ཞལ་ནས་བརྗོད་པའི་ཡུལ་ལས་འདས་ལ་དེ་ནི་དོན་དམ་བྱང་ཆུབ་ཀྱི་སེམས་ཞེས་བྱ་བ་སྟེ་དེ་ལྟར་འཁྲུངས་པར་བྶཾ་
པ་ནི་འབུལ་བའི་དོན་ནོ། །ལྔ་པ་སྨན་དང་བདག་ཉིད་འབུལ་བ་ནི། ཉོན་མོངས་བཞི་བརྒྱ། ཞེས་སོགས་གཅིག་སྟེ། ཉོན་མོངས་བཞི་བརྒྱ་རྩ་བཞིས་བསྐྱེད་པའི་ནད་བཞི་བརྒྱ་རྩ་བཞི་སྟེ་རྩ་ཞེས་པ་ལྷག་པའི་དོན་ཡིན་པས་བཞི་བརྒྱ་
དང་ལྷག་མ་བཞིའོ། །འདི་ལ་རྩ་བ་དང། ཡན་ལག་དང། རྒྱུ་དང་རྐྱེན་ལ་སོགས་པའི་བསྐྱེད་ཚུལ་བཤད་རྒྱུད་ལེའུ་བརྒྱད་པ་ལས། ཁྱད་པར་རྒྱུ་ནི་མ་རིག་ལས་བྱུང་བའི། །འདོད་ཆགས་ཞེ་སྡང་གཏི་མུག་དུག་གསུམ་ལས། །འབྲས་
བུ་རླུང་མཁྲིས་བད་ཀན་ཉེས་པ་བསྐྱེད། །ཅེས་པ་ལྟར་དུག་གསུམ་ལས་བྱུང་བའི་ཉེས་པ་གསུམ་ལ་དབྱེ་ན་བཞི་བརྒྱ་རྩ་བཞི་ཡོད་དེ། དེའི་ལེའུ་བཅུ་གཉིས་པ་ལས། དབྱེ་བ་བཞི་བཅུ་རྩ་གཉིས་རླུང་གི་ནད། ཅེས་དང། དབྱེ་བ་
ཉི་ཤུ་རྩ་དྲུག་མཁྲིས་པའི་ནད། ཅེས་དང། དབྱེ་བ་སུམ་ཅུ་རྩ་གསུམ་བད་ཀན་ནད། །བརྒྱ་དང་རྩ་གཅིག་ཉེས་པའི་དབྱེ་བར་འདོད། །ཅེས་དང། དེ་ལ་གཞན་དབང་བཅོས་ཀྱང་འཆི་བ་དང། །ཀུན་བརྟགས་གདོན་གནོད་རིམ་གྲོས་
གྲོལ་བ་དང། །ཡོངས་གྲུབ་མ་བཅོས་འཆི་ལ་བཅོས་ན་འཚོ། །ལྟར་སྣང་མ་བཅོས་རང་བཞིན་འཚོ་བ་བཞི། །གཅིག་ལའང་བཞི་སྦྱར་བཞི་བརྒྱ་རྩ་བཞིར་འགྱུར། །ཞེས་གསུངས་པའི་ཕྱིར་རོ། །དེ་རྣམས་འཇོམས་པར་བྱེད་

[023A]༄༅། །པའི་འཇིག་རྟེན་ཁམས་ཀྱི་སྨན་ཕྱེ་མ་དང། རིལ་བུ་དང། ཐང་དང། ཁཎྜ་དང། སྨན་མར་སོགས་བྱེ་བྲག་སྣ་ཚོགས་པ་ཅི་ཡོད་དང། ཁྱད་པར་བདག་གི་ལུས་ངག་ཡིད་གསུམ་བླ་མའི་བྲན་དུ་སྙིང་ཐག་པ་ནས་འབུལ་བ་
ལགས་ན་དུས་ད་ནས་བཟུང་སྟེ་ནམ་མཁའ་འདི་ཉིད་ནམ་མཁར་མ་སྲིད་པ་གཞན་དུ་མ་གྱུར་གྱི་བར་དེ་སྲིད་དུ་འཁོར་འབངས་སུ་བཟུང་དུ་གསོལ་ཞེས་པ་སྟེ། སྙིང་ཐག་པ་ནས་ཕུལ་ན་རང་ལ་གདོན་བགེགས་ཀྱི་གནོད་པ་མི་འབྱུང་བ་ནི་དཔེར་
ན་དཔོན་བཙན་པོའི་གཡོག་ལ་མི་གཞན་གྱིས་བརྙས་པ་མི་ནུས་པ་བཞིན་ནོ། །དེ་ནས་འཁྲིད་ཡིག་ཏུ་གསལ་བ་ལྟར་དཀོན་མཆོག་གསུམ་ལ་བདག་སྐྱབས་མཆི། ཞེས་པ་ནས། ཡིད་ཀྱིས་བཟུང། ཞེས་པའི་བར་ལན་གསུམ་གྱིས་
ཐུན་མོང་དང། བླ་མ་སངས་རྒྱས་བྱང་སེམས་ཀུན། །བདག་ལ་དགོངས་པར་མཛད་དུ་གསོལ། །ཞེས་པ་ནས། མྱ་ངན་འདས་ལ་དགོད། ཅེས་པའི་བར་གྱིས་ཐུན་མོང་མ་ཡིན་པའི་སྡོམ་པ་བཟུང་བ་ལན་གསུམ་མམ་མ་མཐའ་
ལན་རེ་བྱ་སྟེ་དེ་རྣམས་སྒྲུབ་པའི་མཆོད་པའི་ཁོངས་སུ་གཏོགས་སོ། །ཞེས་གསུངས། གསུམ་པ་སྡིག་ལྟུང་བཤགས་པ་ནི། ལོང་བྱུང་ན་སྡོམ་གསུམ་སོ་སོའི་བསླབ་བྱ་ལ་སྔོ་བགྲང་བྱས་ཏེ་འགལ་བ་རྣམས་སོ་སོའི་གཞུང་བཞིན་
ནམ་མ་མཐའ་སྤྱི་བཤགས་ལན་གསུམ་གྱི་སྒོ་ནས་ལྟུང་བའི་ཐ་སྙད་སྦྱངས། ལྟུང་བཤགས་བརྒྱ་ཕྱག་དང་བཅས་པ་དང། ཡི་གེ་བརྒྱ་པའི་སྒོམ་བཟླས་སོགས་ཀྱི་སྒོ་ནས་བཅས་པ་དང་རང་བཞིན་གྱི་ཉེས་པས་གོས་པའི་རྣམ་

[023B] །མདོར་བསྡུ་ན་ཐོག་མེད་དུས་ནས། ཞེས་སོགས་གཅིག་སྟེ། ཐོག་མའི་མཐར་འདི་ནས་སོ་ཞེས་ཐུག་ས་མེད་པ་ནས་ད་ལྟའི་
བར་མི་དགེ་བཅུ་ལ་སོགས་པའི་སྡིག་པའི་ལས་ལུས་ཀྱིས་བགྱིས་པ་དང། ངག་གིས་གཞན་ལ་བགྱིད་དུ་སྩལ་བ་དང། ཡིད་ཀྱིས་གཞན་གྱི་མི་དགེ་བ་ལ་རྗེས་སུ་ཡི་རང་བའི་ཉེས་ལྟུང་ཅི་མཆིས་པ་སྟེ་ཡོད་པ་ཐམས་ཅད་
རང་གི་སྡིག་པ་བགྱིས་པ་ལ་བླ་མ་ལྷ་ཚོགས་རྣམས་སྙིང་རྗེ་ཚད་མེད་པ་འཁྲུངས་པའི་ཐུགས་རྗེ་ཆེན་པོ་དང་ལྡན་པ། སྤྱན་སྔར་གནོད་ཞིང་འགྱོད་སེམས་དྲག་པོས་བཤགས་པ་ནི་རྣམ་པར་སུན་འབྱིན་པའི་སྟོབས། སླན་ཆད་སྲོག་
ལ་བབ་ཀྱང་ཉེས་པ་དེ་ལྟ་བུ་མི་བགྱིད་བར་སྡོམ་པ་ནོད་པ་སྟེ་ཁས་བླང་ཞིང་ཞེ་དམ་འཆའ་བ་ནི་ཉེས་པ་ལས་སླར་ལྡོག་པའི་སྟོབས། དེའི་ཚེ་ཚོགས་ཞིང་རྣམས་ལས་ངོ་བོ་བདེ་སྟོང་གི་ཡེ་ཤེས་ཡིན་པ་ལ་རྣམ་པ་བདུད་རྩི་འོད་
ཟེར་དང་བཅས་པ་དཔག་ཏུ་མེད་པ་བྱུང་ནས་རང་གཞན་ཐམས་ཅད་ལ་ཐིམ་པས་ཉེས་ལྟུང་སྡིག་སྒྲིབ་ཐམས་ཅད་དག་པར་བསམ་པ་ནི་གཉེན་པོ་ཀུན་ཏུ་སྤྱོད་པའི་སྟོབས་ཏེ། རྟེན་གྱི་སྟོབས་ནི་གོང་དུ་སྐྱབས་སེམས་ཀྱི་སྐབས་
ཚང་བས་སྡིག་པའི་གཉེན་པོ་སྟོབས་བཞི་ཚང་ལ། དེ་བཞིའི་ནང་ནས་ཀྱང་ཉེས་པ་འདག་མིན་ཕྱིན་ཆད་སྡོམ་སེམས་ཡོད་མེད་ལ་རག་ལས། དེ་ཉིད་ལས་རྒྱུ་འབྲས་ལ་ཡིད་ཆེས་ཀྱི་ངེས་ཤེས་ཡོད་མེད་ལ་རག་ལས་པས་

[024A]༄༅། །མདོ་སྡེ་མཛངས་བླུན་ལ་སོགས་པའི་སྔོན་གྱི་གཏམ་རྒྱུད་རྣམས་ལ་བལྟ་ཞིང་རྒྱུད་ལ་ཅི་སྐྱེ་བྱའོ། །བཞི་པ་རྗེས་སུ་ཡི་རང་བ་ནི། ཆོས་རྣམས་རང་བཞིན། ཞེས་སོགས་གཅིག་སྟེ། ཆོས་ནི་དོན་མང་
པོ་ལ་འཇུག་ཀྱང་སྐབས་འདིར་ཤེས་བྱ་ལ་འཇུག་པས་ཤེས་བྱ་ཐམས་ཅད་དོན་དམ་པར་རང་བཞིན་གྱིས་གྲུབ་པ་རྡུལ་ཙམ་ཡང་མེད་ཀྱང། སྣང་ངོར་རྨི་ལམ་སྒྱུ་མ་ལྟར་བལྟས་ཏེ་སངས་རྒྱས། བྱང་སེམས། རང་རྒྱལ་
ཉན་ཐོས། སོ་སྐྱེ་བཅས་གང་ཟག་ལྔས་བསགས་པའི་དགེ་བ་སྟེ་འདིར་སྐྱེ་འཕགས་གཉིས་སུ་བསྡུ་བར་མཛད་ལ་དེ་དག་ཏུ་མ་འདུས་པའི་དགེ་བ་མེད་པས། བདེ་ཞིང་དགའ་བར་བྱེད་པའི་རྒྱུ་རྣམ་དཀར་གྱི་དགེ་བ་ལ་སྙིང་
ཐག་པ་ནས་རྗེས་སུ་ཡི་རང་བྱ་སྟེ། བསམ་པ་དག་པས་ཞེས་པ་ནི་ང་རྒྱལ་རློམ་སེམས་བདེན་འཛིན་དང་བྲལ་བའི་དགའ་བ་བསྐྱེད་པའོ། །འདི་ནི་གནད་ཤིན་ཏུ་ཆེ་སྟེ་རྗེ་རིན་པོ་ཆེས། འབད་པ་ཆུང་དུས་རླབས་ཆེན་ཚོགས་སྡུད་
ལ༑ ༑དགེ་ལ་རྗེས་སུ་ཡི་རང་མཆོག་ཏུ་གསུངས། །ཞེས་གསུངས་པ་ལྟར་སྔོན་རྒྱལ་པོ་གསལ་རྒྱལ་གྱི་དགེ་བ་ལ་དབུལ་པོ་དེས་པས་རྗེས་སུ་ཡི་རང་བྱས་པས་རྒྱལ་པོ་ལས་དབུལ་པོ་བསོད་ནམས་ཆེ་བ་ཐོབ་པར་གསུངས་
ལ༑ དེ་ཇི་ལྟ་བུ་ཞིག་དགོས་ན། དཔེར་ན་དབུལ་པོ་ཕ་བུ་གཉིས་ཡོད་པ་ལས་དེ་གཉིས་ལྷན་དུ་ཟས་བསླངས་པས་སྟེར་མི་མ་བྱུང་བས་ངལ་ཞིང་དུབ་སྟེ་ཕས་བུ་ཕྱོགས་གཅིག་ཏུ་བཞག་སྟེ་ཕ་རང་ཟས་འཚོལ་དུ་ཕྱིན་པས་

[024B] ཕ་མེད་རིང་བུ་ལ་མི་ཞིག་གིས་ཟན་གོང་མར་དང་བཅས་པ་བྱིན་པ་ན་བུ་དེ་ན་ཕྲ་ཞིང་ལྟོགས་པའི་དབང་གིས་ཕལ་འཇོག་བློ་མེད་པར་ཟ་བའི་སྐབས་ཕ་འབྱོར་བ་ན་ཕའི་བསམ་
པར༑ ངེད་གཉིས་སྐྱིད་སྡུག་གཅིག་པས་ངས་ཟས་རྙེད་ན་བུ་ལ་སྟེར་བློ་ཡོད་ཀྱང་བུས་དེ་ལྟར་མི་བྱེད་པར་ཁོ་རང་ཟ་བ་འདི་མི་རིགས་སྙམ་དུ་ཕྲག་དོག་མི་བྱེད་པར་མ་ཟད་སྟེར་མི་དེ་ལ་སུ་ཡིན་ཀྱང་བཀའ་དྲིན་ཆེ་སྙམ་དུ་རྗེས་སུ་ཡི་རང་
སྐྱེ་བ་ལྟ་བུ་ཞིག་དགོས་གསུང་ངོ། །ལྔ་པ་ཆོས་འཁོར་བསྐོར་བར་བསྐུལ་བ་ནི། ཕུལ་བྱུང་མཁྱེན་བརྩེའི། ཞེས་སོགས་གཅིག་སྟེ། གསེར་གྱི་འཁོར་ལོ་རྩིབས་སྟོང་དང་ལྡན་པ་དང། དུང་དཀར་པོ་གཡས་སུ་འཁྱིལ་བ་ཕུལ་ཏེ། ཆོས་
ཐམས་ཅད་མངོན་སུམ་དུ་མཁྱེན་པས་གདུལ་བྱའི་བློ་ནུས་དང་བསྟུན་པའི་ཆོས་སྟོན་ནུས་པའི་མཁྱེན་པ་དང། སེམས་ཅན་ཐམས་ཅད་ལ་མ་བུ་གཅིག་པ་ལ་བརྩེ་བ་ལྟ་བུའི་བརྩེ་བ་གཉིས་ཕུལ་དུ་བྱུང་བ་ཆུ་འཛིན་ཏེ་སྤྲིན་དང། མཐའ་
ཡས་པའི་འགྲོ་བ་རྣམས་ལ་གནས་སྐབས་ཀྱི་ཕན་པ་དང་མཐར་ཐུག་གི་བདེ་བ་གཉིས་མེ་ཏོག་ཀུ་མུ་དའི་ནགས་ཚལ་དང། དེ་ཉིད་ཐོག་མར་བསྐྱེད་པ་དང་བར་དུ་ཡུན་རིང་གནས་པ་དང་མཐར་གོང་ནས་གོང་དུ་སྤེལ་བའི་ཕྱིར་ཟབ་པ་དང་རྒྱ་ཆེ་
བའི་དམ་པའི་ཆོས་ཆར་པའི་གཟུགས་སུ་བཀོད་ནས་ཡང་དང་ཡང་དུ་དབབ་ཏུ་གསོལ་ཞེས་སོ། །དྲུག་པ་མི་འདའ་བར་གསོལ་བ་གདབ་པ་ནི། རྡོ་རྗེའི་སྐུ་ལ། ཞེས་སོགས་གཅིག་སྟེ། གསོལ་འདེབས་ཀྱི་རྟེན་དུ་རྡོ་རྗེས་མཚན་
[025A]༄༅། །པའི་སེང་ཁྲི་ཕུལ་བ་གཙོ་བོའི་བཞུགས་ཁྲི་དང། ཚེའི་བུམ་པ་ཕུལ་བ་ཕྱག་གི་ལྟུང་བཟེད་ལ་ཐིམ་པར་བསམ་ཞིང་སྐབས་འདིའི་རྡོ་རྗེའི་སྐུ་ནི་ཟག་མེད་ཀྱི་རླུང་འོད་ཟེར་ལྔ་པས་ཉེར་ལེན་བྱས་ཏེ་
ཤིན་ཏུ་ཕྲ་བའི་རླུང་སེམས་ཙམ་ལས་གྲུབ་པའི་དག་པའི་སྒྱུ་ལུས་ཏེ་དེ་ལ་སྐྱེ་བ་དང་འཆི་བ་མི་མངའ་བས་མི་འདའ་བར་གསོལ་མི་དགོས་ཀྱང། དཔེར་ན་ནོར་བུ་རིན་པོ་ཆེ་དབང་གི་རྒྱལ་པོ་དེ་ལ་བཞུགས་པའི་སྣོད་དུ་ཟ་མ་
ཏོག་ཅེས་བྱ་བ་འབྱུང་བ་ལྟར་སོ་སྐྱེའི་སྤྱོད་ཡུལ་དུ་མ་གྱུར་པའི་ལོངས་སྤྱོད་རྫོགས་པའི་ཟུང་འཇུག་གི་སྐུ་དེ་ལའང་ཟ་མ་ཏོག་དང་འདྲ་བའི་རགས་པའི་ཤ་རུས་གདོས་བཅས་ཀྱི་སྐུ་སོ་སྐྱེའི་སྤྱོད་ཡུལ་དུ་གྱུར་པ་འདི་བདག་
ཅག་རྣམས་ཀྱི་མོས་ངོ་དང་འཚམས་པར་ཆོས་འཁོར་བསྐོར་བ་ལ་སོགས་པའི་ཆེད་དུ་སྲིད་མཐའི་བར་བཞུགས་པར་གསོལ་བ་འདེབས་པ་སྟེ་འདི་དང་ཆོས་འཁོར་བསྐོར་བ་གཉིས་ལ་ཇི་ལྟར་གསོལ་བ་བཏབ་པ་བཞིན་
ཞལ་གྱིས་བཞེས་བྱུང་སྙམ་པའི་མོས་པ་བྱེད་པ་རྟེན་འབྲེལ་གྱི་གནད་དོ། །བདུན་པ་བསྔོ་བ་བྱ་བ་ནི། དེ་ལྟར་བསྐྲུན་པའི། ཞེས་སོགས་གཅིག་སྟེ། གོང་དུ་བཤད་མ་ཐག་པའི་ཡན་ལག་དྲུག་པོ་དང། དེས་མཚོན་པའི་
རང་གཞན་གྱི་དགེ་བ་ཇི་སྙེད་ཡོད་པ་ཐམས་ཅད་རང་ཉིད་ཚེ་རབས་ཐམས་ཅད་དུ་བཀའ་དྲིན་གསུམ་ལྡན་གྱི་རྩ་བའི་བླ་མ་ཉིད་ཀྱིས་རྗེས་སུ་འཛིན་པ་དང། མཐར་ཐུག་ཟུང་འཇུག་རྡོ་རྗེ་འཆང་གི་གོ་འཕང་མྱུར་དུ་ཐོབ་པའི་

[025B] །དེ་ལྟར་ཡན་ལག་བདུན་པ་འབུལ་བ་ནི་ཐོག་མཐའ་བར་གསུམ་རྣམ་པ་ཐམས་ཅད་དུ་གལ་ཆེ་བ་ཡིན་པས་ནན་ཏན་དུ་བྱའོ། །འདི་ལ་ཕུང་པོ་གསུམ་པ་ཞེས་ཀྱང་བྱ་སྟེ། ཕྱག་མཆོད་གཉིས་དང་གཞན་
གྱི་དགེ་བ་ལ་རྗེས་སུ་ཡི་རང་བ། ཆོས་འཁོར་བསྐོར་བར་བསྐུལ་བ། མི་འདའ་བར་གསོལ་བ་གདབ་པ་སྟེ་ཡན་ལག་ཕྱེད་དང་ལྔ་གསག་པའི་ཕུང་པོར་བསྡུ། བཤགས་པའི་ཡན་ལག་སྦྱང་བའི་ཕུང་པོ་དང། རང་གི་དགེ་བ་
ལ་རྗེས་སུ་ཡི་རང་བ་དང་བསྔོ་བའི་ཡན་ལག་སྟེ་ཕྱེད་དང་གཉིས་སྤེལ་ཞིང་མི་ཟད་པར་བྱེད་པའི་ཕུང་པོར་བསྡུའོ། །གསུམ་པ་གསོལ་བ་གདབ་པ་ལ་ལྔ། ཕན་ཡོན་ཉེས་དམིགས་དྲན་ནས་གསོལ་བ་གདབ་པ། ཡོན་
ཏན་དྲན་ནས་གསོལ་བ་གདབ་པ། བཀའ་དྲིན་དྲན་ནས་གསོལ་བ་གདབ་པ། ཕྱི་ནང་གསང་བ་དེ་ཉིད་ཀྱི་གསོལ་བ་གདབ་པ། ཕུར་ཚུགས་སུ་གསོལ་བ་གདབ་པའོ། །དང་པོ་ནི། དཔེར་ན་རྒྱལ་པོ་ཆེན་ནོ་ཞིག་ལ་དོན་འགངས་
ཆེ་བ་ཞིག་ཞུ་ན་ཐོག་མར་ཕྱག་རྟེན་གྱི་དངོས་པོ་ཕུལ་ནས་བདག་ལ་དོན་འདི་དང་འདི་ཞེས་ཞུ་བ་ལྟར། འདིར་ཡང་གསོལ་བ་འདེབས་པའི་རྟེན་དུ་མཎྜལ་ཚོམ་བུ་སོ་བདུན་མ་ཕུལ་ནས་ཡོངས་འཛིན་པཎྜི་ཏ་ཆེན་པོའི་ཕྱག་བཞེས་
བཞིན་བཤེས་གཉེན་ལ་མ་གུས་པ་སོགས། ཞེས་སོགས་དོན་ཆེན་པོ་གསུམ་གྱི་གསོལ་འདེབས་བྱས་ལ་ལག་ན་རྡོ་རྗེ་དབང་བསྐུར་བའི་རྒྱུད་ལས། སློབ་དཔོན་གྱི་ནི་ཡོན་ཏན་བཟུང། །སྐྱོན་ནི་ནམ་ཡང་བཟུང་མི་བྱ། །ཡོན་

[026A]༄༅། །ཏན་བཟུང་ན་དངོས་གྲུབ་ཐོབ། །སྐྱོན་རྣམས་བཟུང་བས་དངོས་མི་འགྲུབ། །ཅེས་གསུངས་པ་ལྟར་བཤེས་གཉེན་བསྟེན་པའི་ཕན་ཡོན་ཚོགས་རྫོགས་སྒྲིབ་པ་བྱང་ནས་སངས་རྒྱས་མྱུར་དུ་ཐོབ་ཅིང་
བསམ་དོན་ཐམས་ཅད་ཡིད་བཞིན་དུ་འགྲུབ་པ་སོགས་མཐའ་ཡས་ཤིང། མ་བསྟེན་པའི་ཉེས་དམིགས་ཕྱི་མ་དམྱལ་བར་སྐྱེ་ཞིང་ཐོས་བསམ་སྒོམ་གསུམ་ཅི་བྱས་ཀྱང་རྟོགས་པ་མི་སྐྱེ་བ་སོགས་འདི་ཕྱི་གཉིས་ཀར་
ཕུང་ཚུལ་བསམ་པའི་སྒོ་ནས་ཕྱག་ཆེན་གསོལ་འདེབས་སོགས་དང། ཁྱད་པར་དངོས་གྲུབ་ཀུན་འབྱུང་ཐུབ་དབང་རྡོ་རྗེ་འཆང། །དམིགས་མེད་་དྲི་མེད་་བདུད་དཔུང་་གངས་ཅན་མཁས་པའི་གཙུག་རྒྱན་བློ་བཟང་གྲགས་
སྐྱབས་གསུམ་ཀུན་འདུས་བླ་མ་སངས་རྒྱས་ལ། །སྒོ་གསུམ་གུས་པའི་སྒོ་ནས་གསོལ་བ་འདེབས། །རང་གཞན་སྨིན་ཅིང་གྲོལ་བར་བྱིན་གྱིས་རློབས། །མཆོག་དང་མཐུན་མོང་དངོས་གྲུབ་སྩལ་དུ་གསོལ། །ཞེས་དམིགས་
བརྩེ་མ་དགུ་སྐོར་གྱི་སྒོ་ནས་གསོལ་འདེབས་ཅི་འགྲུབ་བྱས་ལ་སྤྲོ་ན་ཆེ་གསལ་མྱུར་ཟབ་ལ་སོགས་པའི་དངོས་གྲུབ་རྣམས་དགའ་ལྡན་ལྷ་བརྒྱ་མའི་སྐབས་བཞིན་བྱས་ཆོག་པས་དེའི་ཚེ། དེ་ལྟར་ཕྱི་ནང་གསང་བའི་གསོལ་
བཏབ་པས། །རྗེ་བཙུན་སེམས་དཔའ་གསུམ་གྱི་ཐུགས་ཀ་ནས། །འོད་ཟེར་དཀར་པོ་སྦུབས་ཅན་འཕྲོས་པའི་སྣེ། །རིམ་གྱིས་བྱུང་ནས་རང་གི་སྤྱི་བོར་ཟུག་ཅེས་ཚིག་བསྒྱུར་བྱས་ལ་དངོས་གྲུབ་བདུན་པོའི་དམིགས་རིམ་

[026B] །རྒྱུན་བར་གསོལ་འདེབས་ཀྱི་མཇུག་ཏུ། དུས་གསུམ་སྐྱབས་གནས་ཀུན་འདུས་ཀྱི་ངོ་བོ་བླ་མ་རིན་པོ་ཆེ་ལ་གསོལ་བ་འདེབས་སོ། །ཞེས་པ་ལན་གསུམ་
བརྗོད་ནས། བླ་མ་ལྷ་ཚོགས་རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་ཐོག་མེད་ནས་བསགས་པའི་སྡིག་སྒྲིབ་ཐམས་
ཅད་དང། ཁྱད་པར་དཔལ་ལྡན་བླ་མའི་སྐུ་ལ་བསྡོས་པ། གསུང་བཅག་པ། ཐུགས་དཀྲུགས་པ། མ་དད་བརྙས་སྨོད་བགྱིས་པ་ལ་སོགས་པ་མདོར་ན་བླ་མ་ལ་བརྟེན་པའི་སྡིག་སྒྲིབ་ཐམས་ཅད་དུད་ཁུ་དང་སོལ་ཁུའི་རྣམ་
པར་དབང་པོའི་སྒོ་དང་བ་སྤུའི་བུ་ག་ཐམས་ཅད་ནས་ཕྱིར་ཐོན་ནས་སངས་ཏེ་དག་ལུས་དྭངས་གསལ་འོད་ཀྱི་རང་བཞིན་ཅན་དུ་གྱུར། ཚེ་དང་བསོད་ནམས་ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས། ཁྱད་པར་དཔལ་
ལྡན་བླ་མའི་སྐུ་གསུང་ཐུགས་ཀྱི་བྱིན་རླབས་ཐམས་ཅད་རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་ཏེ་དཔལ་ལྡན་བླ་མའི་སྐྱབས་འོག་ཏུ་ཚུད་པར་བསམ་ཞིང་བློས་འཆུན་ན་དམིགས་བརྩེ་མ་བཟླ་བཞིན་
དུ་བདུད་རྩི་འབེབས་སྦྱང་བྱེད་པ་མཆོག་ཡིན་ནོ། །གཉིས་པ་ཡོན་ཏན་དྲན་ནས་གསོལ་བ་གདབ་པ་ལ་གསུམ། ཉན་ཐོས་ཐེག་པའི་ཡོན་ཏན་དྲན་ཚུལ། ཕར་ཕྱིན་ཐེག་པའི་ཡོན་ཏན་དྲན་ཚུལ། རྡོ་རྗེ་ཐེག་པའི་ཡོན་

[027A]༄༅། །ཏན་དྲན་ཚུལ་ལོ། །དང་པོ་ནི། ཡོན་ཏན་འབྱུང་གནས། ཞེས་སོགས་གཅིག་སྟེ། མགོན་པོ་ཀླུ་སྒྲུབ་ཀྱིས། ཁྲིམས་ནི་རྒྱུ་དང་མི་རྒྱུའི་ས་བཞིན་དུ། །ཡོན་ཏན་ཀུན་གྱི་གཞི་རྟེན་ལེགས་པར་གསུངས་
ཞེས་གསུངས་པ་ལྟར། རྒྱུ་བ་བཅུད་ཀྱི་སེམས་ཅན་དང། མི་རྒྱུ་བ་སྣོད་ཀྱི་འཇིག་རྟེན་ཐམས་ཅད་ཡི་གཞི་རྟེན་ནི་ས་ཆེན་པོ་འདི་ཡིན་པ་ལྟར་ཡོན་ཏན་ཐམས་ཅད་ཀྱི་འབྱུང་གནས་སམ་གཞི་རྟེན་ཚུལ་ཁྲིམས་ཡིན་ལ། བླ་མ་
ཚུལ་ཁྲིམས་རྣམ་པར་དག་ཅིང་རྒྱ་མཚོ་ནོར་བུས་གང་བ་ལྟར་བླ་མའི་ཐུགས་རྒྱུད་མང་དུ་ཐོས་པའི་ཡོན་ཏན་གྱིས་གང། ཕྱི་ཚུལ་ཆོས་གོས་རྣམ་གསུམ་ལ་སོགས་པ་ཚུལ་བཞིན་དུ་འཛིན་པ་སྟེ་གསོལ་བའི་དགེ་སློང་གི་ཚུལ་
ཅན༑ ཐུབ་དབང་བསྟན་པ་འདིའི་བདག་པོ་ཡིན་པ་ལྟར། གཉིས་པ་ཞེས་པས་བླ་མ་བསྟན་པའི་བདག་པོ་ཡིན་པ་སྟོན་ཞིང། བསྙེན་པར་རྫོགས་ནས་ལོ་བཅུ་བར་མ་ཆད་དུ་ལོན་པ། ལྔ་ཕྲུགས་ཀྱི་ཡོན་ཏན་དང་ལྡན་པའི་གནས་
བརྟན་འདུལ་བ་འཛིན་པ་སྟེ་མདོར་ན། ཚུལ་ཁྲིམས་དང་ལྡན་འདུལ་བའི་ཆོག་ཤེས། །ནད་པར་སྙིང་བརྩེ་འཁོར་ནི་དག་པ་དང། ཆོས་དང་ཟང་ཟིང་ཕན་འདོགས་ལ་བརྩོན་ཞིང། །དུས་སུ་འདོམས་པ་དེ་དག་བླ་མར་བསྔགས། །ཞེས་
གསུངས་པའི་ཡོན་ཏན་རྣམས་བསམ་མོ། །གཉིས་པ་ཕར་ཕྱིན་ཐེག་པའི་ཡོན་ཏན་དྲན་ཚུལ་ནི། གང་དང་ལྡན་ན། ཞེས་སོགས་གཅིག་སྟེ། ཐེག་པ་ཆེན་པོའི་བཤེས་གཉེན་ཡོན་ཏན་ཇི་ལྟ་བུ་དང་ལྡན་པར་དགོས་ན་མདོ་སྡེ་རྒྱན་ལས་

[027B] །ཡོན་ཏན་ལྷག་པ་་བརྩོན་བཅས་་ལུང་གིས་ཕྱུག་་དེ་ཉིད་རབ་ཏུ་རྟོགས་ །བརྩེ་བའི་བདག་ཉིད་་སྐྱོ་བ་སྤངས་་ལ་བརྟེན། །ཞེས་གསུངས་པ་ལྟར་རིམ་པ་བཞིན་ཚུལ་ཁྲིམས་
དང༑ ཏིང་ངེ་འཛིན་དང། ཤེས་རབ་ཀྱི་བསླབ་པ་གསུམ་དང་ལྡན་པ། སློབ་མ་ལས་ཡོན་ཏན་ཆེས་ལྷག་པ། དོན་གཉིས་སྒྲུབ་པ་ལ་བརྩོན་འགྲུས་དང་ལྡན་པ། སྡེ་སྣོད་གསུམ་ལ་ཐོས་པའི་ལུང་གིས་ཕྱུག་པ། དེ་ཁོ་ན་ཉིད་ཀྱི་དོན་རྟོགས་
པ༑ གདུལ་བྱའི་བློ་གྲོས་དང་བསྟུན་པའི་འཆད་མཁས་པའི། གསུང་རབ་དལ་གྱིས་འཆད་པའི་སྨྲ་མཁས་དང། ཞེས་གསུངས་པ་ལྟར་དལ་བུས་འཆད་པའི་སྨྲ་བ་ལ་མཁས་པ། རྙེད་བཀུར་དང་གྲགས་པ་སོགས་ལ་མ་ལྟོས་པར་ཀུན་
སློང་དག་པའི་བརྩེ་བ་ཅན། ཡང་ཡང་འཆད་པ་ལ་སྐྱོ་ངལ་མེད་པ་སྟེ་ཡོན་ཏན་བཅུ་དང་ལྡན་པའོ། །གདུང་ནི་བརྒྱུད་པ་དང་འཚོ་བ་ནི་གསོབ་པ་སྟེ་རྒྱལ་བའི་གདུང་བརྒྱུད་མི་ཆད་པར་གསོབ་པ་སྟེ་དེ་ལྟ་བུའི་ཡོན་ཏན་དང་ལྡན་པར་བསམ་པའོ། །
གསུམ་པ་རྡོ་རྗེ་ཐེག་པའི་ཡོན་ཏན་དྲན་ཚུལ་ནི། སྒོ་གསུམ་ལེགས་བསྡམ་ཞེས་སོགས་གཅིག་སྟེ། ལུས་ངག་ཡིད་གསུམ་གྱི་སྒོ་ཉེས་སྤྱོད་ལས་བསྡམས་པ། བློ་གྲོས་ཆེ་བ་སྟེ་ཟབ་ཅིང་བཟོད་པ་དང་དྲང་པོའི་ངང་ཚུལ་ཅན་
རང་སྐྱོན་སྤང་པའི་གཡོ་དང་ཡོན་ཏན་མེད་ཀྱང་ཡོད་ཚུལ་སྟོན་པའི་སྒྱུ་མེད་པ། རྫས་སྔགས་ཏིང་ངེ་འཛིན་གྱི་མཐུས། ཞི་རྒྱས་ལ་སོགས་པའི་ལས་སྒྲུབ་པ་དང་རྒྱུད་འཆད་པ་ལ་མཁས་པ། ཕྱི་དང་གསང་བའི་དེ་ཉིད་བཅུ་ཚན་གཉིས་ཏེ་

[028A]༄༅། །དེ་གཉིས་བླ་མ་ལྔ་བཅུ་པའི་ཟིན་བྲིས་སུ་བཀོད་པས་འདིར་མ་བྲིས་སོ། །དཀྱིལ་འཁོར་བྲི་བ་དང་དབང་བསྐུར་འཆད་པ་ལ་མཁས་པ་སྟེ་དེ་ལྟ་བུའ་མཚན་ཉིད་ཐམས་ཅད་དང་ལྡན་པ་སྙིགས་དུས་འདིར་བྱོན་པ་
དང་མཇལ་བ་ཤིན་ཏུ་སྐལ་བ་བཟང་སྙམ་དུ་བསམ་མོ། །གསུམ་པ་བཀའ་དྲིན་དྲན་ནས་གསོལ་བ་གདབ་པ་ལ་གསུམ། སྤྱིར་སངས་རྒྱས་ཐམས་ཅད་ལས་བཀའ་དྲིན་ཆེ་ཚུལ། སྒོས་ཐུབ་པའི་དབང་པོ་ལས་བཀའ་དྲིན་ཆེ་ཚུལ། ཡང་
སྒོས་ཞིང་མཆོག་ཡིན་པས་བཀའ་དྲིན་ཆེ་ཚུལ་ལོ། །དང་པོ་ནི། སངས་རྒྱས་གྲངས་མེད། ཅེས་སོགས་གཅིག་སྟེ། འཇིག་རྟེན་གྱི་ཁམས་འདིར་སངས་རྒྱས་གྲངས་མེད་བྱོན་པ་དང། ཁྱད་པར་བསྐལ་བཟང་གི་སངས་རྒྱས་སྟོང་
ལ་སོགས་པ་བྱོན་ཀྱང་དེ་རྣམས་ཀྱིས་རང་རང་གི་གདུལ་བྱ་འདུལ་སླ་བ་རྣམས་འདུལ་བར་མཛད་ནས་བདག་ཅག་ཤེས་རྒྱུད་མ་རུངས་པ་རྨུ་རྒོད་ཅིང་ཉོན་མོངས་པ་ཤིན་ཏུ་ཤུགས་དྲག་པས་གདུལ་དཀའ་བ་རྣམས་ཡལ་བར་དོར་
བའི་སྙིགས་དུས་ཀྱི་འགྲོ་བ་རྣམས་ལ་བདེ་བར་གཤེགས་པའི་ལམ་བཟང་པོ་ཇི་ལྟ་བ་བཞིན་དུ་སྟོན་པར་མཛད་ལ། དེ་ཡང་སངས་རྒྱས་དངོས་སུ་བྱོན་ཀྱང་ཚོགས་གསོག་སྒྲིབ་སྦྱོང་གི་གནད་འདི་ལས་ལྷག་པ་སྟོན་རྒྱུ་མེད་དེ་
ཐུབ་རྣམས་སྡིག་པ་ཆུ་ཡིས་མི་འཁྲུ་ཞིང། །འགྲོ་བའི་སྡུག་བསྔལ་ཕྱག་གིས་མི་སེལ་ལ། །ཉིད་ཀྱི་རྟོགས་པ་གཞན་ལ་སྤོ་མིན་ཏེ། །ཆོས་ཉིད་བདེན་པ་བསྟན་པས་གྲོལ་བར་མཛད། །ཅེས་གསུངས་པ་ལྟར་རོ། །གཉིས་

[028B] ཐུབ་པའི་ཉི་མ། ཞེས་སོགས་གཅིག་སྟེ། སྔོན་སངས་རྒྱས་རིན་ཆེན་སྙིང་པོའི་སྤྱན་སྔར་བསྐལ་བཟང་གི་སངས་རྒྱས་སྟོང་གིས་རང་རང་གི་གདུལ་བྱའི་ཞིང་ཁམས་
འདམ་ང་མཛད་པ་ན། མི་མཇེད་འཇིག་རྟེན་གྱི་ཁམས་འདིའི་སེམས་ཅན་རྣམས་གདུལ་དཀའ་བའི་ཕྱིར་གཞན་སུས་ཀྱང་འདུལ་བར་ཞལ་གྱིས་མ་བཞེས་པ་ན་སྟོན་པ་ཐུབ་པའི་དབང་པོས་ཞལ་གྱིས་བཞེས་པས་སངས་
རྒྱས་རིན་ཆེན་སྙིང་པོས་ཀྱང་པདྨ་དཀར་པོ་ལྟར་བསྔགས་པ་རྒྱ་ཆེར་མཛད་པས་སངས་རྒྱས་གཞན་ལས་ཐུབ་པའི་དབང་པོ་འདི་བཀའ་དྲིན་ཆེ་ལ། འོན་ཀྱང་རང་ཅག་ལས་དང་སྐལ་བ་མེད་པ་རྣམས་ཀྱིས་ཐུབ་པའི་དབང་
པོའི་སྐུ་དངོས་སུ་མཐོང་བ་དང་གསུང་དངོས་སུ་ཐོས་པར་མ་གྱུར་པས་ཐུབ་པའི་ཉི་མ་དུས་ཀྱིས་ནུབ་པ་སྟེ་སྟོན་པ་དེ་ཉིད་མྱ་ངན་ལས་འདས་པའི་ཚུལ་བསྟན་ནས་མགོན་དང་སྐྱབས་གང་ཡང་མེད་པའི་འགྲོ་བ་རྣམས་ལ་བཤེས་
གཉེན་དམ་པ་ཁྱོད་ནི་སོ་སྐྱེ་ཐ་མལ་བའི་ཚུལ་བཟུང་ནས་རྒྱལ་བའི་མཛད་པ་ཉེ་བར་སྒྲུབ་པ་སྟེ། སངས་རྒྱས་ཀྱི་མཛད་པ་ཐམས་ཅད་ཀྱི་ནང་ནས་གསུང་གི་མཛད་པ་མཆོག་ཡིན་ལ། དེ་ཉིད་ལུང་རིགས་མན་ངག་གི་སྒོ་ནས་
འདོམས་པར་མཛད་པས་སྟོན་པ་ཐུབ་པའི་དབང་པོ་ལས་ཀྱང་ཆེས་བཀའ་དྲིན་ལྷག་པར་བསམ་མོ། །གསུམ་པ་ཡང་སྒོས་ཞིང་མཆོག་ཡིན་པས་བཀའ་དྲིན་ཆེ་ཚུལ་ནི། དུས་གསུམ་ཕྱོགས་བཅུའི། ཞེས་སོགས་གཅིག་
[029A]༄༅། །སྟེ༑ དུས་གསུམ་དང་ཕྱོགས་བཅུ་ན་བཞུགས་པའི་སངས་རྒྱས་སྲས་དང་བཅས་པ་ཐམས་ཅད་མཆོད་པ་ལས་བླ་མའི་བ་སྤུའི་ཁུང་གཅིག་མཆོད་པ་བསོད་ནམས་ཆེ་བ་ཡིན་ཏེ་དཔེར་ན་ཚེ་འདི་ལ་
ལྟོས་པའི་ཕ་མ་བཀའ་དྲིན་ཆེ་བའི་རྒྱུ་མཚན་གྱིས་འགྲོ་བ་གཞན་ལ་སྦྱིན་པ་བཏང་བ་ལས་ཕ་མ་ལ་བྱིན་པ་ཆེས་བསོད་ནམས་ཆེ་ཞིང་མི་གཞན་བསད་པ་ལས་ཕ་མ་བསད་པ་མཚམས་མེད་ཀྱི་ལས་ཞེས་ཉེས་པ་ཤིན་
ཏུ་ལྕི་བར་གསུངས་པ་ལྟར། ཡོན་ཏན་གྱི་ངོས་ནས་སངས་རྒྱས་རྣམས་དང་ཁྱད་པར་མེད་ཀྱང་བཀའ་དྲིན་གྱི་ངོས་ནས་སངས་རྒྱས་ཐམས་ཅད་ལས་ཚོགས་གསོག་སྒྲིབ་སྦྱོང་གི་ཞིང་དུ་བསྔགས་པས་ཆེས་ལྷག་པར་
བསམ་མོ། །བཞི་པ་ཕྱི་ནང་གསང་བ་དེ་ཉིད་ཀྱི་གསོལ་བ་གདབ་པ་ལ་བཞི། ཕྱིའི་ཡོན་ཏན་དྲན་ཚུལ། ནང་གི་ཡོན་ཏན་དྲན་ཚུལ། གསང་བའི་ཡོན་ཏན་དྲན་ཚུལ། དེ་ཁོ་ན་ཉིད་ཀྱི་ཡོན་ཏན་དྲན་ཚུལ་ལོ། །དང་
པོ་ནི༑ བདེ་གཤེགས་སྐུ་གསུམ། ཞེས་སོགས་གཅིག་སྟེ། འདི་ལ་ལམ་འབྲས་རྡོ་རྗེའི་ཚིག་རྐང་ལས། སེམས་ཅན་ལ་ཉོན་མོངས་པ་ལ་མ་དག་པའི་སྣང་བ། རྣལ་འབྱོར་པ་ལ་ཏིང་ངེ་འཛིན་ལ་ཉམས་ཀྱི་སྣང་
བ༑ བདེ་བར་གཤེགས་པ་ལ་སྐུ་གསུང་ཐུགས་མི་ཟད་པ་རྒྱན་གྱི་འཁོར་ལོ་ལ་དག་པའི་སྣང་བའོ། །ཞེས་གསུངས་པའི་ཕྱི་མ་དང་དོན་གཅིག་པས་དེའི་དོན་དག་སྣང་འཆར་བའི་རྟེན་ནི་ལམ་བདེ་བ་ནས་འབྲས་བུ་བདེ་

[029B] དེའི་སྐུ་གསུང་ཐུགས་མི་ཟད་པ་ལ་སྐུ་གསུང་ཐུགས་ཀྱི་གསང་བ་བསམ་གྱིས་མི་ཁྱབ་པ་ཞེས་གསུངས་པ་ནི་སྐུ་གསུང་ཐུགས་ཀྱི་མཐའ་སུས་ཀྱང་མི་རྟོགས་པའོ། །སྐུ་གསུང་ཐུགས་རྣམ་པ་ཐམས་
ཅད་པ་ནི་གང་ལ་གང་འདུལ་གྱི་སྐུར་སྟོན་པ་དང། སོ་སོའི་སྐད་དུ་ཆོས་སྟོན་པ་དང། ཡེ་ཤེས་སྐད་ཅིག་མ་གཅིག་གིས་ཤེས་བྱ་ཐམས་ཅད་མཁྱེན་པ་རྣམས་སོ། །རང་གཞན་གྱི་དོན་གཉིས་ལྷུན་གྱིས་གྲུབ་པས་ན་རྒྱན་དང། འཕྲིན་
ལས་རྒྱུན་མི་འཆད་པས་ན་འཁོར་ལོ་སྟེ། མདོར་ན་གསང་གསུམ་གྱི་འཕྲིན་ལས་རྒྱ་ཆེ་བ་དང་ལྷུན་གྱིས་གྲུབ་པ་དང་རྒྱུན་མི་འཆད་པའོ། །སྒྱུ་འཕྲུལ་གྱི་དྲ་བ་ནི་བཀོད་པ་སྟེ་གང་ལ་གང་འདུལ་གྱི་བཀོད་པ་དང། འཇོ་སྒེག་ནི་རྩེ་འཇོ་སྟེ་
བཀོད་པ་དེ་རྣམས་སྟོན་པ་ན་བྱིས་པའི་རྩེ་འཇོ་བཞིན་དུ་མཛད་པ་ལས་བདག་ཅག་རྣམས་ལ་ཐ་མལ་བའི་ཚུལ་གྱིས་འགྲོ་བ་རྣམས་སྨིན་གྲོལ་ལ་འགོད་པའི་དོན་མཛད་པ་སྟེ་འདུས་པའི་རྩ་རྒྱུད་ལས། ཕྱི་རུ་ཉན་ཐོས་སྤྱོད་པ་སྐྱོང། །
ནང་ནི་འདུས་པའི་དོན་ལ་དགའ། །ཞེས་གསུངས་པ་ལྟར་ཕྱིའི་ལུས་ངག་གི་སྤྱོད་ཚུལ་འདུལ་བ་ལྟར་དང། ནང་སེམས་ཀྱི་སྒོམ་པ་བྱང་སེམས། གསང་བ་སྔགས་བླ་མེད་ཀྱི་རྣལ་འབྱོར་དང་ལྡན་པ་ནི་སེམས་དཔའ་གསུམ་
གྱིས་ལམ་གྱི་གནད་དེ་ལྟར་སྟོན་པར་མངོན་ནོ། །གཉིས་པ་ནང་གི་ཡོན་ཏན་དྲན་ཚུལ་ནི། ཁྱོད་ཀྱི་ཕུང་ཁམས། ཞེས་སོགས་གཅིག་སྟེ། བླ་མ་ཁྱོད་ཀྱི་ཕུང་ཁམས་ལ་སོགས་པ་རྣམས་ནི་བདེ་གཤེགས་རིགས་ལྔ་ལ་སོགས་

[030A]༄༅། །པ་སྔར་ལུས་དཀྱིལ་གྱི་སྐབས་སུ་བཤད་པ་ལྟར་ཏེ་མདོར་ན་དཀོན་མཆོག་གསུམ་འདུས་པའི་བདག་ཉིད་དོ་སྙམ་དུ་བསམ་མོ། །གསུམ་པ་གསང་བའི་ཡོན་ཏན་དྲན་ཚུལ་ནི། ཀུན་མཁྱེན་ཡེ་ཤེས་
ཞེས་སོགས་གཅིག་སྟེ། རྣམ་པ་ཐམས་ཅད་མཁྱེན་པའི་ཡེ་ཤེས་ཆོས་སྐུ་དེ་ཉིད་ཀྱི་རྣམ་རོལ་ལམ་སྤྲུལ་པ་རྒྱུད་སྡེ་བཞིའི་དཀྱིལ་འཁོར་བྱེ་བ་ལ་སོགས་པ་མཐའ་ཡས་པའི་བདག་ཉིད་དང། རིགས་བརྒྱའི་ཁྱབ་བདག་ཅེས་པའི་
དོན་ནི། གསང་འདུས་ལྷ་སོ་གཉིས་ཀྱི་ཁྲོ་བཅུ་དང་བྱམས་པ་ཀུན་བཟང་བཅས་ཕུད་པའི་ལྷག་མ་ཉི་ཤུ་པོ་ལ་རྣམ་སྣང་གི་རྣམ་སྣང། རྣམ་སྣང་གི་མི་བསྐྱོད་པ། རྣམ་སྣང་གི་རིན་འབྱུང། རྣམ་སྣང་གི་འོད་དཔག་མེད། རྣམ་
སྣང་གི་དོན་གྲུབ། རྣམ་སྣང་གི་སྤྱན་མ་སོགས་ལྷ་རེ་རེ་ལས་དབྱེ་བས་དམ་པ་རིགས་བརྒྱ། དེ་ཐམས་ཅད་རིགས་ལྔར་བསྡུས་པས་དེ་ཉིད་རིགས་ལྔ། ལྔ་པོ་དེའི་རིན་འབྱུང་རྣམས་སྣང་དང་དོན་གྲུབ་འོད་དཔག་མེད་དུ་བསྡུས་པས་
གསང་བ་རིགས་གསུམ། དེ་ཡང་རྣམ་སྣང་རྡོ་རྗེ་འཆང་གི་སྐུ་དང་འོད་དཔག་མེད་གསུངས་སུ་བསྡུས་པ་གསང་ཆེན་རིགས་གཅིག་སྟེ། དེ་ལྟར་རྡོ་རྗེ་འཆང་གིས་རིགས་བརྒྱ་ལ་སོགས་པར་ཁྱབ་པས་ན་ཁྱབ་བདག་དང། ཨང་དང་
པོར་འོག་མིན་དུ་སངས་རྒྱས་པ་སྐུ་ཐུགས་ཟུང་གཅིག་ཏུ་གྱུར་པའི་མགོན་པོ་ཁྱོད་ལ་གསོལ་བ་འདེབས། ཞེས་སོ། །བཞི་པ་དེ་ཁོ་ན་ཉིད་ཀྱི་ཡོན་ཏན་དྲན་ཚུལ་ནི། སྒྲིབ་མེད་ལྷན་སྐྱེས། ཞེས་སོགས་གཅིག་སྟེ། སྒྲིབ་གཉིས་

[030B] བརྟན་གཡོ་ཐམས་ཅད་ལ་ཁྱབ་པས་ཀུན་གྱི་བདག་ཉིད་ཅན་
དང་པོར་གང་ནས་ཀྱང་མ་སྐྱེས་པས་ཐོག་མའི་མཐའ་དང་བྲལ་ཞིང། མ་སྐྱེས་པ་ལ་འགག་རྒྱུ་མེད་པས་མཐའ་མའི་མཐའ་དང་བྲལ་ལ། དེ་བཞིན་དུ་སྐྱེ་འགག་མེད་པ་ལ་བར་དུ་གནས་པའང་མེད་པའི་ཡུལ་སྟོང་པ་ཉིད་ངེས་པའི་
བདེ་སྟོང་དབྱེར་མེད་པ་དེ་ནི་ཐོག་མཐའ་བར་གསུམ་ཀུན་ཏུ་བཟང་བ་ཤ་སྟག་ཡིན་པས་དོན་དམ་པའི་བྱང་ཆུབ་ཀྱི་སེམས་ཁྱོད་ནི་ངེས་དོན་གྱི་བླ་མ་སྟེ། དང་པོར་གང་ཟག་བླ་མར་འཆར། །བར་དུ་སྣང་བ་བླ་མར་འཆར། །ཐ་མར་
བདེ་སྟོང་བླ་མར་འཆར། །ཞེས་གསུངས་པ་ལྟར་ཏེ་བླ་མ་དང་ཡོངས་འཛིན་དོན་གཅིག་པས་བདེ་བ་ཆེན་པོས་ཞི་བའི་མཐའ་ལས་འཛིན་ཅིང། སྟོང་པ་ཉིད་ཀྱིས་སྲིད་པའི་མཐའ་ལས་འཛིན་པ་ཁྱོད་ལ་གསོལ་བ་འདེབས། ཞེས་
པའོ། ༑ལྔ་པ་ཕུར་ཚུགས་སུ་གསོལ་བ་གདབ་པ་ནི། ཁྱོད་ནི་བླ་མ། ཞེས་སོགས་གཅིག་སྟེ། གསོལ་བ་འདེབས་ཡུལ་ཚོགས་ཞིང་སྤྱི་ལ་མི་འདེབས་པར་གཙོ་བོ་སེམས་དཔའ་གསུམ་བརྩེགས་ཅན་ལ་འདེབས་པ་ཡིན་པས་
གཙོ་བོའི་ཞབས་ལ་ལག་པས་ཚིར་གྱིས་འཇུས་ཤིང་སྤྱི་བོར་རེག་པར་བསམ་ལ་གདུང་ཤུགས་དྲག་པོས་བློ་རྩེ་གཅིག་བསྒྲིལ་གྱིས་གསོལ་བ་གདབ་པར་བྱའོ། །ཚིག་དོན་གཞན་རྣམས་གོ་སླ་ཞིང་ཕྱི་མའི་མཐར་ཡང་ཞེས་པའི་

[031A]༄༅། །དོན་དུས་དེང་སྟེ་དེ་རིང་ནས་བཟུང་སྟེ་འཆི་ཁ་དང། བར་དོ། སྐྱེ་བ་ཕྱི་མ་རྣམས་དང་ཕྱི་མའི་མཐའ་མ་ནི་སངས་རྒྱ་ཁ་མ་ཡིན་པས་དེའི་སྐབས་སུའང་ཐུགས་རྗེའི་ལྕགས་ཀྱུས་བཟུང་ནས། བླ་མ་ཀུན་འདུས་
ཁྱོད་ཀྱིས་སྲིད་པ་དང་ཞི་བའི་འཇིགས་པ་ལས་སྒྲོལ་ཅིག་ཡི་དམ་ཀུན་འདུས་ཀྱི་ངོ་བོ་ཁྱོད་ཀྱིས་མཆོག་དང་ཐུན་མོང་གི་དངོས་གྲུབ་ཐམས་ཅད་སྩོལ་ཅིག་མཁའ་འགྲོ་ཀུན་འདུས་ཁྱོད་ཀྱིས་ལམ་དུས་སུའང་ལས་ཀྱི་ཕྱག་
རྒྱལ་སོགས་པ་གཏན་གྱི་བདེ་བ་བྱང་ཆུབ་སྒྲུབ་པའི་གྲོགས་མཛོད་ཅིག་ཆོས་སྐྱོང་ཀུན་འདུས་ཁྱོད་ཀྱིས་བྱང་ཆུབ་སྒྲུབ་པ་ལ་གདོན་བགེགས་དང་ས་ཆུ་མེ་རླུང་ལ་སོགས་པའི་གནོད་པ་ཕྱིའི་བར་ཆད་དང། རླུང་མཁྲིས་བད་ཀན་སོགས་
ལུས་ཀྱི་ནད་དང་སེམས་ཀྱི་སྡུག་བསྔལ་སོགས་ནང་གི་བར་ཆད་དང། རང་རྒྱུད་ཀྱི་ཉོན་མོངས་ཤུགས་དྲག་པོ་སོགས་གསང་བའི་བར་ཆད་དེ་ཕྱི་ནང་གསང་བའི་བར་གཅོད་ཐམས་ཅད་སྲུངས་ཤིག་ཅེས་རང་ལ་ཡིད་ཆེས་ཀྱི་ངེས་པ་
མ་རྙེད་པར་རམ་མ་མཐའ་ལན་གསུམ་གྱི་བར་བརྗོད་དོ། །བཞི་པ་བྱིན་རླབས་ཞུ་བ་ལ་གཉིས། དབང་བཞི་བྱིན་རླབས་ཀྱི་ཚུལ་དུ་ཞུ་བ་དང། ལམ་གྱི་རིམ་པའི་ཉམས་རྟོགས་ཀྱི་བྱིན་རླབས་ཞུ་བའོ། །དང་པོ་ནི། དེ་ལྟར་
ལན་གསུམ། ཞེས་པ་ནས། རླབས་པར་གྱུར། ཅེས་པའི་བར་ཏེ། དེ་ལྟར་ཕུར་ཚུགས་སུ་ལན་གསུམ་གྱི་བར་གསོལ་བ་བཏབ་པས། བླ་མ་གཙོ་བོའི་སྐུའི་གནས་སྤྱི་བོའི་ཨོཾ་ཡིག་གསུང་གི་གནས་མགྲིན་པའི་ཨཱ་

[031B] ཐུགས་ཀྱི་གནས་ཐུགས་ཀའི་ཧཱུཾ་ཡིག་རྣམས་ལས་བདུད་རྩི་འོད་ཟེར་དང་བཅས་པ་དཀར་དམར་མཐིང་ག་གསུམ་རིམ་པ་བཞིན་བྱུང་བ་རང་གི་གནས་གསུམ་དུ་རིམ་བཞིན་ཏེ་ཐོག་མར་བདུད་རྩི་དཀར་པོ་སྤྱི་བོར་ཐིམ་
པས་བུམ་པའི་དབང་ཐོབ། སྲོག་གཅོད་ལ་སོགས་པའི་ལུས་ཀྱི་སྒྲིབ་པ་དག་ལམ་བསྐྱེད་རིམ་སྒོམ་པ་ལ་དབང། འབྲས་བུ་སྤྲུལ་སྐུ་འགྲུབ་པའི་ནུས་པ་བཞག་བདུད་རྩི་དམར་པོ་མགྲིན་པར་ཐིམ་པས་གསང་བའི་
དབང་ཐོབ། རྫུན་ཕྲ་མ་སོགས་ངག་གི་སྒྲིབ་པ་དག་བདག་བྱིན་རླབས་སྒྱུ་མའི་རྫོགས་རིམ་སྒོམ་པ་ལ་དབང། འབྲས་བུ་ལོངས་སྐུ་འགྲུབ་པའི་ནུས་པ་བཞག་བདུད་རྩི་མཐིང་ག་སྙིང་གར་ཐིམ་པས་ཤེས་རབ་ཡེ་ཤེས་
ཀྱི་དབང་ཐོབ། བརྣབ་སེམས་ལ་སོགས་པ་ཡིད་ཀྱི་སྒྲིབ་པ་དག་དོན་དམ་འོད་གསལ་སྒོམ་པ་ལ་དབང། འབྲས་བུ་ཆོས་སྐུ་འགྲུབ་པའི་ནུས་པ་བཞག་བླ་མའི་གནས་གསུམ་ག་ལས་བདུད་རྩི་འོད་ཟེར་དང་བཅས་པ་ཅིག་
ཅར་བྱུང་བ་རང་གི་གནས་གསུམ་དུ་ཅིག་ཅར་ཐིམ་པས་ཚིག་དབང་རིན་པོ་ཆེ་ཐོབ། ལུས་ངག་ཡིད་གསུམ་གྱི་སྒྲིབ་པའི་བག་ཆགས་ཐམས་ཅད་སྦྱངས། ཟུང་འཇུག་རྡོ་རྗེ་འཆང་གི་གོ་འཕང་ཐོབ་པའི་ནུས་པ་བཞག་གོ་
སླར་ཡང་གཙོ་བོ་ལས་རང་འདྲ་གཉིས་པ་ཞིག་མཆེད་ནས་རང་འཇིགས་བྱེད་དུ་གསལ་བ་ལ་ཐིམ་པས་བྱིན་གྱིས་རླབས་པར་བསམ་ལ་ཐུགས་ཀར་ཟླ་གདན་ལ་ཧཱུཾ་ཡིག་གི་མཐར་བཟླས་སྔགས་རྣམས་ཕྱི་ནས་རིམ་

[032A]༄༅། །བཞིན་གཡས་སྐོར་དུ་བཀོད་ལ་བླ་མའི་མཚན་སྔགས་དམར་སེར་དང། མུ་ནེ་མུ་ནེ་སེར་པོ། བཛྲ་དྷཱ་ར་སྔོན་པོ། འབྲུ་གསུམ་དཀར་དམར་མཐིང་ག་བཅས་ཅི་འགྲུབ་བཟླ་བའི་མ་བཟླས་ཀྱང་ཆད་པའི་
ཉེས་པ་མེད་དོ། །འདིར་ཟབ་པ་ལས་ཀྱང་ཆེས་ཟབ་པ་སྙན་བརྒྱུད་ཀྱི་མན་ངག་སྒྱུ་ལུས་ནང་ལྡང་གི་ཉམས་ལེན་ཡང་བྱ་སྟེ་བཤེས་གཉེན་དམ་པའི་ཞལ་ལས་ཤེས་པར་བྱ་བ་ལས་འདིར་བྲི་བར་བྱ་བའི་འོས་མ་
ལགས་སོ། །གཉིས་པ་ལམ་གྱི་རིམ་པའི་ཉམས་རྟོགས་ཀྱི་བྱིན་རླབས་ཞུ་བ་ལ་བཞི། ལམ་གྱི་རྩ་བ་བཤེས་གཉེན་བསྟེན་ཚུལ། བསྟེན་ནས་བློ་ཇི་ལྟར་སྦྱོང་ཚུལ། སྦྱངས་ཀྱང་ལམ་སྣ་མ་ཟིན་ན་འཕོ་བ་བྱ་ཚུལ་
དོན་བསྡུས་ཏེ་སྲས་དང་འཁོར་གྱི་གཙོ་བོར་སྨོན་པའོ། །དང་པོ་ནི། ཞིང་མཆོག་དམ་པ། ཞེས་སོགས་ཤླཽ་ཀ་གཅིག་སྟེ། ཚིག་རྐང་དང་པོས་ཚོགས་ཞིང་གསལ་གདབ་པ། མཆོད་ཅིང་ཞེས་པས་ཡན་ལག་བདུན་པ་
འབུལ་བ། གུས་པས་གསོལ་བ་བཏབ་ཅེས་པས་ཕན་ཡོན་དང་ཉེས་དམིགས་དྲན་པ་སོགས་ཀྱི་སྒོ་ནས་གསོལ་བ་གདབ་པ། ཚིག་རྐང་ཐ་མ་གཉིས་ཀྱིས་བྱིན་རླབས་ཞུ་བ་བསྟན་པས་ལམ་དངོས་གཞིའི་གནད་རྣམས་
ཚང་ཞིང། འཇིག་རྟེན་གྱི་ཞིང་ལས་འབྲུ་ཙམ་ཞིག་སྐྱེ་ལ། བླ་མ་ལས་ནི་དགོས་འདོད་ཐམས་ཅད་འབྱུང་བས་ན་ཞིང་མཆོག་དང། ས་བོན་ཀྱང་དུས་བཞི་ལ་མ་ལྟོས་པར་དུས་རྟག་ཏུ་བཏབ་ཆོག་པས་དམ་པའོ། །

[032B]
རློབས་ཤིག་ཅེས་པ་སྟེ། བསམ་སྦྱོར་གཉིས་ཀྱིས་ཇི་ལྟར་བསྟེན་ཚུལ་དང། འདི་རྣམས་ཀྱི་དོན་ཚན་རེ་རེའི་སྐབས་སུ་ཚོགས་ཞིང་སྤྱི་དང་ཁྱད་པར་གཙོ་བོ་ལས་བདུད་རྩི་སྣ་ལྔ་འོད་ཟེར་དང་བཅས་པ་བབས་པ་རང་གཞན་
ཐམས་ཅད་ལ་ཞུགས་པས་སྤྱི་དང་བྱེ་བྲག་གི་སྡིག་སྒྲིབ་སྦྱོང་ཞིང་ཡོན་ཏན་རྒྱས་པར་བསམ་པ་སོགས་ཞིབ་པར་ལམ་རིམ་གྱི་སྐབས་བཞིན་བྱ་སྟེ་ཡི་གེའི་ཁུར་གྱིས་འཇིགས་པ་ལགས་སོ། །གཉིས་པ་བསྟེན་ནས་བློ་ཇི་
ལྟར་སྦྱོང་ཚུལ་ལ་གཉིས། ཕར་ཕྱིན་ཐེག་པའི་ལམ་ལ་བློ་སྦྱོང་ཚུལ་དང། རྡོ་རྗེ་ཐེག་པའི་ལམ་ལ་བློ་སྦྱོང་ཚུལ་ལོ། །དང་པོ་ལ་གསུམ། སྐྱེས་བུ་ཆུང་ངུ་དང་མཐུན་མོང་བའི་ལམ་ལ་བློ་སྦྱོང་ཚུལ། སྐྱེས་བུ་འབྲིང་དང་
མཐུན་མོང་བའི་ལམ་ལ་བློ་སྦྱོང་ཚུལ། སྐྱེས་བུ་ཆེན་པོའི་ལམ་ལ་བློ་སྦྱོང་ཚུལ་ལོ། །དང་པོ་ལ་གཉིས། འཇིག་རྟེན་ཕྱི་མ་དོན་གཉེར་གྱི་བློ་བསྐྱེད་པ་དང། འཇིག་རྟེན་ཕྱི་མར་བདེ་བའི་ཐབས་བསྟན་པའོ། །དང་པོ་ནི་
ལན་གཅིག་ཙམ་ཞིག་ཅེས་སོགས་གཅིག་སྟེ། ཕྱི་མ་དོན་གཉེར་གྱི་བློ་བསྐྱེད་པ་དང་ཚེ་འདིའི་སྣང་ཤས་ལྡོག་པ་དོན་གཅིག་ཅིང། དེའི་ཚུལ་ལ་ལུགས་གཉིས་ལས་འདི་ལམ་གྱི་གཙོ་བོ་གསུམ་དང་མཐུན་པར་དལ་འབྱོར་
[033A]༄༅། །དང་མི་རྟག་པ་ཟུང་འབྲེལ་གྱིས་བསྒྲུབ་པའོ། །ཚིག་རྐང་དང་པོས་དལ་འབྱོར་གྱི་ངོ་བོ་ངོས་བཟུང་ཞིང་དོན་ཆེ་བ། རྙེད་དཀའ་ཞེས་པས་རྒྱུ་འབྲས་ཀྱི་སྒོ་ནས་རྙེད་དཀའ་འཚུལ།
རྒྱས་པར་ན་རྩ་བ་གསུམ། རྒྱུ་མཚན་དགུ། ཐག་བཅད་པ་གསུམ་སྟེ་མི་རྟག་པ་དགུ་ཕྲུགས་ཀྱིས་འཆི་བ་མི་རྟག་པ་དྲན་ནས་རྒྱུ་མཚན་དེའི་ཕྱིར་ཚེ་འདིའི་བྱ་བ་ནི་ཁྱི་འཐོམ་ཐང་ལ་འཁྱམ་པའམ་བྱིས་པས་བྱེ་མའི་མཁར་
ལས་དང་མཚུངས་པར་དོན་མེད་པའི་བྱ་བ་ངན་པས་མི་གཡེང་པར། དོན་ལྡན་གྱི་བྱ་བ་སངས་རྒྱས་ཀྱི་གོ་འཕང་སྒྲུབ་པས་དལ་འབྱོར་ལ་སྙིང་པོ་ལོན་པར་བྱིན་གྱིས་རློབས་ཤིག་ཅེས་པའོ། །གཉིས་པ་འཇིག་
རྟེན་ཕྱི་མར་བདེ་བའི་ཐབས་བསྟན་པ་ནི། ངན་སོང་སྡུག་བསྔལ། ཞེས་སོགས་གཅིག་སྟེ། ཚིག་རྐང་དང་པོས་ངན་འགྲོའི་སྡུག་བསྔལ་བསམ་པ། གཉིས་པས་སྐྱབས་སུ་འགྲོ་བ། གསུམ་པས་ལས་འབྲས་
ལ་ཡིད་ཆེས་ཀྱི་དད་པ་བསྐྱེད་པ་སྟོན་པ་སྟེ། མགོན་པོ་ཀླུ་སྒྲུབ་ཀྱིས། རབ་ཏུ་ཚ་ཞིང་གྲང་བ་ཡི། །དམྱལ་བ་ཉི་མ་གཅིག་བཞིན་དྲན། བཀྲེས་སྐོམ་དག་གིས་རིང་པ་ཡི། །ཡི་དྭགས་དག་ཀྱང་དྲན་པར་བྱ། །རྨོགས་
པའི་སྡུག་བསྔལ་རབ་མང་བའི། །བྱོལ་སོང་བལྟ་ཞིང་དྲན་པར་བྱ། །ཞེས་གསུངས་པ་ལྟར། ངན་འགྲོའི་སྡུག་བསྔལ་ཉིན་རེ་བཞིན་དྲན་པར་བྱས་ཏེ་དེ་ལྟ་བུའི་སྡུག་བསྔལ་བཟོད་གླགས་མི་འདུག་པས་འཇིགས་

[033B] སྐྱབས་གནས་ཀྱང་བླ་མ་དཀོན་མཆོག་གསུམ་ལས་ལྷག་པའི་སྐྱབས་གཞན་སུའང་མེད་པས་དུས་ད་ནས་
སངས་རྒྱས་མ་ཐོབ་ཀྱི་བར་དུ་ལེགས་ཉེས་ཅི་བྱུང་ཡང་སྙིང་ཁོངས་རུས་པའི་གཏིང་ནས་སྐྱབས་སུ་འགྲོ་ཞིང། དེ་ཡང་སངས་རྒྱས་ནི་སྐྱབས་སྟོན་པ་པོ་སྟེ་དེས་བླང་དོར་རྣམས་སྟོན་ལ། ཆོས་ནི་སྐྱབས་དངོས་ཏེ་ཇི་ལྟར་བསྟན་པ་
བཞིན་ལས་རྒྱུ་འབྲས་ལ་འདོར་ལེན་ཚུལ་བཞིན་བྱེད་པ་ནི་སྐྱབས་མཐར་ཐུག་དང། དགེ་འདུན་རྣམས་ཀྱིས་ཇི་ལྟར་མཛད་པ་ལ་ཁ་མིག་ཡར་བལྟའི་ཚུལ་གྱིས་སློབ་པ་ནི་སྐྱབས་སྒྲུབ་པའི་གྲོགས་སོ། །སྡུག་བསྔལ་
མྱོང་བའི་རྒྱུ་ནི་སྡིག་པ་མི་དགེ་བ་ཡིན་པས་ད་ཕྱིན་ཆད་སྡུག་བསྔལ་གྱི་རྒྱུ་མི་དགེ་བ་ཕྲ་མོའང་སྤོང་ཞིང། བདེ་བའི་རྒྱུ་དགེ་ཚོགས་མཐའ་དག་སྒྲུབ་པ་སྟེ་ལས་རྒྱུ་འབྲས་ཀྱི་བླང་དོར་ལ་ཉམས་ལེན་སྙིང་པོར་བྱེད་ནུས་
པར་བྱིན་གྱིས་རློབས་ཤིག་ཅེས་སོ། །གཉིས་པ་སྐྱེས་བུ་འབྲིང་དང་མཐུན་མོང་བའི་ལམ་ལ་བློ་སྦྱོང་ཚུལ་ལ་གཉིས། ཐར་པ་དོན་གཉེར་གྱི་བློ་བསྐྱེད་པ་དང། ཐར་པར་འགྲོ་བའི་ལམ་ལ་སློབ་ཚུལ་ལོ། །དང་པོ་ནི་
ལས་དང་ཉོན་མོངས། ཞེས་སོགས་གཅིག་སྟེ། འཁོར་བ་འདིར་གང་དུ་གནས་ཀྱང་སྡུག་བསྔལ་གྱི་རང་བཞིན་ཅན་ཤ་སྟག་སྟེ། ངན་སོང་གསུམ་སྡུག་བསྔལ་གྱི་སྡུག་བསྔལ་གཙོ་ཆེ་བ་སྟེ་ཚོར་བ་སྡུག་བསྔལ། འདོད་ཁཾས་

[034A]༄༅། །ཀྱི་ལྷ་མི་དང་ལྷ་མ་ཡིན་ལ་འགྱུར་བའི་སྡུག་བསྔལ་གཙོ་ཆེ་བ་སྟེ་ཚོར་བ་བདེ་བ། ཁམས་གོང་མའི་ལྷ་ལ་ཁྱབ་པ་འདུ་བྱེད་ཀྱི་སྡུག་བསྔལ་ཏེ་ཚོར་བ་བཏང་སྙོམས་སོ། །སྡུག་བསྔལ་གྱི་སྡུགས་
བསྔལ་དང་འགྱུར་བའི་སྡུག་བསྔལ་ལ་འཇིགས་པ་ས་གར་ཡང་མི་ཕྱིན་པས་ཁྱབ་པ་འདུ་བྱེད་ཀྱི་སྡུག་བསྔལ་ལ་སྙིང་ནས་འཇིགས་པ་ཞིག་དགོས་པས་དེའི་ཕྱིར་འཁོར་བ་ནི་རྒྱ་མཚོ་ལྟ་བུ་དང། རང་རྒྱུད་ཀྱི་ལས་ནི་
རྦ་དང་ཉོན་མོངས་པ་ནི་ཡས་འཁྱིལ་ལ་སོགས་པའི་ཀློང་དང། དེས་བསྐྱེད་པའི་སྡུག་བསྔལ་ནི་ཆུ་སྲིན་ལ་སོགས་པའི་སྲོག་ཆགས་མ་རུངས་པ་རྣམས་ཀྱིས་གནོད་པ་དང་མཚུངས། ཟག་བཅས་ཀྱི་ལས་ཀྱིས་འཁོར་
བར་འཕེན་ཏེ། བསོད་ནམས་མ་ཡིན་པའི་ལས་ཀྱིས་ངན་འགྲོར་འཕེན་ལ། བསོད་ནམས་ཀྱི་ལས་ཀྱིས་བདེ་འགྲོར་འཕེན། མཐའ་མེད་པ་ཡང་བདེན་འཛིན་གྱི་རྣམ་རྟོག་ལ་མཐའ་མེད་པས་འཁོར་བ་མཐའ་
མེད་དེ་བདེན་འཛིན་གྲོལ་ན་འཁོར་བ་ལས་གྲོལ་ལོ། །གྲུབ་ཆེན་གླིང་རས་པས། འཁོར་བ་མཐའ་མེད་ཀྱི་གྲོང་ཁྱེར་ན། འཇིག་རྟེན་ཆོས་བརྒྱད་ཀྱི་རོ་ལངས་མཁན། །དུར་ཁྲོད་འཇིགས་སུ་རུང་བ་གཅིག་དེ་ན་
གདའ། །ཞེས་གསུངས་པ་ལྟར། འཇིགས་སུ་རུང་བའི་སྲིད་པའི་རྒྱ་མཚོ་ཆེན་ནོ་འདི་ལས་ཐར་བར་འདོད་པའི་བློ་ཤུགས་དྲག་སྐྱེ་བར་བྱིན་གྱིས་རློབས། ཞེས་སོ། །གཉིས་པ་ཐར་པར་འགྲོ་བའི་ལམ་ལ་སློབ་ཚུལ་

[034B] བཟོད་དཀའ་བཙོན་ར། ཞེས་སོགས་གཅིག་སྟེ། དེ་ལྟ་བུའི་སྡུག་བསྔལ་བཟོད་པར་དཀའ་བ་མྱོང་བའི་རྒྱུ་ནི་རང་རྒྱུད་ཀྱི་བདག་གཅེས་འཛིན་འདི་བཙོན་སྲུང་དང། འཁོར་བ་ནི་བཙོན་ར་དང་མཚུངས་པ་ལ་དེ་ལྟར་མ་ཤེས་པར་
མི་གཙང་བ་ལ་གཙང་བ། སྡུག་བསྔལ་ལ་བདེ་བ། མི་རྟག་པ་ལ་རྟག་པ། མི་བདག་པ་ལ་བདག་པོ་སྟེ་ཕྱིན་ཅི་ལོག་བཞིའི་འདུ་ཤེས་ཀྱིས་དགའ་མགུར་རྩེ་བར་བྱེད་པའི་སྐྱེད་མོས་ཚལ་ལྟར་མཐོང་བའི་བློ་སྐད་ཅིག་ཙམ་ཡང་
མི་སྐྱེ་བར། བདག་འཛིན་འཇོམས་པར་བྱེད་པ་ལ་དེ་དང་འཛིན་སྟངས་དངོས་སུ་འགལ་བའི་བདག་མེད་རྟོགས་པའི་ཤེས་རབ་ཀྱི་བསླབ་པ་དགོས་ལ། བདག་མེད་དེ་ཡང་གོ་བ་ཙམ་གྱི་མིས་ཆོག་པར་ཡུན་རིང་དུ་གནས་ནུས་
པ་ཞིག་དགོས། དེ་ལ་ཞི་གནས་ཤིན་ཏུ་བརྟན་པའི་ཏིང་ངེ་འཛིན་གྱི་བསླབ་པ་སྔོན་དུ་འགྲོ་དགོས། དེ་ལ་སེམས་གཡེང་བ་ཕྲ་མོ་འགོག་པ་ལ་དེའི་སྔོན་དུ་རྣམ་རྟོག་རགས་པ་ནས་དགག་དགོས་པས་དེ་འགོག་བྱེད་ཚུལ་ཁྲིམས་
ཀྱི་བསླབ་པ་ལ་སློབ་དགོས་པ་ཡིན་པས་ན་བསླབ་པ་གསུམ་གྱི་འཕགས་ནོར་གྱི་བང་མཛོད་བདག་གིར་བཟུང་སྟེ། འཁོར་བའི་བཙོན་ར་ལས་ཐར་ཅིང་ཉོན་མོངས་པའི་གཡུལ་ལས་རྒྱལ་བའི་རྟགས་མཚན་ཆོས་གོས་ངུར་
སྨིག་ལུས་ལ་གྱོན་ནས། ངག་སྡེ་སྣོད་གསུམ་དང་ཡིད་བསླབ་པ་གསུམ་དང་ལྡན་པར་བྱེད་པ་ནི་འཛིན་པ་སྟེ་དེ་ལྟར་བྱིན་གྱིས་རློབས། ཞེས་སོ། །གསུམ་པ་སྐྱེས་བུ་ཆེན་པོའི་ལམ་ལ་སློབ་ཚུལ་ལ་གཉིས། བྱང་ཆུབ་

[035A]༄༅། །ཏུ་སེམས་བསྐྱེད་ཚུལ་དང། སེམས་བསྐྱེད་ནས་སྤྱོད་པ་ལ་སློབ་ཚུལ་ལོ། །དང་པོ་ལ་གཉིས། སེམས་བསྐྱེད་ཀྱི་རྒྱུ་ལ་སློབ་ཚུལ་དང། སེམས་བསྐྱེད་དངོས་ལ་སློབ་ཚུལ་ལོ། །དང་པོ་ལ་
གསུམ། ལམ་གྱི་རྩ་བ་སྙིང་རྗེ་ཆེན་པོ་བསྐྱེད་ཚུལ། བདག་གཞན་མཉམ་རྗེ་བསྒོམ་ཚུལ། བློ་སྦྱོང་གི་དོན་ཚན་ལྷག་མ་བསྟན་པའོ། །དང་པོ་ནི། ཉམ་ཐག་འགྲོ་བ། ཞེས་སོགས་གཅིག་སྟེ། བྱང་ཆུབ་ཏུ་སེམས་བསྐྱེད་
པ་ལ་ལྷག་བསམ་སྔོན་དུ་འགྲོ་དགོས། དེ་ལ་སྙིང་རྗེ་ཆེན་པོ། དེ་ལ་ཡིད་འོང་གི་བྱམས་པ་སྔོན་དུ་འགྲོ་དགོས་པ་སྟེ་དེ་རྣམས་ལ་ཤིང་རྟ་ཆེན་པོ་ཐམས་ཅད་དགོངས་པ་མཐུན་ལ། ཡིད་འོང་གི་བྱམས་པ་དེ་ཐབས་གང་གིས་
སྒྲུབ་པའི་ཚུལ་ལ་ཤིང་རྟའི་བཞེད་སྲོལ་གཉིས་ཏེ། ཤེར་ཕྱིན་གྱི་མདོའི་རྗེས་སུ་འབྲངས་ནས་དཔལ་ལྡན་ཟླ་བ་གྲགས་པ་ལ་སོགས་པ་མར་ཤེས་དྲིན་དྲན་དྲིན་བཟོ་རྣམས་སྔོན་དུ་སོང་ནས་ཡིད་འོང་གི་བྱམས་པ་བསྐྱེད་པར་
མཛད། མདོ་ཕལ་པོ་ཆེའི་རྗེས་སུ་འབྲངས་ནས་དཔལ་ཞི་བ་ལྷ་ལ་སོགས་པ་བདག་གཞན་གཅེས་འཛིན་གྱི་སྐྱོན་ཡོན་བསམ་པའི་སྒོ་ནས་བསྐྱེད་པར་མཛད་པའི་དོན་གཞུང་འདི་ཉིད་དུ་གཉིས་ཀ་འདོམས་པར་མཛད་པས་
སྐབས་འདི་ཉིད་དང་པོའི་དོན་ཏེ། ཉམ་ཐག་འགྲོ་བ་འདི་ཀུན་ཞེས་པས་སེམས་ཅན་ཐམས་ཅད་ཉམ་ཐག་པར་མཚུངས་པས་བཏང་སྙོམས། བདག་གི་མ་ཞེས་པས་མར་ཤེས། ཡང་ཡང་དྲིན་གྱིས་བསྐྱངས་པའི་ཚུལ་

[035B] ཞེས་པས་དྲིན་དྲན་ནས་དྲིན་བཟོ་ཤུགས་ལ་བསྟན། སྡུག་པའི་བུ་ལ་ཞེས་པས་ཡིད་འོང་གི་བྱམས་པ། བརྩེ་བའི་མ་ཞེས་སོགས་ཀྱིས་སྙིང་རྗེ་ཆེན་པོ་བསྐྱེད་པ་སྟེ་འདིར་སྙིང་རྗེ་ལ་རྩོལ་འདོན་བྱེད་པ་དང་བཅོས་
མིན་ཞེས་པས་སྙིང་རྗེ་སྐྱེས་པའི་ཚད་བསྟན་པའོ། །གཉིས་པ་བདག་གཞན་མཉམ་པ་རྗེ་བསྒོམ་ཚུལ་ལ་གསུམ། བདག་གཞན་མཉམ་པ་བསྒོམ་ཚུལ། བདག་གཞན་བརྗེ་བ་བསྒོམ་ཚུལ། གཏོང་ལེན་བྱ་ཚུལ་ལོ། །དང་པོ་ནི་
སྡུག་བསྔལ་ཕྲ་མོ། ཞེས་སོགས་གཅིག་སྟེ། རང་ཉིད་ནི་སྡུག་བསྔལ་ཕྲ་མོ་ཙམ་ཡང་མི་བཟོད་པས་མི་འདོད་ཅིང་འཁོར་བའི་བདེ་བ་ཇི་ཙམ་ལ་ལོངས་སྤྱད་ཀྱང་ངོམས་པའི་མཐའ་ཆོག་ཤེས་མེད་པར་ད་དུང་བདེ་བ་ལ་སྤྱོད་འདོད་
ངམ་ངམ་ཤུགས་ཀྱིས་ཡོད་པ་དེ་བཞིན་དུ་གཞན་སེམས་ཅན་ཐམས་ཅད་ཀྱང་འདོད་པས་འདོད་ལུགས་ཁྱད་པར་མེད་ལ། རྒྱུ་མཚན་དེའི་ཕྱིར་གཞན་གྱི་དགའ་བདེ་ལ་རང་ཉིད་མི་བཟོད་པའི་ཕྲག་དོག་མེད་པར་མ་ཟད་ཡི་རང་བའི་
དགའ་བ་སྐྱེ་བར་བྱིན་གྱིས་རློབས་ཤིག་སྟེ་འདིར་བདེ་བ་དང་ལྡན་འདོད་ཀྱི་བྱམས་པ་ཆེན་པོ་ལ་རྩོལ་འདོན་མཛད་དོ། །གཉིས་པ་བདག་གཞན་བརྗེ་བ་བསྒོམ་ཚུལ་ལ་བཞི། བདག་གཅེས་འཛིན་གྱི་སྐྱོན། གཞན་གཅེས་འཛིན་
གྱི་ཡོན་ཏན། སྐྱོན་ཡོན་གྱི་དོན་བསྡུ་བ། བདག་གཞན་བརྗེ་བ་དངོས་སོ། །དང་པོ་ནི། རང་ཉིད་གཅེས་པར། ཞེས་སོགས་གཅིག་སྟེ། ཐོག་མ་མེད་པ་ནས་རང་གཅེས་པར་བཟུང་བ་ལ་བརྟེན་ནས་མི་འདོད་བཞིན་དུ་སྡུག་བསྔལ་

[036A]༄༅། །སྣ་ཚོགས་མྱོང་བ་འདི་བྱུང་བས་ན་རང་གཅེས་འཛིན་འདི་གཅོང་ནད་དྲག་པོ་དང་འདྲ་ལ། དེ་ལྟ་བུའི་གཅོད་ནད་ཀྱིས་ཟིན་པའི་ལེ་ལན་ཏེ་ལེ་ཁག་གམ་ལན་རྩ་བདས་པ་སྟེ་དེད་པས་རང་གཅེས་འཛིན་
འདི་ཡིན་པར་ཤེས་པར་བྱ་སྟེ་བདག་འཛིན་ནི་དོན་དམ་བྱང་སེམས་ཀྱི་འགལ་མཐའ་དང། གཅེས་འཛིན་ནི་ཀུན་རྫོབ་བྱང་སེམས་ཀྱི་འགལ་མཐའ་ཡིན་པས་བདག་འཛིན་དང་གཅེས་འཛིན་འདི་ལ་བློས་མཐའ་གཅིག་
ཏུ་མི་མཐུན་པར་བལྟས་ཏེ་འཁོན་དུ་བཟུང་ནས་གདོན་ཆེན་པོ་དང་འདྲ་བ་འདི་སྐྱེས་མ་ཐག་འབུར་འཇོམས་སུ་བཏང་ནས་ནམ་ཡང་ལྡང་བ་མེད་པར་བྱེད་ནུས་པར་བྱིན་གྱིས་རློབས། ཞེས་སོ། །གཉིས་པ་གཞན་གཅེས་
འཛིན་གྱི་ཡོན་ཏན་བསམ་པ་ནི། མ་རྣམས་གཅེས་བཟུང། ཞེས་སོགས་གཅིག་སྟེ། མགོན་པོ་ཞི་བ་ལྷས། སེམས་ཅན་རྣམས་དང་རྒྱལ་བ་ལས། །སངས་རྒྱས་ཆོས་འགྲུབ་འདྲ་བ་ལ། །རྒྱལ་ལ་གུས་བྱེད་དེ་
བཞིན་དུ། །སེམས་ཅན་ལ་མིན་ཅི་ཡི་ཚུལ། །ཞེས་གསུངས་པ་ལྟར། རང་ཉིད་སངས་རྒྱས་སྒྲུབ་པ་ལ་རྒྱལ་བ་དང་སེམས་ཅན་གཉིས་བཀའ་དྲིན་འདྲ་བ་ལ། སངས་རྒྱས་ལ་དད་གུས་བྱེད་པ་བཞིན་དུ་སེམས་ཅན་
ལའང་མི་བྱེད་པ་རྒྱུ་མཚན་མེད་པས་སོ། །དེས་ན་རང་ཉིད་ཡལ་བར་དོར་ཏེ་ཐོག་མ་མེད་པ་ནས་དྲིན་གྱིས་བསྐྱངས་པའི་མ་རྣམས་གཅེས་པར་འཛིན་པ་ནི་འཁོར་འདས་ཀྱི་ཡོན་ཏན་ཐམས་ཅད་ཀྱི་འབྱུང་གནས་ཡིན་

[036B] ཞེས་སོ། །གསུམ་པ་སྐྱོན་ཡོན་གྱི་དོན་བསྡུ་བ་ནི། མདོར་ན་བྱིས་པ། ཞེས་
སོགས་གཅིག་སྟེ། མདོར་བསྡུ་ན་མང་པོ་སྨོས་ཅི་དགོས། བྱིས་པ་སོ་སོ་སྐྱེ་བོ་རྣམས་ཐོག་མ་མེད་པ་ནས་རང་དོན་ཁོ་ན་དང། ཐུབ་པའི་དབང་པོས་གཞན་དོན་ཁོ་ན་མཛད་པས་རང་དོན་གྱི་ངོས་ནས་རང་ཅག་ལྷག་པ་དང་
གཞན་དོན་གྱི་ངོས་ནས་ཐུབ་དབང་ལྷག་པ་ཡོད་རིགས་པ་ལ་རང་རེས་རང་གཞན་གྱི་དོན་གང་ཡང་མ་གྲུབ་པར་མ་ཟད་སྡུག་བསྔལ་མི་ཟད་པ་སྣ་ཚོགས་མྱོང་བཞིན་པ་འདིར་ཟད་ལ། །སྟོན་པ་ཐུབ་པའི་དབང་པོས་གཞན་དོན་
མཐར་ཕྱིན་པར་མ་ཟད་རང་དོན་ཡང་མཐར་ཕྱིན་པ་ཡིན་པས་བདག་གཞན་གཅེས་འཛིན་ལ་སྐྱོན་ཡོན་ཇི་ལྟར་ཡོད་པ་དེ་ཁོ་ནས་ཤེས་ནུས་པས་ན་བདག་གཞན་བརྗེ་ནུས་པར་བྱིན་གྱིས་རློབས། ཞེས་སོ། བཞི་པ་བདག་
གཞན་བརྗེ་བ་དངོས་ནི། རང་ཉིད་གཅེས་འཛིན། ཞེས་སོགས་གཅིག་སྟེ། རང་གཅེས་པར་འཛིན་པ་ན་འཁོར་བ་དང་ངན་སོང་གི་སྡུག་བསྔལ་ལ་སོགས་པ་རྒུད་པ་ཐམས་ཅད་འབྱུང་བའི་སྒོ་དང། གཞན་གཅེས་པར་འཛིན་པ་ནི་གནས་
སྐབས་དང་མཐར་ཐུག་གི་བདེ་ལེགས་སོགས་ཡོན་ཏན་ཐམས་ཅད་ཀྱི་འབྱུང་གནས་སུ་འདུག་པས། རང་གཅེས་འཛིན་མ་སྐྱེས་པ་གསར་དུ་མི་བསྐྱེད་ཅིང། སྐྱེས་ཟིན་པ་རྣམས་འབད་པས་སྤོང་བ་དང། གཞན་གཅེས་འཛིན་
[037A]༄༅། །མ་སྐྱེས་པ་གསར་དུ་བསྐྱེད་ཅིང། སྐྱེས་ཟིན་པ་རྣམས་གོང་འཕེལ་དུ་བྱས་ཏེ་བདག་གཞན་བརྗེ་ཞིང། དེ་ལྟ་བུའི་དགེ་བའི་ཆོས་རྣལ་མ་རང་རྒྱུད་ལ་འབྱོར་པའི་རྣལ་འབྱོར་ལ་ཉམས་ལེན་སྙིང་པོར་
བྱེད་ནུས་པར་བྱིན་གྱིས་རློབས། ཞེས་སོ། །གསུམ་པ་གཏོང་ལེན་བྱ་ཚུལ་ནི། དེས་ན་རྗེ་བཙུན། ཞེས་སོགས་ཚིག་རྐང་ལྔ་ཏེ། རྗེ་རྟ་ཕུག་བས་དམིགས་སྐོར་འདི་ཤིན་ཏུ་གལ་ཆེ་བའི་ཕྱིར་ཚིག་རྐང་དང་པོ་འདི་བཅུག་ཆོག་པ་
རྗེ་ཆོས་ཀྱི་རྒྱལ་མཚན་ལ་ཞུས་ནས་གནང་བ་སྟེ་རྗེས་སུ་གནང་བའི་བཀའ་ཡིན་ལ། ཉམས་ལེན་ཇི་ལྟར་བྱ་བའི་ཚུལ་ནི་རང་གི་མཐའ་སྐོར་དུ་སླར་ཡང་སེམས་ཅན་ཐམས་ཅད་གསལ་བཏབ་ལ། དེ་རྣམས་ཀྱི་རྒྱུའི་ལས་
སྡིག་པ་དང། འབྲས་བུའི་ལས་སྡུག་བསྔལ་ཐམས་ཅད་ད་ལྟ་བདག་ལ་སྨིན་པར་གསོལ་བ་བཏབ་ནས། སེམས་ཅན་རྣམས་ཀྱི་སྙིང་གར་སྡིག་སྒྲིབ་དང་སྡུག་བསྔལ་གྱི་ངོ་བོ་འོད་ནག་པོའི་རྣམ་པར་ཡོད་པ་ཐམས་
ཅད་ནག་ལྡུར་གྱིས་བྱུང་བ་རང་གི་སྙིང་གར་བདག་འཛིན་གྱི་ངོ་བོ་མར་མེའི་རྣམ་པར་གསལ་བ་ལ་ཐིམ་པས་དེ་ནག་ཐུམ་གྱིས་སོང། སེམས་ཅན་རྣམས་ཀྱི་སྡིག་སྒྲིབ་སྡུག་བསྔལ་དང་བཅས་པ་ཐམས་ཅད་དག་ནས་
སྐྱ་སངས་ཀྱིས་སོང་བར་བསམ། དེ་ནས་རང་གིས་དུས་གསུམ་དུ་བསགས་པའི་བདེ་དགེ་རྣམས་འོད་དཀར་པོའི་རྣམ་པར་སོང་ནས་སེམས་ཅན་ཐམས་ཅད་ལ་ཁྱབ་པས་དེ་རྣམས་བདེ་བ་ཕུན་སུམ་ཚོགས་པ་

[037B] །རྒྱས་པར་བྱེད་ན་ལེན་པའི་ཡུལ་ལ་བླ་མ་ནི་སངས་རྒྱས་དངོས་ཡིན་པས་བླ་མ་དང་སངས་རྒྱས་ལ་ལེན་རྒྱུ་མེད་ལ། དེ་ལས་གཞན་པ་བྱང་སེམས་ཉན་རང་གི་ཤེས་སྒྲིབ་ཕྲ་མོ་ཚུན་ཆད་ནས་དམྱལ་
བའི་བར་གྱི་སྡིག་སྒྲིབ་དང་སྡུག་བསྔལ་ཐམས་ཅད་ལེན་ཞིང། ལེན་པའི་གོ་རིམ་ལས་དང་པོ་བ་རྣམས་ཀྱིས་ཐོག་མར་རང་ཉིད་ལ་ཕྱི་དྲོ་མྱོང་འགྱུར་གྱི་སྡུག་བསྔལ་སྔ་དྲོ་བླང། དེ་ནས་ཞག་གཅིག་དང། བཅུ་དང། ཟླ་བ་དང་
ལོ་དང། འཆི་ཁ་དང། བར་དོ་དང། སྐྱེ་བ་ཕྱི་མ་སོགས་ལ་མྱོང་འགྱུར་གྱི་སྡུག་བསྔལ་རྣམས་བླང། དེ་ལ་གོམས་ན་ཚེ་འདིའི་ཕ་མ་དང། མཛའ་བཤེས་དང། བར་མའི་སེམས་ཅན་དང། དགྲ་དང། སེམས་ཅན་ཐམས་
ཅད་ཀྱི་བར་གྱི་སྡུག་བསྔལ་སོགས་རིམ་བཞིན་བླང་ངོ། །གཏོང་བའི་ཚེ་ཚོད་མ་ལ་སོགས་པའི་བཟའ་བཏུང་ཆུང་དུ་ནས་རིམ་གྱིས་སྟེར་བའི་བསམ་སྦྱོར་ཇི་བཟང་དུ་བཏང་ནས་མཐར་རང་གི་ལུས་སྲོག་ཀྱང་
གཏང་བར་བྱ་སྟེ། གོམས་ན་སླ་བར་མི་འགྱུར་བའི། །དངོས་དེ་གང་ཡང་ཡོད་མ་ཡིན། །ཞེས་གསུངས་སོ། །གཏོང་ལན་ལ་ཉམས་ལེན་སྙིང་པོར་བྱེད་ན་རྗེ་བཙུན་ངག་དབང་རྡོ་རྗེའི་ཕྱག་བཞེས་ལྟར། ཐོག་མར་སྐྱབས་
འགྲོ་སེམས་བསྐྱེད་བྱ། དེ་ནས་གཏོང་ལེན་སྒོམ་ལ། བདག་གི་བསམ་པའི་སྟོབས་དག་དང། ཞེས་སོགས་ཀྱིས་བདེན་སྟོབས་བརྗོད། དེ་ནས་བསྒོམ་བྱ་སྒོམ་བྱེད་ལ་སོགས་པའི་ཆོས་ཐམས་ཅད་རང་བཞིན་

[038A]༄༅། །གྱིས་གྲུབ་པ་མེད་པའི་ངེས་ཤེས་དྲངས་ནས་བདེ་སྟོང་གི་ངང་ལ་ཅི་ནུས་བཞག་སླར་བདེ་སྟོང་དེའི་ངང་ལས་དཔལ་རྡོ་རྗེ་འཇིགས་བྱེད་ལྟ་བུའི་རྟེན་བརྟེན་པའི་ལྷར་ལངས་ལ་དག་པའི་སྣང་ཞེན་
བསྐྱེད་ནས་བསྔོ་སྨོན་བྱས། ཡང་སྔར་བཞིན་སྐྱབས་འགྲོ་ནས་བརྩམ་སྟེ་བྱའོ། །ཞེས་གསུངས། གསུམ་པ་བློ་སྦྱོང་གི་དོན་མཚན་ལྷག་མ་བསྟན་པ་ལ་གསུམ། བསམ་པས་རྐྱེན་ངན་ལམ་དུ་བསྒྱུར་ཚུལ་
ཚེ་གཅིག་གི་ཉམས་ལེན་དང་བློ་འབྱོངས་པའི་ཚད། སྦྱོར་བའི་རྐྱེན་ངན་ལམ་དུ་བསྒྱུར་ཚུལ་དང་དམ་ཚིག་བསླབ་བྱའོ། །དང་པོ་ནི། སྣོད་བཅུད་སྡིག་པའི། ཞེས་སོགས་གཅིག་སྟེ། འབྲས་བུ་ལ་དབྱེ་ན་བདག་པོའཾ་
དབང་གི་འབྲས་བུ། རྣམ་སྨིན། བྱེད་པ་རྒྱུ་མཐུན། མྱོང་བ་རྒྱུ་མཐུན་གྱི་འབྲས་བུ་སྟེ་བཞི་ལས། དཔེར་ན་སྲོག་གཅོད་པ་ལྟ་བུའི་བདག་འབྲས་ནི་སྲོག་གཅོད་པ་པོ་རང་ཉིད་གནས་པའི་ཡུལ་གྱི་གཟི་བྱིན་ཉམས་པ་
ལྟ་བུ་སྣོད་སྡིག་པའི་འབྲས་བུ་དང། རྣམ་སྨིན་གྱི་འབྲས་བུ་དམྱལ་བར་སྐྱེ་བ་དང། བྱེད་མཐུན་གྱི་འབྲས་བུ་སྲོག་གཅོད་པར་འདོད་པ། མྱོང་མཐུན་གྱི་འབྲས་བུ་ཚེ་ཐུང་བ་ལྟ་བུ་རྣམས་བཅུད་སྡིག་པའི་འབྲས་བུ་སྟེ་དེ་ལྟ་བུའི་སྣོད་བཅུད་
སྡིག་པའི་འབྲས་བུས་གང་ནས་མི་འདོད་བཞིན་དུ་སྡུག་བསྔལ་ཆར་ལྟར་བབས་ཀྱང། སྡུག་བསྔལ་འདི་ལྟར་མྱོང་བ་ལ་བརྟེན་ནས་ཚེ་རབས་སྔ་མ་སོགས་སུ་ལས་ངན་བསགས་པའི་འབྲས་བུ་ཟད་འགྲོ་ཞིང། ཁྱད་པར་

[038B]
སྒྲུབ་པའི་ལམ་དུ་ལོངས་པར་བྱིན་གྱིས་རློབས། ཞེས་སོ། །གཉིས་པ་ཚེ་གཅིག་གི་ཉམས་ལེན་དང་བློ་འབྱོངས་པའི་ཚད་ནི། མདོར་ན་བཟང་ངན། ཞེས་སོགས་གཅིག་སྟེ། ཚིག་རྐང་དང་པོ་གཉིས་ཀྱིས་ཚེ་གང་གི་ཉམས་ལེན་
བསྟན་པ་ཡིན་པས། མདོར་བསྡུ་ན་བདེ་སྡུག་ལ་སོགས་པའི་བཟང་ངན་གྱི་སྣང་བ་ཅི་ཤར་ཡང་ཆོས་ཐམས་ཅད་ཀྱི་སྙིང་པོ་སྟོབས་ལྔ་སྟེ། དུས་འདི་ནས་བྱང་ཆུབ་མ་ཐོབ་ཀྱི་བར་དང། སྐྱེ་བ་དང། ཚེ་གང་དང། ལོ༑ ཟླ་བ་
ཞག༑ ཐ་ན་ཐུན་གཅིག་ཚུན་ཆད་ལ་བདག་འཛིན་འདིའི་དབང་དུ་མི་བཏང་བར་བྱང་ཆུབ་ཀྱི་སེམས་བསྒོམ་པ་ལ་སོགས་པ་འདི་དང་འདི་བྱའོ་སྙམ་དུ་འཕེན་པ་གཏོང་བ་འཕེན་པའི་སྟོབས། དེ་ལྟ་བུ་ཡང་ཡང་དྲན་ནས་འདྲིས་པར་
བྱེད་པ་གོམས་པའི་སྟོབས། སེམས་བསྐྱེད་འདི་ཉིད་མི་ཉམས་ཤིང་གོང་འཕེལ་དུ་བྱ་བའི་ཕྱིར་དངོས་བཤམ་ཡིད་སྤྲུལ་གྱི་མཆོད་པ་དང། ལོ་ཏོག་དང། ནགས་ཚལ་དང། ནེའུ་གསིང་མེ་ཏོག་དང་བཅས་པ་དང། ཆུ་
གཙང་དང། ཉི་ཟླ་རྒྱུ་སྐར་ལ་སོགས་པ་བདག་ཏུ་བཟུང་བ་དང་མ་བཟུང་བ་ཐམས་ཅད་བླ་མ་ལྷ་ཚོགས་ལ་འབུལ་བ་དཀར་པོ་ས་བོན་གྱི་སྟོབས། རང་རྒྱུད་ཀྱི་བདག་གཅེས་འཛིན་དང། བདག་འཛིན་གཉིས་དགྲའི་གཙོ་བོ་ཡིན་

[039A]༄༅། །པས་བློས་མི་མཐུན་པར་བཟུང་ནས་འཇོམས་པར་བྱེད་པ་བསུན་འབྱིན་པའི་སྟོབས། དགེ་སྦྱོར་ཅི་དང་ཅི་བྱེད་པ་ཐམས་ཅད་བྱང་ཆུབ་ཀྱི་སེམས་སྐྱེ་ཞིང་འཕེལ་བའི་རྒྱུར་གྱུར་ཅིག་སྙམ་དུ་སྨོན་པ་
སྨོན་ལམ་གྱི་སྟོབས་ཏེ། སྟོབས་ལྔའི་ཉམས་ལེན་གྱིས་ཞེས་སོ། །ཚིག་རྐང་ཕྱི་མ་གཉིས་ཀྱིས་བློ་འབྱོད་བའི་ཚད་སྟོན་པ་སྟེ། རང་ལ་གཞན་གྱིས་བསྙེན་བཀུར་ལ་སོགས་པའི་བཟང་བ་དང། ཆད་པས་གཅོད་པ་ལ་
སོགས་པའི་ངན་པ་སྟེ་རྐྱེན་བཟང་ངན་ཅི་བྱུང་ཡང། བྱང་ཆུབ་ཀྱི་སེམས་གཉིས་འཕེལ་པའི་ལམ་དུ་བསྒྱུར་ཏེ་ཡིད་ལ་མི་བདེ་བ་སྐད་ཅིག་ཀྱང་མི་སྐྱེ་བར་བདེ་བ་འབའ་ཞིག་བྱུང་ན་བློ་འབྱོངས་པའི་ཚད་ཡིན་པས་དེ་
ལྟ་བུ་འབྱུང་བར་བྱིན་གྱིས་རློབས། ཞེས་སོ། །གསུམ་པ་སྦྱོར་བས་རྐྱེན་ངན་ལམ་དུ་བསྒྱུར་ཚུལ་དང་དམ་ཚིག་བསླབ་བྱ་ནི། སྦྱོར་བ་བཞི་དང། ཞེས་སོགས་གཅིག་སྟེ། རང་ལ་ནད་གདོན་ལ་སོགས་པ་མི་བཟོད་
པའི་སྡུག་བསྔལ་བྱུང་བ་ན། འདི་རྣམས་བླ་མས་ཆོས་ཀྱི་བསྐུལ་མར་གནང་བ་ཡིན་སྙམ་དུ་ཚོགས་གསོག་པ་་དང། སྒྲིབ་པ་སྦྱོང་བ་་དང། འདི་ལྟ་བུའི་བསྐུལ་མ་མཛད་པ་བཀའ་དྲིན་ཆེ་སྙམ་དུ་གདོན་བགེགས་ལ་གཏོར་
མ་་དང། ཆོས་སྐྱོང་ལ་གཏང་རག་གི་ཚུལ་དུ་གཏོར་མ་་འབུལ་བ་སྟེ་སྦྱོར་བ་བཞི་ཉམས་སུ་ལེན་ཞིང་གཏོར་ལེན་སྒོམ་པ་དང། ཁས་བླངས་པ་ལས་མ་འགལ་བ་ལ་སོགས་པ་བློ་སྦྱོང་གི་དམ་ཚིག་བཅོ་བརྒྱད་དང། རྣལ་

[039B] །གཉིས་པ་སེམས་བསྐྱེད་དངོས་ལ་སློབ་ཚུལ་
ལ་གཉིས། སྨོན་སེམས་བསྐྱེད་ཚུལ་དང། འཇུག་སྡོམ་ལེན་ཚུལ་ལོ། །དང་པོ་ནི། གཏོང་ལེན་རླུང་ལ། ཞེས་སོགས་གཅིག་སྟེ། གཏོང་ལེན་རླུང་ལ་བསྐྱོན་པས་ནི་རླུང་སེམས་འཇུག་པ་གཅིག་པའི་གནད་ཀྱིས་བྱང་
ཆུབ་ཀྱི་སེམས་སྐྱེ་སླ་ལ། འཕྲུལ་འདེགས་ཀྱི་དོན་ནི་ཤིང་བཟོ་མཁས་པས་མཁར་སྟེང་འོག་དུ་མ་བརྩེགས་པའི་འོག་ཁང་གི་ཀ་བར་འདེགས་རྒྱབ་པའི་འཕྲུལ་གྱིས་སྟེང་ཁང་རྣམས་ཀྱང་འདྲོངས་པ་ལྟར། རྒྱུ་འབྲས་
མན་ངག་བདུན་གྱི་མར་ཤེས་ལ་མྱོང་བ་ཐོན་པའི་གནད་ཀྱིས་བྱང་ཆུབ་ཀྱི་སེམས་ཀྱི་བར་རིམ་བཞིན་སྐྱེ་བའོ། རླུང་ལ་བསྐྱོན་ཚུལ་ནི་གཞན་སྔར་དང་འདྲ་བ་ལ། རང་གི་སྣ་གཡས་ནས་རླུང་ཕྱིར་འབུད་པ་དང་མཉམ་དུ་རང་
གི་བདེ་དགེ་རྣམས་འོད་དཀར་པོའི་རྣམ་པར་སོང་བ་སེམས་ཅན་རྣམས་ཀྱི་སྣ་གཡོན་ནས་ཞུགས་ཏེ་བདེ་བ་དང་ལྡན་པར་བསམ་ལ་བྱམས་པ་དང། ཡང་སེམས་ཅན་ཐམས་ཅད་འཁོར་བ་དང་ངན་སོང་གི་སྡུག་བསྔལ་
གྱིས་མནར་ཚུལ་བསམ་ལ་དེ་ལྟ་བུའི་སྡུག་བསྔལ་དང་སྡིག་པ་རྣམས་འོད་ནག་པོའི་རྣམ་པར་སེམས་ཅན་རྣམས་ཀྱི་སྣ་གཡས་ནས་ཐོན། རླུང་ནང་དུ་རྔུབ་པ་དང་མཉམ་དུ་རང་གི་སྣ་གཡོན་ནས་ཞུགས་ཏེ་སྙིང་གའི་བདག་

[040A]༄༅། །འཛིན་བཅོམ་པར་བསམ་ལ་སྙིང་རྗེ་བསྒོམ། དེ་ནས་འདི་ལྟར་འགྲུབ་པ་སྐལ་བ་བཟང་སྙམ་དུ་དགའ་བ་བསྐྱེད་པའི་མཐར་བདེ་སྟོང་ལ་མཉམ་པར་བཞག་དེ་ལས་ལྡང་བ་ན་དེ་ནི་རང་གི་སེམས་
ཀྱིས་བཅོས་པ་ཙམ་ཡིན་པས་སེམས་ཅན་ཐམས་ཅད་སྡུག་བསྔལ་དང་བྲལ་ཞིང་བདེ་བ་དང་ལྡན་པ་ཞིག་ངས་བྱའོ་སྙམ་པའི་ལྷག་བསམ་བསྐྱེད། སླར་ཡང་རང་ལ་དེ་ལྟ་བུའི་ནུས་པ་ཡོད་མེད་བརྟགས་པ་ན་
གཞན་དོན་ལྟ་བཞག་རང་དོན་ཡང་མཐར་མ་ཕྱིན་པས་ད་ལྟ་ནུས་པ་མེད། ནུས་པ་སུ་ལ་ཡོད་ན་ཡང་དག་པར་རྫོགས་པའི་སངས་རྒྱས་ལ་ཡོད་པས། བདག་གིས་མ་སེམས་ཅན་ཐམས་ཅད་སྲིད་པའི་རྒྱ་མཚོ་འདི་
ལས་བསྒྲལ་བའི་ཕྱིར་དུ་ཞེས་གཞན་དོན་དོན་གཉེར་དང། རྫོགས་པའི་སངས་རྒྱས་ཀྱི་གོ་འཕང་ཐོབ་ན་ཅི་མ་རུང་སྙམ་དུ་བྱང་ཆུབ་དོན་གཉེར་ཏེ་སྨོན་སེམས་ཙམ་པོ་བ་དང། དེ་ལྟར་བྱའོ་སྙམ་པའི་སེམས་འདི་ཡང་མི་
བཏང་བར་བཟུང་བར་བྱའོ་སྙམ་པའི་དམ་བཅའ་ཅན་ནི་སྨོན་སེམས་མཚན་ཉིད་པ་སྟེ་དེ་ལྟར་སྐྱེ་བར་བྱིན་གྱིས་རློབས། ཞེས་སོ། །གཉིས་པ་འཇུག་སྡོམ་ལེན་ཚུལ་ནི། དུས་གསུམ་རྒྱལ་བ། ཞེས་སོགས་གཅིག་སྟེ་
འཇུག་སྡོམ་མེད་ན་སྨོན་པ་ཙམ་དུ་ཟད་པས་སངས་རྒྱས་ཐོབ་མི་སྲིད་པས་ན་དུས་གསུམ་གྱི་རྒྱལ་བ་ཐམས་ཅད་ཀྱི་བགྲོད་པ་སྟེ་འགྲོ་བའི་ལམ་པོ་ཆེ་གཅིག་པོ་ནི་རྒྱལ་སྲས་ཀྱི་སྡོམ་པ་ཡིན་ལ། དེས་རྒྱུད་

[040B] ཐེག་པ་མཆོག་སྟེ་ཆེན་པོའི་ཚུལ་ཁྲིམས་ཉེས་སྤྱོད་སྡོམ་པ་དགེ་བ་ཆོས་སྡུད། སེམས་ཅན་དོན་བྱེད་ཀྱི་ཚུལ་ཁྲིམས་ཏེ་ཚུལ་ཁྲིམས་རྣམ་པ་གསུམ་གྱི་ཉམས་ལེན་དང། བསླབ་
བྱ་རྩ་ལྟུང་བཅོ་བརྒྱད་དང་ཉེས་བྱས་ཞེ་དྲུག་གི་བླང་དོར་ལ་ལེ་ལོ་སྤངས་ཏེ་བརྩོན་པ་ལྷུར་ལེན་བྱེད་ནུས་པར་བྱིན་གྱིས་རློབས། ཞེས་སོ། །གཉིས་པ་སེམས་བསྐྱེད་ནས་སྤྱོད་པ་ལ་སློབ་ཚུལ་ལ་དྲུག་སྦྱིན་པ་ལ་སློབ་
ཚུལ༑ ཚུལ་ཁྲིམས་ལ་སློབ་ཚུལ། བཟོད་པ་ལ་སློབ་ཚུལ། བརྩོན་འགྲུས་ལ་སློབ་ཚུལ། བསམ་གཏན་ལ་སློབ་ཚུལ། ཤེས་རབ་ལ་སློབ་ཚུལ། །དང་པོ་ནི། ལུས་དང་ལོངས་སྤྱོད། ཅེས་སོགས་གཅིག་སྟེ། ལས་
དང་པོ་བས་རང་གི་ལུས་སྲོག་ལོངས་སྤྱོད་ཐམས་ཅད་དངོས་སུ་གཏོང་མི་ནུས་པས་མོས་པའི་སྒོ་ནས་གཏོང་ཚུལ་ནི། རང་གི་ལུས་འདི་ཡིད་བཞིན་གྱི་ནོར་བུ་དང་དཔག་བསམ་གྱི་ཤིང་གི་རྣམ་པར་བསྒྱུར་ཏེ། དེ་ལས་འོད་
ཟེར་འཕྲོས་པའི་སྣེ་ལ་ཟས་གོས་གནས་མལ་དང་གྲོགས་ལ་སོགས་པ་མདོར་ན་སེམས་ཅན་རང་རང་ལ་གང་དང་གང་འདོད་པ་དེ་དང་དེ་དག་ཏུ་གྱུར་ནས་ཚིམས་པར་བསམ་པ་ཟང་ཟིང་གི་སྦྱིན་པ། དམྱལ་བ་ཚ་གྲང་ལ་
སོགས་པའི་སྡུག་བསྔལ་དང་བྲལ་བར་མོས་པ་མི་འཇིགས་པའི་སྦྱིན་པ། རང་རྒྱུད་ཀྱི་དགེ་རྩ་རྣམས་སེམས་ཅན་ཐམས་ཅད་ལ་བཏང་བས་ཆོས་ཀྱི་སྦྱིན་པའི་གོ་ཆོད་པ་སྟེ་སྦྱིན་པ་རྣམ་པ་གསུམ་ཡིན་ལ། ཡུལ་
[041A]༄༅། །སེམས་ཅན་གྱི་དབུལ་བ་བོར་བ་དང་རང་གི་ལོངས་སྤྱོད་རྫོགས་པ་ལ་མི་ལྟོས་ཀྱི། རང་གི་གཏོང་སེམས་ཀྱི་རྩལ་རྫོགས་པ་སྦྱིན་པའི་ཕར་ཕྱིན་ཡིན་པས་དེ་ལྟར་བྱིན་གྱིས་རློབས། ཞེས་སོ། །གཉིས་
པ་ཚུལ་ཁྲིམས་ལ་སློབ་ཚུལ་ནི། སོ་ཐར་བྱང་སེམས། ཞེས་སོགས་གཅིག་སྟེ། བསྙེན་གནས། དགེ་བསྙེན། དགེ་ཚུལ། དགེ་སློང་གི་སྡོམ་པ་སོ་ཐར་དང། ཐེག་པ་ཆེན་པོའི་འཇུག་སྡོམ་དང་ལྡན་པ་བྱང་སེམས་དང་
རྒྱུད་སྡེ་གོང་མ་གཉིས་ཀྱི་དབང་ཐོབ་པ་ལྟ་བུ་གསང་སྔགས་ཀྱི་སྡོམ་ལྡན་ཏེ། སྡོམ་གསུམ་སོ་སོའི་བཅས་མཚམས་ཀྱི་བསླབ་བྱ་སྲོག་ལ་བབས་ཀྱང་མི་གཏོང་བར་བསམ་པ་ཉེས་སྤྱོད་སྡོམ་པའི་ཚུལ་ཁྲིམས། དགེ་བ་
ཆོས་སྡུད་ཀྱི་ཚུལ་ཁྲིམས། སེམས་ཅན་དོན་བྱེད་ཀྱི་ཚུལ་ཁྲིམས་རྣམས་ལ་བརྩོན་པའི་ཚུལ་ཁྲིམས་ཀྱི་ཕར་ཕྱིན་རྫོགས་པར་བྱིན་གྱིས་རློབས། ཞེས་སོ། །གསུམ་པ་བཟོད་པ་ལ་སློབ་ཚུལ་ནི། ཁམས་གསུམ་སྐྱེ་
རྒུ་ཞེས་སོགས་གཅིག་སྟེ། དམྱལ་བ་ནས་གཞན་འཕྲུལ་དབང་བྱེད་མན་འདོད་ཁམས། གཟུགས་ཁམས་གནས་རིགས་བཅུ་བདུན་གཟུགས་ཁམས། ཁམས་གོང་མ་ནི་གཟུགས་མེད་ཁམས་སྟེ་ཁམས་གསུམ་ན་གནས་
པའི་སྐྱེ་རྒུ་སྟེ་མདོར་ན་སེམས་ཅན་ཡོད་དོ་ཅོག་ཐམས་ཅད་རང་ལ་ཁྲོས་ཏེ། དངོས་སུ་རང་ལ་སྐྱོན་མེད་ཀྱང་གཞན་གྱིས་བསྙོན་དོར་འཛུགས་པའི་གཤེ་བ་དང། རང་གི་སྐྱོན་བརྗོད་པའི་ཚད་འབྲུ་བ་དང། གནད་གསོད་དུ་གཏོང་

[041B] སྲོག་གཅོད་པ་སྟེ་གསོད་པར་བྱེད་ཀྱང་རང་གི་རྒྱུད་མི་འཁྲུགས་པར་མ་ཟད་གནོད་ལན་དུ་ཕན་པ་སྒྲུབ་པའི་བཟོད་པ་བསྒོམས་ཏེ་བཟོད་པའི་ཕར་ཕྱིན་རྫོགས་པར་བྱིན་གྱིས་རློབས་
ཞེས་སོ། །བཞི་པ་བརྩོན་འགྲུས་ལ་སློབ་ཚུལ་ནི། སེམས་ཅན་རེ་རེའི། ཞེས་སོགས་གཅིག་སྟེ། རང་ཉིད་དོན་སེམས་ཅན་རེ་རེའི་ཕྱིར་དུ་གནས་དམྱལ་བ་མནར་མེད་ཀྱི་མེ་ནང་དུ་ཡུན་བསྐལ་པ་རྒྱ་མཚོ་ཆེན་པོའི་ཆུ་རྡུལ་
གྱི་གྲངས་དང་མཉམ་པར་གནས་དགོས་པར་བྱུང་ཡང། མ་སེམས་ཅན་རྣམས་ལ་སྙིང་རྗེ་ཆེན་པོའི་གཞན་དབང་དུ་གྱུར་པས་མི་སྐྱོ་བ་སྟེ་ནལ་དུབ་མེད་པར་བྱང་ཆུབ་ཀྱི་མཆོག་གམ་སྙིང་པོ་སྒྲུབ་པ་ལ་བརྩོན་པ་མི་འདོར་
བའི་བརྩོན་འགྲུས་ཀྱི་ཕར་ཕྱིན་རྫོགས་པར་བྱིན་གྱིས་རློབས། ཞེས་སོ། །ལྔ་པ་བསམ་གཏན་ལ་སློབ་ཚུལ་ནི། བྱིང་རྒོད་རྣམ་པར། ཞེས་སོགས་གཅིག་སྟེ། གཟུགས་ནས་རྣམ་མཁྱེན་བར་གྱི་ཆོས་ཐམས་ཅད་བདེན་
པར་མ་གྲུབ་པའི་སྟོང་ཉིད་དམིགས་ཡུལ་དུ་བྱས་ཏེ། དམིགས་རྟེན་མི་གསལ་བའི་བྱིང་བ་དང། དམིགས་རྟེན་ལ་རྩེ་གཅིག་ཏུ་མི་གནས་པར་ཆགས་ཡུལ་ལ་འཕྲོ་བའི་རྒོད་པ་དང། ཉོན་མོངས་པ་ཕྱོགས་ལ་
འཕྲོ་བའི་རྣམ་གཡེང་དང། དུག་གསུམ་ལུང་མ་བསྟན་དགེ་བའི་ཕྱོགས་བཅས་ལ་འཕྲོ་བའི་འཕྲོ་བ་རྣམས་ཀྱིས་བར་གཅོད་མི་ནུས་པའི་སེམས་གནས་བརྒྱད་པ་རྩེ་གཅིག་ཏུ་འཇོག་པ་དང། དགུ་པ་མཉམ་པར་འཇོག་

[042A]༄༅། །པས་མཚོན་སེམས་གནས་པ་དགུ་པོ་ཐམས་ཅད་ལ་བསླབ་སྟེ་བསམ་གཏན་གྱི་ཕར་ཕྱིན་རྫོགས་པར་བྱིན་གྱིས་རློབས། ཞེས་སོ། །ཞེས་གསུངས། དྲུག་པ་ཤེས་རབ་ལ་སློབ་ཚུལ་ལ་གསུམ་
མཉམ་བཞག་ནམ་མཁའི་རྣལ་འབྱོར། རྗེས་ཐོབ་སྒྱུ་མའི་རྣལ་འབྱོར། དབུ་མའི་ལྟ་བའི་ཁྱད་ཆོས་སོ། །དང་པོ་ནི། དེ་ཉིད་སོ་སོར། ཞེས་སོགས་གཅིག་སྟེ། དེ་ཁོ་ན་ཉིད་ཀྱི་དོན་ལ་སོ་སོར་རྟོག་པའི་ཤེས་རབ་ཀྱིས་དཔྱད་
པ་ན་ཆོས་ཐམས་ཅད་རང་བཞིན་གྱིས་གྲུབ་པ་རྡུལ་ཙམ་ཡང་མེད་པར་ངེས་པའི་ངེས་ཤེས་དྲངས་པའི་ལུས་སེམས་ཤིན་སྦྱང་གི་བདེ་བ་ཆེན་པོ་འདྲེན་ནུས་པ་སྟེ་དཔྱད་པ་རང་སྟོབས་ཀྱིས་གནས་པ་འདྲེན་ནུས་ཤིང་
དེ་ལ་གོམས་པས་ཤ་པགས་ཀྱི་མཚམས་སུ་ལས་རུང་གི་རླུང་རྒྱུ་བས་ཀླད་པ་ལྕི་བེམ་པ་བདེ་བའི་རྣམ་པ་ཅན་གྱིས་ལུས་ཤིན་སྦྱངས་ཀྱི་བདེ་བ་སྐྱེ། ངེས་སེམས་ལ་དགའ་བ་བསྐྱེད་པས་སེམས་ཤིན་སྦྱང་གི་
བདེ་བ་དང། དེ་ནས་སེམས་ལས་སུ་རུང་བས་ཞི་ལྷག་ཟུང་དུ་འབྲེལ་བའི་སེམས་ཤིན་སྦྱང་དང། ལུས་ལས་སུ་རུང་བས་ཤིང་བལ་ལྟར་ཡང་བས་དགེ་བའི་བྱ་བ་ལ་ཅི་འདོད་འདོད་བསྐོལ་དུ་རུང་བའི་ལུས་
ཤིན་སྦྱང་སྐྱེ་ཞིང། དཔེར་ན་ཐོགས་བཅས་ཀྱི་རེག་བྱ་བཀག་ཙམ་ལ་ནམ་མཁར་བཞག་པ་ལྟར། འདིར་ཡང་ཆོས་ཐམས་ཅད་རང་བཞིན་གྱིས་གྲུབ་པ་བཀག་ཙམ་གྱི་ངང་ལ་སྣང་ཞེན་བཀག་ནས་མཉམ་པར་

[042B] ཞེས་པ་སྟེ་སྒོམ་ཐོག་ནས་ལྟ་བ་འཚོལ་བའི་ལུགས་སོ། །གཉིས་པ་རྗེས་ཐོབ་སྒྱུ་མའི་
རྣལ་འབྱོར་ནི། ཕྱི་ནང་ཆོས་རྣམས། ཞེས་སོགས་གཅིག་སྟེ། དེ་ལྟར་མཉམ་གཞག་ཏུ་བདེན་མེད་ཀྱི་ངེས་ཤེས་ཤུགས་དྲག་པོ་དྲངས་པ་ལ་བརྟེན་ནས། དེ་ལས་ལངས་པའི་རྗེས་ཐོབ་ཏུ་སྐྱེས་བུའི་རྒྱུད་ཀྱིས་མ་བསྡུས་
པ་ཕྱི་དང། རྒྱུད་ཀྱིས་བསྡུས་པ་ནང་སྟེ་ཕྱི་ནང་གི་ཆོས་གང་སྣང་ཐམས་ཅད་ནི། དཔེར་ན་སྒྱུ་མ་མཁན་གྱིས་ཤིང་བུ་དང་རྡེའུ་སོགས་ལས་རྫས་སྔགས་ཀྱི་འཕྲུལ་གྱིས་རྟ་གླང་སོགས་སུ་སྤྲུལ་པ་ན་གང་ཟག་གཞན་
ལ་རྟ་གླང་གི་སྣང་ཞེན་གཉིས་ཀ་སྐྱེ་ཡང།། མཁན་པོ་རང་ཉིད་ཀྱི་སྣང་ངོར་རྟ་གླང་ཡོད་ཀྱང་དེ་ལ་རྟ་གླང་གི་ཞེན་པ་མེད་དེ་རང་ཉིད་ཀྱིས་ཤིང་བུ་སོགས་ལས་སྤྲུལ་པ་ཡིན་པའི་ཕྱིར་སྣང་སྟོང་གི་བློ་ཡོད་པ་བཞིན་
ཡུལ་དུ་གང་སྣང་ཐམས་ཅད་རང་བཞིན་གྱིས་གྲུབ་པ་མེད་པའི་སྣང་སྟོང་སྒྱུ་མ་ལྟ་བུར་ལྟ་བས་ན་སྒྱུ་མ་དང། གཉིད་དུས་སུ་རྨི་ལམ་བཟང་ངན་ཅི་བྱུང་ཡང་སད་དུས་སུ་གསོས་བཏབ་པས་རྨི་ལམ་དེའི་སྣང་བ་འཆར་
ཡང་དེ་ལ་བདེན་འཛིན་མི་སྐྱེ་ལ། འོན་ཀྱང་རྨི་ལམ་དེ་མངོན་སུམ་དུ་གྲུབ་པའི་བདེན་པ་མ་ཡིན་བཞིན་དུ་རྨི་ལམ་བཟང་ངན་གྱི་འབྲས་བུ་དངོས་སུ་འབྱུང་བ་ལྟར། ཆོས་ཐམས་ཅད་དོན་དམ་པར་གྲུབ་པ་མེད་བཞིན་

[043A]༄༅། །དུ་དགེ་སྡིག་གི་འབྲས་བུ་བདེ་སྡུག་དངོས་སུ་འབྱུང་བས་ན་རྒྱུ་འབྲས་བསླུ་བ་མེད་པར་མཐོང་ནས་ལས་འབྲས་ལ་ངེས་པ་རྙེད་པ་ཞིག་དགོས་པས་རྨི་ལམ་ལྟ་བུ་དང། ཆུ་ནང་གི་ཟླ་གཟུགས་
ཀྱང་མཁའ་ལ་ཟླ་བ་ཡོད་པ་དང། བར་དུ་སྤྲིན་ལ་སོགས་པའི་སྒྲིབ་བྱེད་མེད་པ་དང། མདུན་དུ་ཆུ་དྭངས་མ་ཡོད་པ་དང། རང་གི་མིག་དབང་གསལ་བ་སོགས་ཕྱི་ནང་གི་རྟེན་འབྲེལ་དུ་མ་ཚོགས་པ་ལ་བརྟེན་ནས་
མཁའ་ལ་ཟླ་བ་གཅིག་ཉིད་ཡིན་ཀྱང་སྣོད་ཆུ་དང་བཅས་པ་ཇི་སྙེད་ཡོད་པ་དེ་སོ་སོར་ཟླ་གཟུགས་རེ་འཆར་བ་རྗེས་སུ་དཔག་མི་དགོས་པར་རང་ཅག་རྣམས་ལ་མངོན་སུམ་གྱིས་སྤྱོད་ཡུལ་ཡིན་ཞིང། དེ་ལ་མིག་
ཤེས་སུ་ཟླ་གཟུགས་སྣང་ཡང་ཡིད་ཤེས་སུ་ཟླ་གཟུགས་དེ་ལ་བདེན་འཛིན་གྱི་བློ་མེད་པར་སྣང་སྟོང་དུས་གཅིག་ཏུ་སྐྱེ་བ་ལྟར། ཆོས་ཐམས་ཅད་ཟླ་གཟུགས་ལྟར་སྣང་ཡང་སྣང་བ་ལྟར་བདེན་པར་མ་གྲུབ་པའི་གནས་
ཚུལ་རྟོགས་ནས། དེ་ལྟ་བུའི་སྒྱུ་མའི་ཏིང་འཛིན་རྫོགས་པར་བྱིན་གྱིས་རློབས། ཞེས་སོ། །གསུམ་པ་དབུ་མའི་ལྟ་བའི་ཁྱད་ཆོས་ནི། འཁོར་འདས་རང་བཞིན། ཞེས་སོགས་གཅིག་སྟེ། སྲིད་པ་འཁོར་བ་དང་ཞི་
བ་མྱང་འདས་ཀྱིས་བསྡུས་པའི་ཆོས་ཐམས་ཅད་རང་བཞིན་གྱིས་གྲུབ་པ་རྡུལ་ཙམ་མེད་ཀྱང། ཀུན་རྫོབ་ཏུ་རྟེན་འབྲེལ་ཚོགས་པ་ལ་བརྟེན་ནས་རྒྱུ་མི་དགེ་བ་བསགས་པ་ལས་འབྲས་བུ་སྡུག་བསྔལ་དང་

[043B]
པོ་ཀླུ་སྒྲུབ་ཀྱི་དགོངས་དོན་དབུ་མ་ཐལ་འགྱུར་བའི་ལྟ་བ་མཐར་ཐུག་རྟོགས་པར་བྱིན་གྱིས་རློབས། ཞེས་སོ། །གཉིས་པ་རྡོ་རྗེ་ཐེག་པའི་ལམ་ལ་སློབ་ཚུལ་ལ་གསུམ། ལམ་གྱི་སྣོད་རུང་དུ་བྱ་ཚུལ། བསྐྱེད་རིམ་
ལ་སློབ་ཚུལ། རྫོགས་རིམ་ལ་སློབ་ཚུལ་ལོ། །དང་པོ་ནི། དེ་ནས་རྡོ་རྗེ་འཛིན་པའི། ཞེས་སོགས་གཅིག་སྟེ། དེ་ལྟར་ཐུན་མོང་བའི་ལམ་ལ་སྔོན་དུ་བློ་སྦྱོང་ལ་དེ་ནས་ངེས་པར་རྡོ་རྗེ་ཐེག་པ་ལ་གཞུག་པར་བྱ་ཞེས་
དེ་ནས་ཀྱི་སྒྲས་ལམ་གྱི་གོ་རིམ་སྟོན་ལ། རྒྱུ་མཚན་གང་གི་ཕྱིར་སྔགས་ལ་འཇུག་ན་རང་གི་ངོས་ནས་སེམས་ཅན་གྱི་དོན་དུ་བསྐལ་པ་གྲངས་མེད་མང་པོར་དམྱལ་བའི་སྡུག་བསྔལ་མྱོང་དགོས་པ་བྱུང་ཡང་མི་
བཟོད་པ་མེད་ཀྱང། སེམས་ཅན་གྱི་ངོས་ནས་སྐད་ཅིག་རེ་རེས་ཀྱང་འཚང་རྒྱ་བ་ལ་ཤིན་ཏུ་རིང་བས་ན་ཉེ་ལམ་རྡོ་རྗེ་ཐེག་པ་ལ་འཇུག་འདོད་ཀྱི་བློས་རྡོ་རྗེ་འཛིན་པའི་སློབ་དཔོན་མཚན་ཉིད་དང་ལྡན་པ་རྒྱ་མཚོར་
འཇུག་པའི་དེད་དཔོན་ཐབས་མཁས་ཤིང་ཐུགས་རྗེ་ཅན་དང་མཚུངས་པའི་བཀའ་དྲིན་ལ་བརྟེན་ནས། རྒྱ་མཚོ་དང་མཚུངས་པའི་རྒྱུད་སྡེའི་འཇིངས་བརྒལ་བ་སྟེ་དབུས་སམ་དཀྱིལ་དུ་ཞུགས་པ་སྟེ་དཀྱིལ་འཁོར་རུ་ཞུགས་

[044A]༄༅། །ནས་སྐུ་བཞིའི་ས་བོན་ཐེབ་ངེས་ཀྱི་དབང་བཞི་རྣམ་པར་དག་པ་ཐོབ་ཅིང། དབང་དུས་སུ་ཁས་བླངས་པའི་དམ་ཚིག་དང་སྡོམ་པ་མིག་འབྲས་ལྟར་བསྲུང་བ་དངོས་གྲུབ་ཐམས་ཅད་ཀྱི་
རྩ་བར་གོ་ནས་རང་གི་སྲོག་ལས་ཀྱང་གཅེས་པར་འཛིན་པར་བྱིན་གྱིས་རློབས་ཤིག་སྟེ་རྡོ་རྗེ་འཆང་གི་བཅས་པ་ལས་ནམ་ཡང་མི་འདའ་བར་འཛིན་པ་ནི་དམ་ཚིག་དང། བྱ་རྒྱུ་མི་བྱེད་ཅིང་མི་བྱ་རྒྱུ་བྱེད་པའི་བསམ་
པ་འགོག་ཅིང་སྡོམ་པ་ནི་སྡོམ་པ་སྟེ་ལྡོག་པས་ཕྱེ་བ་ཡིན་གྱི་ངོ་བོ་ཐ་དད་པ་མ་ཡིན་ལ། དམ་སྡོམ་ཚུལ་བཞིན་མ་བསྲུངས་པར་བསྐྱེད་རྫོགས་ཀྱི་ལམ་ལ་ཇི་ཙམ་འབད་ཀྱང་ངན་འགྲོའི་རྒྱུ་དང། ཚུལ་བཞིན་དུ་བསྲུང་
ན་ཚེ་འདིར་བསྐྱེད་རྫོགས་ཀྱི་ལམ་མ་བསྒོམ་ཀྱང་སྐྱེ་བ་བདུན་ནམ་བཅོ་བརྒྱད་ལ་སོགས་པར་རྡོ་རྗེ་འཆང་གི་གོ་འཕང་ཐོབ་པར་གསུངས་པས་ཤིན་ཏུ་གལ་ཆེའོ། །གཉིས་པ་བསྐྱེད་རིམ་ལ་སློབ་ཚུལ་ནི། སྐྱེ་ཤི་བར་དོ་
ཞེས་སོགས་གཅིག་སྟེ། རང་རྒྱུད་ལ་དངོས་སུ་མྱོང་བའི་སྐྱེ་ཤི་བར་དོ་གསུམ་བསྐྱེད་རིམ་པའི་སྦྱང་གཞིའི་གཙོ་བོ་ཡིན་པས་སྐྱེ་བ་སྤྲུལ་སྐུ་དང། འཆི་བ་ཆོས་སྐུ་དང། བར་དོ་ལོངས་སྐུ་སྟེ་རང་རྒྱུད་ཀྱི་སྐྱེ་འཆི་བར་དོ་
གསུམ་རྒྱལ་བའི་སྐུ་གསུམ་དུ་འཁྱེར་བས་མཚོན་སྣོད་བཅུད་ཐམས་ཅད་ལ་ཐ་མལ་གྱི་སྣང་ཞེན་གྱི་དྲི་མ་སྦྱངས་ནས་སྣོད་ཐམས་ཅད་དག་པའི་གཞལ་ཡས་ཁང་དང་བཅུད་ཐམས་ཅད་ལྷ་དང་ལྷ་མོའི་རང་བཞིན་ཏེ། གང་

[044B] ལྷ་སྐུ་བདེ་བ། བདེ་བ་སྟོང་པའི་རང་བཞིན་དུ་ཡིད་ངོར་བསྒྱུར་ཞིང་རྫོགས་རིམ་ཟབ་མོའི་སྨིན་བྱེད་དང་མཆོག་གི་དངོས་གྲུབ་འགྲུབ་པའི་རྒྱུ་ཡིན་ནོ། །གསུམ་པ་རྫོགས་རིམ་ལ་སློབ་ཚུལ་ནི། སྙིང་གའི་འདབ་བརྒྱད་
ཅེས་སོགས་གཅིག་སྟེ། རང་གི་ལུས་ནང་གི་དབུས་དྲང་པོར་རྩ་དབུ་མ་མདའ་སྨྱུག་ཙམ་ཕྱི་སྔོ་ལ་ནང་དམར་བ་སྨིན་མཚམས་ནས་གསང་གནས་ཀྱི་བར་དུ་གནས་པའི་གཡས་གཡོན་དུ་རོ་རྐྱང་གཉིས་ཏེ་རྩ་གསུམ་དང་
སྤྱི་བོ༑ མགྲིན་པ། སྙིང་ག༑ ལྟེ་བ་རྣམས་སུ་རོ་རྐྱང་གིས་དབུ་མ་ལ་འཁྱུད་པའི་མདུད་མཚམས་ནས་གྱེས་པའི་རྩ་འཁོར་བཞི་ཡོད་པའི་སྙིང་གའི་རྩ་འཁོར་གྱི་དབུ་མའི་ནང་དུ་པདྨ་འདབ་མ་བརྒྱད་པའི་ལྟེ་བར་ཟླ་གདན་ལ་
རྡོ་རྗེ་འཆང་དཀར་པོ་ཡུམ་བཅས་རྣམས་གསལ་བཏབ་ལ། གཙོ་བོ་ལས་རང་འདྲ་གཉིས་པ་ཞིག་མཆེད་པ་ཕྱི་རིམ་ནས་རྡོ་རྗེ་འཆང་གི་བར་དུ་ཐིམ་ཞིང། རྡོ་རྗེ་འཆང་དེ་ཉིད་རང་གི་ཚངས་བུག་ནས་དབུ་མ་བརྒྱུད་དེ་སྙིང་
གའི་རྡོ་རྗེ་འཆང་ལ་ཐིམ་ནས་དབྱེར་མེད་དུ་གྱུར་ཏེ་རྡོ་རྗེ་འཆང་དཀར་སྔོ་གང་རིགས་ཡུམ་བཅས་ལ་རྩེ་གཅིག་ཏུ་དམིགས་ནས་བསྒོམ་པས་རླུང་དབུ་མར་ཞུགས་པའི་རྟགས་སུ་སྣ་བུག་གི་རྒྱུ་ཤད་མཚུངས་པའི་མཉམ་རྒྱུ་དང་
གནས་པའི་རྟགས་སུ་སྣའི་རྒྱུ་བ་ཆད་ཅིང་ལྟོ་བ་མི་མགུལ་བ། ཐིམ་པའི་རྟགས་སྨིག་སྒྱུ། དུ་བ༑ མཁའ་སྣང་མེ་ཁྱེར། མར་མེ་ཏལ་འབར། སྣང་བ་དཀར་ལམ། མཆེད་པ་དམར་ལམ། ཉེར་ཐོབ་ནག་ལམ། སྟོན་
[045A]༄༅། །གནམ་གཡའ་དག་ལྟ་བུའི་ལུགས་འབྱུང་གི་རྟགས་སྟོང་པ་དང་བཅས་པ་འཆར་བ་ལ་བསླབ་སྟེ་མཉམ་པར་འཇོག་ཅི་ཐུབ་བྱེད་པ་སད་དུས་ཀྱི་ཆོས་སྐུའི་བསྲེ་བ། མཉམ་གཞག་དེ་ལས་ལྡང་བ་
ན་ལུགས་ལྡོག་གི་ཐོབ་མཆེད་སྣང་གསུམ་སོགས་ཀྱི་རྟགས་རྣམས་ཤར་ཏེ་གོས་ལོགས་སུ་རྡོ་རྗེ་འཆང་དཀར་པོའི་རྣམ་པར་ལྡང་བ་ནི་སད་དུས་ཀྱི་ལོངས་སྐུའི་བསྲེ་བ། སླར་ཡང་རྡོ་རྗེ་འཆང་གི་སྣང་བ་རིམ་གྱིས་བསྡུས་ཏེ་སྨིག་
རྒྱུ་ནས་འོད་གསལ་བར་གྱི་རྟགས་སྟོང་པ་དང་བཅས་པ་ཤར་ནས་རགས་པའི་ལུས་རྡོ་རྗེ་འཇིགས་བྱེད་ཀྱི་སྐུར་ལྡང་བ་ནི་སད་དུས་ཀྱི་སྤྲུལ་སྐུའི་བསྲེ་བའོ། །དེ་བཞིན་དུ་གཉིད་དུས་དང། འཆི་དུས་ཀྱི་བསྲེ་བ་སྐོར་གསུམ་སྟེ་བསྲེ་
བ་སྐོར་དགུའི་གདམས་པ་ལ་བསླབ་ནས། སླར་ཡང་རྡོ་རྗེའི་བཟླས་པ་སོགས་ལ་ཆིག་བསྒྲིལ་དུ་བསླབ་པས་དཔེའི་འོད་གསལ་འགྲུབ་ཅིང། འོད་གསལ་དེ་ལས་ལྡང་བ་ན་རླུང་འོད་ཟེར་ལྔ་པས་ཉེར་ལེན་དང། ལྷན་སྐྱེས་
ཀྱི་བདེ་བས་ལྷན་ཅིག་བྱེད་རྐྱེན་བྱས་ཏེ་མ་དག་པའི་སྒྱུ་ལུས་སུ་ལྡང་ལ། དེ་ནས་སྡུད་རིམ་གཉིས་སོགས་ལ་ཚུལ་བཞིན་དུ་བསླབ་པས་མ་དག་པའི་སྒྱུ་ལུས་དེ་སྤྲིན་ཡལ་བ་ལྟར་གྱུར་ཏེ་དོན་གྱི་འོད་གསལ་འཆར་
འོད་གསལ་དེ་ལས་ལྡང་བ་ན་གོ་ས་ལོགས་སུ་དག་པའི་སྒྱུ་ལུས་གྲུབ་ཏེ་སྐུ་ཐུགས་ཟུང་གཅིག་ཏུ་གྱུར་པ་ནི་སློབ་པའི་ཟུང་འཇུག་དང། སྔར་གྱི་སྡུད་རིམ་དེ་གའི་རྒྱུན་བསྐྱངས་པས་མི་སློབ་པའི་ཟུང་འཇུག་གྲུབ་ནས་
[045B] ཚེ་འདིར་མངོན་དུ་འགྱུར་བར། ཞེས་པའི་ཚིག་ནུས་ཀྱིས་བསྟན་གསུང་ངོ། །གསུམ་པ་སྦྱངས་ཀྱང་ལམ་སྣ་མ་ཟིན་ན་འཕོ་བ་བྱ་ཚུལ་ནི། ལམ་སྣ་མ་ཟིན་
ཞེས་སོགས་གཅིག་སྟེ། དེ་ལྟར་འབད་ཀྱང་སྔར་གྱི་སྣང་མཆེད་ཐོབ་གསུམ་ངོས་མ་ཟིན་ནས་བསྲེ་སྐོར་རྣམས་ཉམས་སུ་ལེན་མ་ནུས་པས་ལམ་སྣའམ་བཙན་ས་མ་ཟིན་པར་རྣལ་འབྱོར་པ་རང་ཉིད་ཚེའི་དུས་
བྱས་ཏེ་འཆི་དགོས་པའི་མཚན་མ་མཐོང་བ་ན་བཟློག་ཐབས་བྱ་ཞིང། དེས་ཀྱང་མ་བཟློག་པར་དུས་ལ་བབས་པ་ན་ནད་ལ་སོགས་པའི་གནད་གཅོད་དྲག་པོ་མ་བྱུང་བའི་གོང་དུ་འཕོ་བ་བྱ་ལ། བཙན་ཐབས་ནི་བཙན་ཁྲིད་
དེ༑ ཚེ་འདིར་མི་དགེ་བ་བསགས་པའི་འབྲས་བུ་ངན་འགྲོའི་སྡུག་བསྔལ་མྱོང་དགོས་པ་ལ། འཕོ་བའི་ནུས་པས་སྐྱེ་གནས་བཟང་པོར་བཙན་འཁྲིད་བྱེད་པས་སོ། །འཚང་རྒྱ་ཞེས་པའི་དོན་འཕོ་བས་སྐད་ཅིག་དེ་ཉིད་
ལ་སངས་རྒྱས་ཀྱི་གོ་འཕང་ལ་སྐྱེལ་ནུས་པ་སྟོན་པ་མ་ཡིན་གྱི་མྱུར་དུ་འཚང་རྒྱ་བའི་རྟེན་སྔགས་སྤྱོད་པའི་ལུས་རྟེན་ཁྱད་པར་ཅན་འཐོབ་པ་སྟོན་ལ། བླ་དང་གོང་གཉིས་དོན་གཅིག་པས་རྟེན་གོང་ནས་གོང་མའཾ་བླ་ནས་བླར་
འཕོ་བས་ན་བླ་མའི་འཕོ་བ་ཞེས་དང། ཉམས་སུ་བླང་བའི་གདམས་པ་ལ་རིགས་མང་ཡང་རགས་རིམ་མདོ་སྔགས་ཀྱི་ལུགས་གཉིས་ལས། རང་གི་ཡོ་བྱེད་རྣམས་དགེ་ཚོགས་གང་ཆེར་མཆོད་སྦྱིན་དུ་བཏང་ལ་

[046A]༄༅། །ཆགས་ཞེན་མེད་པར་བྱ་བ་དཀར་པོ་ས་བོན་གྱི་སྟོབས། རང་ཉིད་བདེ་བ་ཅན་དང་དགའ་ལྡན་མཁའ་སྤྱོད་ལ་སོགས་པ་གང་དུ་འཕོ་ཡང་དེར་འཕོ་ནུས་པའི་སྨོན་ལམ་ཤུགས་དྲག་ཡང་ཡང་
བྱེད་པ་སྨོན་ལམ་གྱི་སྟོབས། རང་གཅེས་འཛིན་དང་བདག་འཛིན་གཉིས་ལ་དགྲའི་གཙོ་བོར་བལྟས་ཏེ་ནམ་སྐྱེས་པ་ན་དེ་མ་ཐག་འབུར་འཇོམས་སུ་གཏོང་བ་སུན་འབྱིན་པའི་སྟོབས། འཆི་ཁར་གནད་གཅོད་
བྱུང་ཡང་ཉམས་ལེན་འདི་ལྟར་བྱའོ་སྙམ་དུ་ཡང་ཡང་དྲན་པ་འཕེན་པའི་སྟོབས། གོང་དུ་བཤད་པ་རྣམས་ཡང་ནས་ཡང་དུ་སྦྱོང་བ་གོམས་པའི་སྟོབས་ཏེ་སྟོབས་ལྔ་ནི་མདོ་ལུགས་ཀྱི་འཕོ་བའོ། །སྔགས་ཕྱོགས་ཀྱི་འཕོ་བ་
ཉམས་སུ་ལེན་མཚམས་ནི་འོག་ཏུ་འབྱུང་ལ། གདམས་པ་དངོས་ནི་བླ་མ་དམ་པའི་ཞལ་ལས་ཤེས་པར་བྱ་ཞིང། ཡང་དག་སྦྱར་ཞེས་པ་ནི་མདོ་སྔགས་ཀྱི་འཕོ་བ་གཉིས་ཟུང་འབྲེལ་དུ་སྦྱར་ཞེས་པའོ། །བཞི་པ་
དོན་བསྡུས་ཏེ་སྲས་དང་འཁོར་གྱི་གཙོ་བོར་སྨོན་པ་ལ་གཉིས། སྲས་ཀྱི་ཐུ་བོར་སྨོན་པ་དང། འཁོར་གྱི་ཐོག་མར་སྨོན་པའོ། །དང་པོ་ནི། མདོར་ན་སྐྱེ་ཞིང། ཞེས་སོགས་གཅིག་སྟེ། དོན་མདོར་བསྡུ་ན་འགོ་བཤེས་
གཉེན་བསྟེན་ཚུལ་ནས་མཇུག་མི་སློབ་པའི་ཟུང་འཇུག་མ་ཐོབ་པའི་བར་སྐྱེ་བ་ནས་སྐྱེ་བ་ཐམས་ཅད་དུ་སྐྱབས་མགོན་རྗེ་བཙུན་བླ་མ་ཁྱོད་ཀྱིས་དུས་ནམ་ཡང་འབྲལ་བ་མེད་པར་རྗེས་སུ་བཟུང་སྟེ་སྐུ་གསུང་ཐུགས་

[046B] ཞེས་སོ། གཉིས་པ་འཁོར་གྱི་ཐོག་མར་སྨོན་
པ་ནི༑ མགོན་ཁྱོད་གང་དུ། ཞེས་སོགས་གཅིག་སྟེ། རྗེ་བཙུན་བླ་མ་ཁྱོད་ནི་དང་པོ་འོག་མིན་སྟུག་པོ་བཀོད་པའི་ཞིང་ཁམས་སུ་སངས་རྒྱས་ཟིན་ཀྱང། མ་འོངས་པ་ན་རྒྱ་གར་རྡོ་རྗེ་གདན་ལྟ་བུའི་ཞིང་དུ་མཛད་པ་
བཅུ་གཉིས་ལ་སོགས་པའི་ཚུལ་བསྟན་ནས་མངོན་པར་རྫོགས་པར་འཚང་རྒྱ་བའི་ཚུལ་སྟོན་པར་མཛད་པས། དེ་ལྟ་བུའི་ཞིང་ཁམས་གང་དུ་ཚུལ་སྟོན་ཀྱང་བདག་ཉིད་འཁོར་གྱི་ཐོག་མ་ཉིད་དུ་གྱུར་ཏེ་གནས་སྐབས་འདི་
ཕྱིར་བསྟན་པ་དང་སེམས་ཅན་གྱི་དོན་སྒྲུབ་པ་དང། མཐར་ཐུག་སངས་རྒྱས་མ་ཐོབ་ཀྱི་བར་མཐུན་རྐྱེན་གང་དགོས་པ་དང་ཡིད་ལ་འདོད་པ་ཐམས་ཅད་འབད་རྩོལ་མེད་པར་ལྷུན་གྱིས་གྲུབ་པའི་བཀྲ་ཤིས་སྩོལ་ཅིག་ཅེས་
པའོ༑ ༑སྐབས་འདིར་ཡི་དམ་དང་ཆོས་སྐྱོང་གང་ལ་གཏོར་མ་འབུལ་ཡང་གཏོར་མགྲོན་གསར་དུ་སྤྱན་འདྲེན་མི་དགོས་ལ། མཆོད་གཏོར་རྣམས་རང་ཉིད་ལྷའི་རྣལ་འབྱོར་གང་ལ་གནས་པ་དེའི་གཞུང་བཞིན་བྱིན་གྱིས་
རླབས་ལ་གཏོར་འབུལ་འཕྲིན་འཆོལ་རྣམས་བྱས་ན་ཁུངས་དང་འབྲེལ་ལོ། །ལྔ་པ་ཚོགས་ཞིང་བསྡུ་བ་ནི། དེ་ལྟར་གསོལ་བ་ཞེས་སོགས་གཅིག་སྟེ། ཐོག་མར་ཚོགས་ཞིང་ཐམས་ཅད་ལ་གསལ་སྣང་བཏོན་ལ།།

[047A]༄༅། །དེ་ལྟར་ལམ་གྱི་རིམ་པའི་ཉམས་རྟོགས་རྒྱུད་ལ་སྐྱེ་བའི་གསོལ་བ་བཏབ་པས་བླ་མ་ལྷ་ཚོགས་རྣམས་ལས་བདུད་རྩི་འོད་ཟེར་དང་བཅས་པ་བྱུང་ནས་རང་གཞན་ལ་སྤངས་རྟོགས་ཀྱི་ཡོན་ཏན་
སྐྱེས་ཤིང། དེ་ལ་བརྟེན་ནས་བླ་མ་དམ་པ་དགྱེས་ཏེ་གཙོ་བོའི་ཐུགས་ཀ་ནས་འོད་ཟེར་དཔག་ཏུ་མེད་པ་འཕྲོས་པ་ཚོགས་ཞིང་ཐམས་ཅད་ལ་འཕོག་པས་མཆོད་སྤྲིན་དཔག་བསམ་གྱི་ཤིང་ལ་ཐིམ། དཔག་བསམ་
གྱི་ཤིང་འོད་དུ་ཞུ་ནས་སེང་ཁྲི་ལ་ཐིམ། སེང་ཁྲི་རྒྱལ་ཆེན་བཞི་དང་བཅས་པ་ཆོས་སྲུང་ལ་ཐིམ། དེ་པད་བཅས་དཔའ་བོ་མཁའ་འགྲོ་ལ། དེ་པད་བཅས་ཉན་ཐོས་ལ། དེ་པད་བཅས་རང་རྒྱལ་ལ། དེ་པད་བཅས་
བྱང་སེམས་ལ། དེ་པད་བཅས་སངས་རྒྱས་ལ། དེ་པད་བཅས་བྱ་རྒྱུད་ཀྱི་ལྷ་ཚོགས་ལ། དེ་པད་བཅས་སྤྱོད་རྒྱུད་ལ། དེ་པད་བཅས་རྣལ་འབྱོར་རྒྱུད་ལ། དེ་པད་བཅས་བླ་མེད་སྤྱི་ལ། དེ་པད་བཅས་ཤར་ཕྱོགས་པ་
འཇིགས་བྱེད། ལྷོ་ཕྱོགས་པ་གསང་འདུས། ནུབ་ཕྱོགས་པ་ཀྱཻ་རྡོར། བྱང་ཕྱོགས་པ་བདེ་མཆོག་གི་ལྷ་ཚོགས་ལ་ཐིམ། དེ་ནས་སྟེང་གི་བར་སྣང་ལ་བླ་བརྒྱུད་བཞུགས་པ་རྣམས་རང་རང་གི་དཀྱིལ་འཁོར་ལ་ཐིམ་
དེ་རྣམས་ཀྱང་འཇིགས་བྱེད་དངོས་ཀྱི་བླ་མ་ལ། གསང་འདུས་རྒྱ་ཆེན་སྤྱོད་བརྒྱུད། ཀྱཻ་རྡོར་གཙོ་བོ། བདེ་མཆོག་ཟབ་མོ་ལྟ་བརྒྱུད་ཀྱི་བླ་མ་རྣམས་ལ་ཐིམ། བླ་མ་དེ་རྣམས་ཀྱང་རང་རང་གི་གཙོ་བོ་ལ། དེ་རྣམས་གཙོ་

[047B] དེའི་གདན་སྣ་ཚོགས་པད་ཟླ་ཉི་དཀྱིལ་རྣམས་རྗེ་རིན་པོ་ཆེའི་བར་རིམ་གྱིས་ཐིམ་ཞིང། དེ་ཉིད་རང་གི་སྤྱི་བོར་རང་དང་ཞལ་ལྟ་ཕྱོགས་མཐུན་པར་བཞུགས། སླར་ཡང་རྗེ་རིན་པོ་ཆེ་
ཐུབ་དབང་ལ། དེ་རྡོ་རྗེ་འཆང་ལ་ཐིམ་པར་བསམ་ལ་རྫོགས་རིམ་རྡོར་བཟླས། འཕོ་བ་རྣམས་ཉམས་སུ་ལེན་ན་སྐབས་འདིར་བྱའོ། །སླར་ཡང་རང་འཇིགས་བྱེད་དུ་གསལ་བའི་རྩ་དབུ་མའི་ནང་གི་སྙིང་གར་རྡོ་རྗེ་འཆང་དཀར་
པོ་ལ་ཐིམ་པས་དབྱེར་མེད་དུ་གྱུར་ནས་སླར་སྐུ་མདོག་དཀར་སྔོ་གང་རིགས་ཡུམ་བཅས་ཀྱི་རྣམ་པ་ཅན་དང་རང་སེམས་དབྱེར་མེད་དུ་འདྲེས་ཏེ་བདེ་སྟོང་གཉིས་སུ་མེད་པའི་ཡེ་ཤེས་སྐྱེས་པས་བྱིན་གྱིས་བརླབས་པར་གྱུར་པར་
བསམ་མོ། །གསུམ་པ་མཇུག་ལ་གཉིས། བསྔོ་བ་དང། སྨོན་ལམ་མོ། །དང་པོ་ནི། རྒྱས་པར་བྱེད་ན་བཟང་སྤྱོད་བྱམས་སྨོན་སོགས་ཀྱི་སྒོ་ནས་བསྔོ་སྨོན་བྱ་ལ། མདོར་བསྡུ་ན། འདི་ལྟར་བགྱིས་པའི་ཞེས་སོགས་གཅིག་སྟེ་
འདི་ཞེས་པ་ཉེ་ཚིག་ཡིན་པས་ད་ལྟ་ཉམས་སུ་བླངས་མ་ཐག་པའི་བླ་མ་མཆོད་པའི་རྣམ་དཀར་གྱི་དགེ་བ་དང། ཡང་སྒྲའི་ནུས་པས་ད་ལྟ་བགྱིས་པ་འདིས་མཚོན་པའི་རང་གཞན་སྐྱེ་འཕགས་ཐམས་ཅད་ཀྱིས་དུས་གསུམ་
དུ་བསགས་པའི་དགེ་བ་མཐའ་དག་བསྔོ་བྱར་སྟོན་ལ། ཚུལ་ཇི་ལྟར་བསྔོ་ན། འདས་པ་དང་མ་བྱོན་པ་དང་ད་ལྟ་བཞུགས་པ་སྟེ། དུས་གསུམ་གྱི་བདེ་བར་གཤེགས་པ་སངས་རྒྱས་རྣམས་དང། སྲས་བྱང་ཆུབ་སེམས་དཔའ་

[048A]༄༅། །ཐམས་ཅད་ཀྱི་མཛད་པ་དང་སྨོན་ལམ་ཇི་ལྟར་མཛད་པ་ཐམས་ཅད་བདག་གིས་བསྒྲུབ་ནུས་པ་དང། ཁྱད་པར་ལུང་དང་རྟོགས་པའི་དམ་པའི་ཆོས་འཛིན་པའི་རྒྱུར་བསྔོ་བ་ནི་བསྔོ་སྨོན་ཐམས་ཅད་
ཀྱི་ནང་ནས་མཆོག་ཏུ་འགྱུར་བར་བསྔགས་པ་རྒྱ་ཆེར་མཛད་པ་ལྟར་རོ། །གཉིས་པ་སྨོན་ལམ་ནི། དེ་ཡི་མཐུ་ལས། ཞེས་སོགས་གཅིག་སྟེ། དེ་ལྟ་བུའི་དགེ་བའི་མཐུ་ལ་བརྟེན་ནས་ཐེག་པ་མཆོག་གམ་ཆེན་པོའི་འཁོར་
ལོ་བཞི་སྟེ། བཤེས་སྤྲིངས་ལས། མཐུན་པར་གྱུར་པའི་ཡུལ་ན་གནས་པ་དང། །སྐྱེས་བུ་དམ་པ་ལ་ནི་བརྟེན་པ་དང། །བདག་ཉིད་ལས་སྨོན་སྔོན་ཡང་བསོད་ནམས་བགྱིས། འཁོར་ལོ་ཆེན་པོ་བཞི་ཡང་ཁྱོད་ལ་
མངའ། །ཞེས་གསུངས་པ་ལྟར། མཐུན་པར་གྱུར་པ་སྟེ་དགེ་བ་འཕེལ་བའི་ཡུལ་ན་གནས་པ། སྐྱེས་བུ་དམ་པ་དགེ་བའི་བཤེས་གཉེན་གྱིས་རྗེས་སུ་བཟུང་བ། བདག་ཉིད་ལས་དང་སྨོན་ལམ་བཟང་པོའི་འབྲས་སུ་
ལུས་ངག་ཡིད་གསུམ་དགེ་བ་ལ་སྤྲོ་བཞིན་དུ་འཇུག་པ། ཚེ་སྔོན་མར་བསོད་ནམས་བགྱིས་པས་མཐོ་རིས་ཀྱི་ཡོན་ཏན་བདུན་དང་ལྡན་པ་སྟེ་དེ་བཞི་དང་མི་འབྲལ་ཞིང། དེར་ཡང་མ་ཟད་རང་ཉིད་འཁོར་བ་ལས་ཡིད་
ལོག་པའི་ངེས་འབྱུང་དང། སེམས་ཅན་ཐམས་ཅད་འཁོར་བ་ལས་སྒྲོལ་བའི་དོན་དུ་སངས་རྒྱས་བསྒྲུབ་པར་འདོད་པའི་བྱང་ཆུབ་ཀྱི་སེམས་དང། ཆོས་ཐམས་ཅད་ཀྱི་གནས་ལུགས་ཕྱིན་ཅི་མ་ལོག་པར་རྟོགས་པའི་ཡང་

[048B] ཐ་མལ་གྱི་སྣང་ཞེན་དག་པའི་སྣང་ཞེན་དུ་ཡིད་ངོར་བསྒྱུར་བ་བསྐྱེད་རིམ་དང། དངོས་གནས་སུ་བསྒྱུར་བ་རྫོགས་རིམ་སྟེ་ཐུན་མོང་མ་ཡིན་པ་
རྡོ་རྗེ་ཐེག་པའི་ལམ་རིམ་པ་གཉིས་ཏེ། དེ་རྣམས་ཀྱི་ལམ་གྱི་བགྲོད་པ་མཐར་ཕྱིན་ནས་སྐུ་གསུམ་ཡེ་ཤེས་ལྔ་ལྡན་གྱི་གོ་འཕང་ཐོབ་པར་ཤོག་ཅིག་སྙམ་དུ་སྨོན་པའོ། །དེ་ནས་བློ་བཟང་རྡོ་རྗེ་འཆང་ཆེན་ཙོང་ཁ་པའི། །
སྙན་བརྒྱུད་མན་ངག་སྙིང་པོ་མཐར་ཐུག་པ། །ཟབ་ལམ་བླ་མ་ལྷ་ཡི་རྣལ་འབྱོར་གྱིས། །དོན་གཉིས་ལྷུན་གྱིས་འགྲུབ་པའི་བཀྲ་ཤིས་ཤོག་ཅེས་བཀྲ་ཤིས་བྱ་ཞིང། བརྟན་བཞུགས་དང་འབྲེལ་བའི་སྐབས་སོགས་ཅུང་
ཟད་རྒྱས་པར་བྱེད་ན། གོང་གི་སྨོན་ལམ་གྱི་མཇུག་ཏུ། བདག་སོགས་རྣམས་ཀྱི་དེང་ནས་བྱང་ཆུབ་བར། ཞེས་སོགས་དང། སྐྱེ་བ་ཀུན་ཏུ་ཡང་དག་བླ་མ་དང། ཞེས་སོགས་དང། དེ་ནས། སྲིད་ཞིའི་རྣམ་དཀར་ཇི་སྙེད་དགེ་མཚན་གྱིས་
ཞེས་སོགས་བཀྲ་ཤིས་ཚེ་གླིང་ཆོས་སྤྱོད་ལྟར་བྱའོ་གསུངས། གཉིས་པ་ཐུན་མཚམས་ནི། དེ་ལྟར་ཐུན་དངོས་གཞི་ལ་སྦྱོར་དངོས་མཇུག་གསུམ་གྱི་ཉམས་ལེན་ལེགས་པར་བསྐྱངས་ནས། ཐུན་སྔ་ཕྱིའི་བར་གྱི་ཐུན་
མཚམས་སུ་ཡང་རིག་པ་རྒྱ་ཡན་ལ་མི་བཏང་བར། བླ་མ་དང་ལྷག་པའི་ལྷ་རང་སེམས་གསུམ་ངོ་བོ་དབྱེར་མེད་དུ་བལྟ་བ་དང། དངོས་གཞིའི་སྐབས་ཀྱི་དམིགས་རྣམ་རྒྱུད་ལ་སྐྱེ་ཕྱིར་བླ་མ་ལྷ་ཚོགས་ལ་གསོལ་བ་

[049A]༄༅། །འདེབས་ཤིང་སྒོ་སྣ་ཚོགས་ནས་བསག་སྦྱང་ལ་འབད་པ་དང། གཞུང་འདིའི་འཁྲིད་ཡིག་སོགས་ལ་བལྟ་ཞིང་དམིགས་རིམ་ལ་སྔོ་བགྲང་བྱེད་པ་དང། ཁྲུས་ཀྱི་ཚེ་ལྷ་ལ་དབང་བསྐུར་བའི་
སྐབས་བཞིན་བྱེད་པ་དང། ཁ་ཟས་བདུད་རྩིར་བྱིན་གྱིས་བརླབས་ནས་སྙིང་གའི་བླ་མ་ལྷ་ལ་མཆོད་པ་འབུལ་བར་བསམ་པ་སོགས་མདོར་ན་སྣང་དྲག་རིག་གསུམ་ཐམས་ཅད་བླ་མ་ལྷའི་གསང་གསུམ་དུ་
བལྟ་ཞིང་རྫོགས་རིམ་གྱི་སྐབས་ལྟར་ན། དང་པོར་སྟོང་ཉིད་ཀྱི་ལྟ་བ། དེ་ནས་བདེ་བ་ཆེན་པོ། བདེ་སྟོང་དེ་ལས་ལྷ་སྐུའི་རྣམ་རོལ་དུ་བལྟས་ལ་ཤེས་བྱ་གསུམ་རིམ་ལ་བསླབ་པ་སོགས་ཐུན་མཚམས་ཀྱི་བྱ་བ་
ཐམས་ཅད་ཀྱང་དོན་ལྡན་དུ་བྱའོ། །དེ་ལྟ་བུའི་སྒོ་ནས་ཉིན་རེ་བཞིན་ཐུན་བྮིའམ་གཅིག་ལ་སོགས་པའི་སྒོ་ནས་བླ་མ་མཆོད་ཅིང་གསོལ་བ་གདབ་པ་དང་སྤྱོད་པའི་སྒོ་ནས་བླ་མས་ཅི་གསུང་ཐམས་ཅད་ཚམ་ཚོམ་
མེད་པར་སྒྲུབ་པ་སོགས་ནི་རང་ལ་གནས་སྐབས་དང་མཐར་ཐུག་གི་ཕན་བདེ་མ་ལུས་པ་འབྱུང་བའི་སྒོ་དང། ཐེག་པ་ཆེ་ཆུང་གི་ཡོན་ཏན་ཐམས་ཅད་དང། མཆོག་ཐུན་མོང་གི་དངོས་གྲུབ་ཐམས་ཅད་ཀྱི་རྩ་བ་
ཡིན་པར་ཡང་དང་ཡང་དུ་གསུངས་ཤིང་བསྔགས་པ་རྣམས་ལ་ཡིད་ཆེས་ཀྱི་ངེས་པ་དྲངས་ནས་བདག་ལེགས་སུ་འདོད་པ་རྣམས་ཀྱིས་དལ་འབྱོར་གྱི་རྟེན་ཐོབ་པ་དོན་མེད་དུ་མི་བཏང་བར་སྙིང་པོ་ལོན་པར་ཞིག་ཅི་

[049B] །ཞེས་གསུངས། རྒྱལ་ཀུན་མཁྱེན་བརྩེ་ནུས་པའི་མཁའ་དབྱིངས་ལས། །མཚན་ལྡན་བཤིས་གཉེན་ཆུ་འཛིན་ཆེར་གཡོས་ཏེ། །ལེགས་པར་བཤད་པའི་གདམས་ངག་གྲུ་ཆར་གྱིས། སྐལ་བཟང་
མྱུ་གུ་བསྐྱེད་འདི་ཨེ་མའོ་མཚར། །གང་དེའི་ཞལ་ལས་འོངས་པའི་བདུད་རྩིའི་རྒྱུན། །བློ་དམན་ཉེས་བརྒྱའི་སྣོད་དུ་བགྱིད་དཀའ་ཡང། །ཆ་ཤས་ཙམ་གྱིས་སྐབས་གསུམ་གདུལ་བྱའི་ཚོགས། །འཚོ་ཕྱིར་གཟེགས་མ་
སྲིད་སྙམ་འབད་པས་བཀོད། །དེ་ཕྱིར་གསེག་མའི་ཁྲོད་དུ་རིན་ཆེན་བཞིན། །དམ་པའི་གསུང་རྒྱུན་འཁྲུལ་བྲལ་འགའ་མཆིས་ན། །མགོན་པོ་གང་གི་ཞབས་ཟུང་རབ་བརྟན་ཅིང། །སྐྱེ་བར་རྗེས་སུ་འཛིན་པའི་རྒྱུར་
གྱུར་ཅིག་ཅེས་པ་འདི་ནི་བདག་ཅག་གི་དཔལ་ལྡན་བླ་མ་དམ་པ་མཁས་ཤིང་གྲུབ་པའི་གོ་འཕང་བརྙེས་པ་རྗེ་བཙུན་དངུལ་ཆུ་བ་ཆེན་པོ་དྷརྨ་བྷ་དྲ་ཞེས་མཁས་མང་རྒྱུ་སྐར་གྱི་དབུས་སུའང་ཉི་ཟླ་དང་མཚུངས་པའི་
མགོན་པོ་གང་གིས་སྐལ་ལྡན་གྱི་གདུལ་བྱ་མང་པོར་ས་བཅད་འཛིན་ཆོས་དང། ཉི་མ་རེ་རེ་བཞིན་ཐུན་བཞི་ལ་སོགས་པའི་ཉམས་ལེན་དང་འབྲེལ་བའི་ཟབ་ཁྲིད་རྒྱས་པར་སྩལ་བའི་སྐབས། བཀའ་འབངས་ཀྱི་
ཆར་གཏོགས་རྗེ་དྲུང་ཚེ་རིང་མིང་ཅན་གྱིས་རང་ཉིད་ཀྱི་དྲན་པ་གསོ་ཕྱིར་བརྗེད་བྱང་ཟིན་བྲིས་སུ་བཀོད་པའོ།། སརྦ་མངྒ་ལཾ། སླར་ཡང་ཤིང་བྱ་ཟླ་་ཚེས་་ནས་ཉིན་བརྒྱད་ཀྱི་བར་ཉམས་འཁྲིད་དུ་སྩལ་སྐབས་

[050A]༄༅། །ཟབ་གནད་དང་འཁྲུལ་བསླད་འཆོས་དགོས་གང་གྲུབ་བགྱིས་པ་ལགས།། ༄༅ ཡང་སྐུ་ཚེའི་སྨད་ཆར་བླ་མཆོད་ཀྱི་བཀའ་འཁྲིད་གནང་བ་ཕལ་ཆེར་ལ། དགེ་སེམས་བསྐྱེད་
པ་ནས་མཆོད་པ་བྱིན་རླབས་ཀྱི་བར་ཡོངས་འཛིན་པཎྜི་ཏའི་བླ་མཆོད་ཀྱི་འཁྲིད་སྙན་བརྒྱུད་མན་ངག་གཏེར་གྱི་ཁ་བྱང་གི་དགོངས་པ་བཞིན་མཛད་པས་དེའི་ཚུལ་ནི། ག་རེ་བདག་གིས་དལ་འབྱོར་ལན་གཅིག་ཐོབ་པའི་སྐབས་
འདིར་འཁོར་བའི་གནས་ལ་མ་ཆགས་པར། མ་རྒན་སེམས་ཅན་ཐམས་ཅད་འཁོར་བའི་གནས་ན་སྡུག་བསྔལ་གསུམ་གྱིས་ཉམ་ཐག་པ་འདི་རྣམས་མྱུར་དུ་འཁོར་བའི་བཙོན་ར་འདི་ལས་བསྒྲལ་བའི་ཕྱིར་རྫོགས་པའི་
སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱའོ། །ཞེས་ལན་གསུམ་གྱིས་དགེ་སེམས་བསྐྱེད། རང་གི་མདུན་གྱི་ཐད་དྲང་གི་ནམ་མཁའི་གནས་སུ་སེངྒེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་མཐོ་
ཞིང་ཡངས་པའི་སྟེང་ཁར་སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་གདན་ལ་དྲིན་ཅན་རྩ་བའི་བླ་མ་ཐུབ་དབང་རྡོ་རྗེ་འཆང་ཆེན་པོ། དེ་ཉིད་ཀྱི་མཐའ་སྐོར་དུ་དངོས་དང་བརྒྱུད་པའི་བླ་མ་ཡི་དམ་སངས་རྒྱས་བྱང་སེམས་ཉན་རང་
དཔའ་བོ་དཔའ་མོ་བསྟན་སྲུང་ཡེ་ཤེས་པའི་ཚོགས་རྣམས་ཀྱིས་བསྐོར་ནས་བཞུགས་པ། དེ་དག་རང་རང་གི་མདུན་ན་གདན་ཁྲི་ཕུན་ཚོགས་ལ་རང་རང་གིས་གསུངས་པའི་ལུང་གི་ཆོས་རྣམས་འོད་ཀྱི་རང་བཞིན་ཅན་གྱི་

[050B] ཚོགས་ཞིང་རྣམས་ཀྱང་རང་ཉིད་ལ་དགྱེས་པའི་ཚུལ་དང། རང་ཉིད་ཀྱང་ཚོགས་ཞིང་རྣམས་ཀྱི་ཡོན་ཏན་དང་ཐུགས་རྗེ་དྲན་པའི་དད་པ་ཆེན་པོའི་དང་ནས། ཞེས་སྐྱབས་ཡུལ་གསལ་བཏབ་
རང་དང་རང་གི་མཐའ་སྐོར་ན་གནས་པའི་ཕ་མ་སེམས་ཅན་ཐམས་ཅད་འཁོར་བ་དང་ངན་སོང་གི་སྡུག་བསྔལ་ལ་འཇིགས་ཤིང་སྐྲག་ནས་རེས་དཀོན་མཆོག་གསུམ་ལས་གཞན་ན་མེད་པས། དུས་འདི་ནས་བྱང་ཆུབ་མ་ཐོབ་
ཀྱི་བར་དུ་སྐྱིད་རུང་སྡུག་རུང་དུས་དང་གནས་སྐབས་ཅིར་གྱུར་ཀྱང་དཀོན་མཆོག་རིན་པོ་ཆེ་རྣམ་པ་གསུམ་མཁྱེན་ནོ། །ཞེས་རྒྱུགས་ལ་བཏབ་ལ། བླ་མ་ལ་སྐྱབས་སུ་མཆིའོ། །ལན་བདུན། སངས་རྒྱས་ལ་སྐྱབས་སུ་
མཆིའོ། །ལན་བདུན། ཆོས་ལ་སྐྱབས་སུ་མཆིའོ། །ལན་བདུན། དགེ་འདུན་ལ་སྐྱབས་སུ་མཆིའོ། །ལན་བདུན། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །ལན་
གསུམ། སྐྱབས་ཡུལ་ཐམས་ཅད་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས། ཐོག་མེད་ནས་བསགས་པའི་སྡིག་
སྒྲིབ་ཐམས་ཅད་དང། ཁྱད་པར་དཔལ་ལྡན་བླ་མའི་སྐུ་ལ་བསྡོས་པ། གསུང་བཅག་པ། ཐུགས་དཀྲུགས་པ། མ་དད་བརྙས་སྨོད་བགྱིས་པ། དེ་བཞིན་གཤེགས་པའི་སྐུ་ལ་ངན་སེམས་ཀྱིས་ཁྲག་ཕྱུངས་པ་

[051A]༄༅། །ཐུགས་ཀྱི་རྟེན་མཆོད་རྟེན་བཤིག་པ། དམ་པའི་ཆོས་སྤངས་པ། གསུང་རབ་ཟོང་དུ་བྱས་པ། གསུང་རབ་ཀྱི་བླུས་ཟོས་པ། གསུང་རབས་སྒྲེ་བོ་ལ་བཞག་པ། འཕགས་པའི་དགེ་འདུན་ལ་སྐུར་
པ་བཏབ་པ། དགེ་འདུན་གྱི་དབྱེན་བྱས་པ། དགེ་འདུན་གྱི་ཞལ་དུ་འདུ་བའི་སྒོ་ཕྲོགས་པ་ལ་སོགས་པ་དཀོན་མཆོག་གསུམ་ལ་བརྟེན་པའི་སྡིག་སྒྲིབ་ཐམས་ཅད་སྦྱངས། ལུས་དྭངས་གསལ་འོད་ཀྱི་རང་བཞིན་ཅན་
དུ་གྱུར། ཚེ་དང་བསོད་ནམས་ལ་སོགས་པའི་ཡོན་ཏན་ཐམས་ཅད་འཕེལ་ཞིང་རྒྱས། ཁྱད་པར་དཀོན་མཆོག་གསུམ་གྱི་བྱིན་རླབས་ཐམས་ཅད་རང་གཞན་གྱི་རྒྱུད་ལ་ཞུགས་ནས། དཀོན་མཆོག་གསུམ་གྱི་སྐྱབས་འོག་
ཏུ་ཆུད་པར་གྱུར། ཅེས་སྐྱབས་འགྲོ་དང། བདག་གི་སྦྱིན་སོགས་བགྱིས་པ་འདི་དག་གིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་ལན་གསུམ། སྦྱིན་པ་ལས་བྱུང་བ་དང། ཚུལ་ཁྲིམས་ལས་བྱུང་བ་དང་
བསྒོམས་པ་སོགས་ལས་བྱུང་བའི་དགེ་བའི་རྩ་བ་འདི་ལ་བརྟེན་ནས་བདག་གིས་མ་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་པའི་སངས་རྒྱས་གྱི་གོ་འཕང་ཐོབ་པར་ཤོག་ཅིག་ཅེས་སྨོན་
སེམས་དང། བདག་གིས་མ་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། ངེའི་ཕྱིར་དུ་སྦྱིན་སོགས་ཕ་རོལ་དུ་ཕྱིན་པ་དྲུག་

[051B] །ཞེས་འཇུག་སེམས་བསྐྱེད། ག་རེ༑ རང་ཕྱོགས་ལ་ཆགས་པ་དང། གཞན་ཕྱོགས་ལ་སྡང་བའི་
ཆགས་སྡང་གི་དབང་གིས་སེམས་ཅན་ཐམས་ཅད་སྡུག་བསྔལ་དུ་བཅུག་པ་ཡིན་པས། སེམས་ཅན་ཐམས་ཅད་ཉེ་རིང་ཆགས་སྡང་དང་བྲལ་བའི་བཏང་སྙོམས་ལ་གནས་ན་ཅི་མ་རུང། གནས་པར་གྱུར་ཅིག་གནས་པར་
བདག་གིས་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་ན་ཅི་མ་རུང། ལྡན་པར་གྱུར་ཅིག་ལྡན་པར་བདག་གིས་བྱའོ། །དེ་ལྟར་བྱེད་ནུས་
པར་བླ་མ་ལྷས་བྱིན་གྱིས་བརླབ་ཏུ་གསོལ། སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་ན་ཅི་མ་རུང། བྲལ་བར་གྱུར་ཅིག་བྲལ་བར་བདག་གིས་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་
གྱིས་བརླབ་ཏུ་གསོལ། སེམས་ཅན་ཐམས་ཅད་མཐོ་རིས་དང་ཐར་པའི་བདེ་བ་དམ་པ་དང་མ་བྲལ་ན་ཅི་མ་རུང། མི་འབྲལ་བར་གྱུར་ཅིག་མི་འབྲལ་བར་བདག་གིས་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་
ཏུ་གསོལ། ཞེས་ཚད་མེད་བཞི་བསྒོམ། ཁྱད་པར་མ་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་ལམ་ཟབ་མོ་བླ་

[052A]༄༅། །མ་ལྷའི་རྣལ་འབྱོར་ཉམས་སུ་བླང་བར་བགྱིའོ། །ཞེས་ལན་གསུམ་གྱིས་ཁྱད་པར་གྱི་སེམས་བསྐྱེད། ཨོཾ་སྭ་བྷཱ་ཝ་ཤུ་དྡྷཱ་ས་རྦ་དྷ་རྨཱ་སྭ་བྷཱ་ཝ་ཤུ་དཧོ་ཉ་ཧཾ། ཨོཾ་ཤཱུ་ཉ་ཏཱ་ཛྙ་ན་བཛྲ་སཱ་བྷཱ་ཝ་ཨཱ་ཀཽ་ཀོ་ཧཾ་ཧཾ་
རང་དང་སྐྱབས་ཡུལ་གྱི་ལྷ་དང་དེ་དག་ལས་གཞན་པའི་ཆོས་ཐམས་ཅད་བརྟེན་ནས་བཏགས་པ་ཡིན་པའི་ཕྱིར། རྟག་ཆད་ལ་སོགས་པའི་མཐའ་བཞི་དང་བྲལ་བ། བདག་མེད་པའི་རང་བཞིན་སྟོང་པ་ཉིད་དུ་གྱུར། སྟོང་པའི་ངང་
ལས་རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ་ཡུམ་དང་བཅས་པའི་སྐུར་བཞེངས་པའི་སྐུ་ལས་འོད་ཟེར་འཕྲོས། སྣོད་བཅུད་ཐམས་ཅད་ཀྱི་མ་དག་
པ་སྦྱངས། སྣོད་ཐམས་ཅད་གཞལ་ཡས་ཁང་དང། བཅུད་ཐམས་ཅད་ལྷ་དང་ལྷ་མོའི་རང་བཞིན་གྱི་དག་པ་རབ་འབྱམས་འབའ་ཞིག་ཏུ་གྱུར། ཅེས་སྐྱབས་ཡུལ་བསྡུས་ནས་སྐུ་གསུམ་ལམ་ཁྱེར་གྱི་གནད་མདོར་བསྡུས་
ཚད་པའི་ལྷའི་རྣལ་འབྱོར་དང་ལྡན་པའི་སྒོ་ནས་སྣོད་བཅུད་སྦྱངས། ཨོཾ་ཨཱ་ཧཱུཾ། ལན་གསུམ་བརྗོད་ལ། ངོ་བོ་ཡེ་ཤེས་ལ་རྣམ་པ་ནང་མཆོད་དང་མཆོད་རྫས་སོ་སོའི་རྣམ་པ། བྱེད་ལས་དབང་པོ་དྲུག་གི་སྤྱོད་ཡུལ་དུ་
བདེ་སྟོང་གི་ཡེ་ཤེས་ཁྱད་པར་ཅན་བསྐྱེད་པས་ས་དང་བར་སྣང་ནམ་མཁའི་ཁྱོན་ཐམས་ཅད་ཡོངས་སུ་ཁྱབ་པའི་ཕྱི་ནང་གསང་བའི་མཆོད་སྤྲིན་དམ་རྫས་སྤྱན་གཟིགས་བསམ་གྱིས་མི་ཁྱབ་པས་གང་བར་གྱུར་

[052B]།    ༈   ། །།    ༈    འདིར་བླ་མ་མཆོད་པའི་སྐབས་སུ་འཕོ་བའི་མན་ངག་བཀའ་རྒྱ་མའི་དྲན་ཐོ་བཀོད་པ་ནི། འཆི་དུས་ཀྱི་
བསྲེ་སྐོར་ཉམས་སུ་ལེན་ནུས་པའི་གདེངས་ཐོབ་པ་ན་ལམ་སྣ་ཟིན་པ་ཡིན་པས་འཕོ་བ་མི་དགོས་ལ། དེ་མིན་འཆི་ལྟས་བྱུང་བ་ན་བཟློག་ཐབས་བྱ་དགོས་ཏེ། དུས་ལ་བབས་ན་འཕོ་བྱ་ཡི། །དུས་མིན་ལྷ་རྣམས་གསད་པར་
འགྱུར། །ཞེས་གསུངས་པ་ལྟར་ཉེས་པ་འབྱུང་བའི་ཕྱིར་རོ། །ད་དུང་མ་བཟློག་ན་ནད་ལ་སོགས་པས་མ་ཕོག་པའི་ཟླ་བདྲུག་ཙམ་གྱི་གོང་དུ་འཕོ་བར་གསུངས་ལ། ཇི་ལྟར་ཉམས་སུ་ལེན་ཚུལ་ལ་མདོ་སྔགས་ཀྱི་འཕོ་བ་
གཉིས་ལས། དང་པོ་ནི། སྟོབས་ལྔ་སྟེ། རང་གི་དངོས་པོ་ཐམས་ཅད་བླ་མ་དཀོན་མཆོག་ལ་མཆོད་པ། དགེ་འདུན་ལ་བསྙེན་བཀུར། ངན་སློང་ལ་སྦྱིན་པ་སོགས་གཞན་གྱིས་ཟེར་དབང་ཙམ་མ་ཡིན་པར་རང་གི་བློར་འདི་བསོད་
ནམས་ཆེ་བ་འདྲ་སྙམ་པ་ལ་བཏང། རྒྱལ་སྲས་དངུལ་ཆུ་བས། མཆོད་སྦྱིན་གང་བྱས་བསོད་ནམས་ལ་ཁྱད་མེད། འོན་ཀྱང་མཆོད་པ་ཕུལ་བའི་དགེ་རྩ་སེམས་ཅན་ལ་བསྡོས་ན་རླབས་ཆེ་བར་གསུངས། ཇི་ལྟར་ཡང་ཐམས་
ཅད་དགེ་ཕྱོགས་སུ་བཏང་ནས་གང་ལའང་ཆགས་ཞེན་མེད་པར་བྱ་བ་ནི་དཀར་པོ་ས་བོན་གྱི་སྟོབས་སོ། །བླ་མཆོད་ཚོགས་ཞིང་མདུན་དུ་གསལ་བཏབ་ནས་མཆོད་ཅིང་འཕོ་ནུས་པའི་སྨོན་ལམ་དྲག་པོ་ཡང་ཡང་བྱེད་པ་ན་
[053A]༄༅། །སྨོན་ལམ་གྱི་སྟོབས་སོ། །བདག་འཛིན་དང་གཅེས་འཛིན་གྱིས་ཐོག་མེད་ནས་སྡུག་ཏུ་བཅུག་པ་ལ་དགྲར་བལྟས་ཏེ་འདི་ཕྱི་སྐྱིད་སྡུག་གང་གི་ཚེ་ཡང་བདག་འཛིན་དང་གཅེས་འཛིན་གྱི་དབང་དུ་སྐད་
ཅིག་ཀྱང་མི་བཏང་ངོ་སྙམ་པ་ནི་སུན་འབྱིན་པའི་སྟོབས་སོ། །འཆི་ཁར་གནད་གཅོད་དྲག་པོ་མ་བྱུང་ན་ལེགས་འདུག་གལ་ཏེ་བྱུང་ཡང་གཏོང་ལེན་སོགས་ཀྱི་སྒོ་ནས་ལམ་དུ་སློང་ཚུལ་འདི་ལྟར་བྱེད་སྙམ་པའི་འདུན་པ་
ཤུགས་དྲག་བསྐྱེད་པ་ནི་འཕེན་པའི་སྟོབས་སོ། །དེ་ལྟ་བུའི་གཏོང་ལེན་སོགས་ཀྱི་ཉམས་ལེན་ཡང་དང་ཡང་དུ་ནན་ཏན་གྱིས་སྤྱོད་པ་ནི་གོམས་པའི་སྟོབས་སྟེ་སྟོབས་ལྔའོ། །འོན་ཀྱང་ཐེག་ཆེན་གྱི་འཕོ་བ་སྟོབས་ལྔ་པོ་
འདིའི་སྟེང་དུ་སྤྱོད་ལམ་ཉིད་གཅེས་པར་གསུངས་པས། ཞོགས་གཡས་ཕབས། ལག་པ་གཡས་འགྲམ་པ་གཡས་ལ་གཏད། རྐང་པ་བརྐྱངས་པ་དང་བསྐུམས་པ་གང་བདེ་བྱས་པའི་བརླ་གཡས་པའི་སྟེང་དུ་གཡོན་
པ་བཞག་ལག་པ་གཡོན་བརླ་གཡོན་པའི་སྟེང་དུ་འཇོག་པ་སེངྒེའི་ཉལ་སྟབས་བྱས་ཏེ་སྔོན་སྟོན་པས་ཀྱང་སྤྱོད་ལམ་འདིས་འདའ་ཚུལ་བསྟན་པས་ང་ཡང་སྟོན་པའི་རྣམ་ཐར་ཉམས་སུ་བླང་བར་བྱ་སྙམ་དུ་བྱས་ན་
སྟོན་པའི་རྣམ་ཐར་དྲན་པ་ཙམ་གྱིས་ངན་འགྲོར་མི་ལྟུང་བར་གསུངས་སོ། །གཉིས་པ་སྔགས་ཀྱི་འཕོ་བ་ནི། མར་པས། ལུས་སྒོ་བརྒྱད་འཁོར་བའི་དཀར་ཁུང་ཅན། །སྒོ་བརྒྱད་བཀག་ནས་སྒོ་གཅིག་དབྱེ། ཞེས་གསུངས་པ་ལྟར་

[053B] ལྟེ་བ༑ རྟགས། བཤད་ལམ། མཛོད་སྤུ། རྣ་བ༑ མིག༑ སྣ་རྣམས་ཡི་གེ་སོགས་ཀྱིས་བཀག་ནས། སྤྱི་བོའི་ཚངས་བུག་དབྱེ་བ་ནས་འཕོ་བ་དང་འབྲེལ་བས་འཕོས་ན་སྔགས་སྤྱོད་པའི་རྟེན་ཁྱད་པར་ཅན་དུ་སྐྱེ་བར་བཤད་པའི་
རྩ་དབུ་མ་འཆད་འགྱུར་ལེགས་པར་གསལ་བཏབ་པའི་ནང་དུ་རང་སེམས་བསྐྱེད་ན་སྒོ་གཞན་བཀག་པའི་དགོས་པ་ངེས་པར་འགྲུབ་བོ། །དེ་ཡང་ཚོགས་ཞིང་བསྡུ་ཁའི་བར་གྱི་བླ་མཆོད་ཆོ་ག་ལེགས་པར་བཏང། ལུས་གནད་
བཅས་ཏེ། རང་འཇིགས་བྱེད་ལྟ་བུར་གསལ་བའི་ལུས་ནང་ཐམས་ཅད་ཕྲུ་མ་ཕུས་བཏབས་པ་ལྟར་སྟོང་སང་འོད་ཀྱི་རང་བཞིན་དུ་བསམ་ལ་སྟོང་ར་ཡུད་ཙམ་བསྒོམ། དེ་ནས་ལུས་ནང་གི་གཡས་གཡོན་གྱི་དབུས་དྲང་པོ། །རྒྱབ་
མདུན་གྱི་རྒྱབ་ལ་ཅུང་ཟད་ཉེ་བར་རྩ་དབུ་མ་ཕྱི་སྔོ་ལ་ནང་དམར་བ་ལྟེ་འོག་སོར་བཞི་ཙམ་ནས་ཡར་སོང་ཚངས་བུག་དང་ཁ་ད་ཆད་བུ་ཁ་ཧ་རེ་ཡོད་པ། སྙིང་ག་མན་ཆང་སྦྲུལ་མཇུག་ལྟར་གང་བའི་རྣམ་པ་ཅན། སྨད་མདའ་སྨྱག་
ཙམ་ནས་ཇེ་སྦོམ་དུ་སོང་བའི་སྟོད་སྦ་ལྕག་འབྲང་པོ་ཙམ་རག་དུང་མགོ་མཇུག་ལྡོག་པ་ལྟ་བུ། སྙིང་གར་ཚིགས་ལྟ་བུའི་ནང་གི་སྟེང་པད་ཟླའི་གདན་ལ་རང་སེམས་རྡོ་རྗེ་འཆང་དཀར་པོ་རྒྱ་སྲན་ཙམ་བསམ། ཚོགས་ཞིང་ཐམས་
ཅད་རྡོ་རྗེ་འཆང་ལ་ཐུག་གི་བར་བསྡུ་བཞིན་དུ། བྱིན་གྱིས་བརླབ་ཕྱིར་དགྱེས་བཞིན་སྤྱི་བོར་བྱོན། ཞེས་པའི་བར་བརྗོད་ལ་བླ་མ་རྡོ་རྗེ་འཆང་སྔོན་པོ་རང་དང་ཞལ་ལྟ་ཕྱོགས་མཐུན་པར་རང་གི་སྤྱི་བོར་བཞུགས་པ་མཐོ་གང་ཙམ་གྱི་

[054A]༄༅། །འཕོངས་དང་ཚངས་བུག་ཐད་སོང་གནས་པ་བླ་མའི་ཐུགས་ཀར་ཟླ་ཉི་གང་རིགས་ཀྱི་གདན་ལ་ཧཱུཾ་ཡིག་སྔོན་པོ་བསམ། ལམ་སྣ་མ་ཟིན་འཆི་བའི་དུས་བྱེད་ན། ཞེས་སོགས་ཤོ་ལོ་ཀ་གཅིག་པ་
གདངས་དབྱངས་དང་བཅས་པས་གསོལ་འདེབས་ལན་གསུམ་བྱ་སྟེ། དང་པོའི་ཚེ་གདུང་ཤུགས་དྲག་པོས་བརྗོད། གཉིས་པའི་ཚེ་ཐུགས་ཀའི་ཧཱུཾ་ཡིག་ལས་འོད་ཟེར་དམར་པོ་ལྕགས་ཀྱུ་ལྟ་བུ་ནར་གྱིས་བྱུང་བ་དབུ་མའི་
ལམ་བརྒྱུད་རང་སེམས་རྡོ་རྗེ་འཆང་གི་རལ་པར་བཏབ། གསུམ་པའི་ཚེ་རང་སེམས་རྡོ་རྗེ་འཆང་འཕར་ལ་ཁད་འཕུར་ལ་ཁད་ལྟ་བུར་ལིང་ལིང་བྱེད་ཅིང་གསུམ་པ་རྫོགས་པ་ན། ཧིཀ༑ བརྗོད་པ་དང་མཉམ་དུ་འོད་ཟེར་གྱི་
ལྕགས་ཀྱུས་དྲངས། འོག་རླུང་འཐེན། དབུ་མའི་ལམ་ནས་སྐར་མདའ་འཕང་པ་ལྟར་ཡར་སོང་བ་ཐུགས་ཀའི་ཧཱུཾ་ལ་སིབ་ཀྱིས་ཐིམ་པས་བླ་མའི་ཐུགས་དང་རང་སེམས་དབྱེར་མེད་དུ་བསམས་ནས་རླུང་བཟུང་ལ་ཅུང་ཟད་
བཞག་རླུང་མི་ཐུབ་པ་ན་ཀ་ཞེས་བརྗོད་ནས་ཧཱུཾ་ལས་རང་སེམས་རྡོ་རྗེ་འཆང་འོད་ཟེར་དང་བཅས་པ་བྱེ་སྟེ་རང་གི་སྙིང་གར་ཕབ། ཐེང་གཅིག་ལ་ཐལ་རྒྱུགས་མི་བདེ་ན་མགྲིན་པར་བཞག་ནས་སླར་ཡང། ཧིཀུ་
ཅེས་ཐུགས་ཀར་འཕང་ངོ། སླར་ཡང་གསོལ་འདེབས་ལན་རེའི་མཐར་སྤོ་འབེབས་སྔར་བཞིན་ཅི་འགྲུབ་བྱས་ཏེ་སྦྱངས། ཐུན་གྲོལ་བ་ན། སླར་ཡང་སྙིང་གའི། ཞེས་སོགས་བརྗོད་ལ། བླ་མ་དབུ་མའི་ལམ་ནས་བྱོན་

[054B] དབུ་མ་ཚེའི་བདུད་རྩིས་མེར་གྱིས་གང་བར་བསམ་ལ་བསྔོ་
སྨོན་སོགས་དཀྱུས་བཞིན་བྱའོ། །དེ་ལྟར་སྦྱངས་ཏེ་ཉམས་འོག་ཏུ་ཆུད་པ་ན། དེ་ནས་མ་བརྗེད་ཙམ་རེ་བྱ་ཡི་ཧ་ཅང་མང་ན་འཕོ་རབ་ཚེ་ཐུང་བའི་རྒྱུར་གསུངས་སོ། །ལས་ལ་སྦྱར་བ་ནི། སྐྱེས་བུ་དམ་པའི་གདུང་རུས་མགྲོན་བུ་
བུ་ཆེན། དར་ཟབ་བཅས་མེར་བསྲེགས་པའི་ཐལ་བ་རྡོ་ཁབ་ལེན་དང་སྦྲད་སྨྱོན་བཅས་སྦྱར་ཏེ་ཚངས་བུག་ལ་བྱུགས། གཞན་ཐམས་ཅད་སྔར་བཞིན་ལ་དག་པ་མཁའ་སྤྱོད། བདེ་བ་ཅན། དགའ་ལྡན་སོགས་གང་མོས་ཀྱི་དག་
ཞིང་དུ་འགྲོ་བར་བྱའོ། །སྙམ་པའི་འདུན་པ་དྲག་པོས་སྙིང་གར་མི་འབེབ་པར་སྤོར་པ་ཁོ་ན་ཁ་དབུགས་མ་ཆད་ཀྱི་བར་དུ་བྱའོ། །དེ་ལྟར་བླ་མ་མཆོད་པ་ལ་བརྟེན་པའི་འཕོ་བ་འདི་རྗེ་བཙུན་དམ་པ་དྷརྨ་བྷ་དྲ་དཔལ་བཟང་
པོའི་ཐུགས་སུ་བཀའ་རྒྱ་དམ་པར་བཞུགས་པ་ལས་ཤིང་རྟ་ཟླ་བ་བཞི་པའི་ཚེས་ཉི་ཤུ་གཉིས་ནས་བཟུང་ཉིན་བརྒྱད་ཀྱི་བར་བླ་མཆོད་ཀྱི་འཁྲིད་གནང་བའི་ཚེ་སྩལ་བ་མགོན་པོ་གང་གི་བཀའ་འབངས་ཀྱི་ཆར་གཏོགས་རྗེ་དྲུང་
ཨ་ཡུར་སུདྷའི་ས་རང་ཉིད་དྲན་པ་གསོ་བ་དང་སྐལ་མཉམ་གཞན་ལའང་ཕན་པའི་བློས་ཟིན་བྲིས་སུ་བགྱིས་པ་ཛ་ཡནྟུ།། །།    ༈    །སྤྱི་བཤགས་བྱ་བ་ལ། སྡོམ་

[055A]༄༅། །གསུམ་ཐམས་ཅད་ཀྱི་བཅས་འགལ་དང་རང་བཞིན་གྱི་ཁ་ན་མ་ཐོ་བའི་ཉེས་ལྟུང་ཐམས་ཅད་བཤགས་པས་ན་སྤྱི་བཤགས་ཞེས་བྱ་སྟེ། དེ་ཡང་ཨུ་ཧུ་ཞེས་པ་ནི་སྨྲེ་སྔགས་ཀྱི་ཚིག་སྟེ། རང་གིས་
སྔར་བྱས་ཀྱི་ཉེས་ལྟུང་ལ་བག་མེད་དུ་སྤྱད་པ་གསལ་བཏབ་པས་སེམས་མྱ་ངན་གྱིས་ཆེས་ཆེར་ནོན་ཏེ། ཧཱུ་ཞེས་ཤུགས་རིང་ཐོན་ཅིང་དེ་ཡང་ཤུགས་ཤིན་ཏུ་རིང་པོ་ཐོན་པའི་ཕྱིར་ཧུའི་གོང་དུ་ཨུ་སྤྱར་ཏེ་ཨུ་ཧཱུ་ཞེས་པ་སྟེ་
རྨོར་ཆེན་ཀུན་དགའ་ལྷུན་གྲུབ་ཀྱིས་རྣལ་འབྱོར་མའི་འཕོ་ཁྲིད་དུ། ཧི་ཀུ་རིང་པོ་བརྗོད་པའི་ཕྱིར་ཨཱི་སྦྱར་ཏེ། ཨི་ཧི་ཀ་ཅེས་པ་དང་གནད་གཅིག་པ་ཡིན་ནོ། །ལགས་ཞེས་པ་ནི་བཤགས་ཡུལ་རྣམས་ལ་འདི་ལྟར་མྱ་ངན་
གྱིས་ནོན་པ་ལགས། ཞེས་པའོ། །དེ་ནས་བཤགས་པ་བྱེད་པ་པའི་རྟེན་གྱི་གང་ཟག་ནི་སྡོམ་པ་གསུམ་ལྡན་གྱི་དབང་དུ་བྱས་ཏེ་བཤགས་པ་ལ། བླ་མ་རྡོ་རྗེ་འཛིན་པ་ལ་སོགས་པའི་བཤགས་ཡུལ་རྣམས་བདག་ལ་ཐུགས་
གཏད་དུ་གསོལ་ཞེས་དགོངས་གསོལ་སྔོན་དུ་བཏང་བ་ནི་གོ་སླའོ། །བདག་མིང་འདི་ཞེས་བགྱི་བ་ཞེས་ཉེས་པར་ཁས་ལེན་པ་པོའི་རང་མིང་གསལ་བར་སྨོས་པའོ། །གཉིས་པ་དངོས་གཞི་ལ་གཉིས། བཤགས་
བྱའི་སྡིག་པ་ངོས་འཛིན་པ་དང། བཤགས་པ་དངོས་སོ། །དང་པོ་ལ་གཉིས། ཉེས་ལྟུང་ལ་བསྔོ་བགྲངས་རྒྱས་པར་བྱེད་པ་དང། དོན་བསྡུས་ཏེ་བརྗོད་པའོ། །དང་པོ་ལ། དུས་རྒྱུ་ལམ་ལས་ཡུལ་སྦྱོར་སྒོ་དྲུག་སྡིག་

[055B] དང་པོ་དུས་ནི། ཚེ་རབས་འཁོར་བ་ཐོག་མ་མེད་པ་ནས་ད་ལྟ་ལ་ཐུག་གི་བར་དུ་ཞེས་པ་སྟེ། ཚེ་རབས་ཐོག་མའི་མཐའ་མེད་པ་ནས་ད་ལྟ་ཡན་ཆད་ཀྱི་ཁོངས་སུ་མ་འདུས་པའི་ཉེས་པ་མེད་དེ་
གོ་སླའོ། །གཉིས་པ་རྒྱུ་ནི་ཉོན་མོངས་པ་འདོད་ཆགས། ཞེ་སྡང། གཏི་མུག་སྟེ་དུག་གསུམ་གང་རུང་གིས་ཀུན་ནས་བླངས་ཏེ་བསགས་པ་ཤ་སྟག་གོ་གསུམ་པ་ལམ་ནི། ལུས་དང། ངག་དང། ཡིད་གསུམ་གང་རུང་གིས་
བསགས་པའོ། །བཞི་པ་ལས་ནི། སྡིག་པ་མི་དགེ་བ་བཅུ་བགྱིས་པ་དང། ཞེས་པ་ནས། གསང་སྔགས་ཀྱི་དམ་ཚིག་དང་འགལ་བ་དང། ཞེས་པའི་བར་ཏེ། ལུས་ཀྱི་སྲོག་གཅོད་ལོག་གཡེམ། མ་བྱིན་ལེན་ཏེ་གསུམ། ངག་
གི་རྫུན། ཕྲ་མ༑ ཚིག་རྩུབ། ངག་བཀྱལ་སྟེ་བཞི། ཡིད་ཀྱི་བརྣབ་སེམས། གནོད་སེམས། ལོག་ལྟ་སྟེ་གསུམ་བཅས་ཀྱི་མི་དགེ་བ་བཅུ། ཕ་བསད་པ། མ་བསད་པ། དགྲ་བཅོམ་པ་བསད་པ། དགེ་འདུན་གྱི་དབྱེན་བྱས་པ་
དེ་བཞིན་གཤེགས་པ་ལ་ངན་སེམས་ཀྱིས་ཁྲག་འབྱིན་པ་སྟེ་འདི་སངས་རྒྱས་བཀྲོང་འདོད་ཀྱིས་རྡོ་མཚོན་བསྣུན་པ་ཡིན་ཀྱང་སངས་རྒྱས་རྡོ་རྗེའི་སྐུ་བསྙེས་པས་བཀྲོང་མི་ཐུབ་པས་སྐུ་མཚལ་བྱུང་བ་དང། འཁོར་ལོའི་དབྱེན་རྣམས་
ནི་མཚམས་མེད་ལྔའི་ལས་དངོས་ཡིན་ལ། སོ་སྐྱེ་དགེ་སློང་བཞི་ཡན་ཆད་ཀྱི་དགེ་འདུན་ཕན་ཚུན་ཐུགས་མི་མཐུན་པའི་དབྱེན་བྱས་པ་རྣམས་ནི་མཚམས་མེད་ལྔའི་ལས་ཀྱི་ཆར་གཏོགས་ལྟ་བུ་ཡིན་ཅིང། དེ་དང་ཉེ་བ་ལྔ་ནི་

[056A]༄༅། །དེ་ཞེས་པ་བཤད་མ་ཐག་པའི་མཚམས་མེད་ལྔ་ལ་བྱས་ནས། ཕ་བསད་པ་དང་ཉེ་བ་སར་གནས་ཀྱི་བྱང་སེམས་བསད་པ། མ་བསད་པ་ངང་ཉེ་བ་དགེ་སློང་མ་འཁྲིག་པས་སུན་ཕྱུང་བ། དགྲ་
བཅོམས་པ་བསད་པ་དང་ཉེ་བ་རྒྱུན་ཞུགས་འབྲས་གནས་བསད་པ། སྐུ་མཚལ་འབྱིན་པ་དང་ཉེ་བ་མཆོད་རྟེན་བཤིག་པ། དགེ་འདུན་གྱི་དབྱེན་དང་ཉེ་བ་འདུ་སྒོ་ཕྲོགས་པ་རྣམས་ནི་ཉེ་བའི་ཉེས་པ་ལྔའོ། །བསྙེན་གནས་
དགེ་བསྙེན་ཕ་མ་གཉིས། དགེ་ཚུལ་ཕ་མ། དགེ་སློབ་མ། དགེ་སློང་ཕ་མ་སྟེ་སོ་ཐར་རིགས་བརྒྱད་པོ་གང་གི་སྡོམ་པ་བླངས་པ་དེའི་བཅས་འགལ་དང། བྱང་ཆུབ་སེམས་དཔའི་བསླབ་བྱ་རྩ་ལྟུང་བཅོ་བརྒྱད་དང། ཉེས་
བྱས་བཞི་བཅུ་ཞེ་དྲུག་སོགས་དང་འགལ་བ་དང། རྩ་ལྟུང་བཅུ་བཞི་དང། སྦོམ་པོ་བརྒྱད་སོགས་གསང་སྔགས་ཀྱི་དམ་ཚིག་དང་འགལ་བ་རྣམས་སོ། །ལྔ་པ་ཡུལ་ནི། ཕ་དང་མ་ལ་མ་གུས་པ་དང། ཞེས་པ་ནས་
སེམས་ཅན་ལ་གནོད་པའི་ལས། ཞེས་པའི་བར་ཏེ། ཚེ་འདིའི་ཕ་མ་དྲིན་ཆེ་བའི་གུས་པ་བྱེད་པའི་ཡུལ་ཡིན་པ་ལ་མ་གུས་པ་དང། ཆོས་འདུལ་བ་ལ་རབ་ཏུ་བྱུང་བའི་མཁན་པོ་དང་སློབ་དཔོན། གསང་སྔགས་
ལ་འཇུག་པའི་སྒོ་དབང་ཞུས་པའི་རྡོ་རྗེ་སློབ་དཔོན། གཞན་ཡང་ཀློག་པའི་སློབ་དཔོན་དང་འཁྲིད་ལུང་མན་ངག་སོགས་སྟོན་པའི་སློབ་དཔོན་རྣམས་ལ་མ་གུས་པ་དང། ཐར་པ་མི་གནས་པའི་མྱང་འདས་ཀྱི་གོ་འཕང་

[056B] དེའི་རྒྱུ་ངེས་འབྱུང་གིས་ཀུན་ནས་བླངས་པའི་ཚུལ་ཁྲིམས་ལ་རང་སློབ་ཅིང། དེ་བཞིན་དུ་གྲོགས་ངེས་འབྱུང་གི་ཚུལ་ཁྲིམས་དང་ལྡན་པ་ནི་ཚངས་པའི་གོ་འཕང་ཐོབ་པའི་རྒྱུ་ལ་རང་གཞན་མཚུངས་པར་
སྤྱོད་པས་གྲོགས་ཚངས་པ་མཚུངས་པར་སྤྱོད་པ་ཡིན་པས་དེ་རྣམས་ལ་མ་གུས་པ་ནི་འདིའི་བཤགས་བྱ་ཡིན་ལ། ཚེ་འདིར་རྒྱལ་པོའི་ཆད་པས་འཇིགས་ཤིང་འགྱེད་ཕོགས་སོགས་དང་བྲལ་གྱི་དགོས་པ་དང། ཕྱི་མ་ངན་
འགྲོའི་སྡུག་བསྔལ་ལ་འཇིགས་ནས་བསྲུང་བ་ནི་འཇིགས་སྐྱོབ་ཀྱི་ཚུལ་ཁྲིམས་དང། ཚེ་འདིའི་བདེ་བ་རྙེད་བཀུར་དོན་དུ་གཉེར་བ་དང། ཕྱི་མ་མངོན་མཐོའི་དཔལ་འབྱོར་ཐོབ་པའི་ཕྱིར་བསྲུང་བ་ནི་ལེགས་སྨོན་གྱི་ཚུལ་ཁྲིམས་
ཙམ་ཡིན་གྱི། ཚུལ་ཁྲིམས་རྣམ་དག་མ་ཡིན་པས་དེ་ལ་སློབ་པའི་གྲོགས་ནི་ཚངས་པ་མཚུངས་པར་སྤྱོད་པ་མ་ཡིན་པས་འདིའི་བཤགས་བྱ་མ་ཡིན་ནོ། །དཀོན་མཆོག་གསུམ་ལ་གནོད་པའི་ལས་བགྱིས་པ་སྟེ་བརྙས་
སྨོད་སོགས་བྱས་པ་དང། དམ་པའི་ཆོས་སྤངས་པ་ནི། ཐེག་པ་ཆེ་ཆུང་གི་གསུང་རབ་དགོངས་འབྲེལ་དང་བཅས་པ་གང་རུང་ལ་དམིགས་ཏེ་འདིས་འགྲོ་བ་ལ་ཕན་བདེར་མི་འགྱུར་སྙམ་དུ་ཞེ་ནས་སྤོང་བ་སོགས་སོ། །
འཕགས་པའི་དགེ་འདུན་ནི་གང་ཟག་གཅིག་ཡན་ཆད་དང་སོ་སྐྱེའི་དགེ་འདུན་དགེ་སློང་བཞི་ཡན་ཆད་ལ་སྐུར་པ་བཏབ་པའོ། །སེམས་ཅན་གང་ཡང་རུང་བའི་ལུས་སྲོག་ལོངས་སྤྱོད་གནས་མལ་སོགས་ལ་གནོད་པའི་
[059A]༄༅། །མཉེས་བྱེད་ཤོག་ཅེས་དུས་གསུམ་རྒྱལ་བའི་སྤྱི་གཟུགས་གྲུབ་དབང་ཐམས་ཅད་མཁྱེན་པ་རྗེ་བཙུན་དྷརྨ་བྷ་དྲ་དཔལ་བཟང་པོའི་ཞལ་སྔ་ནས་ནཱ་རོ་མཁའ་སྤྱོད་མའི་བསྐྱེད་རྫོགས་ཀྱི་འཁྲིད་ཐུན་བཞིར་ཉམས་སུ་ལེན་བཞིན་དུ་སྩལ་བའི་
སྐབས། རྗེ་བཙུན་དམ་པའི་གསུང་བཤད་རྣམས་བརྗེད་པར་ཕངས་ཏེ་བཀའ་འབངས་ཀྱི་ཆར་གཏོགས་རྗེ་དྲུང་ཚེ་རིང་མིང་ཅན་གྱིས་བརྗེད་བྱང་ཟིན་བྲིས་སུ་བགྱིས་པར་རང་བཟོའི་འཁྲུལ་བསླད་ཅི་མཆིས་བླ་མ་མཁའ་འགྲོའི་ཚོགས་ལ་བཟོད་པར་གསོལ་ལོ།།
 སླར་ཡངས་མོ་གླང་གི་ལོ་ཟབ་ཁྲིད་སྩལ་སྐབས་རྗེ་བླ་མ་མཆོག་གི་སྤྱན་ལམ་དུ་ཕབ་ཅིང། དོན་སྐྱོན་བཟོ་བཅོས་དགོས་གྲས་རྗེ་ཉིད་ཀྱི་ཞབས་དྲུང་དུ་བགྱིས་པའོ།།    ༈   
རྒྱུ་ཡིན་པས་ཁྱོད་ནས་ཞུས་དག་དང། གསར་སྣོན་བཅས་ཀྱིས་ཤིག་ཅེས་སྤྱི་བོའི་མཛེས་རྒྱན་དུ་ཕེབས་པ་ལྟར། དཔོན་རིགས་དབྱངས་ཅན་གྲུབ་པའི་རྡོ་རྗེར་འབད་པས་ཚིག་དོན་ལ་ཞུས་དག་གང་ཞིབ་དང། གསར་སྣོན་ཕྲན་བུ་བཅས་བགྱིས་པ་ལགས་སོ།། ཤུ་བྷ་མསྟུ་སརྦ་ཛ་ག་ཏཾ།། །།།
རྣལ་འབྱོར་མ་རྒྱུད་བྱེ་བ་བཅུ་དྲུག་ཆ། །སྙན་བརྒྱུད་ཚད་མ་བཞི་ལྡན་དཀྱིལ་འཁོར་དུ། །རྫོགས་པའི་ཟབ་དོན་བདུད་རྩིའི་བ་གཾ་འདི། །ལེགས་བཤད་འོད་དཀར་འཕྲོ་བ་ཀུན་གྱི་ཏོག་ཟབ་གསང་སྙིང་པོར་ཆགས་པའི་གསེར་སྒོང་མངལ། །ཉམས་མྱོང་ཚད་མའི་དྲོད་

[059B] །རྒྱུད་དང་འཕགས་བོད་གྲུབ་གཞུང་སྙན་བརྒྱུད་གནད། །འཛུམ་ཞལ་བཞི་ལྡན་ཁྱད་ཆོས་འདི་མཐོང་ཚེ། །བློ་གྲོས་འཁྲི་ཤིང་ཉག་མ་ཕྲ་རྣམས་ཀྱང། །ཆེས་གསལ་གདམས་པའི་ལྗོན་དབང་འདིར་འཁྲིལ་ནས། །བསམ་སྒོམ་མེ་ཏོག་ཟུང་འཇུག་
འབྲས་བུའི་འཁུར། །དུད་ལ་རེ་ན་དཔྱོད་ལྡན་སྨོས་ཅི་དགོས། །དེ་ཕྱིར་དོན་གཉེར་ཡིད་ཀྱི་ཡོལ་གོ་ཀུན། །སྨིན་གྲོལ་ལམ་བཟང་བཅུད་ཀྱིས་འཕྱུར་བའི་སླད། །དགའ་ལྡན་བཤད་སྒྲུབ་ནས་རྒྱུ་སྦྱར་ཏེ། །པར་དུ་བསྒྲུབས་པའི་དགེ་མཚན་རྒྱ་མཚོའི་མཐུས། །ཐུབ་བསྟན་
སྙིང་པོ་སྨན་གྱི་ལྗོན་ཤིང་མཆོག་རྩ་བརྟན་བཤད་སྒྲུབ་མེ་ཏོག་འབྲས་བུར་བཅས། །ཁྱོན་ཡངས་ལུས་ཅན་ཕན་དང་བདེ་བ་ཡི། །སྲོག་འཚོའི་བདུད་རྩིར་དར་ཞིང་རྒྱས་གྱུར་ཅིག་མངྒ་ལཾ།།    ༈   
མཛད་པའི་ཁྱད་པར་སྔོན་གྱི་ཆོས་རྒྱལ་ཆེ། །ཡོན་ཏན་ཁྱད་པར་སུས་ཀྱང་བསྐྲུན་མེད་པ། །་ས་དབང་ཆེ་དེའི་གསུང་འདི་ངོ་མཚར་རྨད། །ཤུ་བྷཾ།།



﻿   ༈    དེ་ལ་འདིར་མདོ་སྔགས་གསུང་རབ་ཐམས་ཅད་ཀྱི་སྙིང་
པོ༑ སྔོན་བྱོན་རྒྱལ་བ་རྣམས་ཀྱི་གཤེགས་ཤུལ། རྒྱ་བོད་མཁས་གྲུབ་དམ་པ་རྣམས་ཀྱི་ཐུགས་དམ་གྱི་མཐིལ། ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་ཐུགས་ཀྱི་བཅུད་ཕྱུང་བའི་མན་ངག་
གྲུབ་མཆོག་དྷརྨ་བཛྲ་ཡབ་སྲས་ཀྱི་བཀའ་སྲོལ། སྐལ་ལྡན་གྱི་སྐྱེས་བུ་སངས་རྒྱས་ཀྱི་སར་མྱུར་བ་མྱུར་བར་འཁྲིད་པའི་ཐབས་ཟབ་མོ་ལམ་གྱི་ལུས་ཡོངས་སུ་རྫོགས་པའི་བླ་མ་ལྷའི་རྣལ་འབྱོར་བླ་མ་མཆོད་པའི་ཆོ་
ག་ཞེས་གྲགས་པ་འདི་འཆད་པ་ལ་གསུམ། གདམས་པའི་ཁུངས་བཤད་པ། གདམས་པའི་ཆེ་བ་བཤད་པ། གདམས་པ་དངོས་ཇི་ལྟར་ཉམས་སུ་ལེན་པའི་ཚུལ་ལོ། །གསུམ་པ་ལ་གཉིས། ཐུན་གྱི་

[033B] ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་ལ་གསུམ། སྔོན་འགྲོ། དངོས་གཞི། མཇུག་ཏུ་ཇི་ལྟར་བྱ་བའི་ཚུལ་ལོ། །དང་པོ་ལ་གཉིས། སྤྱིའི་སྔོན་འགྲོ་དང་
ཁྱད་པར་གྱི་སྔོན་འགྲོའོ། །དང་པོ་ལ་གཉིས། ཀུན་སློང་བཅོས་པ་དང། སྐྱབས་འགྲོ་སེམས་སྐྱེད་བྱ་ཚུལ་ལོ། གཉིས་པ་ཁྱད་པར་གྱི་སྟོན་འགྲོ་ལ་གསུམ། རང་ཉིད་ལྷར་བསྐྱེད་པ། སྣོད་བཅུད་
སྦྱང་བ། མཆོད་པ་བྱིན་གྱིས་བརླབ་པའོ། །གསུམ་པ་ལ་གཉིས། ནང་མཆོད་བྱིན་གྱིས་བརླབ་པ་དང། མཆོད་རྫས་གཞན་རྣམས་བྱིན་གྱིས་བརླབས་པའོ། །གཉིས་པ་དངོས་གཞི་ལ་བཞི་
ཚོགས་ཀྱི་ཞིང་དུ་བླ་མ་ལྷ་ཚོགས་རྣམས་སྒོམ་པ། དེ་ལ་ཡན་ལག་བདུན་པ་མཎྜལ་དང་བཅས་པའི་མཆོད་པ་འབུལ་བ། དད་གུས་ཆེན་པོའི་སྒོ་ནས་གསོལ་བ་འདེབས་པ། མདོ་སྔགས་ཀྱི་
ལམ་གྱི་ལུས་ཡོངས་སུ་རྫོགས་པ་ལ་ཤར་སྒོམ་གྱི་སྒོ་ནས་བློ་སྦྱོང་ཞིང་བྱིན་རླབས་ཞུ་བའི་ཚུལ་ལོ། །དང་པོ་ལ་གཉིས། བླ་མ་ལྷ་ཚོགས་གསལ་འདེབས་ཚུལ་དངོས་དང། ཡེ་ཤེས་པ་སྤྱན་
དྲངས་ནས་དབྱེར་མེད་དུ་བྱ་ཚུལ་ལོ། །གཉིས་པ་དེ་ལ་ཡན་ལག་བདུན་པ་མཎྜལ་དང་བཅས་པའི་མཆོད་པ་འབུལ་བ་ལ་གཉིས། བླ་མ་མཆོད་པ་གལ་ཆེ་བའི་རྒྱུ་མཚན་བསམ་པ་དང། བླ་མ་མཆོད་

[034A]༄༅། །ཚུལ་དངོས་སོ། །གཉིས་པ་ལ་གསུམ། ཕྱག་འཚལ་བ། མཆོད་པ་འབུལ་བ། ཡན་ལག་ལྷག་མ་རྣམས་བྱ་ཚུལ་ལོ། །དང་པོ་ལ་ལྔ། བླ་མ་ལོངས་སྤྱོད་རྫོགས་
པའི་སྐུར་བལྟས་ཏེ་དེའི་སྒོ་ནས་བསྟོད་ཅིང་ཕྱག་འཚལ་བ། བླ་མ་སྤྲུལ་པའི་སྐུར་བལྟས་ཏེ་དེའི་སྒོ་ནས་བསྟོད་ཅིང་ཕྱག་འཚལ་བ། བླ་མ་ཆོས་ཀྱི་སྐུར་བལྟས་ཏེ་དེའི་སྒོ་ནས་བསྟོད་
ཅིང་ཕྱག་འཚལ་བ། བླ་མ་མཆོག་གསུམ་མ་ལུས་འདུས་པའི་བདག་ཉིད་དུ་བལྟས་ཏེ་དེའི་སྒོ་ནས་བསྟོད་ཅིང་ཕྱག་འཚལ་བ། ཕྱོགས་བཅུའི་རྒྱལ་བ་སྲས་བཅས་ཐམས་ཅད་བླ་མའི་སྤྲུལ་པར་བལྟས་
ཏེ་ཕྱག་འོས་ཐམས་ཅད་ལ་ཕྱག་འཚལ་བའི་ཚུལ་ལོ། །གཉིས་པ་མཆོད་པ་འབུལ་བ་ལ་ལྔ། ཕྱི་བུམ་དབང་དང་འབྲེལ་བའི་མཆོད་པ། ནང་གསང་དབང་དང་འབྲེལ་བའི་མཆོད་པ། གསང་བ་
ཤེར་དབང་དང་འབྲེལ་བའི་མཆོད་པ། དེ་ཁོ་ན་ཉིད་ཚིག་དབང་དང་འབྲེལ་བའི་མཆོད་པ། སྨན་དང་བདག་ཉིད་བྲན་དུ་ཕུལ་ཏེ་སྡོམ་པ་གཟུང་བའི་ཚུལ་ལོ། །དང་པོ་ལ་ལྔ། ཆུ་བཞི་འབུལ་བ། ཉེར་
སྤྱོད་རོལ་མོ་དང་བཅས་པ་འབུལ་བ། འདོད་ཡོན་འབུལ་བ། མཎྜལ་འབུལ་བ། སྒྲུབ་པའི་མཆོད་པ་འབུལ་ཚུལ་ལོ། །གསུམ་པ་ཡན་ལག་ལྷག་མ་རྣམས་བྱ་ཚུལ་ལ་ལྔ། བཤགས་པ་བྱ་ཚུལ་
་
[034B] ཆོས་འཁོར་བསྐོར་བར་གསོལ་བ་འདེབས་ཚུལ། མྱ་ངན་ལས་མི་འདའ་བར་གསོལ་བ་འདེབས་ཚུལ། བསྔོ་བ་བྱ་ཚུལ་ལོ། །གསུམ་པ་དད་གུས་ཆེན་པོའི་སྒོ་ནས་
གསོལ་བ་འདེབས་པ་ལ་བཞི། ཕན་ཡོན་དང་ཉེས་དམིགས་བསམས་པའི་སྒོ་ནས་དད་གུས་གསལ་བཏབ་སྟེ་མཚན་སྔགས་ཀྱི་སྒོ་ནས་ཐུགས་རྒྱུད་བསྐུལ་བའི་གསོལ་འདེབས་བྱ་ཚུལ། ཡོན་
ཏན་དང་བཀའ་དྲིན་རྗེས་སུ་དྲན་པའི་སྒོ་ནས་གསོལ་བ་འདེབས་ཚུལ། ཕྱི་ནང་གསང་བ་དེ་ཁོ་ན་ཉིད་ཀྱི་སྒོ་ནས་གསོལ་བ་འདེབས་ཚུལ། ཕུར་ཚུགས་གསོལ་འདེབས་ཀྱི་སྒོ་ནས་ཏིང་ངེ་འཛིན་
གྱི་དབང་བཞི་ལན་ཚུལ་ལོ། །གཉིས་པ་ལ་གཉིས། ཡོན་ཏན་བསམ་པའི་སྒོ་ནས་རྩ་བ་དད་པ་སྦྱོང་ཞིང་གསོལ་བ་འདེབས་པ་དང། བཀའ་དྲིན་རྗེས་སུ་དྲན་པའི་སྒོ་ནས་གསོལ་བ་འདེབས་ཚུལ་ལོ།།
དང་པོ་ལ་གསུམ། འདུལ་བ་ནས་བཤད་པའི་བླ་མའི་ཡོན་ཏན་བསམ་པའི་སྒོ་ནས་གསོལ་བ་འདེབས་པ། ཐེག་ཆེན་ཐུན་མོང་བའི་བླ་མའི་ཡོན་ཏན་བསམས་པའི་སྒོ་ནས་གསོལ་བ་འདེབས་པ་
རྡོ་རྗེ་ཐེག་པའི་བླ་མའི་ཡོན་ཏན་བསམས་པའི་སྒོ་ནས་གསོལ་བ་འདེབས་ཚུལ་ལོ། །གསུམ་པ་ཕྱི་ནང་གསང་བ་དེ་ཁོ་ན་ཉིད་ཀྱི་སྒོ་ནས་གསོལ་བ་འདེབས་ཚུལ་ལ་བཞི།། ཕྱིའི་ཡོན་

[035A]༄༅། །ཏན་བརྗོད་པའི་སྒོ་ནས་གསོལ་བ་འདེབས་ཚུལ། ནང་གི་ཡོན་ཏན་བརྗོད་པའི་སྒོ་ནས་གསོལ་བ་འདེབས་ཚུལ། གསང་བའི་ཡོན་ཏན་བརྗོད་པའི་སྒོ་ནས་
གསོལ་བ་འདེབས་ཚུལ། དེ་ཁོ་ན་ཉིད་ཀྱི་ཡོན་ཏན་བརྗོད་པའི་སྒོ་ནས་གསོལ་བ་འདེབས་ཚུལ་ལོ། །བཞི་པ་མདོ་སྔགས་ཀྱི་ལམ་གྱི་ལུས་ཡོངས་སུ་རྫོགས་པ་ལ་ཤར་སྒོམ་གྱི་སྒོ་
ནས་བློ་སྦྱོང་ཞིང་བྱིན་རླབས་ཞུ་བའི་ཚུལ་ལ་གཉིས། ལམ་གྱི་རྩ་བ་བཤེས་གཉེན་བསྟེན་པའི་ཚུལ་དང། བསྟེན་ནས་བློ་ཇི་ལྟར་སྦྱོང་བའི་ཚུལ་ལོ། །གཉིས་པ་ལ་གཉིས། ལམ་ཐུན་
མོང་བ་ལ་བློ་སྦྱོང་ཚུལ་དང། ཐུན་མོང་མིན་པ་རྡོ་རྗེ་ཐེག་པའི་ལམ་ལ་བློ་སྦྱོང་ཚུལ་ལོ། དང་པོ་ལ་གསུམ། སྐྱེས་བུ་ཆུང་ངུ་དང་ཐུན་མོང་བའི་ལམ་ལ་བློ་སྦྱོང་ཚུལ། སྐྱེས་བུ་འབྲིང་དང་ཐུན་མོང་བའི་ལམ་ལ་བློ་སྦྱོང་ཚུལ། སྐྱེས་
བུ་ཆེན་པོའི་ལམ་ལ་བློ་སྦྱོང་ཚུལ་ལོ། །དང་པོ་ལ་གཉིས། འཇིག་རྟེན་ཕྱི་མ་དོན་གཉེར་གྱི་བློ་བསྐྱེད་པ་དང། འཇིག་རྟེན་ཕྱི་མར་བདེ་བའི་ཐབས་བསྟན་པའོ། །གཉིས་པ་སྐྱེས་བུ་འབྲིང་དང་ཐུན་མོང་
བའི་ལམ་ལ་བློ་སྦྱོང་ཚུལ་ལ་གཉིས། ཐར་པ་དོན་གཉེར་གྱི་བློ་བསྐྱེད་པ་དང། ཐར་པར་འགྲོ་བའི་ལམ་ལ་སློབ་ཚུལ་ལོ། །གསུམ་པ་སྐྱེས་བུ་ཆེན་པོའི་ལམ་ལ་བློ་སྦྱོང་ཚུལ་ལ་གཉིས། བྱང་

[035B] སེམས་བསྐྱེད་ནས་སྤྱོད་པ་ལ་སློབ་ཚུལ་ལོ། །དང་པོ་ལ་བཞི། ཐེག་ཆེན་གྱི་ལམ་གྱི་རྩ་བ་སྙིང་རྗེ་ཆེན་པོ་བསྐྱེད་ཚུལ། བློ་སྦྱོང་དོན་བདུན་པའི་སྒོ་ནས་
བདག་གཞན་མཉམ་བ་རྗེ་སྒོམ་ཚུལ་རྒྱས་པར་བཤད་པ། ལྷག་བསམ་དང་སེམས་སྐྱེད་སྒོམ་ཚུལ། སྨོན་སེམས་དང་འཇུག་སྡོམ་ལེན་ཚུལ་ལོ། །གཉིས་པ་སེམས་བསྐྱེད་ནས་སྤྱོད་པ་
ལ་སློབ་ཚུལ་ལ་གཉིས། རྒྱལ་སྲས་ཀྱི་སྤྱོད་པ་སྦྱི་ལ་སློབ་ཚུལ་དང། ཁྱད་པར་ཟབ་མོ་དབུ་མའི་ལྟ་བ་ལ་སློབ་ཚུལ་ལོ། །དང་པོ་ལ་དྲུག་སྦྱིན་པ་ལ་སློབ་ཚུལ། ཚུལ་ཁྲིམས་
ལ་སློབ་ཚུལ། བཟོད་པ་ལ་སློབ་ཚུལ། བརྩོན་འགྲུས་ལ་སློབ་ཚུལ། བསམ་གཏན་ལ་སློབ་ཚུལ། ཤེས་རབ་ལ་སློབ་ཚུལ་ལོ། །དྲུག་པ་ལ་གཉིས། མཉམ་གཞག་ནམ་མཁའ་
ལྟ་བུའི་སྟོང་ཉིད་སྒོམ་ཚུལ་དང། རྗེས་ཐོབ་སྒྱུ་མ་ལྟ་བུའི་སྟོང་ཉིད་སྒོམ་ཚུལ་ལོ། །གཉིས་པ་ཐུན་མོང་མིན་པ་རྡོ་རྗེ་ཐེག་པའི་ལམ་ལ་བློ་སྦྱོང་ཚུལ་ལ་གསུམ། སྔགས་ལམ་ཟབ་མོའི་
སྣོད་རུང་དུ་བྱ་བ། སྣོད་དུ་གྱུར་ནས་དམ་ཚིག་དང་སྡོམ་པ་དག་པར་བྱ་བ། ལམ་རིམ་གཉིས་སྒོམ་ཚུལ་ལོ། །གསུམ་པ་ལ་གསུམ། རིམ་གཉིས་སྒོམ་ཚུལ་དངོས། བསྒོམས་
[036A]༄༅། །ཀྱང་བཙན་ས་མ་ཟིན་ན་འཕོ་བ་བྱ་བའི་ཚུལ། ཚེ་རབས་ཐམས་ཅད་དུ་བླ་མས་རྗེས་སུ་འཛིན་པར་སྨོན་ཅིད་རྒྱུད་བྱིན་གྱིས་རློབ་ཕྱིར་ཚོགས་ཞིང་བསྡུ་བའི་ཚུལ་ལོ། །དང་པོ་ལ་
གཉིས། བསྐྱེད་རིམ་ལ་སློབ་ཚུལ་དང། རྫོགས་རིམ་ལ་སློབ་ཚུལ་ལོ། །གསུམ་པ་ཚེ་རབས་ཐམས་ཅད་བླ་མས་རྗེས་སུ་འཛིན་པར་སྨོན་ཅིང་རྒྱུད་བྱིན་གྱིས་རློབ་ཕྱིར་ཚོགས་ཞིང་
བསྡུ་བའི་ཚུལ་ལ་གཉིས། ཚེ་རབས་ཀུན་ཏུ་བླ་མས་རྗེས་སུ་འཛིན་པའི་སྨོན་ལམ་བྱས་ཏེ་གཏོར་མ་འབུལ་བ་དང། རྒྱུད་བྱིན་གྱིས་རློབ་ཕྱིར་ཚོགས་ཞིང་བསྡུ་ཚུལ་ལོ། །དགེ་
ལེགས་འཕེལ།།    ༈    ཞེས་པའི་མཚམས་ནས། ཐུགས་ཀར་མཉམ་མེད་ཐུབ་པའི་དབང་པོ་ཞལ་གཅིག་ཕྱག་གཉིས་སྐུ་མདོག་
སེར༑ ༑ཕྱག་གཡས་ས་གནོན་གཡོན་པ་མཉམ་གཞག་བདུད་རྩིས་གང་བའི་ལྷུང་བཟེད་བསྣམས། །གུར་ཀུམ་མདངས་ལྡན་ཆོས་གོས་གསུམ་གསོལ་དབུ་ལ་མཐོན་མཐིང་གཙུག་ཏོར་
ལྡན༑ ༑ཐུགས་ཀར་ཁྱབ་བདག་རྡོ་རྗེ་འཆང་དབང་ཞེས་སོགས་དཀྱུས་ལ་འཇུག་གོ། །།



﻿
[001A]༄༅། །བླ་མ་མཆོད་པའི་ཆོ་གའི་མཆན་འགྲེལ་ཟུང་འཇུག་འདྲེན་པའི་ཤིང་རྟ་ཞེས་བྱ་བ་བཞུགས་སོ།། །།

[001B] །གང་གི་ཐུགས་རྗེའི་ཟེགས་མ་སྙིང་བཞུགས་པ་ཡིས་།ལེགས་བཤད་ཀུན་ལ་མི་འཇིགས་སྤོབས་པ་མཆོག་སྩོལ་བའི། །མཁྱེན་པའི་གཏེར་དང་དབྱེར་མེད་དམ་པ་ལ་བཏུད་ནས། །རྡོ་རྗེའི་
བཀའ་འདིའི་ཚིག་དོན་ཅུང་ཟད་འབྱེད་ལ་སྤྲོ། །དེ་ལ་འདིའི་གཞུང་དཀྱུས་མ་ཙམ་མཆན་གྱིས་ཅུང་ཟད་འགྲོལ་ལ། དམིགས་ཁྲིད་དང་ཤེས་བྱེད་རྒྱས་པ་གཞན་དུ་ཤེས་པར་བྱའོ།། རྒྱ་གར་སྐད་དུ་གུ་རུ་པཱུ་ཛ་སྱ་ཀལྤ་ནཱ་
མ༑ བོད་སྐད་དུ། བླ་མ་མཆོད་པའི་ཆོ་ག་ཞེས་བྱ་བ། བཀའ་དྲིན་མཉམ་མེད་བླ་མ་དམ་པ་རྣམས་ཀྱི་ཞབས་ལ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་དང་
གནས་སྐབས་ཐམས་ཅད་དུ་རྗེས་སུ་བཟུང་དུ་གསོལ། གང་ལ་བརྟེན་ན་སྐུ་གསུམ་བདེ་བ་ཆེ། །ཐུན་མོང་དངོས་གྲུབ་དང་བཅས་སྐད་ཅིག་ལ། །སྩོལ་མཛད་འདོད་དགུའི་མཆོག་
[002A]༄༅། །སྩོལ་ཡིད་བཞིན་ནོར། །རྡོ་རྗེ་ཅན་ཞབས་པདྨོར་གུས་བཏུད་ནས། །སྐལ་བཟང་སློབ་མའི་ཕན་བདེ་མ་ལུས་པ། །བསྒྲུབ་པའི་ཐབས་མཆོག་གཉིས་པ་དང་བྲལ་
བ༑ ༑མདོ་རྒྱུད་དམ་པའི་མན་ངག་བང་ཚལ་ལས། །འོངས་པའི་མེ་ཏོག་ཕྲེང་མཛེས་མགུལ་རྒྱན་སྤེལ། །དེ་ཡང་ཐར་འདོད་རྣམས་ཀྱི་ཕུན་སུམ་ཚོགས་པ་ཐམས་ཅད་ཀྱི་གཞི་རྟེན། ལེགས་
ཚོགས་མ་ལུས་པའི་འབྱུང་གནས། མཆོག་དང་ཐུན་མོང་གི་དངོས་གྲུབ་མཐའ་ཡས་བ་ཀུན་གྱི་རྩ་བ། ཐེག་པ་མཆོག་གི་རྣལ་འབྱོར་བ་རྣམས་ཀྱིས་ཉམས་སུ་བླངས་བར་བྱ་བའི་མན་ངག་
མཐའ་དག་གི་གནད་བསྡུས་པ་ནི། རང་ལ་ལམ་ཕྱིན་ཅི་མ་ལོག་པར་སྟོན་པའི་དགེ་བའི་བཤེས་གཉེན་ཚུལ་བཞིན་དུ་བསྟེན་པ་ལ་རག་ལས་པ་ཡིན་ཏེ། བེའུ་བུམ་སྔོན་པོ་ལས། མན་

[002B] བཤེས་གཉེན་དམ་པ་མི་བཏང་བ་ཡིན། དེ་ལས་དད་དང་བྱང་ཆུབ་སེམས་སོགས། ཡོན་ཏན་ཀུན་འབྱུང་ཀུན་གྱི་གཏེར་ཡིན། ཞེས་གསུངས་ཤིང། རྗེ་ཐམས་ཅད་མཁྱེན་པས་ཀྱང། དེ་
ནས་འདི་ཕྱིའི་ལེགས་ཚོགས་ཇི་སྙེད་པའི། །རྟེན་འབྲེལ་ལེགས་པར་འགྲིག་པའི་རྩ་བ་ནི། །ལམ་སྟོན་བཤེས་གཉེན་དམ་པ་འབད་པ་ཡིས། །བསམ་དང་སྦྱོར་བས་ཚུལ་བཞིན་བསྟེན་པ་རུ། །མཐོང་ནས་སྲོག་གི་ཕྱིར་ཡང་
མི་གཏོང་བར། །བཀའ་བཞིན་བསྒྲུབ་པའི་མཆོད་པས་མཉེས་པར་བྱེད། །རྣལ་འབྱོར་ངས་ཀྱང་ཉམས་ལེན་དེ་ལྟར་བྱས། །ཐར་འདོད་ཁྱེད་ཀྱང་དེ་བཞིན་བསྐྱང་འཚལ་ལོ། །ཞེས་དང། འཇིག་རྟེན་འཇིག་རྟེན་
འདས་པའི་དགེ་ལེགས་ཀྱི། །ཡོན་ཏན་ཀུན་གྱི་རྩ་བ་དྲིན་ཅན་རྗེ་།ཞེས་གསུངས་ཤིང། བླ་མ་ལྔ་བཅུ་པ་ལས་ཀྱང། དངོས་གྲུབ་སློབ་དཔོན་རྗེས་འབྲང་ཞེས། །རྡོ་རྗེ་འཛིན་པ་ཉིད་གསུང་བར་།ཤེས་ནས་དངོས་
པོ་ཐམས་ཅད་ཀྱིས། བླ་མ་ཡོངས་སུ་མཉེས་པར་བྱ། །ཞེས་དང་ཡོན་ཏན་རིན་པོ་ཆེ་སྡུད་པ་ལས་ཀྱང། སློབ་མ་བཟང་པོ་བླ་མར་གུས་ལྡན་དེ་དག་གིས། །བླ་མ་མཁས་པ་རྣམས་ལ་རྟག་ཏུ་བསྟེན་པར་བྱ། །ཅིའི་
ཕྱིར་ཞེན་མཁས་པའི་ཡོན་ཏན་དེ་ལས་འབྱུང། །དེ་དག་ཤེས་རབ་ཕ་རོལ་ཕྱིན་པ་རྗེས་སུ་སྟོན། །སངས་རྒྱས་ཆོས་རྣམས་དགེ་བའི་བཤེས་ལ་བསྟེན་ཏོ་ཞེས། །ཡོན་ཏན་ཀུན་གྱི་མཆོག་མངའ་རྒྱལ་བ་དེ་སྐད་གསུངས་

[003A]༄༅། །ཞེས་གསུངས་པའི་ཕྱིར་རོ། །དེ་བས་ན་སློབ་མའི་ཚོགས་གསོག་པ་དང། སྒྲིབ་པ་སྦྱོང་བའི་ཞིང་དུ་སངས་རྒྱས་ཐམས་ཅད་ལས་ཀྱང་རྡོ་རྗེ་སློབ་དཔོན་ལྷག་སྟེ། སྡོམ་འབྱུང་ལས། འདི་ནི་
རང་བྱུང་བཅོམ་ལྡན་འདས། །ལྷག་པའི་ལྷ་ནི་གཅིག་པུ་ཉིད་།མན་ངག་རབ་ཏུ་སྟེར་བའི་ཕྱིར། །རྡོ་རྗེ་སློབ་དཔོན་དེ་བས་ལྷག་ཅེས་གསུངས་སོ། །རྒྱུ་མཚན་དེ་ལྟར་ན། ལམ་གྱི་གནད་ཚང་པའི་བླ་མའི་
རྣལ་འབྱོར་བསྒོམ་པ་ནི་དལ་འབྱོར་ལ་སྙིང་པོ་ལེན་པའི་ཐབས་མཆོག་ཏུ་གྱུར་པ་ཡིན་པས་འདི་ལྟར་ཉམས་སུ་བླངས་པར་བྱའོ་།དེ་ཡང་དགེ་སེམས་ཁྱད་པར་ཅན་གྱི་ངང་ནས། སྐྱབས་འགྲོ་སེམས་བསྐྱེད་ཚད་མེད་
བཞི་བསྒོམ་པ་སྔོན་དུ་བཏང། བདག་ཉིད་གསང་བདེ་འཇིགས་གསུམ་སོགས་ལྷག་པའི་ལྷ་གང་རུང་གི་རྣལ་འབྱོར་སྒྲུབ་ཐབས་ལྟར་རམ་བསྡུ་ན། འདི་ལའང་མན་ངག་ཉུང་བསྡུས་པ་སྐུ་གསུམ་ལམ་འཁྱེར་ཚང་བ་ཡོད་པར་སྣང་ལ་
དེ་མིན་ན་འདི་ལྟར། རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ་ཡུམ་དང་བཅས་པ་ཕྱི་བལྟས་ནང་གསལ་བ་ནང་བལྟས་ཕྱི་གསལ་བའི་འཇའ་ཚོན་གྱི་ལུས་ཅན་གྱི་སྐུར་
བཞེངས་པར་གྱུར་པར་དམིགས་ཏེ་དགོས་པ་ཐ་མལ་གྱི་སྣང་ཞེན་སྦྱོངས། དེ་ལྟ་བུའི་རང་ལྷར་གསལ་བའི་སྐུ་ལས་འོད་ཟེར་འཕྲོས། སྣོད་བཅུད་ཐམས་ཅད་ཀྱི་མ་དག་པ་སྦྱངས། སྣོད་ཀྱི་འཇིག་རྟེན་ཐམས་ཅད་ལྷའི་གཞལ་

[003B] བཅུད་གྱི་སེམས་ཅན་ཐམས་ཅད་ལྷ་དང་ལྷ་མོའི་རང་བཞིན་གྱི་དག་པ་རབ་འབྱམས་འབའ་ཞིག་ཏུ་གྱུར་པར་བསམ་གསང་བདེ་སོགས་གཞན་བྱེད་ཅིང་སྐད་ཅིག་དཀྲོང་པ་སྐྱེད་སྒྲུབ་ཐབས་ལྟར་བྱ། ནང་
མཆོད་དང་མཆོད་རྫས་རྣམས་བདག་བསྐྱེད་ལྷ་གང་ལ་བྱས་པ་དེའི་སྒྲུབ་ཐབས་ལྟར་བྱིན་རླབས་བྱ་བའམ། མདོར་བསྡུས་ན། ཨོཾ་ཨཱཧཱུཾ་ལན་གསུམ་བརྗོད་པས། ངོ་བོ་ཡེ་ཤེས་ལ། རྣམ་པ་ནང་མཆོད་དང་མཆོད་རྫས་སོ་
སོའི་རྣམ་པ། བྱེད་ལས་དབང་པོ་དྲུག་གི་སྤྱོད་ཡུལ་དུ་བདེ་སྟོང་གི་ཡེ་ཤེས་ཁྱད་པར་ཅན་བསྐྱེད་པས་ས་དང་བར་སྣང་ནམ་མཁའི་ཁྱོན་ཐམས་ཅད་ཡོངས་སུ་ཁྱབ་པའི་ཕྱི་གཟུགས་སོགས་འདོད་ཡོན་སྣ་ལྔ་རྒྱལ་སྲིད་སྣ་བདུན་གྱི་མཆོད་པ་དང་
ནང་གི་མཆོད་པ་ཤ་ལྔ་བདུད་རྩི་ལྔ་སྦྱངས་རྟོགས་སྤར་གསུམ་བྱས་པའི་ཡེ་ཤེས་ཀྱི་བདུད་རྩི་དང། ལྷ་ཡབ་ཡུམ་སྙོམས་པར་ཞུགས་པའི་གསང་བའི་མཆོད། པ་དང་གཞན་ཡང་མཆོད་སྤྲིན་དམ་རྫས་སྤྱན་གཟིགས་བསམ་གྱིས་མི་ཁྱབ་པས་གང་བར་གྱུར་
པར་བསམ་ལ་དངོས་གཞི་ནི་ཚིགས་སུ་བཅད་པའི་སྒོ་ནས་བརྗོད་ན་འཇུག་པ་བདེ་བས་ཡི་དམ་ཡེངས་པར་འདི་ལྟར་གདོན་ཞིང། དོན་བསྒོམས་ལ་ཉམས་སུ་བླངས་པར་བྱའོ།    ༈    །བདེ་པ་ཆེན་པོས་སྟོང་ཉིད་མངོན་སུམ་དུ་
རྟོགས་པའི་བདེ་སྟོང་དབྱེར་མེད་པའི་ལྷ་ལམ་སྟེ་ནམ་མཁའ་ཡངས་པ་དེར་མཆོད་པ་ཀུན་ནས་བཟང་པའམ་བྱང་སེམས་ཀུན་བཟང་གི་རྣམ་ཐར་ལྟ་བུའི་ཀུན་བཟང་མཆོད་སྤྲིན་ཏེ་སྣ་ཚོགས་འཁྲིགས་པའི་དབུས། །སུ་ཡེ་ཤེས་དང་སྣང་

[004A]༄༅། །བས་གྲུབ་པའི་མཆོད་སྡོང་ལོ་མ་མེ་ཏོག་འབྲས་བུ་ཡོངས་སུ་མཛེས་པའི་དལ་འདོད་དོ་ཅོག་གམ་འདོད་ཚད་འབྱུང་བའི་འདོད་དགུའི་དཔག་བསམ་ལྗོན་པ་ཡངས་ཤིང་རྒྱ་ཆེ་པའི་རྩེ་མོར། །གདོང་ལྔ་སྟེ་སེང་
གེ་ཆེན་པོ་བྮིའམ་བརྒྱད་ཀྱིས་བརྩེགས་པའི་གཟི་འོད་འབར་བའི་རིན་པོ་ཆེ་མའི་ཁྲིའི་སྟེང་དུ་ཆུ་སྐྱེས་ཏེ་པདྨ་དང་ཉི་མ་དང་ཟླ་བའི་དཀྱིལ་འཁོར་རྒྱས་པའི་གདན་གསུམ་བརྩེགས་ཀྱི་སྟེང་དུ་དབང་བསྐུར་བ་དང། རྒྱུད་བཤད་པ་དང་
མན་ངག་གནང་བ་སྟེ། བཀའ་དྲིན་དེ་གསུམ་དང་ལྡན་པའི་རྩ་བ་སྟེ་དངོས་སུ་གཏུགས་པའི་བླ་མ་དེ་ངོ་བོ་སངས་རྒྱས་ཀུན་འདུས་གྱི་ངོ་བོ་ཉིད། །ཡིན་པ་ལ་རྣམ་པ་ཐ་མལ་བའི་དགེ་སློང་གི་རྣམ་པ་ཅན་དེ་བང་ངུར་སྨྲིག་
འཛིན་པའི་དགེ་སློང་ཞལ་གཅིག་ཕྱག་གཉིས་པ་རང་ལ་དགྱེས་པའི་ཞལ་འཛུམ་བག་ཅན་འོད་དཀར་པོ་འཕྲོ། །བ་ལྟ་བུའི་ཉམས་ཅན་ཕྱག་གཡས་མཐེབ་མཛུབ་སྦྱར་བ་ཐུགས་ཀར་བཞག་པའི་ཆོས་འཆད་དང་གཡོན་པ་
མཉམ་གཞག་གི་ཕྱག་རྒྱས་བདུད་རྩིས་གང་བའི་ལྷུང་བཟེད་བསྣམས། །པ་གུར་གུམ་གྱི་མདངས་དང་ལྡན་པའི་བླ་གོས། མཐང་གོས། སྣམ་སྦྱར་ཏེ། ཆོས་གོས་གསུམ་སྐུ་ལ་གསོལ་པ་གསེར་གྱི་མདོག་
དང་ལྡན་པའི་པཎ་ཌི་ཏའི་ཞྭས་དབུལ་མཛེས། །པར་བྱས་བཞིག་བསྒོམ་པའམ། ཡང་ན་རྣམ་པ་རྡོ་རྗེ་འཆང་ངམ། བདེ་མཆོག་གམ། འཇིགས་བྱེད་དམ། དུས་འཁོར་དགྱེས་རྡོར་འཇམ་དབྱངས་སོགས་སྐབས་ཐོབ་གང་བསྒོམས་ཀྱང་ངོ་བོ་སངས་རྒྱས་ཀུན་

[004B]། འདི་དང་ཁྱབ་བདག་རྡོ་རྗེ་འཆང་དབང་ཞེས་པ་སྦྲེལ་ཏེ་བརྗོད་ན། རྣམ་པ་ཞེས་པ་ཐུགས་ཀར་འདོན་པ་བསྒྱུར། ཡང་ན་སངས་རྒྱས་ཀུན་གྱི་ངོ་བོ་ཉིད་ཅེས་པའི་མཚམས་ནས་ཡང་ན་རྣམ་པ་རིགས་
ཀུན་ལ་ཁྱབ་པའི་ཁྱབ་བདག་རྡོ་རྗེ་འཆང་དབང་ཕྱུག་བརྒྱད་ལྡན་ཞལ་གཅིག་ཕྱག་གཉིས་སྐུ་མདོག་སྔོན་པོ། །ཕྱག་གཉིས་ཀྱིས་རྡོ་རྗེ་དང་དྲིལ་བུ་བཟུང་ནས་ཡུམ་རྡོ་རྗེ་དབྱིངས་ཀྱི་དབང་ཕྱུག་མར་ལ་འཁྱུད་ཅིང་
སྙོམས་པར་འཇུག་པའི་ལྷན་སྐྱེས་ཀྱི་བདེ་སྟོང་དབྱེར་མེད་ལ་རོལ་པས་དུས་ཀུན་ཏུ་དགྱེས། །བ། རྣམ་པ་མང་པོ་རིན་པོ་ཆེ་ནའི་རྒྱན་གྱིས་སྤྲས་ཤིང་ལྷ་རྫས་དར་གྱི་ན་བཟས་ཀླུབས། །བ་ཅན་ཞིག་བསྒོམ་པར་
བྱའོ༑ ༑ཞེས་པ་བློ་དང་བསྟུན་ནས་སྦྱོར། དེ་གཉིས་ཅི་བྱས་ཀྱང་ཚིག་གི་འཕྲོ་ནས་འདི་ལྟར་དེ་གཉིས་གང་བསྒོམས་ཀྱང་མཚན་སོ་གཉིས་དང་དཔེ་བྱད་བརྒྱད་ཅུའི་རྒྱན་དང་ལྡན་པ་འོད་ཟེར་སྟོང་ཕྲག་དུ་མ་འབར་བ་
འཇའ་ཚོན་སྣ་ལས་བསྐོར་བའི་དབུས། །སུ། རྡོ་རྗེ་སྐྱིལ་ཀྲུང་ཚུལ་གྱིས་བཞུགས་པའི་གཟུགས་ཚོར་འདུ་ཤེས་འདུ་བྱེད་རྣམ་ཤེས་ཀྱི་ཕུང་པོ་ལྔ་རྣམ་པར་དག་པའི་རྣམ་སྣང་རིན་འབྱུང་སྣང་མཐའ་དོན་གྲུབ་མི་བསྐྱོད་པ་སྟེ་བདེ་བར་
གཤེགས་པ་ལྔ། །དང། ས་ཆུ་མེ་རླུང་གི་ཁམས་བཞི་དག་པའི་སྤྱན་སོགས་ཡུམ་བཞི་མི་གནས་ཡིད་ཀྱི་བར་གྱི་སྐྱེ་མཆེད་དང་རྩ་དང་རྒྱུས་པ་དང་ཚིགས་རྣམས་ནི་ས་སྙིང་ཕྱག་རྡོར་རྣམ་སྙིང་འཇིག་རྟེན་དབང་ཕྱུག་སྒྲིབ་སེལ་འཇམ་དབྱངས་བྱམས་

[005A]༄༅། །བ་ཀུན་བཟང་སྟེ་བྱང་ཆུབ་སེམས་དཔའ་དེ་རྣམས་དངོས། །སྙམ་དུ་བསམ། སྤྱིར་ལུས་ལ་བ་སྤུ་བྱེ་བ་འབུམ་ཕྲག་ཡོད་པར་སྡོམ་འབྱུང་ལས་བཤད་པས་འདིའི་བ་སྤུ་ནི་དབུ་སྐྲལ་བྱེད། པ་སྤུ་སྟེ་དབུ་སྐྲ་ཉི་ཁྲི་ཆིག་སྟོང་དགྲ་
བཅོམ་ཉི་ཁྲི་ཆིག་སྟོང་དང་དེ་བཞིན་དུ་བ་སྤུ་བྱེ་བ་ཕྲག་འབུམ་དགྲ་བཅོམ་པ་བྱེ་བ་ཕྲག་འབུམ་དང་ཡན་ལག་རྣམས་ལ་ཁྲོ་བོའི་དབང་པོ་བཅུ་ལ་སོགས་པ་ཉིད། །དང། སྐུའི་འོད་ཟེར་ནཾ་ཕྱོགས་སྐྱོང་གནོད་སྦྱིན་གསང་པ་དྲི་ཟ་དང་
འབྱུང་པོ་སོགས་དང། ཚངས་པ་དང་ལྷ་ཆེན་པོ་ལ་སོགས་པའི་འཇིག་རྟེན་པ་རྣམས་ཞབས་ཀྱི་འོག་གི་གདན། །དང། དེའི་མཐའ་བསྐོར་དུ་རིམ་པ་བཞིན་དུ་དངོས་དང་བརྒྱུད་པའི་བླ་མ་དང་དེའི་ཕྱི་
རིམ་དུ་རྒྱུད་སྡེ་བཞིའི་ཡི་དམ་དཀྱིལ་འཁོར་གྱི་ལྷ་ཚོགས་དང་།དེའི་ཕྱི་རིམ་དུ་བསྐལ་བཟང་གི་སངས་རྒྱས་སྟོང་སོགས་དང་དེའི་མཐར་ཉེ་བའི་སྲས་བརྒྱད་སོགས་བྱང་ཆུབ་སེམས་དཔའ་དང་དེའི་མཐར་དཔའ་བོ་མཁའ་འགྲོ་
ཕྱག་བཞི་དྲུག་ཆོས་རྒྱལ་རྣམ་གསུམ་སོགས་བསྟན་བསྲུང་རྒྱ་མཚོས་བསྐོར་ནས་བཞུགས། །པ་ཞིག་གསལ་བཏབ་ལ་དེའི་བཀའ་བོ་ཏ་ཆོས་དཀོན་མཆོག་གི་ངོ་བོའང་བསམ་མོ། །འདིའི་སྐྱབས་ཡུལ་གསལ་འདེབས་ཚུལ་མང་པོ་སྣང་རུང་འདི་བའི་བླ་མ་རྣམས་
ཕལ་ཆེར་འདི་ལྟར་མཛད་པར་སྣང།    ༈   སྒོ་གསུམ་སྟེ་སྐུ་གསུང་ཐུགས་གསུམ་གྱི་གནས་གསུམ་དུ་རྡོ་རྗེ་གསུམ་གྱི་ངོ་བོ་ཨོཾ་ཨཱཧཱུཾ་གསུམ་གྱིས་མཚན་པ་དེ་དག་གི་ཐུགས་ཀ་དང། རང་གི་ཐུགས་ཀའི་ཧཱུཾ་ཡིག་ལས་

[005B]ཡིས། །ཕྱོགས་བཅུའི་ལོངས་སྤྲུལ་གྱི་ཞིང་ཁམས་རབ་འབྱམས་སོགས་རང་བཞིན་གྱི་གནས་ནས་བསྒོམ་པ་དང་འདྲ་བའི་ཡེ་ཤེས་པ་རྣམས་ས་སྟེང་ནས་ཆར་དང། ས་འོག་ནས་རླངས་འཐོན་པ་
བཞིན་དུ་སྤྱན་དྲངས་རང་རང་གི་དམ་ཚིག་པ་དང་འོ་ཆུ་འདྲེས་པ་བཞིན་དབྱེར་མེད་དུ་བརྟན་པར་གྱུར། །བར་བསམ་ལ། གུས་པ་དྲག་པོས་ངག་ནས་འདི་དག་བརྗོད། ཕུན་ཚོགས་བདེ་ལེགས་ཐམས་ཅད་ཀྱི་འབྱུང་གནས་འདས་མ་འོངས་
ད་ལྟ་སྟེ་དུས་གསུམ་གྱི། །རྩ་བ་དང་བརྒྱུད་པའི་བླ་མ་དང་རྒྱུད་སྡེ་བཞིས་བསྡུས་པའི་ཡི་དམ་དང་དཀོན་མཆོག་གསུམ། །བོ་ཐམས་ཅད་དང་གཞན་ཡང་ཁཎྜ་ཀ་བ་ལ་དང་རབ་གཏུམ་མ་ལ་སོགས་པའི་ཡུལ་ཉེར་བཞིའི་དཔའ་བོ་མཁའ་འགྲོ་
དང་ཡེ་ཤེས་ཀྱི་མགོན་པོ་ཕྱག་དྲུག་པ་སོགས་ཆོས་སྐྱོང་སྲུང་མའི་ཚོགས་དང་བཅས། །པ། མཁྱེན་བརྩེ་ནུས་གསུམ་གྱི་མངའ་བདག་ཁྱེད་རྣམས་བདག་ཅག་ལ་མ་བུ་གཅིག་པ་ལྟ་བུའི་བརྩེ་བ་དང་ལྡན་པའི་ཐུགས་རྗེའི་དབང་གིས་འདིར་གཤེགས་
ནས༑ བདག་ཅག་གིས་ཚོགས་བསགས་པའི་ཞིང་དུ་བརྟན་པར་བཞུགས་།ཞེས་པའོ།། དེ་ལྟ་བུའི་ཚུལ་གྱིས་བླ་མ་དང་རྡོ་རྗེ་འཆང་དབྱེར་མེད་དུ་བལྟ་བ་ནི། རྒྱུད་མང་པོའི་དགོངས་པ་ལྟར་བླ་མ་ལྔ་བཅུ་པར། སློབ་དཔོན་
དང་ནི་རྡོ་རྗེ་འཛིན། །ཐ་དད་པར་ནི་མི་བརྟག་གོ་ཞེས་གསུངས་པ་ལྟར་ཡིན་ལ། དེའི་ཕུང་སོགས་རིགས་ལྔ་པོ་སོགས་སུ་བསྒོམ་པ་ནི། རྒྱུད་རྡོ་རྗེ་ཕྲེང་བ་ལས། རྡོ་རྗེ་སློབ་དཔོན་ལུས་འདི་ལ། །རྒྱལ་བའི་སྐུ་ནི་རིམ་
[006A]༄༅། །བཞིན་གནས། །ཞེས་སོགས་གསུངས་པའི་དོན་ཡིན་པ་ལྟར་ཚོགས་ཞིང་གསལ་བཏབ། ཡེ་ཤེས་པ་དགུག་གཞུག། སྐྱབས་གསུམ་ཀུན་འདུས་པའི་བདག་ཉིད་དུ་མོས་པ་དུང་དུང་བ་
བྱ༑ དེ་ནས་མགོན་པོ་ཀླུ་སྒྲུབ་ཀྱི་རིམ་ལྔར། མཆོད་པ་ཐམས་ཅད་ཡོངས་སྤངས་ནས། །བླ་མ་མཆོད་པ་ཡང་དག་བརྩམས། །དེ་མཉེས་པས་ནི་ཀུན་མཁྱེན་གྱི། །ཡེ་ཤེས་མཆོག་ནི་ཐོབ་པར་འགྱུར། །ཞེས་སངས་
རྒྱས་བྱང་སེམས་ཐམས་ཅད་མཆོད་པ་བས། བླ་མ་མཆོད་པ་དོན་ཆེ་བར་གསུངས་པ་ལ་ངེས་ཤེས་དྲངས་ནས། ཡན་ལག་བདུན་པ་འབུལ་བ་ལ། ཐོག་མར་ཕྱག་འཚལ་བ་ནི།  བླ་མ་རྡོ་རྗེ་འཆང་དབྱེར་མེད་པར་བལྟས་ཏེ་
ཕྱག་འཚལ་བ་ནི། བླ་མ་དམ་པ་གང་གི་ཐུགས་རྗེས་བདག་ཅག་ལ་བདེ་བ་ཆེན་པོའི་དབྱིངས་དང་ཁམས་དང་རྒྱུ་ལ་སྐད་དོང་གཅིག་པ་དྷ་ཏུ་ཞེས་ཡོད་པས་བཤད་ཚུལ་ཡང་དེ་གསུམ་ཀ་ནས་བཤད་ཀྱང་ཆོག་གོ། དབྱིངས། །ལ་གནས་པའི་ཆོས་ལོངས་
སྤྲུལ་གསུམ་སྟེ། སྐུ་གསུམ་གྱི་གོ་འཕང་མཆོག་ཀྱང་སྐད་ཅིག་ལ་།སྟེ་དུས་ཐུང་བ་ལོ་བདུན་བརྒྱད་ལའང་བདེ་བླག་ཏུ་སྩོལ་བར་མཛད་པའི་བླ་མ་གསོལ་བ་བཏབ་ན་དགོས་འདོད་འབྱུང་བའི་རིན་པོ་ཆེ་ན་དབང་གི་རྒྱལ་པོ་
ལྟ་བུའི་སྐུ། །ཅན། རྡོ་རྗེ་ཅན་ཏེ་རྡོ་རྗེ་འཆང་ཆེན་པོའི་༸འདིར་བླ་མའི་སྐུའི་ཆ་དམའ་ཤོས་ལ་ཕྱག་འཚལ་བས་བླ་མ་ཤིན་ཏུ་ཆེ་བར་བསྟན་ནོ།། ཞབས་ཀྱི་པདྨོར་ཕྱག་འཚལ་ལོ་།ཞེས་སོ། །བླ་མ་སངས་རྒྱས་ཀུན་འདུས་ངུར་སྨྲིག་འཛིན་པར་བལྟས་

[006B]ཡས་པའི་རྒྱལ་བ་ཀུན་གྱི་ཡེ་ཤེས་ནི། །སེམས་ཅན་གང་ལ་གང་འདུལ་གྱི་སླད་དུ་སྐུའི་བཀོད་པ་དང་གསུང་གི་བཀོད་པ་དང་ཐུགས་ཀྱི་གཟིགས་ཚུལ་ཅིར་ཡང་འཆར་བའི་ཐབས་མཁས་
མཆོག་སྟོན་པ་ལས་བདག་ཅག་ལ་ངུར་སྨྲིག་འཛིན་པའི་དགེ་སློང་སོགས་ཀྱི་ཟློས་གར་གྱི་རྣམ་པར་རོལ་པ། །སྟེ་འཛིན་པའི། སྲིད་ཞི་ལས་སྐྱོབས་པའི་སྐྱབས་མགོན་འདིར་དམ་པ་སྨོས་པ་ནི་སྐྱབས་མགོན་མཆོག་ཏུ་སྟོན་ནོ།། དམ་པའི་ཞབས་
ལ་ཕྱག་འཚལ་ལོ། །ཞེས་སོ། །བླ་མ་སྐྱོན་ཀུན་ཟད་ཡོན་ཏན་ཀུན་ལྡན་ལེགས་ཚོགས་ཀུན་གྱི་འབྱུང་གནས་སུ་བལྟས་ཏེ་ཕྱག་འཚལ་བ་དེ་ཡང་རེ་རེ་གཉིས་རེ་ཙམ་མ་ཡིན་པར་ཉེས་པ་ཀུན་བག་ཆགས་དང་བཅས་པ་སླར་མི་སྐྱེ་བའི་ཚུལ་གྱིས་དྲུངས་
ནས་ཕྱུང་ཞིང། །གྲངས་སོགས་ཀྱིས་བླ་མ་འདིའི་ཡོན་ཏན་གྱི་མཐའ་གཞལ་བའམ་དཔག་ཏུ་མེད་པའི་ཡོན་ཏན་རིན་པོ་ཆེན་འི་ཚོགས་ཀྱི་གཏེར། །ཆེན་པོ། སྐྱེ་དགུ་ཀུན་གྱི་ཕན་པ་དང་བདེ་བ་མ་ལུས་པ་འབྱུང་
བའི་སྒོ་བླ་མ་དང་འདྲ་བ་གཞན་མེད་པས་ན་སྒོ་གཅིག་པུ། །ཞེས་སྨོས་ལ། གཙོ་བོར་གྱུར་པས་རྗེ་སྒོ་གསུམ་མི་མཐུན་ཕྱོགས་ལས་བསྡམ་སྟེ་བག་དང་ལྡན་པས་བཙུན་རྗེ་བཙུན་ཞེས་པ་སངས་རྒྱས་ཀྱི་མཚན་གྱི་རྣམ་གྲངས་ཡིན་ནོ།། བླ་མའི་ཞབས་
ལ་ཕྱག་འཚལ་ལོ། །སླར་ཡང་བླ་མ་མཆོག་གསུམ་གྱི་ངོ་བོར་བལྟས་ཏེ་ཕྱག་འཚལ་བ་ལྷར་བཅས་ཏེ་ལྷ་དང་བཅས་པའི་འཇིག་རྟེན་ཐམས་ཅད་ཀྱི་སྟོན་པ་སྟེ་ཡང་དག་པའི་ལམ་འདོམས་པའི་བླ་མ་དམ་པ་ཁྱོད་སངས་རྒྱས་ཀུན་གྱི་དངོས། །པོའི་རང་བཞིན་

[007A]༄༅། །དང༑ བརྒྱད་ཁྲི་བཞི་སྟོང་གི་གྲངས་དང་ལྡན་པའི་དམ་ཆོས་ཀྱི་ཕུང་པོ་ཐམས་ཅད། འབྱུང་པའི་གནས། །སམ་རྒྱུ་དང། འཕགས་ཚོགས་དགེ་འདུན་མ་ལུས་པ་ཀུན་གྱི་དབུས་ན་ལྷུན་པོ་ལྟར་བརྗིད་
ཅིང་གཟི་འོད་ལྷམ་མེ་ལྷན་ནེ་ལྷང་ངེ་བར་བཞུགས་པའི། །དྲིན་ཅན་བླ་མ་སྟེ་གོང་མར་གྱུར་པ་ཞེས་འཐོབ་དེ་ཡང་ཡོན་ཏན་གྱི་གོང་མར་གྱུར་པའོ།། རྣམས་ལ་ཕྱག་འཚལ་ལོ། །ཞེས་སོ།། ཚིགས་བཅད་འདིས་བླ་མ་ཐམས་ཅད་ལ་དེ་ལྟར་བསྟོད་པའོ། །
༸སྐྱབས་ཡུལ་ཀུན་ལ་ཕྱག་འཚལ་བ་སྟེ་མདོར་བསྡུས་པ་དུས་གསུམ་གྱིས་བསྡུས་པའི་ཕྱོགས་བཅུར་བཞུགས་པའི་བླ་མ་དང། །རིན་ཆེན་མཆོག་གསུམ་སྟེ་དཀོན་མཆོག་གསུམ་ལ་སོགས་པའི་ཕྱག་བྱ་བར་འོས་པ་ཐམས་
ཅད་ལ། །སེམས་དད་ཅིང་མོས་པའི་སྒོ་ནས་སྐུ་གསུང་ཐུགས་ཀྱི་ཡོན་ཏན་ཐམས་ཅད་ངག་གིས་བསྟོད་པར་བྱེད་པའི། ་འདིར་དབྱངས་ཀྱི་ཡན་ལག་རྒྱ་མཚོ་ལ་བཤད་ཚུལ་གཞན་འགའ་ཞིག་སྣང་ཡང་འདི་ལྟར་ལེགས་སྙམ། དབྱངས་ཀྱི་རྒྱ་
མཚོར་སྟེ་མང་པོ་དང་བཅས། །པ་དང། སངས་རྒྱས་ཀྱི་ཞིང་གི་རྡུལ་ཕྲ་རབ་དང་མཉམ་པའི་ལུས་སྦྲུལ་ལ་ཁྱེད་ཅག་ལ་ཕྱག་འཚལ་ལོ། །ཞེས་སོ། །དེས་ན་འདི་དག་གི་སྐབས་སུ་ལུས་འདུད་པ་ལུས་ཀྱི་ཕྱག་དང། ངག་གིས་ཡོན་ཏན་
བརྗོད་པ་ངག་གི་ཕྱག་དང། སེམས་གུས་པ་ནི་ཡིད་ཀྱི་ཕྱག་སྟེ་དེ་ཐམས་ཅད་ཀྱང་སྣང་སྟེང་སྒྱུ་མ་ལྟ་བུའི་དང་ནས་བྱའོ།།ཞེས་སྒོ་གསུམ་གུས་པས་ཕྱག་བྱས་ནས། མཆོད་པའི་ཡན་ལག་ནི་མཆོད་པའི་འཁོར་གསུམ་རྣམ་པར་མི་རྟོག་པ་བདེ་

[007B]ནི། སྔར་བཤད་པ་ལྟ་བུའི་ཞིང་མཆོག་སྐྱབས་མགོན་རྗེ་བཙུན་བླ་མ་ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་འཁོར་དང་བཅས་པ་ལ། །དང་པའི་སེམས་ཀྱིས་
སྣ་ཚོགས་པའི་མཆོད་སྤྲིན་རྒྱ་མཚོ་འབུལ་བ་ལ་ཕྱིའི་མཆོད་པ་འབུལ་བ་ནི། །དེ་ལ་མཆོད་ཡོན། ཞབས་བསིལ། ཞལ་བསིལ། བསང་གཏོར་བཞི་ནི་བཀོད་པའི་ཁྱད་པར་ཡ་ཡོ་མེད་པས་བཀོད་པ་ལེགས་ཤིང་སྣོད་ཀྱི་ཁྱད་པར་བཻཌཱུརྱ་སོགས་རིན་ཆེན་
འོད་ཟེར་འབར་པའི་སྣོད་ཡངས་པ་ལས། །ཞིང་གི་དམ་པ་ལ་དྲི་མ་མི་མངའ་ཡང་བདག་ཅག་གི་བསོད་ནམས་ཀྱི་སླད་དུ་དྲི་མ་དག་བྱེད་ཀྱི་བདུད་རྩིའི་ཆུ་བཞི་དལ་གྱིས་འབབས། །པ་སྟེ་འཁྱིལ་བ་དང་འདིར་ཏུ་བཞིའི་
མཆོད་ཡོན་སྐུལ། ཞབས་བསིལ་ཞབས་ལ། ཞལ་བསིལ་ཞལ་ལ། བསང་གཏོར་ཐུགས་ཀའམ་སྐུའི་ཐད་ལ་འཐོར་ཏེ་དབུལ་ལོ། །ཉེར་སྤྱོད་ལྔའི་མེ་ཏོག་ནི་ལྷའི་དཔག་བསམ་ཤིང་སོགས་སྡོང་པོ་སིལ་མ་ཕྲེང་བ་སྤེལ་ལེགས་པ། །ལ་ཡལ་ག་དང་ལོ་མ་དག་ནི་
མཛེས་པའི་མེ་ཏོག་ཕར་ཕུང་འཁྲིག་པ་འབྲས་བུས་དུད་པས་ས་དང་བར་སྣང་ཐམས་ཅད་གང་བ་དང། བདུག་སྤོས་ནི་ཙན་དན་སྦྲུལ་སྙིང་སོགས་ལས་གྲུབ་པའི་དྲི་ཞིམ་པའི་སྤོས་ཀྱི་ཚོགས་བསྲེགས་པའི་དུད་པ་བཻཌཱུ་རྱའི། །མདོག་ཅན་
དཔེར་ན། དབྱར་སྐྱེ་བ། ཏེ་དབྱར་དུས་སུ་འབྱུང་པའི་ཆར་སྤྲིན་སྔོན་པོའི་སྤྲིན་གྱིས་ལྷ་ལམ་སྟེ་ནམ་མཁའ་གང་སྟེ་འཁྲིགས་།བ་ལྟ་བུ་དང། སྣང་གསལ་ནི་ཉི་མ་དང་ཟླ་བ་དང་ནོར་བུ་ལ་སོགས་པའི་གཟི་འོད་རབ་ཏུ་འབར་

[008A]༄༅། །བའི་སྒྲོན་མེའི་ཚོགས། །ཏེ་དེ་ཡང་སྟོང་གསུམ་གྱི་མུན་ཚོགས་མ་ལུས་པ་སེལ་བའི་འོད་ཟེར་གྱི་ཚོགས་འདི་རབ་བཏགས་ལ་འགྲོ་རྩེ་དགའ་རྒོད། །བ་ཅན་དང། དྲི་ཆབ་ནི་ག་བུར་
དང་ཙན་དན་དང་གུར་གུམ་ལ་སོགས་པའི་བྲིས་བསྒོས་པ་སྟེ་དེ་དག་གི་དྲི་ངད་ལྡན་པའི། །སྤོས་ཆུའི་མཚོ་ཆེན་པོ་ཁོར་ཡུག་ཏུ་ཀུན་ནས་ཏེ་སྒོར་ཏེ་འཁྱིལ། །བ་ལྟ་བུ་དང། ཞལ་ཟས་ནི་མཛོད་ལས་བཤད་
པ་ལྟ་བུའི་རོ་བརྒྱ་རྩ་བརྒྱད་དམ། རོ་བརྒྱའི་བཅུད་དང་ལྡན་པའི་བཟའ་བ་དང་བཅའ་བ་དང་བཏུང་བ་དང། །བཅས་པའི་ཚོགས་ལྷ་དང་མི་ཡི་ཞལ་ཟས་ལྷུན་པོ་ལྟ་བུར་སྤུངས། །བ་སྟེ་ཉེར་སྤོད་དོ། །རོལ་མོ་ནི་སྦུབས་
ཅན་དང་རྒྱུད་ཅན་སོགས་སྣ་ཚོགས་པའི་རོལ་མོའི་བྱེ་བྲག་མཐའ་ཡས་པ་འབུད་བརྡུང་དཀྲོལ་སོགས་ལས། །བྱུང་པའི་གདངས་ཏེ་སྐད་སྙན་འགྱུར་བ་སྣ་ཚོགས་པས་ས་གསུམ་འགེངས། །བ་ལྟ་བུ་དང་འདོད་ཡོན་
འབུལ་བ་ནི། ཡིད་དུ་འོང་བའི་གཟུགས་བཟང་བ་དང། ངག་གི་གླུ་དབྱངས་ཀྱི་སྒྲ་སྙན་པ་ལུས་ལ་དྲི་ཞིམ་པ་རོ་མངར་ཞིང་ལུས་ཀྱི་སྤྱི་དང་ཁྱད་པར་གྱི་རེག་བྱ་འདམ་པའི་དཔལ་འཛིན་པའི་།ཕྱི་ནང་འདོད་ཡོན་གྱི་ལྷ་མོས་
ཕྱོགས་ཀུན་ཁྱབ། །བ་དང། མཎྜལ་འབུལ་བ་ནི། བྱེ་བ་ཕྲག་བརྒྱའི་གྲངས་ལྡན་གྱི་གླིང་བཞིའི་ལྷུན་པོར་ཉི་ཟླ་དང་བཅས་།བ་ལ། འཁོར་ལོ། ནོར་བུ། བཙུན་མོ། བློན་པོ། གླང་པོ། རྟ་མཆོག། དམག་དཔོན་ཏེ་བདུན་ནམ། འགྲེལ་པ་ལས་

[008B] པདྨ་རཱ་ག། ཨིནྡྲ་ནི་ལ། བཻཌཱུརྱ་མརྒད། རྡོ་རྗེ། མུ་ཏིག། བྱུ་རུ་སྟེ་རིན་ཆེན་བདུན་དང། བུད་མེད་སྐྱེས་བ། རིན་ཆེན། འཁོར་ལོ། རལ་གྲི། གླང་པོ། རྟ་དང་བཅས་པའི་རིན་ཆེན་བདུན་དང་ཉེ་བའི་རིན་ཆེན་སོགས། །ལྷ་མིའི་ཡོ་བྱད་མཁོ་
དགུ༑ རྒྱལ་བ་སྲས་བཅས་མ་ལུས་བ། ཀུན་དགའ་བ་སྐྱེད་པར་བྱེད་པའི་ཕྱིའི་སྣོད་དང། ནང་གི་བཅུད་ཕུན་སུམ་ཚོགས། །པམ་ཚང་བ་མེད་པ་ལྷ་དང་མིའི་ལོངས་སྤྱོད་འདོད་དགུའི་གཏེར་ཆེན་པོ་།འདི་དག་ལྷག་བསམ་
དག་པའི་སྒོས་དད་པའི་སེམས་ཀྱིས་མཆོད་པའི་ཡུལ་ཡོན་ཏན་ཕུལ་དུ་བྱུང་པའི་ཞིང་གི་མཆོག་བླ་མ་དཀོན་མཆོག་སོགས་སྐྱབས་མགོན་ཐུགས་རྗེའི་གཏེར་ཆེན་པོ་ཁྱེད་རྣམས་ལ་དབུལ་བར་བགྱི་འོ། །བཞེས་ལ་བདག་
ཅག་གི་རྒྱུད་བྱིན་གྱིས་རློབས་ཤིག་པའོ། །གཞན་ཡང་དངོས་སུ་བཤམས་པ་དང་ཡིད་ཀྱིས་སྤྲུལ་པའི་ཡིད་བཞིན་གྱི་རྒྱ་མཚོའི་ངོགས། །ཡངས་བདེར་སྲིད་པ་དང་ཞིའི་རྣམ་དཀར་གྱི་ཡོན་ཏན་ལས་འོངས་
པའི་ལེགས་བྱས་སྡོང་བུ་མཆོད་རྫས་སྣ་ཚོགས་ཀྱི། །འདབ་མ་སྟོང་ཕྲག་དུ་མ་རྒྱས་པས་སྐྱེ་འཕགས་དམ་བ་ཀུན་གྱི་ཡིད་འཕྲོག་ཅིང། །སྤ་བ་ལ་འཇིག་རྟེན་དང་འཇིག་རྟེན་ལས་འདས་པའི་རང་དང་
གཞན་གྱི། །ལུས་ངག་ཡིད་ཀྱི་སྒོ་གསུམ་རྣམ་པར་དག་པའི་དགེ་བའི་མེ་ཏོག་སྣ་ཚོགས་པ་ཅི་ཡང་བཀྲ་བ་ལ་ས་ཐོབ་པའི་རྒྱལ་སྲས་རྣམས་ཀྱིས་བཟང་དགུ་སྣ་ཚོགས་སྤྲུལ་པའི་ཀུན་བཟང་མཆོད་པའི་དྲི་བསུང་འབུམ་

[009A]༄༅། །ཕྲག་དུ་མ་འཕྲོ་ཞིང། །དེ་ཉིད་ལ་ལྷག་པའི་ཚུལ་ཁྲིམས། ཏིང་ངེ་འཛིན། ཤེས་རབ་ཀྱི་བསླབ་པ་གསུམ་དང། སྐྱེད་རིམ་རྫོགས་རིམ་སྟེ་རིམ་པ་གཉིས་དང་ཚོགས་ལམ། སྦྱོར་ལམ་མཐོང་
ལམ༑ སྒོམ་ལམ། མི་སློབ་ལམ་སྟེ་ལམ་ལྔའི་འབྲས་བུ་ཁུར་དུ་དུད་པ་དང་ལྡན་པའི། །དགའ་ཚལ་འདི་རྗེ་བཙུན་བླ་མ་མཉེས་ཕྱིར་འབུལ། །ཞེས་ཤོ་ལོ་ཀ་གཉིས་པོ་འདི་སྙན་ངག་གི་མཐའ་དག་གཟུགས་ཅན་ཏེ། དེ་ནི་དོན་དེ་དཔེ་དེའི་
ངོ་བོར་འགོད་པ་ཞིག་ཡིན་ལ། འདིར་དོན་དངོས་བཤམས་ཡིད་སྤྲུལ་དེ་དཔེ་ཡིད་བཞིན་རྒྱ་མཚོའི་དོགས་སུ་བཀོད་པ་ནས། དོན་བསླབ་པ་གསུམ་དང། བསྐྱེད་རྫོགས་གཉིས་དང། ལམ་ལྔ་པོ་དེ། དཔེ་མེ་ཏོག་གི་འབྲས་བུ་དང་ལྡན་པའི་དགའ་ཚལ་ལ་སྦྱར་ཏེ། དེས་གཞན་
རྣམས་ཀྱང་ཤེས་པར་གྱིས་ཤིག། ཇའི་མཆོད་པ་ནི། གུར་གུམ་མདངས་ལྡན་བཟང་པོའི་དྲི་ངད་ཅན། །རོ་བརྒྱའི་དཔལ་འཛིན་རྒྱ་ཇའི་བཏུང་བ་དང། །ནང་མཆོད་ནི། བ་གླང། ཁྱི། གླང་པོ། རྟ་མིའི་ཤ་ལྔ་ནི་དངོས་གྲུབ་གསལ་བར་བྱེད་པས་སྒྲོན་མ་
དངོས་གྲུབ་མྱུར་དུ་འགུག་པའི་རྫས་ཡིན་པས་ལྕགས་ཀྱུ་ལྔ་ཞེས་བཤད། ལྕགས་ཀྱུ་ལྔ་དང་སྒྲོན་མ་ལྔ་ལ་སོགས། །པས་བདུད་རྩི་ལྔ་དང་གཞན་ཡང་རྫས་ཁྱད་པར་བ། ཧཱུཾ་གིས་སྐྱོན་སྦྱངས་ཨཱལ་བདུད་རྩིར་རྟོགས་པའམ་བསྒྱུར་བ་དང། ཨོཾ་གྱིས་
མང་པོར་སྦར་བའམ་སྤེལ་བའི་བདུད་རྩིའི་རྒྱ་མཚོས་མཆོད། །པར་བྱེད་པ་དང། གསང་བ་སྙོམས་འཇུག་གི་མཆོད་པ་ནི། གཟུགས་ཡིད་དུ་འོང་ཞིང་དར་ལ་བབས་པའི་ལང་ཚོའི་དཔལ་འཛིན་པ་སྟེ་ལྡན་པ་དྲུག་ཅུ་རྩ་

[009B] །གྲངས་དང་ལྡན་པའི་འདོད་པའི་སྒྱུ་རྩལ་ལ་མཁས་ཤིང་ལེགས་པར་བསླབ་པའི་ལུས་ཕྲ་མ། །སྟེ་བུད་མེད། ཡུལ་ཉེར་བཞི་སོགས་སུ་སྐྱེས་ཤིང་རྣལ་འབྱོར་པས་བྱིན་གྱིས་བརླབས་པའི་རྣལ་འབྱོར་མ་ཞིང་སྐྱེས་དང་སྔགས་སྐྱེས་
ནི༑ དབང་བསྐུར་ཞིང་རིམ་པ་དང་པོ་ལ་གནས་པའི་རྣལ་འབྱོར་མའོ། །རྫོགས་རིམ་གྱི་ལྷན་སྐྱེས་རྒྱུད་ལ་སྐྱེས་པ་ཡན་ཆད་ཀྱི་རྣལ་འབྱོར་མ་ནི། ལྷན་སྐྱེས་མ་དང་དེ་འདྲའི་ཕོ་ཉའི་ཚོགས་།མཛེས་སྡུག་སྒྱུ་མའི་ཕྱག་རྒྱ་རྣམས་ཀྱང་འབུལ། །འདི་
གསུམ་གྱི་ལྷན་སྐྱེས་མ་མཆོག། ཞིང་སྐྱེས་མ་འབྲིང། སྔགས་སྐྱེས་མ་ཐ་མའོ། །དེ་ཁོ་ན་ཉིད་ཀྱི་མཆོད་པ་ནི། སྒྲིབ་པ་བྲལ་བའི་ལྷན་ཅིག་སྐྱེས་པའི་བདེ་བའི་ཡེ་ཤེས་ཆེ། །སྟེ་ཆེན་པོ་དེས་སྟོང་ཉིད་མངོན་སུམ་དུ་རྟོགས་པའི་དོན་
ཡེ་ཤེས་རང་ཉིད་དང། དམིགས་བྱའི་ཆོས་ཀུན་རང་བཞིན་གྱིས་གྲུབ་པའི་སྤྲོས་པ་དང་བྲལ་བའི་དབྱིངས། །སམ་གནས་ལུགས། དབྱེར་མེད་ལྷུན་གྱིས་གྲུབ་པ་སྒྲ་རྟོག་གིས་སྨྲ་བ་དང་བསམ་པའི་བརྗོད་ཡུལ་
ལས་འདས། །པའི་འཁོར་འདས་དབྱེར་མེད་ཀྱི་དོན་དམ་བྱང་ཆུབ་ཀྱི་སེམས་མཆོག་དེ་ཡང་ཁྱོད་ལ་འབུལ། །ཞེས་སོ། །སྨན་དང་རང་ཉིད་བྲན་དུ་འབུལ་བ་ནི། ཉོན་མོངས་བཞི་བརྒྱ་རྩ་བཞིའི་ནད་འཇོམས་པའི། །
བཟང་པོའི་སྨན་གྱི་བྱེ་བྲག་སྣ་ཚོགས་དང། །ཁྱོད་མཉེས་བགྱིད་ཕྱིར་སྒྲུབ་པ་པོ་བདག་བྲན་འབུལ་བ་ལགས་ན། །དུས་དེང་ནས་ནམ་མཁའ་ཇི་སྲིད་ཀྱི་བར་དུ་བཀའ་འབངས་སུ་བཟུང་དུ་གསོལ། །འདི་
[010A]༄༅། །ནེ་ཚེ་རབས་ཀུན་ཏུ་རང་ཉིད་བླ་མ་དམ་པ་དང་འཕྲད་པའི་ཐབས་བཟང་པོའོ།། ཞེས་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་དང། སྨན་དང། བདག་ཉིད་བྲན་དུ་འབུལ་བ་རྣམས་དམིགས་པ་དང་བཅས་
པའི་སྒོ་ནས་བྱས་ཏེ། བཤགས་པ་ལ་སོགས་པའི་ཡན་ལག་ལྷག་མ་སྔར་གྱི་འཕྲོ་ནས་འདི་ལྟར་དུས་འཁོར་བ་ཐོག་མ་མེད་པའི་དུས་ནས་ད་ལྟའི་བར་དུ་སྒོ་གསུམ་གྱི་མི་དགེ་བ་དང་སྡིག་པའི་ལས་།རང་གིས། བགྱིས་
པ་དང་གཞར་ལ་བགྱིད་དུ་སྩལ་བ་དང་དེ་དག་ལ་མི་འགྱོད་པར་ཡི་རང་བ་ཅི་མཆིས་པ། །དེ་དག་ཐམས་ཅད་ད་ནི་ཐུགས་རྗེ་ཆེན་པོ་དང་ལྡན་པ་ཁྱེད་ཀྱི་སྤྱན་སྔར་དུག་ཟོས་པ་ལྟ་བུའི་འགྱོད་སེམས་ཀྱིས། །
སྙིང་ནས་མི་འཆབ་བར་བཤགས་ཤིང་སླན་ཆད་དེ་ཕྱིན་ཆད་ཀྱང་སྡིག་པ་མི་བགྱིད་པར་སྒོ་ལེགས་པར་སྡོམ་པ་ནོད། །པ་སྟེ་ལེན་ནོ་ཞེས་སོ།    ༈    །བཞི་པ་ཡི་རང་བའི་ཡན་ལག་ནི། ཆོས་རྣམས་རང་བཞིན་གྱིས་གྲུབ་པའི་
སྤྲོས་པའི་མཚན་མ་རྡུལ་ཙམ་མཆིས་པ་དང་བྲལ་ཡང། །ཐ་སྙད་དུ་མ་བརྟག་མ་དཔྱད་པའི་རྟོག་ངོ་ཙམ་དུ་སྣང་བའི་རྨི་ལམ་ཇི་ལྟ་བ་བཞིན་གྱི་སོ་སྐྱེས་དང་འཕགས་པ་ཐམས་ཅད་ཀྱི་།བདེ་བ་དང་དགའ་བ་
རང་ངོས་ནས་མེད་བཞིན་དུ་ཅིར་ཡང་འཆར་བའི་སྟེ་སྣ་ཚོགས་འབྱུང་བའི་རྣམ་དཀར་གྱི་ཚུལ་འདི་ལ། །བདག་ཅག་བསམ་པ་ཐག་པས་ཡི་རང་ངོ།    ༈    །ལྔ་པ་ཆོས་འཁོར་བསྐོར་དར་བསྐུལ་བའི་ཡན་ལག་ནི། ཕྲུལ་དུ་

[010B]འབུམ་ཕྲག་དཀྲིགས་ཏེ། །མུ་མཐའ་ཡས་པའི་འགྲོ་བ་འདིའི་ཕན་པ་དང་བདེ་བའི་ཀུན་དའི་ཚལ། །གོང་འཕེལ་དུ་བསྐྱེད་དང་མི་ཉམས་པར་ཡུན་
དུ་གནས་དང་མང་པོར་སྤེལ་བའི་ཕྱིར། །དུ། ཟབ་པ་སྟོང་ཉིད་མངོན་སུམ་དུ་རྟོགས་པའི་ཤེས་རབ་ནས། ལམ་དང་འབྲས་བུའི་གནས་སྐབས་ཀྱི་དོན་དམ་འོད་གསལ་རྒྱས་པ་སྟེ་རྒྱ་ཆེ་བ་བཤེས་གཉེན་བསྟེན་པ་ནས། ལས་དང་འབྲས་བུའི་གནས་སྐབས་
ཀྱི་སྒྱུ་མའི་སྐུ་བསླབ་ཚུལ་སོགས་གདམས་པའི་ཆོས་ཀྱི་ཆར་བ་དབབ་ཏུ་གསོལ། །ཞེས་སོ།    ༈    །དྲུག་པ་མྱ་ངན་ལས་མི་འདའ་བར་གསོལ་བ་ནི། རིམ་པ་ལྔ་པ་ཟུང་འཇུག་ཐོབ་པ་ནས་འཐའ་ལུས་ཁ་སྦྱོར་བདུན་ལྡན་ལ་རྒྱུན་འཆད་རྒྱུ་མེད་པས་ན་དེའི་སྐུ་ལ་
རྡོ་རྗེའི་སྐུ་ཟེར་ཞིང་དེ་ཡིན་དེ་ལྟ་བུ་ལ་སྐྱེ་བ་དང་འཆི་བ་མི་མངའ་ཡང། །ཐུགས་དོན་དམ་བདེན་པ་དོན་གྱི་འོད་གསལ་དང་སྐུ་ཤིན་ཏུ་ཕྲ་བའི་རླུང་ལུས་གཉིས་མར་ལ་མར་བཅུག་པ་ལྟ་བུའི་དངོས་པོ་གཅིག་ཏུ་སོང་བའི་ཟུང་འཇུག་སྐུ་ཡན་ལག་བདུན་ལྡན་
རིན་པོ་ཆེ་དབང་གི་རྒྱལ་པོ་ལྟ་བུའི་ཟ་མ་ཏོག་སྡེ་སྣོད་ལྟ་བུའི་ཕུང་པོ་རྙིང་པ་མི་འདོར་བར། བདག་ཅག་གི་མོས་པ་ཇི་ལྟ་བ་བཞིན་དུ་སྲིད་པ་སྟེ་འཁོར་བའི་མཐའི་བར། །དུ་མྱ་ངན་ལས་མི་འདའ་བར་དུས་རྟག་
པར་ད་ལྟའི་སྐུ་འདིའི་དང་ཚུལ་གྱིས་བཞུགས་སུ་གསོལ། །ཞེས་པའོ། །བདུན་པ་བསྔོ་བའི་ཡན་ལག་ནི་སྔར་བཤད་པ་ལྟ་བུའི་དེ་ལྟར་བསྐྲུན་པ་སྟེ་བསྐྱེད་པའི་རྣམ་དཀར་ཀྱི་དགེ་བའི་ཚོགས། །ཅི་བསགས་པ་དེ་དག་ཐམས་

[011A]༄༅། །ཅད་དེང་ནས་བཀའ་དྲིན་གསུམ་དང་ལྡན་པའི་རྗེ་བཙུན་བླ་མ་ཡིས། །ཚེ་རབས་ཀུན་ཏུ་སྐད་ཅིག་ཀྱང་འབྲལ་བ་མེད་པར་བརྩེ་བ་ཆེན་པོས་དགྱེས་བཞིན་དུ་རྗེས་སུ་འཛིན་ཅིང། །
དེ་ཡི་མཐུ་ལས་མྱུར་དུ་ཟུང་འཇུག་རྡོ་རྗེ་འཆང་ཆེན་པོ། སྐུའི་དང། གསུང་གི་དང། ཐུགས་ཀྱི་དང། རྫུ་འཕྲུལ་གྱི་དང། ཀུན་འགྲོའི་དང། ཅི་འདོད་ཀྱི་དང། སྐྱེད་པའི་དང། ཡོན་ཏན་གྱི་དབང་ཕྱུག་སྟེ་དབང་ཕྱུག་བརྒྱད་ལྡན་པ་འཐོབ་པའི་ཕྱིར་
དུ་བསྔོ། །ཞེས་སོ།། ཞེས་ཡན་ལག་བདུན་པ་འབུལ་ཞིང། ལོང་བྱུང་ཚེ་བཤགས་པའི་མཚམས་སུ་སྡོམ་པ་གསུམ་སོ་སོའི་བཤགས་པ་དང་བླ་མ་རྡོར་འཛིན་མ་དང། བྱང་ཆུབ་ལྟུང་བཤགས་སོགས་བྱའོ།།
དེ་ནས། ལག་ན་རྡོ་རྗེ་དབང་བསྐུར་བའི་རྒྱུད་ལས། སློབ་དཔོན་གྱི་ནི་ཡོན་ཏན་བཟུང། །སྐྱོན་ནི་ནམ་ཡང་བཟུང་མི་བྱ། །ཡོན་ཏན་བཟུང་ན་དངོས་གྲུབ་འཐོབ། །སྐྱོན་རྣམས་བཟུང་ན་དངོས་མི་འགྲུབ་
ཅེས་གསུངས་པ་ལྟར། བླ་མའི་སྐྱོན་རྟོག་གི་བློ་ཡེ་མ་ཤོར་བར་བྱའོ་སྙམ་དུ་དྲན་ཤེས་ཡང་ཡང་བསྟེན་ནས། བླ་མ་བསྟེན་པའི་ཕན་ཡོན་མ་བསྟེན་པའི་ཉེས་དམིགས་རྣམས་མདོ་རྒྱུད་དམ་པའི་གསུང་བགྲོས་
བཞིན་ལེགས་པར་བསམ། ཁྱད་པར་དུ་རྩ་བའི་བླ་མ་དེ་ཉིད་མཚན་ཐོས་པ་ཙམ་གྱིས་ངན་འགྲོའི་འཇིགས་པ་འཕྲོག་ཅིང། དྲན་པ་ཙམ་གྱིས་འཁོར་བའི་སྡུག་བསྔལ་སེལ་བ། གསོལ་བ་བཏབ་ན་དངོས་

[011B]གནས་བསླུ་བ་མེད་པ་དཀོན་མཆོག་གསུམ་པོ་འདུས་པའི་བདག་ཉིད་དུ་བསམ་ལ། རེ་ས་གཞན་ན་མེད་པའི་བློ་བལྟོས་བཅས་ཏེ་གདུང་ཤུགས་དྲག་པོས་དམིགས་བརྩེ་
མ་སོགས་ཀྱིས་གསོལ་བ་གང་མང་བཏབ་པའི་མཐར་ཡང་འདི་ལྟར་གསོལ་བ་གདབ་པར་བྱའོ། །གསོལ་བ་འདེབས་པ་ལ་འདུལ་བ་དང་མཐུན་པར་གསོལ་བ་འདེབས་པ། རྟོགས་པའི་ཡོན་ཏན་གྱི་འབྱུང་གནས་ལྟ་བུ་ལྷག་པ་ཚུལ་
ཁྲིམས་ཀྱི་བསབ་པ་ལ་ཉེས་ལྟུང་ཕྲ་མོས་ཀྱང་མ་གོས་ཤིང་རྒྱ་ཆེ་བའི་རྒྱ་མཚོ་ཆེན་པོ་ལྟ་བུ་དང་མཁས་པའི་ཡོན་ཏན་སྡེ་སྣོད་གསུམ་དང། །ཐུན་མོང་གི་རིག་གནས་ལ་མང་དུ་ཐོས་པའི་ཡིད་བཞིན་གྱི་ནོར་བུའི་ཚོགས་ཀྱིས་ཡོངས་སུ་
གཏམས། །པ་སྟ་གང་བའི་བཤེས་གཉེན་དམ་པ་ངུར་སྨྲིག་འཛིན་པའི་ཐུབ་དབང་གཉིས་པ་ལྟ་བུའི་རྗེ། །བཙུན་བརྟན་མཁས་ཀྱི་ཡོན་ཏན་གཉིས་དང་ལྡན་པའི་གནས་བརྟན་འདུལ་བ་འཛིན་པ་ཆེན་པོ་ཁྱེད་ལ་གསོལ་བ་
འདེབས། །ཞེས་སོ། །ཐེག་ཆེན་གྱི་བླ་མར་འོས་པའི་གསོལ་འདེབས་ནི་ཡོན་ཏན་གང་ཞིག་དང་ལྡན་ན་གང་ཟག་དེ་བདེ་བར་གཤེགས་པའི་སར་བགྲོད་པའི་ལམ། །གྱི་རིམ་པ་སྟོན་པར་འོས་པའི་ཡོན་ཏན་མདོ་སྡེ་རྒྱན་
ལས་བཤད་པ་ལྟ་བུའི། སོ་ཐར་གྱི་ཡོན་ཏན་གྱིས་རྒྱུད་དུལ་བ་ཏིང་ངེ་འཛིན་གྱི་བསླབ་པས་རྒྱུད་ཞི་བར་བྱས་པ། ལྷག་པ་ཤེས་རབ་ཀྱི་བསླབ་པས་རྒྱུད་ཉེ་བར་ཞི་བར་བྱས་པ། སློབ་མ་ལ་ཡོན་ཏན་ལྷག་པ། གདུལ་བྱའི་ཕྱིར་བརྩོན་པ་དང་བཅས་པ། མང་ཐོས་ལུང་གིས་

[012A]༄༅། །ཕྱུགས་པ། སྙིང་རྗེ་ཆེ་བ། ཆོས་ཡང་ཡང་འཆད་པ་ལ་མི་སྐྱོ་བ། དེ་ཁོ་ན་ཉིད་ཀྱི་དོན་མངོན་སུམ་མམ་ལུང་རིགས་ཀྱིས་རྟོགས་པ། གསུང་རབ་ཀྱི་དོན་གདུལ་བྱའི་རྣ་བར་སྐྱེ་ལ་མཁས་པའི་སྒྲ་མཁས་པ་སྟེ་ཡོན་ཏན་བཅུ་དང་
ལྡན་པ། །ཁྱོད་མ་ལུས་པའི་རྒྱལ་བའི་ཆོས་ཀྱི་གདུང་འཚོབ་པའི་ཆོས་ཀྱི་རྗེ། །ཐེག་པ་མཆོག་གི་དགེ་བའི་བཤེས་ལ་གསོལ་བ་འདེབས་།ཞེས་པའོ། །སྔགས་ཀྱི་བླ་མར་འོས་པའི་སྒོ་ནས་གསོལ་
བ་འདེབས་པ་ནི། ལུས་ངག་ཡིད་ཀྱི་སྒོ་གསུམ་ལེགས་པར་བསྡམས་པ་དང་བློ་གྲོས་ཆེན་པོ་དང་གནོད་བྱེད་དང། དཀའ་སྤྱད་ཆོས་གསུམ་ལ་བཟོད་པ་དང་ལྡན་པ་དང། ལྷག་བསམ་གྱིས་གནས་པས་དྲང། །བ་དང་
རང་གི་ཉེས་པ་ཐབས་ཀྱིས་མི་མངོན་པར་བྱེད་པའི་གཡོ་དང་ཡོན་ཏན་མེད་བཞིན་དུ་ཡོད་པར་སྟོན་པའི་སྒྱུ་སྟེ་དེ་གཉིས་མེད་པ་དང། རྐང་པ་བརྒྱད་པ་སོགས་སྔགས་དང་རྒྱུད་སྨན་ནམ། རྫས་ཀྱི་སྦྱོར་བས་ཞི་སོགས་སྒྲུབ་པའི་ལས་ཤེས་ཤིང། །
བསྒོམ་པས་ཕྱིར་ཟློག་དང། བྲིས་འདོགས་ཀྱིས་ཕྱིར་ཟློག་དང། བུམ་པ་དང་གསང་བའི་དབང་བསྐུར་དང། ཤེར་དབང་དང་བཞི་པ་བསྐུར་ཤེས་པ་དང། དགྲ་བོ་ལ་ཁ་སྦྱོར་དབྱེ་བ་ཤེས་པ་དང་གཏོར་མའི་ལས་ཤེས་པ་དང། རྡོ་རྗེའི་བཟླས་པ་དང། དྲག་ཤུལ་
གྱི་ཆོ་ག་དང། རབ་གནས་དང། དཀྱིལ་འཁོར་སྒྲུབ་ཤེས་པ་སྟེ་ནང་གི་དེ་ཉིད་བཅུ་དང། གཟུགས་ཅན་ཡིན་མིན་གྱི་དཀྱིལ་འཁོར་དང། ལྷའི་རྣལ་འབྱོར་དང། ཕྱག་རྒྱ་དང། སྟངས་སྟབས་དང་འདུག་སྟངས་དང། བཟླས་བརྗོད་དང། སྦྱིན་སྲེག་དང་

[012B] ལས་སྦྱོར་དང། སླར་སྡུད་པ་ལ་མཁས་པ་སྟེ། ཕྱིའི་དེ་ཉིད་བཅུའོ། །འདི་དག་གི་དོན་བླ་མ་ལྔ་བཅུ་པའི་ཊིཀྐ་དང། སྒྱུ་འགྲེལ་གཉིས་དང། དེ་ཁོ་ན་ཉིད་བཅུ་པ་སོགས་ལས་ཤེས་དགོས་སོ། །དེ་ལྟར་ཕྱི་ནང་གི་དེ་ཉིད་བཅུ་ཆན་ཟུང་སྟེ་
གཉིས་དང་ལྡན་པ་དང་དཀྱིལ་འཁོར་འབྲི་བ་སྔགས་ཀྱི་ལམ་གཞན་ལ་འཆད་མཁས་པའི། །ཡོན་ཏན་དང་ལྡན་པའི་རྡོ་རྗེ་འཛིན་པའི་སློབ་དཔོན་གྱི་གཙོ་བོ་ཁྱོད་ཀྱི་ཞབས་ལ་གསོལ་བ་འདེབས། །ཞེས་སོ། །ཞེས་འདུལ་བ་
དང་ཐེག་ཆེན་ཐུན་མོང་བ་དང། རྡོ་རྗེའི་ཐེག་པའི་བླ་མའི་མཚན་ཉིད་དང་ལྡན་པའི་སྒོ་ནས་གསོལ་བ་གདབ། དེ་ནས། ཕྱི་ཕར་ཕྱིན་དང་མཐུན་པའི་བསྟོད་པ་ནི། འདས་པའི་སངས་རྒྱས་གྲངས་མེད་པ་བྱོན་པས་ཀྱང་རྒྱུད་མ་
ཐུལ་བའི། །ཉོན་མོངས་སྣ་ཚོགས་ཀྱིས་རྒྱུད་མ་རུངས་པར་བྱས་པའི་འདུལ་དཀའི་བ་སྙིགས་མ་ལྔ་བདོ་བའི་དུས་ཀྱི་འགྲོ་བ་མགོན་མེད་རྣམས་ལ། །བདེ་བར་གཤེགས་ལམ་བཟང་པོ་ཇི་ལྟ་བ་བཞིན་སྟོན་པར་
མཛད་པ་ཡི། །སྐྱབས་མགོན་ཐུགས་རྗེ་ཅན་ལ་གསོལ་བ་འདེབས། །ཐུབ་པའི་དབང་པོ། འགྲོ་བའི་ལམ་གསལ་བར་བྱེད་པའི་ཉི་མ་རང་གིས་དངོས་སུ་མཛད་དགོས་སྒྲུབ་ཟིན་པས་ཞིང་འདིར་དུས་ཀྱི་དབང་གིས་གདུལ་བྱའི་སྣང་
ངོར་ནུབ་པར་གྱུར་ཏེ། །མི་ཤེས་པའི་མུན་པར་ལུས་ཤིང་འཁོར་བའི་འབྲོག་དགོན་འདིར་མགོན་དང་སྐྱབས་མེད་པའི་བདག་ཅག་འགྲོ་བ་ཉམ་ཐག་པ་མང་པོ་ལ། །རྒྱལ་བའི་མཛད་པ་ཕན་པ་དང་བདེ་བའི་ལམ་གསལ་བར་

[013A]༄༅། །བསྟན་པ་སོགས་ཉེ་བར་སྒྲུབ་པར་མཛད་པའི། །སྐྱབས་མགོན་ཐུགས་རྗེ་ཅན་ལ་གསོལ་བ་འདེབས། །དུས་གསུམ་གྱི་ཕྱོགས་བཅུའི་རྒྱལ་བ་ཐམས་ཅད་ལ་མཆོད་པ་བརྩོན་པ་ལས། །ཀྱང་
དཔལ་ལྡན་བླ་མ་དམ་པ་གང་གི་བ་སྤུའི་བུ་ག་གཅིག་ཙམ་ལ་འབྲུ་མར་བྱུགས་པ་སོགས་མཆོད་པ་ཕྲ་མོ་གཅིག་ཙམ་བྱས་པ་ཡང། །སློབ་བུ་བདག་ཅག་གི་བསོད་ནམས་ཞིང་དུ་ཁྱོད་ཀྱི་བ་སྤུའི་བུ་ག་མཆོད་པ་ལེགས་པར་
བསྔགས་པ་ལྟར་དོན་དང་ལྡན་པའི། །སྐྱབས་མགོན་ཐུགས་རྗེ་ཅན་ལ་གསོལ་བ་འདེབས། །བདེ་བར་གཤེགས་པའི་ཆོས་སྐུ་ལོངས་སྐུ་སྤྲུལ་སྐུ་སྟེ་སྐུ་གསུམ་གྱི་གསང་བའི་རྒྱན་གྱི་འཁོར་ལོ་དེ་ནི། །འགྲོ་བ་འདུལ་
བའི་སླད་དུ་ཅིར་ཡང་འཆར་བའི་ཐབས་ལ་མཁས་པའི་སྒྱུ་མའི་འཕྲུལ་གྱི་་དྲ་བའི་སྐད་དོད་དུ་མ་ལ་འཇུག་ཀྱང་འདིར་དྲ་བ་སྟེ་ཚོགས་ཀྱི་དྲ་བའི་རོལ་པ་དང་སྒེག་པ་ལའང་སྐད་དོད་ཐུན་མོང་བ་ཡོད་པས་འཇོ་སྒེག་སྟེ་རོལ་པ་
ལས༑ ༑བྱུང་བའི་ཐ་མལ་བའི་ཚུལ་གྱིས་འགྲོ་བ་མངོན་མཐོ་དང་ངེས་ལེགས་ལ་འདྲེན་བར་མཛད་པའི། །སྐྱབས་མགོན་ཐུགས་རྗེ་ཅན་ལ་གསོལ་བ་འདེབས། །དཔལ་ལྡན་བླ་མ་དམ་པ་ཁྱོད་ཀྱི་ཕུང་པོ་དང་
ཁམས་དང་སྐྱེ་མཆེད་དང་ཡན་ལག་རྣམས། །རིམ་པ་བཞིན་དུ་བདེ་གཤེགས་རིགས་ལྔ་ཡབ་ཡུམ་དང་སེམས་དཔའ་བརྒྱད་དང། །ཁྲོ་བོའི་དབང་པོ་བཅུའི་རང་བཞིན་དང་སྔར་བཤད་པའི་ལྷག་མ་

[013B] །བདག་ཉིད་དུ་གྱུར་བའི་བླ་མ་མཆོག་ལ་གསོལ་བ་འདེབས། །ཀུན་མཁྱེན་ཡེ་ཤེས་ཀྱི་རྣམ་པར་རོལ་པ་ལས་བྱུང་བའི། །རྟེན་དང་བརྟེན་པའི་དཀྱིལ་འཁོར་གྱི་འཁོར་
ལོ་བྱེ་བ་ས་མཚོན་པའི་གྲངས་མེད་པའི་བདག་ཉིད་ཅན་དེ། །ལྟ་བུའི་རིགས་བརྒྱའི་ལ་སོགས་པའི་རིགས་ཀུན་གྱི་ཁྱབ་བདག་རྡོ་རྗེ་འཛིན་པའི་གཙོ། །བོ་སྒྱུ་འོད་དངོས་གཅིག་ཏུ་ཟུང་དུ་འཇུག་པའི་དང་པོའི་མགོན་
པོ་ཁྱོད་ཀྱི་ཞབས་ལ་གསོལ་བ་འདེབས། ཞེས་སོ། །འདི་ལ་བཤད་རྒྱུ་མང་སྟེ་ཡི་གེ་མང་དོགས་ལགས། སྒྲིབ་མེད་སྟེ་སྒྲིབ་བྲལ་ལྷན་ཅིག་སྐྱེས་པའི་དགའ་བའི་རྣམ་པར་རོལ་པ་དང། །དབྱེར་མེད་པར་བརྟན་པ་དག་མ་དག་གི་
སྣོད་དང་གཡོ་བ་དག་མ་དག་གི་བཅུད་ཀུན་ལ་ཁྱབ་ཅིང་དེ་དག་ཀུན་གྱི་བདག་ཉིད་དུ་གྱུར་པའི་གནས་ལུགས་ཐོག་མ་དང་ཐ་མ་སོགས་སྤྲོས་པའི་མཐའ་ཀུན་དང་བྲལ་བའི་ཀུན་བཟང་དོན་དམ་གྱི་།བྱང་ཆུབ་སེམས་ཀྱི་
དངོས་པོར་གྱུར་པ་ཁྱོད་ལ་གསོལ་བ་འདེབས། །འདིར་ཡུལ་ཅན་ལྷན་སྐྱེས་ཀྱིས་ཆོས་ཀུན་ལ་ཁྱབ་ཚུལ་དུ་མ་རོ་གཅིག་དང་རོ་གཅིག་དུ་མར་འཆར་བའི་གོ་དོན་ལྟར་ཏེ། རིམ་ལྔ་གསལ་སྒྲོན་ལས་ཤེས་སོ།།ཞེས་ཕྱི་ནང་གསང་བ་དེ་ཁོ་ན་ཉིད་ཀྱི་
ཡོན་ཏན་བརྗོད་པའི་སྒོ་ནས་རྩེ་གཅིག་ཏུ་གསོལ་བ་གདབ་ཅིང་ཁྱད་པར་དུ། ཁྱོད་ནི་བླ་མ་ཁྱོད་ནི་ཡི་དམ་ཁྱོད་ནི་མཁའ་འགྲོ་ཆོས་སྐྱོང་སྟེ། །དེང་ནས་བཟུང་སྟེ་བྱང་ཆུབ་བར་དུ་ཁྱོད་མིན་སྐྱབས་གཞན་མི་འཚོལ་བས། །འདི་
[014A]༄༅། །དང་བར་དོ་ཕྱི་མའི་མཐར་ཡང་ཐུགས་རྗེའི་ལྕགས་ཀྱུས་ཟུངས་མཛོད་ལ། །སྲིད་ཞིའི་འཇིགས་སྒྲོལ་དངོས་གྲུབ་ཀུན་སྩོལ་གཏན་གྱི་གྲོགས་མཛོད་པར་གཅོད་སྲུངས། །དེ་ལྟར་ལན་གསུམ་
གསོལ་བ་བཏབ་པའི་མཐུས། བླ་མའི་སྐུ་གསུང་ཐུགས་ཀྱི་གནས་རྣམས་ལས། །བདུད་རྩི་འོད་ཟེར་དཀར་དམར་མཐིང་ག་གསུམ། །རིམ་དང་ཅིག་ཅར་བྱུང་ནས་བདག་ཉིད་ཀྱི། །གནས་གསུམ་རིམ་དང་ཅིག་ཅར་ཐིམ་
པ་ལས། །སྒྲིབ་བཞི་དག་ཅིང་རྣམ་དག་དབང་བཞི་ཐོབ། །སྐུ་བཞི་ཐོབ་ཅིང་བླ་མ་གཉིས་པ་ཞིག་དགྱེས་བཞིན་ཐིམ་པས་བྱིན་གྱིས་བརླབས་པར་གྱུར། །པར་བསམ། དེ་ནས་སླར་ཡང་བྱིན་གྱིས་བརླབ་པའི་
ཕྱིར་དང། ཐུགས་རྗེ་བསྐུལ་བའི་ཕྱིར་དང། འདོད་བྱའི་དོན་ལ་སྨོན་ཅིང་ཐེག་པ་ཆེན་པོའི་ལམ་ལ་བློ་སྦྱོང་བ་ལྷན་ཅིག་ཏུ་བྱ་བའི་ཚུལ་ནི་འདི་ལྟར། ཡོན་ཏན་ཐམས་ཅད་ཀྱི་མགོ་བོ་བླ་མ་བསྟེན་ཚུལ་ལ་སྨོན་ཅིང་གསོལ་བ་འདེབས་པ་
ཚོགས་བསགས་པའི་ཞིང་གི་མཆོག་དམ་པ་རྗེ་བཙུན་བླ་མ་དང། ཡི་དམ་མཁའ་འགྲོ་ཆོས་སྐྱོང་སོགས་ལ། །སྔར་བཤད་པ་ལྟར་ཕྱག་འཚལ་པ་དང། མཆོད་པ་དང་སྡིག་པ་བཤགས་པ་སོགས་བྱས་པ་དང་དད་ཅིང་གུས་པས་གསོལ་
བ་བཏབ་པའི་མཐུས། །འཁོར་འདས་ཀྱི་བདེ་ལེགས་ཐམས་ཅད་ཀྱི་རྒྱུའམ་རྩ་བ་མཆོག་མགོན་པོ་ཁྱོད་ཉིད་ཀྱིས། ཚེ་རབས་ཀུན་ཏུ་དགྱེས་བཞིན་དུ་རྗེས་སུ་འཛིན་པར་བྱིན་གྱིས་རློབས། །ཤིག་ཅེས་པ་སྟེ་སྔར་བདེ་

[014B] དག་དོད་ཐར་པ་དང་ཐམས་ཅད་མཁྱེན་པ་ཐོབ་པའང་བླ་མ་ལག་གཡས་པས་འདི་དག་ལ་ནན་ཏན་མཛོད་ཅིག་ཚུལ་འདི་ལ་གསང་སྔགས་གསར་རྙིང་དང་མདོ་སྔགས་ཀུན་མཐུན་པར་སྣང་ངོ།    ༈    །སྐྱེས་བུ་ཆུང་ངུ་དང་ཐུན་མོང་པའི་ལམ་
ལ་སྨོན་པ་ནི། མཚན་མོ་གློག་འགྱུ་པ་ལྟ་བུའི་བརྒྱ་ལམ་ན་ཕན་རེའམ་ལན་གཅིག་ཙམ་ཞིག་རྙེད་པའི་ངན་སོང་གསུམ། ལྷ་ཚེ་རིང་པོ། རྒྱལ་བའི་བཀའ་མེད་པ་དང། མཐའ་འཁོབ་ཏུ་སྐྱེས་པ་དང་དབང་པོ་མ་ཚང་དང། ལོག་ལྟ་ཅན་ཏེ་མི་ཁོམ་པ་བརྒྱད་དང་བྲལ་
བའི་ངལ་པ་བརྒྱད་དང། རང་འབྱོར་ལྔ་དང་གཞན་འབྱོར་ལྔ་སྟེ་འབྱོར་པ་བཅུ་ལྡན་གྱི་རྟེན་འདི། །རྙེད་དཀའ་ཞིང་མྱུར་དུ་འཇིག་པའི་དང་ཚུལ་རྟོགས་ནས། །སྨྱོན་པའི་ཟློས་གར་ལྟ་བུའི་དོན་མེད་པའི་ཚེ་འདིའི་བྱ་བ་
འགྲུབ་དཀའ་ལ་འགྲུབ་ཀྱང་གྲུབ་མ་ཐག་འདོར་དགོས་པ་དོན་མཐུན་གྱིས་འཇིགས་སར་རྡོ་གྲུ་བཞིར་བྱས་པའི་དཔེ་ལྟ་བུ་འདིས་མི་གཡེང་བར། །འབད་པ་ཅུང་ཟད་རེ་བྱས་ནའང་དུས་གཏན་གྱི་འདུན་མ་འགྲུབ་པའི་དོན་ལྡན་དུ་བྱར་ཡོད་པའི་དམ་པའི་ཆོས་ལ་བརྟེན་ནས་རྟེན་
འདི་ལ། སྙིང་པོ་རྣམ་དག་ཅིག་ལེན་ནུས་པར་བླ་མ་ཁྱེད་ཀྱིས་བྱིན་གྱིས་རློབས། །ཞེས་སོ།    ༈    །སྐྱེས་བུ་འབྲིང་དང་ཐུན་མོང་བའི་ལམ་ནི། བསམ་ན་དུག་སྦྲུལ་གྱི་ཚང་ལྟར་སྐད་ཅིག་ཀྱང་བཟོད་པར་དཀའ་ཞིང་ཐོག་མ་མེད་པ་
ནས་སྡུག་བསྔལ་སྣ་ཚོགས་ཀྱིས་རྒྱུན་དུ་མནར་བ་བཙོན་ར་དང་འདྲ་བའི་འཁོར་བ་སྡུག་བསྔལ་གྱི་གནས་ཡིན་པ་ལ་དེར་ངོ་མ་ཤེས་པར་དཔེར་ན་སྦྲང་བུས་མི་གཙང་པ་ལ་དགའ་བ་བཞིན་དུ་འཁོར་བ་འདི། །ལ་ལྷའི་དགའ་བའི་ཚལ་ལྟ་

[015A]༄༅། །བུར་མཐོང་བའི་བློ་ངན་འདི་སྤངས་ནས། །བསླབ་པ་གསུམ་པོ་འདི་སྐྱེས་མཆོག་འཕགས་པ་རྣམས་ཀྱི་གཅེས་པའི་ནོར་གྱི་མཛོད་ཡིན་པར་ཤེས་ནས་དེ་ལ་གཅེས་པར་བཟུང་སྟེ། །
སྒྲིབ་པའི་ཕྱོགས་ཕམ་ཞིང་ཐར་པའི་ཕྱོགས་སུ་རྒྱལ་བའི་རྟགས་ཐར་བའི་རྒྱལ་མཚན་ཚུལ་ཁྲིམས་རྣམ་དག་འཛིན་པར་བྱིན་གྱིས་རློབས། །ཞེས་སོ།    ༈    །སྐྱེས་བུ་ཆེན་པོའི་ལམ་ནི་ཤེས་རབ་ཀྱི་མིག་མེད་པ་སོགས་གང་ནས་བལྟས་ཀྱང་
ཉམ་ཐག་པའི་འགྲོ་བ་འདི་དག་ཀུན་སྐྱེ་འཆི་འཕོས་པས་ངོ་མི་ཤེས་པ་མ་གཏོགས་བདག་གི་མ། །ཡིན་ཅིང་དེ་ཡང་ལན་རེ་ཙམ་མ་ཡིན་པར་ཡང་དང་ཡང་དུ་དྲིན་གྱིས་བསྐྱངས་པ་ཤ་སྟག་ཡིན་པའི་ཚུལ་ཤེས་
ཤིང་ཡང་ཡང་བསམ་པ་ནས། །སྙིང་དུ་སྡུག་པ་སྟེ་གཅེས་པའི་བུ་གཅིག་བུ་ལ་བརྩེ་བའི་མ་ཇི་ལྟ་བ་བཞིན་དུ། །བདག་འགྲོ་བ་འདི་ཀུན་ལ་བཅོས་མ་མིན་པར་སྙིང་རྩེད་ཡམ་ཡམ་པ་ལྟ་བུའི་སྙིང་རྗེ་སྐྱེ་བར་
བྱིན་གྱིས་རློབས། །ཞེས་སོ། །རང་གཞན་འདྲ་བར་གཅེས་པར་འཛིན་རིགས་པ་ནི། སྡུག་བསྔལ་ཕྲ་མོ་ཙམ་ཡང་མི་འདོད་ཅིང། །བདེ་བ་ལ་དུས་ནམ་དུ་ཡང་འདིས་ཆོག་སྙམ་པའི་ཆོག་ཤེས་མེད་པར་དོན་དུ་གཉེར་བ་ལ་
ནི༑ ༑བདག་དང་གཞན་སེམས་ཅན་ཀུན་ལ་ཁྱད་པར་ཡོད་པ་མིན་ན་བདག་ལ་གཅེས་པ་བཞིན་གཞན་ཡང་ཅིའི་ཕྱིར་གཅེས་པར་མི་འཛིན་ཞེས། །ཡང་ཡང་བསམ་ནས། འགྲོ་བ་གཞན་ལ་བདེ་བ་དང་དགའ་བ་བསྐྱེད་

[015B] །རང་གཅས་འཛིན་གྱི་ཉེས་དམིགས་བསམ་ནས་སྤོང་བ་རང་ཉིད་གཅེས་པར་འཛིན་པའི་གཅོང་ནད་འདི། །ནི། མི་འདོད་པའི་སྡུག་བསྔལ་སྣ་ཚོགས་པ་བསྐྱེད་པའི་རྒྱུ་ཡིན་པར་མཐོང་
ནས༑ ༑དེའི་ལེ་ལན་བདག་གཅེས་འཛིན་འདི་ལ་བདས་ལ་འདི་དང་མཐུན་པར་མི་བྱེད་པར་ཁོན་དུ་བཟུང་བསྟར་བྱས་ཉེ། །བདག་ཏུ་འཛིན་པའི་གདོན་ཆེན་པོ་འདི་ཐབས་སྣ་ཚོགས་ཀྱིས་འཇོམས་པར་བྱིན་
གྱིས་རློབས། །གཞན་གཅེས་པར་འཛིན་པར་སྨོན་པ་ནི་བདག་གི་མ་རྒན་འདི་རྣམས་གཅེས་པར་བཟུང་ནས་བདེ་བ་མཆོག་ལ་འགོད་པར་འདོད་པའི་བློ། །འདི་མཐའ་ཡས་པའི་ཡོན་ཏན་འབྱུང་བའི་སྒོ་
 །མརྒན་འགྲོ་བ་འདི་དག་ཐམས་ཅད་བདག་གི་དགྲར་ལངས་ནས་འཕྲོག་བ་ཆུང་བྱས་ཀྱང། །གདོན་གྱིས་བརླམ་པ་དག་གིས་རང་སྲོག་ཀྱང་གཅོད་པ་ལྟ་བུ་ཡིན་སྙམ་ནས་སླར་རང་གིས་རྣམས་རང་གི་སྲོག་ལས་ཀྱང་
གཅེས་པར་འཛིན་ཅིང་ཕན་བདེ་སྣ་ཚོགས་སྒྲུབ་པར་བྱིན་གྱིས་རློབས། །དོན་དྲི་ལན་མདོར་ན་བྱིས་པ་སྟེ་རང་ཅག་སོ་སོ་སྐྱེ་བོ་ཐ་མལ་བ་རྣམས་ཀྱིས་རང་གི་དོན་ཁོ་ན་བྱས་པ་དང། །ཐུབ་པའི་དབང་པོ་རྒྱལ་བ་
རྣམས་ཀྱིས་གཞན་གྱི་དོན་འབའ་ཞིག་མཛད་པ་འདི་ཡི། །དང་པོའི་སྐྱོན་དང་གཉིས་པའི་ཡོན་ཏན་གྱི་རྣམ་པར་དབྱེ་བ་ལེགས་པར་རྟོགས་པའི་བློས། །ཀུན་ནས་བླངས་ཉེ། བདག་དང་གཞན་གཉིས་

[016A]༄༅། །མཉམ་པ་སྟེ་ཁྱད་པར་མེད་པར་རྟོགས་ཅིང་བདག་གཅེས་འཛིན་དང་གཞན་ཡལ་བར་འདོར་བློ་གོས་བརྗེ་ནུས་པར་བྱིན་གྱིས་རློབས། །རང་ཉིད་གཅེས་པར་འཛིན་པ་རྒུད་པ་ཀུན་གྱི་སྒོ། །དང་མ་རྣམས་
གཅེས་པར་འཛིན་པ་གནས་སྐབས་དང་མཐར་ཐུག་གི་ཡོན་ཏན་ཀུན་གྱི་གཞི། །ཡིན་པ་དེའི་ཕྱིར་བདག་དང་གཞན་བརྗེ་བའི་རྣལ་འབྱོར་ལ། །ཉིན་མཚན་ཀུན་ཏུ་ཉམས་ལེན་སྙིང་པོར་གཅིག་དྲིལ་བྱེད་པར་བྱིན་གྱིས་
རློབས། །རང་གཅེས་འཛིན་གྱི་སྐྱོན་དང་གཞན་གཅེས་འཛིན་གྱི་ཡོན་ཏན་མཐོང་བ་དེས་ན་རྗེ་བཙུན་བླ་མ་ཐུགས་རྗེ་ཅན། །ཞེས་པོས་མར་གྱུར་པའི་འགྲོ་བའི་སྡིག་པ་དང་སྒྲིབ་པ་སྡུག་བསྔལ་ཀུན་།གཅིག་ཀྱང་མ་
ལུས་པར་མྱུར་བར་ད་ལྟ་ཉིད་དུ་བདག་ལ་སྨིན་པར་བྱེད་པ་དང་།བདག་གི་བདེ་བ་དང་དགེ་བ་ཅི་ཡོད་ཐམས་ཅད་མ་འགྲོ་བ་གཞན་འདི་དག་ལ་བཏང་བ་ཡིས། །འགྲོ་བ་ཀུན་སྡིག་སྒྲིབ་སྡུག་བསྔལ་མཐའ་དག་
ལས་གྲོལ་ནས་དུས་གཏན་དུ་ཟག་མེད་ཀྱི་བདེ་དང་ལྡན་པར་བྱིན་གྱིས་རློབས། །བློ་སྦྱོང་གི་ཡན་ལག་རྐྱེན་ངན་བྱང་ཆུབ་ཀྱི་ལམ་དུ་བསྒྱུར་བ་ནི། སྣོད་བཅུད་སྡིག་པའི་བདག་པོའི་འབྲས་བུ་སྣོད་ཀྱི་འཇིག་རྟེན་ལ་ལོ་ཏོག་སོགས་མི་ལེགས་པ་དང་
བཅུད་ཀྱི་སེམས་ཅན་རྣམས་ཚེ་ཐུང་ཕ་འཐབ་རྩོད་ནད་རིམས་སོགས་མི་འདོད་པ་སྣ་ཚོགས་ཀྱིས་ཡོངས་སུ་གང་སྟེ། །མི་འདོད་པའི་སྡུག་བསྔལ་སེམས་ཀྱི་སྟེང་དུ་ཆར་ལྟར་བབ་པར་གྱུར་ཀྱང། །དེ་ལ་བརྟེན་ནས་སྔོན་བསགས་ཀྱི་

[016B]འཛད་པའི་རྒྱུ་ཡིན་པར་མཐོང་ནས། །མི་འདོད་པའི་ནད་གདོན་སོགས་ཕྱི་ནང་གི་རྐྱེན་ངན་ཀུན་བྱང་ཆུབ་སྒྲུབ་པའི་ལམ་དུ་ལོངས་པ་སྟེ་སྒྱུར་ནུས་པར་བྱིན་གྱིས་
རློབས། །བློ་སྦྱོང་ན་འདི་སྐབས་སུ་སྦྱོར་བ་བཞི་ལྡན་བཤད་དོ་།ཚེ་གཅིག་གི་ཉམས་ལེན་དྲིལ་ནས་བསྟན་པ་ནི་མདོར་ན་སྐྱིད་སོགས་བཟང་བ་དང་སྡུག་བསྔལ་སོགས་ངན་པའི་སྣང་བ་ཅི་ཤར་ཡང་།དེ་རང་དགར་དུ་མི་བཏང་བར་
དམ་པའི་ཆོས་ཀུན་གྱི་སྙིང་པོ་གཅིག་ཏུ་དྲིལ་བ་འཕེན་པའི་དང་དཀར་པོའི་ས་བོན་གྱི་དང། སུན་འབྱིན་པའི་དང། སྨོན་ལམ་གྱི་དང། གོམས་པའི་སྟོབས་ཏེ། སྟོབས་ལྔའི་ཉམས་ལེན་གྱིས། །ཀུན་རྫོབ་དང་དོན་དམ་པའི་བྱང་ཆུབ་
སེམས་གཉིས་འཕེལ་བའི་ལམ་དུ་བསྒྱུར་ཏེ། །ཐུག་ཕྲད་ལམ་ཁྱེར་དུ་ཤེས་པའི་ཉམས་ལེན་གྱི་སྒོས། ཡིད་བདེ་འབའ་ཞིག་བསྒོམ་པར་བྱིན་གྱིས་རློབས། །སྦྱོར་བ་ཁྱད་པར་ཅན་གྱི་བསགས་སྦྱང་ལ་བརྟེན་ནས་རྐྱེན་ངན་ལམ་དུ་སློང་བ་ནི་
ཚོགས་བསགས་པའི་དང། སྡིག་པ་བཤགས་པའི་དང། གདོན་ལ་མཆོད་པའི་དང། ཆོས་སྐྱོང་ལ་འཕྲིན་ལས་བཅོལ་བའི་སྦྱོར་བ་སྟ་སྦྱོར་བ་བཞི་དང་ལྡན་པའི་ཐབས་མཁས་ཀྱིས། །རང་ཉིད་འཕྲལ་ལ་སྐྱིད་སྡུག་གང་དང་ཐུག་ཀྱང་བློ་
སྦྱོང་གི་བསྒོམ་མམ་ཉམས་ལེན་ལ་སྦྱོར་ནུས་པ་དང། །སྤྱི་དོན་གསུམ་ལ་བསླབ་པ་སོགས་བློ་སྦྱོང་གི་དམ་ཚིག་དང་སྤྱོད་ལམ་ཐམས་ཅད་དུ་རྣལ་འབྱོར་གཅིག་གིས་བྱ་བ་སོགས་བློ་སྦྱོང་གི་བསླབ་བྱའི་ཉམས་ལེན་གྱིས། །

[017A]༄༅། །ད་རེས་ཀྱི་དལ་འབྱོར་དོན་ཆེན་དང་ལྡན་པར་བྱེད་པར་བྱིན་གྱིས་རློབས། །གཏོང་ལེན་གྱི་སྒོས་བྱམས་པ། སྙིང་རྗེ་ལྷག་བསམ། བྱང་སེམས་སྐྱོང་ཚུལ་ནི་བདེ་དགེ་ཕར་གཏོང་བ་དང་གཞན་གྱི་སྡིག་སྒྲིབ་
སྡུག་བསྔལ་ཚུར་ལེན་པ་ན་དེ་དག་རླུང་ལ་བསྐྱོན་པའི་འཕྲུལ་འདེགས་ཀྱི་མན་ངག་ཁྱད་པར་ཅན། །ལ་བརྟེན་ནས། སེམས་བསྐྱེད་ཀྱི་རྒྱུ་བྱམས་པ་དང་སྙིང་རྗེ་དང་ལྷག་པའི་བསམ་པ་གསུམ་ཤུགས་དྲག་པ་
དྲངས་པ་ཡིས། །ཆེད་དུ་བྱ་བ་འགྲོ་རྣམས་སྲིད་པའི་རྒྱ་མཚོ་ཆེན་པོ་ལས་སྒྲོལ་བའི་ཕྱིར། །དུ་བླ་ན་མེད་པའི་བྱང་ཆུབ་ཐོབ་འདོད་ཀྱི་སེམས་ཉིད་འབྱོངས་པར་བྱིན་གྱིས་རློབས། །རྒྱལ་རས་ཀྱི་སྡོམ་པ་བཟུང་
ནས་ཚུལ་ཁྲིམས་གསུམ་ལ་སློབ་པར་སྨོན་པ་ནི། དུས་གསུམ་སྟེ་འདས་མ་འོང་ད་ལྟར་གྱི་རྒྱལ་བ་ཀུན་གྱི་ཐམས་ཅད་མཁྱེན་པར་གཤེགས་པའི་ས་ལ་ལམ་འདི་ལ་མ་བརྟེན་པར་ལམ་གཞན་གྱིས་འགྲོར་མེད་པས་ན་བགྲོད་པ་གཅིག་ལམ། །བཟང་
པོ་རྣམ་པར་དག་པའི་རྒྱལ་སྲས་ཀྱི་སྡོམ་པས་རྒྱུད་བསྡམས་ཤིང་།འདིས་བགྲོད་པའི་ཐེག་པ་མཆོག་ཉེས་སྦྱོང་སྡོམ་པའི་དང། དགེ་ཆོས་སྡུད་པའི་དང། སེམས་ཅན་དོན་བྱེད་ཀྱི་ཚུལ་ཁྲིམས་གསུམ་གྱི་ཉམས་
ལེན་ལ། །བརྩོན་པ་ལྷུར་ལེན་བྱེད་པར་བྱིན་གྱིས་རློབས། །རྒྱལ་སྲས་ཀྱི་སྤྱོད་པ་ལ་སློབ་ཚུལ་ལས་སྦྱིན་པའི་ཕར་ཕྱིན་ལ་སློབ་པ་ནི། ལུས་དང་ལོངས་སྤྱོད་དུས་གསུམ་གྱི་དགེ་ཚོགས་དང་བཅས་།པ་ཐམས་ཅད་ལས་ཅི་རིགས་

[017B]ཐམས་ཅད་ལ་སེམས་ཀྱིས་ཀྱང་རང་རང་ཅི་འདོད་པའི་དངོས་པོ་སྣ་ཚོས་སུ་བསྒྱུར་ཏེ། །ལུས་སོགས་ལ་ཆགས་མེད་གཏོང་སེམས་སྤེལ་པའི་མན་ངག་བྱང་སེམས་
ཤེས་རབ་ཅན་གྱི་སྦྱིན་པ་སོགས་ལ་བརྟེན་ནས་བདག་གིས། །སྦྱིན་པའི་ཕར་ཕྱིན་རྫོགས་པར་བྱིན་གྱིས་རློབས། །ཚུལ་ཁྲིམས་ཀྱི་ཕར་ཕྱིན་ལ་སློབ་པ་ནི། སོ་ཐར་གྱི་དང་བྱང་སེམས་ཀྱི་དང་གསང་སྔགས་ཀྱི་སྡོམ་པ་ཡིས། །
བཅས་པའི་མཚམས་རང་གི་སྲོག་གི་ཕྱིར་ཡང་མི་གཏོང་བའི་ཉེས་སྤྱོད་སྡོམ་པ་སློབ་ཞིང། །དེ་བཞིན་དུ་དགེ་བ་ཆོས་སྡུད་ཀྱི་ཚུལ་ཁྲིམས་དང་སེམས་ཅན་གྱི་དོན་སྒྲུབ་པའི། །ཚུལ་ཁྲིམས་གསུམ་ལ་སློབ་པའི་
སྒོས་མྱུར་དུ་ཚུལ་ཁྲིམས་ཀྱི་ཕར་ཕྱིན་རྫོགས་པར་བྱིན་གྱིས་རློབས། །བཟོད་པའི་ཕར་བྱིན་ལ་སློབ་པ་ནི་ཡུལ་ཁམས་གསུམ་གྱི་སྐྱེ་དགུ་སྟེ་སྐྱེས་སོ་ཅོག་གམ་སྐྱེས་ཚད་ལ་ཞེས་པ་དོན་ལ་འཐོབ་པར་རྩོད་པ་མེད་ཀྱང། ཡང་འདོད་ཁམས་ནས་ཁམས་
གསུམ་དུ་སྐྱེས་པ་གསུམ་དང། དེ་བཞིན་དུ་གཟུགས་ཁམས་དང་གཟུགས་མེད་ཀྱི་ཁམས་གཉིས་ནས་ཀྱང་ཁམས་གསུམ་དུ་སྐྱེས་པ་གསུམ་སྟེ་དགུ་ལ་སྐྱེ་དགུ་འདོད་པའི་མཁས་པ་ཡང་མང་ངོ།། མ་ལུས་པ་ཁྲོས་གྱུར་ཏེ། །བདག་ལ་གཤེ་ཞིང་མཚང་འབྲུ་
པ་དང་བསྡིགས་ཤིང་སྲོག་གཅོད་པ་སོགས་བྱེད་ཀྱང། །སླར་ཡང་དེ་དག་ལ་སེམས་མི་འཁྲུགས་པར་མ་ཟད་གནོད་ལན་ཕན་པ་སྒྲུབ་བྱེད་པའི། །བཟོད་པའི་ཕར་ཕྱིན་རྫོགས་པར་བྱིན་གྱིས་རློབས། །བརྩོན་འགྲུས་ཀྱི་ཕར་
[018A]༄༅། །ཕྱིན་ལ་སློབ་པ་ནི་བརྩེ་བས་ཀུན་ནས་བསླངས་ཏེ། སེམས་ཅན་རེ་རེའི་ཕྱིར་ཡང་དམྱལ་བ་མནར་མེད་པའི། །མེའི་ནང་དུ་བསྐལ་པ་རྒྱ་མཚོར་གནས་ནས་འདྲེན་གོས་ཀྱང། །དེ་དག་ལ་བརྩེ་པའི་སྙིང་རྗེས་
མི་སྐྱོ་ཞིང་དེ་དག་བླ་མེད་བྱང་ཆུབ་ལ་འགོད་པའི་ཆེད་དུ་བྱང་ཆུབ་མཆོག་སྒྲུབ་པ་ལ་བརྩོན་པའི། །གོང་ན་མེད་པའི་བརྩོན་འགྲུས་ཀྱིས་བརྩོན་འགྲུས་ཕར་ཕྱིན་རྫོགས་པར་བྱིན་གྱིས་རློབས། །བསམ་གཏན་གྱི་ཕར་ཕྱིན་ལ་སློབ་པ་ནི། དམིགས་
པ་གསལ་ལ་འཛིན་སྟངས་དར་མེད་པའི་བྱིང་བ་དང། སྡུག་པའི་ཡུལ་ལ་འདོད་ཆགས་ཀྱིས་འཕྲོ་བའི་རྒོད་པ་དང་རྣམ་པར་གཡེང་པའི་སྐྱོན་སྤངས་ནས། །ཆོས་ཀུན་བདེན་པས་སྟོང་པའི་གནས་ལུགས་ལ། །ཆེར་མི་དཔྱོད་པར་གཙོ་
པོར་སེམས་རྩེ་གཅིག་ཏུ་མཉམ་པར་འཇོག་བའི་ཐུན་མོང་བའི་ཞི་གནས་ཀྱི་ཏིང་འཛིན་གྱིས། །བསམ་གཏན་ཕར་ཕྱིན་རྫོགས་པར་བྱིན་གྱིས་རློབས། །ཤེས་རབ་ཀྱི་ཕར་ཕྱིན་ལ་བསླབ་པ་ནི། སྔར་བཤད་པའི་ཞི་གནས་ལ་གནས་
ནས་ཆོས་ཀུན་བདེན་སྟོང་དེ་ཉིད་ཡང་ཡང་སོ་སོར་རྟོགས་པའི་ཤེས་རབ་ཀྱིས། །དབྱང་སྟོབས་ཀྱིས་ཐུན་མོང་མ་ཡིན་པར་དྲངས་པའི་ཤིན་སྤྱངས་ཀྱི་བདེ་ཆེན་དང་འབྲེལ་བའི། །ལྷག་མཐོང་ཕུལ་དོན་དམ་བདེན་པ་
ལ་མཉམ་པར་བཞག་པའི་ངེས་དོན་སྤྲོས་པའི་ཚོགས་ཉེ་བར་ཞི་བ་ནམ་མཁའ་ལྟ་བུའི་རྣལ་འབྱོར་གྱིས། །ཤེས་རབ་ཕར་ཕྱིན་རྫོགས་པར་བྱིན་གྱིས་རློབས། །རྗེས་ཐོབ་སྒྱུ་མ་ལྟ་བུར་བསླབ་པ་ནི་མཉམ་བཞག་ལས་

[018B] ཕྱི་ནང་གི་ཆོས་རྣམས་བདེན་པར་སྣང་ཡང་དེས་སྟོང་པའི་སྣང་སྟོང་ཚོགས་པ་དཔེར་ན་སྒྱུ་མ་འི་མི་དང་རྨི་ལམ་ཀྱི་མི་དང། །དྭངས་པའི་མཚོ་ནང་གི་ཟླ་གཟུགས་རྣམས་མི་དང་ཟླ་བར་སྣང་ཡང་མི་དང་ཟླ་བར་མ་
གྲུབ་པ་ཇི་ལྟ་བ་བཞིན་དུ། །ཆོས་འདི་དག་ཀྱང་བདེན་པར་སྣང་ཡང་དེ་ལྟར་གྲུབ་པར་མི་འཐད་པས་བདེན་པར་མེད་པའི་རིགས་ཚུལ་རྟོགས་ནས། །སྒྱུ་མའི་ཏིང་འཛིན་རྫོགས་པར་བྱིན་གྱིས་རློབས་།སྟོང་བརྟེན་འབྱུང་གི་དོན་དུ་
རྟོགས་པར་སྨོན་པ་ནི། འཁོར་བ་དང་མྱང་འདས་སོགས་ཆོས་གང་ཡང་རང་བཞིན་གྱིས་གྲུབ་པ་རྡུལ་ཙམ་ཡང་མེད་པ་དང། །ཐ་སྙད་དུ་ལས་རྒྱུ་འབྲས་ཀྱི་རྟེན་འབྲེལ་དགེ་བ་ལས་བདེ་བ་དང་མི་དགེ་བ་ལས་སྡུག་བསྔལ་
འབྱུང་བ་སོགས་ཅུང་ཟད་ཀྱང་བསླུ་བ་མེད་པ་གཉིས། །ཕན་ཚུན་ཚ་གྲང་ལྟར་གྱི་འགལ་བ་མེད་པར་གཅིག་གཅིག་གི་གྲོགས་སུ་འཆར་བ་ཡི། །ཀླུ་སྒྲུབ་དགོངས་དོན་རྟོགས་པར་བྱིན་གྱིས་རློབས། །ཐུན་མོང་ལམ་གྱིས་རྒྱུད་སྦྱངས་
ནས་སྔགས་ལ་འཇུག་པར་སྨོན་པ། ལམ་ཐུན་མོང་བས་རྒྱུད་སྦྱངས་བའི་འཕྲོ་དེ་ནས་སྔར་བཤད་པ་ལྟ་བུའི་སློབ་དཔོན་རྡོ་རྗེ་འཛིན་པའི་དེད་དཔོན་གྱི། །དྲིན་ལས་དར་པོར་དཀྱིལ་འཁོར་དུ་ཞུགས་པ་དང། དབང་བསྐུར་བ་ཐོབ་ནས་དེའི་འོག་ཏུ་རྒྱུད་སྡེ་
རྒྱ་མཚོ་ལྟ་བུའི་འཇིད་བརྒལ་པ་ཧེ་དེ་ལ་ཞུགས་ནས་ཐོབ་པའི་ལམ་དངོས་གྲུབ་ཀུན་གྱི་རྩ་བ་དམ་ཚིག་དང་སྡོམ་པ་རྣམས། །ཡིན་པར་རྟོགས་ནས་དེ་སྲོག་ལས་གཅེས་པར་འཛིན་པར་བྱིན་གྱིས་རློབས་།བསྐྱེད་རིམ་ལ་སློབ་

[019A]༄༅། །བར་སྨོན་པ་ནི། མན་ངག་དང་མི་ལྡན་པའི་ཐ་མལ་བ་ལ་འོང་རྒྱུའི་སྐྱེ་ཤི་བར་དོ་གསུམ་པོ་དེ་ཐབས་དང་ལྡན་པ་ལ་རྒྱལ་བའི་ཆོས་ལོངས་སྤྲུལ་བའི་སྐུ་གསུམ་དུ། །བསྒྱུར་བའི་འཆི་བ་ཆོས་སྐུར་འཁྱེར་བའི་
དང༑ བར་དོ་ལོངས་སྐུའི་དང། སྐྱེ་བ་སྤྲུལ་སྐུའི་ལམ་འཁྱེར་གསུམ་ཡན་ལག་དང་བཅས་པ་ཚང་བའི་རིམ་པ་དང་པོའི་བསྐྱེད་རིམ་གྱི་རྣལ་འབྱོར་གྱིས། །སྣོད་བཅུང་ཐ་མལ་པའི་སྣང་བ་དང་དེའི་ཞེན་པའི་དྲི་མ་ཀུན་སྦྱངས་ཏེ། །
གང་སྣང་ལྷ་སྐུར་འཆར་བའི་སྣང་བ་དང་དེའི་ང་རྒྱལ་བཅོས་ཡིན་དུ་འཕོ་ནུས་བར་བྱིན་གྱིས་རློབས། །རྫོགས་རིམ་པ་སློབ་ཚུལ་ནི། རང་གི་སྙིང་གའི་པདྨ་འདབ་བརྒྱད་དམ་ཡང་ན་རྩ་འཁོར་ལ་ཡང་པདྨ་ཟེར་བས་རྩ་འདབ་བརྒྱད་པའི་དྷཱུ་ཏིའི་
དབུས་དག་ཏུ། །མི་ཤིག་བའི་ཐིག་ལེ་ལས་སྒྱུ་ལུས་ལྡང་ཚུལ་གྱི་མན་ངག་ལྟར་དམིགས་ནས་ལངས་ཏེ། མགོན་པོ་ཁྱོད་ཀྱི་ཞབས་སེན་བཀོད་པའི་བྱིན་རླབས་ལས་བྱུང་བའི་ལྷན་སྐྱེས་ཀྱི་འདེ་བ་ཆེན་པོས་སྟོང་ཉིད་མངོན་སུམ་དུ་
རྟོགས་པའི་དོན་གྱི། །འོད་གསལ་དང་ཟག་མེད་ཀྱི་རླུང་ལུས་དག་པའི་སྒྱུ་མའི་ལུས་མཚན་དཔེས་སྤྲས་པའི་སྐུ་གཉིས་དངོས་གཅིག་ཏུ་ཟུང་དུ་འཇུག་པའི་ཕྱག་རྒྱ་ཆེན་པོའི་ལམ། །ཚེ་འདིར་མངོན་དུ་འགྱུར་བ་སྟེ་འཐོབ་པར་བྱིན་
གྱིས་རློབས། །འདིའི་བསྐྱེད་རྫོགས་གཉིས་ལ་བཤད་པ་ཉུང་ན་མི་ཐོན་པས་ཅུང་ཟད་སྤྲོས་ཀྱང་རྟོགས་དཀའ་མང་པོ་མ་སྨྲས་ཏེ་གཞན་དུ་ཤེས་པར་བྱའོ། ལམ་གྱི་ཡན་ལག་འཕོ་བ་ནི་ཚེ་འདིར་སངས་རྒྱས་པའི་ལམ་སྣ་མ་ཟིན་པར་འཆི་བའི་དུས་བྱེད་པ་

[019B] །སྡིག་ཅན་གྱིས་ཀྱང་མ་བསྐོམ་པར་ཡང་ངན་འགྲོར་སྐྱེས་བ་བཙན་ཐབས་སུ་བཟློག་སྟེ་རིག་འཛིན་གྱི་གནས་སུ་སྐྱེ་བ་བརྒྱུད་ནས་འཚང་རྒྱ་བ་བྱིན་རླབས་བླ་མའི་འཕོ་བ་ཟབ་མོ་དེ་ནི། །སྤྱོད་ལམ་སེང་གེ་ཉལ་སྟབས་བྱས་ནས། དཀར་པོ་
ས་བོན་གྱི་སྟོབས་དང། ད་ནས་བྱང་ཆུབ་བར་དུ་ལམ་ལ་སློབ་སྙམ་པའི་འཕེན་པའི་དང། བཤགས་པ་སོགས་སུན་འབྱིན་པའི་དང་དུས་ཐམས་ཅད་དུ་ལམ་ཉམས་སུ་ལེན་པར་ཤོག་སྙམ་པའི་སྨོན་ལམ་གྱི་དང། གཏོང་ལེན་སོགས་ཀྱི་དགེ་རྩལ་སྦྱོང་བའི་གོམས་པའི་
སྟོབས་ཏེ། སྟོབས་ལྔ་པོ་དེ་དང་ཡང་དག་སྦྱར་བའི་གདམས་ངག་གིས། །མཁའ་སྤྱོད་དམ་བདེ་བ་ཅན་སོགས་དག་པའི་ཞིང་དུ་བགྲོད་པར་བྱིན་གྱིས་རློབས། །འདི་ལ་སྔགས་བླ་མེད་ཀྱི་ཟབ་ཁྱད་ལས་ཐོན་པའི་གདམས་ངག་གིས་སྐྱེ་འཆིད་ལྟ་
ནས་ལམ་དུ་འཁྱེར་བ་ཞིག་ཡོད་པ་བདུག་བ་ཤིན་ཏུ་གལ་ཆེའོ། །ཚེ་རབས་ཐམས་ཅད་དུ་བླ་མས་རྗེས་སུ་འཛིན་པར་སྨོན་པ་ནི། མདོར་ན་སྐྱེ་ཞིང་སྐྱེ་བ་ཐམས་ཅད་དུ། །མགོན་པོ་ཁྱོད་ཀྱིས་འབྲལ་མེད་རྗེས་བཟུང་ནས། །སྐུ་གསུང་ཐུགས་ཀྱི་གསང་བ་ཀུན་
འཛིན་པའི། །སྲས་ཀྱི་ཐུ་བོར་འགྱུར་བར་བྱིན་གྱིས་རློབས། །བླ་མ་སངས་རྒྱས་བའི་ཚུལ་སྟོན་པའི་འཁོར་གྱི་ཐོག་མར་སྨོན་པ་ནི་མགོན་ཁྱོད་གང་དུ་མངོན་པར་སངས་རྒྱས་པའི། །འཁོར་གྱི་ཐོག་མ་ཉིད་དུ་བདག་གྱུར་ཏེ། །
གནས་སྐབས་མཐར་ཐུག་དགོས་འདོད་མ་ལུས་པ། །འབད་མེད་ལྷུན་གྱིས་འགྲུབ་པའི་བཀྲ་ཤིས་སྩོལ། །ཅེས་སོ། །དེ་ཡན་ཆད་ཀྱིས་གསོལ་འདེབས་བྱས། འདིར་དབང་བཞི་བྱིན་རླབས་ཀྱི་ཚུལ་དུ་ལེན་པ་ནི། དེ་ལྟར་གསོལ་པ་

[020A]༄༅། །བཏབ་པས་འོད་ཟེར་སྤྲོ་བསྡུ་ལས་འཁོར་རྣམས་བླ་མར་ཐིམ་ཞིང། ཡང་གསོལ་བ་བཏབ་པས་བླ་མ་མཆོག་གིས་རང་བྱིན་གྱིས་བརླབ་ཕྱིར་དུ་ཐུགས་དགྱེས་བཞིན་དུ་རང་གི་སྤྱི་བོར་
བྱོན༑ ༑བར་དམིགས་ལ། དེ་ནས་མན་ངག་ལྟར་སླར་ཡང་སྙིང་གའི་པདྨའི་ཟེའུ་འབྲུལ། །ཉི་ཟླའི་སྟེང་དུ་ཞབས་སེན་འོད་ཆགས་བརྟེན་པར་བཞུགས་སུ་གསོལ། །སོང་སྙམ་དུ་དམིགས་པར་བསམ་ལ། འདིར་བླ་མའི་སྐུ་གསུང་ཐུགས་
གསུམ་དང་རང་གི་ལུས་ངག་ཡིད་གསུམ་དབྱེར་མེད་པར་ལྷ་ལུགས་ཐུན་མོང་བ་དང་ཐུན་མོང་མ་ཡིན་པ་གཉིས་ཡོད་དོ།། དེ་ལྟ་བུའི་ཚུལ་གྱིས་བླ་མ་དང་ལྷག་པའི་ལྷ་དང་རང་གི་སེམས་གསུམ་ངོ་བོ་དབྱེར་མེད་དུ་བྱས་ཏེ། སྤྱོད་ལམ་ཐམས་ཅད་དུ་
གང་སྣང་བདེ་སྟོང་གི་རང་བཞིན་ལྷ་དང་ལྷ་མོའི་རྣམ་རོལ་ཏུ་བལྟ་བ་སོགས་བསྐྱེད་རྫོགས་ཟུང་འབྲེལ་གྱི་རྣལ་འབྱོར་དང། ལམ་གྱི་རིམ་པའམ་ཐེག་པ་ཆེན་པོ་བློ་སྦྱོང་གི་གནད་ཡོངས་སུ་རྫོགས་པ་ལ་བློ་སྦྱོང་བ་རྣམས་ཡམ་
བྲལ་བའི་ཉམས་ལེན་ལ་བརྩོན་པར་བྱ་ཞིང། མཇུག་ཏུ་དགེ་བ་རྣམས་བཟང་པོ་སྤྱོད་པ་ལ་སོགས་པ་སྨོན་ལམ་གྱིས་རྒྱས་གདབ་ཅིང། མདོར་བསྡུ་ན། སྔར་བཤད་པའི་དགེ་རྩ་རྣམས་ལམ་ཡོངས་རྫོགས། བྱང་པར་ཅན་གྱི་ཆེད་དུ་སྨོན་པ་
ནི༑ ཞིས་མཆོག་རྣམས་དངོས་བཤམས་ཀྱིས་མཆོད་པ་སོགས་འདི་ལྟར་བགྱིས་པའི་རྣམ་དཀར་དགེ་བ་ད་ལྟའི་འདི་ཙམ་དུ་མ་ཟད་དུས་གསུམ་དུ་རང་གཞན་གྱིས་བྱས་པ་ཡང། །བདག་སོགས་ཀྱིས་དུས་གསུམ་གྱི་བདེ་བར་གཤེགས་པ་སྲས་

[020B] །ལམ་དང་འབྲས་བུའི་གནས་སྐབས་ཀྱི་མཛད་པ་དང་སྨོན་ལམ་མ་ལུས་བསྒྲུབ་པ་དང། །སྡེ་སྣོད་གསུམ་སོགས་ལུང་དང་ཟབ་རྒྱས་ཀྱི་རྟོགས་བའི་དམ་ཆོས་མཐའ་དག་རྒྱུན་འཆད་མེད་པར་འཛིན་
པའི་རྒྱུ་རུ་བསྔོ། །དེ་ལྟར་ལུང་རྟོགས་ཀྱི་དམ་ཆོས་བཟུང་བ་དེ་ཡི་མཐུ་ལས་དེང་ནས་ཚེ་རབས་ཀུན་ཏུ་བདག་ཅག་རྣམས་སངས་རྒྱས་ཀྱི་སར་བགྲོད་པའི་ཐེག་མཆོག་དཔེ་ཤིང་རྟའི་འཁོར་ལོ་བཞིན་དུ་གཅིག་མཚང་ནའང་ལམ་བགྲོད་པ་མི་མྱུར་ལ་
ཤིང་རྟལ་བགྲོད་བྱེད་ཀྱི་འཁོར་ལོ་བཞི་ཡོད་ན། བགྲོད་བདེ་བ་བཞིན་དུ་ལམ་བགྲོད་པ་ལའང་འཁོར་ལོ་བཞི་དང་ལྡན་ན་བགྲོད་པ་བདེ་བ་དང་མྱུར་བས། དེ་ནི། མཐུན་པའི་ཡུལ་ན་གནས་པ། སྐྱེས་བུ་དམ་པ་བསྟེན་པ། ལེགས་པར་སྨོན་པ་གྲུབ་པ། སྔོན་བསོད་ནམས་བསགས་
པ་སྟེ༑ འཁོར་ལོ་ཆེན་པོ་བཞི་ལྟ་བུ་ཡིན་པས་ན་འཁོར་ལོ་ཆེན་པོ་བཞི་ཞེས་བྱ་སྟེ། རི་བོང་འདྲ་བའི་གཟུགས་འཛིན་པ་ལ་རི་བོང་འཛིན་པ་ཞེས་བརྗོད་པ་བཞིན་ནོ། །དེ་ལྟ་བུའི་འཁོར་ལོ་བཞི་དང་མི་འབྲལ་ཞིང། །རྗེ་བཙུན་འཇམ་དབྱངས་ཀྱིས་རྗེ་བླ་མ་ལ་གནང་
བའི་ངེས་འབྱུང་དང་བྱང་ཆུབ་ཀྱི་སེམས་དང་ཡང་དག་པའི་ལྟ་བ་སྟེ་ལམ་གྱི་གཙོ་བོ་རྣམ་པ་གསུམ་དང། །རྒྱུད་དང་གྲུབ་ཆེན་གྱིས་བཀྲལ་བའི་བསྐྱེད་རིམ་དང་རྫོགས་རིམ་སྟེ་རིམ་པ་གཉིས་ཀྱི་ལམ་གྱི་བགྲོང་པ་
མཐར་ཕྱིན་ཤོག་ཅེས་སོ། །འདིར་འཁོར་ལོ་བཞིའི་ངོས་འཛིན་མདོ་ཙམ་དུ་བརྗོད་ན། མཐུན་པའི་ཡུལ་ནི། མདོ་སྡེ་རྒྱན་ལས། བློ་ལྡན་གང་དུ་སྒྲུབ་པའི་ཡུལ། །ལེགས་པར་རྙེད་དང་གནས་བཟང་དང་།ས་བཟང་བ་དང་གྲོགས་བཟང་དང། །རྣལ་འབྱོར་བདེ་བའི་ཡོ་བྱད་

[021A]༄༅། །ལྡན༑ ༑ཞེས་གསུངས་བལྟར་ཡིན་བདེ་ལྟ་བུ་ལ་གནས་པ་ནི་མཐུན་པའི་ཡུལ་ན་གནས་པའོ། །སྐྱེས་བུ་དམ་པ་བསྟེན་པ་ལ་སྐྱེས་བུ་དམ་བ་ནི། མདོ་སྡེ་རྒྱན་ལས། བྱང་ཆུབ་སེམས་དཔའ་ཐོས་མང་དང། །བདེན་མཐོང་སྨྲ་མཁས་བརྩེ་
བ་ཅན། །སྐྱོ་མེད་སྐྱེས་བུ་དམ་པ་ནི། །ཆེན་པོ་ཡིན་པར་ཤེས་པར་བྱ། །ཞེས་གསུངས་པ་དང། སྔར་མཚན་ཉིད་བཅུ་ལྡན་གསུངས་བ་དང། ཡང་མཚན་ཉིད་ལྔ་ལྡན་ཡང་གསུངས་བ་ལྟར་གྱི་བླ་མ་ཡིན་ལ། དེ་བསྟེན་པ་ནི་ལམ་རིམ་དུ་མདོ་དྲངས་ནས་སེམས་དགུས་བསྟེན་
པར་བཤད་པ་ལྟ་བུ་གཅིག་གོ་སྔོན་ལེགས་སྨོན་གྲུབ་པ་ནི། གང་བསྒོམ་ན་རྒྱུད་ལ་སྐྱེས་པའི་དམིགས་པ་བཟང་པོ་དང། དད་བརྩོན་གྱིས་འཁོར་པ་ལས་ངེས་འབྱུང་གི་བསམ་པ་བཟང་བོ་དང། དམ་ཆོས་དེ་དག་སྟོན་པའི་སྟོན་པ་བཟང་པོ་དང། འབྲས་བུ་མྱུར་དུ་
འབྱིན་པའི་གདམས་ངག་བཟང་པོ་དང། དེ་བཞི་འཛོམ་པའི་བྱང་ཆུབ་མྱུར་དུ་འཐོབ་པའི་སྦྱོར་བ་བཟང་པོ་ལྔ་དང་ལྡན་པ་ཡིག་ཡིན་ཏེ། མདོ་སྡེ་རྒྱན་ལས། དམིགས་པ་བཟང་དང་སྟོན་པ་བཟང་།ཐབས་བཟང་བ་དང་ངེས་འབྱུང་དང། །སྦྱོར་བ་བཟང་པོའི་བདག་ཉིད་ཀྱི།།
ཡང་དག་སྨོན་ལམ་ཡིན་པར་བཤད། །ཅེས་གསུངས་སོ། །སྔོན་བསོ་ནམས་བྱས་པ་ནི་གཟུགས་སོགས་ཡིད་དུ་འོང་བའི་དགའ་བ་དང། དལ་འབྱོར་ཚང་བ་དང། ནད་སོགས་ཕྱི་ནང་གི་བར་ཆད་མེད་པ་དང། སྨོ་ཏིང་ངེ་འཛིན་ལ་བཀོད་བཏུབ་པ་དང། ཆོས་ཆོས་མིན་གྱི་
རྣམ་དབྱེ་འབྱེད་པའི་ཤེས་རབ་སྟེ། དེ་ལྔ་དང་ལྡན་བཞིག་ཡིན་ཏེ། མདོ་སྡེ་རྒྱན་ལས། དགའ་དང་དལ་བར་སྐྱེས་བ་དང། །ནང་མེད་པ་དང་ཏིང་ངེ་འཛིན། །རྣམ་པར་འབྱེད་པའི་བྱེད་རྒྱུ་ནི་།སྔོན་ཆད་བསོད་ནམས་བྱས་པ་ཉིད། །ཅེས་གསུངས་སོ། །གཞན་རྣམས་རྟོགས་སླའོ།།

[021B]མཆན་འགྲེལ་ཟུང་འཇུག་འདྲེན་པའི་ཤིང་རྟ་སྒྲུབ་པར་བྱས་སོ།།ཅེས་བསྔོ་བ་དང་སྨོན་ལམ་བྱ་ཞིང། མན་ངག་གི་གནད་འགའ་ཞིག་ཞལ་ལས་ཀྱང་ཤེས་པར་བྱའོ། །དེ་ལྟར་ཞག་རེ་བཞིན་
རྒྱུན་གྱི་རྣལ་འབྱོར་དུ་བྱས་ན་མདོ་སྔགས་ཐམས་ཅད་ཀྱི་སྙིང་པོ་ཉམས་སུ་བླངས་པར་འགྱུར་ཞིང། འདི་ཕྱིའི་ལེགས་ཚོགས་ཐམས་ཅད་ཀྱི་རྩ་བ་བརྟན་པར་འགྱུར་བ་ཡིན་ནོ། །སྨྲས་པ། མདོ་རྒྱུད་དམ་པའི་ཡན་དག་འོ་མའི་མཚོ་
རྣམ་དཔྱོད་ས་འཛིན་དབང་པོས་བསྲུབས་པ་ལས། །སྔོན་མེད་ལེགས་བཤད་བདུད་རྩིའི་ཀ་ལ་ཤ། །སྐལ་བཟང་ལེགས་བྲིས་ཚོགས་ཀྱི་ཉེར་འཚོར་གྲུབ། །གང་འདི་གུས་ལྡན་སློབ་མ་མཐའ་དག་གི་སྙིང་མུན་པ་ལུས་སེལ་
བའི་སྒྲོན་མེ་དང། །འཇིག་རྟེན་འཇིག་རྟེན་འདས་པའི་དགེ་ལེགས་ནི་།མཐའ་དག་མྱུར་དུ་འགུགས་པའི་ལྕགས་ཀྱུའང་ཡིན། །ཚུལ་འདིར་འབད་ལས་བྱུང་བའི་དགེ་བའི་ཚོགས། །ཟླ་ལྟར་དཀར་བ་གང་ཞིག་ཐོབ་བདེ་
དགེ་ལེགས་རྩ་བ་དམ་པའི་མགོན་རྣམས་ཀྱིས། །འགྲོ་ཀུན་རྗེས་སུ་འཛིན་པའི་རྒྱུ་རུ་བསྔོ། །ཞེས་བླ་མ་མཆོད་པའི་ཆོ་ག་འདི་ནི་འདུལ་བ་འཛིན་པ་ཆོས་ཀྱི་གྲགས་པ་དང་བློ་བཟང་ཕུན་ཚོགས་གཉིས་ཀྱིས་འདི་ལྟ་བུ་ཞིག་
དགོས་ཞེས་ཡང་ཡང་བསྐུལ་བ་ལ་བརྟེན་ནས། ཤཱཀྱའི་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་གྲུབ་ཆེན་གླིང་གིས་མཛད་པའི་བླ་མ་མཆོད་པ་དང། སྤང་ལོ་ཆེན་པོས་མཛད་པའི་བླ་མ་མཆོད་པ་དང། ས་སྐྱ་པའི་དགེ་བའི་
[022A]༄༅། །བཤེས་གཉེན་ཆེན་པོ་དུ་མས་མཛད་པའི་བླ་མ་མཆོད་པ་དང། ཐམས་ཅད་མཁྱེན་པ་དགེ་འདུན་རྒྱ་མཚོས་མཛད་པའི་བླ་མ་མཆོད་པ་དང། མཁས་གྲུབ་ཆེན་པོ་མཁན་པོ་རིན་པོ་ཆེ་སངས་རྒྱས་ཡེ་
ཤེས་ཀྱིས་མཛད་པའི་བླ་མ་མཆོད་པ་དང། གཞན་ཡང་གྲུབ་མཐའ་སོ་སོའི་བླ་མ་མཆོག་དམན་དུ་མས་མཛད་པའི་བླ་མ་མཆོད་པ་མང་པོ་ཞིག་མཐོང་ཞིང། བརྗོད་བྱའི་དོན་རྣམས་ཁོང་དུ་ཆུད་པར་བྱས་ཏེ་ལེགས་པའི་ཆ་ཐམས་
ཅད་ལེགས་བར་བསྡུས་ནས་མདོ་རྒྱུད་དམ་པའི་མན་ངག་ཇི་ལྟ་བ་བཞིན་དུ་ཚིག་སྦྱོར་སྤངས་ཏེ་གོ་བདེ་བར་ཆོས་གྲྭ་ཆེན་པོ་བཀྲ་ཤིས་ལྷུན་པོའི་གཟིམས་ཁང་རྒྱལ་མཚན་མཐོན་པོའི་ཡང་ཐོག་ཏུ་སྦྱར་བའོ།། །།ཕྱིས་པར་གསར་
དུ་བསྒྲུབ་པའི་སྐབས་རྗེ་ཐམས་ཅད་མཁྱེན་པ་ཉིད་ཀྱི་ཞབས་དྲུང་དུ་གཏུགས་ཏེ་ལེགས་པར་ཞུས་མཁན་ནི་དམ་རིང་མཁན་པོ་རྒྱལ་བའི་དབང་པོ་ལ་སྒྲ་སྙན་ངག་འབུལ་མཁན་དེ་ཡིན་ཏེ། འདིའི་དཔར་མཆན་རྣམས་ཀྱང་ཁོང་གི་ཡིན་གསུང་པ་སྣང་སྟེ། ཁོང་
པ་ཡང་དམ་པ་ཞིག་འདུག་ལགས་སོ། །འདིར་སྨྲས་པ། མཐའ་བྲལ་ཀུན་ཁྱབ་བདེ་ཆེན་ཡེ་ཤེས་ཐུགས། །མཚན་དཔེས་རྣམ་བཀྲ་སྒྱུ་མའི་བཞིན་ལག་གི་སྐུ་ཐུགས་དངོས་གཅིག་ཟུང་འཇུག་གྲུབ་པའི་མགོན་།ཟླ་མེད་བློ་བཟང་ཆོས་རྒྱན་འདྲེན་པའི་མཆོག་མགོན་ཁྱོད་གང་
དུ་གཤེགས་པའི་མདོ་སྔགས་ལམ། །མཁའ་སྤྱོད་གྲུབ་པའི་ངེས་བཅིངས་རྡོ་རྗེའི་དབྱངས། །ཞིང་མཆོག་མཆོད་པའི་ཐབས་མཁས་ཆོ་ག་ནི། །འགྲོ་ཕན་གངྒཱའི་རྒྱུན་ལ་སྐྱེངས་པ་སྟེར། །འདི་ན་དཔྱིད་ཀྱི་ལང་ཚོའི་ཡ་མཚན་ལ། །ཁུ་བྱུག་རབ་དགའི་དབྱངས་སྙན་འདི་འདྲ་ན། །

[022B]དགྱེས་མགུར་སྤྱོད་པའི་དབྱངས་སྙན་མི་སྤྲོ་སུ། །ཉུང་ངུའི་མཆན་འགྲེལ་གསར་བའི་ཉིན་བྱེད་ཀྱིས། །ཚིག་གི་བགྲོད་པ་ཡོངས་སུ་མ་རྫོགས་ཀྱང་།དོན་འབུམ་འོད་དུ་འབར་བའི་རྩེ་དགའ་ཡིས། །མི་ཤིས་སྨག་རུ་མ་དྲུང་ནས་ཕྱུང་འདི་
ལྟོས༑ ༑ཐེག་ཆེན་གཉིས་ཀྱི་སྲོག་ལྡན་ལུང་རིགས་ཀྱི། །རྩིབས་ལྡན་འཁོར་ལོའི་འགྲོས་ཀྱིས་གཏིང་ཟབ་པའི། །མདོ་རྒྱུད་རྒྱ་མཚོ་ལས་ལོངས་ཟུང་འཇུག་ནོར། །འདྲེན་པའི་རྣམ་བཤད་ཤིང་རྟའི་བྱེད་པོ་སུ། །བསྲེག་བཅད་བརྡར་བའི་གསེར་བཞིན་དང། །དབྱངས་ཅན་ལྡགས་
ལས་འོངས་པ་བཞིན། །འདི་ནི་འཕྲུལ་བ་ཀུན་བྲལ་ལ། །འཇམ་པའི་དབྱངས་ཀྱང་རྒོལ་མི་ནུས། །གཉིས་སྣང་ཀུན་བྲལ་ཡེ་ཤེས་ཆོས་ཀྱི་སྐུ། །ཤིན་ཕྲ་བཞིན་ལག་རྣམ་ལྡན་ལོངས་སྤྱོད་རྫོགས་།གང་དེ་རགས་ལུས་བཟུང་བའི་སྤྲུལ་པའི་གར། །ཡིད་ངོར་སྐྱོངས་ཏེ་རིམ་པ་དང་པོའི་ལམ། །
འཁོར་འདས་ཀུན་ཤེས་རྩ་བ་ཡན་ལག་རླུང། །སྙིང་དབུས་པདྨའི་མ་ནིང་ལ་བཟུང་བས། །དབང་ཕྱུག་ཡོན་ཏན་རྫོགས་པའི་ཟུང་འཇུག་མགོན། །ཆུ་ལས་ཉ་བཞིན་ལྡང་འདི་རྫོགས་པའི་རིམ། །ཤེས་བྱེད་མདོ་རྒྱུད་ཀུན་ལ་སྦྱངས་པ་ཁྱོད། །ཤེས་ཀྱིས་ཁ་ཚོལ་མ་བྱེད་ཉམས་སུ་ལོངས།།
ཤེས་པ་རྐྱང་བས་དགོས་དོན་མི་འགྲུབ་པས། །ཤེས་བཞིན་ཉམས་སུང་ལོངས་མ་ཡེངས་ཀྱེ། །བྱ་བྱེད་འཛིན་པར་དཀའ་བའི་འཇིག་རྟེན་འདིའི། །བྱ་བཞག་ཐམས་ཅད་ལིངས་ཀྱིས་སྐྱུར་ཞིག་དང། །བྱ་དགོས་གཅིག་ཀྱང་མེད་བར་དོན་ལྡན་གྱི། །བྱ་བ་ལྷུན་གྲུབ་འགྱུར་བ་མ་ཤེས་སམ།།
མཁྱེན་ལྡན་མཁས་གྲུབ་ཀུན་གཤེགས་དབྱངས་གཅིག་གིས། །མཁྱེན་པས་གཟིགས་ལྟར་བསྔགས་བ་བསྒོམ་པ་སྟེ། །མཁྱེན་པའི་སྤྱན་དཀྱུས་རིང་པོ་འདིར་གཏོད་དང། །མཁྱེན་པའི་མཆོག་དེ་ངེས་ཐོབ་ཨེ་མ་ཧོ། །དེ་ལྟར་ལེགས་བྱས་ནམ་མཁའི་ཕ་མཐའ་ལ། །འགྲན་

[023A]༄༅། །བཟོད་གང་དེས་མ་ལུས་འགྲོ་ཀུན་གྱིས། །འཁོར་ལོ་བཞི་ལྡན་བགྲོད་པ་ལ་བརྟེན་ནས། །ཁྱབ་བདག་རྡོ་རྗེ་འཛིན་པ་ཐོབ་གྱུར་ཅིག་བརྗོད་བྲལ་གནས་ལུགས་འཛིན་མའི་ལྟོ་བ་རུ། །ལེགས་སྨོན་རྟེན་འབྲེལ་ས་བོན་གང་བཏབ་རྣམས། །
མཆོག་གསུམ་ཐུགས་རྗེའི་རླན་གྱིས་ཉེར་བསྐྱངས་པའི། །བསླུ་མེད་འབྲས་བུ་མྱུར་དུ་སྨིན་གྱུར་ཅིག་ཅེས་བླ་མ་མཆོད་པའི་ཆོ་གའི་མཆན་འགྲེལ་ཟུང་འཇུག་འདྲེན་པའི་ཤིང་རྟ་ཞེས་པ་འདི་ནི། མིང་བྱ་བཏང་བ། དོན་རྣམ་གཡེང་གི་འཁོར་ལོ་པ། ཐོས་ལྡན་་འཇམ་དབྱངས་བཞད་
པའི་རྡོ་རྗེས་བྲིས་པ་ཀུན་ལ་དགེ་བར་གྱུར་ཅིག། །།

[023B][BLANK PAGE]﻿༄༅། །བླ་མཆོད་བདེ་སྟོང་དབྱེར་མེད་མའི་བསྡུས་དོན་བཞུགས་སོ། །

[001B] །ན་མོ་གུ་རུ་མཉྫུ་གྷོ་ཥཱ་ཡ། བླ་མ་མཆོད་པའི་ཆོ་ག་ཉམས་སུ་ལེན་ཚུལ་ལ་གཉིས། ཐུན་གྱི་ངོ་བོ་དང། ཐུན་མཚམས་སོ། །དང་པོ་ལ་གསུམ་
སྔོན་འགྲོ། དངོས་གཞི། མཇུག་གོ། དང་པོ་ལ་བཞི། ཀུན་སློང་བཅོས་པ། སྐྱབས་སེམས་ཚད་མེད། སྣོད་བཅུད་སྦྱང་པ། མཆོད་པ་བྱིན་རླབས་སོ། །གཉིས་པ་དངོས་གཞི་
ལ་ལྔ། ཚོགས་ཞིང་གསལ་གདབ་པ། ཡན་ལག་བདུན་པ་འབུལ་བ། གསོལ་བ་གདབ་པ། བྱིན་རླབས་ཞུ་བ། ཚོགས་ཞིང་བསྡུ་བའོ། །དང་པོ་ལ་གཉིས། དམ་ཚིག་པ་
བསྐྱེད་པ་དང། ཡེ་ཤེས་པ་བསྟིམ་པའོ། །དང་པོ་ལ་གསུམ། གནས་བསྐྱེད་པ། གཙོ་བོ་བསྐྱེད་པ། འཁོར་བསྐྱེད་པའོ། །གཉིས་པ་ལ་གཉིས། སེམས་དཔའ་གསུཾ་

[002A]༄༅། །བརྩེགས་བསྐྱེད་པ་དང། ལུས་དཀྱིལ་བསྐྱེད་པའོ། །གཉིས་པ་ཡན་ལག་བདུན་པ་འབུལ་བ་ལ་བདུན། ཕྱག་འཚལ་བ། མཆོད་པ་འབུལ་བ་
སྡིག་ལྟུང་བཤགས་པ། རྗེས་སུ་ཡི་རང་བ། ཆོས་འཁོར་བསྐོར་བར་བསྐུལ་བ། མི་འདའ་བར་གསོལ་བ་གདབ་པ། བསྔོ་བ་བྱ་བའོ། །དང་པོ་ལ་གསུམ། རྩ་བའི་བླ་མ་
ཉིད་ལ་ཕྱག་འཚལ་བ། དངོས་ཀྱི་བླ་མ་རྣམས་ལ་། བརྒྱུད་པའི་བླ་མ་སོགས་ལ་ཕྱག་འཚལ་བའོ། །དང་པོ་ལ་གསུམ། ལོངས་སྐུའི་བདག་ཉིད་ལ་ཕྱག་འཚལ་བ་
སྤྲུལ་སྐུའི་བདག་ཉིད་ལ་ཕྱག་། ཆོས་སྐུའི་བདག་ཉིད་ལ་ཕྱག་འཚལ་བའོ། །གཉིས་པ་མཆོད་པ་འབུལ་པ་ལ་ལྔ། ཕྱིའི་མཆོད་པ་འབུལ་བ། ནང་གི་མཆོད་པ་། གསང་
བའི་མཆོད་པ་། དེ་ཁོ་ན་ཉིད་ཀྱི་མཆོད་པ་། སྨན་དང་བདག་ཉིད་འབུལ་བའོ། །དང་པོ་ལ་ལྔ། ཆུ་བཞི་འབུལ་བ། ཉེར་སྤྱོད་རོལ་མོ་། འདོད་ཡོན་། མཎྜལ་་

[002B] །གསུམ་པ་གསོལ་བ་གདབ་པ་ལ་ལྔ། ཕན་ཡོན་ཉེས་དམིགས་དྲན་ནས་གསོལ་བ་གདབ་པ། ཡོན་ཏན་དྲན་ནས་། བཀའ་དྲིན་དྲན་ནས་། ཕྱི་ནང་གསང་བ་དེ་ཉིད་
ཀྱིས་གསོལ་བ་གདབ་པ། ཕུར་ཚུགས་སུ་གསོལ་བ་གདབ་པའོ། །གཉིས་པ་ལ་གསུམ། ཉན་ཐོས་ཐེག་པའི་ཡོན་ཏན་དྲན་ཚུལ། ཕར་ཕྱིན་ཐེག་པའི་ཡོན་ཏན་། རྡོ་རྗེ་ཐེག་པའི་ཡོན་ཏན་དྲན་ཚུལ་ལོ། །
གསུམ་པ་བཀའ་དྲིན་དྲན་ནས་གསོལ་བ་གདབ་པ་ལ་གསུམ། སྤྱིར་སངས་རྒྱས་ཐམས་ཅད་ལས་བཀའ་དྲིན་ཆེ་ཚུལ། སྒོས་ཐུབ་པའི་དབང་པོ་ལས་བཀའ་དྲིན་ཆེ་ཚུལ། ཡང་སྒོས་ཞིང་མཆོག་
ཡིན་པས་བཀའ་དྲིན་ཆེ་ཚུལ་ལོ། །བཞི་པ་ཕྱི་ནང་གསང་བ་དེ་ཉིད་ཀྱིས་གསོལ་བ་གདབ་པ་ལ་བཞི། ཕྱིའི་ཡོན་ཏན་དྲན་ཚུལ། ནང་གི་ཡོན་ཏན་དྲན་ཚུལ། གསང་བའི་ཡོན་ཏན་། དེ་ཁོ་ན་ཉིད་ཀྱི་ཡོན་
ཏན་དྲན་ཚུལ་ལོ། །བཞི་པ་བྱིན་རླབས་ཞུ་བ་ལ་གཉིས། དབང་བཞི་བྱིན་རླབས་ཀྱི་ཚུལ་དུ་ཞུ་བ་དང། ལམ་གྱི་རིམ་པའི་ཉམས་རྟོགས་ཀྱི་བྱིན་རླབས་ཞུ་བའོ། །གཉིས་པ་ལ་བཞི། ལམ་གྱི་རྩ་བ་བཤེས་
གཉེན་བསྟེན་ཚུལ། བསྟེན་ནས་བློ་ཇི་ལྟར་སྦྱོང་ཚུལ། སྦྱངས་ཀྱང་ལཾ་སྣ་མ་ཟིན་ན་འཕོ་བ་བྱ་ཚུལ། དོན་བསྡུས་ཏེ་སྲས་དང་འཁོར་གྱི་གཙོ་བོར་སྨོན་པའོ། །གཉིས་པ་ལ་གཉིས། ཕར་ཕྱིན་ཐེག་པའི་ལམ་

[003A]༄༅། །ལ་བློ་སྦྱོང་ཚུལ་དང། རྡོ་རྗེ་ཐེག་པའི་ལམ་ལ་བློ་སྦྱོང་ཚུལ་ལོ། །དང་པོ་ལ་གསུམ། སྐྱེས་བུ་ཆུང་དུ་དང་མཐུན་མོང་བའི་ལམ་ལ་བློ་སྦྱོང་ཚུལ། སྐྱེས་བུ་འབྲིང་དང་མཐུན་མོང་བའི་
ལམ་ལ་། སྐྱེས་བུ་ཆེན་པོའི་ལམ་ལ་བློ་སྦྱོང་ཚུལ་ལོ། །དང་པོ་ལ་གཉིས། འཇིག་རྟེན་ཕྱི་མ་དོན་གཉེར་གྱི་བློ་བསྐྱེད་པ་དང། འཇིག་རྟེན་ཕྱི་མར་བདེ་བའི་ཐབས་བསྟན་པའོ། །གཉིས་པ་སྐྱེས་བུ་འབྲིང་
དང་མཐུན་མོང་བའི་ལམ་ལ་བློ་སྦྱོང་ཚུལ་ལ་གཉིས། ཐར་པ་དོན་གཉེར་གྱི་བློ་བསྐྱེད་པ་དང། ཐར་པར་འགྲོ་བའི་ལམ་ལ་སློབས་ཚུལ་ལོ། །གསུམ་པ་སྐྱེས་བུ་ཆེན་པོའི་ལམ་ལ་བློ་སྦྱོང་ཚུལ་ལ་གཉིས་
བྱང་ཆུབ་ཏུ་སེམས་བསྐྱེད་ཚུལ་དང། སེམས་བསྐྱེད་ནས་སྤྱོད་པ་ལ་སློབ་ཚུལ་ལོ། །དང་པོ་ལ་གཉིས། སེམས་བསྐྱེད་ཀྱི་རྒྱུ་ལ་སློབ་ཚུལ་དང། སེམས་བསྐྱེད་དངོས་ལ་སློབ་ཚུལ་ལོ། །དང་པོ་ལ་གསུཾ་
ལམ་གྱི་རྩ་བ་སྙིང་རྗེ་ཆེན་པོ་བསྐྱེད་ཚུལ། བདག་གཞན་མཉམ་བརྗེ་བསྒོམ་ཚུལ། བློ་སྦྱོང་གི་དོན་ཚན་ལྷག་མ་བསྟན་པའོ། གཉིས་པ་ལ་གསུམ། བདག་གཞན་མཉམ་པ་བསྒོམ་ཚུལ། བདག་
གཞན་བརྗེ་བ་བསྒོམ་ཚུལ། གཏོང་ལེན་བྱ་ཚུལ་ལོ། །གཉིས་པ་ལ་བཞི། བདག་གཅེས་འཛིན་གྱི་སྐྱོན། གཞན་གཅེས་འཛིན་གྱི་ཡོན་ཏན། སྐྱོན་ཡོན་གྱི་དོན་བསྡུ་བ། བདག་གཞན་བརྗེ་བ་དངོས་སོ། །གསུམ་

[003B] བསམ་པས་རྐྱེན་ངན་ལམ་དུ་བསྒྱུར་ཚུལ། ཚེ་གཅིག་གི་ཉམས་ལེན་དང་བློ་འབྱོངས་པའི་ཚད། སྦྱོར་བས་རྐྱེན་ངན་ལམ་དུ་བསྒྱུར་ཚུལ་དང་དམ་ཚིག་བསླབ་པའོ་
གཉིས་པ་སེམས་བསྐྱེད་དངོས་ལ་སློབ་ཚུལ་ལ་གཉིས། སྨོན་སེམས་བསྐྱེད་ཚུལ་དང། འཇུག་སྡོམ་ལེན་ཚུལ་ལོ། གཉིས་པ་སེམས་བསྐྱེད་ནས་སྤྱོད་པ་ལ་སློབ་ཚུལ་ལ་དྲུག་སྦྱིན་པ་ལ་སློབ་ཚུལ། ཚུལ་
ཁྲིམས་ལ་སློབ་ཚུལ། བཟོད་པ་ལ་། བརྩོན་འགྲུས་ལ་། བསམ་གཏན་ལ་། ཤེས་རབ་ལ་སློབ་ཚུལ་ལོ། །དྲུག་པ་ལ་གསུམ། མཉམ་གཞག་ནམ་མཁའི་རྣལ་འབྱོར། རྗེས་ཐོབ་སྒྱུ་མའི་། དབུ་མའི་ལྟ་བའི་ཁྱད་
ཆོས་སོ། །གཉིས་པ་རྡོ་རྗེ་ཐེག་པའི་ལམ་ལ་བློ་སྦྱོང་ཚུལ་ལ་གསུམ། ལམ་གྱི་སྣོད་རུང་དུ་བྱ་ཚུལ། བསྐྱེད་རིམ་ལ་སློབ་ཚུལ། རྫོགས་རིམ་ལ་སློབ་ཚུལ་ལོ། །བཞི་པ་དོན་བསྡུས་ཏེ་སྲས་དང་འཁོར་གྱི་གཙོ་བོར་སྨོན་པ་ལ་
གཉིས། སྲས་ཀྱི་ཐུ་བོར་སྨོན་པ་དང། འཁོར་གྱི་ཐོག་མར་སྨོན་པའོ། །གསུམ་པ་མ་ཇུག་ལ་གཉིས། བསྔོ་བ་དང། སྨོན་ལམ་མོ། །ཞེས་པ་འདི་ཡང་ཆུ་རྟ་ཟླ་ཚེས་ལྔ་ལ་སློབ་མ་འགའ་ལ་འཛིན་ཆོས་སུ་གཏོང་རྒྱུར་དྷརྨ་བྷ་དྲས་བྲིས། །



﻿༄༅། །བཀའ་དྲིན་ཟླ་མེད་་སྐྱབས་རྗེ་ཡོངས་འཛིན་ཁྲི་བྱང་རྡོ་རྗེ་འཆང་ཆེན་པོའི་དྲུང་ནས་སེ་ར་ཚོགས་ཆེན་དུ་
བླ་མ་མཆོད་པའི་ཁྲིད་སྩལ་སྐབས་ཀྱི་ཟིན་བྲིས་བཞུགས་སོ།།
   ༈    ཕྱག་ཆེན་བརྒྱུད་འདེབས། མཎྜལ། སངས་རྒྱས་ཆོས་ཚོགས་མ་ཚར་གསུམ། དེ་ནས་འཇམ་མགོན་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་
གསུང་ལས། དལ་བའི་རྟེན་འདི་ཡིད་བཞིན་ནོར་ལས་ལྷག་  ྾    ྾  སོགས་དང། གཞན་ཡང། བདག་གིས་དགེ་གོམ་  ྾  གང་ཞིག་གསེར་སྣོད་  ྾  འདིར་གསེར་སྣོད་མི་ལུས་དང། ཕྲ་
རྣམས་དལ་འབྱོར་ཆོས་བཅོ་བརྒྱད་དང་འདྲ་བར་རྗེ་ཕ་བོང་ཁས་གསུངས། འདི་གསེར་སྣོད་རྙེད་དཀའ་བ་ལྟར། མི་ལུས་ཙམ་ཡང་ཐོབ་དཀའ། རྒྱ་ཆེར་རོལ་པ་ལས། མི་ཁོམ་
དལ་བའང་རྙེད་དཀའ་སྟེ། །དད་པའང་ཤིན་ཏུ་རྙེད་པར་དཀའ། །བྱམས་པས། ཆོས་ཐོས་པས།
བློ་རྣམས་ནི། །ཐོས་པ་ལ་བརྟེན་ནས་ཆོས་དོན་གཉེར་གྱི་དད་པ་སྐྱེ་བ་སོགས་ཐོག་མཐའ་བར་གསུམ་དུ་དགེ་བ་ལ་སྦྱར། རང་རེ་དགེ་བ་བྱ་ཁུལ་བྱས་པ་རྣམས་ཀྱང། ་རྒྱལ་མཆོག་
སྐལ་བཟང་གིས། ལུས་ངན་དགེ་བའི་  ྾  ཆོས་བརྒྱད་འགོང་པོ་གདུག་འདྲེ་ཞུགས་ནས་བཤད་པ་རྣམས་དེའི་ཡིན་པ་ལྟར།  ྾  ཅི་བྱས་སྐྱོན་དུ་

[185A]༄༅། །མདོ་སྔགས་གཞུང་ལ་འབད་པ་འདྲ་བསྟེན་ཀྱང། །མཁས་འདོད་སྒྲ་སྤྱིའི་སློབ་གཉེར་ལ་ཟད་ནས། །གོ་དོན་ལག་ཏུ་ལེན་དུས་ཤིག་མི་འདུག་འཆི་ཁར་ཕན་པའི་ལྷ་ཆོས་
དང་བྲལ་ལོ།། རང་རེའི་དགེ་བ་བསགས་པ་ལ་བལྟས་ཚེ་སྤྲང་པོའི་ཅ་ལག་ལྟ་བུ་དང། སྡིག་པ་བསགས་པ་ལ་བལྟས་ཚེ་རྒྱལ་པོའི་བང་མཛོད་ལྟ་བུ། རང་རེ་ཤི་ནས་སྐྱབས་ཐོའི་ནང་
ཚེ་འདས་ཀྱི་གྲས་སུ་འགོད་པ་དང། ད་ལྟ་ཕར་སྦྱང་བ་བྱས་ནས་ཡུངས་དཀར་བྲབས་པ་མཐར་རང་ལ་ཚུར་བྲབས་པ། བསྔོ་རྟེན་སོགས་སྒོ་དུ་མ་ནས་བསམ། རང་རེ་དང་དམྱལ་བའི་
བར་ཐག་རིང་པོ་མེད་པར་དབུགས་འདི་ཙམ་ཡིན་པ། འདུལ་བ་ལུང་ལས། དགེ་སློང་ལུས་ལ་མེ་གསུམ་དུས་གཅིག་ཏུ་འབར་བ་བྱུང་བའི་ལོ་རྒྱུས་ལྟར་ཡིན་ཞིང། བཀའ་གདམས་པས་
དམྱལ་བའི་ཟངས་ཁ་ན་གནས་པ་དང་འདྲ་གསུངས། གཏིང་མཐའ་མེད་པའི་འཁོར་བ་  ྾  འཁོར་བ་མཐའ་མེད་ལུགས་དང། ཐར་འདོད་ཀྱི་ངེས་འབྱུང་མཚན་ཉིད་པ་མ་སྐྱེས་པར་
འཁོར་བའི་གཏིང་མི་དཔོག་སངས་རྒྱས་ཀྱི་གོ་འཕང་ཞིག་འཐོབ་ཐུབ་ན། བརྒྱ་སྦྱིན་རྔ་སྤྲིན་ཚངས་པ་དང། །ཉི་མ་ནོར་བུ་རིན་ཆེན་བཞིན། །ཞེས་པ་ལྟར། དངོས་གཞི་བླ་མ་མཆོད་

[185B] ཤ་ཆང་བུད་མེད་སོགས་སྤང་བྱར་གསུངས། ། གཞན་དོན་དུ་འགྱུར་ན་བསྟེན་རུང་བར་གསུངས། ། དམ་
ཚིག་གི་རྫས་སུ་ངེས་པར་བསྟེན་དགོས་པར་གསུངས་པ་སོགས་མི་འདྲ་བ་མང་ཡང། བླ་མ་བསྟེན་དགོས་པར་གསུངས་པ་འདྲ་འདྲ་ཡིན་པ། འོན་ཀྱང་བླ་མ་བསྟེན་ཚུལ་མི་འདྲ་བ་ནི་
འདུལ་བར། བླ་མ་དེ་ཕན་གནོད་ཀྱི་ཞིང་དུ་སངས་རྒྱས་དང་འདྲ་བར་བལྟ་དགོས་པ་དང། ཐེག་ཆེན་གྱི་མདོ་སྡེར། བླ་མ་དེ་སངས་རྒྱས་ཀྱི་སྤྲུལ་པར་བལྟ་བར་གསུངས། སྔགས་
ལུགས་འདིར་ངོ་བོ་མ་ཟད་རྣམ་པའང་སངས་རྒྱས་སུ་བལྟས་ནས་གང་སྣང་བླ་མའི་རྣམ་རོལ་དུ་བལྟ་བར་གསུངས། བསྟེན་ཚུལ་ཡང་འདུལ་བར། ཆོས་མ་ཡིན་པར་སྨྲ་ན་བཟློག་
པར་བྱའོ། །ཞེས་དང། ཐེག་ཆེན་གྱི་མདོ་སྡེར། རིགས་པ་ཡིས་ནི་མི་ནུས་ན། །མི་ནུས་དེ་ལ་ཚིག་གི་སྦྱངས། །ཞེས་དང། སྔགས་ལ། བླ་མའི་བཀའ་བཞིན་བསྒྲུབ་སྟེ། པཎ་
ཆེན་ནཱ་རོ་པ་ལྟར་བཟང་ངན་གང་ཡང་བསྒྲུབ་དགོས། རྗེ་བཙུན་འཇམ་དཔལ་དབྱངས་ཀྱིས་རྗེ་བླ་མར་གསུང་ཆོས་སྐབས་མི་གཉིས་ཡོད་པ་རྗེ་བླ་མ་དང། རྟོགས་ལྡན་འཇམ་དཔལ་

[186A]༄༅། །རྒྱ་མཚོ། སྐལ་ལྡན་གྱི་ལྷ་ལྔ་ཡོད་པར་འདུག་འཇམ་དབྱངས་རྟོགས་ལྡན་འཇམ་དཔལ་རྒྱ་མཚོར་ཞལ་གཟིགས་པ་དེ། གསུང་སྒྲོས་མང་ཞིང། རྗེ་བླ་མར་ཞལ་གཟིགས་
པ་དེ། གཟི་བརྗིད་དང་འོད་ཟེར་འབར་ཞིང་གནད་འགག་ཙམ་ལས་མང་པོ་མི་གསུང་པ་ཞིག་བཞུགས། འདི་རྣལ་འབྱོར་པའི་རྩ་རླུང་གི་ཁམས་ལས་བྱུང། རྡོ་རྗེ་མཆེད་གསུམ་ནི་
གྲུབ་ཆེན་ཆོས་ཀྱི་རྡོ་རྗེ། གྲུབ་ཆེན་དཔལ་ལྡན་རྡོ་རྗེ། གྲུབ་ཆེན་ཡེ་ཤེས་རྡོ་རྗེ། དང་པོ་ཇོ་མོ་ལྷ་རི། གཉིས་པ་གྲིབ་ཀྱི་སྲིབ་རི། གསུམ་པ་ཡེར་པའི་ཇོ་མོ་སྲིབ་རིར་བཞུགས། རྒྱལ་
བ་དབེན་ས་པ། འབྲས་སྤུངས་དགེ་རྒྱམ་སར་ཕེབས་པར། རྒྱལ་བས་ཤིན་ཏུ་གུས་བཀུར་མཛད་པར། ཞབས་གྲས་ཚོས་འདི་ལ་དབེན་ས་སྨྱོན་པ་ཟེར། ཞུས་པར། རྒྱལ་བ་དགེ་རྒྱམ་
གྱིས་དེ་སྐད་མ་ཟེར། འདི་སངས་རྒྱས་རྒྱ་གནངས་རྒྱ་ལ་སླེབས་འདུག་གསུངས་པའི་ལོ་རྒྱུས་མཆིས། པཎ་ཆེན་བློ་བཟང་ཆོས་རྒྱན་བཀའ་དྲིན་ཆེ་ཞེས་པ། གསུང་འབུམ་དུ་བརྒྱ་
བཞི་དང། ཁ་འབར་མ་སོགས་ཡོད་པས་མ་ཡིན། གདམས་པ་འདི་འདྲ་ཡོད་པ་ལ་བརྟེན་ནས་ཡིན་ཞེས་རྗེ་ཕ་བོང་ཁས་གསུངས། པཎ་ཆེན་བློ་བཟང་ཆོས་རྒྱན་གྱིས་གླེགས་བམ་གཅིག་

[186B] ཉིན་གཅིག་གསོལ་དཔོན་གྱིས་བསྔོགས་ནས་བལྟས་པར། ཤོག་སྟོང་ཙམ་ལས་མེད་པ། སླར་པཎ་ཆེན་ཉིད་ལ་ཞུས་པས། ཁྱེད་ཀྱིས་ཤོག་
སྟོང་ཙམ་མཇལ་བའང་སྐལ་བ་བཟང་ཞེས་གསུངས་ཚུལ། པཎ་ཆེན་དཔལ་ལྡན་ཡེ་ཤེས་གཞན་ཞིག་ལ་གསུངས་པའི་ལོ་རྒྱུས་མཆིས། བླ་མ་བསྟེན་དགོས་པ་འདི་ཆོས་ལུགས་མཐའ་
དག་དང། ཕག་གྲུས་ཀྱང། ལུང་ཙམ་མ་ཟད་རིགས་པས་ཀྱང་བླ་མ་བསྟེན་དགོས་ཏེ། འདི་ཕྱིའི་ལེགས་ཚོགས་སྤེལ་དགོས་པ་བླ་མར་རག་ལུས། འདི་ཕྱིའི་ཉེས་སྐྱོན་སེལ་དགོས་པ་
ཡང་བླ་མར་རག་ལུས། ཕྱི་མར་བག་ཆགས་བཞག་པ་བླ་མ་ལ་བསྟེན་དགོས། པོ་ཏོ་བས། རྣམ་གྲོལ་བསྒྲུབ་པ་ལ་  ྾    ྾  གདམས་པའི་ཆེ་བ་ལ། ལམ་རིམ་གྱི་ཆེ་བ་བཞི་དང། ཁྱད་
ཆོས་གསུམ། བློ་སྦྱོང་གི་ཁྱད་ཆོས་སོགས་འདིར་ཚང། དེ་བཞིན་གསང་བདེ་འཇིགས་གསུམ་གྱི་ཁྱད་ཆོས་ཀུན་ཡང་འདིར་ཚང། འདིར་བསྐྱེད་རིམ་གྱི་གནད་སྐུ་གསུམ་ལམ་ཁྱེར་དང་
གཤམ་དུ་རྫོགས་རིམ་གྱི་གནད་རྣམས་ཀྱང་ཚང། ད་ལྟ་གཉེན་པོ་བསྟེན་པ་བས་ཡུལ་ངན་སྤང་བ་གཙོ། རྟོགས་པ་ཡར་ཙམ་སླེབས་ཚེ། སྣང་བས་མི་འཆིང་ཞེན་པས་འཆིང། ཞེན་པ་

[187A]༄༅། །ཐོངས་ཤིག་ནཱ་རོ་པ། ཞེས་པ་ལྟར། སློབ་དཔོན་སངས་རྒྱས་ཡེ་ཤེས་ཀྱིས། པཎ་ཆེན་བློ་བཟང་ཆོས་རྒྱན་ལ་དཔེ་རྙོག་བལྟ་བ་ཤེས་རབ་འཆལ་བའི་རྒྱུར་གསུངས་ནས་
དཔེ་རྙོག་བལྟས་པ་བཀག་པའི་ལོ་རྒྱུས་ཡོད། རྣམ་པར་སྣང་མཛད། ཆོས་སྐུ་ལས་གཟུགས་སྐུའི་རྣམ་པར་སྣང་བས་ན། རླུང་རོ་དགུ་ཕྲུག་བསལ་བ་དང། ཆམ་ལ་འབེབས་པ་གང་རུང་
ཞིག་བྱས་པས་འཐུས། སྐྱབས་ཡུལ་ཚང་མ་སེང་ཁྲིའི་སྟེང་ཡོད་པ་དེར་ཁྲི་ཆུང་ལྔ། རྒྱ་ཆེན་སྤྱོད་བརྒྱུད་དང། ཟབ་མོ་ལྟ་བརྒྱུད་ཕྱོགས་རེར་ཚོམ་བུ་ཁག་ཟླ་བསྒྲིལ་བགྱིས་ཀྱང་རུང་
གྲལ་རྣམས་ཟླ་གམ་བྱས་ཀྱང་རུང། ཡང། རྒྱུད་སྡེ་བཞི་ཕྱོགས་བགོས་ཀྱང་བྱ་རུང། མདོར་ན། སྐྱབས་ཡུལ་ནམ་མཁའ་གང། སེམས་ཅན་ས་གཞི་གང་བ་ལྟ་བུར་བསྒོམ་
བདུད་རྩིས་གཉིས་སྣང་འཁྲུལ་པའི་དྲི་མ་དང། དེ་འཇོམས་པར་བྱེད་པའི་བདེ་སྟོང་གི་ཡེ་ཤེས་ལ་བྱེད། འདི་ཡང་གསེར་སྐོང་རྡོ་རྗེ་འཆང་གི་གསུང་རྒྱུན། བདུད་རྩི་འབེབས་པ་སྔགས་
ལུགས་དང། ཨ་མྲྀཏ། འཆི་མེད་ཀྱི་སྐུ། སྒྱུ་ལུས་འགྲུབ་བྱེད། འོད་ཟེར་འབེབས་པ་མདོ་ལུགས་ཡིན། སྟོང་ཉིད་རྟོགས་པའི་ཡེ་ཤེས་ཀྱི་འོད་སྣང། བདུད་རྩི་འོད་ཟེར་ལ་འཁྲིལ་

[187B] དྭངས་སྒྱུ་ལུས། གསལ་འོད་གསལ་འོད་ཀྱི་རང་བཞིན་དུ་གྱུར། ཟུང་འཇུག་འདི་གསེར་སྐོང་རྡོ་རྗེ་འཆང་གི་གསུང་རྒྱུན་ཡིན། ཚེ་དང་བསོད་ནམས་
ཚེ་འཕེལ་བ་ཡང། ཆོས་མཐུན་གྱི་ཚེ་འཕེལ་བ་ཙམ་ལས། གཞན་པོ་ཏོ་བས་སྡིག་ཅན་ཚེ་ཐུང་བར་སྨོན་པ་ལྟར་ཡིན། དེ་ལྟར་སྦྱང། འཇུག་ཚུད་གསུམ། ཆོས་ལ་ལུང་གི་ཆོས་ལ་
བརྟེན་པའི་སྡིག་སྒྲིབ་ཡོངས་གྲགས་དང། རྟོགས་པའི་ཆོས་ལ་བརྟེན་པའི་སྡིག་སྒྲིབ་ནི་བཅས་འགལ་སོགས་མང། ཚད་མེད་ཐད། སེམས་ཅན་གྱི་ནང་ནས། ཉན་རང་དགྲ་བཅོམ་
སོགས་སྡུག་བསྔལ་མེད་ཀྱང། བྲལ་རྒྱུ་ཞིག་ཡོད་ཅིང། ལྡན་རྒྱུའི་ཡོན་ཏན་ཡོད། བླ་མཆོད་ཁྲིད་་ནས་་ན་་བར་གྲུབ།    ༈   
མཛད་པར། མར་གྱུར་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་  ྾  བདེ་ལམ་དང། མྱུར་ལམ་སོགས་སྔགས་དང་འབྲེལ་བ་ཙམ་ཡིན། བླ་མཆོད་འདི་སྔགས་ཀྱི་
དངོས་གཞི་ལྟ་བུ་ཡིན། གནས་ལུགས་ངེས་དོན་གྱི་བླ་མ་རྣལ་མ་དེ་རང་རྒྱུད་ལ་འབྱོར་བའམ་སླེབས་པ་ཞིག་ལ་བླ་མའི་རྣལ་འབྱོར་ཟེར། གནས་ལུགས་ངེས་དོན་གྱི་བླ་མ་རང་རྒྱུད་ལ་སྐྱེ་

[188A]༄༅། །བ་ལ། ཀུན་རྫོབ་དྲང་དོན་གྱི་བླ་མ་ལ་བསྟེན་ཚུལ་ཚུལ་བཞིན་དགོས། གུ་རུ། ཞེས་པ་ལྕི་བའམ། དད་ན་གྲོལ་བ་སྟེ། དད་པ་བྱེད་ན་འཁོར་བ་དང་ངན་སོང་ལས་གྲོལ་
བ་ལ་བྱེད། དེ་ལྟར་ངེས་དོན་གྱི་བླ་མའི་རྣལ་འབྱོར་ཡོང་བ་ལ། ཀུན་རྫོབ་དྲང་དོན་གྱི་བླ་མ་བསྟེན་པ་གལ་ཆེ། བླ་མའི་རྣལ་འབྱོར་མང་ཡང། དགའ་ལྷ་དང། བླ་མཆོད། འཆི་
བདག་ཁར་འཁོར་ལོས་བཀག་པར་བསྒོམ་པ་ནི། མ་ཅིག་ལབ་སྒྲོན་གྱི་མན་ངག་ཡིན། ཀུན་སློང་བཅོས་ཚུལ་ནི། ད་ལྟ་དལ་འབྱོར་གྱི་མི་ལུས་ཐོབ། སངས་རྒྱས་ཀྱི་བསྟན་པ་དང་
མཇལ་བ་སོགས་བསམས། སྔ་ལོ་རང་གི་གྲོགས་ཤི་བའི་ཚད་དེར་ཤི་ཡོད་ན་ད་ཚོད་ངན་སོང་དུ་གནས་ཡོད་པར་ཐག་ཆོད། ཡུལ་དག་པ་གསལ་འདེབས་པ་ནི་སྐྱབས་ཡུལ། ཡུལ་མ་
དག་པ་གསལ་འདེབས་པ་ནི། སེམས་ཅན། རང་གི་བླ་མ་ཁྱིམ་པ་དང་བུད་མེད་སོགས་ཡོད་ཚེ་ངོ་བོ་དེ་ཡིན་པ་ལ། རྣམ་པ་དགེ་སློང་དུ་གསལ་ན་ལེགས། བསྐྱབ་བྱའི་སེམས་ཅན་
རྣམས་དགྲས་མཐོང་ཡང་སྙིང་རྗེ་བའི་ཉམས་ཐག་པ་ཞིག་ཏུ་བསམ། དེ་ཡང། ཤུགས་དྲག་ཆུ་བོ་བཞི་ཡི་རྒྱུན་གྱིས་ཁྱེར། །བཟློག་དཀའ་ལས་ཀྱི་  ྾  ཞེས་སོགས་ལྟར་བསམ། ཆོས་

[188B] མངོན་རྟོགས་རྒྱན་ཤེས་པའི་འཛིན་གྲྭ་གཅིག་པ་ལྟ་བུར་བརྙས་སྨོད་བྱས་ཚེ། དེའི་རྒྱུད་ཀྱི་མངོན་རྟོགས་རྒྱན་ལ་སྨོད་པར་འགྱུར། དེར་སྨད་ན་ཤེར་
ཕྱིན་ལ་སྨོད་པ་སྟེ། ཉེས་པ་ཤིན་ཏུ་ཆེ། འདིའི་སེམས་བསྐྱེད་ཐད། རྒྱུ་འབྲས་མན་ངག་བདུན་མདོར་བསྡུས་ཤིག་བསམས་ནས་སེམས་བསྐྱེད་བྱ། ཁྱད་པར་གྱི་སེམས་བསྐྱེད་ཐད་
མྱུར་བ་གཉིས་ཀྱི་དོན་ལ། ་སྤྱིར་གསང་སྔགས་མྱུར། ལྷག་པར་བླ་མེད་མྱུར། ་སྤྱིར་བླ་མེད་མྱུར། ལྷག་པར་འཇམ་མགོན་སྙན་བརྒྱུད་མྱུར། ཁྲིད་ཡིག་་བ་་ཐད་
རྗེ་མིད་ལས། སངས་རྒྱས་ཆོས་དང་དགེ་འདུན་སྟེ། །དེ་གསུམ་ཕྱི་ཡི་སྐྱབས་འགྲོ་ཡིན། །མི་ང་ཡང་ཁོང་ལ་སྐྱབས་པས་འཚེངས། །ཁྱོད་ཀྱང་ཁོང་ལ་སྐྱབས་ན་ལེགས། །བླ་མ་ཡི་
དམ་མཁའ་འགྲོ་གསུམ། །དེ་གསུམ་ནང་གི་སྐྱབས་འགྲོ་ཡིན། །  ྾    ྾  རྩ་དང་རླུང་དང་ཐིག་ལེ་གསུམ། །དེ་གསུམ་གསང་བའི་སྐྱབས་འགྲོ་ཡིན།།   ྾  ཕྱི་མ་དེ་དེ་དག་ལ་གནད་དུ་བསྣུན་
པ་སྟེ། དཔེར་ན། གྲུ་ལ་བརྟེན་ནས་ཆུ་བོ་སྒྲོལ་བ་ལྟར་ཡིན་གསུངས། ཐེག་ཆེན་ཐུན་མོང་མ་ཡིན་པའི་སྐྱབས་འགྲོ་ནི། འབྲས་སྐྱབས་ལ་སྐྱབས་སུ་འགྲོ་ཚུལ་སྟེ། རྒྱུ་སྐྱབས་དང་

[189A]༄༅། །འབྲས་སྐྱབས་དཔེར། ཉེས་ཅན་དུ་གྱུར་པ་སྐྱོབ་ཕྱིར། གཞན་ལ་འགོ་འདྲེན་འཚོལ་བ་དང། རང་ཉིད་ཀྱི་གོ་ས་དེ་ལོན་ཐབས་བྱེད་པ་ལྟ་བུར། སྔོན་འགྲོ་བཞི་ནི། ལམ་
ལོག་པ་མུ་སྟེགས་ཅན་ལས་ཁྱད་པར་དུ་བྱེད་པ་སྐྱབས་འགྲོ། ལམ་དམན་པ་ཉན་རང་ལས་ཁྱད་པར་དུ་བྱེད་པ་སེམས་བསྐྱེད། འགལ་རྐྱེན་སྡིག་སྒྲིབ་སྦྱོང་བ་རྡོར་སེམས་ཀྱི་ཁྲིད། མཐུན་
རྐྱེན་ཚོགས་གསོག་པ་བླ་མའི་རྣལ་འབྱོར་གྱི་ཁྲིད་དང་བཞི། འཁོར་བ་འཇོག་ཚུལ་ལ། ཕུང་པོ་ཉིད་འཁོར་བར་བཤད་པ་དང། དབང་མེད་དུ་ཉིད་མཚམས་སྦྱོར་བའི་ཆ་དེ་འཁོར་བར་
འཇོག་ཚུལ། དེ་ཡང། སྐྱེ་བའི་རྫོངས།   ྾  པོ་ཏོ་བས། འཆི་བ་ལ་མི་འཇིགས། སྐྱེ་བར་འཇིགས་གསུངས། སྐྱབས་ཡུལ་རང་ལ་བསྟིམ་ནས་རང་ལྷ་སྐུར་ལྡང་བ་དང། ཡང་
སྐྱབས་ཡུལ་ནམ་མཁར་སྟེགས་ནས། ཚོགས་ཞིང་སྤྱན་འདྲེན་སྐབས་མར་བསྟིམ་པའང་རུང། འདིར། ཧཱུཾ་ཡིག་ཞབས་སྐྱུ་ཧ་ལ་ཐིམ་པ་ནས་ས་ཆུ་ལ་ཐིམ་པ། ལོངས་སྐུའི་ལམ་ཁྱེར་
འཇིགས་བྱེད་ལ་འོད་ཁྲུ་གང་ཙམ། བདེ་མཆོག་ལ་ནཱ་ད། གསང་འདུས་ལ་རྡོ་རྗེ་འཆང་དཀར་པོ། ནང་མཆོད་ལ་དམིགས་ནས་དེ་ངའོ་ཟེར་བ་མིན་གྱི། ནང་མཆོད་སྟེང་གི་སྟོང་པ་

[189B] ནང་མཆོད་ཀྱི་ཤ་ཐམས་ཅད་ཀྱི་མགོ་ནང་དང་མཇུག་མ་ཕྱིར་བསྟན། གཞོག་གཡས་ཕབས་པ། སྟི་ཁ་ལེན་ཆོག་གི་
ཁྲམ་ཅན་དུ་གསལ། རོལ་མོ་ཡང། ཐོད་པར་བསྐྱེད་དགོས། དེ་ཡང། ཀ་མ། འདོད་པའམ་བདེ་བ་དང། པ་ལ། སྐྱོང་བ་སྟེ་བདེ་སྟོང་གི་མཚོན་བྱེད་ཡིན། ཚོགས་ཞིང་གསལ་
འདེབས་སྐབས། ས་གཞི་འོ་མཚོའི་མཐར་སྤང་གི་སྟེང། མེ་ཏོག་པདྨ། ཉན་ཐོས། ཀུ་མུད། རང་རྒྱལ། ཨུཏྤལ། བྱང་སེམས། རྡོའི་སྙིང་པོ་ནི། ཕ་ལམ་སྟེ། དེ་ལ་ཁ་
དོག་དཀར་པོ་ཡིན་མི་དགོས་པ། རྡོ་སྨུག་པོའི་ཀ་བ་ཞེས་པས་ཤེས་གསུངས། ཡལ་ག་དང། སྡོང་པོ། ལོ་མ། མེ་ཏོག་སོགས་བདུན་ཚན་བདུན་ཚན་དུ་ཡོད་པས། བྱང་ཆུབ་ཡན་
ལག་བདུན་མཚོན། སེངྒེ་ལག་པ་གཡས་པས་ཁྲི་བཏེགས། གཡོན་པས་ས་ལ་བརྟེན་པ། ཁྲི་ཡང་བཻཌཱུརྱའི་ཁྲི་ལ། གསེར་སོགས་ཀྱི་ཁྲ་བཏབ་པ། པད་ཟླ་ཉི་མའི་གདན་གསུམ་གྱིས་ལམ་
གཙོ་གསུམ་དང་སྒྱུ་ལུས་འོད་གསལ་གསུམ་མཚོན། བཀའ་དྲིན་གསུམ་ལྡན་ནི། མདོ་ལ། སྡོམ་པ་གནང་བ། ལུང་སྩལ་བ། ཁྲིད་གནང་བ་བཅས་གསུམ་དང། སྔགས་ལུགས་ལ་

[190A]༄༅། །དབང་བསྐུར། རྒྱུད་བཤད། མན་ངག་གནང་བ་གསུམ་ཡིན། གཡས་ཆོས་འཆད་དང། གཡོན་མཉམ་བཞག་མཛད་པ་ནི། ཆོས་ཀྱི་སྐུ་ལས་མ་གཡོས་པར། སྤྲུལ་པའི་
རང་བཞིན་སྣ་ཚོགས་སྟོན་པ་སོགས་མཚོན། རྗེའི་གཡོན་གྱི་གླེགས་བམ་ནི། ཤེར་ཕྱིན་དང། རང་ཉིད་གང་ལ་ཐོས་བསམ་ཉམས་ལེན་བྱེད་པ། ལམ་རིམ་ཆེན་མོ། རིགས་ཚོགས་
མཛོད་རྩ། མདོ་རྩ་སོགས་གང་ཡང་བཀོད་པར་རུང། རྡོ་རྗེ་འཆང་གི་སྐུ་ལ་འོད་འཕྲོ་བ་རླུང་འོད་ཟེར་ལྔ་པས་སྒྱུ་ལུས་འགྲུབ་པ། འཇའ་མཚོན་གྱིས་བསྐོར་བ་ནི། སྐུའི་རྣམ་པ་རིགས་
བརྒྱ་ལ་སོགས་པས་འགྲོ་བའི་དོན་མཛད་པ། ཚིག་ཆེན་བརྒྱད་ལ་ཀུན་བཟང་བཀོད་པ། འདུས་པའི་ལྷ་རྣམས་ཞལ་གསུམ་ཕྱག་དྲུག་བཀོད་མ་ནུས་ན། ཚང་མ་ཞལ་གཅིག་ཕྱག་གཉིས་
དང་དེ་ཡང་མ་ནུས་ན་དེ་དང་དེའི་ངོ་བོར་ཡོད་སྙམ་པ་བྱ་གསུངས། སངས་རྒྱས་མེད་པའི་ཞིང་མེད། ཡེ་ཤེས་ཀྱི་གར་ཁྱབ་ལ་སྐུས་ཁྱབ་པ་སོགས་འདི་རྣམས་ཀྱི་རྩ་བ་སྐུ་ཐུགས་ངོ་བོ་
གཅིག་པ་ལ་ཐུག་སེམས་དཔའ་དགུ་བརྩེགས་ནི། གཞིའི་གསུམ་ནི། དམ་ཚིག་སེམས་དཔའ། ཡེ་ཤེས་སེམས་དཔའ། ཏིང་ངེ་འཛིན་སེམས་དཔའ། ལམ་གྱི་གསུམ་ནི། ལུས་

[190B] མི་ཤིགས་པའི་ཐིག་ལེ། རླུང་སེམས་ཕྲ་མོ་སྒྱུ་ལུས་ཞུགས་སའི་ཕུང་པོ་སྙིང་པ། འབྲས་བུའི་གསུམ་ནི། སྤྲུལ་སྐུ། ལོངས་སྐུ། ཆོས་སྐུ། ཁྲིད་ཡིག་་ན་་དེ་
བཞིན་རྒྱུ་ནི་ཐུགས་རྗེ་དང། ཞེས་པའི་ཐད། སྙིང་རྗེའི་སྐད་དོད། ཀ་རུ་ཎ། ཞེས་པ་བདེ་འགོག་མདོ་ལུགས་ཀུན་བཟང་མཆོད་སྤྲིན་ནི། ཀུན་བཟང་ཕྱག་གི་ནོར་བུ་ལས་འོད་ཟེར་
བཅུ་འམ་ཉེར་ལྔ་རེ་སྤྲོས། སྔགས་ལུགས་ནི། གསང་འདུས་བདག་འཇུག་ལས། ཐོག་མཐའ་མེད་པའི་  ྾  གསང་བདེ་འཇིགས་གསུམ་གྱི་དཀྱིལ་འཁོར་བསྒོམ་ཚེ། ཤར་སྒོ་བླ་མ་བློ་
བཟང་ཐུབ་དབང་རྡོ་རྗེ་འཆང་ལ་ཡར་བསྟན་དགོས། ཆོས་སྐྱོང་གི་གཙོ་བོར་ཕྱག་དྲུག་པ་བསྒོམ་པ། བྱམས་སྙིང་རྗེ་བྱང་ཆུབ་ཀྱི་སེམས་ལ་གཙོ་བོར་བྱེད་པས་ཡིན། ཚོགས་ཞིང་གི་ལྷ་
ཐམས་ཅད་སེམས་དཔའ་གསུམ་བརྩེགས་གསལ་ཐུབ་ན་ལེགས་པས་ཐུགས་ཀར་རྡོ་རྗེ་འཆང་རེ་དང། དེའི་ཐུགས་ཀར་ཧཱུཾ་ཡིག་རེ་གསལ། ཆོས་རྣམས་རང་བཞིན་  ྾  ཞེས་པའི་ཚིག་
བཅད་འདི་འཇིགས་བྱེད་ཀྱི་འཇམ་དཔལ་རང་བཞིན་གྱི་དོན་དང་འདྲ། བླ་མཆོད་ཁྲིད་ཡིག་་ན་་ནས་་བ་་བར་གྲུབ།    ༈   

[191A]༄༅། །བཤད་མི་དགོས། ཉམས་ཁྲིད་ལ་བཞི་བཤད་དམ། གསུམ་བཤད་ངེས་པར་དགོས་ཤིང། ཁྲིད་དམིགས་དགོང་དྲོ་དང། སང་སྔ་དྲོ་བཅས་བསྐྱངས་དགོས། ཚོགས་ཞིང་
རང་ལ་ཐིམ་ནས་མཉམ་པར་གཞག་པ་དེ་ངེས་དོན་གྱི་བླ་མའི་རྣལ་འབྱོར་དང། དེ་ནས་བསྡུ་རིམ་བྱ། བླ་མ་བློ་བཟང་རྡོ་རྗེ་འཆང་ལ་སེང་ཁྲི་གསལ་བཏབ་མིན་གཉིས་ཡོད་ཀྱང། འདབ་
མ་བཞིར་གཞལ་ཡས་ཁང་གསལ་ཚེ། དེའི་དབུས་སུ་མར་ནུབ་པ་ལྟ་བུར་གྱུར་པས་ཟེ་འབྲུའི་སྟེང་སེང་ཁྲི་གསལ་ཡང་ལེགས། ཕྱོགས་བཞིར་སྤྲིན་ཕུང་སྟེང། རྒྱལ་ཆེན་བཞི། དྲི་ཟ་
གྲུལ་བུམ། ཀླུ། གནོད་སྦྱིན་བཅས་འབུམ་འབུམ་གྱིས་བསྐོར། འགུགས་གཞུག་བཅིང་མཉེས་སྐབས། དམག་རྩེད་ཀྱི་སྐད་བརྒྱབས་པའི་དཔེ་གསུངས། རབ་འབྱམས་རྒྱལ་བ་ཀུན་
གྱི་  ྾  ཐད། སྤྲུལ་པ་སྣ་ཚོགས་པ། དེ་དག་དགོན་པར་ལྗོན་ཤིང་ཆེན་པོར་འགྱུར། །སྨན་དང་རིན་ཆེན་མི་ཟད་གཏེར་རྣམས་དང། །ཡིད་བཞིན་ནོར་བུ་འདོད་པ་འབྱིན་བཞིན་དང།།
ལམ་གོལ་འཁྱམས་པ་རྣམས་ལ་ལན་སྟོན་འགྱུར།། དེ་ལྟར་བོད་པའི་དོན་བྱེད་པ་ལ་བོད་པའི་རྣམ་པར་བསྟན་དགོས། ཞེས་ཨ་རིའི་མི་ཞིག་ལ་ལན་འདེབས་མཛད་པ་ལྟར།    ༈   

[191B] སངས་རྒྱས་ཀྱི་འཕྲིན་ལས་ཡིན་པས། དེའི་བདག་རྐྱེན་མཁན་སློབ་བླ་མ་དེའི་རྒྱུད་ལ་གཞག་དགོས། རབ་འབྱམས་རྒྱལ་བ་ཀུན་གྱི་  ྾  ཚིག་བཅད་ཐད། བླ་མ་
སངས་རྒྱས་ཡིན་པར་ལུང་གིས་བསྒྲུབ་པ་དང། དེ་ཡོད་པའི་དོན་ཡིན་ཟེར་ན། གང་དུ་ཡོད། སུ་ཡིན་ཞེས་དཔྱད་ན་མི་རྙེད་པས་བླ་མ་ལས་འོས་མེད། ད་རེས་རང་རེ་འདུལ་བའི་གོ་
སྐབས་ཡོད་པ། སངས་རྒྱས་ཀྱིས་མཁྱེན་ཅིང། འཕྲིན་ལས་དུས་ལས་མི་ཡོལ་བ་ཡིན། འོན་ཀྱང་རང་དང་ཁ་མཉམ་ལག་མཉམ་འདི་ལས་གཞན་གནང་ཐབས་ཟད་དེ་འདི་འདྲར་བསྟན་
བླ་མའི་སྐུ་དགེ་འདུན། གསུང་ཆོས། ཐུགས་སངས་རྒྱས་ལ་དད་ཅིང་མོས་པས་ཡིད། བསྟོད་དབྱངས་རྒྱ་མཚོར་བཅས་ངག་ཞིང་རྡུལ་མཉམ་པའི་ལུས་སྤྲུལ་ལུས། དབང་
བསྐུར་མཆོག་ཐོབ་དེ་བཞིན་གཤེགས། །དུས་གསུམ་དུ་ནི་མངོན་ཕྱག་འཚལ། །ཞེས་པ་དང། རྗེ་བཙུན་བྱམས་མགོན་གྱིས་སྟོན་པ་ཤཱཀྱ་ཐུབ་པ་མཆོད་རྟེན་གྱི་རྣམ་པར་བསྟེན་པ། མཆོད་
ལྷ་སྤྲོས་ནས་ངེས་པར་བསྡུ་བ་ནི། ད་གཟོད་རྫོགས་རིམ་སྐབས་རླུང་ནང་དུ་འདུ་སླ་བ་དང། སྒྱུ་ལུས་པའི་སྤྲོ་བསྡུའི་སྨིན་བྱེད་དུ་འགྱུར། རྗེའི་གསུང། གསང་བའི་འཁོར་ལོའི་ཁུངས་

[192A]༄༅། །ཁྲིད་ཡིག་་ན་་འདི་རྣམས་ཡིན། མི་ཤིགས་ཡི་གེ་མཆོག་གི་རོལ་མོའི་སྒྲ། །ཞེས་སོགས་འདི་ལ་བཤད་སྲོལ་གཉིས་ཡོད་པ། གཅིག་ནི། ཨ་ནི་ཡིག་འབྲུ་  ྾  སོགས་ལྟར་
མི་ཤིགས་པའི་ཐིག་ལེ་ལས་ངག་གི་ས་བོན་ལས་རླུང་ལྔ་བཅུ་རྒྱུ་བའི་རང་མདངས་མི་གསལ་བའི་ཚུལ་གྱིས་ཡོད་པ་དེ་ཉིད། བྱེད་པ་ལྕེ་རྐན་དང། འཕྲད་པའི་ཚེ་སྒྲར་གསལ་བ། མདོ་
ལུགས་ཀྱི་མཆོད་པས་བསོད་ནམས་ཀྱི་ཚོགས་ལས་མི་རྫོགས། སྔགས་ལུགས་ཀྱི་མཆོད་པས་ཡེ་ཤེས་ཀྱི་རང་བཞིན་དུ་མོས་པས། ཚོགས་གཉིས་ཀ་རྫོགས། ནང་གི་མཎྜལ་ཐད། ཁ་
ཆེམས་རླུང་བསྐུར་ལྟར་ན། བསྒྲལ་མཆོག་ལྟར་ཡོད་ཀྱང། འདིར་བདེ་མཆོག་སོགས་ཀྱི་ལུས་དཀྱིལ་ལྟར། རང་ལུས་སོ་སོ་དེར་ཐིམ་པའི་མོས་པ་བྱ། དཔེར་ན། འདི་སྐད་ཅིག་
དང་པོར་ཆུ་རྐྱང་པ་ལ། སྐད་ཅིག་གཉིས་པར་ཁྲག་བསྲེས་པ་ལྟ་བུར་དེ་བདེ་སྟོང་གི་ངོ་བོར་བསམ་པས་ཕྱི་ནང་གསང་བ་དེ་ཁོ་ན་ཉིད་ཀྱི་མཎྜལ་བཞི་ཀ་ཚང། རང་གིས་བསགས་པའི་དགེ་
རྩ་རྣམས་རྒྱལ་བ་ལ་མཆོད་རྫས་སུ་ཕུལ། དེ་ལྟར་ཕུལ་བའི་དགེ་རྩ་དེ་མར་སེམས་ཅན་ལ་བསྔོས། འདིའི་ཁུངས་ཁྲིད་་ན་་པར་ཡོད་པའི་ལུང་འདི་ཡིན། ཁྲིད་་བ་་འདིར་

[192B] དམ་སྡོམ་དག་ན་སྐྱེ་བ་བདུན་དང། བཅུ་དྲུག་ལ་འགྲུབ་པར་གསུངས་པ་དེ། དབང་པོ་རྣོ་རྟུལ་གྱིས་ཁྱད་པར་བྱུང་
རྡོ་རྗེ་སྐུ་ནི། སྒྱུ་མའི་སྐུ་སྟེ། སྐྱེ་འཆི་མེད་ཀྱང་དེའི་ཟ་མ་ཏོག་སྟེ། ཕྱི་ནང་གསང་བའི་བར་ཆད་དམ་གེགས་ནི། ཕྱིའི་གེགས་གདོན་བགེགས་ནད་སོགས་དང། ནང་གི་གེགས་ཉོན་མོངས་
གསང་བའི་གེགས། རླུང་གེགས། རྩ་གེགས་སོགས། རྒོད་ཚང་པས། མོས་གུས་རབ་ལ་ཉམས་མྱོང་རབ། །མོས་གུས་འབྲིང་ལ་ཉམས་མྱོང་འབྲིང། །མོས་གུས་ཐ་ལ་ཉམས་མྱོང་ཐ།།
དེ་ཕྱིར་མོས་གུས་མཚན་ལྡན་གཅེས། །བླ་མཆོད་ཁྲིད་ཡིག་་བ་་ནས་་བ་་བར་སྩལ།    ༈    བརྒྱད་ཁྲི་བཞི་སྟོང་དམ་ཆོས་འབྱུང་
བའི་གནས། །ཞེས་པའི་ཐད། རང་རེས་ལུང་གི་ཆོས་ལ་སྐྱབས་འཆའ་བ་གལ་ཆེ་བ་ལས། རྟོགས་པའི་ཆོས་འགོག་ལམ་དངོས་ད་ལྟ་མེད། གསུང་རབ་སོགས་ཀུན་རྫོབ་པའི་ཆོས་ཞེས་
མར་ཙམ་བཞག་པ་འདི་མི་ལེགས། ཀུན་རིག་འགོར་ཡོད་པ། བློ་མཆོག་་རྣམས་ཀྱི་ཀུན་དགའ་རྭ་བ་སྟེ། །དམན་་པའི་འཇིགས་པ་རྣམས་ལ་རྒྱལ་བྱེད་ཚལ། །སྲིད་པའི་

[193A]༄༅། །་འབྱོར་བ་ཟིལ་གྱིས་གནོན་པའི་མཆོག།  །ཞེས་པ་ལྟར་གསུང་དེ་ཆོས་དཀོན་
མཆོག་ཏུ་བཞག་དགོས། ཡང། རང་རེ་ལ་འགོག་ལམ་རྗེས་མཐུན་པ་ཡོད་པ་ནི་ལམ་རིམ་ཆེན་མོར། ནད་ནི་ཤེས་བྱ་  ྾  ཞེས་སོགས་ལྟར། ངན་འགྲོའི་སྡུག་བསྔལ་ཤེས། དེ་རྒྱུ་
མི་དགེ་བ་མཐོང་བ་སོགས་སྐྱེས་བུ་ཆུང་ངུར་སྦྱར་རྒྱུ་ཡོད་པ། དེར་ངན་འགྲོའི་སྡུག་བསྔལ་འགོག་པ་སོགས་འགོག་ལམ་རྗེས་མཐུན་པ་ཡོད། ཡང། ནད་ནི་ཤེས་བྱ་  ྾  སོགས་སྐྱེས་བུ་
ཆེན་པོར་ཡང་སྦྱར་ཚུལ་སྩལ། གསང་བའི་འཁོར་ལོ་སྐབས། གསང་འདུས་གཙོ་བོ་ཡབ་ཡུམ་ཙམ་ལས། འཁོར་ལ་མི་ཕུལ་བ། འཁོར་རྣམས་ལ་ཡུམ་མེད་པས་ཡིན། ཡང་འདིའི་
སྐབས། འབུལ་ཡུལ་ལ་བདེ་སྟོང་སྐྱེ་བ་དང། རང་ཡང་དེ་བཞིན་དུ་བདེ་སྟོང་སྐྱེ་བའི་དམིགས་པ་བྱེད་ན་གནད་འགག་མཆིས། སྟོང་ལ། སྟོང་སྤྱི་ཕུད། དེ་སྟོང་ལ་སྟོང་བར་མ་
དེ་སྟོང་ལ་སྟོང་གསུམ། དེ་སྟོང་ལ་སྟོང་གསུམ་རབ་འབྱམས། དེ་སྟོང་ལ་རབ་འབྱམས་རྒྱ་མཚོ། དེ་སྟོང་ལ་རབ་འབྱམས་རྒྱ་མཚོའི་རྒྱུད་སོགས།    ༈   

[193B] དུག་ཁོང་དུ་སོང་བ་ལྟ་བུའི་འགྱོད་པའི་ཐད། རང་དང་ལྷན་དུ་དུག་ཟ་བའི་མི་ཁ་ཤས་ཡོད་ན་ཞེས་སོགས་དཔེ་སྦྱར། དམིགས་བརྩེ་མ་དགུ་སྐོར་ལ། དབེན་
ས་དང། སྲད་བརྒྱུད་ལུགས་གཉིས་ཡོད་པ་མི་འདྲ། ལས་ཚོགས་སྐབས། བླ་མའི་ཐུགས་ཀ་ནས་འོད་ཀྱི་སྦུ་གུ་རང་གི་སྤྱི་བོར་ཟུག་པའི་ནང་བདུད་རྩི་དཀར་པོ་བྱུང་ནས་མ་དག་པ་བཀྲུས་
སེར་པོ་བྱུང་ནས་སྐུ་ཡི་ཆེ་སོགས། བདུད་རྩི་དེ་རགས་པར་བལྟས་ན་བདུད་རྩི་དང། ཞིབ་ཏུ་བལྟས་ན་འཇམ་དབྱངས་ཀྱི་སྐུའི་རྣམ་པར་ཡོད་པ་སོགས་གསལ། དབང་གི་སྐབས། རྒྱལ་
མཚན་ཐོགས་པ་སྤྲུགས་ནས་ནོར་བུ་འབེབས་པ། ཁམ་སྡོང་སྤྲུགས་པ་ལས་ཁམ་བུ་བབས་པ་ལྟར་བསམ། དྲག་པོར། བུམ་པ་སྔོན་པོ། བདུད་རྩི་སྔོན་པོ། ཆུ་རྡུལ་ཐམས་ཅད་ཁྲོ་བོའི་
རྣམ་པར་གསལ། རྣམ་པ་ཀུན་ཏུ་སྡིག་པ་མེད་པར་ཡོད་མ་ཡིན། སྔོན་གྱི་རྒྱལ་བ་སོགས་ཐུགས་རྗེ་དང་བྱིན་རླབས་ཆུང་ནས་རང་ལུས་པ་མ་ཡིན་ཡང། རང་རེ་མཐའ་ཞན་དྲག་ནས་
ད་བར་ལུས། ལམ་རིམ་སྐབས། སྤྱིར་སངས་རྒྱས་ཀུན་ལས་དྲིན་ཆེ་བ། སྒོས་ཤཱཀྱ་ཐུབ་པ་ལས་བཀའ་དྲིན་ཆེ་བ། དེའི་སྟེང་མན་ངག་ལུགས་ལ་འདིར་གསུངས་པ་ལྟར་བསྣན་པ་ནི་

[194A]༄༅། །ས་དང་པོ་སོགས་ཀྱིས་སྤྲུལ་པ་དུ་མས་སངས་རྒྱས་ཀྱི་ཞིང་དུ་མར་བགྲོད་དགོས་པ་སོགས་ཀྱིས་བྱས་པའི་བསོད་ནམས་ཀྱི་ཚོགས་དེ། འདིར་བླ་མའི་བ་སྤུ་གཅིག་མཆོད་པ་ཙམ་
གྱིས་རྫོགས་པར་འགྱུར་བ། བསྐལ་པ་སྟོང་དུ་ཕ་རོལ་  ྾  མགོ་དང་  ྾  བླ་མའི་  ྾  ཞེས་སོགས་ལྟར་རོ། །དེ་ལྟར་དཀའ་ངལ་མེད་པར་སྐད་ཅིག་རེ་ལའང་བསགས་ཐུབ་པའི་བཀའ་
དྲིན་ཅན་ཏེ། འདིར་དུས་གསུམ་ཕྱོགས་བཅུའི་རྒྱལ་བ་  ྾  གང་གི་  ྾  ཚོགས་གསོག་པའི་ཞིང་ལ་བླ་མ་དྲིན་ཆེ་བས་དགའ་ལྷར་ཡང། བརྟན་བཞུགས་ཐོག་མར་འབྱུང་བ་དེ་ལྟར་ཡིན་
་བ་་ཚིགས་བཅད་འདིའི་བར། ཞེས་པ་ཅུང་མི་བདེ་བས་ཚིག་ཆད་དམ་དཔྱད། བདེ་གཤེགས་སྐུ་གསུམ་རྒྱན་གྱི་འཁོར་ལོ་  ྾  ཞེས་སོགས་འདི་ཕྱི་ལ་ཡར་སྦྱར་བ་དང། ནང་
ལ་མར་སྦྱར་བ་གཉིས་གསུངས་པའི་ས་བཅད་དང་པོ་ལྟར་ན། སྐུ་གསུམ་པོ་དེ། གསང་བ་བསམ་གྱི་མི་ཁྱབ་ལ་བྱས་པ་དང། ས་བཅད་གཉིས་པ་ནང་ལ་སྦྱར་ན། ཟུང་འཇུག་པའི་སྐུ་
གསུམ་འདུས་པའི་ཁྱོད་ཀྱི་སེམས་ལུས་ལྟ་བུ་དང་  ྾  ཞེས་སོགས་ལྟར་སྦྱར་ན་ལེགས། དེ་བཞིན་དུ། ཀུན་མཁྱེན་ཡེ་ཤེས་རོལ་པ་  ྾  ཞེས་སོགས་ཀྱང་ནང་གི་ཡོན་ཏན་ལ་སྦྱར་ན་

[194B] ཞེས་སོགས་དང་སྦྱར་ན་ལེགས་ཞེས་སྩལ། འཁོར་བའི་རྩ་བ་རླུང་གི་བྱེད་ཚུལ་ནི། སེམས་རྣམ་རྟོག་གི་གཞོན་པས་ཡུལ་
ལ་གཡོ་བ་དེ་རླུང་གི་བྱེད་པ་སྟེ། སྲིད་པའི་འཁོར་ལོ་རྣམ་སྦྱོང་བ། །ཞེས་སོགས་ལྟར་ཡིན། དཔང་བཞི་ལེན་ཚེ་དཔག་བསམ་སྡོང་པོ་དང་བཅས་པ་གཞལ་ཡས་ཁང་གི་ནང་དུ་བསམ་
པ་དང། ཡང། བླ་མ་བློ་བཟང་རྡོ་རྗེ་འཆང་ཁོ་ན་གཞལ་ཡས་ཁང་དུ་བསྒོམས་པའང་ཡོད། དབང་བཞི་ལེན་ཚུལ། འཇིགས་བདེ་སོགས་སོ་སོའི་ལས་རུང་བཏང་ཐུབ་ན་ལེགས། དབང་
ཞུས་ནས། དབང་བཞི་བྱིན་རླབས་མ་ཆག་ན་དབང་གི་ཆུ་བོ་མ་ནུབ་པ་སྟེ། དཔེར་ན། ཞྭ་ལུར། གྲུབ་ཆེན་བིར་ཝ་པའི་དབང་གི་བུམ་ཆུ་རྒྱུན་མ་ཉམས་པར་ཡོད་པ་ལྟར། ཆུ་ཁ་གསོས་
བདག་གི་བླ་མ། ཞེས་པ་གྲུབ་དབང་བློ་བཟང་རྣམ་རྒྱལ་དང། དེའི་བླ་མ་པཎ་ཆེན་བློ་བཟང་ཡེ་ཤེས། མུ་ནེའི་དོན། ཐུབ་པ། ་འདི་སྐྱེས་བུ་གསུམ་ལ་སྦྱར། མཚན་སྔགས་
ཕྱི་རིམ་ནས་བཟླ་ཞིང། བསྡུ་བ་ནི། རྫོགས་རིམ་པའི་རླུང་ནང་དུ་འདུ་བའི་དགོས་པ། རྗེ་ཕ་བོང་ཁས་བཀའ་བསྒོ་གལ་ཆེ་བ་སོགས་ལ། དྭགས་པོ་བླ་མ་རིན་པོ་ཆེའི་མཚན་སྔགས་

[195A]༄༅། །བཟླས་ནས་བྱེད་པ་ཡིན། ཞེས་བཀའ་སྩལ། ལྕགས་སྦྲུལ་སྨོན་ལམ་གཏོར་རྒྱག་ཚེས་ཉེར་ལྔ་འཁེལ་ཉིན་རྗེ་ཕ་བོང་ཁར་གསོལ་ཚིག་ཕུལ་ནས་ཉེར་ལྔའི་གོ་བཅད་པ་ཡིན་
ཞེས་སྩལ། དགེ་སྦྱོར་ཐམས་ཅད་བླ་རྣལ་ཁོག་ནས་བྱེད་པ་ནི། དབེན་ས་སྙན་བརྒྱུད་ཀྱི་ཕྱག་བཞེས་ཐུན་མོང་མིན་པ་ཡིན། སྐྱབས་འགྲོ་བསགས་ན། སྔོན་འགྲོའི་ཐད་དེར་རམ་ཞིང་
མཆོག་དམ་པར། མཎྜལ་བསགས་ན། བྱེ་བ་ཕྲག་བརྒྱའི་འགོར་རམ་དོན་ཆེན་པོ་གསོལ་འདེབས་ཐད། ཡིག་བརྒྱ་བསགས་ན། ཐོག་མེད་དུས་ནས་འགོར་གཙོ་བོ་རྡོ་རྗེ་འཆང་རྡོ་
རྗེ་སེམས་དཔར་བསྒྱུར། དེ་ལས་རང་འདྲ་བྱུང་བ་རང་གི་སྤྱི་བོར་བཀོད་ནས་བཟླས་དམིགས་བྱ། ཕྱག་ནི། ཕྱག་འཚལ་སྐབས་སམ། ཐོག་མེད་དུས་ནས་འགོར་ལྟུང་བཤགས་དང་
སྦྲགས་ནས་བསགས། སྔོན་འགྲོ་བསགས་སྐབས། ཐུན་སྔ་ཕྱིར་བླ་མཆོད་རེ་འདོན་མ་ཐུབ་ན། སྐབས་ཐོབ་དེ་རང་བསྐྱོར་བའམ། ཡང་ན། ཡན་ལག་བདུན་པ་བསྐྱོར་ན་འཐུས་
འཇིགས་བྱེད་སྔོན་འགྲོ་དང། བླ་མཆོད་དངོས་གཞིར་བྱེད་པ་ཞིག་དང། འཇིགས་བྱེད་དངོས་གཞི་དང། བླ་མཆོད་སྔོན་འགྲོ་བྱེད་པ་གཅིག་བཅས་གཉིས་ཡོད། དེ་ལྟར་འཇིགས་

[195B] བླ་མའི་རྣམ་རོལ། གར་མཁན་དཔའ་བོས་གར་སྟབས་བསྒྱུར་བས་སྲིད་པ་གསུམ་གྱི་གར་འདི་བྱས། །ཞེས་པ་ལྟར། བསྟེན་
པའི་ཕན་ཡོན་དང། མ་བསྟེན་པའི་ཉེས་དམིགས་བསམས་ནས། བཤེས་གཉེན་བསྟེན་པར་ཐག་བཅད། བསྟེན་ཚུལ་ལོག་པའི་ཉེས་དམིགས་བསམས་ནས་སྔར་བྱས་པ་རྣམས་འཐོལ་ལོ།།
ད་ནི་མི་བགྱིད་དོ། །རྨི་ལམ་དུ་ཡང་དེ་ལྟ་བུ་མི་འཕྲད་ཅིང་མ་མཐོང་བར་སྨོན། ཡོན་ཏན་མཐོང་བའི་དད་པ་དང། བཀའ་དྲིན་དྲན་པའི་གུས་པ་བྱེད་པ་གཉིས་ཀ་དགོས་པ་ནི། བུས་
ཨ་མ་བརྡུངས་པ་དེ། ཨ་མ་ཡིན་པ་ཤེས་ཀྱང། བཀའ་དྲིན་མ་དྲན་པ་ལྟར་བཀའ་དྲིན་དྲན་པ་གལ་ཆེ། རྗེས། དལ་འབྱོར་རྟེན་འདི། ཞེས་མ་གསུངས་པ་ནི། འབྱོར་པ་འགའ་ཞིག་
རྗེས་མཐུན་པ་ཡིན་པའི་དབང་གིས་མ་གསུངས། སྐྱེས་བུ་འབྲིང་ཐད། འཁོར་ལོ་ལ། འཛིན་པར་བྱེད་པའི་ལྟེ་བ་སོགས་གསུམ་ཡོད་པ་ལས། ལྟེ་བ་ལྟ་བུ་དེ་ཚུལ་ཁྲིམས་ཡིན། བླ་
མཆོད་ཁྲིད་ཡིག་་བ་་ནས་་བ་་བར་སྩལ།    ༈    སྒྲོལ་དཀར། རྡོར་སེམས་སོགས་

[196A]༄༅། །སུ་བསྒྱུར་ནས་བཟླས་པ་བྱས་ཏེ། དབང་དང། ཚེ་སྒྲུབ་པ་དང། སྡིག་སྒྲིབ་ཞི་བ་སོགས་གང་ཡང་རུང། གཞན་ལ་འགྲམ་ཆུ་ལྡང་མི་དགོས་པ། ་རྒྱལ་མཆོག་ལྔ་པ་
ཆེན་པོས། གུར་ཀུམ་ཚོས་ཀྱིས་ཙོས་པའི་ལ་བའི་ཞྭས། །རང་རིགས་བསྟན་པ་  ྾  བླ་མ་བཀའ་དྲིན་ཆེ་ལུགས། གལ་ཏེ་གུད་ན་གཉེན་ཡང་དགྲ། །གལ་ཏེ་འབྱོར་ན་དགྲ་ཡང་གཉེན། །
ཞེས་པ་ལྟར་མིན་གྱི། སངས་རྒྱས་ལས་ལྷག་ལུགས་ནི། སངས་རྒྱས་ཀྱི་ཞལ་གཟིགས་ད་ལྟ་མེད་པ། བླ་མས་ནི། མུ་གེས་འཆི་ལ་ཁད་པར་  ྾  མིའི་དཔུང་ཤུགས། སྟ་རེའི་ཡུ་བ་
སོ་རྣོན་པོ་བཅས་བསླབ་པ་གསུམ་ལ་སྦྱར། སྙིང་རྗེ་ཐོག་མཐའ་བར་གསུམ་དུ་གལ་ཆེ་བ་ལྟར། བཤེས་གཉེན་བསྟེན་པའང་ཐོག་མཐའ་བར་གསུམ་དུ་གལ་ཆེ་སྟེ། སང་ཉིན་སངས་
རྒྱས་མཁན་ལའང་བླ་མ་དགོས་ཚུལ། བྱམས་བསྟོད་དུ། འབྱོར་པས་དམན་པའི་སློང་མོ་བ་བཞིན་གྱུར། །ཞེས་པ་ལྟར། བཏང་སྙོམས་སྒྲུབ་ཚུལ་ཐད། ལམ་རིམ་སོགས་སུ་ཐོག་
མར་གཉེན་ལ་བསམ་པ་སོགས་རིམ་ཅན་དུ་དམིགས་ནས་སྦྱང་ཡང། མན་ངག་ལུགས་ལ། དགྲ་གཉེན་པར་གསུམ་དུས་གཅིག་ཏུ་དམིགས་ནས་བསྒོམ། ཡིད་དུ་མི་འོང་བ་སོགས་བློ་

[196B] ཆུས་བཀྲུ་བར་དྲི་མ་བསླང་པ་ལྟར། ཤར་དུ་བཅུག་ནས་དེའི་རྒྱུ་མཚན་ལ་དཔྱད་དེ། དེ་འདྲ་མིན། རང་འཁྲུལ། སྔར་འདས་པའི་དུས་སུ་ཕན་བཏགས། ད་ལྟའང་
ཚེ་སྟོད་སྨད་ལ་ངེས་པ་མེད། མ་འོངས་པ་ནའང་རང་སངས་མ་རྒྱས་བར་ཕན་འདོགས་པར་འགྱུར། རང་ཉིད་ནི་གནས་སྐབས་གནས་སྐབས་ཤིག་ལ་བལྟས་ནས། འདྲེ་དང། སེམས་
ཅན་དགུག་པ་ཅན་དང་འདྲ་བར་གྱུར་འདུག་ཅེས་ཞེ་སྡང་དགག་དེ་བཞིན་དུ་གཉེན་ལ་ཡིད་འོང་འཆར་དུ་བཅུག་ནས་རྒྱུ་མཚན་ལ་དཔྱད་ནས་འདོད་ཆགས་དགག་ཆགས་པ་འདི་ནི་
སྲིན་མོའི་བསླུ་བྲིད་དང་འདྲ། ཡང་བར་མ་ལ། ཡལ་བར་འདོར་བའི་བློ་སྐྱེ་རུ་བཅུག་པ་སོགས་རིགས་འགྲེ། ལྟོ། གོས། གཏམ་གསུམ་ཀ་སེམས་ཅན་གྱི་དྲིན་ཡིན། རང་རེས་
དལ་འབྱོར་ཐོབ་པ་སེམས་ཅན་གྱི་དྲིན་ཡིན། སྡོམ་པ་ཐོབ་པའང་སེམས་ཅན་གྱི་དྲིན་ཏེ་གཞན་གནོད་སྤོང། གཞི་འཁོར་བར་འཁྱམས་དུས་བདེ་བ་ཕྲ་མོའང་སེམས་ཅན་གྱི་དྲིན་ཡིན་
ལམ་གྱི་སྐབས་སྙིང་རྗེ་ཐོག་མཐའ་བར་གསུམ་དུ་གལ་ཆེ་བ་ལྟར། དེའི་དམིགས་ཡུལ་སེམས་ཅན་ཡང་ཐོག་མཐའ་བར་གསུམ་དུ་གལ་ཆེ། རྒྱལ་སྲས་ཀྱི་སྤྱོད་པ་རླབས་ཆེ་བའང། སེམས་

[197A]༄༅། །ཅན་ལ་བརྟེན་ནས་རླབས་ཆེ། ཉན་རང་ཟིལ་གྱིས་གནོན་པའང་སེམས་ཅན་ལ་བརྟེན་ནས་ཟིལ་གྱིས་གནོན། འབྲས་བུ་སངས་རྒྱས་ཀྱང། སེམས་ཅན་དྲིན་ཆེ་བ་ནི་
འཕྲིན་ལས་རྒྱུན་མི་ཆད་པ་ཡང་སེམས་ཅན་ལ་རག་ལུས། དྲིན་དྲན་ཁྱད་པར་བ་བསམ་ཚེ། མར་ཤེས་ཀྱི་དྲིན་དྲན་དེ་ཆུང་ཆུང་ཞིག་ཏུ་གྱུར། བདག་གཞན་མཉམ་བརྗེའི་བློ་སྦྱོང་
ཚུལ་ལ་གཙིགས་ཆེ་བར་མཛད་པའང་དྲིན་དྲན་བསམ་ཚུལ་འདི་འདྲ་ཡོད་པས་ཡིན། དུད་འགྲོ་དུག་སྦང་སོགས་ཀྱིས་དངོས་སུ་གནོད་ཀྱང་བརྒྱུད་ནས་ཕན་ཐོགས་ཏེ་བྱང་ཆུབ་ཀྱི་སེམས་
སྐྱེ་བའི་དམིགས་ཡུལ་དུ་གྱུར། དམིགས་ཡུལ་བྱས་ནས་སྐྱེ་བ་ཙམ་ལ་གཙིགས་ཆེ་བ་བྱ་ཅི་དགོས་སྙམ་ན། དེ་དགོས་ཏེ། ཞིང་དང་བ་སོགས་ལྟར་ཕ་རོལ་པོར་ཕན་སེམས་མེད་ཀྱང་
གཙིགས་ཆེ་བ་དགོས་པ་བཞིན་ནོ། །དྲིན་དྲན་དེ་ཇི་ཙམ་ཤུགས་ཆེ་བ་ཙམ་གྱིས་དྲིན་བཟོ་དང། བྱམས་སྙིང་རྗེ་ཤུགས་ཆེ། དེ་ཇི་ཙམ་ཤུགས་ཆེ་བ་ཙམ་གྱིས་  ྾    ྾  སངས་རྒྱས་ལ་མྱུར་བ་
དེ་ལ་བརྟེན་ནས་ཇོ་བོས་ཀྱང། བདག་གཞན་མཉམ་བརྗེའི་མན་ངག་གསན་ཡུལ་བླ་མ་གསེར་གླིང་པར་རྩ་བ་ཆེ་བར་མཛད། ཕུར་ལྕོག་གསུང་དུ། འཁོར་བའི་གནས་གང་ལ་བལྟས་

[197B] ཉན་རང་ལ་བལྟས་ཀྱང་ཁྱེད་སེམས་སྐྱེད་ཅིག་ཟེར་བ་ལྟ་བུ་ཡོད་ཅེས་གསུངས་པ་ལྟར་རོ། །བདག་གཞན་མཉམ་བརྗེའི་བློ་སྦྱོང་འདི། བྱང་
སེམས་སྙིང་སྟོབས་དམན་པ་ལ་གསང་བར་གསུངས། ་བདེ་བ་འདོད་ལ་སྡུག་བསྔལ་མི་འདོད་མཉམ། ་སྤྲང་པོ་བཅུ་ལྟར་སྡུག་བསྔལ་བར་མཉམ། ་ནད་པ་བཅུ་ལྟར་བདེ་
བ་འདོད་པ་མཉམ། ་ཁོ་རང་གིས་མ་བྱུང་བས་ལན་སྙམ་ན། དེ་ལྟར་ཡལ་བར་འདོར་མི་རུང། རང་གི་མ་བྱས་པ་སོགས་དྲིན་གྱིས་བསྐྱངས་ཏེ་ཕན་བཏགས་ཡོད། ་དེས་གནོད་
ཀྱང་སྐྱེལ་སྙམ་ན། གནོད་སྐྱེལ་བ་ལས་ཕན་བཏགས་པ་མང་ཏེ། དངོས་ཤུགས་བརྒྱུད་གསུམ་ཅི་རིགས་པར་ཕན་པ་བསྒྲུབ་པ་ཡིན། ཕན་གནོད་གཉིས་ལ་ནམ་མཁའ་དང་བུ་ག་ཙམ་ཡོད་
་བརྩོན་པ་གཅིག་གིས་གཅིག་ལ་ཆགས་སྡང་བྱེད་རིན་མེད་པ་ལྟར། སྡུག་བསྔལ་བ་འདྲ་འདྲ། འཆི་ངེས་ཡིན་པ་འདྲ་འདྲ། དེར་མ་ཟད་སེམས་ཅན་འདི་ཚོ་ལ་རྟེན་ནས་རང་གིས་
སངས་རྒྱས་བསྒྲུབ་དགོས་པས་གཞན་ཞེས་འཇོག་རྒྱུ་མེད། ་དགྲ་གཉེན་སངས་རྒྱས་ཀྱིས་མ་གཟིགས། ་རང་གཞན་ཕན་ཚུན་ལྟོས་བརྟགས་ཙམ་ཡིན་པ། ་མི་གཅིག་ལ་དགྲ་

[198A]༄༅། །གཉེན་གཉིས་ཀྱིས་བལྟས་པ་ལྟར་བལྟ་ལུགས་དང་མཐོང་ལུགས་ཞིག་གི་ཁྱད་པར། རང་གཅེས་འཛིན་སྐྱོན། བསོད་ནམས་མིན་པའི་ལས་སྲོག་གཅོད། ཟས་དང་སྨན་གྱི་
ནུས་པ་ཆུང་བ་དང། བྱེད་པ་རྒྱུ་མཐུན་སོགས་འབྲས་བུ་བཞི་བྱུང་བ། དེ་བཞིན་བསོད་ནམས་ཀྱི་ལས་ལ་བརྟེན་ནས་འཁོར་བར་འཁོར་བ་ནི། འདོད་སྲེད་ཞགས་པས་འཁོར་བའི་
བཙོན་རྭར་བཅིང། །ཞེས་པ་ལྟར། ཁ་ཏོན་དང། དགེ་འདུན་ལ་བསྙེན་བཀུར་སོགས་ཀྱང་ཆོས་བརྒྱད་དང། གཏམ་འདོད་སོགས་ཚེ་འདི་པར་བཏང་བ་དེ་རང་གཅེས་འཛིན་གྱིས་བྱས་
ཚོང་པ་དགྲ་ཇག་དང་འཕྲད་པ། ཞིང་པ་ལོ་ཉེས་བྱུང་བ། གཡོད་ཆགས་སྒོ། བཙོན་ཁང། རབ་བྱུང་སྡོམ་པ་དང་བྲལ་བ་སོགས། རྗེ་ཐུའུ་བཀྭན་པས། མི་བྱེད་དགུ་བྱེད་བྱས་པའི་
སྐྱེ་བོ་ལ། །མི་ཡོང་དགུ་ཡོང་བྱུང་བ་འདི་མཐོང་ནས། །མི་ཐོས་དགུ་ཐོས་ཆོས་ཀྱི་རྡོ་རྗེ་ཡིས། །མི་སྨྲ་དགུ་སྨྲ་འདི་ཡང་དོན་ཡོད་ཤོག། ཅེས་པ་ལྟར་དང། ཁྲིད་ཡིག་འདིར། གཏོང་
བ་སྔོན་དུ་གསུངས་ཀྱང། ལག་ལེན་ལ། ལེན་པ་སྔོན་དུ་བྱེད། དཔེར་་ཨ། མེས་ཚིག་པ་ལ་ཟས་ཞིམ་པོ་སྦྱིན་ཀྱང་མི་ལེགས་པ། དེས་ན་རྗེ་བཙུན་བླ་མ་  ྾  ངན་སོང་གསུམ་སོགས་

[198B] ཚིགས་བཅད་ཚར་གསུམ་བཏོན་སྐོར་དམིགས་རིམ་ནི། ་འོད་ཟེར་གྱི་རྣམ་པས་སྡུག་བསྔལ་བླངས། ལུས་བཏང། ་ཐོག་སེར་གྱི་རྣམ་པས་སྡུག་
བསྔལ་གྱི་རྒྱུ་བླངས། ལོངས་སྤྱོད་བཏང། གཅན་གཟན་གྱི་རྣམ་པས་ཤེས་སྒྲིབ་བླངས། དགེ་རྩ་བཏང། དཔེར་ན་གསུམ་པའི་ཚེ། སེམས་ཅན་རྣམས་ཀྱི་ཤེས་སྒྲིབ་མཐའ་དག་
འོད་ཟེར་ནག་པོའི་རྣམ་པས་ཚུར་བྱུང་བ་རང་གི་སྙིང་ཁར་གཅན་གཟན་སྟག་སེང་དོམ་དྲེད་ལ་སོགས་འཇིགས་སུ་རུང་བས་གཅེས་འཛིན་གྱི་ཤ་ཁྲག་རྣམས་ཆོམ་ཆོམ་ཟོས་ནས་རྨེག་མེད་དུ་
གྱུར་པར་བསམས་པ་སྟེ། འདི་སྔ་མ་གཉིས་ལ་རིགས་འགྲེ། འདི་དབྱངས་རྟ་བྱ་དགོས་པའང་བསམ་བློ་བཏང་ཆེད་ཡིན། བྱམས་པ་དང་ལྷག་བསམ་སྤེལ་བས་གཏོང་བ་དང། སྙིང་
རྗེ་དང་ལྷག་བསམ་སྤེལ་བས་ལེན་པ་སྟེ། དེ་གཉིས་ཀ་ལྷག་བསམ་གྱི་ཉམས་ལེན་དུ་སྦྱར། སྣོད་བཅུད་སྡིག་པའི་  ྾  མན་ཆད་སྐྱར་བཤད་དང་ཁྲིད་དམིགས་མེད་ཀྱང་འཐུས། ལམ་
རིམ་ཉམས་ཁྲིད་སྐབས་ཀྱང། འདི་མན་ཆད་ཁྲིད་དམིགས་དང་སྐྱར་བཤད་མི་མཛད་པ་ཕྱག་ལེན་ལ་ཡོད། ལམ་རིམ་སྐབས་སྤྱོད་པ་སྤྱི་བསླབ་མན་ཆད་ལ་སྐྱར་བཤད་མི་གནང་

[199A]༄༅། །བླ་མཆོད་ཁྲིད་ཟིན་་བ་་ནས་་བ་་བར་སྩལ།    ༈    བཀའ་དྲིན་གསུམ་ལྡན་རྩ་བའི་བླ་མ་  ྾  ཞེས་པ་དང་
ཉམས་ཐག་འགྲོ་བ་འདི་ཀུན་  ྾  ཞེས་པའི་ཐད་འདིར་བློ་བཏང་ན་ཡིད་འགྱུར་བའི་བློ་ཞིག་སྐྱེ་རྒྱུ་ཡོད། དཔྱད་པ་དང། མྱོང་བ་འདོན་ནས་ལག་རྗེས་བཞག་པ་སྟེ་ཐག་བཅད་པ་སོགས་
རང་ལ་དགོས་པའི་ཅ་དངོས་ཉོ་སྒྲུབ་ཐག་བཅད་པ་སོགས་དང་སྦྱར་ནས་སྩལ། སོན་ཡོད་ཀྱང་ཞིང་མེད་པ་དང། ཞིང་ཡོད་ཀྱང་སོན་མེད་ན་མི་འགྲིག་པ་ལྟར། སངས་རྒྱས་དང་
སེམས་ཅན་རང་ཉིད་སངས་རྒྱས་པ་ལ་དགོས་ཚུལ། སེམས་ཅན་རྣམས་དང་རྒྱལ་བ་རྣམས། །སངས་རྒྱས་ཆོས་སྒྲུབ་འདྲ་བ་ལ། །ཞེས་སོགས། བདག་གཞན་བརྗེ་ནུས་པའི་ཐད་
གོམས་ན་དགྲ་ལའང་ཡིད་དུ་འོང་བའི་རྣམ་པ་སྐྱེ་བར་འགྱུར། དགེ་བའི་བཤེས་གཉེན་ལའང་གཏོང་ལེན་བྱ་རྒྱུ་ཡོད། ཚུར་ལེན་རྒྱུ་ནི། ཐུན་མོང་སྣང་ཚོད་བསྙུན་མནར་སོགས་དུཿ་ཁའི་
རྒྱུ་འབྲས་རྣམས་སྟེ། སྟོན་པའང་སྐུ་སྟོད་བསྙུན་པ་སོགས་དང། རྗེ་བླ་མའང་བསྙུང་ནས་སྟོད་ལུང་ཆུ་ཚན་དུ་ཕེབས་པ་སོགས་ཡོད། དེ་ནས་རྡོ་རྗེ་འཛིན་པའི་དེད་དཔོན་གྱི། །

[199B] ཐུན་མོང་པའི་ལམ་སྔོན་དུ་བཏང་དགོས་པའི་དོན་ཡིན། བླ་མཆོད་ཁྲིད་ཟིན་་བ་་ནས་་རྫོགས་ཀྱི་བར་སྩལ་ལོ།། །།


﻿༄༅། །བླ་མཆོད་བདེ་སྟོང་དབྱེར་མེད་མ་དང་འབྲེལ་བའི་མཁའ་འགྲོ་བརྟན་བཞུགས་འབུལ་ཚུལ་གྱི་ཟིན་བྲིས་བཞུགས་སོ། །

[001A] །བླ་མཆོད་བདེ་སྟོང་དབྱེར་མེད་མ་དང་འབྲེལ་བའི་མཁའ་འགྲོའི་བསུ་བཟློག་གི་བརྟན་བཞུགས་འབུལ་ཚུལ་གྱི་ཕྱག་ལེན་ལ། ཚོགས་ཐུན་དང་པོར་
ལྟུང་བཤགས། སྐྱབས་འགྲོ། །དགའ་ལྷ། ཡོན་ཏན་གཞིར་གྱུར་མ་དང་འབྲེལ་བའི་བླ་མཆོད་ཆོ་ག་ལྟར། སྤྱན་འདྲེན། ཁྲུས་གསོལ། མཎྜལ་བཅས་རྒྱས་
པ༑ ཡིད་འོང་ལང་ཚོའི་འགོར་ཚོགས་འཁོར་གཏོང། ཚོགས་ལྷག་མ་དགོས། ཡིད་འོང་ལང་ཚོ་ ནས་  རྡོ་རྗེའི་སྐུ་ལ་བར་ཆོ་ག་ལྟར་གཏོང། ཚོགས་ཐུན་
གཉིས་པར། སྔོན་ཚུད་དབུ་ཐོད་བླ་བྲིད་ནས་ཕྱོགས་མདོག་དར་ཐག་འགྲེམས། མཆོད་རོལ་དང་བཅས་བླ་མ་སྤྱན་འདྲེན་གྱི། སྐྱབས་སེམས་ལན་གསུམ་རེ་

[002A] །གནས་བཅུ་མཚུངས་མེད་མའི་བར་འདོན། བླ་མ་རྣམས་ལ་ཞེས་བརྟན་བཞུགས་ཆོ་ག་ལྟར་བྱེད་སྐབས། ཤར་རྡོ་རྗེ་མའི་མཚམས་བརྟན་
བཞུགས་འབུལ་མིའི་བླ་མས་སྐུ་ཕྱག་གསུམ་མཛད་དེ་སྐུ་བཞེངས་ཀྱིས་ཤར་གྱི་དར་ཐག་དབྱིངས་སུ་བསྡུས་སོགས་ཚིག་མཚམས་དང་བསྟུན་དར་ཐག་ལྔ་པོ་རིམ་བཞིན་
བརྟན་བཞུགས་སློབ་དཔོན་ནས་བསྡུས་ཏེ་བཞུགས་གདན་འོག་ཏུ་འཇུག་མཆོད་གཡོག་ནས་ཚོགས་མཚམས་ལ་ཚོགས་འཁོར་ཕྱོགས་སོ་སོར་བསྐྱལ། གདོད་
ནས་དག་པ་རྡོ་རྗེའི་ཁྲི་སྐབས་སྟན་དཀར་རྡོ་རྗེ་ཕུལ། གདན་དྲི་མ་མེད་པ་ཞེས་སྐབས་རས་དཀར་ཁ་གང་སྟེང་འཁོར་ལོ་རྩིབས་བརྒྱད་མུ་ཁྱུད་ཅན་ཕྱོགས་བཞིར་

[002B] ཚོགས་ལྷག་མ་དགོས་པ་ཕྱོགས་གཏོར་གྱིས་ཆོ་ག་གསུང། རྡོ་རྗེའི་སྐུ་ལ་ལན་གསུམ་སོགས་ཆོ་ག་འཕྲོས་སྐྱོང་སྤྱི་འགྲོ་ལྟར་མཛད་སྲོལ་ཡོད་
 ཅེས་པ་འདི་ནི་ཕུར་ལྕོག་ཡོངས་འཛིན་རྡོ་རྗེ་འཆང་གི་ཕྱག་ལེན་འཁྲུལ་མེད་ཆོས་ཀྱི་རྡོ་རྗེས་ཟིན་བྲིས་སུ་བཀོད་པའོ།། །།།


﻿   ༈    གཤམ་གསལ་ཡི་གེ་ངང་དེར་གསལ་རྟེན་ལེ་ཚན་བཅས་འབྱོར་པ་ལྟར་འདོད་དོན་འགྲུབ་ཕྱིར་བླ་མ་དཀོན་མཆོག་ལ་གསོལ་འདེབས་
གང་དྲག་ཞུ། བློ་སྦྱོང་རྩ་བར་སྣོད་བཅུད་སྡིག་པས་གང་བའི་ཚེ། ཞེས་པར་བླ་མཆོད་དུ། སྣོད་བཅུད་སྡིག་པའི་འབྲས་བུས་ཡོངས་གང་སྟེ། ཞེས་ཅུང་ཟད་གསལ་དུ་སོང་བ་ལྟར། ཕྱི་སྣོད་ཀྱི་འཇིག་རྟེན་སྡིག་པ་མི་
དགེ་བ་བཅུའི་བདག་པོའི་འབྲས་བུས་གང་བ་དང། ནགྣ་བཅུད་ཀྱི་སེམས་ཅན་རྣམས་སྡིག་པ་མི་དགེ་བ་བཅུའི་རྒྱུ་མཐུན་གྱི་འབྲས་བུས་ཡོངས་སུ་གང་སྟེ། མི་འདོད་པའི་སྡུག་བསྔལ་ཆར་ཆེན་པོ་ལྟར་བབས་པ་དེ་བྱང་ཆུབ་
གྱི་ལམ་དུ་བསྒྱུར་བར་གསུངས་ཏེ། དེ་ལ་མི་དགེ་བ་བཅུའི་བདག་འབྲས་ནི། སྲོག་གཅོད་ཀྱིས་བཟའ་ལྟུང་དང་སྨན་གྱི་ནུས་པ་ཉམས། མ་བྱིན་ལེན་གྱིས་ལོ་འབྲས་ཉུང་དུར་འགྱུར་ཞིང་སྨིན་མི་ནུས། ལོག་གཡེམ་
གྱིས་འདམ་རྫབ་དང་ལྗན་ལྗིན་མང་བ་དང་ཡང་བ། རྫུན་གྱིས་ལས་ཀྱི་མཐའ་རྒྱས་བར་མི་འགྱུར། ཕྲ་མས་ས་ཕྱོགས་མི་སྙོམས་ཤིང་བགྲོད་དཀའ། ཚིག་རྩུབ་ཀྱིས་སྡོང་དུ་མ་དང་ཚེར་མ་དང་རྡོ་གསེག་
སོགས་མང། ངག་བཀྱལ་གྱིས་ལྗོན་ཤིང་ལ་འབྲས་བུ་དུས་སུ་མི་ཆགས། བརྣབ་སེམས་ཀྱིས་ཕུན་སུམ་ཚོགས་པ་ཐམས་ཅད་རིམ་གྱིས་འགྲིབ། གནོད་སེམས་ཀྱིས་འགོ་ནད་དང་འཁྲུག་པ་དང་དགྲ་གདོན་

[144B] ལོག་ལྟས་འབྱུང་ཁུངས་མཆོག་ནུབ་པ་དང་བཟང་ངན་གོ་ལྡོག་པར་འགྱུར་བ་དང། རྒྱུ་མཐུན་གྱི་འབྲས་བུའི་བྱེ་བྲག་མྱོང་བ་རྒྱུ་མཐུན་གྱི་འབྲས་བུ་ནི། སྲོག་གཅོད་ཀྱིས་ཚེ་ཐུང་བ། མ་བྱིན་ལེན་
གྱིས་ལོངས་སྤྱོད་དབུལ་བ། ལོག་གཡེམ་གྱིས་ཆུང་མ་བསྲུང་མི་བཏུབ་པ། རྫུན་གྱིས་མི་ཁ་སྔང་བ། ཕྲ་མས་མཛའ་བ་ཤེས་ཉུང་བ། ཚིག་རྩུབ་ཀྱིས་མི་སྙན་པ་མང་དུ་ཐོས་པ། ངག་བཀྱལ་གྱིས་ཚིག་མི་བཙན་
པ༑ བརྣབ་སེམས་ཀྱིས་ཆགས་པ་ཤས་ཆེ་བ། གནོད་སེམས་ཀྱིས་ཞེ་སྡང་ཤས་ཆེ་བ། ལོག་ལྟས་རྨོངས་པ་ཤས་ཆེ་བ་རྣམས་འབྱུང་བར་གསུངས་ཤིང། བྱེད་པ་རྒྱུ་མཐུན་གྱི་འབྲས་བུ་མི་དགེ་བ་གང་
བྱས་པ་དེ་སྐྱེ་བ་ཐམས་ཅད་དུ་བྱེད་འདོད་པ་དང། རྣམ་སྨིན་གྱི་འབྲས་བུ་མི་དགེ་བཅུ་ཆེན་པོས་དམྱལ་བ། འབྲིང་གིས་ཡི་དྭགས། ཆུང་དུས་དུང་འགྲོར་སྐྱེ་བར་གསུངས། སྟོབས་བཞིའི་བཤགས་པ་
བྱས་ན་རྟེན་གྱི་སྟོབས་ཀྱིས་བདག་འབྲས་དང། གཉེན་པོ་ཀུན་སྤྱོད་ཀྱི་སྟོབས་ཀྱིས་རྣམ་སྨིན་གྱི་འབྲས་བུ་དང། སུན་འབྱིན་པའི་སྟོབས་ཀྱིས་མྱོང་བ་རྒྱུ་མཐུན་གྱི་འབྲས་བུ་དང། སླར་ལྡོག་པའི་སྟོབས་ཀྱིས་བྱེད་
པ་རྒྱུ་མཐུན་གྱི་འབྲས་བུ་འདག་པར་གསུངས་སོ།།



﻿
[001A]༄༅། །མཁན་ཆེན་ཆོས་ཀྱི་རྒྱལ་པོའི་གསུང་འབུམ་ལས་བླ་མ་མཆོད་པའི་འཁྲིད་དངོས་གྲུབ་ཀྱི་ཆར་འབེབས་ཞེས་བྱ་བ་བཞུགས་སོ།། །།

[001A][DD: *, ,PAn CHEN BLO BZANG CHOS RKYAN RJE, ,]། །ན་མོ་གུ་རུ་མཉྫུ་གྷོ་ཥཱ་ཡ། བླ་མ་མཆོད་པའི་འཁྲིད་དངོས་གྲུབ་ཀྱི་ཆར་འབེབས་ཞེས་བྱ་བ། བཀའ་
དྲིན་མཉམ་མེད་བླ་མ་རྣམས་ཀྱི་ཞབས་ལ་གུས་པས་ཕྱག་འཚལ་ལོ། །བརྩེ་བ་ཆེན་པོས་རྗེས་སུ་བཟུང་དུ་གསོལ། ཁྱབ་བདག་
དཔལ་ལྡན་རྡོ་རྗེ་འཆང་དབང་དང། །དབྱེར་མེད་སྐུ་བཞིའི་བདག་ཉིད་སྙིགས་དུས་འདིར། །དགེ་བའི་བཤེས་གཉེན་ལྔ་རིག་པཎ་
ཆེན་གྱི། །ཚུལ་བཟུང་བཀའ་དྲིན་མཉམ་མེད་དེ་ལ་འདུད། །རབ་བརྗིད་གསེར་རིའི་དབུས་ན་ལྷུན་པོ་བཞིན། །བསྟན་འཛིན་ཀུན་གྱི་[DD: *, ,SNGAGS 'CHANG DKON MCHOG RGYAL MTSAN RJE,,]

[002A][*, ,BLO BZANG BSTAN PA'I RGYAL MTSAN RJE,,]། །དབུས་ན་ལྷང་ངེ་བ། །རི་དྭགས་ཁྲོད་ན་སེང་གེ་དཀར་མོ་བཞིན། །མཁས་མང་དབུས་ན་མཐོ་བའི་དབེན་ས་པ། །
ཁྱོད་ཀྱི་མཚན་ཙམ་རྣ་བའི་བུ་ག་རུ། །ལྷུང་ཙམ་ཉིད་ཀྱིས་མངོན་མཐོ་ངེས་ལེགས་ཀྱི། །ཡིད་བཞིན་ནོར་བུ་ལག་ཏུ་སྟེར་མཛད་པ། །
བཀའ་དྲིན་མཉམ་མེད་རྗེ་བཙུན་དབེན་ས་པ། །ཁྱོད་ཞལ་མཐོང་ཞིང་ཁྱོད་གསུང་ཐོས་པ་དང། །ཁྱོད་ནི་ཡིད་ལ་དྲན་པས་འདི་ཕྱི་ཡི། །དོན་
རྣམས་འབད་མེད་མྱུར་དུ་འགྲུབ་པས་ན། །ཁྱོད་ནི་སངས་རྒྱས་ཀུན་ལས་ལྷག་པར་གོ་དེ་ཕྱིར་ཁྱོད་གསུང་སྙིང་པོ་གཅིག་འདུས་པ། །མདོ་[*, ,GSUM LDAN RDO RJE 'DZIN PA'I GTZO, ,]

[002B]བླ་མ་མཆོད་ཅིང་གསོལ་བའི་རྣལ་འབྱོར་གྱི། །རྣམ་བཤད་དངོས་གྲུབ་ཆར་འབེབས་བདག་གིས་བསྐྲུན། །དེ་ཡང་སྡུད་པ་ཚིགས་སུ་བཅད་པར། ནད་པའི་ཚོགས་
རྣམས་གསོ་ཕྱིར་སྨན་པ་བསྟེན་པ་ལྟར། །གཡེལ་བ་མེད་པར་དགེ་བའི་བཤེས་གཉེན་བསྟེན་པར་བྱ། །ཞེས་བྱ་བ་ལ་སོགས་པ་མདོ་རྒྱུད་དུ་མ་ནས་གསུངས་ཤིང། ཁྱད་པར་དུ་སྙིགས་མ་ལྔ་བདོ་བའི་སེམ་
ཅན་རྣམས་འབད་མེད་དུ་འདྲེན་པའི་ཐབས་མཆོག་ཏུ་ཚིག་ཉུང་དོན་ཟབ་ཅིང། རྒྱུན་གྱི་རྣལ་འབྱོར་དུ་བྱ་སླ་བར། རྗེ་བཙུན་ཆེན་པོ་ཡོངས་རྫོགས་བསྟན་པའི་མངའ་བདག་དོན་གྱི་སླད་དུ་མཚན་ནས་སྨོས་ཏེ། བདག་
གི་མཁན་པོ་རིན་པོ་ཆེ་པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་དཔལ་བཟང་པོའི་ཞལ་སྔ་ནས་ཀྱིས་མཛད་པའི་བླ་མ་མཆོད་པའི་ཆོ་ག་ཞེས་རླུང་ལྟར་གྲགས་པ་དེའི་ཚིག་དོན་ཅུང་ཟད་
བཤད་པར་བྱའོ། །དེ་ལ་མཚན་དོན་དང། མཆོད་བརྗོད་ལ་སོགས་པའི་རྒྱས་བཤད་རྣམས་བཏང་སྙོམས་སུ་བཞག་ནས། སྙིང་པོའི་བསྒོམ་དོན་ཁོ་ན་བཤད་པར་བྱའོ། །དེ་ལ་
གསུམ། སྔོན་འགྲོ། དངོས་གཞི། མཇུག་དོན་གསུམ། དང་པོ་ལ། སྣོད་བཅུད་བྱིན་གྱིས་བརླབས་པ། སྐྱབས་འགྲོ། སེམས་བསྐྱེད། མཆོད་པ་བྱིན་གྱིས་བརླབས་པའོ། །དང་པོ་

[003A]༄༅། །ནི། ཡིད་དང་མཐུན་པའི་གནས་སུ་དཀོན་མཆོག་གསུམ་གྱི་རྟེན་བཀྲམས་པའི་མདུན་དུ། འོ་མ། ཤུ་དག་དཀར་པོ། ནས། ཏིལ། འབྲས་ཡོས། ཀུ་ཤ་སོགས་རྣམས་ཀྱི་ཕྱེ་མ་བཏབ་
པའི་ཆུ་བཞི། ཉེར་སྤྱོད་ལྔ། རོལ་མོ། འདོད་ཡོན་ལྔའི་དོད་དུ། མེ་ལོང། བི་ཝང། དྲིའི་དུང་ཆོས། རོ་སྣ་ཚོགས་པའི་ཞལ་ཟས། ན་བཟའ། སྨན་སྣ་ཚོགས་པའི་རིགས། རྒྱལ་སྲིད་སྣ་བདུན། བཀྲ་
ཤིས་རྟགས་རྫས་སོགས་རི་མོར་བྲིས་པ་སོགས་དང། གསེར་དངུལ་སོགས་རིན་པོ་ཆེ་འམ། ཐ་ན་རྡོ་ཡམ་དང་ཤིང་སོགས་ཀྱི་མཎྜལ། ཇ་ཕུད་སོགས་གང་འབྱོར། བདུད་རྩིའི་རིལ་བུ་བཏབ་པའི་
ནང་མཆོད་སོགས་མཆོད་པ་རང་རང་གི་འཁོས་དང་བསྟུན་པར་བཤམས་ནས། རང་ཉིད་གདན་བདེ་པ་ལ་འདུག་སྟེ། དགེ་སེམས་ཁྱད་པར་ཅན་གྱི་ངང་ནས། རང་གསང་འདུས་སོགས་ཡི་དམ་
ལྷའི་རྣལ་འབྱོར་དང་ལྡན་པའི་སྐུ་ལས་འཕྲོས་པའི་འོད་ཟེར་གྱིས་སྣོད་བཅུད་ཐམས་ཅད་ཀྱི་སྐྱོན་སྦྱངས་ནས། སྣོད་ཐམས་ཅད་གཞལ་ཡས་ཁང་དང་བཅུད་ཐམས་ཅད་ལྷ་དང་ལྷ་མོའི་རང་
བཞིན་དུ་གྱུར་པར་བསམས་ཤིང། ངག་འདོན་བདེ་བར་རྗེ་མཁས་གྲུབ་སངས་རྒྱས་ཡེ་ཤེས་ཀྱིས་གསུངས་པ་ལྟར། བདེ་ཆེན་ངང་ནས་རང་ཉིད་བླ་མ་ལྷ། །གང་དེར་གསལ་བའི་

[003B] །ཕྱོགས་བཅུར་འཕྲོས་པས་སྣོད་བཅུད་བྱིན་བརླབས་པས། །དག་པ་རབ་འབྱམས་འབའ་ཞིག་ཡོན་ཏན་གྱི། །བཀོད་པའི་ཁྱད་པར་ཕུན་སུམ་ཚོགས་པར་
གྱུར༑ ༑ཞེས་པའི་ཚིག་འདོན་ཅིང་བསམ་པར་བྱའོ། །གཉིས་པ་ནི། སྤྱིར་སྐྱབས་འགྲོ་ལ། སྐྱབས་ཡུལ་དང་དེའི་ཡོན་ཏན་དབྱེ་བ་སྐྱབས་སུ་འགྲོ་ཚུལ་ཕན་ཡོན་སོགས་མང་དུ་གསུངས་
ནའང། དེ་ནི་རྗེ་བླ་མའི་ལམ་རིམ་དང་མཁས་གྲུབ་མང་པོས་མཛད་པའི་སྐྱབས་འགྲོའི་རྣམ་གཞག་སོགས་སུ་བལྟ་བར་བྱ་ཞིང། འདིར་ནི་ལག་ཏུ་བླང་བའི་རིམ་པ་གོ་སླ་བར་བརྗོད་པ་ནི་
དེ་ཡང་རང་གི་མདུན་གྱི་ནམ་མཁར་འོག་ནས་འབྱུང་བའི་ཚོགས་ཞིང་ལྟར་དམིགས་པས་གསལ་བཏབ་ལ། རང་གི་མཐའ་བསྐོར་དུ་སེམས་ཅན་ཐམས་ཅད་ཡོད་པ་རྣམས་ཀྱང་རང་དང་
མཉམ་དུ་སྐྱབས་སུ་འགྲོ་བར་བསམས་ལ། མཁས་གྲུབ་དམ་པ་སངས་རྒྱས་ཡེ་ཤེས་ཀྱིས་གསུངས་པ་ལྟར། །རབ་དཀར་དགེ་སེམས་ཆེན་པོའི་ངང་ཉིད་ནས། །བདག་དང་མཁའ་
མཉམ་མ་རྒན་སེམས་ཅན་རྣམས། །དེང་ནས་ཇི་སྲིད་བྱང་ཆུབ་སྙིང་པོའི་བར། །བླ་མ་དཀོན་མཆོག་གསུམ་ལ་སྐྱབས་སུ་འགྲོ། །ན་མོ་གུ་རུ་བྷྱན་མོ་བུདྡྷ་ཡ། ན་མོ་དྷརྨྨ་ཡ་

[004A]༄༅། །ན་མསངྒ་ཡ། ཞེས་བརྒྱ་སྟོང་ངམ། ཉེར་གཅིག་བདུན་ཐ་ན་གསུམ་ལས་མི་ཉུང་བར་བརྗོད་པར་བྱའོ། །དེའི་ཚེ་སྐྱབས་ཡུལ་རྣམས་ཀྱི་སྐུ་ལས་འོད་ཟེར་དཔག་ཏུ་མེད་པ་བྱུང་ནས་
རང་དང་སེམས་ཅན་ཐམས་ཅད་ལ་ཕོག་པས་སྡིག་སྒྲིབ་ནད་གདོན་ཐམས་ཅད་བྱང་ཞིང་དག་ནས་ཐམས་ཅད་རྡོ་རྗེ་འཆང་དུ་གྱུར་པར་བསམ་མོ། །གསུམ་པ་ནི། མངོན་རྟོགས་རྒྱན་ལས། སེམས་
བསྐྱེད་པ་ནི་གཞན་དོན་ཕྱིར། །ཡང་དག་རྫོགས་པའི་བྱང་ཆུབ་འདོད། །ཅེས་གསུངས་པ་ལྟར། སེམས་བསྐྱེད་ནི་ཐེག་པ་ཆེན་པོའི་ལམ་གྱི་སྲོད་ཤིང་ལྟ་བུ་ཡིན་ཏེ། རྗེ་བླ་མས་ཀྱང། སེམས་བསྐྱེད་
ཐེག་མཆོག་ལམ་གྱི་གཞུང་ཤིང་སྟེ། །ཞེས་སོགས་གསུངས་པའི་ཕྱིར། དེ་ལ་དབྱེ་བ་རྣམ་གྲངས་སོགས་མང་དུ་གསུངས་པ་ནི་ལམ་རིམ་དང་བསླབ་སྤྱོད་སོགས་སུ་བལྟ་ཞིང། མདོར་ན་སེམས་ཅན་
ཐམས་ཅད་མར་ཤེས་པ་སོགས་རྒྱུ་འབྲས་མན་ངག་བདུན་ལ་ལེགས་པར་སྦྱངས་ནས། སེམས་ཅན་ཐམས་ཅད་ཀྱི་དོན་དུ་ཅེས་པའི་ཚིག་ཙམ་མ་ཡིན་པར་བསམ་པ་ཐག་པ་ནས་
བསྐྱེད་པ་གཅིག་དགོས་སོ། །དེ་ཡང་སྐབས་འདིར་སེམས་བསྐྱེད་ནི་ཐེག་པ་ཆེན་པོའི་ཆོས་ཐམས་ཅད་ཀྱི་རྩ་བ་ཡིན་པས་འདི་རྒྱུད་ལ་སྐྱེ་ན་སངས་རྒྱས་ཀྱི་ཆོས་ཐམས་ཅད་རང་རྒྱུད་ལ་སྐྱེ་སླ་ཞིང་

[004B] སྤྱོད་འཇུག་ལས། བྱང་ཆུབ་སེམས་ནི་སྐྱེ་ན་སྐད་ཅིག་གིས། །འཁོར་པའི་བཙོན་རང་བསྡམས་པའི་ཉམ་ཐག་རྣམས། །བདེ་གཤེགས་རྣམས་ཀྱི་སྲས་
ཞེས་བརྗོད་བྱ་ཞིང། །འཇིག་རྟེན་ལྷ་མིང་བཅས་པའི་ཕྱག་བྱང་འགྱུར། །ཞེས་བྱ་བ་ལ་སོགས་པ་མང་དུ་གསུངས་པས་ན། འདི་ལ་འབད་པ་ཆེན་པོས་གང་སྐྱེ་ཐུབ་རང་བྱེད་པ་གལ་ཆེའོ། །བསྡུ་ན་
སེམས་ཅན་ཀུན་གྱི་དོན་གྱི་ཕྱིར། །བདག་ནི་བླ་མ་ལྷར་གྱུར་ནས། །སེམས་ཅན་ཐམས་ཅད་བླ་མ་ལྷའི། །གོ་འཕང་མཆོག་ལ་བཀོད་པར་བྱ། །ཞེས་ལན་གསུམ་གྱིས་སྤྱིའི་སེམས་བསྐྱེད་དང་
མ་སེམས་ཅན་ཐམས་ཅད་ཀྱི་དོན་དུ་བདག་གིས་ཚེ་འདི་ཉིད་ལ་མྱུར་བ་མྱུར་བར་གདོད་མའི་སངས་རྒྱས་བླ་མ་ལྷའི་གོ་འཕང་མངོན་དུ་བྱས་ནས། མ་སེམས་ཅན་ཐམས་ཅད་སྡུག་བསྔལ་ལས་བསྒྲལ་བདེ་ཆེན་
སངས་རྒྱས་ཀྱི་ས་ལ་བཀོད་པར་བྱ། དེའི་ཕྱིར་དུ་ལམ་ཟབ་མོ་བླ་མ་ལྷའི་རྣལ་འབྱོར་ཉམས་སུ་བླང་བར་བྱའོ། །ཞེས་པས་སྒོས་ཀྱི་སེམས་བསྐྱེད་བྱ་ཞིང། རྒྱས་པར་ཐེག་ཆེན་གྱི་
གཞུང་རྣམས་སུ་བལྟ་བར་བྱའོ། །བཞི་པ་ནི། གོང་དུ་བཤད་པ་ལྟར་བཤམས་པ་འམ། ཡེ་མ་འབྱོར་ན་ཡིད་ཀྱིས་སྤྲུལ་ཀྱང་རུང་སྟེ། གསང་བ་འདུས་པ་སོགས་ནས་བྱུང་བ་ལྟར། ནང་མཆོད་

[005A]༄༅། །དང། མཆོད་པ་བྱིན་གྱིས་བརླབས་པ་རྒྱས་པའམ། མདོར་བསྡུ་ན། གཞུང་རང་ལས་བྱུང་བ་ལྟར། ཨོཾ་ཨཱཧཱུཾ་ལན་གསུམ་བརྗོད་པས། ངོ་བོ་ཡེ་ཤེས་ལ་རྣམ་པ་ནང་མཆོད་དང་མཆོད་
རྫས་སོ་སོའི་རྣམ་པ་བྱེད་ལས་དབང་པོ་དྲུག་གི་སྤྱོད་ཡུལ་དུ་བདེ་སྟོང་གི་ཡེ་ཤེས་ཁྱད་པར་ཅན་བསྐྱེད་པས་ས་དང་བར་སྣང་ནམ་མཁའི་ཁྱོན་ཐམས་ཅད་ཡོངས་སུ་ཁྱབ་པའི་ཕྱི་ནང་གསང་བའི་མཆོད་
སྦྲིན་དམ་རྫས་སྤྱན་གཟིགས་བསམ་གྱིས་མི་ཁྱབ་པས་གང་བར་གྱུར་པར་བསམ་ཞིང་བརྗོད་པར་བྱའོ། །རྒྱུད་སྡེ་ཀུན་གྱི་དོན་གྱི་སྙིང་པོའི་མཆོག་རྒྱུད་མཆོག་བླ་མེད་ནས་གསུངས་མཐར་ཐུག་
ལམ༑ ༑རྒྱུད་ལྡན་རྡོ་རྗེ་འཛིན་པའི་ཞལ་ཤེས་འདི། །རྒྱུད་འཛིན་རྗེས་འཇུག་རྣམས་ཀྱི་དོན་དུ་བྲི། །ཞེས་པ་ནི་བར་སྐབས་ཀྱི་ཚིགས་སུ་བཅད་པའོ། །གཉིས་པ་དངོས་གཞི་ལ་བདུན། ཚོགས་
ཞིང་གསལ་བཏབ་པ། ཡེ་ཤེས་པ་སྤྱན་འདྲེན་པ། ཡན་ལག་བདུན་པ་འབུལ་བ། གསོལ་བ་བཏབ་པ། ཏིང་ངེ་འཛིན་གྱི་དབང་བཞི་བླང་བ། སླར་ཡང་ཐེག་ཆེན་བློ་སྦྱོང་དང་བསྙུན་པའི་
དོན་སྨོན་པའི་སྒོ་ནས་གསོལ་བ། བླ་མ་རང་ལ་བསྟིམ་པའོ། །དང་པོ་ནི། བདེ་སྟོང་དབྱེར་མེད་ཅེས་པ་ནས། དེ་དག་སྒོ་གསུམ་རྡོ་རྗེ་གསུམ་མཚན་ཞེས་པའི་བར་གསུངས། དེའི་བསྒོམ་

[005B] རང་ཡི་དམ་ལྷར་གསལ་བའི་མདུན་གྱི་ནམ་མཁར་ཕྱི་ནང་གསང་བའི་མཆོད་པའི་སྤྲིན་སྣ་ཚོགས་པས་གང་བའི་དབུས་སུ་དགོས་འདོད་འབྱུང་བའི་དཔག་བསམ་གྱི་སྡོང་པོ་ཡལ་
ག་ལོ་མ་མེ་ཏོག་འབྲས་བུ་སྣ་ཚོགས་པས་རྒྱས་པའི་འདབ་མ་བསམ་གྱིས་མི་ཁྱབ་པའི་འདབ་མ་འོག་མ་ལས་གོང་མ་ཇེ་མཐོར་སོང་བའི་རྩེ་མོར་སེང་གེ་བརྒྱད་ཀྱིས་བཏེག་པའི་
རིན་པོ་ཆེའི་ཁྲི་མཐོ་ཞིང་ཡངས་པ། དེའི་སྟེང་དུ་འཁོར་བའི་སྐྱོན་གྱིས་མགོས་པའི་བརྡར་པདྨ་འདབ་མ་བཞི་པ་ལྟེ་བ་གེ་སར་དང་བཅས་པའི་སྟེང་དུ་ཐབས་ཤེས་མཚོན་པའི་ཉི་
ཟླའི་སྟེང་དུ་གཞུང་རང་ལ་རང་གི་བཀའ་དྲིན་གསུམ་ལྡན་གྱི་རྩ་བའི་བླ་མ་ཡིན་པ་ལ་རྣམ་པ་དགེ་སློང་རྡོ་རྗེ་འཛིན་བ་ཞེས་གསུངས་ཀྱང་བདག་གི་དཔལ་ལྡན་བླ་མ་ཁྱབ་བདག་དཀོན་མཆོག་
རྒྱལ་མཚན་གྱི་མན་ངག་ཏུ་ངོ་བོ་ཡང་རྩ་བའི་བླ་མ་དང་དབྱེར་མེད་པ་པཎ་ཆེན་ཐམས་ཅད་མཁྱེན་པ་ཡིན་པ་ལ་རྣམ་པ་ཡང་པཎ་ཆེན་ཐམས་ཅད་མཁྱེན་པ་ཉིད་དུ་བསྒོམ་གསུངས་པས་
རྗེ་བཙུན་བློ་བཟང་ཆོས་ཀྱི་རྒྱལ་མཚན་ཞལ་གཅིག་ཕྱག་གཉིས་འཛུམ་དཀར་འཕྲོ། ཞེས་པ་འདོན་པ་བསྒྱུར་པ་མན་ངག་ཡིན་ནོ། །དེ་ཡང་སྐུ་མདོག་དཀར་ལ་དམར་བའི་མདངས་
[006A]༄༅། །ཆགས་པ་སོགས་ཆོ་ག་བཞིན་བསྐྱེད། དེ་ཡང་གཞུང་རང་ལ་ཡང་ན་རྡོ་རྗེ་འཆང་དུ་བསྐྱེད་གསུངས་ཀྱང། མན་ངག་ཏུ་ཐུགས་ཀར་རྡོ་རྗེ་འཆང་ཡབ་ཡུམ་བསྐྱད་གསུངས་
པ་བཞིན་ཐུགས་ཀར་ཁྱབ་བདག་རྡོ་རྗེ་འཆང་དབང་ཞལ་གཅིག་ཕྱག་གཉིས་སྐུ་མདོག་སྔོ། །ཞེས་འདོན་པ་བསྒྱུར་པར་མཛད་དོ། །དེ་ནས་རྒྱས་པར་ན་བླ་མའི་སྤྱི་བོར་རྣམ་སྣང་སོགས་འདུས་པ་ལྟར་
གྱི་ལྷ་རྣམས་བཀོད་པར་གསུངས་ལ། འདིར་ནི་གཟུགས་དང། ཚོར་བ། འདུ་ཤེས། འདུ་བྱེད། རྣམ་ཤེས་ཀྱི་ཕུང་པོ་སྟེ་ཕུང་པོ་ལྔ་རྣམ་པར་དག་པ་རྣམ་སྣང། རིན་འབྱུང། འོད་དཔག་མེད། དོན་
ཡོད་གྲུབ་པ། མི་བསྐྱོད་པ་སྟེ་བདེ་བར་གཤེགས་པ་རིགས་ལྔ། ས་ཆུ་མེ་རླུང་གི་ཁམས་བཞི་རྣམ་པར་དག་པ། སྤྱན་མ། མཱ་མ་ཀི། གོས་དཀར་མོ། སྒྲོལ་མ་སྟེ་ཡུམ་བཞི། མིག་གི་སྐྱེ་མཆེད་
རྣ་བ། སྣ། ལྕེ། ལུས། ཡིད་ཀྱི་སྐྱེ་མཆེད་དང། རྩ་རྒྱུས་ཚིགས་རྣམས། ས་སྙིང་སོགས་བྱང་ཆུབ་སེམས་དཔའ། བ་སྦུའི་བུ་ག་ཉི་ཁྲི་ཆིག་སྟོང་ནི་དགྲ་བཅོམ་པ་ཉི་ཁྲི་ཆིག་སྟོང། ལག་སོགས་ཡན་
ལག་རྣམས་གཤིན་རྗེའི་གཤེད་སོགས་ཁྲོ་བོའི་དབང་པོ་རྣམས་དང། གཞན་རྣམས་གོ་སླ་ཞིང། གསང་བ་པ་ནི་གནོད་སྦྱིན་ནོ། །འདི་ནི་རིམ་ལྔ་ལས། རྡོ་རྗེ་སློབ་དཔོན་ལུས་འདི་ལ། །རྒྱལ་བའི་

[006B] །ཞེས་པའི་དོན་ནོ། །མཐའ་སྐོར་དུ་མཛོད་སྤུ་ནས། མགྲིན་པའི་བར་གྱི་ཐད་དུ་རྩ་རྒྱུད་ཀྱི་བླ་མ་དང། དེ་ནས་ཐུགས་ཀའི་བར་གྱི་ཐད་དུ་རྒྱུད་སྡེ་ཆེན་པོ་བཞི་དང་འབྲེལ་
བའི་ཡི་དམ་དཀྱིལ་འཁོར་གྱི་ལྷ་ཚོགས་རྣམས་དང། དེ་ནས་ལྟེ་བའི་བར་གྱི་ཐད་དུ་དཔའ་བོ་མཁའ་འགྲོ། དེ་ནས་གསང་གནས་ཀྱི་བར་གྱི་ཐད་དུ་ཕྱག་དྲུག་མགོན་པོ་སོགས་ཆོས་སྐྱོང་
བསྲུང་མ། བསམ་གྱིས་མི་ཁྱབ་པས་བསྐོར་བར་གསལ་བཏབ། དེ་ཐམས་ཅད་ཀྱང་སྣང་ལ་རང་བཞིན་མེད་པ་འཇའ་ཚོན་བཞིན་དུ་བསྒོམ་པར་བྱའོ། །དེ་ཐམས་ཅད་ཀྱི་སྤྱི་བོར་སྐུ་
རྡོ་རྗེའི་ངོ་བོ་ཨོཾ་དཀར་པོ། མགྲིན་པར་གསུང་རྡོ་རྗེའི་ངོ་བོ་ཨཱདྨར་པོ། ཐུགས་ཀར་ཐུགས་རྡོ་རྗེའི་ངོ་བོ་ཧཱུཾ་སྔོན་པོ་དང། གཞུང་དུ་མ་གསུངས་ཀྱང་མན་ངག་ཏུ་ལྟེ་བར་ཡོན་ཏན་རྡོ་རྗེའི་
ངོ་བོ་སྭ་སེར་པོ། གསང་གནས་སུ་འཕྲིན་ལས་རྡོ་རྗེའི་ངོ་བོ་ཧཱ་ལྗང་ཁུས་མཚན་པར་བསྒོམ་དགོས་སོ། །གཉིས་པ་ནི། ཚོགས་ཞིང་རྣམས་དང་ཁྱད་པར་བླ་མའི་ཐུགས་ཀའི་ཧཱུཾ་ལས་འོད་
ཟེར་ལྕགས་ཀྱུའི་རྣམ་པ་ཅན་དཔག་ཏུ་མེད་པ་སྤྲོས་པས་རང་བཞིན་གྱི་གནས་ནས་ཡེ་ཤེས་པ་རྣམས་སྤྱན་འདྲེན་པ་ཡིན་ལ། རང་བཞིན་གྱི་གནས་ནི། འོག་མིན་དང་བདེ་བ་ཅན་ལྟ་བུ་གནས་

[007A]༄༅། །བྱེ་བྲག་པ་མ་ཡིན་ཏེ། བདེ་སྟོང་དབྱེར་མེད་པའི་ཆོས་སྐུ་ཡིན་ལ། དེ་ཡང་ནམ་མཁའ་གར་ཁྱབ་ཏུ་སྟོང་པ་ཉིད་ཀྱིས་ཁྱབ།
མེད་པའི་ཡེ་ཤེས་ཀྱིས་ཁྱབ་པས་ན། དེ་ལྟ་བུའི་ཡེ་ཤེས་དེ་དང་སྟོང་པ་ཉིད་དབྱེར་མེད་པའི་ཆོས་སྐུའི་ངང་ནས་དབྱར་ཀྱི་ནམ་མཁའ་དྭངས་པ་ལ་སྤྲིན་སྐྱ་ཐོར་གྱི་འབྱུང་པ་ལྟར་བསྒོམས་པ་དང་འདྲ་བའི་
ཡེ་ཤེས་པ་རྣམས་སྤྱན་འདྲེན་པ་ཡིན་ཞེས་བདག་གི་བླ་མ་རྡོ་རྗེ་འཛིན་པས་གསུངས་སོ། །དེ་ཡང་ཕུན་ཚོགས་བདེ་ལེགས་འབྱུང་གནས་དུས་གསུམ་གྱི། །ཞེས་སོགས་ཀྱི་ཚིགས་བཅད་
མ་རྫོགས་པར་མདུན་གྱི་ནམ་མཁར་བཞུགས་ནས། རཏྣ་གུ་རུ་སརྦ་བུདྡྷ་བོ་དཧི་སཏ་ས་པ་རི་ཝཱ་ར་ཨེ་ཧྱེ་ཧི་བཛྲ་ས་མ་ཛཛཞེས་བརྗོད་པ་དང། ཚུར་དགྱེས་བཞིན་དུ་བྱོན་ནས་ཛཧཱུཾ་བཾ་ཧོཿ་
དབྱེར་མེད་བརྟན་པར་གྱུར་ཞེས་བརྗོད་པ་དང། དམ་ཚིག་པ་དང་གཉིས་སུ་མེད་པར་གྱུར་པར་བསམ་མོ། །གསུམ་པ་ལ་བདུན། ཕྱག་འཚལ་བ། མཆོད་པ་འབུལ་བ། བཤགས་པ་བྱ་བ་
རྗེས་སུ་ཡི་རང་བ། བསྐུལ་བ། བརྟན་པར་བཞུགས་པར་གསོལ་བ། དགེ་བ་བསྔོ་བའོ། །དང་པོ་ནི། གང་གི་ཐུགས་རྗེས་བདེ་བ་ཆེན་པོའི་དབྱིངས། །སོགས་གསུངས་དེ་ལ་ཤོ་ལོ་ཀ་

[007B] ལྷར་བཅས་སྟོན་པ་སོགས་ཤོ་ལོ་ཀ་གཅིག་གིས་བརྒྱུད་པའི་བླ་མ་དང། དུས་གསུམ་ཕྱོགས་བཅུར་སོགས་ཤོ་ལོ་ཀས་ཕྱག་འོས་
ཐམས་ཅད་ལ་ཕྱག་འཚལ་བ་ཡིན། དེ་དག་ལ་ཡང་རང་ལུས་དཔག་ཏུ་མེད་པར་སྤྲུལ་ནས་ཡན་ལག་ལྔས་ཕྱག་འཚལ་བ་ནི་ལུས་ཀྱི་ཕྱག་དང། ལུས་རེ་རེ་ལ་མགོ་དཔག་ཏུ་མེད་པ་མགོ་རེ་རེ་
ལ་ལྕེ་དཔག་ཏུ་མེད་པར་སྤྲུལ་ནས་ཚོགས་ཞིང་རྣམས་ཀྱི་ཡོན་ཏན་ལྕེ་རེ་རེས་བརྗོད་ཅིང་དབྱངས་ཉན་པས་ཚིགས་སུ་བཅད་པ་རྣམས་བརྗོད་པ་ནི་དག་གི་ཕྱག་དང། བླ་མ་ལྷ་ཚོགས་རྣམས་ཀྱི་
ཡོན་ཏན་དྲན་པའི་སྒོ་ནས་དད་གུས་དཔག་ཏུ་མེད་པ་བྱེད་པ་ནི་ཡིད་ཀྱི་ཕྱག་ཡིན་པར་གསུངས་སོ། །གཉིས་པ་མཆོད་པའི་ཡན་ལག་ལ། ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་བཞི་ལས་
དང་པོ་ནི། སྐྱབས་མགོན་རྗེ་བཙུན་བླ་མ་འཁོར་བཅས་ལ། །ཞེས་སོགས་གསུངས། དོན་ནི། འབུལ་ལོ་གང་ལ་ན། སྐྱབས་མགོན་རྗེ་བཙུན་བླ་མ་འཁོར་དང་བཅས་པ་ལའོ། །གང་འབུལ་ན་
སྣ་ཚོགས་མཆོད་པའི་སྤྲིན་རྒྱ་མཚོ་ལྟ་བུ་འབུལ་ལོ། །ཞེས་མདོར་བསྟན་པ། འབུལ་བའི་གོ་རིམ་ནི། བཀོད་ལེགས་སོགས་ཀྱིས་ཆུ་བཞི་དང། མཛེས་པའི་མེ་ཏོག་ཅེས་པ་ནས་འདོད་

[008A]༄༅། །ཡོན་ལྷ་མོས་ཕྱོགས་ཀུན་ཁྱབ། །ཞེས་པའི་བར་ཉེར་སྤྱོད། རོལ་མོ་འདོད་ཡོན་ལྔ་འབུལ་བར་བསྟན་ཡུལ་ནི་མཆོད་ཡོན་མདུན་དུ། ཞབས་བསིལ་ཞབས་ལ། ཞལ་
བསིལ་ཞལ། བསང་གཏོར་སྐུ། མེ་ཏོག་དབུ། བདུག་སྤོས་ཤངས། མར་མེ་སྤྱན། དྲི་ཆབ་ཐུགས། ཞལ་ཟས་ཞལ། རོལ་མོ་སྙན། གཟུགས་སྤྱན། རེག་བྱ་སྐུ་ལ། གཞན་གསུམ་ཉེར་
སྤྱོད་བཞིན་འབུལ་ལོ། །ཚུལ་ཇི་ལྟ་བུར་ཕུལ་ན། རང་གི་ཐུགས་ཀའི་ས་བོན་ལས་སྤྲོས་པའི་འོད་ཟེར་གྱི་སྣ་ལ་མཆོད་པའི་ལྷ་མོ་མཆོད་རྫས་དེ་དག་བཟུང་བ་དཔག་ཏུ་མེད་པ་བྱུང་ནས་ཚོགས་
ཞིང་རྣམས་ཀྱི་གནས་དེ་དང་དེར་ཕུལ་བས་ཟག་པ་མེད་པའི་བདེ་བས་ཚིམ་པར་བསམ་མོ། །ཕྱི་ནང་འདོད་ཡོན་ལྷ་མོ་ཞེས་པའི་ནང་ནི་ནང་མཆོད་ཀྱི་ནང་མིན་ཅིང། འདོད་ཡོན་ལྔའི་མཆོད་པའི་ནང་
གསེས་ཀྱི་ཕྱི་ནང་གཉིས་སུ་དབྱེ་བའི་ནང་ཡིན་ཏེ། དཔེར་ན་གསང་བ་འདུས་པའི་དཀྱིལ་འཁོར་མཆོད་པའི་སྐབས་སུ་ཉེར་སྤྱོད་དང་འདོད་ཡོན་གྱི་ཕྱི་ནང་གཉིས་སུ་དབྱེ་བ་བཞིན་ནོ། །དེ་ནས་
མཎྜལ་ནི། གོང་དུ་བསྟན་པ་ལྟར་གྱི་མཎྜལ་ལ། བ་བྱུང་ལྔ་དང། དྲི་བཟང་བྱུགས། དྲི་བཟང་གིས་སྦགས་པའི་མེ་ཏོག་གཙང་མའི་ཚོམ་བུ་སོ་བདུན་ནམ། བདུན་སོགས་རྒྱས་བསྡུས་

[008B] བྱེ་བ་ཕྲག་བརྒྱའི་གླིང་བཞི་ལྷུན་པོར་བཅས། །ཞེས་སོགས་ཀྱི་ཚིགས་བཅད་རྣམས་བརྗོད་ཅིང་འབུལ། དེ་ཡང། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་
ཆུང་དུར་མ་སོང་བར་མཎྜལ་གྱི་སྟེང་དུ་ཡོད་པར་མོས་ནས། གཞན་ཡང། རྒྱལ་སྲིད་རིན་ཆེན་བདུན། ཉེ་བའི་རིན་ཆེན་བདུན། བཀྲ་ཤིས་ཀྱི་རྟགས་རྫས་བརྒྱད། གདུགས་དང་རྒྱལ་མཚན་
བ་དན་བཻ་ཌཱུརྱ་སོགས་ནོར་བུའི་རིགས་ཟ་འོག་སོགས་དར་ཟབ་ཀྱི་རིགས། མདོར་ན། བླ་ན་ཡོད་མེད་ཀྱི་མཆོད་རྫས་མ་ཚང་བ་མེད་པར་བློས་བླངས་ནས་འབུལ་ལོ། །མཎྜལ་འབུལ་བའི་
ཕན་ཡོན་ནི། མཁས་གྲུབ་དམ་པ་སངས་རྒྱས་ཡེ་ཤེས་ཀྱིས་གང་དུ་འཚང་རྒྱ་བའི་ལོངས་སྤྲུལ་གྱི་ཞིང་ཁྱད་པར་ཅན་འགྲུབ་པར་འགྱུར་བར་གསུངས། རྗེ་དེ་ཉིད་ནི་ལམ་རྒྱུད་ལ་སྐྱེ་བའི་རྒྱུ་
དང་ཞིང་སྤྱོང་དུའང་འགྲོ་གསུངས་པས་ཤིན་ཏུ་ཕན་ཡོན་ཆེ་བར་གདའོ། །དེ་ནས། དངོས་བཤམས་ཡིད་སྤྲུལ་ཡིད་བཞིན་རྒྱ་མཚོའི་དོགས། །ཞེས་སོགས་ནི། སྲིད་པ་དང་ཞི་བས་བསྡུས་པའི་རྣམ་
དཀར་གྱི་ཡོན་ཏན་རྣམས་དང། བསླབ་པ་གསུམ་རིམ་པ་གཉིས་སོགས་འཇིག་རྟེན་དང་འཇིག་རྟེན་ལས་འདས་པའི་ཡོན་ཏན་ཐམས་ཅད་དགའ་བའི་ཚལ་དང་དཔག་བསམ་གྱི་ཤིང་དུ་མོས་ནས་

[009A]༄༅། །འབུལ་བ་ཡིན་ནོ། །གཞན་ཡང་ཁ་དོག་དྲི་རོ་ནུས་པ་ཕུན་སུམ་ཚོགས་པའི་རྒྱ་ཇའི་གཏུང་བ་རྣམས་ཀྱང་ཕུལ་ལོ། །འོག་ནས་བྱུང་བའི་བཟང་པོའི་སྨན་ཕུལ་རྒྱུ་དེ་ཕྱིའི་
མཆོད་པའི་ཁོངས་སུ་གཏོགས་ཤིང་འཚམས་འདིར་འཐད་ཀྱང་གཞུང་རང་གི་དགོངས་དོན་ལྟར་འོག་ཏུ་འཆད་དོ། །གཉིས་པ་ནི། ལྕགས་ཀྱུ་ལྔ་དང་སོགས་ཀྱི་དོན་ནི། དངོས་གྲུབ་ཐམས་ཅད་འགུགས་པར་
བྱེད་པའི་ལྕགས་ཀྱུ་ལྔ་སྟེ་ཤ་ལྔ་དང། དངོས་གྲུབ་ཐམས་ཅད་གསལ་བར་བྱེད་པའི་སྒྲོན་མེ་བདུད་རྩི་ལྔ་སྟེ། བླ་མེད་ནས་བཤད་པ་བཞིན་སྦྱངས་རྟོགས་སྦར་གསུམ་བྱས་པའི་བདུད་རྩིའི་ནང་མཆོད་ཀྱང་
འབུལ་ལོ། །འབུལ་ཚུལ་ནི། འདུས་པའི་སྒྲུབ་ཐབས་རྣལ་འབྱོར་དག་པའི་རིམ་པ་ལས་བཤད་པ་ལྟར། བདག་ཉིད་ཀྱི་ལག་པ་གཡོན་པའི་མཐེ་བོང་ཀྵུཾ་ལས་ཞེས་སོགས་བྱུང་བ་ལྟར་ཡིན་
དེ་ལས་བདུད་རྩི་ཐོད་བ་བླངས་ཏེ་མཆོད་པའི་ལྷ་མོ་རྣམས་ཀྱིས་འབུལ་བར་བསམ་མོ། །གསུམ་པ་ནི། ཡིད་འོང་ལང་ཚོའི་དཔལ་འཛིན་སོགས་ཀྱི་ཤོ་ལོ་ཀ་ཡིན་ལ། ཕྱག་རྒྱ་གཟུགས་
མཛེས་ཤིང་ཡིད་འཕྲོག་པ། འཁྱུད་པ་དང་འོ་བྱེད་པ་ལ་སོགས་པ་འདོད་པའི་སྒྱུ་རྩལ་ལ་མཁས་པ་ཡིན་ལ། དེ་ལ་སྔགས་སྐྱེས་ནི་བསྐྱེད་རིམ་པའི་སྐབས་དང། ཞིང་སྐྱེས་ནི་དབེན་པ་གསུམ་གྱི་

[009B] ལྷན་སྐྱེས་ནི་སྒྱུ་ལུས་ཡན་གྱི་ཕོ་ཉ་མོ་ལ་བྱའོ། །འབུལ་ཚུལ་ནི། དེ་ལྟ་བུའི་ཕྱག་རྒྱ་སྤྲུལ་ནས་བླ་མའི་ཐུགས་ཀའི་རྡོ་རྗེ་འཆང་གི་ཡུམ་ལ་ཐིམ་པས་དེ་དང་སྙོམས་པར་ཞུགས་པས་
ལྷན་སྐྱེས་ཀྱི་བདེ་བ་ཆེན་པོ་སྐྱེས་ནས་ཐུགས་ཟག་མེད་ཀྱི་བདེ་བས་ཚིམ་པར་བསམ་མོ། །བཞི་པ་ནི། སྒྲིབ་བྲལ་ལྷན་སྐྱེས་བདེ་བའི་ཡེ་ཤེས་ཆེ། །ཞེས་པས་གསང་བའི་མཆོད་པ་དངོས་
སུ་བསྟན་ནས། ཆོས་ཀུན་རང་བཞིན་སྤྲོས་དང་བྲལ་བའི་དབྱིངས། །ཞེས་སོགས་སྦྲེལ་པའི་དེ་ཁོ་ན་ཉིད་ཀྱི་མཆོད་པ་ཡང་དངོས་སུ་བསྟན་པ་ཡིན། ཞེས་བདག་གི་དཔལ་ལྡན་བླ་མས་
གསུངས་སོ། །དེ་ནས་ཕྱི་མཆོད་ཀྱི་ཡན་ལག་སྨན་འབུལ་བ་ནི། ཉོན་མོངས་བཞི་བརྒྱ་རྩ་བཞི་སོགས་གསུངས། དེ་ནི་མ་རིག་པའི་རྩ་བ་ཅན་གྱི་ཉོན་མོངས་པ་འདོད་ཆགས་ཞེ་སྡང་གཏི་མུག་
གསུམ་གྱི་འབྲས་བུར་གྱུར་པའི་རླུང་མཁྲིས་པད་ཀན་གསུམ་ལས་གྱེས་པའི་ནད་དེ། གསོ་བ་རིག་པའི་རྩ་རྒྱུད་ལས། དེ་ལ་འདོད་ཆགས་ཞེ་སྡང་གཏི་མུག་གསུམ། །རླུང་མཁྲིས་བད་ཀན་
རིམ་པས་བསྐྱེད་པའི་རྒྱུ། །ཞེས་དང། བཤད་རྒྱུད་ལས། ནད་རྣམས་ཀུན་གྱི་རྒྱུ་ནི་གཅིག་པུ་སྟེ། །བདག་མེད་དོན་མ་རྟོགས་པའི་མ་རིག་ཅེས། །དཔེར་ན་བྱ་ནི་མཁའ་ལ་ལྡིང་གྱུར་ཀྱང། །

[010A]༄༅། །རང་གི་གྲིབ་མ་དེ་དང་མི་འབྲལ་ཞིང། །འགྲོ་ཀུན་བདེ་བར་གནས་ཤིང་སྤྱོད་ན་ཡང། །མ་རིག་ལྡན་པས་ནད་དང་འབྲལ་མི་སྲིད། །ཁྱད་པར་རྒྱུ་ནི་མ་རིག་ལས་བྱུང་བའི།།
འདོད་ཆགས་ཞེ་སྡང་གཏི་མུག་དུག་གསུམ་ལས། །འབྲས་བུ་རླུང་མཁྲིས་བད་ཀན་ཉེས་པ་བསྐྱེད། །ཅེས་གསུངས་པ་ལྟར་རོ། །བཞི་བརྒྱ་རྩ་བཞི་ནི། ནད་ལ། ཉེས་པ། གཙོ་བོ། རིགས་
གནས་བཞི་ལ་བརྒྱ་རྩ་གཅིག་རེ། དེ་རེ་རེ་ལ། གཞན་དབང། ཀུན་བཏགས། ཡོངས་གྲུབ། ལྟར་སྣང་བཞི་བཞིར་དབྱེ་བ་ཡིན་ཏེ། རྒྱུད་ལས། དེ་ལྟར་ཉེས་པ་གཙོ་བོ་རིགས་གནས་བཞིའི།།
དབྱེ་བ་བཞི་བརྒྱ་རྩ་བཞིའི་ནད་ཡོད་དེ། །ཞེས་དང། གཅིག་ལའང་བཞི་སྦྱར་བཞི་བརྒྱ་རྩ་བཞིར་གྱུར། །ཞེས་གསུངས་པ་ལས། འདིར་ནི་ཡོངས་གྲུབ་བཞི་བརྒྱ་རྩ་བཞི་ལ་དགོངས་པའོ། །དེ་ལྟ་
བུའི་ནད་རྣམས་སེལ་བར་བྱེད་པའི་སྨན་ཨ་རུ་ར་རྣམ་རྒྱལ། ཛ་ཏི། སུཀྨེལ། ཀ་ཀོ་ལ། ལི་ཤི། ཅུ་གང། གུར་གུམ་སོགས་བཟང་པོའི་སྨན་རྣམས་ཀྱང་འབུལ་ལོ། །ཕན་ཡོན་ནི། ཚེ་རབས་
ཀུན་ཏུ་ནད་མེད་པ་དང། །ནད་ཀྱི་བསྐལ་པར་མི་སྐྱེ་གསུངས། །དེ་ནས། ཁྱོད་མཉེས་དགྱེས་ཕྱིར་བདག་བྲན་འབུལ་ལགས་ན། །སོགས་རང་གི་ལུས་ལོངས་སྤྱོད་དུས་གསུམ་གྱི་དགེ་བ་

[010B] སྐབས་འདིར་ཐུན་མོང་དང་ཐུན་མོང་མ་ཡིན་པའི་སྡོམ་པ་བཟུང་ན་ཕུན་སུམ་ཚོགས་པའི་ཡན་ལག་ཏུ་གྱུར་ཏེ། དེ་ནི། དཀོན་མཆོག་གསུམ་ལ་
བདག་སྐྱབས་མཆི། །སོགས་ལན་གསུམ་དང། སངས་རྒྱས་བྱང་ཆུབ་སེམས་དཔའ་ཀུན། །བདག་ལ་དགོངས་པར་མཛད་དུ་གསོལ། །ཞེས་པ་ནས། སེམས་ཅན་མྱ་ངན་འདས་ལ་འགོད།།
ཅེས་པའི་བར་ལན་གསུམ་བརྗོད་པ་སྒྲུབ་པའི་མཆོད་པར་གྱུར་བར་གསུངས། སྐུ་བཞིའི་བདག་ཉིད་བླ་མ་དཀོན་མཆོག་ལ། །རྣམ་བཞིའི་མཆོད་པ་འབུལ་བའི་དགེ་བ་རྣམས། །སྐྱེ་
གནས་བཞི་ལྡན་འགྲོ་བ་མ་ལུས་པ། །རྒྱུད་སྡེ་བཞི་ཡི་ལམ་གྱིས་འདྲེན་ཕྱིར་བསྔོ། །བར་སྐབས་ཀྱི་ཚིགས་བཅད་དོ། །གསུམ་པ་བཤགས་པའི་ཡན་ལག་ནི། མཚམས་འདིར་ལྟུང་
བཤགས། བླ་མ་རྡོར་འཛིན་མ། སྡོམ་པ་གསུམ་སོ་སོའི་ཕྱིར་བཅོས་རྣམས་བྱ་བར་གསུངས་ཤིང། བསྡུ་ན། ཐོག་མེད་དུས་ནས་མི་དགེའི་སྡིག་པའི་ལས། །ཞེས་སོགས་གསུངས་
དེ་ཡང་སྡིག་ལྟུང་གང་ཡིན་ནའང་སྟོབས་བཞིས་བཤགས་ན་མི་དག་མི་རུང་སྟེ། ཆོས་བཞི་པའི་མདོ་ལས། སྟོབས་བཞི་དང་ལྡན་པས་བཤགས་ན། བྱས་ཤིང་བསགས་པའི་ལས་
[011A]༄༅། །ཐམས་ཅད་འདག་པར་འགྱུར་རོ། །ཞེས་གསུངས་པའི་ཕྱིར། དེ་ལ་སྟོབས་བཞི་ཚང་ཚུལ་ནི། ཐུགས་རྗེ་ཆེན་པོ་དང་ལྡན་པའི་བླ་མ་ཚོགས་ཞིང་རྣམས་ཀྱི་སྤྱན་སྔར་ཞེས་རྟེན་
གྱི་སྟོབས་དང། ཐོག་མེད་དུས་ནས་བསགས་པའི་མི་དགེ་བ་བཅས་པ་དང་རང་བཞིན་གྱི་ཁ་ན་མ་ཐོ་བའི་སྡིག་པའི་ལས་རྣམས་འགྱོད་པའི་སེམས་ཀྱིས་ཞེས་རྣམ་པར་སུན་འབྱིན་པའི་
སྟོབས་དང། བཤགས་པ་དངོས་ནི། གཉེན་པོ་ཀུན་དུ་སྤྱོད་པའི་སྟོབས་དང། སླན་ཆད་མི་བགྱིད་པར་སྡོམ་པ་ནི། སྡིག་པ་ལས་སླར་ལོག་པའི་སྟོབས་བསྟན་ནོ། །དེའི་ཚེ་དམིགས་པ་ནི། ཚོགས་ཞིང་རྣམས་
ཀྱི་སྐུའི་ཆ་ལས་བདུད་རྩི་དཀར་པོ་འོད་ཟེར་དང་བཅས་པའི་རྒྱུན་བབས། རང་གི་སྤྱི་བོ་ནས་ཞུགས་ལུས་ཐམས་ཅད་གང། སྡིག་སྒྲིབ་བག་ཆགས་དང་བཅས་པ་ཐམས་ཅད་བ་སྤུའི་བུ་ག་དང་འོག་སྒོ་གཉིས་
ནས་ནག་བུན་གྱི་ཐོན་ནས་ཕྱིར་ཡལ་སོང་བར་བསམ་མོ། །སྡིག་པ་དག་པའི་རྟགས་ནི། བསྐུལ་བྱེད་ཀྱི་གཟུངས་ལས། རྨི་ལམ་ན་ཟས་ངན་སྐྱུགས་པ་དང། ཞོ་དང་འོ་མ་འཐུང་བ་དང། སྐྱུགས་པ་དང་
ཉི་མ་དང་ཟླ་བ་མཐོང་བ་དང། ནམ་མཁའ་ལ་འགྲོ་བ་དང། མེ་འབར་བ་དང། མ་ཧེ་དང་མི་ནག་པོ་ཐུབ་པ་དང། དགེ་སློང་དང་དགེ་འདུན་མཐོང་བ་དང། འོ་མ་འབྱུང་བའི་ཤིང་དང། གླང་པོ་ཆེ་དང་

[011B] རི་དང། སེངྒེའི་ཁྲི་དང། ཁང་བཟང་གི་སྟེང་དུ་འཛེག་པ་དང། ཆོས་ཉན་པར་རྨིས་ན། སྡིག་པ་བྱང་བར་ཤེས་པར་བྱའོ། །ཞེས་གསུངས་པའི་རྟགས་འབྱུང་འབྱུང་གི་བར་
འབད་པས་བཤགས་པར་བྱའོ། །བཞི་པ་རྗེས་སུ་ཡི་རང་བ་ནི། ཆོས་རྣམས་རང་བཞིན་མཚན་མ་དང་བྲལ་ཡང། །སོགས་ཀྱི་ཤོ་ལོ་ཀས་བསྟན། དེ་ཡང། རྗེ་ཙོང་ཁ་པས། འབད་པ་ཆུང་
ངུས་རླབས་ཆེན་ཚོགས་སྡུད་ལ། །དགེ་ལ་རྗེས་སུ་ཡི་རང་མཆོག་ཏུ་གསུངས། །ཞེས་གསུངས་པས་ཕན་ཡོན་ཀྱང་ཤིན་ཏུ་ཆེ་བར་གསུངས་སོ། །དེ་ལ་གཞུང་དཀྱུས་བཞིན་བསམ་པ་
ཐག་པ་ནས་རྗེས་སུ་ཡི་རང་བ་བསྒོམ་མོ། །ལྔ་པ་ཆོས་འཁོར་བསྐོར་བར་བསྐུལ་བ་ནི། སྔོན་བདག་ཅག་གི་སྟོན་པ་མངོན་པར་རྫོགས་པར་སངས་རྒྱས་ནས་ཞག་ཞེ་དགུ་འདས་པ་ན། ལྷ་ཚངས་པ་
གསེར་གྱི་འཁོར་ལོ་རྩིབས་སྟོང་ལྡན་པ་ཕུལ་ནས། འགྲོ་ལ་ཆོས་ཀྱི་འཁོར་ལོ་བསྐོར་བར་གསོལ་བ་བཏབ་པ་བཞིན་དུ། བླ་མ་ཞིང་མཆོག་ཕུལ་དུ་བྱུང་བའི་མཁྱེན་བརྩེའི་ཆུ་འཛིན་ཏེ་ཆར་
སྤྲིན་འབུམ་ཕྲག་མང་པོ་དཀྲིགས་པ་ལྟ་བུ་ལས། འགྲོ་བ་མཐའ་ཡས་པའི་གནས་སྐབས་སུ་ཕན་པ་དང། མཐར་ཐུག་བདེ་བའི་ཀུནྡའི་ཚལ་ལྟ་བུ་དེ་བསྐྱེད་པ་དང། ཡུན་རིང་དུ་གནས་པར་བྱ་

[012A]༄༅། །བའི་ཕྱིར། ཟབ་པ་དང་རྒྱ་ཆེ་བའི་ཆོས་ཀྱི་ཆར་འབབ་ཅིང་བསྟན་དུ་གསོལ། ཞེས་པའོ། །དྲུག་པ་བརྟན་པར་བཞུགས་པར་གསོལ་བ་ནི། རྡོ་རྗེའི་སྐུ་ལ་སྐྱེ་འཆི་མི་མངའ་
ཡང༑ ༑སོགས་ཀྱིས་བསྟན། གཞན་རྣམས་གོ་སླ་ཞིང། ཟ་མ་ཏོག་ནི། ནོར་བུའི་སྣོད་ལ་དགོངས་པའོ། །བདུན་པ་དགེ་བ་བསྔོ་བ་ནི། འདི་ལྟར་བསྐྲུན་པའི་རྣམ་དཀར་དགེ་བའི་ཚོགས། །ཞེས་
སོགས་ཀྱིས་བསྟན། དེ་ཡང་བློ་གྲོས་མི་ཟད་པས་ཞུས་པའི་མདོ་ལས། ཇི་ལྟར་རྒྱ་མཚོ་ཆེ་ནང་ཆུ་ཐིག་ལྟུང། །རྒྱ་མཚོ་མ་ཟད་བར་དུ་དེ་མི་འཛད་དེ་བཞིན་བྱང་ཆུབ་ཡོངས་བསྔོས་དགེ་བ་
ཡང། །བྱང་ཆུབ་མ་ཐོབ་བར་དུ་དེ་མི་འཛད། །ཅེས་གསུངས་པས་ན། དགེ་བ་ཅི་བྱེད་པ་ཐམས་ཅད་སེམས་ཅན་ཐམས་ཅད་ཀྱི་ཐུན་མོང་དུ་བསྔོ་བ་ནི་ཐེག་པ་ཆེན་པོའི་བཀའ་དང་བསྟན་བཅོས་
ཐམས་ཅད་ལས་བཤད་ཅིང། རྒྱལ་བའི་ཡུམ་ལས། དགེ་བའི་རྩ་བ་ཐམས་ཅད་བླ་ན་མེད་པའི་བྱང་ཆུབ་ཏུ་ཡོངས་སུ་བསྔོ་བར་བྱ་བ་ཡིན་གྱི། ཉན་ཐོས་དང་རང་སངས་རྒྱས་ཀྱི་སར་
བསྔོ་བར་མི་བྱའོ། །ཞེས་དང། སྡུད་པ་ལས། འགྲོ་བའི་དོན་དུ་བྱང་ཆུབ་ཕྱིར་ནི་ཐམས་ཅད་བསྔོ། །ཞེས་སོགས་མང་དུ་གསུངས་ཏེ། འདིར་ནི་མདོར་བསྡུ་ན། འདི་ལྟར་ཞིང་མཆོག་དམ་

[012B] མཆོད་པ་ཕུལ་བ། སྡིག་པ་བཤགས་པ། དགེ་བ་ལ་རྗེས་སུ་ཡི་རང་བ། ཆོས་སྟོན་པར་བསྐུལ་བ། བརྟན་པར་བཞུགས་པར་གསོལ་བ། འདིས་མཚོན་རབ་
གཞན་སྐྱ་འཕགས་ཐམས་ཅད་ཀྱིས་དུས་གསུམ་དུ་བསགས་པའི་རྣམ་པར་དཀར་བའི་དགེ་བ་ཇི་སྙེད་པ་ཐམས་ཅད་མ་ལུས་པ། མར་གྱུར་སེམས་ཅན་ཐམས་ཅད་ཡང་དག་པའི་དགེ་བའི་
བཤེས་གཉེན་གྱིས་རྗེས་སུ་བཟུང་སྟེ། དེའི་ཞལ་གྱི་གདམས་པ་ཟབ་མོ་རྣམས་ཉམས་སུ་བླངས་པ་ལ་བརྟེན་ནས་ཟུང་འཇུག་རྡོ་རྗེ་འཆང་གི་སྐུ་ཚེ་འདིར་ཐོབ་པའི་རྒྱུ་རུ་བསྔོ་བར་བྱའོ་
འདི་ལྟ་བུའི་གནས་སྐབས་ཐམས་ཅད་དུ་ཚོགས་ཞིང་སོགས་ཆོས་ཐམས་ཅད་རང་བཞིན་གྱིས་མ་གྲུབ་པར་རྨི་ལམ་མམ་སྒྱུ་མ་བཞིན་དུ་འཁོར་གསུམ་རྣམ་པར་དག་པའི་ལྟ་བས་ཟིན་པ་ནི་ཤིན་
ཏུ་གལ་ཆེ་བར་གསུངས་ཏེ། མེད་དུ་མི་རུང་བའི་ཡན་ལག་གེ་སྨྲས་པ། བཀའ་དང་བསྟན་བཅོས་ཀུན་ལས་ལགས་བསྔགས་པའི། །བཀའ་དྲིན་གསུམ་ལྡན་བླ་མ་ཞིང་མཆོག་གི་བཀའ་
ལས་བྱུང་བའི་མན་ངག་བསྟན་པ་འདི། །བཀའ་བཞིན་སྒྲུབ་པའི་མཆོད་པའི་རྒྱུར་གྱུར་ཅིག་ཞེས་བྱ་བ་ནི་བར་སྐབས་ཀྱི་ཚིགས་བཅད་དོ། །བཞི་པ་ནི། གཞུང་རང་ལས་

[013A]༄༅། །དེ་ནས་ལག་ན་རྡོ་རྗེ་དབང་བསྐུར་བའི་རྒྱུད་ལས། སློབ་དཔོན་གྱི་ནི་ཡོན་ཏན་གཟུང། །སྐྱོན་ནི་ནམ་ཡང་གཟུང་མི་བྱ། །ཡོན་ཏན་བཟུང་ན་དངོས་གྲུབ་འཐོབ། །སྐྱོན་རྣམས་
བཟུང་ན་དངོས་མི་འགྲུབ། །ཅེས་གསུངས་པ་ལྟར། བླ་མའི་སྐྱོན་རྟོག་ཀྱི་བློ་ཡེ་མ་ཤོར་བར་བྱའོ་སྙམ་པའི་དྲན་ཤེས་ཡང་ཡང་བསྟེན། ཞེས་གསུངས་པ་ལྟར། བླ་མ་ལ་སངས་རྒྱས་དངོས་
ཀྱི་འདུ་ཤེས་བསྐྱེད་དེ། གལ་ཏེ་སྐྱོན་རྟོག་གི་བློ་ཅུང་ཟད་སྐྱེས་ནའང་དེ་ལ་འདི་ལྟར་བསམ་པར་བྱ་སྟེ། ག་རེ་བདག་གི་དགེ་བའི་བཤེས་གཉེན་འདི་སངས་རྒྱས་དང་འདྲ་བས་འདི་ལ་འདི་འདྲའི་
སྐྱོན་ག་ལ་སྲིད་དེ། བདག་རང་གི་སྣང་བ་མ་དག་པས་འདི་ལྟར་སྣང་བ་འདུག་པས། སྒྱུ་མའི་འཕྲུལ་ལས་མི་རྟ་ལ་སོགས་པ་ཡེ་མེད་བཞིན་དུ་སྣང་བ་དང། སྒྲིབ་པ་ཤས་ཆེ་བས་རྗེ་བཙུན་
བྱམས་པ་ཁྱི་མོར་མཐོང་བ་དང། རྗེ་བཙུན་རྣལ་འབྱོར་མ་མཛེ་མོར་མཐོང་བ་དང། མཁྲིས་པའི་ནད་ཀྱིས་ཟིན་པའི་མི་ལ་དུང་དཀར་སེར་པོར་མཐོང་བ་ལ་སོགས་པའི་ལོ་རྒྱུས་མང་པོ་ཡོད་
པ་བཞིན་དུ་བདག་ཀྱང་འཁྲུལ་པའི་སྣང་པ་ཡིན། དེ་འདྲའི་འཁྲུལ་པའི་སེམས་ཀྱིས་སྡིག་པ་དཔག་ཏུ་མེད་པ་བསགས་ནས་ངན་སོང་དུ་སྐྱེ་བའི་རྒྱུ་གསོག་པར་འདུག་ཅེས་རང་ལ་རྔན་སྒྲན་

[013B] ཁྱད་པར་རྩ་བའི་བླ་མ་དེ་ཉིད་ཀྱི་མཚན་ཐོས་པ་ཙམ་གྱིས་བྱིན་རླབས་དཔག་ཏུ་མེད་པ་འབྱུང་ཞིང། གསོལ་བ་བཏབ་པ་ཙམ་གྱིས་དངོས་གྲུབ་ཀྱི་བཀའ་
དྲིན་བདེ་བླག་ཏུ་སྩོལ་བར་མཛད་པས་སངས་རྒྱས་ཀུན་ལས་ཀྱང་ལྷག་སྟེ། སྡོམ་འབྱུང་ལས། འདི་ནི་རང་བྱུང་བཅོམ་ལྡན་འདས། །ལྷག་པའི་ལྷ་ཉིད་གཅིག་པུ་ཉིད། །མན་ངག་རབ་ཏུ་
སྟེར་བའི་ཕྱིར། །རྡོ་རྗེ་སློབ་དཔོན་དེ་བས་ལྷག་ཅེས་གསུངས་པའི་ཕྱིར་དང། སྒོས་སུ་བདག་ཅག་རྣམས་ཀྱི་འདྲེན་པ་རྗེ་བཙུན་ཐམས་ཅད་མཁྱེན་པ་པཎ་ཆེན་རིན་པོ་ཆེ་འདི་ཉིད་ཀྱི་མཚན་
ཐོས་པ་དང། སྐུ་མཐོང་བ་དང། ཡིད་ལ་དྲན་པ་དང། དད་པས་གསོལ་བ་བཏབ་པ་ཐམས་ཅད་ངན་སོང་གི་སྡུག་བསྔལ་ལས་གྲོལ་ཞིང། བདེ་བ་མཆོག་ལ་གནས་པར་འགྱུར་བ་སོགས་བྱིན་
རླབས་ཤིན་ཏུ་ཆེ་བ་ཡིན་ཏེ། ཉིད་ཀྱི་རྡོ་རྗེའི་གསུང་ལས། བདག་ཉིད་མཐོང་དང་ཐོས་པ་དང། །དྲན་རེག་གུས་པར་བྱེད་པ་རྣམས། །ལོག་པའི་ལམ་དུ་མི་ལྟུང་བར། །བདེ་ནས་བདེ་བར་
བགྲོད་པར་ཤོག་བདག་ལ་དམ་པར་འཛིན་པ་རྣམས། །འབྲལ་མེད་བདག་གིས་རྗེས་བཟུང་ནས། །བདག་ནི་མངོན་པར་འཚང་རྒྱའི་ཚེ། །འཁོར་གྱི་ཐོག་མར་འགྱུར་བར་བགྱི། །

[014A]༄༅། །བདག་གི་མིང་ཙམ་དྲན་པས་ཀྱང། །འཇིགས་པ་མེད་པའི་གནས་ཐོབ་སྟེ། །དམ་པའི་གྲོགས་དང་མི་འབྲལ་བར། །ཐམས་ཅད་མཁྱེན་གྲོང་འཇུག་གྱུར་ཅིག་ཅེས་དང་
བདག་ལས་དམ་ཆོས་ཐོས་པ་དང། །དད་ཅིང་མོས་པ་ཐམས་ཅད་ཀྱང། །བྱང་ཆུབ་སྙིང་པོར་མཆིས་ཀྱི་བར། །ཡིད་བཞིན་ནོར་ལྟར་འདོད་པ་བསྒྲུབས། །ཞེས་གསུངས་པའི་ཕྱིར་
དེ་བས་ན། མཚམས་འདིར་བླ་མ་སངས་རྒྱས་བྱང་སེམས་རྣམས་ཀྱི་གསོལ་འདེབས་གང་ཤེས་དང། ཁྱད་པར་དགེ་ལེགས་ཡོན་ཏན་མ་འམ། བཀའ་དྲིན་གསོལ་འདེབས་སོགས་
བྱས་ནས། བློ་བཟང་ཆོས་ཀྱི་རྒྱལ་མཚན་མཁྱེན་ནོ། །ཞེས་པའི་ཚིག་འདི་བརྒྱ་སྟོང་ཁྲི་འབུམ་སོགས་གང་ནུས་ཀྱིས་བརྗོད་པར་བྱ་ཞིང། དེ་ནས་གཞུང་རང་ལས་བྱུང་བ་ལྟར་གསོལ་བ་བཏབ་
པ་ནི། ཡོན་ཏན་འབྱུང་གནས་ཞེས་སོགས་ཤོ་ལོ་ཀས། ཐུན་མོང་པ་འདུལ་བའི་སྡེ་སྣོད་ལས་བྱུང་བའི་བླ་མའི་མཚན་ཉིད་དང་ལྡན་པའི་སྒོ་ནས་གསོལ་བ་བཏབ་པ་ཡིན་ཏེ། སུམ་བརྒྱ་
པ་ལས། ཚུལ་ཁྲིམས་ལྡན་ཞིང་འདུལ་བའི་ཆོ་ག་ཤེས། །ནད་པར་སྙིང་བརྩེ་འཁོར་ནི་དག་པ་དང། །ཆོས་དང་ཟང་ཟིང་ཕན་འདོགས་ལ་བརྩོན་པ། །དུས་སུ་འདོམས་པ་དེ་ནི་བླ་མར་

[014B] །ཞེས་གསུངས་པའི་ཕྱིར་རོ། །གང་དང་ལྡན་ན་ཞེས་སོགས་ཀྱི་ཤོ་ལོ་ཀས་ཐེག་ཆེན་ཐུན་མོང་བའི་བླ་མའི་མཚན་ཉིད་དང་ལྡན་པའི་ཡོན་ཏན་བརྗོད་པའི་སྒོ་ནས་གསོལ་བ་བཏབ་
པ་ཡིན་ཏེ། མདོ་སྡེ་རྒྱན་ལས། བཤེས་གཉེན་དུལ་བ་ཞི་བ་ཉེར་ཞི་བ། །ཡོན་ཏན་ལྷག་པ་བརྩོན་བཅས་ལུང་གིས་ཕྱུག་དེ་ཉིད་རབ་ཏུ་རྟོགས་པ་སྨྲ་མཁས་ལྡན། །བརྩེ་བའི་བདག་ཉིད་
སྐྱོ་བ་སྤངས་ལ་བསྟེན། །ཞེས་གསུངས་པའི་ཕྱིར། སྒོ་གསུམ་ལེགས་བསྡམས་བློ་ཆེན་སོགས་ཤོ་ལོ་ཀས་གསང་སྔགས་རྡོ་རྗེ་ཐེག་པའི་བླ་མའི་མཚན་ཉིད་དང་ལྡན་པའི་སྒོ་ནས་
གསོལ་བ་བཏབ་པ་ཡིན་ཏེ། བླ་མ་ལྔ་བཅུ་པ་ལས། བརྟན་ཞིང་དུལ་ལ་བློ་གྲོས་ལྡན། །བཟོད་ལྡན་དྲང་ལ་གཡོ་སྒྱུ་མེད། །སྔགས་དང་རྒྱུད་ཀྱི་སྦྱོར་བ་ཤེས། །དེ་ཉིད་བཅུ་ནི་ཡོངས་སུ་
ཤེས༑ ༑དཀྱིལ་འཁོར་བྲི་བའི་ལས་ལ་མཁས། །སྔགས་བཤད་པ་ཡི་སྦྱོར་བ་ཤེས། །རབ་ཏུ་བརྟན་ཞིང་དབང་པོ་དུལ། །ཞེས་གསུངས་པའི་ཕྱིར། དེ་ཉིད་བཅུ་ཟུང་ནི། ཕྱིར་
བཟློག་གཉིས་ཀྱི་ཆོ་ག་དང། །གསང་དང་ཤེས་རབ་ཡེ་ཤེས་དང། །ཁ་སྦྱོར་འབྱེད་པའི་ཆོ་ག་དང། །གཏོར་མ་རྡོ་རྗེའི་བཟླས་པ་དང། །དྲག་ཤུལ་སྒྲུབ་པའི་ཆོ་ག་དང། །རབ་ཏུ་གནས་

[015A]༄༅། །དང་དཀྱིལ་འཁོར་བསྒྲུབ། །གསང་བའི་དེ་ཉིད་བཅུ་ཡིན་ནོ། །དཀྱིལ་འཁོར་ཏིང་འཛིན་ཕྱག་རྒྱ་དང། །གར་སྟབས་འདུག་སྟངས་བཟླས་བརྗོད་དང། །སྦྱིན་
བསྲེག་མཆོད་པ་ལས་སྦྱོར་དང། །སླར་སྡུད་པ་ཡི་རྣམ་པ་ནི། །ཕྱི་ཡི་དེ་ཉིད་བཅུ་ཡིན་ནོ། །ཞེས་རྗེ་བླ་མས་བླ་མ་ལྔ་བཅུ་པའི་འགྲེལ་པར་རྡོ་རྗེ་སྙིང་པོ་རྒྱན་གྱི་རྒྱུད་ལས་ལུང་དྲངས་པ་
བཞིན་ནོ། །དེ་ནས་སངས་རྒྱས་གྲངས་མེད་སོགས་ཤོ་ལོ་ཀ་བཞིས་ཕྱིའི་ཡོན་ཏན་བརྗོད་པའི་སྒོ་ནས་གསོལ་བ་བཏབ་པ་ཡིན་ལ། དེ་ལ། བདེ་གཤེགས་སྐུ་གསུམ་རྒྱན་གྱི་འཁོར་ལོ་ནི།།
ཞེས་པ་ནི། སྐུ་མི་ཟད་པ་རྒྱན་གྱི་འཁོར་ལོ། གསུང་མི་ཟད་པ་རྒྱན་གྱི་འཁོར་ལོ། ཐུགས་མི་ཟད་པ་རྒྱན་གྱི་འཁོར་ལོ་ལས། དང་པོ་ལ། སྐུའི་གསང་བ་བསམ་གྱིས་མི་ཁྱབ་པ་དང་
སྐུ་ཐམས་ཅད་པ་གཉིས་ལས། སངས་རྒྱས་ཀྱི་སྐུའི་ཚད་ནི་གཞན་སུས་ཀྱང་བཟུང་མི་ནུས་པ་ནི་དང་པོ་ནི། མཆོག་གི་སྤྲུལ་སྐུ་ནས་བཟུང་གྲུ་ཟམ་སོགས་སུ་སྤྲུལ་ནས་འགྲོ་དོན་མཛད་པ་ནི་
གཉིས་པའོ། །གསུང་ལ་ཡང་གསུང་གི་གསང་བ་བསམ་གྱིས་མི་ཁྱབ་པ་དང། གསུང་ཐམས་ཅད་པ་གཉིས་ལས། སངས་རྒྱས་ཀྱི་གསུང་ནི་དྲུང་ནས་ཉན་ཀྱང་ཆེ་བ་མེད་ཅིང་

[015B] དེ་བཞིན་གཤེགས་པའི་གསུང་གཅིག་ལ་སེམས་ཅན་རང་རང་གི་སྐད་དུ་གོ་བ་ནི་གཉིས་པའོ། །ཐུགས་ལ་ཡང། ཐུགས་
ཀྱི་གསང་བ་བསམ་གྱིས་མི་ཁྱབ་པ་དང། ཐུགས་ཐམས་ཅད་པ་གཉིས་ལས། སངས་རྒྱས་ཀྱི་ཐུགས་ཀྱིས་ཤེས་བྱ་ཐམས་ཅད་མཁྱེན་པ་ནི་དང་པོ་དང། ཇི་ལྟ་ཇི་སྙེད་མཁྱེན་
པའི་ཡེ་ཤེས་ནི་གཉིས་པ་ཡིན་ལ། དེ་ལའང་ཇི་ལྟ་མཁྱེན་པ་ནི་དངོས་པོའི་གནས་ལུགས་མ་བཅོས་པར་མཁྱེན་པ་དང། ཇི་སྙེད་ནི་ཚེར་མ་རྣོ་བ། སྲན་མ་ཟླུམ་པ། རྨ་བྱའི་མདོང་
བཀྲ་སོགས་ཀྱི་རྒྱུ་འབྲས་རྟེན་འབྲེལ་མ་འདྲེས་པར་མཁྱེན་པའོ། །དེ་ཡང་རང་གཞན་གྱི་དོན་དེ་གཉིས་ལྷུན་གྱིས་གྲུབ་པས་ན་མཛེས་པའི་རྒྱན་དང། མཛད་པ་འཕྲིན་ལས་རྒྱུན་མི་འཆད་
པའི་འཁོར་ལོ་ཞེས་བརྗོད་པ་ཡིན་གསུངས་སོ། །ཁྱོད་ཀྱི་ཕུང་ཁམས་སྐྱེ་མཆེད་ཡན་ལག་རྣམས། །ཞེས་སོགས་ཤོ་ལོ་ཀ་གཉིས་ཀྱིས་ནང་གི་ཡོན་ཏན་དང། སྒྲིབ་མེད་ལྷན་
སྐྱེས་སོགས་ཤོ་ལོ་ཀས་གསང་བ་དང། དེ་ཁོ་ན་ཉིད་ཀྱི་ཡོན་ཏན་བརྗོད་པའི་སྒོ་ནས་བསྟོད་ཅིང་གསོལ་བ་བཏབ་པར་བྱའོ། །དེ་དག་གི་སྐབས་སུ་སེམས་ལ་དད་གུས་མེད་པར་ཁ་
[016A]༄༅། །ཙམ་ཚིག་ཙམ་གྱིས་གསོལ་བ་བཏབ་པས་མི་ཆོག་སྟེ། བླ་མ་དཀོན་མཆོག་ལ་བྱིན་རླབས་དང་ཐུགས་རྗེ་ཆུང་བ་འམ་མེད་པ་ནི་མ་ཡིན་ཀྱང། གང་ཟག་རང་ག་
དང་གུས་ཆུང་བ་འམ་མེད་པའི་དབང་གིས་བྱིན་རླབས་མི་འཇུག་པ་ཡོད་པའི་ཕྱིར་ཏེ། མངོན་རྟོགས་རྒྱན་ལས། ལྷ་ཡི་རྒྱལ་པོས་ཆར་འབབས་ཀྱང། །ས་བོན་མི་རུང་མི་འཁྲུངས་ལྟར།།
སངས་རྒྱས་རྣམས་ནི་བྱོན་གྱུར་ཀྱང། །སྐལ་བ་མེད་རྣམས་བཟང་མི་མྱོང། །ཞེས་དང། རྗེ་དགེ་འདུན་རྒྱ་མཚོས་ཀྱང་འོད་ཟེར་སྟོང་ལྡན་རྟ་བདུན་དཀྱིལ་འཁོར་ཡང། །
གླིང་བཞིའི་མུན་པ་མ་ལུས་སེལ་བ་ལ། །རྟག་པར་ཁ་ནི་བྱང་བསྟན་བྲག་ཕུག་གི་གྲིབ་མ་མི་སེལ་ཉི་མའི་སྐྱོན་མ་ཡིན། །ཞེས་དང། ཆོས་བཅུ་པའི་མདོ་ལས། དད་པ་
མེད་པའི་མི་རྣམས་ལ། །དཀར་པོའི་ཆོས་རྣམས་མི་སྐྱེ་ཞིང། །ཞེས་དང། རྨོག་ཅོག་པ་ཆེན་པོས། བསྒོམ་གཞན་གྱིས་གྲོལ་བར་ཐེ་ཚོམ་ཟ། །མོས་གུས་ཀྱིས་གྲོལ་
བར་ཐེ་ཚོམ་མེད། །གསུངས་པ་དང། འཇིག་རྟེན་མགོན་པོས་ཀྱང། བླ་མ་སྐུ་བཞིའི་གངས་རི་ལ། །མོས་གུས་ཀྱིས་ཉི་མ་མ་ཤར་ན། །བྱིན་རླབས་ཀྱི་ཆུ་རྒྱུན་མི་

[016B] །སེམས་མོས་གུས་དེ་ལ་ནན་ཏན་མཛོད། །ཅེས་པས་སོ། །དེ་ནས། རྗེ་དེ་ཉིད་ཀྱིས་བླ་མའི་རྣལ་འབྱོར་དུ་གསུངས་པ་ལྟར། སངས་རྒྱས་ཐམས་ཅད་འདུས་
སྐུ་རྡོ་རྗེ་འཆང། །སོགས་ཀྱིས་ཀྱང་གསོལ་བ་བཏབ་སྟེ། ཁྱད་པར་དུ། ཁྱོད་ནི་བླ་མ་ཁྱོད་ནི་ཡི་དམ་ཁྱོད་ནི་མཁའ་འགྲོ་ཆོས་སྐྱོང་སྟེ། །སོགས་ཀྱིས་གདུང་ཤུགས་དྲག་པོས་
གསོལ་བ་བཏབ་པར་བྱའོ། །ལྔ་པ་ནི། རྗེ་ཉིད་ཀྱིས་རྡོ་རྗེ་འཇིགས་བྱེད་ཀྱི་བླ་མའི་རྣལ་འབྱོར་དུ་གསུངས་པ་ལྟར། བླ་མ་ལྷག་པའི་ལྷ་ཡི་ཐུགས་ཀ་ནས། །ཡུམ་བཞི་རིགས་
ལྔའི་རང་བཞིན་བུམ་པའི་ཆུ། །ཅོད་པཎ་རྡོ་དྲིལ་མིང་གིས་དབང་བསྐུར་བས། །སོགས་ཀྱིས་རྒྱས་པ་བྱེད་དམ། ཡང་མདོར་བསྡུ་ན་གཞུང་ལྟར། དེ་ལྟར་ལན་གསུམ་གསོལ་བ་
བཏབ་པའི་མཐུས། །བླ་མའི་སྐུ་གསུངས་ཐུགས་ཀྱི་གནས་རྣམས་ལས། །ཞེས་སོགས་གསུངས། དེའི་བསྒོམ་ཚུལ་ནི། བླ་མའི་སྤྱི་བོའི་ཨོཾ་དཀར་པོ་ལས་བདུད་རྩི་འོད་ཟེར་དང་
བཅས་པ་སྐྱ་ནར་གྱིས་བྱུང། རང་གི་སྤྱི་བོ་ནས་ཞུགས་མགྲིན་པ་ཡན་གང། ལུས་ཀྱི་སྒོ་ནས་བསགས་པའི་སྡིག་སྒྲིབ་སྤྱི་དང། སྐུ་རྡོ་རྗེ་འགྲུབ་པ་ལ་གེགས་བྱེད་སྦྱངས་བུམ་པའི་

[017A]༄༅། །དབང་ཐོབ། མཆོག་གི་སྤྲུལ་པའི་སྐུ་འགྲུབ་པའི་ནུས་པ་ཁྱད་པར་ཅན་བཞག། བླ་མའི་མགྲིན་པའི་ཨཱདྨར་པོ་ལས་བདུད་རྩི་འོད་ཟེར་དང་བཅས་པ་
དམར་ནར་གྱིས་བྱུང། རང་གི་མགྲིན་པ་ནས་ཞུགས། སྙིང་ཁ་ཡན་གང། ངག་གི་སྒོ་ནས་བསགས་པའི་སྡིག་སྒྲིབ་སྤྱི་དང། གསུང་རྡོ་རྗེ་འགྲུབ་པ་ལ་གེགས་བྱེད་སྦྱངས་
གསང་བའི་དབང་ཐོབ། ལོངས་སྤྱོད་རྫོགས་པའི་སྐུ་འགྲུབ་པའི་ནུས་པ་ཁྱད་པར་ཅན་བཞག། བླ་མའི་ཐུགས་ཀའི་ཧཱུཾ་སྔོན་པོ་ལས་བདུད་རྩི་འོད་ཟེར་དང་བཅས་པ་སྔོ་ནར་གྱིས་བྱུང་
རང་གི་སྙིང་ཁར་ཞུགས། ལྟེ་བ་ཡན་གང། ཡིད་ཀྱི་སྒོ་ནས་བསགས་པའི་སྡིག་སྒྲིབ་སྤྱི་དང། ཐུགས་རྡོ་རྗེ་འགྲུབ་པའི་གེགས་བྱེད་སྤྱངས། ཤེས་རབ་ཡེ་ཤེས་ཀྱི་དབང་
ཐོབ༑ ཆོས་ཀྱི་སྐུ་འགྲུབ་པའི་ནུས་པ་ཁྱད་པར་ཅན་བཞག། སླར་ཡང་བླ་མའི་གནས་ལྔའི་ཡི་གེ་ལས་བདུད་རྩི་ཁ་དོག་སྣ་ལྔ་འོད་ཟེར་དང་བཅས་པ་གཅིག་ཅར་དུ་བྱུང། རང་
གི་གནས་ལྔར་གཅིག་ཅར་དུ་ཐིམ་པས། ལུས་ཐམས་ཅད་བདུད་རྩིས་མེར་གྱིས་གང། ལུས་ངག་ཡིད་གསུམ་གྱི་སྒོ་ནས་བསགས་པའི་སྡིག་སྒྲིབ་བག་ཆགས་དང་བཅས་པ་

[017B] དབང་བཞི་པ་ཚིག་དབང་རིན་པོ་ཆེ་ཐོབ། ཟུང་འཇུག་རྡོ་རྗེ་འཆང་ཆེན་པོའི་སྐུ་འགྲུབ་པའི་ནུས་པ་ཁྱད་པར་ཅན་བཞག་པར་བསམ། དེ་ནས་བླ་མའི་སྐུ་ལས་བླ་
མ་གཉིས་པ་ཞིག་ཆད་ནས་རང་གི་སྤྱི་བོར་བྱོན་འོད་དུ་མེར་ཏེ་ཞུ་ནས་དབུ་མའི་ནང་དུ་རྒྱུད། མ་ལས་ཐོབ་པའི་ཐིག་ལེ་དམར་པོ་དང། ཕ་ལས་ཐོབ་པའི་ཐིག་ལེ་དཀར་པོ་གཉིས་གའུ་
ཁ་སྦྱར་གྱི་ཚུལ་དུ་ཡོད་པ་དེ་ཉིད་ཉི་ཟླ་གདན་དུ་གྱུར་པའི་སྟེང་དུ་རང་གི་ཤིན་ཏུ་ཕྲ་བའི་རླུང་སེམས་གཉིས་དང་དབྱེར་མེད་དུ་བྱས་ནས་བླ་མའི་སྐུར་བཞེངས་པར་བསམ་པ་འམ། དམིགས་
པ་བདེན་སྤྱི་བོར་བྱོན་པའི་བླ་མ་དེ་ཉིད་དབུ་མའི་ནང་དུ་བརྒྱུད་སྙིང་ཁའི་དཧུ་ཏིའི་དབུས་ཀྱི་ཉི་ཟླའི་སྟེང་དུ་རླུང་སེམས་གཉིས་དང་ངོ་བོ་དབྱེར་མེད་དུ་བཞུགས་པར་མོས་ནས། བླ་མ་ཟུང་འཇུག་
དང་པོའི་མགོན་པོ་དེ་དའོ་སྙམ་དུ་ང་རྒྱལ་འཛིན་ཅིང། དེ་ཁའི་ངང་ལ་སེམས་ཅུང་ཟད་འཛིན། དེ་ལྟ་བུའི་བླ་མའི་རྣམ་པ་དེ་ཡང་དང་ཡང་དུ་གསལ་བཏབ་ནས། དག་སྣང་སྦྱོང་
ཞིང་གསོལ་བ་འདེབས་པ་སོགས་ཀྱི་སྒོ་ནས་བླ་མའི་སྣང་བ་དང་མ་བྲལ་བར་བྱེད་དེ། རྨོག་ཅོག་པ་ཆེན་པོས། ཁོ་བོ་ནི་བླ་མའི་སྣང་བ་དང་འབྲལ་མ་མྱོང་ཚེ་གཅིག་གི་སངས་

[018A]༄༅། །རྒྱས་བྱ་བ་དེད་ཡོད་ཡོང་འདྲ་ཞེས་གསུངས་པའི་ཕྱིར་རོ། །དྲུག་པ་ལ། ལམ་གྱི་རྩ་བ་བཤེས་གཉེན་བསྟེན་པར་སྨོན་པ། སྐྱེས་བུ་ཆུང་ངུ་དང་ཐུན་མོང་བའི་
ལམ་ལ་སློབ་པར་སྨོན་པ། འབྲིང་དང་ཐུན་མོང་བའི་ལམ་ལ་སློབ་པར་སྨོན་པ། ཆེན་པོའི་ལམ་ལ་སློབ་པར་སྨོན་པ། རྡོ་རྗེ་ཐེག་པའི་ལམ་ལ་སློབ་པར་སྨོན་པ། དེ་དག་གི་དོན་
བསྡུ་བ་དང་དྲུག་ལས། དང་པོ་ནི། ཞིང་མཆོག་དམ་པ་རྗེ་བཙུན་བླ་མ་ལ། །ཞེས་སོགས་ཤོ་ལོ་ཀ་གཅིག་གསུངས། དེ་ལྟ་བུའི་ཞིང་གི་མཆོག་ཏུ་གྱུར་པའི་བླ་མ་ལ་མཆོད་པ་ལ་
སོགས་པ་ཕུལ་ཞིང་གསོལ་བ་བཏབ་པའི་མཐུ་དང་ནུས་པ་ལ་བརྟེན་ནས་བདག་སྐྱེ་བ་ཐམས་ཅད་དུ། བདེ་ལེགས་ཐམས་ཅད་ཀྱི་རྩ་བ་སྐྱབས་མགོན་མཆོག་ཏུ་གྱུར་པའི་བླ་མ་ཉིད་ཀྱིས་དགྱེས་
བཞིན་དུ་རྗེས་སུ་འཛིན་པར་བྱིན་གྱིས་རློབས་ཞེས་པའོ། །དེའི་བསྒོམ་དོན་ནི། དེ་ལྟར་གསོལ་བ་བཏབ་པས་བླ་མའི་སྐུའི་ཆ་ལས་བདུད་རྩིའི་རྒྱུན་བབས་ནས། རང་གི་སྤྱི་བོ་ནས་
ཞུགས་ཏེ། ལུས་ཐམས་ཅད་གང། ཚེ་རབས་འཁོར་བ་ཐོག་མ་མེད་པ་ནས་བསགས་པའི་སྡིག་སྒྲིབ་བག་ཆགས་དང་བཅས་པ་ཐམས་ཅད་དང། ཁྱད་པར་དུ་བླ་མ་ལ་སྨོད་པ་ལ་སོགས་

[018B] བསགས་པའི་སྡིག་སྒྲིབ་ཐམས་ཅད་བྱང་ཞིང་དག་ནས། བླ་མ་ཚུལ་བཞིན་དུ་བསྟེན་ནུས་པའི་བློ་ཁྱད་པར་ཅན་རྒྱུད་ལ་སྐྱེ་བར་བསམ་མོ། །འདི་
ནི་གཅིག་པུ་འདིར་མ་ཟད་འོག་མ་ཀུན་ལ་སྦྱར་ཞིང། གཞན་རྣམས་འདྲ་ལ་ཁྱད་པར་དེ་དང་དེའི་བགེགས་བྱེད་ཐམས་ཅད་སྦྱངས། དེ་དང་དེའི་ཡོན་ཏན་རྒྱུད་ལ་སྐྱེ་བར་བསམ་པར་བྱའོ། །
བཤེས་གཉེན་བསྟེན་ཚུལ་རྒྱས་པ་བླ་མ་ལྔ་བཅུ་པ་ལས་བཤད་པ་ལྟར་ཉམས་སུ་ལེན་ཅིང། བསམ་སྦྱོར་གཉིས་ཀའི་སྒོ་ནས་བསྟེན་དགོས་ཏེ། སྡུད་པ་ལས། སློབ་མ་བཟང་པོ་བླ་
མར་གུས་ལྡན་དེ་དག་གིས། །བླ་མ་མཁས་པ་རྣམས་ལ་རྟག་ཏུ་བསྟེན་པར་བྱ། །ཞེས་དང། རྗེ་བླ་མས་ཀྱང། དེ་ནས་འདི་ཕྱིའི་ལེགས་ཚོགས་ཇི་སྙེད་པ། །རྟེན་འབྲེལ་
ལེགས་པར་འགྲིག་པའི་རྩ་བ་ནི། །ལམ་སྟོན་བཤེས་གཉེན་དམ་པ་འབད་པ་ཡིས། །བསམ་དང་སྦྱོར་བའི་ཚུལ་བཞིན་བསྟེན་པ་རུ། །མཐོང་ནས་སྲོག་གི་ཕྱིར་ཡང་མི་གཏོང་
བར༑ ༑བཀའ་བཞིན་སྒྲུབ་པའི་མཆོད་པས་མཉེས་པར་བྱས། །རྣལ་འབྱོར་ངས་ཀྱང་ཉམས་ལེན་དེ་ལྟར་བྱས། །ཐར་འདོད་ཁྱེད་ཀྱང་དེ་བཞིན་བསྐྱང་འཚལ་ལོ། །ཞེས་

[019A]༄༅། །དང༑ རིམ་ལྔ་ལས། མཆོད་པ་ཐམས་ཅད་ཡོངས་སྤངས་ནས། །བླ་མ་མཆོད་པ་ཡང་དག་རྩམས། །དེ་མཉེས་པས་ནི་ཀུན་མཁྱེན་གྱི། །ཡེ་ཤེས་མཆོག་
ནི་ཐོབ་པར་འགྱུར། །ཞེས་མཆོད་པ་ཐམས་ཅད་ཀྱི་ནང་ནས་བཀའ་བཞིན་སྒྲུབ་པའི་མཆོད་པ་མཆོག་ཏུ་གསུངས་པའི་ཕྱིར། དེ་ལ་རང་གི་རྩལ་ཅི་ཡོད་ཀྱིས་འབད་པར་རིགས་སོ།།
གཉིས་པ་ནི། ལམ་སྒྲོན་ལས། གང་ཞིག་ཐབས་ནི་གང་དག་གིས། །འཁོར་བའི་བདེ་བ་ཙམ་དག་ལ། །རང་གི་དོན་དུ་གཉེར་བྱེད་པ། །སྐྱེས་བུ་དེ་ནི་ཆུང་ཞེས་
བྱ༑ ༑ཞེས་གསུངས་པའི་སྐྱེས་བུ་ཆུང་ངུ་དང་ཐུན་མོང་བའི་ལམ་ལ་སྦྱངས་པར་སྨོན་པ་ནི། ལན་ཅིག་ཙམ་ཞིག་རྙེད་པའི་དལ་འབྱོར་འདི། །ཞེས་སོགས་ཤོ་ལོ་ཀ་གཉིས་
ཀྱིས་བསྟན་ཏེ། དེ་ལ་དལ་བ་བརྒྱད་འབྱོར་བ་བཅུ་ལས། དལ་བ་བརྒྱད་ནི། དྲན་ཉེར་ལས། དམྱལ་བ་ཡི་དྭགས་དུད་འགྲོ་དང། །ཀླ་ཀློ་ཚེ་རིང་ལྷ་དང་ནི། །ལོག་
ལྟ་སངས་རྒྱས་ཀྱིས་སྟོང་པ། །ལྐུགས་པ་དེ་དག་མི་ཁོམ་བརྒྱད། །ཅེས་གསུངས་པ་དང། འབྱོར་བ་བཅུ་ལས། རང་འབྱོར་ལྔ་ནི། མི་ཉིད་དབུས་སྐྱེས་དབང་པོ་

[019B] ༑ལས་མཐའ་མ་ལོག་གནས་ལ་དད། །ཞེས་དང། གཞན་འབྱོར་ལྔ་ནི། སངས་རྒྱས་བྱོན་དང་དམ་ཆོས་སྟོན། །བསྟན་པ་གནས་དང་དེར་རྗེས་འཇུག་
གཞན་ཕྱིར་སྙིང་ནས་བརྩེ་བའོ། །ཞེས་པའི་དལ་འབྱོར་གྱི་ཆོས་བཅོ་བརྒྱད་དང་ལྡན་པའི་མི་ལུས་འདི་རྙེད་པར་དཀའ་ཞིང་འཇིག་པར་སླ་བས་ན། དོན་མེད་པ་ཚེ་འདིའི་རྙེད་བཀུར་
སོགས་བྱ་བས་མི་གཡེང་བར། དལ་འབྱོར་དོན་ཆེན་སྙིང་པོ་ལེན་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། དེ་ལྟ་བུའི་མི་ལུས་ཐོབ་པ་དེ་ཡང་
མི་རྟག་པས་ན་ངེས་པར་འཆི་སྟེ། མི་རྟག་པའི་ཚོམས་ལས། གང་དུ་གནས་ཀྱང་འཆི་བས་མི་ཚུགས་པའི། །ས་ཕྱོགས་དེ་ནི་ཡོད་པ་མ་ཡིན་ཏེ། །བར་སྣང་ལ་མེད་
རྒྱ་མཚོའི་ནང་ན་མེད། །རི་བོ་རྣམས་ཀྱི་གསེབ་ཏུ་གནས་ནའང་མེད། །ཞེས་གསུངས་པའི་ཕྱིར། དེ་ལྟ་བུ་ཤི་ནས་རང་དབང་མེད་པར་ལས་ཉོན་སྤྱི་དང། ཁྱད་པར་མི་
དགེ་བ་དང་དུ་བླངས་པའི་མཐུས་ངན་སོང་དུ་སྐྱེ་ན། དམྱལ་བ་ལ་ཚ་གྲང་གི་སྡུག་བསྔལ་ལོ་ཁྲི་ཕྲག་མང་པོར་མྱོང་དགོས། ཡི་དྭགས་སུ་སྐྱེ་ན་བཀྲེས་སྐོམ་གྱི་སྡུག་བསྔལ་དཔག་ཏུ་

[020A]༄༅། །མེད་པ་དང། དུད་འགྲོར་སྐྱེ་ན་གཅིག་ལ་གཅིག་ཟ་སོགས་ཀྱི་སྡུག་བསྔལ་དཔག་ཏུ་མེད་པ་མྱོང་དགོས་པས། དེ་ད་ལྟ་མེ་མུར་ཚ་བའི་ནང་དུ་ལག་པ་བཅུག་
ནས་ཡུད་ཙམ་བསྡད་པ་དང། དགུན་གྲང་ངར་ཆེ་བའི་དུས་སུ་གོས་མེད་པར་འཁྱག་ཐོག་ཏུ་ཉིན་གཅིག་ཙམ་བསྡད་པ་དང། བཟའ་བཏུང་གཅིག་ཀྱང་མེད་པར་ཞག་འགའ་སྡོད་པ་དང་
ཚེར་མ་ཟུག་པ་ཙམ་གྱི་ནད་ལ་མི་བཟོད་བཞིན་དུ། ད་ངན་སོང་དུ་སྐྱེ་ན་སྡུག་བསྔལ་དེ་ལྟ་བུ་ཇི་ལྟར་བཟོད་ཞེས་འཇིགས་ནས། ད་འཇིགས་པ་དེ་ལས་སྐྱོབས་ནུས་པ་ནི། དཀོན་མཆོག་
རིན་པོ་ཆེ་རྣམ་པ་གསུམ་ལས་གཞན་མེད་པས་ན། ཤི་འམ་གསོན་ནམ་སྐྱིད་དམ་སྡུག་གམ་གང་འདྲ་བྱུང་ཀྱང། དཀོན་མཆོག་གསུམ་མཁྱེན་སྙམ་པའི་སྐྱབས་འགྲོ་སྙིང་ཐག་པ་ནས་
བྱ་ཞིང་དེའི་བསླབ་བྱ་བླང་དོར་གྱི་གནས་རྣམས་ལ་བསླབ་ཞིང། དགེ་བ་བྱས་པ་ལས་བདེ་བ་དང། མི་དགེ་བ་ལས་སྡུག་བསྔལ་འབྱུང་བ་སོགས་དཀར་ནག་གི་ལས་རྒྱུ་འབྲས་རྣམས་
ལེགས་པར་བསམ་ནས། སྡིག་པའི་ལས་ཕྲ་མོ་ཡང་སྤོང་ཞིང་དགེ་བའི་ལས་ཅི་ནུས་སུ་བྱས་པ་ལ་བརྩོན་པར་བྱེད་པར་བྱའོ། །དེ་ལྟར་རྩོན་ནུས་པར་བླ་མ་ལྟས་བྱིན་གྱིས་རློབས་

[020B] །གསུམ་པ་ནི། ལམ་སྒྲོན་ལས། སྲིད་པའི་བདེ་ལས་རྒྱབ་ཕྱོགས་ཤིང། །སྡིག་པའི་ལས་ལས་ལྡོག་བདག་ཉིད། །གང་ཞིག་རང་ཞི་ཙམ་
དོན་གཉེར། །སྐྱེས་བུ་འདི་ནི་འབྲིང་ཞེས་བྱ། །ཞེས་གསུངས་པ་ལྟར་གྱི་སྐྱེས་བུ་འབྲིང་དང་ཐུན་མོང་བའི་ལམ་ལ་སྨོན་པ་ནི། ལས་དང་ཉོན་མོངས་རྦ་གློང་དྲག་ཏུ་འཁྲུག་
ཞེས་སོགས་ཤོ་ལོ་ཀ་གཉིས་ཀྱིས་བསྟན། དེ་ཡང། འཁོར་བའི་རྒྱ་མཚོ་ཆེན་པོ་མཐའ་མེད་པ་ལ། སྡུག་བསྔལ་གྱི་སྡུག་བསྔལ། འགྱུར་བའི་སྡུག་བསྔལ། འདུ་བྱེད་
ཀྱི་སྡུག་བསྔལ་ཏེ། སྡུག་བསྔལ་གསུམ་གྱི་ཆུ་སྲིན་གྱིས་གཟིར་བ་དེ་ལས་ཐར་བར་འདོད་པའི་བློ་ཤུགས་དྲག་པོ་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་
གསོལ། ཞེས་པའོ། །དེ་ཡང་འཁོར་བ་ཐམས་ཅད་སྡུག་བསྔལ་གྱི་རང་བཞིན་ནི། དྲན་ཉེར་ལས། སེམས་ཅན་དམྱལ་བ་དམྱལ་མེས་ཉམས། །ཡི་དྭགས་བཀྲེས་
ཤིང་སྐོམ་པས་ཉམས། །དུད་འགྲོ་གཅིག་ལ་གཅིག་ཟས་ཉམས། །མི་རྣམས་འཚོ་བ་ཐུང་བས་ཉམས། །ལྷ་རྣམས་བག་མེད་པ་ཡིས་ཉམས། །འཁོར་བ་ཁ་བ་
[021A]༄༅། །ཀྱི་རྩེ་ཙམ་ལ། །བདེ་བ་ནམ་ཡང་ཡོད་མ་ཡིན། །ཞེས་གསུངས་པའི་ཕྱིར་རོ། །དེ་ལྟ་བུའི་སྡུག་བསྔལ་གྱི་རང་བཞིན་འབའ་ཞིག་ཏུ་གྱུར་པའི་
འཁོར་བ་འདི། ལྷའི་དགའ་ཚལ་ལྟ་བུར་མཐོང་བའི་བློ་སྤངས་ནས། ཚུལ་ཁྲིམས་དང། ཏིང་ངེ་འཛིན་དང། ཤེས་རབ་ཀྱི་བསླབ་པ་གསུམ་ལ་བསླབ་ཅིང། དེ་ནི་བརྗོད་
བྱར་སྟོན་པའི་ལུང་སྡེ་སྣོད་གསུམ་ལ་ཐོས་བསམ་ཚུལ་བཞིན་དུ་བགྱིས་ཏེ་འཁོར་བ་ལས་ཅི་ཐར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་པའོ། །
བཞི་པ་ནི། ཉམ་ཐག་འགྲོ་བ་འདི་ཀུན་བདག་གི་མ། །ཞེས་སོགས་གསུངས། དེ་ཡང་བཤེས་སྤྲིངས་ལས། མ་ཡི་ཐུག་མཐའ་རྒྱ་ཤུག་ཚི་གུ་ཙམ། །རིལ་བུར་བགྲངས་
ཀྱང་ས་ཡིས་ལང་མི་འགྱུར། །ཞེས་གསུངས་པ་ལྟར། ཐོག་མ་མེད་པ་ནས་ད་བར་དུ་སེམས་ཅན་འདི་ཞེས་བྱ་བའི་ལུས་མ་བླང་བྱ་བ་དང། ཡུལ་འདིར་མ་སྐྱེས་བྱ་བ་ཅང་མེད། འདི་
ལྟ་བུའི་སེམས་ཅན་ཐམས་ཅད་ཀྱང་སྐྱེས་རེས་ཀྱི་གཅིག་གིས་གཅིག་ལ་སྐབས་སུ་ཕ་དང། སྐབས་སུ་མ་དང། དགྲ་དང། གཉེན་དང། ཆུང་མ་དང། བྲན་གཡོག་སོགས་མ་གྱུར་པ་ནི་

[021B] དེ་ལྟར་མ་གྱུར་པའི་སྐབས་ཐམས་ཅད་དུ་ལུས་བསྐྱེད་པ་ནས་བཟུང་སྟེ། དྲིན་གྱིས་བསྐྱངས་པ་ནི་ཚད་མེད། དེ་ལྟ་བུའི་དྲིན་ཅན་གྱི་སེམས་ཅན་རྣམས་ལས་དང་ཉོན་མོངས་
ཀྱི་དབང་གིས་སྤྱིར་འཁོར་བ་དང། སྒོས་ངན་སོང་གིས་སྡུག་བསྔལ་དཔག་ཏུ་མེད་པ་མྱོང་པ་འདུག། དཔེར་ན་ཚེ་འདིའི་མ་དེ་མེར་ལྟུང། ཆུས་ཁྱེར་བ་མཐོང་བཞིན་དུ་ཕན་མི་ཐོགས་པར་བློས་བཏང་ན་
དེ་ལས་རྨོངས་ཚབས་ཆེ་བ་མེད་པ་བཞིན་དུ། ཚེ་ཐོག་མ་མུད་པ་ནས་དྲིན་ཅན་གྱི་ཕ་མ་ཤ་སྟག་དེ། དམྱལ་མེས་བསྲེག་པ་སོགས་ཀྱི་སྡུག་བསྔལ་མཐའ་ཡས་པ་མྱོང་བདེ་ཤེས་བཞིན་གྱིས་བློས་བཏང་
ན༑ དེ་བས་ཀྱང་ངོ་ཚ་བ་དང། ཁྲེལ་མེད་པ་མེད་སྙམ་པའི་སེམས་གཏིང་ནས་སྐྱེས་བ་གཅིག་དགོས། མདོར་ན་སེམས་ཅན་ཐམས་ཅད་མར་ཤེས་པ། དྲིན་དྲན་པ། དྲིན་བཟོ་བ། ཡིད་འོང་གི་བྱམས་
པ། སྙིང་རྗེ་ཆེན་པོ། ལྷག་བསམ་རྣམ་དག། ཀུན་རྫོབ་བྱང་ཆུབ་ཀྱི་སེམས་ཏེ། རྒྱུ་འབྲས་མན་ངག་བདུན་པོ་ལ་རིམ་གྱིས་ལེགས་པར་སྦྱངས་པ་སོགས་ནི། སྤྱོད་འཇུག་དང། བྱང་ས་དང་
རྗེ་བླ་མའི་ལམ་རིམ་ཆེ་ཆུང་སོགས་ནས་བཤད་པ་བཞིན་ངེས་པར་དགོས་སོ། །སྡུག་བསྔལ་ཕྲ་མོ་ཙམ་ཡང་མི་འདོད་ཅིང། །ཞེས་སོགས་ནི། སྤྱིར་ཚེར་མ་ཟུག་པ་ཙམ་གྱི་སྡུག་བསྔལ་ཡང་མི་

[022A]༄༅། །བཟོད་ཅིང་མི་འདོད་ལ། ཚངས་པ་དང། འཁོར་ལོས་བསྒྱུར་པའི་བདེ་བ་ལ་ཡང་ཆོག་ཤེས་མེད་པར་ད་དུང་དེ་བས་ཀྱང་ལྷག་པར་འདོད་པ་ནི། རང་གི་དེ་ལྟར་འདོད་པ་དང་
གཞན་གྱི་དེ་ལྟར་འདོད་པ་གཉིས་ཀ་ལ་ཁྱད་པར་མེད་པའི་ཕྱིར། གཞན་གྱི་བདེ་བ་ལ་རྗེས་སུ་ཡི་རང་བའི་དགའ་བ་བསྐྱེད་དགོས་པར་བསྟན་ནོ། །རང་ཉིད་གཅེས་པར་འཛིན་པའི་གཅོད་ནད་འདི།།
ཞེས་སོགས་ཀྱི་ཤོ་ལོ་ཀ་ལྔས་ནི། བདག་གཞན་མཉམ་བརྗེའི་སེམས་བསྟན་ཏེ། སྤྱོད་འཇུག་ལས། གང་ཞིག་བདག་དང་གཞན་རྣམས་ནི། །མྱུར་དུ་སྐྱབ་པར་འདོད་པ་དེ། །བདག་
དང་གཞན་དུ་བ་རྗེ་བྱ་བ། །གསང་བའི་དམ་པ་སྤྱད་པར་བྱ། །བདག་བདེ་གཞན་གྱི་སྡུག་བསྔལ་དག་ཡང་དག་བརྗེ་བར་མ་བྱས་ན། །སངས་རྒྱས་ཉིད་དུ་མི་འགྱུར་ཅིང། །འཁོར་བ་
ནམ་ཡང་བདེ་བ་མེད། །ཅེས་པ་དང། སེམས་ཅན་རྣམས་དང་རྒྱལ་བ་ལ། །སངས་རྒྱས་ཆོས་གྲུབ་འདྲ་པ་ལ། །རྒྱལ་ལ་གུས་བྱེད་དེ་བཞིན་དུ། །སེམས་ཅན་ལ་མིན་ཅི་ཡི་ཚུལ། །ཞེས་
བྱ་བ་ལ་སོགས་པ་མང་དུ་གསུངས་ཤིང། མདོར་ན་རང་ཉིད་གཅེས་འཛིན་དེ། །ཉེས་པ་ཀུན་གྱི་རྩ་བ་འམ་ཁོང་གཅོང་ལྟ་བུའི་སྐྱོན་འབའ་ཞིག་དང། སེམས་ཅན་རྣམས་རྗེས་སུ་འཛིན་པ་དེ། །ཡོན་

[022B] སྨན་ལྟ་བུ་ཡིན་ཏེ། སངས་རྒྱས་བཅོམ་ལྡན་འདས་ཐུབ་པའི་དབང་པོ་ནི། གཞན་གཅེས་འཛིན་ཁོ་ན་མཛད་པས་སངས་རྒྱས་པ་དང། རང་རེ་རྣམས་བདག་ཉིད་
གཅེས་འཛིན་ཁོ་ན་དང་དུ་བླངས་པས་སྐྱོན་གྱིས་ད་བར་དུ་འཁོར་བར་འཁྱམས་ནས་སྡུག་བསྔལ་དཔག་ཏུ་མེད་པ་མྱོང་བ་འདི་ཀ་ཡིན་པས། ད་དེ་རིང་ནས་བཟུང་སྟེ། བདག་བློས་བཏང་སྟེ་སེམས་ཅན་རྣམས་གཅེས་
པར་འཛིན་པར་བྱའོ། །དེ་ལྟར་བླ་མ་ལྷས་བྱིན་གྱིས་བརླབ་ཏུ་གསོལ། དེ་ཡང་རྗེ་བཙུན་བླ་མ་དམ་པའི་ཐུགས་རྗེ་དང་བྱིན་རླབས་ཀྱིས་བདག་གི་བདེ་པ་དང། དགེ་བ་ཐམས་ཅད་སེམས་ཅན་ལ་སྨིན་ཅིང་
སེམས་ཅན་རྣམས་ཀྱི་སྡུག་བསྔལ་ཐམས་ཅད་དང་སྡིག་པ་ཐམས་ཅད་བདག་ཁོ་ནའི་ཐོག་ཏུ་སྨིན་པར་གྱུར་ཅིག་ཅེས་སྨོན་པའོ། །དེ་ནས། སྣོད་བཅུད་སྡིག་པའི་འབྲས་བུས་ཡོངས་གང་སྟེ། །ཞེས་
སོགས་ནི། བློ་སྦྱོང་རྩ་ཚིག་ལས། སྣོད་བཅུད་སྡིག་པས་གང་བའི་ཚེ། །རྐྱེན་ངན་བྱང་ཆུབ་ལམ་དུ་བསྒྱུར། །ཞེས་གསུངས་ཏེ། དེ་ལ་སྣོད་བཅུད་སྡིག་པའི་འབྲས་བུས་གང་བ་ནི། སེམས་ཅན་
རྣམས་མི་དགེ་བའི་ལས་ལ་སྤྱོད་པས། ལྷ་རྣམས་ཀྱང་མི་དགའ་བར་ཆར་མ་བབས་པས་ཐན་པ་དང། ལོ་ཉེས་དང། དུས་མིན་གྱི་རླུད་སོགས་ལྡང། ལྟ་སྲིན་སྡེ་བརྒྱད་མ་མོ་སོགས་འཁྲུགས་

[023A]༄༅། །པས་ནད་རིམས་སོགས་དར། འཁྲུག་པ་དང། ཆོམ་རྐུན་སོགས་མང་ཞིང་སྡུག་བསྔལ་བ་དང་སྡུག་བསྔལ་དེ་དག་རང་ཅག་རྣམས་ཀྱི་ཐོག་ཏུ་བབས་པ་ན་འདི་ལྟར་བསམ་
པར་བྱ་སྟེ། ག་རེ་སྡུག་བསྔལ་འདི་དག་མྱོང་བ་ནི་བདག་གི་སྔོན་མི་དགེ་བའི་ལས་བྱས་པའི་ཉེས་པ་ཡིན་ཏེ། བློ་སྦྱོང་མཚོན་ཆ་འཁོར་ལོ་ལས། ལུས་ལ་མི་བཟོད་སྡུག་བསྔལ་བྱུང་པའི་ཚེ། །འགྲོ་
བའི་ལུས་ལ་གནོད་པའི་བསྐྱེལ་བ་ཡི། །ལས་ངན་མཚོན་ཆ་རང་ལ་འཁོར་བ་ཡིན། །ད་ནི་ན་ཚ་མ་ལུས་རང་ལ་བླང། །རང་གི་སེམས་ལ་སྡུག་བསྔལ་བྱུང་བའི་ཚེ། །ངེས་པར་གཞན་གྱི་སེམས་
རྒྱུད་དཀྲུགས་པ་ཡི། །ལས་ངན་མཚོན་ཆ་རང་ལ་འཁོར་བ་ཡིན། །ད་ནི་སྡུག་བསྔལ་མ་ལུས་བདག་ལ་བླང། །རང་ཉིད་བཀྲེས་སྐོམ་དྲག་པོས་གཟིར་བའི་ཚེ། །ཁྲམ་དང་རྐུ་འཕྲོག་སེར་སྣ་བྱས་
པ་ཡི༑ ༑ལས་ངན་མཚོན་ཆ་རང་ལ་འཁོར་བ་ཡིན། །ད་ནི་བཀྲེས་སྐོམ་མ་ལུས་དང་དུ་བླང། །ཞེས་དང། རིམ་གྲོ་བྱས་ཚད་ལོག་པར་སོང་བའི་ཚེ། ནག་པོའི་ཕྱོགས་ལ་རེ་ལྟོས་བྱས་པ་ཡི།།
ལས་ངན་མཚོན་ཆ་རང་ལ་འཁོར་བ་ཡིན། །ད་ནི་ནག་པོའི་ཕྱོགས་ལས་བཟློག་པར་བྱ། །ཞེས་དང། མདོར་ན་མི་འདོད་ཐོག་ཏུ་བབས་པ་རྣམས། །མགར་བ་རང་གི་རལ་གྲིས་བསད་པ་ལྟར།།

[023B] །ད་ནི་སྡིག་པའི་ལས་ལས་བཟློག་པར་བྱ། །ཞེས་གསུངས་ཤིང། དེ་བཞིན་དུ་དམྱལ་བའི་མེ་དང་གསོད་བྱེད་ཀྱི་གཤེད་མ་སོགས་ཐམས་ཅད་ཀྱང་
བདག་རང་གི་ལས་ཀྱིས་བྱེད་དེ། སྤྱོད་འཇུག་ལས། སེམས་ཅན་དམྱལ་བའི་མཚོན་ཆ་རྣམས། །སུ་ཞིག་གི་ནི་ཆེད་དུ་བྱས། །ལྕགས་བསྲེགས་གཞི་སུ་ཡིས་བྱས། །མེ་སོགས་དེ་དག་
གང་ལས་བྱུང། །དེ་འདྲ་དེ་དག་ཐམས་ཅད་ཀྱང། །སྡིག་སེམས་བྱུང་པར་ཐུབ་པས་གསུངས། །ཞེས་དང། དཔེར་ན་དམྱལ་བའི་བསྲུང་མ་དང། །རལ་གྲི་ལོ་མའི་ནགས་ཚལ་ལྟར། །རང་
གི་ལས་ཀྱིས་དེ་བསྐྱེད་ན། །གང་ཞིག་ལ་ནི་ཁྲོ་བར་བྱེད། །ཅེས་གསུངས་པ་ལྟར། །སྤྱིར་འཁོར་བ་ལ་འཁྱམས་ཕྱིན་ཆད་སྡུག་བསྔལ་ལས་མ་འདས་ཏེ། བདག་གི་བླ་མ་དཀོན་མཆོག་མཚན་
ཅན་གྱིས། །ཇི་སྲིད་འཁོར་བར་འཁྱམས་པ་དེ་སྲིད་དུ། །འདི་དང་དེ་འདྲའི་སྡུག་བསྔལ་གྱིས་གནོད་པ། །ཁོ་ན་ཡིན་པ་ཟག་བཅས་ཉེར་ལེན་གྱིས། །ཕུང་པོ་ཉིད་འཚམས་སྦྱར་བ་ཉེར་ཞི་
པ༑ ༑བདག་གིས་ཐོབ་པར་བྱའོ་སྲིད་པ་འདིར། །འཁྱམས་ཕྱིན་སྡུག་བསྔལ་དུ་མས་གཅོས་པ་ནི། །མི་འོས་པ་ཞིག་བྱུང་བ་མ་ཡིན་གྱི། །འཁོར་བའི་དང་ཚུལ་སྙམ་དུ་བསམ་པར་བྱ། །

[024A]༄༅། །ཞེས་གསུངས་པ་ལྟར་ཡིན་ལ། བསྒོམ་དོན་ནི། དེ་ལྟ་བུའི་སྡུག་བསྔལ་འབྱུང་བའི་ཚེ། བདག་གིས་སྡུག་བསྔལ་འདི་ལྟ་བུས་མནར་བ་འདིས་བདག་གི་ཐོག་མ་མེད་
པ་ནས་བསགས་པའི་ལས་ཀྱི་སྡིག་པ་ཐམས་ཅད་བྱང་ཞིང་ཟད་པར་གྱུར་ཅིག། དེར་མ་ཟད་སེམས་ཅན་ཐམས་ཅད་ཀྱི་སྡུག་བསྔལ་ཐམས་ཅད་ཀྱང་འདིས་གོ་ཆོད་པར་གྱུར་ཅིག། དེ་ལྟ་བུ་གྱུར་པར་བླ་མ་
ལྷས་བྱིན་གྱིས་བརླབ་ཏུ་གསོལ། ཞེས་པའོ། །མདོར་ན་བཟང་ངན་སྣང་བཅི་ཤར་ཡང། །ཞེས་སོགས་ནི། མདོར་བསྡུ་ན། བཟང་ངན་སྐྱིད་སྡུག་ལ་སོགས་པ་ཅི་འདྲ་ཞིག་འབྱུང་ནའང། དེ་
ལ་ཆོས་ཐམས་ཅད་ཀྱི་སྙིང་པོར་གྱུར་པ་སྟོབས་ལྔ་དང་སྦྱར་བའི་ཉམས་ལེན་གྱིས། བྱང་ཆུབ་ཀྱི་སེམས་སྦྱོད་བའི་ལམ་དུ་བསྒྱུར་ནས། ཡིད་ལ་བདེ་བ་འབའ་ཞིག་བསྒོམ་པར་བླ་མ་ལྷས་བྱིན་གྱིས་བརླབ་
ཏུ་གསོལ། ཞེས་པ་སྟེ། བློ་སྦྱོང་རྩ་ཚིག་ལས། མན་ངག་སྙིང་པོ་མདོར་བསྡུས་པ། །སྟོབས་ལྔ་དག་དང་སྦྱར་བར་བྱ། །ཞེས་གསུངས་པའི་སྟོབས་ལྔ་ནི། འཕེན་པའི་སྟོབས་དང། གོམས་
པའི་སྟོབས་དང། དཀར་པོ་ས་བོན་གྱི་སྟོབས་དང། སུན་འབྱིན་པའི་སྟོབས་དང། སྨོན་ལམ་གྱི་སྟོབས་སོ། །དེ་ལ་འཕེན་པའི་སྟོབས་ནི། དུས་འདི་ནས་བཟུང་སྟེ། སངས་རྒྱས་མཐོབ་པར་

[024B] ཁྱད་པར་ཇི་སྲིད་འཚོ་བར་དང། སྒོས་སུ་དེ་རིང་ལྟ་བུ་ལ་བྱང་ཆུབ་ཀྱི་སེམས་དང་མ་བྲལ་བར་བྱའོ། །ཞེས་བསམ་པར་བྱའོ། །གོམས་པའི་སྟོབས་ནི་བྱང་ཆུབ་ཀྱི་སེམས་འབད་པས་སྦྱོད་པའི།།
དཀར་པོ་ས་བོན་གྱི་སྟོབས་ནི། སྒོ་གསུམ་དགེ་བ་ལ་དལ་མེད་དུ་འབད་པའོ། །སུན་འབྱིན་པའི་སྟོབས་ནི། ད་ལམ་བདག་འཛིན་འགོང་པོ་ཅི་ནས་ཀྱང་ཐུལ་པར་བྱའོ། །སྔར་ཡང་སྡུག་བསྔལ་
འདི་འདྲ་ལ་སྦྱོར་བ་ཁོ་བོས་བྱས་པ་ཡིན། ད་ཡང་ཁོང་དང་འགྲོགས་ན་སྐྱིད་པོ་གཅིག་མི་ཡོང། ཁོང་ཅི་རླག་གཅིག་བྱའོ་སྙམ་པའོ། །སྨོན་ལམ་གྱི་སྟོབས་ནི། དགེ་བ་ཐམས་ཅད་ཀྱང་སེམས་ཅན་
ཐམས་ཅད་འཁོར་བ་ལས་སྒྲོལ་བའི་ཕྱིར་བསྔོ་ཞིང་སྨོན་ལམ་འདེབས་སོ། །སྦྱོར་བ་བཞི་དང་ལྡན་པའི་ཐབས་མཁས་ཀྱིས། །ཞེས་སོགས་ནི། རྩ་ཚིག་ལས། སྦྱོར་བ་བཞི་ལྡན་ཐབས་ཀྱི་
མཆོག་འཕྲལ་ལ་གང་ཐུག་བསྒོམ་ལ་སྦྱར། །ཞེས་གསུངས་ཏེ། སྦྱོར་བ་བཞི་ནི། ཚོགས་གསོག་པའི་སྦྱོར་བ། སྡིག་བ་བཤགས་པའི་སྦྱོར་བ། ཆོས་སྐྱོང་ལ་མཆོད་གཏོར་ཕུལ་བ་
ལྷ་འདྲེ་ལ་གཏོར་མ་སྦྱིན་པའོ། །བསྒོམ་ཚུལ་ནི། ག་རེ་བདག་ནི་བདེ་བ་འདོད་ཅིང་སྡིག་པ་བྱས་པ་དང། སྡུག་བསྔལ་མི་འདོད་བཞིན་དགེ་བ་མ་བྱས་པ་འདི་གོ་ལོག་ཏུ་སོང་བས་བཟང་ངན་གང་བྱུང་བ་དེ་

[025A]༄༅། །ཚོགས་སོགས་ཤིག། སྡིག་པ་སྦྱོངས་ཤིག་ཅེས་པའི་བརྡར་འདུག་པས། ད་དེ་ལྟར་བྱའོ་ཞེས་བསམས་པ་དང། ཆོས་སྐྱོང་ལ་གཏོར་མ་འབུལ་ནས། བདག་ན་
བ་ལེགས་ན་ན་བར་མཛོད་ཅིག། ཤི་བ་ལེགས་ན་ཤི་བར་མཛོད་ཅིག། གསོས་པར་ལེགས་ན་གསོས་པར་མཛོད་ཅིག། ཅེས་འཕྲིན་ལས་བཅོལ་ལོ། །ལྷ་འདྲེ་ལ་གཏོར་མ་སྦྱིན་ནས། ཡང་དེ་
བཞིན་དུ་བསྒོ་བར་བྱའོ། །བློ་སྦྱོང་གི་དམ་ཚིག་ནི། སྦྱིར་སྡོམ་པ་གསུམ་དང། ཁྱད་པར་བློ་སྦྱོང་རང་གི་དམ་ཚིག་དང་མི་འགལ་བར་བྱའོ། །དམ་ཚིག་ནི། མདོར་བསྡུན། སྡོམ་གསུམ་གྱི་
བསླབ་བྱའི་སྟེང་དུ་རང་ལ་བདག་འཛིན་མེད་པར་གཞན་གྱིས་གོར་རེ་བའི་ཐོ་ཅོར་ཤོར་བ་དང། གཉེན་གྱི་གནོད་པ་བཟོད་ལ། དགྲའི་གནོད་པ་མི་བཟོད་པ་ལྟ་བུ་ཕྱོགས་རེ་བ་དང། རང་གཅེས་འཛིན་གྱི་བློ་མ་
སྤངས་པ། གཞན་གྱི་སྐྱོན་བརྗོད་པ་དང། ཚེ་འདིའི་ཆེད་དུ་བློ་སྦྱོང་བ་དང། གཞན་གྱི་གནོད་པ་བྱས་པ་འཁོན་དུ་བཟུང་བ་དང། མི་ལ་ཚིག་རྩུབ་སྨྲ་ཞིང་འཚང་འབྲུ་བ་ལྷ་འདྲེ་སོགས་ལ་ཕོག་པས་རིག་
སྔགས་བཟླ་བ་དང། རང་ལ་བབས་པའི་སྡུག་བསྔལ་དང། དཀའ་ལས་རྣམས་ཐབས་ཀྱིས་གཞན་ལ་བཀལ་བ་དང། ལྟོ་བཅོས་བོན་གྱེར་བ་ལ་སོགས་པའི་ལྟོ་ལོག་བྱེད་པ་དང། བློ་སྦྱོང་

[025B] རང་སྐྱིད་པའི་ཆེད་དུ་གཞན་ལ་མི་འདོད་པ་ཡོང་དུ་རེ་བ་ལ་སོགས་པ་མང་དུ་གསུངས་སོ། །གཏོང་ལེན་རླུང་ལ་བསྐྱོན་པའི་འཕྲུལ་འདེགས་
ཅན༑ ༑སོགས་ནི། གོང་དུ་བསྟན་པའི་བྱམས་སྙིང་རྗེ་དེ་ལ་སྡུག་གེ་སྙིང་རེ་རྗེ་ཟེར་ནས་བཞག་པས་མི་ཆོག་སྟེ། དེའི་སྡུག་བསྔལ་ལས་བྲལ་ཏེ་བདེ་བ་ལ་སྦྱོར་དགོས་པ་ཡིན་པས། དེ་ནི་རང་གི་དབུགས་
ཕྱིར་འགྲོ་བ་དང་མཉམ་དུ་རང་གི་དགེ་བ་དང་བདེ་བ་ཐམས་ཅད་སྣ་བུག་ནས་དཀར་སངས་ཀྱིས་སོང་སེམས་ཅན་ཐམས་ཅད་ལ་སྦྱིན་པས་སེམས་ཅན་རྣམས་དགེ་བ་དང་བདེ་བ་དང་ལྡན་པར་བསམ། རླུང་ནང་དུ་རྡུབ་
པའི་ཚེ་སེམས་ཅན་ཐམས་ཅད་ཀྱི་སྡིག་པ་དང་སྡུག་བསྔལ་ཐམས་ཅད་ནག་བུན་གྱི་ཚུར་འདུས་སྣ་བུག་ནས་ཞུགས་ནས་སྙིང་ཀར་ཐིམ་པར་བསམ་པ་ཡང་ཡང་སྦྱོང་བར་བྱའོ། །དུས་གསུམ་རྒྱལ་བཀུན་གྱི་
བགྲོད་གཅིག་ལམ། །སོགས་ནི་གོ་སླའོ། །དེ་ནས་སྤྱོད་པ་ཕ་རོལ་ཏུ་ཕྱིན་པ་དྲུག་ལས་སྦྱིན་པ་ནི། ལུས་དང་ལོངས་སྤྱོད་དུས་གསུམ་དགེ་ཚོགས་བཅས། །ཞེས་སོགས་གསུངས། དེ་ཡང་སྤྱིར་
སྦྱིན་པ་ལ། ཆོས་ཀྱི་སྦྱིན་པ། ཟང་ཟིང་གི་སྦྱིན་པ། མི་འཇིགས་པ་སྐྱབས་ཀྱི་སྦྱིན་པ་སྟེ། སྦྱིན་པ་གསུམ་དུ་གསུངས་ཏེ། དེ་ལ་ཟང་ཟིང་གི་སྦྱིན་པ་ནི། སེམས་ཅན་རྣམས་ཀྱི་ལུས་ལ་ཕན་པར་བྱེད་
[026A]༄༅། །པ་དང། མི་འཇིགས་པའི་སྦྱིན་པ་ནི། སྲོག་ལ་ཕན་པར་བྱེད་པ་དང། ཆོས་ཀྱི་སྦྱིན་པ་ནི། སེམས་ལ་ཕན་པར་བྱེད་པ་སྟེ། སྦྱིན་པའི་མཆོག་ཡིན་ཏེ། དང་པོ་གཉིས་ནི་
ཚེ་འདིའི་བདེ་བ་བསྒྲུབ་པ་ཙམ་དང། ཕྱི་མ་ནི། ཚེ་འདི་ཕྱིའི་གཉིས་ཀའི་ཕན་བདེ་འགྲུབ་པའི་ཕྱིར་རོ། །དེ་ལ་ཟང་ཟིང་ནི་ཟས། གོས་སྨན་ལོངས་སྤྱོད་ལ་སོགས་པ། གཞན་ལ་འཕྲལ་ཕུགས་སུ་
ཕན་པ་རྣམས་སྦྱིན་གྱི། དུག་དང་མཚོན་དང་ནད་པ་ལ་མི་འཕྲོད་པའི་ཁ་ཟས། ཁྲིམས་ལྡན་ལ་ཆང་དང་ཕྱི་དྲོའི་ཁ་ཟས་ལྟ་བུ་ནི་སྦྱིན་དུ་མི་རུང་སྟེ། ས་པཎ་གྱིས། ཆང་དང་དུག་དང་མཚོན་ཆ་དང། །གཞན་
གྱི་ལོངས་སྤྱོད་སྟེར་བ་དང། །གསོད་པར་ཕྱུག་མ་སྟེར་བ་དང། །མཆོག་གི་ནོར་ནི་མཆོག་མིན་ལ། །སྟེར་སོགས་མདོ་ལས་དགག་པའི་ཕྱིར། །མ་དག་པ་ཡི་སྦྱིན་པ་ཡིན། །ཞེས་གསུངས་ལ་
དེ་ལ་ཡང། དམིགས་གསལ་གྱི་རུང་བའང་ཡོད་དེ། རིན་ཆེན་འཕྲེང་བ་ལས། གང་ལ་དུག་ནི་ཕན་གྱུར་ན། །དེ་ལ་དུག་ཀྱང་སྦྱིན་པར་བྱ། །ཁ་ཟས་མཆོག་ཀྱང་མི་ཕན་ན། །དེ་ལ་དེ་ནི་
སྦྱིན་མི་བྱ། །ཞེས་གསུངས་པའི་ཕྱིར་རོ། །ཆོས་ཀྱི་སྦྱིན་པ་ནི། འཕགས་པ་སྡུད་པ་ལས། སྡུག་བསྔལ་ཟད་པར་བྱ་ཕྱིར་འཇིག་རྟེན་ཆོས་སྟོན་བྱེད། །ཅེས་གསུངས་པའི། མདོ་རྒྱུད་

[026B] །དེ་ཡང་ཟླ་བའི་སྒྲོན་མེ་ལས། སྣོད་ལ་བརྟག་པར་བྱས་ནས་བྱ། །འཕྲལ་དུ་བརྗོད་པར་མི་བྱའོ། །གལ་ཏེ་སྣོད་ནི་ཤེས་གྱུར་
ན༑ ༑གསོལ་མ་བཏབ་ཀྱང་བཤད་པར་བྱ། །ཞེས་གསུངས་པ་ལྟར་རོ། །མི་འཇིགས་པ་ནི། བྱངས་ལས། མི་འཇིགས་པའི་སྦྱིན་པ་ནི། སེང་གེ་དང། སྟག་དང། ཆུ་སྲིན་དང། རྒྱལ་
པོ་དང། ཆོམ་རྐུན་དང། ཆུ་ལ་སོགས་པའི་འཇིགས་པ་ལས་སྐྱོབ་པར་བྱེད་པའོ། །ཞེས་གསུངས་པ་བཞིན་འགྲོ་བ་སྲོག་དང་བྲལ་བ་ལས་སྐྱོབ་པར་བྱེད་པའོ། །གཞན་ཡང། སྦྱིན་ཡུལ་
སྦྱིན་ཚུལ། དབྱེ་བ། མཆོག་དམན་སོགས་མང་དུ་ཡོད་ཀྱང་གཞན་དུ་ཤེས་པར་བྱའོ། །འདིར་ནི་གཞུང་རང་ལས་བྱུང་བ་བཞིན་རང་གི་ལུས་དང་ལོངས་སྤྱོད་དུས་གསུམ་གྱི་དགེ་བ་རྣམས་སེམས་ཅན་རང་
རང་གི་ཇི་ལྟར་འདོད་པ་བཞིན་དུ་ཡིད་ཀྱིས་སྤྲུལ་ནས་ཆགས་ཞེན་མེད་པའི་སེམས་ཀྱིས་སྦྱིན་པར་བྱ་ཞིང། སྦྱིན་པའི་ཕ་རོལ་ཏུ་ཕྱིན་པའི་མཐར་ཕྱིན་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་
བརླབ་ཏུ་གསོལ། ཞེས་པའོ། །ཚུལ་ཁྲིམས་ནི། སོ་ཐར་བྱང་སེམས་གསང་སྔགས་སྡོམ་པ་ཡི། །ཞེས་སོགས་ཏེ། དེ་ལ་སོ་ཐར་ནི། རྗེ་ཙོང་ཁ་པས། བསྙེན་གནས་དགེ་བསྙེན་ཕ་མ་དང། །

[027A]༄༅། །དགེ་ཚུལ་ཕ་མ་དགེ་སློབ་མ། །དགེ་སློང་མ་དང་དགེ་སློང་སྟེ། །སོ་སོར་ཐར་པ་རིགས་བརྒྱད་དོ། །ཞེས་གསུངས་པ་ལྟར་ཡིན་ལ། བྱང་སེམས་ནི། ཐེག་པ་ཆེན་པོའི་ཆོས་
ཐམས་ཅད་གྱི་རྩ་བ་ལྟ་བུར་གསུངས་པ་བྱང་སེམས་ཀྱི་སྡོམ་པ་དང། གསང་སྔགས་ནི། དཀྱིལ་འཁོར་དབང་དང་འབྲེལ་བའི་སྔགས་ཀྱི་སྡོམ་པ་ཡིན་ནོ། །བཅས་མཚམས་ནི། དགེ་སློང་སོགས་སོ་སོར་
ཐར་པ་བརྒྱད་ཀྱི་བསླབ་བྱ། མི་ཚངས་སྤྱོད་དང་དངོས་པོ་རྐུ། །མི་ལ་གསད་པར་མི་བྱ་བ། །རྫུན་དུ་སྨྲ་བར་བཅས་པ་ཡི། །ཆོས་བཞི་་ནི་གསུངས་པ་ཡིན། །ཞེས་སོགས་འདུལ་བའི་བསླབ་བྱ་རྣམས་
དང༑ རྙེད་དང་བཀུར་སྟིར་ཆགས་པ་ཡིས། །བདག་བསྟོད་གཞན་ལ་སྨོད་པ་དང། །སྡུག་བསྔལ་མགོན་མེད་གྱུར་པ་ལ། །སེར་སྣས་ཆོས་ནོར་མི་སྟེར་དང། །གཞན་གྱིས་བཤགས་ཀྱང་མི་ཉན་
པར༑ ༑ཁྲོས་ནས་གཞན་ལ་འཚོག་པ་དང། །ཐེག་པ་ཆེན་པོ་སྤོང་བྱེད་ཅིང། །དམ་ཆོས་ལྟར་སྣང་སྟོན་པ་དང། །དཀོན་མཆོག་གསུམ་གྱི་དཀོར་འཕྲོག་པ། །ཕས་ཕམ་པ་ཡི་ལྟུང་བར་འདོད།།
ཅེས་སོགས་བྱང་སེམས་ཀྱི་བསླབ་བྱ་རྣམས་དང། གང་ཕྱིར་རྡོ་རྗེ་འཛིན་པ་ཡིས། །དངོས་གྲུབ་སློབ་དཔོན་རྗེས་འབྲང་གསུངས། །དེ་བས་དེ་ལ་བརྙས་པ་ནི། །རྩ་བའི་ལྟུང་བ་དང་པོར་བཤད། །

[027B] དགེ་བའི་ཆོས་ཅི་ནུས་སུ་སྡུད་པ་དང། སེམས་ཅན་གྱི་དོན་ལ་བརྩོན་པའི་ཚུལ་ཁྲིམས་ཀྱི་ཕར་ཕྱིན་
རྫོགས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་པའོ། །བཟོད་པ་ནི། ཁམས་གསུམ་སྐྱེ་རྒུ་མ་ལུས་ཁྲོས་གྱུར་ཏེ། །ཞེས་སོགས་གསུངས། དེ་ཡང་སྤྱོད་འཇུག་ལས། བསྐལ་
པ་སྟོང་དུ་བསགས་པ་ཡི། །སྦྱིན་དང་བདེ་གཤེགས་མཆོད་ལ་སོགས། །ལེགས་བྱས་གང་ཡིན་དེ་ཀུན་ཡང། །ཁོང་ཁྲོ་གཅིག་གིས་འཇོམས་པར་བྱེད། །ཞེ་སྡང་ལྟ་བུའི་སྡིག་པ་མེད། །བཟོད་
པ་ལྟ་བུའི་དཀའ་ཐུབ་མེད། །དེ་ཕྱིར་བཟོད་ལ་ནན་ཏན་ཏུ། །སྣ་ཚོགས་ཚུལ་གྱིས་གོམས་པར་བྱ། །ཞེས་དང། སེམས་ཅན་མི་བསྲུན་ནམ་མཁའ་བཞིན། །དེ་དག་གཞོམ་གྱིས་ཡོངས་མི་
ལངས། །ཁྲོ་བོའི་སེམས་འདི་གཅིག་བཅོམ་ན། །དེ་དག་ཐམས་ཅད་གཞོམ་པར་འགྱུར། །ས་སྟེང་དེ་དག་ཀོས་གཡོགས་ཏུ། །ཇི་སྙེད་ཀོ་བས་ག་ལ་ལངས། །ལྷམ་མཐིལ་ཙམ་ཞིག་ཀོ་བས་
ནི༑ ༑དེ་དག་ཐམས་ཅད་གཡོག་དང་འདྲ། །ཞེས་གསུངས་པ་ལྟར། སྡོང་དུམ་ལ་ཡང་ཁྲོ་བའི་སེམས་མི་བསྐྱེད་པར་བྱ་བ་ཡིན་ནོ། །དེ་ལྟ་བུའི་ཁམས་གསུམ་གྱི་སེམས་ཅན་ཐམས་ཅད་བདག་

[028A]༄༅། །གི་དགྲར་ལངས་ནས། གཤེ་བ་དང། བརྡེག་པ་དང། གསོད་པར་རྩོམ་ན་ཡང། ཁོང་ཁྲོ་མི་སྐྱེ་ཞིང། གནོད་པའི་ལན་དུ་ཕན་པ་བསྒྲུབ་པའི་བཟོད་པའི་ཕ་རོལ་ཏུ་ཕྱིན་
པའི་མཐར་ཕྱིན་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་པའོ། །བརྩོན་འགྲུས་ནི། སེམས་ཅན་རེ་རེའི་ཕྱིར་ཡང་མནར་མེད་པའི། །ཞེས་སོགས་
གསུངས་ལ། སེམས་ཅན་གཅིག་ཙམ་ལའང་ཕན་པའི་ཕྱིར་དམྱལ་བའི་མེར་བསྐལ་པ་འམ། བསྐལ་པ་ལས་ལྷག་པར་གནས་པར་གྱུར་ཀྱང་སྙིང་རྗེའི་སེམས་ལ་སྐྱོ་བ་མེད་པར་གོ་ཆའི་བརྩོན་འགྲུས་དང་
སྦྱོར་བའི་བརྩོན་འགྲུས་དང། མི་ཞུམ་ཞིང་ཆོག་པར་མི་འཛིན་པའི་བརྩོན་འགྲུས་ཀྱི་མཐར་ཕྱིན་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། །ཞས་པའོ། །བསམ་གཏན་
ནི། བྱིང་རྒོད་རྣམ་པར་གཡེང་བའི་སྐྱོན་སྤངས་ནས། །ཞེས་སོགས་གསུངས་དེ་ཡང། ལམ་སྒྲོན་ལས། ཞི་གནས་གྲུབ་པ་མ་ཡིན་པས། །མངོན་ཤེས་བྱུང་བ་མ་ཡིན་ལ། །དེ་ནི་མངོན་ཤེས་སྟོབ་
བྲལ་བས། །སེམས་ཅན་དོན་བྱེད་ནུས་མ་ཡིན། །ཞེས་དང། སྤྱོད་འཇུག་ལས། ཞི་གནས་རབ་ཏུ་ལྡན་པའི་ལྷག་མཐོང་གིས། །ཉོན་མོངས་རྣམ་པར་འཇོམས་པ་ཤེས་བྱ་ནས། །ཐོག་མར་

[028B] སེམས་བྱིང་རྒོད་དང་གཡེང་བ་མཐའ་དག་སྤངས་ནས། སེམས་རྩེ་གཅིག་ཏུ་འཇོག་པ་ཞི་གནས་ཏེ། བསམ་གཏན་གྱི་ཕ་རོལ་ཏུ་ཕྱིན་པ་རྫོགས་པར་
བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་པ་སྟེ། རྒྱས་པར་ལམ་རིམ་གྱི་ཞི་གནས་ཀྱི་སྐབས་སུ་ཤེས་པར་བྱའོ། །ཤེས་རབ་ནི། དེ་ཉིད་སོ་སོར་རྟོག་
པའི་ཤེས་རབ་ཀྱིས། །ཞེས་སོགས་གསུངས། ཆོས་ཐམས་ཅད་ཀྱི་དེ་བཞིན་ཉིད་སོ་སོར་རྟོགས་པའི་ཤེས་རབ་ཀྱིས་དྲངས་པས་ཤིན་ཏུ་སྦྱངས་པ་སྟེ། བདེ་ཆེན་དང་འབྲེལ་བ་དོན་དམ་མཉམ་པར་
བཞག་པ་ནམ་མཁའ་ལྟ་བུ་ལྷག་མཐོང་གཏིང་ངེ་འཛིན་དེ་ཤེས་རབ་ཀྱི་ཕ་རོལ་ཏུ་ཕྱིན་པ་མཐར་ཕྱིན་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་པ་ཡིན་
ལ། དེ་ཡང། མདོ་སྡུད་པ་ལས། ཤེས་རབ་ཀྱིས་ནི་ཆོས་ཀྱི་རང་བཞིན་ཡོངས་ཤེས་ནས། །ཁམ་གསུམ་མ་ལུས་པ་ལས་ཡང་དག་འདའ་བར་འགྱུར། །ཞེས་གསུངས་སོ། །ཞི་ལྷག་
གཉིས་ནི་རྒྱས་པར་རྗེའི་ལམ་རིམ་ཆེ་ཆུང་དུ་བལྟ་བར་བྱ་སྟེ། དེ་ནི་སངས་རྒྱ་བ་ལ་མེད་དུ་མི་རུང་བའི་ཡན་ལག་གལ་ཆེ་ཤོས་ཡིན་པའི་ཕྱིར་རོ། །ཕྱི་ནང་ཆོས་རྣམས་སྒྱུ་མ་རྨི་ལམ་དང། །ཞེས་

[029A]༄༅། །སོགས་ཀྱི་ཞི་ལྷག་ཟུང་དུ་འབྲེལ་ནས་མཉམ་པར་བཞག་པ་ལས་ལངས་ཏེ། རྗེས་ཐོབ་སྒྱུ་མ་ལྟ་བུའི་སྟོང་ཉིད་བསྟན་པའོ། །འཁོར་འདས་རང་བཞིན་རྡུལ་ཙམ་མེད་པ་
དང། །ཞེས་སོགས་ནི། རྗེ་ཙོང་ཁ་པས། འདི་ཀུན་ངོ་པོས་སྟོང་པ་དང། །འདི་ལས་འདི་འབྲས་བྱུང་པ་ནི། །ངེས་པ་གཉིས་པོ་ཕན་ཚུན་དུ། །བགེགས་མེད་པར་ནི་གྲོགས་བྱེད་པ། །དེ་
ལས་ངོ་མཚར་གྱུར་པ་དང། །དེ་ལས་རྨད་དུ་བྱུང་བ་གང། །ཞེས་དང། ཡང་རྗེ་བླ་མས། གང་ཞིག་འཁོར་འདས་ཆོས་རྣམས་ཐམས་ཅད་ཀྱི། །རྒྱུ་འབྲས་ནམ་ཡང་བསླུ་བ་མེད་མཐོང་ཞིང། །
དམིགས་པ་གཏད་པོ་གང་ཡིན་ཀུན་ཞིག་ན། །དེ་ནི་སངས་རྒྱས་དགྱེས་པའི་ལམ་ལ་ཞུགས། །སྣང་བརྟེན་འབྲེལ་བསླུབ་མེད་པ་དང། །སྟོང་པ་ཁས་ལེན་བྲལ་བའི་གོ་བ་གཉིས། །ཇི་སྲིད་
སོ་སོའི་སྣང་བ་དེ་སྲིད་དུ། །ད་དུང་ཐུབ་པའི་དགོངས་པ་རྟོགས་པ་མེད། །ནམ་ཞིག་རེས་འཇོག་མེད་པར་གཅིག་ཆར་དུ། །རྟེན་འབྲེལ་མི་བསླུར་མཐོང་བ་ཙམ་ཉིད་ནས། །ངེས་ཤེས་ཡུལ་
གྱི་འཛིན་སྟངས་ཀུན་འཇིག་ན། །དེའི་ཚེ་ལྟ་བའི་དཔྱད་པ་རྫོགས་པ་ལགས། །ཞེས་གསུངས་པ་དང། མགོན་པོ་གླུ་སྒྲུབ་ཀྱིས། ཆོས་རྣམས་སྟོང་པ་ཉིད་ཤེས་ནས། །རྒྱུ་དང་འབྲས་བུ་

[029B] །ངོ་མཚར་བས་ཀྱང་འདི་ངོ་མཚར། །རྨད་བྱུང་བས་ཀྱང་འདི་རྨད་བྱུང། །ཞེས་གསུངས་པ་ལྟར། ཀླུ་སྒྲུབ་ཡབ་སྲས་ཀྱི་དགོངས་པའི་དོན་རྣམས་ཕྱིན་ཅི་མ་ལོག་པར་རྟོགས་
པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་པའོ། །ལྔ་པ་ནི། དེ་ནས་རྡོ་རྗེ་འཛིན་པའི་དེད་དཔོན་གྱི། །ཞེས་སོགས་གསུངས། དེ་ལ་བཤེས་གཉེན་བསྟེན་ཚུལ་ནས་བཟུང་སྟེ་ལྷག་མཐོང་གི་
པར་གྱི་ལམ་རྣམས་མཐར་ཕྱིན་ཀྱང། མཐར་སངས་རྒྱ་བར་བྱེད་པ་ལ་སྔགས་བླ་མེད་ཀྱི་ལམ་དུ་ངེས་པར་འཇུག་དགོས་པས། གསང་སྔགས་རྡོ་རྗེ་ཐེག་པའི་བླ་མ་མཚན་ཉིད་དང་ལྡན་པ་ལས། བླ་མེད་ཀྱི་
དཀྱིལ་འཁོར་དུ་དབང་ཐོབ་དེའི་དུས་སུ་ཁས་བླངས་པའི་དམ་ཚིག་དང་སྡོམ་པ་རྣམ་པར་དག་པ་བསྲུང་བར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་པའོ། །སྐྱེ་ཤི་བར་དོ་
རྒྱལ་བའི་སྐུ་གསུམ་དུ། །ཞེས་པ་ནི། སྦྱང་གཞི་སྐྱེ་ཤི་བར་དོ་གསུམ། རྒྱལ་བའི་སྐུ་གསུམ་གྱི་ལམ་ཁྱེར་དུ་བསྒོམ་ནས་སྤྱོད་པར་བྱེད་པ་རིམ་པ་དང་པོ་བསྐྱེད་རིམ་གྱི་ལམ་ལ་སློབ་པར་བླ་མ་ལྷས་བྱིན་གྱིས་
བརླབ་ཏུ་གསོལ། ཞེས་པའོ། །སྙིང་ཁའི་འདང་བརྒྱད་དཧུ་ཏིའི་དབུས་དག་ཏུ། །ཞེས་སོགས་ནི་ད་ལྟ་བུའི་བསྐྱེད་རིམ་ཕྲ་རགས་མཐར་ཕྱིན་ཀྱང། དངོས་གྲུབ་ཆུང་དུ་དང་འབྲིང་པོ་ཐོབ་པ་མ་གཏོག་

[030A]༄༅། །མཆོག་གི་གོ་འཕང་ཐོབ་པར་མོ་སྲིད་པས་ན་རྫོགས་རིམ་གྱི་ལམ་ལ་སློབ་དགོས་པར་བསྟན་པ་གོང་བཞིན་ནོ། །ལམ་སྣ་མ་ཟིན་འཆི་བའི་དུས་བྱེད་ན། །ཞེས་སོགས་ནི། དེ་ལྟ་བུའི་སྙིག་
དུས་ཀྱི་ཆོ་ཐུང་གཅིག་ལ་སངས་རྒྱ་བའི་ཉེ་ལམ་ཁྱད་པར་དུ་འཕགས་པ་བླ་མེད་ཀྱི་ལམ་ལ་སློབ་ཀྱང། རྣམ་པར་གཡེངས་པས་ཚེ་འདིར་ལམ་སྣ་མ་ཟིན་ན། བཙན་ཐབས་སུ་སངས་རྒྱ་བ་འཕོ་བའི་གདམས་ངང་སྟོབས་
ལྔ་ལྡན་གྱིས་མཁའ་སྤྱོད་དམ་བདེ་བ་ཅན་སོགས་སུ་སྐྱེ་བར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་པའོ། །དེ་ལ་བློ་སྦྱོང་ནས་བཤད་པའི་འཕོ་བ་སྟོབས་ལྔ་ལྡན་པས་ནི། རྩ་ཚིག་ལས། ཐེག་ཆེན་འཕོ་
བའི་གདམས་ངག་ནི། །སྟོབས་ལྔ་ཉིད་ཡིན་སྤྱོད་ལམ་གཅེས། །ཞེས་གསུངས་པ་ལྟར། སྦྱོང་ལམ་ནི། གཞོགས་གཡས་པ་འོག་ཏུ་བཅུག། ལག་པ་གཡས་འགྲམ་ལ་གཏད་པའི་སྲིན་ལག་གི་སྣ་བུག་གཡས་པ་
བགག་རླུང་གཡོན་པས་འོང་བ་བྱ། རྐང་པ་གཡས་པའི་སྟེང་དུ་གཡོན་པ་བཀལ། ལག་པ་གཡོན་པ་བརླ་གཡོན་སྟེང་དུ་བཞག་ནས་སྟོན་པ་མྱ་ངན་ལས་འདས་པའི་ཚུལ་སྟོན་པའི་རྣམ་ཐར་དྲན་པར་བྱས་ཏེ་ཤི་ན་
ངན་འགྲོའི་སྒོ་ཁེགས་པར་གསུངས། སྟོབས་ལྔ་སྦྱོར་ཚུལ་ནི། རྒྱལ་སྲས་ཐོགས་མེད་ཀྱིས། དང་པོ་དཀར་པོ་ས་བོན་གྱི་ལག་ལེན་ནི། ཡོ་བྱད་ཐམས་ཅད་བླ་མ་དཀོན་མཆོག་ལ་མཆོད་པ་ལ་

[030B] དེ་ནས་སྨོན་ལམ་གྱི་སྟོབས་ནི། བླ་མ་དཀོན་མཆོག་ལ་ཡན་ལག་བདུན་པ་ཕུལ་ལ། བདག་བར་དོ་བང་ཚེ་རབས་ཕྱི་
མ་ཐམས་ཅད་དུ། བྱང་ཆུབ་ཀྱི་སེམས་གཉིས་སྦྱོང་བར་བྱིན་གྱིས་བརླབ་ཏུ་གསོལ། ཆོས་འདི་སྟོན་པའི་བླ་མ་དང་མཇལ་བར་བྱིན་གྱིས་རློབས། ཞེས་གསོལ་བ་དྲག་ཏུ་གདབ་ཅིང། དེ་ནས་སུན་
འབྱིན་པའི་སྟོབས་ནི། བདག་གཅེས་འཛིན་གྱི་རྣམ་རྟོག་འདིས་སྔར་ཡང་སྡུག་ཏུ་བཅུག། ད་དུང་ཡང་འདི་དང་མ་བྲལ་ན་སྐྱིད་དུ་མི་སྟེར་བར་འདུག་ཅིང། ད་ལྟ་ཡང་བདག་གི་ལུས་འདི་ལ་ཡང་གཅེས་པར་
བཟུང་བས་སྡུག་བསྔལ་བར་འདུག་ལ། བརྟགས་ན་ལུས་སེམས་གང་ལ་ཡང་བདག་ཏུ་བཟུང་རྒྱུ་མི་འདུག་སྙམ་དུ་ཤེས་པར་བྱས་ལ་བདག་འཛིན་སྤངས་ལ་བཞག་གོ་དེ་ནས་འཕེན་པའི་སྟོབས་ནི། ངེས་
བར་དོར་ཡང་བྱང་ཆུབ་ཀྱི་སེམས་ནི་སྦྱོང་བར་བྱའོ། །སྙམ་པའི་འདུན་པ་དྲག་པོ་ཡང་ཡང་བྱའོ། །དེ་ནས་གོམས་པའི་སྟོབས་ནི། སྔར་གྱི་བྱང་ཆུབ་ཀྱི་སེམས་གཉིས་སྦྱོང་ཚུལ་དེ་དྲན་པར་བྱའོ། །ཞེས་
བློ་སྦྱོང་དོན་བདུན་མའི་རྣམ་བཤད་རྒྱལ་སྲས་ཐོགས་མེད་བཟང་པོས་མཛད་པ་ལྟར་ཤེས་པར་བྱ་ལ། གཞན་ཡང་འཕོ་བའི་མན་ངག་མང་པོ་ཡོད་པ་རྣམས། རྗེ་ཉིད་ཀྱི་བཀའ་འབུམ་དང། འཕོ་ཊིཀ་ཆེན་
[031A]༄༅། །མོ་གསེར་གྱི་སྒོ་འབྱེད་སོགས་ལས་ཤེས་པར་བྱའོ། །དྲུག་པ་ནི། མདོར་ན་སྐྱེ་ཞིང་སྐྱེ་བ་ཐམས་ཅད་དུ། །སོགས་ཀྱི་ཤོ་ལོ་ཀ་གཉིས་ཀྱིས་བསྟན་ཏེ། གོ་སླ་བར་ཟད་
དོ༑ ༑བདུན་པ་ནི། དེ་ལྟར་གསོལ་བ་བཏབ་པས་བླ་མ་མཆོག་ཅེས་སོགས་ཀྱིས་བསྟན། དེ་ལྟར་གདུང་ཤུགས་དྲག་པོས་གསོལ་བ་བཏབ་པས་བླ་མའི་སྐུ་ལས་འཕྲོས་པའི་འོད་ཟེར་གྱིས་ཚོགས་
ཞིང་རྣམས་ཕྱི་རིམ་ནས་བསྡུས་ཏེ་ཐིམ་ནས་མཐར་རྩ་བའི་བླ་མ་ལ་ཐིམ་ མཆོད་པ་རྣམས་དཔག་བསམ་ཤིང་ལ་ཐིམ། དེ་སེང་ཁྲི་ལ་ཐིམ། ད་བླ་མའི་ཉི་གདན་ལ་ཐིམ། དེ་ཐམས་ཅད་མཐར་བླ་
མ་ལ་ཐིམ། བླ་མ་ཡང་དགྱེས་བཞིན་དུ་རང་གི་སྤྱི་བོར་བྱོན་ནས་རང་ལ་ཐིམ་པ་སོགས་ནི་གོང་དུ་བཤད་པ་ལྟར་རོ། །དེ་ནས་གཞུང་རང་ལས། དེ་ལྟར་ཞག་རེ་བཞིན་རྒྱུན་གྱི་རྣལ་འབྱོར་དུ་བྱས་ན། མདོ་
སྔགས་ཐམས་ཅད་ཀྱི་སྙིང་པོ་ཉམས་སུ་ལེན་པར་གྱུར་ཅིང། འདི་ཕྱིའི་ལེགས་ཚོགས་ཐམས་ཅད་ཀྱི་རྩ་བ་བརྟན་པར་འགྱུར་བ་ཡིན་ནོ། །ཞེས་གསུངས། དེ་ཡང་ཞག་རེ་ལ་ཐུན་དྲུག་གམ། ཐུན་བཞིར་
ཉམས་སུ་ལེན་པ་ཡིན་ནོ། །རྩ་བའི་ས་བཅད་གསུམ་པ་མཇུག་དོན་ནི། དེ་ལྟ་བུའི་ཚུལ་གྱིས་བླ་མ་དང། ལྟག་པའི་ལྷ་དང། རང་གི་སེམས་གསུམ་ངོ་བོ་དབྱེར་མེད་དུ་བྱས་ཏེ་སྤྱོད་ལམ་ཐམས་ཅད་དུ་གང་

[031B] ལམ་གྱི་རིམ་པའམ་ཐེག་པ་ཆེན་པོའི་བློ་སྦྱོང་བ་རྣམས་ཡེ་མི་འབྲལ་བའི་ཉམས་ལེན་ལ་
བརྩོན་པར་བྱ་ཞིང། ཞེས་གསུངས་པ་དེ་ནི་ཐུན་མཚམས་ཀྱི་སྤྱོད་ལམ་བསྟན་ཏེ། ཉལ་བ་དང། ལྡང་བ་དང། ཁྲུས་དང། ཁ་ཟས་ཀྱི་རྣལ་འབྱོར་རྣམས་རྒྱུད་སྡེ་ནས་བཤད་པ་ལྟར་གཞིར་བཞག་
པའོ༑ ༑དེ་ནས་མཇུག་ཏུ་དགེ་བ་རྣམས་བཟང་པོ་སྤྱོད་པ་ལ་སོགས་པ་སྨོན་ལམ་གྱིས་རྒྱས་འདེབས་ཤིང། མདོར་བསྡུ་ན།  །སོགས་
ཀྱིས་བསྔོ་བ་དང། དེ་ཡི་མཐུ་ལས་སོགས་ཀྱིས་སྨོན་ལམ་བཏབ་པར་གསུངས་ཏེ། འཇིག་རྟེན་མགོན་པོས་ཀྱང། ཚོགས་གཉིས་ཀྱི་ཡིད་བཞིན་ནོར་བུ་ལ། །སྨོན་ལམ་གྱི་བྱི་དོར་མ་བྱས་ན། །
དགོས་འདོད་ཀྱི་འབྲས་བུ་མི་འབྱུང་བས། །རྗེས་བསྔོ་བ་དེ་ལ་ནན་ཏན་མཛོད། །ཅེས་གསུངས་པ་ལྟར་རོ། །དེ་ལས་གཞན་གོ་སླ་ལ། ཐེག་མཆོག་འཁོར་ལོ་བཞི་ནི། བཤེས་སྤྲིངས་ལས་
མཐུན་པར་གྱུར་པའི་ཡུལ་ན་གནས་པ་དང། །སྐྱེས་བུ་དམ་པ་ལ་ནི་བསྟེན་པ་དང། །བདག་ཉིད་ལེགས་སྨོན་སྔོན་ཡང་བསོད་ནམས་བགྱིས། །འཁོར་ལོ་ཆེན་པོ་བཞི་ནི་ཁྱོད་ལ་མངའ། །

[032A]༄༅། །ཞེས་གསུངས་པ་དེ་ཡིན། ངེས་འབྱུང་བྱང་སེམས་ཡང་དག་བལྟ་བ་དང། །ཞེས་པའི་ངེས་འབྱུང་ནི། རྗེ་བླ་མས། རྣམ་དག་ངེས་འབྱུང་མེད་པར་སྲིད་མཚོ་ཡི། །བདེ་
འབྲས་དོན་གཉེར་ཞི་བའི་ཐབས་མེད་ལ། སྲིད་ལ་བརྐམ་པ་ཡིན་ཀྱང་ལུས་ཅན་རྣམས། །ཀུན་ནས་འཆིང་ཕྱིར་ཐོག་མར་ངེས་འབྱུང་བཙལ། །ཞེས་པ་དང། བྱང་སེམས་ནི། ངེས་འབྱུང་དེ་ཡང་
རྣམ་ངག་སེམས་བསྐྱེད་ཀྱིས། །ཟིན་པ་མེད་ན་བླ་མེད་བྱང་ཆུབ་ཀྱི། །ཕུན་ཚོགས་བདེ་བའི་རྒྱུ་རུ་མི་འགྱུར་བས། །བློ་ལྡན་རྣམས་ཀྱིས་བྱང་ཆུབ་སེམས་མཆོག་བསྐྱེད། །ཞེས་པ་དང། ཡང་དག་བལྟ་བ་ནི་
གནས་ལུགས་རྟོགས་པའི་ཤེས་རབ་མི་ལྡན་ན། །དེས་འབྱུང་བྱང་ཆུབ་སེམས་ལ་གོམས་བྱས་ཀྱང། །སྲིད་པའི་རྩ་བ་བཅད་པར་མི་ནུས་པའི། །དེ་ཕྱིར་རྟེན་འབྲེལ་རྟོགས་པའི་ཐབས་ལ་འབད། །ཅེས་
གསུངས་པའི་ལམ་གྱི་རྩ་བ་རྣམ་གསུམ་ཞེས་གྲགས་པ་དེ་ཡིན་ནོ། །བདག་གི་བླ་མས་འཁྲིད་གནང་བའི་སྐབས་སུ་མན་ངག་གི་གནད་འགའ་ཞིག་ཞལ་ནས་ཤེས་པར་བྱའོ། །ཞེས་གསུངས་པ་ཡང་ད་ལྟ་འཁྲིང་
ཀྱི་སྐབས་སུམ་སྦས་པར་བཤད་པ་ཡིན་ནོ། །ཞེས་གསུངས་སོ། །གཞན་ཡང། ང་ཡི་བླ་མ་བློ་བཟང་ཆོས་རྒྱན་དེ། །དགའ་ལྡན་གནས་སམ་བདེ་བ་ཅན་ལ་སོགས། །དག་པའི་ཞིག་ཁམས་གང་དུ་

[032B] །བདག་སོགས་འཁོར་གྱི་ཐོག་མར་སྐྱེ་བར་ཤོག་སོགས་ཀྱིས་སྨོན་ལམ་བྱ་དགོས་སོ། །དེ་ནས་རྗེ་རྒྱལ་བ་བློ་བཟང་དོན་གྲུབ་ཀྱིས་གསུངས་པ་ལྟར། ཐུབ་དབང་རྡོ་རྗེ་འཆང་དང་ཙོང་ཁབ།།
སོགས་ཀྱིས་བཀྲ་ཤིས་ཀྱང་བྱའོ། །འདི་ནི་བདག་གི་བླ་མ་དཀོན་མཆོག་མཚན་ཅན་གྱིས་འཁྲིད་ཇི་ལྟར་གནད་བ་བཞིན་དུ་བཀོད་པ་ཡིན་ནོ།། །།སྨྲས་པ། ཚོགས་ཀྱི་ཞིང་མཆོག་བླ་མ་དམ་པ་ལ། ཚོག་
གསོག་འདོད་རྣམས་འབད་པ་ཆེན་པོ་ཡིས། །ཚོགས་འཁོར་མཆོད་པ་སོགས་ཀྱིས་མཉེས་བྱས་ན། །ཚོགས་གཉིས་མྱུར་དུ་རྫོགས་པར་གདོན་མི་ཟ། །ཅི་མཛད་ལེགས་པར་མཐོང་བའི་དག་སྣང་དང། །ཅི་
གསུངས་ཚད་མར་བཟུང་བའི་མོས་གུས་ཀྱིས། །ཅི་བྱེད་ཐམས་ཅད་བཀའ་བཞིན་སྒྲུབ་འགྱུར་ན། །ཅི་ལྟར་རིང་ནའང་བཅུ་དྲུག་སྐྱེ་བར་འགྲུབ། །ཚུལ་བཞིན་བསྟེན་པར་འོས་པའི་བླ་མ་ལས། །ཚུལ་ཁྲིམས་
དམ་ཚིག་བླངས་པ་བསྲུངས་བྱས་ཏེ། །ཚུལ་ལྡན་རིམ་གཉིས་ལམ་ལ་བརྩོན་བྱས་ན། །ཚུལ་དེས་སངས་རྒྱས་ཚེ་འདིར་བསྒྲུབ་བར་དེས། །ཚེ་འདི་མི་རྟག་གཡོ་བ་བར་སྣང་གློག་ལད་ཚོ་མི་རྟག་གཡོ་བ་
དབང་པོའི་གཞུ། །ལོངས་སྤྱོད་མི་རྟག་གཡོ་བ་ཟིལ་པ་འདྲ། །ཚུལ་འདི་ཤེས་ལ་ལམ་འདིར་འབད་པར་རིགས། །སྐྱབས་མགོན་མཐར་ཐུག་རྗེ་བཙུན་བླ་མ་ཡི། །གསུང་གི་སྙིང་པོའི་མཐར་ཐུག་ལམ་

[033A]༄༅། །འདི་ལ། །བཀྲོལ་ཞིང་བཤད་པའི་ཡོན་ཏན་མེད་ན་ཡང། །གཞན་དབང་གྱུར་བས་བདག་གིས་འདི་བྱས་སོ། །དེ་ཡང་མཁས་པའི་དབང་པོ་གཙང་ནག་པས། །མཁས་པའི་
བསྟན་བཅོས་གོང་འོག་བརྗེ་བའི་ཕྱིར། །གཙང་ནག་བདག་གིས་འདི་ལྟར་བརྩམས་པར་བྱ། །ཞེས་པའི་དོན་དུ་འདུག་ནའང་བདག་ཅག་གི་འདྲེན་མཆོག་དཔལ་ལྡན་བླ་མ་དམ་པས་ཀྱང། །རང་ཉིད་
ཉམས་ལེན་མེད་པར་གཞན་ལ་འདོམས། །ཡ་ཤེས་སྤྱན་ལྡན་དྲུང་ན་ངོ་ཡང་ཚ། །འོན་ཀྱང་བདེ་བར་གཤེགས་པའི་བསྟན་པ་ནི། །ལུང་ཙམ་གྱིས་ཀྱང་དོན་དང་ལྡན་ནོ་ཞེས། །ཟླ་མེད་སྟོན་པ་དེ་ཡིས་
བསྔགས་པས་ན། །ཞེས་དང་རྒྱལ་བ་ཐམས་ཅད་མཁྱེན་པས་ཀྱང། །དེ་ལྟར་ཆོས་སྲིད་བླང་དོར་རང་ཉིད་ལ། །མི་ལྡན་ནེ་ཙོའི་འདོན་བ་ལྟ་བུའི་ཚིག་སྨྲ་ལ་མཁས་རྣམས་ཁྲེལ་ཡང་སྟོན་ཟླ་ལྟར།།
ཆེས་དཀར་སེམས་བཟང་བ་ལ་ཉེས་པ་མེད། །ཅེས་སོགས་གསུངས་ཕྱིར་ལྷག་བསམ་དག་པ་ཡིས། །གཞན་ལ་ཕན་ཕྱིར་བདག་གིས་འདི་ལྟར་སྦྱར། །ཉེས་པའི་ཚོགས་རྣམས་མཁས་གྲུབ་རྣམ་
ལ་བཤགས། །བདག་ལ་སྒྲིབ་པ་མེད་པར་བྱིན་གྱིས་རློབས། །ལེགས་པའི་ཆ་རྣམས་དུས་གསུམ་དགེ་ཚོགས་བཅས། །འགྲོ་ཀུན་དོན་དུ་བྱང་ཆུབ་ཆེན་བོར་བསྔོ། །ཅེས་བླ་མ་མཆོད་པའི་ཁྲིད་

[033B] དབུ་མཛད་བློ་བཟང་རབ་བརྟན་དང། ཉེ་གནས་བློ་བཟང་རྡོ་རྗེ་གཉིས་ཀྱིས་སྔ་མོ་ནས་བསྐུལ་ཀྱང་རྣམ་པར་གཡང་བས་དེ་དུང་ལུས་པས་ན། བྱས་ཨེམ་
ཆི་དགེ་སློང་སངས་རྒྱས་བཀྲ་ཤིས་དང། ཨོར་དུ་སུའི་དགེ་སློང་ངག་དབང་བསོད་ནམས་གཉས་ཡང་འཚམས་སྦྱར་བས། རང་ཉིད་ཀྱང་ཁྱབ་བདག་བླ་མའི་ཞལ་རྒྱུན་གྱི་བརྗིད་གསོས་སུ་བསམ་ཏེ། དུས་
གསུམ་རྒྱལ་བ་ཐམས་ཅད་ཀྱི་མཁྱེན་པ་རྩེ་མ་ལུས་པ་གཅིག་ཏུ་བསྡུས་པའི་ངོ་བོ་བདག་ཉིད་ཆེན་པོ། དོན་གྱི་སླད་དུ་མཚན་ནས་སྨོས་ཏེ། བདག་གི་མཁན་པོ་རིན་པོ་ཆེ་པཎ་ཆེན་ཕྱོགས་ཐམས་ཅད་ལས་རྣམ་
བར་རྒྱལ་བ་བློ་བཟང་ཆོས་ཀྱི་རྒྱལ་མཚན་དཔལ་བཟང་པོ་དང། བཀའ་དྲིན་མཉམ་མེད་ཁྱབ་བདག་རྡོ་རྗེ་འཆང་ཆེན་པོ་དཀོན་མཆོག་རྒྱལ་མཚན་དཔལ་བཟང་པོའི་ཞལ་སྔ་ནས་གཉིས་ཀྱི་བཀའ་དྲིན་གྱིས་འཚོ་
བའི་ལྷའི་བཙུན་པ་་བློ་བཟང་བསྟན་འཛིན་རྒྱལ་མཚན་གྱིས། སྟོན་པ་མྱ་ངན་ལས་འདས་ནས་ལོ་གཉིས་སྟོང་ལྔ་བརྒྱ་རེ་དྲུག་འདས་པ། རབ་བྱུང་བཅུ་གཉིས་པའི་སྐྱེས་བདག་ལྕགས་མོ་ལུག་གི་ལོའི་རྗེ་
དེ་ཉིད་ཀྱི་དུས་མཆོད་ཆེན་པོ་ནག་པ་ཟླ་བའི་ཚེས་བཅུ་གསུམ་ལ་འགོ་བཙུགས་ཏེ། སྟོན་པ་ཡང་དག་པར་རྫོགས་པའི་སངས་རྒྱས་མངོན་པར་རྫོགས་པར་སངས་རྒྱས་པ་དང་མྱ་ངན་ལས་འདས་པའི་དུས་

[034A]༄༅། །ཆེན་ས་ག་ཟླ་བའི་ཚེས་བཅོ་ལྔའི་ཉིན་རྨ་ཆུའི་འགྲམ་དུ་རྫོགས་པར་བགྱིས་པའི་ཡི་གེ་པ་ནི་དགེ་སློང་བློ་བཟང་རབ་བརྟན་ནོ། །འདིས་ཀྱང་རྒྱལ་བའི་བསྟན་
པ་སྤྱི་དང་ཁྱད་པར་དུ་ཡང་རྒྱལ་བ་གཉིས་པའི་བསྟན་པའི་སྙིང་པོར་གྱུར་པ་རྒྱལ་བ་དབེན་ས་པ་ཆེན་པོའི་རིང་ལུགས་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག་

[034B][BP]



