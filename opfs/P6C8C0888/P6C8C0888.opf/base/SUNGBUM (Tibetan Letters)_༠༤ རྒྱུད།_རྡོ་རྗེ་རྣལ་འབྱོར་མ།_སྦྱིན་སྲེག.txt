   ༈   
སྦྱིན་སྲག་སྐབས་བདག་རང་གི་འདོད་ཚུལ་རང་གི་ཐུགས་ཀ་ནས་འོད་ཟེར་སྤྲོས་པས་སེམས་ཅན་ཐམས་ཅད་ཀྱི་སྡིག་སྒྲིབ་བསྡུས་ནས་སྦྱོང་ཚུལ་སྦྱིན་སྲེག་གི་འཁྲིད་ཡིག་ཏུ་བྲིས་ཡོད་པ་དེ་ལགས། །



﻿༄༅། །ཟ་བྱེད་རྡོ་རྗེ་མཁའ་འགྲོ་སྦྱིན་སྲེག་གི་འཁྲིད་ཡིག་སྡིག་སྒྲིབ་མུན་སེལ་ཉི་འོད་ཅེས་བྱ་བ་བཞུགས།། ད་ལ་
[000]
༄༅། ཀ་ཙཱ་ཡ་ཙ་ན་བཧི་ནྣཾ། པ་བིཿ་ཀ་ཏཱ་ཀ་ནཱ་ཏྱ་ཏ་ཧཱ་ཧ་མྀ་ས་ཧཱ་རྠའ་ས་མཱ་པྲ་ཏི་ཡ་ཐེ་ཡ་ཏ་
༄༅། །བླ་མ་མཆོག་དང་དབྱེར་མེད་པའི། །རྡོ་རྗེ་མཁའ་འགྲོ་ལ་བཏུད་ནས། །དེ་ཡི་སྦྱིན་སྲེག་ཆོ་གའི་དོན། །མདོ་ཙམ་ཡང་དག་ངག་གིས་བརྗོད། ད་
ད་
[001]༄༅། །དེ་ཡང་སྡིག་ལྟུང་སྦྱང་པའི་ཐབས་ཟ་བྱེད་རྡོ་རྗེ་མཁའ་འགྲོའི་སྤྱིན་སྲེག་ལ་རྒྱས་བསྡུས་དང་ཕྱག་ལེན་ཅུང་ཟད་མི་འདྲ་བ་ཇི་སྙེད་ཅིག་འདུག་པའི་ནང་ད་
ནས༑ པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས་མཛད་པ་འདིའི་གོ་དོན་དང་དམིགས་འཁྲིད་མདོར་བསྡུས་འཆད་པ་ལ་གསུམ། སྔོན་འགྲོ། དངོས་གཞི། མཇུག་ཆོག་
གོ༑ ༑དང་པོ་ནི། གཏོར་ཏེབ་ལྟ་བུའི་ནང་དུ་ཏིལ་ནག་ཇི་ལྟར་འཚམས་པ་ལ་སྡིག་པ་རྭ་ཅན་གྱི་གཟུགས་བྱས་པ་དང། ཞི་བའི་ཐིབ་ལྟ་བུ་སྣོད་ཁ་དོག་དཀར་ཞིང་དབྱིབས་
ཟླུམ་ལ་གས་ཆག་མེད་པ་ཞིག་གི་ནང་དུ་མེ་རྡོག་དུད་པ་མེད་པ་བཅས་སྟ་གོན་བྱ། འབྱོར་ན་དམིགས་པ་གསལ་བའི་ཆེད་དུ་མེའི་སྟེང་དུ་རྡོ་རྗེ་མཁའ་འགྲོའི་སྐུ་སྦུབས་ཅན་
ཞལ་རང་ལ་ཕྱོགས་པར་བཞག་པའི་མདུན་དུ་ཆུ་གཉིས་ཉེར་སྤྱོད་དང་བཅས་པའི་མཆོད་པ་བཤམས། འོན་ཀྱང་ཏིལ་ལ་སྡིག་རྭའི་གཟུགས་བྱེད་པ། ཞི་བའི་ཐབ། སྐུ་ད་

[002B] མཆོད་པ་བཅས་རྒྱུན་གྱི་ཕྱག་ལེན་ལ་མེད་ཀྱང་ཆོ་ག་ཆད་པར་མི་འགྱུར་རོ། །དེ་ནས་ཀུན་སློང་བཅོས་ཏེ་མདུན་གྱི་ནམ་མཁར་སེང་ཁྲི་པད་ཉིའི་སྟེང་དུ་བླ་མ་རྡོ་རྗེ་མཁའ་འགྲོ་ལ་དཀོན་མཆོག་གསུམ་
གྱི་བསྐོར་ནས་བཞུགས་པའི་སྐྱབས་ཡུལ་གསལ་བཏབ་ནས། རང་དང་མཐའ་སྐོར་གྱི་སེམས་ཅན་ཐམས་ཅད་འཁོར་བ་དང་ངན་འགྲོའི་སྡུག་བསྔལ་གྱི་རྒྱུ་སྡིག་ལྟུང་སྤྱི་བྱེ་བྲག་རྣམས་ལ་འཇིགས་ཤིང་
འགྱོད་པའི་བློ་དང། སྐྱབས་ཡུལ་རྣམས་ལ་འཇིགས་པ་ལས་སྐྱོབ་པ་དང་སྡིག་ལྟུང་སྦྱོང་བའི་ནུས་པ་ཡོད་པར་ཡིད་ཆེས་ཏེ། བློ་བརྗིད་འགེལ་གྱི་སྒོ་ནས་སྐྱབས་སུ་འགྲོ་བར་མོས་ནས། སངས་རྒྱས་ཆོས་
དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། ཞེས་ལན་གསུམ་གྱིས་སྐྱབས་འགྲོ་དང། སྦྱིན་སོགས་རྒྱལ་སྲས་ཀྱི་སྤྱོད་པ་རྣམས་ལ་ཚུལ་བཞིན་དུ་བསླབས་ཏེ། མརྒ་ན་
སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་པར་བྱའོ་སྙམ་པས། བདག་གིས་སྦྱིན་སོགས་བགྱིས་པའི་ཚོགས་རྣམས་ཀྱིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་ཅེས་ལན་
གསུམ་གྱིས་སྨོན་འཇུག་གི་སེམས་བསྐྱེད། དེ་ནས། ཁྱད་པར་སེམས་ཅན་ཐམས་ཅད་ཀྱི་དོན་དུ། ཞེས་པ་གཞན་དོན་དོན་གཉེར་གྱི་བློ་དང། མྱུར་བ་མྱུར་བར་རྫོགས་པའི་སངས་རྒྱས་ཀྱི་གོ་འཕང་ཐོབ་

[003A]༄༅། །པར་བྱ། ཞེས་པ་བྱང་ཆུབ་དོན་གཉེར་གྱི་བློ་སྟེ། དོན་གཉེར་གཉིས་ལྡན་དེ་ལ་སྨོན་པ་བྱང་ཆུབ་ཀྱི་སེམས་ཟེར། དེའི་ཕྱིར་དུ་རྡོ་རྗེ་མཁའ་འགྲོའི་སྦྱིན་སྲེག་ལ་འཇུག་པར་བགྱིའོ། །སྙམ་
པའི་བློ་འདི་ལ་འཇུག་པ་བྱང་ཆུབ་ཀྱི་སེམས་ཟེར་བས། ཚིག་ངག་ནས་བརྗོད་པའི་ཚེ་དོན་ཡིད་ལ་དྲན་པར་བྱས་ལ་སྨོན་འཇུག་གི་སེམས་བསྐྱེད་ལན་གསུམ་སོགས་བྱས་ལ་སྐྱབས་ཡུལ་རྣམས་འོད་སྔོན་པོའི་
རྣམ་པར་རང་གི་སྨིན་མཚམས་སུ་བསྡུའོ། །གཉིས་པ་དངོས་གཞི་ལ་གསུམ། གང་ལ་སྲེག་པའི་མེ་ལྷར་བསྐྱེད་པ། གང་བསྲེག་པའི་ཏིལ་ལ་སྡིག་སྒྲིབ་བསྟིམ་པ། ཇི་ལྟར་སྲེག་པའི་ཚུལ་དངོས་སོ། །དང་པོ་ལ་
བཞི༑ མེའི་བགེགས་བསང་བ། མེ་སྟོང་པར་སྦྱང་བ། མེ་ལྷར་བསྐྱེད་པ། དེ་ལ་མཆོད་བསྟོད་བྱ་བའོ། །དང་པོ་ནི། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ། ཅེས་པ་སྟེ། སྔགས་དོན་ནི། རྡོ་རྗེ་བདུད་རྩི་
འཁྱིལ་པ་སྣུན་སྣུན། ཅེས་པའོ། །དེའི་ཚེ་རང་གི་སྙིང་ག་ནས་ཁྲོ་བོ་བདུད་རྩི་འཁྱིལ་པ་སྐུ་མདོག་ལྗང་སྔོན་ཞལ་གཅིག་ཕྱག་གཉིས་ཀྱིས་སྣ་ཚོགས་རྡོ་རྗེ་དང་དྲིལ་བུ་འཛིན་པ། ཁྲོ་བོའི་རྒྱན་ཆས་སྤྲས་ཤིང་སྐུ་
ལས་མེ་འོད་འཕྲོ་བ་མང་པོ་སྤྲོས་ཏེ། མེ་ལ་གནས་ནས་སྦྱིན་སྲེག་ལ་གེགས་བྱེད་པའི་བགེགས་རྣམས་བསྐྲད་ཅིང་བཅོམ་ནས་སླར་ཁྲོ་བོ་སྙིང་གར་བསྡུའོ། །གཉིས་པ་མེ་སྟོང་པར་སྦྱང་བ་ནི། ཨོཾ་སྭ་བྷཱ་ཝ་

[003B] མེ་སྟོང་པ་ཉིད་དུ་གྱུར། ཅེས་པ་སྟེ། སྔགས་དོན་ནི། རང་བཞིན་དག་པའི་ཆོས་ཐམས་ཅད་རང་བཞིན་དག་པ་ངའོ། །ཞེས་པའོ། །དེའི་ཚེ་མེ་སྣོད་དང་བཅས་པ་འོད་དུ་ཞུ་ནས་སྣང་ངོར་མ་དག་པའི་སྣང་
བ་དང། ངེས་ངོར་བདེན་འཛིན་གྱི་ཞེན་པ་གཉིས་ཀྱིས་སྟོངས་པའི་སྟོང་ཉིད་ཀྱི་ལྟ་བ་བསྐྱེད་པར་བྱའོ། །གསུམ་པ་མེ་ལྷར་བསྐྱེད་པ་ལ་བཞི། བསྙེན་པའི་ཡན་ལག་དམ་ཚིག་པ་བསྐྱེད་པ། ཉེ་སྒྲུབ་ཀྱི་ཡན་ལག་གནས་གསུམ་བྱིན་རླབས་
སྒྲུབ་པའི་ཡན་ལག་ཡེ་ཤེས་པ་གཞུག་པ། སྒྲུབ་ཆེན་གྱི་ཡན་ལག་དབང་བསྐུར་རྒྱས་གདབ་བོ། །དང་པོ་ནི། སྟོང་པའི་ངང་ལས། ཞེས་པ་ནས། ཞབས་གཉིས་ཟླུམ་པོར་བཞུགས་པའི། ཞེས་པའི་བར་ཏེ། སྟོང་པའི་ཏིང་ངེ་འཛིན་དེ་
ལས་མ་གཡོས་པའི་ངང་ལས་ངོ་བོ་བདེ་སྟོང་གཉིས་མེད་ཀྱི་ཡེ་ཤེས་ཡིན་པ་ལ། རྣམ་པ་མེ་གྲུ་གསུམ་རབ་ཏུ་འབར་བའི་དབུས་སུ་ས་བོན་ཧཱུཾ་སྔོན་པོ་འོད་དུ་ཞུ་བ་ལས། ཕྱག་མཚན་རྡོ་རྗེ་སྔོན་པོ་རྩེ་ལྔ་པ་རྭ་ཅུང་ཟད་གདེངས་པ་གྱེན་
འགྲེང་གི་ལྟེ་བར་ཧཱུཾ་སྔོན་པོས་མཚན་པ། དེ་ཡོངས་སུ་གྱུར་པ་ལས་བྱུང་བའི་ཁྲོ་བོ་རྡོ་རྗེ་མཁའ་འགྲོའི་སྐུར་ཅིག་ཅར་དུ་ལམ་གྱིས་བསྐྱེད་པ་ཡིན་ཏེ། ཚུལ་འདི་ལ་ཐུགས་ཕྱག་མཚན་བསྐྱེད་པ། གསུང་ས་བོན་བསྐྱེད་པ། སྐུ་རྫོགས་
པར་བསྐྱེད་པ་སྟེ་ཆོ་ག་གསུམ་བསྐྱེད་ཅེས་གྲགས་ཆེ་ཞིང། དེ་ལྟར་བསྐྱེད་པའི་དགོས་པ་ནི། ཧཱུཾ་གིས་ཤིན་ཏུ་ཕྲ་བའི་རླུང་སེམས་དང། རྡོ་རྗེས་དེ་ལས་སྐྱེས་པའི་སེམས་རགས་པ་དང། དེའི་ལྟེ་བའི་ཧཱུཾ་གིས་ངག་རགས་པ་དང། སྐུ་

[004A]༄༅། །རྫོགས་པར་བསྐྱེད་པས་ལུས་རགས་པ་རྣམས་མཚོན་ཞིང་དེ་རྣམས་སྤྱོད་པ་ཡིན་ཞེས་མཁས་བཙུན་ཡོན་ཏན་རྒྱ་མཚོའི་གསུང་རྒྱུན་ལས་འབྱུང་སྟེ། འདིར་འབྲས་བུ་ལ་སྦྱོར་དགོས་སམ་སྙམ་མོ། །དེ་
ཡང་སྐུ་མདོག་མཐིང་ནག་ཆར་སྤྲིན་ལྟ་བུ་དམར་ལ་ཟླུམ་པའི་སྤྱན་གསུམ་དང་ལྡན་པའི་ཞལ་གཅིག་ཕྱག་གཉིས་པ། ཕྱག་གཡས་པས་ཁྲོ་བོའི་རྡོ་རྗེ་སྔོན་པོ་རྩེ་ལྔ་པ་དང། གཡོན་པས་གནམ་ལྕགས་ཀྱི་དྲིལ་བུ་འཛིན་པའི། ཕྱག་
གཉིས་རྡོ་རྗེ་ཁུ་ཚུར་དུ་བྱས་པའི་རྒྱབ་སྦྱར་ནས། མཐེའུ་ཆུང་གཉིས་སྦྲེལ་ཞིང་སྡིགས་མཛུབ་གཉིས་བརྐྱང་པའི་ཧཱུཾ་མཛད་ཀྱི་ཕྱག་རྒྱ་འཆིང་བ། ཞལ་གནམ་ཕྱོགས་སུ་གདངས་ཤིང་ལྗགས་འདྲིལ་བ་དཀར་ཟླུམ་བྱིན་གྱིས་ཕྲ་བའི་
མཆེ་བ་རྣོན་པོ་སྟེང་འོག་ཏུ་གཉིས་གཉིས་ཏེ་བཞི་གཙིགས་པ། རྡོ་རྗེ་ནག་པོའི་འཕྲེང་བ་གཉིས་ཀྱི་བར་དུ་ཆུད་པའི་ཐོད་པ་སྐམ་པོ་འཕང་སོར་ལྔ་དང་ལྡན་ཅིང་སྤྱི་བོར་རིན་པོ་ཆེའི་རྩེ་ཕྲན་དང་ཁ་ནས་དྲ་བ་དྲ་ཕྱེད་འཕྱང་བ་ལྔའི་དབུ་
རྒྱན་དང། མིའི་རྒྱུ་མ་ལ་བརྒྱུས་པའི་མི་མགོ་རློན་པ་ཁྲག་འཛག་ཅིང་སྐྲ་དང་བཅས་པ་ལྔ་བཅུའི་འཕྲེང་བའི་དོ་ཤལ་མགུལ་ནས་བརླ་ཕྲ་སྦོམ་གྱི་མཚམས་སུ་སླེབས་པར་འཕྱང་བ། སྟག་ལྤགས་རློན་པ་མགོ་ལྤགས་དང་སྡེར་བཞི་
མ་ཉམས་པ་མགོ་གཡས་དང་སྤུ་ཕྱིར་བསྟན་ཏེ་སྨད་བཀྲིས་སུ་བྱས་པའི་ཤམ་ཐབས་ཅན། ཡན་ལག་དགས་ཤིང་གསུས་པ་འཕྱང་བ་དང། དབུ་སྐྲ་དམར་སེར་གྱེན་དུ་བརྫེས་ཤིང་སྨིན་མ་དང་སླར་དམར་སེར་འབར་པ་དང། བཞིན་འགྱུར་

[004B] སེམས་ཅན་རྣམས་ཀྱི་སྡིག་སྒྲིབ་ལྷག་མེད་དུ་འཇོམས་པ་ལ་ཤིན་ཏུ་དཔའ་བའི་ཚུལ་གྱིས་ཞབས་གཡས་གཡོན་གྱི་རྟིང་པ་གཉིས་ཀྱི་བར་དུ་མཐོ་གང་སོགས་
ཇི་ལྟར་འོས་པ་བཞག་ནས། པུས་མོ་གཉིས་གཡས་གཡོན་དུ་འབུར་འབུར་པོ་དང་པའི་གཤོག་པ་ལྟར་བྱས་པའི་ཟླུམ་པོའི་སྟངས་སྟབས་སུ་བཞུགས་པའོ། །གཉིས་པ་ཉེ་སྒྲུབ་ཀྱི་ཡན་ལག་གནས་གསུམ་བྱིན་རླབས་ནི། སྤྱི་བོར་ཨོཾ་དཀར་པོ་
མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཞེས་པ་སྟེ། དེའི་སྤྱི་བོར་ཟླ་བ་ལ་སྐུ་རྡོ་རྗེའི་ངོ་བོ་ཨོཾ་དཀར་པོ། མགྲིན་པར་པདྨ་ལ་གསུང་རྡོ་རྗེའི་ངོ་བོ་ཨཱ་དམར་པོ། ཐུགས་ཀར་ཉི་མ་ལ་ཐུགས་རྡོ་རྗེའི་ངོ་བོ་ཧཱུཾ་སྔོན་པོ་རྣམས་གསལ་
གདབ་བོ། །གསུམ་པ་བསྒྲུབ་པའི་ཡན་ལག་ཡེ་ཤེས་པ་གཞུག་པ་ནི། དེ་ལས་འོད་ཟེར་འཕྲོས། ཞེས་པ་ནས། གཉིས་སུ་མེད་པར་གྱུར། ཅེས་པའི་བར་ཏེ། ཐུགས་ཀའི་ཧཱུཾ་སྔོན་པོ་དེ་ལས་འོད་ཟེར་དམར་པོ་ལྕགས་ཀྱུ་ལྟ་བུ་འཕྲོས་
པས༑ རང་བཞིན་གྱི་གནས་ནས་སྔར་བསྒོམས་པའི་དམ་ཚིག་པ་དང་འདྲ་བའི་ཡེ་ཤེས་པ། དབང་བསྐུར་བའི་ལྷ་རྒྱལ་བ་རིགས་ལྔ་དང་བཅས་པ་སྤྱན་དྲངས་ཏེ། ཛཿ་ཞེས་པས་དམ་ཚིག་པའི་སྤྱི་བོར་ཡེ་ཤེས་པ་དགུག་ཧཱུཾ་ཞེས་པས་
དམ་ཚིག་པ་ལ་ཡེ་ཤེས་པ་གཞུག་བཾ་ཞེས་པས་དམ་ཡེ་དབྱེར་མེད་དུ་བཅིང། ཧོཿ་ཞེས་པས་མཉེས་ཤིང་དབང་དུ་གྱུར་པར་བསམ་མོ། །དེ་རྣམས་ཀྱི་ཕྱག་རྒྱ་ནི། ཁུ་ཚུར་གཡོན་གྱི་མཐེ་ཆུང་དང། །གཡས་པའི་མཛུབ་སྤྲེལ་ལྕགས་

[005A]༄༅། །ཀྱུ་སྟེ༑ ༑ཁུ་ཚུར་རྒྱབ་སྦྱར་ཞགས་མིག་ལྟར། །བྱས་པ་ཞགས་པའི་ཕྱག་རྒྱའོ། །མཐེ་ཆུང་མཛུབ་མོ་ཡན་ཚུན་དུ། །སོ་སོར་སྦྲེལ་བ་ལྕགས་སྒྲོག་ཡིན། །ཁུ་ཚུར་བཅངས་པའི་འཁྲིག་མ་གཉིས། །བསྣོལ་བའི་
རྒྱབ་སྦྱར་དྲིལ་བུའོ། །ཞེས་དབང་ཆུ་མཛེས་རྒྱན་ལས་བཤད་པ་ལྟར་རོ། །བཞི་པ་སྒྲུབ་ཆེན་གྱི་ཡན་ལག་དབང་བསྐུར་རྒྱས་གདབ་ནི། དབང་གི་ལྷས་དབང་བསྐུར། མི་བསྐྱོད་པས་དབུ་བརྒྱན་པར་གྱུར། ཅེས་པ་སྟེ། དབང་ལྷ་སྤྱན་འདྲེན་
འདིར་མི་གསལ་ཡང། རྗེ་ལྕང་སྐྱའི་དགོངས་པ་ལྟར་ཡེ་ཤེས་པ་དང་ལྷན་ཅིག་ཏུ་སྤྱན་འདྲེན་ཚུལ་གོང་དུ་བཤད་ཟིན་པས། དེ་ལྟ་བུའི་དབང་གི་ལྷ་རྒྱལ་བ་རིགས་ལྔ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་དཀར་པོ་ཐོགས་
ཏེ༑ རྡོ་རྗེ་མཁའ་འགྲོའི་སྤྱི་བོར་ཆུ་རུབ་ཀྱི་ཚུལ་དུ་དབང་བསྐུར་བས། དྲི་མ་དག་ཅིང་སྐུ་གང་བའི་ཆུའི་ལྷག་མ་སྤྱི་བོར་ལུད་པ་ཡོངས་སུ་གྱུར་པ་ལས། མི་བསྐྱོད་པ་སྔོན་པོ་རྡོར་དྲིལ་འཛིན་པས་དབུ་བརྒྱན་པར་བསམ་མོ། །བཞི་པ་
དེ་ལ་མཆོད་བསྟོད་བྱ་བ་ནི། མཆོད་པ་བྱིན་གྱིས་བརླབས་ལ། ཞེས་པ་ནས། ཞེས་པས་བསྟོད། ཅེས་པའི་བར་ཏེ། མཆོད་པ་དངོས་སུ་བཤམས་ན་བསང་སྦྱང་བསྐྱེད་ཅིང་བྱིན་གྱིས་རློབ་པ་བླ་མེད་ལྟར་བྱ་ཞིང། ཡིད་སྤྲུལ་ཙམ་
ལ་བྱིན་རླབས་མི་དགོས་པས། རང་གི་ཐུགས་ཀ་ནས་མཆོད་པའི་ལྷ་མོ་ཕྱག་ན་ཆུ་གཉིས་ཉེར་སྤྱོད་རོལ་མོ་ཐོགས་པ་མང་པོ་སྤྲོས་ཏེ། རྡོ་རྗེ་མཁའ་འགྲོའི་གནས་སོ་སོར་ཕུལ་བས་ཐུགས་རྒྱུད་ལ་བདེ་སྟོང་འཁྲུངས་པའི་མོས་

[005B] སྔགས་དོན་ནི། གོ་སླ་ལ་ཕྱག་རྒྱ་ནི་བླ་མེད་སྤྱི་འགྲོ་ལྟར་རོ། །དེ་ནས་ལྷ་མོ་རྣམས་དང་མགྲིན་གཅིག་ཏུ་གསང་འདུས་རྩ་རྒྱུད་ལས་འབྱུང་བ་ལ་ཚིག་བསྒྱུར་ཅུང་ཟད་བྱས་པ། མི་བསྐྱོད་རྡོ་རྗེ་ཞེས་སོགས་ཀྱིས་བསྟོད་པར་བྱ་སྟེ་
ཚིག་དོན་ནི། ཉོན་མོངས་པས་མི་གཡོ་བས་ན་མི་བསྐྱོད་པ་དང། ཐུགས་ཀྱི་རིགས་ཡིན་པས་ན་རྡོ་རྗེ་དང། མཐར་ཐུག་པའི་འོད་གསལ་གྱི་བདག་ཉིད་ཅན་ཡིན་པས་ན་ཡེ་ཤེས་ཆེའོ། །ཡང་རྡོ་རྗེ་ནི་རིགས་ལྔ་དང། དེ་རྣམས་རང་གི་
ངོ་བོར་འཛིན་པས་ན་དབྱིངས་དང། བདེན་གཉིས་ཀྱི་རྣམ་དབྱེ་མཁྱེན་པས་ན་མཁས་པ་ཆེའོ། །ཡང་སྐུ་གསུང་ཐུགས་ཀྱི་རྡོ་རྗེ་གསུམ་གྱི་ནང་ནས་གཙོ་བོར་གྱུར་པས་ན་རྡོ་རྗེ་གསུམ་གྱི་མཆོག་དང། དོན་དམ་དང། སྐུ་དང། ཕྱུང་
བའི་དཀྱིལ་འཁོར་གསུམ་གྱི་ངོ་བོ་ཡིན་པས་ན་དཀྱིལ་འཁོར་གསུམ་མོ། །བདེ་བ་ཆེན་པོའི་ཡེ་ཤེས་ཀྱི་རྡོ་རྗེ་སྟོང་ཉིད་ཀྱི་ནམ་མཁའ་ལ་འགྲོ་བ་ཁྱོད་ལ་ཕྱག་འཚལ་བ་སྟེ་གུས་པས་འདུད་དོ། ཞེས་པའོ། །གཉིས་པ་གང་བསྲེག་
པའི་ཏིལ་ལ་སྡིག་སྒྲིབ་བསྟིམ་པ་ནི། དེ་ནས་རང་ཐ་མལ་དུ། ཞེས་པ་ནས། ཏིལ་ལ་ཐིམ་ཞིང། ཞེས་པའི་བར་ཏེ། འདིར་རང་ཐ་མལ་དུ་གནས་ཞེས་པ་ནི། རང་ཉིད་ཡི་དམ་གྱི་ལྷ་གང་ཡང་རུང་བ་ཞིག་གི་སྐུའི་གསལ་སྣང་ནི་བྱེད་
དགོས་ཀྱང། དགོས་པའི་དབང་གིས་ལྷའི་ང་རྒྱལ་མི་བྱེད་པར་ཐ་མལ་པའི་ང་རྒྱལ་དུ་འཕོས་པའི་དོན་ཡིན་པས། རང་གི་སྤྱི་གཙུག་ནས་རྐང་མཐིལ་གྱི་བར་ཕྲུ་མ་ཕུས་བཏབ་པ་ལྟར་གསལ་བའི་སྙིང་གའི་དབུས་སུ་སྡིག་པའི་ས་བོན་

[006A]༄༅། །པོཾ་ཡིག་ནག་པོ་དང། ལྟེ་བའི་དབུས་སུ་རཾ་ཡིག་དམར་པོ་ལས་མེའི་དཀྱིལ་འཁོར་དམར་པོ་ཟུར་གསུམ་པ་ཟུར་གཅིག་མདུན་དུ་བསྟན་པ་དང། ལངས་སྟབས་སུ་གནས་པའི་རྐང་མཐིལ་གཉིས་ཀྱི་འོག་
ཏུ་ཡཾ་ཡིག་སྔོན་པོ་ལས་རླུང་གི་དཀྱིལ་འཁོར་སྔོན་པོ་ཟླ་ཁམ་བཅད་ཀོ་མདུན་དུ་བསྟན་པ་བཅས་གསལ་བཏབ་ལ། སྙིང་གའི་པཾ་ཡིག་ལས་འོད་ཟེར་དམར་ནག་ལྕགས་ཀྱུ་ལྟ་བུ་འཕྲོས། བ་སྤུའི་བུ་ག་ནས་ཐོན་ཏེ་རང་དང་ཁམས་
གསུམ་གྱི་སེམས་ཅན་ཐམས་ཅད་ཀྱི་ལུས་ངག་ཡིད་དེ། སྒོ་གསུམ་གྱི་སྡིག་སྒྲིབ་བག་ཆགས་དང་བཅས་པ་ཐམས་ཅད་འོད་ཟེར་ནག་པོའི་རྣམ་པ་ཅན་དུ་བཀུག་སྟེ། སྙིང་གའི་པཾ་ཡིག་ལ་ཐིམ། དེ་ནས་རྐང་པའི་འོག་གི་རླུང་དཀྱིལ་
ཆེར་གཡོས་ནས། རྐང་མཐིལ་གཉིས་ནས་ལུས་ཀྱི་ནང་དུ་ཞུགས་པས། མགར་པའི་སྦུད་པ་གཉིས་ཀྱིས་སོལ་མེ་འབུད་པ་ལྟར། ལྟེ་བའི་མེ་དཀྱིལ་བུས་པས་རིམ་གྱིས་སྤར་ཏེ། མེ་ལྕེ་ཟུར་གསུམ་པ་ཕུར་པའི་རྩེ་མོ་གྱེན་ལ་
བསྟན་པ་ལྟ་བུའི་དབྱིབས་ཅན་དུ་འབར་བའི་འོད་ཟེར་དང་ཚ་དང་ཀྱིས་པཾ་ཡིག་ནག་པོ་གྱེན་ལ་རིམ་གྱིས་དེད་པ་རླུང་ཕྱིར་རྒྱུ་བ་དང་ལྟན་ཅིག་སྣ་བུག་གཡས་ནས་ཐོན་པ་སྲོག་ཆགས་སྡིག་པ་ར་ཅན་གྱི་རྣམ་པ་ཅན་དུ་གྱུར་ཏེ་སྣོད་ནང་
གི་ཏིལ་ལ་ཐིམ་པས། དེ་ཉིད་རྒྱུ་སྡིག་པ་རྭ་ཅན་གྱི་ཤ་ཁྲག་རྣམ་པ་ཏིལ། ངོ་བོ་བདུད་རྩི་ལྔ་སྟེ་ཁྱད་ཆོས་གསུམ་ལྡན་གྱི་མཆོད་རྫས་སུ་གྱུར་པར་བསམ་མོ། །གསུམ་པ་ཇི་ལྟར་སྲེག་པའི་ཚུལ་དངོས་ནི། ཏིལ་ཁྲོ་བོའི་ཞལ་དུ་
[006B] དུས་མཉམ་དུ་བྱ། ཞེས་པའི་བར་ཏེ། ཏིལ་མེ་ནང་དུ་འདོར་བ་དང་མཉམ་དུ་སྔགས་སྤེལ་ཚིག་དང་བཅས་པ་བརྗོད་ཅིང། བདག་དང་ལྷ་དང་མཆོད་སྤྱིན་གྱི་རྫས་ཏེ། སྤྱིན་སྲེག་གི་འཁོར་གསུམ་ཐམས་ཅད་སྣང་སྟོང་གཉིས་
ཚོགས་སྒྱུ་མ་ལྟ་བུར་ཤར་བའི་དང་ནས། བདུད་རྩིའི་རང་བཞིན་གྱི་ཏིལ་ཁྲོ་བོ་རྡོ་རྗེ་མཁའ་འགྲོའི་ཞལ་དུ་ཕུལ་བས་དགྱེས་བཞིན་དུ་གསོལ་ནས་རང་དང་སེམས་ཅན་ཐམས་ཅད་ཀྱི་སྡིག་སྒྲིབ་ལྷག་མེད་དུ་དག་པར་བསམ་མོ། །སྔགས་
དོན་ནི། ཨོཾ་རྡོ་རྗེ་གསུམ་གྱི་ས་བོན། བཛྲ་ཌ་ཀ་རྡོ་རྗེ་མཁའ་འགྲོ། ཁ་ཁ། ཟོ་ཟོ། ཁཱ་ཧི་ཁཱ་ཧི། ཟོ་ཞིག་ཟོ་ཞིག་སརྦ་པཱ་དཾ། །སྡིག་པ་ཐམས་ཅད། ད་ཧ་ན། བསྲེགས། བྷསྨིཾ་ཀུ་རུ། ཐལ་བར་མཛོད། སཱཧཱ། གཞི་ཚུགས་ཞེས་པའོ། །
སྤེལ་ཚིག་གི་དོན་གཞན་གོ་སླ་ལ། སྡིག་སྒྲིབ་ཅེས་པའི་སྡིག་པ་ནི་ཉོན་མོངས་པས་ཀུན་ནས་བསླངས་པ་དང། སྒྲིབ་པ་ནི་ཤེས་བྱའི་སྒྲིབ་པའོ། ཞེས་བཞེད་པ་ཡོད་ཅིང། རྣམ་སྨིན་ཡིད་དུ་མི་འོང་བ་འབྱིན་པའི་ཆ་ལ་སྡིག་པ་དང་
ཡོན་ཏན་ཁྱད་པར་ཅན་སྐྱེ་བ་ལ་བར་དུ་གཅོད་པའི་ཆ་ལ་སྒྲིབ་པར་བཞག་ཀྱང་ཆོག་གོ་དམ་ཚིག་ཉམས་ཆགས་ནི། སྔགས་ཀྱི་བཟའ་བསྲུང་བསྟེན་པའི་དམ་ཚིག་ལས་ཉམས་པའི་སྐྱོན་ཆགས་པའམ། ཡང་ན་དམ་ཚིག་
ལས་ཉམས་པ་དང་ཆགས་ཆེ་ཉམ་ངའོ། །ཤཱིནྟཾ་ཀུ་རུ་ནི། ཞི་བར་མཛོད། ཅེས་པའོ། །ཚེ་འདས་སོགས་བསྒྲུབ་བྱ་དམིགས་བསལ་གྱི་སྡིག་སྦྱོང་བྱེད་དགོས་ཡོད་ན། དེའི་མིང་ནས་སྨོས་པའི་སྤེལ་ཚིག་སྦྱོར་དགོས་པར་སྦྱོང་རྒྱུད་

[007A]༄༅། །ལས་གསུངས་སོ། །གསུམ་པ་མཇུག་ཆོག་ནི། མཇུག་ཏུ། །ཞེས་པ་ནས། གཙང་སར་བསྐྱལ་ལོ། ཞེས་པའི་བར་ཏེ། ཨོཾ་བཛྲ་ཌཱ་ཀ་ས་པ་རི་ཝཱ་ར་ཨརྒྷཾ། པཱ་དྱཾ། པུཥྤེ། དྷཱུ་པེ། ཨཱ་ལོ་ཀེ། གནྡྷེ། ནཻ་ཝི་དཡེ། ཤཔྟ་པྲ་
ཏཱི་ཙྪ་སཱཧཱ། ཞེས་མཆོད་ཅིང་མི་བསྐྱོད་རྡོ་རྗེ་ཡེ་ཤེས། ཞེས་སོགས་སམ། །ཡང་ན། ཡེ་ཤེས་མེ་དཔུང་འབར་བའི་དབུས་ཉིད་ན། །མིག་སྨན་ལྟར་གནག་སྲིན་པོ་ཁྲོས་པའི་སྐུ། །དྲན་པ་ཙམ་གྱིས་བདུད་དང་སྡིག་སྒྲིབ་ཀུན། །འཇོམས་
མཛད་རྡོ་རྗེ་མཁའ་འགྲོ་ལ་ཕྱག་འཚལ། ཞེས་གཞུང་འདིའི་མཆོད་བརྗོད་དུ་གསུངས་པ་ལྟར་བསྟོད། དེའི་ཚིག་དོན་ནི། བདེ་སྟོང་གཉིས་སུ་མེད་པའི་ཡེ་ཤེས་མེ་དཔུང་གི་རྣམ་པར་ཤར་བའི་དབུས་ཏེ་དཀྱིལ་ཉིད་ན་བཞུགས་ཤིང་མདོག་
མིག་སྨན་ཏེ་མུན་པ་ལྟར་གནག་ལ་དབྱིབས་སྲིན་པོ་ཁྲོས་པ་ལྟར་རགས་ཤིང་གྲིམས་པའི་སྐུའི་རྣམ་པ་ཡིད་ཡུལ་དུ་ཅུང་ཟད་དྲན་པ་ཙམ་གྱིས། ཕྱི་ནང་གསང་བའི་བདུད་ཀྱི་སྡེ་དང་སྡིག་སྒྲིབ་ཀུན་ལྷག་མེད་དུ་འཇོམས་པར་མཛད་པའི་
ཁྲོ་བོ་ཆེན་པོ་ཟ་བྱེད་རྡོ་རྗེ་མཁའ་འགྲོ་ཞེས་བྱ་བ་ཁྱོད་ལ་སྒོ་གསུམ་གུས་པས་ཕྱག་འཚལ་ལོ། ཞེས་པའོ། །དེ་ནས། མ་རྙེད་ཡོངས་སུ་མ་ཤེས་དང། །གང་ཡང་ནུས་པ་མ་མཆིས་པས། །འདིར་ནི་བྱ་བ་གང་བགྱིས་པ། །དེ་ཀུན་ཁྱེད་
ཀྱིས་བཟོད་མཛད་རིགས། ཞེས་བཟོད་པར་གསོལ། ཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་པ་མེ་འབར་བའི་རྣམ་པར་གྱུར། ཅེས་གཤེགས་གསོལ་བྱ། དེ་ནས་གཞུང་དུ་མི་གསལ་ཡང་གཞན་ནས་འབྱུང་

[007B] དགེ་བ་འདི་ཡིས་ཚེ་རབས་ཐམས་ཅད་དུ། །མ་ནོར་ལམ་སྟོན་ཐེག་མཆོག་བཤེས་གཉེན་གྱིས། །འབྲལ་བ་མེད་པར་རྗེས་སུ་འཛིན་པ་དང། །གསུང་གི་བདུད་རྩི་ངོམས་མེད་འཐུང་བར་ཤོག་དེ་ཡི་མཐུ་ལས་ངེས་འབྱུང་
བྱང་ཆུབ་སེམས། །ཡང་དག་ལྟ་དང་ཕྱིན་དྲུག་རིམ་པ་གཉིས། །འཁོར་དང་བཅས་པའི་ཉམས་ལེན་མཐར་ཕྱིན་ཏེ། །སྟོབས་བཅུ་མངའ་བའི་གོ་འཕང་མྱུར་ཐོབ་ཤོག་སླུ་མེད་བླ་མ་དཀོན་མཆོག་བྱིན་རླབས་དང། ཆོས་དབྱིངས་
མི་འགྱུར་རྟེན་འབྲེལ་སླུ་མེད་མཐུས། །བདག་གི་ལེགས་སྨོན་གྲུབ་ནས་རྣམ་མཁྱེན་གྱི། །སངས་རྒྱས་མྱུར་དུ་ཐོབ་པའི་བཀྲ་ཤིས་ཤོག་ཅེས་བསྔོ་སྨོན་ཤིས་བརྗོད་བྱ་སྟེ། །ཚིགས་བཅད་དང་པོ་གཉིས་ཡོངས་འཛིན་པཎྜིཏ་
དང། ཕྱི་མ་རྗེ་ངག་དབང་རྡོ་རྗེའི་གསུང་ཡིན་ནོ། །སྨྲས་པ། བཤད་རྒྱུད་རྡོ་རྗེ་མཁའ་འགྲོའི་མཚོ་ཆེན་ལས། །འཇམ་མགོན་མན་ངག་གྲུ་གཟིངས་ཀྱིས་བླངས་པའི། །གསེར་ཆོས་ཙིནྟ་མ་ཎིའི་དོ་ཤལ་འདི། །དེང་སང་བླ་མ་རྒྱུད་ལ་
མགྲིན་པར་འཆང། །འདི་ནི་སྡིག་སྒྲིབ་མུན་སེལ་ཉི་མའི་འོད། །ཉམས་ཆགས་དྲི་མ་ཀུན་འཁྲུད་གངྒཱའི་རྒྱུན། །བར་གཅོད་ནད་གདོན་སྤྲིན་འཛམས་འཐོར་རླུང་སྟེ། །ཀྭ་ཡེ་དེ་ཕྱིར་འདིར་འབྱུང་སྐལ་བ་བཟང། །སྙིང་གི་གྲམ་པར་སོངས་
འཁྱིལ་གདམས་པའི་ཆབ། །རྣམ་དཔྱོད་ཀུ་ཤས་གཏོར་འདི་རབ་དཀར་དགེས། །འགྲོ་འདིའི་རྨོངས་པའི་ཚ་གདུང་བཅིལ་ལས་སླར། །དྲི་མེད་རྒྱལ་བའི་སྐུ་གསུམ་ཐོབ་གྱུར་ཅིག་ཅེས་ཟ་བྱེད་རྡོ་རྗེ་མཁའ་འགྲོའི་སྦྱིན་སྲེག་གི་འཁྲིད་

[008A]༄༅། །ཡིག་སྡིག་སྒྲིབ་མུན་སེལ་ཉི་འོད་ཅེས་བྱ་བ་འདི་ཡང། དགེ་སློང་ཡེ་ཤེས་རྣམ་རྒྱལ་ནས་བསྐུལ་ངོར། བན་གཟུགས་དྷརྨ་བྷ་དྲས་སྣ་ཚོགས་ཀྱི་ལོ་སྣྲོན་ཟླ་བའི་ཡར་ཚེས་སྟོང་པ་དང་པོའི་ཉིན་བཞད་
དངུལ་ཆུའི་རི་ཕུག་ཏུ་སྦྱར་བའོ།། །།སྡེ་དགེའི་པར་རྐོས་ཤེས་རབ་བཟང་པོ་དང་དབང་རྒྱལ་གཉིས་ཀྱིས་བར་ཏུ་བསྒྲུབས་པ་དགེའོ། །ཞལ་གྲོ།། །སརྦ་མངྒ་ལཾ།། །།



﻿༄༅། །རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་དབང་མོའི་སྒོ་ནས་ཞི་བའི་སྦྱིན་སྲེག་བྱ་ཚུལ་དངོས་གྲུབ་འདོད་འཛོ་ཞེས་བྱ་བ་བཞུགས་སོ། །

[001A] །བླ་མ་མཆོག་དང་དབྱེར་མེད་ཧེ་རུ་ཀཿ་རྡོ་རྗེ་བཙུན་མོར་བཅས་ལ་གུས་བཏུད་ནས། །དངོས་གྲུབ་རྣམ་གཉིས་སྒྲུབ་བྱེད་ཐབས་ཀྱི་མཆོག་སྦྱིན་སྲེག་ལག་ལེན་གསལ་བར་བཤད་ཀྱིས་ཉོན། །
འདིར་རྗེ་བཙུན་རྡོ་རྗེ་རྣལ་འབྱོར་མའི་སྦྱིན་སྲེག་བྱ་བའི་ཚུལ་ལ། སྤྱིར་སྦྱིན་སྲེག་ལ་ཞི་རྒྱས་དབང་དྲགས་སོགས་ཀྱི་དབྱེ་བས་མང་དུ་ཡོད་ཀྱང། དེ་དག་ནི་གཞན་ལས་ཤེས་པར་བྱ་ལ། རྡོ་རྗེ་སྙིང་པོ་རྒྱན་གྱི་རྒྱུད་ལས། གསང་སྔགས་ལྷག་ཆད་གང་ཡིན་ལ། །ཐམས་ཅད་སྦྱིན་སྲེག་དག་གིས་བསྐོངས། །ཞེས་གསུངས་པ་ལྟར་བསྙེན་
བའི་ཁ་སྐོང་གི་སྦྱིན་སྲེག་བྱ་ཚུལ་ཙམ་ཞིག་འདྲི་བར་བྱ་སྟེ། འདི་ལ་གཉིས། ཡོ་བྱད་འདུ་བྱ་བ་དང་རྣལ་འབྱོར་ཉམས་སུ་བླང་བའོ། །དང་པོ་ནི། སྦྱིན་སྲེག་གང་དུ་བྱེད་པའི་གཞི་དེར། ས་བརྟགས་བསླད་དང་སྦྱང་བ་སྔོན་དུ་འགྲོ་བས། ས་གཞི་རང་བཞིན་གྱིས་དཀར་བའམ། དཀར་པོར་བྱུགས་པ་ལ་ཐོག་མར་
དབུས་བཙལ་ལ་ཚངས་ཟུར་གྱི་ཐིག་གདབ། དེ་ནས་ཐིག་སྐུད་ཁྲུ་ཕྱེད་པ་ཞིག་གིས་དབུས་ནས་ཟླུམ་པོར་བསྐོར། ཡང་དེ་ལ་སོར་བཞི་བསྣན་ནས་ཟླུམ་ཐིག་རིམ་པ་གཉིས་བསྐོར་ཏེ། རིམ་པ་བཞིན་མུར་ན་དང་ཁ་ཁྱེར་རོ། །དེའི་ནང་གི་ཤར་གྱི་ཚངས་ཐིག་དང་ཟླུམ་ཐིག་ཕྲད་མཚམས་ནས་ཐིག་སྐུད་བཟུང་

[002A]༄༅། །སྟེ་དབུས་ཀྱི་ཚད་ཀྱིས་གཡས་གཡོན་གྱི་ཟླུམ་སྐོར་ནང་མའི་སྟེང་དུ་བྱ་རྗེས་རེ་བྱ། ནུབ་ཀྱི་ཕྱོགས་སུ་བདེ་བཞིན་དུ་བྱས་ཏེ། དེ་ལ་ཐིག་བཏབ་བས་ཆོས་འབྱུང་བསྣོལ་མ་འོང་བ་ཡིན། དེ་རྣམས་ཀྱི་ནང་དུའང་སོར་གང་ནས་སྔར་བཞིན་ཐིག་རེ་བཏབ། ཟླུམ་ཐིག་བྱི་མའི་ཚངས་ཐིག་
གི་སྟེང་དུ་སོང་གཉིས་དོར་བར་མཚན་མ་བྱས་ལ་ཟུར་བཞིར་བྱ་རྗེས་བཙལ་བའི་སྟེང་དུ་ཐིག་གྲུ་བཞིར་གདབ་པ་ནི་སྟེགས་བུའོ། །ཐབ་ཀྱི་དབུས་ཀྱི་ཆོས་འབྱུང་གི་ལྟེ་བར་རྡོ་རྗེ་དཀར་པོ་སོར་བརྒྱད་པ་བྱ་བའམ། ཚོམ་བུ་དམར་པོ་བཀོད་པས་ཀྱང་རུང་ལ། མདུན་རྒྱབ་སྤངས་པའི་གྲྭ་བཞིར་དགའ་བ་འཁྱིལ་བ་
འདྲིའོ། །ཆོས་འབྱུང་གི་ནང་དམར་པོ་རེ་ཁཱ་དཀར་པོ་སོགས་ཀྱིས་འདྲི་ཞིང། གཞན་ཐབ་དང་མཚན་མ་ཐམས་ཅད་ཁ་དོག་དཀར་པོའང་ཞིག་བྱའོ། །ཐབ་ཀྱི་ཁ་ཁྱེར་ལ་རྡོ་རྗེའི་ཕྲེང་བས་བསྐོར་ཞིང། མུ་རང་ལ་གྲི་གུག་གི་ཕྲེང་བས་བསྐོར་བའམ་མེད་ཀྱང་རུང། སྟེགས་བུའི་གྲྭ་བཞིར་ཟླ་ཕྱེད་རྡོ་རྗེས་མཚན་པ་
བྱ༑ བྲིས་ཐབ་ལ་ཟླུམ་ཐིག་ནང་མའི་སྟེང་ནས་ཡམ་ཤིང་དང་རྒྱུ་མཐུན་པའི་བུད་ཤིང་གཙང་མ་ཟླུམ་པོར་བརྩིག་གོ། ཐབ་ཀྱི་རྣམ་གཞག་ལ་དམ་པ་སྔོན་མ་རྣམས་ཀྱི་ཡིག་ཆར་མི་འདྲ་་མང་དུ་གསུང་ཀྱང། འདིར་ཐར་རྩེ་བ་དང། རྡོ་རྗེ་འཆང་དབང་རབ་ཀྱི་བཞེད་པ་ལྟར་ཞི་རྐྱང་གི་ལུགས་སུ་བྱས་པ་ཡིན་

[002B] འདས་མ་འདས་ལ་འབུལ་རྒྱུའི་ཡམ་ཤིང་ནས་རྫས་ཁྱད་པར་བའི་བར་གྱི་བསྲེག་རྫས་རྣམས་ཞི་བ་སྤྱི་འགྲོ་ལྟར་ལ། འདི་པའི་བྲ་མ་གོང་མ་རྣམས་ཀྱི་ཡིག་ཆར། ཆ་བདར། བ་ལང་གིག་གཉིས་དགོས་ངར་གསུངས་པ་ལྟར་དེ་དག་དང། གཏོར་མ་དང་ཉེར་སྤྱོད་ཚོར་གཉིས། གོས་བྱུང། སོ་ཅི། གཞན་
ཡང་ཆུ་བཞི་དང། བསང་ཆུ་དང། ནང་མཆོད། རླུང་གཡག་གུ་ཤའི་ཆུན་པོ་དགང་གཟར་བླུགས། མེ་སྤོར་བའི་ཆས་སོགས་ཡོ་བྱད་ཐམས་ཅད་མཚང་བ་མེད་པ་ཕྱག་ལེན་ལྟར་ལེགས་པར་བཤམ་མོ། །གཉིས་པ་རྣལ་འབྱོར་ཉམས་སུ་བླང་བའི་རིམ་པ་ལ། སྦྱོར་དངོས་རྗེས་གསུམ་གྱི། དང་པོ་ནི། རང་
ཏིང་རྗེ་བཙུན་རྡོ་རྗེ་རྣལ་འབྱོར་མ་སྐུ་ལས་འོད་ཟེར་དཀར་པོ་འཕྲོ་བའི་བདག་བསྐྱེད་བསམ་མི་ཁྱབ་ཀྱི་སྡུད་རིམ་ལ་ཐུག་གི་བར་ཉམས་སུ་བླང། ལས་བུམ་དུ་ཁཎྜ་རོ་ཧིའི་ལས་སྔགས་བརྒྱ་རྩ་བཟླས་ཏེ་བསང་ཆུ་བསྒྲུབ། སྨྲ་བ་བཅད། རྡོ་རྗེ་ནི་ཐབས་དང་དྲིལ་བུ་ནི་ཤེས་རབ་སྟེ། དེ་གཉིས་
ཀའང་དོན་དམ་པའི་བྱང་ཆུབ་ཀྱི་སེམས་ཀྱི་རང་བཞིན་ནོ། །སྙམ་དུ་མོས་པ་བརྟན་པོ་བྱས་ནས། ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མ་ཡ་ཏིཥྛ་ཨེ་ཥསཏཱཾ་དྷཱ་ར་ཡཱ་མི་ཧི་ཧི་ཧི་ཧི་ཧི། ཧཱུཾ་ཧཱུཾ་ཧཱུཾ་ཕཊ་སཱཧཱ། ཞེས་བརྗོད་ཅིང་གཡས་པའི་མཐོ་བོང་དང་མིང་མེད་ཀྱིས་རྡོ་རྗེ་ཐུགས་
ཀར་བཟུང། ཨོཾ་བཛྲ་གྷཎྜ་ཧཱུཾ། ཞེས་བརྗོད་ཅིང་གཡོན་པའི་མཐེ་བོང་དང་མིང་མེད་ཀྱིས་དྲིལ་བུ་གཡོན་པའི་དཀུར་བཞག་རྡོ་རྗེ་སེམས་དཔའ་ལ་སོགས་པ་རྣམས་མཉེས་པར་བྱའོ། །སྙམ་དུ་བསམས་ནས། ཧཱུཾ༑ སེམས་ཅན་རྨོངས་དང་འབྲེལ་བ་ཡི། །རྡོ་རྗེ་གསོར་
བ་མཛེས་པ་ཡིས། །རྣམ་ཐར་ཆོས་ཀྱི་བྱ་བ་སྟེ། །སྤྲོ་དང་བཅས་པས་རྡོ་རྗེ་བཟུང། །ཧཱུཾ་ཧཱུཾ་ཧཱུཾ། ཧོ་ཧོ་ཧོ། ཞེས་བརྗོད་ཅིང་རྡོ་རྗེ་གསོར་བར་བྱའོ། །དེ་ནས་རྡོ་རྗེ་གཡས་པའི་དཀུར་བཟུང་ལ། ཨོཾ་བཛྲ་དྷརྨཱ་ར་ཎི་ཏ་པྲ་ར་ཎི་ཏ་སཾ་པྲ་ར་ཎི་ཏ་སརྦ་བུདྡྷ་ཀྵེ་ཏྲ་པྲ་ཙ་ལི་ནི་པྲཛྙཱ་

[003A]༄༅། །པཱ་ར་མི་ཏ་ནཱ་ད་སྭ་བྷཱ་ཝེ་བཛྲ་སཏ་ཧྲྀད་ཡ་སནྚོཥ་ནི་ཧཱུཾ་ཧཱུཾ་ཧཱུཾ་ཧོ་ཧོ་ཧོ་སཱཧཱ། ཞེས་བརྗོད་ཅིང་དྲིལ་བུའི་དབུས་ཀྱི་ཕྱོགས་བརྒྱད་དུ་ལྕེ་བསྐྱོད་པས་དཀྲོལ་བར་བྱའོ། །འདི་ནས་བཟུང་སྦྱིན་སྲེག་མ་ཚར་གྱི་བར་དུ་ལག་པ་རྡོར་དྲིལ་དང་མ་བྲལ་བར་བྱ། ཨོཾ་
ཁཎྜ་རོ་ཧི་ཧཱུཾ་ཧཱུཾ་ཕཊ། ཅེས་ལས་སྔགས་བཟླ་ཞིང་བསང་ཆུ་དང་ནང་མཆོད་ཀྱིས་ཐབ་དན་རྫས་དང་དགང་བླུགས་དང་རང་ལའང་གཡས་སྐོར་དུ་བསང་གཏོར་ལན་གསུམ་གསུམ་བྱ། མེ་ལྟའི་མཆོད་རྫས་ཁཎྜ་རོ་ཧིས་བསང། སྭ་བྷཱ་ཝས་སྦྱངས། སྟོང་པའི་ངང་ལས་ཀཾ་ལས་ཐོད་པའི་
ཞེས་པ་ནས། སྟེར་བར་གྱུར། ཨོཾ་ཨརྒྷཾ་ཨཱཧཱུཾ། དེ་བཞིན་དུ་ཨརྒྷཾ་གྱི་གནས་སུ། པཱ་དྱཾ༑ ཨཱཉྩ་མཱ་ཎཱཾ། པྲོཀྵཱ་ཎཱཾ། བཛྲ་པུཥྤེ། ཞེས་པ་ནས། བཛྲ་ཤཔྟ་ཞེས་པའི་བར་རྣམས་བཅུག་སྟེ་ཆུ་བཞི་ཉེར་སྤྱོད་དང་བཅས་པ་བསྐྱེད་དེ་བྱིན་གྱི་བརླབ། དེ་ནས་ལག་
པ་གཉིས་རྡོ་རྗེ་ཁ་ཚུར་ཁ་སྦྱར་ཏེ་གུང་མོ་གཉིས་རྩེ་སྤྲད་པ་རྫས་སྦྱོང་བའི་ཕྱག་རྒྱ་བཅིངས་ལ། ཨོཾ་སཱཧཱ། ཨོཾ་ཤྲཱིཾ་སཱཧཱ། ཨོཾ་དྲི་སཱཧཱ། ཨོཾ་ཀུ་རུ་ཀུ་རུ་སཱཧཱ། རྫས་རྣམས་ཀྱི་མཚན་ཉིད་དང་མི་ལྡན་པའི་ཉེས་སྐྱོན་ཐམས་ཅད་སྦྱངས་ཤིང་
དག་ནས་ནང་གི་བདུད་རྩི་ལྔའི་ངོ་བོར་གྱུར་པར་བསམ། ཨོཾ་ཨཱ་ཧཱུཾ། ལན་གསུམ་དང། ཁཎྜ་རོ་ཧི་བརྗོད་པས་ལྕེ་ལྡེ་སྦར་ལ། ཁཎྜ་རོ་ཧིས་བསང་ཆུ་དང་ནང་མཆོད་ཀྱིས་ལན་གསུམ་གསུམ་བསངས་ལ་ཐབ་ཀྱི་ནང་དུ་བཅུག་སྟེ། ཨོཾ་ཛྭ་ལ་ཛྭ་ལ་ཧཱུཾ་དང། ཧཱུཾ༑ ཞེས་བརྗོད་
ལ་རླུང་གཡབ་ཀྱིས་མེ་སྤར། ཨོཾ་གསུམ་མ་བཟླས་ཏེ་མར་ཁུ་བླུགས་གཟེར་བདུན་གྱིས་མེ་གསོ། ཀུ་ཤན་རྣམས་ལ། ཨོཾ་བཛྲ་སཏཱ་ཨཱ་ ཞེས་ལན་བདུན་དང། ཨོཾ༑ ཀུ་ཤ་འདི་ནི་གཙང་ཞིང་དགེ་ཚངས་པའི་ལྷ་རྣམས་དག་བྱེད་ཡིན། །དཀོན་མཆོག་གསུམ་པོ་མཉེས་

[003B] །ས་ལས་སྐྱེས་པའི་འདབ་མའི་སྙིང། །བདག་གི་བགེགས་རྣམས་ཐམས་ཅད་ནི། །ཞི་དང་བཀྲ་ཤིས་མཛད་དུ་གསོལ། །ཞེས་བརྗོད། སླར་ཡང། ཨོཾ་བཛྲ་སཏཱ་ཨཱ་ལན་ལྔ་བརྗོད་དེ་ཀུཤའི་ཆུན་པོ་ཆུང་བ་བཞི་རང་གི་གཡོན་ངོས་ནས་ཐབ་ཀྱི་ཁ་ཁྱེར་ལ་ཕྱག་ལེན་བཞིན་དགྲམ། ཐབ་ཁུང་
དུ་རྩེ་མོ་ཤར་དུ་བསྟན་པའི་ཀུ་ཤ་བ་ལང་གི་རྣ་བ་ལྟ་བུས་གཡོག་ཐལ་མོ་སྦྱར་ཏེ། བཅོམ་ལྡན་འདས་རྡོ་རྗེ་སེམས་དཔའ། བགེགས་ཐམས་ཅད་ཞི་བ་དང་བཀྲ་ཤིས་པར་མཛད་དུ་གསོལ། ཞེས་གསོལ་བ་གདབ། གཉིས་པ་དངོས་གཞི་ལ་གསུམ། ཐོག་མར་འཇིག་རྟེན་པའི་མེ་ལྷ་མཆོད་པ། བར་དུ་འདས་
པའི་མེ་ལྷ་མཆོད་པ། མཐར་ཡང་འཇིག་རྟེན་པའི་མེ་ལྷ་མཆོད་པའོ། །དང་པོ་ནི། ཁཎྜ་རོ་ཧི་དང་བསང་ཆུས་ཐབ་བསང། སྭ་བྷཱ་ཝས་སྦྱངས། སྟོང་པའི་ངང་ལས་ཧཱུཾ་དཀར་པོ་ཞུ་བ་ལས་བྱུང་བའི་ཡེ་ཤེས་ཀྱི་ཐབ་ཁ་དོག་དཀར་ཞིང་དབྱིབས་ཟླུམ་པ་མུ་རན་ཁ་ཁྱེར་དང་བཅས་པ་
ཁ་ཁྱེར་ལ་རྡོ་རྗེའི་ཕྲེང་བས་བསྐོར་བའི་ནང་དུ་ཨེ་ཨེ་ལས་ཆོས་འབྱུང་དམར་པོ་གྲུ་གསུམ་ཉིས་བརྩེགས་དང་བཅས་པ། གྲྭ་བཞིར་ཟླ་ཕྱེད་རྡོ་རྗེས་མཚན་པ་དྭངས་ཤིང་ཐོགས་པ་མེད་པར་གྱུར།  མུ་རན་ལ་གྲི་གུག་བཀོད་ཡོད་ན།  མུ་རན་ལ་གྲི་གུག་གི་ཕྲེང་བ་དང། ཁ་
ཁྱེར་ལ། ཞེས་བཅུག་ ཐབ་ཀྱི་ནང་དུ་རཾ་ལས་སྐྱེས་པའི་མེ་གྲུ་གསུམ་འབར་བའི་དབུས་སུ་སྣ་ཚོགས་པདྨ་དང་ཟླ་བའི་སྟེང་དུ་རཾ་ལས་བགྲང་ཕྲེང་རཾ་གྱིས་མཚན་པ། དེ་ཡོངས་སུ་གྱུར་པ་ལས་མེ་ལྷ་སྐུ་མདོག། དམར་པོ་ར་སྐྱེས་ལ་ཞོན་པ། ཞལ་གཅིག་ཕྱག་བཞི་
པ༑ གཡས་ཀྱི་དང་པོས་མཆོག་སྦྱིན། གཉིས་པས་བགྲང་ཕྲེང། གཡོན་གྱི་དང་པོས་དབྱུག་གུ་རྩེ་གསུམ་པ། གཉིས་པས་བདུད་རྩིས་གང་བའི་རིལ་བ་སྤྱི་བླུགས་འཛིན་པ། རལ་པའི་ཐོར་ཚུགས་དང། ཚངས་པའི་སྐུད་པས་མཛེས་པར་བྱས་པ། ཁྲི་

[004A]༄༅། །སྙན་ས་ལའི་པགས་པའི་སྟོད་གཡོགས་དང། དར་དམར་པོའི་ཤམ་ཐབས་ཅན། སྐུ་ལས་མདངས་དང་འོད་ཟེར་དཀར་པོ་འཕྲོ་བའི་ཐུགས་ཀར་མེ་གྲུ་གསུམ་པ་རཾ་གྱིས་མཚན་པར་གྱུར། དམ་ཚིག་པའི་ཐུགས་ཀའི་ས་བོན་
གྱི་འོད་ཟེར་ལས་སྤྲོས་པའི་ཁྲོ་བོ་འདོད་རྒྱལ་གྱིས་ཤར་ལྷོ་ནས་བསྒོམས་པ་དང་འདྲ་བའི་མེ་ལྷ་དྲང་སྲོང་གི་འཁོར་གྱིས་བསྐོར་བ་སྤྱན་དྲངས། ལག་པ་གཡས་མི་འཇིགས་པའི་ཕྱག་རྒྱས་མཐེ་བོང་གཡོབ་ཅིང། ཨོཾ༑ ཚུར་སྤྱོན་ཚུར་སྤྱོན་འབྱུང་པོ་ཆེ། །ལྷ་ཡི་དྲུང་
སྲོང་བྲམ་ཟེ་མཆོག་སྲེག་བླུགས་ཞལ་ཟས་བཞེས་སླད་དུ། །འདིར་ནི་ཡང་དག་བསྙེན་པར་མཛོད། །ཨོཾ་ཨེ་ཧྱེ་ཧི། མཧཱ་བཧུ་ཏ་དེ་ཝ་རི་ཥི་དྭི་ཛསཏ་མ་གྷི་ཧི་ཏྲ་མཧཱ་ཨསྨིན་པ་ནི་ཧི་ཏོ་བྷ་ཝ། ཨགྣེ་ཡེ་ཨེ་ཧྱེ་ཧི། ཛཧཱུཾ་བཾ་ཧོཿ་ཞེས་བརྗོད་པའམ། བསྡུ་ན། ཨོཾ་
ཨགྣེ་ཡེ་ཨེ་ཧྱེ་ཧི། ཞེས་པས་སྤྱན་དྲངས། ཐབ་ཀྱི་ཁ་ཁྱེར་གྱི་ཀུ་ཤའི་གདན་ལ་བཞུགས་པར་གྱུར། ཁཎྜ་རོ་ཧི་དང་བསང་ཆུས་བགེགས་བསྐྲད། སྤྲོན། ཆུ་བཞི་འབུལ། ཛཧཱུཾ་བཾ་ཧོཿ་དམ་ཚིག་པ་དང་ཡེ་ཤེས་པ་གཉིས་སུ་མེད་པར་གྱུར། ཨོཾ་ཨཱཧྲཱིཔྲ་ཝ་ར་སད་ཀཱ་རཾ་
པྲོཀྵཱ་ཎཱཾ་པྲ་ཏཱིཙྪ་ཧཱུཾ་སཱཧཱ། ཞེས་པས་བསང་གཏོར་དང། དེ་བཞིན་དུ་པྲོཀྵཱ་ཎཱཾ་གྱི་གནས་སུ། ཨཱཉྩ་མཱ་ཎཱིཾ་དང། ཨརྷཾ་དང། པཱདྱཾ་ཞེས་པ་བཅུག་སྟེ། ཞལ་བསིལ། མཆོད་ཡོན། ཞབས་བསིལ་རྣམས་སོ་སོའི་ཕྱག་རྒྱ་དང་བཅས་ཏེ་དབུལ། ཨོཾ་ཨགྣ་ཡེ། ཨཱ་དའི་བྱ། ཨཱ་དའི་བྱ། ཨཱ་བི་ཤ། ཨཱ་བི་ཤ། མྷཱ་ཤྲཱི་ཡེ། ཧ་བྱ་ཀ་བྱ། བཱ་
ཧཱ་ནཱ་ཡི། པུཥྤེ་པྲ་ཏཱིཙྪ་ཧཱུཾ་སཱཧཱ། ཞེས་པས་མེ་ཏོག་དང། པུཥྤེའི་གནས་སུ། ཧཱུཾ་པེ༑ ཨཱ་ལོ་ཀེ། གནྡྷེ། ནཻ་ཝིདྱཱ། ཤཔྟ་བཅུག་པས་ཉེར་སྤྱོད་རོལ་མོ་དང་བཅས་པ་དབུལ། ཨོཾ་ཨགྣ་ཡེ། ཞེས་པ་ནས། བཱ་ཧཱ་ནཱ་ཡེ་ཨོཾ་ཨཱཧཱུཾ། ཞེས་ནང་མཆོད་དབུལ། འཇིག་རྟེན་དབང་ཕྱུག་ཚངས་དབང་མགོན་གྱི་སྲས། །མེ་ལྷའི་རྒྱལ་པོ་

[004B] །ཤེས་རབ་མཆོག་གིས་ཉོན་མོངས་ཐམས་ཅད་བསྲེག་འཛིན་བྱེད་མེ་ལྷ་ཉིད་ལ་རྣམ་པར་བདུད།  །ཅེས་བསྟོད། རྒྱས་པར་སྤྲོ་ན།  ཚངས་པ་འཇིག་རྟེན་མགོན་གྱི་སྲས། །མེ་ལྷའི་རྒྱལ་པོ་དྲང་སྲོང་མཆོག་འབྱུང་པོ་ཡོངས་སུ་བསྐྱང་བའི་ཕྱིར། །ཐུགས་རྗེའི་
དབང་གིས་སྐུར་སྤྲུལ་པ། །རིག་སྔགས་གྲུབ་པའི་དྲང་སྲོང་ཚུལ། །ཉོན་མོངས་བསྲེག་པའི་ཤེས་རབ་འོད། །བསྐལ་པའི་མེ་བཞིན་གཟི་བརྗིད་འབར། །མངོན་ཤེས་རྫུ་འཕྲུལ་ཞབས་དང་ལྡན། །ཐབས་ཀྱིས་སྤྲུལ་པའི་ཐེག་པ་བཅིབས། །རིག་སྔགས་གསུང་ཞིང་བགྲང་
འཕྲེང་འཛིན། །བདུད་རྩིའི་བཅུད་ལྡན་གུཎྜེ་བསྣམས། །ཆོས་ཀྱི་བདུད་རྩི་ཡོངས་ལ་བསིལ། །ཉེས་པའི་སྐྱོན་བྲལ་ཚངས་པར་སྤྱོད། །འཇིག་རྟེན་གནས་ཀྱང་མྱ་ངན་འདས། །ཞི་བ་བརྙེས་ཀྱང་ཐུགས་རྗེ་ཆེ། །དེ་བས་བསྟོད་དེ་ཕྱག་ཀྱང་འཚལ།  །ཞེས་པས་བསྟོད། མེ་ལྷའི་དམ་ཚིག་
གི་ཕྱག་རྒྱ་དང་བཅས།  ཨོཾ་བཛྲ་ཨ་ན་ལ་མྷཱ་བྷཱུཾ་ཏ་ཛྭ་ལ་ཛྭ་ལཱ་ཡ། སརྦ་བྷསྨིཾ་ཀུ་རུ། སརྦ་དུཥྚཱ་ན་ཧཱུཾ་ཕཊ། ཏྲི་ཤྱ་ཛཿ་ཧཱུཾ་བཾ་ཧོཿ་ས་མ་ཡ་སྟཱཾ། ས་མ་ཡ་ཧཾ། ཞེས་ལན་གསུམ་གྱིས་དམ་ཚིག་བསྒྲག་གོ། །དེ་ནས། མེ་ལྷའི་ལྗགས་རྡོ་རྗེའི་རྣམ་པ་ཅན་དཀར་པོ་ལ་རམ་ཡིག་དང། དགང་བླུགས་ཀྱི་ཁ་ལ་
ཧཱུཾ་ཡིག་འོད་ཟེར་དང་བཅས་པས་མཚན་པར་གྱུར་ པར་བསམ། བྱང་ཆུབ་མཆོག་གི་ཕྱག་རྒྱ་དང་བཅས་དགང་བླུགས་མར་གྱིས་བཀང་བ་བཟུང་ལ།  ཨོཾ་ཨགྣ་ཡེ། ཨཱ་དའི་བྱ། ཨཱ་དའི་བྱ། ཨཱ་བི་ཤ། ཨཱ་བི་ཤ། མྷཱ་ཤྲཱི་ཡེ། ཧ་བྱ་ཀ་བྱ་བཱ་ཧཱ་ནཱ་ཡེ། བདག་ཅག་དཔོན་སློབ་ཡོན་མཆོད་འཁོར་དང་བཅས་པ་
རྣམས་ཀྱི་ཐར་པ་དང་ཐམས་ཅད་མཁྱེན་པ་སྒྲུབ་པ་ལ་བར་དུ་གཅོད་པ་དང། སྡོམ་པ་གསུམ་དང་འགལ་བའི་བཅས་པ་དང་རང་བཞིན་གྱི་ཁ་ནམ་ཐོ་བ་དང། བཀྲ་མི་ཤིས་པ་དང། ཏིང་ངེ་འཛིན་མི་གསལ་ཞིང། སྔགས་མ་དག་པ་དང། ཆོ་ག་ལྷག་ཆད་དུ་གྱུར་པའི་ཉེས་པ་ཐམས་ཅད་
[005A]༄༅། །ཤཱནྟིཾ་ཀུ་རུ་ཡེ་སཱཧཱ།  ཞེས་པས་ལན་བདུན་འབུལ། སྐབས་འདིར་མེ་ལ་བགེགས་ཡོད་མེད་བརྟགས་ནས། ཡོད་ན། བསང་གཏོར་དང་ཁཎྜ་རོ་ཧིས་བསངས་ཏེ། ཁནྜ་ཧི་ལ་བགེགས་ཐམས་ཅད་ཤཱནྟིཾ་ཀུ་རུ་ཡེ་སཱཧཱ། བཏགས་པས་དགང་བླུགས་བདུན་ཕུལ་ལ། སླར་ཡང་བསང་གཏོར་བྱས་ནས་
ཨོཾ་ཨྒྣ་ཡེ། ནས༑ བཱ་ཧཱ་ནཱ་ཡེ་སཱཧཱ།  ཞེས་པས་དགང་བླུགས་བདུན་ནམ་གསུམ་མམ་གཅིག་དབུལ་ལོ། །བགེགས་མེད་ན་མི་དགོས་སོ། །དེ་ནས། ཡམ་ཤིང་རྣམས་བྱང་ཆུབ་ཀྱི་ཤིང་གི་རང་བཞིན་གྱི་བདུད་རྩིར་གྱུར་བར་བསམས་པ།  ཨོཾ་ཨྒྣ་ཡེ། ནས༑ བཱ་ཧཱ་ནཱ་ཡེ། ཨོཾ་བོ་དཧི་བྲྀཀྵ་ཡ། བདག་
ཅག་དཔོན་སློབ་ནས༑ ཉེས་པ་ཐམས་ཅད་དང་ཁྱད་པར་དུ་ཡང་གཟི་བརྗིད་རྒྱས་པ་ལ་བར་དུ་གཅོད་པ་ཐམས་ཅད་ཤིའྣྟིཾ་ཀུ་རུ་ཡེ་སཱཧཱ།  ཞེས་གྲངས་ཇི་ལྟར་རིགས་པ་འཇུལ། མར་ཁུལ།  ཨོཾ་ཨྒྣ་ཡེ། ནས༑ བཱ་ཧཱ་ནཱ་ཡེ། ཨོཾ་ཨྒྣ་ཡེ། བདག་ཅག་དཔོན་སློབ་ནས༑ འབྱོར་པ་
རྒྱས་པ་ལ་བར་དུ་་ ཏིལ་ལ། དེ་བཞིན་དུ།  ཨོཾ་སརྦ་པཱ་པཾ་ད་ཧ་ན་བཛྲཱ་ཡ། བདག་ཅག་དཔོན་སློབ་སྡིག་པ་ཐམས་ཅད་ཤཱནྟིཾ་ཀུ་རུ་་ རླུང་བ་ལ།   ཨོཾ་བཛྲ་ཨཱ་ཡུ་ཥེ། བདག་ཅག་དཔོན་སློབ་་ཚེ་རྒྱས་པ་ལ་་འབྲས་ལ། ཨོཾ་བཛྲ་བུཥྚཱ་ཡ། བདག་ཅག་་བསོད་ནམས་རྒྱུས་
པ་ལ་་ ཞོ་ཟན་ལ།  ཨོཾ་སརྦ་སཾ་པཱ་དེ། བདག་ཅག་་བདེ་བ་མཆོག་ལ་བར་དུ་གཅོད་པ་་ཀུ་ཤ་ལ། ཨོཾ་ཨ་པྲ་ཏི་ཧ་ཏ་བཛྲཱ་ཡ། བདག་ཅག་་སྲུང་བ་མཆོག་ལ་བར་དུ་་ ཡུངས་ཀར་ལ།  ཨོཾ་སརྦ་ཨཐ་སིདྡྷ་ཡེ། བདག་ཅག་་བགེགས་ཐམས་ཅད་་སོ་བ་ལ། ཨོཾ་
བཛྲ་བི་ཛཱ་ཡ། བདག་ཅག་་ནོར་དང་འབྲུ་རྒྱས་པ་ལ་་ནས་ལ། ཨོཾ་མྷཱ་པེ་གཱ་ཡ། བདག་ཅག་མྱུར་བའི་ཤུགས་ཕུན་སུམ་ཚོགས་པ་ལ་་ སྲན་མ་ལ།  ཨོཾ་མྷཱ་བ་ལཱ་ལ། བདག་ཅག་་སྟོབས་རྒྱས་པ་ལ་་གྲོལ༑ ཨོཾ་བཛྲ་གསྒམ་རའི། བདག་ཅག་་

[005B]  ཞེས་སྦྱོར། ཡང།  ཨོཾ་ཨྒྣ་ཡེ་ ་བཱ་ཧཱ་ནཱ་ཡེ། ཨོཾ་མ་དཱ་ན་པཉྩ་ཨ་མྲྀ་ཏ་ཨཱཧཱུཾ། བདག་ཅག་དཔོན་སློབ་་ལྷག་ཆད་དུ་གྱུར་པའི་ཉེས་པ་དང། ཁྱད་པར་དུ་མཆོག་གི་དངོས་གྲུབ་སྒྲུབ་པ་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་ཡེ་
སཱཧཱ༑  ཞེས་སྦྱར་བས་ཅང་དང།  ཨོཾ་ཨྒྣ་་བཱ་ཧཱ་ནཱ་ཡེ། ཨོཾ་བཱ་ལ་པཉྩ་ཨ་མྲྀ་ཏ་ཨཱཧཱུཾ། བདག་ཅག་དཔོན་སློབ་་དུ་གྱུར་པའི་ཉེས་པ་དང། ཁྱད་པར་དུ་ཡང་མཆོག་གི་དངོས་གྲུབ་སྒྲུབ་པ་ལ་་ ཞེས་སྦྱར་བས་བ་ཡང་གི་ཤ་དུམ་འབུལ་བར་འདི་པའི་བླ་མ་གོང་མ་རྣམས་བཞེད་དོ། །ཞི་བའི་རྫས་ཁྱད་པར་
བགས་ཞལ།  ཨོཾ་ཨྒྣ་ཡེ་་བཱ་ཧཱ་ནཱ་ཡེ། བདག་ཅག་དཔོན་སློབ་་ཁྱད་པར་དུ་ཡང་མཆོག་གི་དངོས་གྲུབ་སྒྲུབ་པ་ལ་ ཞེས་སྦྱར་བས་འབུལ་ལོ། །དེ་ནས།  ཨོཾ་ཨཱཧྲཱིཔྲ་ཝ་ར་སད་ཀཱ་རི་ཨཱཉྩ་མཱ་ཎཱ་པྲ་ཏཱི་ཙྪ་ཧཱུཾ་སཱཧཱ། ཨོཾ་ཨཱཧྲཱི་་པྲོཀྵཱ་ནཱཾ་པྲ་ཏཱིཙྪ་ཧཱུཾ་སཱཧཱ།  ཞེས་ཞལ་བསིལ་དང་བསང་གཏོར་
འབུལ། གཉིས་པ་ཡེ་ཤེས་པའི་མེ་ལྷ་མཆོད་པ་ནི། མཆོད་རྫས་རྣམས་ཁཎྡ་རེ་ཧས་བསང། སྭ་བྷཱ་ཝས་སྦྱངས། སྟོང་པའི་ངང་ལས་ཀཾ་ལས་ཐོད་པའི་སྣོད་རྣམས་ཀྱི་ནས། སྟེར་བར་གྱུར། ཨོཾ་ཨརྒྷཾ་ཨཱཧཱུཾ། དེ་བཞིན་དུ་ཨརྒྷཾ་གྱི་གནས་སུ།  པཱདྱཾ༑ ཨཱཨྙྩ་མཱ་ཎཱཾ། བཛྲ་པུཥྤེ་ནས༑ བཛྲ་ཤཔྟ་ཨཱཧཱུཾ་
དེ་བཞིན་དུ། ཨོཾ་རཱུ་པ་ཨཱཧཱུཾ།ན༑ སྤརྵ་ཨཱ་ཧཱུཾ། གི་བར་བྱིན་གྱིས་བརླབ། ཨོཾ་སཱཧཱ། ནས༑ ནང་གི་བདུད་རྩི་ལྔའི་ངོ་བོར་གྱུར།  ཅེས་པའི་བར་གོང་བཞིན་རྫས་སྐྱོང་བ་རྣམས་བྱས་ཏེ། མེ་ལྷའི་ཐུགས་ལར་མེ་གྲུ་གསུམ་འབར་བའི་དབུས་སུ་ཨེ་ཨེ་ལས་ཆོས་འབྱུང་དམར་པོ་གྲུ་གསུམ་ཉིས་བརྩེགས་ཀྱི་
ནང་དུ་ཨ་ལས་ཟླ་བའི་དཀྱིལ་འཁོར་དཀར་ལ་དམར་བའི་མདངས་ཅན་གྱི་དབུས་སུ་བཾ་ཡིག་དམར་པོའི་མཐར་ཨོཾ་ཨོཾ་ཨོཾ་སརྦ་བུདྡྷ་ཌཱ་ཀི་ནའི་ཡེ་བཛྲ་ཝརྞ་ནཱི་ཡེ་བཛྲ་བི་རོ་ཙ་ནཱི་ཡེ་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་སཱྷཱ། ཞེས་པའི་སྔག་ཕྲེང་ཁ་དོག་དམར་པོས་གཡོན་སྐོར་དུ་བསྐོར་བ་

[006A]༄༅། །ལས་འོད་ཟེར་འཕྲོས། འཕགས་པ་མཆོད། སེམས་ཅན་གྱི་དོན་བྱས། ཚུར་འདུས་ཡོངས་སུ་གྱུར་པ་ལས་ནས་ཚོགས་པདྨ་འདབ་མ་བརྒྱད་པའི་ལྟེ་བར་ཉི་མའི་དཀྱིལ་འཁོར་གྱི་སྟེང་དུ་རྗེ་བཙུན་རྡོ་རེ་རྣལ་འབྱོར་མའི་སྐུར་གྱུར་པ་ནི་ཞེས་པ་ནས་
ཡེ་ཤེས་ཀྱི་མེ་འབར་བའི་དབུས་ན་བཞུགས་པའི་སྐུ་ལས་འོད་ཟེར་དཀར་པོའི་ཚོགས་འཕྲོ་བར་གྱུར།  ཅེས་པའི་བར་བསྐྱེད།  ཕཻཾ༑ རང་གི་ཕུགས་ཀའི་བཾ་ཡིག་ལས་འོད་ཟེར་འཕྲོས། ནས། ཡོ་ག་ཤུདྡྷོཉྷཾ། དེའི་གནས་རྣམས་སུ། ཞེས་པ་ནས། ཙཎྜི་ཀའི་ངོ་བོ་རྣམས་
ཀྱིས་མཚན་པར་གྱུར། ཕཻཾ༑ རང་གི་ཐུགས་ཀའི་བཾ་ཡིག་ལས་འོད་ཟེར་འཕྲོས་པས་དབང་གི་ལྷ་དཔལ་འཁོར་ལོ་སྡོམ་པའི་ ཞེས་པ་པས།  རྣམས་ནང་ཧེ་རུ་ཀ་ཡུམ་དང་བཅས་པས་དབུ་བརྒྱན་པར་གྱུར།  དེ་ནས་ཕྱག་རྒྱ་དང་བཅས་པས།  ཕཻཾ༑ རང་གི་ཐུགས་ཀའི་བཾ་ཡིག་
ལས་འོད་ཟེར་འཕྲོས་པས་འོག་མིན་ནས་རྗེ་བཙུན་རྡོ་རྗེ་རྣལ་འབྱོར་མ་ལ་བླ་མ་ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་དང་འཇིག་རྟེན་སྐྱོང་བའི་ཚོགས་ཀྱིས་བསྐོར་བ་མདུན་གྱི་ནམ་མཁར་སྤྱན་དྲངས། རང་གི་ཐུགས་ཀ་མས་སྤྲོས་པའི་མཆོད་
པའི་ལྷ་མོ་རྣམས་ཀྱིས་མཆོད་པར་གྱུར། ཨོཾ་ཨཱཧྲཱི་པྲ་ཝ་ར་སད་ཀཱ་རཾ་ཨརྒྷཾ་པྲ་ཏཱི་ཙྪ་ཧཱུཾ་སཱྷཱ།  དེ་བཞིན་དུ་ཨརྒྷི་གྱི་གནས།   པཱ་དྱཾ་དང། ཨཱཉྩ་མཱཎཱཾ། པྲོཀྵ་ཎཱཾ།  བཅུག་པས་ཆུ་བཞི་དང།  ཨོཾ་སརྦ་ཏ་ཐཱ་ག་ཏ་སརྦ་བའི་ར་ཡོ་གི་ཎཱི་ས་པ་རི་ཝཱ་ར་པུཥྤེ་པཱུ་ཛ་མེ་གྷཱ་ས་མུ་དྲ་སྤ་ར་་ས་མ་ཡེ་ཨཱ་
ཧཱུཾ༑ པུཥྤེའི་གནས་སུ། དྷཱུ་པེ། ངིག་པེ། གནྡྷེ། ནཻ་ཝིདྱཱ། ཤཔྟ་བཅུག་སྟེ་ཉེར་སྤྱོད་རོལ་མོ་དང། ཨོཾ་བཛྲ་ཝའི་ནི་ཧཱུཾ་ཧཱུཾ་ཕཊ།  ཅེས་སོགས་རིག་མ་བཅུ་དྲུག་བཅས་སྔགས་ཙམ་གྱིས་མཆོད། ཨོཾ་གསུམ་མ་ལ་བཟུ་གསུམ་བཏགས་པས་ནང་མཆོད་འབུལ་རྒྱ་སྐད་དམ་བོད་སྐད་ཀྱི་རྐང་བརྒྱད་དང།  དཔལ་ལྡན་རྡོ་རྗེ་མཁའ་འགྲོ་མ། ། ཞེས་སོགས་ཀྱིས་

[006B] རྒྱས་པར་སྤྲོ་ན། ངག་ཅིག་དྲི་མེད་ཡིད་འོང་བའི།  ཞེ་སོགས་ནས།  མཁའ་སྤྱོད་ཆེན་པོའི་གོ་འཕང་ཐོབ་པར་ཤོག་ །ཅེས་པའི་བར་མཆོད་ཕྲེང་རྣམས་དན་ནང་མཆོད་བསྟོད་པ་རྣམས་མདུན་བསྐྱེད་ལས་འབྱུང་བ་ལྟར་བྱ།  ལྷའི་ལྗགས་རྡོ་རྗེའི་རྣམ་པ་ཅན་དཀར་པོ་ལ་ཧཱུཾ་ཡིག་གིས་མཚན་པར་གྱུར་པར་བསམས་
ལཿ་ཨོཾ་ཨོཾ་ཨོཾ་སརྦ་ནས། ཕཊ་ཕཊ་ཕཊ་སཱཧཱ། བདག་ཅག་དཔོན་སློབ་ཡོན་མཆོད་འཁོར་དང་བཅས་པ་རྣམས་ཡི་ཐར་པ་དང་ཐམས་ཅད་མཁྱེན་པ་སྒྲུབ་པ་ལ་བར་དུ་གནོད་པ་དང་སྡོམ་པ་གསུམ་དང་འགལ་བའི་བཅས་པ་དང། རང་བཞིན་གྱི་ཁ་ན་མ་ཐོབ་དང། བཀྲ་
མི་ཤིས་པ་དང། ཏིང་ངེ་འཛིན་མི་གསལ་ཞིང་སྔགས་མ་དག་པ་དང། ཚེ་ག་ལྷག་ཆད་དུ་གྱུར་པའི་ཉེས་པ་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  ཞེས་སྤེལ་ཚིག་བཏགས་པ་བདུན་གྱིས་མར་ཁུ་དགར་བླུགས་གསུམ་མ་མ་བདུན་ཕུལ།  ཡམ་ཤིང་རྣམས་བྱང་ཆུབ་ཀྱི་ཤིང་གི་རང་བཞིན་གྱི་བདུད་རྩིར་
གྱུར་བར་བསམས་ལ།  ཨོཾ་ཨོཾ་ཨོཾ་ནས༑ ཕཊ་སཱཧཱ། ཨོཾ་བི་དཧི་པྲྀཀྵཱ་ཡ། བདག་ཅག་དཔོན་སློབ་ཡོན་མཆོད་་ཆོ་ག་ལྷག་ཆེད་དུ་གྱུར་པའི་ཉེས་པ་དང། ཁྱད་པར་དུ་ཡང་གཟི་བརྗིད་རྒྱས་པ་ལ་བར་དུ་གཅོད་པ་ཐམས་ཅད་ཤཱཎྟིཾ་ཀུ་རུ་ཡེ་སཱཧཱ།  ཞེས་གྲང་ཇི་ལྟར་རིགས་པ་འབུལ་
མེར་འཁུ་ལ།  ཨོཾ་ཨོཾ་ཨོཾ་སརྦ་ནས། ཕཊ་སཱཧཱ། ཨོཾ་ཨཱཨྒྣ་ཡེ། བདག་ཅག་དཔོན་སློབ་ ཅེས་པ་ནས།   ཁྱད་པར་དུ་ཡང་སྦྱོར་བ་རྒྱས་པ་ལ་བར་ དུ་མཐིལ་ལ།  ཨོཾ་ཨོཾ་ཨོཾ་ནས༑ ཕཊ་སཱཧཱ། ཨོཾ་སརྦ་པཱ་པཾ་ད་ཧ་ན་བཛྲཱ་ཡ། བདག་ཅག་དཔོན་སློབ་ནས༑ ཁྱད་པར་དུ་ཡང་སྡིག་པ་ཐམས་
ཅད་་དའུར་བ་ལ། ཨོཾ་ཨོཾ་ཨོཾ་ནས༑ ཕཊ་སཱཧཱ། ཨོཾ་བཛྲ་ཨཱ་ཡུ་ཥྲེ། བདག་ཅག་སྤོན་སློབ་ ནས༑  ཁྱད་པར་དུ་ཡང་ཚེ་རྒྱས་པར་བར་དུ་་ འབྲས་ལ།  ཨོཾ་ཨོཾ་ཨོཾ་ ནས༑  ཕཊ་སཱཧཱ། ཨོཾ་བཛྲ་པུཥྚཱ་ཡ། བདག་ཅག་དཔོན་སློབ་ ནས༑  ཁྱད་པར་དུ་ཡང་བསོད་ནམས་རྒྱས་པ་ལ་་ཞི་ཟན་ལ། ཨོཾ་

[007A]༄༅། །ཨོཾ་ཨོཾ་ ནས༑  ཕཊ་སཱཧཱ། ཨོཾ་སརྦ་སཾ་པཱ་དེ། བདག་ཅག་དཔོན་སློབ་ནས་བདེ་བ་ཆོ་ལ་་ཀུ་ཤལ། ཨོཾ་ཨོཾ་ཨོཾ་ནས༑ ཕཊ་སཱཧཱ། ཨོཾ་ཨ་པྲ་ཏི་ཧ་ཏ་བཛྲཱ་ཡ། བདག་ཅག་དཔོན་སློབ་ ནས༑  སྲུང་བ་མཆོག་ལ་་ཡུངས་ཀར་ལ།  ཨོཾ་ཨོཾ་ཨོཾ་
ནས༑  ཕཊ་སཱཧའ། ཨོཾ་སརྦ་ཨྣྲ་སིདྡྷི་ཡེ། བདག་ཅག་དཔོན་སློབ་ནས། བགེགས་ཐམས་ཅད་་ སོ་བ་ལ།  ཨོཾ་ཨོཾ་ཨོཾ་ ནས༑  ཕཊ་སཱཧཱ། ཨོཾ་བཛྲ་བི་ཛཱ་ཡ། བདག་ཅག་དཔོན་སློབ་ནས༑ ནོར་དང་འབྲུ་རྒྱས་པ་་ནས་ལ། ཨོཾ་ཨོཾ་ཨོཾ་ནས༑ ཕཊ་སཱཧཱ། ཨོཾ་མཧཱ་བེ་གཱ་ཡ་བདག་
ཅག་དཔོན་སློབ་ནས། མྱུར་བའི་ཤུགས་ཕུན་སུམ་ཚོགས་པ་ལ་་སྲོང་མ་ལ། ཨོཾ་ཨོཾ་ཨོཾ་ནས༑ ཕཊ་སཱཧཱ། ཨོཾ་མཧཱ་བ་ལཱ་ཡ། བདག་ཅག་དཔོན་སློབ་ནས། སྟོབས་རྒྱས་པ་ལ་་གྲོལ༑ ཨོཾ་ཨོཾ་ཨོཾ་ནས༑ ཕཊ་སཱཧཱ། ཨོཾ་བཛྲ་གཤམ་རའི། བདག་ཅག་དཔོན་སློབ་ནས། ནང་ཐམས་
ཅད་ཤཱཎྟིཾ་ཀུ་རུ་ཡེ་སཱཧཱ།  ཆང་ལ།   ཨོཾ་ཨོཾ་ཨོཾ་ནས། ཕཊ་སཱཧཱ། ཨོཾ་མ་དཱ་ན་པ་ཉྩ་ཨ་མྲྀ་ཏ་ཨཱཨ་ཧཱུཾ། བདག་ཅག་དཔོན་སློབ་ནས༑ ཁྱད་པར་དུ་ཡང་མཆོག་གི་དངོས་གྲུབ་སྒྲུབ་པ་ལ་་བ་ལང་གི་ཤ་དུ་མལ། ཨོཾ་ཨོཾ་ཨོཾ་ནས༑ ཕཊ་སཱཧཱ། ཨོཾ་བཱ་ལ་པ་ཉྩ་ཨ་མྲྀ་ཏ་ཨཱཧཱུཾ། བདག་ཅག་དཔོན་
སློབ་ནས༑ ཁྱད་པར་དུ་ཡང་མཆོག་གི་དངོས་གྲུབ་སྒྲུབ་པ་ལ་་ ཞི་བའི་རྫས་ཁྱད་པ་རབ་ལ།  ཨོཾ་ཨོཾ་ཨོཾ་ནས༑ ཕཊ་སཱཧཱ། བདག་ཅག་དཔོན་སློབ་ནས༑ མཆོག་གི་དངོས་གྲུབ་བསྒྲུབ་པ་ལ་བར་དུ་གཅོད་པ་ཐམས་ཅད་ཤཱཎྟིཾ་ཀུ་རུ་ཡེ་སཱཧཱ།  ཞེས་པའི་བར་རིགས་འགྲེ། ཐས་རེ་རེ་ནས་མང་པོ་
འབུལ་བའི་ཚེ་གྲུབ་ན་ལྷའི་སྔགས་དང། རྫས་སྔགས་དང། སྤེལ་ཚིག་གསུམ་སྦྱར་བ་རེར་དང་སྲེག་རྫས་རེ་མཉམ་དུ་འབུལ་བ་དེ་ལྟར་མ་གྲུབ་ན་སྲེག་རྫས་དང་པོ་ལ་གསུམ་ཀ་སྦྱར། དེ་མན་ཆད་ལ་སྙའི་སྔགས་རེ་དག་སྤེལ་ཚིག་རེ་རེ་སྦྱར་ནས་འབུལ། དེ་ཡང་མ་གྲུབ་ན་འདུན་བདུན་གྱི་མཐར་ལན་རེ་སྦྱར་བ་དང། དེ་ཡང་མ་རུབ་ན་ཐོགས་མཐའ་གཉིས་སུ་

[007B] སྤེག་རྫས་ཀྱི་སྔགས། སྤེལ་ཚིག་གསུམ་ཀ་སྦྱར་བ་རེ་དང། གཞན་རྣམས་ལྷའི་སྔགས་དང་སྲེག་རྫས་རེ་དུས་མཚུངས་སུ་བྱས་ནས་འབུལ། ཞི་བའི་རྫས་ཁྱད་པར་བ་ལ། རྫས་སྔགས་གཞན་མེད་པས་ལྷའི་སྔགས་ཀྱིས་འབུལ། ཡམ་ཤིང་དང་མར་ཁུ་གཙོ་བོ་ཡིན་པས་འབུལ་ཐེབས་རེ་ལ་སྦྱིན་སྲེག་རེའི་གྲངས་
སུ་བརྩི་བ་ཡིན། ཁ་སྐོང་གི་སྐབས་འདིར་ཏིལ་མང་དུ་ཕུལ་ན་ལེགས་ཤིང། དེ་ཡང་འདི་པའི་བླ་མ་གོང་མ་རྣམས་ཀྱིས་བཟླས་པའི་བཅུ་ཆའི་གྲངས་ཀྱིས་འབུལ་བར་བཞེད་དེ། དཔེར་ན་བསྙེན་པ་འབུམ་ཕྲག་གཅིག་ལ་ཏིལ་ཁྲི་ཕྲག་གཅིག་འབུལ་བ་ལྟ་བུ་སྟེ། དེ་ལ་བཅུ་ཆའི་སྦྱིན་སྲེག་གི་ཟ་སྙད་ཀྱང་མཛད་དོ། །དེ་ལྟར་གྲུབ་ན་
ཤིན་ཏུ་ལེགས་མོད། འོན་ཀྱང་ཏིལ་བཅུ་ཆའི་གྲངས་ངེས་བཟུང་དུ་མི་དགོས་སམ་སྙམ་སྟེ་རྒྱུ་མཚན་ཞིབ་པར་གཞན་དུ་འཆད་དོ། །ལྷ་རྣམས་ཀྱི་ཐུགས་ཀ་ནས་སྤྲོས་པའི་སངས་རྒྱས་རྣམས་ཀྱིས་བུམ་པ་དཀར་པོ་བདུད་རྩི་དཀར་པོས་གང་བ་ཐོགས་ནས་རང་ཉིད་དམ་བསྒྲུབ་བྱ། ཟླ་བའི་དཀྱིལ་
འཁོར་ལ་གནས་པ་ལ་ཁྲུས་བྱས་པས་སྡིག་སྒྲིབ་དང་ནད་གདོན་ལ་སོགས་པ་ཐམས་ཅད་དག་ནས་ལུས་ཤེལ་ལྟར་དུ་གྱུར་པར་བསམ། ཨོཾ་གསུམ་མས་མར་ཁུ་དགད་བླུགས་གསུམ་མམ་བདུན་དང།  ཨོཾ་ཨོཾ་ཨོཾ་སརྦ་ ནས།  ཕཊ་སཱཧཱ།  ཞེས་སྔགས་དེས་མཆོད་ཡོན་ཀྱང་འབུལ།  ཨོཾ་ཨཱཧཱུཾ་པྲ་
ཝ་ར་སད་ཀཱ་རཾ་པྲོཀྵཱ་ཏཱིཙྪ་ཧཱུཾ་སཱཧཱ།  ཞེས་པས་བསང་གཏོར་དང།  ཨཱཉྩ་མཱ་ཎཱ།  བཅུག་ལ་ཞལ་བསིལ་འབུལ།  ཨོཾ་བཛྲ་ཝ་སྷཱས་སོགས་ཟུང་འབུལ། ཨོཾ་བཛྲ་ཏཾ་ཕུལ་ཨྱེ་སཱཧཱ། ཞེས་པས་སོ་རྩི་འབུལ་  ཨོཾ་སརྦ་ཏ་ཐཱ་ག་ཏ་སརྦ་བའི་ར་ཡོ་གི་ནའི་ས་པ་རི་ཝཱ་ར་པུཥྤེ་པཱུ་ཛ་མེ་གྷ་ས་མུ་དྲས་པ་ར་ཎ་ས་
མ་ཡེ་ཨཱཧཱུཾ།  ཞེས་པ་ནས།  ཤཔྟའི་བར་གྱིས་ཉེར་སྤྱོད་རོལ་མོ་དང། ཨོཾ་བཛྲ་ཝཱི་ཎི་ཧཱུཾ་ཧཱུཾ་ཕཊ། ཅེས་སོགས་རིག་མ་བཅུ་དྲུག་དང། ཨོཾ་ཨོཾ་ཨོཾ་སརྦ་ནས། ཕཊ་སཱཧཱ་ཨོཾ་སཱཧཱ་ཨོཾཧཱུཾ།  ཞེས་པས་ནང་མཆོད།  ཨོཾ་ན་མོ་བྷ་ག་ཝ་ཏི་བཛྲ་ཝཱ་རཱ་ཧཱི་བཾ་ཧཱུཾ་ཧཱུཾ་ཕཊ།  ཅེས་པ་རྗས།  ཀཱ་མེ་ཤྭ་རི་ཁ་གེ་ཧཱུཾ་ཧཱུཾ་ཕཊ།  ཅེས་པའི་བར་

[008A]༄༅། །རྐང་བརྒྱན་གྱི་བསྟོད་པ་དང་བཅས་པ་བྱ། གཏོར་མ་བབ་ལམ་ར་འདོད་ན་བྱིན་གྱིས་བརླབས་ཏེ་འབྲལ་བ་དང། མཆོག་བསྡོད་སོགས་སྒྲུབ་ཐབས་ལྟར་བྱ།  ཨོཾ་ཕྲན་མ་མི་སརྦ་ཏ་ཐཱ་གཏན་གྱིས་ཕྱག་བྱ་ཨོཾ་ཨཱཧྲཱིཔྲ་ཝ་ར་ས་དཀར་རི་ཨརྒྷཾ་པྲ་ཏཱིཙྪ་ཧཱུཾ་སཱཧཱ། ཞེས་མཆོད་ཡོན་དང་གང་ཡང་བདག་
བློ་རྨོངས་པ་ཡིས། །ཉེས་བྱས་ཅུང་ཟད་གང་བགྱིས་པ། གང་ཕྱིར་ལུས་ཅན་སྐྱབས་ཡིན་ཕྱིར། །མགོན་ཁྱོད་དེ་ཀུན་བཟོད་པར་མཛོད། །མ་རྙེད་ཡོངས་སུ་མ་ཤེས་དང། །གང་ཡང་ནུས་པ་མ་མཆིས་པས། །འདི་ནི་བྱ་བ་གང་བགྱིས་པ། །དེ་ཀུན་ཁྱོད་ཀྱིས་བཟོད་ན་ཛང་རིགས་
 ཞེས་པས་བཟོད་གསོལ་དང།  མཐའ་ཡས་རྒྱལ་བའི་བདེ་སྟོད་ཟློས་གར་ནི།  སོགས་མཁའ་སྤྱོད་ཞལ་བཟང་བལྟ་བའི་སྨོན་ལམ་དང།  བཅོམ་ལྡན་འདས་རྗེ་བཙུན་རྡོ་རྗེ་རྣལ་འབྱོར་མས་བདག་ཅག་དཔོན་སློབ་འཁོར་དང་བཅས་པའི་ཚེ་རབས་འཁོར་བ་ཐོག་མ་མེད་པ་ནས་བསགས་པའི་སྡིག་སྒྲིབ་
དང༑ ནད་གདོན་བར་ཆད་ལ་སོགས་པ་འགལ་རྐྱེན་མཾ་མཐུན་པའི་ཕྱོགས་ཐམས་ཅད་ཉེ་བར་ཞི་ཞིང། ཚེ་དང་བསོད་ནམས་དཔལ་འབྱོར་ལུང་རྟོགས་ཀྱི་ཡོན་ཏན་ལ་སོགས་པ་གོང་ནས་གོང་དུ་འཕེལ་བ་དང། ཁྱད་པར་དུ་ཡང་ཐུན་མོང་དང་ཐུན་མོང་མ་ཡིན་པའི་ལམ་གྱི་
རིམ་པ་མཐའ་དག་རྒྱུད་ལ་སྐྱེས་ནས་མྱུར་བ་མྱུར་བར་རྗེ་བཙུན་རྡོ་རྗེ་རྣལ་འབྱོར་མའི་གོ་འཕང་ཐོབ་པར་བྱིན་གྱི་བརླབ་ཏུ་གསོལ༑  ཞེས་བལྟ་བུས་འདོད་དོན་ལ་གསོལ་བ་གདབ།  ཨོཾ་བཛྲ་སྟཱ་ཨཱལན་མང་དུ་བརྗོད། ཧེ་རུ་ཀའི་ཡིག་བརྒྱ་བཟླ། ཨོཾ༑ ཁྱེད་ཀྱིས་སེམས་ཅན་དོན་ཀུན་མཛད། །
རྗེས་སུ་མཐུན་པའི་དངོས་གྲུབ་བསྩལ། །སངས་རྒྱས་ཡུལ་དུ་གཤེགས་ནས་ཀྱང། །སླར་ཡང་འབྱོན་པར་མཛད་དུ་གསོལ། །ཨོཾ་བཛྲ་མུཡེ་ཤེས་པ་རྣམས་རང་བཞིན་གྱི་གནས་སུ་གཤེགས། དམ་ཚིག་པ་རྣམས་བདག་ཉིད་ལ་ཐིམ་པར་གྱུར་པར་བསམ།  གསུམ་པ་ནི། ཐབ་ཀྱི་

[008B]  ཨོཾ་ཨྒྣ་ཡེ་ ཞེས་པ་ནས།  བཱ་ཧཱ་ནཱ་ཡེ་པུཥྤེ་པྲ་ཏཱིཙྪ་ཧཱུཾ་སཱཧཱ། ནས༑ ཤཔྟ་པྲ་ཏཱིཙྪ་ཧཱུཾ་སཱཧཱ།  ཞེས་པའི་བར་གྱིས་མཆོད། །ཨོཾ་ཨྒྣ་ཡེ་ནས༑ བཱ་ཧཱ་ནཱ་ཡེ་ཨོཾ་ཨཱཧཱུཾ་གིས་མིང་མཆོད་དང། ཨོཾ་ཨཱཧྲཱིཔྲ་ཝ་ར་སད་ཀཱ་རཾ་པྲོཀྵ་པྲ་ཏཱིཙྪ་ཧཱུཾ་སཱཧཱ་ས་བསང་གཏོར་དང། དེ་བཞིན་
དུ་ཨཱཉྩྪ་མཱཎཱ་སྦྱར་བས་ཞལ་བསིལ་དབུལ།  ཨོཾ་བཛྲ་ཏམྦུ་ལ་ཡེ་སཱའ། ཞེས་སོ་རྩི་དང། ཨོཾ་བཛྲ་ཝ་ས་སྱ་སཱཧཱ་ས་གོས་ཟུང་མེ་ནང་དུ་དབུལ། དེ་ནས་ཨོཾ་ཨགྣ་ཡེ་ནས་བཱ་ཧཱ་ནཱ་ཡེ། ཨོཾ་བ་དཧི་བྲྀཀྵཱ་ཡ། བདག་ཅག་དཔོན་སློབ་ ཅེས་པ་ནས།  ཤཱཎྟིཾ་ཀུ་དུ་ཡེ་སཱཧཱ།  ཞེས་ཡམ་ཞིང་སོགས་རྩས་ལྷག་མ་རྣམས་
སྔར་གྱི་འཇིག་རྟེན་བའི་མེ་ལྷའི་སྐབས་ལྟར་ཕུལ་བའི་མཐར། འཇིག་རྟེན་དབང་ཕྱུག་ཚངས་དབང་མགོན་གྱི་སྲས། །མེ་ལྷའི་རྒྱལ་པོ་ཊཀྐིས་དབང་བསྐུར་བ། །ཤེས་རབ་མཆོག་གིས་ཉོན་མོངས་ཐམས་ཅད་བསྲེག་འཛིན་བྱེད་མེ་ལྷ་ཉིད་ལ་རྣམ་པར་འདུད། ། ཅེས་ཤོ་ལོཀ་གཅིག་གིས་བསྟོད་
ཨོཾ་ཨཱཧྲཱིཔྲ་ཝ་ར་སད་ཀཱ་རཾ་ཨཱཉྩ་མཱ་ཎཱཾ་པྲ་ཏཱིཙྪ་ཧཱུཾ་སཱཧཱ།  དེ་བཞིན་དུ།  པྲོཀྵ་ཎཱ་བཅུག་ལ་ཞལ་བསིལ་དང་བསང་གཏོར་འབུལ།  ཨོཾ་ཨྒྣ་ཡེ།  ནས༑  པཱ་ཧཱ་ནཱ་ཡེ་པུཥྤེ་ ནས༑  ཤཔྟའི་བར་གྱིས་མཆོད། གཏོར་མ་ཁཎྜ་རོ་ཧིས་བསང། སྭ་བྷཱ་ཝ་ས་སྦྱངས། སྟོང་པའི་ངང་ལས་ཡཾ་ལས་རླུང་
རཾ་ལས་མེ།  ཞེས་པ་ནས།  སྔར་ཞིང་སྤེལ་བར་གྱུར། ཨོཾ་ཨཱཧཱུཾ།  ཞེས་ལན་གསུམ་བརྗོད་པའི་བར་སྒྲུབ་ཐབས་ལྷ་མ་བྱིན་གྱི་བརླབས་ལ།  ཨོཾ་ཨྒྣ་ཡེ་ཞེས་པ་ནས། བཱཧཱ་ནཱ་ཡེ། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱདྱ་ནུ་ཏབ་ནན་ཏྲཱཏ། ཨོཾ་ཨཱཧཱུཾ་ཕཊ་སཱཧཱ།  ཞེས་ལན་གསུམ་གྱིས་དབུལ།  ཨོཾ་ཨྒྣ་
ཡེ།  ཞེས་པ་ནས།  བཱ་ཧཱ་ནཱ་ཡེ་པུཥྤེ་ནས༑ ཤཔྟའི་བར་གྱིས་མཆོད།  དེ་ནས།  མེ་སྟེ་བསྲེག་བྱ་ཟ་བའི་ལྷ། །དྲང་སྲོང་རྒྱལ་པོ་གདོན་གྱི་བདག། ཤར་ལྷོ་མེ་ལྷའི་ཚོགས་བཅད་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །མཆོད་སྦྱིན་གཏོར་མ་འདི་སྙོམས་ལ། །རྣལ་འབྱོར་བདག་བྱས་

[009A]༄༅། །འཁོར་བཅས་ལ། །ནད་མེད་ཚེ་དང་དབང་ཕྱུག་དང། །དཔལ་དང་གྲགས་དང་སྐལ་བ་བཟང། །ལོངས་སྤྱོད་རྒྱུ་ཆེན་ཀུན་འགྲུབ་ཅིང། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་ལ་སྩོལ། །དམ་ཚིག་ཅན་གྱིས་བདག་
ལ་སྲུངས། །དངོས་གྲུབ་ཀུན་གྱི་སྟོངས་གྲོགས་མཛོད། །དུས་མིན་འཆི་དང་ནད་རྣམས་དང། །གདོན་དང་བགེགས་རྣམས་མེད་པར་མཛོད།།རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེ་པར་མཛོད། འཇིག་རྟེན་བདེ་ཞིང་ལོ་ལེགས་དང། །འབྲུ་རྣམས་འཕེལ་ཞིང་ཆོས་
འཕེལ་དང། །བདེ་ལེགས་ཐམས་ཅད་འབྱུང་བ་དང། །ཡིད་ལ་འདོད་པ་ཀུན་འགྲུབ་ཤོག་ །ཅེས་འཕྲིན་ལས་བཅོལ།  ཨོཾ་ཨཱཧྲཱིཔྲ་ཝ་ར་སད་ཀཱ་རཾ་ཨརྒྷཾ་པྲ་ཏཱིཙྪ་ཧཱུཾ་སཱཧཱ། ས་མཆོད་ཡོན་དབུལ། གང་ཡང་བདག་བློ་སོགས་དང། མ་རྙེད་ཡོངས་སུ་ནས༑ དེ་
ཀུན་ཁྱོད་ཀྱིས་བཟོད་མཛད་རིགས། །ཨོཾ་བཛྲ་སཏཱ་ཨཱ་རང་གི་དོན་དང་གཞན་གྱི་དོན། །སྒྲུབ་བྱེད་པ་སྲེག་བྱ་ཟ་བ་གཤེགས། །ཇི་བཞིན་དུས་སུ་ཚུར་སྦྱོན་ཞིང། །བདག་གི་འདོད་པ་ཐམས་ཅད་སྒྲུབས། །ཨོཾ་མུམེ་ལྷ་ཡེ་ཤེས་པ་རང་བཞིན་གྱི་གནས་སུ་
གཤེགས། དམ་ཚིག་པ་མེ་འབར་བའི་རྣམ་པར་གྱུར་ པར་བསམ།  རང་གི་གནས་རྣམ་སུ་ཟླ་བའི་དཀྱིལ་འཁོར་གྱི་སྟེང་དུ་ལྟེ་བར་ཨོཾ་བཾ་དམར་པོ་ ཞེས་པ་ནས།  ཙཎྡི་ཀའི་ངོ་བོ་རྣམས་ཀྱིས་མཚན་པར་གྱུར། ཨོཾ་སུམྦྷ་ནི་བརྗོད་ཅིང་བསྲུང་བ་བྱ། ཕུན་ཚོགས་དགེ་ལེགས་
ན་སོགས་ཀྱིས་ཤིས་པ་བརྗོད། གསུམ་པ་རྗེས་ཀྱི་བྱ་བ་ནི། འོ་ཐུག་སྒྲུབ་སུལ་སྤྱི་དང་འདྲ་བ་ལ་སྔགས་ཨོཾ་གསུམ་མ་བཟླ་བ་ཉིད་དོ། །ཞིབ་པར་སྦྱིན་སྲེག་གི་གཞུང་ཆེན་མོ་རྣམས་ལས་རྟོགས་པར་བྱ་དགོས་ཤིང་གཞན་དུའང་འཆད་དོ། །ཞེས་རྗེ་བཙུན་རྡོ་རྗེ་རྣལ་འབྱོར་ནཱ་ནོ་མཁའ་སྤྱོད་མའི་ཞི་བའི་སྦྱིན་སྲེག་བྱ་ཚུལ་དངོས་གྲུབ་འདོད་

[009B] ལུས་རུང་དང་གཞི་བསྙེན་ཆེན་མོ་གང་གི་སྐབས་སུའང་ཤིན་ཏུ་མཁོ་ཕྱིར་ཐུའུ་བཀང་རིན་པོ་ཆེ་བློ་བཟང་ཆོས་ཀྱི་ཉི་མའི་གསུང་ཉིད་ལས་ཞལ་བཤུས་ཀྱི་ཚུལ་དུ་འཁྱེར་བ་དེ་ཁྱད་ནག་པོ་འགྲོ་ཤེས་ཀྱི་སྣོན་མ་ཅུང་ཟད་བཀོད་དེ་བསྙེན་ཆེན་གྱི་ཆ་ལག་ཏུ་དགེ་བསྙེན་རྡོ་རྗེ་རབ་བརྟན་དང། སེར་
བྱེས་ཚ་བ་དགེ་སློང་ཐུབ་བསྟན་དངོས་གྲུབ་བཅས་ནས་ཇི་ལྟར་བསྐུལ་བ་བཞིན། འྥ་བོང་ཁའི་སྤྲུལ་མིང་པ་བདེ་ཆེན་སྙིང་པོས་བསྒྲིགས་པའི་ཡི་གེ་བ་ནི་ནང་ལྡན་དཔོན་ལྷས་བགྱིས་པ་འགྲོ་དོན་འཕེལ།། །།    ༈    འབྱར་བྱ་བཱ་ཧཱ་ནཱ་ཡེ། བདག་ཅག་
དཔོན་སློབ་བཅས་སོགས་ལ། བཱཧཱ་ནཱ་ཡེའི་མཇུག་ཏུ། སཱཧཱ་མ་གསུངས་པ། སཱྷཱཨ་གོང་དུ་སྤེལ་ཚིག་སྦྱར་བའི་དབང་དུ་མཛད་པས། ཡམ་ཤིང་སྲོགས་སྲེག་རྫས་འོག་རྣམས་ལ་སོ་སོ་གྲངས་བདུན་ན་མཉེར་གཅིག་སོགས་ཇི་ཙམ་འབུལ་ཡར་བར་པ་རྣམས་ལ། ཨོཾ་ཨྒྣ་ཡེར་ཧ་བྱ་ཀ་བཱ་ཧཱ་ནཱ་ཡེ་སཱཧཱ། ཞེས་མཇུག་
ཏུ་སཱཧཱ་སྦྱར་བ་ཤ་སྟག་དང།  ཐོག་མཐར།  ཨོཾ་ཨྒྣ་ཡེ་་ཧ་བྱ་ཀ་བྱ་བཱ་ཧཱ་ནཱ་ཡེ། ཨོཾ་བོ་དཧི་བྲྀཀྵཱ་ཡ། བདག་ཅག་དཔོན་སློབ་་ཤཱྞྟིཾ་ཀུ་རུ་ཡེ་སཱཧཱ། ཞེ་སོགས་ལྟ་བུ་ལན་རེ་ལས་བརྗོད་མི་དགོས་པ་རྣམས་ལ་སཱཧཱཨ་གོང་དུ་སྤེལ་ཚིག་སྦྱོར་བ་སྦྱིན་སྲེག་གི་གཞུང་ཆེན་མོ་སྤྱིའི་ལུགས་དང། བདག་གི་བླ་མ་རྡོར་ཇེ་འཆང་གི་
དགོངས་པའང་དེ་བཞིན་ལགས་པས། རྫས་གྲངས་གསོག་སྐབས། མེ་ལྷའི་སྔགས་ཚར་རེ་རེ་བཞིན་གྱི་མཇུག་ཏུ་སཱཧཱ་སྦྱོར་བ་ངེས་ཅན་དུ་དགོས་སོ། །དེ་ལྟར་རྗེ་བཙུན་རྡོ་རྗེ་རྣལ་འབྱོར་མའི་ཞི་བའི་སྦྱིན་སྲེག་བྱ་ཚུལ་འྡིའང། དབེན་གནས་བཀྲ་ཤིས་ཆོས་གླིང་དུ་སྔོན་འཁོད་གསུང་སྦར་འགའ་ཞིག་ལ། རབ་
བྱུང་བཅུ་དྲུག་པའི་ས་བྱི་ལོར་ཞུ་དག་འཛུགས་བཅོས་ལེགས་པར་ཞུས་སྐབས་ཀྱི་མད་པའི་ཕྱི་མོ་བགྱིས་ཏེ་ལོ་དེ་ཉིད་དུ་ཡང་གཞིས་ལྷ་ཨྐླུ་དགའ་ཚལ་བ་ནས་གསར་སྐྲུན་མཛད་པའོ།། །།དགེ་ལེགས་འཕེལ།།



﻿༄༅།།རྗེ་བཙུན་རྡོ་རྗེ་རྣལ་འབྱོར་མྣཱ་རོ་མཁའ་སྤྱོད་མ་ལ་བརྟེན་ནས་འཇིག་རྟེན་པའི་མེ་ལྷ་ཐབ་ཏུ་འགུགས་པའི་བསྙེན་པ་བྱ་ཚུལ་ནག་འགྲོས་སུ་བཀོད་པ་
དངོས་གྲུབ་མྱུར་འགུགས་ཞེས་བྱ་བ་བཞུགས་སོ། །

[001] །རབ་འབྱམས་ལྷ་ཡི་འཁོར་ལོ་མཆོད་པའི་སྒོ། །གང་སྐུ་བྱིན་ཟ་འབར་བའི་ཐབས་མཁས་ཀྱིས། །མཆོག་ཐུན་དངོས་གྲུབ་འགུགས་པའི་ཆོག་མཁན། །དྲང་སྲོང་ཆེན་པོ་མེ་ལྷ་ཁྱོད་ཀྱིས་སྐྱོངས། །འདིར་
སྦྱིན་སྲེག་གི་སྒོ་ནས་མཆོག་ཐུན་གྱི་དངོས་བསྒྲུབ་པ་ལ་མེ་ལྷ་ཐབ་ཏུ་འགུགས་ནུས་པ་ཤིན་ཏུ་གལ་ཆེ་ཞིང། དེའི་ཕྱིར་མེ་ལྷ་ཐབ་ཏུ་འགུགས་པའི་བསྙེན་པ་བྱ་དགོས་པར་སྦྱིན་སྲེག་ཆེན་པོ་དང། སྙན་བརྒྱུད་ཀྱི་མན་ངག་ལས་ཇི་ལྟར་འབྱུང་པ་བཞིན་ནག་འགྲོས་སུ་
འགོད་པ་ལ། གནས་ཁང་བྱི་དོར་བྱ། མདུན་དུ་མེ་ལྷའི་བྲིས་སྐུ་དགྲམ། བདག་བསྐྱེད་ཀྱི་མཆོད་གཏོར་ཕྱག་ལེན་ལྟར་དང། མེ་ལྷ་ལ་འབུལ་རྒྱུའི་ཆུ་གཉིས་ཉེར་སྤྱོད། དཀར་གཏོར་བད་འདབ་བཞི་པ་སོགས་མཁོ་བའི་ཡོ་བྱད་རྣམས་ལེགས་པར་འདུ་བྱས། རང་ཉིད་སྟན་བདེ་བ་ལ་འདུག་
སྟེ༑ རྗེ་བཙུན་མའི་བདག་བསྐྱེད་བཟླས་པ་གཏོར་འབུལ་དང་བཅས་པ་ལེགས་པར་གྲུབ་རྗེས། མེ་ལྷ་མདུན་དུ་བསྐྱེད་ཚུལ། བྲིས་སྐུ་ཁཎྜ་རོ་ཧིས་བསང། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་མདུན་དུ་པདྨའི་ལྟེ་བར་རཾ་ལས་བགྲང་ཕྲེང་རཾ་གྱིས་
མཚན་པ་ཡོངས་སུ་གྱུར་པ་ལས་མེ་ལྷ་སྐུ་མདོག་དམར་པོ་ར་སྐྱེས་ལ་ཞོན་པ། ཞལ་གཅིག་ཕྱག་བཞི་པ། གཡས་ཀྱི་དང་པོས་མཆོག་སྦྱིན། གཉིས་པས་བགྲང་ཕྲེང། གཡོན་གྱི་དང་པོས་དབྱུག་གུ་རྩེ་གསུམ་པ་
གཉིས་པས་བདུད་རྩིས་གང་བའི་རིལ་བ་སྤྱི་བླུགས་འཛིན་པ། རལ་པའི་ཐོར་ཚུགས་དང། ཚངས་པའི་སྐུད་པས་མཛེས་པར་བྱས་པ། ཁྲི་སྙན་ས་ལའི་པགས་པའི་སྟོད་གཡོགས་དང། དར་དམར་པོའི་ཤམ་

[002A]༄༅། །ཐབས་ཅན། སྐུ་ལས་མདངས་དང་འོད་ཟེར་དམར་པོ་འཕྲོ་བའི་ཐུགས་ཀར་མེ་གྲུ་གསུམ་པ་རཾ་གྱིས་མཚན་པར་གྱུར། དམ་ཚིག་པའི་ཐུགས་ཀའི་ས་བོན་ལས་སྤྲོས་པའི་ཁྲོ་བོ་འདོད་རྒྱལ་
གྱིས་ཤར་ལྷོ་ནས་བསྒོམས་པ་དང་འདྲ་བའི་མེ་ལྷ་དྲང་སྲོང་གི་འཁོར་གྱིས་བསྐོར་བ་སྤྱན་དྲངས། ལག་པ་གཡས་མི་འཇིགས་པའི་ཕྱག་རྒྱས་མཐེ་བོང་གཡོབ་ཅིང། ཨོཾ་ཚུར་སྤྱོན་ཚུར་སྤྱོན་འབྱུང་པོ་ཆེ། །ལྷ་ཡི་དྲང་སྲོང་བྲམ་ཟེ་མཆོག་མཆོད་
ཚོགས་གཏོར་མ་བཞེས་སླད་དུ། །འདིར་ནི་ཡང་དག་བསྙེན་པར་མཛོད། །ཨོཾ་ཨགྣེ་ཡེ་ཨེ་དཡེ་ཧེ། ཁཎྜ་རོ་ཧིས་ཕྱི་འབྲང་གི་བགེགས་བསྐྲད། ཛཧཱུཾ་བཾ་ཧོཿ་དམ་ཚིག་པ་དང་གཉིས་སུ་མེད་པར་གྱུར། མཆོད་པ་གཞུང་ལྟར་བྱིན་རླབས་བྱས་ལ་
ཨོཾ་ཨཱཧྲཱིཔྲ་ཝཱ་ར་སད་ཀཱ་རཾ་ཨརྒྷཾ་པྲ་ཏཱིཙྪ་ཧཱུཾ་སྭ་ཧཱ། དེ་བཞིན་དུ་པཱ་དྱཾ་སྦྱར་བས་མཆོད་ཡོན་དང་ཞབས་བསིལ་དབུལ། ཨོཾ་ཨགྣ་ཡེ་ཨཱ་དའི་བྱ་ཨཱ་དའི་བྱ་ཨཱ་བི་ཤ་ཨཱ་བི་ཤ་མཧཱ་ཡེ་ཧ་བྱ་ཀ་བྱ་བཱ་ཧཱ་ན་ཡེ་བཛྲ་པུཥྤེ་ཨཱ་ཧཱུཾ་ནས༑ ཤཔྟའི་བར་གྱིས་མཆོད། སྔགས་
དེ་ལ་འཐུ་གསུམ་བཏགས་བས་ནང་མཆོད་དབུལ། འཇིག་རྟེན་དབང་ཕྱུག་ཚངས་དབང་མགོན་གྱི་སྲས། །མེ་ལྷའི་རྒྱལ་པོ་ཊཀྐིས་དབང་བསྐུར་བ། ཤེས་རབ་མཆོག་གིས་ཉོན་མོངས་ཐམས་ཅད་བསྲེག། འཛིན་བྱེད་མེ་ལྷ་ཉིད་ལ་རྣམ་
པར་འདུད། །ཚངས་པ་འཇིག་རྟེན་མགོན་གྱི་སྲས། །མེ་ལྷའི་རྒྱལ་པོ་དྲང་སྲོང་མཆོག་འབྱུང་པོ་ཡོངས་སུ་བསྐྱང་པའི་ཕྱིར། །ཐུགས་རྗེའི་དབང་གིས་སྐུར་སྤྲུལ་པ། །རིག་སྔགས་གྲུབ་པའི་དྲང་སྲོང་ཚུལ། །ཉོན་མོངས་བསྲེག་

[002B] །བསྐལ་བའི་མེ་བཞིན་གཟི་བརྗིད་འབར། །མངོན་ཤེས་རྫུ་འཕྲུལ་ཞབས་དང་ལྡན། །ཐབས་ཀྱིས་སྤྲུལ་པའི་ཐེག་པ་བཅིབས། །རིག་སྔགས་གསུང་ཞིང་བཀྲང་ཕྲེང་འཛིན། །བདུད་རྩིའི་བཅུད་ལྡན་གྷུཎྜེ་བསྣམས། །ཆོས་ཀྱི་བདུད་རྩེ་
ཡོངས་ལ་བསིལ། །ཉེས་པའི་སྐྱོན་བྲལ་ཚངས་པར་སྤྱོད། །འཇིག་རྟེན་གནས་ཀྱང་མྱ་ངན་འདས། །ཞི་བ་བརྙེས་གྱང་ཐུགས་རྗེ་ཆེ། །དེ་བས་བསྟོད་དེ་ཕྱག་ཀྱང་འཚལ། །མདུན་གྱི་མེ་ལྷའི་ཐུགས་ཀར་རཾ་ཡིག་གིས་མཚན་པར་གྱུར། རང་རྡོ་རྗེ་རྣལ་འབྱོར་མར་
གསལ་བའི་ཐུགས་ཀ་ནས་སྔགས་ཀྱི་ཕྲེང་བ་ཁ་དོག་དམར་པོ་འོད་ཟེར་དམར་པོ་འཕྲོ་བ་བྱུང། ཞལ་ནས་ཐོན། མེ་ལྷའི་ཞལ་དུ་ཞུགས། ཐུགས་ཀར་རཾ་ཡིག་གི་མཐར་གཡས་སྐོར་དུ་འཁོད་པ་ལས་སླར་ཡང་སྔགས་ཀྱི་ཕྲེང་བ་མེ་ལྷའི་ཐུགས་ཀ་ནས་ཐོན་
རང་གི་སྙིང་གར་ཞུགས། མགལ་མེའི་འཁོར་ལོ་ལྷར་འཁོར་ཞིང། སྔགས་ཕྲེང་ས་བོན་དང་བཅས་པ་ལས་འོད་ཟེར་དམར་པོ་ལྕགས་ཀྱུ་ལྟ་བུ་ཕྱོགས་བཅུར་འཕྲོས་པས་ཕྱོགས་བཅུའི་འཇིག་རྟེན་གྱི་ཁམས་ན་བཞུགས་པའི་མེ་ལྷ་བཅུ་གཉིས་ལ་སོགས་པའི་
སྐུའི་རྣམ་འགྱུར་མི་འདྲ་བ་ཇི་སྙེད་ཅིག་བཞུགས་པ་ཐམས་ཅད་སྤྱན་དྲངས། སྔགས་ཕྲེང་ས་བོན་དང་བཅས་པ་ལ་ཐིམ་པར་གྱུར། རྒྱུད་རིག་པ་མཆོག་ལས་གསུངས་པའི་མེ་ལྷ་ཐབ་ཏུ་འགུགས་པའི་སྔགས། ན་མོ་བཛྲ་པཱ་ཎི་སྱེ། ཨོཾ་ཨགྣེ་དེ་བ་ཏཱ་ཡ་དཧུ་པ་ཏཱ་ཡེ་ཛྭ་ལི་ནི་སཱ་ཧཱ། ཞེས་
བདུགས་མ་བྱུང་གི་བར་དུ་བསྙེན་པ་བྱའོ། །ཐུན་འཇོག་ཁར་ཡི་གེ་བརྒྱ་པ་བརྗོད། གཏོར་འབུལ་ནི། གཏོར་མནན་མཆོད་ལྟར་བྱིན་གྱིས་བརླབས་ཏེ། མེ་ལྷའི་སྔགས་ལ། ཨ་ཀཱ་རོ་བཏགས་པས་ལན་གསུམ་ཕུལ་ཏེ། ཉེར་སྤྱོད་ལྔས་མཆེད། མེ་སྟེ་བསྲེག་བྱ་ཟ་བའི་ལྷ། །ཞེས་སོགས་ཀྱིས་བསྟོད། མཆོད་སྦྱིན་

[003A]༄༅། །གཏོར་མ་འདི་སྙོམས་ལ། །ཞེས་སོགས་ཀྱིས་འཕྲིན་ལས་བཅོལ། གོང་ལྟར་མཆེད་བསྟོད་བྱ། བཟོད་པར་གསོལ་ནས་བསྙེན་གྲངས་མ་ལོང་བར་མདུན་བསྐྱེད་མི་བསྡུ་བར་བསྔོ་སྨོན་གྱི་རྒྱས་བཏབ་ནས་ཐུན་མཚམས་ལ་འཇུག། ཐུན་རྗེས་མ་རྣམས་ལ། བདག་བསྐྱེད་བཟླས་
པ་གྲུབ་རྗེས་མ་ལྷ་སྔར་ཡོད་གསལ་འདེབས་ཀྱི་ཚུལ་དུ་མངོན་རྟོགས་ནས་བཟོད་གསོལ་བར་གོང་ལྟར་བྱ། མི་འདྲ་བའི་ཁྱད་པར། མདུན་དུ་པདྨའི་ལྟེ་བར་མེ་ལྷ་སྐུ་མདོག་དམར་པོ་ཞེས་བགྱུར། བསྙེན་གྲངས་ལོངས་པ་ན་མཚན་ཐོག་ཐག་ཏུ་བཟླས་པ་བྱས་ཏེ། ཕྱི་ཉིན་གཏང་རག་གི་མཆོད་བསྟོད་བསྔོ་
སྨོན་བཟོད་གསོལ་རྣམས་བྱས་ནས། མདུན་བསྐྱེད་ཀྱི་མེ་ལྷ་ཡེ་ཤེས་པ་རང་གནས་སུ་གཤེགས། དམ་ཚིག་པ་རྟེན་ལ་ཐིམ་པར་གྱུར། བདག་བསྐྱེད་ཉེར་བསྡུ། སྨོན་ལམ་ཤིས་བརྗོད་སོགས་བའོ། །དེ་ལྟར་མེ་ལྷ་ཐབ་ཏུ་འགུགས་པའི་བསྙེན་པ་བྱ་ཚུལ་གྱི་ངག་འདོན་ཁྲིགས་ཆགས་སུ་བཀོད་པ་
འདི་ཡང་ཨ་རོལ་བློ་བཟང་ལུང་རིགས་རྒྱ་མཚོའི་གསུང་ཉིད་གཞིར་བཟུང་ཐོག་ལག་ལེན་གསལ་བར་དགོས་པ་བསྣོན་འཕྲི་ཅུང་ཟད་པ་གྱིས་ཏེ། དགེ་བསྙེན་རྡོ་རྗེ་རབ་བརྟན་དང། སེ་ར་བྱེས་ཚ་བ་དགེ་སློང་ཐུབ་བསྟན་དངོས་གྲུབ་བཅས་ནས་ཇི་ལྟར་བསྐུལ་བ་བཞིན་ཕ་བོང་ཁའི་སྤྲུལ་མིང་པ་བདེ་ཆེན་
སྙིང་པོས་བསྒྲིགས་པའི་ཡི་གེ་པ་ནི་ཆབ་མདོ་བདག་ལྡན་དཔོན་ལྷས་བགྱིས་པ་འགྲོ་དོན་འཕེལ།། །།་འདི་ཡང། དབེན་གནས་བཀྲ་ཤིས་ཆོས་གླིང་དུ་སྔོན་འཁོད་གསུངས་བར་འགའ་ཞིག་ལ། ས་བྱི་ལོར་ཞུ་དག་འཛུགས་བཅོས་ལེགས་པར་ཞུས་པའི་མ་དཔེ་ཕྱི་
མོར་བགྱིས་ཏེ་གསར་བསྐྲུན་མཛད་པའོ།། །།སརྦ་མངྒ་ལཾ།།
[BP]



﻿༄༅། །རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་དབང་མོའི་བསྙེན་པའི་བཅུ་ཆ་ཆེན་མོའི་སྦྱིན་སྲེག་བྱ་ཚུལ་གྱི་འདོན་ཆོག་ལྷུག་པར་སྤེལ་བ་
དོན་ཡོད་འཕྲུལ་གྱི་ཞགས་པ་ཞེས་བྱ་བ་བཞུགས་སོ།།

[001] །བདེ་ཆེན་བྱིན་བ་འབར་བའི་མེ་ཐབ་ཏུ། །གཉིས་སྣང་བདུ་ཤིང་བསྲེགས་དང་ལྷན་ཅིག་ཏུ། །ཡེ་ཤེས་སྣང་བ་འབར་བའི་བཞིན་ལག་གར། །ཡིད་འཕྲོག་སྒེག་མོའི་སྐུར་ཤར་ཁྱོད་ཀྱིས་སྐྱོངས། །སྔགས་དང་
ཏིང་འཛིན་རྫས་ཀྱི་མ་ཎི་ཀ་སྤེལ་ལེགས་དོན་ཡོད་འཕྲུལ་གྱི་ཞགས་པ་ཡིས། །རྒྱལ་ཡུམ་སྨིན་ལེགས་སྒེག་མོའི་གསང་གསུམ་གར། །སྐལ་བཟང་སྙིང་དུ་འགུགས་པའི་ཆོག་སྤྲོ། །འདིར་རྗེ་བཙུན་རྡོ་རྗེ་རྣལ་འབྱོར་མའི་གཞི་བསྙེན་
མེ་ལྷ་ཐབ་ཏུ་འགུགས་པའི་བསྙེན་པ་བཅུ་ཆ་དང་བཅས་པ་སོང་བའི་སྒྲུབ་པ་པོས་ལྷ་དབང་དུ་བྱེད་པའི་བཅུ་ཆའི་སྦྱིན་སྲེག་ཇི་ལྟར་བྱ་བ་ཚུལ་ནི། ཐོག་མཐའ་དང་རྫས་ཀྱི་རྣམ་གཞག་སོགས་སྦྱིན་སྲེག་ཆེན་མོ་དང་སྦྱིན་སྲེག་གི་རྣམ་བཤད་རྣམས་ལས་ཤེས་པར་བྱ་ཞིང། འདིར་དེ་དག་ཏུ་མི་གསལ་བའི་
ཐུན་མོང་མ་ཡིན་པའི་ཆོག་རྣམས་འགོད་པ་ལ་སྦྱོར་དངོས་རྗེས་གསུམ་ལས། དང་པོ་ལ། དབང་ལས་ཐམས་ཅད་པའི་ཐབ་སྔར་མེ་ལྷའི་སྐབས་ལྟར་བྱེད། སྲེག་རྫས་དབང་གི་སྦྱིན་སྲེག་སྤྱི་འགྲོ་ལྟར་ལ། ཡ་མ་ཤིང་མཛོ་མོ་ཤིང་དང། སེ་བ་སོགས་ཚེར་མ་ལྕགས་ཀྱུ་ལྟ་བུའི་ཤིང། ཐང་ཤིང་ཡང་རུང་

[002A]༄༅། །བར་གསུངས། ཚད་སོར་ལྔ་བྱ། རྫས་ཆེན་བཅུ་གཉིས་འཛོམས་ན་མར་ཁུ་འབྲི་མོག་གིས་ཁ་བསྒྱུར། འབྲུ་རྣམས་ཀྱང་སེའུ་མོ་དབང་ལི་ཁྲི་སོགས་ཀྱིས་དམར་པོ་བྱ། ཆང་དང་བ་ལང་གི་ཤ་དུ་མ་ཡང་འབུལ་བར་གསུངས་པ་ཡང་སྣོད་སོ་སོར་བསྒྲིག་
དབང་གི་རྫས་ཁྱད་པར་བ་ནི་མེ་ཏོག་ལུག་རུ་དམར་པོ། གཡར་མོ་ཐང། ཨུག་ཆོས། འཇིབ་རྩི་དམར་པོ་སོགས་གསུངས། སྐྱེར་དཀར་གྱི་སིས་དམར་པོ། གྲོ་སོགས་ཁ་བསྒྱུར་ལ་བྱ། ཡང་ན། ཁྱད་རྫས་རྣམས་ཕྱོགས་གཅིག་ཏུ་བསྲེས་ཏེ་རིལ་བུ་དྲིལ་ཀྱང་མཆོག་ཏུ་འགྱུར། རྫས་
རྣམས་མངར་གསུམ་དང་ཆང་བཟང་སོགས་ཀྱིས་སྦགས་དགོས། རྫས་ཆེན་རྣམས་མ་འཛོམས་ཀྱང་ཆད་སྐྱོན་མེད། ཡ་མ་ཤིང། མར་ཁུ། མེ་ཏོག་དམར་པོ་རྣམས་ངེས་ཅན་དུ་དགོས་ཤིང། གྲངས་ཀྱང་དེ་གསུམ་ཀའམ་ཁྱད་རྫས་ལ་གསོག་དགོས། དེ་ཡང་བསྙེན་པ་གང་
སོང་གི་བཅུ་ཆ་འགྲོ་དགོས་པས། བསྙེན་པ་བྱེ་ཆེན་སོང་ན་སྦྱིན་སྲེག་འབུམ་ཐེར་བཅུ་འགྲོ་དགོས། འབྲུ་འབུམ་སོང་བ་ཡིན་ན་སྦྱིན་སྲེག་འབུམ་ཐེར་གསུམ་དང་ཁྲི་ཚོ་གཉིས་འགྲོ་དགོས་ལ། དེ་འདྲ་ཤིན་ཏུ་དཀའ་ན་བསྙེན་སྒྲུབ་སྦྲགས་མའི་སྔགས་ཀྱི་བཅུ་ཆ་བྱེད་པའང་གསུངས་མོད་ཀྱང་སྔ་མ་

[002B] དེ་ལྟར་ཐབ་དང་རྫས་སོགས་གྲུབ་ནས་སྤྱིན་སྲེག་ལ་འཇུག་པའི་ཚེ། ཕྱི་དྲོ་གླིང་ལ་གྲིབ་སོ་བབ་དུས་ཁ་ནུབ་ཏུ་ཕྱོགས་ཏེ། སྟན་སེང་ལྡེང་དང་སིནྡྷཱུ་ར་སྦྱར་བའི་ཆུས་གཤེར་བར་བྱས། གདང་སྟེང་དུ་དར་དམར་པོ་ལ་པདྨ་ལྕགས་ཀྱུ་ལྟ་བུ་འདབ་མ་བརྒྱད་པའི་དབུས་སུ་རྡོ་རྗེ་ལྕགས་ཀྱུ་རྩེ་མོ་མདུན་
དུ་བསྟན་པ་བྲིས་ལ་བཏིང། དཔྲལ་བར་སིནྡྷཱུ་རའི་ཐིག་ལེ་བཀོད། དར་དམ་བསྐྱོས་ཐོད་བཅིངས། ཆས་གོས་དམར་པོ་གྱོན་ཏེ། ཐར་རྩར་བདག་བསྐྱེད་བཟླས་པ་གཏོར་འབུལ་དང་བཅས་པ་ཆོ་ག་ལྟར་གྲུབ་རྗེས། རང་ཉིད་ལྷའི་ང་རྒྱལ་དང་སྣང་བ་ཐམས་ཅད་བདེ་སྟོང་གི་ངོ་བོར་བལྟས་ཏེ། སྟན་ལ་རྡོ་རྗེ་
སྐྱིལ་ཀྲུང་གིས་འཁོད། ལས་བུམ་ལ་ཁནྜ་རོ་ཧིའི་སྔགས་བརྒྱ་རྩ་བརྒྱད་བཟླས་ཏེ་སང་ཆུ་བསྒྲུབ། འོག་ཏུ་ལས་སྔགས་ཞེས་པ་ཐམས་ཅད་འདི་ལ་གོ་བར་བྱ། དེ་ནས། ཨོཾ་ཁཎྜ་ཏོ་ཧི་ཧཱུཾ་ཧཱུཾ་ཕཊ་ཛཿ་ཞེས་བཏགས་པ་བདུན་ནས་གསུམ་སོགས་བཟླས་ལ་མཆོད་ཡོན་བསྒྲུབ། དེ་
ནས་སྨྲ་བ་བཅད་དེ་རྡོར་དྲིལ་བྱིན་རླབས་གཞན་ནས་འབྱུང་བ་ལྟར་བྱ། དེ་ནས་ལས་སྔགས་བཟླ་ཞིང་བསང་ཆུ་དང་ནང་མཆོད་ཀྱིས་གཡས་སྐོར་དུ་ཐབ་དང་རྫས་ཐམས་ཅད་དང། དགང་བླུགས་དང་རང་ལའང་བསང་གཏོར་ལན་གསུམ་གསུམ་བྱ། མེ་ལྷའི་མཆོད་རྫས། ཁཎྜ་རོ་ཧིས་བསང་
སྭ་བྷཱ་ཝས་སྦྱངས། སྟོང་པའི་ངང་ལས་ཀཾ་ལས་ཐོད་པའི་སྣོད་རྣམས་ཀྱི་ནང་དུ་ཧཱུཾ་ལས་བྱུང་བའི་མཆོད་ཡོན། ཞབས་བསིལ། ཞལ་བསིལ། བསང་གཏོར། མེ་ཏོག། བདུག་སྤོས། མར་མེ། དྲི༑ ཞལ་ཟས། རོལ་མོ་ལ་སོགས་པ་རྣམས་རང་བཞིན་
སྟོང་ཉིད། རྣམ་པ་མཆོད་རྫས་སོ་སོའི་རྣམ་པ། བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་སྟེར་བར་གྱུར། ཨོཾ་ཨརྒྷཾ་ཨཱཧཱུཾ། ཨོཾ་པཱདྱཾ་ཨཱ་ཧཱུཾ། ཨོཾ་ཨཱཉྩ་མཱ་ཎཱཾ་ཨཱཧཱུཾ། ཨོཾ་པྲོ་ཀྵཱ་ཎཱཾ་ཨཱཧཱུཾ། ཨོཾ་བཛྲ་

[003A]༄༅། །པུཥྤེ་ཨཱཧཱུཾ་སཱཧཱ། པུཥྤེ་གནས་སུ། དྷཱུ་པེ༑ ཨཱ་ལོ་ཀེ། གནྡྷེ། ནཻ་ཝིདྱཱ། ཤཔྟ་རྣམས་བཅུག། རྫས་སྦྱོར་བའི་ཕྱག་རྒྱ་དང་བཅས། ཨོཾ་སཱཧཱ། ཨོཾ་ཨཱསཱཧཱ། ཨོཾ་ཤྲཱིཾ་སཱཧཱ། ཨོཾ་ཛྲི་སཱཧཱ། ཨོཾ་ཀུ་རུ་ཀུ་རུ་སཱཧཱ། རྫས་རྣམས་ཀྱི་
མཚན་ཉིད་དང་མི་ལྡན་པའི་ཉེས་སྐྱོན་ཐམས་ཅད་སྦྱངས་ཤིང་དག་ནས་ནང་གི་བདུད་རྩི་ལྔའི་ངོ་བོར་གྱུར་པར་བསམ། ཨོཾ་ཨཱཧཱུཾ། ལན་གསུམ་དང། ཁཎྜ་རོ་ཧི་བརྗོད་པའི་ལྕེ་ལྡེས་མེ་སྦར། ཁཎྜ་རོ་ཧིའི་བསང་ནུ་དང། ནང་མཆོད་ཀྱིས་ལན་གསུམ་གསུམ་བསངས་
ལ་ཐབ་ཀྱི་ནང་དུ་བཅུག་སྟེ། ཨོཾ་བཛྲ་ཛྲ་ལ་ཧཱུཾ་དང། ཧཱུཾ། ཞེས་བརྗོད་ལ། རླུང་གཡབ་ཀྱིས་མེ་སྦར། ཨོཾ་ཨོཾ་ཨོཾ་སརྦ་བུདྷྷ་ཌཱ་ཀི་ནཱི་ཡེ་བཛྲ་ཝརྞྞ་ནཱི་ཡེ་བཛྲ་བཻ་རོ་ཙ་ནཱི་ཡེ་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་སཱཧཱ། ཞེས་མར་ཁུ་བླུགས་གཟར་བདུན་གྱིས་མེ་གསོ། ཀུ་ཤ་རྣམས་
ལ༑ ཨོཾ་བཛྲ་སཏཱ་ཨཱ་ ལན་བདུན་དང། ཨོཾ་ཀུ་ཤ་འདི་ནི་གཙང་ཞིང་དགེ། ཚངས་པའི་རྣམས་དག་བྱེད་ཡིན། །དཀོན་མཆོག་གསུམ་པོ་མཉེས་བྱེད་པ། །ས་ལས་སྐྱེས་པའི་འདབ་མའི་སྙིང། །བདག་གི་བགེགས་རྣམས་ཐམས་ཅད་ནི། །
ཞིང་དང་བཀྲ་ཤིས་མཛད་དུ་གསོལ། །ཞེས་བརྗོད། སླར་ཡང། ཨོཾ་བཛྲ་སཏཱ་ཨཱ་ ལན་ལྔ་བརྗོད་དེ་ཀུ་ཤའི་ཆུན་པོ་ཆུང་བ་བཞི་རང་གི་གཡོན་ངོས་ནས་ཐབ་ཀྱི་ཁ་ཁྱེར་ལ་ཕྱག་ལེན་ལྟར་དགྲམ། ཐབ་ཁུང་དུ་རྩེ་མོ་ནུབ་ཏུ་བསྟན་པའི་ཀུ་ཤ་བ་ལང་གི་རྣ་བ་ལྟ་བུས་གཡོག་ཐལ་མོ་སྦྱར་ཏེ།།
བཅོམ་ལྡན་འདས་རྡོ་རྗེ་སེམས་དཔའ། བགེགས་ཐམས་ཅད་ཞི་བ་དང་བཀྲ་ཤིས་པར་མཛད་དུ་གསོལ།  ཞེས་གསོལ་བ་གདབ། གཉིས་པ་དངོས་གཞི་ལ་གསུམ། ཐོག་མར་འཇིག་རྟེན་པའི་མེ་ལྷ་མཆོད་པ། པར་དུ་འདས་པའི་མེ་ལྷ་མཆོད་པ། མཐར་ཡང་འཇིག་རྟེན་པའི་

[003B] ཁཎྜ་རོ་ཧིའི་བསང་ཆུས་ཐབ་བསང། སབྷཱ་ཝས་སྦྱངས། སྟོང་པའི་ངང་ལས་བཾ་ཡིག་དམར་པོ་ཞུ་བ་ལས་བྱུང་བའི་ཡེ་ཤེས་ཀྱི་ཐབ་ཁ་དོག་དམར་ཞིང་དབྱིབས་ཟླུམ་པ་མུ་རན་ཁ་ཁྱེར་དང་བཅས་པ། མུ་རན་ལ་གསར་དང་བཅས་པའི་ཟེའུ་འབྲུ་དང། ཁ་
ལེར་ལ་པདྨའི་འདབ་མའི་རྣམ་པ་ཅན་ལ་ཕྱོགས་མ་ཚམས་སུ་རྡོ་རྗེས་བསྐོར་ཞིང། གྲ་བཞིར་ཟླ་ཕྱེད་རྡོ་རྗེས་མཚན་པ་དྭངས་ཤིང་ཐོགས་པ་མེད་པར་གྱུར། ཐབ་ཀྱི་ནང་དུ་རྡོ་རྗེའི་ཕྲང་བབས་བསྐོར་བའི་པད་འདབ་ལ་གནས་པའི་འདབ་མའི་ཚད་ཀྱི་དེ་བཞིན་གཤེགས་
པ་བཞིའི་མཚན་མའི་ནང་དུ་པདྨ་དམར་པོ་འདབ་མ་བརྒྱད་པས་མཚན་པ་དྭངས་ཤིང་ཐོགས་པ་མེད་པའི་ནང་དུ། རཾ་ལས་སྐྱེས་པའི་མེ་གྲུ་གསུམ་འབར་བའི་དབུས་སུ་སྣ་ཚོགས་པདྨའི་ལྟེ་བར་རཾ་ལས་བགྲང་ཕྲེང་རཾ་གྱིས་མཚན་པ། དེ་ཡོངས་སུ་གྱུར་པ་ལས་མེ་
ལྷ་སྐུ་མདོག་དམར་པོར་སྐྱེས་ལ་ཞོན་པ། ཞལ་གཅིག་ཕྱག་བཞི་པ། གཡས་གྱི་དང་པོས་མཆོག་སྦྱིན། གཉིས་པས་བགྲང་ཕྲེང། གཡོན་གྱི་དང་པོས་དབྱུག་གུ་རྩེ་གསུམ་པ། གཉིས་པས་བདུད་རྩིས་གང་བའི་རིལ་བུ་སྤྱི་བླུགས་འཛིན་པ། རལ་པའི་ཐོར་ཚུགས་
དང༑ ཚངས་པའི་སྐུད་པས་མཛེས་པར་བྱས་པ། ཁྲི་སྙན་ས་ལའི་པགས་པའི་སྟོད་གཡོགས་དང། དར་དམར་པོའི་ཤམ་ཐབས་ཅན། སྐུ་ལས་མདངས་དང་འོད་ཟེར་དམར་པོ་འཕྲོ་པའི་ཐུགས་ཀར་མེ་གྲུ་གསུམ་པ་རཾ་གྱིས་མཚན་པར་གྱུར། དམ་
ཚིག་པའི་ཐུགས་ཀའི་ས་བོན་གྱི་འོད་ཟེར་ལས་སྤྲོས་པའི་ཁྲོ་གོ་འདོད་རྒྱལ་གྱིས་ཤར་ལྷོ་ནས་བསྒོམས་པ་དང་འདྲ་བའི་མེ་ལྷ་དྲང་སྲོང་གི་འཁོར་གྱིས་བསྐོར་བ་སྤྱན་དྲངས། ལག་པ་གཡས་མི་འཇིགས་པའི་ཕྱག་རྒྱས་མཐེ་བོང་གཡོབ་ཅིང། ཨོཾ། ཚུར་སྦྱོན་ཚུར་

[004A]༄༅། །སྦྱོར་འབྱུང་པོ་ཆེ། །ལྷ་ཡི་དྲང་སྲོང་བྲམ་ཟེ་མཆོག། སྲེག་བླུགས་ཞལ་ཟས་བཞེས་སླད་དུ། །འདིར་ནི་ཡང་དག་བསྙེན་པར་མཛོད། །ཨོཾ་ཨེ་ཧྱེ་ཧི། མྷཱ་བྷཱ་ཏ་དེ་ཝ་རིཥི་དི་ཛཿ་སཏ་མ་གྷི་ཧི་ཏ་མཧཱ་ས་སྨིན་པ་ནི་ཧི་ཏོ་དྷ་ཝ་
ཨགྣེ་ཡེ་ཨེ་ཧྱེ་ཧི། ཛཿ་ཧཱུཾ་བཾ་ཧོཿ་ཞེས་བརྗོད་པའམ། བསྡུ་ན། ཨོཾ་ཨགྣེ་ཡེ་ཨེ་ཧྱེ་ཧི།  ཞེས་པས་སྤྱན་དྲངས།  ཐབ་ཀྱི་ཁ་ཁྱེར་གྱི་ཀུ་ཤའི་གདན་ལ་བཞུགས་པར་གྱུར། ཁཎྜ་རོ་ཧི་ དང་བསང་ཆུས་བགེགས་བསྐྲད། སྤྲོན་ཆུབ་ཞི་འབུལ།  ཛཧཱུཾ་བཾ་ཧོཿ་དམ་ཚིག་པ་དང་
གཉིས་སུ་མེད་པར་གྱུར། ཨོཾ་ཨཱཧྲཱིཔྲ་ཝཱ་ར་སད་ཀཱ་རཾ་པྲོཀྵཱ་ཎཱཾ་པྲ་ཏཱི་ཙྪ་ཧཱུཾ་སཱཧཱ།  ཞེས་བས་བསང་གཏོར་དང། དེ་བཞིན་དུ་པྲོཀྵཱ་ཎཱཾ་གྱི་གནས་སུ།  ཨཱཉྩ་མཱཎཱཾ་དང། ཨརྒྷཾ་དང། པཱ་དྱཾ་ ཞེས་པ་བཅུག་སྟེ། ཞལ་བསིལ། མཆོད་ཡོན། ཞབས་བསིལ་རྣམས་སོ་སོའི་ཕྱག་རྒྱ་དང་བཅས་
ཏེ་དབུལ།  ཨོཾ་ཨགྣ་ཡེ། ཨཱ་དའི་བྱ། ཨཱ་དའི་བྱ། ཨཱ་བི་ཤ། ཨཱ་བི་ཤ། མྷཱ་ཤྲཱི་ཡེ། ཧ་བྱ་ཀ་བྱ་བཱ་ཧཱ་ནཱ་ཡེ་ཨོཾ་བཛྲ་པུཥྤེ་པྲ་ཏཱི་ཙྪ་ཧཱུཾ་སཱཧཱ།  ཞེས་པས་མེ་ཏོག་དང། པུཥྤེ་གནས་སུ། དྷཱུ་པེ། ཨཱ་ལོ་ཀེ། གནྡྷེ། ནཻ་ཝིདྱ། ཤཔྟ་བཅུག་པས་ཉེར་སྤྱོད་རོལ་མི་དང་བཅས་པ་འབུལ། སྔགས་
དེ་ཉིད་ལ་ཨོཾ་ཨཱ་ཧཱུཾ་བཏགས་ལ་ནང་མཆོད་དབུལ། འཇིག་རྟེན་དབང་ཕྱུག་ཚངས་དབང་མགོན་གྱི་སྲས། །མེ་ལྷའི་རྒྱལ་པོ་ཊཀྐིས་དབང་བསྐུར་བ། ཤེས་རབ་མཆོག་གིས་ཉོན་མོངས་ཐམས་ཅད་བསྲེག། །འཛིན་བྱེད་མེ་ལྷ་ཉིད་ལ་རྣམ་པར་འདུད། ཅེས་བསྟོད་
རྒྱས་པར་སྤྲོན། ཚངས་པ་འཇིག་རྟེན་མགོན་གྱི་སྲས། །ཞེས་པ་ནས།  དེ་བས་བསྟོད་དེ་ཕྱག་ཀྱང་འཚལ། ཞེས་པས་བསྟོད། །མེ་ལྷའི་དམ་ཚིག་གི་ཕྱག་རྒྱ་དང་བཅས། ཨོཾ་བཛྲ་ཨ་ན་ལ་མཧཱ་བྷཱུ་ཏ་ཛྲ་ལ་ཛྭ་ལཱ་ཡ། སརྦ་བྷསྨིཾ་ཀུ་རུ། སརྦ་དུཥྚཾ་ཧཱུཾ་ཕཊ། ཏྲི་ཤྱ་ཛཧཱུཾ་བཾ་ཧོཿ་

[004B] ས་མ་ཡ་ཧཾ།  ཞེས་ལན་གསུམ་གྱིས་དམ་ཚིགས་བསྒྲག་དེ་ནས།  མེ་ལྷའི་ལྗགས་རྡོ་རྗེའི་རྣམ་པ་ཅན་དམར་པོ་ལ་རཾ་ཡིག་དང། དགང་བླུགས་ཀྱི་ཁ་ལ་ཧཱུཾ་ཡིག་འོད་ཟེར་འབར་བ་དང་བཅས་པས་མཚན་པར་གྱུར་བར་བསམས་ལ་ལག་པ་གཉིས་པདྨ་ལ་
ཚུར་གྱིས་དགང་བླུགས་མར་གྱིས་གང་བ་བཟུང་ལ་པུས་མོའི་ནང་ནས་ཕྱིར་མི་འདའ་བར་གཡས་སུ་བསྐོར་ཏེ། མེ་ལྷའི་ཞལ་ཅུང་ཟད་གདངས་པར་བསམས་ལ།  ན་མོ་བཛྲ་ཨཱ་ཎི་སྱེ། ཨོཾ་ཨགྣེ་དེ་བ་ཏཱ་ཡ། དྷཱུཾ་པ་ཏཱ་ཡེ། ཛྭ་ལི་ནི། མནྟྲ་སིདྡྷི། ཞེས་ལན་བདུན་གྱིས་བྱོན་སྐྱེམས་འབུལ་སྤེལ་
ཆོག་ནི། བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་ཇི་ལྟར་འདོད་པའི་དོན་ཐམས་ཅད་ཝ་ཤཾ་ཀུ་རུ་ཧོཿ་ ཞེས་པའམ། ཡང་ན།  བདག་ཅག་དཔོན་སློབ་འཁོར་དང་ཅས་པ་རྣམས་ལ་ཕྱག་རྒྱ་ཆེན་པོ་མཆོག་གི་དངོས་གྲུབ་ཐམས་ཅད་ཝ་ཤཾ་ཀུ་རུ་
ཧོཿ་རྒྱལ་བ་སྲས་བཅས་ཉན་ཐོས་རང་རྒྱལ། །ལྷ་དང་མི་ལྡང་ལྷ་མིན་ཀུན་གྱི། །མཐུ་དང་ནུས་པ་ཡོན་ཏན་གཟི་བརྗིད། །མ་ལུས་དབང་དུ་བྱེད་པར་གྱུར་ཅིག་ཚེ་རབས་ཀུན་ཏུ་ལྷག་པའི་ལྷ་མཆོག་ཁྱོད་ཀྱིས་འབྲལ་མེད་རེས་སུ་བཟུང་སྟེ། །གནས་
སྐབས་མཐར་ཐུག་འདོད་པའི་དོན་ཀུན། །མ་ལུས་ཡིད་བཞིན་འགྲུབ་པར་མཛོད་ཅིག་ཝ་ཤཾ་ཀུ་རུ་ཧོཿ་ཞེས་བརྗོད་དེ་འཕྲིན་ལས་བཅོལ། སྐབས་འདིར་མེ་ལ་བགེགས་ཡོད་མེད་བརྟགས་ནས། ཡོད་ན། བསང་གཏོར་དང་ཁཎྜ་རོ་ཧིས་བསངས་ཏེ། ཁཎྜ་རོ་ཧི་ལ་བགེགས་
ཐམས་ཅད་ཤཱནྟིཾ་ཀུ་རུ་སཱཧཱ།  བཏགས་པས་དགང་བླུགས་བདུན་ཕུལ་ལ། སླར་ཡང་བསང་གཏོར་བྱས་ནས། སྔར་གྱི་མེ་ལྷའི་སྔགས་ཀྱིས་དགང་བླུགས་བདུན་ནམ། གསུམ་མམ། གཅིག་དབུལ་ལོ། །བགེགས་མེད་ན་མི་དགོས་སོ། །དེ་ནས།  ཡ་མ་ཤིང་རྣམས་བྱང་ཆུབ་ཀྱི་ཤིང་གི་རང་བཞིན་གྱི་བདུད་རྩི་
[005A]༄༅། །གྱུར་པར་མོས་ལ། རྨམ་ཤིང་གཉིས་སམ་རེ་རེ་ནམ་ལག་གཡས་མཆོག་སྦྱིན་བྱས་པའི་མཐེབ་སྲིན་གྱིས་རྩེ་མོ་སྟ་ལ་བསྟན་ཏེ་གཟུང་ལ། ཅུང་ཟད་བསྐོར་ཞིང། ན་མོ་བཛྲ་པཱཎི་སྱེ། ནས༑ དེ་ཧི་ཧཱ། ཧཱ། ཞེས་མི་ལྷའི་བསྙན་སྔགས་ཀྱིས་འབུལ། སྔན་གྱི་སྤེལ་ཚིག་ཀྱང་ཐོད་
མཐར་སྒྱར་དགོས་ཤིང། དེ་བཞིན་དུ་རྫས་གཞན་རྣམས་ཀྱང་སྔགས་འདི་གཅིག་པུས་འབུལ་ཞིང། སྤེལ་ཚིག་ཀྱང་གོང་ལྟར་སྦྱར་ནས་གྲངས་ཇི་ལྟར་འཚམ་པ་རེ་འབུལ་བར་བྱའོ། །དེ་ནས་སྔར་བཞིན་ཞབས་བསིལ་དང། བསང་གཏེར་འབུལ། དེ་ཉེས་པ་ཡེ་ཤེས་པའི་མ་ལྷ་མཆོད་པ་ནི། གདོད་བཤད་པ་བཞི་
མཆོད་པ་བྱིན་རླབས་དང། རྫས་སྤྱོད་པ་རྣམས་བྱས་ཏེ། མེ་ལྷའི་ཐུགས་ཀར་མེ་གྲུ་གསུམ་འབར་བའི་དབུས་སུ་ཨེ་ཨེ་ལས་ཆོས་འབྱུང་དམར་པོ་གྲུ་གསུམ་ཉིས་བརྩེགས་ཀྱི་ནང་དུ་ཨ་ལས་ཟླ་བའི་དཀྱིལ་འཁོར་དཀར་ལ་དམར་པའི་མདངས་ཅན་གྱི་
དབུས་སུ་བཾ་ཡིག་དམར་པོའི་མཐར་ཨོཾ་ཨོཾ་ཨོཾ་སརྦ་བུདྡྷཌཱ་ཀི་ནཱི་ཡེ་བཛྲ་ཝ་རྞ་ནཱི་ཡེ། བཛྲ་བཻ་རོ་ཙ་ནཱི་ཡེ་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་སཱཧཱ། ཞེས་པའི་སྔགས་ཕྲེང་ཁ་དོག་དམར་པོས་གཡོན་སྐོར་དུ་བསྐོར་པ་ལས་འོད་ཟེར་འཕྲེས། འཕགས་པ་མཆོད་
སེམས་ཅན་གྱི་དོན་བྱས། ཚུར་འདུས་ཡོངས་སུ་གྱུར་པ་ལས་སྣ་ཚོགས་པདྨ་འདབ་མ་བརྒྱད་པའི་ལྟེ་བར་ཉི་མའི་དཀྱིལ་འཁོར་གྱི་སྟེང་དུ་རྗེ་བཙུན་རྡོ་རྗེ་རྣལ་འབྱོར་མའི་སྐུར་གྱུར་པ་ནི། ཞབས་གཡས་བརྐྱངས་པས་ཞེས་པ་ནས། ཡེ་ཤེས་ཀྱི་མེ་འབར་བའི་
དབུས་ན་བཞུགས་པའི་སྐུ་ལས་འོད་ཟེར་དམར་པོའི་ཚོགས་འཕྲོ་བར་གྱུར། ཅེས་པའི་བར་བསྐྱེད། ཕཻཾ༑ རང་གི་ཐུགས་ཀའི་བཾ་ཡིག་ལས་འོད་ཟེར་འཕྲོས་པ་སྨིན་མཚམས་ནས་ཐོན་ཏེ་ཕྱོགས་བཅུར་སོང་བས། ཕྱོགས་བཅུའི་དེ་བཞིན་གཤེགས་པ་

[005B] དཔའ་བོ་དང་རྣལ་འབྱོར་མ་ཐམས་ཅད་རྡོ་རྗེ་རྣལ་འབྱོར་མའི་རྣམ་པར་སྤྱན་དྲངས། ཛཧཱུཾ་བོ་ཧོཿ་གཉིས་སུ་མེད་པར་གྱུར། བད་ཀོར་གྱི་མཐར་འཁྱུད་པའི་ཕྱག་རྒྱ་བྱས་ལ། ཨོཾ་ཡོག་ཤུདྡྷསརྦ་དྷརྨཱཡོག་ཤུདྡྷོཉྷཾ། དེའི་གནས་རྣམས་སུ་ཟླ་བའི་
དཀྱིལ་འཁོར་གྱི་གནས༑ རྣམས་སུ་གྱུར། ཕཻཾ༑ རང་གི་ཐུགས་ཀའི་བཾ་ཡིག་ལས་འོད་ཟེར་འཕྲོས། རང་བཞིན་གྱི་གནས་ནས་དབང་གི་ལྷ་དཔལ་འཁོར་ལོ་སྡོམ་པའི་རྟེན་དང་བརྟེན་པའི་དཀྱིལ་འཁོར་སྤྱན་དྲངས། དེ་བཞིན་གཤེགས་པ་ཞེས་པ་
ནས༑ རྣམ་སྣང་ཧེ་རུ་ཀ་ཡུམ་དང་བཅས་པས་དབུ་བརྒྱན་པར་གྱུར། ཕཻཾ༑ རང་གི་ཐུགས་ཀའི་བཾ་ཡིག་ལས་འོད་ཟེར་འཕྲོས་པའི་འོག་མིན་ནས་རྗེ་བཙུན་རྡོ་རྗེ་རྣལ་འབྱོར་མ་ལ་བླ་མ་ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་དང་འཇིག་
རྟེན་སྐྱོང་བའི་ཚོགས་ཀྱིས་བསྐོར་བ་མདུན་གྱི་ནམ་མཁར་སྤྱན་དྲངས། རང་གི་ཐུགས་ཀ་ནས་སྤྲོས་པའི་མཆོད་པའི་ལྷ་མོ་རྣམས་ཀྱིས་མཆོད་པར་གྱུར། ཨོཾ་ཨཱཧྲཱིཔྲ་ཝཱ་ར་སད་ཀཱ་རཾ་པྲོ་ཀྵཱ་ནཱཾ་པྲ་ཏཱིཙྪ་ཧཱུཾ་སཱཧཱ། ཞེས་པས་བསང་གཏོར་དང། དེ་བཞིན་དུ་པྲོཀྵཱ་ཎཱཾ་
གྱི་གནས་སུ། ཨཱཉྩ་མཱ་ཎཱཾ་དང། ཨརྒྷཾ། པཱ་དྱཾ། ཞེས་པ་བཅུག་སྟེ། ཞལ་བསིལ། མཆོད་ཡིན། ཞབས་བསིལ་རྣམས་སོ་སོའི་ཕྱག་རྒྱ་དང་བཅས་ཏེ་དབུལ། དེ་ནས། ཨོཾ་སརྦ་ཏ་ཐཱ་ག་ཏ་སརྦ་པཱི་ར་ཡོ་གི་ནི་ས་པ་རི་ཝཱ་ར་པུཥྤེ་པཱུ་ཛ་མེ་གྷ་ས་མུ་ཏྲ་སྥ་ར་ཎ་ས་མ་ཡེ་ཨཱཧཱུཾ། ཞེས་སོགས་ཉེར་
སྤྱོད་རོལ་མེ་དང། ཨོཾ་བཛྲ་ཝཱཨ་ཎི་ཧཱུཾ་ཧཱུཾ་ཕཊ། ཅེས་སོགས་རིག་མ་བཅུ་དྲུག་གིས་མཆོད། སྤྲོ་ན༑ དག་ཅིང་དྲི་མེད་ཅེས་སོགས་དང། ཏིང་འཛིན་པིར་ལེགས་མ་སོགས་ཚིགས་བཅད་དང་བཅས་པ་བྱ། ཨོཾ་ཨོཾ་ཨོཾ་སརྦ་ནས༑ ཨོཾ་ཨཱཧཱུཾ། ནང་མཆོད་འབུལ། རྒྱ་སྐད་དམ་བོད་སྐད་ཀྱི་ཡུམ་གྱི་རྐང་བརྒྱད་

[006A]༄༅། །དང༑ དཔལ་ལྡན་རྡོ་རྗེ་མཁའ་འགྲོ་མ། །ཞེས་སོགས་ཀྱིས་བསྟོད། ལྷའི་ལྗགས་རྡོ་རྗེའི་རྣམ་པ་ཅན་དམར་པོ་ལ་ཧཱུཾ་ཡིག་གིས་མཚན་པར་གྱུར་པར་བསམ། ཨོཾ་གསུམ་མའི་རྗེས་སུ་སྔར་གྱི་སྤེལ་ཚིག་བཏཌ་པ་ལན་བདུན་གྱིས་མར་ཁུ་དང་བླུགས་
གསུམ་མམ་བདུན་ཕུལ། ཡམ་ཤིང་རྣམས་བྱང་ཆུབ་ཀྱི་ཤིང་གི་རང་བཞིན་གྱི་བདུད་རྩིར་གྱུར་པར་བསམས་ལ། ཨོཾ་ཨོཾ་ཨོཾ་སརྦ་ནས༑ ཙ་ནཱི་ཡེ་མནྟ་སིདྡྷི་མ་མེ་དེ་ཧི་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་སཱཧཱ། ཞེས་པའི་སྔགས་འདི་གཅིག་པུས་ཡ་མ་ཤིང་ནས་ཁྱད་པར་བའི་རྫས་ཀྱི་བར་
འབུལ་ཞིང། གོང་གི་སྤེལ་ཚིག་སྦྱོར་བ་ཐོག་མཐའ་ཀུན་ལ་རིགས་འགྲེ། གཞན་མང་མངར་གསུམ་གྱིས་སྤགས་པའི་ཆང་མང་པོ་དང། བ་ལང་གི་ཤ་དུམ་ཕུལ་ལ་སྔར་ལྟར་སྤེལ་ཚིག་སྦྱོར་རོ། ཁྱད་པར་བའི་རྫས་མེ་ཏོག་དམར་པོ་ལ་གྲངས་བསགས་ཏེ་སྔགས་ཅི་ཙམ་བཟླས་པའི་བཅུ་ཆའི་གྲངས་ཚང་བ་འགྲོངས་བྱ། འདི་དག་གི་
དམིགས་པ་བྱ་ཚུལ་ནི། རང་གི་ཐུགས་ཀའི་ས་བོན་ལས་འོད་ཟེར་དམར་པོའི་ཚོགས་དཔག་ཏུ་མེད་པ་འཕྲོས། ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའི་ཐམས་ཅད་དང་རྗེ་བཙུན་རྡོ་རྗེ་རྣལ་འབྱོར་མའི་ལྷ་ཚོགས་རྣམས་ཀྱི་ཐུགས་
ཀར་ཕོག་པས་ཐུགས་རྒྱུད་རང་དབང་མེད་པར་བསྐུལ་ཏེ་རང་ལ་མི་མཉེས་པའི་ཆ་མཐའ་དག་བྱང་ནས་བྱིན་རླབས་ནུས་མཐུ་ཐམས་ཅད་བདུད་རྩི་ཟིལ་པ་ཕྲོམ་མེར་ཆགས་པའི་འོད་དམར་པོའི་རྣམས་པར་བྱུང་ནས་རང་ལ་ཐིམ་པར་བསམས་ལ་
སྔགས་བརྗོད་ཅིང་རྫས་དབུལ། ཡང་རེས་འགར། རང་གི་ཐུགས་ཀའི་ས་བོན་གྱི་འོད་དམར་པོས་ཕྱོགས་བཅུའི་སངས་རྒྱས་བྱང་ཆུབ་སེམས་དཔའ་ཐམས་ཅད་རྗེ་བཙུན་རྡོ་རྗེ་རྣལ་འབྱོར་མའི་རྣམ་པར་ནམ་མཁའི་ཁམས་གང་བ་སྤྱན་དྲངས་ནས། ཐབ་ཀྱི་ལྷའི་ཐུགས་

[006B] དེའི་ཐུགས་ཀ་ནས་བདུད་རྩི་ཟིལ་པ་ཕྲོམ་མེར་ཆགས་པའི་འོད་དམར་པོའི་ཚོགས་དཔག་ཏུ་མེད་པ་འཕྲོས། རང་ཡི་དམ་དུ་གསལ་བའི་སྙིང་གར་ཐིམ་པས་མཆོག་ཐུན་གྱི་དངོས་གྲུབ་མ་ལུས་པ་ཐོབ་པར་བསམས་ལ། སྐབས་
སྐབས་སུ། རྒྱལ་བ་སྲས་བཅས་ཞེས་སོགས་ཀྱི་སྤིལ་ཚིག་ཀྱང་སྦྱོར། དེ་ནས། ལྷའི་ཐུགས་ཀ་ནས་སྦྲོས་པའི་སངས་རྒྱས་རྣམས་ཀྱིས་བུམ་པ་དམར་པོ་བདུད་རྩི་དམར་པོས་གང་པ་ཐོགས་ནས་བསྒྲུབ་བྱ་རང་ཉིད་ཟླ་བའི་དཀྱིལ་འཁོར་དམར་པོ་ལ་གནས་པ་
ལ་དབང་བསྐུར་བས་ལུས་ཐམས་ཅད་གང། ཞི་རྒྱས་དབང་དྲག་སོགས་ལས་རབ་འབྱམས་ཀྱི་སྒོ་ནས་རང་གཞན་གྱི་གནས་སྐབས་དང་མཐར་ཐུག་གི་དོན་ཐམས་ཅད་ཐོགས་མེད་དུ་བསྒྲུབ་ནུས་པའི་སྔགས་ཀྱི་དངོས་གྲུབ་མ་ལུས་པ་ཐོབ་
པར་གྱུར་པར་བསམ། ཡང་ན། རང་དང་ཐབ་ཀྱི་ལྷའི་ཐུགས་ཀ་ནས་འོད་ཟེར་དམར་པོ་ལྕགས་ཀྱུ་ལྟ་བུ་ཕྱོགས་བཅུར་ཁྱབ་པར་འཕྲོས་པས། ཕྱོགས་བཅུའི་དཔའ་བོ་དང་དཔའ་མོའི་དབང་ཕྱུག་མ་ཡེ་ཤེས་པའི་འཁོར་ལོ་དང་བཅས་པ་ནམ་མཁའི་
ཁམས་གང་བ་སྤྱན་དྲངས་ཏེ་རང་ལ་ཐིམ་པ་དང། ཐབ་ཀྱི་ལྷའི་ཐུགས་ཀ་ནས་ཀྱང་འོད་ཟེར་དང་བདུད་རྩི་དམར་པོའི་ཚོགས་དཔག་ཏུ་མེད་པ་བྱུང་སྟེ་རང་ལ་ཐིམ་པས་བྱིན་རླབས་དང་དངོས་གྲུབ་ཐམས་ཅད་ཐོབ་པར་གྱུར་པར་བསམ། ཨོཾ་ཨོཾ་ཨོཾ་
སརྦ་ནས༑ཙ་ནཱི་ཡེ་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་སཱཧཱས་མར་ཁུ་དགར་བླུགས་གསུམ་མམ་བདུན་དང། སྔགས་དེས་མཆོད་ཡིན་ཀྱང་དབུལ། ཨོཾ་ཨཱཧཱིཔྲོཀྵཱཨྞཱཾ་གྱིས་བསང་གཏེར་དང། ཨཱཉྩ་མཱ་ཎཱཾ་གྱིས་ཞལ་བསིལ་འབུལ། ཨོཾ་བཛྲ་ཝས་སྱ་སཱཧཱ་ས་གོས་ཟུང། ཨོཾ་བཛྲ་ཏཾ་པུ་ལ་ཡེ་

[007A]༄༅། །སཱཧཱ་ས་སོ་རྩི་འབུལ། ཨོཾ་བཛྲ་ཡོ་གི་ནཱི་ས་པ་རི་ཝཱ་ར་པུཥྤེ་ནས༑ ཤཔྟའི་བར་དང། ཨོཾ་བཛྲ་ཝཱི་ཎི་ཧུཾ་ཧཱུཾ་ཕཊ། ཅེས་སོགས་རིག་མ་བཅུ་དྲུག་གིས་མཆོད། ཨོཾ་བཛྲ་ཡོ་གི་ནཱི་ས་པ་རི་ཝཱ་ར་ཨོཾ་ཨཱཧཱུཾ། གིས་ནང་མཆོད་དང། ཨོཾ་བཅོམ་ལྡན་འདས་མ་ཞེས་སོགས་ཡུམ་གྱི་རྐང་བརྒྱད་ཀྱི་བསྟོད་པ་དང་བཅས་པ་བྱ། གཏོར་མ་འབུལ་བར་འདོད་ན། འདས་ལྷའི་གཏོར་མ་ཕྱག་ལེན་ལྟར་བཞེངས་པ་དགང་གཟར་གྱི་ཁར་བཞག་ལ་བྱིན་གྱིས་བརླབས་ཏེ་འབུལ་པ་དང། མཆོད་བསྟོད་སོགས་སྒྲུབ་ཐབས་ལྟར་བྱ། ཨོཾ་པྲ་ན་མ་མི་སརྦ་ཏ་ཐཱ་ག་ཏ་ན། གྱིས་ཕྱག་བྱ། ཨོཾ་
ཨཱཧྲཱིསོགྶ་ཀྱིས་མཆོད་ཡོན། གང་ཡང་བདག་བློ་རྨོངས་པ་ཡིས། །ཉེས་བྱས་ཅུང་ཟད་གང་བགྱིས་པ། །གང་ཕྱིར་ལུས་ཅན་སྐྱབས་ཡིན་ཕྱིར། །མགྲོན་ཁྱོད་དེ་ཀུན་བཟོད་པར་མཛོད། །མ་རྙེད་ཡོངས་སུ་མ་ཤེས་དང། །གང་ཡང་ནུས་པ་མ་མཆིས་
པས༑ ༑འདིར་ནི་བྱ་བ་གང་བགྱིས་པ། །དེ་ཀུན་ཁྱོད་ཀྱིས་བཟོད་མཛད་རིགས། །ཞེས་སོགས་ཀྱིས་བཟོད་གསོལ་དང། མཁའ་སྤྱོད་ཞལ་བཟང་བལྟ་བའི་སྨོན་ལ། དལ་འབྱོར་གྲུབ་ཆེན་མ་སོགས་འདོན། དེ་ནས། བླ་མ་དང་བཅོམ་ལྡན་འདས་མ་རྗེ་བཙུན་རྡོ་རྗེ་རྣལ་འབྱོར་མའི་ལྷ་
ཚོགས་རྣམས་བདག་ལ་ཐུགས་ཆགས་པར་མཛད་དུ་གསོལ། བདག་ལ་ཐུགས་དགྱེས་པར་མཛད་དུ་གསོལ། བདག་ལ་ཐུགས་མྱུར་བར་མཛད་དུ་གསོལ། བདག་གིས་ཁྱོད་ལ་དབང་གི་སྦྱིན་སྲེག་ཕུལ་བ་ལ་བརྟེན་ནས་ལྷག་པའི་ལྷ་ཁྱོད་རང་
དབང་མེད་པར་བདག་གི་དབང་དུ་འདུ་ནུས་པར་བྱིན་གྱིས་བརླབ་ཏུ་གསོལ། བདག་གིས་ལྷ་ཁྱོད་ལ་དབང་གི་སྦྱིན་སྲེག་ཕུལ་བ་ལ་བརྟེན་ནས་ཞི་སོགས་ཀྱི་ལས་རབ་འབྱམས་ཐོགས་མེད་པར་བསྒྲུབ་ནུས་པར་བྱིན་གྱིས་བརླབ་ཏུ་གསོལ་

[007B] ཞེས་འདོད་དོན་ལ་གསོལ་བ་གང་བ། ཨོཾ་བཛྲ་སྟཱ་ཨཱ་ཕན་
མང་དུ་བརྗོད་དེ། ཨོཾ་བཛྲ་ཧེ་རུ་ཀ་ས་མ་ཡ། ནས༑ ཨཱཧཱུཾ་ཕཊ། ཨོཾ་བཛྲ་མུཡེ་ཤེས་པ་དམ་ཚིག་པ་དང་བཅས་པ་རང་ཉིད་ལ་ཐིམ་པར་གྱུར་བར་བསམ། གསུམ་པ་འཇིག་རྟེན་པའི་མེ་ལྷ་ལ། ཨོཾ་ཨགྣ་ཡེ། སོགས་མེ་ལྷའི་སྔགས་ལ། པུཥྤེ་ནས༑ ཤཔྟ་ཨཱཧཱུཾ། བར་སྦྱར་བས་
མཆོད། ཨོཾ་ཨགྣ་ཡེ་ནས༑ བཱ་ཧཱ་ནཱ་ཡེ་ཨོཾ་ཨཱཧཱུཾ། གིས་ནང་མཆོད་འབུལ། ཨོཾ་ཨཱཧཱྲཱིསོགྶ་ནས། པྲོཀྵཱ་ཎཱཾ་པྲ་ཏཱིཙྪ་ཧཱུཾ་སཱ་ཧཱ། ཨོཾ་ཨཱཧྲཱིནས༑ ཨཱཉྩ་མཱ་ཎཱཾ་པྲ་ཏཱིཙྪ་ཧཱུཾ་སཱཧཱ། ཨོཾ་བཛྲ་ཏཾ་བུ་ལ་ཡེ་སཱ་ཧཱ་ས་སོ་རྩི་དང། ཨོཾ་བཛྲ་ཝ་ས་སྱ་སཱཧཱ་ས་གོས་ཟུང་འབུལ། ན་མོ་བཛྲ་
པཱ་ཎི་སྱེ། ནས༑ ཛཱ་ལི་ནི་མ་ནྟ་སིདྡྷི་མ་མེ་དེ་ཧི་སཱཧཱ། བདག་ཅག་དཔོན་སློབ་ནས༑ འགྲུབ་པར་མཛོད་ཅིང་ཝ་ཤཾ་ཀུ་རུ་ཧོཿ་མེ་ལྷའི་སྔགས་ལ་སྤེལ་ཚིག་བཏགས་པས་ཡམ་ཤིང་སོགས་སྲེག་རྫས་ལྷག་མ་རྣམས་འབུལ། དྲིལ་བུ་དཀྲོལ་ཞིང། འཇིག་རྟེན་དབང་ཕྱུག་ཚངས་དབང་མགོན་
གྱི་སྲས། །ཞེས་སོགས་ཀྱིས་བསྟོད། དེ་ནས། ཨོཾ་ཨཱཧྲཱིསོགྶ་ཀྱིས། ཨཱཉྩ་མཱ་ཎཱཾ་དང། པྲོཀྵཱ་ཎཱི་པྲ་ཏཱིཙྪ་ཧཱུཾ་སཱཧཱ། ཨོཾ་ཨགྣ་ཡེ་པུཥྤེ་ནས༑ཤཔྟཱི་བར་གྱིས་མཆོད། གཏོར་མ་སྒྲུབ་ཐབས་ལྟར་བྱིན་གྱིས་བརླབས་ལ། ཨོཾ་ཨགྣ་ཡེ་ནས༑ བཱ་ཧཱ་ནཱ་ཡེ། ཨ་ཀཱ་རོ་མུ་ཁཾ་སརྦ་
དྷརྨཱ་ཎཱཾ་ཨཱ་དྱ་ནུཏྤན་ན་ཊཱད་ཨོཾ་ཨཱཧཱུཾ་ཕཊ་སཱཧཱ། ལན་བདུན་ནམ་གསུམ་གྱིས་འབུལ། ཨོཾ་ཨགྣ་ཡེ་པུཥྤེ་ནས༑ ཤཔྟའི་བར་གྱིས་མཆོད། མེ་སྟེ་བསྲེག་བྱ་ཟ་བའི་ལྷ། །དྲང་སྲོང་རྒྱལ་པོ་གདོན་གྱི་བདག་ཤར་ལྷོ་མེ་ལྷའི་ཚོགས་བཅས་ལ། །མཆོད་ཅིང་བསྟོད་དེ་ཕྱག་

[008A]༄༅། །ཀྱང་འཚལ། །མཆོད་སྤྱིན་གཏོར་མ་འདི་སྣོམས་ལ། །རྣལ་འབྱོར་བདག་ཅག་འཁོར་བཅས་ལ། །ཞེས་སོགས། ཡིད་ལ་འདོད་པ་ཀུན་འགྲུབ་ཤོག་ཨོཾ་ཨཱཧྲཱིཔྲ་ཝཱ་ར་སད་ཀཱ་རཾ་ཨརྒྷཾ་པྲ་ཏཱི་ཙྪ་ཧཱུཾ་སཱཧཱས་མཆོད་ཡོན་ཕུལ་
རྗེས༑ གཤེགས་སྐྱེམས་སུ་མར་ཁུ་དགང་བླུགས་བདུན་ནམ་གསུམ་མེ་ལྷའི་སྔགས་ཀྱིས་ཕུལ་ལ། ན་མོ་བཛྲ་པཱ་ཎི་སྱ། ཨོཾ་ཨགྣི། དེ་བ་ཏཱ་ཡ། དྷཱུ་པ་ཏཱ་ཡེ། ཛྭ་ལི་ནི་སཱཧཱ། གང་ཡང་བདག་བློ་རྨོངས་པ་ཡིས། །ཞེས་པ་ནས། བཟོད་མཛད་རིགས། །ཞེས་སོགས་ཀྱིས་བཟོད་པར་
གསོལ། མེ་ལྷ་དྲང་སྲོང་གི་ཚོགས་ཀྱིས་བསྐོར་བ་བདག་ལ་དགོངས་སུ་གསོལ། ཁྱེད་རྣམས་ལ་དབང་གི་སྦྱིན་སྲེག་ཕུལ་བ་ལ་བརྟེན་ནས་ཞི་རྒྱས་དབང་དྲག་སོགས་ལས་རབ་འབྱམས་ཀྱི་དངོས་གྲུབ་ཐོགས་མེད་མྱུར་དུ་འགྲུབ་པའི་དངོས་
གྲུབ་སྩལ་ཏུ་གསོལ། ཞེས་དང། རྒྱལ་བ་སྲས་བཅས་ཉན་ཐོས་རང་རྒྱལ། །ཞེས་སོགས་ཀྱིས་འདོད་གསོལ་ཞུ། ཨོཾ་བཛྲ་སཏཱ་ཨཱ་རང་གི་དོན་དང་གཞན་གྱི་དོན། །སྒྲུབ་བྱེད་བསྲེག་བྱ་ཟ་བ་གཤེགས། །ཇི་བཞིན་དུས་སུ་ཚུར་སྤྱོན་ཞིང། །བདག་གི་
དངོས་གྲུབ་ཐམས་ཅད་སྒྲུབས། །ཞེས་པས་བསྐུལ་ལ། ན་མོ་བཛྲ་པཱ་ཎི་སྱ། ན་མོ་ཨགྣི་ཡེ། ཀུ་ཏི་ཀུ་ཏི་ག་ཏི་ཡེ། གཙྪ་གཙྪ། ཤོ་ཥནྟི་ལ་ལི་པུ་ཏྲ་སཱཧཱ། ཨོཾ་མུམེ་ལྷ་ཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་པ་མེ་འབར་བའི་
རྣམ་པར་གྱུར། རང་གི་གནས་རྣམས་སུ་ཟླ་བའི་དཀྱིལ་འཁོར་གྱི་སྟེང་དུ་ཞེས་པ་ནས། མཚན་པར་གྱུར། ཨོཾ་སུ་མ་བྷ་ནི་སོགས་བརྗོད་ཅིང་བསྲུང་བ་བྱ། ཕུན་ཚོགས་དགེ་ལེགས་ཀུན་གྱི་དཔལ་མངའ་བ། །ཞེས་སོགས་ཀྱིས་ཤིས་བརྗོད་བྱའོ། །གསུམ་པ་

[008B] །དེ་ལྟར་རྗེ་བཙུན་རྡོ་རྗེ་རྣལ་འབྱོར་མན་རོ་མཁའ་སྤྱོད་དབང་མོའི་གཞི་བསྙེན་ཆེན་མོའི་ཉེར་མཁོ་བཅུ་ཆའི་སྦྱིན་སྲེག་དོན་ཡོད་འཕྲུལ་གྱི་ཞགས་པ་ཞེས་བྱ་བ་འདི་ཡང་
ཨ་རོལ་བློ་བཟང་ལུང་རིགས་རྒྱ་མཚོའི་གསུང་ཉིད་གཞིར་བཟུང། དམ་པ་གཞན་དུ་མའི་མན་ངག་ལས་ཁ་བསྐངས་ཏེ། དགེ་བསྙེན་རྡོ་རྗེ་རབ་བརྟན་དང། སེར་བྱེས་ཚ་བ་དགེ་སློང་ཐུབ་བསྟན་དངོས་གྲུབ་བཅས་ནས་ཇི་ལྟར་བསྐུལ་བ་བཞིན། བ་བོང་ཁའི་སྤྲུལ་མིང་པ་བདེ་ཆེན་སྙིང་པོས་
བསྒྲིགས་པའི་ཡི་གེ་པ་ནི་ཆབ་མདོ་གྲྭ་ངག་ལྡན་དཔོན་ལྷས་བགྱིས་པ་འགྲོ་དོན་འཕེལ།། །།   ༈   ས་བྱི་ལོར་ཞུ་དག་འཛུགས་བཅོས་ཞུས་སྐབས་ཀྱི་མ་དཔེ་ཕྱི་མོར་བགྱིས་ཏེ་གསར་བསྐྲུན་མཛད་པའོ།། །།



﻿   ༈    གསར་རྩོམ་མགུར་
མ་ད་ཆ་ཐུབ་རེ་བྲལ་བ་གོང་ཞུས་ལྟར་ལགས། ད་ལམ་གསུང་ཤོག་ཁ་བཏགས་ལྔ་གྲས་མཎྜལ་དོད་ཊམ་གཉིས། སྐུ་རྟེན་མི་འཁྲུགས་པ་སྨྲྀ་ཏི། གསུང་རྟེན་གསུང་རྩོམ་ཡུན་བརྟན། ཐུགས་རྟེན་
སཱཙྪ་བྱིན་ཅན། རྒྱལ་མཆོག་མཁས་གྲུབ་རྒྱ་མཚོའི་ཕྱག་མདུད། མ་ཎི་རིལ་བུ་ཐུམ་བཅས་བསྩལ་ཏེ་ཕྲན་ཡུན་རིང་སྡོང་འདུན་དགོས་ཚུལ་གསུང་པ་བཀའ་དྲིན་ཆེ་དོན་བཞིན། ཕྲན་རྗེ་བླ་མའི་བསྟན་

[117B] འཆི་བ་ལ་ཤིན་ཏུ་འཚེར་གཤིས། རེ་ཞིག་འཚོ་བའི་སྨོན་ལམ་འདེབས་
པ་ལགས། གཟིགས་རྟེན་ལྷ་རྫས་དམ་རྫས་བཅས་ཚེས་བཟང་པོར་ཕུལ་



﻿
[000A]༄༅། །རྗེ་བཙུན་རྡོ་རྗེ་རྣལ་འབྱོར་མའི་ཞི་བའི་སྦྱན་སྲག་མན་ངག་བདུད་རྩིའི་ཡང་སྙིང་ཞེས་བྱ་བ་བཞུགས་སོ། །

[001A] །ན་མོ་གུ་རུ་བྫྲ་ཡོ་གི་ནཡཻ་ མཁའ་འགྲོའི་དབང་ཕྱུག་རྣལ་འབྱོར་མ་དཔལ་དང། །དབྱེར་མེད་དཔལ་ལྡན་བླ་མ་ལ་བཏུད་ནས། །དེ་ཡི་སྦྱིན་སྲེག་ཆོ་
ག་བརྒྱུད་ལྡན་གྱི། །བླ་མའི་མན་ངག་ཇི་བཞིན་གསལ་བར་བརྗོད། དེ་ལ་འདིར་རྗེ་བཙུན་རྡོ་རྗེ་རྣལ་འབྱོར་མའི་བསྙེན་པའི་ཁ་སྐོང་གི་ཞི་བའི་སྦྱིན་སྲེག་མདོར་བསྡུས་བྱ་ཚུལ་ནི། ཐོབ་མར་ས་ཆོག་
བྱས་པའི་ས་སྟེགས་ལ་བྱ་རྗེས་བཙལ་ནས་ཚངས་ཟུར་གྱི་ཐིག་སྤྱི་ལྟར་བཏབ། དབུས་ནས་སྨྲིག་ དེ་ལ་སོར་བཞི་བསྣན་པས་བསྐོར་བ་མུ་རན་དང། དེ་ལ་སོར་བཞི་བསྣན་
པས་བསྐོར་བ་ཁ་ཁྱེར་དང། ཐིག་སྐུད་དེ་ཉིད་ཀྱིས་གནས་དེ་ནས་ཟུར་ཐིག་བཞིང་བྱ་རྗེས་བྱས་ལ་སྟེགས་བུ་གྲུ་བཞིའི་ཐིག་དང། དེའི་ཕྱིར་སོར་བཞི་ནས་སླར་ཡང་གྲུ་བཞིར་བཏབ། དབུས་ནས་ཟླུམ་སྐོར་ནང་མའི་

[002A]༄༅། །བར་གྱི་ཐིག་སྐུད་ཀྱིས་ཟླུམ་ ཤར་གྱི་ཚངས་རླུམ་ནས་ལྷོ་ནུབ་དང་ནུབ་
བྱང་གི་བྱ་རྗེས་པར་དང། ལྷོ་ནུབ་ནས་ནུབ་བྱང་དུ་ཐིག་རེ་བཏབ། དེ་བཞིན་དུ་ནུབ་ཀྱི་ཚངས་ཟླུམ་ནས་ཤར་ལྷོ་དང་བྱང་ཤར་གྱི་བྱ་རྗེས་བར་དང། ཤར་ལྷོ་ནས་བྱང་ཤར་དུ་ཐིག་རེ་བཏབ་པས་ཆོས་འབྱུང་སྣོལ་མ་འབྱུང་ཞིང་
ཐིག་དེ་རྣམས་གྱི་ནང་དུའང་སོར་གང་ནས་སྔར་བཞིན་ཐིག་རེ་བཏབ། ཐབ་དང་ཆོས་འབྱུང་གི་རེ་ཁ་དཀར་པོ། ཆོས་འབྱུང་གི་ནང་དམར་པོ། །དབུས་སུ་ཉི་གདན་ལ་ཚོམ་བུ་དམར་པོ། ཁ་བྱེར་ལ་རྡོང་འཕྲེང་དང། ཕྱིའི་གྲ་བཞིང་
ཟླ་ཕྱེད་རྡོ་རྗེ་དང། ཆོས་འབྱུང་གི་མདུན་རྒྱབ་གཉིས་སྤངས་པའི་གྲྭ་བོ་ཞིར་དགའ་འཁྱིལ་དམར་སྐྱ་གཡོན་སྐོར་བཅས་རྡུལ་ཚོན་གྱིས་བྲིས་ལ། མུ་རན་གྱི་སྟེང་ནས་བུད་ཤིང་དཔངས་མཐོ་གང་གི་ཚད་དུ་ཟླུམ་པོར་བརྩིགས་
ཐབ་ནང་གི་ཕྱོགས་སྤྱིའི་ཤར་ལྷོང་ཟན་གྱི་ཏིང་ལོའི་མེ་ཚང་བཅར།  གཡོན་དུ་མེ་ལྷའི་གཏོར་མ་དང་ཆུ་གཉིས་ཉེར་སྤྱོད་ཀྱི་མཆོད་པ་ཟུང། གཡས་གུ་བསྲེག་རྫལ་

[002B] མདུན་དུ་རྡོར་དྲིལ། དགང་བླུགས་ཁ་སྦྱར། བསང་ཆུ། ནང་མཆོད། འཐོར་འགྲུ། གཞན་ཡང་ཀུ་ཤ་རླུད་ཡབ་ལྕེ་ལྡེ་སོགས་ཡོ་བྱང་རྣམས་སྤྱི་ལྟར་བཤམ། སྐྱབས་འགྲོ་ནས་རྒྱུན་སྤྱོད་ཀྱི་ལྷར་ལྡང་བའི་བར་གྱི་བདག་
བསྐྱེད་བསྒོམ། བསང་ཆུ་བསྒྲུབ། དེ་ནས་ཞི་བའི་བསམ་པ་དང་ལྡན་པས་སྨྲ་བ་བཅང་ཅིང་རྡོར་དྲིལ་ཐོགས་ཏེ། མཆོད་རྫས་དང་བསྲེག་རྫས་རྣམས་ཁཎྜ་རོ་ཧེས་བསངས། སྭ་བྷཱ་ཝ་ས་སྦྱངས། སྟོང་པའི་ངང་ལས་
ཀཾ་ལས་ཐོད་ རྣམ་པ་མཆོད་རྫས་དང་བསྲེག་ བྱེད་ལས་དབང་པོ་དྲུག་
གི་སྤྱོད་ཡུལ་དུ་ཟག་བ་མེད་པའི་བདེ་བ་ཁྱད་པར་ཅན་སྟེར་བར་གྱུར། ཨོཾ་ཨརྒྷཾ་ཨཱ་ཧཱུཾ། ནས། ཨོཾ་ཤབྟ་ཨཱ་ཧཱུཾ་གི་བར་དང། ཨོཾ་སཱ་ཧཱ། ཨོཾ་ཨཱ་སྲཱཧཱ། ཨོཾ་ཤྲཱིཾ་སྲཱ་ཧཱ། ཨོཾ་རྫྲིཾ་སྲཱཧཱ། ཨོཾ་ཀུ་
རུ་ཀུ་རུ་སྲཱ་ཧཱ། ཞེས་ཕྱག་རྒྱ་དང་བཅས་པས་བྱིན་གྱིས་བརླབ། ལྡེ་ལྡེ་ལ་ལས་མཐུན་གྱི་མེ་སྤར་ནས་ལས་སྡགས་བཟླ་བཞིན་དུ་ཐབ་ལ་གཡོན་སྐོར་ལན་གསུམ་བྱས་ལ། ཨོཾ་བྫྲ་ཛྭ་ལ་རཾ། ཞེས་མེ་ཚང་གི་ཏིང་ལོ་
སོགས་སྦར། ཧཱུཾ༑ ཞེས་རླུང་ཡབ་གཡོབ། ཨོཾ་བྫྲ་ཛྭ་ལ་རཾ་དང་མར་ཁུ་བླུགས་གཟར་གསུམ་གྱིས་མེ་གསོ། ཨོཾ་བྫྲ་ས་ཏྭ་ཨཱ་ལན་བདུན་གྱིས་སྐུ་ཤ་བྱིན་གྱིས་བརླབས་ལ། ཐབ་ཀྱི་ཕྱོགས་བཞི་དང་

[003A]༄༅། །སྟེང་དུ་ཕྱག་ལེན་ལྟར་བཀོད་ནས་ཐལ་མོ་སྦྱར་ཏེ། བཅོམ་ལྡན་འདས་རྡོ་རྗེ་སེམས་དཔའ་བགེགས་ཐམས་ཅད་ཞི་བ་དང་བཀྲ་ཤིས་པར་མཛད་དུ་གསོལ། ཞེས་བརྗོད། ཐག་པདྨ་དོག་
ཧེས་བསངས། སྭ་བྷཱ་ཝས་སྦྱངས། སྟོང་པའི་དང་ལས་ཧཱུཾ་དཀར་པོ་ཞུ་བ་ལས་བྱུང་བའི་ཡེ་ཤེས་ཀྱི་ཐབ་ཁ་དོག་དཀར་ཞིང་དབྱིབས་ཟླུམ་པ། མུ་རན་ཁ་ཁྱེར་དང་བཅས་པ། ཁ་ཁྱེར་ལ་རྡོ་རྗེའི་
འཕྲེང་བ་དང་གྲྭ་བཞིར་ཟླ་ཕྱེད་རྡོ་རྗེས་མཚན་པ། དྭངས་ཤིང་ཐོགས་པ་མེད་པར་གྱུར། ཐབ་ཀྱི་ནང་དུ་རཾ་ལས་སྐྱེས་པའི་མེ་གྲུ་གསུམ་གྱི་དབུས་སུ་སྣ་ཚོགས་པདྨ་དང་ཟླ་བའི་སྟེང་དུ་རཾ་ལས་
བགྲང་འཕྲེང་རཾ་གྱིས་མཚན་པ་ཡོངས་སུ་གྱུར་པ་ལས། མེ་ལྷ་སྐུ་མདོག་དཀར་པོ་ཞལ་གཅིག་ཕྱག་གཉིས་པ། ར་སྐྱེས་ཁམ་པ་ལ་བཞོན་པ། གཡས་བགྲང་འཕྲེང་དང་གཡོན་སྤྱི་བླུགས་
བསྣམས་པ། ཀྲིཥྞ་ རལ་པའི་ཐོར་ཚུགས་དང་ལྡན་ཞིང་རྣམ་སྣང་གིས་དབུ་བརྒྱན་པའི་ཐུགས་
ཀར་མེ་གྲུ་གསུམ་པ་རཾ་གྱིས་མཚན་པར་གྱུར། རང་གི་ཐུགས་ཀའི་རཾ་ཡིག་ལས་འོད་ཟེར་འཕྲོས་པས། ཤར་ལྷོ་ནས་བསྒོམས་པ་དང་འདྲ་བའི་མེ་ལྷ་དྲང་སྲོང་གི་འཁོར་དང་བཅས་པ་ཨོཾ་

[003B] ཅེས་བསྐྱེད། ཨོཾ་ཨགྣ་ཡེ་ཨརྒྷཾ་པྲ་ཏཱི་ཙྪ་ ཨོཾ་ཨགྣ་ཡེ་ཁཱདྱཾ་ ཨོཾ་ཨགྣ་ཡེ་བྫྲ་པུཥྦེ་ནས་བྫྲ་ཤཔྟ་ཨཱ་ཧཱུཾ། ཨོཾ་ཨགྣ་ཡེ་
ཨོཾ་ཨཱ་ཧཱུཾ། འཇིག་རྟེན་དབང་ཕྱུག་ཚངས་དབང་མགོན་གྱི་སྲས། །མེ་ལྷའི་རྒྱལ་པོ་ཊ་ །ཤེས་རང་མཆོག་གིས་ཉོན་མོངས་ཐམས་ཅད་སྲེག་འཛིན་བྱེད་མེ་ལྷ་ཉིད་ལ་རྣམ་པར་འདུག་ཅེས་
མཆོད་བསྟོད་བྱ། མེ་ལྷའི་སྔགས་རྡོ་རྗེའི་རྣམ་པ་ ང་གང་བླུགས་ཀྱི་ཁ་ལ་བཾ་ཡིག་འོང་ཟེར་དང་བཅས་པས་མཚན་པར་གྱུར། ཨོཾ་ཨགྣ་ཡེ། བདག་དང་སེམས་ཅན་ཐམས་ཅད་ཀྱི་ནད་གདོན་
སྡིག་སྒྲིབ་ཐམས་ཅད་ཤཱནྟིཾ་ཀུ་རུ་སཱཧཱ། ཞེས་མང་ཁུ་དགང་བླུགས་གསུམ་མམ་བདུན་ཀྱིས་བྱོན་ཟན་ཕུལ་ནས། མེ་ལྷའི་རྒྱལ་པོས་བདག་དང་སེམས་ཅན་ཐམས་ཅད་ཀྱི་འགལ་རྐྱེན་བར་གཅོད་མི་མཐུན་པའི་ཕྱོགས་ཐམས་
ཅད་ཞི་ཞིང། མཐུན་རྐྱེན་ལེགས་ཚོགས་ཐམས་ཅད་ཡིད་བཞིན་དུ་འགྲུབ་པར་མཛོད་ཅིག་ཅེས་འདོད་གསོལ་བྱ། ཡམ་ཤིང་རྣམས་བྱང་ཆུབ་ཀྱི་ཤིང་གི་རང་བཞིན་གྱི་བདུད་རྩིར་གྱུར། ཨོཾ་བོ་དཧི་བྲྀཌ་ཡ། བདག་
དང་སེམས་ཅན་ཐམས་ཅད་ཀྱི་གཟི་བརྗིད་ཕུན་སུམ་ཚོགས་པ་ལ་བར་དུ་གཅོད་ ཞེས་ཡམ་ཤིང་དང། ཨོཾ་ཨགྣ་ཡེ། བདག་དང་སེམས་ཅན་ཐམས་ཅད་ཀྱི་

[004A]༄༅། །འབྱོར་བ་ཕུན་སུམ་ཚོགས་པ་ལ་་ ཞེས་མར་ཁུ་དང། ཨོཾ་སརྦ་པཱ་པཾ་ད་ཧ་ན་བྫྲཱ་ཡ། བདག་དང་སེམས་ཅན་ཐམས་ཅད་ཀྱི་ནད་གདོན་སྡིག་སྒྲིབ་་ ཞེས་ཏི་ལ་དང། ཨོཾ་
བྫྲ་ཨཱ་ཡུ་ཥེ། བདག་དང་སེམས་ཅན་ཐམས་ཅད་ཀྱི་ཚེ་མཐར་ཕྱིན་པ་ལ་་ ཞེས་དུད་པ་དང། ཨོཾ་བྫྲ་པུ་ཥྚ་ཡ། བདག་དང་སེམས་ཅན་ཐམས་ཅད་ཀྱི་བསོད་ནམས་རྒྱས་པ་ལ་་ ཞེས་འབྲས་མ་
གྲུགས་པ་དང། ཨོཾ་སརྦ་སཾ་པཱ་དེ། བདག་དང་སེམས་ཅན་ཐམས་ཅད་ཀྱི་བདེ་བ་མཆོག་ལ་་ ཞེས་ཞོ་འོ་མ་མ་འེར་སྦྲང་ཀ་ར་བུ་རབ་ཕྱེ་གཙང་རྣམས་སྦྲུས་པའི་ཟས་མཆོག་དང། ཨོཾ་ཨ་པྲ་ཏི་ཧ་ཏ་བྫྲ་ཡ། བདག་
དང་སེམས་ཅན་ཐམས་ཅད་ཀྱི་སྲུང་བ་མཆོག་ལ་བར་དུ་གཅོད་པ་དང་གྲིབ་དང་མི་གཙང་བ་ཐམས་ཅད་་ ཞེས་ཀུ་ཤ་དང། ཨོཾ་སརྦ་ཨན་སིདྡྷ་ཡེ། བདག་དང་སེམས་ཅན་ཐམས་ཅད་ཀྱི་བགེགས་
དང་ནང་་ ཞེས་ཡུངས་ཀར་དང། ཨོཾ་བྫྲ་བི་ཛཱ་ཡ། བདག་དང་སེམས་ཅན་ཐམས་ཅད་ཀྱི་ནོར་དང་འབྲུ་རྒྱས་པ་ལ་་ ཞེས་སོ་བ་དང། ཨོཾ་མཧཱ་བེ་གཱ་ཡ། བདག་དང་སེམས་ཅན་ཐམས་ཅད་ཀྱི་
མྱུར་བའི་ཤུགས་ཕུན་སུམ་ཚོགས་པ་ལ་་ ཞེས་ནས་དང། ཨོཾ་མཧཱ་བ་ལཱ་ཡ། བདག་དང་སེམས་ཅན་ཐམས་ཅད་ཀྱི་སྟོབས་རྒྱས་པ་ལ་་ ཞེས་སྲན་མ་དང། ཨོཾ་བྫྲ་གྷསྨ་རཱི། བདག་དང་སེམས་

[004B] ཞེས་གྲོ་དང། ཨོཾ་མ་ད་ན་བ་ལ་པཉྩ་ཨ་མྲྀ་ཏཱ་ཡ། བདག་དང་སེམས་ཅན་ཐམས་ཅད་ཀྱི་ནང་་ ཞེས་ཆང་དང་བ་ལང་གི་ཤ་དུམ་ལ་བདུད་རྩི་བསྲེས་པ་རྣམས་གནས་སོ་སོར་ཕུལ་ལ་
སྔར་ལྟར་མཆོད་བསྟོང་བྱ། དེ་ནས། མེ་ལྷའི་ཐུགས་ཀར་མེ་གྲུ་གསུམ་འབར་བའི་དབུས་སུ། ཨེ་ཨེ་ལས་ཆོས་འབྱུང་དམར་པོ་གྲུ་གསུམ་ཉིས་བརྩེགས་ཀྱི་ནང་དུ། ཞེས་པ་ནས། དེ་སྙེད་རྣམས་ལ་ཕྱག་འཚལ་
ལོ༑ ༑ཞེས་པའི་བར་བུམ་སྒྲུབ་ཇི་ལྟ་བ་བཞིན་བརྗོད། ལྷའི་ལྔགས་རྡོ་རྗེའི་རྣམ་པ་ཅན་དཀར་པོ་ལ་རཾ་ཡིག་དང། དགང་བླུགས་ཀྱི་ཁ་ལ་བཾ་ཡིག་འོད་ཟེར་དང་བཅས་པས་མཚན་པར་གྱུར། ཨོཾ་ཨོཾ་ཨོཾ་སརྦ་བུདྡྷ་
ཌཱ་ཀི་ནཱི་ཡེ། བྫྲ་ཝ་རྞ་ནཱི་ཡེ། བྫྲ་བཻ་རོ་ཙ་ནཱི་ཡེ་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་བདག་དང་སེམས་ཅན་ཐམས་ཅད་ཀྱི་ནད་གདོན་སྡིག་སྒྲིབ་ཐམས་ཅད་ཤཱནྟིཾ་ཀུ་རུ་སཱ་ཧཱ། ཞེས་སྔར་བཞིན་བྱོན་ཟན་ཕུལ་ནས། རྗེ་བཙུན་
རྡོ་རྗེ་རྣཾ་ལ་འབྱོར་མས་བདག་དང་སེམས་ཅན་ཐམས་ཅད་ཀྱི་འགལ་རྐྱེན་བར་གཅོད་མི་མཐུན་པའི་ཕྱོགས་ཐམས་ཅད་ཞི་ཞིང། མཐུན་རྐྱེན་ལེགས་ཚོགས་ཐམས་ཅད་ཡིད་བཞིན་དུ་འགྲུབ་པར་བྱིན་
གྱིས་བརླབ་ཏུ་གསོལ། ཞེས་འདོད་གསོལ་བྱ། ཡམ་ཤིང་རྣམས་བྱང་ཆུབ་ཀྱི་ཤིང་གི་རང་བཞིན་གྱི་བདུད་རྩིར་གྱུར། ཡམ་ཤིང་མར་བུ་ཏིལ་གསུམ་གཙོ་བོར་གྱུར་པའི་བསྲེག་རྫས་གོང་དུ་བཤད་པ་རྣམས་ཐོག་མཐར་ཨོཾ་གསུམ་མ་ལ་

[005A]༄༅། །རྩེལ་ བར་དུ་ཨོཾ་གསུམ་མ་རྐྱང་པས་ཕུལ། དེའི་ཚེ། རྗེ་བཙུན་རྡོ་རྗེ་རྣལ་འབྱོར་མའི་ཐུགས་ཀ་ནས་སྤྲོས་པའི་ལྷ་མོ་རྣམས་ཀྱིས་བུམ་པ་དཀར་པོ་བདུད་རྩི་དཀར་
པོས་གང་བ་ཐོགས་ནས། བདག་དང་སེམས་ཅན་ཐམས་ཅད་ལ་ཁྲུས་བྱས་པས། ནད་གདོན་སྡིག་སྒྲིབ་ཐམས་ཅད་དག་ནས་ལུས་ཤེལ་ལྟར་གྱུར་པར་བསམ་པ་གནད་ཀྱི་དོན་ནོ། །སླར་ཡང། ཨོཾ་གསུམ་མས་དབང་
མམ་བདུན་ཕུལ་ནས། རང་གི་ཐུགས་ཀ་ནས་སྤྲོས་པའི་མཆོད་པའི་ལྷ་མོ་རྣམས་ཀྱིས་མཆོད་པར་གྱུར། ཡིད་བཞིན་འོ་མཚོ་འཁྱིལ་བ་ལ་འགྲན་པའི། ཞེས་པ་ནས། མཁའ་སྤྱོད་ཆེན་པོའི་གོ་འཕང་ཐོབ་
པར་ཤོག་ཅེས་པའི་བར་མདུན་བསྐྱེད་ལྟར་བརྗོད་ནས་མཆོད་པ་སྟོང་འདོད་གསོལ་བྱ། ཧེ་རུ་ཀའི་ཡིག་བརྒྱས་ཆད་ལྷག་སྦྱངས། མ་འབྱོར་བ་དང་ཉམས་པ་དང། ཞེས་སོགས་ཀྱིས་བཟོད་པར་གསོལ། ཨོཾ་ཁྱེད་ཀྱིས་སེམས་ཅན་དོན་
ཀུན་མཛད། ཅེས་སོགས་དང། བྫྲ་མུཿ་ཡེ་ཤེས་པ་རྣམས་རང་བཞིན་གྱི་གནས་སུ་གཤེགས་ཤིང། དམ་ཚིག་པ་རང་ལ་ཐིམ་པར་གྱུར། ཅེས་བསྡུ། དེ་ནས་མེ་ལྷ་ལ་སྔར་ལྟར་ཡམ་ཤིང་ནས་ཤ་ཆང་གི་བར་གྱི་
བསྲེག་རྫས་ལྷག་མ་རྣམས་ཕུལ། གཏོར་མ་སྒྲུབ་ཐབས་ལྟར་བསད་སྦྱང་བསྐྱེད་ཅིང་བྱིན་གྱིས་བརླབས་ལ། ཨོཾ་ཨགྣ་ཡེ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱ་དྱ་ནུཧྤནན་ ལན་གསུམ་གྱིས་ཕུལ། གོང་

[005B] མཆོད་སྦྱིན་གཏོར་མ་འདི་སྣོམས་ལ། །རྣལ་འབྱོར་བདག་ཅག་འཁོར་བཅས་ཀྱི། །འགལ་རྐྱེན་བར་གཅོད་ཀུན་ཞི་ཞིང། །མཐུན་རྐྱེན་ཡིད་བཞིན་འགྲུབ་པར་མཛོད། ཅེས་འཕྲིན་ལས་
བཅོལ། ཨོཾ་བྫྲ་ས་ མ་འབྱོར་བ་དང་ཞེས་སོགས་ཀྱིས་བཟོད་པར་གསོལ། རང་གི་དོན་དང་གཞན་གྱི་དོན། །སྒྲུབ་བྱེད་བསྲེག་བྱ་ཟ་བ་གཤེགས། །ཇི་བཞིན་དུས་སུ་ཚུར་སྤྱོན་
ཞིང༑ ༑བདག་གི་དངོས་གྲུབ་ཐམས་ཅད་སྒྲུབས། ཨོཾ་མུཿ་ཡེ་ཤེས་པ་རང་གནས་སུ་གཤེགས་ནས་དམ་ཚིག་པ་མེ་འབར་བའི་རྣམ་པར་གྱུར། ཅེས་བརྗོད། གཡོན་པའི་མཐོབ་
དཔྲལ་མགྲིན་སྙིང་ག་གསུམ་དུ་ཐིག་ལེ་བྱས་ལ། རང་གི་གནས་རྣམས་སུ་ཞེས་སོགས་གོ་ཆ་དང་ཚམ་ངམས་ཀྱིས་བྶྲྔྶ་ལ། དགེ་བ་འདི་ཡིས་མྱུར་དུ་བདག་ཅེས་སོགས་སྨོན་ལམ་དང། ཕུན་ཚོགས་དགེ་ལེགས་ཀུན་གྱི་དཔལ་
མངའ་བ། ཞེས་སོགས་ཤིས་བརྗོད་བྱ་ཞིང། ལག་ལེན་སོགས་འདིར་མི་གསལ་བ་རྣམས་ཁོ་བོས་བསྒྲིགས་པའི་བྱི་རྡོར་སྦྱིན་སྲེག་ལས་བླང་བར་བྱའོ། །སྨྲས་པ། གསེར་ཞུན་ཁོལ་མའི་མདངས་འཛིན་ཡེ་ཤེས་མེར། །ཟག་བྲལ་
བདུད་རྩིའི་སྲེག་བླུགས་འབུལ་བའི་ཚུལ། །ཚད་ལྡན་མཁས་མང་ལེགས་བཤད་གུང་བསྒྲིགས་ཏེ། །ཚིག་ཟུར་ཕྱིན་པར་བཤད་པའི་དགེ་ཚོགས་མཐུས། །ཨ་ཐུང་མེ་ལ་ཧཾ་ཡིག་བསྲེག་རྫས་དང། །

[006A]༄༅། །སྟོང་ཉིད་མེ་ལ་བདེན་འཛིན་བསྲེག་བྱའི་རྫས། །འབུལ་བ་ནང་དང་བླ་ན་མེད་པ་ཡི། །སྦྱིན་སྲེག་རྒྱུད་དོན་ཇི་བཞིན་ཤེས་པ་དང། །དེ་ཡིས་རྣམ་བཞིའི་ལས་དང་གྲུབ་ཆེན་བརྒྱད། །ཕྱག་ཆེན་
མཆོག་གི་དངོས་གྲུབ་གྲུ་ཆར་གྱིས། །ཆུ་འཛིན་ལམ་དང་མཉམ་སོང་རིས་མེད་འགྲོའི། །ཡིད་ཀྱི་རེ་བའི་འབྲས་བུ་སྨིན་གྱུར་ཅིག་ཅེས་རྗེ་བཙུན་རྡོ་རྗེ་རྣལ་འབྱོར་མའི་ཞི་བའི་སྦྱིན་སྲེག་མན་སྔག་བདུད་རྩིའི་ཡང་སྙིང་ཞེས་
བྱ་བ་འདི་ནི། དད་བརྩོན་རྣམ་པར་དཔྱོད་པའི་བློ་ལྡན་རྗེ་དྲུང་བློ་བཟང་ཚེ་རིང། དགེ་སློང་བློ་བཟང་རྡོ་རྗེ། ཞབས་དྲུང་བློ་བཟང་ཆོས་འཕེལ་རྣམས་ཀྱིས་བསྐུལ་མ་རིམ་པ་ལྟར་མཛད་དོར། རྗེ་བཙུན་དམ་པ་དགའ་ལྡན་དར་རྒྱས་དཔལ་བཟང་པོའི་
ཞབས་དྲུང་ནས་ལུགས་འདིའི་དབང་ལུང་མན་ངག་མཐའ་དག་ལེགས་པར་ཐོག་པའི་པན་གཟུགས་སྙོམ་ལས་པ་བྷ་དྲས། བླ་མ་གོང་མ་རྣམས་ཀྱི་ཐུགས་བཅུད་ཀྱི་སྙིང་པོ་བསྡུས་ཏེ། བྱུ་མཆོག་གི་ལོའི་ནག་པ་ཟླ་བའི་དཀར་ཆོས་བཟང་པོ་དང་
པོའི་ཉིན་བཞད་དངུལ་ཆུའི་རི་ཕུག་ཏུ་སྦྱར་བའོ།། །།



﻿ རྡོ་རྗེ་མཁའ་འགྲོའི་སྦྱིན་སྲེག་སྡིག་ལྟུང་མུན་སེལ་ཉི་འོད་འབུམ་འཕྲོ་ཞེས་བྱ་བ་བཞུགས་སོ་ ། ། ༄༅། །ན་མོ་ཀུ་རུ་བཛྲ་ཌ་ཀི་ཡ། འདིར་དཔལ་རྡོ་རྗེ་མཁའ་འགྲོའི་སྦྱིན་སྲེག་གི་སྒོ་ནས་སྡིག་
སྒྲིབ་སྦྱང་ཚུལ་ལག་ཏུ་བླང་བདེ་བར་དགོད་པ་ལ། ཏིལ་དང། རྡོ་རྗེ་མཁའ་འགྲོའི་སྐུ་བྱུང་ན་རབ། མ་བྱུང་ཀྱང་གས་ཆག་སོགས་ཀྱི་སྐྱོན་དང་བྲལ་བའི་སྤོས་ཕོར་
ལྟ་བུར་མེ་དུ་བ་མེད་པ་སྟ་གོན་བྱས། སྐྱབས་འགྲོ་སེམས་བསྐྱེད་སྔོན་དུ་བཏང། མ་ཨ་མྲྀ་ཏས་བསང། སྭ་བྷ་ཝས་སྦྱངས་ཏེ། རང་བཞིན་སྟོང་པའི་ངང་
ལས་ཡེ་ཤེས་ཀྱི། །མེ་དཔུང་འབར་དབུས་ཧཱུཾ་དང་རྡོ་རྗེ་ལས། །ཁྲོ་རྒྱལ་རྡོ་རྗེ་མཁའ་འགྲོ་སྐུ་མདོག་མཐིང། །ཞལ་གཅིག་ཕྱག་གཉིས་རྡོལ་དྲིལ་འཛིན་པ་ཡིས། །
ཐུགས་ཀར་འདོད་རྒྱལ་ཕྱག་རྒྱ་འཆིང་བའི་ཞལ། །གནམ་དུ་གདངས་ཤིང་མཆེ་རྣོན་བཞི་གཙིགས་པ། །དབུ་ལ་ཐོད་སྐམ་ལྔས་བརྒྱན་ཕྲག་གོང་ནས། །མི་མགོ་
རློན་པ་ལྔ་བཅུའི་དོ་ཤལ་འཕྱང། །སྟག་ཤམ་གསོལ་ཞིང་ཁྲོ་ཉམས་ཡོངས་སུ་རྫོགས། །སྡིག་སྒྲིབ་འཇོམས་ལ་དཔའ་བས་ཞབས་གཉིས་ནི། །ཟླུམ་
པོར་བཞུགས་པའི་སྤྱི་བོར་ཨོཾ་དཀར་པོ། །མགྲིན་པར་ཨཱ་དམར་ཐུགས་ཀར་ཧཱུཾ་སྔོན་པོ། །ཧཱུཾ་ལས་འོད་འཕྲོས་བསྒོམ་པ་དང་འདྲ་བའི། །ཡེ་ཤེས་པ་དང་དབང་
[072A]༄༅། །ལྷ་སྤྱན་དྲངས་ཏེ། །ཛཿ་ཧཱུཾ་བཾ་ཧོཿ་ས་དམ་ཡེ་དབྱེར་མེད་འདྲིས། །དབང་ལྷས་དབང་བསྐུར་རིགས་བདག་མི་བསྐྱོད་པས། །རྒྱས་བཏབ་སྣང་ལ་རང་བཞིན་མེད་པ་
དང༑ ༑དངས་ །ཨོཾ་བྫྲ་ཌ་ཀ་ས་པ་རི་ཝ་ར་ཨརྒྷཾ་ནས་ཤཔྟ་པྲ་ཏི་ཙྪ་སཱ་ཧཱ་ས་མཆོད། མི་བསྐྱོད་རྡོ་རྗེ་ཡེ་ཤེས་ཆེ། །རྡོ་རྗེ་དབྱིངས་ནི་མཁས་པ་ཆེ། །
རྡོ་རྗེ་གསུམ་མཆོག་དཀྱིལ་འཁོར་གསུམ། །རྡོ་རྗེ་མཁའ་འགྲོ་ལ་ཕྱག་འཚལ། །ཞེས་པས་བསྟོད། རང་ཉིད་ཐ་མལ་གནས་པའི་སྙིང་ཁ་རུ། །སྡིག་པས་ས་བོན་བཾ་ཡིག་ནག་པོས་
མཚན། །ལྟེ་བར་རཾ་ལས་མེ་དཀྱིལ་དམར་པོ་དང། །རྐང་མཐིལ་གཉིས་སུ་ཡཾ་ལས་རླུང་དཀྱིལ་སྔོ། །བཾ་ལས་འོད་འཕྲོས་སྒོ་གསུམ་སྡིག་སྒྲིབ་ཀུན། །འོད་ཟེར་ནག་པོའི་རྣམ་པར་བཀུག་
པ་ནི༑ ༑བཾ་ལ་ཐིམ་ཞིང་འོག་གི་རླུང་དཀྱིལ་གཡོས། །རྐང་མཐིལ་ནས་ཞུགས་ལྟེ་བའི་མེ་དཀྱིལ་སྤར། །དེ་ཡིད་འོད་ཀྱིས་སྙིང་ཁའི་བཾ་ཡིག་དེང། །སྣ་སྒོར་ཐོན་པ་སྡིག་པ་རྭ་ཅན་གྱི། །
རྣམ་པར་གྱུར་པ་མདུན་གྱི་ཏིལ་ལ་ཐིམ། །ཏིལ་སྡིག་དབྱེར་མེད་ཁྲོ་བོས་གསོལ་བར་གྱུར། །བཅོམ་ལྡན་རྡོ་རྗེ་ཁྲོ་རྒྱལ་མཁའ་འགྲོ་ཡིས། །བདག་གིས་ཐོགས་མེད་ནས་བསགས་
སྡིག་སྒྲིབ་དང། །ཉེས་ལྟུང་དམ་ཚིག་ཉམས་ཆག་མ་ལུས་པ། །གསོལ་ནས་བྱང་ཞིང་དག་པར་མཛད་དུ་གསོལ། །ཨོཾ་བྫྲ་ཌ་ཀ་ཁ་ཁ་ཁཱ་ཧི་ཁཱ་ཧི་སརྦ་བཱ་པཾ་ད་ཧ་ན་བཧི་ཥྨཾ་ཀུ་རུ་སཱཧཱ། བདག་
གིས་འཁོར་བ་ཐོགས་མེད་ནས་བསགས་པའི། །སྡིག་སྒྲིབ་དམ་ཚིག་ཉམས་ཆགས་ཐམས་ཅད་ཤིནྟཾ་ཀུ་རུ་སཱ་ཧཱ། ཞེས་བརྗོད་པ་དང་ཏིལ་མེར་འདོར་བ་མཉམ་དུ་བྱེད་པ་གྲངས་

[072B] མཇུག་དུ་མཆོད་བསྟོད་སྔར་བཞིན་བྱས་ལ། གང་ཡང་བདག་བློ་རྨོངས་པ་ཡིས། །ཉེས་བྱས་ཅུང་ཟད་གང་བགྱིས་པ། །གང་ཕྱིར་ལུས་
ཅན་སྐྱབས་ཡིན་ཕྱིར། །མགོན་ཁྱོད་དེ་ཀུན་བཟོད་པར་མཛོད། །ཁྱེད་ཀྱིས་སེམས་ཅན་དོན་ཀུན་མཛད། །རྗེས་སུ་མཐུན་པའི་དངོས་གྲུབ་རྩོལ། །སངས་
རྒྱས་ཡུལ་དུ་གཤེགས་ནས་ཀྱང། །སླར་ཡང་འབྱོན་པར་མཛད་དུ་གསོལ། །བཛྲ་མུཿ་ཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་པ་མེ་འབར་བའི་
རྣམ་པར་གྱུར། དགེ་བ་འདི་ཡིས་མྱུར་དུ་བདག་སྡིག་སྒྲིབ་མ་ལུས་དག་གྱུར་ནས། །འགྲོ་བ་སེམས་ཅན་ཐམས་ཅད་ཀྱི། །སྡིག་སྒྲིབ་མ་ལུས་སེལ་བར་
ཤོག་ཅེས་མཇུག་ཆོ་ག་རྣམས་བྱ། མེ་མ་ཤིའི་བར་མེ་ལ་མི་རེག་ཅིང་ཤི་ནས་ཀྱང་མེ་སྣོད་ལ་འགོམ་ཡུག་སོགས་མི་གཏོང་བར་ཐལ་བ་སྤོ་དགོས་ནས་གཙང་
སར་སྐྱེལ། ཅེས་རྡོ་རྗེ་མཁའ་འགྲོའི་སྦྱིན་སྲེག་སྡིག་ལྟུང་མུན་སེལ་ཉི་འོད་འབུམ་འཕྲོ་ཞེས་བྱ་བ་འདི་ནི་ནང་དོན་རིག་པ་མདོ་སྔགས་ཀྱི་གཞུང་ལ་ལེགས་པར་སྦྱངས་ཤིང་
དབང་ལུང་མན་ངག་གིས་རྒྱུད་ཕྱུག་པ་མཚོ་བདུན་གྱི་དགོན་པའི་ཐེར་ཀུན་བླ་མ་ཀ་བཅུ་བློ་བཟང་ཚུལ་ཁྲིམས་ཀྱིས་འདི་ལྟ་བུ་ཞིག་དགོས་ཞེས་བསྐུལ་བ་ལྟར་སྙོམས་ལས་པའི་
ངག་དབང་བློ་བཟང་ཆོས་ལྡན་གྱིས་མཚོ་བདུན་གྱི་ལྷ་ཁང་ཆེན་མོར་སྦྱར་བའོ། །འདི་ས་ཀྱང་བསྟན་པ་དང་སེམས་ཅན་ལ་ཕན་པ་རྒྱ་ཆེན་པོ་འབྱུང་བར་གྱུར་ཅིག། །།



﻿༄༅། །རྗེ་བཙུན་རྡོ་རྗེ་རྣལ་འབྱོར་མའི་སྒོ་ནས་ཏིལ་གྱི་སྦྱིན་སྲེག་བྱ་ཚུལ་སྡིག་ལྟུང་ལྷག་མེད་སྦྱོང་བའི་ཐབས་མཁས་འཕྲུལ་ཀྱི་ཆོ་ག་དང། ཟས་མཆོད་ཐབས་མཁས་བསོད་ནམས་
མཆོད་སྤྲིན་ཞེས་བྱ་བ་བཞུགས་སོ། །

[001] །གཏུམ་མོའི་སྲེག་ཟ་འབར་བའི་མེ་ཐབ་ཏུ། །ཀུནྡའི་ག་བུར་རྒྱུན་གྱི་སྲེག་བླུག་ཀྱིས། །གཉིས་སྣང་བུད་ཤིང་མ་ལུས་སྲེག་མཛད་པ། །བླ་མ་རྡོ་རྗེ་བཙུན་མོས་
རྟག་ཏུ་སྐྱོངས། །གང་གི་ཐུགས་རྗེའི་སྲེག་ཟ་འབར་བའི་མེར། །སྡིག་ལྟུང་ཏིལ་གྱི་ཕུང་པོ་ལྷག་མེད་དུ། །བསྲེག་པའི་ཐབས་མཁས་འཕྲུལ་གྱི་ཆོག་འདིར། །ཞུགས་ནས་སྒྲིབ་གཉིས་གཡུལ་
ལས་རྒྱལ་བར་མཛོད།  །འདིར་རྗེ་བཙུན་རྡོ་རྗེ་རྣལ་འབྱོར་མའི་མང་མེའི་སྦྱིན་སྲེག་དང་ཕྱོགས་མཚུངས་པར་རྫས་སྣ་གཅིག་ཏིལ་ལ་བརྟེན་པའི་སྦྱིན་སྲེག་གིས་དམ་ཚིག་ཉམས་ཆག་དང། སྡིག་ལྟུང་སྦྱོང་བའི་ཐབས་ལ་བརྩོན་པར་འདོད་པས། མེ་གུང་
དུད་པ་མེད་པ་དང། ཏིལ་ནག་སོགས་སྟ་གོན་བྱས་ཏེ་སྐྱབས་སེམས་ལན་གསུམ་སྔོན་དུ་བཏང་ནས།  རང་ཉིད་སྐད་ཅིག་གིས་རྗེ་བཙུན་རྡོ་རྗེ་རྣལ་འབྱོར་མར་གྱུར། ཨོཾཁཎྜ་རོ་ཧིས་བསངས། སྭ་བྷཱ་ཝས་སྦྱངས། སྟོང་བའི་

[002A]༄༅། །ངང་ལས་ཡཾ་ལས་རླུང།  ཞེས་པ་ནས།  སྤེལ་བར་གྱུར། ཨོཾ་ཨཱཧཱུཾ།  ལན་གསུམ་བརྗོད་པས་ནང་མཆོད་བྱིན་གྱིས་བརླབ། རྫས་སྦྱོང་གི་ཕྱག་རྒྱ་བྱས་ལ།  ཨོཾ་སཱཧཱས་རྫས་བཀྲུས་
བར་བསམ། ཨོཾ་ཛྲིཾ་སཱཧཱ།  བརྗོད་ནས་ཏིལ་གྱི་ཉེས་སྐྱོན་སྦྱང་བར་བསམ། རྫས་ཀྱི་ཉེས་སྐྱོན་བྱང་ཞིང་དག་ནས་བདུད་རྩི་ལྔའི་ངོ་བོར་གྱུར་པར་བསམ། ཨོཾ་ཁཎྜ་རོ་ཧིས་བསངས། སྭ་བྷཱ་ཝས་སྦྱང། སྟོང་
པའི་ངང་ལས་ཡེ་ཤེས་ཀྱི་ཐབ་ཁ་དོག་དཀར་ཞིང་དབྱིབས་ཟླུམ་པ། མུ་རན་ཁ་ཁྱེར་དང་བཅས་པ་སོགས་མཚན་ཉིད་དང་ལྡན་པའི་ནང་དུ་ངོ་བོ་མེ་ཡིན་པ་ལ་རྣམ་པ་མེ་ལྷ་སྐུ་མདོག་དཀར་པོ་
ཤིན་ཏུ་ཞི་བའི་ཉམས་ཅན། ཞལ་གཅིག་ཕྱག་བཞིའི་གཡས་གཉིས་པད་དཀར་དང་ཤེལ་ཕྲེང། གཡོན་གཉིས་རིལ་བ་དང་དུང་འཛིན་པ། དར་དཀར་པོའི་ན་བཟའ་དང་རིན་པོ་ཆེའི་

[002B] ཞབས་
གཡས་བརྒྱད་པས་དུས་མཚན་མ།  ཞེས་པ་ནས།  གཅེར་བུ་ཕྱག་རྒྱ་ལྔས་བརྒྱན་པ། ཡེ་ཤེས་ཀྱི་མེ་འབར་བའི་དབུས་ན་བཞུགས་པ་རྣམ་སྣང་ཧེ་རུ་ཀ་ཡུམ་དང་བཅས་པས་དབུ་བརྒྱན་པར་གྱུར། ཕཻཾ༑ ཐུགས་
ཀའི་བཾ་ཡིག་ལས་འོད་ཟེར་འཕྲོས་པས་ཡེ་ཤེས་པ་སྤྱན་དྲངས། ཛཧཱུཾ་བཾ་ཧོཿ་དམ་ཚིག་པ་དང་གཉིས་སུ་མེད་པར་གྱུར། ཨོཾ་ཡོ་ག་ཤུདྡྷསརྦ་དྷརྨཱཡོ་ག་ཤུདྡྷོཉྷཾ། ཨོཾ་ཨརྒྷཾ་པྲ་ཏཱིཙྪ་ཧཱུཾ་སཱཧཱ། ཨོཾ་པཱ་དྱཾ་
པྲ་ཏཱིཙྪ་ཧཱུཾ་སཱཧཱ། ཨོཾ་བཛྲ་པུཥྤེ་ཨཱཧཱུཾསཱཧཱ།  ནས།  ཨོཾ་བཛྲ་ཤཔྟ་ཨཱཧཱུཾ་སཱཧཱ། ཨོཾ་ཨོཾ་ཨོཾ་སོགས་ནས་སཱཧཱ། ཞེས་ཕྱིན་ནང་གིས་མཆོད། ཨོཾ་ན་མོ་བྷ་ག་ཝ་ཏེ་བཛྲ་ཝཱ་རཱ་ཧཱི་སོགས་ནས། ཁ་གེ་ཧཱུཾ་ཧཱུཾ་ཕཊ། ཅེས་རྐང་བརྒྱད་ཀྱིས་
བསྟོད་ནས། བདག་དང་སེམས་ཅན་ཐམས་ཅད་ཀྱི་སྡིག་སྒྲིབ་དང་དམ་ཚིག་ཉམས་ཆག་དང་ཆོག་སྔགས་ཀྱི་ཆད་ལྷག་གི་ཉེས་བ་དག། མདོར་ན་བཀྲ་མི་ཤིས་པ་ཐམས་ཅད་ཏིལ་ལ་ཐིམ་པར་གྱུར་ པར་བསམ་ནས། ལག་པ་དགང་
བླུགས་སུ་མོས་ནས་ལྷའི་ཞལ་གདངས་པའི་ནང་དུ་ཕུལ་བར་བསམ་ཞིང།  ལྷའི་ལྗགས་རྡོ་རྗེའི་རྣམ་པ་ཅན་དཀར་པོ་ལ་རཾ་ཡིག་གིས་མཚན་པར་གྱུར། ཨོཾ་ཨོཾ་ཨོཾ་སརྦ་བུདྡྷ་ཌཱ་ཀིནཱི་ཡེ་བཛྲ་ཝརྞྞཱི་ཡེ་བཛྲ་བཻ་རོ་ཙནཱི་ཡེ་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་

[003A]༄༅། །སཱཧཱ། སརྡ་པཱ་པཾ་ད་ཧན་བཛྲཱ་ཡ་བདག་དང་སེམས་ཅན་ཐམས་ཅད་ཀྱིས་ཐར་པ་དག་ཐམས་ཅད་མཁྱེན་པ་བསྒྲུབ་པ་ལ་བར་དུ་གཅེད་པ་དང། སྡེམ་པ་གསུམ་དང་འགལ་བའི་བཅས་
པ་དང། རང་བཞིན་གྱི་ཁ་ན་མ་ཐོ་བ་དང། བཀྲ་མི་ཤིས་པ་ཐམས་ཅད་དང། ཁྱད་པར་དུ་ཆོག་དང་སྔགས་ཀྱི་ཆད་ལྷག་ལ་སོགས་པའི་ཉེས་པ་དང། སྡིག་པ་དང། སྒྲིབ་པ་ཐམས་ཅད་ཤཱནྟིཾ་ཀུ་རུ་ཡེ་
སཱཧཱ།  ཞེས་སྐབས་སུ་སྤེལ་ཚིག་སྦྱར་བ་དང་སྔགས་རེ་དང་རྫས་སྤྲགས་ཏེ་ཅི་འགྲོ་ཕུལ། གྲངས་མང་དུ་གསོགས་ན་ཐོག་མཐའ་གཉིས་སུ་སྤེལ་ཚིག་སྦྱར་བ་འདི་ལྟར་ལ། བར་དུ་ཨོཾ་གསུམ་མ་རྐྱང་པས་འབུལ་དུ་རུང། མཇུག་ཏུ། ཨོཾ་བཛྲ་ཡོ་གི་ནཱི་ཨརྒྷཾ་ནས་
ཤཔྟ་ཨཱཧཱུཾ། སྔགས་དེ་ལ། ཨོཾ་ཨཱཧཱུཾ་བཏགས་པས་ནང་མཆོད་བཅས་ཕྱི་ནང་གིས་མཆོད། དཔལ་ལྡན་རྡོ་རྗེ་མཁའ་འགྲོ་མ།  །ཞེས་པ་ནས།  འགྲོ་བ་སྐྱོབ་ལ་ཕྱག་འཚལ་བསྟོད།  །ཅེས་པས་བསྟོད། དེ་ནས་ཐལ་མོ་སྦྱར་ཏེ་འདོད་
དོན་ལ་གསོལ་བ་གདབ་པ་ནི།  བླ་མ་རྗེ་བཙུན་རྡོ་རྗེ་རྣལ་འབྱོར་མས། །བདག་ཅག་དཔོན་སློབ་ཡོན་མཆེད་འཁོར་བཅས་ཀྱི། །སྔོན་ལས་འཕྲལ་རྐྱེན་ལས་བྱུང་ནད་གདེན་བགེགས། །དབུལ་ཕོངས་འཐབ་རྩོད་
བྱད་ཕུར་དུས་མིན་འཆི། བགེག་སྲི་ལ་སོགས་ཆགས་ཆེ་ཉམ་པ་པའི། །འགལ་རྐྱེན་བར་དུ་གཅོད་པ་ཐམས་ཅད་དང། །ཁྱད་པར་ཐོག་མེད་ནས་བསགས་སྡིག་ལྟུང་དང། །དམ་ཚིག་ཉམས་ཆག་ཐམས་ཅད་

[003B] །ཚེ་དཔལ་སྟོབས་འབྱོར་དབང་ཕྱུག་ཕུན་སུམ་ཚོགས། །ལུང་ངང་མངོན་པར་རྟོགས་པའི་ཡོན་ཏན་སགས། །འཁོར་འདས་དངོས་གྲུབ་ཀུན་དང་ཁྱད་པར་དུ། །མཁའ་སྤྱོད་གོ་འཕང་ཚེ་འདིར་མངོན་འགྱུར་ཤོག་ མ་ཎི་
དང། དེ་ནས་ཡིག་བརྒྱ་བརྗོད།  ཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་པ་རང་ལ་ཐིམ། མེ་ལྷ་མེ་འབར་བའི་རྣམ་པར་གྱུར། དགེ་བ་འདི་ཡིས་ ཞེས་པ་ནས།  འགོད་པར་ཤོག་འཆི་ཚེ་མགོན་དང་དཔའ་བོ་མཚོགས་ཀྱིས་
 ཞེས་པ་ནས།  རྗེས་སུ་འཛིན་པའི་རྒྱུར་གྱུར་ཅིག་གང་ཞིག་དྲན་པས་སྙིང་གི་གདུང་བསེལ། །བརྩོན་པས་བསྒོམ་ན་ཚེ་འདིར་ཕྱག་རྒྱ་ཆེ། །བདེ་བླག་སྟོལ་མཛད་མཁའ་སྤྱོད་དབང་མོ་ཡི། །མཆོག་ཐུན་དན་དངོས་གྲུབ་འགྲུབ་པའི་བཀྲ་ཤིས་
ཤོག་ །ཅས་བསྔོ་བ་དང་སྨོན་ལམ་གྱི་རྒྱས་གདབ་པོ། །ཞེས་པ་འདི་ཡང་ལམ་འདི་ལ་གཅིག་ཏུ་མོས་པའི་རྣལ་འབྱོར་ལྷུར་ལན་དག་བསྙེན་རྡོ་རྗེ་རབ་བརྟན་གིས་ཐག་རིང་ཡི་གེའི་ལམ་ནས་རྗེ་བཙུན་མིའི་མར་མེའི་སྦྱིན་སྲེག་གིས་ཏིལ་རྣམས་ཚིག་དཀའ་བས་མེ་རྡོག་པོར་བསྲེག་ཆོག་པའི་སྦྱིན་སྲེག་མདོར་བསྡུས་ཤིག་
དགོས་ཞེས་བསྐུལ་ངོར་གྲུབ་པའི་དབང་ཕྱུག་ཨ་ལག་འཇིགས་མེད་བསམ་གཏན་རིན་པོ་ཆེའི་གསུང་འཇིགས་བྱེད་དཔའ་གཅིག་གི་སྦྱིན་སྲེག་མདོར་བསྡུས་ཉིང་ཁ་བསྒྱུར་གྱིས་ཕ་བོང་ཁའི་སྤྲུལ་མིང་པས་འཕྲལ་མར་སྦྱར་བའོ།།
   ༈   རྗེ་བཙུན་རྡོ་རྗེ་རྣལ་འབྱོར་མའི་ཟས་མཆོད་ཐབས་མཁས་བསོད་ནམས་མཆོད་སྤྲིན་ཞེས་བྱ་བ་བཞུགས་སོ།  །རྒྱལ་ཀུན་ལྷན་སྐྱེས་རང་གཟུགས་ཐིག་ལེའི་གར། །བྱུ་རུའི་ལང་ཚེ་གཡོ་བའི་འཇོ་སྒེག་མས། །བདག་དང་འགྲོལ་ཕྱི་ནང་མཁའ་སྤྱོད་ཀྱི། །དགའ་

[004A] །སྟོན་མྱུར་དུ་སྩོལ་ཅིག་བརྩེ་ལྡན་མ་ །འདིར་རྗེ་བཙུན་རྡོ་རྗེ་རྣལ་འབྱོར་མའི་སྤྱོད་ལམ་གྱི་རྣལ་འབྱོང་གྱི་ཡན་ལག་དྲུག་གི་ནང་ཚན་དང་པོ་ཟས་ཀྱི་རྣལ་འབྱོར་ཉམས་སུ་ལེན་ཚུལ་འདོན་ཆག་དང་བཅས་འཁྱེར་བདེ་བར་འགོད་པ་ལ། བཟའ་བཅའ་རྣམས་མདུན་དུ་བཞག་
རང་ཉིད་སྐད་ཅིག་གིས་རྗེ་བཙུན་རྡོ་རྗེ་རྣལ་འབྱོར་མར་གྱུར།  ཅེས་རང་ཉིད་ཡི་དམ་གྱི་ལྷའི་ང་རྒྱལ་དང་གསལ་སྣང་ལ་གནས་བཞིན་པས་བཟའ་བཅའ་བྱིན་གྱིས་བརླབ་པ་ནི། ལག་མཐིལ་གཡས་སུ་བཟའ་བཅའ་རྣམས་དངོས་སུ་བཞག་ནས་ལག་པ་གཡོན་གྱིས་དེའི་ཁ་དགང་པའམ། ཡང་ན་དེ་
སྟར་མོས་ནས་ལག་པ་གཉིས་ཀྱིས་ཀྱང་དེ་ལྟ་བུའི་སྟངས་ཀ་དང་བཅས་ཁ་ཟས་བསངས་སྦྱངས། རང་གི་ལག་པ་གཡས་པའི་མཐིལ་དུ་ཧོ་དཀར་པོ་ལས་བྱུང་བའི་འཁོར་ལོ་དཀར་པོ་རྩིབས་བརྒྱད་པའི་ལྟེ་བར་ཧོ་དཀར་པོས་མཚན་པ་རྣམ་སྣང་གི་རང་བཞིན་དུ་གྱུར་
རང་གི་ལག་པ་གཡོན་པའི་མཐིལ་དུ་ཧ་དམར་པོ་ལས་བྱུང་བའི་པདྨ་དམར་པོ་འདབ་མ་བརྒྱད་པའི་ལྟེ་བར་ཧ་དམར་པོས་མཚན་པ་སྣང་མཐའི་རང་བཞིན་དུ་གྱུར། དེ་གཉིས་ཀྱི་དབུས་སུ་ཨཱ་ལས་བྱུང་བའི་ཐོད་པ་ཕྱི་དཀར་ལ་ནང་དམར་བ་
ཡངས་ཤིང་རྒྱ་ཆེ་བའི་ནང་དུ་ཤ་ལྔ་བདུད་རྩི་ལྔས་གང་བར་གྱུར་པའི་དབུས་སུ་ཉི་གདན་ལ་ཧྲཱིསྔོན་པོ་མི་བསྐྱོད་པའི་ངོ་བོར་གྱུར། ཧ་ཧོ་ཧྲཱི་ ལན་གསུམ།  ཁ་དོག་དྲི་རོ་ནུས་པའི་སྐྱོན་བཅོམ་ཞིང་བདུད་རྩིར་གྱུར། ཧྲཱིའི་གཡས་སུ་ཨོཾ་དཀར་
བོ། གཡོན་དུ་ཨཱདྨར་པོ། མདུན་དུ་ཧཱུཾ་སྔོན་པོ། དེ་དག་ལས་འོད་ཟེར་འཕྲོས། ཕྱོགས་བཅུ་ན་བཞུགས་པའི་དཔའ་བོ་དང་རྣལ་འབྱོར་མ་ཐམས་ཅད་ཀྱི་ཐུགས་ཀའི་ས་བོན་ལས་ཡེ་ཤེས་ཀྱི་བདུད་རྩི་བཀུག་ནས་ཨོཾ་ཨཱཧཱུཾ་གསུམ་ལ་

[004B] དེ་གསུམ་ཡང་ཐོད་པར་ཐིམ་པས་བྱིན་གྱིས་བརླབས་པར་གྱུར། ཨོཾ་ཨཱཧཱུཾ།  ལན་གསུམ།  རྒྱ་ཆེར་སྤེལ་ཞིང་བྱིན་གྱིས་བརླབས་པར་གྱུར།  ལག་པ་དང་ཁ་ཟས་བྱིན་རླབས་འདི་བཞིན་ཁ་ཟས་ཟངས་བཞིན་དུ་མ་བྱས་ན་ཉེས་པ་ཆེ་ཞིང་བྱས་ན་ཕན་ཡོན་
མཐའ་ཡས་པར་གསུངས་སོ། །དེ་ནས་མཚམས་འདིར་གྲུབ་ན་ལག་མཆོད་ཀྱི་ཡིག་ཆ་ཁོ་བོས་ཟུར་དུ་བྲིས་པ་ལྟར་ལག་མཆོད་རྒྱས་པར་བྱེད་པའམ། ལག་མཆོད་མ་གྲུབ་ཀྱང་ཆོག་ཅིང་གང་ལྟར་བང་དེ་ནས།  རང་ཉིད་མཁའ་སྤྱོད་དབང་མོར་གསལ་བ་ཡི། །ལྟེ་གསང་གཏུམ་མགྱེན་དུ་འབར་བ་
ལས༑ ༑སྙིང་གར་བདེ་ཆེན་གྱིན་ཟ་འབར་བའི་བུས། །ཨེ་ཡིག་ཟུང་ལྡ་ལས་བྱུང་ཆོས་འབྱུང་ནི། །གྲུ་གསུམ་ཉིས་བརྩེགས་ནང་དུ་ཉེ་དཀྱིལ་སྟེང། །རྩ་ཁམས་སོ་བདུན་ཡོངས་སུ་གྱུར་པ་ལས། །དབུས་སུ་རྒྱལ་ཡུམ་རྡོ་རེ་བརྩུན་མོ་
ཉིད། །དེ་ཡི་ཕྱོགས་བཞིར་སྙིང་པོའི་རྣལ་འབྱོར་བཞི། །སྐུ་མདོག་གཡོན་སྐོར་དཀར་ལྗང་དམར་སེར་ཚུལ། །མཐའ་སྐོར་ཉེར་བཞིའི་དཔའ་མོ་སྒོ་མཚམས་བརྒྱད། །ཀུན་ཀྱང་རྒྱན་དང་ཆ་ལུགས་གཙོ་མོ་བཞིན། །བྱང་ཕྱོགས་སོ་བདུན་
ངོ་བོ་ཉིད་དུ་གྱུར། །གཙོ་མོའི་ཐུགས་ཀའི་བཾ་ལས་འོད་ཟེར་འཕྲོས། །འོག་མིན་མཁའ་སྤྱོད་ཉེར་བཞིའི་གནས་ཡུལ་ནས། །གདོད་ནས་གྲུབ་པའི་རྣལ་འབྱོར་མ་ཚོགས་ཀུན། །སྤྱན་དྲངས་ཐིམ་པས་གཉིས་སུ་མེད་པར་གྱུར། །གཞན་ཡང་
རབ་འབྱམས་ཞིང་བཞུགས་བླ་མ་དང། །ཡི་དམ་ཞི་ཁྲོ་བདེ་གཤེགས་སྲས་བཅས་ཚོགས། །ཀུན་ཀྱང་རྡོ་རྗེ་བཙུན་མོའི་རྣམ་པ་རུ། །སྤྱན་དྲངས་ཐིམ་པས་སྐྱབས་ཀུན་འདུས་སྐུར་གྱུར། །ཨོཾ་ས་མ་ཡ་ཤུདྡྷཱསརྦདྷརྨཱས་མ་ཡ་ཤུདྡྷོཉྷཾ་
[005A]༄༅། །ཞེས་ལྟེ་གསང་ནས་གཏུམ་མོའི་མི་འབར་བའི་ཁྲོད་དུ་སྙིང་གར་ལུས་དཀྱིལ་གྱི་ལྷ་རྣམས་སྐད་ཅིག་གིས་གསལ་བཏབ་ནས་གཙོ་མོའི་སྤྱི་བོར་བླ་མ་རིགས་བདག་གི་ཚུལ་དུ་བཞུགས་པར་མོས། སྙིང་གནས་འོད་ཟེར་འཕྲོས་ཏེ་འོག་མིན་མཁའ་སྤྱོད། ཡུལ་ཉི་
ཤུ་རྩ་བཞི་སོགས་རང་བཞིན་གྱི་གནས་ནས་ཞིང་སྔགས་ལྷན་སྐྱེས་ཀྱི་རྣལ་འབྱོར་མ་རྣམས་དང། གཞན་ཡང་ཕྱོགས་བཅུའི་བླ་མ་ཡི་དམ། སངས་རྒྱས་བྱང་སེམས། ཉན་རང། དཔའ་བོ་མཁའ་འགྲོ་ཆོས་སྲུང་འཇིག་རྟེན་ལས་འདས་པ་སོགས་སྐྱབས་ཡུལ་མཐའ་དག་རྡོ་རྗེ་རྣལ་འབྱོར་མའི་རྣམ་པར་
སྤྱན་དྲངས་ནས་སྙིང་གའི་ལྷ་ཚོགས་ལ་བསྟིམ་པས་དེ་རྣམས་སྐྱབས་གནས་ཀུན་འདུས་ཀྱི་ངོ་བོར་མོས་ནས་བཟའ་བཏུང་བདུད་རྩིར་གྱུར་པ་ཕུལ་བས་ཟག་མེད་ཀྱི་བདེ་བ་ཆེན་པོས་མཉེས་ཤིང་ཚིམ་པར་བསམས་ལ། རང་གི་ལྕེ་ཧཱུཾ་ལས་སྐྱེས་པའི་རྡོ་རྗེ་རྩེ་གསུམ་པ་དཀར་པོ་ནས་འབྲུ་ཙམ་དུ་
གྱུར་པའི་འོད་ཟེར་གྱིས་བཅུད་རྣམས་དྲངས་ཏེ་གསོལ་བས་རང་གི་ལུས་ལ་གནས་པའི་ལྷ་རྣམས་ཟག་མེད་ཀྱི་བདེ་བ་ཆེན་པོའི་བདུད་རྩིས་མཉེས་ཤིང་ཚིམ་པར་གྱུར། དམ་ཚིག་ཡེ་ཤེས་དབྱེར་མེད་བདུད་རྩིའི་རོར། །བྱིན་གྱིས་
བརླབས་པའི་བཟའ་བཅའི་མཆོད་སྤྲིན་འདི། །སྙིང་དབུས་བཞུགས་པའི་བླ་མ་རྣལ་འབྱོར་མ། །སྐྱབས་ཀུན་འདུས་པའི་ལྷ་ཚོགས་རྣམས་ལ་འབུལ། །བཞེས་ནས་སྙིང་དབུས་མི་ཤིགས་གུར་ཁང་དུ། །བདེ་ཆེན་ཉམས་བརྒྱ་
འབར་བའི་འཇོ་སྒེག་གིས། །ཚེ་རབས་རྗེས་སུ་འཛིན་པའི་དགའ་སྟོན་གྱི། །ངོ་མཚར་བཀོད་པ་ནམ་ཡང་འབྲལ་མེད་སྩོལ། །ཐུན་མོང་ལམ་དང་བསྐྱེད་རིམ་སྨིན་བྱེད་ལམ། །འབད་རྩོལ་མེད་པར་མྱུར་དུ་མཐར་ཕྱིན་ནས། །རླུང་སེམས་

[005B] །བདེ་ཆེན་རྟོགས་པ་མྱུར་དུ་སྤར་དུ་གསོལ། །སྒྱུ་རྩལ་དྲུག་ཅུར་རོལ་བའི་རྩེ་དགའ་ཡིས། །བརྩེ་བས་རྗེས་བཟུང་ལམ་གྱི་གྲོགས་མཛད་པའི། །གསང་བའི་མཁའ་སྤྱོད་གཉུག་མའི་རང་ཞལ་གྱི། །འཛུམ་བག་
མངོན་སུམ་རྗེན་པར་མཐོང་བར་མཛོད། །སྤྲོས་པས་བུམ་པའི་ཡིད་ཀྱི་ཁྱེའུ་ཆུང། །ཕྱི་ནང་མཁའ་སྤྱོད་ཆེན་པོའི་གསང་ལམ་ལས། །ཟུང་འཇུག་གདོད་མའི་དབྱིངས་སུ་ངལ་གསོ་ཞིང། །སྤྲུལ་པས་མཐའ་ཡས་འགྲོ་ཀུན་འདྲེན་ནུས་ཤོག་
ཅེས་པའི་ཚིག་དོན་རྗེས་སུ་དྲན་བཞིན་དུ་སྙིང་གའི་ལྷ་ལ་ཕུལ་བས་ཐུགས་ཟག་མེད་ཀྱི་བདེ་བས་ཚིམ་ཞིང་རང་གི་འདོད་པའི་དོན་ལ་གསོལ་བ་འདེབས་པ་དང་བཅས་ནང་གི་སྦྱིན་སྲེག་དང་ཚོགས་འཁོར་ཀྱི་ཚུལ་དུ་ལོངས་སྤྱོད་པར་བྱའོ། །དེ་ལྟར་བྱས་ན་གདན་བཞི་ལས། གང་ཞིག་ཅུང་ཟད་བཟའ་བ་རྣམས། །བསྔོ་
བ་བྱས་ནས་བཟའ་བར་བྱ། །འདི་ལྟར་སྤྱོད་པའི་རྣལ་འབྱོར་པ། །བུ་ལོན་དུ་ཡང་མི་འགྱུར་རོ། །ཞེས་གསུངས་པ་ལྟར་དཀོར་དང་བུ་འོད་དུ་མི་འགྲོ་བའི་སྟེང་དུ་ཚོགས་རླབས་པོ་ཆེ་རྫོགས་པ་དང། བདེ་སྟོང་འཕེལ་པའི་གྲོགས་སུ་འགྱུར་བ་སོགས་ཕན་ཡོན་ཤིན་ཏུ་ཆེ་བར་གསུངས་སོ། །རྣལ་འབྱོར་དབང་ཕྱུག་
མི་ལས་ཀྱང། ངས་རེས་འགའ་ཟ་ཞིང་ཟ་ཞིང་བསྒོམ། །ཟ་ཞིང་ཟ་ཞིང་བསྡོམ་ཙ་ན། །བཟའ་བཏུང་ཚོགས་འཁོར་དུ་ཤེས་བའི་གདམས་ངག་ཡོད། །མིང་ལ་ཡོད་དེ་ཀུན་ལ་མེད། །ཅེས་དང། འགྲོ་མགོན་གླིང་རས་པས་ཀྱང། སྒྱུ་མ་ལུས་ཀྱི་ལྷ་ཁང་ན། །རྩ་ཁམས་དཔའ་བོ་དང་དཔའ་མོ་བཞུགས།།
ཚོགས་གསོག་ངོ་མཚར་ཅན་ཅིག་དེ་ན་དགའ། །བླ་མ་ཚོགས་འཁོར་ཞིག་འབུལ་ན་དེ་རུ་ཕུལ། །ཞེས་གསུངས་པ་སོགས་ཀྱི་ཉམས་ལེན་གྱི་གནད་ཀྱང་འདི་ལྟ་བུ་ལ་དགོངས་པ་ཡིན་པས་བྱ་སླ་ཞིང་ཁེ་ཆེ་བའི་རྣལ་འབྱོར་འདི་ལྟ་བུ་ལ་རྒྱུན་དུ་བརྩོན་པར་རིགས་སོ། །དཀོར་ཟས་ཧ་ལ་ནག་བོའི་

[006A]༄༅། །དུག་ཆུ་བཞིན། །འདི་དང་གཏན་དུ་ཕུང་བར་བྱེད་པ་ཡང། །རླབས་ཆེན་བསོད་ནམས་ཚོགས་སུ་འགྱུར་བ་ཡི། །ཐབས་མཁས་འདི་འདྲ་རྙེད་པ་ཨེ་མ་ཧོ། །ཞེས་རྗེ་བཙུན་རྡོ་རྗེ་རྣལ་འབྱོར་མའི་སྒོ་ནས་ཁ་ཟས་ཀྱི་རྣལ་འབྱོར་མདོར་བསྡུས་ཉམས་སུ་ལེན་ཚུལ་
   ༈   ཕ་བོང་ཁ་པ་བདེ་ཆེན་སྙིང་པོས་ཆུ་སྦྲེལ་ཁྲུམས་ཟླའི་ཡར་གྱི་ཚེས་བཟང་པོ་གཉིས་བར་གར་མར་སྤེལ་བའི་མི་གེ་བ་ནི་ཆབ་
མདོ་བ་དག་ལྡན་དཔོན་ལྷ་ཐུབ་བསྟན་གསུང་རབ་ཀྱིས་བགྱིས་བ་འགྲོ་དོན་འཕེལ་བར་གྱུར་ཅིག།    ༈    །།དད་གཏོང་རབ་ཡངས་སྦྱིན་པའི་བདག་པོ་ཆེ། །སུརྱ་དཧྭ་ཛས་ཡོན་སྦྱར་རྣམ་དཀར་མཐུས། །ས་ལམ་བགྲོད་པ་རབ་
མྱུར་ཤིང་རྟའི་ཤུགས། །ཟུང་འཇུག་གདོད་མའི་རྒྱལ་སར་མྱུར་འགོད་ཤོག། །།་ས་བྱི་ལོར་འཛུགས་ཞུས་སོང།།



﻿༄༅། །རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་དབང་མོའི་སྒོ་ནས་འཇིག་རྟེན་པའི་མེ་ལྷ་ཐབ་ཏུ་འགུགས་པའི་བསྙེན་པའི་བཅུ་ཆའི་སྦྱིན་སྲེག་
བྱ་ཚུལ་དྲང་སྲོང་དགྱེས་པའི་མཆོད་སྦྱིན་ཞེས་བྱ་བ་བཞུགས་སོ་

[001A] །གསེར་སྦྱངས་འོད་ཆགས་འཛུམ་པའི་ཞུགས་ཀྱི་དབུས། །དྲང་སྲོང་ཆེན་པོ་དགྱེས་པའི་མཆོད་སྦྱིན་གྱིས། །རབ་འབྱམས་མངོན་འདོད་འཕྲིན་ལས་ཡིད་བཞིན་ནོར། །འགུགས་པའི་
འཕུལ་གྱི་མན་ངག་འདིར་ཞུགས་ཀྱི། །འདིར་འཇིག་རྟེན་པའི་མེ་ལྷ་ཐབ་ཏུ་འགུགས་པའི་བསྙེན་པ་སོང་བའི་རྣལ་འབྱོར་བས་དེའི་བཅུ་ཆའི་སྦྱིན་སྲེག་བྱ་བ་ལ། དབང་ལས་ཐམས་ཅད་པའི་ཐབས་ཇི་ལྟར་འདུ་བྱ་བ་དང། སྲེག་རྫས། མཆོད་རྫས། བུད་ཤིང་
ཡམ་ཤིང། སྒྲུབ་པ་པོའི་གོས་སྟན། ཡོ་བྱད་ཇི་ལྟར་བྱ་བ་རྣམས་བསྙེན་ཡིག་གཞུང་དུ་ཇི་ལྟར་གསལ་བ་ལྟར་ལ། མཆོད་རྫས་དང། སྲེག་རྫས་བཤམ་ཚུལ་སྒྲུབ་པ་པོ་ཁ་ནུབ་ཏུ་ཕྱོགས་པའི་གཡས་སུ་ཉེར་སྤྱོད་ལྔ་དང། དེའི་ནང་རོལ་དུ་སྲེག་རྫས། མཐའ་ལོགས་སུ་མེ་ལྷ་ལ་འབུལ་རྒྱུའི་
གཉོང་མ། སོ་རྩི། གོས་ཟུང་དམར་པོ་སོགས་བཤམ། སྒྲུབ་པ་པོའི་གཡོན་དུ་ཆུ་བཞིའི་སྣོད་བཟེད་ཞལ་དང་བཅས་པ། རྡོར་དྲིལ་སོགས་ཚོགས་པར་བྱས་ཏེ། གྲུབ་ན་མཆོད་པའི་སྣོད་དང་གདན་སོགས་ཚང་མ་དམར་པོ་བྱ། དེ་ནས་སྒྲུབ་པ་པོ་སྟན་དམར་པོ་པདྨ་ལྕགས་ཀྱུས་མཚན་པ་དྲི་བཟང་

[002A]༄༅། །གི་ཆུས་གཤེར་བའི་སྟེང་དུ་པདྨའི་སྐྱིལ་ཀྲུང་གིས་འཁོད། དར་དམར་པོས་ཐོད་བཅིང། སེང་ལྡེང་དང་སིནྡྷཱུ་རའི་ཆུས་དཔྲལ་བར་ཐིག་ལེ་བྱས་ལ་སྨྲ་བ་བཅད། རྗེ་བཙུན་མའི་བདག་བསྐྱེད་བཟླས་པ་གཏོར་འབུལ་དང་བཅས་པ་སོང་རྗེས། ཁཎྜ་རོ་ཧི་བརྒྱ་རྩས་བསང་ཆུ་དང། དེ་
ལ་ཛཿ་བཏགས་པ་བདུན་གྱིས་ཆུ་བཞི་སྒྲུབ། གཞི་བདག་གཏོར་མ་བསྔོ། རྡོ་རྗེ་ནི་ཐབས་དང། དྲིལ་བུ་ནི་ཤེས་རབ་སྟེ། དེ་གཉིས་ཀའང་དོན་དམ་པའི་བྱང་ཆུབ་ཀྱི་སེམས་ཀྱི་རང་བཞིན་ནོ། །སྙམ་དུ་བསམས་ལ། ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མ་ཡ་
ཏིཥྛ་ཨེཥ་སྟཱཾ། དྷཱ་ར་ཡཱ་མི་ཧི་ཧི་ཧི་ཧི་ཧི་ཧཱུཾ་ཧཱུཾ་ཧཱུཾ་ཕཊ་སཱ་ཧཱ། ཞེས་བརྗོད་དེ་ལག་པ་གཡས་པའི་མཐེ་བོང་དང་མིང་མེད་ཀྱིས་རྡོ་རྗེ་ཐུགས་ཀར་བཟུང། ཨོཾ་བཛྲ་གྷཎྜ་ཧཱུཾ། ཞེས་བརྗོད་དེ། ལག་པ་གཡོན་པའི་མཐེ་བོང་དང་མིང་མེད་ཀྱི་དྲིལ་བུ་གཡོན་པའི་
དགུར་ཁ་གྱེན་དུ་བརྟན་ཏེ་བཟུང། རྡོ་ཇེ་སེམས་དཔའ་ལ་སོགས་པ་རྣམས་མཉེས་པར་བྱའོ། །སྙམ་དུ་བསམས་ལ། ཧཱུཾ། སེམས་ཅན་རྨོངས་དང་བྲལ་བ་ཡི། །རྡོ་རྗེ་གསོར་བ་མཛེས་པ་ཡིས། །རྣམ་ཐར་ཆོས་ཀྱི་བྱ་བ་སྟེ། །སྤྲོ་དང་བཅས་

[002B] ཧཱུཾ་ཧཱུཾ་ཧཱུཾ་ཧོ་ཧོ་ཧོ། ཞེས་བརྗོད་ཅིང་རྡོ་རྗེ་གསོར་བར་བྱའོ། །དེ་ནས་རྡོ་རྗེ་གཡས་པའི་དཀུར་བཟུང་བའམ་གསོར་ལ། ཨོཾ་བཛྲ་དྷརྨཱ་ར་ཎི་ཏ་པྲ་ཎི་ཏ།་སཾ་པྲ་ར་ཎི་ཏ། སརྦ་བུདྡྷ་ཀྵེ་ཏྲ་པྲ་ཙ་ལི་ནི། པྲ་ཛྙཱ་པཱ་ར་མིཏ་ནཱ་ད་སྭ་བྷཱ་ཝེ་བཛྲ་སྟཱ་དྲིད་ཡ། སནྟོ་ཥ་ནི་ཧཱུཾ་ཧཱུཾ་ཧཱུཾ་ཧོ་ཧོ་ཧོ་སཱ་ཧཱ། ཞེས་
བརྗོད་དེ་རྡོར་དྲིལ་བྱིན་གྱིས་བརླབ། དེ་ནས་ལས་སྔགས་བཟླ་ཞིང་བསང་ཆུ་དང་ནང་མཆོད་ཀྱིས་གཡས་སྐོར་དུ་ཐབ་དང་རྫས་ཐམས་ཅད་དང་དགང་བླུགས་དང་རང་ལའང་བསང་གཏོར་ལན་གསུམ་གསུམ་བྱ། མེ་ལྷའི་མཆོད་རྫས་བསང་སྦྱངས། སྟོང་པའི་ངང་ལས་ཀཾ་ལས་ཐོད་པའི་སྣོད་རྣམས་ཀྱི་ནང་དུ་ཧཱུཾ་ལས་བྱུང་
བའི་མཆོད་ཡོན། ཞབས་བསིལ། ཞལ་བསིལ། བསང་གཏོར། མེ་ཏོག། བདུག་སྤོས། མར་མེ། དྲི༑ ཞལ་ཟས། རོ་མོ་རྣམས་རང་བཞིན་སྟོང་ཉིད། རྣམ་པ་མཆོད་རྫས་སོ་སོའི་རྣམ་པ་ཅན། བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་
ཅན་སྟེར་བར་གྱུར། ཨོཾ་ཨརྒྷཾ་ཨཱ་ཧཱུཾ་ཨོཾ་པཱདྱཾ་ཨཱ་ཧཱུཾ། ཨོཾ་ཨཱཉྩ་མཱ་ཅཱཾ་ཨཱ་ཧཱུཾ། ཨོཾ་པྲོཀྵཱ་ཎཱཾ་ཨཱ་ཧཱུཾ། ཨོཾ་བཛྲ་པུཥྤེ་ཨཱ་ཧཱུཾ། ཤཔྟ་ཨཱ་ཧཱུཾ། རྫས་སྦྱོང་བའི་ཕྱག་རྒྱ་དང་བཅས། ཨོཾ་སཱཧཱ། ཨོཾ་ཤྲཱི་སཱ་ཧཱ། ཨོཾ་ཛྲི་སཱི་ཧཱ། ཨོཾ་ཀུ་རུ་ཀུ་རུ་སཱཧཱ། རྫས་རྣམས་
ཀྱི་མཚན་ཉིད་ངང་མི་ལྡན་པའི་ཉེས་སྐྱོན་ཐམས་ཅད་སྦྱངས་ཤིང་དག་ནས་ནང་གི་བདུད་རྩི་ལྔའི་ངོ་བོར་གྱུར་བར་བསམ། ཨོཾ་ཨཱ་ཧཱུཾ། ཨོཾ་ཁཎྜ་ཧི་བརྗོད་པས་ལྕེ་སྡེ་སྦར་ལ། ཁཎྜ་རོ་ཧིས་བསང་ཆུ་དང་ནང་མཆོད་ཀྱིས་ལན་གསུམ་གསུམ་བསངས་ལ་ཐབ་ཀྱི་ནང་དུ་བཅུག་སྟེ། ཨོཾ་བཛྲ་
ཛྭ་ལ་ཛྭ་ལ་ཧཱུཾ་དང། ཧཱུཾ་ཞེས་བརྗོད་ལ་རླུང་གཡབ་ཀྱིས་མེ་སྦར། ཨོཾ་ཁཎྜ་རོ་ཧི་ཧཱུཾ་ཧཱུཾ་ཕཊ། ཅེས་ལས་སྔགས་ལན་བདུན་བཟླས་ཏེ་མར་ཁུ་བླུགས་གཟེར་བདུན་གྱིས་མེ་གསོ། ཀུ་ཤ་རྣམས། ཨོཾ་བཛྲ་སྟཱ་ཨཱ་ཞེས་ལན་བདུན་དང། ཨོཾ་ཀུ་ཤ་འདི་ནི་གཙང་ཞིང་དགེ་ཚངས་པའི་ལྷ་རྣམས་དག་བྱེད་ཡིན་
[003A]༄༅། །དཀོན་མཆོག་གསུམ་པོ་མཉེས་བྱེད་པ། །ས་ལས་སྐྱེས་པའི་འདབ་མའི་སྙིང། །བདག་གི་བགེགས་རྣམས་ཐམས་ཅད་ནི། །ཞི་དང་བཀྲ་ཤིས་མཛད་དུ་གསོལ། །ཞེས་བརྗོད། སླར་ཡང། ཨོཾ་བཛྲ་སཏཱ་ཨཱ་ལན་ལྔ་བརྗོད་དེ་ཀུ་ཤའི་ཆུན་པོ་ཆུང་
བ་བཞི་རང་གི་གཡོན་ངོས་ནས་ཐབ་ཀྱི་ཁ་ཁྱེར་ལ་ཕྱག་ལེན་བཞིན་དགྲམ། ཐབ་ཁུང་དུ་རྩེ་མོ་ནུབ་ཏུ་བསྟན་པའི་ཀུ་ཤ་བ་ལང་གི་རྣ་བ་ལྟ་བུས་གཡོག། ཐལ་མོ་སྦྱར་ཏེ། བཅོམ་ལྡན་འདས་རྡོ་རྗེ་སེམས་དཔའ། བགེགས་ཐམས་ཅད་ཞི་བ་དང་བཀྲ་ཤིས་པར་མཛད་དུ་གསོལ། ཞེས་གསོལ་བ་གདབ་
དེ་ནས་ཐབ་བསྐྱེད་པ་ནི། ཁཎྜ་རོ་ཧིའི་བསང་ཆུས་ཐབ་བསང། སྭ་བྷཱ་ཝས་སྦྱངས། སྟོང་པའི་ངང་ལས་བཾ་ཡིག་དམར་པོ་ཞུ་བ་ལས་བྱུང་བའི་ཡེ་ཤེས་ཀྱི་ཐབ་ཁ་དོག་དམར་ཞིང་དབྱིབས་ཟླུམ་པ་མུར་ན་ཁ་ཁྱེར་དང་བཅས་པ། མུ་རན་ལ་གསེར་དང་བཅས་བའི་ཟེའུ་འབྲུ་དང། ཁ་
ཁྱེར་ལ་པདྨའི་འདབ་མའི་རྣམ་པ་ཅན་ལ་ཕྱོགས་མཚམས་སུ་རྡོ་རྗེས་བསྐོར་ཞིང། གྲྭ་བཞིར་ཟླ་ཕྱེད་རྡོ་རྗེས་མཚན་པ་དྭངས་ཤིང་ཐོགས་པ་མེད་པར་གྱུར། ཐབ་ཀྱི་ནང་དུ་རྡོ་རྗེའི་འཕྲེང་བས་བསྐོར་བའི་བད་འདབ་ལ་གནས་པའི་འདབ་མའི་ཚད་ཀྱི་དེ་
བཞིན་གཤེགས་པ་བཞིའི་མཚན་མའི་ནང་དུ་པདྨ་དམར་པོ་འདབ་མ་བརྒྱད་པས་མཚན་པ་དྭངས་ཤིང་ཐོགས་པ་མེད་པའི་ནང་དུ། རཾ་ལས་སྐྱེས་པའི་མི་གྲུ་གསུམ་འབར་བའི་དབུས་སུ་སྣ་ཚོགས་པདྨའི་ལྟེ་བར་རཾ་ལས་བགྲང་ཕྲེང་རཾ་གྱིས་མཚན་པ། དེ་
ཡོངས་སུ་གྱུར་པ་ལས་མེ་ལྷ་སྐུ་མདོག་དམར་པོར་སྐྱེས་ལ་ཞོན་པ། ཞལ་གཅིག་ཕྱག་བཞི་པ། གཡས་ཀྱི་དང་པོས་མཆོག་སྦྱིན། གཉིས་པས་བགྲང་ཕྲེང། གཡོན་གྱི་དང་པོས་དབྱུག་གུ་རྩེ་གསུམ་པ། གཉིས་པས་བདུད་རྩིས་གང་བའི་རིལ་བ་སྤྱི་བསླུགས་

[003B] ཚངས་པའི་སྐུད་པས་མཛེས་པར་བྱས་པ། ཁྲི་སྙན་ས་ལའི་པགས་པའི་སྟོད་གཡོགས་དང། དར་དམར་པོའི་ཤམ་ཐབས་ཅན། སྐུ་ལས་མདངས་དང་འོད་ཟེར་དམར་པོ་འཕྲོ་བའི་ཐུགས་ཀར་མེ་གྲུ་གསུམ་པར་གྱིས་མཚན་པར་གྱུར་
དམ་ཚོག་པའི་ཐུགས་ཀའི་ས་བོན་གྱི་འོད་ཟེར་ལས་སྤྲོས་པའི་ཁྲོ་བོ་འདོད་རྒྱལ་གྱིས་ཤར་ལྷོ་ནས་སྒོམས་པ་དང་འདྲ་བའི་མེ་ལྷ་དྲང་སྲོང་གི་འཁོར་གྱིས་བསྐོར་བ་སྤྱན་དྲངས། ལག་པ་གཡས་མི་འཇིགས་པའི་ཕྱག་རྒྱས་མ་ཐེ་བོང་གཡོ་བ་ཅིང། ཨོཾ་ཚུར་སྤྱོན་ཚུར་སྤྱོན་འབྱུང་པོ་ནི། །ལྷ་
ཡི་དྲང་སྲོང་བྲམ་ཟེ་མཆོག་སྲེག་བླུགས་ཞལ་ཟས་བཞེས་སླད་དུ། །འདིར་ནི་ཡང་དག་བསྙེན་པར་མཛོད། །ཨོཾ་ཨེ་ཧྱེ་ཧི། མཧའ་བྷཱུ་ཏ་དེ་ཝ་རཾ་ཥྲི་དྭི་ཛས་ཏ་མ། གྲྀ་ཧཱི་ཏཱ་ཨཱ་ཅུ་ཏི་ཨ་ཧ་མ་ཨ་སྨིན་ས་ནཱི་ཧི་ཏོ་བྷ་བ། ཨགྣེ་ཡེ་ཨེ་ཧྱེ་ཧི། ཛཿ་ཧཱུཾ་བཾ་ཧོཿ་ཞེས་བརྗོད་པའམ། བསྡུ་ན། ཨོཾ་ཨགྣེ་ཡེ་ཨེ་ཧྱེ་ཧི་ཞེས་པས་
སྤྱན་དྲངས་ཐབ་ཀྱི་ལ་ཁྱེར་གྱི་ཀུ་ཤའི་གདན་ལ་བཞུགས་པར་གྱུར། ཁཎྜ་རོ་ཧིའི་བསང་ཆུས་བགེགས་བསྐྲད། འོག་ནས་འབྱུང་པ་ལྟར་ཆུ་བཞི་འབུལ། ཙཿ་ཧཱུཾ་པཾ་ཧོཿ་དམ་ཚིག་པ་དང་གཉིས་སུ་མེད་པར་གྱུར། ཨོཾ་ཨཱ་ཧྲཱི་པྲ་ཝཱར་སད་ཀ་རཾ་པོཀྵཱ་ཎཱཾ་པྲ་ཏཱིཙྪ་སཱཧཱ། ཞེས་པས་བསང་གཏོར་དང། དེ་བཞིན་
དུ་པྲོཀྵཱ་གྱི་གནས་སུ། ཨཱ་ཉྩ་མཱ་ཎཱཾ་དང། ཨརྒྷཾ། པཱདྱཾ། ཞེས་པ་བཅུག་སྟེ། ཞལ་བསིལ། མཆོད་ཡོན། ཞབས་བསིལ་རྣམས་སོ་སོའི་ཕྱག་རྒྱ་དང་བཅས་ཏེ་དབུལ། ཨོཾ་ཨགྣ་ཡ་ཨཱ་དའི་བྱ། ཨཱ་དའི་བྱ། ཨཱ་བི་ཤ། ཨཱ་བི་ཤ། མཧཱ་ཤྲཱི་ཡེ། ཧ་བྱ་བཱ་ཧཱ་ནཱ་ཡེ་ཨོཾ་བཛྲ་པུཥྤ་པྲཏཱིཙྪ་ཧཱུམ་སཱཧཱ། ཞེས་པས་མེ་ཏོག་དང་
པུཥྤེའི་གནས་སུ། དྷཱུཾ་པེ། ཨཱ་ལོ་ཀེ། གདྙེ། ནཻ་ཝིདྱཱ། ཤཔྟ་བཅུག་པས་ཉེར་སྤྱོད་རོལ་མོ་དང་བཅས་པ་འབུལ། སྔགས་དེ་ཉིད་ལ་བཏགས་པའི་ཨོཾ་ཨཱ་ཧཱུཾ་གིས་ནང་མཆོད་འབུལ། འཇིག་རྟེན་དབང་ཕྱུག་ཚངས་དབང་མགོན་གྱི་སྲས། མེ་ལྷའི་རྒྱལ་པོ་ཊཀྐིས་དབང་བསྐུར་པ། །ཤེས་རབ་མཆོག་

[004A]༄༅། །གི་ཉོན་མོངས་ཐམས་ཅད་བསྲེག་འཛིན་བྱེད་མེ་ལྷ་ཉིད་ལ་རྣམ་པར་འདུད། །ཅེས་བསྟོད། རྒྱས་པར་སྤྲན། ཚངས་པ་འཇིག་རྟེན་མགོན་གྱི་སྲས། །ཞེས་པ་ནས། དེ་བས་བསྟོད་དེ་ཕྱག་ཀྱང་འཚལ། ཞེས་པའི་བར་གཞན་ནས་འབྱུང་བ་ལྟར་བསྟོད། མེ་
ལྷའི་དམ་ཚིག་གི་ཕྱག་རྒྱ་དང་བཅས། ཨོཾ་བཛྲ་ཨ་ན་ལ་མཧཱ་བཧའུ་ཏ་ཛྭ་ལ་ཛྭ་ལཱ་ཡ། སརྦ་བྷ་སྨི་ཀུ་རུ། སརྦ་དུ་ཥྲཾ་ཧཱུཾ་ཕཊ། དྲི་ཥྱ་ཛཿ་ཧཱུཾ་བཾ་ཧོཿ་ས་མ་ཡ་ཧཾ། ཞེ་སླན་གསུམ་གྱིས་དམ་ཚིག་བསྒྲག། དེ་ནས་མེ་ལྷའི་ལྗགས་རྡོ་རྗེའི་རྣམ་པ་ཅན་དམར་པོ་ལ་རཾ་ཡིག་དང། དགང་བླུགས་
ཀྱི་ཁ་ལ་ཧཱུཾ་ཡིག་འོད་ཟེར་འབར་བ་དང་བཅས་པས་མཚན་པར་གྱུར་པར་བསམས་ལ། ལག་པ་གཉིས་པདྨའི་ཁུ་ཚུར་གྱིས་དགང་བླུགས་མར་གྱིས་བཀང་བ་བཟུང་ལ་བུས་མོའི་ནང་ནས་ཕྱིར་མི་འདའ་པར་ཡསུ་བསྐོར་ཏེ། མེ་ལྷའི་ཞལ་ཅུང་ཐད་གདངས་པར་བསམས་ལ། ན་མོ་བཛྲ་བཱ་ཎི་སྱེ། ཨོཾ་ཨགྣེ། དེབ་
ཏཱ་ཡ༑ དྷཱུ་པ་ཏཱ་ཡེ། ཛྭ་ལི་ནི། མཏྣ་སིདྡྷི་མ་མེ་དེ་ཧི་སཱཧཱ། ཞེས་ལན་བདུན་གྱིས་བྱོན་སྐྱེམས་འབུལ། སྡེ་ལ་ཚིག་ནི། བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་ཇི་ལྟར་འདོད་པའི་དོན་ཐམས་ཅད་ཝ་ཤཾ་ཀུ་རུ་ཧོཿ་ཞེས་པའམ། ཡང་ན། བདག་ཅག་དཔོན་སློབ་འཁོར་དང་བཅས་པ་
རྣམས་ལ་ཕྱག་རྒྱ་ཆེན་པོ་མཆོག་གི་དངོས་གྲུབ་ཐམས་ཅད་ཝ་ཤཾ་ཀུ་ཏུ་ཧོཿ་རྒྱལ་བ་སྲས་བཅས་ཉན་ཐོས་རང་རྒྱལ། །ལྷ་དང་མི་དང་ལྷ་མིན་ཀུན་གྱི། །མཐུ་དང་ནུས་པ་ཡོན་ཏན་གཟི་བརྗིད། །མ་ལུས་དབང་དུ་བྱེད་པར་གྱུར་ཅིག། །ཚེ་རབས་ཀུན་ཏུ་ལྷག་པའི་ལྷ་མཆོག་
ཁྱོད་ཀྱིས་འབྲལ་མེད་རྗེས་སུ་བཟུང་སྟེ། །གནས་སྐབས་མཐར་ཐུག་འདོད་པའི་དོན་ཀུན། །མ་ལུས་ཡིད་བཞིན་འགྲུབ་པར་མཛོད་ཅིག་ཝ་ཤཾ་ཀུ་རུ་ཧོཿ་ཞེས་བརྗོད་དེ་འཕྲིན་ལས་བཅོལ། ཡམ་ཤིང་རྣམས་བྱང་ཆུབ་ཀྱི་ཤིང་གི་རང་བཞིན་གྱི་བདུད་རྩིར་གྱུར་མར་མོས་

[004B] ན་མོ་བཛྲ་པཱ་ཎི་སྱེ། ཨོཾ་ཨགྣེ། དེབ་ཏཱ་ཡ། ཛྭ་ལི་ནི། མ་ནཏྲ་སདྡྷམ་མེ་དེ་ཧ་སཱཧཱ། ཞེས་ཡེ་བྷཱི་ལཱི་ན་ལྗགས་ཀྱིས་འགག་སྔར་གྱི་སྤེལ་མིག་ཀྱང་ཐོག་མཐར་ཕྱིན་
དངོས་ཤིག་དེབ་རིན་དུ་རྫས་གཞན་རྣམས་ཀྱང་སྔགས་འདི་གཅིག་བྱས་འབུལ་ཞིང། ཁྱད་པར་བའི་རྫས་མངར་གསུམ་གྱིས་སྤགས་པའི་འབྲས་ཡོས་དམར་པོ་ལ་གྲངས་གསོག་པར་བྱའོ། མེ་ལྷ་དྲང་སྲོང་གི་ཚོགས་གྱིས་བསྐོར་བ་བདག་ལ་དགོང་སུ་གསོལ། ཁྱེད་རྣམས་ལ་དབང་གི་སྦྱིན་སྲག་ཕུལ་བ་ལ་བརྟེན་
ནས་ཞི་རྒྱས་དབང་དྲག་སོགས་ལས་རབ་འབྱམས་ཀྱི་དངོས་གྲུབ་ཐོགས་མེད་མྱུར་དུ་འགྲུབ་པའི་སྟོང་གྲོགས་མཛད་དུ་གསོལ། རང་དང་མོ་ལྷའི་ཐུགས་ཀ་ནས་འོད་ཟེར་དམར་པོ་ལྕགས་ཀྱུ་ལྟ་བུ་ཕྱོགས་བཅུར་འཕྲོས་པས་ཕྱོགས་བཅུའི་མེ་ལྷ་ཐམས་ཅད་འོད་དམར་པོའི་
ནང་དུག་ངུམས་ཏེ་རང་ལ་ཆགས་ཤིང་འདུན་པའི་སེམས་ཀྱིས་གནས་པ་ལ། རང་ཡི་དམ་དུ་གསལ་བ་དང་མེ་ལྷའི་ཐུགས་ཀ་ནས་ལྷ་མོ་རིག་བྱེད་མ་དམར་མོ་མདའ་གཞུ་འགེངས་པ་མང་དུ་སྤྲོས་ཏེ་མེ་ལྷ་རྣམས་ཀྱི་ཐུགས་ཀར་ཨུཏྤ་ལ། དམར་པོའི་མདའ་བསྣུན་པས་རང་
དབང་མེད་པར་དབང་དུ་འདུས་ནས་ཇི་ལྟར་བསྒོས་པའི་ལས་རབ་འབྱམས་བསྒྲུབ་པར་ཞལ་གྱིས་བཞེས་པར་གྱུར། དེ་ནས་མར་ཁུ་དགང་གཟར་བདུན་ནམ་ཉེར་གཅིག་གོང་གི་སྔགས་ཀྱིས་འབུལ། དེ་ནས། ཨོཾ་ཨགྣ་ཡེ། ཨཱ་དའི་བྱ། ཨཱ་དའི་བྱ། ཨཱ་བི་ཤ། ཨཱ་བི་ཤ། མཧཱ་ཤྲཱི་ཡེ། ཧ་
བྱ་ཀ་བྱ་བཱ་ཧཱ་ནཱ་ཡེ་པུཥྤེ་ནས༑ ཤཔྟ་ཨཱ་ཧཱུཾ། གི་བར་གྱིས་ཉེར་སྤྱོད་དང། སྔགས་དེ་ལ་འབྲུག་གསུམ་བཏགས་པས་ནང་མཆོད་འབུལ། ཨོཾ་ཨཱ༑ ཧྲཱི་པྲ་ཝཱ་ར་སད་ཀ་རཾ་པྲོཀྵཱ་ཎཱཾ་པྲ་ཏཱིཙྪ་ཧཱུཾ་སཱཧཱ། ཨོཾ་ཨཱ་ཧྲཱི་པྲ་ཝཱ་ར་སད་ཀ་རཾ་ཨཱཉྩ་མཱ་ཎཾ་པྲ་ཏཱིཙྪ་ཧཱུཾ་སཱཧཱ། ཨོཾ་བཛྲ་ཏཾ་བུ་ལ་ཡེ་སཱཧཱས་སོ་རྩི་དང། ཨོཾ་

[005A]༄༅། །བཛྲ་ཝས་སྱ་སཱཧཱ་གོས་ཟུང་འབུལ། དེ་ནས་ཞལ་བསིལ་དང་བསང་གཏོར་འབུལ། གཏོར་མནང་མཆོད་ལྟར་བྱིན་གྱིས་བརླབས་ལ། མེ་ལྷའི་སྔགས་ལ་ཨཀཱ་རོ་བཏགས་པ་ལན་གསུམ་གྱིས་འདུལ་ཉེར་སྤྱོད་ལྔས་མཆོད་མེ་སྟེ་བསྲེག་བྱ་ཟ་བའི་ལྷ། ཞེས་སོགས་ཀྱིས་བསྟོད། མཚང་སྦྱིན་གཏོར་
མ་འདི་སྣོམས་ལ། །ཞེས་སོགས་ཀྱིས་འཕྲིན་ལས་བཅོལ་ལ། མཆོད་ཡོན་ཕུལ། བཟོད་པར་གསོལ་ཏེ། འདོད་པའི་དངོས་གྲུབ་ཞི། ཨོཾ་བཛྲ་ས་ཏཱ་ཨཱ་ཞེས་བརྗོད་དེ། རང་གི་དོན་དང་གཞན་གྱི་དོན། །སྒྲུབ་བྱེད་བསྲེག་བྱ་ཟ་བ་གཤེགས། །ཇི་བཞིན་དུས་སུ་ཚུར་སྤྱོན་ཞིང། །བདག་གི་དངོས་གྲུབ་
ཐམས་ཅད་སྒྲུབས། །ཞེས་བསྐུལ་ལ། ཨོཾ་མུཿ་ཞེས་བརྗོད་ཅིང། ཡེ་ཤེས་པ་རང་བཞིན་གྱི་གྣསུ་གཤེགས། དམ་ཚིག་པ་མེ་འབར་བའི་རྣམ་པ་ཅན་དུ་གྱུར། འདི་ནི་འདོན་ཆའི་གོ་རིམ་ཙམ་བསྒྲིགས་པ་ཡིན་གྱི། འདིར་མི་གསལ་བའི་ཆོག་ཕྱག་ལེན་རྒྱས་པར་དངོས་གྲུབ་རྒྱ་མཚོ་དང་སྦྱིན་སྲེག་གི་ཁྲིད་ཡིག་ཞལ་ཤེས་ཡིག་ཆུང་
མཐོང་བརྒྱུད་ཕྱག་ལེན་མན་ངག་སློབ་དཔོན་མཁས་པ་ལ་བརྟེན་ནས་ལེགས་པར་ཁོང་དུ་ཆུད་པར་བྱ་བ་ལས་དཔེ་ཐོག་བྲོ་བརྡུང་ཙམ་གྱི་ཧོལ་རྒྱུགས་ཀྱིས་སྦྱིན་སྲེག་བྱས་ན་ཕན་ཡོན་ལས་ཉེས་མང་བར་འགྱུར་རོ། །དེ་ལྟར་མེ་ལྷའི་བསྙེན་པའི་བཅུ་ཆའི་སྦྱིན་སྲེག་གི་ངག་འདོན་ཁྲིགས་ཆགས་སུ་བཀོད་པ་འདི་ཡང། ཨ་རོལ་བློ་བཟང་ལུང་རིགས་རྒྱ་མཚོའི་གསུང་ཉིད་གཞིར་བཟུང་
མན་ངག་གི་གནད་གཞན་དུ་མས་བརྒྱན་ཏེ་དགེ་བསྙེན་རྡོ་རྗེ་རབ་བརྟན་དང། སེ་ར་བྱེས་ཚ་བ་དགེ་སློང་ཐུབ་བསྟན་དངོས་གྲུབ་བཅས་ནས་ཇི་ལྟར་བསྐུལ་བ་བཞིན་ཕ་བོང་ཁའི་སྤྲུལ་མིང་བདེ་ཆེན་སྙིང་པོས་བསྒྲིགས་པའི་ཡི་གེ་བ་ནི་ཆབ་མདོ་བ་ངག་དཔོན་ལྷས་བགྱིས་པ་དགེ་ལེགས་འཕེལ།། །།ས་བྱི་ལོར་ཞུ་དག་འཛུགས་
བཅོས་ཞུས་སྐབས་ཀྱི་མ་དཔེ་ཕྱི་མོར་བགྱིས་ཏེ་གསར་བསྐྲུན་མཛད་པའོ།། །།



