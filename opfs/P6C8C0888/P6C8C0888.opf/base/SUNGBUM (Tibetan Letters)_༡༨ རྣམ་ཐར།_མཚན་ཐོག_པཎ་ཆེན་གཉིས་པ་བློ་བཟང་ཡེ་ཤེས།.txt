
[001A]༄༅། །རྡོ་རྗེ་འཆང་ཆེན་པོ་པཎ་ཆེན་ཐམས་ཅད་མཁྱེན་པ་བློ་བཟང་ཡེ་ཤེས་དཔལ་བཟང་པོའི་སྐུ་གསུང་ཐུགས་ཀྱི་མཛད་པ་མ་ལུས་པ་གསལ་བར་བྱེད་པའི་རྣམ་པར་ཐར་པ་འོད་དཀར་ཅན་གྱི་འཕྲེང་བའི་སྨད་ཆ་བཞུགས་

[001B] །ན་མོ་གུ་རུ་མཉྫུ་གྷོ་ཥཱ་ཡ། དུས་གསུམ་རྒྱལ་བ་ཀུན་གྱི་བདག་ཉིད་དཀྱིལ་འཁོར་རྒྱ་མཚོའི་སྦྲོ་བསྡུ་ཐམས་ཅད་ཀྱི་དབང་ཕྱུག་དམ་པ་བཀའ་དྲིན་མཚུངས་པ་མ་མཆིས་པ་
སངས་རྒྱས་སྣང་བ་མཐའ་ཡས་དུར་སྨྲིག་གར་གྱིས་རྣམ་པར་རོལ་པ་རྡོ་རྗེ་འཆང་ཆེན་པོ་པཎ་ཆེན་ཕྱོགས་ཐམས་ཅད་ལས་རྣམ་པར་རྒྱལ་བ་རྗེ་བཙུན་བློ་བཟང་ཡེ་ཤེས་དཔལ་བཟང་པོའི་རྣམ་པར་ཐར་
བའི་ཆ་ཤས་བརྗོད་པར་བྱེད་པ་ཚངས་པའི་ང་རོ་ཞེས་བྱ་བ། རྒྱལ་བ་ཐམས་ཅད་ཀྱི་བདག་པོ་རྗེ་བཙུན་བླ་མ་ཐམས་ཅད་མཁྱེན་པ་དེ་ཉིད་ཀྱི་ཞབས་ཀྱི་པདྨོ་ལ་སྐྱེ་བ་ཐམས་ཅད་དུ་གུས་པས་ཕྱག་འཚལ་
ལོ༑ ༑མཚལ་ཞུན་བརྟུལ་མ་ཉི་འོད་བཏུང་བའི་བཅུད། །ལན་བརྒྱར་བྲན་དང་མཚུངས་པའི་སྐུ་མདོག་ཅན། །འཆི་འཇོམས་བདེ་ལེགས་ཐམས་ཅད་སྩོལ་མཛད་པ། །ཚེ་དང་འོད་དཔག་མེད་ཀྱིས་

[002A]༄༅། །དགེ་ལེགས་སྩོལ། །སྲིང་ན་ཆེ་ཞིང་འགྱིང་བའི་དྲེགས་པའི་ལྷ། །ཀུན་གྱིས་ཞབས་པད་གཙུག་གི་ནོར་བུས་གཏུགས། །དེ་ལྟ་ནའང་པའི་བརྟུལ་ཞུགས་ཅན། །བློ་བཟང་ཡེ་
ཤེས་ཞབས་པད་སྦྱི་བོར་ཞོག་མགོན་པོ་ཁྱོད་ཀྱི་རྣམ་ཐར་རྒྱ་མཚོ་ཡི། །ཆུ་གཏེར་བསྲུབས་ལས་འོངས་པའི་དགེ་ལེགས་ཀྱི། །རི་བོང་བཀྲ་བའི་པུསྟའི་ཟླ་བ་དཀར། །དབང་ཕྱུག་གྲངས་ཀྱི་ཚེས་དུས་
ལྟར་གནས་པ། །ཉེ་རྒྱས་ལྟ་བུར་སྒྲུབ་བྱེད་ལེགས་པར་བཤད། །རང་ནུས་བློ་ཡི་མཁའ་དབྱིངས་ལང་ཚོའི་བཞིན། །ལེགས་པར་ཤར་འདི་དགེ་ལེགས་འབུམ་ཕྲག་དང། །ལྷན་ཅིག་ཅིར་ཡང་བཞད་
པའི་བཀྲ་ཤིས་སྩོལ། ཞེས་ཤིས་པ་དང་ཕྱག་བགྱིད་པ་དང་དགེ་ལེགས་སུ་བྱེད་པའི་མེ་ཏོག་འཐོར་བ་རྣམས་སྔོན་དུ་བཏང་ནས། ་རྡོ་རྗེ་འཆང་ཆེན་པོ་བློ་བཟང་ཡེ་ཤེས་དཔལ་བཟང་པོའི་རྣམ་པར་ཐར་
པའི་ཆ་ཤས་གླེང་བ་ལ་ཞུགས་སོ། །དེ་ཡང་རྣམ་པ་ཐམས་ཅད་མཁྱེན་པ་མངོན་པར་བྱང་ཆུབ་པ་ཆེན་པོའི་མངའ་བདག་སངས་རྒྱས་བཅོམ་ལྡན་འདས་ཤཱཀྱའི་རྒྱལ་པོ་བྱ་རྒོད་ཕུང་པོའི་རི་ལ་

[002B] སེངྒེ་ཆེན་པོའི་ཁྲི་མི་ཤིགས་པའི་སྐྱིལ་ཀྲུང་གིས་མནན་ཏེ་འཁོར་གྱི་ཚོགས་རྒྱ་མཚོ་ལྟ་བུའི་དབུས་ན་གཡོ་བ་མེད་པར་བཞུགས་སོ་ཞེས་གྲག་གོ་དེའི་འཁོར་དགྲ་བཅོམ་
པ་ཟག་པ་ཟད་པ་ལ་སོགས་པའི་ཡོན་ཏན་ཅན་འཕགས་པ་རྟ་ཐུལ་ནས་དགའ་བོའི་བར་དང། བྱམས་པ་ལ་སོགས་པའི་བྱང་ཆུབ་སེམས་དཔའ་ཆེན་པོ་རྣམས་དང་བཅས་པའི་ཚོགས་ཀྱིས་བསྐོར་བའི་ཁྲོད་ནས་སློབ་པའི་ལམ་ལས་གོང་དུ་བྱར་ཡོད་པ་
འཀྱའི་རིགས་ཆེན་པོ་ལས་རབ་ཏུ་བྱུང་ཞིང། ཐུབ་པའི་དབང་པོའི་ཕྱི་བཞིན་འབྲང་བའི་དགེ་སློང་རིག་པ་དང་གྲོལ་བའི་སྦོབས་པ་ཅན། གཞོན་ནུར་གྱུར་པ་ཀུན་དགའ་བོ་ལངས་ནས། བླ་གོས་ཕྲག་པ་གཅིག་ཏུ་གཟར་ཏེ་པུས་མོ་གཡས་པའི་ལྷ་ངས་ལ་
བཙུགས་ཤིང་ཐལ་མོ་སྦྱར་ནས་དྲིས་པའི་ལན་དུ་གསུངས་པ། ཀུན་དགའ་བོ་སྔོན་བྱུང་བ་འདས་པའི་དུས་ན། འདི་ནས་བསྐལ་བ་གྲངས་མེད་པའི་ཡང་ཆེས་གྲངས་མེད་པ། ཤིན་ཏུ་རྒྱས་པ། ཚད་མེད་པ་བསམ་གྱིས་མི་ཁྱབ་པར་གྱུར་པ་དེའི་ཚེ། དེའི་
དུས་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མར་མེ་མཛད་ཅེས་བྱ་བ་འཇིག་རྟེན་དུ་བྱུང་ངོ། །ཀུན་དགའ་བོ་དེ་བཞིན་གཤེགས་པ་མར་མ་མཛད་ཀྱི་སྔ་རོལ་གྱི་ཡང་ཆེས་སྔ་རོལ་དུ་དེ་བཞིན་གཤེགས་པ་འོང་
ལྡན་ཞེས་བྱ་བ་བྱུང་ངོ། །དེའི་སྔ་རོལ་གྱི་ཡང་ཆེས་སྔ་རོལ་དུ་དེ་བཞིན་གཤེགས་པ་འོད་མཛད་ཅེས་བྱ་བ་བྱུང་ངོ། །དེའི་སྔ་རོལ་གྱི་ཡང་ཆེས་སྔ་རོལ་དུ་དེ་བཞིན་གཤེགས་པ་ཙནྡན་གྱི་དྲི་ཞེས་བྱ་བ་བྱུང་ངོ། །ཀུན་དགའ་པོ་དེ་བཞིན་གཤེགས་པ་ཙནྡན་གྱི་དྲི་

[003A]༄༅། །དེའི་སྔ་རོལ་གྱི་ཡང་ཆེས་སྔ་རོལ་དུ་དེ་བཞིན་གཤེགས་པ་རི་རབ་ལྟ་བུ་ཞེས་བྱ་བ་བྱུང་ངོ། །དེ་བཞིན་དུ་དེ་བཞིན་གཤེགས་པ་ཟླ་བའི་ཞལ་ཞེས་བྱ་བ་བྱུང་ངོ། །དེ་བཞིན་གཤེགས་པ་དྲི་མ་མེད་པའི་ཞལ་ཞེས་བྱ་བ་དང། དེ་
བཞིན་གཤེགས་པ་མི་གོས་པ་ཞེས་བྱ་བ་དང། དེ་བཞིན་གཤེགས་པ་འོད་དྲི་མ་མེད་པ་ཞེས་བྱ་བ་དང། དེ་བཞིན་གཤེགས་པ་ཀླུ་ཟིལ་གྱིས་གནོན་ཅེས་བྱ་བ་དང། དེ་བཞིན་གཤེགས་པ་ཉི་མའི་ཞལ་ཞེས་བྱ་བ་དང། དེ་བཞིན་གཤེགས་པ་
རིའི་རྒྱལ་པོའི་དབྱངས་ཞེས་བྱ་བ་དང། དེ་བཞིན་གཤེགས་པ་རི་རབ་བརྩེགས་ཞེས་བྱ་བ་དང། དེ་བཞིན་གཤེགས་པ་གསེར་འོད་ཅེས་བྱ་བ་དང། དེ་བཞིན་གཤེགས་པ་སྐར་མའི་འོད་ཅེས་བྱ་བ་དང། དེ་བཞིན་གཤེགས་པ་བཻཌཱུརྱ་སྣང་བ་
ཞེས་བྱ་བ་དང། དེ་བཞིན་གཤེགས་པ་ཚངས་པའི་དབྱངས་ཞེས་བྱ་བ་དང། དེ་བཞིན་གཤེགས་པ་ཟླ་བ་ཟིལ་གྱིས་གནོན་ཅེས་བྱ་བ་དང། དེ་བཞིན་གཤེགས་པ་ཉི་མའི་དབྱངས་ཞེས་བྱ་བ་དང། དེ་བཞིན་གཤེགས་པ་མེ་ཏོག་སིལ་མའི་འོད་
ཀྱིས་བརྒྱན་པ་ཞེས་བྱ་བ་དང། དེ་བཞིན་གཤེགས་པ་དཔལ་བརྩེགས་ཞེས་བྱ་བ་དང། དེ་བཞིན་གཤེགས་པ་རྒྱ་མཚོ་མཆོག་གི་བློས་རྣམ་པར་རོལ་པའི་མངོན་པར་མཁྱེན་པ་ཞེས་བྱ་བ་དང། དེ་བཞིན་གཤེགས་པའོ་མཆོག་ཅེས་བྱ་བ་
དང། དེ་བཞིན་གཤེགས་པ་སྦོས་ཀྱི་རྒྱལ་པོ་ཆེན་པོར་སྣང་བ་ཞེས་བྱ་བ་དང། དེ་བཞིན་གཤེགས་ཐ་བ་དང་དྲི་མ་དང་ཁོང་ཁྲོ་བ་དང་བྲལ་བ་ཞེས་བྱ་བ་དང། དེ་བཞིན་གཤེགས་པ་རི་རབ་བརྩེགས་ཞེས་བྱ་བ་དང། དེ་བཞིན་གཤེགས་པ་

[003B] དེ་བཞིན་གཤེགས་པ་ཡོན་ཏན་ཆེན་པོ་མངའ་བའི་བློ་བརྙེས་པའི་མངོན་པར་མཁྱེན་པ་ཞེས་བྱ་བ་དང། དེ་བཞིན་གཤེགས་པ་འོད་ཀྱིས་ཉི་ཟླ་ཟིལ་དུ་བརླག་པར་མཛད་ཅེས་བྱ་བ་དང། དེ་བཞིན་གཤེགས་པ་བཻཌཱུརྱ་
སྦྱངས་བར་སྣང་བ་ཞེས་བྱ་བ་དང། དེ་བཞིན་གཤེགས་པ་སེམས་ཀྱི་རྒྱུད་ཀྱི་བློ་ཤིན་ཏུ་རྒྱས་པ་མངོན་པར་འཕགས་པ་ཞེས་བྱ་བ་དང། དེ་བཞིན་གཤེགས་པ་མེ་ཏོག་གི་ཕྲེང་པའི་ནགས་ཀྱི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་མཁྱེན་པ་ཞེས་བྱ་བ་དང་
དེ་བཞིན་གཤེགས་པ་མེ་ཏོག་གི་འབྱུང་གནས་ཞེས་བྱ་བ་དང། དེ་བཞིན་གཤེགས་པ་ཆུ་ཟླ་ལྟ་བུ་ཞེས་བྱ་བ་དང། དེ་བཞིན་གཤེགས་པ་མ་རིག་པའི་མུན་པ་རྣམ་པར་འཇོམས་པ་ཞེས་བྱ་བ་དང། དེ་བཞིན་གཤེགས་པ་འཇིག་རྟེན་དབང་པོ་ཞེས་བྱ་བ་དང་
དེ་བཞིན་གཤེགས་པ་མུ་ཏིག་བྱུ་རུ་འདྲ་བའི་གདུགས་ཞེས་བྱ་བ་དང། དེ་བཞིན་གཤེགས་པ་བཞེད་པ་ཞེས་བྱ་བ་དང། དེ་བཞིན་གཤེགས་པ་ཆོས་ཀྱི་བློ་གྲོས་ཀྱིས་བསྒྲགས་པའི་རྒྱལ་པོ་ཞེས་བྱ་བ་དང། དེ་བཞིན་གཤེགས་པ་སེངྒེ་དང་རྒྱ་མཚོ་བརྩེགས་པ་
ལྟར་བསྒྲགས་པའི་རྒྱལ་པོ་ཞེས་བྱ་བ་དང། དེ་བཞིན་གཤེགས་པ་རྒྱ་མཚོའི་རི་རབ་ཟླ་བ་ཞེས་བྱ་བ་དང། དེ་བཞིན་གཤེགས་པ་ཚངས་པའི་དབྱངས་ཀྱི་ང་རོ་ལ་མངོན་པར་དགྱེས་པ་ཞེས་བྱ་བ་དང། དེ་བཞིན་གཤེགས་པ་མེ་ཏོག་འབྱུང་ཞེས་བྱ་བ་དང། དེ་
བཞིན་གཤེགས་པ་སྡེ་བརྙེས་ཞེས་བྱ་བ་དང། དེ་བཞིན་གཤེགས་པ་ཉི་ཟླ་ཞེས་བྱ་བ་དང། དེ་བཞིན་གཤེགས་པ་ལྷུན་པོ་བརྩེགས་ཞེས་བྱ་བ་དང། དེ་བཞིན་གཤེགས་པ་ཟླ་འོད་ཅེས་བྱ་བ་དང། དེ་བཞིན་གཤེགས་པ་དྲི་མ་མེད་པའི་སྤྱན་ཞེས་བྱ་བ་དང་

[004A]༄༅། །དེ་བཞིན་གཤེགས་པ་རི་བོའི་རྒྱལ་པོའི་སྒྲ་དབྱངས་ཞེས་བྱ་བ་དང། དེ་བཞིན་གཤེགས་པ་མེ་ཏོག་འོད་ཅེས་བྱ་བ་དང། དེ་བཞིན་གཤེགས་པ་མེ་ཏོག་གི་ཆར་རབ་ཏུ་འཐོར་བ་ཞེས་བྱ་བ་དང། དེ་བཞིན་གཤེགས་པ་རིན་པོ་ཆེའི་གདུགས་
ཞེས་བྱ་བ་དང། དེ་བཞིན་གཤེགས་པ་པདྨས་སྲང་མཛེས་པར་མཛད་ཅེས་བྱ་བ་དང། དེ་བཞིན་གཤེགས་པ་ཙནྡན་གྱི་དྲི་ཞེས་བྱ་བ་དང། དེ་བཞིན་གཤེགས་པ་རྒྱ་སྦོས་ཀྱི་དྲི་ཞེས་བྱ་བ་དང། དེ་བཞིན་གཤེགས་པ་རིན་པོ་ཆེར་སྣང་བ་ཞེས་བྱ་བ་དང། དེ་
བཞིན་གཤེགས་པ་མུ་ཁྱུད་ཅེས་བྱ་བ་དང། དེ་བཞིན་གཤེགས་པ་བཀོད་པ་ཆེན་པོ་ཞེས་བྱ་བ་དང། དེ་བཞིན་གཤེགས་པ་ཐབ་དང་ཞེ་སྡང་དང་བྲལ་བ་ཞེས་བྱ་བ་དང། དེ་བཞིན་གཤེགས་པ་ཚངས་པའི་དབྱངས་ཞེས་བྱ་བ་དང། དེ་བཞིན་གཤེགས་
པ་རིན་པོ་ཆེ་སྣ་བདུན་གྱི་ཆར་འབེབས་པ་ཞེས་བྱ་བ་དང། དེ་བཞིན་གཤེགས་པ་ཡོན་ཏན་ཆེན་པོ་མདའ་པ་ཞེས་བྱ་བ་དང། དེ་བཞིན་གཤེགས་པ་ཏ་མ་ལའི་ལོ་མ་དང་ཙནྡན་གྱི་རྫབ་ཅན་ཞེས་བྱ་བ་དང། དེ་བཞིན་གཤེགས་པ་མེ་ཏོག་མངོན་པར་མཁྱེན་
ཅེས་བྱ་བ་དང། དེ་བཞིན་གཤེགས་པ་མི་ཤེས་པ་རྣམ་པར་འཇོམས་པ་ཞེས་བྱ་བ་དང། དེ་བཞིན་གཤེགས་པ་རལ་པ་ཅན་ཞེས་བྱ་བ་དང། དེ་བཞིན་གཤེགས་པ་མུ་ཏིག་གི་གདུགས་ཞེས་བྱ་བ་དང། དེ་བཞིན་གཤེགས་པ་གསེར་གྱི་སྙིང་པོ་ཞེས་བྱ་བ་
དང༑ དེ་བཞིན་གཤེགས་པ་བེ་ཌཱུརྱའི་སྙིང་པོ་ཞེས་བྱ་བ་དང། དེ་བཞིན་གཤེགས་པ་ཏོག་ཆེན་པོ་ཞེས་བྱ་བ་དང། དེ་བཞིན་གཤེགས་པ་ཆོས་ཀྱི་ཏོག་ཅེས་བྱ་བ་དང། དེ་བཞིན་གཤེགས་པ་རིན་ཆེན་དཔལ་ཞེས་བྱ་བ་དང། དེ་བཞིན་གཤེགས་པ་

[004B] དེ་བཞིན་གཤེགས་པ་འཇིག་རྟེན་དབང་པོ་ཞེས་བྱ་བ་དང། དེ་བཞིན་གཤེགས་པ་ཐུགས་རྗེ་ཅན་ཞེས་བྱ་བ་དང། དེ་བཞིན་གཤེགས་པ་འཇིག་རྟེན་མཛེས་ཞེས་བྱ་བ་དང། དེ་བཞིན་གཤེགས་པ་ཚངས་པའི་ཏོག་ཅེས་
བྱ་བ་དང། དེ་བཞིན་གཤེགས་པ་ཆོས་ཀྱི་བློ་གྲོས་ཞེས་བྱ་བ་དང། དེ་བཞིན་གཤེགས་པ་སེངྒེ་ཞེས་བྱ་བ་དང། དེ་བཞིན་གཤེགས་པ་སེངྒེའི་བློ་གྲོས་ཞེས་བྱ་བ་བྱུང་སྟེ། ཀུན་དགའ་བོ་དེ་བཞིན་གཤེགས་པ་སེངྒེའི་བློ་གྲོས་ཀྱི་སྔ་རོལ་གྱི་ཡང་ཆེས་
སྔ་རོལ་དུ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཁྱེན་པ་དང་ཞབས་སུ་ལྡན་པ། བདེ་བར་གཤེགས་པ་འཇིག་རྟེན་མཁྱེན་པ། སྐྱེས་བུའི་འདུལ་བའི་ཁ་ལོ་བསྒྱུར་བ། བླ་ན་མེད་པ། ལྷ་དང་མི་རྣམས་ཀྱི་སྟོན་
པ་སངས་རྒྱས་བཅོམ་ལྡན་འདས་འཇིག་རྟེན་དབང་ཕྱུག་རྒྱལ་པོ་ཞེས་བྱ་བ་འཇིག་རྟེན་དུ་བྱུང་ངོ། །ཀུན་དགའ་བོ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཇིག་རྟེན་དབང་ཕྱུག་རྒྱལ་པོའི་བསྟན་པ་ལ་དགེ་སློང་ཆོས་ཀྱི་འབྱུང་
གནས་ཞེས་བྱ་བ་ཤས་ཆེར་དྲན་པ་དང་ལྡན་པ། བློ་གྲོས་དང་ལྡན་པ། རྟོགས་པ་དང་ལྡན་པ། ཤེས་རབ་དང་ལྡན་པ། བརྩོན་འགྲུས་དང་ལྡན་པ། རྒྱ་ཆེན་པོ་ལ་མོས་པ་ཞིག་བྱུང་ངོ། །ཀུན་དགའ་བོ་དེ་ནས་དགེ་སློང་ཆོས་ཀྱི་འབྱུང་གནས་དེ་སྟན་ལས་
ལངས་ཏེ། བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ། བཅོམ་ལྡན་འདས་དེ་བཞིན་གཤེགས་པ་འཇིག་རྟེན་དབང་ཕྱུག་རྒྱལ་པོ་ག་ལ་བ་དེར་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་ཕྱག་འཚལ་

[005A]༄༅། །ཏེ། དེའི་ཚེ་ཚིགས་སུ་བཅད་པ་འདི་དག་གིས་མངོན་པར་བསྟོད་དོ། །འོང་ནི་དཔག་མེད་བློ་ནི་མཐའ་ལས་མཚུངས། །གཞན་གྱི་འོད་ནི་གང་ཡང་མི་གསལ་ཏེ། །ཉི་ཟླ་ནོར་བུའི་ཚོགས་ཀྱི་འོད་རྣམས་ནི། །འཇིག་རྟེན་ཀུན་ན་ལམ་མེ་
ལྷན་མ་ལགས། །སེམས་ཅན་སྙིང་པོའི་གཟུགས་ནི་མཐའ་ཡས་ཏེ། །དེ་བཞིན་སངས་རྒྱས་གསུང་ནི་མཐའ་ལས་དབྱངས། །ཚུལ་ཁྲིམས་ཏིང་འཛིན་ཤེས་རབ་བརྩོན་འགྲུས་ཀྱང། །ཁྱོད་འདྲ་འཇིག་རྟེན་འདི་ན་གཞན་མ་མཆིས། །ཟབ་ཅིང་ཤིན་ཏུ་རྒྱས་
པའི་ཆོས་བརྙེས་པ། །སངས་རྒྱས་མཆོག་གི་ཐུགས་ནི་རྒྱ་མཚོ་བཞིན། །དེས་ཀྱང་སྟོན་ལ་ཁེངས་པ་མི་མངའ་སྟེ། །ཐ་བ་ཞེ་སྡང་སྤངས་ནས་ཕ་མཐར་སྒྲོལ། །ཇི་ལྟར་སངས་རྒྱས་མཆོག་ནི་གཟི་མཐའ་ཡས། །མི་དབང་གཟི་བརྗིད་ཕྱོགས་ཀུན་ལམ་མེར་
གདའ། །དེ་ལྟར་བདག་ཀྱང་སངས་རྒྱས་ཆོས་རྒྱལ་འགྱུར། །སྐྱེ་དགུ་རྒ་དང་འཆི་ལས་རབ་ཐར་བགྱི། །སྦྱིན་དང་ངུལ་དང་ཚུལ་ཁྲིམས་བཟོད་བརྩོན་འགྲུས། །བསམ་གཏན་ཏིང་འཛིན་དེ་བཞིན་ཤེས་རབ་མཆོག་བརྟུལ་ཞུགས་འདི་དག་བདག་གིས་
ཡང་དག་བླངས། །སེམས་ཅན་ཀུན་སྐྱོབ་སངས་རྒྱས་འགྱུར་པར་བགྱི། །བྱང་ཆུབ་བཞི་མཆོག་མཚུངས་མིད་འཚོལ་བགྱིད་ཅིང། །སངས་རྒྱས་བྱེ་བ་བརྒྱ་སྟོང་དུ་མའི་ཕྲག་གངྒའི་བྱེ་མ་ལྟ་བུར་མཐའ་ཡས་པ། །མགོན་པོ་དེ་ཀུན་བདག་གིས་མཆོད་པར་
བགྱི། །གངྒའི་རྡུལ་དང་མཉམ་པའི་འཇིག་རྟེན་ཁམས། །དེ་བས་གོང་དུ་མཐའ་ཡས་ཞིང་གི་རྣམ། །དེ་དག་ཀུན་ཏུ་འོད་ནི་རབ་འབྱིན་པ། །འདི་འདྲའི་བརྩོན་འགྲུས་སྟོབས་ནི་བརྩམ་པར་བགྱི། །བདག་གི་ཞིང་ཡངས་གཙོ་བོ་དམ་པ་མཆོག་འདུས་བྱས་

[005B] །མཚུངས་པ་མ་མཆིས་མྱ་ངན་འདས་དབྱིངས་བདེ། །དེ་ཡང་མ་མཆིས་པས་ནི་རྣམ་པར་སྦྱངས། །ཕྱོགས་བཅུ་དག་ནས་ལྷགས་པའི་སེམས་ཅན་རྣམས། །དེར་ལྷགས་མྱུར་དུ་བདེ་ལ་དགའ་བར་འགྱུར། །སངས་རྒྱས་ཚད་
མ་འདི་ནི་བདག་གི་དཔང། །མ་ལོག་བརྩོན་འགྲུས་སྟོབས་ནི་བསྐྱེད་པར་འཚལ། །ཕྱོགས་བཅུའི་འཇིག་རྟེན་མི་ཆགས་མཁྱེན་པ་ཅན། །མཁས་པ་དེ་དག་རྟག་ཏུ་བདག་སེམས་མཁྱེན། །བདག་ནི་མཚམས་མེད་མཆེས་ཏེ་རྟག་གནས་བགྱི། །སྨོན་ལམ་
སྟོབས་ལས་ལྡོག་པ་ཡོངས་མི་བགྱིད། །ཀུན་དགའ་བོ། དེ་ནས་དགེ་སློང་ཆོས་ཀྱི་འབྱུང་གནས་ངེས་བཅོམ་ལྡན་འདས་དེ་བཞིན་གཤེགས་པ་འཇིག་རྟེན་དབང་ཕྱུག་རྒྱལ་པོ་ལ་ཚིགས་སུ་བཅད་པ་འདི་དག་གིས་མངོན་སུམ་དུ་མངོན་པར་བསྟོད་ནས་འདི་སྐད་ཅེས་
གསོལ་ཏོ། །བཅོམ་ལྡན་འདས་བདག་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འཚལ་ཏེ། ཡང་དང་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་ཅིང། ཡོངས་སུ་བསྔོ་བར་བགྱིད་ན། ཅི་
ནས་ཀྱང་བདག་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་དང། འཇིག་རྟེན་དུ་དེ་བཞིན་གཤེགས་པ་མི་མཉམ་པ་དང་མཉམ་པར་འགྱུར་བ་དེ་ལྟ་བུའི་ཆོས་བཅོམ་ལྡན་འདས་ཀྱིས་བདག་ལ་ལེགས་པར་བསྟན་དུ་
གསོལ། རྣམ་པ་གང་གིས་བདག་གིས་སངས་རྒྱས་ཀྱི་ཞིང་གི་ཡོན་ཏན་གྱི་རྒྱན་བཀོང་པ་ཕུན་སུམ་ཚོགས་པ་ཡོངས་སུ་འཛིན་པར་འགྱུར་པའི་རྣམ་པ་དེ་ཡང་བཅོམ་ལྡན་འདས་ཀྱིས་བདག་ལ་ཡོངས་སུ་བརྗོད་དུ་གསོལ། ཀུན་དགའ་བོས་དེ་སྐད་ཅེས་གསོལ་བ་དང་

[006A]༄༅། །བཅོམ་ལྡན་འདས་དེ་བཞིན་གཤེགས་པ་འཇིག་རྟེན་དབང་ཕྱུག་རྒྱལ་པོས། །དགེ་སློང་ཆོས་ཀྱི་འབྱུང་གནས་དེ་ལ་འདི་སྐད་ཅེས་བཀའ་སྩལ་ཏོ། །དེའི་ཕྱིར་དགེ་སློང་ཁྱོད་བདག་ཉིད་ཀྱིས་སངས་རྒྱས་ཀྱི་ཞིང་གི་ཡོན་ཏན་གྱི་རྒྱན་བཀོད་པ་ཕུན་
སུམ་ཚོགས་པ་ཡོངས་སུ་ཟུངས་ཤིག་ངེས་གསོལ་བ་བཅོམ་ལྡན་འདས་བདག་སྦྲོ་པ་མ་མཆིས་སོ། །དེ་བཞིན་གཤེགས་པ་གཞན་དག་གི་སངས་རྒྱས་ཀྱི་ཞིང་གི་ཡོན་ཏན་བཀོད་པའི་རྒྱན་ཕུན་སུམ་ཚོགས་པ་གང་ཐོས་ནས་བདག་གི་རྒྱན་བཀོད་པ་ཐམས་ཅད་
ཡོངས་སུ་རྫོགས་པར་འགྱུར་བ་བཅོམ་ལྡན་འདས་ཀྱིས་བཤད་དུ་གསོལ། །ཀུན་དགའ་བོ་དེ་ནས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཇིག་རྟེན་དབང་ཕྱུག་རྒྱལ་པོ་དེས། དགེ་སློང་དེའི་བསམ་པ་མཁྱེན་ནས་ངོན་བཞེད་པ་
ཕན་པ་བཞེད་པ། ཐུགས་བརྩེ་བ་ཅན་གྱི་ཐུགས་བརྩེ་པས་ཉེ་བར་གཟུང་སྟེ་སངས་རྒྱས་ཀྱི་ཚུལ་མི་གཅད་པའི་ཕྱིར་སེམས་ཅན་རྣམས་ལ་ཐུགས་རྗེ་ཆེན་པོ་བསྐྱེད་ནས་ལོ་བྱེ་བ་ཐ་མ་པར་སངས་རྒྱས་བྱེ་བ་ཕྲག་ཁྲིག་བརྒྱ་སྟོང་ཕྲག་བརྒྱད་ཅུ་རྩ་གཅིག་གི་སངས་རྒྱས་ཀྱི་ཞིང་
གི་ཡོན་ཏན་གྱི་རྒྱན་བཀོད་པ་ཕུན་སུམ་ཚོགས་པ་རྣམས་དང་བཅས། ཡུལ་ཕྱོགས་དང་བཅས། གཞི་ཅི་ལས་གྱུར་པ་དང་བཅས་པར་ཡང་དག་པར་རབ་ཏུ་བཤད་དོ། །དེ་ནས་བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་འདི་སྐད་ཅེས་གསོལ་ཏོ། །བཅོམ་
ལྡན་འདས། བཅོམ་ལྡན་འདས་འཇིག་རྟེན་དབང་ཕྱུག་རྒྱལ་པོ་དེའི་སྐུ་ཚེའི་ཚད་ཇི་ཙམ་ཞིག་ཐུབ་པར་འགྱུར། དེ་སྐད་ཅེས་གསོལ་བ་དང། བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་བཀའ་སྩལ་ཏོ། །དེ་བཞིན་གཤེགས་པ་འཇིག་རྟེན་

[006B] །ཀུན་དགའ་བོ། །དེ་ནས་དགེ་སློང་ཆོས་ཀྱི་འབྱུང་གནས་ངེས་སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཕྲག་བརྒྱད་ཅུ་རྩ་གཅིག་པོ་དེ་དག་གི་སངས་རྒྱས་ཀྱི་ཞིང་གི་
ཡོན་ཏན་གྱི་རྒྱན་བཀོད་པ་ཕུན་སུམ་ཚོགས་པ་གང་ཡིན་པ་དེ་དག་ཐམས་ཅད་སངས་རྒྱས་ཀྱི་ཞིང་གཅིག་ཏུ་ཡངས་སུ་བཟུངས་ནས། བཅོམ་ལྡན་འདས་དེ་བཞིན་གཤེགས་པ་འཇིག་རྟེན་དབང་ཕྱུག་རྒྱལ་པོ་དེའི་ཞབས་ལ་མགོ་བོས་ཕྱག་བཙལ་ཏེ་བསྐོར་བ་བྱས་ནས་བཅོམ་
ལྡན་འདས་དེའི་གན་ནས་སོང་ངོ། །གོང་དུ་ཡང་བསྐལ་པ་ལྔར་སངས་རྒྱས་ཀྱི་ཞིང་གི་ཡོན་ཏན་གྱི་རྒྱན་བཀོད་པ་ཕུན་སུམ་ཚོགས་པ་ཤིན་ཏུ་ཐ་གྲུ་ཆེ་གཤིན་ཏུ་གྱ་ནོམ་པ་སྔོན་ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་དུ་མ་བྱུང་བདག་ཡོངས་སུ་གཟུང་བར་གྱུར་ཏོ།།
སྨོན་ལམ་ཡང་ཤིན་ཏུ་རྒྱ་ཆེ་བ་བཏབ་བོ་ཞེས་བྱ་བ་ལ་སོགས་པ་རྒྱ་ཆེ་བར་གསུངས་ཏེ་ཚུལ་དེ་ལྟ་བུས་དེ་བཞིན་གཤེགས་པ་འོད་དཔག་ཏུ་མེད་པས་ངང་པོར་ཞིང་ཡོངས་སུ་སྦྱངས་པའི་ཚུལ་རྒྱ་ཆེ་བར་སེངྒེའི་དབྱངས་ཀྱིས་རྒྱ་ཆེར་སྒྲོག་པར་མཛད་དོ། །དེ་བཞིན་དུ་འཕགས་
པ་ཚེ་དང་ཡེ་ཤེས་དཔག་ཏུ་མེད་པའི་མཚན་བརྒྱ་རྩ་བརྒྱད་པར་ཡང་་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཚོ་དང་ཡེ་ཤེས་དཔག་ཏུ་མེད་པ་ཤིན་ཏུ་རྣམ་པར་ངེས་པ་གཟི་བརྗིད་ཀྱི་རྒྱལ་པོའི་མཚན་འཛིན་ཅིང་འཆད་པ་དང་ཀློག་ཅིང་
ཁ་ཏོན་དུ་བྱེད་པ་དེ་དག་གི་ཚེ་འཛིན་ཅིང་ཚེ་འཕེལ་བ་དང། ཚེ་ཟད་པ་ལ་ཡང་ཚེ་སླར་འཕེལ་བར་བཞེད་ཅིང་སངས་རྒྱས་གངྒཱའི་ཀླུང་གི་བྱེ་མ་སྙེད་ཀྱི་གྲངས་དང་མཉམ་པ་ཐམས་ཅད་ཀྱིས་ཡང་དང་ཡང་དུ་གསུངས་ཤིང། ཕན་ཡོན་རྣམ་གྲངས་མཐའ་ཡས་པ་བཀའ་སྩལ་

[007A]༄༅། །བ་ཐམས་ཅད་ཀྱང་དེ་བཞིན་གཤེགས་པ་ཚེ་དང་ཡེ་ཤེས་དཔག་ཏུ་མེད་པའི་སྨོན་ལམ་གྱི་མཐུ་ལས་བྱུང་ངོ། ཞེས་སངས་རྒྱས་ཐམས་ཅད་ཀྱིས་སྒྲོག་པར་མཛད་དོ། །དེ་བཞིན་དུ་འཕགས་པ་འཆི་མེད་རྔ་སྒྲ་ལས་ཀྱང། འདི་ནས་ནུབ་ཀྱི་ཕྱོགས་རོལ་
ན༑ ༑བདེ་བ་ཅན་གྱི་འཇིག་རྟེན་ཁམས། །དེ་ན་རྫོགས་པའི་སངས་རྒྱས་བཞུགས། །དེ་བཞིན་གཤེགས་པ་ཚེ་དཔག་མེད། །སུ་ཞིག་དེ་ཡི་མཚན་བརྗོད་ན། །དེ་ནི་དེ་རུ་སྐྱེ་བར་འགྱུར། །འཆི་བའི་དུས་སུ་སྟོན་པ་ནི། །དགེ་སློང་དགེ་འདུན་བཅས་པ་མཐོང། །དེ་ན་
བུད་མེད་ཡོད་པ་མིན། །མངལ་ན་གནས་པ་ཡོད་མ་ཡིན། །རིན་ཆེན་རྣམས་ཀྱི་པདྨོ་ལས། །རྫུ་འཕྲུལ་ཆེན་པོ་འབྱུང་བར་འགྱུར། །ཟས་དང་གོས་དང་སྨན་རྣམས་དང། །ཆོས་གོས་མལ་ཆ་ལྷུང་བཟེད་རྣམས། །སེམས་ཀྱིས་བསམ་མ་ཐག་ཏུ་ནི། །དེ་དག་མོད་ལ་
འབྱུང་བར་འགྱུར། །ཕྱོགས་བཅུར་བཞུགས་པའི་སངས་རྒྱས་རྣམས། །བདེ་བ་ཅན་གྱི་བསྔགས་པ་བརྗོད། །ཅེས་གསུངས་ཏེ། དེ་ལྟར་ལན་ཅིག་མིན་པར་སངས་རྒྱས་ཐམས་ཅད་ཀྱིས་བསྔགས་པའི་ཞིང་གི་མཆོག་དམ་པ་བདེ་བ་ཅན་ནི། དེ་བཞིན་གཤེགས་
པ་འོད་དཔག་མེད་ཀྱི་ཞིང་དང། མགོན་པོ་འོད་དཔག་མེད་ནི་དེ་ན་བཞུགས་པའི་སངས་རྒྱས་སོ། །དེ་ལ་ཡང་ལོངས་སྤྱོད་རྫོགས་སྐུ་དང། སྦྲུལ་པའི་སྐུ་གཉིས་ལས། དེ་བཞིན་གཤེགས་པ་ཚེ་དཔག་མེད་ནི་ལོངས་སྐུ་དང། འོད་དཔག་མེད་ནི་སྦྲུལ་པའི་
སྐུའོ༑ ༑དེ་ལྟར་བདེ་པ་ཅན་གྱི་ཞིང་ན་སངས་རྒྱས་བཅོམ་ལྡན་འདས་འོད་དཔག་ཏུ་མེད་པ། འཚོ་ཞིང་གཞེས་ལ་ཆོས་ཀྱང་སྟོན་པར་མཛད་པ་ལས་ཞིང་རབ་འབྱམས་གྲངས་མེད་པ་རྣམས་དང་ཁྱད་པར་དུ་མི་མཇེད་ཀྱི་ཞིང་འདིར་སྦྲུལ་པ་འགྱེད་པར་མཛད་དེ། ཕལ་

[007B] ཇི་ལྟར་ཟླ་བ་ཤར་གྱུར་ཚེ། །ཚད་མེད་པ་ཡི་གཟུགས་བརྙན་རྣམས། །ཆུ་ཡི་སྣོང་དུ་སྣང་གྱུར་ཀྱང། །ཟླ་བ་གཉིས་སུ་གྱུར་པ་མེད། ཅེས་གསུངས་པ་ལྟར་ཡིན་ལ། དེ་དག་ལས་ཀྱང་རང་ཅག་ལ་བཀའ་དྲིན་གྱི་ཁྱད་པར་དུ་གྱུར་པ་ནི་་སངས་རྒྱས་ཤཱཀྱའི་
རྒྱལ་པོ་འཇིག་རྟེན་གྱི་ཁམས་འདིར་མཛད་པ་བཅུ་གཉིས་ཀྱི་རོལ་པ་སྟོན་པའི་དུས་སུ་འདྲི་ཞིང་ལན་འདོན་པ་རྣམས་ཀྱི་མཆོག་འཕགས་པ་རབ་འབྱོར་དང་འཕགས་པ་འོད་སྲུང་གི་དགེ་ཚུལ་པདྨའི་དད་ལྡང་དང། མདོ་ཏིང་ངེ་འཛིན་རྒྱལ་པོ་གསུང་བར་གསོལ་བ་
འདེབས་པ་ཟླ་འོད་གཞོན་ནུ་དང། ཚེའི་རིག་པ་འཛིན་པ་རྣམས་ཀྱི་མཆོག་འཚོ་བྱེད་གཞོན་ནུ་རྣམས་སུ་སྦྲུལ་པར་མཛད་དོ། །དེ་དག་ལས་ཀྱང་འཕགས་པ་རབ་འབྱོར་ནི་འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་གཏན་ལ་འབེབས་པའི་ཕྱིར་་བཅོམ་ལྡན་
འདས་ལ་དྲི་བ་ཞུ་ཞིང་དེ་བཞིན་གཤེགས་པས་ནི་ལན་གྱི་སྒོ་ནས་གཏན་ལ་འབེབས་པར་མཛད་ལ། ་བཅོམ་ལྡན་འདས་ཀྱིས་དོན་གྱི་དབང་འགའ་ཞིག་གཟིགས་ནས་དྲི་བ་མཛད་པ་རྣམས་ཀྱི་ལན་ཡང་བདེ་བར་གཤེགས་པའི་དགོངས་པ་ཇི་ལྟ་བ་བཞིན་དུ་ལྡོན་པར་
མཛད་དོ། །དགེ་ཚུལ་པདྨའི་ངད་ལྡང་ནི་འཕགས་པ་འོད་སྲུང་གི་སྐུ་དྲུང་དུ་བསྙེན་ནས། འོད་སྲུང་ལས་ཐེག་པ་ཆེན་པོའི་ཆོས་ཀྱི་བཀའ་དྲིན་རྒྱ་ཆེར་ནོས་ཏེ་ཉམས་སུ་བཞེས་པར་གྲགས། ཟླ་འོད་གཞོན་ནུར་གྱུར་པས་ནི་ཏིང་ངེ་འཛིན་རྒྱལ་པོ་གསུང་པར་བསྐུལ་
ཏེ་སྟོང་པ་ཉིད་ཀྱི་ལྟ་བ་ཕུལ་དུ་ཕྱིན་པར་གཏན་ལ་ཕབ་ནས་ཏིང་ངེ་འཛིན་གྱི་སྒོ་བརྒྱ་ཕྲག་འབྱེད་པར་མཛད། འཚོ་བྱེད་གཞོན་ནུས་ནི་ཚེའི་རིག་ཕྱེད་ཀྱི་གཞུང་ལུགས་ཕྱིན་ཅི་མ་ལོག་པར་གཟུང་སྟེ། སེམས་ཅན་ནད་ཀྱིས་གདུངས་པ་མང་པོ་ནང་ཀྱི་འཇིགས་པ་ལས་

[008A]༄༅། །བསྐྱབ་སྟེ་སྲོག་གི་སྦྱིན་པ་རྒྱ་ཆེར་སྩལ། ཚེའི་རིག་འཛིན་བརྙེས་ཏེ་ད་ལྟའང་བཞུགས་ཞེས་ཐོས། དེ་ལ་སོགས་པ་མཐའ་ཡས་ཏེ་བརྗོད་པར་ག་ལ་སྦོབས། དེ་བཞིན་གཤེགས་པ་བསིལ་བའི་དངོས་པོ་བརྙེས་ཟིན་པའི་མཇུག་ཏུ་སྦྲུལ་པའི་རྣམ་གྲངས་
མཐའ་ཡས་པ་ཞིག་ཡོད་མོད། འཕགས་ཡུལ་གྱི་པཎྜི་ཏ་དང་གྲུབ་པ་ཐོབ་པ་ཀུན་ལ་རྩོད་པ་མེད་པར་གྲགས་པ་རགས་རིམ་ཞིག་བརྗོད་ན། ་དཔལ་མགོན་འཕགས་པ་ཀླུ་སྒྲུབ་ཀྱི་སྲས་མཆོག་ཏུ་གྱུར་པ་རིགས་པའི་ཁུ་བྱུག་ཆེ་བ་ཞེས་བྱ་བར་གྱུར་ཏེ་སྟོང་པ་ཉིད་ཀྱི་ལྟ་
བ་གཏན་ལ་ཕབ་ནས་ཐེག་ཆེན་གྱི་ལམ་ཆེར་རྒྱས་པར་མཛད། སློབ་དཔོན་ཆེན་པོ་ལེགས་ལྡན་འབྱེད་དུ་གྱུར་ནས་རང་བཞིན་གྱིས་གྲུབ་པ་གཏན་ལ་འབེབ་ཅིང། བདེན་གྲུབ་གཏན་ནས་བཀག་པའི་རང་རྒྱུད་ཀྱི་སྲོལ་རྣམ་པར་འབྱེད་པར་སྦྲུལ་པར་མཛད། བྲམ་ཟེ་ལས་
རབ་ཏུ་བྱུང་བ་པཎྜི་ཏ་ཆེན་པོ་ཨ་བྷྱཱ་ཀ་ར་གུབྷར་སྦྲུལ་ནས་རྡོ་རྗེ་རྣལ་འབྱོར་མའི་ལུང་བསྟན་བཞིན་དུ་མདོ་སྔགས་ཀྱི་བསྟན་བཅོས་རྒྱ་ཆེར་མཛད། དེ་དག་དང་ཕྱོགས་མཚུངས་པར་བྱང་ཕྱོགས་ཤམྦྷ་ལའི་ཡུལ་གྱི་གྲོང་ཁྱེར་བྱེ་བ་ཕྲག་གོ་དྲུག་གི་རྒྱལ་པོ་རྣམས་ཀྱིས་ཞབས་ཀྱི་པདྨོ་ལ་
མགོ་བོས་ཕྱག་བྱས་པའི་རིགས་ལྡན་གྱི་རྒྱལ་པོ་འཇམ་དཔལ་གྲགས་པར་གྱུར་ནས་ཚངས་པའི་དྲང་སྲོང་བྱེ་བའི་ཚོགས་ལ་རྡོ་རྗེའི་རིགས་གཅིག་ཏུ་བྱིན་གྱིས་བརླབ་ཀྱིས་བྱིན་གྱིས་རློབ་པར་མཛད་དེ་དུས་ཀྱི་འཁོར་ལོའི་བསྟན་པ་རྒྱ་ཆེར་རྒྱས་པར་མཛད། འཕགས་ཡུལ་
གྱི་ཆ་ཤས་ཨོཌི་ཡ་ཎར་སློབ་དཔོན་པདྨ་སམྦྷ་ཝར་སྦྲུལ་ནས་ཡུལ་ཀུན་གྱི་འདྲེ་སྲིན་རྣམས་དམ་ལ་བཏགས་ནས་སངས་རྒྱས་ཀྱི་བསྟན་པ་རྒྱ་ཆེར་སྦེལ་ཞིང། ཁ་བ་ཅན་འདིར་ཡང་ཞབས་ཀྱིས་བཅགས་ནས་བསམ་ཡས་མི་འགྱུར་ལྷུན་གྱིས་གྲུབ་པའི་གཙུག་ལག་

[008B] ཆོས་མིན་ཅན་མང་པོ་ཡང་ཚར་བཅད། ཁ་བ་ཅན་ནས་འགྲོ་ལྡིང་གི་ཡུལ་དུ་ཕེབས་ཏེ་གདུག་པའི་ཕྲ་མེན་མ་མང་པོ་དམ་ལ་བཞག་
ལོ་བཅུ་གཉིས་སུ་འགྲོ་དོན་མཛད་ནས་སྲིན་ཡུལ་དུ་གཤེགས། །ད་ལྟའང་བཞུགས། རྡོ་རྗེ་དྲིལ་བུ་པ། བྷ་ཝ་བྷ་དྲ་སོགས་ཀྱང་ཐུགས་རྒྱུད་གཅིག་པའི་རྣམ་སྦྲུལ་དུ་གྲགས། དེ་ནས་ཁབ་ཅན་དུ་འགོས་ལོཙྪ་ཝ་ཁུག་པ་ལྷས་བཙས་སུ་གྱུར་ནས་འཕགས་ཡུལ་དུ་བྱོན་ཏེ་བོད་
ལྗོངས་འདིར་འདུས་པ་འཕགས་ལུགས་ཀྱི་སྲོལ་ཕྱེ། ས་སྐྱ་པ་ཆེན་པོ་པཎྜི་ཏ་ཀུན་དགའ་རྒྱལ་མཚན་དུ་གྱུར་ནས་ཕྲོག་བྱེད་དགའ་བོ་སོགས་ཚར་བཅད། སངས་རྒྱས་ཀྱི་བསྟན་པ་ཉིན་མོ་ལྟར་གསལ་བར་མཛད། གསང་སྔགས་རྙིང་མའི་གྲུབ་ཆེན་རྒྱལ་བ་གཡུང་རྡོ་རྗེ་དཔལ་
བར་གྱུར་ཏེ་ལྷམ་སྲིན་སྡེ་བརྒྱད་མང་པོད་མ་ལ་བཏགས། ཁྱད་པར་དུ་ཡང་མཁས་གྲུབ་བསྟན་པའི་ཉི་མཆོས་ཀྱི་རྒྱལ་པོ་དགེ་ལེགས་དཔལ་བཟང་པོར་གྱུར་ནས་ཁམས་གསུམ་འགྲོ་བའི་བླ་མ་ཙོང་ཁ་པ་ཆེན་པོའི་བསྟན་པ་ལ་མ་དད་པའི་ལོག་སྨྲ་ཐམས་ཅད་ཚར་
བཅང། ཐེ་ཚོམ་གྱི་དྲི་མ་མ་ལུས་པ་དྲུངས་ཕྱུང་སྟེ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་བསྟན་པ་རིན་པོ་ཆེ་ནུབ་ཕྱོགས་ཀྱི་རྒྱ་མཚོ་ནས་ཤར་ཕྱོགས་ཀྱི་རྒྱ་མཚོ་ཆེན་པོ་ལ་ཐུག་གི་བར་དུ་རྒྱས་པར་མཛད། སྐུ་ལུས་འདི་ཉིད་ཀྱིས་ཤམྦྷ་ལ་ལ་སོགས་པའི་ཡུལ་
གྲུར་སྤྱོད་པ་ལ་གཤེགས། གྲུབ་པའི་དབང་ཕྱུག་བསོད་ནམས་ཕྱོགས་ཀྱི་གླང་པོར་བསྟན་ནས་བརྟུལ་ཞུགས་ཀྱི་སྤྱོད་པ་སྤྱད། རྗེ་གྲུབ་པའི་དབང་ཕྱུག་དབེན་ས་པ་བློ་བཟང་དོན་ཡོད་གྲུབ་པར་གྱུར་ཏེ་ཨྖོས་ཀྱི་རྒྱལ་པོ་ཡབ་སྲས་ཀྱི་སྙན་བརྒྱུད་ཀྱི་གདམས་པ་རིན་

[009A]༄༅། །པོ་ཆེ་རྣམས་མི་ཉམས་པར་གཟུང། དེ་ནས་པཎ་ཆེན་ཆོས་ཀྱི་རྒྱལ་པོ་བློ་བཟང་ཆོས་ཀྱི་རྒྱལ་མ་ཚན་དུ་སྤྲུལ་ནས་སངས་རྒྱས་ཀྱི་བསྟན་པ་རིན་པོ་ཆེ་འཆད་རྩོད་རྩོམ་གསུམ་གྱི་སྒེ་ནས་རྒྱས་པར་མཛད། བཤད་སྒྲུབ་གཉིས་ཀྱི་སྒོ་ནས་གཏན་
ལ་ཕབ། དགུང་ལོ་བརྒྱ་ཕྲག་བརྒལ་བར་བཞུགས། དེ་དག་ཐམས་ཅད་ཀྱང་སྐུ་ཚེ་རེ་རེ་བཞིན་ཐོས་བསམ་སྒོམ་གསུམ་གྱི་སྒོ་ནས་རྒྱལ་བའི་བསྟན་པ་རིན་པོ་ཆེ་བླ་ནས་བླར་སྤེལ་ཞིང། གྲུབ་བའི་གོ་འཕང་མཐོན་པོར་གཤེགས་པའི་ཚུལ་བསྟན། སྐྱེས་བུ་
དམ་པ་གཞན་དང་གཞན་འཇིག་རྟེན་དུ་བྱོན་པ་རྣམས་འགའ་ཞིག་ལ་བདུད་ཀྱི་བར་གཅོད་དང། འགའ་ཞིག་གིས་བརྟུལ་ཞུགས་སྤྱོད་པ་མཛད་པ་གནད་དུ་མ་སོང་བ་ཡང་ཡོད་མོད། མགོན་པོ་འོད་དཔག་ཏུ་མེད་པ་དུར་སྨྲིག་གར་གྱིས་རོལ་པ་དང་གྲུབ་པའི་བརྟུལ་
ཞུགས་སྤྱོད་པ་ཐམས་ཅད་ལ་སྐྱོན་གྱི་ཚུལ་ཅུང་ཟད་ཀྱིས་ཀྱང་གོས་པ་མེད་པར་ཅི་མཛད་སངས་རྒྱས་ཀྱི་བསྟན་པ་རིན་པོ་ཆེ་རྒྱས་པའི་སྨན་ཡོན་ཁོ་ནར་བཞུགས་ཏེ། གྲུབ་པའི་དབང་ཕྱུག་བློ་བཟང་དོན་ཡོད་གྲུབ་པའི་གསུང་ལས། བླ་མ་ལྷ་ལ་རྩེ་གཅིག་གསོལ་
བཏབ་ནས། །ཡིད་ལ་གང་ཤར་འཕྲལ་ལ་ལག་ལེན་དུ། །འགེལ་བ་སྨྱོན་པ་འདྲ་བའི་བརྟུལ་ཞུགས་ཀྱིས། །སངས་རྒྱས་མྱུར་དུ་འགྲུབ་པ་བདག་གི་ལུགས། ཞེས་བསྟན་འགྲོའི་དོན་ཆེན་པོ་རྣམས་ལྟ་ཞོག་བརྟུལ་ཞུགས་ཀྱི་སྤྱོད་པ་ལྟ་བུའི་སྨྱོན་སྤྱོད་སྤྱད་པ་ཚུན་
ཆོད་ཀྱིས་ཀྱང་བསྟན་པ་རིན་པོ་ཆེ་འདུལ་བའི་ལག་ལེན་དང་བཅས་པ་རྒྱས་པར་མཛད་པར་གསུངས་པའི་ཕྱིར། དེ་ནས་སླར་ཡང་ཁ་བ་ཅན་གྱི་ཡུལ་གྲུ་ཐོབ་རྒྱལ་གྱི་ཆར་བྲུལ་ཚང་དུ་སྐུ་བལྟམས་པ་་རྡོ་རྗེ་འཆང་ཆེན་པོ་རྗེ་བཙུན་བློ་བཟང་ཡེ་ཤེས་དཔལ་བཟང་པོའི་

[009B]
མཛད་ཅིང། གཙོ་བོར་གདུལ་བྱ་འགའ་ཞིག་གི་བློ་ངོ་དང་བསྟུན་ནས་སྦས་པའི་བརྟུལ་ཞུགས་ཉིད་གཙོ་བོར་གཟུང་སྟེ་ནང་དུ་རིམ་གཉིས་ཀྱི་ཏིང་ངེ་འཛིན་ཁོ་ན་ལ་གཞོལ་བཞིན་པར་བཞུགས་ལ། དེ་ཉིད་ཀྱི་རྣམ་ཐར་རྒྱ་མཚོ་ལྟ་བུ་ལས་ཆུ་བྱི་ལོ་དགུང་གྲངས་བདུན་ཅུར་
ཕེབས་དུས་ཀྱི་ཆོ་འཕྲུལ་གྱི་མཆོད་པ་ཡན་ཆད་དུ་ཇི་ལྷར་མཛད་པ་ནི་རྗེ་ཉིད་ཀྱི་རྣམ་པར་ཐར་པ་ཆེན་མོར་བཀའ་སྩལ་བ་ལས་ཤེས་ལ། དེ་མན་ཆོད་ཀྱི་རྣམ་པར་ཐར་པ་རྣམས་ནི་བདག་གིས་འབད་པ་ཆེན་པོས་སྒྲོག་པར་བྱའོ། །དེ་དག་ལ་འདི་སྐད་ཅེས་བྱ་སྟེ། བྱང་ཆུབ་དམ་
པའི་སེམས་ཀྱི་གྲོགས་པོ་མཆོག་གང་གི་མཛའ་བོས་གཏོང་བ་མ་ཡིན་པ། །དེ་ཡི་འཁོར་དང་ལོངས་སྤྱོད་གནས་དང་གྲོགས། །ཀུན་ཀྱང་དག་པ་རབ་འབྱམས་འབའ་ཞིག་འབྱུང། །དགེ་སློང་ཆོས་བཞི་དུལ་བའི་གསེར་བུ་གཡོ། །སྙིང་སྟོབས་མི་དམན་ཐེག་ཆེན་བློ་གྲོས་
ཅན༑ ༑ཡོན་ཏན་རྒྱ་མཚོའི་ཆུ་གཏེར་ལྗོན་ཤིང་ཕྱུག་ཀུན་བཟོད་དེ་ཡིས་བདེ་ལེགས་ཐམས་ཅད་ཁྱེར། །འཇིག་རྟེན་དབང་ཕྱུག་རྒྱལ་པོ་སྟོན་པའི་གཙོ། །དྲང་སྲོང་གང་གི་གསུང་སྤྲིན་རྒོད་པ་དང། །ཆབས་ཅིག་བབས་པའི་ཆོས་ཀྱི་བདུད་རྩི་དེས། །བྲན་ལས་ནོར་འཛིན་
དེར་ནི་ལོ་ཏོག་རྒྱས། །དག་པའི་ཞིང་བཟང་འཁོར་དང་ལོངས་སྤྱོད་ཚོགས། །ཀུན་ཀྱང་སངས་རྒྱས་ཞིང་ཀུན་གཅིག་བསྡུས་པའི། །གཟུགས་བརྙན་འཕོས་པ་འདྲ་སྟེ་འགྲོ་འདི་ལ། །བདེ་ལེགས་སྦྱིན་ཕྱིར་བདེ་བ་ཅན་ཞེས་བྱ། །སྟོང་བ་སྙིང་རྗེ་ཟུང་འཇུག་ལྷ་ཡི་ལྷ། །འོད་དང་

[010A]༄༅། །ཚེ་མཐའ་ཡས་པའི་བདེན་པའི་དཔྱིད། །དུས་སུ་སྨིན་པའི་སྤྲུལ་པའི་སྒྱུ་འཕྲུལ་གར། །ས་ཕྱོགས་ཀུན་དང་ཁ་བ་ཅན་དུ་བཀྲ། །དེས་དོན་བཅུད་ཀྱིས་ལུས་སྟོབས་ཆེར་རྒྱས་ཤིང། །སྙིང་སྟོབས་རྨད་བྱུང་བློ་ཡིས་ཀུན་ནས་མཛེས། །གྲུབ་པའི་དབང་ཕྱུག་
མཁས་པའི་བརྟུལ་ཞུགས་ཅན། །དེ་ནི་འཕྲེང་བ་རིན་ཆེན་ལྟ་བུར་མཛེས། །ཁྱད་པར་བློ་བཟང་ཡེ་ཤེས་གདུལ་བྱའི་ཁམས། །བསམ་པ་ཇི་བཞིན་ཆོས་ཀྱི་བདུང་རྩིའི་ཆར། །འབེབ་མཁས་བློ་བཟང་བསྟན་པའི་དཔལ་ཡོན་ཅན། །ཁྱོད་ཀྱིས་ད་དུང་ཀུན་ལ་ཐུགས་
རྗེས་བཟུངས། ཞེས་བྱ་བ་ནི་གླེང་གླེང་བའི་སྐབས་ཀྱི་ལེའུ་སྟེ་དང་པོའོ།། །།དེ་ནས་བདག་ཉིད་ཆེན་པོ་དེ་ལ་ཆུ་བྱི་ལོ་ཟླ་བ་དང་པོ་དེའི་ཆེས་བརྒྱད་ལ་ཤར་ཕྱོགས་བསྟན་པའི་གསལ་བྱེད་སྤི་ལིག་ཐུ་ནོ་མནི་ཧན་གྱིས་གསུང་བྲིས་ཀྱི་ལམ་ནས་བསྐུལ་མ་མཛད་དེ་
འདུས་པ་རྒྱ་མཚོའི་དབུས་སུ་སྤྱན་དྲངས་ནས། གླིང་བཞི་རི་རབ་དང་བཅས་པའི་མཎྜལ་སྣེ་འདོགས་ཅན། སྐུ་གསུང་ཐུགས་རྟེན། གསེར་དངུལ་གོས་བཟང་མང་པོ་དང། གོང་མ་ཆེན་པོའི་རྒྱལ་ཁ་བ་ཏུ་འཚམས་ཞུའི་མི་སྣར་མངགས་པར་མཛད་པའི་སྐུ་གཉེར་ཆེན་
མོ་དགེ་སློང་ཡེ་ཤེས་འཕྲིན་ནས་ཀྱང་དངོས་འབུལ་གྱི་མཆོད་སྤྲིན་རྒྱ་ཆེར་སྤྲོས་ཏེ། རྗེ་འགྲོ་བའི་མགོན་པོ་ཉིད་བསྟན་འགྲོ་སྦྱི་ཁྱབ་ཀྱི་དཔལ་དུ་ཞབས་པད་བརྟན་པར་གསོལ་བ་བཏབ་པ་ལ་དགྱེས་བཞིན་དུ་ཞལ་བཞེས་གནང་ཞིང། འདུས་པ་རྒྱ་མཚོའི་ཚོགས་
དང་ལྷན་ཅིག་ཏུ་དགེ་བའི་རྩ་བ་རྣམས་རྫོགས་པའི་བྱང་ཆུབ་ཏུ་བསྔོ་བའི་གསུངས་བསྔོ་ཤིས་བརྗོད་དང་བཅས་པ་རྒྱ་ཆེར་སྩལ། ཚེས་བཅུ་བཞིའི་ཉིན་སྐོར་དཔོན་པ་དཀའ་ཆེན་བློ་བཟང་ཡར་འཕེལ་ནས་གསོལ་བ་བཏབ་པ་བཞིན། སྐྱེ་བོའི་ཚོགས་ལྔ་སྟོང་བརྒལ་པ་

[010B] ཆོ་འཕྲུལ་དུས་ཆེན་གྱི་ཐོག་བསྙེན་བཀུར་ཞུ་མི་རྣམས་ལ་ཕྱག་དབང་གི་བྱིན་རླབས་
སྩལ་ཚེས་ཉི་ཤུའི་ཉིན་རྡོ་ཡན་རྡོ་རའི་དབོན་པོ་སོགས་བརྒྱ་ཕྲག་ལྷག་ཙམ་ལ་ཕྱག་གི་འདབ་མ་མགོ་བོ་ལ་རེག་པའི་བྱིན་རླབས་སྩལ། ལྷ་ལྡན་སྨོན་ལམ་ཆེན་མོའི་དུས་མཆོད་དང་བསྟུན་ཇོ་ཤཱཀ་རྣམ་གཉིས་ལ་སྟོང་མཆོད་སྣ་ལྔ་དང་སྙན་ཤལ་བདེན་ཚིག་
གིས་བརྒྱན་པ། དགེ་འདུན་འདུས་པ་ཆིག་ཁྲི་བརྒལ་བར་ལོ་མའི་མཆོད་ཡོན་བཟང་པོ་བསྔོ་རྟེན་རྣམ་གཞག་དང་བཅས་པ་དང། གྲྭ་པ་རེར་དངུལ་ཞོ་ཕྱེད་དོ་རེའི་ཕྱག་འགྱེད་དང་བཅས་པ་གནང། འདི་སྐབས་འདུས་སྡེ་ཆེན་པོ་དང་བླ་བྲང་གི་སྐུ་འཁོར། ཆབ་
འབངས་ཀྱི་སྐྱེ་བོ་དང་བཅས་པས་རྗེ་བླ་མ་ཉིད་ཞབས་པད་ཡུན་དུ་འཚོ་གཞེས་ཀྱི་ཕྱིར་སྨོན་ལམ་ཆེན་མོའི་ཐོག་ཏུ་མང་ཇ་གསུམ་རེ་ཞུས་ཤིང། ཚེའི་རིག་བྱེད་ཀྱི་པཎྜི་ཏ་ཆེན་པོ་ནམ་མཁའ་དོན་གྲུབ་པས་མང་ཇ་གཅིག་བཅས་ཞུས་པ་རྣམས་ཐུགས་རྗེའི་སྤྱན་རས་ཀྱིས་
བཙའ་པར་མཛད། ལོ་ལྟར་འཆར་ཅན་གྱི་ལུགས་སྲོལ་ལྟར་ལ་མོ་ལྷ་ཆེན་ཚངས་པ་ཆེན་པོར་སྔར་བཅོལ་ལགས་པའི་གཏང་རག་དང། ད་འཆོལ་ལེགས་པའི་གསོལ་འདེབས་སུ་སྐུ་ཆས་རྒྱས་པ། ཚོགས་ཀྱི་འཁོར་ལོ་དང་བཅས་པ་འབུལ་གནང་གི་མགོ་བརྗོད་དུ་
་དབང་གི་རང་བཞིན་རྣམ་མང་ཐོས་པའི་སྲས། །མ་རུངས་འདུལ་ཕྱིར་བདེ་ཆེན་ཞགས་པ་འཛིན། །རྒྱལ་བསྟན་སྐྱོང་ཞིང་དམ་ཚིག་ལྡན་པ་ཡི། །འཕྲིན་ལས་སྒྲུབ་མཛད་འཆི་མེད་ཚངས་པ་རྒྱལ། ཞེས་པ་དང་བཅས་ཏེ་སྩལ། ཟླ་བ་འདིའི་ནང་ལ་སོགས་པའི་

[011A]༄༅། །སྐབས་གངས་ཅན་ཆོས་འཕེལ། ཤངས་དགའ་ལྡན་ཆོས་འཁོར་གླིང། རོང་དགའ་ལྡན་བྱམས་པ་གླིང། རྒྱལ་ཆེན་རྩེ་ཆོས་འཁོར་བདེ་ཆེན། མཚན་སྒྲོག་དགའ་ལྡན་དར་རྒྱས་གླིང། ཞྭ་ལུ་རི་མཐོལ། གསེར་མདོག་ཅན། རྒྱང་རོ་གསེར་
སྡིངས། བྱམས་པ་གླིང། ཉུག་ཆོས་འཁོར་གླིང་རྣམས་སུ། བསྟན་འགྲོའི་ཕན་བདེ་སྤེལ་བ་དང། རྗེ་ཉིད་ཀྱང་ཡུན་རིང་པོར་འཚོ་ཞིང་གཞེས་པའི་ཕྱིར་དཀོན་མཆོག་ལ་མཆོད་པ་དང་དགེ་འདུན་ལ་བསྙེན་བཀུར་རྨད་དུ་བྱུང་བ་དང་བཅས་ཏེ་་ཐུབ་པའི་དབང་པོའི་
གསུང་ཐུགས་ཅན་གྱི་ལྗོངས་འདིར་འགྱུར་རོ་ཅོག་ཟླ་བ་རེའམ་གཉིས་གང་བྱུང་རེ་གསུང་སྒྲོག་ཆོས་གྲྭ་ཆེན་པོ་འདི་ཁར་གྲྭ་ཚང་ཁག་སོ་སོ་ནས་ཚོ་བསྡུས་ཀྱི་གྲྭ་གྲངས་བརྒྱ་རྩས་ཟླ་བ་དུ་མར་གསུང་སྒྲོག་གཙང་རོང་གི་དགོན་སྡེ་གཞན་ཡང་ཁག་མང་པོས་ཡུམ་
རྒྱས་འབྲིང་བསྡུས་གསུམ་དང་གཟུངས་བསྡུས། བརྒྱད་སྟོང་པ། བསྐལ་བཟང་བཅས་གསུང་སྒྲོག་དང། སྒྲོལ་མ་དང། ཤེར་སྙིང། གདུགས་དཀར། ཚེ་གཟུངས། ཚེ་ཆོག་བཅས་ཟླ་བ་གཅིག་གཉིས་ཀྱི་བར་ལ་རྒྱས་པར་མཛད། དེ་མཚུངས་གྲུབ་པའི་དབང་ཕྱུག་
གི་གདན་ས་དཔེན་ས་ཆོས་ཀྱི་ཕོ་བྲང་དང། དགའ་ལྡན་རབ་རྒྱས། རྒྱལ་ཆེན་རྩེ་ཆོས་སྡེ། སྣར་ཐང་ཆོས་སྡེ། བཀྲ་ཤིས་དགེ་འཕེལ་སོགས་སུ་ཆོས་སྲུང་དམ་ཅན་རྒྱ་མཚོར་བསྐང་གསོ་ཟླ་གྲངས་མང་པོ་སྦྲེལ་བ་དང། ཆོས་ཀྱི་རྒྱལ་པོ་དང་ལྷ་མོ་བེཀྩེ་བཅས་ཀྱི་སྒེར་
བསྐང་སྒྲུབ་རྒྱུ་གནང་བ་ཐམས་ཅད་ལ་ཇ་ཐུག་ལ་སོགས་པའི་བསྙེན་བཀུར། མཆོད་གཏོར་སྤྱན་གཟིགས་ལ་སོགས་པའི་མཆོད་པ། བསྔོ་རྟེན་རྣམ་གཞག་སྐུ་ཡོན་གོས་དར་ཡུལ་གྲུ་སྣ་ཚོགས་ཀྱི་གོན་པའི་རིགས། རྡོར་དྲིལ། གཏོར་ཆ། མཆོད་ཆས། མཆོད་ཆས། སྦུག་

[011B] ཟླ་བ་གཉིས་པའི་ཚེས་བཅུའི་ཉིན་ཏྲེ་བོ་བསམ་གྲུབ་དགོན་གྱི་བླ་མ་ངོ་གཡོག་དྲུག་ལ་བསྙེན་པར་རྫོགས་པ་དགེ་སློང་གི་དངོས་པོ་ཡང་དག་པར་སྩལ། རྣམ་ཐར་ཆེན་མོར་ཟླ་བ་དང་པོའི་ཚེས་གཉིས་ཀྱི་ཉིན་ལྷུན་གྲུབ་
གླིང་པའི་རྗེ་དྲུང་བློ་བཟང་དགེ་འདུན་ལ་འཕྲིན་ལས་ཀྱི་ཁ་ལོ་བསྒྱུར་བའི་ཁུར་བཞེས་ཀྱི་བཀའ་ཕེབས་པར་གསུངས་པ་བཞིན། ཧོར་ཟླ་གཉིས་པ་འདི་ཁའི་འདུལ་ཚེས་བཅུ་གསུམ་གྱི་ཉིན་མཛོད་འཛིན་གྱི་ཁྲི་ལ་མངའ་གསོལ་མཛད་དེ། ཛམྦྷ་ལའི་སྐུ་བརྙན་རྩོལ་བ་དང་
ཆབས་ཅིག་པར་དབང་བསྐུར་པའི་ཤིས་བརྗོད་དང། གང་སྤྱིའི་བསླབ་བྱ་ནན་ཏན་དུ་སྩལ། དེ་དུས་་རྒྱལ་དབང་ཐམས་ཅད་མཁྱེན་གཟིགས་ཆེན་པོ་མགར་ཐར་དུ་བཞུགས་སྟན་འཇགས་ཀྱང་མི་དབང་པས་སེ་ཕོ་ལྷ་བས་ཐུགས་འགན་བཞེས་ཏེ་གཞུང་དང་སྐུ་སྒེར་
བཅས་སོ་སོ་ནས་རྗེ་བླ་མ་མཆོག་ལ་རྟེན་འབྱུང་གི་ལེགས་སྐྱེས་གསར་སྤྲོས་དང། ཕྱག་མཛོད་རིན་པོ་ཆེར་ཁྲི་འབུལ་བཅས་ཕུལ་དུ་བྱུང་བའང་བསྐྲུན། གཞན་ཡང་དགོན་སྡེ་ཁག་སོ་སོ་ནས་ལེགས་འབུལ་མཐའ་ཡས་པ་དང། མི་སྡེ་སོ་སོ་ནས་རྗེ་བཙུན་བླ་མ་
མཆོག་ལ་ལེགས་འབུལ་གྱི་དངོས་སྐྱེས་ཕུལ་བ་རྣམས་དགྱེས་བཞིན་དུ་བདག་གིར་མཛད། བཅུ་གསུམ་མཆོད་པའི་དུས་ཆེན་དང་བསྟུན་ནས་ཚ་གྲ་དང་དགེ་འདུན་རེར་འབྲུ་མཁར་ཁལ་རེའི་ཕྱག་འགྱེད་རྨད་དུ་བྱུང་བ་དང། གཙང་རོང་གི་དགོན་སྔེ་ཕལ་མོ་
ཆེ་རིས་སུ་མ་ཕྱེ་བ་བརྒྱ་དང་དྲུག་ཅུ་རེ་དྲུག་ལ་མང་ཇ་ལྔ་དྲུག་ཙམ་རེའི་ཐོག་ཞལ་འདོན་སོགས་སྔར་རྒྱུན་ལྟར་གནང་ཞིང། དེ་དག་ལ་བསྔོ་རྟེན་རྣམ་གཞག་གོས་དར་སོགས་ཀྱི་མང་འགྱེད་ཚད་མེད་པ་སྩལ། རི་ཁྲོད་ཁ་གསུམ་ཅུ་སྐོར་ལ་ཟླ་སྐོར་ལ་ཉིན་ལྟར་

[012A]༄༅། །མང་ཇ་གསུམ་རེ་དང་ཡོན་དངུལ་ཞོ་གསུམ་རེ་བཅས་ཀྱི་བསྙེན་བཀུར་བླ་ན་མ་མཆིས་པ་གནང། ཚེས་བཅུ་བདུན་གྱི་ཉིན་ཉུག་ཆོས་འཁོར་གླིང་བླ་གྲྭ་ནས་ཞབས་བརྟན་རྟེན་འབྱུང་གི་མཆོད་སྤྲིན་སྤྲོས་ཏེ་སྐྱབས་སེམས་སྔོན་དུ་འགྲོ་བས་
སྤྱན་འདྲེན་ཁྲུས་གསོལ་མཎྜལ་དང་བཅས་པའི་ཆོ་ག་རྣམ་པར་དག་པས་གསོལ་བ་བཏབ་པ་ལྟར་ཞལ་བཞེས་གནང་ཞིང་ཁོང་རྣམས་ལ་ཡང་གསུང་ཆོས་ཀྱི་འབྲེལ་པ་མང་སྐོལ་དང་སྐུ་འགྱེད་ཀྱི་བསྙེན་བཀུར་རྨད་དུ་བྱུང་བ་གནང། ཚེས་བཅོ་བརྒྱད་དཔལ་
ལྡན་ཨ་ཏི་ཤའི་དུས་ཆེན་གྱི་ཉིན་དཔལ་གསང་སྔགས་རྒྱུད་པ་གྲྭ་ཚང་ནས་རྒྱུ་ཡོན་རྨད་དུ་བྱུང་བ་དང་བཅས་ཏེ་གཟིམས་ཆུང་ཉི་འོད་འཁྱིལ་པར་བཅོམ་ལྡན་འདས་མགོན་པོ་ཆེ་དཔག་མེད་འཆི་མེད་རྔ་སྒྲའི་དཀྱིལ་འཁོར་ཆེན་པོའི་ཆོ་ག་དང་འབྲེལ་པའི་བརྟན་
བཞུགས་འབུལ་བར་མཛད་པའི་དགོང་ཇའི་ཚོགས་དབུར་ཞབས་ཀྱི་པདྨོ་བཀོད་དེ། རིག་པ་འཛིན་པའི་འདུས་པའི་སྡེ་ཆེན་པོས་བཀྲ་ཤིས་རྫས་བརྒྱད་སོགས་ཕུལ་ཏེ་གསོལ་བ་བཏབ་པ་ལྟར་རྡོ་རྗེའི་བཀའ་མི་འགྱུར་བའི་ཞལ་བཞེས་ཡང་དག་པར་གནང་
སྔགས་གྲྭ་འདུས་སྤྱིར་མང་འགྱེད་ཞབས་ཏོག་རྒྱ་ཆེར་མཛད། ཚེས་ཉེར་གཅིག་ལ་བཞད་བཀྲ་ཤིས་དགེ་འཕེལ་གྱི་བླ་སྤྱི་དགོན་ལག་དང་བཅས་པ་ནས་མི་འཇིགས་རྡོ་རྗེའི་ཁྲི་ལ་ཞབས་པད་ཡུན་རིང་དུ་བརྟན་པའི་ཕྱིར་མཎྜལ་ལ་སོགས་པའི་དངོས་འབུལ་གྱི་
མཆོད་སྤྲིན་སྤྲོས་པ་དགྱེས་བཞིན་དུ་བདག་གིར་མཛད་པ་དང་ཆབས་ཅིག་པར་ཞལ་བཞེས་གནང་ཞིང་མང་འགྱེད་ཀྱི་བཀའ་དྲིན་ཀྱང་སྩལ། ཉེར་དྲུག་གི་ཉིན་རིན་ཆེན་རྩེ་གཞིས་གཉེར་དཀའ་ཆེན་ས་ལ་བས་དངོས་འབུལ་བཏེག་ནས་གཟིམས་ཆུང་ཞབས་

[012B] ནག་པ་ཟླ་བའི་ཚེས་གསུམ་ལ་ཆོས་གྲྭ་ཆེན་པོ་འདི་ཁར་གསར་ཞུགས་ཀྱི་བཙུན་པ་རྣམས་དང་སྣར་ཐང་པ། ཁམས་སོག་སོགས་ཕྱོགས་འདུས་ཀྱི་རིགས་བརྒྱད་ལྷག་བཅུ་ཕྲག་གསུམ་དང་བརྒྱ་ཕྲག་གཉིས་ལ་
ཡོངས་རྫོགས་དགེ་བསྙེན་ནས་བཟུང་སྟེ་དགེ་ཚུལ་གྱི་བར་གྱི་སྡོམ་པའི་བཀའ་དྲིན་སྩལ། ཚེས་ལྔ་ལ་རི་ཁུད་ཆོས་སྡེ་བླ་སྤྱི་གཞིས་བྱེས་ཐུན་མོང་ནས་མཎྜལ་དངོས་འབུལ་གྱི་མཆོད་སྤྲིན་སྤྲོས། ཚེས་བརྒྱད་ལ་ལ་མོ་ཆོས་སྐྱོང་ཆེན་པོའི་ལུང་ཕབས་བཞིན་བཀྲ་
ཤིས་ལྷུན་པོའི་ཟུར་བཞི་སློབ་དཔོན་རྣམས་དང་དགེ་འདུན་གྱི་སྡེ། རྫོང་གཞིས་མངའ་འབངས་དང་བཅས་པ་རྣམས་ཀྱིས་དང་བ་ཆེན་པོས་རྒྱུ་ཡོན་སྦྱར་ནས་གཟིམས་ཆུང་ཉི་འོད་དུ་གསང་སྔགས་རྒྱུད་པ་གྲྭ་ཚང་གི་རིག་པ་འཛིན་པའི་དགེ་འདུན་གྱི་སྡེ་སྤྱན་དྲངས་
ཤིང་བསྙེན་བཀུར་ཞུས་ཏེ་བཅོམ་ལྡན་འདས་ཚེ་དཔག་མེད་ལྷ་དགུའི་དཀྱིལ་འཁོར་གྱི་ཆོག་དང་འབྲེལ་བའི་ཞབས་བརྟན་ཕུལ་པའི་ཚོགས་དབུར་ཡང་ཕེབས་ནས་རིག་སྔགས་ཀྱིས་བྱིན་གྱིས་བརླབས་པའི་བཀྲ་ཤིས་རྫས་བརྒྱད་གཙོ་བོར་གྱུར་པའི་མཎྜལ་
དང༑ སྐུ་གསུང་ཐུགས་རྟེན་དངུལ་གོས་དར་ལ་སོགས་པའི་དངོས་འབྱོར་དང། ཏིང་ངེ་འཛིན་གྱིས་སྤྲུལ་པའི་ཀུན་ཏུ་བཟང་པོའི་མཆོད་སྤྲིན་སྤྲོས་ཏེ་གསོལ་བ་བཏབ་པ་ལྟར་ཞབས་ཀྱི་པདྨོ་ཡུན་དུ་བརྟན་པའི་ཞལ་བཞེས་དགྱེས་བཞིན་དུ་གནང་ཞིང་
དེ་གོང་ནམ་མཁའ་ཤིན་ཏུ་རྩུབ་པར་ཡོད་ཀྱང་དེ་ཉིན་ནས་བཟུང་སྟེ་ཤིང་ཏུ་འཇམ་པར་གྱུར། འདུས་སྡེ་རིན་པོ་ཆེར་ཡང་མང་ཇ་བཟང་མང་དང་ཕྱག་འགྱེད་དངུལ་ཞོ་ཕྱེད་དོ་རེ། བསྔོ་རྟེན་བཅས་བཟང་པོ་ཕུལ་བ་རྣམས་ལ་ཡང་དགྱེས་བཞིན་དུ་བྱིན་རླབས་

[013A]༄༅། །ཀྱི་ཏིང་ངེ་འཛིན་མཛད། ལྷ་ས་སྨོན་ལམ་ཐོག་མང་ཇ་གསུམ་དང་བསྔོ་རྟེན་རྣམ་གཞག་གཙང་རོང་གི་དགོན་སྡེ་ཆེ་ཕྲ་ཉིས་བརྒྱ་བརྒལ་བར་མང་ཇ་ལྔ་རེ་རྣམ་གཞག་དང་བཅས་པའི་སྒོ་ནས་སྐུ་ཚེའི་རྟེན་འབྲེལ་བསྒྲིགས་པ་ཐམས་ཅད་ཕུལ་དུ་ཕྱིན་
པར་གྲུབ་པ་དེ་ཐམས་ཅད་རྗེ་བླ་མ་ཉིད་ཀྱི་བཀའ་དྲིན་ཁོ་ན་ལས་བྱུང་བ་ཡིན། དེར་སྐུ་གེགས་ཀྱི་རྣམ་པ་ཕྲན་བུ་ཡོད་པ་ལྷག་མེད་དུ་ཞི་བའི་རྟགས་མངོན་དུ་གྱུར་པས་འགྲོ་བ་མ་ལུས་པ་དབུགས་དབྱུང་བ་ཐོབ། ཚེས་བཅུ་གཉིས་ལ་དཔལ་འཁོར་ཆོས་སྡེའི་མཁན་
པོ་གྲྭ་ཚང་ཁག་བཅུ་བདུན་བཅས་ནས་མཎྜལ་རྟེན་འབྱུང་གི་འབུལ་ནོད་གྱ་ནོམ་པ་ཕུལ་ནས། སེངྒེའི་ཁྲི་ཆེན་པོར་ཡུན་དུ་ཞབས་པད་བརྟན་དགོས་པའི་གསོལ་བ་བཏབ་པ་ལྟར་ཞལ་བཞེས་དང་གདབ་ལན་གྱི་མང་འགྱེད་ཀྱང་གྱ་ནོམ་པ་གནང། དེར་ཚོགས་ཚང་
མ་ལ་ལམ་རིམ་གྱི་གསུང་བཤད་དང་བཅས་པའི་ཆོས་འབྲེལ་གནང་བས་གསུང་གི་བདུད་རྩི་རྣ་བར་ཐོས་པ་ཐམས་ཅད་ལ་ཐར་པའི་ས་བོན་བླ་ན་མ་མཆིས་པ་ཐེབ། ཚེས་བཅུ་བཞི་ལ་གསེར་འོག་གྲྭ་ཚང་བླ་སྤྱི་ནས་སྒེར་གྱིས་མཎྜལ་རྟེན་འབྱུང་ཕུལ་བ་ལ་དགྱེས་
བརྩེའི་ཞལ་བཞེས་གནང་ཞིང་ཁོང་རྣམས་དང་དབུས་པ་སོགས་སེར་སྐྱ་བརྒྱ་ཕྲག་གཉིས་ལྷག་པར་ཉི་གཞོན་འཆར་ཁམ་སོགས་ཀྱི་འདོད་ཆོས་དང་ཟང་ཞིང་གིས་མཉེས་པར་མཛད། དཔྱིད་ཆོས་གཉིས་པ་ལ་དགེ་འདུན་ཞལ་གྲངས་སུམ་སྟོང་ལྔ་བཅུ་ང་གཉིས་
ཙམ་ལ་ཕྱག་འགྱེད་འབྲུར་ཕབ་བྲེ་ཚད་ཀྱི་ཁལ་སུམ་ཁྲི་བཞི་སྟོང་བརྒྱད་བརྒྱ་ཐོབ་རྩིས་ཀྱི་དངོས་པོ་སྣ་ཚོགས་པའི་སྐུ་འགྱེད་བཀའ་དྲིན་གྱིས་བསྐྱངས་ཤིང་རྣམ་གཞག་སོགས་ཀྱང་གཟབས་རྒྱས་དང། རྒྱུད་གྲྭར་ཡང་དགེ་འདུན་ཞལ་གྲངས་བརྒྱ་དང་གོ་དྲུག་ལ་

[013B] ཆོས་སྲུང་ལ་མདའ་དར་བསྔོ་རྟེན་རྣམ་གཞག་སོགས་རྒྱས་པར་སྩལ། ཉེར་བཞི་ལ་ཟི་ལིང་རྡོར་ཁེ་ཨམ་བན་ནས་འཚམས་འདྲི་ཞུ་མི་ཞུ་ཡིག་དངོས་སྐྱེས་དང་བཅས་པ་འབྱོར་པ་ལ་མཇལ་ཕྱག་གནང་ཞིང་གསོལ་ཇ་གཅིག་གི་རང་མི་ངོ་
རྣམས་ལ་སྐུ་མདུན་དུ་བཞུགས་གྲལ་གནང་ནས་ཨམ་བན་ལ་འཚམས་འདྲི་སོགས་གསུང་གི་བདུད་རྩི་སྩལ། གནམ་སྟོང་གི་ཉིན་ལྷ་ལྡན་ཕྱོགས་སུ་གོང་མ་ཆེན་པོའི་སྐུ་ཚབ་ཏུ་བཀས་མངགས་པའི་རྒྱ་དཔོན་རྨཱ་ཏཱ་ཤིན་གྱི་གཉེར་པ་ངོ་གཡོག་ལ་མཇལ་ཕྱག་
གནང། ས་གས་ཉ་བའི་ཟླ་བའི་ཚེས་གཅིག་གི་ཉིན་ཟི་ལིང་ཨམ་བན་གྱི་འཚམས་འདྲི་ཞུ་མི་རྣམས་ལ་ཕྱག་དབང་དང་བཅས་ཏེ་ཐོན་ཕྱག་གནང་ཞིང་ཨམ་བན་ལ་ཡང་བཀའ་ལན་བཅས་སྩལ། ཚེས་གསུམ་གྱི་ཉིན་གཞིས་སོག་གི་རྒྱ་དཔོན་ཨུ་པ་ཤི་སྐོར་
དང་མང་ཇའི་སྦྱིན་བདག་སོགས་ཁ་ཤས་དང་དེའི་སང་ཉིན་ཆོས་འཁོར་ལྷུན་པོ་བ་ནས་ཞབས་བརྟན་ཕུལ་ཞིང་འགའ་ཞིག་ནས་བྱམས་ཆོས་སྡེ་ལྔའི་རྒྱུགས་འབུལ་བ་ཁ་ཤས་དང། རྒྱ་མི་ཀུན་རྒྱལ་ངོ་གཡོག་གསུམ་བཅས་ལ་ཕྱག་དཔང་གནང། ཚེས་
བརྒྱད་ཀྱི་ཉིན་རྒྱ་མི་དྲུག་ཅུ་ཐམ་པ་གཞིས་ཀ་རྩེར་རྩ་གསོས་སུ་ཡོད་པ་རྣམས་ཕྱིར་ལོག་གདོང་ཐོན་ཕྱག་ཞུ་བར་སྐུ་མདུན་དུ་བཅར་བ་རྣམས་དང་ཆོས་གྲྭ་འདི་ཁའི་གྲྭ་རིགས་གྲ་སྐོར་དུ་འབྱོན་མི་སོག་པོ་དང་ཁམས་པ་སོགས་ལ་ཕྱག་དབང་གནང། ས་གས་ཉ་
བའི་ཚེས་བཅོ་ལྔའི་ཉིན་ཆོས་གྲྭ་འདི་ཁའི་སྒྲིགས་འགྲིམས་པ་དང་ཕྱོགས་ཐག་རིང་པོ་ནས་བསྙེན་རྫོགས་ཀྱི་སྡོམ་པ་དོན་གཉེར་གྱིས་སྐུ་དྲུང་དུ་བསྙེན་པ་བཅུ་ཕྲག་གསུམ་དང་ཡོན་ཏན་གྱི་གྲངས་ལྡན་བསྒྲུབ་བྱར་བཅད་པ་ལ་བསྙེན་རྫོགས་ཀྱི་སྡོམ་པ་སྩལ་ཏེ། དེ་

[014A]༄༅། །རྣམས་ཀྱི་རྒྱུད་ལ་ཐར་པ་དང་མྱ་ངན་ལས་འདས་པའི་ས་བོན་དྲུང་པོ་ཐེབས་པར་མཛད། དེ་དུས་སྣར་ཐང་ཆོས་སྔེར་མང་ཇ་ལྔ་དང་སྐུ་འགྱེད་གྲྭ་པ་རེར་ཁ་བཏགས་རེ། བསྔོ་རྟེན་རྣམ་གཞག་མཆོད་པ་སྣ་ལྔ་ལྔ་བཅུ་ཚར། ཐུབ་པ་གསུམ་
སྦགས་མ་དང་བྱམས་པ་མགོན་པོ་ལ་སྙན་ཤལ་བཅས་གནང། ཚེས་ཉི་ཤུའི་ཉིན་ཕྱོགས་འདུས་ཀྱི་སེར་སྐྱ་བརྒྱད་ཅུ་སྐོར་ལ་ཕྱག་དབང་དང། དྭགས་པོ་གནང་རྫོད་པའི་བང་མི་ངོ་གཡོག་བཞི་ལ་དམིགས་བརྩེ་མའི་ལྗགས་ལུང་བཅས་སྩལ། དེའི་སང་
ཉིན་སེར་འབྲས་དགེ་གསུམ། ཕུན་ཚོགས་གླིང་པ་སོགས་ཕྱོགས་འདུས་དང། ཆོས་གྲྭ་འདི་ཁའི་སྒྲིགས་རྒྱུད་པ་སོགས་གསུམ་ལྷག་བཅུ་ཕྲག་གསུམ་ལ་དགེ་སློང་གི་དངོས་པོའི་བཀའ་དྲིན་བླ་ན་མེད་པ་སྩལ། ཚེས་ཉེར་ལྔ་ལ་ཆོས་གྲྭ་འདི་ཁ་རང་གི་སྒྲིགས་
རྒྱུག་པ་དང་སེར་འབྲས་སོགས་དྲུག་ལྷག་བཅུ་ཕྲག་ཟུང་ལ་བསྙེན་རྫོགས་ཀྱི་སྔོམ་པ་སྩལ། ཚེས་བརྒྱད་ལ་བྱང་ཕྱོགས་ཐོར་ཁོད་ཀྱི་ཡུལ་གྲུ་ནས་རྒྱལ་པོ་ཨཱ་ཡུཥེ་ཞི་བར་གཤེགས་པའི་དགོངས་རྫོགས་དང། ཁ་ཐོན་དྷརྨཱ་པཱ་ལ་སོགས་ཚེ་དང་ལྡན་པ་རྣམས་
ཀྱི་ཚོགས་གསོག་བགྱིད་པར་ནམ་མཁའ་དག་སློང་སོགས་ཨེལ་ཆི་ངོ་གཡོག་གོང་མ་ཆེན་པོར་དགོངས་ཞུས་ཀྱི་བོད་དུ་འོངས་པ་རྣམས་དང། རྗོར་ཁང་གི་རྗར་ཁོ་ཆི་དང་བཅས་པ་རྣམས་ལྷ་སར་འབྱོར་བའི་བང་ཕྱིན་འབྱོར་པ་ལྟར་མཇལ་ཕྱག་བཀའ་དྲིན་
གྱིས་བསྐྱངས་ཤིང། མི་ངོ་རྣམས་ལ་ཇ་གྲལ་གྱི་བདག་རྐྱེན་དང། ལུགས་གཉིས་ཀྱི་བཀའ་འདྲི་ཞིབ་རྒྱས་སུ་སྩལ། ཁོང་རྣམས་ཀྱང་ཞལ་མཐོང་བ་ཙམ་གྱིས་དད་པའི་སྤུ་ལོང་ཆེར་གཡོས་ཏེ་འདི་ཕྱི་ཀུན་ཏུ་དགེ་བའི་སྐྱབས་འཇུག་ནན་ཏན་ཞུས། གནམ་

[014B]
ནས་དགེ་ཚུལ་གྱི་བར་དཀྱུས་ཐོག་གཅིག་པའི་སྔོམ་པ་སྩལ། སྣྲོན་ཟླ་བའི་ཚེས་བཅུ་གསུམ་ལ་ཕྱོགས་འདུས་ཀྱི་དོན་གཉེར་བ་ཉེར་དྲུག་ལ་བསྙེན་རྫོགས་ཀྱི་སྔོམ་བའི་བཀའ་དྲིན་སྩལ། ཚེས་བཅུ་བཞི་ནས་བཟུངས་ཏེ་སྨོན་ལམ་ཆེན་མོ་ཉིན་གསུམ་གྱི་རིང་
དངོས་སུ་བཤམས་པ་དང་ཡིད་ཀྱིས་སྤྲུལ་པའི་མཆོད་སྤྲིན་གྱིས་དུས་གསུམ་གྱི་སངས་རྒྱས་རྣམས་ལ་མཆོད་པ་དང། དེ་དང་ལྷན་ཅིག་ཏུ་དགེ་འདུན་གྱི་སྔེ་ཆེན་པོར་བསྙེན་བཀུར་དང། དབུལ་ཕོངས་ཀྱི་སྐྱེ་བོ་མང་པོ་ལ་སྦྱིན་པའང་རྒྱ་ཆེར་སྩལ། ཁྱད་པར་དུ་
རྒྱལ་བ་བྱམས་པའི་བསྟན་པ་འཇིག་རྟེན་དུ་དར་བའི་ཚེ་དེར་ཚོགས་ཀྱི་སྐྱེ་བོ་ཐམས་ཅད་འདུས་པ་དང་པོར་སྐྱེ་བའི་སྤྱན་དམིགས་ཀྱི་རྒྱས་འདེབས་མཛད། དེ་བསྟུན་ཁྲོ་ཕུའི་བྱམས་ཆེན་ལའང་མཆོད་འབུལ་དང་དགེ་འདུན་གྱི་བསྙེན་བཀུར་རྨད་དུ་བྱུང་བ་མཛད་
ཚེས་བཅུ་དྲུག་ལ་བྲུལ་ཚང་གི་སྲས་མོ་ཞིག་ལ་དགེ་བསྙེན་ནས་དགེ་ཚུལ་མའི་བར་གྱི་སྡོམ་པ་སྩལ། ཚེས་བཅུ་དགུ་ལ་བྲུལ་ཚང་གི་སྐུ་ངོ་ཚང་མ་འཁོར་བཅས་དང་རྒྱ་ནག་ཏུ་གོང་མ་ཆེན་པོའི་འཚམས་ཞུར་གཏོང་བ་གནང་རྒྱུ་སྐུ་གཉེར་དགེ་སློང་བློ་བཟང་བཀྲ་
ཤིས་བཅས་ལ་གྲུབ་རྒྱལ་ལུགས་ཀྱི་ཚེ་དབང་སྩལ་ཞིང་མི་སྣ་མཁན་པོར་ཐོན་ཕྱག་ཀྱང་གནང། གཉེར་གཅིག་གི་ཉིན་བྲུལ་ཚང་གི་སྐུ་ངོ་རྣམས་ལ་ཐོན་ཆས་སྩལ་ཞིང་ཚེས་ཉེར་ལྔ་ལ་ཨ་མདོ་ལྔ་པ་སོགས་ཕྱོགས་འདུས་གྲྭ་གྲངས་ཉི་ཤུ་རྩ་བཞི་ལ་བསྙེན་

[015A]༄༅། །རྫོགས་ཀྱི་བཀའ་དྲིན་སྩལ། ཟླ་བ་དྲུག་པའི་ཚེས་ལྔ་ལ་ལྷ་རྩེ་འོག་མིན་གླིང་པ་དཔོན་སློབ་དགེ་འདུན་གྱི་སྡེ་དང་བཅས་པ་ནས་ཞབས་པད་བརྟན་པའི་རྟེན་འབྱུང་གི་སྒོ་འཕར་ཕྱེ་བའི་དངོས་པོ་རྣམས་བདག་གིར་མཛད་ཅིང་ཞལ་བཞེས་ཀྱང་
དགྱེས་པ་ཆེན་པོས་གནང། ཚེས་བདུན་གྱི་ཉིན་བུ་སྟོན་ཆོས་རྗེའི་གདན་ས་པ། ཞྭ་ལུ་བ་རྣམས་ནས་ཚེ་ཆོག་དང་འབྲེལ་བའི་བརྟན་བཞུགས་ཕུལ་ཞིང། མཎྜལ་ལ་སོགས་པའི་དངོས་སྐྱེས་དང། བཀྲ་ཤིས་རྫས་བརྒྱད་ལ་སོགས་པའི་མཆོད་སྤྲིན་སྤྲོས་
པ་རྣམས་བདེ་སྟོང་གི་ངང་དུ་བཞེས། པར་ཡང་འདུས་ཚོགས་སུ་མང་ཇ་འགྱེད་དང་བཅས་ཏེ་བཀའ་བཞེས་བཟང་པོ་སྩལ། ཚེས་བཅུ་གཉིས་ལ་ཐུབ་བསྟན་རྣམ་རྒྱལ་གྱི་མཁན་པོ་སོགས་སྐལ་ལྡན་མང་པོར་ཕྱག་དབང་གི་བྱིན་རླབས་དང་དངོས་པོའི་སྦྱིན་པ་
ཡང་རྒྱ་ཆེར་སྩལ་ཞིང། རི་སུལ་གྱི་དགོན་པའི་གནས་སུ་བསམ་གཏན་ལ་བཞོལ་བའི་དགེ་འདུན་གྱི་སྡེ་རྣམས་ལ་མང་ཇའི་བསྙེན་བཀུར་སོགས་ཟླ་བ་ཕྱེད་གཉིས་ཀྱི་རིང་གནང། ཆོས་གྲྭ་ཆེན་པོ་འདིར་ཡང་དབྱར་ཆོས་དང་པོ་དང་བསྟུན་ནས་དགེ་འདུན་
ཞལ་གྲངས་ཉིས་སྟོང་དགུ་བརྒྱ་དགུ་བཅུ་གོ་བདུན་ལ་སྐུ་འགྱེད་ཁ་བཏགས། མུ་ཏིག་གཡུ། བྱུ་རུ། སྤོས་ཤེལ། དངུལ་སོགས་ཁྱོན་བསྔོམས་དངུལ་སྲད་སྟོང་ཕྲག་གཅིག་གི་རྩིས་དང། བསྔོ་རྟེན་རྣམ་གཞག་རྣམས་གཟབས་རྒྱས་དང། རི་ཁྲོད་རྣམས་
སུའང་གོང་སྨོས་ཀྱི་མང་ཇ་བསྔོ་རྟེན་རྣམ་གཞག་དང། འགྱེད་ཁ་བཏགས། དངུལ་བཅས་དང། སྣར་ཐང་ཆོས་སྡེ། ཐར་པ་ཆོས་སྡེ། རྒྱལ་ཆེན་རྩེ་ཆོས་སྡེ། རི་བོ་དགེ་འཕེལ། བཀྲ་ཤིས་དགེ་འཕེལ། མདང་ས་ཆེན། རམ་སྡིངས་མ། དབེན་དགོན། བ་སོ་

[015B] རྒྱང་རོ་གསེར་སྡིངས་རྣམས་སུ་ཟླ་བ་ཕྱེད་གཉིས་ཀྱི་བར་ཉིན་རེར་མང་ཇ་གསུམ་རེ་སོགས་སྣ་ཚོགས་ཤིག་གནང་བར་འདུས་སྡེ་སོ་སོ་ནས་བཀའ་འགྱུར། ཚེ་ཆོག་ཚེ་གཟུངས། ཡིག་བརྒྱ། རྣམ་རྒྱལ་སྒྲུབ་མཆོད། གནས་བརྟན་སྒྲུབ་མཆོད་
སོགས་རང་རང་གི་སྔོན་གྱི་ཕྱག་ལེན་ཇི་ལྟ་བར་གནང་སྨིན་དུ་གནང་ཞིང་སོ་སོའི་ཡོན་དུ་གོས་དར། འབྲུ་ཆ། རྒྱན་གོས། མཆོད་ཆས་སྣ་ཚོགས་པས་མཉེས་པར་མཛད། འདི་སྐབས་ཕུན་ཚོགས་གླིང་པ་བློ་བཟང་ཚེ་བརྟན་གྱིས་བྱང་ཆུབ་ལམ་རིམ་འཇམ་
དཔལ་ཞལ་ལུང། དབུ་མ་འཇུག་རྩ་བཅས་དང། དབེན་ས་ཆོས་ཀྱི་ཕོ་བྲང་པ་བློ་བཟང་ཤེས་རབ། ཡེ་ཤེས་འོད་ཟེར། ཡེ་ཤེས་བཟང་པོ། བློ་བཟང་རྒྱལ་མཚན་ཡེ་ཤེས་ཚུལ་ཁྲིམས། རྗེ་དྲུང་བློ་བཟང་བཀྲ་ཤིས་རྣམས་ཀྱིས་དཔལ་འཁོར་ལོ་བདེ་མཆོག་
གི་རྩ་བའི་རྒྱུད། བློ་བཟང་ཤེས་རབ་ཀྱིས་བྱང་ཆུབ་ལམ་རིམ་ཆེན་མོ། ཡེ་ཤེས་མཁས་མཆོག་གིས་ལམ་རིམ་འབྲིང་པོ། ངམ་རིང་པ་སངས་རྒྱས་དཔལ་བཟང་གིས་རྒྱུད་བཞི། ཆོས་འཁོར་ལྷུན་པོ་བ་བསོད་ནམས་བསྟན་འཛིན་གྱིས་བྱམས་ཆོས་སྡེ་ལྔ། སྔོམ་
གསུམ་རབ་དབྱེ། ཚད་མ་རིག་གཏེར་རྣམས་དང་འཇམ་དབྱངས་རྒྱལ་མཚན། བསྟན་འཛིན་ཆོས་འཕེལ། རྡོ་རྗེ་ཆོས་འཕེལ། བསྟན་པ་ཡར་འཕེལ། གསང་སྔགས་མཁར་པ་ལྷ་དབང་དོན་གྲུབ། གསེར་མདོག་ཅན་པ་བསྟན་པ་ཡར་འཕེལ་བཅས་སོ་སོ་
ནས་བྱམས་ཆོས་སྡེ་ལྔ་རྣམས་ཀྱི་རྒྱུགས་དང། ཆོས་གྲྭའི་ཁ་ནས་འབྲོང་རྩེ་འོག་པ་ཡེ་ཤེས་ཚེ་བརྟན། ལེགས་བཤད་གླིང་པ་ཡེ་ཤེས་དཔལ་འབྱོར། བདེ་འབྱོར་བ་ཡེ་ཤེས་ཚེ་བརྟན། ལ་ཁ་བ་བློ་བཟང་མཁྱེན་རབ། མདངས་ཆེན་པ་བློ་བཟང་དགེ་འདུན་

[016A]༄༅། །ཐོན་པ་བློ་བཟང་ཤེས་རབ། བ་སོ་བ་ཡེ་ཤེས་འབྱུང་གནས། ལེགས་བཤད་གླིང་པ་བློ་བཟང་ཤེས་རབ་རྣམས་ནས་ཚད་མ་རྣམ་འགྲེལ་ལེའུ་བཞིའི་ཐལ་འཕྲེང་གི་རྒྱུགས་དང། བ་སོ་བ་ཡེ་ཤེས་རྒྱལ་མཚན་ནས་རྣམ་བཤད་ཐར་
ལམ་གསལ་བྱེད་ཀྱི་རྒྱུགས་རྣམས་ཕུལ་བར་གཟེངས་བསྟོད་དང་ཤོག་བུའི་གྲངས་དང་བསྟུན་པའི་གནང་སྦྱིན་སྔར་སྲོལ་བཞིན་སྩལ། འདུས་སྡེ་ཆེན་པོ་འདི་ཁར་བསྙེན་བཀུར་ཕུལ་དུ་ཕྱིན་པ་ནར་མའི་ཐོག་དབྱར་གནས་དང་བསྟུན་ཏེ་དགེ་འདུན་ཉིས་
སྟོང་དགུ་བརྒྱ་དགུ་བཅུ་གོ་བདུན་ལ་འབྲུ་འགྱེད་མཁར་ཁལ་རེ། རྒྱུད་པ་གྲྭ་ཚང་པས་ཚོས་སྲུང་སྤྱི་དང་ལྷ་བེག་ཚངས་པ་བཅས་ཀྱི་སྒེར་བསྐང་རྒྱུན་མར་གནང་བའི་ཡོན་དུ་འབྲུ་མཁར་ཁལ་རེ། ཆོས་སྲུང་ལ་སྙན་ཤལ་སྣ་ལྔ། རྣམ་གཞག་གཟབས་པ་བཅས་
དང༑ གཙང་རོང་གི་དགོན་བརྒྱ་ཕྲག་བརྒལ་བར་མང་ཇ་ལྔ་རེ་དང། རི་ཁྲོད་ཁག་རྣམས་སུ་མང་ཇ་བདུན་རེར་ཞལ་འདོན་སྒྲོལ་ཤེར་ཚེ་གཟུངས་བཅས་སྨིན་རྒྱས་སུ་མཛད་པར་སྐུ་ཡོན་བཀྲས་བཏགས་ཆིག་ཁྲི་བརྒྱད་བརྒྱ་བཅུ་བདུན། རི་སུལ་བ་རྣམས་ལ་
འཕར་མ་དངུལ་ཞོ་རེ་བསྔོམས་དངུལ་སྲང་སུམ་ཅུ། བསྔོ་རྟེན་རྣམ་གཞག་བཅས་སྩལ་ཏེ། འདི་དག་ཐམས་ཅད་བསྟན་པ་རྒྱས་པ་ངང་འགྲོ་བ་ལ་བདེ་སྐྱིད་འབྱུང་བ་ཁོ་ནའི་ཆེད་དུ་མཛད་པ་ལས་རང་དོན་གྱི་འཁྲི་བའི་ཆ་ཅུང་ཟད་ཀྱང་མེད་པར་མཛད། ཚེས་བཅུ་
དྲུག་ལ་སེར་འབྲས་པ་དང་དགའ་ལྡན་ཆོས་འཁོར་བ་སོགས་དབུས་གཙང་གི་གྲྭ་པ་གྲངས་བཅུ་དགུ་ལ་བསྙེན་རྫོགས་ཀྱི་སྡོམ་པ་སྩལ། ཉེར་དགུའི་ཉིན་མི་དབང་ཕོ་ལྷ་བའི་སྲས་མངའ་རིས་གུང་ཡེ་ཤེས་ཚེ་བརྟན་སྟོང་ཕྱོགས་སུ་འབྱོན་པའི་ཕྱིར་ཕེབས་བ་མཇལ་

[016B] པྲ་གྲལ་གྱི་ཐོག་བཀའི་ཕེབས་ཚོགས་ཀྱང་སྩལ། ཟླ་བ་བདུན་པའི་ཚེས་གཅིག་གི་ཉིན་ཐོན་ཕྱག་ཞུས་པར་གནང་
སྦྱིན་དང་ཕྱག་དབང་གི་བཀའ་དྲིན་སྩལ་ཞིང། བཀའ་བསྒོའི་བྱིན་རླབས་ཞུས་པར་མགོན་པོ་བར་གཅོད་ཀུན་སེལ་གྱི་སྒོ་ནས་བཀའ་བསྒོ་ཞིག་ཀྱང་སྩལ། ཚེས་གསུམ་ལ་དབུས་པ་སོགས་ཕྱོགས་འདུས་ཀྱི་མི་གྲངས་ཉེར་ལྔ་ལ་བསྙེན་རྫོགས་ཀྱི་སྡོམ་པ་དང་
གངས་ཅན་མཁན་ཟུར་སོགས་བརྒྱ་སྐོར་ལ་ཕྱག་དབང་དང། དེ་དུས་དགེ་སྐོས་ཆེན་མོ་རབ་འབྱམས་པ་བློ་བཟང་ཡར་འཕེལ་ནས་དབྱར་གནས་ཀྱི་སྐབས་འདུས་པ་རྒྱ་མཚོར་ཕྱག་དབང་ངམ་དབང་རྗེས་གནང་གང་རིགས་ཤིག་གནང་དགོས་ཚུལ་གསོལ་བ་བཏབ་
པར་བཀའ་ཆོས་ཤིག་གནང་བཞེད་ཤིན་ཏུ་ཆེ་ཡང་ཐོར་ཁོད་ཀྱི་མི་སྣ་ཕོན་ཆེར་འབྱོར་པའི་ཐུགས་བྲེལ་གྱི་སྟབས་ཕྱག་དབང་གི་བྱིན་རླབས་སྩལ། ཚེས་བཅུ་གསུམ་ལ་ཐོར་ཁོང་རྣམས་དང་སྣེ་ཤ་ན་རྫོར་ཁང་གི་སྐུ་ཚབ་དང་བཅས་པ་འབྱོར་པ་ལ་ཕྱག་དབང་དང་
གསོལ་ཇ་གཅིག་གི་རིང་བཞུགས་གྲལ་བཅས་གནང་ཞིང། ཐོར་ཁོད་ཀྱི་མི་སྣ་རྣམས་ལ་ཐོར་ཁོད་ཀྱི་ས་སྐྱོང་བ་ཚེ་རིང་དོན་གྲུབ་ཀྱིས་མཚོན་པའི་དཔོན་ཁག་རྣམས་ལ་འཚམས་འདྲི་དང། བང་ཕྱིན་པ་རྣམས་ལ་ལམ་བར་གྱི་བདེ་དོག་སོགས་ཀྱི་བཀའ་མཆིང་
ཞིབ་རྒྱས་དང། རྗོར་ཁང་ནས་འོངས་པའི་རྗར་ཁོ་ཆི་ཤིང་བུ་དང་སྦི་ཆའི་ཆི་རྣམས་ལ་འཚམས་འདྲི་རྒྱས་པར་སྩལ། དེ་དུས་ཐོར་ཁོད་རྣམས་ནས་ཞི་བར་གཤེགས་བ་ཆོས་ཀྱི་རྒྱལ་པོ་ཨཱ་ཡུ་ཥེའི་དགོངས་རྫོགས་ཀྱིས་མཚོན་པའི་དུས་ཆོས་སུ་གྱུར་པ་མང་པོའི་བསྔོ་

[017A]༄༅། །ཞུ་དང། ཁྲི་འཛིན་པ་ཚེ་རིང་དོན་གྲུབ། ཨཱ་ཡུ་ཥེའི་བཙུན་མོ་ཆོས་སྐྱོང་སོགས་དྲག་ཞན་མང་པོའི་འབུལ་བསྐུར་དུ་རྒྱ་མཚོའི་ནང་གི་རིན་པོ་ཆེ་དང། ཁཎྡར་པ་ཆ། ནཱེ་མེ་ཤི་ཐོག་རུམ། ཁུན་དུར་པཱ་ཆ། སྟག་གཟིག་གི་རྒྱལ་པོ་
སོགས་ཀྱི་ཡུལ་གྲུ་ལས་ཐོན་པའི་དར་གོས་སྣམ་བུ། འཕྲེང་བ། ཆུ་ཚོང་ཀྱི་འཁོར་ལོ། གསེར་དངུལ་གྱི་ཏོ་ལ། སྲོག་ཆགས་ཀྱི་རྭ་སོགས་ཁྱད་དུ་འཕགས་ཤིང་དཔང་མཐོ་བར་ཕུལ་ནས་སྙིང་ཐག་པས་སྐྱབས་འཇུག་ཞུས་ཤིང། ་རྗེ་བླ་མ་མཆོག་
ནས་ཀྱང་སྦྱིན་བདག་རྣམས་བྱང་ཕྱོགས་ཀྱི་རྒྱ་མཚོ་ཆེན་པོའི་འགྲམ་ནས་ལུས་སྲོག་ལ་མ་ལྟོས་པར་དབུས་གཙང་གི་ལྗོངས་སུ་དགེ་རྩ་བགྱིད་པར་འོངས་པ་ལ་ཐུགས་བརྩེ་བ་ཆེན་པོས་ཉེ་བར་གཟིགས་ནས་ཚེ་ལས་འདས་པ་ཐམས་ཅད་ངན་སོང་ལས་
བསྒྲལ་ཏེ་མངོན་མཐོ་དང་ངེས་ལེགས་ཀྱི་ལམ་ལ་བཀྲི་བའི་ལྗགས་བསྔོ་དང་སྐྱབས་འཇུག་སོགས་ཡང་དག་པ་དང། ཚེ་དང་ལྡན་པ་རྣམས་ལ་ཚེ་ཡུན་དུ་འཚོ་ཞིང་བསམ་པ་ཆོས་བཞིན་དུ་འགྲུབ་པའི་སྤྱན་དམིགས་སོགས་ཤིན་ཏུ་རྒྱ་ཆེ་བ་དང། ཞུ་
ཡིག་སོ་སོའི་བཀའ་ལན་དང་གསུང་བརྟག་ཐུགས་དམ་གཏན་ཚིགས་དང་ལམ་ཡིག་ཞུ་བ་སོགས་ཚང་མ་བཀའ་དྲིན་ཆེན་པོས་སྩལ་ཞིང། ཐོར་ཁོང་རྣམས་ནས་འདུས་པ་རྒྱ་མཚོར་མང་ཇ་བརྒྱ་ཕྲག་བརྒལ་བ་དང་ཕྱག་འགྱེད་བཟང་ཞིང་མང་བ་བསྒྲུབ་
པ་རྣམས་ཀྱང་རྫོགས་བྱང་དུ་བསྔོ་བའི་སྦྱན་དམིགས་ཡང་དག་པ་གནང། ཚེས་བཅུ་བདུན་ལ་ཐོར་ཁོད་ཀྱི་རྒྱལ་པོ་ཆེན་པོའི་ཨེལ་ཆི་སྤཱ་དུར་དབོན་པོ་དང། གྲྭ་ཚང་གི་བང་ཕྱིན་པ་ཤེས་རབ་བསྟན་པ་སོགས་བོད་སོག་ཉེར་དྲུག་ལ་དགེ་ཚུལ་གྱི་སྡོམ་

[017B] དེ་རྗེས་སྦཱ་དུར་དབོན་པོ་སོགས་ཐོར་ཁོད་ཀྱི་བང་ཕྱིན་ངོ་བོ་བཅུ་དང་གཡོག་སོགས་སོག་བོད་ལྔ་བཅུ་ང་དྲུག་ལ་དགེ་སློང་གི་སྔོམ་པ་གནང། ཉེར་བརྒྱད་ལ་རྗར་ཁོ་ཆི་ཤིང་ཕུ་དང། སྦི་ཆའི་ཆི་ངོ་གཡོག་ལ་ཚེ་དབང་ཐོན་ཆས་དང་བཅས་པ་དང། གནམ་
གང་ལ་ཐོར་ཁོད་ཀྱི་བང་ཕྱིན་རྣམས་ལ་ཚེ་རྟ་ཟུང་འབྲེལ་གྱི་རྗེས་གནང་དང་སྒྲོལ་ཤེར་གྱི་ལྗགས་ལུང་སྩལ། ཐོན་ཆས་ཀྱི་སྐབས་སོ་སོར་གནང་སྦྱིན་ཕུན་སུམ་ཚོགས་པ་སོགས་མདོར་ན་ཆོས་དང་ཟང་ཟིང་གཉིས་ཀས་ཚིམ་པར་མཛད། དེ་དུས་ཐོར་ཁོད་རྣམས་
ནས་སྤྱིར་དིང་སང་དུས་སྙིགས་མར་གྱུར་པ་དང་ཡང་སོགས་དེང་སེང་གི་དུས་སུ་ཏཱ་ལའི་བླ་མ་ཡང་དབུས་གཙང་གི་སྡེ་གཟར་ལ་བརྟེན་ནས་རྒྱ་བོང་གང་གི་སར་ཡང་འགྲོ་དོན་མེད་པའི་ས་ཞིག་ཏུ་བཞུགས་འདུག་་རྗེ་བླ་མ་ཉིད་ཀྱང་སྐུ་ན་ཕེབས་ཆེ་བ་བཅས་
ངེད་རྣམས་བློ་བདེ་བ་ཞིག་མི་འདུག་པས་འདི་སྐོར་ལ་ཞབས་འདེབས་ཇི་འདྲ་ཞིག་ཞུ་དགོས་ཀྱང་སྤས་གསང་མེད་པར་བཀའ་གནང་དགོས་ཤིང། ཏཱ་ལའི་བླ་མ་དབུས་གཙང་གི་ལྗོངས་སུ་ཕེབས་པའི་ཕྱིར་དུ་གོང་མ་ཆེན་པོར་བསླབ་སྟོན་ཞུ་ལུགས་སོགས་ཇི་འདྲ་
དགོས། འདི་རྣམས་ཐག་ཆོད་པའི་བཀའ་ཞིག་མ་བྱུང་བར་དུ་ངེད་རྣམས་ལོག་ཐེབས་མེད་ཅེས་ཞུས་པར། ཁྱེད་རྣམས་དེ་རིགས་ཀྱི་བློ་གཡེང་ཅུང་ཟད་ཀྱང་མི་དགོས་པར་མ་ཟང། ་གོང་མ་ཆེན་པོའི་བཀའ་ཁྲིམས་བཙན་བརྗིད་ཆེ་པས་དབུས་གཙང་གི་ལོངས་
ཐམས་ཅད་ད་ལྟ་བདེ་འཇགས་འདི་བཞིན་དང། ་རྒྱལ་དབང་ཐམས་ཅད་མཁྱེན་གཟིགས་ཆེན་པོ་ཡང་མགར་ཐར་ཕྱོགས་སུ་གདན་ཞུ་མཛད་པ་འདི་བཞིན། ན་ནིང་གི་དུས་འགའ་ཞིག་ལ་དབུས་གཙང་དུས་གཟིར་གྱི་མ་བདེ་བ་བྱུང་སྟབས་ཐུགས་ཟོས་བདེ་

[018A]༄༅། །ཁྱད་དང། སླར་ཡང་དབུས་གཙང་གི་ས་ཆ་ཞོད་འཇགས་བསྟུན་གདན་ཞུ་གནང་རྩིས་ཀྱི་དགོངས་བཞེད་མཐུན་མོང་མིན་སྟབས་རང་བབ་ཏུ་བཞག་པ་ལེགས་འདྲ་ཞིང། འདིས་མཚོན་པའི་བྱ་བཞག་གང་ལ་ཡང་ལྷིང་ཆ་ཆེ་བ་དང། དུས་
རྟག་ཏུ་སངས་རྒྱས་ཀྱི་བསྟན་པ་དང་ཁྱད་པར་ཞྭ་སེར་གྱི་བསྟན་པ་སྤྱི་བོས་མཆོད་པ་དང། ཚུར་རྒོལ་གྱི་དབང་གིས་དབང་མེད་བྱུང་ན་མ་གཏོགས་ཕ་རོལ་བོད་དམག་གི་བརྒལ་རྩོད་བྱེད་པ་དང། བདག་མེད་པའི་རི་དྭགས་ཀྱི་སྲོག་འཕྲོག་པ་སོགས་སྤོང་བ་ལ་
འབད་ཅིང། ཟླ་བ་ཉ་བ་དང་གནམ་སྟོང། ཟླ་བ་ཚེས་པ་སོགས་ལ་བསྙེན་གནས་ཀྱི་སྡོམ་པ་ལེན་དགོས་པ་སོགས་བཀའ་ནན་ཏན་ཕེབས་པ་ཁོང་པས་ཀྱང་སྤྱི་བོས་ནོས་ཤིང། ་རྗེ་བླ་མ་ཉིད་དང་འབྲལ་མི་ཕོད་པ་ལྟ་བུའི་མཆི་མ་བྱུང་ཞིང་ཕྱིར་ཐེགས་
གནམ་གང་གི་ཉིན་དབྱར་གནས་ཀྱི་བྱ་བ་ལེགས་པར་གྲུབ་པའི་དགག་དབྱེ་གློ་བུར་བ་དང། ཟླ་བ་བརྒྱད་པའི་ཚེས་གཅིག་གི་ཉིན་དགག་ཆུང་བཅས་ལ་བསྙེན་བཀུར་སྔར་བཞིན་གནང། ཚེས་ལྔ་ལ་རྫོང་ཁ་འཕེལ་རྒྱས་གླིང་གི་བླ་མ་སོགས་མང་པོ་ལ་ཕྱག་དབང་
གནང། ཚེས་དྲུག་ལ་ཕྱོགས་འདུས་ཀྱི་དོན་གཉེར་ཅན་མི་གྲངས་སོ་བཞི་ལ་བསྙེན་རྫོགས་ཀྱི་སྡོམ་པ་སྩལ། ཚེས་བཅོ་ལྔ་ལ་ཆོས་སྟོན་དང་བསྟུན་ཏེ་དགེ་སྐོས་རྙིང་པ་རབ་འབྱམས་པ་བློ་བཟང་ཡར་འཕེལ་ལ་སྒྲིགས་ལམ་ལེགས་པོ་བྱུང་བའི་བདག་རྐྱེན་གྱི་
གནང་སྦྱིན་དུ་སྣམ་སྦྱར་བཅས་གནང། ཚེས་བཅོ་བརྒྱད་ལ་བཻ་རོ་ཙ་ནའི་སྤྲུལ་པར་གྲགས་པ་བོ་གདོང་སྦྱེ་ར་སྤྲུལ་སྐུ་སོགས་བཅོ་ལྔ་ལ་དགེ་བསྙེན་ནས་བཟུང་སྟེ་དགེ་ཚུལ་གྱི་བར་གྱི་སྡོམ་བ་སྩལ་ཞིང། སྦྲུལ་སྐུར་མཚན་བློ་བཟང་འཕྲིན་ལས་རྣམ་རྒྱལ་ཞེས་

[018B] ཉེར་གཅིག་དང་གཉིས་ལ་མཚོ་སྣ་ཐུགས་རྗེའི་གླིང་གི་རི་ཁྲོད་པ་དང་མཁའ་སྦྱོད་གུར་ཁང་པའི་བླ་གྲྭ་སོ་སོ་ནས་མཎྜལ་རྟེན་འབྱུང་གི་འབུལ་ནོད་ཕུལ་བད་གྱེས་བཞིན་བཞེས་ཤིང་འདོད་ཆོས་ཀྱང་སྩོལ་པར་མཛད། ཐོར་ཁོད་དོན་གྲུབ་ཟླ་བའི་བང་ཕྱིན་
པ་སོགས་ཕྱོགས་འདུས་དྲུག་ཅུ་ཙམ་ལ་བསྙེན་པར་རྫོགས་པའི་བཀའ་དྲིན་སྩལ། ཟླ་བ་བརྒྱད་པ་ཉིས་བརྩེགས་ཀྱི་ཚེས་དགུ་ཡན་ལ་ཁམས་བ། དབུས་གཙང་བ། མོན་རྟ་དབང་པ་སོགས་དད་ལྡན་དྲུག་ཅུ་རེ་དྲུག་ལ་བསྙེན་རྫོགས་ཀྱི་སྡོམ་པ་གནང། གངས་
ཅན་པ། ཞྭ་ལུ་བ། གསེར་སྡིངས་པ་སོགས་གྲྭ་རིགས་དང་རྟོགས་ལྡན་བཙུན་མ་སོགས་སྐྱ་སེར་དང། གྲུབ་མཐའ་རིས་མེད་ཀྱི་བསོད་སྙོམས་བྱེད་མི་སྟོད་ལ་ཉེ་བར་སོ་སོར་མང་ཇ་སྦྱོར་སྤྲེལ་དང་དངོས་པོ་འབྲུ་ཁལ་རེ་རི་བ་བཅས་སྔར་སྲོལ་ལྟར་སྩལ། ཚེས་བཅུ་
ལ་ཏྲེ་བོ་བླ་མ་སོགས་ཕྱོགས་མཐའ་དག་ནས་དོན་གཉེར་བ་སེར་སྐྱ་བརྒྱ་ཕྲག་བརྒལ་བ་དང་གཞན་ཡང་མཇལ་ཞུ་བ་མང་པོར་ཕྱག་དབང་གནང། ཚེས་བཅོ་ལྔའི་ཉིན་ཤར་རྩེ་གྲྭ་ཚང་གི་རྗེ་ཞལ་སྔ་ནས་དང་སྤྱི་སོ་བཅས་ནས་རྒྱུ་ཡོན་སྤྱར་ཏེ། གཟིམས་ཆུང་ཉི་འོད་
འཁྱིལ་པར་གསང་སྔགས་རྒྱུད་པ་གྲྭ་ཚང་གི་འདུས་སྡེ་སྤྱན་དྲངས་ཏེ། ཚེ་ཆོག་དང་འབྲེལ་བའི་བརྟན་བཞུགས་རྒྱས་ལ་ཕུལ་ཞིང། དེ་ཉིན་དཀར་དམར་གྱི་སྤྲོ་སྟོན་གཟབས་རྒྱས་དང། འདུས་པ་རྒྱ་མཚོར་ཡང་མང་འགྱེད་བཅས་རྒྱ་ཆེར་མཛད་ཅིང། དགོང་ཇ་དང་
དགོང་རྟིང་མ་གཉིས་ཀྱི་ཚོགས་དབུར་རྗེ་བླ་མ་རྡོ་རྗེ་འཆང་ཆེན་པོ་སྤྱན་དྲངས་ནས་མཎྜལ་དང་བཅས་ཏེ་གསོལ་བ་འདེབས་བ་མདོ་ལུགས་དང། བཀྲ་ཤིས་རྫས་བརྒྱད་དང་བཅས་ཏེ། བརྟན་པར་གསོལ་བ་འདེབས་པ་སྔགས་ལུགས་ཀྱི་བརྟན་བཞུགས་འབུལ་བ་རྣམས་

[019A]༄༅། །དམ་པའི་ཕྱག་ལེན་བཞིན་མཛད་ནས་མཇུག་ཏུ་གཏང་རག་གི་ཕྱིར་འདོད་ཁམས་དབང་མོར་བསྐང་གྶོའང་གནང། དེ་སྐབས་སྔར་གཙུག་ལག་ཁང་ཆེན་མོའི་སང་གཡབ་ནུབ་ལོགས་ཀྱི་སྐྱ་ལ་ཆུ་སྐྱོན་གྱིས་ཅུང་ཟང་གོགས་སྐྱོན་ཡོད་པར་
ཞལ་བ་གསར་བསྟར་གྱི་ཐོག་ལྡེབ་བྲིས་རྙིང་བ་སོར་བཞག་གི་གསར་བསྐྲུན་དགོས་པའི་བཀའ་ཁྱབ་གནང། རིང་པོར་མི་ཐོགས་པར་ཤར་རྩེ་བླ་སྤྱིར་མཇལ་སླག་དང། སྤྱི་སོར་གྲྭ་ཇ་བསྦོ་རྟེན་རྣམ་གཞག་གསོ་བཟང་གི་ཕྱེ་ཕུར་ཆའི་སྦྱོར་འཇགས། མི་
ཆེན་སོ་སོའི་ཁ་བཏགས་མ་གཏོགས་ཕྱིར་སློག་དང། ལས་ཚན་པ་སོ་སོར་རང་རང་གི་དངོས་འབུལ་དང་བསྟུན་པའི་སློག་བབས་མཚུངས་བཅས་སྩལ། ཅོ་ནེ་བླ་དཔོན་གྱི་འཚམས་འདྲི་ཞུ་པར་མངགས་པའི་གཙོ་བོ་དང་ཅོ་ནེ་དགོན་ཁག་གི་བླ་གྲྭ་མང་བོ་ནས་
འབུལ་ནོད་མང་པོ་ཕུལ་བ་དགྱེས་བཞིན་བཞེས་ཤིང། འབུལ་མི་བརྒྱ་ཕྲག་གཉིས་བརྒལ་བར་ཕྱག་དབང་གནང། ཅོ་ནེ་སོགས་དབུས་གཙང་དང་ཁམས་སོགས་ཀྱི་སྐྱེ་བོ་ཕྱོགས་འདུས་པ་བརྒྱ་དང་བཅུ་གཅིག་ལ་བསྙེན་པར་རྫོགས་པའི་སྡོམ་པ་དང། ཅོ་ནེ་
རྣམས་ལ་ཚེ་དབང་དང་ཐོན་ཆས་བཅས་ཐུགས་རྗེ་རྨད་དུ་བྱུང་བ་གནང། ཉེར་བཞི་ལ་སྨན་རི་བླ་གསར་དང། གཞིས་ཀ་རྩེའི་ཡོང་སྡུད་པ་སོགས་བརྒྱ་ཕྲག་ལ་ཉེ་བར་མཇལ་ཁ་གནང། ཆོས་ཉེར་དགུ་ལ་ནག་ཆུ་བ། མོལ་ཨོ་ཏོག་པ་སོགས་བརྒྱ་ཕྲག་ཙམ་
ལ་མཇལ་ཁ་དང་མཛོ་དང་རྟ། དངུལ་སོགས་འབུལ་ནོད་བྱུང་བ་རྣམས་ཀྱང་ཐུགས་རྗེའི་སྤྱན་རས་ཀྱིས་བཙས། ཟླ་བ་དགུ་པའི་ཚེས་གཅིག་ལ་གྲྭ་གྲངས་སུམ་ཅུར་བསྙན་རྫོགས་ཀྱི་སྡོམ་པ་སྩལ། ནག་ཆུ་བ་དང་མོལ་ཨོ་ཏོག་པ་སོགས་བརྒྱ་ཕྲག་ཙམ་ལ་ཚེ་དབང་

[019B] ཚེས་བརྒྱད་ལ་རྡོ་རྗེ་འཆང་ཆེན་པོ་རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱི་སྐུ་གདུང་རིན་པོ་ཆེའི་སྐུ་མདུན་དུ་རྒྱ་ཡུལ་གྱི་དངུལ་ལྷང་དང་བྲལ་བ་མཁར་བརྒྱའི་ཁལ་དྲུག་ཉག་ཕྱེད་བཅུ་གཉིས་ལས་གྲུབ་པའི་སྣང་གསལ་
སྦོར་སྣོད་ཆ་ཇི་སྲིད་བསྟན་པ་རིན་པོ་ཆེ་གནས་ཀྱི་བར་ཉིན་མཚན་ཁོར་ཡུག་ཏུ་ཚད་མེད་འབུལ་རྒྱུ་གསར་བཞེངས་གནང་ཞིང། མགྲོན་གཉེར་ས་ཁུད་བ་ཡེ་ཤེས་བརྩོན་འགྲུས་ཀྱིས་དངུལ་རྟ་རྨིག་མ་གཅིག་མཆོད་འབུལ་བ་བཞི་དང་རྩེའི་གཞལ་ཡས་ལྷ་
ཁང་གི་སྐུ་གཉེར་བཅས་ཀྱིས་དངུལ་སྲང་གསུམ་གྱི་ཞལ་འདེབས་ཕུལ། དེ་ཉིན་ཨ་མདོ་ལྔ་པ་སོགས་བརྒྱ་ཕྲག་གཉིས་བརྒལ་བར་མཇལ་ཕྱག་གནང་ཞིང། རྟ་མཛོ། གཡག་སོགས་ཀྱི་སྲོག་ཆགས་ནོར་དུ་འོས་པ་བརྒྱ་ཕྲག་ཏུ་ཉེ་བ་སོགས་ཀྱིས་རབ་ཏུ་མཆོད་
སྐྱེ་བོ་དེ་དག་ལས་བརྒྱ་ཕྲག་གཅིག་དང་བཅུ་བསྙེན་པར་རྫོགས་པའི་ཡོན་ཏན་གྱིས་ཕྱུག་པར་མཛད། ཚང་མ་ལ་འདོད་ཆོས་ཚེ་དབང་ཡང་སྩལ། ཚེས་བཅོ་བརྒྱད་ལ་ཨ་མདོ་མཛོ་གེ་སོགས་བརྒྱ་དང་བདུན་ཅུ་སྐོར་ལ་མཇལ་ཁ་གནང་ཞིང། རྟ་དང་མཛོ་
གཡག་གསེར་དངུལ། ཇ་གོས་དར་སོགས་ཀྱི་འབུལ་ནོད་དང། མཚོ་སྔོན་གྱི་ཇ་སག་དུང་ཐའི་ཇིའི་འཚམས་ཞུས་པ་འབྱོར་བར་ཡང་ཕྱག་དབང་དང་ཁོང་ཚང་མར་ཚེ་དབང་ཡང་སྩལ། མཛོ་གེ་བ་དང་གངས་ཅན་ཆོས་འཕེལ་བ། ཞྭ་ལུབ་བཅས་བརྒྱ་ཕྲག་
གཉིས་ལྷག་པར་དགེ་ཚུལ་གྱི་སྡོམ་པའི་གཞི་སྩལ། ཟུང་ཆུ་སྐུ་སྐྱེ་སོགས་སྐྱེ་བོ་མང་པོར་ཡང་མཇལ་ཕྱག་གནང། དེ་ནས་རིམ་བཞིན་མཛོ་གེ་བ་སོགས་བཅུ་ཕྲག་བཞི་དགེ་སློང་གི་སྡོམ་པའི་དཔལ་ལ་འགོད་པར་མཛད་ཅིང། བོད་སོག་བདུན་ཅུར་ཉེ་བར་ཕྱག་

[020A]༄༅། །དབང་སྩལ། སྟོན་ཆོས་གཉིས་པའི་སྐབས་རྒྱལ་བ་སངས་རྒྱས་བཅོམ་ལྡན་འདས་ལྷ་ཡི་ཡུལ་ནས་འཛམ་བུའི་གླིང་དུ་བབས་པའི་དུས་ཆེན་དང་བསྟུན་གྲྭ་པ་ཉིས་སྟོང་དྲུག་བརྒྱ་སུམ་ཅུ་ལ་རྟ་བདུན་ཅུ་དོན་ལྔའི་སྐུ་འགྱེད་དང་བསྔོ་རྟེན་རྣམ་
གཞག་སོགས་སྔར་ལྟར་གནང། གོང་མ་ཆེན་པོའི་གན་མཛོད་ལས་བྱུང་བའི་དར་གོས་བཟང་ཞིང་གྱ་ནོམ་བ་མང་པོར་སེང་གཡབ་ཀྱི་དྲ་བ་དྲ་ཕྱེད་དང་གཟིམས་ཆུང་ཉི་འོད་འཁྱིལ་གྱི་བྱང་ངོས་ལ་དྲ་ཕྱེད་བཅས་པ་ཟླ་བ་བདུན་ཙམ་གྱི་ཁོངས་སུ་ཚེམ་བུ་བ་བརྒྱད་ཙམ་
གྱིས་ལེགས་པར་བསྒྲུབས་པ་ལ་གླ་ཡོན་ཡིད་ལྷག་པར་མགུ་བ་དང་ཟངས་བརྡུང་པ་ནས་སྐུ་བརྙན་མང་པོའི་བར་སློག་མཆོད་ཁང་ཆེན་མོའི་དངུལ་ཀོང་གཉིས་བཅས་ཀྱིས་མཚོན་པའི་བཟོ་ཆེ་ཆུང་མང་བ་བཅས་ཟླ་བ་བརྒྱད་ཀྱི་རིང་དུ་སོང་བར་ཚམ་ངེས་ཀྱི་གླ་ལྟོ་དང་
ཟངས་བརྡུང་པ་གཞན་ཞིག་ནས་ཀྱང་ཟངས་ལྟིར་སོགས་སྣ་ཚོགས་པ་བསྒྲུབས་པ་ལ་ཟླ་བ་བཅུ་གཅིག་ཙམ་སོང་བར་ཡང་གནང་སྦྱིན་དང། ལྕགས་བཟོ་བ་གཉིས་ནས་བཀའ་འགྱུར་རིན་པོ་ཆེའི་པར་ཁྲིའི་ཤན་སོགས་བཟོ་མང་བྱས་པར་ཡང་གནང་སྦྱིན་གྱིས་ཚིམ་
པར་མཛད། ལྷ་བྲིས་པ་དགེ་སློང་འཕྲིན་ལས་ལྷུན་གྲུབ་གྱིས་གནས་བཅུ། གདུགས་དཀར། ལྷ་མོ། འོད་དཔག་མེད་ཀྱི་ཐང་ཀ་དར་རྒྱས་རྒྱལ་མཚན་གྱིས་ཤེལ་སྒོའི་ནང་དུ་བཞུགས་རྒྱུའི་སྨན་བླའི་ཐང་སྐུ། སྤྱན་རས་གཟིགས་སེངྒེ་སྒྲའི་ཐང་སྐུ་དང། །གདུགས་
དཀར་གྱི་ཐང་སྐུ། གོང་སྨོས་ལྟར་འདུ་ཁང་གི་སེང་གཡབ་ལ་འཁྲུངས་རབས་བཅུ་གཉིས་ཀྱི་ལྡེབ་བྲིས་བཅས་གསར་བཞེངས་བགྱིས་ཤིང། ལྡེབས་བྲིས་ཀྱི་གཤམ་དུ། ཨོཾ་སསྟི། གཏན་གྱི་སྐྱབས་མཆོག་ཤཱཀྱའི་རྒྱལ་པོ་ཡི། །ཞལ་གྱི་སྒོ་ནས་གསུངས་

[020B] །འཛིན་ལ་གཞན་ལས་ཁྱད་བར་རབ་འཕགས་པ། །སྦྱངས་པའི་ཡོན་ཏན་ལ་གནས་རབ་འབྱོར་གྱི། །འཁྲུངས་རབས་ཡོངས་གྲགས་འཕགས་ཡུལ་གངས་ལྗོངས་འདིར། །བྱོན་པའི་མཁས་གྲུབ་མེ་ཏོག་འཕྲེང་མཛེས་རྣམས། །བིར་
ཐོགས་རྩེར་སོན་དར་རྒྱས་རྒྱལ་མཚན་དང། །གྲོགས་དན་སོར་མོའི་སྒྱུ་འཕྲུལ་ཟློས་གར་ལས། །ངོ་མཚར་སྣང་བརྙན་མཁས་པ་ཡིད་འཕྲོག་པ། །དབང་པོའི་གཞུ་ལྟར་རྣམ་བཀྲ་རབ་གསལ་ཞིང། །ཡེ་ཤེས་དངོས་སུ་བཞུགས་འདྲའི་གཟི་བྱིན་ཅན། །ཀུན་ཀྱང་
མཐོང་བཙམ་གྱིས་མོས་གུས་འཕེལ། །འདི་ལྟར་བསྐྲུན་པའི་བསོད་ནམས་ཞིང་མཆོག་ལ། །སྒོ་གསུམ་མཐུན་རྐྱེན་སྒྲུབ་ལ་གཞོལ་བས་མཚོན། །འགྲོ་ཀུན་མི་ཁོམ་གནས་སྤང་དལ་འབྱོར་རྟེན། །བརྒྱུད་དེ་ཀུན་མཁྱེན་གོ་འཕང་ཐོབ་ཕྱིར་བསྔོ། །བསླབ་གསུམ་
ཚངས་སྤྱོད་ལྡན་པའི་འདུས་པའི་སྡེ། །འཁོར་ལོ་གསུམ་གྱི་བྱ་བས་རྟག་རོལ་ཅིང། །འཇམ་དཔལ་སྙིང་པོའི་དྲི་མེད་ལུང་རྟོགས་བསྟན། །བྱམས་བསྟན་བར་དུ་འཛིན་ཅིང་སྤེལ་བར་ཤོག་ཅེས་པ་འདི་ནི་བཀྲ་ཤིས་ལྷུན་པོའི་གཙུག་ལག་ཁང་ཆེན་མོའི་སེང་གཡབ་
ཀྱི་ཟུར་ཞིག་གི་ལྡེབ་བྲིས་ལ་འབྱུང་བའི་གནོད་པ་བྱུང་བར་བྱི་དོར་བགྱིས་ཏེ་སྔར་གྱི་སྣང་བརྙན་སོར་བཞག་ཐོག་མཛོད་པ་དང་ལས་བྱེད་ནས་མོས་བློས་ངོས་ཀྱི་འདྲ་ཅོག་སོགས་བགྱིས་པར་བྲིས་པ་དབུ་མཛད་ནས་འདོད་སྨོན་ཚིགས་བཅད་དགོས་ཚུལ་བཞིན། ཤཱཀྱའི་
དགེ་སློང་བློ་བཟང་ཡེ་ཤེས་ཀྱིས་སྦྱར་བ་སརྦ་ཛ་ག་ཏཾ། ཞེས་པ་སྩལ། གཞན་ཡང་མཁས་གྲུབ་རྗེའི་སྐུ་ཐང། ཕྱག་དཔེའི་དབུ་བླ་སོགས་གསར་བྲིས་མང་ཙམ་མཛད་པར་བཟོ་བོ་རྣམས་ལ་ཉིན་རེར་ཁལ་རེ་བྲེ་ལྔ་རེའི་རྩིས་ཀྱི་ཡོན་དང། བྲིས་པ་བྱིངས་

[021A]༄༅། །གྲས་དྲུག་ནས་འཁྲུངས་རབས་བཅུ་གཉིས། བདེ་གཤེགས་བརྒྱད། གསང་འདུས་ཀྱི་དཀྱིལ་ཐང། རྗེ་རིན་པོ་ཆེ། སྒྲོལ་མ་དཀར་ལྗང། ཆོས་སྐྱོང་ཡོངས་རྫོགས། བྱམས་པ་གཙོ་འཁོར། རྗེ་བླ་མ་ཉིད་ཀྱི་སྐུ་བརྙན། བཅུ་གཅིག་ཞལ་
རྣམ་སྣང་གི་དཀྱིལ་ཐང། བྲིས་སྐུ་མཐོང་བ་དོན་ལྡན། རྡོ་རྗེ་སེམས་དཔའ། འཇིགས་བྱེད། ཀུན་གཟིགས་ཀྱི་ཞིང་བཀོད། བདེ་བ་ཅན་དང་དགའ་ལྡན་གྱི་ཞིང་བཀོད། ཕྱག་བསྟར་གྱི་ཚྭ་ཚྭ་མང་པོའི་གསེར་གསོལ་གྱིས་མཚོན་པའི་ལྷ་བཞེངས་སྣེ་གྲངས་
མང་ཙམ་གནང་བར་སོ་སོ་ནས་ལོ་རེ་ལྷག་ཙམ་སོང་བར་མི་རེར་ཡོན་ཉིན་རེར་བྲེ་བཅུ་རེའི་རྩིས་དང་སྣར་ཐང་གི་གཙུག་ལག་ཁང་དུ་རྒྱལ་བའི་བཀའ་འགྱུར་རིན་པོ་ཆེའི་པར་ཤིང་གི་བཞུགས་ཁྲི་གསར་བཟོ། འཆི་མེད་ལྷ་ཁང་གི་རྟེན་ཁྲིའི་བཟོ་བཅོས་སོགས་གནང་
བར་ཤིང་བཟོ་བ་དབུ་མཛད་ལ་ཉིན་རེར་གླ་ཁལ་གཉིས་རེ། བྱིངས་བཅོ་ལྔ་ལ་ཟླ་བ་གཉིས་གསུམ་སོགས་སོང་བར་ཉིན་རེར་ཁལ་རེའི་རྩིས་ཀྱི་འབྲུ་རྐྱང་དང་གོས་དར། གོན་པ། མཛོ་སོགས་གནང་སྦྱིན་ཡིད་མགུ་ངེས་པར་གནང། ཟླ་བ་བཅུ་པའི་ཚེས་བདུན་
ལ་མཛོ་གེ་བླ་མར་འགྲོ་མི་རབ་འབྱམས་པ་དོན་གྲུབ་རྒྱ་མཚོར་ཐོན་ཆས་དང། དེ་བསྟུན་སེར་སྐྱ་ཕྱེད་ཉིས་བརྒྱ་སྐོར་ལ་ཕྱག་དབང་གནང་ཞིང། ཚེས་བཅུ་བདུན་ལ་གནས་རྙིང་པ་བླ་གྲྭ་ནས་ཞབས་བརྟན་མཎྜལ་ཕུལ། དེ་བསྟུན་སེར་སྐྱ་ཕྱེད་ཉིས་བརྒྱ་སྐོར་ལ་ཕྱག་
དབང་གནང་ཞིང། གནས་རྙིང་པ་རྣམས་ལ་མང་འགྱེད་བཅས་སྩལ། དེའི་གནང་ཉིན་མང་པོས་བཀུར་བའི་གདུང་དྲི་མ་མེད་པ་གུ་གེ་ཆོས་ཀྱི་རྒྱལ་པོས་རྗེ་བླ་མ་ཉིད་ལ་སྐུའི་འཚམས་འདྲི་ཞུ་བར་མངགས་པའི་མངའ་བ་བླ་མ་ངོ་གཡོག་བཅས་སེར་སྐྱ་བརྒྱ་ཕྲག་ལ་ཉེ་བར་

[021B] ཉེར་བདུན་ལ་མཚེ་སྔོན་གྱི་བང་ཕྱིན་པ་འགའ་ཞིག་དང་ཨ་རིག་སྐུ་སྐྱེ་སོགས་ཁམས་བོད་སྣ་ཚོགས་པ་ཉིས་བརྒྱ་བརྒལ་བར་ཕྱག་དབང་གི་བྱིན་རླབས་སྩལ། བང་ཕྱིན་བ་ཨ་རིག་སྐུ་སྐྱེ་སོགས་ཕྱེད་ཉིས་བརྒྱ་སྐོར་ལ་གྲུབ་རྒྱལ་ལུགས་ཀྱི་ཚེ་དབང་
གི་བྱིན་རླབས་དང། དེ་རྣམས་ཕྱིར་ལོག་བྱེད་པར་ཐོན་ཆས་བཅས་གནང། ཟླ་བ་བཅུ་གཅིག་པའི་ཆེས་གཅིག་ལ་མཚོ་སྔོན་པོ་ནས་ཕུན་ཚོགས་དབང་གི་བང་ཕྱིན་པས་མཚོན་ཁྲི་གཤོར་རྒྱལ་མོའི་ཤོག་གི་བླ་དཔོན་མང་པོས་སྐུའི་འཚམས་འདྲི་ཞུ་བའི་ཡི་གེ་དང་
འབུལ་ནོད་དངུལ་སྲང་སྟོང་ཕྲག་བརྒལ་བའི་བྱ་མོ་ལབ་འབུལ་མི་འབྱོར་པ་ལ་ཕྱག་དབང་དང་གསོལ་ཇ་ཇ་གྲལ་གྱི་ཐོག་གང་སྤྱིའི་བཀའ་སློབ་ཞིབ་རྒྱས་སུ་སྩལ། ཚེས་ལྔའི་ཉིན་བ་སོ་དགའ་ལྡན་རབ་རྒྱས་པ་གཞིས་བྱེས་ནས་རྒྱུ་ཡོན་སྦྱར་ཏེ། གཟིམས་ཆུང་ཉི་འོད་
འཁྱིལ་པར་བཅོམ་ལྡན་འདས་མགོན་པོ་ཚེ་མཐའ་ཡས་པ་ལྷ་དགུའི་དཀྱིལ་འཁོར་བསྒྲུབ་ཅིང་མཆོད་དེ། དཀྱིལ་འཁོར་གྱི་གཙོ་བོར་རྗེ་བླ་མ་ཉིད་སྤྱན་དྲངས་ནས་བཀྲ་ཤིས་པའི་རྫས་བརྒྱད་རིན་ཆེན་མཎྜལ་གླིང་བཞིར་བཅས་པ། དཀར་དམར་གྱི་སྤྲོ་སྟོན་རྨད་
དུ་བྱུང་བ། འདུས་པ་རྒྱ་མཚོར་ཡང་འགྱེད་བཅས་རྒྱ་ཆེར་བསྒྲུབ་སྟེ་གསོལ་བ་བཏབ་པ་ལྟར། མི་ཤིགས་རྡོ་རྗེའི་ཁྲི་འཕང་མཐོན་པོར་ཞབས་ཟུང་གཡོ་བ་མེད་པར་བརྟན་པའི་ཞལ་བཞེས་ཡང་དག་པར་གནང། དགའ་ལྡན་རབ་རྒྱས་པ་གཞིས་བྱེས་ཚང་མར་མང་
ཇ་ཉིན་གང་གཉིས་དང་བཀྲས་བཏགས་རེའི་སྐུ་འགྱེད་དང། བ་སོ་མ་ཚིན་ལ་སྒེར་གྱི་མི་ཚན་ཇ་བཅུ་དང་འགྱེད་བཀྲས་བཏགས། དངུལ་ཞོ་གསུམ་རེ། སྐུ་གསུང་ཐུགས་རྟེན་དང་ན་བཟའ་སྐོར། འབུལ་ཇ་མ་གཏོགས་པའི་སྤྱི་འབུལ་ཐམས་ཅད་ཕྱིར་སློག་གནང་

[022A]༄༅། །གཞིས་བྱེས་ཚང་མས་ཚེ་དབང་དགོས་ཚུལ་གསོལ་པ་བཏབ་པ་བཞིན། བང་ཕྱིན་པ་འགའ་ཞིག་སོགས་ཁ་ཐོར་བ་ཁྱོན་བསྒོམས་ཕྱེད་དྲུག་བརྒྱ་སྐོར་ལ་ཚེ་དབང་གི་བྱིན་རླབས་སྩལ་བས་འཆི་བདག་ལས་རྒྱལ་བའི་དབུགས་དབྱུང་གི་སྦྱིན་པ་རྒྱ་
ཆེར་གནང། འདི་དག་གི་སྐབས་ཀུན་ཏུ། མགོ་ལ་སེམས་ཅན་ཁུར་ཆེན་ཁྱེར་བ་ཡི། །སེམས་དཔའ་མཆོག་དེ་དལ་གྱིས་འགྲོ་མི་མཛེས། ཞེས་པའི་དགོངས་དོན་ཉམས་སུ་བཞེས་པས་ནང་དུ་ལམ་གྱི་གཙོ་བོ་གསུམ་དང། རིམ་གཉིས་ཡོངས་སུ་རྫོགས་པ་ལྷན་
སྐྱེས་ཀྱི་བདེ་བ་ཆེན་པོའི་བྲ་བར་ཆུད་པའི་མི་སློབ་པའི་ཟུང་འཇུག་གི་ཏིང་དེ་འཛིན་ཟབ་མོ་ལ་སྙོམས་པར་བཞུགས་ཀྱང། ཕྱི་རོལ་དུ་སེམས་ཅན་སྒྲོལ་བའི་ཁུར་ཆེར་བཞེས་ཏེ། ཐ་མལ་པ་རྣམས་ཀྱི་སྣང་ངོར་སྐུ་མི་བདེ་བ་ལ་སོགས་པའི་ཚུལ་བཞེས་པ་ཐམས་ཅད་
དང༑ ཁྱད་པར་དུ་མ་རུངས་པའི་སྐྱེ་བོ་མང་པོའི་ལོག་རྟོག་ལ་ཐུགས་སྐྱོ་ངལ་གྱི་ཚུལ་ཅུང་ཟད་མི་བཞེས་པར་མཇལ་ཕྱག་ཞུ་མི་ལ་སོགས་བ་མང་ཉུང་ལ་མི་ལྟོས་པར། ཀུན་གྱི་རེ་བསྐོང་བར་མཛད། དེ་ལྟ་ནའང། ས་དང་རྒྱ་མཚོ་གང་ཡིན་པ། །དེ་ནི་བདག་གི་ཁུར་
མིན་གྱི། །བྱས་པ་མི་གཟོ་གང་ཡིན་པ། །དེ་ནི་བདག་གི་ཁུར་ཆེན་ཡིན། ཞེས་གསུངས་པ་ལྟར། བཀའ་དྲིན་གྱིས་ལྷག་པར་བསྐྱངས་པའི་སྐྱེ་བོ་དུ་མ་ནས་ཕན་ཚུན་ནང་འཁྲུག་པ་དང། རྗེ་བླ་མ་ཉིད་ལ་ཡང་སྲི་ཞུ་ཚུལ་བཞིན་དུ་མི་བྱེད་པ་སོགས་སྣ་ཚོགས་
ཤིག་བྱས་ཀྱང་ཅུང་ཟད་ཀྱང་ཇི་མི་སྙམ་པར། མི་དབང་དུ་མའི་ཅོད་པ་ན་ནོར་བུའི་འོད། །རྐང་མཐིལ་རྡུལ་ལ་རྩེ་བ་ཐོབ་པ་དང། །རྩྭ་རྩེའི་ཟིལ་བས་སེན་མོ་ཉེར་མཆོད་པ། །མཁས་པ་བདག་ལ་ཕྱི་མ་ཕན་པར་གྱུར། ཅེས་གསུངས་པ་ལྟར། བཟང་ངན་གྱི་སྤྲོས་

[022B] ཡང་དག་པའི་ཏིང་ངེ་འཛིན་འབའ་ཞིག་གིས་དུས་འདའ་བཞིན་པར་བཞུགས་ཏེ། དེ་དག་ནི་འོག་ཏུ་རིམ་གྱིས་འཆད་བར་བྱའོ་སྤྲོས་པའོ། །ད་ནི་དཀྱུས་ལ་འཇུག་སྟེ། ཚེས་བཅོ་ལྔའི་ཉིན་
ཆོས་སྟོན་དང་བསྟུན་ནས་ཟུར་བཞི་སློབ་དཔོན་ཞལ་སྔ་ནས་བཞི་དང་དགེ་སྐོས་ལ། ལས་ཚན་པ་དང་བཅས་པ་ལ་མཇལ་ཕྱག་གནང་ཞིང་ཇ་གྲལ་གྱི་ཐོག་འཆད་ཉན་ཇི་ལྟར་ཡོད་པ། དགེ་འདུན་རྣམས་སྐུ་ཁམས་བདེ་ལུགས་དང་འཆད་ཉན་འཕེལ་
ལུགས། ད་དུང་གང་སྦྱིར་དོ་དམ་ཡང་དག་པར་དགོས་ཚུལ་སོགས་ཀྱི་བཀའ་ནན་ཏན་ཅན་ཕེབས། ཚེས་ཉེར་གཉིས་ལ་མཚོ་སྔོན་ཨེར་ཏེ་ནི་དབང་སོགས་རྒྱལ་ཁག་འགའ་ཞིག་གི་འཚམས་ཞུས་འབུལ་མི་དང། འདི་ཁར་རྒྱུན་གྱི་རྟེན་བཞེངས་མཛད་
མི་སྟར་ཆགས་ཀྱི་བལ་པོ་དང། མགོ་པ། ལག་གཡོག་སོགས་ཀྱི་གླ་ཡོན་གྱི་གནང་སྦྱིན་དང་བསྟུན་ནས་ཕྱག་དབང་གནང། ལས་རྒྱུན་ལོ་ཕྱེད་གསུམ་སོང་བར་གནང་སྦྱིན་འབྲུར་ཕབ་བྲེ་ཚད་ཀྱི་ཁལ་ཉི་ཁྲི་བརྒྱད་སྟོང་ཐོབ་པར་གསེར་དངུལ། གོས་དར་
གོན་པ་སྣ་ཚོགས་པ། ཐ་མི་ཁ། རས་ལྕགས་སོགས་དང་བཅས་པ་རྒྱ་ཆེར་སྩལ། ཚེས་ཉེར་བདུན་ལ་ཨུས་ཆིང་ནོ་ཡོན་གྱི་སྲས་མོ་འཁོར་བཅས་ལ་མཇལ་ཁ་ཕྱག་དབང་དང། སྲས་མོའི་གཙུག་ཕུད་བཞེས་ཏེ་དམ་པའི་ཆོས་ཀྱི་ལས་ལ་འཇུག་པར་
མཛད། སང་ཉིན་མཚོ་སྔོན་གྱི་བང་ཕྱིན་པ་འགའ་ཞིག་ལ་ཚེ་དབང་དགོས་ཚུལ་གསོལ་བ་བཏབ་པ་ལྟར། འཆི་བ་མེད་པའི་ཚེ་དབང་གི་བཀའ་དྲིན་སྩལ་ཞིང་ཐོན་ཆས་ཀྱང་སྩལ། རྒྱལ་ཟླ་བའི་ཚེས་བཅུ་གསུམ་གྱི་ཉིན་ལྷ་ལྡན་ཆོ་འཕྲུལ་སྨོན་ལམ་ལ་དགེ་

[023A]༄༅། །འདུན་ཆིག་ཁྲི་ཉིས་སྟོང་གསུམ་ལ་མང་ཇ་དང་ཕྱག་འགྱེད་བ་ལཊམྲེ། བསྔོ་རྟེན་རྣམ་གཞག་བཅས་ཞུ་མི་རྫོང་སྟ་གནང། དེ་དུས་མངའ་རིས་མངའ་བ་བླ་མ། ཁྱུང་ལུང་བླ་མའི་དབོན་པོ་བཅས་ནས་གཟིམས་ཆུང་ཞབས་བརྟན་
ཕུལ་བའི་ཐོག་སེར་དབུ་སྒེར་གྲྭ་ཚང་གི་བླ་མ། ནང་སོ་མཎི་སྒང་པ་སོགས་སེར་སྐྱ་བརྒྱ་ཕྲག་ལ་ཉེ་བར་ཕྱག་དབང་གི་བྱིན་རླབས་དང། འབུལ་ནོད་བཟང་མང་བཏེག་པ་བཞེས་ཤིང། མི་དྲག་ཁ་ཤས་ལ་གསོལ་ཇའི་བཞུགས་གྲལ་ཡང་གནང། དེའི་
སང་ཉིན་དབུ་སྒེར་བླ་མ་ས་མཎྜལ་ལ་སོགས་པའི་དངོས་སྐྱེས་དང་བཅས་ཏེ་བརྟན་བཞུགས་ཕུལ་བར་དགྱེས་བཞིན་ཞལ་གྱིས་བཞེས། ཚེས་བཅོ་བརྒྱད་ལ་མི་དབང་ཕོ་ལྷ་བས་དད་པ་ཆེན་པོས་མཎྜལ་དང་སྐུ་གསུང་ཐུགས་རྟེན་སྔོན་དུ་འགྲོ་བའི་ན་བཟའ་
བཞུགས་གདན། དངུལ་རྟ་རྨིག་མ་གསུམ་གྱིས་གཙོས་བའི་ཚན་གྲངས་བཟང་པོ་བཅོ་ལྔ། འདུས་སྡེར་ཡང་མང་འགྱེད་བཅས་ཞུས། ཉེར་གཉིས་ནས་བཟུང་སྟེ་རྒྱལ་བསྟན་རིན་པོ་ཆེའི་སྦྱི་རིམ་གྱི་གཏོར་སྒྲུབ་ཆེན་མོ་སྔར་བཞིན་ཚུགས་པའི་མཆོད་གཏོར་
དང་དམ་རྫས་སྤྱན་གཟིགས་སོགས་བཟང་པོ་སྔར་བཞིན་སྩལ། དེ་ཡང་ཉེར་གཉིས་ཀྱི་ཉིན་སྔ་དྲོ་གསང་སྔགས་རྒྱུད་པ་གྲྭ་ཚང་དུ་ལྕགས་མཁར་གྱི་གཏོར་ཆེན་དང། དམར་ཆེན་གཏོར་མ་རྣམས་བརྩིག་པ་དང་གཞན་ཡང་མཆོད་གཏོར་བཞེང་བ་དང། ངོ་
མཚར་བཀོད་པར་གཏོར་བཞེད་སོགས་ཚང་མ་ཕྱག་སྲོལ་བཟང་པོས་བསྟར། ཕྱི་དྲོ་རོལ་ཆེན་བཀྲ་ཤིས་དགུ་བརྩེགས་དང་བཅས་ཏེ་མཆོད་གཏོར་བྱིན་རླབས་མཛད་པར་བྱིན་འབེབ་ཀྱི་སྦྱན་དམིགས་གནང། ཉེར་གསུམ་ནས་དགུའི་བར་དུ་གཏོར་སྒྲུབ་ཀྱི་

[023B] ཉེར་བཞིའི་སྔ་དྲོ་ཞལ་སྔ་ནས་སྔགས་ཆེན་དང་ལས་ཀྱི་རྡོ་རྗེ་སློབ་དཔོན། སྒྲོལ་ཆོག་པ་གསུམ་དང། ཨརྒྷཾ་པ། འཆམ་དཔོན་བཅས་ལ་དཔལ་གཤིན་རྗེའི་གཤེད་ཀྱི་བཀའ་བསྒོ་སྩལ། ཉེར་བརྒྱད་ཀྱི་ཉིན་མགོན་ཁང་ཆེན་
མོར་སྙན་ཤལ་དང་འཕྲིན་བཅོལ། ཉེར་དགུ་ལ་དུས་གཏོར་ཆེན་མོའི་སྐབས་དགྲ་བགེགས་སྒྲོལ་བའི་སྦྱན་དམིགས་བཀའ་དྲིན་བསྐྱངས། གསང་སྔགས་རྒྱུད་པ་གྲྭ་ཚང་པ་རྣམས་ནས་ཀྱང་དུས་གཏོར་ཆེན་མོ་ཐུགས་གྲྭ་ཤིན་ཏུ་འགྲིག་ཅིང། ཟོར་གྱི་མེ་བཀྲ་དང་
ལིངྒའི་ཧོཾ་མེ་ཤིན་ཏུ་འབར་བ་བྱུང་ཞིང། གཏོར་ཆེན་མངའ་གསོལ། བཀྲ་ཤིས་དང་བཅས་པ་གྲུབ་པའི་གནམ་གང་གི་ཉིན་རྟེན་འབྲེལ་གྱི་དཀར་སྤྲོ་རྨད་དུ་བྱུང་བ་དང་བཅས་པ་མཛད་པའི་དགེ་མཚན་བཞད། ལོ་འདིའི་ཁོངས་སུ་ནག་པོ་རྨུའི་གྲུ་གསར་བཟོ་
སྐབས་ཧར་གདོང་མི་ཚན་ལ་ལྕགས་སྨར་འདེགས་ཀྱི་ཁལ་བཅུ་དྲུག་ཉག་དོ། རྨོས་ཀྱི་ཡོ་བྱང་ཉི་ཤུ་རྩ་ལྔ་བཅས་ཀྱི་མཐུན་རྐྱེན་གནང་ཞིང། ཚེ་དང་ཡེ་ཤེས་དཔག་ཏུ་མེད་པའི་སྣང་བརྙན་སྟོད་རྩ་དང་སྒྲོལ་དཀར་ཡིད་བཞིན་འཁོར་ལོ་བརྒྱ་རྩ་བཅས་ཀྱི་འཕྲོས་འཆི་
མེད་ལྷ་ཁང་དུ་བཞུགས་རྒྱུའི་སྣང་བརྙན་ཡོངས་ཚང་གྲུབ་པ་དྲུག་ཅུ་རེ་གཉིས། གསེར་གསོལ་དགོས་སྐུ་བརྙན་ལྔ་བཅུ་ང་དྲུག་སྐུ་བརྙན་རིས་སྣ་ཚོགས་བརྒྱ་དང་བཞི། ལ་མོར་སྐུ་ཆས་འབུལ་རྒྱུའི་རྒྱལ་མཚན་གྱི་ཏོག་དང། དངུལ་གྱི་མཆོད་ཀོང་གཉིས་
ཐང་ཀའི་ཏོག་ཆེ་ཆེན་དབང། དགའ་ལྡན་དའི་ཆིང་བཅས་ཀྱི་དངུལ་གདུང་རེ། རྔོ་རས་ཁེང་སེ་ཆིང་དབང་གིས་ཞུས་པའི་དཔལ་ལྡན་ལྷ་མོ་གཙོ་འཁོར་གསུམ་དང། གཞན་ཡང་སྤྲ་བཟོ། ལུགས་འཕུལ་གད་བརྡར། གསེར་གསོལ་སོགས་སྣེ་གྲངས་

[024A]༄༅། །མང་ཙམ་ཞིག་བསྟན་འགྲོའི་དོན་གྱི་ཕྱིར་རྒྱ་ཆེར་མཛད་པར། འཕུལ་པའི་དབུ་མཛད་ནེ་པཱ་ལ་སྦ་མ། བརྡུང་བའི་དབུ་མཛད་ནེ་པཱ་ལ་ཅི་ཀུརྟི། བྱིངས་ཀྱི་གྲས་ཏི་ལོ་ཚིང། ལ་ན་ཤིང། པུ་ནྱ་དྷ་ར་བཅས་ནེ་བལ་བཅོ་ལྔ་ནས་རྟེན་
བཞེངས་སོགས་ལོ་གཉིས་གསུམ་ནས་ཟླ་བ་གསུམ་རེ་ཙམ་སྣ་ཚོགས་ཤིག་སོང་བར་དབུ་མཛད་གཉིས་ལ་ཉིན་རེར་གླ་ཁལ་བཞི་རེ་དང་བྱིངས་ལ་ཁལ་གསུམ་རེ་རྩིས་ཁྱོན་བྲེ་ཚང་ཀྱི་ཁལ་སུམ་ཁྲི་བདུན་སྟོང་བརྒྱད་བརྒྱ་བཅུ་ཐམ་པ་ཐོབ་པར་ཁ་བཏགས་
གསེར་དངུལ། གོས་ཆེན། བྱུ་རུ། སྤོས་ཤེལ། གཡུ། གོན་པ་སྣ་ཚོགས། ཐ་མི་ཁ། ལྕགས་ཀྲོལ། རས་དར། གསེར་ཕུད་ལུགས་ཁའི་དོད་གསེར་མགུར་ཞོ་བཅུ། ཕོགས་དོད་དངུལ་སྲང་ཉིས་བརྒྱ། མགོ་པར་དངུལ་སྲང་བདུན། ཁ་བཏགས་
གོས་ཁ་འབྲེལ། གོན་པ་སྣེ་མང། སྦུ་ལྷམ། ཆང་མདང་བལ་པོའི་ལག་གཡོག་དྲུག་བཅས་ལ་དངུལ་སྲང་རེ། ཁ་བཏགས། གོན་པ་སྣེ་ཁ་གསུམ་རེ་བཅས་ཀྱི་གནང་སྤྱིན་བློ་མགུ་བ་གནང། པར་པ་དབུ་མཛད་དགེ་འདུན་དང། བྱིངས་མི་དྲུག་གིས་
བཀའ་གདམས་ཕ་ཆོས་བུ་ཆོས། ར་མི་སྡིངས་མ་བའི་རྣམ་ཐར་བཅས་བརྐོས་པར་དབུ་མཛད་ལ་པར་ཤིང་རེར་ཁལ་དྲུག་བྲེ་བཅུ་ཐམ་བ། མཁས་དར་བར་ཤིང་རེར་ཁལ་རེ། བྱིངས་ལ་པར་ཤིང་རེར་ཁལ་དྲུག་བྲེ་བཅུ་ཐམ་བ་གོང་འདྲ་དང་མཁས་དར་ཨིདྐི་
གཉིས་བར་བར་ཤིང་རེར་བྲེ་བཅོ་ལྔ་རེ། གསུམ་པར་བྲེ་བཅུ་ཐམ་པ་རེ། བཞི་བར་བྲེ་ལྔ་རེ། དྲུང་ཡིག་ཚེ་རིང་རྡོ་རྗེས་ཕ་ཆོས་དང་ཇོ་བོ་རྗེའི་རྣམ་ཐར་གྱི་བར་ཡིག་བྲིས་པར་ཤོག་བུ་རེར་ཁལ་རེ་བྲེ་བརྒྱད་རེ་ཐོབ་རྩིས་ཀྱི་གོས་དར། འབྲུ་རྐྱང། གོན་པ་

[024B] མི་དབང་ཕོ་ལྷ་ཐའི་ཇིས་བལ་པོ་རྒྱལ་ཁག་གསུམ། ལྷོ་འབྲུག་པ་བཅས་གོང་མ་ཆེན་པོའི་ཆ་ཞབས་སུ་བཅུག་ཚུལ་ཞུས་བར་བརྟེན་གོང་མ་ནས་མིང་འཕར་གྱི་བདག་རྐྱེན་གནང་བར་
ལེགས་འབུལ་དུ་གསོལ་སྟོན་རྒྱས་པའི་ཐོག་མི་དབང་དང་སྐུ་ངོ་རྣམས་ལ་ན་བཟའ་སྣེ་ཁ་རེ། དགུ་ཚན་ལྔ་ཡོད་པའི་མགོ་ཚན་དུ་བླ་བྲེ། གསེར། དངུལ་ལྡོང། དངུལ་རྟ་རྨིག་མ་བདུན། རྟ་སྒ་འཁོར་ཆ་ཚང་གསུམ། རྟ་རྐྱང་གསུམ། ཁ་བཏགས་
གོས་ཆེན། འགང་ལིང། བྱང་སྨན། རྒྱ་བལ་སོགས་ཀྱི་རས་ཆ་བཅས་རྒྱ་ཆེ་ཞིང་སྦམ་མཐོ་བ། ཆབ་འབངས་སྤྱི་ནས་ཀྱང་དངུལ་རྡོ་ཚད་བཅོ་ལྔ། ཞབས་ཕྱི་རྣམས་ལའང་རྟ། ཚན་གྲངས་བཅོ་ལྔ་བཅས་སྩོལ་བར་མགྲོན་གཉེར་ས་ཁུད་བ་རྫོང་སྟ་
གནང། དེ་ངག་ལ་སོགས་པ་བསྟན་པ་རིན་པོ་ཆེ་ཡུན་དུ་དབུ་འཕང་མཐོ་ཞིང་འགྲོ་བ་ལ་བདེ་སྐྱིད་རྒྱ་ཆེར་འབྱུང་བ་དང། ཁྱད་པར་དུ་ཆོས་གྲྭ་ཆེན་པོ་འདི་ཉིད་དུ་འདུལ་བ་དང། བྱང་སེམས། སྔགས་ཀྱི་བསླབ་བྱ་ལས་སྐད་ཅིག་ཀྱང་མི་འདའ་ཞིང་
ལུང་རིགས་དྲི་མ་མེད་པས་ཕས་ཀྱི་རྒོལ་བ་ངན་པ་སུན་དབྱུང་བའི་བློ་གྲོས་ཀྱི་ལུས་སྟོབས་ཆེར་རྒྱས་པའི་འདུས་པ་རྒྱ་མཚོས་ཁྱབ་པར་མཛད་ཅིང། བར་བར་དུ་ལྷ་དང་ཀླུ་དང་ནམ་མཁའ་ལྡིང་དང་གྲུལ་བུམ་སོགས་མི་མ་ཡིན་མང་པོ་ལ་ཡང་རང་རང་
གི་སྐལ་པ་དང་འཚམས་པར་ཆོས་སྟོན་པར་མཛད་པ་ལ་སོགས་པ་ངོ་མཚར་གྱི་མཛད་པ་མཐའ་ཡས་པ་དང། ཚེས་བཅོ་ལྔ་དང་གནམ་གང་ལ་སོགས་པ་ལ་གནས་བརྟན་བཅུ་དྲུག་དང། བཅོམ་ལྡན་འདས་ཀྱི་ཉན་ཐོས་དགྲ་བཅོམ་པ་མང་པོ་

[025A]༄༅། །དང་ལྷན་ཅིག་ཏུ་གསོ་སྦྱོང་གི་བྱ་བ་ལ་རོལ་བ་སོགས་བསམ་གྱིས་མི་ཁྱབ་བའི་རང་བཞིན་དུ་བཞུགས་སོ། །འདི་ལྟར་བརྗོད་པའི་དབྱངས་དབྱུང་སྟེ། འགྲོ་ཕན་ན་བུན་ཁུར་གྱིས་ལྕི་བའི་སྦྲིན། །ཁྱོད་ནི་སྙིང་རྗེའི་རླན་དང་ཤེས་རབ་དྲོད་
ཐུགས་བསྐྱེད་རླུང་གིས་བསྐུལ་ཏེ་འཐབ་པའི་སྐད། །ལེགས་བཤད་དལ་གྱིས་རྒོད་ལ་ངལ་བ་མིན། །མཆོག་གི་མེགྷ་རྒོད་པ་གང་གི་དབྱངས། །འདི་ལ་བློ་དང་བརྩོན་འགྲུས་རབ་རྒྱས་པའི། །བློ་གསལ་གཙུག་ཕུད་འཛིན་པའི་མདོངས་ལྡན་རྣམས། །
མཇུག་སྒྲོ་བརྐྱངས་ཏེ་དགའ་བའི་ཟློས་གར་བསྒྱུར། །གང་གི་རྫི་ཕྱོགས་རེག་པ་ཕོག་ལ་ཡང། །མཚམས་མེད་ལ་སོགས་སྡིག་ཀུན་འདག་བྱེད་ན། །ཡན་ལག་མགོ་བོར་རྟེག་བའི་སྐལ་བཟང་ཅན། །དེ་དག་སྲིད་བ་མེ་ཡིས་བཇུངས་པའི་གོས། །འགའ་ཞིག་
ཚེ་ཡི་ཆུ་ཀླུང་དྲག་རྒྱུག་པ། །དེ་དག་མང་ཞིང་སླར་ཡང་དལ་འགྲོབ། །བྱེད་པའི་བསེར་བུ་འབབ་པའི་ཆུ་ཁུར་ཅན། །འཇུ་ཞིང་འབབ་པའི་དཀའ་དྲིན་ཅིར་ཡང་སྩལ། །ནོར་འཛིན་ཁྱོན་གྱི་བྱེ་བྲག་ལས་འོངས་བའི། །ནོར་གྱི་དཔྱ་སྤུངས་དགེ་འདུན་
མཆོད་པ་དང། །དབུལ་ཕོངས་སྡུག་བསྔལ་སེལ་ཕྱིར་སྤྲོ་བ་ནི། །ནོར་བུ་བཟང་དང་བུམ་མཆོག་དཔག་བསམ་འདྲ། །ལ་ལར་རང་རྒྱུད་ཉོན་མོངས་གསུམ་གྱི་ཆུ། །དྲག་པོར་འབབ་པའི་རྒྱུན་འགོག་ཆུ་ལོན་ཆེ། །དགེ་སློང་དགེ་ཚུལ་དགེ་བསྙེན་རྩིག་པ་
བརྟན། །ཐེབས་པའི་སྐལ་བཟང་དགའ་སྟོན་སྣ་ཚོགས་སྩལ། །སྟོབས་བཅུ་མི་འཇིགས་བཞི་ཡི་མངའ་བདག་ཅན། །འདི་ནི་ཏིང་ངེ་འཛིན་ལ་སྙོམས་བཞུགས་བཞིན། །ཞིང་ཁམས་རབ་འབྱམས་བྱེ་བར་འགྲོ་དོན་མཛད། །དེ་ལྟ་ནའང་དགེ་སློང་

[025B] ཅེས་རྗེ་བཙུན་བླ་མ་དམ་པ་བློ་བཟང་ཡེ་ཤེས་དཔལ་བཟང་པོའི་རྣམ་པར་ཐར་པ་ལས་དགུང་གྲངས་བདུན་ཅུའི་དུས་སུ་ཇི་ལྟར་མཛད་པའི་རིམ་པའི་ལེའུ་སྟེ་གཉིས་པའོ།། །།   ༈   དེ་ནས་པྲ་མཱ་ད་ཞེས་པ་ཆུ་མོ་གླང་གི་ལོའི་
རང་ཞལ་ངོམས་པའི་དགེ་མཚན་གསར་དུ་བཞང་པའི་ཐོག་གཟིམས་ཆུང་ཉི་འོད་འཁྱིལ་པར་མགོན་ཁང་པ་རྣམས་དང་ལྷན་ཅིག་དཔལ་ལྡན་འདོད་ཁམས་ཀྱི་དབང་མོར་མཆོད་གཏོར་དམ་རྫས་སྤྱན་གཟིགས་སོགས་ཀུན་ཏུ་བཟང་པོའི་མཆོད་སྤྲིན་ལ་
འགྲན་བཟོད་པས་མངོན་པར་མཆོད་ཅིང། བོད་ཀྱི་སྲིད་སྐྱོང་ཆེན་པོ་མི་དབང་ཕོ་ལྷ་ནས། ས་སྐྱ་བདག་ཆེན། མངའ་རིས་གུང་སོགས་ལོ་གསར་རྟེན་འབྱུང་འབུལ་མི་རྣམས་དང། བཀྲ་ཤིས་མཐོང་སྨོན་པ་སོགས་སྔ་མོ་ནས་འོང་བའི་སྦྱིན་བདག་
རྣམས་དང། ཞབས་ཕྱི་སྐུ་འཁོར་སོགས་བཞུགས་གྲལ་གྱི་དང་པོའི་མགྲོན་དུ་འོས་པ་རྣམས་ལ་ཕྱག་དབང་དང་དེར་ཚོགས་ཐམས་ཅད་ཚོགས་དང་སྟོན་མོས་ཚིམ་པར་མཛད། བཞུགས་གྲལ་གཉིས་པའི་མགྲོན་གྱི་ཆོགས་ལ་དགྱེས་སྟོན་ཀྱང་སྩལ་
ཚེས་གཉིས་ནས་བཞིའི་བར་དུ་སྦྱི་སྐྱུར་བ་རྣམས་ལ་སྔ་དྲོ་རིམ་བཞིན་གྱི་ཕྱག་དབང་དང་བཀའ་བསྒོའི་བྱིན་རླབས་སྩལ་ཞིང། ཕྱི་དྲོ་བགྲོ་གླེང་དང་བཞུགས་གྲལ་སོགས་ཀྱང་གོང་དུ་འཕེལ་བ་བྱུང། ཚེས་བཞིའི་དགོང་མོ་ངོ་མཚར་བཀོད་བར་བཞུགས་
གྲལ་དང་གྲལ་འཕྲོས་པའི་འབེལ་གཏམ་སོགས་ཤིན་ཏུ་དགེ་བས་མཐར་ཕྱིན་ཅིང། མཉན་ཡོད་ཆོ་འཕྲུལ་མཆོད་པའི་སྨོན་ལམ་དང་བསྐུན་པའི་དགེ་འདུན་གྱི་བསྙེན་བཀུར་སོགས་ཀྱང་རྫོགས་ལྡན་གྱི་དཔལ་ལ་ཅོ་འདྲི་བར་གྱུར། ཚེས་བདུན་གྱི་ཉིན་

[026A]༄༅། །ཟི་ལིང་རྡོར་ཁེ་ཨམ་བན་གྱི་བད་ཕྱིན་པར་བ་རི་བརྒྱ་རྩའི་ནང་ཚན་གྱི་རྗེ་བཙུན་སྒྲོལ་དཀར་གྱི་རྗེས་གནང་སྩལ་ཞིང་ཐོན་ཆས་ཀྱང་གནང། ཚེས་བཅུ་བཞིའི་ཉིན་ཕྱོགས་བརྒྱ་ཕྲག་དུ་མ་ནས་དུས་ཁྱད་པར་ཅན་གྱི་སྐབས་དགེ་བའི་རྩ་
བ་འདུ་བགྱིད་པའི་ཕྱིར་ཕྱག་སྐོར་ལ་སོགས་པ་བགྱིད་པར་ལྷགས་པའི་སྐྱེ་བོ་ཁྲི་ཕྲག་གཅིག་དང་སུམ་སྟོང་ཙམ་ལ་ཕྱག་དབང་གནང། ཚེས་བཅུ་དྲུག་ལ་རི་བོ་ཆེ་པ་སོགས་སྐྱ་སེར་ཕྱེང་ཉིས་བརྒྱ་སྐོར་ལ་ཕྱག་གི་བྱིན་རླབས་དང། དེའི་སང་ཉིན་ཀྱང་
སྡེ་པ་འབྲོང་རྩེ་བའི་བུ་ངོ་མ་སོགས་མང་བར་ཕྱག་དབང་གནང། ཁྲ་ཟླ་བའི་ཚེས་གསུམ་ལ་དབེན་པའི་རི་སུལ་དུ་བསྒྲུབ་པའི་རྒྱལ་མཚན་འཛུགས་པའི་རི་ཁྲོད་ཆེ་ཁ་གསུམ་གྱིས་གཙོས་པའི་རི་ཁྲོད་པ་ཚང་མ་མཇལ་ཕྱག་ཏུ་ཕེབས་ཤིང། རྗེས་
འབྲང་ལྷ་ལྔ་བྲག་པ། རྟ་ཕུག་པ་སོས་བཙུན་མདུ་མ་བཅས་ལ་ཕྱག་དབང་གནང། དེ་ཡལ་རི་ཁྲོད་པ་དགེ་འདུན་སུམ་བརྒྱ་བཅུ་སྐོར་དང་བཙུན་མ་ཉིས་བརྒྱ་བཞི་བཅུ་སྐོར་གྱིས་བླ་མ་རྡོ་རྗེ་འཆང་གི་ངོ་བོ་ཚོགས་ཞིང་ཐམས་ཅད་ཀྱི་གཙོ་བོར་བསྐྱེད་
པ་ལ་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་དང་འབྲེལ་བའི་བརྟན་བཞུགས་འབུལ་བར་མཛད། ་རྗེ་བླ་མ་མཆོག་ནས་ཀྱང་དགྱེས་བཞིན་དུ་ཞལ་བཞེས་གནང་ཞིང། འཕགས་པ་སྤྱན་རས་གཟིགས་ཡི་གེ་དྲུག་པའི་རྗེས་གནང་ཡང་
སྩལ། ཕྱག་འགྱེད་བཀྲས་བཏགས། དངུལ་ཞོ་གསུམ་རེ། ཇ་ཚུལ་ཐེབས་སུ་ཇ་འཁོར་དྲུག་བདུན། དགེ་ཚུལ་མ་རྣམས་ལ་བཀྲས་བཏགས་ཆུང་བ། དངུལ་ཊམ་ཕྱེད་རེ། ཇ་ཚུལ་དུ་ཇ་འཁོར་དྲུག་བཅས་བསྔོ་རྟེན་རྣམ་གཞག་གིས་བརྒྱན་པ་

[026B] ཚེས་བརྒྱད་ལ་ཁྲི་རྒྱ་ནག་པའི་གསོལ་དཔོན་སོགས་ཕྱོགས་འདུས་བརྒྱ་དང་ལྔ་བཅུ་སྐོར་ལ་ཕྱག་དབང་གི་བྱིན་རླབས་སྩལ། དེའི་སང་ཉིན་ཤར་རྩེ་ཞལ་སྔ་ནས་སུ་ཁྲོན་ཁ་སྤུག་པ་དཀའ་ཆེན་བློ་བཟང་མཁས་མཆོག་བསྐོ་བཞག་གནང། བཅུ་གསུམ་
དུས་ཆེན་ཐོག་ཆོས་གྲྭ་འདིས་མཚོན་གཙང་རོང་གི་དགོན་སྔེ། རི་ཁྲོད་ཁག་བཅས་རིས་སུ་མ་ཕྱེ་བར་མང་ཇ་ལྔ་རེ། ཕྱག་འགྱེད་དངོས་པོ་སྣ་ཚོགས། བསྔོ་རྟེན་རྣམ་གཞག་བཅས་སྔར་ལས་མི་དམན་པ་སྩལ། ཚེ་བཅུ་བདུན་གྱི་ཉིན་མགར་ཐར་ནས་སྐྱབྶ་
མགོན་རྒྱལ་བའི་དབང་པོ་ཐམས་ཅད་མཁྱེན་གཟིགས་ཆེན་པོས་རྗེ་བླ་མ་མཆོག་ལ་སྐུའི་འཚམས་འདིར་ཞུ་བར་མགྲོན་གཉེར་དགེ་རྒན་ཆེད་དུ་གཉེར་ནས་རྫོང་སྟ་གནང་བ་འབྱོར་པར་འདུས་པ་རྒྱ་མཚོའི་དབུས་སུ་རྗེ་བླ་མ་ཉིད་སྤྱན་དྲངས་ཏེ། མཎྜལ་དང་སྐུ་
གསུང་ཐུགས་རྟེན། དངུལ་གོས་དར། རྩེ་ཇ་འཁོར་དྲུག་བཅུ་དང་ཀོ་པི་རྩི་འཁོར་དྲུག་བཅུ། གཞུང་མ་འཁོར་དྲུག་བཅུ་བཅས་ཀྱི་འབུལ་ནོད་དང་བཅས་ཏེ་སྐུ་ཚེ་ཡུན་དུ་སྤེལ་བའི་རྡོ་རྗེའི་བདེན་ཚིག་སྒྲོག་པར་མཛད། འདུས་པ་རྒྱ་མཚོར་ཡང་མང་ཇ་བཞེས་ཐུག་
དང་བཅས་པ་ཉིན་གང། ཕྱག་འགྱེད་དངུལ་བླྚམ་རེ་བཅས་རྟེན་འབྲེལ་བླ་ན་མ་མཆིས་པར་གནང། དེ་ནས་རིང་པོར་མི་ཐོགས་པར་ཞུ་ཡིག་རྟེན་ན་བཟའ་སོགས་བཟང་མང་དང་བཅས་ཏེ་ཐོན་པར་མཛད་ཅིང། མགྲོན་གཉེར་གྱི་ལག་ཏུ་ལྷ་སྲས་རྡོ་རས་ཁང་
སེ་ཆིང་དབང་ལ་རྒྱལ་དབང་ཐམས་ཅད་མཁྱེན་གཟིགས་ཆེན་པོ་དབུས་གཙང་གི་ལྗོངས་སུ་མྱུར་དུ་ཕེབས་ཆོག་པ་དགོས་པའི་ཞུ་བ་ནན་ཏན་ཅན་གྱི་ཐུགས་ཐམ་བཅས་བསྐུར་བ་གནང། ཉེར་བཞིའི་ཉིན་མི་དབང་ཕོ་ལྷ་ཐའི་ཇིའི་མཆིས་འབྲང་བ་སངས་སྐྱིད་པ་

[027A]༄༅། །དུས་ཆོས་སུ་གྱུར་པའི་གསུང་བསྔོ་ཞུ་རྟེན་འབྱོར་པ་ལྟར། དངོས་པོ་རྣམས་བདག་གིར་མཛད་ཅིང། སྡིག་ལྟུང་ཐམས་ཅད་བྱང་ནས་རྫོགས་པའི་བྱང་ཆུབ་ཏུ་ཉེ་བའི་བསྔོ་སྨོན་ཡང་དག་གནང། ཟླ་བ་གསུམ་པའི་ཚེས་ལྔ་ལ་བྱ་རྒོད་གཤོངས་
པའི་མཁན་སྤྱི་སོགས་ཕྱོགས་འདུས་ཀྱི་དད་ལྡན་མང་པོར་ཕྱག་དབང་གི་བྱིན་རླབས་སྩལ་ཞིང། དེའི་སང་ཉིན་ཆོས་སྡེ་ཆེན་པོའི་འདི་ཁའི་གྲ་གསར་བསོགས་བརྒྱ་དང་ཉེར་ལྔ་ལ་དགེ་ཚུལ་གྱི་སྡོམ་པ་སྩལ། ཚེས་བཅུ་གཉིས་ལ་ཆོས་གྲྭ་འདི་དང་དབུས་གཙང་
མངའ་རིས་སོགས་ནས་ལྷགས་པ་ཉེར་བཞི་ལ་བསྙེན་པར་རྫོགས་པའི་སྡོམ་པ་སྩལ། སྣར་ཐང་པ་རྡོ་རྗེ་སློབ་དཔོན་ལ་སོགས་པ་རྣམས་ཀྱིས་དགོན་གནས་བཀྲ་ཤིས་ཤིང་ཆོས་སྤྱོད་འཕེལ་བར་བྱ་བ་དང་ཕྱོགས་དེའི་སྐྱེ་བོ་མྔ་པོ་ལ་ཕྱན་བདེ་སྩོལ་བའི་ཕྱིར་
ཞབས་ཀྱིས་བཅགས་དགོས་པར་གསོལ་བ་བཏབ་པས་རྐྱེན་བྱས་ཤིང། རྗེ་ཉིད་ཀྱང་ཐུབ་པའི་དབང་པོ་མཇལ་བཞེད་དང་རྒྱལ་བ་དོན་ཀུན་གྲུབ་པ་ཤཱཀྱའི་རྒྱལ་པོའི་བཀའ་གངས་ཅན་ཀྱི་ལྗོངས་འདིར་འགྱུར་རོ་ཅོག་མི་དབང་ནས་པར་དུ་བསྒྲུབ་པ་སྣར་
ཐང་གི་ཆོས་སྡེར་བཞུགས་སུ་གསོལ་བ་ལ་ཡང་ལྷག་གནས་ཀྱི་མེ་ཏོག་འཐོར་བར་བཞེད་དེ། ཚེས་བཅུ་བཞི་ལ་ཆིབས་ཀྱི་ཁ་ལོ་བསྒྱུར། དེ་སྐབས་གཞིས་རྩེ་རྫོང་དཔོན་དང་ལས་བྱེད། ཞོལ་གནས་པོ་སོགས་སྐྱེ་བོ་མང་པོས་ཆིབས་སྐྱེལ་དང་བཅས་
ཕེབས། སྣར་ཐང་ཆོས་སྡེའི་ལས་བྱེད་རྣམས་དང་དར་རྒྱས་གཉེར་པ་སོགས་རྟ་པའི་ཚོགས་ཀྱིས་མདུན་བདར་བ་དང་བཅས་ཏེ་དཔལ་སྣར་ཐང་གི་ཆོས་གྲྭ་ཆེན་པོར་ཕེབས། དེ་གོང་གསང་སྔགས་རྒྱུད་བ་གྲྭ་ཚང་གི་ཞལ་སྔ་ནས་བློ་བཟང་བཀྲ་ཤིས་ཀྱིས་གཙོས་

[027B] སྣར་ཐང་པའི་གྲྭ་པ་རགས་བསྡུས་བཅུ་བཅས་ནས་དཔལ་རྡོ་རྗེ་འཇིགས་བྱེད་ཆེན་པོའི་སྒོ་ནས་རབ་ཏུ་གནས་པ་ཉིན་གཉིས་གནང་བའི་དངོས་གཞིའི་ཉིན་རྗེ་བླ་མ་ཉིད་ནས་རྟེན་འབྲེལ་སྙིང་པོའི་སྒོ་ནས་རབ་གནས་གནང་ཞིང། དམ་
ཚིག་སེམས་དཔའ་དང་ཡེ་ཤེས་སེམས་དཔའ་དབྱེར་མེད་དུ་བསྲེ་བའི་ལྷག་གནས་ཀྱི་མེ་ཏོག་སྩལ། དེར་གཙུག་ལག་ཁང་དུ་གོས་ལིང་བཟང་པོའི་འཕན་ཕྱེ་ཕུར་རྒྱལ་མཚན། བཀྲ་ཤིས་རྟགས་བརྒྱད། རྒྱལ་སྲིད་སྣ་བདུན་གྱི་གཟུགས་འགྲོས་ཀྱི་མཆོད་
པའི་བྱེ་བྲག་སྣ་ཚོགས་པ་དང། ཐུབ་དབང་གསུམ་སྦགས་མར་གོས་བཟང་ལིང་གི་འཇའ་སྤེལ་ཅན་གྱི་ན་བཟའ། རྒྱལ་བ་མ་ཕམ་མགོན་པོར་ཕུན་སུམ་ཚོགས་པའི་གསོ། གནས་བཅུ་ལྷ་ཁང་སོགས་ལ་འཕན། ཕྱེ་ཕུར། སྙན་དར་རྣམས་ཀྱིས་ཉེ་བར་མཆོད་
པར་མཛད་ཅིང། བཀའ་གདམས་པའི་བླ་མ་གོང་མ་རིམ་བྱོན་གྱི་ཉེར་དཔྱད་སྣ་ཚོགས་ནང་རྟེན་དུ་བཞུགས་པ་རྣམས་ལ་ཡང་སྙན་དར་འབུལ་བ་དང། སྤྱི་དང་བྱེ་བྲག་ལ་ཞུག་བདུན་གྱི་བར་དུ་སྣ་ལྔའི་མཆོད་པ་བསམ་གྱིས་མི་ཁྱབ་པའི་མཆོད་སྤྲིན་སྤྲོ་བར་མཛད་
དགེ་འདུན་ཉིས་བརྒྱ་ལ་ཆོས་སྲུང་སྤྱིའི་བསྐང་གསོ་གཟབས་རྒྱས་ཉིན་གང་མང་རབ་སྦྲེལ་ནས་གང་བར་ཡོན་དུ་བཀྲས་བཏགས། དངུལ་སྲང་རེ་དང། སྤྱི་སོར་སྦྱོར་འཇགས་སུ་རྒྱ་སྦུག་བར་རྙིང་སྤུས་ལེགས་ཆེ་ཆུང་གཉིས་ཤུབས་བཅས་དང། སིལ་སྙན་སྤུས་
གཙང་བ་ཤུབས་བཅས། ཁ་བཏགས་མཐིང་ཁྲའི་ཚས་རེ་དང་བཅས་བསྩལ་ཞིང། རབ་གནས་པ་རྣམས་ཀྱི་ཡོན་དུ་བསོད་བཏགས། དངུལ་སྲང་རེ། བརྐས་བཏགས་ཏེ། བསྔོ་རྟེན་རྣམ་གཞག་གཟབས་རྒྱས་བཅས་ཀྱིས་དགྱེས་པར་མཛད། དཔལ་སྣར་ཐང་

[028A]༄༅། །པའི་སྤྱི་སོ་ནས་རྒྱུ་ཡོན་སྦྱར་ཏེ། རྗེ་བཙུན་བླ་མ་རྡོ་རྗེ་འཆང་ཆེན་པོ་ཞབས་ཀྱི་པདྨོ་བསྐལ་པ་གངྒའི་ཀླུང་གི་རྡུལ་སྙེད་དུ་བརྟན་པར་བཞུགས་སུ་གསོལ་བའི་ཕྱིར་བཅོམ་ལྡན་འདས་མགོན་པོ་ཚེ་མཐའ་ཡས་པ་ལྷ་དགུའི་དཀྱིལ་འཁོར་
ཆེན་པོ་ཞལ་ཕྱེ་སྟེ་ཞབས་བརྟན་རྒྱས་པ་ཕུལ་བའི་བསྙེན་བཀྲུ་རྣམས་བདག་གིར་མཛད་ཅིང། ལྷ་དང་མཁའ་འགྲོ་ཆོས་སྐྱོང་བསྲུང་མའི་ཚོགས་ཐམས་ཅད་དང། དགེ་འདུན་གྱི་སྡེ་ཐམས་ཅད་ཚོགས་ཀྱི་འཁོར་ལོས་ཚིམ་པར་མཛད། སྔོན་གྱི་མཁན་
ཐོག་རིམ་བྱོན་ཐམས་ཅད་ཀྱིས་གྲུབ་པའི་དབང་ཕྱུག་ག་ཡ་དྷཱ་རའི་དབང་བུམ་ལ་བརྟེན་ནས་སྐྱེ་བོའི་ཚོགས་ལ་བུམ་དབང་མཛད་སྲོལ་ཡོད་པ་ལྟར། རྗེ་བླ་མ་ཉིད་ནས་ཀྱང་གནང་དགོས་པའི་གསོལ་བ་བཏབ་དོན་ལྟར་ཞལ་གྱིས་བཞེས་ཏེ། ཟླ་བ་ཉ་གང་བའི་
དུས་སུ་སྣར་ཐང་ཆོས་སྡེའི་གྲྭ་རིགས་གཙོ་བོར་གྱུར་པའི་ཕྱོགས་འདུས་ཀྱི་སྐྱེ་བོ་གྲངས་ཀྱི་མཐའ་མི་མངོན་པ་ལྟ་བུ་ལ་བུམ་དབང་དང། གྲུབ་རྒྱལ་ལུགས་ཀྱི་ཚེ་དབང་གཞབས་རྒྱས་སུ་སྩལ་བས། དེར་ཚོགས་ཀྱི་སྐྱེ་བོ་ཐམས་ཅད་ལ་བྱང་ཆུབ་ཀྱི་སེམས་རིན་
པོ་ཆེ་དང་ཚེའི་བྱིན་རླབས་ཀྱི་བཀའ་དྲིན་ཐོབ། རྒན་རབས་རྣམས་ཀྱིས་ཀྱང་སྣར་ཐང་ཆགས་པ་ནས་དུས་དབར་དུ་འདི་ལྟ་བུའི་མི་ཚོགས་མ་བྱུང་བ་འདྲ་ཞེས་གླེང། ཚེས་བཅུ་དྲུག་གི་ཉིན་བཀྲ་ཤིས་ལྷུན་པོར་སླར་ཡང་ཚིབས་བསྒྱུར་གནང་བར་གྲྭ་ཚང་ཁག་
བཞིའི་རྗེ་ཞལ་སྔ་ནས། མི་ཚན་ཆེ་ཕྲ་སོགས་དང་གཞིས་རྩེ་རྫོང་དཔོན། གནས་པོ། ལས་བྱེད་དང་བཅས་པ། གཞིས་རྩེར་རྩྭ་གསོར་ཡོད་པའི་རྒྱའི་དཔོན་ཆུང་འཁོར་དང་བཅས་པ་སོགས་བརྒྱ་ཕྲག་གཉིས་ལ་ཉེ་བའི་རྟ་བའི་ཚོགས་ཀྱིས་ཕེབས་བསུ་དང་

[028B] དར་འཕྱར། དུང་འབུད་ལ་སོགས་པའི་ཕུན་ཚོགས་སྣ་ཚོགས་པ་
དང་བཅས་ཏེ་ཕེབས། དེའི་སང་ཉིན་སློབ་དཔོན་དགེ་སྐོས་པ་སོགས་མཇལ་ཞུར་ཕེབས་པ་རྣམས་ལ་གང་སྤྱིའི་གསུང་མཆིད་ཞིབ་རྒྱས་སུ་གནང། ཉེར་གསུམ་གྱི་ཉིན་སེར་འབྲས་པ་སོགས་སུམ་ཅུ་ལ་བསྙེན་རྫོགས་ཀྱི་སྡོམ་པ་སྩལ། ཉེར་བཞི་ལ་ཕྱོགས་
ཀུན་ནས་འདུས་པའི་གྲྭ་རིགས་དགུ་བཅུ་ལ་དགེ་ཚུལ་གྱི་སྡོམ་པ་སྩལ། གནམ་གང་གི་ཉིན་ལོཙྪ་ཝ་མཚན་སྒྲོག་མཁན་ཟུར་སོགས་བརྒྱ་ཕྲག་བརྒལ་བར་ཕྱག་དབང་གནང་ཞིང་གསོལ་ཇ་ཇ་གྲལ་གྱི་ཐོག་བཀའ་འདྲི་ཞིབ་རྒྱས་དང། དངོས་འབུལ་རྣམས་བདག་
གིར་མཛད། ལོ་འདི་ནང་དུ་ལྷས་སྨོན་ལམ་ཆེན་མོར་སྔར་སྨོས་པའི་བསྙེན་བཀུར་དང་རྟེན་རྣམས་ཀྱི་དྲུང་དུ་སྣ་ལྔའི་སྟོང་མཆོད་སོགས་ཐུགས་སྨོན་གྱིས་བརྒྱན་པ་རྒྱ་ཆེར་གནང་ཞིང། སྐུ་ཞབས་གྲྭ་ཚང། དཔལ་ལྡན་སྨད་རྒྱུད་གྲྭ་ཚང། རྨེ་རུ་བ་རྣམས་
ལ་མང་འགྱེད། དཔལ་གྱི་ལྷ་མོའི་སྐུ་མདུན་དུ་བསྐང་གསོ་སོགས་སྔར་ལྟར་གནང། ཟླ་བ་དང་པོའི་ནང་དུ་དགའ་ལྡན་ཕུན་ཚོགས་གླིང། ལྷ་རྩེ་འོག་མིན་གླིང་པ་རྣམས་དང། ཟླ་བ་གཉིས་པའི་ནང་དུ་གངས་ཅན་ཆོས་འཕེལ། དབེན་ས་ཆོས་ཀྱི་ཕོ་བྲང་
གནས་ཆོས་སྡེ། ཤངས་དགའ་ལྡན་ཆོས་འཁོར་གླིང། རོང་དགའ་ལྡན་བྱམས་བ་གླིང། མདངས་ཆེན། ཐར་པ་སོགས་དང། བཅུ་གསུམ་དུས་ཆེན་ཐོག་ཆེས་གྲྭ་ཆེན་པོ་འདིས་མཚོན་པའི་གཙང་རོང་གི་དགོན་སྡེ་རིས་སུམ་ཕྱེ་བ་དང། རི་ཁྲོད་ཀྱི་སྡེ་

[029A]༄༅། །བཅས་པར་བསྙེན་བཀུར་སྔར་རྒྱུན་བཞིན་གནང་ཞིང། འདི་ཁ་ཚོགས་ཆེན་ལའང་མང་ཇའི་བསྙེན་བཀུར་སོགས་ཀྱང་རྒྱུན་པར་གནང། ས་ག་ཟླ་བའི་ཚེས་དགུ་ཕན་ལ་དབུས་གཙང་ཁམས་སོགས་ཀྱི་གྲྭ་པ་དྲུག་ཅུ་རེ་དྲུག་ལ་བསྙེན་
རྫོགས་ཀྱི་སྡོམ་བ་སྩལ། ཚེས་བཅུ་གཉིས་ལ་ཤར་རྩེ་ཞལ་སྔ་ནས་ཟུར་བཞུགས་པ་བློ་བཟང་མགོན་པོ་ས་མཎྜལ་ལ་སོགས་པའི་བསྙེན་བཀུར་ཕུལ་དུ་བྱུང་བ་གནང་ཞིང་འདུས་བ་རྒྱ་མཚོར་ཡང་མང་འགྱེད་སོགས་རྒྱ་ཆེར་མཛད། རྗེ་བཙུན་བླ་མ་ཉིད་
ནས་ཀྱང་དགྱེས་བཞིན་དུ་ཞལ་བཞེས་དང་སློག་ཆ་ཡང་གནང། དེའི་སང་ཉིན་གྲང་མོ་ཆེ་བ་གཞིས་བྱེད་བཞི་བརྒྱ་སྐོར་ནས་ཞབས་བརྟན་རྟེན་འབྱུང་ཕུལ་བར་དགྱེས་བཞིན་ཞལ་བཞེས་དང། དེ་མཚུངས་འདུས་པ་རྒྱ་མཚོར་ཡང་མང་འགྱེད་ཀྱི་བསྙེན་བཀུར་
རྒྱ་ཆེར་ཞུས། དེ་ལ་ཡང་དགྱེས་བཞིན་དུ་རྗེས་འཛིན་དང་སྤྱི་སྒེར་གྱི་ལན་འདེབས་སོགས་གཟབས་རྒྱས་གནང། ཨརྐྱ་ཧུ་ཐོག་ཐུ་མཇལ་ཕྱག་ཏུ་བྱོན་པ་ལྟར་ཕྱག་དབང་གི་བྱིན་རླབས་སྩལ་ཞིང། ཆོས་འབྲེལ་ཞུས་པ་ལྟར་ཉི་གཞོན་འཆར་ཀ་མའི་ལྗགས་
ལུང་གནང། ཚེས་བཅོ་ལྔ་ཕན་ལ་ཆོས་གྲྭ་འདིས་མཚོན་ཕྱོགས་ཀུན་ནས་འདུས་པའི་དགེ་སློང་གི་དངོས་པོ་དོན་དུ་གཉེར་བ་བརྒྱ་དང་བཅུ་བདུན་གྱི་རྒྱུད་ལ་དགེ་སློང་གི་སྡོམ་པ་ཡང་དག་པར་སྩལ། ཆོས་གྲྭ་ཆེན་པོ་འདི་ཉིད་ཀྱིས་མཚོན་པའི་དགོན་རྙིང་མང་པོའི་
རྟེན་གསུམ་ལ་སྣ་ལྔའི་མཆོད་པ་རྒྱ་ཆེར་མཛད་པའི་ཐོག་མང་ཇའི་བསྙེན་བཀུར་དང་བསྔོ་རྟེན་རྣམ་གཞག་སོགས་རྒྱ་ཆེར་གནང། སང་ཉིན་པོ་ཏ་ལ་ནས་རྣམ་རྒྱལ་གྲྭ་ཚང་སྤྱི་སོའི་སྡེ་པ་ཆེད་གཉེར་གྱིས་འོངས་ཏེ། རྗེ་བླ་མ་ཉིད་ལ་ཞབས་བརྟན་ཕུལ་བར་དགྱེས་

[029B] གཞན་ཡང་དད་ལྡན་མང་པོར་ཕྱག་དབང་གི་བྱིན་རླབས་སྩལ། གྲྭ་ཚང་གི་སྡེ་པ་སོགས་ལ་ཚེ་དབང་གི་བྱིན་རླབས་དང་སློག་ཆ་ཡང་རྒྱ་ཆེར་གནང། ཚེས་བཅུ་དགུ་ལ་སེར་འབྲས་པ་སོགས་སོ་དགུ་ལ་བསྙེན་རྫོགས་ཀྱི་སྡོམ་པ་
གནང། ཟླ་བ་ལྔ་པའི་ཚེས་གཅིག་གི་ཉིན་ཕྱོགས་འདུས་པ་བཞི་བཅུ་སྐོར་ལ་དགེ་ཚུལ་གྱི་དངོས་པོ་སྩལ། དེའི་སང་ཉིན་དགའ་ལྡན་ཆོས་འཁོར་གྱི་དགེ་སྐོས་ནས་རྗེ་བླ་མ་ཞབས་པད་ཡུན་དུ་བརྟན་པའི་ཕྱིར་མཎྜལ་དངོས་འབུལ་བཏེག་པ་བདག་གིར་མཛད་ཅིང་
སློག་ཆའང་སྩལ། ཚེས་གསུམ་ལ་དགའ་ལྡན་ཆོས་འཁོར་གྱི་དགེ་སྐོས་བཅས་ཕྱོགས་ཀུན་ནས་དགེ་སློང་གི་སྡོམ་པ་དོན་དུ་གཉེར་བ་ལྔ་བཅུ་ང་གཉིས་ལ་དགེ་སློང་གི་སྡོམ་པ་སྩལ། ཚེས་དྲུག་གི་ཉིན་གངས་ཅན་ཆོས་འཕེལ་གྱི་སློབ་དཔོན་སོགས་གྲྭ་པ་
སུམ་བརྒྱར་ཉེ་བ་བྱོན་ནས་རྗེ་ཉིད་ལ་བརྟན་བཞུགས་ཀྱི་མཎྜལ་ཕུལ་ནས་གསོལ་བ་བཏབ་པར་དགྱེས་བཞིན་ཞལ་བཞེས་གནང། ཚེས་བཅུ་གཉིས་ལ་འབྲོང་རྩེའི་ལྕམ་འཁོར་བཅས་ལ་གྲུབ་རྒྱལ་ལུགས་ཀྱི་ཚེ་དབང་དགོས་ཚུལ་གྱི་གསོལ་བ་བཏབ་པ་ལྟར་
ཚེའི་བྱིན་རླབས་རྒྱ་ཆེར་གནང། ཚེས་བཅུ་བཞི་ནས་བཟུང་སྟེ་བྱམས་པའི་སྨོན་ལམ་ཆེན་མོ་སྔར་བཞིན་ཚུགས། དུས་དེར་ཡང་ཉིན་གསུམ་གྱི་རིང་རྗེ་བླ་མ་ཉིད་ཉི་འོད་འཁྱིལ་པའི་སྟེང་དུ་ཞབས་ཀྱི་པདྨོ་བཀོད་ནས་འདས་པའི་སངས་རྒྱས་འོད་དཔག་ཏུ་མེད་པ་
ད་ལྟར་གྱི་སངས་རྒྱས་ཤཱཀྱའི་རྒྱལ་པོ། མ་འོངས་པའི་སངས་རྒྱས་བྱམས་པ་མགོན་པོ་རྣམས་སྤྱན་དམིགས་ཀྱི་རྟེན་གཙོར་སྤྱན་དྲངས་པའི་མཐའ་སྐོར་དུ་ནམ་མཁའ་གང་བའི་ཕྱོགས་བཅུའི་སངས་རྒྱས་རྣམས་སྤྱན་དྲངས་ཏེ། སྔགས་དང་ཕྱག་རྒྱ་དང་ཏིང་ངེ་འཛིན་

[030A]༄༅། །གྱིས་བྱིན་གྱིས་བརླབས་པའི་མཆོད་སྤྲིན་རྡུལ་སྙེད་ཀྱི་གྲངས་དང་མཉམ་པར་སྤྲོས་ཏེ་ལེགས་པར་མཆོད་ཅིང། དེར་ཚོགས་ཀྱི་སྐྱེ་བོ་ཐམས་ཅད་ཡང་དག་པར་རྫོགས་པའི་སངས་རྒྱས་རྗེས་སུ་དྲན་པའི་བཀའ་དྲིན་ཟླ་མེད་པ་དང། སློང་མོ་བ་
རྣམས་ལ་ཡང་ནོར་དངོས་ཀྱི་སྦྱིན་བ་རྨད་དུ་བྱུང་བ་སྩལ། ཚེས་ཉི་ཤུའི་ཉིན་གུ་གེ་ཆོས་ཀྱི་རྒྱལ་པོའི་བཙུན་མོ་དམ་པ་ཚེ་རིང་བུ་ཁྲིད་གཤེགས་པའི་བསྔོ་རྟེན་ཕོན་ཆེན་འབུལ་མི་འབྱོར་པ་ལྟར། ཚེ་ལས་འདས་མ་ངན་སོང་གི་འཇིགས་པ་ལས་བསྒྲལ་ཏེ་བདེ་
འགྲོ་ལྷ་མིའི་འགྲོ་བར་སྐྱེ་འགྱུར་གྱི་བསྔོ་བ་དང་སྨོན་ལམ་གྱི་རྒྱས་འདེབས་ཡང་དག་པར་གནང། དེ་བསྟུན་འབྲོབ་རྩེའི་ལྕམ་ལ་ཐོན་ཆ་ས་དང་སེར་སྐྱ་བརྒྱ་ཕྲག་བརྒལ་བར་ཕྱག་དབང་གི་བྱིན་རླབས་སྩལ། དེ་དུས་ཕྱོགས་འདུས་ཀྱི་གྲྭ་པ་ལྔ་བཅུ་ང་དགུ་དགེ་སློང་གི་
རང་བཞིན་དུ་མཛད། ཚེས་ཉེར་བཞི་ལ་ཕུན་ཚོགས་གླིང་གི་མཁན་པོ་གསར་བཀོད་ལ་ཐོན་ཕྱག་དང་མཚོ་སྔོན་ཨེར་ཏེ་ནི་ཇུ་ནང་གི་བང་ཕྱིན་པ་ངོ་གཡོག་བ་སོ་བ་དང་སྲད་པ་མི་ཚན་གྱི་དབྱར་མཇལ་བ་བཅས་པར་ཕྱག་དབང་གནང། ཟླ་བ་དྲུག་པའི་ཆོས་
བརྒྱད་ཀྱི་ཉིན་ཕྱོགས་འདུས་དད་ལྡན་བཞི་བཅུ་ཞེ་གསུམ་ལ་བསྙེན་རྫོགས་ཀྱི་སྡོམ་པ་གནང། ཚེས་བཅོ་ལྔ་ལ་སློབ་དཔོན་དང་ལས་ཚན་པ་རྣམས་ལ་ཆོས་སྟོན་དང། དེ་ནུབ་ནས་བཟུངས་དབྱར་གནས་པའི་སྦྱོར་བའི་ཆོ་ག་དངོས་གཞི་བཅས་ལེགས་པར་མཛད་
ཆོས་གྲྭ་འདིས་མཚོན་པའི་དགོན་སྡེ་གྲངས་མང་པོ་ལ་བསྙེན་བཀུར་ཡང་ནར་མར་གནང། ཚེས་བཅོ་བརྒྱད་ལ་ཆོས་གྲ་འདི་ཁས་མཚོན་དབུས་གཙང་གི་གྲྭ་པ་བཞི་བཅུ་ཞེ་དྲུ་ག་ལ་བསྙེན་རྫོགས་ཀྱི་སྡོམ་པ་གནང། ཚེས་ཉི་ཤུའི་ཉིན་ལ་མོ་སྐུ་རྟེན་པ་བློ་བཟང་མཐུ་

[030B] དེས་མཚོན་པའི་སྐྱེ་བོ་མང་བོ་ལ་ཕྱག་དབང་གི་བྱིན་རླབས་སྩལ། ཟླ་བ་བདུན་པའི་ཚེས་བདུན་ལ་ཁམས་ཕུ་སྒོ་སྤྲུལ་སྐུ་སོགས་དབུས་གཙང་ནས་དགེ་
ཚུལ་གྱི་སྔོམ་པ་དོན་དུ་གཉར་བ་གྲངས་ཞེ་བདུན་གྱི་རེ་བ་ཡོངས་སུ་རྫོགས་པར་མཛད། ཚེས་བཅུ་གཉིས་ལ་དབུས་གཙང་ཁམས་སོགས་ཀྱི་གྲྭ་བ་སོ་དགུ་ལ་བསྙེན་པར་རྫོགས་པའི་དངོས་པོ་སྩལ། དབྱར་གྱི་རྙེད་པའི་ཕྱག་འགྱེད་ཀྱང་གནང། ཉེར་ལྔའི་ཉིན་ཆོས་
ཁྲིམས་གསར་རྙིང་གི་འབུལ་བ་དང། སེར་འབྲས་རྒྱུད་པ་སོགས་ཕོན་ཆེ་བའི་ཐོག་གཞན་མ་འགའ་ཞིག་བཅས་སུམ་བརྒྱ་བརྒལ་བར་མཇལ་ཕྱག་དང། སེར་འབྲས་པ་དང་རྒྱུད་པ་རྣམས་ལ་ཇ་ཉག་རེ། མར་ཉག་གསུམ་རེ། རྩམ་བྲེ་བ་ཅུ་རེའི་ལམ་ཆས་བཅས་སྩལ་
ཉེར་བརྒྱད་ཀྱི་ཉིན་ཆོས་ཁྲིམས་གསར་བར་མགོན་པོ་བར་གཅོད་ཀུན་སེལ་གྱི་བཀའ་བསྒོ་དང་སྒྲིགས་ལམ་ཀུན་སྤྱོད་གང་སྤྱིར་དོ་ཁུ་ར་དགོས་པའི་བཀའ་ཕེབས། གནམ་གང་གི་ཉིན་དགག་དབྱེའི་བྱ་བ་མཐར་ཕྱིན་ནས་ཟླ་བ་བརྒྱད་པའི་ཚེས་གཅིག་གི་སྔ་དྲོ་ཟུར་བཞི་སློབ་
དཔོན་པ། ཆོས་ཁྲིམས་གསར་རྙིང་སོགས་ལས་ཚན་པ་རྣམས་ལ་དགག་ཆུང་གི་སྟོན་མོ་དང་དགེ་འདུན་ཐམས་ཅད་ལ་བསྙེན་བཀུར་ཕུལ་དུ་ཕྱིན་པ་མཛད། ཚེས་གསུམ་གྱི་ཉིན་བཀྲ་ཤིས་ལྷུན་པོ་བ། སེར་འབྲས་པ་སོགས་བཞི་བཅུ་ཞེ་གཉིས་ལ་དགེ་བསྙེན་
ནས་དགེ་ཚུལ་གྱི་བར་གྱི་སྡོམ་པ་གནང། དེ་སྐབས་མཚོ་སྔོན་ནས་དཔལ་འབྱོར་གུང་དང། ཁ་ར་ཆོས་རྗེ་སོགས་ཀྱི་ཨེལ་ཆི་འབྱོར་པ་ལྟར་ཕྱག་དབང་གནང་ཞིང། ཚེས་དྲུག་གི་ཉིན་ཕྱོགས་ཀུན་ནས་འདུས་པ་དགུ་བརྒྱའི་གྲངས་དང་ལྡན་པའི་སྐྱེ་བོ་ལ་བསྙེན་

[031A]༄༅། །རྫོགས་ཀྱི་སྡོམ་པའང་སྩལ། ཚེས་བཅུ་གསུམ་ལ་མཆོ་སྔོན་ཚེ་བརྟན་སྤོ་ཤོག་ཐུའི་འཚམས་ཞུ་བ། ཅོ་ནེ་ཨ་མདོ་སོགས་བརྒྱ་ཕྲག་ལ་ཉེ་བར་ཕྱག་དབང་གི་བྱིན་རླབས་གནང་ཞིང། དངོས་སྐྱེས་དང་ཁ་ཟས་སོགས་ཀྱི་སྤྱིན་པའང་སྩལ། ཚེས་
བཅུ་དྲུག་ལ་ཅོ་ནེ་ལ་སོགས་བ་ལྔ་བཅུ་ང་གཅིག་ལ་དགེ་སློང་གི་དངོས་པོ་སྩལ། མདོ་སྨད་ཕྱོགས་ནས་ཕྱག་དབང་གི་བྱིན་རླབས་དོན་དུ་གཉེ་ར་བ་ཉིས་བརྒྱ་ཙམ་ལྷག་ས་པ་ཐམས་ཅད་ཀྱི་རེ་བ་འབྲས་ལྡན་དུ་སྐོང་བར་མཛད་ནས་ཟང་ཟིང་གི་སྤྱིན་པའང་རྒྱ་ཆེར་
གནང། ཚེས་ཉེར་གསུམ་ལ་གསེར་ཏོག་ནོ་མིན་ཧན་ནས་གཟིམས་ཆུང་ཞབས་བརྟན་འབུལ་དཔངས་མཐོ་ངེས་དང། མཚོ་སྔོན་པོའི་མི་སྣ་ཁག་མང་པོ། གཞན་ཡང་ཕྱོགས་ཀུན་ནས་འདུས་པ་བརྒྱ་ཕྲག་བརྒལ་བ་བཅས་ལ་ཕྱག་དབང་གནང། ཉེར་བདུན་གྱི་
ཉིན་གསེར་ཏོག་ནོ་མིན་ཧན་དང་གུ་གེ་ཆོས་རྒྱལ་གྱི་མི་སྣ་མངའ་བ། བཀྲ་ཤིས་ལྷུན་པོའི་སློབ་དཔོན། སེར་རྩེ་བ་སྒྲུབ་ཁང་སྐུ་སྐྱེ་སོགས་སུམ་བརྒྱ་བརྒལ་བར་མ་གཅིག་གྲུབ་པའི་རྒྱལ་མོའི་ལུགས་ཀྱི་ཚེ་དབང་སྩལ། དེ་དུས་ཀརྨ་ཞྭ་དམར་ནག་གཉིས་སྔོན་
རང་རང་གིས་སྒོམ་སྒྲུབ་བྱས་པའི་འབྲས་བུ་ལ་བརྟེན་ཤར་ཕྱོགས་གོང་མ་གཡུང་ཊིང་ཆེན་པོའི་ལུང་གིས་རྒྱ་ནག་ཕྱོགས་སུ་འགྲོ་དོན་སྐྱོང་བར་བསྐྱོད་པ་ལ། བླ་མ་རྣམས་ཀྱི་ཐུགས་ལ་དེ་ལྟ་བུའི་སྐྱོན་འགྱུར་ཅི་ལ་མངའ་ཡང། འཁོར་འགའ་ཞིག་གིས་གྲུབ་
མཐའི་ཚིགས་སྡང་ལྟ་བུས་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་བསྟན་པ་རིན་པོ་ཆེ་ལ་སྲི་ཞུ་མིན་པའི་བྱ་བ་འགའ་ཞིག་བྱེད་འདོད་ལ་བརྟེན་ནས། ལས་ཀྱི་གཤིན་རྗེ་ཆོས་ཀྱི་རྒྱལ་པོའི་ཆད་པ་དྲག་པོས་ཕོ་བྲང་ཆེན་པོར་མ་ཕེབས་ཙམ་ལ་ཞིང་གཤེགས་

[031B] ཉེར་དགུའི་ཉིན་སྒྲུབ་ཁང་སྤྲུལ་སྐུ་སོགས་བརྒྱ་དང་ཞེ་གཅིག་ལ་དགེ་སློང་གི་དངོས་པོ་ཉོན་མོངས་པ་དྲུངས་བྱུང་ངེས་པ་གནང་
གནམ་གང་གི་ཉིན་མཚོ་སྔོན་གྱི་ཐའི་ཇི་ཞིག་གིས་གཙོས་པའི་སོགས་པོ་བཅུ་ཙམ་ལ་བསྙེན་གནས་ཡན་ལག་བརྒྱད་པའི་སྡོམ་པ་སྩལ། ཟླ་བ་དགུ་པའི་ཚིས་གཅིག་གི་ཉིན་སོགས་པོའི་སྐྱེ་བོ་བཅུ་ཕྲག་གསུམ་ལ་དགེ་ཚུལ་གྱི་སྡོམ་པ་དང། ཚེས་གསུམ་ལ་སྐྱེ་པོ་
དེ་དག་སུམ་ཅུ་སོ་དྲུག་བསྙེན་པར་རྫོགས་པའི་དཔལ་ལ་འགོད་པར་མཛད། དེའི་ཕྱི་ཉིན་གསེར་ཏོག་སྐུ་སྐྱེ་སོགས་བརྒྱར་ཉེ་བར་སྣར་ཐང་བརྒྱ་རྩ་ནས་འབྱུང་པའི་འཇམ་དབྱངས་དཀར་པོའི་རྗེས་གནང་དང། ཐོན་ཆས་བཅས་གནང། ཚེས་བདུན་ལ་ཤངས་
དགའ་ལྡན་ཆོས་འཁོར་བ་བླ་གྲྭ་ཚང་མས་ཞབས་བརྟན་རྟེན་འབྱུང་འབུལ་བར་མཛད་པར་དགྱེ་ས་བཞིན་ཞལ་བཞེས་གནང་ཞིང་འབུལ་བ་ཕལ་ཆེར་ཕྱིར་སློག་དང། ཚེས་དགུ་ལ་མཚན་སྒྲོག་པ་རྣམས་ཀྱིས་བརྟན་བཞུགས་ཕུལ་བའང་དགྱེས་བཞིན་བདག་གིར་
མཛད། དེའི་སང་ཉིན་དར་མདོར་འགྲོ་མི་སོགས་བརྒྱ་ཕྲག་བརྒལ་བར་ཕྱག་དབང་གི་བྱིན་རླབས་སྩལ། ཚེས་བཅུ་བཞིའི་ཉིན་སྐལ་ལྡན་གྱི་གང་ཟག་དྲུག་ཅུ་རེ་དྲུག་རབ་ཏུ་བྱུང་བའི་སྡོམ་པ་དང་ལྡན་པར་མཛད་ཅིང། ཚེས་བཅོ་བརྒྱད་ཀྱི་ཉིན་སོ་བརྒྱད་ཀྱི་གྲངས་
དང་ལྡན་པའི་གང་ཟག་ལ་བསྙེན་རྫོགས་ཀྱི་སྡོམ་པ་གནང། ཉེར་གཉིས་ཀྱི་ཉིན་ཐུབ་བསྟན་རྣམ་རྒྱལ་གྱི་མཁན་སྤྱི་མངའ་རིས་ཆོས་རྗེ་སོགས་ཕྱོགས་འདུས་ཀྱི་སྐྱེ་བོ་མང་པོར་ཕྱག་དབང་གི་བྱིན་རླབས་གནང་ཞིང། ཟླ་བ་བཅུ་པའི་ཚེས་གསུམ་གྱི་ཉིན་མདོ་

[032A]༄༅། །སྨད་པ་ནག་ཆུ་བ་སོགས་བརྒྱ་ཕྲག་གཉིས་དང་བདུན་ཅུ་སྐོར་ལ་ཕྱག་དབང་གི་བྱིན་རླབས་དང། ཟླ་བ་དེའི་ཚེས་བཅུའི་ཉིན་བོད་ཀྱི་སྲིད་སྐྱོང་ཆེན་པོ་མི་དབང་ཕ་ལྷ་བས་ལི་ཡབ་སྲས་རྣམས་རྗེ་བླ་མ་མཆོག་ལ་བརྟན་བཞུགས་འབུལ་བར་
བྱོན་པ་ལ་མགྲོན་གཉེར། གྲྭ་ཚང་ཁག་གི་བླ་མ་སོགས་ཀྱིས་ཆིབས་བསུ་སོགས་སྔར་ཇི་ལྟར་མཛད་པ་བཞིན་རྒྱ་ཆེན་པོ་དང། ཟམ་སྙེ་ཤར་དུ་ཐབ་བསུ་སོགས་གནང་ཞིང་བར་མ་ཆད་དུ་མཇལ་ཕྱག་ཀྱང་སྩལ་ངོས་ཇ་གྲལ་གྱི་ཐོག་གང་སྤྱིའི་བཀའ་
མཆིད་ཞིབ་རྒྱས་ཕེབས། ཚེས་བཅུ་དྲུག་གི་ཉིན་རྗེ་བླ་མ་ཉིད་འདུས་པ་རྒྱ་མཚོའི་ཚོགས་ཀྱི་དབུས་སུ་སྤྱན་འདེན་ཞུས་པར། དེ་དུས་རྗེ་བླ་མ་ཉིད་སྐུ་ན་ཕེབས་ཆེ་ཞིང་ཐ་མལ་གྱི་སྣང་ངོར་སྐུ་ཁམས་ཀྱང་ཧ་ཅང་མི་བཟང་བ་བཅས་ཚོགས་ཧྲིལ་པོར་ཕེབས་
བསྐྱོད་མ་ཐུབ་པའི་ཚུལ་གྱི་གསོལ་ཇ་གཉིས་སོང་མཚམས་ཚོགས་དབུར་ཕབས་ཏེ་དངོས་འབུལ་རྒྱ་ཆེ་ར་བཏེག་ཅིང་ཞབས་པད་ཡུན་དུ་བརྟན་པའི་གསོལ་འདེབས་ཞུས་པར་ལུས་ངག་ཡིད་གསུམ་གྱི་བསྙེན་བཀུར་ཚང་མ་དགྱེས་བཞིན་བདག་གིར་མཛད་པའི་
ཞལ་བཞེས་བཟང་པོ་གནང། དེ་སྐབས་དགེ་འདུན་རྣམས་ལའང་ཇ་བར་ཁག་རེ་སོགས་ཀྱི་བསྙེན་བཀུར་བཟང་པོ་གནང། བྱིངས་ཚེས་བཅོ་ལྔའི་ཉིན་མི་དབང་ཕོ་ལྷ་བས་ལི་དང། དགའ་བཞི་གུང་མཆིས་འབྲང་དང་བཅས་པ་ནས་གསོལ་བ་བཏབ་པ་
བཞིན་བོད་སོག་གི་སྐྱེ་བོ་བརྒྱ་ཕྲག་བརྒལ་བར་ཡན་ལག་བརྒྱད་པའི་སྡོམ་པ་གནང། ཚེས་བཅུ་དགུའི་ཉིན་ཐོན་ཆས་གནང་བར་གང་སྤྱིའི་བཀའ་སློབ་དང་གོན་པ། རྟ་སྒ་འཁོར་ཆ་ཚང། གསེར་དངུལ། གོས་དར་སོགས་དང་འཁོར་རྣམས་ལའང་

[032B] ཕོ་ལྷ་པས་ལི་འཁོར་དང་བཅས་པས་ཀྱང་རྗེ་བླ་མ་ཉིད་ཞལ་ནམ་མཇལ་རེས་ཀྱིས་རང་གི་ཆེ་འགྱིད་རྣམས་དོར་ནས་ཡིད་གུས་པ་ཆེན་པོས་ཞབས་རྡུལ་སྤྱི་བོས་ལེན་པ་ལྷུར་
བྱས། རྗེ་བླ་མ་ཉིད་ནས་ཀྱང་བསོད་ནམས་ཀྱི་སྟོབས་ཕུལ་དུ་ཕྱིན་ཀྱང་སྲིད་ཀྱི་བྱ་བ་ལ་བརྟེན་ནས་མཆོག་ཏུ་སྡིག་ལ་སྤྱོད་པ་ལ་དགོངས་ནས་དགྱེས་པ་ཆེན་པོས་རྗེས་འཛིན་གནང། ཚེས་ཉེར་གཅིག་གི་ཉིན་གཅེན་ལུང་པ་བསོད་ནམས་ཕྱོགས་གླང་ནས་མཎྜལ་སོགས་ཀྱི་
བརྟན་བཞུགས་དང། དགེ་འདུན་གྱི་སྡེ་ཆེན་པོར་བསྙན་བཀུར་གཟབས་པར་ཞུས་པ་དང། དེའི་སང་ཉིན་གཅེན་ལུང་མཁའ་སྤྱོད་པ་མཁན་སྤྱི་ནས་ཀྱང་རྗེ་བླ་མ་ཞབས་པད་ཡུན་དུ་བརྟན་པའི་ཞབས་བརྟེན་རྟེན་འབྱུང་འབུལ་བ་བཅས་མཛད་བ་རྣམས་བདག་
གིར་མཛད། རང་རང་གི་སྐལ་ཐོབ་དང་མཐུན་པའི་སློག་ཆ་ཡང་གནང། ཉེར་དྲུག་གི་ཉིན་མདོ་ཁམས་བསྟན་པའི་སྒྲོན་མེ་རྒྱལ་བ་འཕགས་པ་ལྷའི་སྤྲུལ་སྐུ་ཐུགས་རྫོགས་བཞེས་པ་དང་རྗེ་བླ་མའི་མཇལ་ཕྱག་ཞུ་བར་ཕེབས་པར། མགྲོན་གཉེར། དྲུང་འཁོར་
གྲྭ་ཚང་གི་ངོ་ཚབ་སོགས་ཀྱིས་ཆིབས་བསུ་དང། ཐབ་བསུ་སོགས་སྔར་སྲོལ་བཞིན་བཀའ་དྲིན་གྱིས་བསྐྱངས་ཤིང། སང་ཉིན་མཇལ་ཕྱག་ལ་ཕེབས་པར་མཇལ་འཛོམ་ཕུན་སུམ་ཚོགས་ཤིང། གསོལ་ཇའི་གསོལ་སྤྲོའི་ཐོག་གང་སྤྱིའི་གསུང་གླེང་འཕེལ་བར་
བཞུགས། ཟླ་བ་བཅུ་གཅིག་པའི་ཚེས་གཅིག་གི་ཉིན་གོང་མ་ཆེན་པོར་སྐུའི་འཚམས་འདྲིར་གནང་བའི་མི་སྣ་སྐུ་གཉེར་ཆེན་མོ་ཡེ་ཤེས་འཕྲིན་ལས་ཕྱིར་འཁོར་བའི་མདུན་དུ་གོང་མ་ཆེན་པོ་ནས་གསེར་ཡིག་རྟེན་དང་བཅས་པ་དང། སྐུ་སྙེ། བཞུགས་འབོལ་

[033A]༄༅། །ཧེའུ་ཆིང་སོགས་སྐུའི་སྐུའི་ཉེར་དབྱད་དང་བཀའ་བཟང་པོ་ཕེབས་པ་རྣམས་དགྱེས་བཞིན་བཞེས་ཤིང། གསེར་ཡིག་བཞེས་པ་དང། གོང་མ་སྐུའི་འཚམས་ཞུ་སོགས་སྔར་བཞིན་གནང། དེའི་སང་ཉིན་གོང་མ་ཆེན་པོའི་སྲས་མོ་སི་ཀོང་ཇོ་
ནས་ཞབས་བརྟན་འབུལ་བསྐུར་རྣམས་བཞེས་ཤིང། སྟོད་པ་བསོད་ནམས་ཀྱིས་བརྟན་བཞུགས་ཕུལ་བ་རྣམས་ཀྱང་དགྱེས་བཞིན་བདག་གིར་མཛད། དེ་བསྟུན་མཇལ་ཕྱག་ཀྱང་སུམ་བརྒྱ་བརྒལ་བར་གནང། ཚེས་བཞི་ལ་ཆབ་མདོ་འཕགས་ཕ་ལྷ་
དཔོན་སློབ་ནས་མགོན་པོ་ཚེ་དང་ཡེ་ཤེས་དཔག་ཏུ་མེད་པའི་ཆོ་གའི་སྒོ་ནས་བཀྲ་ཤིས་རྫས་བརྒྱད་སོགས་འབུལ་བ་མཛད་དེ་སྐུ་ཚེའི་རྟེན་འབྲེལ་རྒྱ་ཆེར་བསྒྲིགས། འདུས་སྡེར་ཡང་མང་འགྱེད་སོགས་རྒྱ་ཆེར་མཛད་པ་དེ་ཐམས་ཅད་བྱང་ཆུབ་མཆོག་ཏུ་བསྔོ་
བར་མཛད། རིམ་བཞིན་མཚོ་སྔོན་པོའི་དབང་ཕུན་ཚོགས་སོགས་དཔོན་ཁག་འགའ་ཞིག་གི་མི་སྣ་དང། ཨ་མདོ་སོགས་མང་པོར་མཇལ་ཕྱག་གནང། ཚེས་བརྒྱད་ཀྱི་སྔ་དྲོ་དགེ་སྐོས་པར་བཅའ་ཡིག་གི་བཀའ་བསྒོ་སྩལ། ཚེས་བཅུ་གཅིག་ལ་མཐོ་
ལྡིང་མཁན་པོས་གཟིམས་ཆུང་ཞབས་བརྟན་དང། འདུས་སྡེར་ཡང་མང་འགྱེད་སོགས་རྒྱ་ཆེར་མཛད་པ་ཐམས་ཅད་ལ་ཡང་ཞལ་བཞེས་དང་བསྔོ་བའི་རྒྱས་འདེབས་སོགས་ཡང་དག་གནང། དེ་དང་བསྟུན་ནས་ཁམས་པ་སོག་བོད། མངའ་རིས་པ་སོགས་
ཕྱེད་སུམ་བརྒྱ་སྐོར་ལ་མཇལ་ཁ་གནང། འཕགས་པ་ལྷའི་སྤྲུལ་པའི་སྐུར་སྣར་ཐང་བརྒྱ་རྩའི་ནང་གི་སྒྲོལ་ལྗང། འཇམ་དབྱངས་ཆོས་སྐོར་གྱི་ནང་ཚན་འཇམ་དབྱངས་གསང་སྒྲུབ། བིར་བརྒྱ་རྩའི་ནང་གི་སྒྲོལ་དཀར་ཚེ་འཕེལ་རྣམས་ཀྱི་རྗེས་གནང་

[033B] རྒྱལ་བ་ཐམས་ཅད་མཁྱེན་པ་དགེ་འདུན་རྒྱ་མཚོའི་གསུང་གི་ནང་ཚན་ནས་དཔལ་ལྡན་འདོད་པ་ཁམས་ཀྱི་དབང་མོའི་རྗེས་གནང། མ་གཅིག་གྲུབ་པའི་རྒྱལ་མོའི་ལུགས་ཀྱི་ཚེ་དབང་བཅས་ཀྱིས་ཐུགས་ཀྱི་བུམ་བཟང་ཡོངས་སུ་གང་བར་མཛད་
མཚོ་སྔོན་གྱི་དཔོན་ཁག་སོགས་ཀྱི་བང་ཕྱིན་པ་དང་ཕྱོགས་འདུས་མང་པོ་ཕྱག་དབང་བྱིན་རླབས་ཞུ་བང་ལྷག་པ་རྣམས་ལ་ཕྱག་དབང་གི་བྱིན་རླབས་གནང་ཞིང། ཚེས་བཅུ་དྲུག་གི་ཉིན་བསྟན་འཛིན་ཁོ་ཐོག་ཐུ་སོགས་ཀྱིས་མཚོན་པའི་མི་བཟང་མང་
པོས་གཟིམས་ཆུང་ཞབས་བརྟན་དངོས་འབུལ་གྱ་ནོམས་པ་བཏེག་སྟེ་གསོལ་འདེབས་ཞུས། འདི་སྐབས་འཕགས་བ་ལྷའི་སྤྲུལ་པའི་སྐུར་ཐོན་ཆས་ཀྱི་གནང་རྟེན་གྱ་ནོམས་པ་དང། གང་སྤྱིའི་སྒོ་ནས་བསྟན་འགྲོར་ཕན་སླེབ་དགོས་པའི་བཀའ་གནང་
སྟེ་ཕྱིར་ཕེབས། ཟླ་བ་བཅུ་གཉིས་པའི་ཚེས་ཉེ་ར་གཉིས་ནས་བཟུངས་ཏེ་ངོ་མཚར་བཀོང་པ་དང་གསང་སྔགས་རྒྱུད་པ་གྲྭ་ཚང་དུ་དུས་གཏོར་སྔར་ལྟར་ཚུགས་ཏེ། ངོ་མཚར་བཀོད་པར་གཏོར་མ་བྱིན་རླབས་ལ་ཞབས་ཀྱི་པདྨོ་བཀོད། ཉེར་བཞིའི་ཉིན་མདོན་
སྤྱིད་ཀྱི་ལས་ཚན་པ་རྣམས་ལ་ཐུགས་དམ་བཀའ་བསྒོ་སྩལ། ཉེར་ལྔའི་ཉིན་ངོ་མཚར་བཀོད་པར་བསྐང་གསོ་བའི་དགེ་བདུན་རྣམས་ལ་སྐུ་འགྱེད་དང། རྒྱུད་གྲྭའི་དུས་གཏོར་ཆེན་མོར་སྤྱན་དམིགས། གནམ་གང་གི་ཉིན་སྤྲོ་སྟོན་སྔར་བཞིན་གནང། ལོ་འདི་ནང་
དུ་དཔྱིད་ཆོས་གཉིས་པ། དཔྱར་ཆོས་གཉིས་བོ། སྟོན་ཆོས་གཉིས་པ་རྣམས་སུ་སྐུ་འགྱེད་བཟང་པོ་སྔར་བཞིན་དང། གྲྭ་ཚང་ཁག་གསུམ་ནས་ཚོ་བསྡུས་ཀྱི་གྲྭ་པ་བརྒྱ་ཕྲག་བརྒལ་པས་རྗེ་བླ་མ་ཉིད་ཀྱི་ཞབས་བརྟན་དུ་ཟླ་གྲངས་མང་པོར་རྒྱལ་པའི་བཀའ་

[034A]༄༅། །འགྱུར་རིན་པོ་ཆེ་དང་ཁྱད་པར་དུ་གཟུངས་བསྡུས་དང་གསེར་འོད་དམ་པ་གཉིས་གསུང་སྒྲོག་ནན་ཏན་ཅན་གནང་བར། ཇི་སྲིད་མ་ཚར་གྱི་བར་དུ་ཇ་ཐུག་བཟང་པོའི་བསྙེན་བཀུར་དང་རིམ་གྲོའི་བྱ་བ་རྣམས་གྲུབ་མཆམས་སུ་འབྲུ་དང། དངུལ་
གོས་ཉེར་དབྱང་སོགས་ཀྱི་སྐུ་འགྱེད་བཟང་པོ་གནང་ཞིང། དབེན་ས་ཆོས་ཀྱི་ཕོ་བྲང་པ། དགའ་ལྡན་རབ་རྒྱས་པ། སྲད་རྒྱུད་པ། སྣར་ཐང་ཆོས་སྡེ་རྣམས་སུ་ཆོས་སྐྱོང་ཡོངས་རྫོགས། རྣམ་སྲས། ལྷ་མོ་རྣམས་ཀྱི་བསྐང་གསོ་སྟར་ཆགས་ལྟ་བུར་གནང་
བར་རྒྱུན་པར་དུ་ཇ་ཐུག་དྲུག་རེ། འབུལ་གཏོར། ཉེར་སྤྱོད་ཀྱི་མཆོད་པ། དངོས་པོ་སྣེ་མང་གི་ཡོན། དར་ཚོན་སྣ་ལྔའི་མདའ་དར། བསྔོ་རྟེན་རྣམ་གཞག་སོགས་དང། རི་ཁྲོད་ཀྱི་སྡེ་རྣམས་དང་རོང་བྱམས་ཆེན། ཆོས་འཁོར་དབུས་སྡིངས། ལུང་
དགའ་ལྡན། རྒྱང་རོ་གསེར་སྡིངས། བྱ་རྒོད་གཤོངས་རྣམས་སུའང་བསྙེན་བཀུར་བཟང་པོའི་ཐོག་གདུགས་ཤེར། སྒྲོལ་མ། ཚེ་གཟུངས་སོགས་གནང་བར་ཡོན་དང། བསྔོ་རྟེན་རྣམ་གཞག་སོགས་ཀྱི་བསྙེན་བཀུར་རྒྱ་ཆེར་སྩལ། འདི་ཁའི་ཚོགས་
ཆེན་དུ་མང་ཇ་དང། སྐུ་འགྱེད་གྲྭ་བ་རེར་དངུལ་ཞོ་ཕྱེད་དོ་རེ། བསྔོ་རྟེན་རྣམ་གཞག་སོགས་དང། དེ་བསྟུན་སེར་འབྲས་དགེ་གསུམ། སྐུ་ཞབས་གྲྭ་ཚང། རྒྱུད་སྟོད་སྨད། རྨེ་རུ། དབུ་སྒེར་གྲྭ་ཚང། བཀྲ་ཤིས་ལྗོངས་རྣམས་སུ་མང་ཇ་གསུམ་རེ་
སྦོང་ཐག་ཁ་བཏགས། གོས་བེར། པཎ་ཞྭ། ཆོས་གོས། མཐང་གོས། རྡུལ་གཟན། ཕྱག་འགྱེད་གྲ་པ་རེར་དངུལ་ཞོ་རེའི་རྩིས་དངུལ་སྲང་ཆེན་སྟོང་ཕྲག་གཅིག་དང་ཉེར་ལྔ། བསྔོ་རྟེན་རྣམ་གཞག་དགའ་ལྡན་གསེར་གདུང་རིན་པོ་ཆེར། བརྒྱ་

[034B] ལ་མོ་བྱང་ཆུབ་ལྕོག་ཏུ་ལྷ་ཆེན་ཚངས་པ་ཆེན་པོར་བསྐང་གསོ་གཟབས་རྒྱས་ཉིན་བཅུའི་རིང་དུ་གནང་བར་མཆོད་གཏོར་གཟབ་ཅིང་རྒྱ་ཆེ་ངེས་དང། ཡོན་གྲྭ་གྲངས་ཉེར་གསུམ་ལ་ཁ་བཏགས་རེ་དང་དངུལ་ཞོ་གསུམ་
རེ་བཅས་དང། དབྱར་གནས་ཀྱི་སྐབས་སུ་དབེན་དགོན། བ་སོ་སོགས་དགོན་ཁག་བཅུ་གཅིག་དང་རི་ཁྲོད་ཀྱི་སྡེ་རྣམས་ལ་བསྙེན་བཀུར་གཟབ་མོ་སྔར་བཞིན་དང། ཟླ་བ་དགུ་པའི་ནང་དུ་ཕུན་ཚོགས་གླིང། རྣམ་རྒྱལ་ལྷ་རྩེ། དམ་རིང་ཁུལ་གྱི་གྲུབ་
མཐའ་རིས་མེད་པའི་དགོན་ཁག་བརྒྱ་དང་གོ་བརྒྱད་ལ་མང་ཇ་ལྔ་རེ། བསྔོ་རྟེན་རྣམ་གཞག་དགེ་འདུན་བདུན་སྟོང་དྲུག་བརྒྱ་བཅུ་གསུམ་ལ་བཀྲས་བཏགས་རེའི་ཕྱག་འགྱེད་བཅས་གནང་ཞིང། རྒོད་ཚང་དང་བྱང་ཆེན་རི་ཁྲོད་དུ་འཕགས་པ་ཐུགས་རྗེ་
ཆེན་པོའི་སྒོམ་བཟླས་དང་འབྲེལ་བའི་མ་ཎི་རིལ་སྒྲུབ་དགུན་ཟླ་གསུམ་གྱི་རིང་དུ་མཛད་པའི་ཉིན་ཞག་རེར་ཉེར་སྤྱོད་ཚར་བཅུ་རེ། ཇ་ཐུག་ཚར་བརྒྱད་རེའི་རྩིས་ཀྱི་བཟང་ཇ་ཁལ་ཉི་ཤུ་རྩ་གསུམ་ཉག་བཅུ་གསུམ། མར་ཁལ་བདུན་ཅུ་ཉག་བཅུ་དགུ་ཞིབ་
ཐལ་རྩམ་ཁལ་བཞི་བཅུ་ཞེ་ལྔ། སྔོར་མར་ཁལ་དྲུག་ཉ་ག་བཅོ་ལྔ། ཕྱུར་བ་ཁལ་ཕྱེད་ལྔ། འོ་རི་ན་ནས་ཁལ་དྲུག་ཅུ། འབྲས་ཁལ་ཕྱེད་གཉིས། ཚྭ་ཁལ་དྲུག་རྩམ་ཁལ་ཉིས་བརྒྱ་བདུན་ཅུ། མར་རྒྱར་ཁལ་དྲུག་ཅུ་རེ་བདུན། བུ་རམ་ཁལ་ལྔ། ཡོན་
དགེ་ཚུལ་སློད་རེར་ཁལ་དགུ་བཅུ་རེའི་རྩིས་ལ་ཁ་བཏགས། གསེར་ཕག་དངུལ་བླྚམ་ལྔ། མཛོད་གོས་ཁ་དོ་རེ། སྨན་ཡུག་ནས་ཁལ་བཅུ་རེ། བསྔོ་རྟེན་ཁ་བཏགས། གོས་སྨན་ཁ་གསུམ་འབྲེལ་རས་སྣ་གཉིས་རེ་བཅས་ཀྱིས་མཉེས་པར་

[035A]༄༅། །མཛད། རི་ཁྲོད་ཀྱི་སྡེ་རྣམས་ལ་མང་ཇ་བཅུ་རེ། འགྱེད་དགེ་སློང་རེ་ལ་དངུལ་བླྚམ་རེ། འདི་ཁའི་འདུས་པ་རྒྱ་མཚོར་གྲྭ་པ་ཉིས་སྟོང་བརྒྱད་བརྒྱ་དགུ་བཅུ་གོ་གཉིས་ལ་རེར་མར་ཁལ་རེ། བསྔོ་རྟེན་རྣམ་གཞག་བཅས་
ཀྱི་བསྙེན་བཀུར། རྒྱུད་པ་གྲྭ་ཚང་དུ་ལྟར་ཆགས་སུ་ཆོས་སྐྱོང་ཡོངས་རྫོགས་དང་ལྷ་བེག་ལ་མོ་རྣམས་ཀྱི་སྒེར་བསྐང་རྒྱུན་ཆགས་གནང་ཞིང། ཟླ་བ་གསུམ་པ་དང་བདུན་པ། བཅུ་གཉིས་པ་རྣམས་སུ་ཡོན་འཕར་གོས་དར། དངུལ་རྐྱང། དངོས་པོ་སྣ་ཚོགས་
མངའ་དར་རྣམ་གཞག་བཅས་སྔར་བཞིན་དང་འདུས་ཚོགས་སུ་ཞབས་བརྟན་ལ་དམིགས་གྲྭ་པ་རེར་དངུལ་ཞོ་ཕྱེད་དོ། བསྔོ་རྟེན་རྣམ་གཞག་སོགས་རྒྱས་པར་མཛད་དེ། དགེ་འདུན་གྱི་བསྙེན་བཀུར་རྒྱ་ཆེར་མཛད་ཅིང། མངོན་པར་རྫོགས་པར་སངས་རྒྱས་པའི་
དུས་ཆེན་དང་བསྟུན་ངན་སློང་དང་ཁུལ་མི་ཚོ་བསྡུས་པར་ནས་ཁལ་སྟོང་དང་བཞི་བརྒྱ་སུམ་ཅུ་ཕྱེད་སོ་བརྒྱད། སྣར་ཐང། དར་རྒྱས་པ་ཐེམ་ཆུང། གཞིས་ཞོལ་དུ་སྡོད་མི་གཞིས་སོགས་བཅས་ལ་གནང་ཆ་ནས་ཁལ་དྲུག་བརྒྱ་དང་དྲུག་ཅུ་རེ་བཞི། ཆོས་འཁོར་
བསྐོར་བའི་དུས་ཆེན་གྱི་ཐོག་རྒྱལ་ཆེན་རྩེ། ཚོང་འདུས། དར་རྒྱས་རྣམས་ཁོང་གཏོགས་དང་བཅས་པར་མར་ཉག་ཚད་ཀྱི་ཁལ་སུམ་སྟོང་བཞི་བརྒྱ་དྲུག་ཅུ་རེ་གཉིས་ཉག་བཅུ་བཞི། སྣམ་ཤོབ་འདོམ་བདུན་སྟོང་དྲུག་བརྒྱ་བཅུ་དྲུག་བཅས་པའི་གནང་ཆ་
སྩལ། ཏྲེ་བོ་བློ་བཟང་མཐའ་ཡས། རོང་མཚོ་བ་བློ་བཟང་འཕྲིན་ལས། བཞད་པ་བློ་བཟང་དཔལ་འབྱོར། བ་སོ་བ་རྗེ་དྲུང་ཡེ་ཤེས་གྲགས་པ། རོང་པ་ཡེ་ཤེས་དཔལ་འབྱོར། སྲད་པ་ཡེ་ཤེས་ཤེས་རབ། རྒྱ་ཁམས་པ་ཡེ་ཤེས་རྒྱལ་མཚན་ཏེ་འདི་ཁའི་

[035B] དབེན་དགོན་པ་རྗེ་དྲུང་བློ་བཟང་བཀྲ་ཤིས། ཡེ་ཤེས་བཟོད་པ། ཡེ་ཤེས་ཤེས་རབ་སོ་སོ་ནས་བདེ་མཆོག་རྩ་རྒྱུད་དང། བློ་བཟང་འཇིགས་མེད་ཀྱིས་
ལམ་རིམ་འབྲིང་པོའི་རྒྱུགས། ཤེལ་དཀར་ཆོས་སྡེ་བ་འཇམ་དབྱངས་དངོས་གྲུབ་ཀྱིས་མདོ་རྩ་འགྲེལ། དཔལ་འཁོར་ཆོས་སྡེ་བ་བྱམས་པ་འཕྲིན་ལས་ཀྱིས་བྱམས་ཆོས་སྡེ་ལྔ། ཞྭ་ལུབ་རིན་ཆེན་ནོར་འཛིན་གྱིས་བུ་སྟོན་ཆོས་འབྱུང། འབྲོང་རྩེ་འོག་བ་
ཡེ་ཤེས་དོན་གྲུབ་ཀྱིས་དུས་འཁོར་གྱི་ཆོ་གའི་རྒྱུགས་བཅས་ཕུལ་བར་གནང་ཆ་གཟབ་མོ་དང། དབོ་ཟླ་བའི་ནང་དུ་དགའ་ལྡན་ཕུན་ཚོགས་གླིང་པར་ཚོགས་ཁྲོ་ཆེ་བ་གཉི་ས་གསར་བླུགས་མཛད་པར་ཟངས་ཁྲོ་རྣམས་སྤྱི་ས་ནས་བཏོན་ཅིང། འདི་ནས་མཐུན་རྐྱེན་
དུ་ཏི་ཚྭ་ཁལ་ཉི་ཤུ་རྩ་གཅིག་ཁྲོ་ལུགས་ཀྱི་དབུ་མཛད་གཉིས་ལ་ཟླ་བ་གཉིས་ཞག་བཅུ་བདུན་གྱི་བར་དུ་ཉིན་གླ་ཁལ་ཕྱེད་གཉིས་རེའི་རྩིས་ཀྱི་འབྲུ་རྐྱང། གོས་དར། གོན་པ། ལུགས་ཁའི་དོད་དངུལ་སྲང་གསུམ། ཕོགས་དང་ཇ་ཐུག་སོགས་ཡིད་མགུ་
ངེས་པ་གནང། གཞན་ཡང་ཤིང་བཟོ་བ། ཟངས་བཟོ་བ། ཚེམས་པུ་བ། ཡིག་མཁན། པར་བརྐོས་པ་སོགས་ཀྱིས་རྟེན་གསུམ་གྱི་ཡོ་བྱད། པར་ཡིག་དང་པར་ཤིང། མཆོད་པའི་བྱེ་བྲག་སྣ་ཚོགས་བཅས་བསྒྲུབས་པར་མཛད་ཅིང། ལས་བྱེད་པ་སོ་
སོར་རང་རང་གི་འདོད་པ་དང་མཐུན་པའི་གནང་སྦྱིན་གྱིས་བློ་མགུ་བར་མཛད་ཅིང། སྤྱི་བསོད་པ་སོ་སོ་ལའང་སྦྱིན་བསོད་བཟང་པོ་དང། ཤངས་མདོ་རི་བོ་དགེ་འཕེལ་སོགས་དགོན་ཁག་འགར་དུས་མཆོད་ཀྱི་གཏོང་སྒོའི་ཐེབས་དང། དབེན་པའི་རི་སུལ་དུ་

[036A]༄༅། །སྒྲུབ་པ་ལ་གཞོལ་བའི་དགེ་སློང་རྣམས་ལའང་བསྙེན་བཀུར་ཡང་དག་པ་གནང། དེ་ལ་སོགས་བ་བསྟན་འགྲོར་སྨན་པའི་མཛད་པ་རྒྱ་ཆེར་མཛད། མདོར་ན། མགོན་པོ་ཁྱོད་ཀྱི་ཞལ་གྱི་དབུགས་ཙམ་ཡང། །མཐའ་དག་འགྲོ་ལ་
སྨན་པའི་རྒྱུར་འགྱུར་ན། །ཚོགས་གཉིས་སྤྱོད་པ་གཞན་ལྷ་སྨོས་ཅི་འཚལ། །ས་གསུམ་སྐྱེ་དགུའི་གཉེན་ལ་གསོལ་བ་འདེབས། ཞེས་གསུངས་པ་ལྟར། ཆོས་འཆད་ཉན་སོགས་ཀྱི་མཛད་པ་ལྟ་ཞོག་ཞལ་གྱི་དབུགས་ཕྱི་ནང་དུ་རྒྱུ་བ་དང། ཞབས་
གོམ་གྱི་འདེབས་འཇོག་ཚུན་ཆད་ཀྱང་བསྟན་འགྲོ་ཡོངས་ལ་ཕན་བདེ་གླན་མེད་པར་འགྱུར་བ་མཛད་དེ། དེ་དག་ཐམས་ཅད་ཀྱང་རང་དགའ་བ་མིན་པར་སྐྱེ་བོ་ཐམས་ཅད་ལ་ཕན་བདེ་བླ་ན་མེད་པ་འབྱུང་བའི་ཐབས་དམ་པར་བསྒྱུར་བར་མཛད་ཅིང། དེ་
ཡང་བྱང་ཆུབ་སེམས་དཔའ་ཆེན་པོ་འཇམ་པའི་དབྱངས་དང་ཀུན་ཏུ་བཟང་པོའི་སྨོན་ལས་ཇི་ལྟ་བ་བཞིན་དུ་བསྔོ་བར་མཛད་པ་ཡིན་ཏེ། རྗེ་ཉིད་ཀྱི་བཀའ་ལས། དེ་ཡང་ཚེ་འདིར་རྙེད་བཀུར་སྙན་གྲགས་དང། །ཕྱི་མ་མངོན་མཐོའི་བདེ་འབྲས་ཐོབ་ཆེད་
མིན༑ ༑འཕྲལ་ཡུན་བསྟན་འགྲོར་ཕན་བདེ་བསྒྲུབ་པ་སོགས། །འཇམ་དཔལ་དཔའ་བོའི་སྤྱོད་པ་ཇི་ལྟར་སྨོན། ཞེས་སོགས་རྒྱ་ཆེར་གསུངས་པ་དང། གཞན་ཡང་རྗེ་ཉིད་ཀྱི་བཀའ་ལས། ཚེ་རབས་སྔོན་མའི་སྦྱིན་ཤུགས་ཀྱི་འབྲས་བུ་ཚེ་འདིར་
སྨིན་པས། ཟང་ཟིང་གི་འབྱོར་བརྒྱས་པ་ལ་འཇིག་རྟེན་གྱི་སྣང་ངོར་བཏགས་པ་ཙམ་ལས་འཕྲིན་ལས་ཀྱི་ཐ་སྙད་རང་ཅི་ཡོད། འོན་ཀྱང་དཀོན་མཆོག་གི་མཆོད་པ་དང་དགེ་འདུན་གྱི་བསྙེན་བཀུར་ཁོ་ནར་འགྲོ་བ་འདི་རང་གཞན་གྱི་དོན་ཆེན་པོ་ཞིག་ཡིན་

[036B] །སྨྲས་པ། རྟག་ཏུ་ཆོས་ཀུན་བདེན་སྟོང་བདེ་ཆེན་གྱི། །རྒྱར་ཆུད་བློ་གྲོས་གོམས་པ་ལ་གཞོལ་ཡང། །ཀུན་རྫོབ་སེམས་ཅན་དོན་ཆེན་བྱེད་ལས་ནི། །རྒན་ཐིག་བཀྲ་བའི་རི་མོ་ཇི་
བཞིན་ནོ། །གཅིག་ཏུ་བསམ་གཏན་སྟེགས་བུའི་རང་བཞིན་གྱི། །སྟན་ལ་ཞབས་སེན་འགོད་བ་ལྷུར་ལེན་ཀྱང། །མཐའ་ཡས་ཞིང་ཁམས་བྱེ་བར་བགྲོད་པ་ཡི། །བྱང་ཆེན་བློ་ཡི་ཡུལ་ལས་བརྒལ་བར་སྤྱོད། །ཁྱད་བར་སྡེན་སྨྲས་བགྲང་བྱ་འདི་ཡི་ཁོངས། །དབུས་
གཙང་མདོ་ཧོར་རྒྱ་ཡི་ཡུལ་ཁམས་ནས། །དབྱར་གྱི་སྤྲིན་དང་མཚོ་ཡི་རླབས་གཉེར་བཞིན། །ལྷགས་པའི་སྐྱེ་བོ་ཀུན་གྱི་ཉོན་མོངས་ཁམས། །དངུལ་ཆུས་ལྕགས་བཞིན་མཚན་དཔེའི་རིན་ཆེན་ཕྲ། །རབ་འབར་དཔའ་སྟུག་གསེར་གྱི་ཁམས་མཆོག་ཏུ། །ཉེར་
བསྒྲུབ་མྱུར་སྩོལ་སྒྱུ་མའི་རོལ་མོའི་སྐད། །རྣམ་པ་གཅིག་མིན་བཀོད་འཕྲུལ་སྣ་ཚོགས་བསྦྱར། །འཇམ་མགོན་བླ་མའི་ལེགས་བཤད་གུར་ཀུམ་ཆུ། །རབ་རྨོངས་མཁྲིས་ནང་ཤེས་སྒྲིབ་ཁྲག་ལྷང་ཅན། །གདུང་སེལ་དུས་འདིར་སྐྱུག་མཁས་རྀ་ཥི་གསར།།
ཁྱོད་མིན་གཉིས་པའི་ཟླ་དེ་ག་རེ་འོན། །རང་རིགས་དཔུང་གི་གླང་ཆེན་མྱོས་པ་བཞིན། །རབ་དྲགས་སྟོབས་ལྡན་ས་སྐྱོང་ཀུན་གྱིས་ནི། །ཁྱོད་ཞབས་རྡུལ་གྱིས་གཙུག་རྒྱན་སྤགས་བྱས་ཀྱང། །དྲི་བའི་གྲོང་གི་རོལ་མོ་ཇི་བཞིན་གཟིགས་ཞིང་འདིས་མཚོན་
པའི་ཞིང་ཁམས་ཇི་སྙེད་ན། །དཀོན་མཆོག་རིན་ཆེན་མཐའ་ཀླས་བཞུགས་སོ་ཅོག་མཆོད་པའི་བྱེ་བྲག་རབ་འབྱམས་སྤོས་པའི་ཚེ། །ཀུན་བཟང་ཅི་སྙམ་ཐེ་ཚོམ་མལ་དུ་མན་ལ། །ཞེས་རྗེ་བཙུན་བླ་མ་བློ་བཟང་ཡེ་ཤེས་དཔལ་བཟང་པོའི་རྣམ་པར་ཐར་

[037A]༄༅། །པ་ལས་དགུང་གྲངས་དོན་གཅིག་གི་དུས་སུ་ཇི་ལྟར་མཛད་པའི་ལེའུ་སྟེ་གསུམ་པའོ།།    ༈    །།དེ་ནས་ཤིང་ཕོ་སྟག་གི་ལོའི་གནམ་ལོ་གསར་ཚེས་ཀྱི་དགའ་སྟོན་གྱི་རིམ་པ་དང་འདོད་པ་ཁམས་ཀྱི་དབང་མོར་མཆོད་གཏོར་དམ་རྫས་སྤྱན་
གཟིགས་སྤྲོ་བ་སོགས་སྔར་ལམ་ལྟར་མཛད་ཅིང། འོན་ཀྱང་འདི་སྐབས་རྗེ་བླ་མ་ཉིད་གདུལ་བྱ་མ་རུངས་པ་ཐ་མལ་པ་རྣམས་ཀྱི་སྣང་ངོར་སྔོན་གྱི་སྙན་གཞི་རྙིང་པ་འགའ་ཞིག་འཕར་བའི་ཚུལ་གྱི་དབང་གིས་གཟིམས་ཆུང་ཉི་འོད་འཁྱིལ་བར་དགའ་སྟོན་ཆེན་པོའི་
བཞུགས་གྲལ་གྱི་དབུས་སུ་ཕེབས་བསྐྱོད་གནང་བར་མ་སྤྱོད། དེ་ནས་སྤྱི་སྐྱུར་དང་ཆོ་འཕྲུལ་སྨོན་ལམ་ཆེན་མོའི་བསྙེན་བཀུར་གྱི་རིམ་པ་སོགས་ཀྱང་སྔར་མི་གྲགས་ལྟ་བུ་བསྒྲུབ་པར་མཛད། དེ་ཡང། འཕགས་པས་རྒ་དང་ན་བ་དང། །འཆི་བའི་སྡུག་བསྔལ་
རྩང་ནས་སྤངས། ཞེས་གསུངས་པ་ལྟར། རྗེ་བླ་མ་ཐམས་ཅད་མཁྱེན་གཟིགས་ཆེན་པོ་ཉིད་ངེས་དོན་དུ་མགོན་པོ་ཚེ་དང་ཡེ་ཤེས་དཔག་ཏུ་མེད་པའི་ངོ་བོར་སངས་རྒྱས་ཟིན་པས་ལས་རླུང་ཉི་ཁྲི་ཆིག་སྟོང་དྲུག་བརྒྱའི་ཚོགས་རྣམས་གཡོ་བའི་བྱེད་ལས་ཀྱི་དབང་
གིས་སྲིད་པར་ཀུན་ཏུ་སྤྱོད་པའི་རྐྱེན་མ་ལུས་པ་རབ་ཏུ་བཅོམ་ཟིན་པའི་དབང་གིས་བདེ་སྟོང་གི་ཡེ་ཤེས་འགྱུར་མེད་ཀྱི་སྤང་རྟོགས་མངོན་པར་འདུ་མཛད་ཟིན་པས་བགྲེས་རྒུད་བསྙུན་པ་སོགས་ཀྱི་ཉེར་འཚེ་རྩད་ནས་བཅང་ཟིན་པར་མ་ཟད། གདུལ་བྱ་འགའ་
ཞིག་གི་སྣང་ངོ་དང་བསྟུན་ནས་སྐུ་ཚེ་འདིར་ཡང་གྲུབ་པའི་གོ་འཕང་མཐོན་པོར་གཤེགས་པའི་འཕགས་པའི་ལམ་ཡང་དག་མཐའ་མངོན་དུ་མཛད་ཟིན་པ་དང། སྐྱེ་བ་དང་རྒ་བ་དང། ན་བ་དང། འཆི་བའི་སྡུག་བསྔལ་རྩད་ནས་དྲུངས་ཕྱུང་སྟེ་འཆི་བ་

[037B] ཇི་སྐད་དུ་གསེར་འོད་དམ་པ་ལས། ཐབས་ཀྱི་རིང་བསྲེལ་བཞག་པར་མཛད། ཅེས་གསུངས་པ་ལྟར། ཚུར་རོལ་མཐོང་བའི་སྐྱེ་བོ་བློ་གྲོས་རབ་ཏུ་དམན་པ་དང་
ལྡན་པ་རྣམས་ཀྱི་སྣང་ངོར་སྐུ་ཁམས་ཤིན་ཏུ་བསྙུན་པའི་ཚུལ་བཞེས་ཏེ། དེ་ཡང་ལོ་སྔོན་མའི་ནང་གི་མཇུག་ཙམ་ནས་སྐུ་ཁམས་མི་སྙོམས་པའི་ཚུལ་བཞེས་ཀྱང། འཕགས་པ་ཐོགས་མེད་ཀྱིས་གཞི་བསྡུ་བར། འཕགས་པ་རྣམས་ནི། ལུས་ནའང་སེམས་
ན་བར་མི་འགྱུར་རོ། ཞེས་གསུངས་པ་ལྟར། ཐམས་ཅད་མཁྱེན་གཟིགས་ཆེན་པོ་ཉིད་ལན་ཅིག་མིན་པར་སྟོང་པ་ཉིད་དང་རྫུ་འཕྲུལ་གྱི་རྐང་བ་བཞི་ལ་གོམས་པར་མཛད་པས་སྙུན་གཞི་སོགས་ཀྱི་གནས་ཚུལ་ལ་ཇི་མི་སྙམ་པར་བཏང་སྙོམས་སུ་འཇོག་པར་
མཛད་དེ། བཀའ་སོགས་ཀྱང་མ་ཕེབས་པས་ཤིན་ཏུ་ལྕི་བར་གྱུར་ཏེ། ཆབ་ཀྱི་གཞིས་ཞབས་ལ་སྐྲང་འབུར་གྱི་རྣམ་པ་ཆེར་མངོན་ཞིང། བཞེངས་བཞུགས་ཀྱང་དཀའ་བའི་ཚུལ་དུ་མ་གྱུར་གྱི་བར་དུ་ཞབས་འབྲིང་པ་རྣམས་ནས་ཀྱང་མ་རྟོགས་ཤིང། དེ་ཙམ་དུ་
གྱུར་པ་ན་རྟོགས་ནས་ཇི་འདྲ་ཞིག་སྙམ་བརྟགས་ནས་གདོད་སྐུ་ཁམས་བྲོ་ཚལ་བར་རིག་ནས་མཛོད་འཛིན་གྱིས་ཆོས་སྐྱོང་ཁག་ལ་ལུང་ཞུ་དང། རྗེ་ཉིད་ལ་གསུང་བརྟག་ཞུས་པའི་དགོངས་དོན་ལྟར། འདི་ཁའི་རྒྱུད་གྲྭ་དང་དབེན་ས་ཆོས་ཀྱི་ཕོ་བྲང་ལ་སོགས་
པའི་སྔགས་དགོན་མང་པོར་བསྟན་བསྲུངས་རྣམས་ཀྱི་འཕྲིན་བསྐང་གནད་སྨིན་རྒྱ་ཤིན་ཏུ་ཆེ་བ། དགེ་འདུན་གྱི་བསྙེན་བཀུར་ཡོན་གྱི་དངོས་པོ་སོགས་ཕུལ་དུ་ཕྱིན་པ་དང། དགོན་ཁག་ཞལ་གྲངས་མང་པོར་གདུགས་དཀར་དང་ཤེར་སྙིང་བཟློག་བཅས། སྒྲོལ་

[038A]༄༅། །མ་དང་ཚེ་གཟུངས་གང་མང་གནང་ཞིང། ལྷ་ས་སྨོན་ལམ་ཆེན་མོར་ཇོ་ཤཱཀ་རྣམ་གཉིས་ལ་སྟོང་མཆོད་དང། འདུས་སྡེ་རྒྱ་མཚོར་མང་འགྱེད་སོགས་སྦར་ལྟར་གྱི་ཐོག་ཞབས་བརྟན་དུ་དམིགས་ནས་དབུས་ལྷོ་བྱང་གི་དགོན་སྡེ་
རིས་མེད་པར་མང་ཇ་བཟང་པོ་ལྔ་རེ་དང། འགྱེད་གྲྭ་པ་རེར་དངུལ་ཞོ་རེ། བསྔོ་རྟེན་རྣམ་གཞག་བཅས་དང། དགའ་ལྡན་གསེར་གདུང་རིན་པོ་ཆེ། ཇོ་བོ་འཇམ་པའི་རྡོ་རྗེ། རྫིང་ཕྱི། ཁྲ་འབྲུག་རྣམས་ལ་བརྒྱ་མཆོད་རེ་དང། སྙན་ཤལ་བཅས་ཀྱི་
བསྙེན་བཀུར་མཛད། དེ་ནས་ཀྱང་སྐུ་ཁམས་ཇེ་ཆེར་བསྙེལ་བས་འདུས་སྡེ་རིན་པོ་ཆེ་དང་རིག་འཛིན་གྱི་འདུས་སྡེ། སྐུ་འཁོར་སོགས་ཀྱིས་བསྡུ་ཆ་དང། གསོལ་དཔོན་ཆེན་མོ། འཚོ་བྱེད། མགོན་ཁང་པ་སྤྱི། བྲིས་པ་དབུ་མཛད། ཡར་འཕེལ་
རྣམས་ཀྱིས་འདུས་སྡེ་ཆེན་པོར་མང་འགྱེད། གཞན་ཡང་མང་ཇ་ཞུ་མི་སོགས་མདོར་ན་སེར་སྐྱ་ཀུན་གྱིས་ཤེས་རབ་ཀྱི་མིག་མེད་པའི་ལོང་འཁྲིད། ཐར་པའི་བརྟན་ས་མེད་པའི་འཁར་བ། མཐོ་རིས་ཀྱི་ས་མཁན་ཆེན་པོ། འཁོར་བའི་རྒྱ་མཚོ་ལས་
བརྒལ་བར་བྱེད་པའི་དེད་དཔོན་ཆེན་པོ་འདི་མི་བཞུགས་ན་རྨུས་ལོང་མྱ་ངན་གྱི་ཐང་དུ་འཁྱམས་པའམ། བྱིས་པ་གཤེད་མ་བྱེ་བ་མ་ཡིས་པོར་བ་ལྟ་བུར་འགྱུར་རོ་སྙམ་དུ་ཡིད་ལ་བརྣགས་ཏེ། ཞབས་བརྟེན་རིམ་གྲོལ་རང་རང་གི་བློ་སྟོབས་དང་བསྟུན་
ནས་འབུངས་ཆེར་བསྐྱེད་དེ་སྨོན་ལམ་གྲོལ་ནས་ཀྱང་རེ་ཤིག་བར་ཉིན་ལྟར་མང་ཇ་བཅུ་བཞི་རེ་འཆག་མེད་ཐོག་ཕྱག་མཛོད་ནས་ཀྱང་དབུས་གཙང་གི་དགོན་སྡེ་གྲངས་མང་པོར་ལ་མོ་ཆོས་སྐྱོང་ཆེན་པོ་སོགས་བསྟན་བསྲུང་ཁག་ནས་ལུང་ཕེབས་ཀྱི་

[038B] དེ་ཡང་ཟླ་བ་དང་པོའ་ནང་དུ་ངོར་དགོན་པ། ཐུབ་བསྟན་རྣམ་རྒྱལ། ཞྭ་ལུ་རི་མཐིལ། སྣར་ཐང་ཆོས་སྡེ། རྩེད་གདོད། ལྷུན་པོ་རྩེ། སྤོས་ཁང། བཀྲ་ཤིས་དགེ་འཕེལ། ཐུབ་བསྟན་ཡངས་ཅན། ཆོས་
འཁོར་ལྷུན་པོ། བྱ་རྒོད་གཤོངས། བོ་གདོང་ཨེ་ཆོས་སྡེ། མོ་དགོན་དགའ་ལྡན་ཆོས་སྡིངས། སྔོ་རྫོང་རྡོར་གདན། ཐར་པ། བཞད་གྲྭ་ཚང་ཆེན་མོ། རི་བོ་གྲུ་འཛིན། འབའ་ར་དགོན། མོ་དགོན་ལྷ་ལྔ་བྲག་རི་བོ་དགེ་འཕེལ། མདངས་ཆེན་རྣམས་སོ་
སོར་མང་ཇ་བཅུ་རེ། འགྱེད་ཁ་བཏགས་ཉི་ཤུ་རྩ་བརྒྱད། གོས་ཡུག་སུམ་ཅུ་སོ་བདུན། བསྔོ་རྟེན་རྣམ་གཞག་བཅས་རྒྱ་ཆེན་པོ་དང། སྣར་ཐང་ཆོས་སྡེ། བཀྲ་ཤིས་དགེ་འཕེལ་རྣམས་སུ་ཆོས་བསྲུང་གི་བསྐང་གསོ་ཟླ་འཁོར་གནང་བར་མཆོད་གཏོར་
རྒྱས་པ། ཇ་ཐུག་དྲུག་རེ། ཡོན་གྱི་དངོས་པོ་མི་ཞན་པས་མཉེས་པར་མཛད། བཅུ་གསུམ་དུས་ཆེན་གྱི་ཐོག་ཆོས་གྲྭ་འདིས་མཚོན་གཙང་རོང་གི་དགོན་སྡེ་རིས་མེད་པ་བརྒྱ་དང་དྲུག་ཅུ་རེ་དྲུག་ལ་མང་ཇ་དགུ་རེ་གནང་ཐོག་གདུགས་དཀར་གཏོང་རྒྱུན་ཡོད་པ་ནས་
གདུགས་དཀར་དང་དེ་ཕྱིན་ནས་སྒྲོལ་ཤེར། ཚེ་གཟུངས་བཅས་གནང་བར་ཁྱོན་ཇ་ཁལ་བརྒྱ་དང་བཅུ། སྔོར་རིན་དངུལ་སྲད་བརྒྱ་དང་སུམ་ཅུ་སོ་ལྔ་ཞོ་བདུན། འོ་ཚྭ་རིན་ཁལ་བཞི་བརྒྱ་དང་བཅུ་བཞི་རྩིས་ཀྱི་དང། བསྔོ་རྟེན་རྣམ་གཞག་ཕྱག་འགྱེད་སྔར་
རྒྱུན་ལྟར་དང། རི་ཁྲོད་ཀྱི་སྡེ་རྣམས་སུ་ཟླ་འཁོར་ཉིན་ལྟར་མང་ཇ་བདུན་རེ་གནང་བའི་ཞལ་འདོན་དུ་ཚེ་གཟུངས་མཛད་པར་འགྱེད་ཁྱོན་དངུལ་སྲང་དགུ་བཅུ་གོ་གསུམ་དང་ཞོ་གསུམ་བཅས་ཕུལ། ལྷུན་པོ་རྩེ་ཆོས་སྡེར་ཟླ་བ་གཅིག་གི་རིང་འཆི་མེད་རྔ་སྒྲ་

[039A]༄༅། །གསུང་སྒྲོག་དང་ཚེ་གཟུངས་བཅས་མཛད་པར་ཉིན་ལྟར་མཆོད་པ་སྣ་ལྔ་ལྔ་ཚར་རེ། ཇ་ཐུག་དྲུག་རེ། ཡོན་ཁལ་བཞི་བརྒྱ་དང་བརྒྱད་ཅུ་རྩིས་ཀྱི་ཁ་བཏགས་དང་དངུལ། བསྔོ་རྟེན་རྣམ་གཞག་གཙང་རོད་གི་གྲུབ་མཐའ་རིས་མེད་ཀྱི་དགོན་
སྡེ་རྣམས་ལ་གདུགས་ཤེར་བཟློག་བཅས་མཛད་རྒྱུར་མང་ཇ་ལྔ་རེ། འགྱེད་གྲྭ་གྲངས་ཆིག་ཁྲི་སུམ་སྟོང་ཉིས་བརྒྱ་ལ་རེར་དངུལ་བལྚམ་རེ། བསྔོ་རྟེན་རྣམ་གཞག་དབེན་ས་ཆོས་ཀྱི་ཕོ་བྲང། དགའ་ལྡན་རབ་རྒྱས། སྣར་ཐང་བཅས་ལ་འཕར་ཁ་
བཏགས་ལྔ་བརྒྱ་དང་བརྒྱད་ཅུ། ན་བཟའ་འགྲིག་གི་སྤོང་ཐག་ཆ་བགོས། རི་ཁྲོད་ཀྱི་སྔེ་རྣམས་སུ་འགྱེད་གྲྭ་པ་རེར་དངུལ་ཞོ་གསུམ་རེ། སེར་འབྲས་དགེ་གསུམ། རྒྱུད་སྟོད་སྨད། བཀྲ་ཤིས་ལྗོངས། དབུ་སྒེར་གྲྭ་ཚང་རྣམས་སུ་མང་ཇ་སུམ་ཅུ་སོ་ལྔ་
རེ༑ ན་བཟའ་སྤོང་ཐག་བསྔོ་རྟེན་རྣམ་གཞག་འགྱེད་གྲྭ་པ་དགུ་སྟོང་དྲུག་བརྒྱལ་དབུལ་ཞོ་རེས་མཉེས་པར་མཛད། རྨེ་རུར་ཟླ་ཆོས་ལ་ཚངས་པ་ཆེན་པོའི་བསྐང་གོས་གནང་བར་མཆོད་གཏོར་གཟབས་རྒྱས་དང་ཇ་ཐུག་དྲུག་རེ། ན་བཟའ་སྤོང་ཐག་
ཡོན་ཁ་བཏགས་སུམ་བརྒྱ། མཛོད་གོས་ཡུག་དངུལ་སྲང་དྲུག་ཅུ། སྙན་དར་སྣ་ལྔ། བསྔོ་རྟེན་རྣམ་གཞག་དགའ་ལྡན་ཕུན་ཚོགས་གླིང་དུ་ཟླ་བ་གཅིག་གི་རིང་གསེར་འོད་དམ་པ་གསུང་སྒྲོག་གཞི་གནས་གྲྭ་ཚང་དུ་ཟླ་བ་གཅིག་གི་རིང་སྨན་བླ་
ལྕགས་རི་རིག་བྱེད་གླིང་དུ་ཞག་བཅོ་ལྔའི་རིང་སྨན་བླ། སྤོས་ཁང་ཚོགས་པ་དང་རྩེད་གདོང་ཆོས་སྡེ། ཐུབ་བསྟན་རྣམ་རྒྱལ། ཞྭ་ལུ་རི་མཐིལ་རྣམས་སུ་ཟླ་བ་རེའི་རིང་གསེར་འོད་དམ་པ་གསུང་སྒྲོག་རྒྱལ་ཆེན་རྩེ་ཆོས་འཁོར་བདེ་ཆེན། དགའ་ལྡན་རབ་

[039B] ཐར་པ་ཆོས་སྡེ་རྣམས་སུ་ཚེ་ཆོག་ཉུག་ཆོས་འཁོར་གླིང་དུ་ཤེར་སྙིང་བཟློག་བཅས། མདངས་ཆེན། འབྲོང་རྩེ་ཆོས་སྡེ། གསེར་མདོག་ཅན། བྱ་རྒོད་གཤོངས། བཀྲ་ཤིས་དགེ་འཕེལ་རྣམས་སུ་གདུགས་ཤེས་བཅས་ཞབས་བརྟན་དུ་ཟླ་བ་རེ་རེ་
བསྒྲུབ་པར་མཛད་པའི་ཉིན་རེར་མཆོད་པ་སྣ་ལྔ། ཇ་ཐུག་དྲུག་རེ། ཕྱག་འགྱེད་དུ་དངུལ། གོས་དར། འགའ་རེ་ལ་དངོས་པོ་སྣ་ཚོགས་དང་འབྲུ་རྐྱང། བསྔོ་རྟེན་རྣམ་གཞག་བཅས་ཀྱིས་བླ་མར་བགྱི་བའི་མཛད་པ་མཛད་ཅིང། འདི་ཁའི་རྒྱུད་གྲྭར་ཡང་ཆོས་
བསྲུང་རྣམས་ལ་བསྐང་གསོ་འཕར་དང་བཅས་པ་གནང་བ་རྒྱུན་གྱི་ཞབས་ཏོག་ཉེར་སྤྱོད་གཏོར་མ། ཆོས་སྲུང་སོ་སོར་མདའ་དར་སྣ་ལྔ་རེ། དག་འདུན་ཉིས་བརྒྱ་དང་བཅུ་དྲུག་ལ་ཁ་བཏགས་རྟགས་བརྒྱད་རེ་དང། དངུལ་སྲང་རེ། བསྔོ་རྟེན་རྣམ་གཞག་བཅས་
དང༑ སྣར་ཐང་ཆོས་སྡེ་དང་སྲང་རྒྱུད་གཉིས་སུ་ཟླ་བ་རེའི་རིང་ཆོས་བསྲུང་རྣམས་ལ་བསྐང་གསོ་གནང་བར་མཆོད་གཏོར། ཇ་ཐུག་དྲུག་རེ། ཡོན་ཁ་བཏགས། གོས་ཆེན། དངུལ། མདའ་དར། བསྔོ་རྟེན་རྣམ་གཞག་གིས་སྤུད་པ། གཙང་རོང་གི་དགོན་
སྡེ་རི་ཁྲོད་དང་བཅས་པར་མང་ཇ་བཅོ་ལྔ་རེ། བསྔོ་རྟེན་རྣམ་གཞག་དང་བཅས་པ་གནང། དེ་དག་ལ་སོགས་བ་ཆོས་གྲྭ་འདི་དང། དགོན་སྡེ་གཞན་མ་རིས་མེད་པ་མང་པོ་རྣམས་སུ་ཞབས་བརྟན་རིམ་གྲོ་ཚད་མེད་པ་མཛད་ཀྱང། རེ་ཞིག་སྐུ་ཁམས་ཇེ་ཞན་དུ་སོང་
ཚུལ་བཞེས་པས་སྐུ་དྲུང་ན་འཁོད་པ་ཀུན་དང། ཆོས་གྲྭ་ཆེན་པོ་འདིའི་སློབ་དཔོན་ཆེན་པོ་བཞི་དང། དགེ་སྐོས་ཆེན་མོ་སོགས་འདུས་སྡེ་མཐའ་དག་ཐུགས་གཡེངས་ཤིན་ཏུ་ཆེ་བས་སྟབ་སྟབ་པོར་གྱུར་ཏེ། ཟླ་བ་གཉིས་པའི་ཚེས་ཉེར་བཞི་ལ་ཞལ་སྔ་ནས་

[040A]༄༅། །རྣམ་པ་བཞི་དང་དགེ་སྐོས་ཆེན་མོ་སོགས་རྗེ་ཉིད་ཀྱི་སྐུ་དྲུང་དུ་བཅར་ནས་གླིང་བཞི་རི་རབ་ཉི་ཟླ་དང་བཅས་བས་ལེགས་པར་བརྒྱན་པའི་མཎྜལ་ལ་སོགས་པ་དངོས་འབྱོར་གྱི་མཆོད་སྤྲིན་སྤྲོས་ཏེ། གདུང་ཤུགས་དྲག་པོས་བསྟན་འགྲོ་སྤྱི་
ཁྱབ་ཀྱི་དཔལ་དང། ཁྱད་པར་དུ་རྗེ་ཉིད་ཀྱི་སློབ་རྒྱུད་ཆོས་ཀྱི་རྗེས་སུ་འབྲེང་བ་རྣམས་ལ་དགོངས་ནས་ཐ་མལ་ཚུལ་བཞེས་ཀྱི་སྙུན་གཞི་འདི་ཉིད་གཞི་མེད་དུ་དྭངས་ནས་ཞབས་ཀྱི་པདྨོ་བསྐལ་པ་གངྒཱའི་ཀླུང་གི་རྡུལ་སྙེང་དུ་བཞུགས་སུ་གསོལ་ཞེས་ཞལ་སྔ་ནས་
རྣམ་པ་དང། དགེ་སྐོས་ཆེན་མོ་རྣམས་རེ་རེ་ནས་ནན་ཏན་དུ་གསོལ་འདེབས་དང། ཕྱག་མཛོད་ནས་ཀྱང་གཟིམས་སྦུག་ཏུ་ནན་ཏན་དུ་གསོལ་འདེབས་མཛད་པར་ཐུགས་རྗེ་ཆེན་པོས་ཞལ་བཞེས་གནང་དེ་སྐབས་རྗེ་ཉིད་ཀྱི་སྐུ་དྲུང་དུ་བསྙེན་པ་འཚོ་བྱེད་དགེ་
འདུན་དོན་གྲུབ་ནས་ཉིན་ལྟར་ཕྱག་རྩ་དང། ཆབ་ཀྱི་གཞི་ལ་བརྟགས་ཏེ་སྙུན་སེལ་བའི་གསོལ་སྨན་དང། སྐུའི་གཟུངས་མི་ཉམས་ཤིང་ཚ་གྲང་གི་གཤེད་སྙོམས་པར་བྱེད་པའི་གསོལ་ཟས་ཀྱི་བསྒྱུར་ཁ་རྣམས་ལེགས་པར་ཕུལ་ཞིང། དེ་ཙམ་དུ་མ་ཟད་
བོད་ཀྱི་སྲིད་སྐྱོང་ཆེན་པོ་མི་དབང་པོ་ལྷ་ནས་ཀྱིས་ཀྱང་དང་བ་ཆེན་པོས་བརྟན་བཞུགས་ཀྱི་ཐུགས་རྗེ་བསྐུལ་བའི་སྙན་ཞུའི་ཞུ་ཤོག་དང་སྦྲགས་ནས་ཞབས་འབྲིང་བགྱིད་པའི་ཕྱིར་ཨེམ་ཆི་དགེ་རྒན་ཆེད་མང་གས་ཀྱིས་བཏང་ཞིང། སྲིད་སྐྱོང་རང་ནས་ལ་མོ་ཆོས་
སྐྱོང་ཆེན་པོར་ལུང་ཞུས་ཀྱི་སྐུའི་རིམ་གྲོ་རྣམས་ཀྱང་ཆོས་སྡེ་ཆེ་ཁ་བཞིས་མཚོན་པའི་དགོན་སྡེ་རྣམས་སུ་བསྒྲུབས། གཞན་ཡང་སེར་འབྲས་དགེ་གསུམ། ས་སྐྱ་སོགས་རིས་མེད་ཀྱི་དགོན་སྡེ་དང། བླ་ཆེན་ཁག་མང་པོ་དང། ངེས་པ་དོན་གྱི་མཁས་གྲུབ་རྗེ་

[040B] བདག་གི་བླ་མ་དམ་པ་རྗེ་བླ་མ་ངག་དབང་བྱམས་པ་རིན་པོ་ཆེ། རྗེ་དྲུང་སྤྲུལ་པའི་སྐུ་སོགས་དབུས་གཙང་གི་མི་དྲག་དང། གྲུབ་པའི་སྐྱེ་བོ་མང་པོས་ཞབས་པད་ཡུན་དུ་བརྟན་པའི་གསོལ་འདེབས་སོགས་རྩེ་གཅིག་ཏུ་བསྒྲུབ་པའི་མཐུ་ལ་ཐུགས་
བརྩེ་བས་ཉེ་བར་དགོངས་པ་དང། ཁྱད་པར་ཤིན་ཏུ་བསྙུན་པའི་དུས་ཞབས་འབྲིང་པ་མགྲོན་ས་ཁུད་པས་ད་ལམ་སྐུ་ཞབས་རིན་པོ་ཆེ་ཞབས་པད་བརྟན་པ་དགའ་མོ་ཨེ་ཡོང་ཞུས་པར། དགའ་མོ་ཡོད་ཕེབས་པར། ཅུང་ཟད་ཡིད་མ་ཆེས་པས་དེ་དགའ་མོ་
ཨེ་ཡོང་ཞུས་པར། ཡོང་ནི་ཡོང་ཡིད་མ་ཆེས་ན་འདི་ཁ་རེད་ཅེས་ཕེབས་ཏེ། དེའི་ནུབ་མོ་ཉིང་ནས་རྫུ་འཕྲུལ་མངོན་པར་འདུ་མཛད་དེ་སྐུ་ཁམས་རིམ་གྱིས་དྭངས་པར་གྱུར་ཏེ་ཟླ་བ་སྒྲ་གཅན་གྱི་སྐྱོན་ལས་གྲོལ་བའམ། ཉི་མ་སྤྲིན་ལས་གྲོལ་བ་ལྟ་བུར་གྱུར་
པས་གདུལ་བྱའི་འགྲོ་བ་རྣམས་དབུགས་དབྱུང་བ་ཐོབ་སྟེ། ལེགས་སོའི་མཆོད་སྤྲིན་ཀྱང་རྒྱ་ཆེར་སྤྲོས། དེ་སྐབས་བྲག་གཡབ་སྤྲུལ་པའི་སྐུ་ཆུང་ཚང་བློ་བཟང་བསྟན་པ་ངོ་གཡོག་བདུན་ཅུ་སྐོར་རྗེ་ཉིད་ཀྱི་ཞལ་གྱི་དཀྱིལ་འཁོར་མཇལ་བའི་ཆེད་དུ་བྱོན་པར་
སྐུ་ཁམས་ཀྱི་སྟབས་མཇལ་ཁ་གནང་མ་ཐུབ་ཀྱང་སྤྲུལ་སྐུ་རང་ནས་དང་བ་ཆེན་པོས་གསེར་དངུལ། ཇ་འཁོར་དྲུག་བརྒྱ་ཕྲག་དུ་མ་དང། ཟླ་བོ་རྣམས་ནས་ཀྱང་འབུལ་ནོད་དུ་མ་དང། དགེ་འདུན་གྱི་སྡེ་ཆེན་པོར་ཡང་བསྙེན་བསྐུར་རྒྱ་ཆེར་བསྒྲུབ་པར་
དགྱེས་བཞིན་བདག་གིར་མཛད་དེ་བདག་རྐྱེན་དང་སློག་ཆ་སོགས་རྒྱ་ཆེར་གནང། རིམ་གྱིས་མཚོ་སྔོན་པོའི་དཔོན་ཁག་བཞི་ཙམ་གྱི་བང་ཕྱིན་འབྱོར་པར་ཡང་མཇལ་ཁ་གནང་མ་ཐུབ་ཀྱང་ཡིད་མགུ་ངེས་པ་མཛད་ནས་ཕྱིར་ཐེགས། དེ་གོང་ལོ་སྔོན་མའི་

[041A]༄༅། །དུས་གོང་མ་ཆེན་པོའི་སྐུའི་འཚམས་ཞུ་འབུལ་མི་སྐུ་གཉེར་དགེ་སློང་ཕྱིར་འཁོར་གདོང་གོང་གི་རྒྱལ་ཁབ་ཏུ་བསྟན་འགྲོར་ཕན་ངེས་ཀྱི་བླ་མ་བརྒྱད་རྫོང་བརྡ་དགོས་པའི་བཀའ་ཕེབས་བཞིན་བསྐོ་བཞག་གནང་བ་རྣམས་དང། འཚམས་
ཞུ་བ་སྐུ་གཉེར་ཆེན་མོ་དགེ་སློང་བློ་བཟང་བཀྲ་ཤིས་བཅས་ལ་གཟིམས་ཆུང་འགག་ཏུ་ཐོ་ན་ཆས་གནང་ཞིང། ཟླ་བ་ལྔ་པའི་ནང་དུ་བྱམས་པའི་སྨོན་ལམ་ཆེན་མོར་ཡང་ཀུན་ཏུ་བཟང་བོའི་མཆོད་སྦྲིན་སྔར་ལྟར་སྤྲོ་བར་མཛད། ངན་སློང་རྣམས་ལ་ཡང་
གནང་སྦྱིན་གྱིས་ཚིམ་པར་མཛད། དེ་དུས་གསང་འདུས་སྒྲུབ་མཆོད་དང་བསྟུན་རྒྱུད་གྲྭར་གཙུག་ཏོར་དང། སྟོད་གཡོགས། སྨད་གཡོགས་སོགས་གསར་སྦྱོར་ཐོག་དགེ་འདུན་རེར་ཕྱག་འགྱེད་དངུལ་ཞོ་དྲུག་རེ། བསྔོ་རྟེན་རྣམ་གཞག་དང་བཅས་པ་
སྩལ། དེ་མཚུངས་ཆོས་འཁོར་བསྐོར་བའི་དུས་ཆེན་དང་བསྟུན་ཚོགས་ཆེན་དུ་ཡང་འདུ་ཁང་གི་སེང་གཡབ་ལ་རིན་པོ་ཆེ་སྣ་ཚོགས་ལས་གྲུབ་པའི་འདྲ་བ་དྲ་ཕྱེད་དང། མཐོངས་སྐོར་ལ་སངས་རྒྱས་བྱང་སེམས་ཉན་ཐོས་རྣམས་ཀྱི་སྣང་བརྙན་རབ་ཏུ་
བཀྲ་བའི་འཕན་སྐོར། ཀ་འཕན་གྱི་ངོས་ལ་མུ་ཏིག་མཆོད་རྫས་གཟུགས་སྣ་ཚོགས་བཀྲ་བ་ངོ་མཚར་ཅན་ཆ་གཉིས། བཟང་གོས་སྣ་ཚོགས་ལས་གྲུབ་པའི་ཕྱེ་ཕུར། རྒྱལ་མཚན་རྣམས་ཀྱི་མཆོད་པའི་བྱེ་བྲག་ཕུལ་དུ་བྱུང་བ་དང། དགེ་འདུན་རྣམས་
ལ་བཞུགས་གདན་འབོལ་གྲུམ་གསར་བརྗེས་བཅས་གནང་ཐོག་སྐུ་འགྱེད་ཁ་བཏགས། དངུལ་ཞོ་ཕྱེད་ལྔ་རེ། རྣམ་གཞག་གཟབས་རྒྱས་དང། ཞལ་སྲོར་མང་ཇ་གྲོ་ཚྭ་དང་བཅས་པའི་བསྙེན་བཀུར་རྒྱ་ཆེར་མཛད་ནས། དེ་དག་གི་འབྲས་བུ་དུང་དང་

[041B] འགྲོ་བ་ཐམས་ཅད་བདེ་སྐྱིད་ལ་སྤྱོད་པར་འགྱུར་ཞིང་བླ་ན་མེད་པའི་བྱང་ཆུབ་ལ་སྤྱོད་པར་འགྱུར་བའི་བསྔོ་བ་སྨོན་ལམ་གྱི་རྒྱས་
འདེབས་རྒྱ་ཆེར་མཛད། དེ་དུས་ཡོངས་རྫོགས་བསྟན་པའི་མངའ་བདག་རྗེ་བཙུན་བླ་མ་དམ་པ་ངག་དབང་བྱམས་པ་རིན་པོ་ཆེ་རྗེ་བླ་མ་ཉིད་ཀྱི་མཇལ་ཕྱག་ལ་ཕེབས་བཞེད་ཡོད་པར་མ་ཟད། སྲིད་སྐྱོང་ཕོ་ལྷ་ནས་ཀྱིས་ཀྱང་རྗེ་ཉིད་སྐུ་ཁམས་དྭངས་པའི་ལེགས་
འབུལ་དང་སླད་ཀྱི་བརྟན་བཞུགས་ཀྱང་བཅས་ཀྱི་ཆེད་དུ་ཕེབས་དགོས་ཚུལ་གསོལ་བ་བཏབ་པ་བཞིན། ཕེབས་པ་ལ་དགྱེས་བཞིན་མཇལ་ཕྱག་གནང་ཞིང། རྗེ་ངག་དབང་བྱམས་པ་རིན་པོ་ཆེ་ཉིད་དཔོན་སློབ་བདུན་ཙམ་གྱིས་སྤྱན་འདྲེན་
ཁྲུས་གསོལ་སྔོན་དུ་འགྲོ་བས་ཞབས་པད་ཡུན་རིང་དུ་བརྟན་པའི་གསོལ་འདེབས་རྒྱ་ཆེན་པོ་ཕུར་ཚུགས་སུ་འདེབས་པར་མཛད་ཅིང། རྗེ་བཙུན་བླ་མ་མཆོག་ནས་ཀྱང་དགྱེས་པ་ཆེན་པོས་ཞལ་བཞེས་མཛད། མི་དབང་ནས་དངོས་འབུལ་རྒྱ་ཆེན་ཕུལ་བ་དང་
དགེ་འདུན་ལ་བསྙེན་བཀུར་བཟང་པོ་ཕུལ་བ་རྣམས་བདག་གིར་མཛད་ཅིང། རྗེ་བླ་མ་ངག་དབང་བྱམས་པ་དཔལ་བཟང་པོ་ནས་ཇི་ལྟར་མཛད་པ་ནི་ཁོ་བོས་རྗེ་ཉིད་ཀྱི་རྣམ་ཐར་དུ་སྤྲོས་ཟིན་པས་དེར་བལྟའོ། །དེ་སྐབས་ནམ་མཁའི་དབྱིངས་ནས་འབྲུག་སྒྲ་སྒྲོག་པ་
དང་མེ་ཏོག་གི་ཆར་འབབ་པ་སོགས་རྟེན་འབྲེལ་ཕུལ་དུ་ཕྱིན་བར་གྱུར་བ་ནི། རྗེ་བླ་མ་འདི་གཉིས་སྐུ་ཚེ་མང་རབ་ནས་དཔོན་སློབ་ཀྱི་འབྲེལ་པ་རྨད་དུ་བྱུང་བར་གྱུར་པའི་བཀའ་དྲིན་ནོ། །ཟླ་བ་དྲུག་པའི་ཚེས་བཅོ་ལྔ་ནས་དབྱར་གྱི་སྦྱོར་བ་དང་དངོས་གཞི་བཅས་སྔར་

[042A]༄༅། །རྒྱུན་ལྟར་མཛད་དུས་རི་སུལ་གྱི་བསམ་གཏན་པ་རྣམས་ལའང་བསྙེན་བཀུར་སྔར་རྒྱུན་ལྟར་གནང། དེ་དུས་རྡོ་རྗེ་འཆང་ཆེན་པོ་བློ་བཟང་ཆོས་ཀྱི་རྒྱལ་མཚན་དཔལ་བཟང་པོའི་དངུལ་གདུང་རིན་པོ་ཆེར་མཆོད་པའི་བྱེ་བྲག་ཏུ་ཏིང་ཉིས་སྟོང་དང་
ཉི་ཤུ་རྩ་གཉིས། མར་མེའི་ཀོང་བུ་སྟོང་དང་བཅུ་གཅིག་འབུལ་བར་མཛད་དེ་མཆོད་སྤྲིན་རྒྱ་ཆེར་སྤྲོས། གྲུབ་པའི་དབང་ཕྱུག་དུ་མ་བྱོན་པའི་གནས་མཆོག་ཡོལ་དཀར་རི་ཁྲོད་དུའང་གཞུང་ནས་གཤོར་འདེབས་གནང་ཡང་རྫོང་དཔོན་སོགས་ནས་ཐད་དུ་
སྦྲོད་མིན་སྣ་ཚོགས་བཅས་དགེ་སློང་རྣམས་འོ་བརྒྱལ་བ་ལ་དགོངས་ནས་རི་ཁྲོད་ཀྱི་སྡེ་བྱིངས་དཔེ་འགྲེའི་གསོལ་ཕོགས་སྩལ། ཟླ་བ་བདུན་བའི་ཚེས་བཅུ་གསུམ་ལ་རྡ་ཡན་རྡོ་ར་བའི་བླ་མ་ཟླ་བ་རྒྱལ་མཚན་ནས་རྒྱུ་ཡོན་སྦྱར་ཏེ། གཟིམས་ཆུང་ཉི་འོད་
འཁྱིལ་པར་རྒྱུད་གྲྭའི་རིག་སྔགས་འཆང་བའི་འདུས་སྡེ་རྣམས་སྦྱན་དྲངས་ཏེ། བླ་མ་དང་བཅོམ་ལྡན་འདས་མགོན་པོ་ཚེ་དང་ཡེ་ཤེས་དཔག་ཏུ་མེད་པ་དབྱེར་མ་མཆིས་བར་མོས་ནས་མཆོད་པའི་བྱེ་བྲག་མཐའ་ཡས་པར་སྤྲོས་ཏེ་བརྟན་བཞུགས་
དང༑ མ་གཅིག་འདོད་པ་ཁམས་ཀྱི་དབང་མོ་ལ་མཆོད་གཏོར་རྒྱ་ཆེར་མཛད་དེ་འཕྲིན་ལས་འཆོལ་བ་སོགས་གྱི་ཕྱག་ལེན་རྣམ་པར་དག་པས་ཞབས་བརྟན་ཕུལ་བ་དངོས་སྐྱེས་དང་བཅས་པ་བདག་གིར་མཛད། ཉེར་གཅིག་གི་ཉིན་མངའ་རིས་གུང་ནས་རྗེ་
བླ་མ་མཆོག་ཉིད་སྙུན་དྭངས་པའི་ལེགས་སྐྱེས་་བྱོན་པ་རྣམས་ལ་དགྱེས་བཞེས་དང། ཉེར་ལྔའི་ཉིན་ཆོས་ཁྲིམས་གསར་རྙིང་དང་གཞིས་དགོན་ཆོས་ཁྲིམས་པ་སོགས་ནས་ལོ་ལྟར་འཆར་ཅན་གྱི་མཇལ་ཞུར་བཅར་བར་ཞལ་མཇལ་དང། ཉེར་

[042B] གནམ་གང་ལ་དགག་དབྱེའི་བསྙེན་བཀུར་དང། ཟླ་བ་བརྒྱད་པའི་ཚེས་གཅིག་གི་སྔ་དྲོ་སློབ་དཔོན་བཞི་དང་དགེ་སྐོས་གསར་རྙིང་སོགས་ལ་དགག་ཆུང་གི་བསྙེན་བཀུར་སོགས་སྔར་བཞིན་གནང། གཞན་ཡང་
ཟླ་བ་འདིའི་ནང་དུ་མཚོ་སྔོན་ཕུན་ཚོགས་དབང་གི་བང་ཕྱིན་པ་ཇའི་སང་བློ་བཟང། དཔོན་མོ་ཕྱོགས་ལེགས་ཀྱི་བང་ཕྱིན་པ་སོགས་བྱང་རྒྱུད་རྒྱལ་ཁག་གི་མི་སྣ་མང་པོ་ལྷགས་པའི་ངོ་བོ་རྣམས་ལ་ཕྱག་དབང་དང་བྱིངས་སོ་སོར་ཞལ་མཇལ། དེ་བཞིན་དུ་མདོ་
སྨད་པ་མཁར་རྒྱ་བ། གྱ་གེ་བ། རེབ་རྩ་བ། མཛོར་གེ་བ། ཅོ་ནེ་བ་སོགས་དད་འདུས་ཀྱི་སྐྱེ་བོ་སྟོང་ཕྲག་ལ་ཉེ་བར་ཞལ་གྱི་དཀྱིལ་འཁོར་མཇལ་བའི་དགའ་སྟོན་སྩལ་ཞིང། ཨ་མདོ་བ་རྣམས་ནས་ཞལ་མཇལ་གྱི་དུས་པཎ་ཆེན་རིན་པོ་ཆེ་མ་ཎི་ཞིག་གསུང་
བར་ཞུ། ཡང་དམིགས་བརྩེ་མ་ཞིག་གསུང་བར་ཞུ་ཞེས་གདུང་ཤུགས་དྲག་པོས་གསོལ་བ་བཏབ་པ་རྣམས་ཀྱང་རང་གི་འདོད་པ་ལྟར་ཕྱག་ནས་དང་བཅས་ཏེ་འཕྲལ་འཕྲལ་དུ་གནང། འདི་སྐབས་དཔོན་མོ་ཕྱོགས་ལེགས་ཀྱི་ཞབས་བརྟན་མཎྜལ། ན་
བཟའ་སྐོར་ཆ་འགྲིག་དངུལ་སྲང་བརྒྱ་ཕྲག་ལྔ། ཇ་རས་སོགས་ཀྱི་བསྙེན་བཀུར་རྒྱ་ཆེར་བཏེག་པ་རྣམས་ཀྱང་དགྱེས་པའི་སྤྱན་རས་ཀྱིས་བཙས། གཞན་ཡང་ཅོ་ནེ་ཀཽ་ཤྲི་ཆོས་རྗེའི་འཚམས་ཞུ་བ། མཚོ་སྔོན། འདམ། མདོ་སྨད་སོགས་ནས་དང་ལྡན་གྱི་སྐྱེ་
བོ་བརྒྱ་ཕྲག་བརྒལ་བ་དང། ཟླ་བ་བརྒྱད་པ་ཕྱི་མའི་ནང་དུ་ཡང་ཨ་མདོ་བ་སོགས་སྐྱེ་བོ་བརྒྱ་ཕྲག་ཏུ་ཉེ་བ་རྣམས་ལ་ཞལ་མཇལ་གྱི་བྱིན་རླབས་སྩལ། ལོ་འདིའི་སྟོད་ལ་རྗེ་འགྲོ་བའི་མགོན་པོ་ཉིད་སྐུ་ཁམས་ཡུན་རིང་རབ་ལྟེམ་པ་དང། ད་ཆ་སིང་དྭངས་ཀྱི་རྒྱུ་མཚན་

[043A]༄༅། །གཉིས་ཀ་ལྷ་སར་ཡོད་པའི་ཨམ་བན་རྣམས་དང་བཀས་མངགས་བའི་སྲིད་སྐྱོང་ཕོ་ལྷ་ནས་བཅས་ཀྱིས་གོང་མཆེན་པོའི་སྙན་དུ་ཕུལ་བར་བརྟེན་གོང་མ་ནས་བཀའ་ཕེབ་ས་སུ་པཎ་ཆེན་ཨེར་ཏེ་ནི་ཡུན་རིང་དུ་སྐུ་ཁམས་ལྟེམ་བ་ད་ཆ་ལེགས་
པར་དྭངས་ཚུལ་དམག་གི་ལས་དོན་གྱིས་ས་རིམ་བརྒྱུད་ནས་བྱུང་བ་ཐོས་པས་ཐུགས་ལ་ངེས་ཤིང་སྤྲོ་ཚུལ་དང། དེའི་ལེགས་སྐྱེས་སུ་རྒྱལ་པོ་ཆེན་པོ་ཉིད་ཀྱི་ཕྱག་ནས་གནང་བའི་ནང་མཛོད་ཆེ་ལེགས། བཟོ་བཀོད་ཕུལ་དུ་ཕྱིན་པའི་བཀྲ་ཤིས་རྟགས་བརྒྱད་
གུ་གུ་ཤའི་བྱ་མ་བུམ་དང་མ་ཎི་ལག་བསྐོར་གྱི་ཁང་ཁྲི། ཕོར་པ་མཛེས་པ། ཤེལ་གྱི་མེ་ཏོག་བུམ་པ་ཆ། དཀར་ཡོལ་ཆ་རྣམས་བསྐུར་བ་ཡིན་ཚུལ་གྱི་བཀའ་ལྷ་སའི་ཨམ་བན་རྣམས་ལ་ཕེབས་པ་ལྟར། ལྷ་ས་ནས་བཀའ་གནང་སྐྱེས་དང་བཅས་
པར་རྗར་ཁོ་ཆི་དང་སྦི་ཆའི་ཆི་བཅས་ཚེས་བཅུ་བཞིའི་ཉིན་འབྱོར་པ་ལྟར། བློན་པོ་དང་ཡིག་མཁན་འཁོར་བཅས་ལ་ཕྱག་དབང་གི་ཐོག་བཀའ་དང་གནང་སྐྱེས་ཕུལ་བ་རྣམས་དགྱེས་བཞིན་བཞེས་ཏེ། གོང་མཆེན་པོར་བཀའ་ལན་
རྟེན་ཆས་དང་རྒྱ་མི་རྣམས་ལ་ཐོན་ཆས་སོགས་གཟབས་པར་གནང། དེ་ནས་རིམ་པ་བཞིན་ཁྲི་ཤོག་བ་དགའ་ལྡན་ཨེར་ཏེ་ནི་ཇུ་ནང་གི་འཚམས་ཞུས་པ། བཀྲ་ཤིས་འཁྱིལ་གྱི་གྲྭ་པ་སོགས་བརྒྱད་ཅུ་སྐོར་དང། མོན་ཚོས་སྣ་ནས་མོན་གྲྭ་སྤྲུལ་སྐུ་
དབོན་གཡོག་ནག་ཚོ་ལོཙྪ་ཝའི་སྤྲུལ་སྐུར་གྲགས་པ་ཐོགས་མེད་སྤྲུལ་སྐུ་སོགས་མཇལ་ཞུར་བཅར་བའི་ངོ་བོ་རྣམས་ལ་ཕྱག་དབང་དང་བྱིངས་ལ་ཞལ་མཇལ་གནང་ཞིང། གོང་གསལ་སྤྲུལ་སྐུ་གཉིས་སོགས་བསྙེན་རྫོགས་ཀྱི་སྡོམ་པ་རྗེ་ཉིད་ལ་

[043B] ཟླ་བ་དགུ་པའི་ཚེས་ལྔ་ལ་ཨ་མདོ་བྱ་ཁྱུང་བ་སོགས་སུམ་ཅུ་སྐོར་ལ་ཞལ་མཇལ་དང། ཚེས་བཅུ་
བདུན་གྱི་ཉིན་མུ་ལི་དགོན་བླ་མ་འཇམ་དབྱངས་བཟང་པོའི་སྤྲུལ་སྐུ་དང། མཚོ་སྔོན་པས་ལི་ཚེ་རིང་བཀྲ་ཤིས་ཀྱི་བླ་མ་དར་ཁན་ཆོས་རྗེ། པས་ལིའི་བང་ཕྱིན་པ་དར་ཁན་ནང་སོ། ཆེ་ཆེན་ཁོང་ཐའི་ཇིའི་བང་ཕྱིན་པ་སོགས་དྲུག་ཅུ་སྐོར་དང། ཨ་མདོ་
བ་སོགས་མང་རབ་ལྷགས་པ་རྣམས་ཀྱི་ངོ་བོ་སོ་སོ་དང། གཡོག་དྲག་རིགས་ལ་ཕྱག་དབང་དང་བྱིངས་ལ་ཞལ་མཇལ། དཔོན་ཁག་སོ་སོར་བཀའ་ལན་དང། མི་སྣ་རྣམས་ལ་གནང་སྦྱིན་སོགས་ཞིབ་རྒྱས་སུ་གནང། སྐབས་འདིར་རྒྱལ་བ་བུ་རམ་
ཤིང་པ་ཤཱཀྱའི་རྒྱལ་བོའི་བཀའ་གངས་ལྗོངས་སུ་འགྱུར་རོ་ཅོག་སྣར་ཐང་དུ་པར་རྒྱག་མཛད་པ་གྲུབ་ནས་གླེགས་ཤིང་གླེགས་ཐག་ལ་སོགས་པ་ཆ་ཚང་པའི་སྲི་ཞུ་ལེགས་པར་མཛད་ནས་ཆོས་གྲྭ་འདི་ཉིད་དུ་ཕེབས་པར་རྗེ་ཉིད་སྦྱན་འདྲེན་དུ་ཕེབས་བཞེད་
ཆེ་ཡང་སྐུ་ཁམས་ཀྱི་བབས་ཀྱི་ཕེབས་བསྐྱོང་གནང་མཐུབ་ཀྱང། རིག་པ་འཛིན་པ་ལྔ་བཅུ་སྐོར་གྱིས་མཆོད་པའི་བྱེ་བྲག་སྣ་ཚོགས་པས་མདུན་བདར་ཏེ། ངོ་མཚར་བཀོད་པར་སྦྱན་དྲངས་པ་ལ་ལྷག་གནས་ཀྱི་མེ་ཏོག་འཐོར་བར་མཛད་དེ། ཞག་བདུན་
དུ་མངོན་པར་མཆོད་ནས། ལྷ་ལས་བབས་པའི་དུས་བཟང་པོ་དང་བསྟུན་དགེ་འདུན་ཚོ་བ་སྡུས་ཀྱིས་གསུང་སྒྲོག་རྒྱུན་རིང་གནང་བར་ཞབས་ཏོག་གཟབས་རྒྱས་དང་སྐུ་ཡོན་རྨད་དུ་བྱུང་བ་གནང། ཟླ་བ་བཅུ་བའི་ཚེས་གཅིག་གི་ཉིན་ཚ་ཁོ་རྒྱལ་པོ་རྒྱ་གར་

[044A]༄༅། །འབུམ་མ་བུ་དང། ཚེས་བརྒྱད་ལ་ཁལ་ནོ་ཡོན་ཧུ་ཐོག་ཐུའི་བང་ཕྱིན་པ། མེ་རྒན་དབང་གི་བང་ཕྱིན་པ། ད་ལས་པས་སེའི་འཚམས་ཞུ་བ་སོགས་འབྱོར་པར་སོ་སོའི་མི་ངོ་དང་གཡོག་དྲག་གྲས་རྣམས་ལ་ཕྱག་དབང་དང་
བྱིངས་ལ་ཞལ་མཇལ་གནང་ཞིང། ནོ་ཡོན་ཧུ་འོག་ཐུ་ནས་མཎྜལ་ལ་སོགས་པའི་རྟེན་འབྱུང་དང། མེ་རྒན་དབང་ནས་དངུལ་སྲང་སྟོང་དང་ཉིས་བརྒྱ། གོས་དར་སོགས་མང་རབ་ཕུལ་བ་རྣམས་ལ་སོ་སོའི་འདོད་དོན་ཡིང་བཞིན་དུ་འགྲུབ་པའི་ཞལ་
བཞེས་དང་དགེ་བ་རྫོགས་བྱང་དུ་བསྔོ་བའི་བཀའ་དྲིན་བླ་ན་མ་མཆིས་པ་གནང། ཉེར་བཞིའི་ཉིན་བོད་ཀྱི་སྲིང་སྐྱོང་མི་དབང་ཕོ་ལྷ་ནས། སྲས་ད་ལས་སྦཱ་དུར། སྲས་མོ་བདེ་ལྡན་སྒྲོལ་མ། རྟ་ཚག་སྤྲུལ་བའི་སྐུ། བྲག་གཡབ་སྤྲུལ་སྐུ་བློ་བཟང་
བསྟན་པ་སོགས་ལྔ་བརྒྱ་སྐོར་མཇལ་ཞུར་བཅར་བ་རྣམས་ལ་མགྲོན་དྲུང། གྲྭ་ཚང་ཁག་གི་བླ་མ་དང་ལས་སྣེ། མི་ཚན་སོ་སོ་བཅས་ཀྱིས་ཆིབས་བསུ་དང་ཐབ་འཛིན་སོགས་ཀྱི་ཟོས་སྒོ་གནང་ཞིང། སྐུ་ཁམས་ཀྱི་བབས་ལ་བརྟེན་ཡོངས་རྫོགས་ལ་
ཕྱག་དབང་གནང་མཐུབ་ཀྱང་རགས་བསྡུས་ཕྱེད་ཉིས་བརྒྱ་སྐོར་ལ་མཇལ་ཕྱག་བཞུགས་གྲལ་དང་བཅས་པ་གནད། འདི་ལོ་སྡ་མཆོད་ཆེན་མོ་ཤིན་ཏུ་བཞེས་ཤིང། བྱིངས་ཚེས་ཉེར་ལྔའི་ཉིན་མི་དབང་ནས་རྗེ་བླ་མ་ཉིང་འདུས་པ་རྒྱ་མཚོའི་དབུས་སུ་
ནན་ཏན་ཆེན་པོས་སྤྱན་དྲངས་ཏེ། རྗེ་བླ་མ་ཉིད་ཕྱི་ལོ་དོན་གསུམ་གྱི་དགུང་སྐེག་ཏུ་ཕེབས་པ་ལ་ཐ་མལ་ཚུལ་བཞེས་ཀྱི་ཉེར་འཚེའི་ཆ་ཕྲ་མོ་ཡང་མེད་པར་ཞབས་བད་བརྟན་དགོས་པའི་གསོལ་འདེབས་དང། དེ་ཡང་ཁོང་རང་སྔ་མོ་ནས་གསོལ་བ་འདེབས་

[044B] ལ་མོ་ཆོས་སྐྱོང་ཆེན་པོ་ནས་ཀྱང་སྡུན་བསུས་ཀྱི་གསོལ་བ་བཏབ་ན་ལེགས་པའི་ལུང་ཕེབས་ཚུལ་བཅས་ཞུས་པར་དགྱེས་བརྩེའི་ཞལ་བཞེས་གནང་ཞིང། སྲིད་སྐྱོང་ནས་མཎྜལ། སྐུ་གསུང་ཐུགས་རྟེན། སྐུའི་ཉེར་དཔྱད་རྣམས་
ཀྱིས་གཙོས་པའི་དངུལ་དང་དངུལ་དཔྱད། གོས་དར་ཇ་སོགས་ཤིན་ཏུ་མང་བ། སྲས་ལྕམ་སྲིང་དང་སྤྲུལ་སྐུ་རྣམ་གཉིས། གུང་དགའ་བཞི་བ། བཀའ་བློན་འབྲོང་རྩེ་བ་སོགས་བློན་པོ་དང། དམག་དཔོན། མི་བཟང། གཡོག་བྱིངས་སོགས་ནས་ཀྱང་
རང་རང་གི་ལོངས་སྤྱོད་དང་བསྟུན་པའི་འབུལ་སྐྱེས་བཏེག་ཅིང། དགེ་འདུན་ལ་སྲིད་སྐྱོང་ནས་མང་ཇ་བརྒྱ་དང། ཇ་བར་ཁག་རེ་དང་བཀྲ་ཤིས་ཁ་བཏགས་རེ་བཅས་ཀྱི་སྐུ་འགྱེད་ཕུལ་བ་རྣམས་བདག་གིར་མཛད་པ་དང་དགེ་བའི་རྩ་བ་རྫོགས་པའི་བྱང་
ཆབ་ཏུ་བསྔོ་བ་བཅས་ཀྱི་བཀའ་དྲིན་སྩལ། ཟླ་བ་བཅུ་གཅིག་པའི་ཚེས་གཅིག་ལ་མི་དབང་འཁོར་བཅས་ལ་ཐོན་ཆས་ཀྱང་གཟབས་རྒྱས་ཀྱི་ཐོག་གསོལ་བ་བཏབ་པ་བཞིན་རགས་བསྡུས་ཤིག་ལ་ཚེ་དབང་ཡང་སྩལ། གཞན་ཡང་ཟླ་ནང་འདིར་རྒྱ་ཚོ་
པང་ཆེན་པ། མངོན་དགའ་རི་ཁྲོད་པ། དཀའ་ཆེན་ཚ་རིང་བཀྲ་ཤིས། དགེ་སློང་དཀོན་རྡོར་བཅས་ཀྱིས་དབུ་མཛད་བསམ་གཏན་པ་འགའ་ཞིག་ནས་གདུང་ཤུགས་དྲག་པོས་ཞབས་བརྟན་ཕུལ་བ་དང། ཝ་ཤུར་བསོད་ནོར་བ་ཕ་བུ་ནས་བརྟན་བཞུགས་
ཕུལ་བ་དང། ཟླ་བ་ཉ་གང་བའི་ཉིན་དགའ་ལྔན་རབ་རྒྱས་པའི་བླ་མ་ཟུར་པ་ཞལ་སྡ་ནས་བློ་བཟང་རྣམ་རྒྱལ་གྱིས་རྒྱུ་ཡོན་སྦྱར་ཏེ། དགའ་ལྡན་རབ་རྒྱས་པ་རྣམས་ནས་གཟིམས་ཆུང་ཉི་འོད་འཁྱིལ་པར་ཚེ་ཆོག་དང་འབྲེལ་བའི་བརྟན་བཞུགས་ཕུལ་

[045A]༄༅། །བ་རྣམས་ལ་ཞལ་བཞེས་གནང་ཆ་སློག་སོགས་ལེགས་པར་སྩལ་ཞིང། རྒྱལ་ཟླའི་ཚེས་གཅིག་གི་ཉིན་ཧར་གདོང་མི་ཚན་ནས་རྒྱུ་ཡོན་སྦྱར་ཏེ་གཟིམས་ཆུང་ཉི་འོད་དུ་གསང་སྔགས་རྒྱལ་པ་གྲྭ་ཚང་གི་དགེ་འདུན་རྣམས་སྤྱན་དྲངས་
ནས་བཅོམ་ལྡན་འདས་མགོན་པོ་ཚེ་དང་ཡེ་ཤེས་དཔག་ཏུ་མེད་པ་འཆི་མེད་རྡ་སྒྲའི་དཀྱིལ་འཁོར་ཆེན་པོའི་ཆོ་ག་དང་འབྲེལ་བའི་ཞབས་བརྟན་ཕུལ་བའི་དགོང་ཇའི་ཐོག་རྗེ་བླ་མ་ཉིད་ཀྱང་གདན་དྲངས་ཏེ་ཞབས་བརྟན་ཕུལ་བ་ལྟར་ཞལ་བཞེས་གནང་
ཞིང། དེ་ཉིན་ཧར་གདོང་སྤྱི་ས་ནས་གསོལ་སྟོན་གཟབས་རྒྱས་དང། དགེ་འདུན་རྣམས་ལ་མང་ཇ། འགྱེད་ཊམ་རཻ་བཅས་དང། ཚ་གྲ་བྲེ་ལྔ་རེ། ཀྲུམ་ཆེ་བ། བཞེས་སྤྲོ་ལག་སྔོགས་བཅས་ཀྱི་བསྙེན་བཀུར་གཟབས་པར་ཞུས་པ་ལ་མི་ཚན་ཇ་
སོགས་ཀྱི་མཇལ་སློག་དང་སྐུ་འགྱེད་གྲྭ་པ་རེར་དངུལ་ཞོ་གསུམ་རེ། སྤྱི་སོར་སྦྱོར་འཇགས་སུ་སྐུ་བརྙན་བཀའ་གདམས་རག་སྐུ་ལྔ། ཀ་འཕན་ཆ། མཆོད་ཐེབས་སུ་དངུལ་སྲང་སུམ་ཅུ། གོས་ཡུག་ཁ་བཏགས་བཅས་གནང། ཚེས་བཅུ་
གསུམ་ཉིན་མཚོ་སྔོན་ནས་ཚེ་བརྟན་སྦེ་ཤོག་བུའི་ཁ་ཐོན་བསོད་ནམས་སྒྲོལ་མ་འཁོར་བཅས་ལྷགས་པ་ལ་བསྙེན་བཀུར་རྣམས་བདག་གིར་མཛད་ཅིང། དཔོན་མོ་རང་ལ་ཕྱག་དབང་དང་གཡོག་རྣམས་ལ་ཞལ་མཇལ། ཐོན་ཆས་བཅས་གནང་
གནོད་སྦྱིན་ཤིང་བྱ་ཅན་ནས་རྗེ་བླ་མ་ཉིད་ཕྱི་ལོ་དགུང་ལོ་བདུན་ཅུ་དོན་གསུམ་དུ་ཕེབས་པའི་དུས་སྐུ་གེགས་ཀྱི་ཚུལ་ཅུང་ཟད་ཀྱང་མེད་པར་ཡུན་རིང་པོར་ཞབས་ཀྱི་པདྨོ་བརྟན་དགོས་པར་གསོལ་བ་འདེབས་རྟེན་དངུལ་དཀར་གྱི་མཎྜལ། བཀྲ་ཤིས་པའི་

[045B] བཞུགས་གདན་ཁ་གང་མ། རྡོ་རྗེ་རྒྱ་གྲམ། ཞབས་བརྟན་གསོལ་འདེབས་ཚིགས་བཅད་མ་གནོང་སྦྱིན་ཉིད་ཀྱིས་ལྗགས་རྩོམ་མཛད་པ་འདུས་ཚོགས་སུ་འཛུགས་རྒྱུ་བཅས་ཕུལ་བ་རྣམས་དགྱེས་པ་ཆེན་པོས་བཞེས་ཤིང། གནོད་སྦྱིན་
ཉིད་ལ་རྡོ་རྗེའི་གཡར་དམ་སྒྲོག་པའི་གསུང་ཤོག་བཅས་གནང། འདི་ལོ་ལོ་གསར་ཚེས་གསུམ་དང་བསྟུན་ནས་ལ་མོ་ཆོས་སྐྱོང་ཆེན་པོར་རྗེ་ཉིད་དགུང་ལོ་དོན་གསུམ་དུ་ཕེབས་སྐབས་སྐུ་གེགས་སེལ་བྱེད་སྐུ་ཚས་རྒྱས་པ་དང་བཅས་ཏེ།    ༈    སྙིགས་
དུས་འགྲོ་བ་ཀུན་གྱི་ངལ་བསོའི་སྟེགས། །རྒྱལ་བ་གཉིས་པ་རྗེ་བཙུན་ཙོང་ཁ་པའི། །བསྟན་བསྲུང་གཙོར་བསྔགས་ལྷ་ཆེན་ཚངས་པ་ཆེ། །འགྲོ་བ་ཀུན་ལ་བླང་དོར་གསལ་སྟོན་པ། །བསྟན་དང་དེ་འཛིན་དུས་ཀུན་སྐྱོང་བ་དང། །གནོད་བྱེད་དགྲ་བགེགས་
ཕྱེ་མར་འཐག་པ་ལ། །ནམ་ཡང་གཡེལ་མེད་འཕྲིན་ལས་བསྒྲུབ་མཛད་པའི། །རྣམ་ཀུན་བསྟན་པའི་མེལ་ཚེ་བླ་ན་མེད། ཁྱོད་ནི་སྲིད་གསུམ་ཀུན་ལ་དབང་བསྒྱུར་ཞིང། །དྲེགས་པའི་ལྷ་སྲིན་མཐའ་དག་བྲན་དུ་འཁོལ། །འཕྲིན་ལས་རྣམ་བཞིས་
བསྟན་འཛིན་བུ་བཞིན་དུ། །སྐྱོང་མཛད་ཆོས་སྐྱོང་ཆེན་པོ་རྒྱལ་གྱུར་ཅིག་ཅེས་པ་འདི་ནི་ཤིང་མོ་ཡོས་ལོ་གསར་ཚེས་ཐོག་ལ་མོ་ཆོས་སྐྱོང་ཆེན་པོར་སྔར་བཅོལ་ལེགས་པའི་གཏང་རག་དང་ང་འཆོལ་ལེགས་པའི་གསོལ་འདེབས་ཞུ་བའི་སྐུ་ཆས་ཆ་འགྲིག་
མཆོད་ཐེབས་བཅས་འབུལ་ཐོའི་མགོ་བརྗོད་དུ་བགོད་པའོ། ཞེས་པ་དང་བཅས་པ། ལྷ་ས་སྨོན་ལམ་དུས་ཆེན་དང་བསྟུན་དགེ་འདུན་གྱི་སྡེ་ཆེན་པོར་བསྙེན་བསྐུར་དང་ཇོ་ཤཱཀྱ་རྣམ་གཉིས་ལ་སྟོང་མཆོད། དབུས་ནང་གི་དགོན་སྡེ་མང་པོར་ཞབས་བརྟན་

[046A]༄༅། །མང་སྐོལ་བསྒྲུབ་པ་བཅས་ཀྱི་ཕྱིར་ཟླ་བ་འདིའི་ཆོས་བཅོ་ལྔའི་ཉིན་སྐུ་ཚབ་ཟུང་འབྲེལ་རྫོང་སྟ་གནང། ཤ་ར་ཐ་ལ་ནས་གཙང་པ་ཞབས་དྲུང་སྐུ་སྐྱེ་འཁོར་བཅས་ཕྱག་དབང་དོན་གཉེར་གྱིས་བྱོན་པར་ངོ་བོར་མཇལ་ཕྱག་ངང།།
འཁོར་རྣམས་ལ་སྟོན་མ་གནང་སྦྱིན་ཐོན་ཆས་སོགས་གཟབས་རྒྱས་སྩལ། ཉེར་གཉིས་ཀྱི་ཉིན་ནས་དུས་གཏོར་ཆེན་མོ་སྔར་བཞིན་ཚུགས་པའི་མཆོད་གཏོར་གཟབས་རྒྱས། ཆོས་བསྲུང་དམ་ཅན་རྒྱ་མཚོར་སྙན་དར་འཕྲིན་འཆོལ་ཐུགས་སྨོན་
གྱིས་བརྒྱན་པ། རྒྱུད་པ་གྲྭ་ཚང་དུ་གཏོར་སྒྲུབ་ཆེན་མོའི་སྤྱན་དམིགས་དང་ངོ་མཚར་བཀོད་པར་བསྐང་གསོ་བ་རྣམས་ལ་བསྙེན་བཀུང་སྔར་བཞིན་བཅས་གནང་ཞིང། དུས་གཏོར་ཆེན་མོ་ཡང་ཤིན་ཏུ་ཐུགས་གྲ་འགྲིག་པར་གྱུར། ལོ་འདི་ནང་དུ་
དཀོན་མཆོག་ལ་མཆོད་པ་སོགས་ཇི་ལྟར་མཛད་པ་རྣམས་སྔར་ཡང་ཅུང་ཟད་སྨོས་པ་ལྟར་དང། ཟླ་བ་གཉིས་པ་ནས་བཟུངས་ཏེ་བཅུ་གཉིས་པའི་བར་དུ་ངོར་ཆོས་སྡེ། ཐུབ་བསྟན་ཡངས་ཅན། གཡང་ཆོས་སྡེ། ཁྲོ་ཕུ། དབེན་ས་ཆོས་ཀྱི་ཕོ་བྲང། རི་
བོ་དགེ་འཕེལ། ཆོས་འཁོར་དབུས་སྡིངས། དགའ་ལྡན་ཆོས་འཁོར། རྒོད་ཚང། བྱང་ཆེན། སེར་འབྲས་དགེ་གསུམ། ལ་མོ་བྱང་ཆུབ་ལྕོག། ཚེར་གསེབ། དགའ་ལྡན་རབ་རྒྱས། གངས་ཅན་ཆོས་འཕེལ། ཞྭ་ལུ་རི་མཐིལ། མཚན་སྒྲོག་
གསེར་མདོག་ཅན། རོང་བྱམས་ཆེན། མདངས་ཆེན། གནས་ཆོས་སྡེ། ལྷ་རྩེ་ཆོས་སྡེ། ཕུན་ཚོགས་གླིང་ལ་སོགས་པ་རྫོད་སྒོ་གསུམ་གྱི་དགོན་སྡེ། རི་ཁྲོང་ཁག་སོགས་སོ་སོར་རང་རང་གི་ཕྱག་སྲོལ་དང་བསྟུན་པའི་ཆོས་བསྲུང་གི་བསྐང་བ་

[046B] གདུགས་དཀར། གཟུངས་བསྡུས། ལྕམ་སྲིང་དང་དཔལ་མགོན་ཞལ་བཞི་པའི་སྒེར་བསྐང། ལྷ་ཆེན་ཚངས་པ་ཆེན་པོའི་ཟབ་གསོལ། སྒྲོལ་ཤེར། ཚེ་གཟུངས། གཟུངས་འབུམ་
ཚེ་ཆོག་བཀའ་འགྱུར་གསུང་སྒྲོག་གསེར་འོད་གསུང་སྒྲོག་སོགས་རིམ་པ་བཞིན་ཟླ་རེ་ནས་གསུམ་ཙམ་གྱི་བར་བསྟུད་མར་མཛད་པ་རྣམས་ལ་གསེར་དངུལ། གོས་དར། འབྲུ། རྟ་ལ་སོགས་པའི་ཡོན་དང། ཉིན་རེ་བཞིན་ཇ་ཐུག་དྲུག་བདུན་ལ་
ཉུང་མཐར་བརྟེན་པ་བཅས་སྩལ་བའི་ཡོན་རྣམས་ཀྱི་གོང་ཐང་ཕྱོགས་གཅིག་དངུལ་ཐོག་ཏུ་ཕབ་བར་སྲང་ཆིག་ཁྲི་ཉིས་སྟོང་བརྒྱ་དང་བརྒྱད་ཅུ་སྐོར་གྱིས་ཚིམ་པར་མཛད། དེ་རྣམས་དང་བསྟུན་ནས་དཀོན་མཆོག་སྤྱི་དང་སྐབས་སུ་གང་བབ་ཀྱི་མཆོད་ཡུལ་རྣམས་
ལ་མཆོད་པ་དང། མཆོད་གཏོར། དམ་རྫས། སྤྱན་གཟིགས་སོགས་ཕུལ་དུ་ཕྱིན་པ་མཛད་ཅིང། ཆོས་གྲྭ་ཆེན་པོ་འདི་ཁར་ཡང་ཚོ་བསྡུས་ཁག་ནས་གསུང་སྒྲོག་དང་གདུགས་ཤེར་བཟློག་བཅས། ཚེ་བཟུངས་སོགས་གྲངས་གསོག་དང་རྒྱུད་གྲྭ་ནས་བསྐང་
གསོ། གཏོར་བཟློག་ལས་བཞིའི་སྦྱིན་སྲེག་རྒྱ་ཆེར་མཛད་པ་སོ་སོའི་སྐུ་ཡོན་རྣམས་རིན་ཐང་གཅིག་ཕབ་དངུལ་སྲང་སུམ་སྟོང་དང་བདུན་ནུ་དོན་གཉིས་སྐོར་གནང་ཞིང། མཚོད་གཏོར་དམ་རྫས་སྤྱན་གཟིགས་སོགས་ཀྱང་རྒྱ་ཆེར་སྤྲོ་བ་དང། དེ་ཐམས་
ཅད་རྗེ་ཉིད་ནས་སྔགས་དང་ཏིང་ངེ་འཛིན་གྱིས་བྱིན་གྱིས་བརླབས་ཏེ་ཀུན་ཏུ་བཟང་པོའི་མཆོད་སྤྲིན་ལ་འགྲན་བཟོད་བ་སྤྲོ་བར་མཛད་ལ། གཞན་ཡང་ཇོ་འཀྱ་རྣམ་གཉིས། དགའ་ལྡན་གསེར་གདུང་རིན་པོ་ཆེ། རྭ་སྒྲེང་ཇོ་བོ་འཇམ་དཔལ་རྡོ་རྗེ། ཆོས་འཁོར་

[047A]༄༅། །རྒྱལ། རྫིང་ཕྱི། བྱམས་གླིང་གི་བྱམས་པ། དཔལ་འཁོར་ཆོས་སྡེའི་བྱང་ཆུབ་ཆེན་པོ། སྐུ་འབུམ་སོ་སོ། རོང་བྱམས་ཆེན་བྱམས་པ། དགའ་ལྡན་ཆོས་འཁོར་གླིང། སྣར་ཐང་ཆོས་སྡེ། དབེན་ས་ཆོས་ཀྱི་ཕོ་བྲང་སོགས་
སུ་བརྒྱ་མཆོད་དང་སྣ་ལྔའི་སྟོང་མཆོད། སྙན་ཤལ་སོགས་མཆོད་སྤྲིན་རྨད་དུ་བྱུང་བ་དང། མཆོད་འབུལ་བ་དགེ་སློང་བཞི་སྡེ་རེར་བསྙེན་བཀུར་གཟབ་མོ་བཅས་གནང། འདི་ལོ་རྒྱུད་གྲྭར་གཙུག་ཏོར་གསར་སྦྱོར་དང། འདུས་སྔེར་རིན་པོ་ཆེའི་ཟ་
ར་ཚག་སོགས་སྦྱོར་འཇགས་གནང་པ་ནི་དུས་སོ་སོར་སྔར་བརྗོད་ཟིན་ལ། དེ་དག་གི་ཁྱད་གཞི་དང་ཁྱད་ཆོས་ཀྱི་རྣམ་གཞག་ཞིབ་པ་ནི་འདིར་མ་བྲིས་ཤིང། ཤེས་པར་འདོད་པ་རྣམས་ཀྱིས་དེ་དག་གི་ཕྱག་དེབ་ཏུ་བལྟས་ཀྱང་རུང། སྤྱི་བསོད་པ་སོ་སོར་ཡང་
སྦྱིན་བསོད་བཟང་པོ་སྔར་བཞིན་སྩལ། གཞན་ཡང་ཤིང་སྟག་ལོ་འདིར་གྲྭས་ཆེན་པོ་འདི་ཁའི་བློ་གསལ་དོན་གཉེར་བ་གུ་གེ་བ་བློ་བཟང་དགེ་འདུན། རོང་མཚོ་བ་བློ་བཟང་བསྟན་དར། འབྲོང་རྩེ་བ་བློ་བཟང་ཚུལ་ཁྲིམས། བཞད་པ་ཡེ་ཤེས་
མཁས་མཆོག་རྣམས་ནས་རྣམ་འགྲེལ་ལེའུ་བཞི། སྲད་པ་བློ་བཟང་དཔལ་འབྱོར་གྱིས་རྣམ་བཤད་ཐར་ལམ་གསལ་བྱེད་རྣམས་ཀྱི་རྒྱུགས་ཕུལ་བ་དང། འབྲོང་རྩེ་བ་བློ་བཟང་དབང་པོ། བློ་བཟང་ཚུལ་ཁྲིམས་གཉིས་ཀྱིས་དུས་འཁོར་གྱི་ཆོ་ག་དབེན་དགོན་
པ་ཡེ་ཤེས་ཤེས་རབ། ཡེ་ཤེས་མཁས་གྲུབ། བློ་བཟང་དཔལ་ལྡན་རྣམས་ནས་བདེ་མཆོག་རྩ་རྒྱུད་ཀྱི་རྒྱུགས་ཕུལ་བ་རྣམས་ལ་རང་རང་གི་ཤོག་བུའི་གྲངས་དང། བསྟན་བཅོས་ཀྱི་ཚིག་གི་ཕུང་པོ་དང་བསྟུན་པའི་གཟེངས་བསྟོད་དང་གནང་སྦྱིན་མགུ་ངེས་

[047B] ཆོས་སྡེ་ཆེན་པོའི་ཉེ་འདབས་སུ་འཁོད་པའི་མུ་ལྟོ་བ་མགོན་དང་བྲལ་བ་ཆིག་སྟོང་བདུན་ཅུ་སྐོར་ལ་ཇ་ཐུག་རེའི་ཐོག་དངུལ་ཊམ་ཁ་རེའི་གནང་སྦྱིན་དང། འཇིག་རྟེན་ཕྱི་མ་རིང་དུ་བཏང་ཞིང་ལག་པ་དམར་བའི་སྐྱེ་བོ་སུམ་བརྒྱ་བརྒལ་བ་ལ་མགྱོགས་འགྲོ་
རས་ཀྱི་རིགས། དངུལ་ལ་སོགས་པའི་གནང་སྦྱིན་དང། དེ་དག་གི་ནང་ནས་ཀྱང་ཆེས་བཀྲེས་པ་འགའ་ཞིག་ལ་འབྲུའི་སྦྱིན་པ་རྒྱ་ཆེར་སྩལ་ཏེ། ཆུ་ལ་རྒྱུ་བའི་སྲོག་ཆགས་མང་པོ་ལ་མི་འཇིགས་པའི་སྦྱིན་པ་དང། ཆུ་ཀླུང་ལོ་ཧི་ཏའི་ཉེ་བདབས་སུ་འཁོང་པའི་
ཆེབ་འབངས་ཉལ་འགྲོ་ལ་རྒྱུ་བའི་སྲོག་ལ་རྒོལ་བ་རྣམས་ལ་ཡང་སྲོག་བསླུའི་གནང་སྦྱིན་རྒྱ་ཆེར་གནང། གཞན་ཡང་རྒྱལ་བས་ཆོ་འཕྲུལ་བསྟན་བའི་བཀོད་པ། རྗེ་བཙུན་ཙོང་ཁ་པ་ཆེན་པོའི་རྣམ་ཐར་ཐང་ཀ་བཅུ་གཅིག་ཞལ་སོགས་ཀྱི་ཐང་ཀ་སྣེ་མང། མཁས་
གྲུབ་ཆོས་ཀྱི་རྒྱལ་པོའི་གཟིགས་སྣང་ཐང་ཀ་དམ་ཚིག་གསུམ་པ་ཀོང་ཀྱི་དཀྱིལ་ཐང། རྗེའི་རྣམ་ཐར་བྲིས་ཐང། ཡང་རྗེའི་རྣམ་ཐར་ཐང་ཀ་སོགས་ཐང་སྐུ་སྣ་ཚོགས། གཟིམས་ཆུང་གི་སྐུ་བརྙན་འགའ་རེ་དང། ཕྱག་ཚ་མང་པོའི་གསེར་གསོལ་བཅས་རྟེན་བཞེངས་
ཀྱི་རིགས་དང། སྐུའི་ཉེར་དཔྱད། ཅ་ང་ཏེའུ། ཕྱག་ཌཱར། གླེགས་ཤིང་སོགས་ཀྱི་ཚོན་རྩི་རྣམས་བྲིས་པ་དབུ་མཛད་པ་དགེ་སློང་འཕྲིན་ལས་ལྷུན་གྲུབ། དར་རྒྱས་རྒྱལ་མཚན། དྲུང་རམ་པ་ཆོས་འཕེལ། བློ་བཟང་ཚེ་བརྟན་སོགས་མི་གྲངས་བརྒྱད་ཀྱིས་
ལེགས་བར་བསྒྲུབས་པ་དང། ཤིང་བཟོ་བ་ཕུར་རྒྱལ་དང་བཀྲ་ཤིས་གཉིས་ཀྱིས་གླེགས་ཤིང། ཅང་ཏེའུ། ཚངས་པ་ཆེན་པོའི་ཕྱག་མཚན། མཆོད་ཁང་གི་མཆོད་སྟེགས། པར་ཤིང་སོགས་བཟོས་པ། ཚགས་པ་བག་གྲོ་དང་བསྟན་འཛིན་གཉིས་ཀྱིས་

[048A]༄༅། །ལ་མོའི་ཕྱག་མཚན་སོགས་མང་བ་དང། ཟངས་བརྡུངས་པ་བྲེ་སྲང་གིས་སྐུ་བརྙན་མང་པོའི་པར་སློག་དྲིལ་བུའི་ཚང་མགོ་རིན་ཆེན་བསམ་གྲུབ་ཀྱིས་ཐང་ཏོག་ཚངས་པའི་ཕྱག་མཚན་གྱི་ཏོག་ལ་སོགས་པ་དང། ཚེམ་བུ་བ་དབུ་མཛད་བློ་
བཟང་བཀྲ་ཤིས། ཟླ་བོ་བསྟན་པ་དར་རྒྱས་སོགས་མི་ལྔས་སྔགས་གྲྭའི་གཙུག་ཏོར་གྱི་མཇུག་ལྷ་ཁང་གི་མཆོད་རྫས་ཀྱི་དྲ་བ་དྲ་ཕྱེད་སོགས་དང། ནཱེ་པཱ་ལ་བ་རྣམས་ཀྱིས་ཚེ་དཔག་མེད་སྟོང་རྩའི་འཕྲོས་ཡོངས་རྫོགས་གྲུབ་པ་བདུན་ཅུ་དོན་དགུ་རྒྱ་ཧོར་གྱི་
ཡུལ་གྲུར་འགྲོ་དོན་ལ་ཕེབས་རྒྱུའི་སྣང་བརྙན་སྣ་ཚོགས་པ་བརྒྱ་དང་ལྔ་བཅུ་སྐོར། ཚེ་དཔག་མེད་ཀྱི་སྐུ་ཆེ་བ་གཉིས་སོགས་སྤྲ་བཟོ། ལུགས་འཕུལ། གད་བརྔར། གསེར་གསོལ་སོགས་ལ་བ་རྡུངས་པ་དབུ་མཛད་ཙི་གུ་ཏི། འཕུལ་གྱི་དབུ་མཛད་དྷཱ་ན་ཤྲི་
ཛཻ་པ་ཏི། ཛཻ་དཧན། ཏེ་ལོ་སོགས་བཅོ་ལྔ། ལག་གཡོག་བཅས་ཀྱིས་ལོ་ཟླ་ཧྲིལ་པོ་དང། པར་པ་དབུ་མཛད་དགེ་འདུན་གྱིས་གསན་ཡིག་ལམ་རིམ་བདེ་ལམ་གྱི་པར་ཡིག་མདོ་སྡེ་བསྐལ་བཟང་དང་བརྒྱད་སྟོང་པ་གསེར་མའི་མགོ་མཇུག་འཕན་སྐོར་གྱི་
བཀའ་རྩོམ་རྒྱབ་ཡིག་སོགས་དང། བྱིངས་པར་བརྐོས་པ་དང་པེར་ཡིག་པ་སོགས་མི་བཅུས་ཇོ་བོའི་རྣམ་ཐར། ཤྲེ་ཡ། བདེ་ལམ་སོགས་དང། པར་ཡིག་བསྐལ་བཟང། བརྒྱད་སྟོང་པ་གསེར་མ་སོགས་བྲིས་པར་ཟླ་བ་བཅུ་སྐོར། ཆོས་སྒྲོག་པ་དཀའ་ཆེན་
མགོན་པོ་ནས་ལོ་ལྔའི་རིང་བཀའ་འགྱུར་ཚར་གསུམ། ཡུམ་རྒྱས་འབྲིང་བསྡུས་གསུམ་ཚར་གསུམ་རེ་གསུང་སྒྲོག་མཛད་པར་འཆར་ཅན་རྣམས་ལ་ཕོགས་ཡོན་སོགས་སྔར་རྒན་དང། གཞན་མ་ཕལ་ཆེར་ལ་སྨར་ཟོང། འབྲུ་སོགས་ལམ་ཙམ་ཁྱོན་བསྔོམས་

[048B] བྱ་བ་ཡུལ་ལ་ཡོད་པའི་འཕྲིན་ལས་དང། བྱེད་པ་པོ་ལ་ཡོད་པའི་འཕྲིན་ལས་ཀྱི་ཡོན་ཏན་ནི་བགྲབ་བདད་གཞལ་བར་བདག་ལྟ་བུས་གལ་སྤྱོད་དེ། ས་ལ་གནས་པའི་
རྒྱལ་བའི་སྲས་པོ་གསང་བའི་བདག་པོ་ལྟ་བུ་རྣམས་ཀྱི་བློ་གྲོས་ཀྱང་འཁྱོག་ལ་འཕྱང་བར་འགྱུར་བས་སོ། །ལྷར་བཅས་འགྲོ་བ་ཀུན་གྱི་གཙུག་གི་རྒྱན། །སྟོབས་བཅུ་མི་འཇིགས་བཞི་ཡི་མངའ་བདག་ཅན། །རྫུ་འཕྲུལ་རྐང་པ་བཞི་ལ་རབ་གོམས་པ། །ཁྱོད་ནི་
ཉེར་འཚེ་གང་གིའང་གོས་བ་མིན། །དེ་ལྟ་ན་ཡང་འགྲོ་བའི་དོན་གྱི་སླད། །གང་འདུལ་རྣམ་འགྱུར་ཅིར་ཡང་སྤྲོ་བའི་ཕྱིར། །རྒ་དང་ན་དང་སྐྱེ་བའི་རྫུ་འཕྲུལ་དག་དྲི་ཟའི་གྲོང་གི་ཟློས་གར་ཇི་བཞིན་བསྒྱུར། །དེ་ཕྱིར་རྣམ་འགྱུར་འདིས་ཀྱང་སྐྱེ་བོ་རྣམས། །བློ་
གྲོས་ལྷོངས་པོར་གྱུར་པའི་སྲད་བུ་ལ། །སྐྱོ་དང་དང་བརྩོན་རིན་ཆེན་ཕྲེང་བ་རིང། །བརྒྱུས་པའི་དོ་ཤལ་མཛེས་པ་རབ་ཏུ་འཕྱངས། །དེ་སླང་བློ་གྲོས་ལྡན་པའི་སྐྱེ་བོ་རྣམས། །མཛད་པའི་ངང་ཚུལ་འདི་ཡང་འཇིག་རྟེན་ལ། །ལེགས་བཤད་རབ་ཏུ་སྟེར་བའི་
འཕྲུལ་བསྒྱུར་སྦྱིན། །རྒྱ་ཆེར་མཛད་ཅེས་དྭང་བའི་ཡིད་མཚོར་སྤེལ། །མི་འཇིགས་རྡོ་རྗེའི་རང་བཞིན་རྟག་བརྟན་ཁམས། །ཇི་བཞིན་འགྱུར་མེད་རྡོ་རྗེའི་སྐུ་བརྙེས་ཀྱང། །འགྲོ་ལ་རྗེས་བརྩེས་འཁྱུད་པའི་མཛད་པ་འདི། །སྙིང་རྗེ་ཆེན་པོའི་གཞན་དབང་གྱུར་
པའོ། །གྲོལ་བའི་ངང་ཚུལ་གྱུར་པའང་འགྲོ་རྣམས་ལ། །རྒྱུ་འབྲས་མི་བསླུའི་བདེན་པ་འདི་འདྲ་ཞེས། །སྟོན་ཕྱིར་སྤྲུལ་པའི་རི་དྭགས་རྣམ་འགྱུར་གྱིས། །མཚན་རྫུས་སེན་མོས་བྱིས་རྣམས་ཐར་པར་འཁྲིད། །རིང་དུ་སྐྱོང་བའི་ཐུགས་རྗེའི་ཕྱག་རིང་གིས། །ཉ་

[049A]༄༅། །ཐག་ཀུན་ལ་འཁྱུད་པའི་རྗེས་བརྩེའི་ཆར། །ཀུན་ནས་འབེབས་མཁས་ཁྱོད་ཀྱིས་སེམས་ཅན་ལ། །ཕན་པའི་སྐུ་ཡི་རྣམ་འགྱུར་ཅིར་ཡང་སྩལ། །མཐོང་དང་ཐོས་དང་དྲན་དང་རེག་པའི་ཚོགས། །ལྟ་སྨོས་རྫི་ཕྱོགས་རེག་པ་ཕོག་པ་ཡི་
མིག་མེད་རྐང་མང་རྐང་དྲུག་ལ་སོགས་ཀྱང། །སྲིད་པའི་རི་བོ་སྤྲུལ་པོར་བྱེད་པའོ། །འདི་ཕྱིར་བདག་གི་བློ་གྲོས་ནི། །འདིར་འབད་ནུས་པ་ཐོབ་པ་གང། །རིན་ཆེན་བསོད་ནམས་ཟོང་བཟང་གིས། །བསྐལ་པར་བསྒྲུབ་པའི་མཐུ་ནུས་སོ། ཞེས་རྗེ་བཙུན་
བླ་མ་དམ་པ་བློ་བཟང་ཡེ་ཤེས་དཔལ་བཟང་པོའི་རྣམ་པར་ཐར་པ་ལས་དགུང་གྲངས་དོན་གཉིས་པའི་དུས་སུ་ཇི་ལྟར་མཛད་པའི་རིམ་པའི་ལེའུ་སྟེ་བཞི་པའོ།། །།    ༈   
ཕེབས་པའི་གནམ་ལོའི་དགེ་མཚན་གསར་དུ་བཞད་པའི་རྟེན་འབྲེལ་གྱི་སྒོ་འཕར་བརྒྱ་ཕྲག་འབྱེད་བའི་ཕྱིར་མ་གཅིག་འདོད་པ་ཁམས་ཀྱི་དབང་མོར་མཆོད་སྦྲིན་སྤྲོ་བ་དང། བཞུགས་གྲལ་དང་གཉིས་ཀྱི་དགྱེས་སྟོན་སོགས་སྔར་བཞིན་དང། བསྟན་པའི་
རྣམ་གཞག་པ་རྣམས་ནས་སྤྱི་སྐྱུར་གྱི་བྱ་བ་སོགས་ཀྱང་སྔར་རྒྱུན་བཟང་པོ་ལེགས་པར་གྲུབ། ཚེས་གཉིས་ཀྱི་ཉིན་ནས་བཟུངས་རྗེ་བླ་མ་ཉིད་ཀྱི་ཞབས་བརྟན་དུ་དམིགས་ཏེ་སློབ་དཔོན། གྲྭ་ཚང་གི་ལས་ཚན་པ། མི་ཚན། ཞབས་འབྲིང་པ་དྲག་ཞན་མང་པོ་
སྒྲིགས་རྒྱུག་པ་འགའ་བཅས་ནས་མང་ཇ་ཟླ་བ་སྦྲེལ་མའི་བར་དུ་ཞུས་ཤིང། འདམ་བླ་མ་དཀའ་ཆེན་འཇམ་དབྱངས་ཀྱིས་མང་འགྱེད་བཅས་ཞུས། དགུང་སྐེག་ཏུ་ཕེབས་པའི་སྐུའི་རྐྱེན་སེལ་དུ་དམིགས་ཚེས་གསུམ་གྱི་ཉིན་འདུས་སྡེ་ཆེན་པོར་ན་བཟའ་

[049B] གྲྭ་པ་རེར་དངུལ་སྲང་རེའི་ཕྱག་འགྱེད་གནང། ཚེས་ལྔ་ནས་རྒྱལ་བ་ཤཱཀྱའི་རྒྱལ་པོས་མུ་སྟེགས་ཀྱི་སྟོན་པ་དྲུག་འཕམ་པར་མཛད་པའི་ཆོ་འཕྲུལ་བསྟན་པའི་དུས་ཆེན་གྱི་མཆོད་པ་ཚུགས་པ་ལ་སྦྱན་དམིགས་ཀྱི་རྒྱས་འདེབས་རྒྱ་ཆེར་མཛད་
ཚེས་བདུན་གྱི་ཉིན་མགྲོན་གཉེར་ས་ཁུང་པས་རྗེ་བླ་མ་ཉིད་ཀྱི་ཞབས་བརྟན་དུ་དམིགས་ནས་འདུས་པ་རྒྱ་མཚོར་མང་འགྱེད་དང། དཔལ་ལྡན་བླ་མ་དམ་པ་ཉིད་ལ་ཡང་གསོལ་འདེབས་དང། རྟེན་འབྱུང་གི་འབུལ་བརྒྱ་ཆེར་སྤྲོས། ཚེས་བཅུ་གཅིག་གི་ཉིན་
གཟའ་སྐར་འཕྲོད་སྦྱོར་མཆོག་ཏུ་དགེ་བ་ལ་ཆོས་གྲྭ་ཆེན་པོ་འདི་ཁའི་རྗེ་ཞལ་སྔ་ནས་རྣམ་པ་བཞི། དགེ་སྐོས་ཆེན་མོ་རྣམས་ཀྱིས་དབུས་འདུས་པ་རྒྱ་མཚོའི་ཚོགས་དང། ཞབས་འབྲིང་པའི་རིགས། རྫོང་གཞིས་ཆབ་འབངས་བཅས་སེར་སྐྱའི་ཚོགས་
མཐའ་དག་ནས་རྒྱུ་ཡོན་སྦྱར་ཏེ་གཟིམས་ཆུང་ཉི་འོང་འཁྱིལ་པར་གསང་སྔགས་རྒྱུད་པ་གྲྭ་ཚང་གི་རིག་སྔགས་འཆང་བའི་དགེ་འདུན་གྱི་སྡེ་ཆེན་པོ་སྤྱན་དྲངས་ཏེ་མགོན་པོ་ཚེ་དང་ཡེ་ཤེས་དཔག་ཏུ་མེད་པའི་ཆོ་ག་དང་འབྲེལ་བའི་བརྟན་བཞུགས་རྒྱ་ཆེར་ཕུལ་བ་དགྱེས་
བཞིན་བདག་གིར་མཛད་དེ་རྟེན་འབྲེལ་གྱི་སྒོ་འཕར་བརྒྱ་ཕྲག་ཡངས་པོར་ཕྱེ། དེ་དུས་ཚོགས་ཆེན་དུ་ཡང་མང་ཇ་འབྲས་ཚ་བཟང་པོ། ཕྱག་འགྱེད་དངུལ་ཞོ་ཕྱེད་དོ་རེ་དང། སྔགས་གྲྭ་བ་རྣམས་ལ་ཞབས་ཏོག་འགྱེད་དངུལ་ཞོ་གསུམ་རེ། རྣམ་གཞག་བཅས་པའི་
བསྙེན་བཀུར་འརྒྱ་ཕྲག་དུ་མ་མཛད། ཚེས་བཅུ་གསུམ་ཉིན་མ་ཎི་སྐོར་དཔོན་པས་ལྷ་ཁང་རྣམས་སུ་དགེ་བསྐུལ་གྱི་མར་མེའི་རྒྱུ་དུ་མ་དང། དགེ་འདུན་ལ་བཞེས་འབྲས། ཁོང་རང་ལ་རེ་ལྟོས་བཅས་པའི་ཤི་གསོན་གྱི་རིགས་ལ་བསྔོ་རྟེན་ཕུལ་བར་ལྗགས་བསྔོ་

[050A]༄༅། །སྐྱབས་འཇུག་ཡང་དག་དང། དེའི་སང་ཉིན་ཕྱོགས་འདུས་ཀྱི་སྐྱེ་བོ་སྟོང་ཕྲག་ལ་ཉེ་བ་དང། དམ་རིང་ཁུལ་གྱི་ལྷ་སྡེ། མི་སྡེ་སྤྱི་ཚོགས་ཀྱིས་མཎྜལ་བཟང་པོས་དབུས་པའི་དངོས་འབུལ་བཏེག་པ་བཅས་ལ་ཞལ་མཇལ་དང། དམ་རིང་
ཆོས་སྡེ་ལ་སོགས་པའི་ལྷ་སྡེའི་རིགས་ལ་མང་སྐོལ། མི་སེར་རྐང་རེར་འབྲུ་ཁལ་གཉིས་རེ། ལས་བྱེད་འདིར་ཡོང་མི་རྣམས་ལ་གནང་ཆ་གཞབས་རྒྱས་བཅས་ཀྱི་བཀའ་དྲིན་སྩལ། ཉེར་གཅིག་ལ་ཤངས་མོང་རི་བོ་དགེ་འཕེལ་བ་རྣམས་ཀྱིས་དངོས་
འབྱོར་གྱི་མཆོད་སྤྲིན་སྤྲོས་ཏེ་ཞབས་བརྟན་ཕུལ་བ་ལའང་དགྱེས་བརྩེའི་ཞལ་མཇལ་དང་སྤྱི་སྒེར་གྱི་སློག་ཆ་བཅས་སྩལ། ལྷ་ལྔན་སྨོན་ལམ་ཆེན་མོར་དགེ་འདུན་ཆིག་ཁྲི་བཞི་སྟོང་ཉིས་བརྒྱ་བདུན་ཅུ་དོན་བརྒྱད་ལ་མང་ཇ། འགྱེད་བལྚ་མ་རེ། བསྔོ་རྟེན་རྣམ་
གཞག་སོགས་དང། ཇོ་པོ་ཤཱཀྱ་མུ་ནེ་དང་མི་བསྐྱོད་རྡོ་རྗེ་གཉིས་ཀྱི་སྐུ་མདུན་དུ་སྟོང་མཆོད་རྒྱས་པ། དཔལ་ལྷར་བསྐང་གསོ་བ་གྲྭ་པ་བརྒྱད་ཀྱིས་ཟླ་སྐོར་བསྐང་གསོ་མཛད་རྒྱུའི་མཆོད་གཏོར། ཞབས་ཏོག་ཡོན་སོགས་གནང། ཟླ་བ་གཉིས་པའི་ནང་དུ་
གཡག་སྡེ་གསོག་དགོན་བླ་སྦྱི་ནས་བརྟན་བཞུགས་ཕུལ་བ་དང། ཚེས་བཅོ་ལྔ་ལ་ཐོར་ཁོང་རབ་བརྟན་པས་ལིའི་འཚམས་ཞུས་འབུལ་མི་ཨེར་ཁེ་ཐའི་ཇི། བཙན་པོའི་གྲྭ་པ་འགའ་རེ་བཅས་ལ་ཞལ་མཇལ་གྱི་བཀའ་དྲིན་གནང། ནག་ཟླའི་ཚེས་བཞི་ལ་དགའ་
ལྡན་ཕུན་ཚོགས་གླིང་བླ་གྲྭ་སྤྱི་སོ་ནས་སྤྱན་འདྲེན། ཁྲུས་གསོལ། མཎྜལ། ཞབས་བརྟན་ཚིགས་བཅད་འདོན་པ་བཅས་ཀྱི་སྒོ་ནས་ཞབས་པད་བརྟན་པར་གསོལ་བ་བཏབ་ཅིང། ཞལ་མཇལ་དང་མཇལ་སློག་སོགས་ཀྱིས་ཚིམ་པར་མཛད། འདི་སྐབས་རྗེ་

[050B] ཚེས་བཅུ་གསུམ་གྱི་ཉིན་སྣར་
ཐང་ཆོས་སྡེ་བའི་འདུས་སྡེ་གཟིམས་ཆུང་ཉི་འོད་འཁྱིལ་དུ་ཚོགས་ཏེ། ཚེ་ཆོག་དང་འབྲེལ་བའི་ཞབས་བརྟན་ཕུལ་བར་དགྱེས་པ་ཆེན་པོས་ཞལ་བཞེས་དང། སྤྱི་སོར་སྦྱོར་འཇགས་རྒྱ་སྦུག་ལེགས་པ། གྲྭ་པ་སྤྱིར་མང་ཇ་དུ་མ་དང་འགྱེད་དངུལ་ཞོ་གསུམ་རེ་
ཁ་བཏགས་བཅས་གནང་ཞིང། དེ་བཞིན་དུ་ལྷ་རྩེ་ཆོས་སྡེ་བ་རྣམས་ནས་ཀྱང་ཚེས་བཅོ་ལྔའི་ཉིན་རྟེན་འབྱུང་གི་སྒོ་འཕར་ཡངས་པོར་ཕྱེ་བ་ཐམས་ཅད་ལ་ཞལ་བཞེས་དང་བསྙེན་བཀུར་གཟབས་པར་གནང། ཉེར་བཞིའི་ཉིན་མངའ་རིས་དཔོན་ཁག་འགའ་དང་
ཕྱོགས་འདུས་མང་པོར་ངོ་བོ་རྣམས་ལ་ཕྱག་དབང་དང། བྱིངས་ལ་ཞལ་མཇལ། སོ་སོའི་ལན་འདེབས་བཅས་རེ་བ་ཡོངས་སུ་སྨིན་པར་མཛད། ས་གས་ཉ་བའི་དུས་ཀྱི་ཚེས་གཅིག་གི་ཉིན་དབེན་པའི་རི་སུལ་དུ་ནང་སེམས་རྒྱུད་འདུལ་བ་ལ་གཞོལ་བའི་
དགེ་སློང་རི་ཁྲོད་པ་རྣམས་ནས་བླ་མཆོད་བདེ་སྟོང་དབྱེར་མེད་མ་དང་འབྲེལ་བའི་ཞབས་བརྟན་ཚོགས་འཁོར་དང་བཅས་པ་ཕུལ་བར་མང་འགྱེད་ཀྱི་བསྙེན་བཀུར་གཞབ་མོ་དང་དགྱེས་པའི་ཞལ་བཞས། ཇ་ཚུལ་ཐེབས་སུ་ཇ་འཁོར་དྲུག་བདུན། ལྷ་བྲག་པ་
རྟ་ཕུག་པ། བཀྲ་ཤིས་ཆོས་རྫོང་པ། དོན་གྲུབ་ཆོས་རྫོང་པ་སོགས་རབ་བྱུང་མ་རྣམ་དག་བརྒྱ་སྐོར་ལ་ཞལ་མཇལ། མང་ཇ་འགྱེད་བཅས་གནང། གསང་སྔགས་རྒྱུད་པ་གྲྭ་ཚང་བ་རྣམས་ནས་ཞབས་བརྟན་དང། བསྟན་པ་སྤྱིའི་རིམ་གྲོར་དམིགས་རྒྱུད་སྡེའི་

[051A]༄༅། །སྒྲུབ་མཆོད་དང་ཆོས་སྲུང་རྣམས་ལ་གསོལ་མཆོད་བཅས་ཟླ་སྦྲེལ་གནང་པར་ཡོན་དངུལ་ཞོ་དྲུག་རེ། བསྔོ་རྟེན་རྣམ་གཞག་བཅས་སྩལ། ཚེས་དྲུག་གི་ཉིན་ཞྭ་ལུ་འདུས་སྤྱིས་ཚེ་དཔག་མེད་ཀྱི་ཆོ་གའི་སྒོ་ནས་ཞབས་བརྟན་ཕུལ་བ་དང་
མཆོད་སྤྲིན་སྤྲོས་པ་རྣམས་ལ་ཞལ་བཞེས་དང། མང་འགྱེད། བསྔོ་རྟེན་རྣམ་གཞག་སོགས་ཤིན་ཏུ་རྒྱས་པ་གནང། གོང་མ་ཆེན་པོ་ནས་དབུས་གཙང་གི་ལྗོངས་སུ་ཡིག་མཁན་གཉིས་བོད་སྐད་ཀྱི་སྒྲ་དང་སྙན་ངག་སློབ་པ་དང། ཡུལ་གྱི་གནས་ཚུལ་
ལ་བལྟ་བའི་ཕྱིར་གནང་བ་མཇལ་ཁར་བཅར་བ་བཞིན་མངལ་ཕྱག་དང། ཐུགས་དམ་བཀའ་བསྒོ། དངོས་པོའི་གནང་སྦྱིན་བཅས་སྩལ་ཞིང། ཚེས་བཅོ་ལྔའི་ཉིན་རྗེ་ཉིད་ཀྱི་ཞབས་བརྟན་དུ་དམིགས་འདུས་པ་རྒྱ་མཚོར་མང་ཇ་བཟང་པོའི་བསྙེན་བཀུར་
ཕྱག་འགྱེད་དངུལ་ཞོ་ཕྱེད་དོ་རེ། ཆོས་གྲྭ་ཆེན་པོ་འདི་ཉིད་ཀྱིས་མཚོན་པའི་རྟེན་གསུམ་ཁྱད་དུ་འཕགས་པ་བཞུགས་པའི་ལྷ་ཁང་རྣམས་ལ་མཆོད་པ་བཟང་པོ་དང་སྨོན་ལམ་གྱི་རྒྱས་འདེབས་བཅས་གནང། དེ་ཉིན་མངའ་རིས་གུང་མངའ་རིས་ཕྱོགས་
སུ་ཕེབས་པ་དང་བསྟུན་རྗེ་བླ་མ་ཉིད་ལ་ཞབས་བརྟན་མཎྜལ། ན་བཟའ་ཆ་ཚང། སྐུ་གསུང་ཐུགས་རྟེན། ཞལ་དཀར་སྟེགས་བཅས་སོགས་འབུལ་བ་དང་བཅས་ཏེ་གསོལ་བ་བཏབ་པ་ལྟར་ཞལ་བཞེས་གནང་ཞིང། གུང་ངོ་བོར་དཔལ་གསང་བའི་
བདག་པོ་འབྱུང་པོ་འདུལ་བྱེད་ཀྱི་རྗེས་གནང་དང། དཔོན་གཡོག་རགས་བསྡུས་ལ་ཚེ་དབང་གནང་ཞིང། གནང་སྦྱིན་གཞབ་མོ་དང་བཅས་ཏེ་ཐོན་ཆས་གནང། ཚེས་བཅོ་བརྒྱད་ཀྱི་ཉིན་སེར་འབྲས་དགེ་གསུམ་སོགས་སྣེ་མང་བརྒྱར་ཉེ་བར་ཞལ་མཇལ་

[051B] ལམ་ཆས་སོགས་ཐུགས་རྗེས་བསྐྱངས། དེ་སྐབས་གོང་མ་གཡུང་ཊིང་རྒྱལ་པོའི་ལུང་གིས་བོད་ཀྱིས་ཆའི་གཡུལ་འཁྲུག་གི་གཞི་རྣམས་ཞོད་འཇགས་པ་བཅས། སླར་ཡང་དབུས་གཙང་གི་ལྗོངས་སུ་ཕེབས་ཆོག་པ་གནང་བ་བཞིན་རྒྱལ་
དབང་རྡོ་རྗེ་འཆང་ཆེན་ཐམས་ཅད་མཁྱེན་གཟིགས་ཆེན་པོ་བོད་ཡུལ་དུ་མགར་ཐར་ཕྱོགས་ཀྱིས་ནས་ཆིབས་བསྒྱུར་གནང་བའི་གནས་ཚུལ་གསན་མ་ཐག་ཐུགས་དགྱེས་པ་བླ་ན་མ་མཆིས་པ་དང་བཅས་ཏེ། ཕྱག་ཕྱག་པ་ཚོགས་གསོག་བློ་བཟང་ཡར་འཕེལ་ཞུ་ཡིག་
དང་བཅས་ཕེབས་བསུར་རྫོང་སྟ་གནང། ཟླ་བ་ལྔ་བའི་ཚེས་དགུའི་ཉིན་གསང་སྔགས་རྒྱུད་པ་གྲྭ་ཚང་དུ་བཅོམ་ལྡན་འདས་དཔལ་གསང་བ་འདུས་བའི་སྒྲུབ་མཆོད་སྐབས་མཆོད་རྫས་སུ་འགྲེམས་རྒྱུ་ཀ་འཕན་དང། སྨོན་ལམ་ཆེན་མོའི་སྤྱན་འདྲེན་སྐབས་ཀྱི་ཕྱེ་ཕུར་
སོགས་རྙིང་སྐྱོན་བྱུང་བར་གསར་བརྗེས་ཀྱི་སྦྱོར་འཇགས་གནང་ཞིང། ཞལ་སྲོར་དགེ་འདུན་རྣམས་ལ་ལོ་མའི་མཆོད་ཡོན་བཟང་པོ། ཕྱག་འགྱེད་བཅས་གནང། ལོ་འདི་ནང་དུ་གསོས་ཆར་ཤིན་ཏུ་དཀོན་པས་ལོ་ཏོག་རྣམས་ཚ་ཟེར་བྱེད་པའི་གདུང་བྱེད་ཀྱིས་ལྷག་པར་གདུངས་
ཏེ༑ གྲོང་བའི་སྐྱེ་བོ་རྣམས་ཤིན་ཏུ་ཉམ་ཐག་པར་གྱུར་པ་ལ་ཐུགས་བརྩེ་པས་ཉེ་བར་དགོངས་ཏེ་རྒྱུད་གྲྭའི་གྲྭ་པ་བསྙེན་སོང་འགའ་ནས་སྐྱིད་སྐྱིད་ན་ཁར་དམིགས་བརྩེམ་ལ་བརྟེན་བའི་ལས་ཚོགས། དུང་མཚོར་འཇིགས་བྱེད་ཀྱི་ལས་ཚོགས་ལ་བརྟེན་པའི་
ཆར་འབེབས། རྒྱུད་གྲྭ་བ་རྣམས་ཀྱིས་སྔགས་པའི་ཆོས་གྲྭར་འཇིགས་བྱེད་སླེའུ་ཆུང་གདན་འདྲེན་ཞུས་ནས་ཆ་གསུམ་སྔོན་འགྲོའི་སྦྱན་འདྲེན་ཁྲུས་གསོལ། ཚོགས་ཆེན་གྱིས་ལུང་བསྟན་སྒྲོལ་མ་ཉེ་སྐོར་གྱི་ཆུ་མིག་རྣམས་སུ་སྤྱན་འདྲེན་ཞུས་ནས་ཁྲུས་གསོལ་

[052A]༄༅། །སོགས་སྣེ་མང་དང། རྗེ་ཉིད་ནས་ཀྱང་ལྷ་ཁང་གི་རྟེན་གཙོ་འགའ་རེ་སྤྱན་འདྲེན་མཛད་དེ་ཁྲུས་གསོལ་ལ་སོགས་བརྒྱ་ཆེར་མཛད་ཅིང། མགོན་ཁང་པ་རྣམས་ནས་ལྷ་ཁང་སོ་སོར་ཉིན་རེ་བཞིན་ཁྲུས་གསོལ་བཅས་མཛད་ཀྱང་སྐྱེ་བོ་རྣམས་
བསོད་ནམས་རབ་ཏུ་དམན་པས་ཆར་འབེབས་ཤིན་ཏུ་དཀའ་བར་གྱུར་པ་ལ་རྗེ་ཉིད་ནས་ཉིན་གཅིག་རྒྱ་རྔའི་དབྱུག་པ་ཕྱག་ཏུ་བཞེས་ནས་ཆུས་གང་བའི་ཏིང་རྣམས་ལྷག་མ་མ་ལུས་བར་བརྡུངས་ཤིང། མེ་ཏོག་བུམ་པ་རྣམས་ཀྱང་ཕྱི་རོལ་ཏུ་དོར། གཟིམས་
ཆུང་གི་ནང་ཐམས་ཅད་ཆུས་ཆལ་ཆིལ་དུ་ཁྱབ་པར་མཛད་ནས། བཞུགས་ཁྲིའི་སྟེང་དུ་ཏིང་འཛིན་ལ་བཞུགས་པར་མཛད་འདུག་པ་ལ། ཞབས་ཕྱི་རྣམས་ནས་མ་དང་པའི་རྣམ་འགྱུར་ཡང་ཞུས་པར་འདི་ལ་དགོས་པ་ཞིག་ཡོད་ཅེས་ཕེབས་ཤིང་དེར་ལྷ་ཀླུ་
རྣམས་ལ་དྲག་ཏུ་བཀའ་བསྒོ་མཛད་པའི་རྐྱེན་གྱིས་དེ་ནུབ་ཆར་གྱི་རྒྱུན་མི་བཟད་པ་ཕྱོགས་ཀུན་ཏུ་ཆུས་ཁྱབ་པར་བབས་པས་སྐྱེ་བོ་ཀུན་ལ་དབུགས་དབྱུང་པ་ཐོབ། ཚུལ་འདི་དང་མཚུངས་པར་རྗེ་བླ་མ་འདི་ཉིད་ནས་གྲུབ་པའི་བརྟུལ་ཞུགས་དུ་མ་ཞིག་སྤྱད་
ཅིང༑ དེའང་དགོས་པ་བླ་ན་མ་མཆིས་པ་རེ་རེ་དང་བཅས་པར་ཡོད་ཀྱང་སྐུ་དྲུང་ན་འཁོད་པ་ལ་ལ་དག་མདོ་ལས། དགེ་བསྙེན་འགའ་ཞིག་དང། གཅེར་བུ་པ་འགའ་ཞིག་དང་བུ་མོ་འགའ་ཞིག་ནས་དེ་བཞིན་གཤེགས་པ་བ་ལ་ལང་ནག་པོའི་སུག་པ་དང་
ཐལ་བའི་ཕུང་པོ་དང། ཉ་གདུག་པ་ཅན་གྱི་ཁ་དོག་ལྟ་བུར་མཐོང་བར་གསུངས་པའི་དང་ཚུལ་དང་ལྡན་པས། རྫུ་འཕྲུལ་གྱི་ཆ་ཐམས་ཅད་སྐྱོན་དུ་མཐོང་བར་སྣང་སྟེ། འོག་དང་སྐབས་གཞན་དུ་ཁོ་བོས་བཤད་པར་བྱའོ། །དེ་ལ་དགོས་བཅི་ཞིག་ཡོད་

[052B] སྐྱེ་བོ་བློ་གྲོས་དང་ལྡན་བ་རེ་རེ་འབྱུང་སྲིད་ན། ལེགས་པར་རྟོག་དཔྱོད་ལ་ཞུས་ཏེ། སྐྱེས་བུ་དམ་པ་གཞན་དོན་འབའ་ཞན་དོན་འབའ་ཞིག་ལ་གཞོལ་བ་རྣམས་ཀྱི་ཞབས་འབྲིང་བྱེད་པའི་ཚེ་ཁྱད་ཤིན་ཏུ་ཆེ་བར་སྣང་ཞིང། ཕྱོགས་ལྷུང་གི་གདོན་གྱིས་ཟིན་
པ་རྣམས་ཀྱིས་ནི་དུག་སྦྲུལ་གྱིས་ཅི་མ་གྷིའི་དྲི་ཐོས་པ་ལྟ་བུར་གྱུར་པར་སྣང། དེ་ནས་སྨོན་ལམ་ཆེན་མོ་ཉིན་གསུམ་གྱི་རིང་དཀོན་མཆོག་ལ་མཆོད་བ་སོགས་སྔར་ལྟར་མཛད། ཟླ་བ་དྲུག་པའི་ཚེས་གསུམ་ལ་སྲད་ནོར་བུ་ཆོས་འཁོར་བ་གཞིས་བྱེས་གཉིས་ནས་
ཞབས་པད་བསྐལ་པ་རྒྱ་མཚོར་བརྟན་པའི་གསོལ་འདེབས་ཞུས་བར་ཞལ་བཞེས་དང། ཚེས་དྲུག་ལ་མཚོ་སྔོན་དབང་ཕུན་ཚོགས་དབང་རྒྱལ་གཤེགས་བའི་བསྔོ་རྟེན་སྐྱེལ་མི་ཐའི་ཇི་ཤིར་ཁཱ་སོགས་འབྱོར་པར་ཚེ་ལས་འདས་པ་རྣམས་ཀྱི་དོན་དུ་ལྗགས་
བསྔོ་སྐྱབས་འཇུག་ཡང་དག་གནང་ཞིང། འདུས་ཚོགས་སུའང་མང་འགྱེད་ཞུས་པ་རྣམས་ཀྱི་དགེ་བའི་རྩ་བ་རྣམས་རྫོགས་པའི་བྱང་ཆུབ་ཏུ་བསྔོ་བར་མཛད། དེ་དུས་ཀོང་པོ་ཞོ་ཁ་བ་འགའ་ཞིག་གིས་ཁྲིམས་དང་འགལ་བའི་བྱེད་སྤྱོད་ལ་བརྟེན་མི་དབང་ནས་ལྟེ་བོ་
འགའ་ཞིག་གི་སྲོག་ལ་ཉེས་པའི་ཆད་པ་འབབ་པར་བྱས་པ་ལ། སྲོག་སྐྱོབ་ཀྱི་བཀའ་ཤོག་གནང་བས་སྐྱེ་བོ་དེ་དག་སྲོག་གི་འཇིགས་པ་ལས་སྐྱོབ་པར་མཛད། ཚེས་བཅོ་ལྔ་ལ་མདོ་ཁམས་བསྟན་པའི་སྒྲོན་མེ་རྒྱལ་བ་འཕགས་པ་ལྷ་དང། བཀའ་དྲིན་མཚུངས་
མེད་ངག་དབང་བྱམས་པ་སོགས་ནས། རྗེ་བླ་མ་དམ་བ་ཉིད་ལ་དགུང་ལོ་དོན་གསུམ་དུ་ཕེབས་པའི་དགུང་སྐེག་གི་སྐུ་གེགས་ཀྱི་ཚུལ་མེད་པ་དང་ཞབས་ཀྱི་པདྨོ་སྲིད་པའི་མཐའ་ཇི་སྲིད་ཀྱི་བར་དུ་བརྟན་པ་བཅས་ཀྱི་ཆེང་དུ་འབུལ་བ་སྦམ་མི་ཆུང་བའི་སྒོ་ནས་

[053A]༄༅། །ཞུ་ཡིག་དང། རྗེ་བླ་མ་ངག་དབང་བྱམས་པ་ནས་འདུས་ཚོགས་སུ་མང་འགྱེད་བཅས་གནང། དེ་དུས་དུས་གསུམ་རྒྱལ་བ་ཀུན་གྱི་མངའ་བདག་ཀུན་མཁྱེན་རྒྱལ་དབང་ཐམས་ཅད་མཁྱེན་གཟིགས་ཆེན་བོ་མགར་ཐར་གྱི་ལྗོངས་ནས་བོད་
དུ་ཕེབས་པའི་ཤུལ་ལམ་རི་བོ་ཆེ་ནས་པཎ་ཆེན་ཐམས་ཅད་མཁྱེན་གཟིགས་ཆེན་པོ་ཉིད་ལ་སྐུའི་འཚམས་འདྲི་ཞུ་བར་གཟིམས་འགག་བཀའ་བཅུ་དགེ་འདུན་རྒྱལ་མཚན་འབྱོར་པར་དགྱེས་པ་ཆེན་པོས་ཞུ་ཡིག་རྣམས་བཞེས་ཤིང། བཀའ་ལན་སོགས་
ཀྱང་ཞིབ་རྒྱས་སུ་འབུལ་བ་གནང། དེ་ནས་རྒྱལ་དབང་ཐམས་ཅད་མཁྱེན་པ་ཆེན་པོ་ཕོ་བྲང་ཆེན་པོར་ཞབས་སེན་བཀོད་པའི་དུས་སུ་ལེགས་སྐྱེས་འབུལ་བ་དང་སྐུའི་འཚམས་འདྲི་ཞུ་བ་བཅས་ཀྱི་ཆེད་དུ་ཕྱག་མཛོད་བློ་བཟང་དགེ་འདུན་རྫོང་བསྟ་གནང་བའི་མདུན་
དུ་མདོ་ཁམས་ཀྱི་སའི་ཆའི་གདུལ་བྱ་རྣམས་སྨིན་གྲོལ་གྱི་ལམ་ལ་བཀོད་ནས། སླར་ཡང་དབུས་གཙང་གི་ལྗོངས་སུ་ཞབས་སེན་རྣམ་པར་བཀོད་པའི་རྟེན་འབྲེལ་གྱི་སྒོ་མོ་འབྱེད་བའི་ཕྱིར་ལེགས་འབུལ་གྱི་མཆོད་སྤྲིན་དུ་གོས་བཅད་ལྡན་གྱི་བླ་བྲེ། སའི་སྙིང་
པོ༑ དངུལ་ལྡོང། དངུལ་གཞོང། དངུལ་ལྟིར། རྟ་རྨིག་མ་བཅོ་ལྔ། བྱ་མ་བུམ། དངུལ་ཕོར། པད་སྡེར། གསེར་སྒ་ཆ་ཚང་གིས་སྤྲས་པའི་མགྱོགས་འགྲོ་གཉིས་དང། རྟ་རྐྱང་ལྔ་བཅས་ཀྱིས་གཙོས་པའི་ཁ་བཏགས། གོས་བཟང། བྱང་སྨན་
འགང་ལིང། རྒྱ་བལ་གྱི་ཟམ་སོ། སྟོད་རས་སོགས་ཀྱི་ཚན་གྲངས་བཟང་པོ་ལྔ་བཅུང་ལྔ་དང། སླར་ཡང་བསྟན་པ་དང་འགྲོ་བའི་དཔལ་དུ་ཞབས་ཀྱི་པདྨོ་མི་ཤིགས་རྡོ་རྗེའི་ཁྲི་ལས་གཡོ་བ་མེད་བར་བརྟན་པར་བཞུགས་སུ་གསོལ་བར་གསོལ་བ་འདེབས་པར་

[053B] སྐུ་གསུང་ཐུགས་རྟེན། ན་བཟའ་ཆ་འགྲིག་ཞལ་དཀར་སྟེགས་བཅས་
བཟེད་ཞལ་སྤྱི་བླུག་བཟང་གོས་ཀྱི་སྐུ་སྙེ། བཞུགས་གདན་ལ་སོགས་པའི་སྐུའི་ཉེར་དཔྱད་ཆ་ཚང། གོས་སྔོན་པོ་གསེར་སྐུད་ཀྱི་བྱ་དང་འབྲུག་གི་རི་མོ་ཅན་གྱི་བླ་བྲེ། གོས་བཟང་བསྒྲིགས་ཀྱི་རྟེན་ཁེབས། གསེར། དངུལ་ལྡོང། དངུལ་གཞོང་དངུལ་
ཕོར༑ རྟ་རྨིག་མ་ལྔ། མགོ་གོས་གསེར་གཞིའི་སོག་སློག་མགོ་སྣམ་གཉིས། གོས་རྒྱན་གཞིའི་རྒྱ་གོས་གཉིས། བྱེ་བུར་ལྟང་རེ་བཅས་ཀྱིས་ཐོག་དྲངས་པའི་དགུ་ཚན་ལ་ཁ་བཏགས། བཟང་གོས། བྱང་སྨན། ལིང་འགང། ཨེ་ལེ་ཙ། རྒྱ་དར། རས་
ཆ་སོགས་ཀྱི་ཚན་གྲངས་སོ་ལྔ། དེ་བསྟུན་མི་དབང་སྲས་བཅས་དང། སྐུ་མདུན་པ་སོགས་ལའང་ལེགས་སྐྱེས་དང་བརྟན་བཞུགས་བཅས་ཀྱི་སྐལ་བ་གཟབས་རྒྱས་དང་བཅས་ཏེ་བསྐུར་བ་གནང། དེ་སྐབས་ཕྱག་མཛོད་ནས་ཐུགས་ཁུར་བཞེས་ནས་ལྷ་སྡེ་རྣམས་
ནས་གསར་ཐམ་ལེགས་འབུལ་ལ་ཆ་བཞག་དང། མི་སྡེ་རྣམས་ལ་རིམ་པ་གསུམ་དུ་ཕྱེ་བའི་བསྡུ་ཆ་མཛད་དེ། ལྷ་སྡེ་དང་མི་སྡེ་ཁྱོན་བསྔོམས་ཀྱི་དངུལ་སྲང་ཚིག་སྟོང་དང་ཉིས་བརྒྱ་སྐོར་འབུལ་བ་གནང། ཟླ་བ་དྲུག་བའི་ཚེས་བཅོ་ལྔ་ལ་སྦྱོར་བ་དང་སངས་ཉིན་
དངོས་གཞི་ལ་སོགས་པའི་བྱ་བ་ཡོངས་སུ་དག་པའི་དབྱར་གནས་དང། ཟླ་བ་བདུན་པའི་ཚེས་བདུན་ལ་དགེ་སྐོས་བར་བཅའ་ཡིག་ཞལ་འབྱེད་ཡི་གེགས་སེལ་གྱི་བཀའ་བསྒོ་བཅས་མཛད། རྗེ་ཉིད་རྒྱུན་པར་སྐུ་ཁམས་ཞན་ཚུལ་བཞེས་སྟབས་ཞབས་འབྲིང་པ་

[054A]༄༅། །རྣམས་ནས་གསོལ་བ་བཏབ་སྟེ་གྲོ་བཞིན་ཟླ་བའི་ཚེས་བཅུ་བདུན་ནས་བཟུངས་ཞག་ལྔའི་རིང་གཟིམས་ཆུ་ང་ཉི་འོད་འཁྱིལ་བར་བདུང་རྩི་ཆབ་ཚན་གྱིས་འཕྲོད་བསྟེན་གནང། ཉེར་ལྔ་ལ་ཆོས་ཁྲིམས་གསར་རྙིང་གིས་མཇལ་ཕྱག་ཞུས་
པར་ཞལ་མཇལ་དང། ཉེར་བརྒྱད་ལ་དགེ་སྐོས་གསར་པར་གེགས་སེལ་གྱི་ཐུགས་དམ་བཀའ་བསྒོ་གནང། གནམ་གང་གི་ཉིན་དགེ་འདུན་རྣམས་ནས་དགག་དབྱེ་གློ་བུར་བའི་བྱ་བ་རྣམས་ལེགས་བར་གྲུབ། ཟླ་བ་བརྒྱད་པའི་ཚེས་དགུ་ལ་ཕྱག་མཛོད་སྐུ་
ཞབས་ལྷ་ལྡན་ནས་ཕྱིར་འཁོར་བའི་མདུན་དུ་སྐྱབས་མགོན་རྒྱལ་དབང་ཐམས་ཅད་མཁྱེན་གཟིགས་ཆེན་པོ་ནས་གུས་བ་བླན་མེད་བས་བླ་མ་དང། རི་མོར་མཛད་པའི་ཞུ་ཡིག་གསེར་གོས་དར་ཇ་འཁོར་དྲུག་བརྒྱ་ཕྲག་བཅས་ཀྱི་འབུལ་ནོད་བཅས་སྩལ་
འདུག་པ་རྣམས་དགྱེས་བཞིན་བཞེས། གཞན་ཡར་ཟླ་བ་འདི་ནང་དུ་ཨ་མདོ་བྱེས་བླ་མ། དཔོན་མོ་ཕྱོགས་ལེགས་སོགས་མཚོ་སྔོན་གྱི་མི་བཟང་བརྒྱ་ཕྲག་གཉིས་ལ་ཉེ་བའི་འཁོར་དང་བཅས་པ། འོར་ཏུ་སུ་ཕྱོགས་སུ་བླ་མར་འགྲོ་མི་ཆོས་རྗེ་ཐར་པ་བ་
དང༑ དབང་ཆེན་དབང་གི་མའི་མི་སྣ། ཅོ་ནེ་མཁན་པོའི་བིང་ཕྱིན། དབང་ཚེ་རིང་རབ་བརྟན་གྱི་ཨེ་མཆི་དང། ཨ་མདོ་ཁ་ཤས། ཁལ་ཁའི་སྦ་ཐུར་པས་ལིའི་བསྔོ་ཞུས་འབུལ་མི། རྡ་ཡན་རྡོ་རའི་དཔོན་པོ་གསར་རྙིང། ཚོགས་སྐོར་བཟོད་པ་
དབང་ཚེ་རིང་རབ་བརྟན་གྱི་ཤོག་ནས་སོག་བོ་འགའ་ཞིག་དང། བྱང་གནམ་མཚོ་བ་སོགས་ཞབས་བརྟན་འབུལ་མི་དང། མཇལ་ཁ་ཞུ་མི་ཤིན་ཏུ་མང་བའི་ངོ་བོ་རགས་བསྡུས་ལ་ཕྱག་དབང་དང། བྱིངས་རྣམས་ལ་ཞལ་མཇལ་བཅས་ཀྱི་རེ་བ་སྐོང་

[054B] གནམ་སྟོང་གི་ཉིན་སྔ་ལོ་འཇམ་དབྱངས་གོང་མ་ཆེན་པོར་སྐུའི་འཚམས་འདྲི་ཞུ་བར་གཏོང་གནང་གི་སྐུ་གཉེར་ཆེན་མོ་དགེ་སློང་བློ་བཟང་བཀྲ་ཤིས་ངོ་གཡོག་འཁོར་བཅས་ཕྱིར་འཁོར་གདོང་གོང་མཆེན་པོ་ནས་འཆར་ཅན་གྱི་གསེར་ཡིག་
རྟེན་བཅས་ཀྱི་ཐོག་རྗེ་བཙུན་བླ་མ་དམ་པ་ཉིད་ལ་ཐུགས་ལྷག་པར་བརྩེ་བས་པཎ་ཆེན་ཨེར་ཏེ་ནི་ད་ཆ་སྐུ་ན་ཕེབས་ཆེ་བ་དང་བོད་བ་ཡུལ་གྲང་ངད་ཆེ་བས་རྒྱ་སེར་གྱི་སྣམ་བུ་འདི་བཞིན་སྐུ་ལྕམ་གྱི་རྒྱུར་ཕུལ་བ་ཡིན་ཞེས་པའི་བཀའ་བཟང་པོ་དང་བཅས་ཏེ་
ཨུ་རུ་སུའི་སྣམ་བུ་ཡུག་ཆེན་ཁ་ཤས་དང་གོང་མཆེན་པོ་འདི་ཉིད་ནས་སྔ་སོར་བདེ་སྐྱིད་རྒྱལ་པོ་བཞུགས་དུས་སུ་འབུལ་གནང་གི་ཕོད་ཁ་རྣམས་ད་ཆ་རྙིང་སྐྱོན་དུ་གྱུར་ཡོད་འགྲོ་བས་དེའི་ཆེད་དུ་ཡིན་ཞེས་པའི་བཀའ་དང་བཅས་ཏེ་གོས་བཟང་མངགས་བཏགས་
རྒྱུ་བཀོད་ཕུན་སུམ་ཚོགས་པའི་འཆམ་གོས་ཆ་ཚང། ཤེལ་རྡོ་ཤས་ཆེ་བའི་སེ་རལ་ཁ་དང་བཅས་པ། ཞྭ་ནག་མཛོད་བཏགས་སྣ་ལྔའི་རྒྱབ་དར། བནྡྷ། ཕུར་བུ་སོགས་བཟོ་བཀོད་ཁྱད་མཚར་དང་བཅས་པ་ཆ་འགྲིག་ཆ་ཉི་ཤུ་རྩ་བཞི། ཆོས་རྒྱལ། ལྷ་མོ་
གནོད་སྦྱིན་གྱི་ཚོགས། ཤ་གཡག་གདོང་གཉན་གཉིས་སོགས་ཀྱི་ཞལ་འབག་ཕོད་ཁ་གོང་མཚུངས་དང་བཅས་པ། འཁོར་ཨ་ཙརྱ། ཀེང་རུས་རྣམས་ཀྱི་འབག་ཆས་གོས་ཁྱད་མཚར་དང་བཅས་པ། སྨོན་ལམ་ཆེན་མོའི་གོས་སྐུ་གདན་འདྲེན་གྱི་
སྐབས་སྤྲོས་པར་བྱ་བ་སེངྒེ། གླང་ཆེན། གཡག་རྒོད་རྣམས་ཀྱི་གཟུགས་གསོབ་བཅས་ཀྱི་གནང་སྐྱེས་རྨད་དུ་བྱུང་བ་དང། མཁན་བོ་དགེ་སློང་རྒྱ་ནག་ཏུ་ཡོད་དུས་གོང་མ་ཆེན་པོའི་བཀའ་ལ་པཎ་ཆེན་ཨེར་ཏེ་ནིའི་ཕྱག་ཏུ་ཉེ་བར་མཁོ་བ་ཇི་འདྲི་ཡོད་ཕེབས་

[055A]༄༅། །པར། མི་སྣ་སྐུ་གཉེར་ཆེན་མོ་ནས་རིག་སྔགས་འཆང་བའི་འདུས་སྡེ་དང་ལྷན་ཅིག་བདག་འཇུག་སོགས་བཞེས་པའི་ཚེ་ཉེ་བར་མཁོ་བའི་རིགས་ལྔ། དར་དབྱངས་རང་བཅས་པ་ཞིག་གནང་དགོས་ཞུས་དོན་ལྟར། གོས་ཆེན་ཐོག་རིན་ཆེན་
འབྱུང་ལྡན་གཙོར་གྱུར་གྱི་རིགས་ལྔ་ཚེ་མ་གྲུབ་མ་དར་དབྱངས་དང་བཅས་པ། ཆོ་འཕྲུལ་སྨོན་ལམ་སྐབས་ཀྱི་མཆོད་རྫས་གཞི་གོས་ཆེན་དཀར་པོ་ལ་ཚོན་སྣ་ལྡའི་མཆོད་རྫས་ཀྱི་རི་མོ་བཀྲ་བའི་མང་གས་བཏགས་ཡུག་རིང། གོས་སེར་པོ་ལ་གསེར་
སྐུད་ཀྱི་འབྲུག་སྡེར་ལྔ་གདོང་ཞལ་ཅན་ཚོན་སྐུད་སྣ་ལྔའི་སྤྲིན་རིས་སོགས་བཀྲ་བའི་གཟིམས་ཁེབས་བཅས་དང། མཛོད་གོས་ཡུག་ཆེན་ཚོས་ཁ་སྣ་ཚོགས་ཡུག་ལྔ་བཅུ་བཅས་གཟིགས་པ་བླ་ན་མེད་པས་གནང་བ་རྣམས་སྲི་ཞུ་དང་བཅས་བཞེས་ཤིང། གཞན་
ཡང་དབང་དང་བློན་པོ། མི་དྲག་སོ་སོ་ནས་འབུལ་བཀུར་རིགས་ཕུལ་བ་རྣམས་ཀྱང་བཞེས་ནས་བསྔོ་བ་སྨོན་ལམ་གྱི་རྒྱས་འདེབས་གནང། ཟླ་བ་དགུ་བའི་ཆོས་གཅིག་གི་ཉིན་མི་སྣ་དགེ་སློང་བློ་བཟང་བཀྲ་ཤིས་རང་ནས་རིན་ཆེན་མཎྜལ་གྱིས་གཙོས་པའི་
དངོས་འབུལ་དང། དགེ་འདུན་ལ་བསྙེན་བཀུར་བཅས་ཀྱི་སྒོ་ནས་བརྟན་བཞུགས་ཕུལ་བ་དང། རྒྱལ་ཆེན་རྩེ་པ་མཁན་པོ་ནི་མིན་ལྷན་གྱི་འབུལ་བསྐུར་བརྟན་བཞུགས་དགེ་འདུན་གྱི་བསྙེན་བཀུར་སོགས་ཕུལ་བ་རྣམས་ཐུགས་རྗེས་རྗེས་སུ་སྐྱོང་བ་
དང༑ ངོ་བོ་རྣམས་ལ་ཕྱག་དབང་དང། གཡོག་རྣམས་ལ་ཞལ་མཇལ་བཅས་གནང། དེ་ནས་རིམ་པ་བཞིན་འོར་ཏུ་སུ་ད་ལས་པས་ལིའི་བླ་མ་རྒྱལ་ཆེན་རྩེ་བ་ད་ལས་ཆོས་རྗེའི་ཟླ་བོ་ཆོས་འཕེལ། ཁལ་ཁ་ནས་ནོར་བུ་དགའ་ལྡན་པ་དཀའ་ཆེན་བློ་བཟང་

[055B] རྟ་ནག་པ་ཆོས་རྗེ་ངག་དབང་ཆོས་འཕེལ། འདར་པ་ཆོས་རྗེ་བསམ་གཏན་སོགས་སོ་སོའི་ཞབས་བརྟན་འབུལ་བསྐུར་རྣམས་དང། དཔོན་པོ་སོ་སོའི་འབུལ་བསྐུར། སྦི་ལིག་ཐུ་ནོ་མོན་ཁང་ཞི་བར་གཤེགས་པའི་བསྔོ་ཞུས་དང། དེའི་སྐུ་
ཚ་ལྷ་བཙུན་བློ་བཟང་མཆོག་གྲུབ་ནས་ཞབས་བརྟན། འདར་པ་ཐུབ་བསྟན་ཡར་འཕེལ་བཅས་ནས་བརྟན་བཞུགས་ཕུལ་བ་སོ་སོ་བདག་གིར་མཛད། མི་ངོ་རྣམས་ལ་ཕྱག་དབང་དང་གཡོག་བྱིངས་ལ་ཞལ་མཇལ་བཅས་གནང། ཉེར་གཉིས་ཀྱི་ཉིན་ལྷ་བབས་
དུས་ཚན་དང་བསྟུན་འཆི་མེད་ལྷ་ཁང་གི་རྟེན་གཙོའི་གཡས་གཡོན་ཕྱོགས་སུ་རྟེན་གཙོར་རྒྱལ་བ་ཚོ་དཔག་མེད་ཀྱི་སྣང་བརྙན་བཀྲ་ཤིས་ལིམ་བཟོ་བཀོད་རྨད་དུ་བྱུང་བ་པདྨའི་གདན་དང་བཅས་པའི་དཔངས་ལ་ཁྲུ་གང་སོར་གསུམ་ཡོད་པ་དབུ་རྒྱན་སོགས་བཟང་
གཡུའི་ཕྲ་ལྡན་ཁྲི་དྲུག་འདེགས་ཅན་རིན་པོ་ཆེ་སྣ་ཚོགས་ཀྱི་ཟ་ར་ཚག་གིས་སྤྲས་པ། ན་བཟའ་བཟང་གོས་བརྩེགས་པ་ཅན་གཉིས་དང། དཔལ་མགོན་ཀླུ་སྒྲུབ་ཀྱི་ཐུགས་དམ་རྟེན་ལ་འདྲ་ལྷས་ཀྱི་གྲས་སུམ་ཅུ་བཅས་གསར་བཟོས་ཀྱིས་བཞུགས་སུ་གསོལ་བར་
རྗེ་བླ་མ་ཉིད་ནས་རབ་གནས་དང་མཆོད་པ་ཕུལ་དུ་ཕྱིན་པ་གནང། དེ་སྐབས་གོང་མཆེན་པོ་ནས་བསྟན་འགྲོའི་དཔལ་མགོན་དམ་པ་ལྕང་སྐྱ་རིན་པོ་ཆེ་བོད་དབུས་གཙང་གི་ལྗོངས་སུ་ཐུགས་རྫོགས་བཞེས་པ་སོགས་ཀྱི་ཆེད་དུ་ཕེབས་ཆོག་པའི་བཀའ་གནང་བ་
ལྟར་དབུས་གཙང་དུ་ཕེབས་ཤིང། ཁྱད་པར་དུ་རྗེ་བླ་མ་ཉིད་ཀྱི་ཞལ་མཇལ་བ་དང། སོ་སོ་ཐར་པའི་སྔོམ་པའི་བདུད་རྩི་སོགས་ཀྱི་སྐལ་བ་བཞེས་པའི་ཆེད་དུ་ཕེབས་པ་ལྟར། རྒྱལ་རྩེ་རྫོད་དུ་འཚམས་འདྲི་ཞུ་བ་དང་གསོལ་ཆས་འབུལ་བ་བཅས་སུ་ཕྱག་ཕྱག་

[056A]༄༅། །པ་ཚོགས་གསོག་བློ་བཟང་ཡར་འཕེལ་ངོ་གཡོག་རྫོང་སྟ་གནང་ཞིང། ཟླ་བ་བཅུ་པའི་ཚེས་བརྒྱད་ཀྱི་ཉིན་འདི་ཁར་ཕེབས་སྐབས་གྲྭ་ཚང་ཁ་ག་གི་རྗེ་ཞལ་སྔ་ནས་རྣམ་པ་བཞི། བླ་བྲང་ནས་དྲུང་འཁོར་བཅུ་སྐོར། གྲྭ་ཚང་གི་ལས་ཚན་
པ༑ མི་ཚན་རྒན་པོ། སྐུ་སྐྱེ་རྗེ་དྲུང་བཅས་ཀྱིས་ཆིབས་བསུ་དང། བདེ་ལེགས་དགའ་ཚལ་དུ་ཐབ་བསུ། དར་ཕྱར་དུང་འབུད་བཅས་ཀྱི་ཟོས་སྒོ་བླ་ན་མེད་པ་གནང། སང་ཉིན་ལྕང་སྐྱ་སྤྲུལ་བའི་སྐུ་རིན་པོ་ཆེ་སྟོན་འཁོར་གོང་མ་ཆེན་པོ་ནས་ཕྱག་ཕྱིར་བཀས་
མངགས་པའི་བློན་པོ་ཆི་ཏཱ་ཤིན། རྨཱ་ཨཾ་བན། སྦི་ཆའི་ཆི་སོགས་ཁྱོན་བསྔོམས་སུམ་བརྒྱ་བརྒལ་བར་གཟིམས་ཆུང་ཉི་འོད་འཁྱིལ་བར་ཕྱག་དབང་དང་ཇ་གྲལ་བཀའ་འདྲི་སོགས་གནང་ཞིང། གསོལ་སྟོན་གྱི་བསྙེན་བཀུར་བླ་ན་མ་མཆིས་པ་གནང་
ཆོས་བཅུ་གསུམ་གྱི་ཉིན་རྗེ་ལྕང་སྐྱ་རིན་པོ་ཆེ་དཔོན་སློབ་གསུམ་ལ་དགེ་བསྙེན་གྱི་སྔོམ་བ་ནས་བཟུངས་ཏེ་དགེ་ཚུལ་གྱི་བར་གྱི་སྔོམ་པའི་བདུད་རྩིས་ཐུགས་རྒྱུད་ཡོངས་སུ་གང་བའི་བཀའ་དྲིན་མཛད་ཅིང། སྙིགས་དུས་བསྟན་འགྲོའི་དཔལ་མགོན་བླ་ན་
མེད་པར་དགོངས་ནས། མཚན་ཡེ་ཤེས་བསྟན་པའི་སྒྲོན་མེ་ཞེས་གསོལ་བར་མཛད། ཆོས་བཅོ་ལྔའི་ཉིན་རྗེ་བླ་མ་མཆོག་རྗེ་བཙུན་ལྕང་སྐྱ་རིན་པོ་ཆེས་འདུས་པ་རྒྱ་མཚོའི་དབུས་སུ་གདན་འདྲེན་ཞུས་པར་དེ་དུས་རྗེ་བླ་མ་ཉིད་སྤྱིར་སྐུ་ན་ཕེབས་ཆེ་བ་དང་
ཁྱད་པར་སྐུ་གཟུགས་ཀྱང་ཅུང་ཟད་གཅོང་བའི་ཚུལ་དུ་ཡོད་ཀྱང་ལྕང་སྐྱ་རིན་པོ་ཆེ་བསྟན་འགྲོའི་དཔལ་མགོན་གཞན་དང་མི་འདྲ་བ་ཡིན་སྟབས་ཞབས་ཀྱི་པདྨོ་འདུས་པ་རྒྱ་མཚོའི་དབུས་སུ་རྣམ་པར་བཀོད། དེ་དུས་རྗེ་བཙུན་ལྕང་སྐྱ་རིན་པོ་ཆེ་རིན་ཆེན་

[056B] ཁྱད་པར་དུ་ཆོས་ཀྱི་རྒྱལ་པོ་ཙོང་ཁ་བ་ཆེན་པོའི་བསྟན་པ་རིན་པོ་ཆེའི་དཔལ་དུ་ཞབས་ཀྱི་པདྨོ་བསྐལ་བ་བྱེ་མ་སྙེད་ཀྱི་གྲངས་དང་མཉམ་པར་བཞུགས་ནས་ཆོས་ཀྱི་འཁོར་ལོ་རྒྱུན་འཆད་
མེད་པར་བསྐོར་བར་གསོལ་བ་བཏབ་པ་ལྟར། རྗེ་བླ་མ་རྡོ་རྗེ་འཆང་ཆེན་པོ་ཉིད་ནས་ཀྱང་དགྱེས་བཞིན་ཞལ་བཞེས་མཛད། དེ་དུས་ལྕང་སྐྱ་རིན་པོ་ཆེ་ཉིད་ནས་གསེར་གྱི་མཎྜལ། སྐུ་གསུང་ཐུགས་རྟེན། གསེར་དངུལ་བསྔོམས་པའི་སྲང་ཆིག་སྟོང། སྐུའི་
ཉེར་དབྱད་ཆ་ཚང། གུ་གུ་ཤའི་གཏོར་རྒྱན་སོགས་ཤེལ་དཔྱད་ངོ་མཚར་ཅན་སྣེ་མང། གོས་དང་བཅས་དངོས་འབུལ་བསམ་གྱིས་མི་ཁྱབ་པ་དང། དགེ་འདུན་ལའང་འགྱེད་སྣ་དངུལ་སྲང་གསུམ་གྱི་རྩིས། མང་ཇ་བཟང་པོ་དང་བཅས་པ། ཡབ་དང་
ཕྱག་མཛོད་ཇ་སག་བླ་མ་དཀའ་བཅུ་ཤེས་རབ་དར་རྒྱས། གོང་མཆེན་པོའི་སྐུ་ཚབ་སོ་སོ་བཅས་ནས་བསྙེན་བཀུར་བླ་ན་མེད་པ་གནང། ཆོས་བཅུ་བདུན་གྱི་ཉིན་རྗེ་ལྕང་སྐྱ་རིན་པོ་ཆེ་དཔོན་སློབ་གསུམ་ལ། རྗེ་བླ་མ་རྒྱལ་བ་ཀུན་གྱི་བདག་ཉིད་ཁམས་གསུམ་འགྲོ་
བའི་བླ་མ་པཎ་ཆེན་ཐམས་ཅད་མཁྱེན་གཟིགས་ཆེན་པོ་ནས་མཁན་པོ་མཛད་དེ་བཅུ་ཚོགས་ཀྱི་དབུས་སུ་བསྙེན་པར་རྫོགས་པ་དགེ་སློང་གི་དངོས་བོ་ཡང་དག་པ་སྩལ་ཞིང། དེའི་གནང་ཉིན་དགེ་སྐོས་ལས་ཐོག་པ་བཤེ་བ་དཀའ་ཆེན་བློ་བཟང་ཚེ་བརྟན། འཚོ་
བྱེད་དགེ་སློང་དགེ་འདུན་དོན་གྲུབ། ལྕང་སྐྱ་རིན་པོ་ཆེའི་ཞབས་ཕྱི་སུམ་ཅུ་བཅས་ལ་བསྙེན་རྫོགས་ཀྱི་སྡོམ་པ་དང། ཉེར་གཅིག་གི་ཉིན་རྗེ་བཙུན་ལྕང་སྐྱ་རིན་པོ་ཆེར་གནོད་སྦྱིན་ཆེན་པོ་དྲེགས་བ་ལྕམ་སྲིང་གི་རྗེས་སུ་གནང་བ་སྩལ་ཞིང། དེ་ནས་བཟུངས་ཏེ་

[057A]༄༅། །གནོད་སྦྱིན་ལྕམ་དྲལ་འཁོར་དང་བཅས་པ་རྗེ་ལྕང་སྐྱ་ཁོ་ཐོག་ཐུ་ལ་ལུས་དང་གྲིབ་མ་བཞིན་འགྲོགས་པ་གངའ། ཉེར་གསུམ་ལ་རྗེ་བཙུན་ལྕང་སྐྱ་རིན་པོ་ཆེའི་ཞབས་ཕྱི་སོགས་སུམ་ཅུ་ལ་དགེ་སློང་གི་སྔོམ་པ་སྩལ། དེའི་སང་ཉིན་ཅོ་ནེ་བླ་
མ་ཞིག་དང། ཞེ་ཧོར་གྱི་གྲྭ་བ་ཞིག་བཅས་ནས་གཟིམས་ཆུང་ཞབས་བརྟན་ཕུལ། ཉེར་ལྔའི་ཉིན་དགའ་ལྡན་ལྔ་མཆོད་ཀྱི་གླིང་མེ་ཡང་ཤིན་ཏུ་བཞེས་པར་གྱུར། ཉེར་དྲུག་གི་ཉིན་རྟ་དཔོན་སྡིངས་ཆེན་པས་གཟིམས་ཆུང་ཞབས་བརྟན། མཎྜལ། འབུལ་
བ་དང་བཅས་གཟབས་རྒྱས་མཛད། དེ་ཉིན་ལྕང་སྐྱ་སྤྲུལ་བའི་སྐུ་རིན་པོ་ཆེ་གློ་བུར་དུ་ཕེབས་ནས། རྗེ་བླ་མ་རྡོ་རྗེ་འཆང་ཆེན་པོར་གསང་བའི་སློབ་སྟོན་འགའ་ཞིག་ཞུ་རྒྱུ་ཡོད་པས་ཕྱག་ཕྱི་རྣམས་ཕྱིར་ཟུར་ཙམ་དགོས་ཚུལ་མཛད་པ་ལྟར། ནང་སྐོར་གྱི་ཕྱག་
ཕྱི་རྣམས་ཕྱིར་ཟུར་ནས་རྗེ་ལྕང་སྐྱ་རིན་པོ་ཆེ་ནས་རྗེ་བླ་མ་འདི་ཉིད་ལ་ནང་སྦྱར་གྱི་སློབ་སྟོན་འགའ་ཞིག་ཞུ་བ་མཛད་པར་ལུང་བསྟན་གསལ་པོར་ཕེབས། དེ་ཉིན་གོང་མ་ཆེན་པོ་གཡུང་ཊིང་གནམ་དུ་གཤེགས་པའི་རྒྱུ་མཚན་གསན་འཕྲལ་དགོངས་པ་
ཡོངས་སུ་རྫོགས་པའི་སྤྱན་དམིགས་དང་མཆོག་གསུམ་ལ་བསྙེན་བཀུར་བཅས་གནང་ཞིང། དེར་ལྕང་སྐྱ་སྤྲུལ་པའི་སྐུ་རིན་པོ་ཆེ་བསྟན་འགྲོའི་དཔལ་མགོན་དམ་པ་ཡིན་སྟབས་ཅི་བཞེད་ཀྱི་བཀའ་ཆོས་ཐམས་ཅད་འབུལ་བཞེད་ཡོད་ཀྱང་གཡུང་ཊིང་
གནམ་དུ་གཤེགས་པའི་སྟབས་ཀྱིས་སྤྲུལ་བའི་སྐུ་གློ་བུར་དུ་ལྷ་ས་ཕྱོགས་སུ་ཕེབས་དགོས་སྟབས་ཐུགས་བཞེད་ཅུང་ཟད་མ་འགྲུབ་ཀྱང། ཚེས་ཉེར་བདུན་གྱི་ཉིན་ཐོན་ཆས་ཀྱི་གནང་སྤྱིན་གཟབས་རྒྱས་དང། བསྟན་འགྲོའི་དཔལ་དུ་མཁས་བཙུན་

[057B] ཁྱད་པར་དུ་ཤར་ཕྱོགས་མ་ཧཱ་ཙི་ནའི་ཡུལ་གྲུར་གོང་མ་ཆེན་པོའི་བསྟན་སྲིད་ཀྱི་ཞབས་འདེགས་ཡར་རྒྱས་སུ་མཛད་ནས་བསྟན་འགྲོའི་མགོན་པོ་བླ་ན་མེད་པར་འགྱུར་བའི་ཞལ་ཏ་ཞིབ་རྒྱས་
སུ་མཛད། སང་ཉིན་ཟམ་པ་ཤར་དུ་ཐབ་སྐྱེལ་དང། སློབ་དཔོན། དྲུང་འཁོར་རྒན་པ། སྐུ་སྐྱེ་སོགས་ཀྱིས་ཆིབས་སྐྱེལ་དང་བཅས་ཏེ་ཕེབས། རྒྱལ་དབང་ཐམས་ཅད་མཁྱེན་གཟིགས་ཆེན་པོ་རང་ཉིད་བོད་ལྗོངས་སུ་ཕེབས་པའི་ལེགས་འབུལ་དང་
དགུང་སྐེག་ཏུ་ཕེབས་བའི་བརྟན་བཞུགས་བཅས་འབུལ་བར་སྲིང་སྐྱོང་ཕོ་ལྷ་བ་རྫོང་སྟ་གནང་བ་ཟླ་བ་བཅུ་གཅིག་པའི་ཚེས་བཅུ་གསུམ་གྱི་ཉིན་འདི་ཁར་འབྱོར་པ་ལྟར། ཆུ་ཤར་དུ་ཐབ་བསུ་དང་ཆིབས་བསུ་སོགས་སྔར་རྒྱུན་ལྟར་མཛད་ཅིང། དེ་ཉིན་
བླ་བྲང་དུ་ཤར་རྒྱག་བྱོན་པར་དཔོན་གཡོག་ཚང་མར་ཕྱག་དབང་གནང་ཞིང། བྱིངས་ཚེས་བཅོ་ལྔའི་ཉིན་ཚོགས་དབུར་གདན་འདྲེན་ཞུས་པ་ལྟར་གསོལ་ཇ་གཉིས་སོང་ནས་ཚོགས་དབུར་ཕེབས། གོང་ས་རྒྱལ་དབང་ཐམས་ཅད་མཁྱེན་པ་ཆེན་པོ་ནས་རྗེ་བླ་
མ་ཉིད་བསྐལ་བརྒྱར་ཞབས་པད་བརྟན་དགོས་པའི་ཆེད་དུ་དམིགས་ནས་མཎྜལ། སྐུ་གསུང་ཐུགས་རྟེན། ན་བཟའ་སྐོར། དངུལ་དཔྱད་སྣ་ཚོགས། དངུལ་བྲེ་ཆེན་ཉེར་གཅིག་གོས་ཡུག་ལྔ་བཅུ་ང་གཅིག་གིས་མགོ་བྱས་པའི་ཚན་གྲངས་བཟང་པོ་ལྔ་
བཅུ་ང་གཅིག་བཅས་དང། མི་དབང་རང་ནས་ཀྱང་དངོས་དཔྱད་བསམ་གྱིས་མི་ཁྱབ་པ་དང། དགའ་བཞི་གུང། བདེ་ལྡན་སྒྲོལ་མ་སོགས་ནས་ཀྱང་འབུལ་བ་བསམ་གྱིས་མི་ཁྱབ་པ་ཕུལ་བ་ལ་དགྱེས་བརྩེའི་ཞལ་བཞེས་གནང། གཞན་ཡང་བླ་མ་དོན་

[058A]༄༅། །ཡོད་མཁས་གྲུབ་པ། རྗེ་བླ་མ་དག་དབང་བྱམས་བ་རིན་པོ་ཆེ། ད་ལས་སྦཱ་དུར། རྒྱལ་བྱེད་མཁན་ཟུར་བཅས་ནས་རྟེན་འབྱུང་གི་འབུལ་སྐྱེས་ཞུ་ཡི་ག་དང་བཅས་ཕུལ་བ་རྣམས་དགྱེས་བཞིན་བདག་གིར་མཛད། ཚེ་བཅུ་བདུན་
གྱི་ཉིན་མི་དབང་དཔོན་གཡོག་རགས་བསྡུས་ལ་ཚེ་རྟ་ཟུང་འབྲེལ་གྱི་བཀའ་དབང་དང། སང་ཉིན་དཔོན་གཡོག་ཚང་མར་སྒྲོལ་དཀར་ཡིད་བཞིན་འཁོར་ལོའི་རྗེས་གནང། དམིགས་བརྩེ་མ་ལ་བརྟེན་པའི་བླ་མའི་རྣལ་འབྱོར་དང་མ་ཎིའི་ལུང་བཅས་
སྩལ། དེ་ཉིན་དཔོན་མོ་རྣམ་རྒྱལ་གྱི་བང་ཕྱིན་པ་འབྱོར་པས་ཞུ་ཡིག་རྟེན་འབྱུང་དངུལ་སྲང་ལྔ་བརྒྱ། གོས་དར་མང་པོ་བཅས་ཕུལ་ཞིང། ཚེས་བཅུ་དགུ་ལ་མི་དབང་ཕོ་ལྷ་བར་ཐོན་ཆས་ཀྱི་གནང་སྦྱིན་གཟབས་རྒྱས་ཀྱི་ཐོག་རྒྱལ་དབང་ཐམས་ཅད་མཁྱེན་
གཟིགས་ཆེན་པོར་བཀའ་ལན་རྟེན་ཆས་སྩལ་ཞིང། མི་དབང་ནས་སྤྱིར་སྐྱབས་རྗེ་དམ་པ་རྗེ་བཙུན་བླ་མ་ཉིད་ཞབས་ཀྱི་པདྨོ་སྲིད་མཐར་བརྟན་པ་དང་ཡང་སོགས་དགུང་ལོ་དོན་གསུམ་དུ་ཕེབས་པའི་དགུང་སྐེག་གི་ཚུལ་བཞེས་ཅུང་ཟད་ཀྱང་མི་མཛད་པར་ཞབས་
ཀྱི་པདྨོ་སྲིད་པ་ཇི་སྲིད་ཀྱི་བར་དུ་བརྟན་པར་བཞུགས་དགོས་པར་གསོལ་བ་བཏབ་པ་ལྟར་ཞལ་བ་ཞེས་བཅས་གནང། ཚེས་ཉེར་ལྔ་ལ་དབོན་མོ་ཕྱོགས་ལེགས་ཀྱི་བང་ཕྱིན་པ་རྣམས་ལ་ཐོན་ཕྱག་གི་ཐོག་སྐལ་ལྡན་གྱི་སྐྱེ་བོ་མང་པོ་ལ་ཕྱག་དབང་གི་
བྱིན་རླབས་སྩལ། ཟླ་བ་བཅུ་གཉིས་པའི་ཚེས་གསུམ་ལ་ཨེར་ཏེ་ནི་དབང་སྲས་བཅས་ཀྱི་མི་སྣ་འགྲུལ་བསྡེབས་དང་བཅས་པ་དང། ཕྱོགས་འདུས་མང་པོར་ཕྱག་དབང་དང་མི་རིང་བར་ཐོན་ཆས་བཅས་སྩལ་ཞིང། དེ་ནས་རིམ་བཞིན་ཁལ་ཁ་ནས་

[058B] དཔོན་ཆུང་ནོ་ཡོན་ཁ་ཤ་ཁ་ཞེས་པ་ཞིག་གིས་དངུལ་སྲང་ཆིག་སྟོང་ལྔ་བརྒྱའི་འབུལ་བསྐུར་བཅས་དང། ཁལ་ཁ་དབང་རྒྱལ་དབང་གི་བླ་མ་རྟ་ནག་པ་ཆོས་རྗེ་
ཚོགས་གསོག་པ་བློ་བཟང་ཡོན་ཏན་བཅས་ཀྱིས་ཞབས་བརྟན་དངོས་འབྱོར་གྱ་ནོམས་པ་དང། དགེ་འདུན་ལ་མང་འགྱེད་བཅས་བསྒྲུབ་པར་ཐམས་ཅད་ཀྱི་དགེ་བ་རྫོགས་པའི་བྱང་ཆུབ་ཏུ་བསྔོ་བའི་བཀའ་དྲིན་བླ་ན་མ་མཆིས་པ་སྩལ། ཉེར་གཉིས་ནས་
དུས་གཏོར་ཆེན་མོ་སྔར་བཞིན་ཚུགས་པའི་གཏོར་མ་བྱིན་རླབས་ཀྱི་ཚོགས་དབུར་ཕེབས་ཤིང། ངོ་མཚར་བཀོད་པར་བསྐང་གསོ་བ་རྣམས་ལ་ཕྱག་འགྱེད་སོགས་སྔར་སྲོལ་བཞིན་སྩལ། མགོན་ཁང་ཡས་མས་སུ་སྙན་ཤལ་ཐུགས་སྨོན་གྱིས་བརྒྱན་པ་
དང༑ གསང་སྔགས་རྒྱུད་པ་གྲྭ་ཚང་གི་མངོན་སྤྱོད་ཀྱི་ལས་ཚན་པ་རྣམས་ལ་བཀའ་བསྒོ་དང། ཉེར་དགུའི་ཉིན་དུས་གཏོར་ཆེན་མོའི་སྤྱན་དམིགས་བཅས་སྩལ། ལོ་འདི་ནང་དུ་ཆོས་གྲྭ་ཆེན་པོ་འདི་ཁར་ཆོས་ཐོག་དང་དུས་ཆེན་སོ་སོ་དང་བསྟུན་པའི་ཕྱོགས་
མང་ཇ། འགྱེད། དབྱར་རྙེད། དགག་དབྱེའི་སྟོན་མོ་སོགས་སྔར་རྒྱུན་བཟང་པོ་ཆང་མེད་གོང་འཕེལ་གྱི་ཐོག་ལྷ་ལྡན་སྨོན་ལམ་ཆེན་མོར་དགེ་འདུན་ཚིག་ཁྲི་བཞི་སྟོང་ཉིས་བརྒྱ་བདུན་ཅུ་དོན་བརྒྱད་ལ་མནག་ཇ་བཟང་པོ་དང་འགྱེད་དངུལ་བླྚ་མ་རེ། བསྔོ་རྟེན་
རྣམ་གཞག་སོགས་དང། ཇོ་བོ་ཤཱཀྱ་མུ་ནེ་དང་ཇོ་བོ་མི་བསྐྱོད་རྡོ་རྗེ་སོ་སོའི་སྐུ་མདུན་དུ་སྟོང་མཆོད་རྒྱས་པ། དཔལ་ལྷར་བསྐང་གསོ་ཟླ་སྐོར། དགའ་ལྡན་རབ་རྒྱས། དབེན་ས་ཆོས་ཀྱི་ཕོ་བྲང། འབྲོང་རྩེ་ཆོས་སྡེ། ཞྭ་ལུ་རི་མཐིལ། བྱ་རྒོད་གཤོངས་

[059A]༄༅། །རོང་བྱམས་ཆེན། དབུས་ལྷོ་བྱང་གི་དགོན་པ་ཁག་བརྒྱ་དང་བཅུ་དྲུག་དགའ་ལྡན་ཕུན་ཚོགས་གླིང་དང་ལྷ་རྩེ། ངམ་རིང་རྣམས་ཀྱི་ཁུལ་གྱི་དགོན་པ་ཉིས་བརྒྱ་དང་གོ་ལྔ་སྐོར། མངའ་རིས་ཁུལ་གྱི་དགོན་སྡེ་མཐའ་དག་ཐར་པ་
ཆོས་སྡེ། རྟ་ནག་ཐུབ་བསྟན། སྲང་རྒྱུད། གནས་ཆོས་སྔེ། རམ་སྡིངས་མ། གངས་ཅན་ཆོས་འཕེལ། དགའ་ལྡན་ཆོས་འཁོར། ཉུག་ཆོས་འཁོར། གསེར་མདོག་ཅན། མཚན་སྒྲོག་རྒྱལ་ཆེན་རྩེ་ཆོས་སྡེ། རི་བོ་དགེ་འཕེལ། མདངས་ཆེན་
གཡང་ཆོས་སྡེ། རི་ཁྲོད་དགའ་ལྡན། གཞི་གནས་གྲྭ་ཚང། རྩེད་གདོང་ཆོས་སྡེ་ལ་སོགས་པ་བསྙེན་བཀུར་མཛད་པར་འོས་པའི་དགོན་ཁང་གྲངས་མང་པོ་ལ་རྒྱལ་བའི་བཀའ་འགྱུར་རིན་པོ་ཆེ་དང་གསེར་འོད་དམ་པ། གཟུངས་བསྡུས། རྒྱས་
འབྲིང་བསྡུས་གསུམ། བརྒྱད་སྟོང་པ་བཅས་གསུང་སྒྲོག་དང། ཆོས་བསྲུང་དམ་ཅན་རྒྱ་མཚོར་བསྐང་བ། གདུགས་ཤེར་བཟློག་བཅས། སྒྲོལ་མ་དང་ཙེ་གཟུངས། སྨན་མདོ་བརྒྱད་བརྒྱ་པ། ཚེ་ཆོག་དང་འབྲེལ་པའི་སྐུ་ཚེ་ཚེ་སྒྲུབ་སོགས་བསམ་
གྱིས་མི་ཁྱབ་པ་ཟླ་བ་དང་པོ་ནས་བཅུ་གཉིས་པའི་བར་དུ་བར་མ་ཆད་དུ་གནང་ཞིང། དེ་ཐམས་ཅད་ནས་ལྟོ་བ་འགེང་བའི་ཆེད་ཙམ་མ་ཡིན་པར་སྙིང་ཐག་པ་ནས་ནན་ཏན་དུ་གསོལ་བ་གདབ་པར་མཛད་པ་སོ་སོར་ཉིན་རེ་རེ་ལོ་མའི་མཆོད་ཡོན་བཟང་པོ་
དང༑ བཞེས་ཚ་ཕུན་སུམ་ཚོགས་པ། དངུལ་ཇ་གོས་དར་འབྲུ་སོགས་ཀྱི་ཡོན་རྣམ་གཞག་དང་བཅས་པ་གཟབས་རྒྱས་སུ་གནང་བ་ཕལ་ཆེར་དངུལ་ཐོག་ཏུ་ཕབ་པར་སྲང་ཆིག་ཁྲི་དང་བདུན་སྐོར་དང། སྤྱི་བསོད་པ་སོ་སོ་ལའང་སྦྱིན་བསོད་བཟང་

[059B] ལྷག་པར་དུ་ཆོས་གྲྭ་ཆེན་པོ་འདི་ཁར་དགེ་འདུན་རྣམས་ནས་ཞབས་བརྟན་རྒྱུན་མར་བསྒྲུབ་པ་དང། ཚོ་བསྡུས་པ་ཁག་མང་པོ་ནས་བཀའ་འགྱུར་གསུང་སྒྲོག་ཚེ་ཆོག་སོགས་རྒྱ་ཆེར་མཛད་པར་འགྱེང་ཕྱོགས་ཡོན་སོགས་སྩལ་བར་ཡོན་
དངུལ་ཕབ་སྲང་བདུན་སྟོང་བཞི་བརྒྱ་དྲུག་ཅུ་ཐམ་པ་ཐོབ་པ་དང། ལོ་འདི་ནང་དུ་སྤྱིར་རྒྱལ་བསྟན་དར་ཞིང་རྒྱས་པ་དང་འགྲོ་ཀུན་བདེ་ཞིང་སྐྱིད་པ། རྗེ་རྒྱལ་བ་གཉིས་པའི་བསྟན་པ་རིན་པོ་ཆེ་ལ་བྱ་བ་ལྷག་པར་མཛད་པའི་ཕྱིར་རྗེ་རང་ཉིད་ཞབས་པད་
བསྐལ་པ་རྒྱ་མཚོར་བརྟན་པ་དང་ཆོས་གྲྭ་ཆེན་པོ་འདི་ཉིད་ངར་ཞིང་རྒྱས་ལ་ཡུན་དུ་གནས་པ་བཅས་ཀྱི་ཆེད་དུ་དམིགས་ནས་ཆོས་གྲྭ་ཆེན་པོ་འདི་ཉིད་ཀྱི་བྱམས་པ་རང་བྱོན་ལ་ཤེལ་སེར་གྱི་འཕྲེང་བ་རྒྱན་ལྡན། བཛྲ་པ་ཊུའི་འཕྲེང་བ་རྒྱན་ལྡན། དགའ་གདོང་
བྱམས་པར་ནོར་བུ་ལྗང་ཁྲའི་མགུལ་ཤལ། གཏིང་སྐྱེས་སྒྲོལ་མ་ལ་བྱུ་རུ་དཀར་པོའི་ཕྲེང་བ་རྒྱན་ལྡན། དུར་སྨྲིག་སྒྲོལ་མ་ལ་བྱུ་རུ་ཁམ་ཚིག་ཙམ་གྱི་དོ་ཤལ་རྒྱན་ལྡན། འཆི་མེད་ལྷ་ཁང་དུ་དཔལ་རྟ་མགྲིན་གྱི་གསེར་ཐང་མཛོད་ཇུས་ཀྱི་གོང་གཤམ་
འཇའ་ཞལ་ཁེབས་དང་བཅས་པ། རྟེན་གཙོ་དེ་རྣམས་ལ་གསེར་མགུར་ཞོ་བཅོ་ལྔའི་གསེར་གསོལ་རྣམས་གྲུབ་བསྟུན་མཆོད་པ་ཤིན་ཏུ་རྒྱས་པ། བཞད་དངུལ་ཆུའི་གནས་བཅུ་ལྷ་ཁང་གྲུམ་བཞིག་ཏུ་སོང་བར་བྱི་ངོར་ལེགས་པར་མཛད་ནས། གནས་
བཅུའི་སྐུ་འགའ་ཞིག་ལ་བསྐྱར་བཅོས་དང་འགའ་ཞིག་གསར་བཞེངས། མགོན་ཁང་གསར་བཞེངས་ཀྱི་ནང་དུ་གུར་མགོན་ལྕམ་དྲལ་གྱི་སྐུ་ཐོག་ཚད་མ། རྒྱལ་ཆེན་རྣམ་ཐོས་སྲས་ཀྱི་སྐུ་སེངྒེ་དང་བཅས་པ་ལ་སྐུ་དཔངས་མི་ཚད་ཙམ་རྣམས་གསར་

[060A]༄༅། །བཞེངས་ལ་གཟུངས་གཞུག་ཕུལ་དུ་ཕྱིན་པ། སྐུ་བརྙེན་སྣ་ཚོགས་ཕོན་མི་ཆུང་བ་བཅས་གསར་བཟོས་དང་ཉམས་གསོས་མཛད་པ་སོ་སོར་གསེར་ཤོག་གྲང་གསེར་མགུར་ཞོ་ཕྱེད་དྲུག་འཇིམ་བཟོ་བ། བྲིས་པ་བཅས་
ཀྱི་དབུ་མཛད་བསྟན་པ་རྒྱ་མཚོ་ལ་ཡོན་ཉིན་རེར་ཁལ་གསུམ་རེ། གཞན་མ་མི་བཞི་དང་ཤིང་བཟོ་བ། ལྕགས་བཟོ་བ་གཉིས་བཅས་ལ་ཉིན་རེར་ཁལ་གཉིས་རེ་རྩིས་ལ་འབྲུ་དངུལ་གོས་དར། བཟོ་རིགས་པའི་ཕྱོགས་ཇ་ཐུག་ཆང། རབ་
གནས་བཅས་ཀྱི་དགོས་ཆ། ལག་གཡོག་བཅོ་ལྔ་ལ་ཉིན་རེར་ཇ་ཐུག་གསུམ་རེ། ཕོགས་བཅས་ཆང་མ་ཁྱོན་བསྡོམས་ཁལ་བཞི་བརྒྱ་དང་བཅུ་བདུན་བྲེ་བཅུ་གཅིག་གི་རྩིས་དང། ལྷ་ཁང་གི་གཙོ་བོ་རྡོ་རྗེ་འཆང་དང་གནས་བཅུ་ཚར་གཉིས་
གཙོ་བོ་ལྡེམ་བཞི་བཅས་པར་ན་བཟའ་གོས་ཇུས་ཆོས་ཁ་སྣ་ཚོགས་འཇའ་སྤེལ། གནས་བཅུ་དགེ་བསྙེན་ཧཱ་ཤང། རྒྱལ་ཆེན་བཞི་རྣམས་ལ་གོས་ཆོས་ཁ་སྣ་ཚོགས་ཀྱི་ན་བཟའ་འཇའ་ཅན། གནས་བཅུ་ལྷ་ཁང་གི་ཐོག་ཡོལ་ཁ་ཐི་ཚོན་ཚོགས་
ཀྱིས་བྱས་པ། རྒྱ་འཕན་ལེགས་པ་ཆ་གཅིག་དང་འཕན་ཆུང་ཆ་གཅིག་མགོན་ཁང་དུ་སག་ཐག་ཆ་འགྲིག་རལ་གྲི་སོག་ཕྲེང་ལེགས་པ། དེ་རྣམས་ཀྱི་སྐུ་མདུན་དུ་རྒྱུན་གྱི་མཆོད་ཐེབས་སུ་ལོ་རེ་རེ་བྲེ་ཚད་ཀྱི་རྩམ་ཁལ་བཞི་བཅུ་ཞེ་གཉིས། ནས་
ཁལ་སུམ་ཅུ་སོ་དྲུག་དཀར་རྒྱན་མར་ཁལ་བཞི་ཉག་བཅུ་བཞི། དཀར་མེའི་མར་ཁལ་སུམ་ཅུ་སོ་དྲུག་སྤོས་རེང་སྟོང་དང་བརྒྱད་བརྒྱ། གུར་ཀུམ་བཅས་དང། དགའ་ལྡན་སྐུ་གདུང་རིན་པོ་ཆེ། རྭ་སྒྲེང་ཇོ་བོ་འཇམ་དཔལ་རྡོ་རྗེ། ཆོས་འཁོར་

[060B] རྫིང་ཕྱི་དང་གྲ་ནང་གི་བྱམས་པ། ཁྲ་འབྲུག་ལྷ་ཁང་རྣམས་སུ་བརྒྱ་མཆོད་སྣ་ལྔའི་ཐོག་སྙན་ཤལ་ཆེ་འབྲིང་བཅུ། ལིང་གི་སྣམ་སྦྱར། ཕྱག་མཛོད་ལྷ་སར་ཕེབས་སྐབས་སེར་འབྲས་དགེ་གསུམ། རྒྱུད་སྟོང་སྨད། བཀྲ་ཤིས་
ལྗོངས་རྣམས་སུ་མང་ཇ་སྦྱོར་སྤྲེལ། འགྱེད་སྨན་ལ་ཁ་རེའི་རྩིས་ཀྱི་དངུལ། བསྔོ་རྟེན་རྣམ་གཞག་གསེར་གདུང་རིན་པོ་ཆེར་བརྒྱ་མཆོད་སྣ་ལྔ། སྙན་ཤལ་ཆེ་ལེགས་རིང་བ། ཇོ་བོ་ཤཱཀྱ་མུ་ནེར་སྟོང་མཆོད་རྒྱས་པ། ཇོ་བོ་མི་བསྐྱོད་རྡོ་རྗེར་སྣ་ལྔའི་མཆོད་
པ་བརྒྱ་ཚར་རྒྱས་པ། ལིང་གི་སྣམ་སྦྱར་སྨོན་ཆིག་བསྟན་པ་རྒྱས་པའི་བཀའ་རྩོམ་ཅན། མཆོད་འབུལ་བ་རྣམས་ལ་ཞབས་ཏོག་ཡོན། རྨེ་རུར་ཞག་བཅོ་ལྔ་དམག་ཟོར་མའི་གསོལ་མཆོད། དཔལ་ལྷའི་གསོལ་མཆོད། རྨེ་རུ་བ་གྲྭ་བ་བརྒྱད་ཀྱིས་ཟླ་སྐོར་
ཚངས་པའི་བསྐང་གསོ། འཕྲིན་འཆོལ་བཅས་གནང་བར་གཏོར་མ། ཉེར་སྤྱོད། ཉིན་རེར་ཇ་ཐུག་བརྒྱད་རེ། གུང་ཚིགས་གདན་ནོན་ངེས་པ། ཡོན་གྲྭ་པ་རེར་ཁ་བཏགས། གོས་ཁ་འབྲེལ། དངུལ་ཞོ་ཕྱེད་ལྔ་རེ་བཅས་སྩལ། རྭ་སྒྲེང་དུ་འཇམ་པའི་རྡོ་རྗེ། གཡུལ་
རྒྱལ་སྒྲོལ་མ། བླ་མ་གསེར་གླིང་པའི་གདུང་རྟེན། ཇོ་བོ་ཆེན་པོའི་གདུང་རྟེན། འབྲོམ་གྱི་གདུང་རྟེན། དགེ་བཤེས་སྡིངས་པའི་ཐུགས་དམ་རྟེན། བྱམས་པའི་སྐུ་བརྙན། རྗེ་བླ་མ་དང་ཇོ་བོའི་སྣང་བརྙན། འབྲོམ་རིན་པོ་ཆེ། རྗེ་བླ་མ། འབྲོམ་གྱི་གཟིམས་
ཕུག་གི་ཇོ་བོ། འབྲོམ་རྗེའི་སྐུ་གཞན་ཕན་མ། འདུ་ཁང་གི་རྟེན་གཙོ་རྗེ་རིན་པོ་ཆེ། ཡང་དགོན་གྱི་རྟེན་གཙོ་ཇོ་བོའི་ཕྱག་པར། འབྲོམ་གྱི་སྐུ་བརྙན་རྗེ་བླ་མ་ངག་དབང་བྱམས་པས་བཞེངས་གནང། རྡོ་ནག་ལས་གྲུབ་པའི་བཅུ་གཅིག་ཞལ་གྱི་སྣང་བརྙན་རྣམས་

[061A]༄༅། །ལ་ལིང་གོས་སོགས་ཀྱིན་བཟའ་བརྩེགས་མ། འཇམ་དཔལ་རྡོ་རྗེའི་དབུ་ཐོག་ཏུ་གོས་བཟང་མངགས་བཏགས་མ་མཐའ་འཇའ་ཁ་ཐི་སྔོ་སེར་གྱིས་བྱས་པའི་གནམ་རྒྱན་ལེགས་པ། ཀ་ཁོངས་གཉིས་པར་ཁ་ཐི་བཟང་པོའི་གནས་
རྒྱན་རྒྱན་ལྡན་དང་བཅས་པ། སོ་སོར་མཆོད་པ་བཟང་པོ། དགོན་གཉིས་ལ་མང་ཇ་སྦྱོར་སྤྲེལ་བཟང་པོ་དང་ཕྱག་འགྱེད། བསྔོ་རྟེན་རྣམ་གཞག་བཅས་པ། ཚོགས་དབུའི་རྟེན་གཙོ་རྗེ་བླ་མ། པཎ་ཆེན་བློ་བཟང་ཆོས་ཀྱི་རྒྱལ་མཚན། རྒྱལ་དབང་
ཐམས་ཅད་མཁྱེན་པ། བྱམས་པ་ཆོས་འཁོར་མ། ཐུབ་པའི་གསེར་སྐུ། གནས་བཅུ་ལྷང་ཁང་གི་རྟེན་གཙོ། བསམ་གཏན་གླིང་གི་རྟེང་གཙོ་རྗེ་བླ་མའི་སྣང་བརྙན་བྱིན་རླབས་ཅན་རྣམས་ལ་གོས་སྣ་ཚོགས་བཟང་པོའི་ན་བཟའ་བརྩེགས་མང་བ། མཆོད་
པ་བཟང་པོ་བཅས་གནང། གྲུ་ཁང་མའི་གྲུ་གསར་བཟོའི་མཐུན་རྐྱེན་དུ་ལྕགས་འདེགས་ཁལ་ལྔ་བཅུ་ང་བཞི་དང། ཤན་སོགས་དགོས་བྱེད་རྣམས་བརྡུངས་པར་ལྕགས་བཟོ་བ་དང་མགོ་ལ་གཉིས་ལ་ཞག་ཉི་ཤུ་སྐོར་གྱི་ཕོགས་ཇ་ཐུག་འུལ་མི་བཞི་
བཅུ་སྐོར་ལ་ཉིན་ལྟར་ཇ་ཐུག་གསུམ་རེ། སྐོར་ཤལ་བཅས་དང། མུ་ལྟོ་བ་ཉིས་བརྒྱ་སྐོར་ལ་ཇ་ཐུག་རེའི་ཐོག་མི་རེར་དངུལ་སྐར་ཕྱེད་བརྒྱད་རེ་དང། རྒན་བྱིས། ཞ་ལོང་དགུ་བཅུ་གོ་བརྒྱད་ལ་དངུལ་ཞོ་དོ་རེ། ཡང་སློང་མོ་བ་དང་མི་སེར་གྱི་འུ་ལ་མི་སོགས་
ཉིས་སྟོང་དྲུག་བརྒྱ་རེ་དྲུག་ཙམ་ལ་དངུལ་དང་ཁ་བཏགས་སོགས་ཀྱི་གནང་སྦྱིན་རྒྱ་ཆེན་པོ་རྣམས་དང། དཔལ་འཁོར་ཆོས་སྡེའི་གཙུག་ལག་ཁང་གི་བཞིག་གསོའི་དུས་མགོ་པར་དཔའ་དར། གོས་ཁ་འབྲེལ་གྱིས་གཙོས་པའི་ལྔ་ཚན། བཟོ་རིགས་

[061B] བཟང་གོས་ཀྱིས་གཙོས་པའི་ཚན་གྲངས་བཟང་པོ་དགུ་ལས་མི་ལྔ་བརྒྱ་དང་བཅུ་གསུམ་ལ་མི་རེར་ནས་ཁལ་རེ། མགོ་པ་བཟོ་རིགས་པ་འུལ་མི་བཅས་ཚད་མར་ཇ་ཐུག་སྐོར་ཤལ་བཅས་གཟངས་
རྒྱས་གནང། གཞན་ཡང་དབེན་དགོན་པ་ཡེ་ཤེས་བྱམས་པ། ཡེ་ཤེས་བསམ་གཏན། ཡེ་ཤེས་ཀུན་མཁྱེན། ཡེ་ཤེས་དཔལ་ལྡན། ཡེ་ཤེས་བྱམས་པ། བློ་བཟང་མགོན་པོ། ཡེ་ཤེས་འཇམ་དཔལ། ངག་དབང་བསྟན་པ། ཡེ་ཤེས་སྐལ་
བཟང། ཡེ་ཤེས་ཀུན་དགའ། ཡེ་ཤེས་ཐོགས་མེད་རྣམས་ནས་དཔལ་འཁོར་ལོ་བདེ་མཆོག་གི་རྩ་རྒྱུད་ཀྱི་རྒྱུགས། སྲད་པ་བློ་བཟང་དཔལ་འབྱོར་དང་བ་སོ་བ་བློ་བཟང་དཔལ་ལྡང་ཡིས་རྣམ་བཤད་ཐར་ལམ་གསལ་བྱེད། འོག་མིན་གླིང་པ་བློ་བཟང་
ཆོས་འཕེལ་གྱིས་ལམ་རིམ་དམར་ཁྲིད་བདེ་ལམ། དབེན་དགོན་པ་བློ་བཟང་སྨོན་ལམ་གྱིས་ལམ་རིམ་དམར་ཁྲིད་རྣམས་ཀྱི་རྒྱུགས་ཕུལ་བར་གནང་ཆ་དཔེ་འདྲ་དང། ལྕགས་རི་རིག་བྱེད་གླིང་པའི་ཨེམ་ཆི་དགེ་རྒན་གྱི་ཚ་བོ་སངས་རྒྱས་ཡེ་ཤེས་ཀྱིས་
རྒྱུད་བཞིའི་རྒྱུགས་ཕུལ་བར་གནང་ཆ་བྱིངས་ལས་འཕར་བ་དང། དཀའ་ཆེན་མགོན་པོ་དང་བ་ཤེ་བ་དགེ་སློང་ཡེ་ཤེས་བསྟན་འཛིན་བཅས་ནས་ལོ་དུ་མར་རྒྱུན་བར་གྱི་བཀའ་འགྱུར་གསུང་སྒྲོག་མཛད་པར་སྐུ་ཡོན་བཅས་མདོར་ན་བསོད་སྙོམས་པ་
དགེ་སློང་བཞི་སྡེ་རེ་ཚུན་ཆོད་ལ་ཡང་བསྙེན་བཀུར་གྱིས་ཚིམ་པར་མཛད་དེ། གཞན་མ་ལྟ་ཞོག་དགུང་སྐེག་ལ་སོགས་པའི་སྐུའི་ཉེར་འཚེའི་ཚུལ་རྣམས་ཀྱིས་ཀྱང་འགྲོ་བ་མང་པོ་ཕན་བདེའི་ལམ་ལ་བསྐུལ་བར་མཛད་ན། ཐེག་པ་ཆེན་པོའི་ཆོས་སྟོན་

[062A]༄༅། །པ་དང་ཕྱག་གི་བྱིན་རླབས་སྩལ་བ། ཞལ་གྱི་དཀྱིལ་འཁོར་མཐོང་བ་སོགས་ལྟ་སྨོས་ཀྱང་ཅི་དགོས། དེ་དག་ལ་འདི་ལྟ་བུའི་ཚིགས་སུ་བཅད་པའང་བསྒྲག་སྟེ། དཔལ་ལྡན་ཨེ་ཡིག་སྐྱེ་མེད་སྟོང་པའི་དཔྱིད། །ཝཾ་ཡིག་བདེ་ཆེན་
འགྱུར་མེད་དང་འདྲེས་པ། །དེས་དོན་ནཱ་ད་མངོན་དུ་གྱུར་པ་ཁྱོད། །རྡོ་རྗེའི་ཁམས་ཀྱི་རང་བཞིན་དུ་བལྟ། །མིག་འཕྲུལ་མཁན་གྱི་རྡེའི་ཇི་བཞིན་དུ། །གེགས་ཀྱིས་གཏོང་ཡང་སྐེག་གི་རྣམ་འཕྲུལ་གྱིས། །འདོད་པས་གཡེམ་པའི་སྐྱེ་བོ་བྱིས་པའི་
ཚོགས། །འཁྲིད་མཁས་ས་མཁན་ཆེན་པོ་ཁྱོད་དུ་བས། །དེ་ཕྱིར་ཁྱོད་ཀྱི་བགྲང་བྱ་རྒྱ་མཚོ་ཕྱོགས། །མེ་ཡི་བྱ་བ་བསྟན་པའི་བཟོ་བོ་ཡིས། །བསྒྲུབ་པའི་འཕྲུལ་འཁོར་བཟང་པོས་མཆོག་གསུམ་གྱི། །མཆོད་དང་སྦྱིན་ཚོགས་དབྱ་ཡི་ཕུང་པོ་དྲངས། །
དེ་ལ་སྤྱོད་པའི་འགྲོ་བ་མང་པོ་ཡི། །སེམས་ཀྱི་བུམ་པ་བསོད་ནམས་བདུད་རྩིའི་རླན། །དོག་པོར་གནས་པའི་སྐལ་བཟང་སྦྱིན་པའི་མཐུས། །བཀའ་དྲིན་མཉམ་མེད་བླ་ན་མེད་པ་སྩལ། །སྟོབས་དང་མི་འཇིགས་བཞི་ཡི་མངའ་བདག་ཅན། །ཁྱོད་ཀྱི་
མཚུངས་པ་མེད་པའི་བསོད་ནམས་དང། །ཡེ་ཤེས་སྟོབས་ཀྱིས་འགྲོ་བ་མ་ལུས་ལ། །ཕན་ཕྱིར་རྫུ་འཕྲུལ་མངོན་པར་འདུ་མཛད་དོ། །བྱམས་ཆེན་ཆོས་རྗེ་བློ་གྲོས་རྣམ་འཕྲུལ་གྱི། །བྱེད་པ་རོལ་པའི་རྡོ་རྗེ་གང་དེ་ལ། །སོ་ཐར་བྱང་སེམས་སྔགས་ཀྱི་
སྡོམ་པ་ཡིས། །ཕྱུག་པའི་དགའ་སྟོན་སྩལ་དེ་མཆོག་ཏུ་རྨད། །སྡུག་བཙིར་དངུལ་གྱི་ཆུ་འཛག་ལྟར་མིན་པར། །བློ་གྲོས་ལྗོངས་པོར་འཇལ་བའི་འཛང་མེད་ནོར། །འཛག་པའི་ལེགས་བཤད་ནེའུ་ལེགས་གང་དེ། །ནོར་སྦྱིན་ཁྱོད་ཉིད་ཞིག་གིས་

[062B] །དེ་ལྟ་མོད་ཀྱི་བློ་གྲོས་དམན་པ་ཡི། །སྐྱེ་བོ་འགྲིབ་ཀྱིས་ལོང་བ་མང་པོ་དག་དད་པའི་ལམ་ལ་འགོད་ཕྱིར་སྦས་པ་ཡི། །བརྟུལ་ཞུགས་ཞིག་ཀྱང་ཁྱོད་ཀྱིས་ཡང་ཡང་ལེན། ཅེས་རྗེ་བཙུན་བླ་མ་དམ་པ་བློ་བཟང་ཡེ་ཤེས་དཔལ་
བཟང་པོའི་རྣམ་པར་ཐར་པ་ལས་དགུང་གྲངས་དོན་གསུམ་གྱི་དུས་སུ་ཇི་ལྟར་མཛད་པའི་རིམ་པའི་ལེའུ་སྟེ་ལྔ་པའོ།། །།    ༈   
དབང་མོར་སྔར་བཅོལ་ལེགས་པའི་གཏང་རག་དང་ད་འཆོལ་ལེགས་པའི་གསོལ་འདེབས་སུ་མཆོད་སྤྲིན་རྒྱ་ཆེར་སྤྲོས་ཏེ་ཚོགས་གཏོར་སོགས་གཟབས་རྒྱས་དང། རྒྱལ་དབང་ཐམས་ཅད་མཁྱེན་གཟིགས་ཆེན་པོ། མི་དབང་ཕོ་ལྷ་བ། ས་སྐྱ་བ་
རྣམས་ཀྱི་སྐུའི་འཚམས་ཞུ་འབུལ་མི་སོགས་བཞུགས་གྲལ་དང་རྟིང་གི་སྐུ་མགྲོན་རྣམས་དང། དཔའ་བོ་མཁའ་འགྲོ་སྤྲིན་ལྟར་འདུས་པ་རྣམས་ལ་ཚོགས་སྟོན་གྱིས་ཚིམ་པར་མཛད། འདི་ལོ་མགྲོན་གཉེར་ས་ཁུད་པས་ལོ་གསར་དགྱེས་སྟོན་
སྐབས་གཟིམས་ཆུང་ཉི་འོད་འཁྱིལ་དུ་བཀྲ་བའི་ཡོལ་བ་བཀྲལ་བཏགས་ཀྱི་གོས་བཟང་གིས་བསྒྲུབ་པ་དང། བྱང་རྒྱུད་ལྷུག་དར་གྱི་རྒྱུར་རྟགས་བརྒྱད་ཚོས་ཁ་སྣ་ཚོགས་དྲུག་ཅུ་སྐོར། དབུ་ཐོག་ཏུ་གོས་བཟང་པོའི་བླ་བྲེ་བཅས་ཕུལ་བ་རྣམས་ཀྱི་དགེ་བ་
རྫོགས་པའི་བྱང་ཆུབ་ཆེན་པོར་བསྔོ་བར་མཛད། ཚེས་གཉིས་ནས་སྤྱི་སྐྱུར་ཚུགས་པར་བཀའ་བཅུ་བ་སོ་སོར་བཀའ་བསྒོ་དང། ཚེས་བཞིའི་དགོང་མོ་ངོ་མཚར་བཀོད་པར་བསྟན་པའི་རྣམ་གཞག་པ་རྣམས་ལ་ཕྱག་དབང་དང་བཞུགས་གྲལ་ལའང་

[063A]༄༅། །དགྱེས་བཞིན་བཞུགས་གདན་འཇགས། དེའི་ཉིན་ཁམས་བདེ་དགེ་ཕྱོགས་ཀྱི་ཕྱག་མཛོད་སྤྲེལ་པོ་འཁོར་བཅས་འབྱོར་བར་ཞུ་ཡིག་རྟེན་གསེར་དངུལ་ཇ་གོས་དར་བཅས་ཀྱི་རྟེན་འབྱུང། འདུས་ཚོགས་སུ་མང་འགྱེད་བཅས་པ་
གནམ་མཚོ་བ་རྡ་རོ་ཁ། བཅུ་དཔོན་སོགས་ཁ་ཤས་ནས་ཞབས་བརྟན་རྟེན་འབྱུང་ཕུལ་བ་བཅས་ཀྱིས་མཚོན་ཁ་འཐོར་མང་པོར་ཕྱག་དབང་གནང། ཚེས་ལྡན་ས་ཆོ་འཕྲུལ་ཆེན་པོའི་དུས་ཀྱི་སྨོན་ལམ་སྔར་བཞིན་ཚུགས་ཤིང། སྦྱིན་བདག་སོ་སོ་
ནས་བསྙེན་བཀུར་སྔར་རྒྱུན་བཟང་པོ་འཕར་དང་བཅས་པ་དང། ཚེས་བཅུ་གསུམ་གྱི་ཉིན་མ་ཎིའི་དགེ་བསྐུལ་བས་མར་མེའི་ཐེབས་གསུམ་གྱི་དགུང་སྐེག་ལས་གྲོལ་བའི་ལེགས་སོ་དང། སླར་ཡང་བཏབ་པ་ལྟར་སྨོན་ལམ་སྐོར་བ་པ་རྣམས་
ལ་ཞལ་མཇལ་གནང། དེ་ཉིན་སྐྱབས་མགོན་དམ་པ་དགུང་ལོ་དོན་གསུམ་གྱི་དགུང་སྐེག་ལས་གྲོལ་བའི་ལེགས་སོ་དང། སླར་ཡང་ཞབས་ཀྱི་པདྨོ་བསྐལ་པ་རྒྱ་མཚོར་བརྟན་པའི་གསོལ་འདེབས་ཀྱི་ཆེད་དུ་དམིགས་ནས་ཕྱག་མཛོད་བློ་བཟང་དགེ་
འདུན་ནས་ཐུགས་ཁུར་བཞེས་ཏེ། རྒྱལ་མཚན་མཐོན་པོའི་ཕྱག་རྫས་ནས་ལྷ་མཆོད་མི་མཆོད་གཉིས་ཀའི་མཐིལ་ལེན་མཛད་དེ། གཟིམས་ཆུང་ཉི་འོད་འཁྱིལ་པར་ཟུར་བཞི་སློབ་དཔོན་བཞི། གསང་སྔགས་རྒྱུད་པ་གྲྭ་ཚང་གི་རིག་པ་འཛིན་པའི་
དགེ་འདུན་གྱི་སྡེ་རྣམས་སྤྱན་དྲངས་ཏེ་བཅོམ་ལྡན་འདས་མགོན་པོ་ཚེ་དང་ཡེ་ཤེས་དཔག་ཏུ་མེད་པའི་ཆོ་གའི་སྒོ་ནས་བཀྲ་ཤིས་རྫས་བརྒྱད་དང་རིན་ཆེན་མཎྜལ་བཟང་པོ་དངོས་འབུལ་དང་བཅས་པ། ཚོགས་ཆེན་དུ་མང་ཇ། ན་བཟའ་སྤོང་ཐག་

[063B] རྒྱུད་གྲྭ་བ་རྣམས་ལ་འཕར་ཁ་བཏགས་རྟགས་བརྒྱད་རེ་དང་བལྚཾ་གཉིས་རེ། ཚད་མར་དགའ་སྟོན་བཅས་སྐུ་ཚེ་བསྲིང་བའི་རྟེན་འབྲེལ་བསྒྲིགས་པར་རྗེ་འགྲོ་བའི་མགོན་པོ་ནས་ཀྱང་དགྱེས་པ་ཆེན་པོས་
ཞལ་བཞེས་གནང། དེ་ཉིན་རྒྱུད་གྲྭའི་འདུས་སྡེ། ལྷུན་གྲུབ་གླིང་པའི་དེ་གཡོག་རིན་ཆེན་རྩེའི་ཞིབ་ཚུལ་ཞུ་མི། རབ་བརྟན་པ་སོགས་མང་པོར་ཕྱག་དབང་ཡང་གནང། ཚེས་བཅུ་བདུན་ཉིན་ཆོ་འཕྲུལ་སྨོན་ལམ་ཆེན་མོར་མང་ཇ་ཞུ་མི་སྦྱིན་
བདག་ཁ་ཤས་ལ་ཕྱག་དབང་དང། དེའི་གནང་ཉིན་ཤེལ་དཀར་ཆོས་སྡེ་བ་རྣམས་ཀྱིས་སྤྱན་འདྲེན་ཁྲུས་གསོལ་དང་བཅས་པའི་ཞབས་བརྟན་ཕུལ་བར་ཞལ་བཞེས་དང། གང་སྤྱིའི་སྤྱི་སྒེར་གྱི་སློག་ཆ། ཁོང་ཚང་མ་དང་མང་ཇའི་སྦྱིན་བདག་ཁ་
ཤས་ལའང་ཕྱག་དབང་དང། དམིགས་བརྩེ་མའི་ལྗགས་ལུང་བཅས་སྩལ། དེ་ནས་རིམ་པ་བཞིན་གཞིས་རྩེ་རྫོང་དཔོན་གསར་པ། དཔལ་ཆོས་མཁན་ཟུར་སོགས་ལ་ཕྱག་དབང་དང། དཔོན་མོ་འབུམ་སྐྱབས་དང་ཟླ་བོ་གཅིག་ལ་བུད་མེད་ཀྱི་བསྲུང་བྱ་
བོད་ཡུལ་ན་ཇི་ལྟར་བཞུགས་པའི་སྡོམ་པ་ཆ་ཚང་བར་སྩལ། ཟླ་བ་གཉིས་པའི་ཚེས་བཅུ་གཉིས་ཀྱི་ཉིན་དབེན་ས་ཆོས་ཀྱི་ཕོ་བྲང་པ་སྤྱི་སོས་རྒྱུ་ཡོན་སྦྱར་ནས་འཁོར་ལོ་བདེ་མཆོག་གི་རྣལ་འབྱོར་ལ་གནས་བཞིན་པས་བླ་མཆོད་ཀྱི་ཆོག་མཛད་དེ། དེ་དང་
འབྲེལ་པའི་བརྟན་བཞུགས་ཚོགས་ཀྱི་འཁོར་ལོ་དང། གསོལ་སྟོན་གཟབས་རྒྱས་བཅས་ཕུལ་བར་ཞལ་བཞེས་བཟང་པོ་དང་དགེ་འདུན་ལ་མང་འགྱེད། རྗེས་འབྲང་ཆོས་འཁོར་དབུས་སྡིངས་པ། གཡུ་རྩེ་བ་བཅས་བཙུན་མ་བརྒྱ་དང་ཉི་ཤུ་སྐོར་

[064A]༄༅། །ལ་དངུལ་གྱི་འགྱེང་བཅས་དང། ཆོས་བཅོ་ལྔ་ལ་ལྷ་རྩེ་དགའ་ལྡན་འོག་མིན་གླིང་བ་སྤྱི་ཚོགས་ཀྱིས་སྤྱན་འདྲེན་ཁྲུས་གསོལ་མཎྜལ་སྤྱི་སྒེར་གྱི་འབུལ་བ་བཅས་ཞབས་བརྟན་ཕུལ་ཞིང། ཁོང་རྣམས་ལའང་མང་འགྱེད་བཀའ་
དྲིན་གྱིས་བསྐྱངས། ཉེར་གཉིས་ཀྱི་ཉིན་བྱང་འགྲུལ་བ་མང་པོ་འབྱོར་པ་ལྟར། ཉེར་བཞི་ལ་བཀའ་འགྱུར་བ་ནོ་མོན་ཧན་གྱི་དགོངས་རྫོགས་བསྒྲུབ་མི་ཏཱ་བླ་མ་བློ་བཟང་རྒྱལ་མཚན་དང་དཔོན་པོ་འཁོར་བཅས། གཞན་མ་རྒྱ་སོག་གི་བླ་དཔོན་མང་
པོའི་མི་སྣ་ངོ་གཡོག་བཅས་ཕྱེད་ཉིས་བརྒྱར་ཉེ་བར་མཇལ་ཁ་གནང་ཞིང། བཀའ་འགྱུར་བ་ཏཱ་བླ་མའི་ལྗགས་བསྔོ་ཞུ་རྟེན་དངོས་པོ་ཕོན་ཆེ་བ་ཕུལ་བ་བཞིན་དེ་མ་ཐག་ལྗགས་བསྔོ་བཀའ་དྲིན་ཆེ། ཉེར་ལྔའི་ཉིན་ཨ་ལ་ཤག་ལྷ་བཙུན་དར་རྒྱས་ཀྱིས་
ཞབས་བརྟན་མཎྜལ། སྐུ་གསུང་ཐུགས་རྟེན། དངུལ་གོས་དར། བྱ་རས་སོགས་ཀྱི་འབུལ་ནོད་གཟབ་ཅིང། མདུང་ནག་མེར་རྒན་ཆོས་རྗེ། མཚོ་ཁབ་སོགས་དཔོན་ཁག་མང་པོའི་མི་སྣ་བཅས་བརྒྱ་དང་བདུན་ཅུ་སྐོར་ལ་ཕྱག་དབང་དང་བཞུགས་
གྲལ་བཅས་གནང། དེ་ནས་སྣང་ཉིན་དབྱེ་འཁོར་ནས་ངག་དབང་ཡེ་ཤེས་རྒྱ་མཚོའི་ཞབས་ཕྱི་དབྱེ་འཁོར་ཕྱག་མཛོད་ཀྱིས་ཞབས་བརྟན་འབུལ་བ་བཏེག་པ་དང་མཉམ་དུ། འབྲས་སྤུངས་ཀྱི་འབུལ་སྡུད་པ་ངོ་གཡོག་བཅས་བཞི་བཅུ་སྐོར་ལ་མཇལ་ཁ། མི་
ངོ་རྣམས་ལ་གསོལ་ཇ་ཇ་གྲལ་བཅས་གནང་ཞིང། ཏཱ་བླ་མ་སོགས་འགྲུལ་ཁག་མང་པོ་ནས་དགེ་འདུན་ལ་མང་འགྱེད་གཟབ་མོད་དང། ཉེར་བརྒྱད་ལ་བཀའ་འགྱུར་བའི་དཔོན་པོ་སོགས་བཞི་བཅུ་ཞེ་གཉིས་ལ་བསྙེན་རྫོགས་ཀྱི་སྡོམ་པ་དང། ཟླ་བ་གསུམ་པའི་

[064B] ཐོན་དར་རྒྱས་ཀྱི་གཉེར་པར་དགེ་བསྙེན་ཁོ་ནའི་སྡོམ་པ་བཅས་སྩལ། ཚེས་ལྔ་ལ་བྱང་འགྲུལ་པ་དཔོན་གཡོག་ཚང་མ་
དང་ཁ་འཐོར་བ་བཅས་བཞི་བརྒྱལ་ཉེ་བར་གྲུབ་རྒྱལ་མ་ལུགས་ཀྱི་ཚེ་དབང་བཅས་སྩལ་ཞིང། སང་ཉིན་ཁོང་ཚང་མར་ཐོན་ཆས་སུ་སྐུ་བརྙན། བྱི་ན་རྟེན་གོན་པ་སྤོས་སྣམ་བུ་སོགས་སོ་སོའི་བབས་བསྟུན་དང། བླ་དཔོན་ཁག་གི་འཚམས་ཞུའི་ལན་
གཞན་ཡང་སེར་སྐྱ་ཁག་མང་གི་སྐྱབས་འཇུག་ཞུ་བའི་ཡི་གེལ་བཀའ་ལན་ཞིབ་རྒྱས་བཅས་སྩལ། ཉེར་གཅིག་གི་ཉིན་ཁམས་ཕྱོགས་ཀྱི་བླ་མ་ཁག་མང་དང་སེར་འབྲས་ཀྱི་གྲྭ་པ་བཅས་ཉིས་བརྒྱ་ཕྱག་ཙམ་ལ་ཕྱག་དབང་གནང། ས་ཟླའི་ཚེས་བརྒྱད་
ལ་སྔགས་པ་གྲྭ་ཚང་གི་ཚོགས་ཁྲོ་གསར་པ་ཁྲོ་ཁལ་ལྔ་བཅུ་ང་ལྔ་ལྷག་པ་ལས་གྲུབ་པའི་ཁྲོ་སྤུས་ལེགས་བླུགས་ནས་གསར་སྦྱོར་གནང་བའི་ཞལ་བྱང་དུ།    ༈    གསང་སྔགས་ཟབ་མོའི་སྒོར་ཞུགས་ཁྲིམས་ལྡན་སྡེར། །རོ་བདའི་སྣོད་ཡངས་
རིན་ཆེན་ཡོལ་གོ་འདི། །ཕུལ་བའི་དགེ་བས་མཁའ་མཉམ་སེམས་ཅན་རྣམས། །རྟག་ཏུ་བདུད་རྩིའི་རོ་ལ་སྤྱོད་པར་ཤོག་ཅེས་པ་འདི་ནི་སྔགས་པའི་ཚོགས་ཁྲོ་གསར་བླུག་གི་ཁ་བྱང་དུ་བགྱིས་པའོ། ཞེས་པ་ཞིག་སྩལ། ཟླ་བ་ལྔ་པའི་ཚེས་ཉེར་གཉིས་ཀྱི་
ཉིན་གོང་མ་ཆེན་པོ་ཤིང་ཙུ་གཡུང་ཊིང་གནམ་དུ་གཤེགས་པའི་དགོངས་རྫོགས་ཀྱི་དངོས་སྐྱེས་འབུལ་བ་དང། གོང་མ་ཆེན་པོ་ཁྲི་གསར་གྱི་བཀའ་གསེར་ཡིག་བཅས་སྐྱེལ་བར་མ་སྣ་ཏཱ་བླ་མ་ཆོས་འཕེལ་དར་རྒྱས་དང་བློ་བཟང་དཔལ་འབྱོར། རིམ་པ་གཉིས་

[065A]༄༅། །པའི་ཁཱི་ཡ་ཁེའི་ཐུ། རིམ་པ་གསུམ་པའི་ཁཱི་ཡ་ཨར་བུང། རྫར་ཁོ་ཆི་པ་ར་ཐ། རྫར་ཁོ་ཆི་ཡུང་སུག་སྦི་ཆའི་ཆི་གཉིས་སོགས་དཔོན་གཡོག་བདུན་ཅུ་སྐོར་དང། ལྷ་སར་གོང་མའི་སྐུ་ཚབ་ཏུ་ཡོད་པའི་ཨམ་བན་ནཱ་སྭན་ཐུ་བཅས་
འབྱོར་པར་དེ་གོང་རྒྱལ་རྩེར་ཆིབས་བསུ་སོགས་སྔར་སྲོལ་དང། འདི་ཁར་འབྱོར་ཉིན་བདེ་ལེགས་དགའ་ཚལ་དུ་ཐབ་བསུ། ཟུར་བཞི་སློབ་དཔོན། མི་ཚན་སོ་སོ། མགྲོན་དྲུང་བཅས་པས་རྟ་བསུ་དར་ཕྱར། དུང་འབུད་བཅས་པའི་བཀུར་སྟི་བླ་ན་མེད་པ་
དང་བཅས་ཏེ་བླ་བྲང་དུ་ཤར་རྒྱག་བྱོན་པའི་དུས་གོང་མ་ཆེན་པོའི་གསེར་ཡིག་ཕྱག་ཏུ་བཀུར་སྟི་ཆེན་པོས་བཞེས་ཤིང། གོང་མ་ཆེན་པོར་སྐུའི་མཚམས་ཞུ་སོགས་སྔར་བཞིན་གནང། དེ་ནས་དཔོན་གཡོག་ཚང་མར་ཕྱག་དབང་དང་མི་སྣ་རྣམས་ལ་ཇ་གྲལ་
གྱི་ཐོག་བཀའ་འདྲི་བཟང་པོ་དང་གསོལ་སྟོན་གཟབས་རྒྱས་སོགས་ཀྱི་སྣེ་ལེན་བཟང་པོ་དང། སང་ཉིན་གོང་མ་གཡུང་ཊིང་སྙེ༑ བཞུགས་འབོལ། ལྗོན་ཤིང་གི་ཕྱག་འཕྲེང་རིན་པོ་ཆེའི་བཟའ་གོས་སེར་པོ་དབྱི་དཀར་གྱི་ནང་ལྡན། བཟང་གོས་ཀྱི་སྐུ་
སྙེ༑ བཞུགས་འབོལ། ལྗོན་ཤིང་གི་ཕྱག་འཕྲེང་རིན་པོ་ཆེའི་རྒྱན་ལྔན། སྣམ་བུའི་སྐུ་ལྕམ་སེར་པོ་ལིང་གི་ནང་ལྡན་བཅས་དང་ཆོས་གྲྭ་འདིར་མང་འགྱེད་ཀྱི་ཐེབས་སུ་དངུལ་སྲང་སྟོང་ཕྲག་གཅིག་མཛོད་བཏགས་ཆེ་བ་བརྒྱ་དང་ཆུང་བ་སྟོང་ཕྲག་
གཅིག་ཇ་སྦག་བརྒྱ། འདི་ཁའི་དགོན་ལག་བྱིངས་ལ་དངུལ་སྲང་སྟོང་དང་མཛོད་བཏགས་ཆུང་བ་སྟོང། ཇ་སྦག་ཉིས་བརྒྱ་བཅས་བསྟར་བ་ལྟར། འདི་ཉིད་དུ་གོང་མ་ཆེན་པོ་དེ་ཉིད་ཀྱི་དགོངས་པ་ཡོངས་སུ་རྫོགས་པའི་ལྗགས་བསྔོ་རྒྱས་པར་

[065B] བཞུགས་གྲལ་གྲོལ་འཕྲལ་གོང་མ་ཆེན་པོ་ཁྲི་གསར་ནས་གསེར་ཡིག་རྟེན་མཛོད་བཏགས་ཆ་ཆུང་བཅུ་ཐམ་པ། མཛོད་གོས་སྣ་ཚོགས་ཡུག་ཆེན་བཅུ་གཉིས། དངུལ་ལྡོང། དངུལ་གྱི་བྱ་མ་བུམ། དངུལ་ཕོར་རྣམས་དང། གཞན་ཡང་
གནང་སྐྱེས་འཕར་མ་གུ་གུ་ཤའི་མཎྜལ། ཆོས་འཁོར། མཆོད་ཀོང། སྤོས་ཕོར། དཀར་ཡོལ་དང་ཤེལ་གྱི་དཔྱད་པ་སྣ་ཚོགས་ངོ་མཚར་བ། མཛོད་གོས་སྦུ་མ་དང་རྒྱན་གཞི། ཚོས་གཉིས། ཁ་ཐི་སོགས་ཡུག་ཆེན་བཅོ་བརྒྱད་བཅས་སྩལ་བའི་བཀུར་
ཟོས་བླ་ན་མེད་པ་གནང་བ་རྣམས་སྲི་ཞུ་དང་བཅས་པས་བཞེས། མི་སྣ་རྣམས་ནས་ཀྱང་དངུལ་གྱི་མཎྜལ། གོས་དར་སོགས་རང་རང་གི་འབྱོར་པ་དང་བསྟུན་པའི་འབུལ་ནོད་གཟབས་རྒྱས་ཕུལ། དེ་རྒྱལ་བ་ཐམས་ཅད་མཁྱེན་པ་ཆེན་པོར་ལྗགས་
བསྔོ་ཞུ་རྟེན་མཛོད་བཏགས་ཆེ་བ། གསེར་མགུར་སྲང། དངུལ་ལྔ་བཅུ་མ་དྲུག་བཟང་གོས་ཡུག་བཞི་རྣམས་དང། ཆོས་སྡེ་ཆེན་པོ་སེར་འབྲས་དགེ་གསུམ། བཀྲ་ཤིས་ལྷུན་པོ་སོགས་ཀྱིས་མཚོན་པའི་དགོན་ཁག་མང་པོའི་དགེ་འདུན་ཁྲི་ཕྲག་གཉིས་
དང་བརྒྱད་བརྒྱ་ལྷག་པར་མང་ཇ་གཉིས་རེའི་ཐོག་འགྱེད་ཁྱོན་དངུལ་སྲང་སྟོང་དང་བརྒྱད་བརྒྱ་བཅུ་གསུམ་སྐོར། བསྔོ་རྟེན་རྣམ་གཞག་བཅས་སྩལ་ཞིང། སྨོན་ལམ་ཡང་དག་པས་མཚམས་སྦྱོར་གནང། དེ་བསྟུན་འཆར་ཅན་གྱི་མི་སྣ་སྐུ་གཉེར་

[066A]༄༅། །ཆེན་མོ་དགེ་སློང་བློ་བཟང་བཀར་ཤིས་རྫོང་སྟ་གནང་བའི་མདུན་དུ་གོང་མ་ཆེན་པོར་འཚམས་ཞུ་དང་ཁྲི་གསར་ཕེབས་ཀྱི་ལེགས་འབུལ་བཅས་ཟླ་བ་དྲུག་པའི་ནང་དུ་རྫོག་སྟ་གནང། ཚེས་བཅུ་བཞིའི་ཉིན་འབྲོང་རྩེ་གོང་འོག་གཞིས་
བྱེས་ནས་ཞབས་བརྟན་ཕུལ་བར་ཞལ་མཇལ་གནང་ཞིང། འདི་ལོ་ཡང་ཆར་ཤིན་ཏུ་དཀོན་པར་ཆར་འདེབས་སྔར་བཞིན་ཁག་མང་གནང་བས་ཆར་ཤིན་ཏུ་ཆེ་བ་བབས། སྨོན་ལ་མཆེན་མོ་དང་དྲུག་པ་ཚེས་བཞིའི་མཆོད་པ། ཚེ་བཅོ་ལྔ་ནས་
དབྱར་གནས་སྦྱོར་དངོས་རྗེས་གསུམ་ཚང་བ་གནང་ཞིང། ཆོས་གྲྭ་འདིས་མཚོན་པའི་དགོན་སྡེ་མང་པོ་ལ་མང་འགྱེད་བཅས་རྒྱ་ཆེར་གནང། ཟླ་བ་བདུན་པའི་ཚེས་བཅུ་དྲུག་ལ་རྒྱལ་དབང་ཐམས་ཅད་མཁྱེན་གཟིགས་ཆེན་པོ་མཆོད་ཡོན་འདི་ལོ་
གཙང་ཕྱོགས་སུ་ཆིབས་བསྐྱོད་གནང་རྒྱུའི་དགོངས་བཞེད་ཀྱི་གྲྭ་བསྒྲིགས་ཞུ་མི་དཔོན་རབ་བརྟན་དོན་གྲུབ་ངོ་གཡོག་འབྱོར་པ་དང་སེར་འབྲས་དགེ་གསུམ་ལི་ཐང་པ་བཅས་བརྒྱར་ཉེ་བར་ཕྱག་དབང་དང། ཚེས་ཉེར་ལྔའི་ཉིན་དགེ་སྐོར་གསར་རྙིང་གི་མཇལ་
ཕྱག་སོགས་འཆར་ཅན་དང་བསྟུན་སེར་འབྲས་ཀྱི་གྲྭ་པ་སོགས་ཕྱོགས་འདུས་ཀྱི་སྐྱེ་བོ་སུམ་བརྒྱ་བརྒལ་བར་ཕྱག་དབང་དང་གནམ་གང་གི་ཉིན་དགག་དབྱེའི་བྱ་བ་སོགས་ཀྱང་ལེགས་པར་བསྒྲུབ་པར་མཛད། ཟླ་བ་བརྒྱད་པའི་ཚེས་བཅུ་གཉིས་ལ་ཅོ་ནེ་མཁན་
པོའི་བང་ཕྱིན་པ་སོགས་ཅོ་ནེ། ཨ་མདོ་བ། ཏྲེ་བོ་ཁམས་པ། སེར་འབྲས། རྒྱུད་པ་སོགས་ཕྱོགས་འདུས་ཀྱི་སྐྱེ་བོ་མང་པོ་དང། འདི་ཁའི་གྲྭ་རིགས་ཚོགས་གསོག་པ་ཆོས་རྗེ་སྤོས་ཁང་མཁན་པོར་འགྲོ་བའི་ཐོན་ཕྱག་སོགས་ཁྱོན་སུམ་བརྒྱ་བརྒལ་

[066B] ཟང་ཟིང་གི་དངོས་པོ་གྱ་ནོམས་པས་ཚིམ་པར་མཛད། དེ་སྐབས་རྒྱལ་དབང་ཐམས་ཅད་མཁྱེན་གཟིགས་ཆེན་པོ་རྗེ་བླ་མ་ཉིད་མཇལ་བར་ཕེབས་བསྐྱོད་མངོན་དུ་གྱུར་པས་ཕྱག་ཕྱག་པ་ཚོགས་གསོག་བློ་བཟང་ཡར་འཕེལ་རྫོང་སྟ་དང་
ཕྱོགས་འདུས་ཀྱི་སྐྱེ་བོ་མང་པོ་ལ་རིམ་གྱིས་ཞལ་མཇལ་སོགས་སྨན་ཡོན་བླ་ན་མེད་པ་མཛད། ཟླ་བ་དགུ་པའི་ནང་དུ་ཡང་མདོ་སྨད་པ་མཛོ་གེ་བ། ལྔ་བ་སོགས་ཀྱི་དཔོན་ཁག་མང་པོར་ཞལ་མཇལ་དང་དངོས་པོའི་གནང་སྦྱིན་བླ་ན་མེད་པ་སྩལ། དེ་དུས་སྐྱབས་
མགོན་རྒྱལ་དབང་ཐམས་ཅད་མཁྱེན་གཟིགས་ཆེན་པོ་འདི་ཁར་ཆིབས་བསྐྱོད་གནང་བའི་ཕེབས་ལམ་དུ་ཞུགས་པས་རྒྱལ་རྩེར་སྐུའི་འཚམས་འདྲི་ཞུ་བ་དང། ཆིབས་བསུ་ཆབས་ཅིག་པར་མགྲོན་གཉེར་དཀའ་ཆེན་སྤེལ་རྐྱང་རྗེ་དྲུང་དང་དྲུང་འཁོར་བཅས་ངོ་
གཡོག་སུམ་ཅུ་སྐོར་རྫོང་སྟ་གནང། དེ་ནས་པ་རྣམ་ན་ཐོག་བཀྲ་ཤིས་སྒང་དུ་ཕེབས་བཏན་ཕྱག་མཛོད་ལྷུན་གྲུབ་གླིང་པ་དཔོན་གཡོག་སུམ་ཅུར་ཉེ་བ་ཆིབས་བསུར་མངགས་པ་མཛད་གདོང་སྐུའི་འཚམས་ཞུ་སོགས་ཞིབ་རྒྱས་སུ་གནང། དེ་ནས་ཟླ་བ་དགུ་པའི་
ཚེས་བཅུ་གསུམ་གྱི་ཉིན་བཀའ་དྲིན་མཚུངས་མེད་བདག་ཅག་གི་འདྲེན་པ་དམ་པ་མཚན་བརྗོད་པར་དཀའ་བ་སྲིད་ཞིའི་གཙུག་རྒྱན་རྒྱལ་དབང་ཐམས་ཅད་མཁྱེན་གཟིགས་ཆེན་པོ་དང། ཁམས་གསུམ་གྱི་བླ་མ་སྲིད་པ་གསུམ་གྱི་འདྲེན་མཆོག་དུས་གསུམ་
རྒྱལ་བ་ཀུན་གྱི་རང་གཟུགས་མཚན་བརྗོད་པར་དཀའ་བ་པཎ་ཆེན་ཕྱོགས་ཐམས་ཅད་ལས་རྣམ་པར་རྒྱལ་བ་ཐམས་ཅད་མཁྱེན་གཟིགས་ཆེན་པོ་གཉིས་ཆོས་གྲྭ་ཆེན་པོ་བཀྲ་ཤིས་ལྷུན་པོ་དཔལ་གྱི་སྡེ་ཆེན་ཕྱོགས་ཐམས་ཅད་ལས་རྣམ་པར་རྒྱལ་བའི་གླིང་

[067A]༄༅། །ཆེན་པོར་ཞལ་མངོན་པར་འཛོམས་ཏེ། དེ་ཡང་གྲྭ་ཚང་འདི་ཁའི་སློབ་དཔོན་ལས་སྣེ། མི་ཚན་གྱི་མི་བཟང། སྐུ་དྲག་བདག་རྐྱེན་ཡོད་རིགས། ཆབ་འབངས་ཀྱི་སྐྱེ་བོ་ལས་ཚོ་བསྡུས་ཀྱི་རྟ་བྯ་བཞི་བརྒྱར་ཉེ་བའི་ཆིབས་བསུ། འདི་ཁའི་
ཚོགས་ཆེན་དང་དགོན་ལག་ཚོ་བསྡུས་ཀྱི་དགེ་འདུན་སྟོང་ཕྲག་མང་པོས་གདུགས། རྒྱལ་མཚན། ཕྱེ་ཕུང། རོལ་མོའི་བྱེ་བྲག་ལ་སོགས་པའི་མཆོད་རྫས་ཐོགས་པ་དཔག་ཏུ་མེད་པའི་སེར་འཕྲེང། ལྷག་པར་སྔགས་གྲྭ་པ་རྣམས་ཀྱིས་པཎ་ཆེན་ཆོས་ཀྱི་
རྒྱལ་པོ་བློ་བཟང་ཆོས་ཀྱི་རྒྱལ་མཚན་གྱི་བཞེད་སྲོལ་ཇི་ལྟ་བའི་རོལ་ཆེན་གྱི་མཆོད་སྤྲིན་དུ་མས་མངོན་བར་མཆོད་པས་མདུན་བདར་ཏེ་ཕེབས་འཕྲུལ་མཇལ་ཕྱག་གནང་བཞེད་ཀྱང་པཎ་ཆེན་ཐམས་ཅད་མཁྱེན་པ་སྐུ་ན་ཕེབས་ཆེ་ཞིང། སྐུ་ཁམས་ཧ་
ཅང་གི་དྭངས་པ་མེད་གཤིས་སྐུ་མི་ངལ་བའི་ཁྱད་ལ་དགོངས་ནས་ཐོག་མར་ཐོས་བསམ་གླིང་གི་བླ་བྲང་དུ་ཕེབས། དེ་ནས་དལ་གྱིས་བླ་བྲང་རྒྱལ་མཚན་མཐོན་པོར་ཕེབས་པར་རྗེ་བླ་མ་ཉིད་སྐུ་ཁམས་ཧ་ཅང་གི་དྭངས་པ་མེད་ཀྱང་དགྱེས་པ་ཆེན་པོས་
གཟིམས་འགག་ཏུ་ཕེབས་བསུར་ཕེབས་ཤིང། རྒྱལ་དབང་ཐམས་ཅད་མཁྱེན་གཟིགས་ཆེན་པོ་ནས་ཆོས་ཀྱི་འབྲེལ་པ་རྒྱུ་མཚན་དུ་མཛད་པའི་གུས་ཕྱག་བཟང་པོ་གནང་བ་དང་བསྟུན་རྗེ་བླ་མ་ཉིད་ནས་ཀྱང་ཐང་བཤད་དབུ་དུང་དང་བཅས་པ། མཇལ་
དར་རྩེ་སྤྲོད། བྱིན་རླབས་ཞུ་བ་མཛད་སྐབས་གུས་པས་དབུ་མཉམ་ཐུག་ཏུ་མཛད། དེ་ནས་གཟིམས་ཆུང་ཉི་འོད་ཁྱིལ་པར་བཞུགས་ཁྲི་སོ་སོར་ལྷན་བཞུགས་གནང། དེ་ནས་སྲིད་སྐྱོང་ཐོ་རོན་པས་ལི་བསོད་ནམས་སྟོབས་རྒྱས་ལ་སོགས་པ་

[067B] དེ་དུས་རྗེ་བླ་མ་ཡབ་སྲས་འདི་གཉིས་དེ་གོང་ཡུན་རིང་པོའི་བར་མ་མཇལ་བའི་རྐྱེན་གྱིས་ད་རེས་གདན་འཛོམ་མཛད་པ་འདི་ལ་ལྷག་པར་ཐུགས་དགྱེས་པ་ཆེ་ཞིང། ཁྱད་པར་དུ་གསུང་
གི་གླེང་མོའང་འབྱམས་སུ་ཀླས། དེ་ཉིན་རྒྱལ་མཚན་མཐོན་པོ་ནས་འདི་ཁའི་སྔོན་གྱི་ལུགས་སྲོལ་ཇི་བཞིན་པའི་གསོལ་སྟོན་གྱིས་དགྱེས་སྟོན་སྤེལ་ཞིང། རྒྱལ་དབང་ཐམས་ཅད་མཁྱེན་གཟིགས་ཆེན་པོ་ནས་ཐོག་མའི་ཞལ་འཛོམ་རྟེན་འབྱུང་དུ་དངུལ་
དཀར་གྱི་མཎྜལ་ལྷ་རྫས་ཀྱི་སྣེ་འདོགས་ཅན། དངུལ་བྲེ་ཆེན་བཅུ་ཕྲག་གིས་གཙོས་པའི་ཚན་གྲངས་མང་པོ་བཅས་བསྟར་བར་མཛད། དེ་མཚུངས་རྗེ་ཉིད་ནས་ཀྱང་ཐོག་མའི་ཞལ་འཛོམ་རྟེན་འབྱུང་དུ་དངུལ་དཀར་གྱི་མཎྜལ། དངུལ་རྟ་རྨིག་མ་བཅུས་
མགོ་བྱས་པའི་མཛོད་གོས་རྡོ་རྗེ་སེང་ལམ་མ་སོགས་གོས་ཡུག་མཛོད་བཏགས། ཧོར་དར། བྱང་སྨན། རྒྱ་ཟམ། ལྷོ་བལ་གྱི་རས་སོགས་ཀྱི་དགུ་ཚན་ཉེར་གཅིག་འབུལ་བ་མཛད། དེ་ཉིན་ནས་རྒྱལ་དབང་ཐམས་ཅད་མཁྱེན་གཟིགས་ཆེན་པོ་ཐོས་
བསམ་གླིང་བླ་བྲང་དུ་བཞུགས་གནས་མཛད། ཟླ་བ་འདིའི་བསིལ་ཟེར་བྱེད་པ་ཉ་ཡོངས་སུ་གང་བའི་དུས་སུ་རྗེ་བླ་མ་འདི་ཉིད་ལ་རྒྱལ་དབང་ཐམས་ཅད་མཁྱེན་གཟིགས་ཆེན་པོ་ནས་བརྟན་བཞུགས་ཀྱི་མཆོད་སྤྲིན་སྤྲོ་བ་མཛད་པར་ཐོག་མའི་ཆར་འདུས་པ་
རྒྱ་མཚོའི་དབུས་སུ་གདན་འདྲེན་ཞུ་རྩིས་མཛད་ཀྱང། རྗེ་བླ་མ་ཉིད་སྐུ་ན་ཧ་ཅང་ཕེབས་ཆེ་ཞིང། སྐུ་ཁམས་ཀྱང་རྒྱུན་ཆགས་སུ་བཟང་པོ་མེད་སྟབས་གཟིམས་ཆུང་ཉི་འོད་དུ་ཞབས་བརྟན་གྱི་གྲྭ་བསྒྲིག་མཛད་དེ། རྣམ་རྒྱལ་གྲྭ་ཚང་པ་རྣམས་ཀྱིས་མཎྜལ་

[068A]༄༅། །ཕུལ། རྒྱལ་དབང་རང་ཉིད་ནས་ཕྱག་གིས་ཚོམ་བུ་བཀོད་པ་མཛད་དེ། མཎྜལ་དེ་ཉིད་ཕྱག་ཏུ་བཞེས་ནས་མགོན་པོ་སྣང་བ་མཐའ་ཡས་ཀྱིས་ཐུགས་བསྐྱེད་ཚུལ། རྫོགས་སྨིན་སྦྱངས་གསུམ་མཐར་ཕྱིན་ནས་བདེ་བ་ཅན་གྱི་ཞིང་ཁམས་
སུ་སངས་རྒྱས་པའི་ཚུལ། སངས་རྒྱས་ནས་ཀྱང་མ་དག་པའི་ཞིང་ཁམས་སུ་སྤྲུལ་པའི་བཀོད་པ་མུ་མཐའ་མེད་པར་བསྟན་ཏེ་འགྲོ་བའི་དོན་མཛད་ཚུལ། ལྷག་པར་དུ་གླིང་ཆེན་པོ་འཛམ་བུའི་གླིང་གི་ཡུལ་གྲུ་སྣ་ཚོགས་སུ་མཁས་གྲུབ་ཀྱི་སྐུའི་བཀོད་
པ་མཐའ་ཡས་པ་ཞིག་བསྟན་ཏེ། སྤྱིར་ཤཱཀྱའི་རྒྱལ་པོའི་བསྟན་པ་དང་ཁྱད་པར་དུ་རྗེ་རྒྱལ་བ་གཉིས་པའི་བསྟན་པ་རིན་པོ་ཆེའི་དཔལ་དུ་གྱུར་ཚུལ། རྗེ་རང་ཉིད་ལའང་སྡོམ་པ་གསུམ་གྱི་བཀའ་དྲིན་སྩལ་བ་སོགས་བཤེས་གཉེན་གྱི་ཆེ་བ་བརྗོད་
པའི་གསུང་ཟབ་མོ་མདོ་རྒྱུད་མང་ངག་གི་ལུང་གིས་བརྒྱན་པ་མཁས་རྨོངས་ཐམས་ཅད་ཡིད་འཁུལ་ངེས་པའི་གསུང་བཤད་དང་བཅས་ཏེ་ཞབས་ཀྱི་པདྨོ་ཡུན་དུ་བརྟན་པའི་ཕྱིར་གསོལ་འདེབས་གདུང་ཤུགས་དྲག་པོས་གནང་བར། རྗེ་བླ་མ་འདི་
ཉིད་ནས་ཀྱང་ཞལ་བཞེས་བཟང་པོ་གནང། དེ་དུས་རྟེན་འབྱུང་གི་དངོས་པོ་སྐུ་གསུང་ཐུགས་རྟེན། གསེར་གྱི་མཎྜལ་ཆེ་ལེགས། ན་བཟའ་སོགས་སྐུའི་ཉེར་དཔྱད་ཆ་ཚང། དངུལ་ལྡོང་གཅིག་དངུལ་གྱི་བྱ་མ་བུམ་བཞི། དངུལ་བྲེ་ཆེན་ལྔ་
བཅུ་ང་གཅིག་དིང་ཕོན་ཡུག་ཧོར་གོས་བུམ་གདན་ཚོས་ཁ་སྣ་ཚོགས་ཡུག་བཅུ་གཅིག་བཀྲལ་བཏགས་དང་ཐེར་གོས་སྣ་ཚོགས་ཡུག་ཆེན་བདུན། མཛོད་གོས་ཚོས་ཁ་སྣ་ཚོགས་སོ་སོ་ནས་ཡུག་ལྔ་རེ་ཡོད་པའི་བཞི་སྡེམས་རེ། ཧུ་ཇ་རྙིང་

[068B] མཛོད་ཇུས་དང་རྒྱན་གཞི་གསེར་མ། མཛོད་གོས་སོགས་དངོས་པོ་བཟང་བསྒྲིགས་ཀྱི་དགུ་ཚན་བརྒྱ་དང་ལྔ་བཅུ་བཅས་བསམ་གྱིས་མི་ཁྱབ་པའི་
འབུལ་བ་དང། དེ་མཚུངས་ཕྱག་མཛོད་ལའང་གྱོན་པ་ཆ་ཚང་བཅས་ཀྱི་གནང་སྐྱེས་དང། འདུས་སྡེར་མང་ཇ་བཟང་མང་དང། གྲྭ་བ་རེར་འགྱེད་བཀྲས་བཏགས། དངུལ་བལྚམ་བདུན་རེ། ཇ་བར་ཁག་གཉིས་རེ། སྨན་རྙིང་དང་བྱང་དར་ཁ་རེ་
བསོད་ནམས་ཁ་བཏགས་བཅས་ཀྱི་འགྱེད་བཟང་པོ་གནང་ཞིང། དེ་སྐབས་རྟེན་འབྲེལ་གྱི་ཆོས་ཐམས་ཅད་ཆུ་ནང་གི་ཟླ་བ་ལྟར་གཟིགས་པའི་གྲུབ་དབང་ཡོངས་འཛིན་དམ་པ་ཁྲི་ཆེན་ནོ་མོན་ཧན། རྒྱལ་པོ་ཆེན་པོ་ཐོ་རོན་པས་ལི་བསོད་ནམས་
སྟོབས་རྒྱས་སོགས་ཞབས་ཕྱི་རྣམས་ནས་ཀྱང་འབུལ་ནོད་དང་གསོལ་འདེབས་སོགས་ཀྱང་རྒྱ་ཆེན་བོ་ཞུས་ཏེ། དེ་ཉིན་བླ་བྲང་ནས་ཀྱང་དཀར་སྤྲོ་བཅས་བསྙན་བཀུར་གཟབས་མོ་གནང། རྒྱལ་དབང་ཐམས་ཅད་མཁྱེན་པ་ནས་ཞབས་བརྟན་འབུལ་
གནང་དང་བསྟུན་ལ་མོ་ཆོས་སྐྱོང་ཆེན་པོ་ནས་ཀྱང་རྟེན་འབྲེལ་གྱི་སྒོ་འཕར་འབྱེད་ཕྱིར་ལྷ་དར་དམོད་ནས་དང་བཅས་པ་འབུལ་བ་མཛད། སླར་ཡང་རྒྱལ་དབང་མཆོག་ནས་མཎྜལ་ཕྱག་ཏུ་བཞེས་ཏེ་ཚན་གྲངས་ལ་སོགས་པའི་འབུལ་ཚན་དུ་མ་དང་
བཅས་ཏེ། བཀའ་ཆོས་ཀྱི་སྙན་གསན་འབུལ་བ་མཛད་པ་ལྟར་འཁོར་རགས་བསྡུས་དང་བཅས་པ་ལ་རྗེ་བཙུན་སྒྲོལ་མ་བཀའ་བབས་བདུན་ལྡན་སྤྱན་བདུན་མའི་རྗེས་གནང། རྗེ་བླ་མ་ཉིད་ཀྱིས་མཛད་པའི་ལམ་རིམ་དམར་ཁྲིད་མྱུར་ལམ་གྱི་ལྗགས་

[069A]༄༅། །ལུང་ཆོས་ཐུན་གཅིག་བཅས་གནང། བྐཱ་ཆོས་ཚུགས་སྐབས་ཚོགས་དུང་བཏང་བདང་དུས་འགྲིག་ཅིང། ཕྱི་རུ་ནམ་མཁའ་གཡའ་དག་བ་དང། རླུང་གི་བསེར་བུ་ཕྲ་མོ་ཙམ་གྱི་རྒྱུ་བ་ཡང་ཆད་པ་སོགས་རྟེན་འབྲེལ་མཆོག་
ཏུ་ལེགས་པ་ནི་ཡབ་སྲས་གཉིས་སྐུ་ཚེ་མང་པོའི་སྔ་རོལ་ནས་བླ་མ་དང། སློབ་དཔོན་དང། སློབ་མ་དང། རྒྱལ་པོ་དང་རྒྱལ་ཕྲན་དང། བློན་པོ་སོགས་ཕན་ཚུན་འབྲེལ་ཆགས་པའི་དམ་ཚིག་རྣམ་པར་དག་པར་ཅུང་ཟད་ཀྱང་ལྷད་མ་ཞུགས་པའི་རྟེན་
འབྲེལ་རྨད་དུ་བྱུང་ཞིང། ཁྱད་པར་དུ་སྐུ་ཚེ་འདིར་ཡང་ཡབ་སྲས་ཕན་ཚུན་ཐུགས་འབྲེལ་ཤིན་ཏུ་ཆགས་པ་དང་པཎ་ཆེན་ཐམས་ཅད་མཁྱེན་པ་དགེ་འདུན་གྲུབ་པ་དཔལ་བཟང་པོ་སླར་ཡང་རང་གི་གདན་སར་ཕེབས་པ་ལ་ཆོས་བསྲུང་དམ་ཅན་རྒྱ་
མཚོ་དང། ཕྱིད་དཀར་བ་ལ་སོགས་པ་དཀར་ཕྱོགས་སྐྱོང་བའི་ལྷ་ཀླུ་ཐམས་ཅད་དགྱེས་པའི་རྟགས་སུ་མདོན། ཚེས་བརྒྱད་ཀྱི་ཉིན་ཐོས་བསམ་གླིང་གི་འདུ་ཁང་དུ་བྱག་མཛོད་བློ་བཟང་དགེ་འདུན་མདགས་པར་མཛད་ནས། གསང་སྔགས་རྒྱུད་བ་གྲྭ་ཚང་གི་
འདུས་སྡེ་ནས་དཔལ་གསང་བ་འདུས་པ་ནས་འབྱུང་བ་ལྟར་གྱི་མཎྜལ་འབུལ་བ་སྔོན་དུ་འགྲོ་བས་ཞེབས་པད་ཡུན་དུ་བརྟན་པའི་གསོལ་འདེབས་ཕུར་ཚུགས་སུ་གནང་ཞིང། རྒྱལ་དབང་ཐམས་ཅད་མཁྱེན་པ་ཆེན་པོ་ནས་ཞལ་བཞེས་བ་ཟང་པོ་གནང་
དེ་སྐབས་ཞབས་བརྟན་བཀའ་རྩོམ་གསར་པ་གནང་ནས་འབུལ་བ་མཛོད་ཅིང། རྟེན་འཕྱུང་གི་དངོས་སྐྱེས་དངུལ་དཀར་གྱི་མཎྜལ་ཞིང་ཁམས་རྒྱ་མཚོའི་བཀོད་པ་བདེ་ལེགས་སྣ་ལྔའི་སྣེ་འདོགས་ཅན། སྐུ་གསུང་ཐུགས་རྟེན། ཞལ་དཀར་སོགས་

[069B] ན་བཟའ་སྐོར་ཚང་མ། བཞུགས་གདན། སྐུ་སྙེ་སོགས་ཆ་ཚང། ས་སྙིང་མགུར་སྲང་བཅོ་ལྔ་ཡོད་པའི་ཐུམས། དངུལ་བྲེ་ཆེན་སུམ་ཅུ་ཐམ་པ། གོས་རྡོ་རྗེ་སེང་ལམ་མ་ལས་གྲུབ་པའི་བླ་བྲེ། རྒྱའི་སྦུག་སིལ་དང་རྒྱ་རྔ་གསར་
རྙིང་བཅུ་གཅིག་ར་ག་དུ་ང་སྤུས་ལེགས་ཆ། དངུལ་ལྡོང། དངུལ་ལྟར། བྱ་བ་བུམ། དངུལ་གཞོང། དངུལ་བུམ་སོགས་བདུན། ཤེལ་ཀར། བྱེ་ཀར། བུ་རམ་སོགས་ལྟང་ཅེ་དགུ་མཛོད་གོས་དང་བཟང་གོས། འགང་ལིང། ཧོར་ང་ར། སྨན་
བྱང་བར་རྙིང། སྟོང་རས་ཀྱི་རིགས་སྣ་ཚོགས། རྒྱ་ཟམ་སོགས་ཀྱི་ཚན་གྲངས་བཟང་པོ་དང། ཆབ་འབངས་ཀྱི་དགོན་ལག་དང་ཆོས་གཞིས་ཚང་མས་ཁ་བཏགས་རེ་བཅས་དངུལ་རྡོ་ཚད་སུམ་ཅུ་སོ་ལྔ། དེ་བསྟུན་མི་དབང་ཕོ་ལྷ་བ། སྲས་གུང་སོགས་
ལ་ཡང་མི་དམན་པ་གནང་ཞིང། ཞབས་བརྟན་བཀའ་རྩོམ་གསར་གནང་ཡང་འདི་ཉིན་ཚོགས་ཆེན་དུ་འཛུགས་པ་མཛད་དེ་བཀྲས་བཏགས་རེའི་ཕྱག་འགྱེད་དང། སྐུ་ཞབས་གྲྭ་ཚང་པ་རྣམས་ལའང་འཛུགས་པ་མཛད་པར་བསོད་བཏགས། གསེར་
ཞོ༑ དངུལ་སྲང་རེ་བཅས་ཀྱི་ཕྱག་འགྱེད་བཟང་པོ་སྕལ་ཏེ། ཞལ་འདོན་གྱི་རྒྱུན་ལེགས་པར་བཏོད་པ་མཛད། དེའི་ཉིན་གསོལ་སྟོན་རྒྱས་པའི་ཐོག་གར་རོལ། བཀའ་བཅུ་བ་གཉིས་ཀྱིས་ལེགས་བཤད་ཀྱི་མཆོད་པ་སོགས་རྒྱ་ཆེར་སྤྲོ་བ་མཛད། དེའི་
སང་ཉིན་འདུས་སྡེ་སྤྱི་ནས་རྒྱུད་ཡོན་སྦྱར་ཏེ་གསོལ་སྟོན་སོགས་སྔོན་མ་བཞིན་མཛད་རྗེས། རྡོ་གཅལ་ཆེན་མོར་ཐམས་ཅད་མཁྱེན་པ་དགེ་འདུན་གྲུབ་པའི་བཞུགས་ཁྲིར་གདན་འདྲེན་མཛད་ནས་འདུས་པ་རྒྱ་མཚོས་ཞབས་ཀྱི་པདྨོ་བསྐལ་པ་རྒྱ་མཚོར་

[070A]༄༅། །བརྟན་པའི་གསོལ་འདེབས་མཛད་པར་རྟེན་འབྱུང་དངུལ་དཀར་གྱི་མཎྜལ་ལྷ་རྫས་ཀྱི་སྡེ་འདོགས་ཅན། ན་བཟའ་ཆ་ཚང། ཞལ་དཀར་སོགས་ཆ་འགྲིག་དངུལ་རྡོ་ཚད་ཉི་ཤུ་རྩ་གཅིག་ཁ་བཏགས་ཀྱི་སྣེ་འདོགས་དང་བཅས་
པ། ཞལ་སྔ་ནས་བཞི་སོ་སོ་ནས་མཛོད་གོས་ཡུག་གིས་གཅོས་པའི་དགུ་ཚན་གསུམ་རོ། དགེ་སྐོས་ཆེན་མོ་ལས་ཐོག་པས་སྤོས་དང་གོས་ཡུག་གིས་གཅོས་པའི་དགུ་ཚན། དགེ་སྐོས་བྱེད་མི་རྣམས་དང་མི་ཚན། ལས་ཚན་པའི་རིགས། ལྷ་
བཙུན། རྗེ་དྲུང། ཆོས་མཛད་རྣམས་སོ་སོ་ནས་ཚན་གྲངས། དེ་མཚུངས་མི་དབང་དང་སྲས་གུང་སོགས་ལའང་བབས་ཐོབ་བཅས་ཕུལ་ཞིང། ཚོགས་ཆེན་ལ་བྱང་ཆུབ་ལམ་གྱི་རིམ་པ་བསྡུས་དོན་གྱི་གསུང་ཆོས་ཀྱང་ཞུ་བ་མཛད། ཚེས་ཉེར་
གཅིག་གི་ཉིན་རྒྱལ་དབང་ཐམས་ཅད་མཁྱེན་གཟིགས་ཆེན་པོ་མཆོད་ཡོན་སྟོན་འཁོར་ཚང་མར་ཚེ་རྟ་ཟུང་འབྲེལ་གྱི་རྗེས་གནང་དང་འབྲེལ་པའི་སྐུ་ཚེ་ཡུན་དུ་སྤེལ་བའི་རྟེན་འབྲེལ་བསྒྲིག་པ་མཛད། དེ་དུས་ཡབ་སྲས་གཉིས་ཀའི་ཐུགས་
བཞེང་དུ་ཡུན་རིང་འགོལ་ལེགས་ཀྱི་ཞལ་ལྷན་དུ་རྒྱས་ཏེ་ལུགས་གཉིས་ཀྱི་གསུང་གླེང་རྒྱ་ཆེར་གནང་བཞེང་ཆེ་ཡང་སྔོན་ཐོག་མ་མེད་པ་ནས་ལོག་སྨན་གྱི་མཚམས་སྦྱོར་གྲུབ་པའི་སྐྱེ་བོ་འགའ་ཞིག་ནས་དགག་བྱ་བརྟན་པོ་ཡུན་རིང་བའི་ཤུགས་
ཀྱིས་དགོངས་བཞེད་ལེགས་པར་མ་གྲུབ་པར་བརྟེན། ཚུལ་དེ་ལ་ཉེ་བར་དགོངས་ནས་ཚེས་ཉེར་གསུམ་གྱི་ཉིན་རྒྱལ་དབང་ཐམས་ཅད་མཁྱེན་གཟིགས་ཆེན་བོ་གློ་བུར་དུ་ཕེབས་པར་གཟིམས་ཆུང་སྦུག་ཏུ་གདན་ཞུ་མཛད་ནས་གསོལ་ཇ་གསུམ་

[070B] ཕྱག་རྡོར་
གྱི་བཟླས་བརྗོད་གནང་ན་ལེགས་ཚུལ་ཕེབས། དེ་ནས་དཀར་སྤྲོའི་དགྱེས་སྟོན་གནང་ཞིང། དེའི་སང་ཉིན་ནས་བཟུངས་ཏེ་སྐུ་མདུན་མཁན་པོ་དར་ཁན་ཆོས་རྗེ། མཆོད་དཔོན་མཁན་པོ་ངག་དབང་ཡོན་ཏན། གཟིམས་དཔོན་མཁན་པོ་སངས་
རྒྱས་སྲིད་སྒྲུབ་སོགས་ཕྱག་ཕྱི་རགས་རིམ་ནས་སྒེར་མཇལ་ཞུགས་པར་སོ་སོར་ལན་གནང་ཞིང། ཚེས་ཉེར་ལྔའི་ཉིན་རྒྱལ་དབང་ཐམས་ཅད་མཁྱེན་གཟིགས་ཆེན་པོར་སྣར་ཐང་བརྒྱ་རྩ་ནས་འབྱུང་བའི་སྒྲོལ་ལྗང་གི་རྗེས་གནང་དང་རྗེ་རང་ཉིད་ནས་ལྗགས་
རྩོམ་གནང་བའི་རྒྱལ་དབང་མཆོག་གི་ཞབས་བརྟན་བཅས་ཀྱི་ལྗགས་ལུང་གནང། འདི་སྐབས་ཀུན་རྗེ་བླ་མ་ཐམས་ཅད་མཁྱེན་གཟིགས་ཆེན་པོ་ཉིད་སྐུ་ན་ཕེབས་ཆེ་བ་དང་སྐུ་ཁམས་ཀྱང་ཧ་ཅང་མི་དྭངས་པ་བཅས་སྐུ་གཟུགས་སྦྱོར་མི་བཟོད་པ་ལྟ་བུར་ཡོད་
ཀྱང༑ ཞལ་འཛོམ་ལྷན་རྒྱས་ཀྱི་དུས་སྤྲོ་ཉམས་ཤིན་ཏུ་ཆེ་ཞིང་སྐུ་ཁམས་ཀྱང་ཤིན་ཏུ་དྭངས་པར་སེམས་ཅན་ཀུན་ལ་སྨན་ཡོན་དུ་གྱུར་པ་དང། བསྟན་པ་ལ་ཆེས་ཆེར་ཕན་པའི་གསུང་གླེང་ཡང་མཆོག་ཏུ་འཕེལ། དེ་ནས་རིམ་པ་བཞིན་མང་བཀུར་རྒྱལ་
པོའི་གདུང་དྲི་མ་མེད་པ་གུ་གེ་ཆོས་ཀྱི་རྒྱལ་པོ་དང་མདའ་རིས་གུང། མངའ་རིས་དཔོན་ཁག་སོགས་ནས་ཞབས་བརྟན་མཎྜལ་ལ་སོགས་འབུལ་ནོད་ཕུལ་བ་ཐམས་ཅད་དགྱེས་བཞིན་བདག་གིར་མཛད། དེ་ནས་ཚེས་ཉེར་བརྒྱད་ཀྱི་ཉིན་རྒྱལ་དབང་མཆོག་ཕྱིར་ཕེབས་

[071A]༄༅། །ཀྱི་དབུ་དོད་པས་ཕེབས་རྫོངས་སུ་གཟིམས་ཆུང་ཉི་འོད་འཁྱིལ་པར་གསོལ་སྟོན་བཟང་པོ་དང་བཅས་ཏེ་དབུལ་དཀར་གྱི་མཎྜལ་མཛོད་བཏགས་སྣ་ལྔའི་སྣེ་འདོགས་ཅན། བཅོམ་ལྡན་འདས་མགོན་པོ་ཚེ་མཐའ་ཡས་པའི་སྣང་བརྙན་
བྱིན་རླབས་ཆེ་བ། ན་བཟའ་ཆ་འགྲིག་ཆིབས་ཆེན་སྒ་འཁོང་ཆ་ཚང། གསེར་སྲང་དགུ་དངུལ་སྲང་ཆེན་རྟ་རྨིག་མ་ཉེར་གཅིག་ལྷ་རྫས་སྲིད་དུ་རིང་པོས་སྤྲས་པ། གན་གོས་བཟང་པོའི་བླ་རེ་ལེགས་པ། གོས་བཟང་གི་རྟེན་ཁེབས་ཁྲ་བསྒྲིགས་
དངུལ་ལྟིར། བྱ་མ་བུམ། བུམ་པ། དངུལ་ཕོར། དངུལ་ལྡོང་སོགས་དངུལ་ཆས་དྲུག་རྟ་དཀྱུས་མ་སྒ་འཁོར་ཆ་ཚང་དྲུག་དང་རྟ་རྐྱང་གཉིས། བྱེ་ཀར། ཤེལ་ཀར། བུར་མ། འབྲུ་དཀར་བཅས་ལྟང་ཙེ་བདུན་རྣམས་ཀྱིས་མགོ་བྱས། མཛོད་བཏགས་
མཛོད་གོས། ཧོར་དར། སྨན་བྱང་བར་རྙིང་སོགས་དང། ཨེ་ལེ་ཙ། ལ་ཁྲ། དར་ཁྲ། རྒྱ་ཟམ་སོགས་རས་ཆ་སྣ་ཚོགས་པའི་ཆེན་གྲངས་བཟང་པོ་བདུན་ཅུ་དོན་ལྔ་དང། སླར་ཡང་ཞལ་མྱུར་དུ་འཛོམ་པར་མཛད་དེ་བསྟན་པ་དང་འགྲོ་བ་ལ་ཕན་
པ་བླ་ན་མེད་པ་འགྲུབ་པར་མཛད་པའི་གསོལ་འདེབས་དང་རྟེན་འབྲེལ་དུ་དགོངས་ནས་རིན་ཆེན་གཉིས་པའི་མཎྜལ་མཛོད་བཏགས་ཀྱི་སྣེ་འདོགས་ཅན། དངུལ་བྲེ་ཆེན་ལྔ། དངུལ་ལྟིར་སྤུས་ལེགས། ཧུ་ཇ་འཁོར་དྲུག་ལྔ། བུར་ལྟང་བརྒྱད། འབྲུ་
དཀར་ལྟང་རྩེ་ལྔ། སྨན་བྱང། བཟང་གོས། ཟམ་སོ། དཀར་རས་སོགས་ཀྱི་ཚན་གྲངས་བཟང་པོ་བཅས་གནང་ཞིང། དེ་མཚུངས་ཁྲི་ཆེན་ནོ་མོན་ཧན། སྲིད་སྐྱོང་ཆེན་པོ་ཕོ་ལྷ་བ། མངའ་རིས་གུང་སོགས་ལ་གནང་སྐྱེས་རྨད་དུ་བྱུང་བ་དང། སྐུ་མདུན་

[071B] མཚན་ཉིད་ཞབས་ཕྱི་དང་ཤོད་ཀྱི་བཀའ་བློ་ན་སོགས་ཞབས་ཕྱི་ཆེ་ཕྲ་ཐམས་ཅད་ལ་རང་རང་གི་གོ་བབས་དང་མཐུན་པའི་གནང་སྦྱིན་བཟང་པོ་ཕུལ་དུ་ཕྱིན་པ་བཅས་གནང་
དབང་དང་གནང་སྐྱེས་སོགས་བླ་ནས་བླར་སྤེལ་པ་བསྟར་བར་མཛད། ཟླ་བ་བཅུ་པའི་ཚེས་གཉིས་ཀྱི་ཉིན་རྒྱལ་དབང་ཐམས་ཅད་མཁྱེན་པ་དཔོན་གཡོག་ཉུང་བསྡུས་གདན་འདྲེན་ཞུ་བ་མཛད་དེ། གཟིམས་དབུག་བཀའ་གདམས་པོ་བྲང་དུ་ལྷན་རྒྱས་
མཛད། དེ་སྐབས་ཡབ་སྲས་གཉིས་དགྱེས་པའི་གསུང་གླེང་མང་པོ་གནང་ཞིང། །ཁྱད་པར་དུ་རྗེ་བླ་མ་པཎ་ཆེན་ཆོས་ཀྱི་རྒྱལ་པོ་ཉིད་ནས་རྒྱལ་དབང་རྡོ་རྗེ་འཆང་ཆེན་པོར་སྒྲོལ་དཀར་ཡིད་བཞིན་འཁོར་ལོའི་སྣང་བརྙན་པཎ་ཆེན་གོང་མ་ན་རིམ་གྱི་ཐུགས་
དམ་རྟེན་གྲས་བྱིན་རླབས་ཤིན་ཏུ་ཆེ་བཞིག་གནང་ནས། སྤྱིར་སངས་རྒྱས་ཀྱི་བསྟན་པ་དང་སོགས་སུ་ཆོས་ཀྱི་རྒྱལ་པོ་རྒྱལ་བ་གཉིས་པའི་བསྟན་པ་རིན་པོ་ཆེའི་བདག་པོ་དང། སེམས་ཅན་མ་ལུས་པ་དྭང་ཁྱད་པར་དུ་འཛམ་བུའི་གླིང་གི་འགྲོ་བ། ལྷག་
པར་ཅན་དུ་བོད་གངས་ཅན་གྱི་འགྲོ་བ་འདི་རྣམས་ལ་དེང་གི་དུས་སུ་གནམ་འོགས་སྟེང་འདི་ན་རྗེ་ཉིད་ལས་སྐྱབས་གནས་གཞན་མེད་པས་ཚུལ་དེ་རྣམས་ལ་ཉེ་བར་དགོངས་ཏེ་བསྟན་པ་དང་འགྲོ་བའི་དཔལ་དུ་ཞབས་ཀྱི་པདྨོ་སྲིད་པའི་མཐའ་ཇི་སྲིད་དུ་བརྟན་
པར་བཞུགས་ནས་ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་རྒྱུན་ཆད་མེད་པར་བསྐོར་བར་མཛད་དགོས་ཞེས་དོན་གྱི་རྒྱལ་ཚབ་ཏུ་དབང་བསྐུར་བ་མཛད་ཅིང། རྒྱལ་དབང་མཆོག་ནས་ཀྱང་པཎ་ཆེན་ཐམས་ཅད་མཁྱེན་པ་ཆེན་པོ་ཞབས་ཀྱི་པདྨོ་ཡུན་རིང་དུ་

[072A]༄༅། །བརྟན་བར་བཞུགས་ནས་ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་རྒྱུན་ཆད་མེད་པར་བསྐོར་བར་མཛད་དགོས་པའི་གསོལ་བ་ནན་ཏན་དུ་འདེབས་བ་གནང་ཞིང། རྟེན་འབྲེལ་ལེགས་འགྲིག་དང་དཀར་སྤྲོའི་དགྱེས་སྟོན་བཟང་
པོ་མཛད། འདི་སྐབས་པཎ་ཆེན་ཐམས་ཅད་མཁྱེན་གཟིགས་ཆེན་པོ་སྐུ་ན་ཕེབས་ཤིན་ཏུ་ཆེ་ཞིང། སྐུ་གཟུགས་ཀྱང་ངན་པའི་ཚུལ་གྱིས་སྐུ་ཆུང་དུར་གྱུར་པ་དང། མཁས་ཤིང་གསལ་ལ་གཞུངས་པའི་སྐྱེ་བོ་རྣམས་ཀྱིས་བརྟགས་ནས་གསུང་
གི་ཕེབས་སྒོ་ཡང་ཤིན་ཏུ་ངན་པའི་ཚུལ་ཡོད་པ་དང། རྒྱལ་དབང་ཐམས་ཅད་མཁྱེན་བ་ཉིད་ཀྱང་དོན་གྱིས་རྒྱལ་ཚབ་དམ་པར་དབང་བསྐུར་བའི་ཚུལ་ཡང་མཁྱེན་པས་གཟིམས་ཆུང་ནས་ཕྱིར་ཕེབས་སྐབས་ཐུགས་སྐྱོ་བའི་ཚུལ་ཡང་བྱུང་བར་སྣང་ངོ་
དེ་ནས་ཐུགས་འཕྲེང་བཞིན་ཐོས་བསམ་གླིང་དུ་ཕྱིར་ཕེབས། ཚེས་གསུམ་གྱི་ཉིད་རྒྱལ་དབང་མཆོག་གདན་ས་འདི་ཁ་ནས་ཆིབས་ཁ་བསྒྱུར་བར་ཟམ་སྣེ་ཤར་དུ་གསོལ་ཐབ་ཐབ་སྐྱེལ་དང། ཕྱག་མཛོད། ཟུར་བཞི་བླ་མ། དགེ་སྐོས། མི་ཚན་གྱི་རྒན་
པོ༑ སྐུ་སྐྱེ་རྗེ་དྲུང་སོགས་ཀྱིས་བཀུར་ཟོས་དང་བཅས་ཕེབས་སྐྱེལ་གནང་ཞིང། ལྷ་ལྡན་གྱི་བར་དུ་ཆིབས་སྐྱེལ་གྱི་ཞབས་ཕྱི་ཞུ་བར་ཕྱག་ཕྱག་པ་རྫོང་སྟ་གནང་སྟེ། མདོར་ན་ཡབ་སྲས་འདི་གཉིས་ཀྱི་ཞལ་འཛོམ་གྱི་མཛད་པ་འདི་དག་ཐམས་
ཅད་ལ་རྣམ་དཔྱོད་དང་ལྡན་པ་དག་གིས་བརྟགས་ན། ས་ཆེན་པོ་ལ་རབ་ཏུ་ཞུགས་པའི་རྒྱལ་སྲས་ཀུན་གྱིས་ཀྱང་དཔག་པར་དཀའ་བའི་རྣམ་ཐར་ངོ་མཚར་བ་མང་དུ་ཡོད་དོ། །དེ་དུས་གངས་ཅན་གྲུབ་པའི་ཐིག་ལེ་ཆེན་པོ་དཔལ་ས་སྐྱ་པ་རྒྱལ་བ་

[072B] སྲིད་སྐྱོང་ཆེན་པོ་སོགས་མཇལ་ཁར་ཕེབས་པར་རྟ་ཐབ་ཀྱི་བསུ་བ། བཞུགས་ཡུལ། བཞུགས་རིང་གི་བསྙེན་བཀུར་སོགས་བཟང་པོ་དང། མཇལ་འཛོམ་གྱི་དུས་སུ་བཞེང་བ། ཕྱག་ལན། ཐང་བཤད་
མཇལ་དར་རྩེ་སྤྲོད། གསོལ་ཇ་ཇ་གྲལ་སོགས་ཀྱིས་དགྱེས་ཞལ་མངོན་དུ་གྱུར་ཅིང། དེ་ནས་རིམ་པ་བཞིན་དགའ་ལྡན་ཕུན་ཚོགས་གླིང་པ། ལྷ་རྩེ་དགའ་ལྡན་འོག་མིན་གླིང། ཤེལ་དཀར་ཆོས་སྡེ། བསམ་གྲུབ་དགའ་ལྡན་པ་རྣམས་
ནས་ཞབས་བརྟན་འབུལ་ནོད་ཕུན་སུམ་ཚོགས་པ་དང་བཅས་ཏེ་ཞབས་པད་བསྐལ་བརྒྱར་བརྟན་པའི་རྟེན་འབྲེལ་བསྒྲིགས་པར་སོ་སོར་མཇལ་སློག་ཞལ་བཞེས་སོགས་བཟང་པོ་གནང། འདི་ལོ་དགའ་ལྡན་ལྔ་མཆོད་ཆེན་མོ་ཤིན་ཏུ་བཞེས་པར་
གྱུར། ཟླ་བ་བཅུ་གཅིག་པའི་ཚེས་བཅོ་ལྔ་ལ་གསང་སྔགས་རྒྱུད་པ་གྲྭ་ཚང་གི་བླ་མ་ཞལ་སྔ་ནས་ལྷུན་གྲུབ་རྩེ་པ་ཞི་བར་གཤེགས་པའི་ཚབ་ཏུ་གདོང་དཀར་མདངས་ཆེན་བླ་མ་རྗེ་ཞལ་སྔ་ནས་ཡེ་ཤེས་རྒྱལ་མཚན་བསྐོ་བཞག་གནང། འདི་སྐབས་
སྐྱབས་མགོན་རིན་པོ་ཆེ་མགུལ་འཆམ་ཞིག་བཞེས་པས་སྐུ་ཁམས་ལྟེམ་གཞི་ཆེ་སྟབས་ཆབ་ཀྱི་སྙུན་གཞི་འཕར་བས་བཞེས་དྭངས་ཅུང་ཟད་ཞན་པར་ཕྱག་མཛོད་རིན་པོ་ཆེན་ས་སྐྱབས་མགོན་ཉིད་ཀྱི་གསུང་བརྟག་ལ་ཕེབས་པ། གོང་ས་རིན་པོ་ཆེའི་
བཀའ་ཕེབས། ལ་མོ་ཆོས་སྐྱོང་ཆེན་པོར་ལུང་ཞུ་སོགས་ཀྱི་ཞབས་བརྟན་སྐུ་རིམ་རྒྱ་ཆེར་བསྒྲུབ་པ་དང། མགྲོན་གཉེར་ས་ཁུད་པ། དབོན་ཚང་ཆེན་མོ། འདམ་བླ་མ། གདོང་དཀར་གཉེར་པ། རྩེ་གཉེར་སོགས་ནས་ཀྱང་ཞབས་བརྟན་དུ་འདུས་

[073A]༄༅། །སྔེར་མང་འགྱེད། གཞན་ཡང་གྲྭ་ཚང་ཁག་གི་བླ་མ། སྤྱི་ས། དགེ་སྐོས། མི་ཚན། སྐུ་འཁོར་སོགས་ནས་ཀྱང་ཞབས་བརྟན་དུ་མང་ཇ་ཞུ་མི་མང་བ་དང། ལྷག་པར་དུ་ཟླ་བ་བཅུ་གཉིས་པའི་ཚེས་གཅིག་གི་ཉིན་ཟུར་བཞི་
སློབ་དཔོན། དགེ་སྐོས་ཆེན་མོ་སོགས་འདུས་སྤྱི་དང། ཕྱག་མཛོད་རིན་པོ་ཆེ་སོགས་ཀྱིས་དབུས་པའི་སྐུ་འཁོར་བཅས་ཚང་མ་ནས་ཆབས་ཅིར་པར་གཟིམས་ཆུང་ཞབས་བརྟན་མཎྜལ་སྐུ་གསུངས་ཐུགས་རྟེན། ཉེར་དཔྱད། དངོས་འབུལ་བཅས་
མགྲིན་གཅིག་གིས་གསོལ་བ་རྩེ་གཅིག་ཏུ་བཏབ་སྟེ། ཞབས་པད་ཡུན་རིང་དུ་བརྟན་པའི་རྟེན་འབྲེལ་གྱི་སྒོ་ལེགས་པར་བསྒྲིགས། དེ་ནས་བཟུངས་ཏེ་གདངས་བསྐྱེད་ཀྱི་ངོ་ཙམ་བྱུང། ཟླ་བ་འདིའི་ཆོས་བརྒྱད་ཀྱི་ཉིན་པཎ་ཆེན་ཐམས་ཅད་
མཁྱེན་པ་དགེ་འདུན་གྲུབ་ཀྱི་དུས་མཆོད་གླིང་མེ་མཆོག་ཏུ་བཞེས་པ་བྱུང་ཞིང། ཕྱི་ལོ་འདིར་ཇི་ལྟར་འོང་བ་དང་རྒྱུན་གྱི་བརྟག་དཔྱད་མཛད་སྲོལ་ལ་བརྟགས་ན་ཧ་ཅང་གི་བཞེས་པ་ཞིག་ཡོང་དོན་མེད་ཀྱང། རྗེ་བླ་མ་ཉིད་ཀྱི་འཕྲིན་ལས་དུ་
ནམ་ཡང་ཆད་པ་མེད་པར་རྒྱས་པའི་རྟེན་འབྲེལ་དུ་སྣང། དེར་རྒྱལ་དབང་ཐམས་ཅད་མཁྱེན་གཟིགས་ཆེན་པོ་མཆོད་ཡོན་ནས་སྐུའི་འཚམས་འདྲི་ཞུ་བ་དང། ཞབས་པད་ཡུན་དུ་བརྟན་པའི་སྙན་བསྐུལ་གྱི་ཞུ་ཡིག་རྟེན་སྦྲགས་བཅས་
གཟིམས་འགག་རྗེ་དྲུང་ཡེ་ཤེས་རྣམ་རྒྱལ་ཆེད་རྫོང་བཀའ་དྲིན་ཆེ་བར་དགྱེས་སྦྲོ་ཆེན་པོའི་སྒོ་ནས་གསུང་ལན་རྣམས་ཀྱང་འཚེམ་མེད་སྩལ། ཚེས་བཅོ་ལྔ་ལ་ཁལ་ཁ་ཞབས་དྲུང་རྙིང་པའི་སྐུ་སྐྱེ་ནོ་མིན་ཧན་གྱི་ཕྱག་མཛོད་དང་ཆིང་དབང་

[073B] གཡོག་བརྒྱ་ཕྲག་ལ་ཉེ་
པར་ཕྱག་དབང་གནང་ཞིང། ཁོང་རྣམས་ནས་ཀྱང་རང་རང་གི་འབྱོར་དངོས་དང་བསྟན་པའི་འབུལ་ནོད་རྒྱ་ཆེར་བསྒྲུབ་བ་རྣམས་ལ་དགེ་བ་རྫོགས་བྱང་དུ་བསྔོ་བའི་བཀའ་དྲིན་བླ་ན་མེད་པ་མཛད། མེ་སྒྲུལ་གནམ་ལོ་གསར་ཚེས་ཀྱི་རྟེན་འབྱུང་
འབུལ་བ་དང་ལྷ་ལྡན་སྨོས་ལམ་ཆེན་མོར་མཆོད་སྤྲིན་སྤྲོ་བ་བཅས་ལ་དྲུང་འཁོར་སྦྲེལ་པོ་རྫོང་སྟ་གནང། ཚེས་ཉི་ཤུ་སྐོར་ལ་ཁ་ལ་ཁའི་མི་སྣ་རྣམས་ལ་རྟེན་དང་བྱིན་རླབས་སོགས་ཀྱི་ཐོན་ཆས་གཟབས་པར་གནང། ཉེར་གཉིས་ནས་བཟུངས་ཏེ་
དུས་གཏོར་ཆེན་མོ་སྔར་ལྟར་ཚུགས་པར་སྔགས་ཁང་དང་ངོ་མཚར་བཀོད་པ་བཅས་སུ་བསྙེན་བཀུར་ཕུན་སུམ་ཚོགས་པ་སྔར་རྒྱུན་ལྟར་གནང། དུས་གཏོར་ཆེན་མོ་ཡང་ཐུགས་གྲྭ་ཤིན་ཏུ་འགྲིག་ཅིང། གནམ་གང་གི་དགྱེས་སྟོན་སོགས་ཀྱང་
སྔར་ལྟར་གནང། ལོ་འདི་ནང་དུ་ལྷ་ལྡན་སྨོན་ལམ་ཆེན་མོར་ཇོ་ཤཱཀ་རྣམ་གཉིས་ལ་སྟོང་མཆོད། དགེ་འདུན་འདུས་པར་བསྙེན་བཀུར་དང་ཕྱག་འགྱེད་སོགས་སྔར་ལྟར་དང། སེར་འབྲས་དགེ་གསུམ། དབུས་ལྷོ་བྱང་གི་དགོན་ཁག་རིས་མེད་
ལ་མང་ཇ་བཅོ་ལྔ་རེ་དང་ཕྱག་འགྱེད། སྐུ་ཞབས་གྲྭ་ཚད་དུ་འཕར་མ་བཅས་དང། རྭ་སྒྲེང། ཡང་དགོན། འོལ་ཁ་རྫིང་ཕྱི། ཆོས་འཁོར་རྒྱལ། རྩེད་ཐང་དགའ་ལྡན་ཆོས་འཁོར། མངའ་རིས་གྲྭ་ཚང། རྨེ་རུ། དབེན་ས་ཆོས་ཀྱི་ཕོ་བྲང་

[074A]༄༅། །ཆོས་འཁོར་དབུས་སྡིངས། སྣར་ཐང་ཆོས་སྡེ། ཞྭ་ལུ་རི་མཐིལ། རོང་བྱམས་ཆེན། ཉུག་ཆོས་འཁོར་གླིང། ཤངས་དགའ་ལྡན་ཆོས་འཁོར་གླིང། མདངས་ཆེན། གསེར་མདོག་ཅན། གངས་ཅན་ཆོས་འཕེལ། དགའ་
ལྡན་རབ་རྒྱས་དང་སྤོས་ཁང་ཚོགས་པ། རྩེད་གདོང་ཆོས་སྡེ། མཚན་སྒྲོག་པ། ཐུབ་བསྟན་རྣམ་རྒྱལ། བཀྲ་ཤིས་དགེ་འཕེལ། འབྲོང་རྩེ་ཆོས་སྡེ། ལྷུན་པོ་རྩེ། སྲང་རྒྱུད། བ་སོ་བ། ཐར་པ་ཆོས་སྡེ་སོགས་དགོན་ཁག་མང་པོ་དང་རི་
ཁྲོད་ཁག་འདི་ཁར་ཚོ་བསྡུས་བཅས་མང་པོས་གདུགས་ཤེར། སྒྲོལ་མ། ཚེ་གཟུངས་རྣམས་གྲངས་གསོག་དང། སྐུ་ཚེ་བསྒྲུབ་པ། བཀའ་འགྱུར་དང་བསྟན་འགྱུར། རྒྱས་འབྲིང་བསྡུས་གསུམ། གསེར་འོད་དང་གཟུངས་བསྡུས་
བཅས་གསུང་སྒྲོག་ཆོས་བསྲུང་སྤྱི་དང་བྱེ་བྲག་གི་བསྐང་བ། བྱང་ཆེན་གྱི་དཔལ་མགོན་ཞལ་བཞི་པ་དང་རྒོད་ཚང་གི་ཆོས་སྐྱོང་ཆེན་པོ་ལྕམ་སྲིང་གི་སྐུ་མདུན་དུ་དགེ་སློང་བསྙེན་སོང་འགས་བསྐང་བ། བཟླས་གཏོར་སོགས་ཞབས་བརྟན་
སྣེ་མང་གནང་བའི་དུས་རྣམས་སུ་ཇ་ཐུག་སོགས་ཉིན་རེའི་ཞབས་རྟོག་ཕུལ་དུ་ཕྱིན་པ་གནང་ཞིང། ཡོན་དངུལ་རས་ཇ་ལྕགས་འབྲུ་སོགས་དང་དངོས་པོ་སྣེ་མང་གནང་བདེ་རྣམས་ཁྱོན་བསྔོམས་གོང་ཧྲིལ་ཕབ་དངུལ་སྲང་ཆིག་ཁྲི་ཉིས་སྟོང་
བདུན་བརྒྱ་དགུ་བཅུ་གོ་དགུ་སྐོར་ཐོབ་པ་དང། སྐྱིད་གྲོང་གི་འཕགས་པ་ཝ་ཏི་བཟང་པོ། ཆོས་ལི་ཐུབ་པ། རྗེ་བླ་མ། རྗེ་ངེད་མདའ་པ་རྣམས་དང། སངས་རྒྱས་བྱང་སེམས་ཀྱི་སྐུ་བརྙན་མེ་ཐུབ་མ་མང་པོ་བཅས་ལ་སྣ་ལྔའི་མཆོད་པ། དམ་

[074B] བཟོ་རིགས་པ་རྣམས་ལ་ཕོགས་ཇ་ཐུག་ལག་གཡོག་སོགས་འུལ་མི་རྣམས་ལ་ཉིན་ལྟར་ཇ་ཐུག་གསུམ་རེ། སྐོར་
ཤལ༑ བཟོ་རིགས་པར་འཛུགས་དར། ཚན་གྲངས་བཟང་བ། གླ་བྲེ་ཚད་ཀྱི་ཁལ་བདུན་བརྒྱ་དང་གྱ་དགུའི་རྩིས་ལ་འབྲུ་གོས་དར། གོན་པ་བཅས་དང། མཆོད་རྟེན་བཞུགས་ཁང་གི་ནང་དུ་རྒྱལ་བ་ཚེ་དཔག་མེད་ཀྱི་སྣང་བརྙན་སྟོང་རྩ། ཇོ་
འབྲོམ། རྗེ་བླ་མ་ཉིད་ཀྱི་འཁྲུངས་རབ་བཅོ་ལྔ་རྣམས་ཀྱི་ལྡེ་བ་རིས་ཀྱིས་མཚོན་སྣང་བརྙན་མང་པོར་རྩི་ཚོན་གང་རྒྱས། གསེར་ཤོག་རབ་མང། དམ་རིང་བྱམས་ཆེན། སྟག་རྩེ་ཐུབ་ཆེན། བཟང་ལྡན་བྱམས་ཆེན་གྱིས་དབུས་གསེར་ཟངས་དང་
སྨན་འཇིམ་སོགས་ཀྱི་སྐུ་བྱིན་ཅན་དགུ་དང་མཆོད་རྟེན་ལ་གྲངས་གསེར་བརྗིབས་བྱུགས་བཅས་ཕུལ་བར་གྲང་གསེར་མགུར་ཞོ་བརྒྱད་དུ་གྱ་བཞི་དང་སེ་བ་བཅུ་གཉིས། བྱམས་མགོན་གྱི་དབུ་ཐོག་ཏུ་མཛོད་གོས་སྒྲིལ་གསེར་ནོར་གཟུགས་ཚོམ་
ཅན་གོས་སྔོན་ཁབ་ལྷས་ཁ་ཐིའི་མཐའ་ཅན་རྒྱ་རས་ཀྱི་རྒྱབ་ལྡན། བཅད་ལྡན་དམར་པོའི་རྒྱ་འཕན་བཏོན་སྐུད་ཀྱི་ཆོབ་གཡེར་ཁའི་སྒྲ་འཁྲོལ་བ་ཆ་བཅས་འབུལ་བ་མཛད་ཅིང། དེ་དག་ལ་རབ་ཏུ་གནས་པའི་མཆོད་པའི་བྱེ་བྲག་རབ་ཏུ་གནས་
པའི་ཆོ་ག་བ་རྣམས་ཀྱི་ཞབས་ཏོག་ཡོན་སོགས་ཀྱི་དགོས་ཆར་བྲེ་ཚད་ཀྱི་ཁལ་བཞི་བརྒྱ་དང་གྱ་གསུམ་བྲེ་བཅུ་གསུམ། མེ་སྦྲུལ་ནས་བཟུངས་ལོ་འཁོར་སྣ་ལྔའི་མཆོད་པ། སྐུ་གཉེར་ལ་ཕོགས་བཅས་རྟག་པར་གནང་ཞིང། འདི་ལ་ཞལ་

[075A]༄༅། །འདེབས་འབུལ་མི་མདའ་དཔོན་རམ་པ་བ་སོགས་འགའ་ཞིག་བྱུང་བ་རྣམས་ཀྱང་ལེགས་པར་སྨིན་པར་མཛད། རོང་བྱམས་ཆེན་དུ་མ་ཕམ་མགོན་པོ། དཔལ་ཆོས་བྱང་ཆུབ་ཆེན་པོ། དབེན་ས་ཆོས་ཀྱི་ཕོ་བྲང་དུ་གྲུབ་པའི་དབང་
ཕྱུག་བློ་བཟང་དོན་ཡོད་གྲུབ་པའི་སྣང་བརྙན། དཔལ་སྣར་ཐང་གི་མཆོད་ཁང་སོགས་སུ་བརྒྱ་མཆོད་སྣ་ལྔ་སོགས་གཟབས་རྒྱས་གནང་ཞིང། འདི་ཁ་ཆོས་གྲྭ་ཆེན་པོར་ཡང་ལོ་ལྟར་འཆར་ཅན་གྱི་ཆོས་ཐོག་སོ་སོའི་ཕོགས་དང། དུས་ཆེན་
དང་བསྟུན་པའི་འཆར་ཅན་གྱི་ཡོན་དང་མཆོད་པ། འགྱེད་སོགས་གནང་བ་རྣམས་དང། སྔགས་པ་གྲྭ་ཚང་དུ་ཆོས་སྲུང་རྣམས་ལ་བསྐང་པ་དང། ལྷ་མོ་བེཀྩེ་ཚངས་པ་བཅས་ལ་སྒེར་བསྐང་གནང་བའི་སྐུ་ཡོན་རྣམས་ཕྱོགས་གཅིག་ཏུ་བསྡོམས་
པའི་ཆ་ལ་སྲང་བརྒྱད་སྟོང་བརྒྱ་དད་སུམ་ཅུ་སོ་བཞི་སྐོར་དང། སྤྱི་བསོད་པ་སོ་སོ་ལའང་སྦྱིན་བསོད་བཟང་པོ་སྕལ། གཞན་ཡང་ལོ་འདི་ནང་དུ་གཙང་ཁང་པ་ཚེ་དབང་བསྟན་འཛིན་གྱིས་རྒྱུད་བཞི། ཆོས་འཁོར་ལྷུན་པོ་བ་བྱམས་པ་རིན་ཆེན་
ཆོས་རྒྱ་མཆོ། སངས་རྒྱས་དཔལ་འབྱོར། བསོད་ནམས་རིན་ཆེན། བསོད་ནམས་ཆོས་འཕེལ། ངམ་རིང་ཡག་ཆོས་པ་ཆོས་རྒྱ་མཚོ་རྣམས་ཀྱིས་བྱམས་ཆོས་སྡེ་ལྔའི་རྒྱུགས་དང། འདི་ཁའི་གྲྭ་པ་སྟག་མོ་བ་ཡེ་ཤེས་ཚེ་བརྟན། ཇོ་མོ་རྫོང་པ་བློ་
བཟང་བཤེས་གཉེན་རྣམས་ཀྱིས་རྣམ་འགྲེལ་ལེའུ་བཞིའི་རྒྱུགས་དང། གྲང་མོ་ཆེ་བ་ཡེ་ཤེས་སྐལ་བཟང་གིས་རྣམ་བཤད་ཐར་ལམ་གསལ་བྱེད། ཧར་གདོང་པ་ཡེ་ཤེས་ཚེ་བརྟན་གྱིས་ཕར་ཕྱིན་གྱི་འགྲེལ་པ་དོན་གསལ། དབུ་མའི་རྩ་བ་

[075B] ཞྭ་ལུ་བ་ཡེ་ཤེས་གྲགས་པས་དུས་འཁོར་གྱི་རྒྱུད། བདག་མདུན་བུ་མ་གསུམ་དབང་ཆོག་དང་བཅས་པ། ཕུན་ཚོགས་གླིང་པ་གྲགས་བ་བཟང་
པོས་ལམ་རིམ་དམར་ཁྲིད། བླ་མཆོད་ཀྱི་ཊཱིཀྐ་བློ་བཟང་དགེ་ལེགས་ཀྱིས་བློ་བཟང་དགོངས་རྒྱན། སྐབས་དང་པོ། བཀའ་བཅུ་གསུང་རབ་རྒྱ་མཚོས་འབུམ་ཇ་པ། དབེན་དགོན་པ་བློ་བཟང་དར་རྒྱས། ཡེ་ཤེས་སྦྱིན་པ། བློ་བཟང་བཀྲ་
ཤིས༑ བློ་བཟང་དོན་གྲུབ། ཡེ་ཤེས་བསོད་ནམས་རྣམས་ཀྱིས་བདེ་མཆོག་རྩ་རྒྱུད་སོགས་ཀྱི་རྒྱུགས་ཕུལ་བར་རང་རང་གི་ཤོག་གྲངས་དང་མཐུན་པའི་གནང་ཆ། གོན་པ། ཇ་གོས་དར་སོགས་བབས་དང་བསྟུན་པས་ཚིམ་པར་མཛད། ཉེ་
འདབས་སུ་སློང་མོས་འཚོ་བའི་སྐྱེ་བོ་ཉིས་སྟོང་བདུན་བརྒྱ་དོན་གཉིས་ལ་ཇ་ཐུག་རའི་ཐོག་ཁ་བཏགས་བརྒྱད་བརྒྱ་དང་ང་བཞི། སྨན་ཁ་བདུན་བརྒྱ་ལྔ་བཅུ། དངུལ་བ་ལྚམ་དྲུག་བརྒྱ་ཞེ་གཉིས་བཅས་སྩལ་བས་ཚིམ་པར་མཛད། གཡག་འབྲོག་
ཉ་ཡི་སྲོག་ལ་རྒོལ་བ་མང་པོ་དང་དཔེན་དགོན་གྱི་མི་སེར་དུད་ཆེ་ཆུང་ཚང་མ། གཞིས་གཞོལ་རྟ་རའི་བཞིག་གསོས་པ། མགོ་པ་དང་གཡོག་ཚང་མ། ལྷན་ཁུལ་གྱི་སྒེར་པ་དང་འདུར་རྒྱུགས་ཨང་དང་རྟིང་གསུམ་དུ་ཕྱེ་བ། དུང་ཆུབ། བཀྲ་ཤིས་
རྫོང་ཁའི་མི་སེར་རྐང་ཆེན་དང་དུད་ཆུང། དབེན་དགོན་ཆོས་གཞིས་དང་གམ་རྫོང་ཁུལ་གྱི་མི་སེར་དུད་ཆེ་ཆུང་ཚང་མ། ཐོབ་གཞིས་དང་ཚོང་འདུས་ཀྱི་མི་སེར། གམ་པའི་མི་སེར་རྣམས་ལ་ཡང་བསྐྱར་བཅས་འབྲུའི་རིགས་ཀྱི་གནང་སྐྱེས་ཕུལ་དུ་

[076A]༄༅། །ཕྱིན་པ་བཅས་མང་པོ་གནང་བ་ཁྱོན་བསྔོམས་ནས་ཁལ་དྲུག་སྟོང་བརྒྱ་དང་ཉི་ཤུ་སྐོར་གྱི་གནང་སྐྱེས་བཟང་པོ་དང། ཚེམ་བུ་དབུ་མཛད་བསྟན་པ་དར་རྒྱས་བཅས་མི་དྲུག་གིས་དགའ་གདོང་བྱམས་པའི་ལྷ་ཁང་སོགས་འགའ་
ཞིག་ལ་ཟར་ཚག་སོགས་བཟོ་བར་ལོ་ཟླ་ཙམ་སོང་བར་གླ་ཐོབ་སྔར་ལྟར་དང། རྡོ་ལྷ་སྤྱན་འབྱེད་བྱེད་པ་དང་མ་ཎི་རྣམས་ཀྱི་རྩི་གསོལ་ལ་བྲིས་པ་མི་དྲུག་གས་ལས་རྒྱུན་ཟླ་བ་ཕྱེད་ཙམ་སོང་བ་དང། ཁྲོ་ལུགས་དབུ་མཛད་དང་བྲེ་སྲང་
གཉིས་ཀྱིས་ཚོགས་ཁྲོ་ཆེ་ཆུང་གསུམ་ལ་ཟླ་བ་དྲུག་སོང་བ། ལྕགས་བཟོ་བ་གཉིས་ཀྱིས་ཚོགས་ཁྲོའི་ཤན་སོགས་ལ་ལས་རྒྱུན་ཟླ་བ་ལྔ། དྲུང་ཡིག་བསམ་རྒྱན་ནས་དཔེ་ཤོག་དྲུག་བརྒྱ་དང་བཅུ་བདུན་བྲིས་པ། པར་པ་དབུ་མཛད་
སོགས་མི་བཅུ་ནས་མཁས་གྲུབ་རྗེའི་གསུང། འདུས་ཊཱིཀ་རིན་ཆེན་ཕྲེང་བ་སོགས་ཀྱི་པར་བཀྲོས་པ། བར་ཡིག་པ་གྲགས་ལྔན་སོགས་ཀྱིས་འདུལ་ཊཱིཀ་རིན་ཆེན་འཕྲེང་བ་སོགས་བྲིས་པ་རྣམས་ལ་གླ་ཡོན་ལྟོ་སོགས་ཕུལ་དུ་ཕྱིན་པ་དང་
བལ་བུ་དབུ་མཛད་དྷ་ན་ཤྲི་པདྨ་ཏི་སོགས་མི་བཅུས་འཆི་མེད་ལྷ་ཁང་གི་ཚེ་དཔག་མེད་ཀྱི་སྐུ་བརྙན་གྲ་མཚུངས་ཀྱི་གྲས་བརྒྱ་དང་གསུམ། རྟེན་གཙོའི་གཡས་གཡོན་དུ་བཞུགས་རྒྱུའི་ཁྲི་རྒྱབ་ཡོལ་ཅན་ཆེ་བ་གཉིས། སྒྲོལ་དཀར་གྱི་སྐུ་ཆེ་བ་
འགྲོ་དོན་དུ་འབྱོན་རྒྱུའི་སྣང་བརྙན་སྣ་ཚོགས་བརྒྱ་དང་སོ་གཅིག་རྣམས་ཀྱི་བར། བརྡུངས་འཕྲུལ། གད་བརྡར། གསེར་གསོལ་སོགས་སྣ་ཚོགས་བྱས་པ་ཐམས་ཅད་ལ་གླ་ཡོན་རྨད་དུ་བྱུང་བ་སྲང་སྟོང་ཕྲག་གཉིས་ལ་ཉེ་བ། ཉིན་རེའི་ཁ་

[076B] དེ་དག་ལས་བྱུང་བའི་རྣམ་པར་དཀར་བའི་འབྲས་བུ་ཐམས་ཅད་ནི་རིས་སུ་མ་ཕྱེ་བའི་འགྲོ་བ་ཡོད་དོ་ཅོག་ལ་སྦྱིན་པར་མཛད་པས་ཐམས་ཅད་སྒྲོལ་དང། རྒྱལ་པོ་ནམ་མཁའ་དང་
ཀུན་ཏུ་བཟང་པོ་དང། མི་ཕམ་མགོན་པོ་དང། འཇམ་པའི་དབྱངས་ཀྱི་སྤྱོད་པ་གང་ཡིན་པ་དེ་དག་ཐམས་ཅད་ཀྱང་དུས་ཀྱི་མཐའ་འདྲི་ཉེ་བར་འོངས་སོ། །དེ་ལ་འདི་སྐད་ཅེས་བྱ་སྟེ། མཁའ་ཡི་ཆུ་འཛིན་མུ་ཏིག་ཟིམ་བུའམ། བསིལ་ཟེར་བྱེད་ལས་
བསིལ་བའི་ཟེར་རྣོན་དང། །ཙནྡན་ལས་ནི་ག་བུར་ཇི་ལྟ་བར། །བདེ་ལེགས་སྦྱིན་བྱེད་མགོན་པོ་ཁྱོད་ཞིག་གོ་ཕྱོགས་ཀུན་འོད་ཀྱིས་འགེངས་བའི་ཉིན་བྱེད་དང། །ཀུན་ནས་ཆུ་ཁུར་གྱིས་ལྕིའི་ཆར་སྤྲིན་ལྟར། །རྣམ་རྟོག་མེད་ཀྱང་འགྲོ་
བ་མ་ལུས་ལ། །དགའ་སྟོན་ཅིང་ཡང་སྕོལ་བ་ཁྱོད་ཕྱག་འཚལ། །གངྒཱའི་ཀླུང་གི་བྱེ་མ་གྲངས་མེད་དུ། །ཡང་ཡང་སྦྲེས་པའི་ཞིང་ཁམས་ཇི་སྙེད་པ། །དེ་སྙེད་ཞིང་ན་རྒྱལ་བ་ཞི་དང་ཁྲོ། །ཀུན་ཀྱང་འགྲོ་བ་ཀུན་ལ་སྙིང་རྗེ་མཛད། །དེ་སྙེད་སྙིང་
རྗེ་ཆེན་པོ་ལྷ་ཡི་སྐུར། །ཤར་བའི་མཚན་སྙན་རྔ་ཆེན་ཕྱོགས་ཀུན་ན། །བརྡུངས་པའི་སྒྲ་ལ་སྤྱན་རས་གཟིགས་དབང་ཞེས། །ཡང་ཡང་སངས་རྒྱས་ཀུན་གྱིས་བསྔགས་པར་མཛད། །རླན་གྱི་རྡུལ་མང་འགྲིལ་བའི་ཚུ་ཐིག་དཀར། །མང་པོར་བརྩེགས་
པའི་བླགས་ཕག་ཉལ་བའི། །ལྷུན་པོས་ཕྱོགས་ཀུན་འཁོར་བའི་རྒྱ་ཡིན་ནང། །ཆུད་དེར་བོད་ཡུལ་ས་ཡི་ཐིག་ལེར་གྲགས། །དེས་ན་སྤྱན་རས་གཟིགས་དབང་དུར་སྨྲིག་གོས། །གསོལ་བའི་རིལ་པ་འཛིན་ལ་བདེ་ཅན་མགོན། །ཆོས་ཀྱི་གནས་

[077A]༄༅། །ལུགས་སྟོན་པའི་རོལ་མོ་ནི། །འཁྲོལ་བ་དེ་ནི་ཉི་ཟླའི་འགྲོས་བཞིན་ནོ། །དེ་སླད་འདིར་ཡང་སྣང་བ་མཐའ་ཡས་གང། །རྫུ་འཕྲུལ་རོལ་སྟོན་རྣམས་འགྱུར་དམ་པ་ཆེ། །འདི་དང་སྙིང་རྗེའི་གཏེར་ཆེན་ལྷན་ཅིག་པར། །རྣམ་
ཀུན་བདེ་སྟེར་རོལ་པ་ཅིར་ཡང་བཟུངས། །ཕྱོགས་བཅུའི་ཞིང་རབ་གྲངས་འདས་རྒྱལ་དང་སྲས། །ཀུན་གྱི་མཛད་པ་སྨོན་ལམ་མཐུ་མཐའ་དག་ཡབ་སྲས་ཟུང་གི་བློ་གྲོས་བཀྱོ་བ་ཡིས། །རྣམ་པ་ཅིར་ཡང་དྲངས་པའི་སྐལ་བཟང་བྱས། །ནམ་
མཁའི་ཨུཏྤལ་ཕོན་པོའི་སྲད་བུ་ལ། །འཇུས་པའི་གཤིན་རྗེའི་བུ་ཡིས་མིག་སྟོད་གདན། །རྒྱལ་སྲིད་ཅི་བདེར་སྤྱོད་བར་མགོན་པོ་འདིའི། །འཕྲིན་ལས་དུས་ལས་ཡོལ་བ་ག་ལ་ཞིག་ཅེས་རྗེ་བཙུན་བླ་མ་དམ་པ་བློ་བཟང་ཡེ་ཤེས་དཔལ་
བཟང་པོའི་རྣམ་པར་ཐར་པ་ལས་དགུང་གྲངས་དོན་བཞིའི་དུས་སུ་ཇི་ལྟར་མཛད་པའི་རིམ་པའི་ལེའུ་སྟེ་དྲུག་པའོ།།    ༈    །།དེ་ནས་མེ་སྦྲུལ་གྱི་ལོ་མངོན་པར་བཞད་པའི་ཚེས་གཏོར་སྟོན་མོ་སོགས་སྔར་ལྟར་དང། སྤྱི་སྐྱུར་སྐབས་བསྟན་པའི་
རྣམ་གཞག་པ་རྣམས་ཀྱིས་གཞུང་ལུགས་ཀྱི་སྒོ་མོ་བརྒྱ་ཕྲག་འབྱེད་པའི་དགའ་སྟོན་སོགས་སྔར་ལམ་བཟང་པོ་ཉམས་པ་སྔོན་དུ་འགྲོ་བས་མཉན་ཡོད་ཆོ་འཕྲུལ་མཆོད་པའི་དུས་ཆེན་དང་བསྟུན་རྒྱལ་བཞི་ཁྲོའི་ཚོགས་ལ་བདག་པོས་བཟུང་བ་དང་མ་
བཟུང་བའི་དངོས་པོ་ཡོངས་སུ་དག་པ་ཐམས་ཅད་བྱང་ཆུབ་ཀྱི་སེམས་དང་དཀོན་མཆོག་གི་ཡོན་ཏན་དྲན་པ། མཆོད་ཡུལ་དང་མཆོད་མཁན་དང་མཆོད་རྫས་ཐམས་ཅད་སྣང་ཡང་བདེན་པས་སྟོང་བ་སྒྱུ་མའི་རྟ་གླང་དང། མེ་ལོང་ནང་གི་གཟུགས་བརྙན་

[077B] སྙིགས་དུས་སུ་རྒྱལ་བ་གཞན་ལས་ཀྱང་ཆེས་བཀའ་དྲིན་ཕུལ་དུ་གྱུར་པ་ཟས་གཙང་གི་སྲས་པོ་དེ་ཉིད་ལྷག་པར་དྲན་པའི་འདུན་པ་རྩེ་གཅིག་པ་དང་བཅས་ཏེ་དབུལ་བ་དང། དགེ་བའི་རྩ་བ་
རྣམས་ལ་བདག་ཏུ་འཛིན་པ་དང། དེའི་འབྲས་བུ་ལན་དང་རྣམ་པར་སྨིན་པ་ལ་རེ་བའི་བློ་ངན་པ་ཡོངས་སུ་དོར་ནས། སེམས་ཅན་ཉག་གཅིག་པུའི་དོན་དུ་རྫོགས་པའི་བྱང་ཆུབ་དམ་པར་བསྔོ་བར་མཛད། ཚེས་བཅུ་གསུམ་དང་བསྟུན་མ་ཎི་སྐོར་དཔོན་
པའི་འབུལ་ནོང་རྣམས་ཀྱང་ཐུགས་རྗེའི་སྤྱན་རས་ཀྱིས་བཙས། ཟླ་བ་གཉིས་པའི་ཚེས་དགུ་ལ་མཚོ་སྔོན་ཚེ་བརྟན་སྦོ་ཤོག་ཐུའི་བླ་མ་རྒྱལ་ཆེན་རྩེ་པ་ཆོས་རྗེ་བློ་བཟང་བཤེས་གཉེན་གྱིས་གཟིམས་ཆུང་ཞབས་བརྟན་ཕུལ་བ་དང། ཚེས་བཅུ་གཉིས་
ལ་སྲད་རིན་ཆེན་རྩེ་པའི་ཞབས་དྲུང་ལྕམ་གྱིས་གཟིམས་ཆུང་ཞབས་བརྟན་ཕུལ་བ་རྣམས་ལ་ཐུགས་བརྩེ་བ་ཆེན་པོས་ཞལ་བཞེས་ཙམ་གནང། ཆོས་བཅུ་གསུམ་ལ་དགོན་གནས་འདིས་མཚོན་པའི་དགོན་སྡེ་རིས་མེད་ལ་ཞབས་ཏོག་སྔར་བཞིན་
བསྒྲུབ་པ་མཛད་ཅིང། གླིང་མཆོད་ཀྱང་ཤིན་ཏུ་བཞེས་པ་བྱུང། ཆོས་བཅོ་ལྔ་ལ་ཐོར་ཁྱོད་བསྟན་སྐྱོང་བས་ལིའི་བསྟེན་ཞལ་འཁོར་བཅས་དང་པས་ལིའི་ནུ་བོ། འབྲས་སྤུངས་སྔགས་པ་བླ་མ་བཅས་མཇལ་ཕྱག་ཏུ་འབྱོར་པར་གྲྭ་ཚང་དང་མགྲོན་
དྲུང་སོགས་ཀྱིས་བསུ་བ་བཅས་ཟོས་སྒོ་གནང། སྐུ་ཁམས་ཧ་ཅང་གི་དྭངས་པ་མེད་ཀྱང་མཐའ་འཁོབ་ཀྱིས་མཐའ་ནས་དད་པའི་ཤུགས་དྲག་གིས་ཡོངས་སྟབས་དཔོན་གཡོག་ཉུང་བསྡུས་ལ་མཇལ་ཁ་གནང། དེ་ནས་རིམ་པ་བཞིན་མཁར་

[078A]༄༅། །སྔོན། ཞབས་དྲུང་བསྟན་པའི་དཔལ་གྱུར། ཞབས་དྲུང་ཆུང་བ། མཚོ་སྔོན་དབང་དཀོན་མཆོག་བཀྲ་ཤིས་དང་རབ་བརྟན་གུང་གི་མི་སྣ་སོགས་བརྒྱ་སྐོར་ལ་མཇལ་ཕྱག་གནང་ཞིང། བསྟན་སྐྱོང་པས་ལི་དང་འབྲས་
སྤུངས་སྔགས་པ་བླ་མ་བློ་བཟང་བཀྲ་ཤིས་གཉིས་ནས་གཟིམས་ཆུང་ཞབས་བརྟན་ཕུལ་བར་རྗེས་སུ་འཛིན་པ་མཛད། དེ་མཚུངས་ཁལ་ཁ་དའི་ཆིང་དགེ་སློང་དང་བསམ་འཕེལ་དབུ་མཛད་བཅས་ནས་ཞབས་བརྟན་གསོལ་འདེབས་ཞུས། ཟླ་བ་
གསུམ་པའི་ཚེས་བཅུ་གཅིག་ལ་ཤར་ཕྱོགས་གོང་མ་བདག་པོ་ཆེན་པོའི་བཀའ་ཕེབས་བཞིན་རྒྱལ་ཁབ་ཆེན་པོར་གནས་བླ་མ་རབ་འབྱམས་པ་བློ་བཟང་འཇམ་དབྱངས་འཁོར་བཅས་གོང་མ་ཆེན་པོའི་ཆོས་སྲིད་ཀྱི་ཞབས་འདེགས་སུ་རྫོང་སྟ་
གནང། ནག་ཉ་དང་བསྟུན་འདུས་པ་རྒྱ་མཚོར་གྲྭ་པ་རེ་ལ་མངགས་བཟོས་གནང་བའི་རྡུལ་གཟན་རེ་འབུལ་བ་གནང། དགོང་ཇ་དང་བསྟུན་ཕྱག་འགྱེད་ཀྱང་སྔར་རྒྱུན་ལྟར་གནང། འདི་སྐབས་རྗེ་བླ་མ་ཉིད་དུས་གཏན་དུ་སྐུ་གཟུགས་གཅོད་ཆེ་བར་མ་
ཟད༑ ལོ་འདིའི་མགོ་ཙམ་ནས་སྐུ་བཞེངས་གནང་བའང་དཀའ་ངེས་བྱུང་བར་བརྟེན་ཕྱག་མཛོད་རིན་པོ་ཆེ་དང་སློབ་དཔོན་བཞི་སོགས་ནས་དོ་ཁུར་མཛད་དེ། ནོར་དངོས་བསྡུ་ཆ་མཛད་ནས་མང་ཇ་བཟང་མང་རིམ་སྒྲུབ་ཀྱི་ཐོག་ཞབས་བརྟན་གནད་སྨིན་
གནང། དེ་ནས་རིམ་པར་མཚོ་སྔོན་དགེ་ཚུལ་མ་བློ་བཟང་ཆོས་འཚོའི་འཚམས་ཞུས་པ། སྦོ་རྡོ་སྐུ་སྐྱེ། སེར་འབྲས་དགེ་གསུམ་གྱི་གྲྭ་བ་སོགས་སྐལ་ལྡན་གྱི་སྐྱེ་བོ་མང་པོ་ལ་མཇལ་ཕྱག་གནང། ཉེར་གསུམ་ནས་ཞག་ལྔའི་རིང་སྐུའི་འཕྲོད་བསྟེན་

[078B] དེ་སྐབས་དགྱེས་སྤྲོའི་དཀར་སྤྲོ་རྣམས་བསྒྲིགས་སྐབས་བཀའ་ལས། ཤེལ་ཀར་དེ་ནས་ཤིག་ཞུས། དེ་ནས་ད་ཤི་གཏོང་ཞེས་ཕེབས་པར་སྐྱེས་བུ་གླང་དང་འདྲ་བ་
རྣམས་ཀྱིས་ཅུང་ཟད་ཀྱང་མགོ་བར་སྣང། ས་གས་ཉ་བའི་དུས་ཆེན་གྱི་སྐབས་མཆོད་འབུལ་སོགས་སྔར་ལྟར་གནང། ཟླ་བ་ལྔ་པའི་ཆོས་བཞི་གཟའ་སྐར་སྦྱོར་བ་མཆོག་ཏུ་ཤིས་པའི་ཉིན་བཀྲ་ཤིས་ལྷུན་པོའི་འདུས་སྤྱི་ནས་ཞབས་བརྟན་
སེམས་རྣམ་པར་དག་པའི་གདུང་ཤུགས་དྲག་པོས་འབུལ་བར་བསྡུས་ཆ་མཛད་དེ། དགེ་འདུན་གྱི་སྡེ་ཆེན་པོར་ལོ་མའི་མཆོད་ཡོན་བཟང་པོ། སྐུ་ཚེ་བསྒྲུབ་པ་སོགས་མང་པོ་གནང། ཞལ་སྔ་ནས་བཞི་དང་དགེ་སྐོས་པ། གྲྭ་ཚང་ཁག་གི་སྤྱི་མི་
རེ༑ ཞབས་འབྲིང་བ་འགའ་བཅས་ནས་གཟིམས་ཆུང་མདོར་མགོན་ཁང་པ་རྣམས་དང་ལྷན་ཅིག་ཞབས་བརྟན་མཎྜལ་དང་འབུལ་ནོད་བཅས་གསོལ་འདེབས་ནན་ཏན་ཅན་གནང། དེ་སྐབས་ཞལ་བཞེས་བཟང་པོ་རང་ནི་མ་གནང་བ་འདུག་ཚེས་
བཅུ་བཞིའི་ཉིན་སྨོན་ལམ་ཆེན་མོ་སྔར་ལྟར་ཚུགས་སྐབས་ཉིན་སོ་སོར་མཆོད་སྤྲིན་སྤྲོ་བའི་སྤྱན་དམིགས་སོགས་བཟང་པོ་གནང་ཞིང། གོས་སྐུ་བཀྲམ་པའི་ཉིན་ནས་ཆར་བཟང་པོ་ཡང་ཕེབས། ཉེར་གཅིག་ལ་འབྲས་སྤུངས་པ་གྲྭ་པ་ལྔ་བཅུ་སྐོར་ལ་
ཕྱག་དབང་བཀའ་དྲིན་ཆེ། ཚེས་ཉེར་ལྔའི་ཉིན་བ་སོ་བ་དང་སྲད་པ་མི་ཚན་ལ་དབྱར་མཇལ་གྱི་ཕྱག་དབང་སྔར་རྒྱུན་ལྟར་བཀའ་དྲིན་བསྐྱང་བར་མཛད། ཟླ་བ་དྲུག་པའི་ཚེས་བཞི་ལ་ཆོས་འཁོར་བསྐོར་བའི་དུས་ཆེན་དང་བསྟུན་ནས། འཆི་མེད་ལྷ་

[079A]༄༅། །ཁང་དུ་རྒྱལ་བ་ཚེ་དཔག་མེད་ཀྱི་སྐུ་བརྙན་མགོན་པོ་ཀླུ་སྒྲུབ་ཀྱི་ཐུགས་དམ་རྟེན་གྱི་འདྲ་ཅོག་བཀྲ་ཤིས་ལི་མ་གྲ་མཚུངས་བརྒྱ་དང་སོ་ལྔ་གསར་བཞེངས་ལ་ཕྱག་ནས་དང་མཆོད་པ། ལྷ་ཁང་བྱིངས་ལ་སྟོང་མཆོད་སྣ་ལྔ་བཅས་དང་
ཚེས་བཅོ་ལྔ་ལ་དབྱར་གནས་ཀྱི་སྦྱོར་བ་དང་བཅུ་དྲུག་གི་ཐོ་རངས་ཞལ་བཞེས་གནང་ཞིང། དབྱར་གནས་ཀྱི་རིང་ཞབས་ཏོག་བཟང་པོ་སོགས་སྔར་བཞིན་གནང། དེ་དུས་ཁལ་ཁའི་ཁུ་རལ་ཆེན་མོ་ནས་ཤ་ཆེན་མ་ཐ་ཁུ་ལུག་ཆི་ཏཱ་ར་ནཱ་ཐ་རྗེ་
བཙུན་དམ་པའི་སྤྲུལ་སྐུའི་ཡོངས་འཛིན་པ་རྒྱལ་ཆེན་རྩེ་བའི་ཆོས་རྗེ་ནོ་མོན་ཧན། མགྲོན་གཉེར་སྦི་ལིག་ཐུ་ནང་སོ། ཨེམ་ཆི། གཉེར་པ་རྣམས་ཀྱིས་མཚོན་ཁལ་ཁའི་ཡུལ་གྲུའི་བླ་དཔོན་རྣམས་ཀྱི་མི་བཟང་ཁྱོན་བསྡོམས་ཕྱེད་སུམ་
བརྒྱ་སྐོར་མཇལ་ཕྱག་ཏུ་བཅར་བ་ལྟར། བྲག་ཁུགས་སུ་ཤ་རྩམ་སོགས་ཀྱི་སྣེ་ལེན་དང། འདི་ཁར་འབྱོར་སྐབས་བདེ་ལེགས་དགའ་ཚལ་དུ་མགྲོན་དྲུང་འགའ་ཞིག་གིས་བསུ་བ་དང་བཀུར་ཟོས་ཡང་དག་པ་དང་བཅས་ནས་སླེབ། སྐུ་གཟུགས་
གཙོང་ཆེ་སྟབས་མཇལ་ཕྱག་གནང་དཀའ་ཙམ་ཡོད་ཀྱང་ཁོང་རྣམས་ས་ཐག་རིང་པོ་ནས་ལམ་གྱི་ངལ་དུབ་ཁྱད་དུ་བསད་ནས་འོངས་པ་དང། ཁྱད་པར་སྐུ་གལ་ཆེ་བ་གཞན་དང་མི་འདྲ་བ་བཅས་ཚེས་དགུའི་ཉིན་ཁལ་ཁའི་ནོ་མིན་ཧན་སོགས་
སོག་འགྲུལ་ཚད་མ་དང། སེར་འབྲས་དགེ་གསུམ་ནས་བྱོན་པའི་གྲྭ་པ་སུམ་བརྒྱར་ཉེ་བར་ཕྱག་དབང་གི་བྱིན་རླབས་དང། ཁལ་ཁ་རྣམས་ལ་བཞུགས་གྲལ་དང་བཀའ་འདྲིན་བཅས་གནང། ཚེས་བཅུ་གཅིག་གི་ཉིན་ཁལ་ཁ་རྣམས་

[079B] ནོ་ཡོན་ཁོ་ཐོག་ཐུ། ཆེ་ཆེན་ཨ་ཧས་ཚེ་དཔག་སྐྱབས། ཁ་ཐོན་སྲས་དང་བཅས་པ། ད་ལས་པས་སེ། དར་ཁན་ཨེམ་ཆི་སོགས་ཀྱིས་གཟིམས་ཆུང་ཞབས་བརྟན་དང། ནོ་
མིན་ཧན་རང་ནས་ཀྱང་འབུལ་བ་གང་གཟབས་ཕུལ་བ་རྣམས་ལ་དགྱེས་པ་ཆེན་པོ་མཛད། ཚེས་བཅུ་བདུན་གྱི་ཉིན་སྐུ་གཤེགས་པ་རྗེ་བཙུན་མ་བཀྲ་ཤིས་ཆོས་འཕེལ་དང། ཀོང་ཇོ། སྦྱིན་པ་རྒྱ་མཚོ། ཐུ་ཤེ་ཡེ་ཐུ། སྣ་ཁང། ཅང་ཅུན་ཆིང་དབང་
གི་སྲས། ཤི་རལ་ཐུ་བླ་མ། ཆེ་མཆོག་པས་ལི། ཁོ་ཐོ་ཁོ་ཅང་ཅུན་ཤཱཀྱ་སྦའ་དུར། སྲས་བནྡེ་བས་ལི་སོགས་ཀྱི་ལྗགས་བསྔོ་ཞུ་རྟེན་དཔང་མཐོ་བ་དང། དགེ་འདུན་གྱི་སྡེ་ཆེན་པོར་མང་འགྱེད་བཅས་བསྒྲུབ་པ་ཐམས་ཅད་ལ་དགྱེས་བཞིན་དུ་རྗེས་
འཛིན་དང། བསྔོ་བ་སྨོན་ལམ་གྱི་རྒྱས་འདེབས་ཡང་དག་བ་གནང། ཁལ་ཁ་ནོ་མོན་ཁང་རྒྱལ་ཆེན་རྩེ་པ་དཀའ་ཆེན་བློ་བཟང་དར་རྒྱས་ཀྱིས་གསོལ་བ་བཏབ་ངོར་རྗེ་ཉིད་ཀྱི་བརྟན་བཞུགས་གསོལ་འདེབས་སྩལ་བ་ནི་འདི་ལྟར།    ༈    རྣམ་
འདྲེན་བློ་གྲོས་བཟང་པོའི་མཁྱེན་བརྩེའི་དཔུང། །གཅིག་བསྡུས་ཡེ་ཤེས་འོད་སྟོང་རབ་འབར་བས། །ཐུབ་བསྟན་འདབ་བརྒྱའི་དགའ་ཚལ་རྒྱས་མཛད་པ། །བསྟན་པའི་ཉི་མ་སྲིད་མཐར་ཞབས་བརྟན་ཤོག་ཚུལ་ཁྲིམས་ཡོན་ཏན་ཀུན་གཞིས་རྒྱུད་
གཏམས་ཤིང། །རིག་གྲོལ་མང་ཐོས་འདུས་པའི་དབུས་ན་བརྗིད། །མདོ་རྒྱུད་གཞུང་ལུགས་ཕྱོགས་ཀུན་སྤེལ་མཛད་པའི། །བཤེས་གཉེན་རྡོ་རྗེའི་ཁྲིལ་རྟག་བརྟན་ཤོག། །གདུལ་བྱས་གསོལ་བཏབ་ཐུགས་རྗེའི་དཔག་བསམ་ཤིང། །འཆི་མེད་

[080A]༄༅། །ལམ་ཀུན་ཁྱབ་པའི་གྲིབ་བསིལ་ལ། སྐལ་ལྡན་འགྲོ་རྣམས་ཕན་བདེ་ལ་སྤྱོད་པའི། །ཡིད་ལ་འདོད་པའི་རེ་བསྐོང་གྱུར་ཅིག་ཅེས་རིང་འཚོའི་ཚིགས་བཅད་འདི་ནི་རྒྱལ་ཆེན་རྩེ་པ་ནོ་མོན་ཁང་བཀའ་བཅུ་པ་བློ་བཟང་དར་
རྒྱས་དང། མགྲོན་གཉེར་སྦི་ལིག་ཐུ་ནང་སོ། ཨེམ་ཆི་གཉེར་པ་བཅས་ཀྱིས་བསྐུལ་ངོར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ། ཞེས་གསུངས་དཔྱད་གཞི་ཅན་དང་བཅས་པ་སྩལ། ཉེར་ལྔའི་ཉིན་ཆོས་ཁྲིམས་གསར་རྙིང་
རྣམས་ཀྱི་མཇལ་ཁ་དང་བསྟུན་འདི་ཁའི་གྲྭ་པ་མང་པོ་དང་སེར་འབྲས་དགེ་གསུམ་གྱི་གྲྭ་པ་མང་པོ་བཅས་ལ་ཕྱག་དབང་གནང་ཞིང། དེ་དུས་ཕྱག་ཕྱི་རྣམས་ནས་སྐུ་ངལ་བར་གྱུར་དོགས་མང་པོ་མི་གཏོང་བའི་རྩིས་བྱས་ཀྱང། རྗེ་ཉིད་ནས་ད་ལན་
འོང་འདོད་པ་ཐམས་ཅད་ཐོངས་ཤིག་ཅེས་རིང་པོར་མི་ཐོགས་པར་ཞིང་ཁམས་གཞན་དུ་ཕེབས་ཉེ་བའི་གསུང་ཕེབས་པར་སྐུ་དྲུང་དུ་ཉེ་བ་རྣམས་དོགས་པ་ཙམ་ཡང་མ་བྱུང་ཞིང། གྲྭ་པ་ཀུན་གྱིས་རྗེ་ཉིད་སྐུ་ཤིན་ཏུ་ཆུང་བར་ཕེབས་པར་མཛད་འདུག་པ་
ཇི་ལྟ་བུ་ཞིག་ཡིན་ནམ་སྙམ་དུ་སེམས་བདེ་བ་མེད་པར་གྱུར་ཏེ་གསོལ་བ་འདེབས་པ་ལ་བརྩོན་པར་གྱུར། ཉེར་བརྒྱད་ཀྱི་སྔ་དྲོ་ཆོས་ཁྲིམས་གསར་པ་ལེགས་བཤད་གླིང་པ་དཀའ་ཆེན་ཟླ་བར་བཀའ་བསྒོའི་ཕྱག་དབང་གནང་བ་དང་དུས་མཚུངས་སུ་
ཆོས་ཁྲིམས་སྔ་མས་ཀྱང་སྒྲིགས་ལམ་ཀུན་སྤྱོད་རྣམས་དྲུལ་ཐུབ་མ་བྱུང་ཞིང། ཁྱོད་ནས་སྒྲིགས་ལམ་ཀུན་སྤྱོད་རྣམས་ཉམས་པ་མེད་པའི་དོ་ཁུར་ཧུར་ཐག་དགོས་རྒྱུ་ཡིན་ཞེས་བཀའ་ནན་ཏན་ཅན་ཕེབས། གནམ་གང་གི་ཉིན་ལྗོངས་རྒྱུའི་བྱ་

[080B] དེ་ཡང་འཇིག་རྟེན་ཀུན་གྱི་སྒྲོན་མེ་ནུབ་ཏུ་ནི་ཉེ། དཀར་ཕྱོགས་བྱེད་བའི་ལྷ་རྣམས་ཀྱི་སྟོབས་ནི་བྲི། ནག་ཕྱོགས་བྱེད་པ་རྣམས་སྟོབས་རྒྱས། འགྲོ་བ་ཀུན་གྱི་ས་མཁན་ནམ་འཁོར་བའི་རྒྱ་མཚོ་ཆེན་པོ་ལས་སྒྲོལ་
བའི་དེད་དཔོན་ཆེན་པོ་དེ་འདའ་བར་ཉེ། མ་རིག་པའི་མུན་པ་ཆེན་པོ་སེལ་བའི་ཉི་མ་ཆེན་པོ་ནུབ་ཏུ་ཉེ་བས་ལོ་དེའི་སྔོན་ཙམ་ནས་མཁའ་ཡི་ལམ་ལས་དབང་པོའི་གཞུ་དཀར་པོ་ཕྲ་ཞིང་རིང་བ་ནུབ་ཀྱི་ཕྱོགས་ནས་གཟིམས་ཁང་གི་ཕྱོགས་སུ་ཡང་ཡང་
གཟུག་པ་ནི་ལྷ་དང་མཁའ་འགྲོའི་བསུ་བ་མངོན་པར་གསལ་བར་བྱེད་པ་ལྟ་བུ་དང། དབེན་ས་ཆོས་ཀྱི་ཕོ་བྲང་དུ་ཡི་དམ་གྱི་གཏོར་མ་གློ་བུར་དུ་བཞིག་པ། དགོན་གནས་འདིར་སྔར་མི་འོང་བའི་བྱ་དང་རི་དྭགས་སོགས་ཉམས་མི་དགའ་བའི་ཚུལ་
གྱིས་ཡང་ཡང་རྒྱུ་བ། ཆོས་ཁྲིམས་ཁང་དང་གཉེར་ཚང་པ་སོགས་ཀྱི་བོང་བུས་བྲོ་གཞས་རྩེ་བ། སྔགས་ཁང་དུ་མེ་སྐྱོན་ཚབ་ཆེ་བ། དགོན་པའི་རྒྱབ་རིས་དུ་བའི་སྒྲ་འབྱིན་པ། ཉི་མི་དང་ཟླ་བའི་འོད་མོག་མོག་པོར་སྣང་བ། གནམ་གྲུམ་པའི་སྒྲ་
དྲག་པོ་སྒྲོག་པ། ཐལ་བའི་ཆར་འབབ་པ། སྲོག་ཆགས་སྣ་ཚོགས་ལ་བྱད་དབྱིབས་མི་འདྲ་བའི་བུ་སྐྱེ་བ། བསམ་གྲུབ་སྦུག་ཕྱོགས་སུ་འབྲུགས་ལ་སྣང་བ། དགེ་འདུན་རྣམས་ཀྱི་ཕྱག་བདེ་བ་རྣམས་ཀྱིས་ཞྭ་མ་གྱོན་པར་འོངས་པ། རྗེ་ཉིད་ཀྱི་བླ་སྨན་
པ་དགེ་འདུན་དོན་འགྲུབ་ཀྱི་རྨི་ལམ་ལ་དབེན་བསྡུམ་མཆོད་རྟེན་གྱི་མགོ་ས་ལ་ལྷུང་བར་རྨིས་པ་སོགས་ཞབས་འབྲིང་པ་རྣམས་ལ་རྨི་ལྟས་ངན་པ་སྣ་ཚོགས་པ་ཞིག་བྱུང་ཞིང། སྦྲུལ་ལོ་འདི་གསར་བ་ནས་བཟུངས་ཞལ་འདོན་གྱི་གསེང་དབར་འགའ་

[081A]༄༅། །རེར། གང་དུ་གནས་ཀྱང་འཆི་བས་མི་ཚུགས་པའི། །ས་ཕྱོགས་དེ་ནི་ཡོད་པ་མ་ཡིན་ཏེ། །བར་སྣང་ལ་མེད་རྒྱ་མཚོའི་གཏིང་ནའང་མེད། །རི་བོ་རྣམས་ཀྱི་ཁོང་དུ་ཞུགས་ཀྱང་མིན། ཞེས་པའི་ཚིག་ཡང་ཡང་གསུང་བ་དང་
ལ་མོ་ཆོས་སྐྱོང་ཆེན་པོའི་སྤྱི་ལུང་དུའང། ནུབ་བདེ་ཅན་བཀོད་པའི་ཞིང་གི་གཙོ། །མགོན་འོད་དཔག་མེད་པའི་ཐུགས་ཀ་ཡི། །འོད་ཟེར་གྱི་ཕྲེང་བ་དམ་པ་དེ། །དུས་སླེབ་པའི་དབང་པོའི་གཞུ་ལ་འགྲན། ཞེས་གསལ་བར་ལུང་བསྟན་པ་སོགས་
རྗེ་བླ་མ་འདི་ཉིད་དག་པའི་ཞིང་ཁམས་གཞན་དུ་གཤེགས་པའི་ཐུགས་ཀྱི་འདུན་པ་གཏད་པའི་ལྔ་ལྟས་ཤིན་ཏུ་གསལ་བར་གྱུར་ཀྱང། མྱ་ངན་འདས་ཆེན་ལས། དེ་བཞིན་གཤེགས་པ་ཡོངས་སུ་མྱ་ངན་ལས་འདའ་བར་བཞེད་པའི་ཚེ། འཕགས་
པ་ཀུན་དགའ་བོ་ལ། དེ་བཞིན་གཤེགས་པ་བཞུགས་པར་བཞེད་ན་ནི་བསྐལ་པའམ་བསྐལ་པ་ལས་ལྷག་པར་ཡང་བཞུགས་སོ། ཞེས་གསུངས་པ་ལ། ཀུན་དགའ་བོ་བདུད་ཀྱིས་ནོན་པས་ལན་ཅི་ཡང་མ་གསོལ་བས། །དེ་བཞིན་གཤེགས་
པ་མྱ་ངན་ལས་འདས་བར་དགོངས་པ་ངེས་པར་གཏད་པར་གསུངས་པ་དང་འདྲ་བར། སྐུ་དྲུང་ན་འཁོད་པ་རྣམས་ཀྱིས་གསོལ་འདེབས་ལྟ་ཞོག་དོག་སེལ་ཙམ་ཡང་མ་ཞུས་པར་སྣང་ཞིང། ཟླ་བ་བདུན་པའི་ཚེས་གཅིག་གི་སྔ་དྲོ་འཚོ་བྱེད་དགེ་
སློང་དགེ་འདུན་དོན་གྲུབ་ལ། བཀའ་ལས། ཕྱག་རྩ་ལ་བརྟག་གཞིག་གྱིས་དང་ཕེབས་པར། ཕྱག་རྩ་བརྟགས་སྐབས། རྒྱུད་ལས། གྲངས་སྡོད་ངེས་པར་སྡོད་པ་འཆི་སྡོད་ཡིན། ཞེས་བཤད་པ་ལྟར་གྱི་རྣམ་པ་ཤིན་ཏུ་གསལ་བའི་ཚུལ་

[081B] འཚོ་བྱེད་ནས། སྐྱེས་ཆེན་དམ་པའི་མཛད་པ་ཚུལ་སྟོན་གྱི་རིགས་ལ་མཐའ་གཅིག་ཏུ་མ་ངེས་ཀྱང། གསོ་རིག་གི་གཞུང་གི་དགོངས་པ་ལྟར་ན་ཤིན་ཏུ་མི་ལེགས་པས། སྤྱི་སྒེར་ཚང་མ་ནས་ཞབས་བརྟན་སྐུའི་རིམ་གྲོར་
འབད་པ་མཛད་དགོས་ཚུལ་རྩེ་ཤོད་གཉིས་ཀར་སྙན་འབུལ་ནན་ཏན་ཅན་ཞུས་པར། མགྲོན་གཉེར་རྗེ་དྲུང་ས་ཁུད་པས། རང་ཉིད་ཀྱིས་ཀྱང་ཕྱག་རྩ་ལ་བརྟགས་ཤིང། འདི་ལོ་སྐུ་གེགས་ཀྱི་རིགས་རང་འོད་ཚོད་མེད། ལ་མོ་ཆོས་སྐྱོང་ཆེན་པོར་སྔ་
ཕྱིར་ཞུས་པའི་ལུང་བསྟན་རྣམས་སུ་དོགས་ཆ་ཆེ་བ་རང་ཕེབས་མི་འདུག་ཕྱག་རྩའི་སྡོད་ཀྱི་རིགས་ལ་ངེས་པ་རང་ཡོང་གི་ཨེ་ཡོད། སྐུ་ལ་དོག་ཆའི་རིགས་མེད་ལ་ཆེ་ཞེས་ཞུས་པར། བཀའ་ལས། ང་རང་ལ་ནི་ངན། གཞན་ནི་ངན་རྒྱུ་མེད་
ཅེས་ཕེབས། དེ་ཉིན་ནས་མགུལ་འཆམ་གྱི་རྣམ་པས་སྐུ་ཁམས་ཀྱང་ཅུང་ཟད་ལྟེམ་ཞིང། སྐུ་གཟུགས་ཀྱང་ཇེ་ཆུང་དུ་གྱུར་པས་དོགས་པ་ཅུང་ཟད་གཟོས་ཏེ་ཞབས་བརྟན་སྐུ་རིམ་དང་གསོས་སྨན་གྱི་འཕྲོད་པ་ཞེས་སོགས་ཇི་འདྲ་ལེགས་ཞུས་
པར། སྒྲོལ་མ་ཐོན་ཕེབས་པ་ལྟར་ཚོགས་ཆེན་དུ་འཕྲལ་སྒྲུབ་གནང་ཞིང། ན་བཟའ་སྤོང་ཐག། སྔགས་ཁང། མགོན་ཁང་སོགས་སུ་ཆོས་བསྲུང་གི་བསྐང་བ་འཕྲིན་འཆོལ། འཆི་བསླུ། སྒྲོལ་མ་གཡུལ་བཟློག་སོགས་གང་མང་རིམ་
གྱིས་སྒྲུབས། དེ་ནས་ཨེམ་ཆི་སྨོན་སྐྱིད་པའང་སྐུ་མདུན་དུ་བཏང་སྟེ། ཨེམ་ཆི་ཆེན་མོ་དང་སྒོ་བསྟུན་གྱིས་ཕྱག་རྩ་བརྟག་པ་བྱེད་དགོས་པར་བགྲོས་ཏེ། ཨེམ་ཆི་ཆེན་མོས་གཟིམས་སྦུག་ཏུ་ཕྱག་རྩ་ཕུལ་ཞིང། གསོལ་ཇ་ཚ་རྟིང་མ་སོང་མཚམས་

[082A]༄༅། །སྨོན་སྐྱིད་ཨེམ་ཆི་གཟིམས་ཆུང་མདོར་སྐུ་མདུན་དུ་བཏང་ནས་ཕྱག་རྩར་བརྟག་དབྱད་ཞུས། དེ་ནས་རིམ་བཞིན་གསོལ་ཆས་ཀྱང་ཇེ་ཆུང་ཇེ་ཆུང་དུ་གཏོང་བ་མཛད་ཅིང། ཉིན་གྱི་ཆ་ཕལ་ཆེར་སངས་རྒྱས་མང་པོའི་མཚན་དང་
བྱམས་པས་དམ་བཅས་བའི་གཟུངས་སོགས་ཞལ་འདོན་གནང་ཞིང་སྔ་དགོང་དང་མཚན་མོའི་ཆ་ཕལ་ཆེ་བ་ལ་ཏིང་ངེ་འཛིན་ལ་གཙོ་བོར་གཞོལ་བར་མཛད། ཚེས་གསུམ་གྱི་སྔ་དྲོ་གསོལ་དཔོན་རབ་བརྟན་པའི་རྗེ་དྲུང་གིས། སྐུ་ཞབས་
རིན་པོ་ཆེ་གསོལ་བ་བཞེས་མཆོད་སོགས་ཀྱང་བདག་ཆག་གི་བློ་འཁྲིད་ཙམ་ལས་བཞེས་མི་འདོད་བ་ཞིག་རང་འདུག་པས་སྐུ་ཁམས་མི་བདེ་བ་མི་འདུག་གམ་ཞུས་ན་ནི་དེ་འདྲ་མི་འདུག་རང་གསུངས། ཞལ་མདངས་ནི་སྔར་རྒྱུན་ལས་ཀྱང་བཟང་བར་
འདུག་པས་ཇི་འདྲ་ཡིན་ནམ་ཞུས་བར། བཀའ་ལས། ལྟོ་ཆོད་བྱེད་པ་ལ་ང་རང་མཁས། དེ་འདྲའི་བློ་སྐྱོག་པ་བྱེད་མི་དགོས། ཁྱོད་ཚོ་ངས་བློས་བཏང་མི་ཡོང་ཞེས་ཞལ་བཞེས་དོན་གྱིས་གནང་ཞིང། ཚེས་བཞིའི་སྔ་དྲོ་འཚོ་བྱེད་དགེ་སློང་ནས་
ཕྱག་རྩ་ཕུལ་སྐབས། ཁྱད་ཨེ་འདུག་ཕེབས་བར། ད་ལྟ་འགྱུར་ཁྱད་ཆེ་བ་ཞིག་མི་འདུག་ཅེས་ཞུས་པར། བཞད་མི་ཞིག་མཛད་ནས། འཚོ་བྱེད་དང་གསོལ་དཔོན་གཉིས་ལ་དི་རིང་ཚེས་གྲངས་གང་ཡིན་གྱི་བཀའ་འདྲི་ཕེབས་པར་ཁོང་གཉིས་
ནས་ཚེས་བཞི་ཡིན་ཞུས་པར། ངེད་བཟླས་པའི་འཕྲོ་སྐྱོང་དགོས་ཤིག་ཡོད་པས་དི་རིང་རིག་པ་དྭངས་བའི་ཕྱིར་ལྟོ་བཟང་བོ་མི་ཟ་ཞེས་ཕེབས་ནས། ཕྱིར་མངོན་པ་ལ་བྱམས་པས་དམ་བཅས་པའི་གཟུངས་དང། ནང་དུ་སྟོང་བ་འོད་གསལ་དང་

[082B] གསོལ་ཚིགས་རྒྱབ་ལ་ཉིན་ལྟར་སྐུ་མདུན་བ་གང་རུང་རེས་སྐུ་མདུན་དུ་བཅོམ་ལྡན་འདས་ཀྱི་རྣམ་བར་ཐར་པ་སྐྱེས་རབས་སོ་བཞི་པ་ཀློགས་ཏེ་སྙན་དུ་འབུལ་གྱིན་ཡོད་པ་དང། དེ་ལ་ཐུགས་ཤིན་ཏུ་
དགྱེས་པའི་ཉམས་ཀྱིས་ལེགས་པར་གསན་པ་དད། སྐབས་སྐབས་སུ་བཞད་མོ་རྒྱ་ཆེར་མཛད་པ་ཡིན་ཀྱང། དེ་ཉིན་འཚོ་བྱེད་དགེ་སློང་ནས་སྐྱེས་རབས་སྙན་དུ་ཕུལ་བར་ཅུང་ཟད་ཀྱང་ཐུགས་སྣང་མི་མཛད་པར་རྡོ་རྗེའི་ལུས་ལ་གནང་དུ་བསྣུན་ཅིང་
གཞིའི་འོད་གསལ་ལམ་གྱི་འོད་གསལ་དང་བསྲེ་བའི་ཐབས་རྡོ་རྗེའི་བཟླས་པ་འབའ་ཞིག་ལ་གཞོལ་བཞིན་པར་བཞུགས་པས། འཚོ་བྱེད་ནས་སྐྱབས་མགོན་རིན་པོ་ཆེ་ཁ་སང་ནས་ཕྱག་དཔེ་བཀླགས་ན་དགྱེས་ཚོར་ཆེན་པོ་ཞིག་ཡིན་ཀྱང། དི་རིང་ཐུགས་ནང་
དུ་གཞོལ་བའི་ལྗགས་བཟླས་ཁོན་ལ་བཞུགས་པ་གང་ཡིན་ནམ་ཞུས་པར། བཀའ་ལས། ངས་རྡོ་རྗེའི་བཟླས་པ་ཞིག་བྱས་པ་ཡིན་ཕེབས་བར་འཚོ་བྱེད་ནས་ཕྱག་རྩ་དང་གང་སྤྱི་ནས་མཛད་པར་དཔགས་ན་དགོངས་པ་གཞན་དུ་གཏད་པའི་རྟགས་ཤིག་
མིན་ནམ་སྙམ་པ་འདུག་པས། བདག་རྣམས་ཀྱིས་རྗེ་བཙུན་བླ་མ་མཆོག་གི་ཐུགས་དང་འགལ་བ་མཆིས་ན་བཟོད་པར་བཞེས་ཏེ། ཞབས་པད་ཡུན་རིང་པོར་བཞུགས་དགོས་ཞེས་ཞུས་བར། བཀའ་ལས། ངས་རྒྱ་གར་ལ་ཕྱིན་ནས་ཆུ་ཞིག་བཏུང་
སྟེ་མགྱོགས་པོ་སླེབ་ཡོང། དེ་བར་ཁྱོད་རང་སྐྱེས་རབས་འདི་ཀློགས་ཤིག་ཅེས་ཕེབས་པར་འཚོ་བྱེད་ཀྱི་བསམ་པར། ཆུ་དགོས་ཕེབས་པར་གཞིགས་ན་ཞལ་སྐྱེམས་པ་མིན་ནམ་སྙམ་ནས། དེ་ལྟར་ཞུས་པར། དེ་འདྲ་མིན་བརྡ་ཆོས་ཡིན་ཞེས་

[083A]༄༅། །གསུངས། དེ་ཁའི་མུར་གསོལ་དཔོན་རབ་བརྟན་པ་དང་མགྲོན་གཉེར་ས་ཁུད་པ་རྣམས་རིམ་གྱིས་སྐུ་མདུན་དུ་སླེབ་པ་རྣམས་ནས་ལྗགས་བཟླས་གང་གནང་གི་ཡོད་ཞུས་བར་རྒྱལ་བ་བྱེ་བདུན་མ་དང་རྣམ་སྲས་ཀྱི་བསྐང་བ་བྱས་བ་
ཡིན་ཞེས་ཕེབས། དེའི་མཚན་ཐོག་ཐག་ཐུགས་དམ་གྱི་རིམ་པ་འབའ་ཞིག་ལ་གཞོལ་བར་མཛད་དེ། ཚེས་ལྔའི་སྔ་དྲོ་ཕྱག་རྩ་ལྟོས་ཕེབས་པར། འཚོ་བྱེད་ནས་བརྟགས་པར། དེ་གོང་གི་ཕྱག་རྩའི་སྡོད་ཀྱང་བསངས་ཤིང། ཕྱག་རྩ་བླ་རྩ་
གཡས་གཡོན་གཉིས་ཀ་མི་མངོན་བའི་ཚུལ་བསྟན་པར་སྣང། དེའི་སྔ་དྲོ་གདན་བཞེས་ཀྱི་བཞེས་ཆེར་ཡང་ཞལ་རེག་གཙམ་ལས་མ་གནང་ཞིང། གསོལ་ཇ་ཚ་རྟིང་མ་བཏེག་སྐབས་ད་རེས་མི་འཐུང་ཞིང། རྗེས་མ་ཞིག་ལ་འཐུང་པས་ཆོག་པ་
ཡིད་ལ་ཞོག་ཅེས་ཕེབས། དེ་ནས་གསོལ་དཔོན་དང་མགྲོན་ས་ནས་སྨོན་སྐྱིད་ཨེམ་ཆི་སླེབ་ཡོད་པས་གཟིམས་མདོར་ཕེབས་དགོས་ཞེས་ཞུས་པར། དི་རིང་རྩ་བ་ནས་འགྲོ་རྒྱུ་མིན་ཞེས་ནན་ཏན་ཅན་ལན་མང་ཕེབས་ཀྱང། ཁོང་རྣམས་རང་
གིས་གང་བྱས་ནི་བདེན་གྱི་གཞན་གྱིས་ནི་མ་ཡིན་ནོ་ཞེས་ལུག་ཆུ་ལ་དེད་པ་ལྟར། སྤྱོད་པ་དང་ཚུལ་དུ་ཡོད་སྟབས་ཕེབས་དགོས་ཨུ་ཚུགས་འུ་ཐུག་ཏུ་ཞུས་པར། འོ་ན་ཆོས་གོས་ཁྱེར་ཤོག་ཅེས་པའི་བཀའ་དང་བཅས་ཏེ། སྐུ་ཆོས་གསོལ་
ཏེ་གཟིམས་ཆུང་མདོར་ཕེབས་ནས། རྟེན་ཁྲི་ལ་རྒྱུན་རིང་ཙམ་གཟིགས་ཏེ། གུས་པའི་རྣམ་པ་ཞིག་མཛད་ནས། གཟིམས་ཆུང་ཡིད་དགའ་ཆོས་འཛིན་གྱི་བཞུགས་ཁྲི་ཆེན་མོའི་མདུན་དུ་བཞུགས་འབོལ་བཏིང་པའི་ཁར་ཞལ་ཤར་གྱི་ཕྱོགས་

[083B] ཞབས་རྡོ་རྗེ་སྐྱིལ་ཀྲུང་དང་སྐུ་དྲང་པོར་བསྲང་བའི་ཚུལ་དང་བཅས་ཏེ་བཞུགས། དེར་ཇི་ལྟར་སངས་རྒྱས་བཅོམ་ལྡན་འདས་གྲོང་ཁྱེར་རྩྭ་ཅན་དུ་གཟིམས་མལ་གྱི་ཐ་མར་བཞུགས་པའི་དུས་སུ་གདུལ་བྱ་ཀུན་གྱི་ཐ་མ་ཀུན་ཏུ་རྒྱུ་རབ་
བཟང་རྗེས་སུ་བཟུང་བ་ལྟར། སྐུ་འདི་ཉིད་ཀྱི་ཐ་མ་འི་གདུལ་བྱ་སྨོན་སྐྱིད་ཨེམ་ཆི་ལ་ཕྱག་དབང་ཞིག་གནང་ནས། ཨེམ་ཆིས་ཕྱག་གཡོན་བར་ཕྱག་རྩ་འབུལ་བ་དང་ལྷན་ཅིག་ཞལ་དབུགས་ཀྱི་རྒྱུ་བ་རགས་པ་ནང་དུ་འདུས་པ་དང་དུས་མཚུངས་སུ་
སྟོང་པ་བཞི་རིམ་གྱིས་ཐིམ་ནས་ཐམས་ཅད་སྟོང་པ་འོད་གསལ་དོན་དམ་པའི་བདེན་པ་མངོན་དུ་མཛད་དེ་རྡོ་རྗེའི་དབྱིངས་ཟབ་མོ་ལ་སྙོམས་བར་ཞུགས་ཏེ། རེ་ཞིག་གཟུགས་སྐུ་ཆོས་དབྱིངས་སུ་ཐིམ་བའི་ཚུལ་བསྟན་པར་མཛད་དོ། །དེར་གློ་བུར་ཉིད་དུ་
མགོན་དང་བྲལ་བའི་སྐྱེ་བོ་རྣམས་མྱ་ངན་གྱི་མཆི་མ་དྲག་ཏུ་འཁྲུག་པའི་ང་རོ་དང་བཅས་ཏེ་འཚོ་བྱེད་དགེ་སློང་དང་མགྲོན་ས། མགྲོན་སྤེལ་རྐྱང་བ། གསོལ་དཔོན་རབ་བརྟན་པ་བཅས་ནས་ཕྱག་བཙལ་ཞིང། སྤྲུལ་པའི་སྐུ་འཁྲུལ་པ་དང་བྲལ་བ་མྱུར་དུ་
ཕེབས་དགོས་ཞེས་གསོལ་བ་བཏབ་པར། སྤྱན་འཛུམ་མདངས་དང་བཅས་ཏེ་གཟིགས་པས་འཕྲིན་ལས་ཀྱི་འཇུག་པ་ནམ་ཡང་ཆད་པ་མེད་པའི་ཞལ་བཞེས་དོན་གྱིས་གནང་སྟེ། སླར་ཡང་སྡུད་པར་མཛད། དེ་ནས་ཕྱག་མཛོད་ཀྱང་གདན་འདྲེན་ཞུས་
ནས༑ བཞགས་འབོལ་གྱི་ཟུར་བཞི་ནས་བཏེག་སྟེ་གཟིམས་ཆུང་སྦུག་ཏུ་གདན་འདྲེན་ཞུས་ནས་དབུ་རྒྱན་གསོལ་བ་སོགས་ལོངས་སྐུའི་ཆ་བྱད་དུ་བཞུགས་སུ་གསོལ་བར་སྐུའི་གཉེར་མ་རྣམས་ཀྱང་ལྷག་མེད་དུ་བཞིག་ཅིང། སྐུ་མདངས་ཀྱང་གསེར་གྱི་ཁ་

[084A]༄༅། །དོག་ལྟ་བུ་གཟི་བརྗིད་འབར་བ། གཟིམས་ཁང་གི་ནང་ཐམས་ཅད་ཚུལ་ཁྲིམས་ཀྱི་དྲི་སྤོས་དེད་ཙནྡན་གྱི་དྲི་དང་ཐམས་ཅད་ཟིལ་གྱིས་ནོན་པ་བརྗོད་དུ་མེད་པས་ཁྱབ་ནས་བཞུགས་ལ། དེར་ཞལ་སྔ་ནས་རྣམ་པ་བཞི་དང་རྒྱུད་གྲྭ་
བའི་དགེ་བཤེས་བཞི་བཅུ་ཐམ་པས་གཟིམས་ཆུང་མདོ་དང་ངོ་མཚར་བཀོད་པར་དཔལ་གསང་བ་འདུས་པ་མི་བསྐྱོད་པའི་ཆོ་ག་དང། གསང་སྔགས་རྒྱུད་པ་གྲྭ་ཚང་དུ་དཔལ་གསང་བ་འདུས་པའི་དཀྱིལ་འཁོར་ཆེན་པོ་ཞལ་ཕྱེ་ཞིང། དབེན་
ས་ཆོས་ཀྱི་ཕོ་བྲང་དུའང་བཅོམ་ལྡན་འདས་དཔལ་འཁོར་ལོ་སྡོམ་པའི་དཀྱིལ་འཁོར་ཆེན་པོ་ཞལ་ཕྱེ་སྟེ། དཔལ་ལྡན་བླ་མ་དམ་པ་གང་དེ་དང་དཀྱིལ་འཁོར་གྱི་གཙོ་བོ་ཐ་མི་དད་པར་བསྐྱེད་པ་ལ་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་འབུལ་
བ་དང། བདག་ཉིད་འཇུག་ཅིང་དབང་ལེན་པ་སོགས་དགོངས་པ་ཡོངས་སུ་རྫོགས་པའི་ཐབས་ལ་བརྩོན་པར་མཛད། དེ་འཕྲལ་རྒྱལ་དབང་ཐམས་ཅད་མཁྱེན་པ་ཆེན་པོར་ཐུགས་དམ་གསལ་འདེབས་ཞུ་རྒྱུ་དང། མི་དབང་ཕོ་ལྷ་བར་རྒྱུ་མཚན་
དང་བཅས་རྟ་ཟམ་བརྒྱུད་ཕྱག་མཛོད་ནས་འབུལ་བ་མཛད་ཅིང། པཎ་ཆེན་ཆོས་ཀྱི་རྒྱལ་པོ་བློ་བཟང་ཆོས་ཀྱི་རྒྱལ་མཚན་གྱི་དངུལ་གདུང་རིན་བོ་ཆེ་དང་བྱམས་པ་རྣམས་གཉིས་སོགས་རང་བྱོན་དང་གསུང་བྱོན་རྣམས་ཀྱིས་མཚོན་པའི་མཆོད་ཁང་
སོ་སོར་སྟོང་མཆོད་དང་རྒྱ་མཆོང་སྣ་ལྔ་མང་པོ། གསུང་ཆོག་པ་རྣམས་ལ་ཡང་ཉིན་ལྟར་གསོལ་ཇ་དང་བཞེས་ཚ་བཟང་པོ་གྲངས་མང་བ་དང། ཡོན་གྱི་བསྙེན་བཀུར་བཟང་པོ་བསྒྲུབ་ཅིང། གྲྭ་ཚང་ཁག་དང་མི་ཚན་སོ་སོ། ཕྱག་ཕྱི་སྐུ་འཁོར་

[084B] ཆོས་སྡེ་ཆེན་པོ་འདི་ཁའི་ཉེ་འདབ་ཀྱི་གྲོང་བའི་སྐྱེ་བོ། མངའ་ཞབས་ཀྱི་ལྷ་སྡེ་མི་སྡེ་སོགས་ནས་མཆོད་པའི་བྱེ་བྲག་མང་པོ་དང། བླ་བྲང་རང་ནས་ཀྱང་ཉིན་ལྟར་གྱི་མཆོད་སྤྲིན་སྤྲོས་པ་སོགས་གཟིམས་ཆུང་སྦུག་ཏུ་
སྐུ་གདུང་རིན་པོ་ཆེའི་སྐུ་མདུན་དང་གཟིམས་ཆུང་མདོ། ངོ་མཚར་བཀོད་པ་སོགས་སུ་བཤམས་ནས་ཕུལ། དེར་ཆོས་ཀྱི་སྐུ་ལ་དགུང་ཞག་གསུམ་གྱི་རིང་མཉམ་པར་བཞག་ནས་བཞུགས་པའི་དུས་དུ་གཟིམས་ཁང་གི་ནང་དུ་དྲི་ཞིམ་པོ་བརྗོད་
དུ་མེད་པས་ཁྱབ་པ་དང། ནམ་མཁའི་དབྱིངས་ཐམས་ཅད་ཤིན་ཏུ་གཡའ་དག་པ་རྡུལ་དང་བསེར་བུའི་རྒྱུ་བ་ཐམས་ཅད་ཆད་པའི་མཐའ་སྐོར་དུ་ཆུ་འཛིན་ལྷ་དང་ལྷ་མོའི་གཟུགས་བརྙན་མཆོད་རྫས་ཐོགས་པ་ལྟ་བུས་སྐུ་གདུང་རིན་པོ་ཆེ་གང་ན་
བཞུགས་པའི་ཕྱོགས་སུ་མངོན་པར་མཆོད་པ་ལྟ་བུར་གྱུར་བ་ནི། སྐུ་ཚེ་འདི་ཉིད་དུ་ཚུལ་ཁྲིམས་ཀྱི་ཕུང་པོ་ཡོངས་སུ་རྫོགས་པ་དང་ལྷ་རྣམས་ཀྱིས་མངོན་པར་མཆོད་པ་དང་ཀུན་རྟོག་གི་བཞོན་པའི་ཚོགས་ཐམས་ཅད་བཅོམ་པ་དང། སྟོང་པ་གསུམ་
ལྷག་མེད་དུ་ཐིམ་སྟེ། ཐམས་ཅད་སྟོང་པ་འོད་གསལ་མངོན་དུ་མཛད་པའི་རྟགས་ཁྱད་པར་ཅན་ནོ། །དེ་ལྟར་ཆོས་ཀྱི་སྐུ་ལ་མཉམ་པར་བཞག་པ་ལས་བཞེངས་ཏེ་ལོངས་སྤྱོད་རྫོགས་པའི་སྐུ་མངོན་དུ་མཛད་ནས། དག་བའི་ཞིང་ཁམས་བྱེ་བ་རབ་
འབྱམས་དུ་མར་གཤེགས་པར་མཛད་པ་ལས། གང་གི་ཟ་མ་ཏོག་ལྟ་བུའི་སྐུ་གདུང་རིན་པོ་ཆེ་རིལ་པོ་གཅིག་ཏུ་བཞུགས་པ་ནི། རྒྱལ་བའི་བསྟན་པ་རིན་པོ་ཆེ་རྒྱུན་རིང་དུ་གནས་པ་དང། ཆོས་གྲྭ་ཆེན་པོ་འདི་ཉིད་ཀྱང་ཡུན་རིང་བར་མི་ཉམས་ཤིང་

[085A]༄༅། །དར་རྒྱས་སུ་འགྱུར་བའི་ཐབས་མཆོག་ཏུ་འགྱུར་བར་ཀུན་གྱིས་བགྲོས་ཏེ། རྗེ་བླ་མ་དེ་ཉིད་ཀྱི་འཕྲིན་ལས་ཀྱི་ཁ་ལོ་པ་ཆེན་པོ་ལྷུན་གྲུབ་གླིང་པའི་རྗེ་དྲུང་བློ་བཟང་དགེ་འདུན་ནས་ཐུགས་ཁུར་ཆེར་བཞེས་ཏེ། མཆོད་སྡོང་རིན་པོ་ཆེ་
ཡིད་བཞིན་དབང་གི་རྒྱལ་པོ་འདི་ཉིད་རྟེན་དང་བརྟེན་པ་ལེ་ལག་དང་བཅས་པ་ལེགས་པར་བསྐྲུན་པའི་མཆོད་སྡོང་ཆེན་པོའི་བུམ་སྒོའི་ནང་དུ་རིན་པོ་ཆེ་གཉིས་པ་ལས་གྲུབ་པའི་ཟ་མ་ཏོག་ཆེན་པོའི་ནང་དུ་གང་གི་རྫི་ཕྱོགས་ཀྱི་རེག་པ་འཕོག་པ་ཙམ་
གྱིས་ཀྱང་འཁོར་བ་དྲུངས་ནས་འབྱིན་པར་ནུས་པའི་སྐུ་གདུང་ཆེན་པོ་བཅོམ་ལྡན་འདས་དཔལ་གསང་བ་འདུས་པ་མི་བསྐྱོད་རྡོ་རྗེའི་ངོ་བོར་བཞུགས་པ་ཟ་མ་ཏོག་གི་ནང་དུ་སྤྱན་འདྲེན་སྐབས་བསྐུམ་ཁྲུ་གང་ཙམ་གྱི་ཚད་དུ་སྣང་བ། དགུང་ཞག་བདུན་
གྱི་རིང་ལ་རླན་གཤེར་ལ་སོགས་པའི་འབྱུང་བའི་ཚོགས་ཐམས་ཅད་དབུ་མའི་ནང་དུ་ལྷག་མ་མ་ལུས་པར་ཐིམ་ནས། སྲ་བའི་དངོས་པོར་གྱུར་པ་ལ་ཚུལ་ཁྲིམས་ཀྱི་དྲི་རབ་ཏུ་ལྡང་བཞིན་པ་ངོ་མཚར་བསམ་གྱིས་མི་ཁྱབ་པའི་སྐུ་ལ་ཕྱག་འཕྲེང། སྐུ་སྦྱར་
སྙན་དར་སོགས་སྐུའི་ཉེར་དཔྱད་རྣམས་ཀྱིས་ལེགས་པར་བརྒྱན་ཏེ་བཞུགས་སུ་གསོལ་ཞིང། དེའི་མཐའ་སྐོར་དུ་བདུད་རྩི། སྐྱེ་བདུན། རིན་པོ་ཆེའི་རིགས་མང་པོ། གུར་ཀུམ་ཉག་འདེགས་ཀྱི་ཁལ་དགུ་ཉག་ལྔ། ཙནྡན་དཀར་དམར། བཟང་དྲུག་
སོགས་དྲི་བཟང་པོས་ཕྱུར་བུར་གཏམས་ནས་བཞུགས་སུ་གསོལ་བའི་བྱ་བ་ལེགས་བར་བསྒྲུབ་སྟེ། དེ་ཡང་རེ་ཞིག་གཟིམས་ཆུང་སྦུག་ཏུ་བཞུགས་པ་ལ་མཆོད་པ་རྒྱ་ཆེར་ཕུལ་ཞིང། དེ་དང་དུས་མཚུངས་རྒྱལ་དབང་ཐམས་ཅད་མཁྱེན་གཟིགས་

[085B] མི་དབང་ཕོ་ལྷ་བ། མངའ་རིས་གུང་སོགས་ནས་གདུང་འབུལ་རིམ་པར་བྱུང་སྟེ། དེ་རྣམས་འོག་ཏུ་ཕྱོགས་གཅིག་ཏུ་འཆད་པར་བྱ་ལ། མཆོད་སྡོང་ཆེན་པོ་ལེགས་པར་གྲུབ་སྟེ་ཟ་མ་ཏོག་བུམ་སྒོར་གསང་སྔགས་རྒྱུད་པ་གྲྭ་ཚང་གི་དགེ་
འདུན་རྣམས་ཀྱིས་མཆོད་པའི་བྱེ་བྲག་སྣ་ཚོགས་པ་ཐོགས་ནས་སྤྱན་དྲངས་དུས། ལྷ་རྣམས་ཀྱིས་མངོན་བར་མཆོད་པའི་ལྟས་རབ་ཏུ་གསལ་བ་དང། དེ་ཉིན་བླ་བྲང་གི་བདེ་ཡངས་སུ་འདུས་པ་རྒྱ་མཚོར་བྱིན་རླབས་སོགས་སྩལ་ཞིང། ལྷག་
པར་གནས་པའི་ཆོ་ག་མཛད་དུས་པོ་ཏ་ལར་རྒྱལ་དབང་ཐམས་ཅད་མཁྱེན་གཟིགས་ཆེན་པོར་རབ་ཏུ་གནས་པའི་སྤྱན་དམིགས་ཞུགས་པར་དངོས་གཞིའི་ཉིན་ཕྱག་ནས་ལྔ་གསུམ་གྱི་བར་དུ་འཐོར་བར་མཛད་པའི་སྒྲ་དེར་ཚོགས་ཀུན་གྱིས་ཚོར་བ་
སོགས་ངོ་མཚར་བའི་ལྟས་བསམ་གྱིས་མི་ཁྱབ་པ་བྱུང་སྟེ། མཆོད་སྡོང་ཆེན་པོ་ལེ་ལག་དང་བཅས་པ་ཇི་ལྟར་བཞུགས་པའི་ཚུལ་ཞིབ་རྒྱས་ནི་བདག་གི་དཔལ་ལྡན་བླ་མ་དམ་བརྒྱལ་བ་ཁྱབ་བདག་རྡོ་རྗེ་འཆང་ཆེན་པོ་དང་དབྱེར་མ་མཆིས་པ་རྗེ་
བཙུན་བློ་བཟང་བསྐལ་བཟང་རྒྱ་མཚོ་དཔལ་བཟང་པོ་དེ་ཉིད་ཀྱིས་མཛད་པའི་དཀར་ཆག་རིན་པོ་ཆེར་བལྟས་ཏེ་དད་པ་ཆེན་པོའི་ས་བོན་ཡོངས་སུ་བརྟས་པར་བྱའོ། །འདིར་སྨྲས་པ། རྣམ་དཔྱོད་ཚོགས་གཉིས་ལེགས་བཤད་རིན་ཆེན་གྱི། །དོ་ཤལ་
རིང་པོ་མགུལ་པ་ལ་འཕྱང་བའི། །སྐྱེས་བུ་དེ་ཡི་བློ་གྲོས་འོད་སྟོང་གིས། །འཇིག་རྟེན་ཐམས་ཅད་ཅིག་ཅར་སྣང་བར་མཛད། །ཆོས་ཀུན་སྒྱུ་མ་ལྟ་བུར་རབ་གཟིགས་ཤིང། །འགྲོ་འདི་ངེས་འབྱུང་ལྕག་གིས་བསྐུལ་བ་དང། །དག་པའི་ཞིང་ཁམས་

[086A]༄༅། །རོལ་རྩེད་བལྟ་བའི་ཕྱིར། །མིག་འཁྲུལ་ལྟ་བུའི་འགྲོས་ཀྱིས་ཅིར་ཡང་རྒྱུ། །ཀུན་རྟོག་དྲི་བཞོན་ལ་གནས་པའི། །རྣམ་འགྱུར་ཉི་ཟླའི་བགྲོད་པ་ཀུན། །སྒྲ་གཅན་གཉིས་སྤངས་ཀྱིས་ཟོས་པས། །བསིལ་ཟེར་བྱེད་པ་ཀུན་ཏུ་ཞུས་
ཨ་ཝ་དྷཱུ་ཏཱིའི་ཆོས་འཁོར་དབུས། །ལྷན་སྐྱེས་མཐར་ཐུག་སྐྱེས་བུ་ལ། །གནས་ལུགས་མཛེས་མས་འཁྱུད་པ་ཡི། །ཆོས་དབྱིངས་ཕང་པར་ཡོངས་སུ་ཉལ། །གོ་ས་འབྱེད་བྱེད་མཁའ་དེ་ལས། །ལྷ་གཞུའི་བདག་ཉིད་ན་ཆུང་མ། །ཤེས་རབ་ལྷ་
མོས་འཁྲིལ་བའི་ལུས། །རྣམ་པར་སྒེག་པའི་འདུ་བྱེད་བཀྲ། །ངོ་མཚར་དེ་ནི་ཅི་འདྲ་ཞེས། །གཡོ་བྱེད་གོས་ཚོགས་སྔོ་བསང་མས། །བབ་ཅོལ་དོར་བས་བླ་ཡི་གོས། །ཁྲ་རིང་བཀྲ་བས་ཀུན་ཏུ་བསྒྲིབ། །ཆུ་འཛིན་ལས་སྒྲུབས་མཆོད་པའི་རྫས། །
ཐོགས་པའི་ལྷ་ཡི་རྣམ་འགྱུར་དག་ནམ་མཁའི་དབྱིངས་ལ་ཁྱབ་པ་ནི། །རྒྱུ་སྐར་ཕྲ་ཡི་ཚོམ་བུ་བཞིན། །མཁའ་ལས་འོངས་པའི་མེ་ཏོག་དང། །དད་པའི་ཤུགས་ཀྱི་སྒྲ་དབྱངས་དང། །མྱ་ངན་མཆི་མའི་ཐིག་པ་རྣམས། །ཀུན་ཏུ་འགྲན་བཞིན་རྣམ་
པར་འཕེལ། །འདི་ནི་མྱ་ངན་བྱ་བ་འོས་པ་ཡི། །རྒྱུ་མཚན་དག་ཏུ་རྟོག་པ་ཉེར་སྦོངས་ལ། །གང་དུ་བསྐུལ་བའི་རྒྱུ་མཚན་རབ་བཙལ་ཏེ། །མགོན་དེའི་རྗེས་སུ་རབ་ཏུ་འབད་པས་བསྙེགས། ཞེས་རྗེ་བཙུན་བླ་མ་དམ་པ་བློ་བཟང་ཡེ་ཤེས་དཔལ་བཟང་
པོའི་རྣམ་པར་ཐར་པ་ལས་དགུང་གྲངས་དོན་ལྔའི་དུས་ཡོངས་སུ་མྱ་ངན་ལས་འདས་པའི་མཛད་པ་བསྟན་པའི་ལེའུ་སྟེ་བདུན་པའོ།།    ༈    །།དེ་ནས་དགོངས་པ་ཡོངས་སུ་རྫོགས་པ་དང་སླར་ཡང་སྤྲུལ་པའི་ཟློས་གར་འཁྲུལ་པ་དང་བྲལ་བ་མྱུར་

[086B] སྐུ་གདུང་རིན་པོ་ཆེ་མཆོད་སྡོང་ཆེན་པོར་སྤྱན་མ་དྲངས་ཀྱི་བར་དུ་སྐུ་མདུན་དང་གཟིམས་ཆུང་ཡིད་དགའ་ཆོས་འཛིན། ངོ་མཚར་བཀོད་པ་སོགས་སུ་
མཆོད་ཚོགས་རྒྱ་ཆེན་པོ་སྔར་སྨོས་པ་ལྟར་དང། གོང་དུ་སྨོས་པའི་དགེ་འདུན་ཞེ་དགུ་ནས་གཟིམས་ཆུང་མདོ་དང་ངོ་མཚར་བཀོད་པར་དཀྱིལ་འཁོར་ཆེན་པོ་བསྒྲུབ་ཅིང་མཆོད་པའི་ཆོ་ག་དགུན་གཞག་བཅུ་བཞིའི་རིང་མཛད་པར། དཀྱིལ་འཁོར་ཆེན་
པོར་ཆུ་བཞི་སྔོན་དུ་འགྲོ་བས་ཉེར་དཔྱོད་དང། འདས་པ་དང་མ་འདས་པའི་གཏོར་མ། དགེ་འདུན་རྣམས་ལ་ཚ་གུང་གཞབས་རྒྱས་དང་བཅས་པའི་ཇ་ཐུག་བཅོ་བརྒྱད་རེ། དཀྱིལ་འཁོར་སྒྲུབ་པ་མཆོད་གྲུབ་རྗེས། སྐུ་ཡོན་དངུལ་སྲང་ཉིས་བརྒྱ་དང་སུམ་
ཅུ༑ མཛོད་བཏགས་བཞི་བཅུ། མཛོད་གོས་རྒྱན་གཞི་སོགས་ཡུག་ཆེན་དྲུག་རྩེད་ཞྭ། སྣམ་སྦྱར། ཆོས་གོས་སོགས་གོན་པ་སྣེ་མང། ཞལ་སྔ་ནས་བཞིར་ཁ་བཏགས་མཐིང་ཁྲ། ཤན་ཇ་འཁོར་དྲུག་གིས་གཙོས་པའི་མཛོད་གོས། སྨན་
བྱང་ཡུག་རྒྱ་ཟམ། བལ་ཟམ། ལྷོ་རས་བཅས་ཀྱི་ཚན་པ། དབུ་ཆོས་གཉིས་ལ་ཁ་བཏགས། བཟང་གོས་ཁ་ལྔ་འབྲེལ། བྱང་སྨན་ཡུག་རེ་བཅས་ཁྱོན་བསྡོམས་དངུལ་སྲང་ཆེན་བཞི་བརྒྱ་དང་སུམ་ཅུའི་རྩིས་དང། རྒྱུད་ཁང་དུའང་གོང་སྨོས་
ལྟར་གྱི་ཆོ་ག་རྒྱ་ཆེར་མཛད་པའི་ཉིན་ལྟར་ཇ་ཐུག་དྲུག་རེ། གསོལ་ཚིགས། ཡོན་གྲྭ་པ་རེར་དངུལ་སྲང་རེ། སློབ་དཔོན་པར་མཐིང་ཁྲ། གོས་ཁ་བཅུ་འབྲེལ་གྱིས་གཙོས་པའི་ཚན་པ། རྣམ་གཞག་གོས་ཁ་བཅས་བཞི་ཚན་རེ། འདུས་པ་རྒྱ་མཚོར་

[087A]༄༅། །མང་ཇ་བཟང་མང་དང། སྣ་ལྔའི་མཆོད་པ་རྒྱ་ཆེན་བཅས་སྨོན་ལམ་རྣམ་གསུམ་གཙོ་བོར་གྱུར་པའི་ཐུགས་རྗེ་བསྐུལ་བའི་གསོལ་འདེབས་དགུང་ཞག་མང་པོར་མཛད་པར་ཡོན་གྲྭ་པ་ཉིས་སྟོང་བརྒྱད་བརྒྱ་བཅུ་གཉིས་ལ་དངུལ་
སྲང་རེ། ཆེ་ཁ་ལྔ་སོ་སོར་གོས་ཁ་འབྲེལ་གྱིས་གཙོས་པའི་ཚན་པ། བར་གྲ་གསུམ་ལ་བསོད་བཏགས་རེ། ཆུང་གྲ་བརྒྱད་ལ་ཁ་བཏགས་རེ་བཅས་བསྙེན་བསྐུར་རྒྱ་ཆེར་ཕུལ་ཞིང། རྒྱལ་དབང་ཐམས་ཅད་མཁྱེན་པ་ཆེན་པོར་ཚེས་ལྔའི་ཉིན་
རྗེ་བླ་མ་དེ་ཉིད་ཀྱི་དགོངས་པ་ཡོངས་སུ་རྫོགས་པ་དང། ཐུགས་དམ་གྱི་གསལ་འདེབས་ཁྱད་པར་ཅན་དུ་འགྱུར་བའི་ཕྱིར། ཐུགས་རྗེ་བསྐུལ་བའི་གསོལ་འདེབས་ཞུ་རྟེན་མགྱོགས་བསྔོའི་ཚུལ་དུ་ཁ་བཏགས་མཐིང་ཁྲ། གསེར་ཞོ་བརྒྱ་ཐམ་པ་
དངུལ་ལྔ་བཅུ་མ། གོས་ནག་ཡུག་བཞི། ཚེས་བཅོ་ལྔ་ལ་དགོངས་པ་ཡོངས་སུ་རྫོགས་པའི་ཕྱིར་དུ་བཅུ་ཚན་བརྒྱད་ཅུ་ཕུལ་བར། ཁ་བཏགས་མཐིང་ཁྲ། དཔལ་གསང་བ་འདུས་པའི་སྐུ་བརྙན་བྱིན་རླབས་ཅན་ན་བཟའ་དང་བཅས་པ། ན་བཟའ་
ཆ་ཚང། ཕྱག་མཚན་རྡོར་དྲིལ། ཌཱ་མ་རུ། གན་དཀར་ཤུབས་བཅས་དངུལ་སྟེགས། སྤྱི་བླུག་བཟེད་ཞལ། གསེར་མགུར་ཞོ་སུམ་བརྒྱ། རྒྱ་སྦུག་རྙིང་མ་ཤུབས་བཅས། གོས་ཁ་ཐིག་ཞི་སྔོན་དང་མཛོད་གོས་མང་ལྷུག་གཞི་ལི་ཡུག་ཧོར་
དར༑ སྨན་རྙིང། དར་ལུག་ཁ་ཐི། ཀྱིང་སི། རྒྱན་གཞི། སེའུ་སོགས་སྤུས་ལེགས་ཀྱི་བླ་བྲེ་གཤམ་བུ་ཅན་བརྒྱད། གས་ཁའུ་མ། བཟང་གོས་ཁྲ་བསྒྲིགས་ཀྱི་རྟེན་ཁེབས་སྤུས་ལེགས་བཅུ། མཛོད་གོས་ཁྲ་བོ་རྒྱ་ཡིག་མ། ལིང། སྨན་པར་

[087B] བཟང་གོས་ཀྱི་རྒྱ་གོས། སོག་མོའི་ཆེ་ཁེ་ཐིག་ལྔ། གོས་དམར་སྤུ་མ་གསེར་འབྲུག་སོགས་ཀྱིས་སྤ་བ་ལེབ་གཅིག་བྱུ་རུའི་ཤལ་པ་ཆེ་བ། དངུལ་ལྔ་བཅུ་མ་ཉི་ཤུ། དངུལ་ལྡོང་སྲང་
བརྒྱད་ཅུ་ཡོད་པ་གཅིག་དངུལ་གཞོང་སྲང་ལྔ་བཅུ་ཡོད་པ་གཅིག་དངུལ་ལྟིར་སྲང་ཞེ་བརྒྱད་ཡོད་པ་གཅིག་དང་སྲང་ཞེ་བཞི་ཡོད་པ་གཅིག་ཡང་དངུལ་ལྡོང་སྲང་བདུན་ཅུ་དོན་བཞི་ཡོད་པ་གཅིག་དང་དོན་གསུམ་ཡོད་པ་གཅིག་སྲང་ང་བདུན་ཡོད་
པ་གཅིག་སྲང་ཞེ་བརྒྱད་ཡོད་བ་གཅིག་དངུལ་གཞོང་སྲང་ལྔ་བཅུ་ང་གཅིག་ཡོད་པ་གཅིག་དངུལ་གྱི་བུམ་པ་དང་བྱ་མ་བུམ་སོགས་ཁྱོན་དངུལ་ཆས་བཅུ་དྲུག་གོས་སྔོ་ཁྲ། དར་ཁྲ་ལེབ་ཆེན། མགོ་སྣམ་ཚེས་ཁ་སྣ་ཚོགས་ལེབ་ཆེན་བཅུ་
རྟ་གྲ་བོ་རྒྱུ་ལེགས་ཉམས་བཟང། གསེར་སྒ་དངུལ་འགྲིལ་མ་བཟང་གཡུའི་ནོར་གཟུགས་རྟགས་བརྒྱད་སོགས་ཕྲ་ཤིན་ཏུ་ཕྱུག་པ། སྲབ་རྨེད་བཀྲོལ་ཚགས་མུ་མེན་སོགས་ཀྱི་ཕྲ་ཅན་སོགས་ཡོ་ཆས་ལེགས་ངེས་ཆ་ཚང་ཞིང་རྒྱས་པ། གསེར་
སྒ་དང་དངུལ་སྒ་ཚགས་བཀྲོལ་ཅན་གསེར་སྒ་དངུལ་འགྲིལ་མ་སོགས་ཕྲ་ཡོད་མོད་དགུ་རག་སྒ་ཚ་གསེར་ཅན་བདུན། མུ་ཏིག་ལྗོན་ཤིང་གི་སྒ་གཉིས་བཅས་ཀྱིས་སྤྲས་པའི་མགྱོགས་འགྲོ་བཟང་པོ། རྟ་སྒྲ་མེད་བརྒྱད། དྲེའུ་སྒ་གདན་ཆ་འགྲིག་བདུན་
ཚན་གྲངས་དང་པོ་ནས་ལྔ་བཅུའི་བར་ལ་གོས་ཁ་ཐི། མཛོད་གོས་བཅད་ལྡན། རྒྱན་གཞི། མཐོན་ཐི། ཚོན་ཁྲ། གན་ཇུས། གསེར་གཞི་མ། རྒྱབ་བཏགས། གཞི་མེད་སོགས་ཚན་གྲངས་རེར་གོས་ཡུག་གཉིས་རེ། དེ་ཕྱིན་ལ་གོས་ཡུག་

[088A]༄༅། །རེས་གཙོས་པའི་ཚན་གྲངས་ལ་ཁ་བཏགས་མཐིང་ཁྲ། ཧོར་དར་ཚོས་ཁ་སྣ་ཚོགས། སྨན་རྙིང། ལིང་ཁ་དོག་སྣེ་མང། བྱང་དར་བར་གྲ་ཁ་དོག་སྣ་ཚོགས། སྨན་བར། དཀར་རས། ཆུ་རྩེ་ཚོས་མདོག་སྣེ་མང། དར་ནག་
མུན་མདོག་ཡུག་བཅས་གུས་པ་ཆེན་པོས་ཕུལ་བར། སྐྱབས་མགོན་རྒྱལ་བ་ཐམས་ཅད་མཁྱེན་གཟིགས་ཆེན་པོ་ནས་ཀྱང། རྒྱལ་བ་ཐམས་ཅད་ཀྱི་ངོ་བོ་སངས་རྒྱས་སྣང་བ་མཐའ་ཡས་པཎ་ཆེན་ཕྱོགས་ལས་རྣམ་པར་རྒྱལ་བ་གང་གི་
དགོངས་པ་ཡོངས་སུ་རྫོགས་ཤིང། ཆོས་ལོངས་སྤྲུལ་གསུམ་གྱི་ཐུགས་དམ་ཟབ་མོ་རྣམས་ལ་གསལ་འདེབས། འཕྲིན་ལས་ཀྱི་འཇུག་པ་རྒྱུན་མི་འཆད་པའི་ཕྱིར་ཐུགས་རྗེ་བསྐུལ་བ་སོགས་ཀྱི་སྤྱན་དམིགས་ཡང་དག་པ་གནང། ཟླ་བ་
བརྒྱད་པ་དེ་ཁའི་ཚེས་དྲུག་ནས་བཟུངས་ཏེ་དབེན་ས་ཆོས་ཀྱི་ཕོ་བྲང་དུ་ཟླ་བ་ཕྱེད་གཉིས་ཀྱི་རིང་གོང་སྨོས་ལྟར་སྒྲུབ་མཆོད་མཛད་པར། རིག་མ་བཅུ་གཉིས་ཀྱི་མཆོད་པ་དང་བཅས་པ་འི་ཉེར་སྤྱོད། འདས་མ་འདས་ཀྱི་གཏོར་མ་ཆ་ཚང་བ། དགེ་འདུན་
རྣམས་ལ་ཉིན་ལྟར་གསོལ་ཇ་དང་བཞེས་ཚ་བཟང་པོ་ཁྱོན་བསྡོམས་དྲུག་རེ། ཚུགས་སྟན་དང་གྲོལ་སྟོན་གྱི་ཚུལ་དུ་འབྲས་འཇམ་བཟང་པོ། དགེ་འདུན་རེར་ཚ་གྲྭ་མཁར་བྲེ་དོ་རེ། སྐུ་ཡོན་དངུལ་སྲང་ཉིས་བརྒྱ། སྣམ་སྦྱར། གཏོར་བུ་
གོས་ཆེན་གྱི་བླ་བྲེ། མཛོད་གོས་སོགས་ཡུག་བཅུ། རྣམ་གཞག་བདུན་ལ་ཁ་བཏགས་ཆེ་བ་རེ་བཅས་དང། ཚེས་བཅུ་གསུམ་དང་བསྟུན་རྗེ་བློ་བཟང་ཆོས་ཀྱི་རྒྱལ་མཚན་ཀྱི་མཆོད་ཁང་ཆེན་མོར་སྟོང་མཆོད་ལ་ཕུང་ཕྱེ་མཁར་ཁལ་དྲུག་ཅུ་རེ་ལྔ་

[088B] མཆོད་མེ་དང་རྒྱན་མར་ཁལ་དྲུག་ཅུ་རེ་བདུན་ཉག་དོ། མེ་ཏོག་ནས་ཁལ་བཅུ་གཉིས་གྲེ་ཕྱེད་བཅུ་གཉིས། སྤོས་རེད་བུ་སྟོང་དང་བཅུ། གུར་ཀུམ་ཐུར་སྲང་ཕྱེད་གསུམ། མར་ཚོན་སྣ་ལྔ་སོ་སོ་ནས་ཕུལ་རེ། གསེར་ཤོག་བརྒྱ་
བམ་གཉིས། སྙན་ཤལ་མཛོད་རིང། མཆོད་བཞེང་མཛད་མི་དང་རྒྱུན་གྱི་མཆོད་འབུལ་བ་བཅས་མཆོད་འབུལ་བ་ཁྱོན་གྲངས་དགེ་འདུན་སུམ་ཅུ་ལ་ཉིན་གཉིས་ལ་བུར་ལྕུགས་རེས་གཙོས་པའི་ཞལ་ཟས་བསོད་པ་སྣེ་ཁ་བདུན་རེ་དང་ཇ་ཐུག་
བརྒྱད་རེའི་བསྙེན་བཀུར་བཟང་པོ། ཡོན་ཁ་བཏགས། ཊམ་ཁ་རེ་རྣམས་འབུལ་བ་མཛད་ཅིང། ཇོ་བོ་ཤཱཀྱ་མུ་ནེའི་སྐུ་མདུན་དུ་སྣ་ལྔའི་སྟོང་མཆོད་རྒྱས་པ་ཕུལ་བར་མཆོད་རྩམ་མཁར་ཁལ་བརྒྱ་དང་བཅུ་གཉིས། མཆོད་རྒྱན་བྱུགས་མར་བཅས་
པར་མར་མཁར་རྒྱའི་ཁལ་བརྒྱ་དང་ལྔ་བཅུ་ང་ལྔ་ཉག་བཅུ་གཉིས་སྤོར་གང། མེ་ཏོག་ནས་མཁར་ཁལ་བདུན་ཅུ་དོན་གཅིག་དང་བྲེ་བཅོ་བརྒྱད། སྤོས་རེར་སྟོང་དང་བཅོ་བརྒྱད། གུར་ཀུམ་ཐུར་སྲང་ལྔ། མར་ཚོན་སྣ་ལྔ་སོ་སོ་ནས་ཕུལ་རེ་
གསེར་ཤོག་བཞི་བརྒྱ། སྡོང་རས་རས་ཡུག་ལྔ་རྣམས་ལས་གྲུབ་པའི་མཆོད་སྤྲིན་བཟང་པོ་དང། ར་མོ་ཆེའི་ཇོ་བོ་མི་བསྐྱོད་རྡོ་རྗེ། རི་བོ་དགེ་ལྡན་གྱི་གསེར་གདུང་རིན་པོ་ཆེ། ཕོ་བྲང་ཆེན་པོའི་གསེར་གདུང་རིན་པོ་ཆེ་རྣམས་ལའང་མཆོད་རྩམ་
བྲེ་ཚད་ཀྱི་ཁལ་ལྔ་བཅུ་རེ། མཆོད་རྒྱན་མར་ཁལ་ལྔ་བཅུ་རེ། མེ་ཏོག་ནས་ཁལ་སུམ་ཅུ་རེ། སྤོས་རེང་ཚིག་སྟོང་རེ་དང་གུར་ཀུམ་སྲང་རེ་རྣམས་ཀྱིས་མཆོད་ནས། དེ་དག་སོ་སོའི་ཐོག་ཇོ་བོ་ཤཱཀྱའི་རྒྱལ་པོར་སྣམ་སྦྱར་གླེགས་བུ་དགུ་མ་

[089A]༄༅། །ནང་མཛོད་སྣ་ལྔའི་སྙན་ཤལ། རང་བྱོན་ལྔ་ལྡན་ལ་མཛོད་བཏགས་སྣ་ལྔ། ལྷ་ཁང་གཞན་མ་རྣམས་ལ་མཛོད་བཏགས་ཉི་ཤུ་དང། ར་མོ་ཆེའི་ཇོ་བོར་མཛོད་བཏགས་སྣ་ལྔའི་སྙན་ཤལ་དང་སྣམ་སྦྱར་རྒྱས་པ། དགེ་
ལྡན་དུ་སྙན་ཤལ། གོས་བཟང་ཇུས་ཡུག་སྣ་ལྔ། པོ་ཏ་ལའི་གསེར་གདུང་ཆེན་མོར་ཡང་སྙན་ཤལ་དགེ་ལྡན་གྱི་གསེར་གདུང་དང་འདྲ་བ། ལྷ་ཁང་གཞན་མ་རྣམས་ལ་ལྷ་རྫས་རེའི་སྙན་ཤལ། ཇོ་བོའི་སྐུ་མདུན་དུ་མཆོད་བཞེང་དང་
མཆོད་འབུལ་མཛད་མི་གྲྭ་གྲངས་བཅོ་ལྔར་ཉིན་གཉིས་ལ་ཇ་ཐུག་དགུ་རེ། ཚ་གུང་ལ་རྩམ་མཁར་བྲེ་རེ། རྒྱར་ཤ་ལུག་ཁོག་གཉིས། སྐུ་ཡོན་གྲྭ་པ་རེར་བསོད་བཏགས་རེ། གོས་ཁ་འབྲེལ། སྨན་ཡུག་ཕྱེད་རེ། བལ་ཊམ་བཞི་རེ། ར་མོ་
ཆེ་དང་དགེ་ལྡན་པོ་ཏ་ལ་སོ་སོར་མཆོད་བཞེང་དང་མཆོད་འབུལ་མཛད་མི་བརྒྱད་རེར་ཉིན་གཉིས་ལ་ཇ་ཐུག་དགུ་རེ། ཚ་གུང་རེར་རྩམ་བྲེ་རེ། རྒྱར་ལུག་ཁོག་ཕྱེད་གཉིས། སྐུ་ཡོན་གྲྭ་པ་རེར་བསོད་བཏགས། གོས་ཁ་འབྲེལ། སྨན་ཁ་བཞི་
འབྲེལ། དངུལ་བ་ལ་ཊམ་གཉིས་རེ། པོ་ཏ་ལ་སོགས་ཀྱི་ལྷ་ཁང་ཕལ་མོ་ཆེར་མཆོད་ཐེབས་སུ་དངུལ་སྲང་ལྔ་བཅུ། བསམ་ཡས་དང་ཁྲ་འབྲུག་གཉིས་སུ་མཆོད་ཐེབས་དངུལ་སྲང་སུམ་ཅུ་སོ་ལྔ་རྣམས་དང། དེ་བསྟུན་དབུས་ཆུ་ལྷོ་བྱང་གི་
དགོན་སྡེ་རྣམས་སུ་མང་ཇ་བརྒྱད་རེའི་ཐོག་ཞལ་འདོན་བླ་མཆོད་དང་སྨོན་ལམ་རྣམ་གསུམ། སེར་འབྲས་དགེ་གསུམ། རྒྱུད་སྟོད་སྨད། རྭ་སྒྲེང་དགོན་དང་ཡང་དགོན། བཀྲ་ཤིས་ལྗོངས། སེར་དབུ་སྒེར་གྲྭ་ཚང། རྨེ་རུ། ལ་མོ་བྱང་ཆུབ་

[089B] སྐུ་ཞབས་གྲྭ་ཚང་ལ་གྲྭ་པ་རེར་གསེར་ཞོ་རེ། དགོན་ཁག་གཞན་མ་རྣམས་ལ་གྲྭ་པ་རེར་དངུལ་ཞོ་རེ་བཅས་པར་ཁྱོན་དངུལ་སྲང་ཆིག་ཁྲི་ཉི་ས་སྟོང་བདུན་བརྒྱ་བཞི་བཅུ་ཞེ་བཞི་
སེར་འབྲས་སུ་བཞུགས་ཁྲིར་མཛོད་བཏགས་རེ་དང་ལྷ་མོར་སྙན་རར། རྣམ་གཞག་ཆེ་གྲ་ཉི་ཤུ་ལ་གོས་ཁ་བརྒྱད་འབྲེལ་གྱིས་གཙོས་བའི་བརྒྱད་ཚན་རེ། ཆུང་གྲ་རྣམས་ལ་གོས་ཁ་དོ་འབྲེལ་གྱིས་གཙོས་སྨན་བྱང་ཡུག་ཕྱེད། ཁ་བཏགས་
རེ་བཅས་བཞི་ཚན། དགེ་ལྡན་ཁྲི་རིན་པོ་ཆེར་མང་ཇའི་ཐོག་ཐུགས་དམ་གསལ་འདེབས་རྟེན་མཐིང་ཁྲ། མང་ལྷུག་གི་བླ་བྲེ། བེང་སེར་སྤྲིན་རིས། མཛོད་གོས་ཡུག་གཉིས། སྨན་བྱང་ཡུག་གཉིས། ལིང་ཡུག། རྟ༑ དཀར་རས། བྱང་ཤར་གྱི་
སློབ་དཔོན་གཉིས་ལ་མཐིང་ཁྲ། གོས་ཡུག་བྱང་སྨན་བཞི། རྒྱ་ཟམ། ལྷོ་རས་ཡུག་རེ། སློབ་ཆུང་དང་ལྔ་མཆོད་ལས་ཐོག་པར་མཐིང་ཁྲ། གོས་ཁ་བརྒྱད་འབྲེལ། བྱང་སྨན་ཡུག་ར། རྒྱ་ཟམ། ལྷོ་རས་རེ། ཆུང་གྲ་ལ་བསོད་བཏགས། གོས་
ཁ་བཞི་འབྲེལ་རེ། བྱང་སྨན་ཡུག་རྒྱ་ཟམ། ལྷོ་རས། རྒྱུད་སྟོད་སྨད་དུ་བསྔོ་རྟེན་ཁ་བཏགས། གོས་ཡུག་སྨན་བྱང་རེ། རྒྱ་ཟམ་ཡུག་གཉིས། ལྷོ་རས། རྣམ་གཞག་ཁ་བཏགས། གོས་ཁ་བཞི་འབྲེལ་རེ། བཀྲ་ཤིས་ལྗོངས་སུ་བསྔོ་རྟེན་
མཐིང་ཁྲ། གོས་ཡུག་སྨན་བྱང། རྒྱ་ཟམ། ལྷོ་རས་ཡུག་སློབ་དཔོན་ལ་མཐིང་ཁྲ། གོས་ཁ་བརྒྱད་འབྲེལ། བྱང་སྨན། རྒྱ་ཟམ། ལྷོ་རས་ཡུག་དབུ་ཆོས་ལ་བསོད་བཏགས། གོས་ཁ་བཞི་འབྲེལ། རྨེ་རུ་དང་རྭ་སྒྲེང་གཉིས་སུ་གོས་ཡུག་

[090A]༄༅། །གིས་གཙོས་པའི་བརྒྱད་ཚན་རེ། རྣམ་གཞག་གོང་འདྲ་རེ། རྭ་སྒྲེང་གི་ཇོ་བོ་འཇམ་པའི་རྡོ་རྗེས་དབུས་པའི་ལྷ་ཁང་རྣམས་སུ་སྣ་ལྔའི་མཆོད་པ་ལྔ་བརྒྱ། ཇོ་བོ་ལ་མཛོད་བཏགས་སྣ་ལྔའི་སྙན་ཤལ། ལྷ་ཁང་བྱིངས་
རྣམས་ལ་ཁ་བཏགས་བཅུ་ཐམ་པ། དགོན་སྡེ་བྱིངས་ལ་བསྔོ་རྟེན་གོས་ཁ་བཞི་འབྲེལ་གྱིས་གཙོས་པའི་དྲུག་ཚན་རེ། རྣམ་གཞག་ཁ་བཏགས། གོས་ཁ་རེ་རྣམས་དང། གཙང་རོང་གི་དགོན་སྡེ་ཕལ་མོ་ཆེར་དགེ་འདུན་རྣམས་ལ་
མང་ཇ་བཅུ་རེ་གནང་བར། ཞལ་འདོན་དུ་བླ་མ་མཆོད་པ་དང་སྨོན་ལམ་རྣམ་གསུམ་མཇད་པར་བསྙན་བཀུར་དུ་ཁྱོན་བསྡོམས་ཇ་ཁལ་བརྒྱ་དང་ཉི་ཤུ་ཉག་གསུམ། སྔར་རིན་དངུལ་སྲང་བརྒྱ་དང་བདུན་ཅུ་ཐམ་པ་ཞོ་གསུམ་འོ་ཚྭ་རིན་
བྲེ་ཚད་ཀྱི་ཁལ་ལ་བརྒྱ་དང་བཅོ་ལྔ་བྲེ་བཅུ་གཉིས་རྩིས་ཀྱི་གོས་དར། འགྱེད་གྲྭ་པ་རེར་གོས་ཁ་རེ་ཕུལ་བར་གོས་ཁ་ཆིག་ཁྲི་སུམ་སྟོང་བརྒྱད་ཅུ་གྱ་བདུན། བསྔོ་རྟེན་རྣམ་གཞག་སོགས་གཟབས་རྒྱས་དང། རི་ཁྲོད་ཀྱི་སྡེ་རྣམས་སུ་མང་ཇ་
བཅོ་ལྔ་རེ་དང། དགེ་སློང་རེར་འགྱེད་དངུལ་སྲང་རེ་ཕུལ་བར་སྲང་སུམ་བརྒྱ་དང་བཞི་བཅུ་ཞེ་བཞི། བསྔོ་རྟེན་བསོད་བཏགས་བཞི་བཅས་ཤིན་ཏུ་རྒྱ་ཆེ་བ་མཛད་ཅིང། ཆོས་སྡེ་ཆེན་པོ་འདི་ཉིད་ཀྱི་ཚོགས་ཆེན་དུ་གྲྭ་པ་རེར་གོས་ཁ་དོ་རེ། བསྔོ་
རྟེན་རྣམ་གཞག་བཅས་འབུལ་བ་མཛད། གཙང་རོང་ཁུལ་གྱི་དགོན་སྡེ་ཕལ་མོ་ཆེར་དངུལ་སྲང་ཆིག་ཁྲི་སུམ་སྟོང་ཉིས་བརྒྱ་དང་གྱ་བདུན། བསྔོ་རྟེན་རྣམ་གཞག་བཅས་བསྒྲུབ་སྟེ། དེ་ཡང་དཔལ་འཁོར་ཆོས་སྡེ། གངས་ཅན་ཆོས་

[090B] དགའ་ལྡན་ཕུན་ཚོགས་གླིང། ངོར་དགོན་པ། ཐུ་བསྟན་རྣམ་རྒྱལ། ཞྭ་ལུ་རི་མཐིལ། གསེར་མདོག་ཅན་སོ་སོར་ཁ་བཏགས་མཐིང་ཁྲ། གོས་བཟང་བསྒྲིགས་ཀྱི་རྟེན་ཁེབས། རྟ་བཟང་བ། མཛོད་གོས་ཡུག་ཆེན། སྨན་བྱང་ཡུག་
བཞི། རྒྱ་ཟམ་གཉིས། ལྷོ་རས་ཡུག་བཅས་དང། ས་སྐྱར་མཐིང་ཁྲ། གོས་ཁ་ཐི་གསེར་གཞིའི་བླ་བྲེ། རྟ༑ མཛོད་ཇུས་དང་མཆིན་ཁ་ཡུག་ཆུ་ཙེ། བྱང་སྨན་ཡུག་རྒྱ་ཟམ། ལྷོ་རས་ཡུག་བཅས་དང། དགའ་ལྡན་བྱམས་པ་གླིང་
དགའ་ལྡན་ཆོས་འཁོར་གླིང། དགའ་ལྡན་འོག་མིན་གླིང། ཤེལ་དཀར་ཆོས་སྡེ། སྙེ་མོ་རྒྱལ་བྱེད་ཚལ། མཚན་སྒྲོག་དགའ་ལྡན་དར་རྒྱས་གླིང། དགའ་ལྡན་རབ་རྒྱས། གནས་རྙིང་ཆོས་སྡེ། ལྷུན་པོ་རྩེ་ཆོས་སྡེ། ཆོས་འཁོར་ལྷུན་པོ་
སྐྱེད་ཚལ། ཐུབ་བསྟན་ཡངས་ཅན། བྱ་རྒོད་གཤོངས། སྦོས་ཁང་ཚོགས་པ། སྲད་རྒྱུད། རི་ཁྲོད་དགའ་ལྡན། གཅེན་ལུང་མཁའ་སྤྱོད། རྒྱད་རོ་གསེར་ལྡིངས་སོ་སོར་མཐིང་ཁྲ། གོས་ཡུག་སྨན་བྱང་ཡུག་རྒྱ་ཟམ་གཉིས་དང་བལ་ཟམ་
ལྷོ་རས་བཅས་བརྒྱད་ཚན། དཔལ་འཁོར་ཆོས་སྡེ་དང་ཞྭ་ལུ་དབུ་མཛད་ཆེན་མོ། བསམ་གྲུབ་དགའ་ལྡན། གསེར་མདོག་ཅན། གངས་ཅན། དབེན་དགོན། གནས་རྙིང་ཆོས་སྡེ་བཅས་དགོན་སྡེ་ཆེ་གྲ་འགའི་སློབ་དཔོན། གཏིང་སྐྱེས་བཀྲ་
ཤིས་ཆོས་འཕེལ། པ་རྣམ་གྲང་མོ་ཆེ། བཟང་ལྡན་ཆོས་སྡེ། ཉུག་ཆོས་འཁོར་གླིང། བཟང་བཟང་ནེ་རིང་དགོན། རྩེད་གདོང་ཆོས་སྡེ། བོ་གདོང་ཨེ་ཆོས་སྡེ། བཞད་གྲྭ་ཚང་ཆེན་མོ། སྙེ་མོ་བྱེ་མཁར་ཆོས་སྡེ་རྣམས་ཀྱི་བླ་མ་སོགས་ལ་

[091A]༄༅། །ཁ་བཏགས། གོས་ཁ་དྲུག་འབྲེལ། སྨན་ཁ་བརྒྱད་འབྲེལ། རྒྱ་ཟམ་དང་བལ་ཟམ། ལྷོ་རས་ཡུག་བཅས་བྲུག་ཚན། སེངྒེ་རྩེ་ཆོས་སྡེ་སོགས་དགོན་ཁག་རབ་མང་ལ་ཁ་བཏགས། གོས་སྨན་ཁ་དོ་འབྲེལ། ལྷོ་རས་
སྤོས་ཁང་གཞིས་པ་སོགས་དགོན་སྡེ་འགའི་བླ་མར་ཁ་བཏགས། གོས་ཁ་རེ། སྨན་བྱང་ཁ་དོ་འབྲེལ་རེ། མང་ཇའི་བསྔོ་རྟེན་བཅུ་ཚན་དང་བརྒྱད་ཚན། དྲུག་ཚན་གྲས་ཀྱི་དབུ་མཛད་དང་ཆོས་ཁྲིམས་པ་སོ་སོར་རྣམ་གཞག་ཁ་བཏགས་
གོས་ཁ་རེ། བཞི་ཚན་གྲས་ཀྱི་དབུ་ཆོས་དང་དཔལ་འཁོར་ཆོས་སྡེའི་ཆུང་གྲ་རྣམས་ལ་ཁ་བཏགས། སྨན་ཁ་བཞི་འབྲེལ་རེ། རྩེ་ཆེན་ཆོས་སྡེའི་ཆུང་གྲ་དང་ཕག་རི་བཀྲ་ཤིས་ཆོས་སྡིངས་པའི་དབུ་མཛད་དང་ཆོས་ཁྲིམས་པ་སོ་སོར་ཁ་བཏགས་
སྨན་ཁ་དོ་འབྲེལ་རེ། དབུ་མཛད་དང་ཆོས་ཁྲིམས་པ་རྐྱང་གྲས་ལ་ཁ་བཏགས། སྨན་ཁ་རེ་བཅས་དང། མང་སྐོལ་སོ་སོ་དང་བསྟུན་དཔལ་ཆོས་བྱང་ཆུབ་ཆེན་པོས་དབུས་ལྷ་ཁང་སོ་སོའི་རྟེན་གཙོ་རྣམས་དང། སྣར་ཐང་ཆོས་སྡེ་གཉིས་
སུ་སྣ་ལྔའི་མཆོད་པ་སྟོང་ཚར་རེར་མཆོད་རྩམ་བྲེ་ཚད་ཀྱི་ཁལ་ལྔ་བཅུ་རེ་དང་མཆོད་རྒྱན་མར་ཉག་ཚད་ཀྱི་ཁལ་ཉི་ཤུ་རྩ་བདུན་རེ། མེ་ཏོག་ནས་ཁལ་བཅུ་གསུམ་རེ། སྤོས་རེང་སྟོང་ཕྲག་རེ། གུར་ཀུམ། སྡོང་རས་བཅས་དང། སྙན་ཤལ་
ཁ་བཏགས་ཉི་ཤུ་རྩ་དྲུག་སྣར་ཐང་གི་བྱམས་མགོན་ལ་སྣམ་སྦྱར། དབེན་དགོན་དུ་རྗེ་གྲུབ་པའི་དབང་ཕྱུག་གི་སྣང་བརྙན་དང་གནས་རྙིང་ཆོས་སྡེ་གཉིས་སུ་བརྒྱ་མཆོད་སྣ་ལྔ་ཚར་ལྔ་རེར་མཆོད་རྩམ་ཁལ་ཉེར་ལྔ། མཆོད་རྒྱན་མར་ཁལ་

[091B] མེ་ཏོག་ནས་ཁལ་ཕྱེད་བདུན། སྤོས་རེང་ལྔ་བརྒྱ། གུར་ཀུམ། སྡོང་རས། སྙན་དར་མཛོད་བཏགས་གཉིས། བཀྲས་བཏགས་བཅུ་རེ། རོང་བྱམས་ཆེན་དང་ས་སྐྱ་གཉིས་སུ་སྣ་ལྔའི་རྒྱ་མཆོད་ཚར་གསུམ་རེར་མཆོད་རྩམ་
ཁལ་བཅོ་ལྔ། མཆོད་རྒྱན་མར་ཁལ་བརྒྱད་ཉག་དོ། མེ་ཏོག་ནས་ཁལ་དྲུག་བྲེ་བཅུ་དྲུག་སྤོས་རེང་སུམ་བརྒྱ། གུར་ཀུམ། སྡོང་རས། སྙན་ཤལ་བྱམས་མགོན་གྱི་སྐུ་བརྙན་ལ་གོས་ཡུག་གཞན་མ་རྣམས་ལ་ཁ་བཏགས་ཉི་ཤུ། དངུལ་
ཆུར་རྒྱལ་སྲས་རིན་པོ་ཆེའི་སྐུ་བརྙན། རི་ཁྲོད་དགའ་ལྡན་དུ་རྡོ་སྤེ་སྒྲོལ་མའི་སྐུ་བརྙན། ཆོས་འཁོར་ལྷུན་པོར་བྱམས་མགོན་གྱི་སྐུ་བརྙན་སོགས་ལ་མཆོད་པ་བརྒྱ་ཚར་རེ་ལ་རྩམ་ཁལ་ལྔ་རེ། མཆོད་རྒྱན་མར་ཁལ་གཉིས་ཉག་བཅུ་བཞི་རེ། མེ་ཏོག་
ནས་ཁལ་གཅིག་བྲེ་དྲུག་རེ། སྤོས་རེང་བརྒྱ་རེ། གུར་ཀུམ། སྙན་ཤལ་རེ་བཅས་ཡང་དག་པ་གནང། མཆོད་པ་བཞེང་འབུལ་བ་རྣམས་ལ་ཞབས་ཏོག་དང་ཁ་བཏགས་རེ། བལ་ཊམ་གཉི་སར་བཅས་གནང། རི་ཁྲོད་ཀྱི་སྡེ་སོ་སོར་མང་ཇ་སུམ་
ཅུ་རེར་ཞལ་འདོན་བླ་མ་མཆོད་པ་མཛད་ཅིང་འགྱེད་གྲྭ་པ་རེར་དངུལ་སྲང་རེ། བསྔོ་རྟེན་ཁ་བཏགས་ཆེ་བ་བཞི་རེ་བཅས་གནང། ཟླ་བ་བརྒྱད་པའི་ཚེས་ཉེར་གསུམ་ལ་དབུས་ལྷོ་ཁ་ཁུལ་དགོན་སྡེ་རྣམས་སུ་མང་ཇ་བརྒྱད་རེ་བཏང་བར་ཞལ་འདོན་བླ་
མཆོད་སྨོན་ལམ་རྣམ་གསུམ། ཆོས་འཁོར་རྒྱལ། རྫིང་ཕྱི། མངའ་རིས་གྲྭ་ཚང། རྩེད་ཐང་དགའ་ལྡན་བཀྲ་ཤིས་ཆོས་འཁོར་བཅས་ལ་གྲྭ་པ་རེར་དངུལ་སྲང་རེ་དང་གཞན་མ་རྣམས་ལ་དངུལ་ཞོ་ལྔ་རེ་བཅས་ཁྱོན་དངུལ་སྲང་ལྔ་སྟོང་

[092A]༄༅། །བདུན་ཅུ་ཕྱེད་དོན་བརྒྱད། ཆོས་འཁོར་རྒྱལ། རྫིང་ཕྱི། མངའ་རིས་གྲྭ་ཚང། བཀྲ་ཤིས་ཆོས་འཁོར་རྣམས་ལ་མང་ཇའི་བསྔོ་རྟེན་གོས་ཡུག་གིས་གཅོས་པའི་བརྒྱད་ཚན། རྣམ་གཞག་དབུ་མཛད་དང་ཆོས་ཁྲིམས་པར་
བསོད་བཏགས། གོས་ཁ་བཞི་འབྲེལ་རེ། དྭགས་པོ་གྲྭ་ཚང། བཀྲ་ཤིས་ཆོས་འཁོར་རྣམས་ལ་མང་ཇའི་བསྔོ་རྟེན་གོས་ཡུག་གིས་གཙོས་པའི་བརྒྱད་ཚན། རྣམ་གཞག་དབུ་མཛད་དང་ཆོས་ཁྲིམས་པར་བསོད་བཏགས། གོས་ཁ་བཞི་
འབྲེལ་རེ། དྲགས་པོ་གྲྭ་ཚང་སོགས་དགོན་སྡེ་མང་པར་ཁ་བཏགས། གོས་སྨན་ཁ་དོ་འབྲེལ་རེ། རས་ཡུག་རེ། མོ་དགོན་མཁའ་འགྲོ་སྡེ་ལྔ་སོགས་དགོན་ཁག་འགའ་ལ་ཁ་བཏགས། གོས་ཁ་རེ། དབུ་མཛད་དང་ཆོས་ཁྲིམས་པ་བྱིངས་
ལ་ཁ་བཏགས། གོས་ཤོབ་ཁ་རེ། ཆོས་འཁོར་རྒྱལ། རྫིང་ཕྱི། བསམ་ཡས། བྱམས་གླིང་བྱམས་མགོན། ཁྲ་འབྲུག་རྣམས་ལ་བརྒྱ་མཆོད་སྣ་ལྔ་རེ། རྟེན་གཙོ་སོ་སོར་སྙན་ཤལ་མཛོད་བཏིགས་རེ། ལྷ་ཁང་བྱིངས་ལ་ཁ་བཏགས་
སུམ་ཅུ། མཆོད་བཞེངས་པར་ཁ་བཏགས། བལ་ཊམ་རེ་བཅས་བསྒྲུབ་པར་སྐུ་ཚབ་རྫོང་སྟ་གནང། ཉེར་ལྔ་ལ་འདི་ཁ་འདུས་པ་རྒྱ་མཚོར་མང་ཇ། འབྲས་ཚ། ཚ་གྲ་རྩམ་བྲེ་ཚད་གྱི་ཁལ་རེ། ཤ་ལུག་ཁོག་གི་བཞི་གླིང་རེ། བཞེས་སྤྲོ་
ལག་སྔོགས་གཉིས་རེ། སྤྱི་འགྱེད་དངུལ་སྲང་བཞི་བརྒྱ་ལྔ་བཅུ། བསོད་བཏགས་ཆེ་བ་སུམ་བརྒྱ་དང་དེ་འོག་ཉིས་བརྒྱ། མཛོད་གོས་རྒྱན་གཞི། མཐོན་ཐི་སོགས་ཆོས་ཁ་སྣ་ཚོགས་ཡུག་བཅོ་བརྒྱད། སྤྲིན་རིས་ཚོས་གཅིག་སོགས་ཡུག་

[092B] ལིང་དང་སྨན་རྙིང་ཡུག་བརྒྱ་དང་བཅོ་བརྒྱད། རྩེད་ཞྭ་ཝ་ཞྭ་སོགས་ཞྭ་རིགས་བཞི་བཅུ་ཞེ་བརྒྱད། སྣམ་སྦྱར་བདུན། གཏོར་བུ་གསུམ། ཆོས་གོས། གོས་སྣམ་གྱི་རིང་འགག་ཐང་གཤམ་སོགས་ཀྱིས་གཙོས་པའི་བན་
ཆས་སྣེ་ཁ་བརྒྱ་དང་ཞེ་ལྔ། གོས་ཆེན་གྱི་སློག་པ་དང། ཕྱུ་པ། ཕོ་མོའི་གོས་སོགས་སྐྱ་བོའི་གོན་པ་སྣ་ཚོགས་སྣེ་ཁ་དགུ་བཅུ་གོ་ལྔ། རྒྱ་ཟམ་ཆ་བརྒྱ་ཐམ་པ། ཚོས་རས་དེང་ཨར་ཏི། འགའ་སོགས་དགུ་བཅུ་གོ་གཉིས། གོན་ཕྱིང་བཅུ་
གསུམ། ཕྱིང་རིགས་དྲུག་ཅུ་རེ་བཞི། ཁུལ་སྒེར་སྣ་ཚོགས་དྲུག་བརྒྱ་དང་ཉེར་ལྔ། སྣམ་ཐིག་གི་གཟར་སུམ་ཅུ་སོ་བརྒྱད་རྣམས་དང། རྣམ་གཞག་ཆེ་ཁ་དྲུག་ལ་ཁ་བཏགས་མཐིང་ཁྲ། རྟ༑ མཛོད་གོས་ཡུག་བྱང་དར་དང་སྨན་པར་ཡུག་རྒྱ་
ཟམ་ཡུག་གསུམ། བལ་ཟམ་ལྷོ་རས་ཡུག་རེ་བཅས་དང། བར་གྲ་གསུམ་ལ་བསོད་བཏགས་ཆེ་བ། གོས་ཆེན་དང་བྱང་སྨན་ཁ་བཞི་འབྲེལ་རེ། ཆུང་གྲྭ་བརྒྱད་ལ་བསོད་ཤར། གོས་ཆེན་དང་བྱང་སྨན་ཁ་དོ་འབྲེལ་རེ་དང། མཆོད་ཁང་ཆེན་
མོར་སྣ་ལྔའི་སྟོང་མཆོད་རྒྱས་པ་དང། སྙན་ཤལ་ཁ་བཏགས་འདོམ་བརྒྱད་མ་སྣ་ལྔ། ལྷ་ཁང་བྱིངས་ལ་བརྒྱ་མཆོད་སྣ་ལྔ་ཚར་དྲུག་བགོས་འགྲིམས་དང། སྐུ་གདུང་མཐོང་བ་དོན་ལྡན་དང་བྱམས་ཆེན་ལ་ཁ་བཏགས་འདོམ་བརྒྱད་མ་སྣ་ལྔ་རེ་
གཙང་ཁང་གི་ཐུབ་ཆེན། སྒྲོལ་མ་ལྷ་ཁང་གི་རྗེ་བཙུན་མ། དགའ་གདོང་བྱམས་པ་དང་རང་བྱོན་བྱམས་པ། གཏིང་སྐྱེས་དང་དུར་སྨྲིག་སྒྲོལ་མ་རྣམས་ལ་རྟགས་བརྒྱད་སྣ་ལྔ་རེ། སྔགས་ཁང་དུ་ཆོས་སྲུང་སྤྱིར་རྟགས་བརྒྱད་ཟུང་འབྲེལ་སྣ་ལྔ་

[093A]༄༅། །གཞི་བདག་ཕྱིད་དཀར་བ་ཆེན་པོར་རྟགས་བརྒྱད་སྣ་ལྔ། གཞན་མ་ལྷ་ཁང་བྱིངས་རྣམས་ལ་བཀྲས་བཏགས་རེ། མཆོད་པ་བཞེང་འབུལ་བ་སུམ་ཅུ་ལ་ཉིན་གཉིས་ཀྱི་རིང་ཞབས་ཏོག་དང། ཡོན་ཁ་བཏགས། བལ་ཊམ་རེ་
བཅས་པ། དགེ་རྩ་རྣམས་དཔལ་ལྡན་བླ་མ་དམ་པ་གང་གི་དགོངས་པ་ཡོངས་སུ་རྫོགས་པ་དང། འཕྲིན་ལས་ཀྱི་འཇུག་པ་རྒྱུན་མི་འཆད་པར་འགྱུར་པའི་ཆེད་དུ་ཡོངས་སུ་བསྔོས་ཤིང། དགོངས་པ་ཡོངས་སུ་རྫོགས་པའི་ཆེད་དུ་དམིགས་
ནས་མུ་གེའི་འཚོ་བས་འཚོ་བ་རྣམས་ལ་དངུལ་ཊམ་སྲང་དགུ་བཅུ་གོ་དྲུག་ཁ་བཏགས་ཆེ་ཆུང་སྣ་ཚོགས་བདུན་བརྒྱ། བྱང་སྨན་ཁ་སུམ་བརྒྱ་རྣམས་ཀྱི་གནང་སྦྱིན་རྒྱ་ཆེར་སྩལ། རྭ་སྒྲེང་དགོན་ལག་བསམ་གཏན་གླིང་པ། ལྷ་སའི་བསྙེན་
གནས་མ། ལྷུན་གྲུབ་རྩེའི་བསྙེན་གནས་མ་རྣམས་ནས་སྐུ་གདུང་རིན་པོ་ཆེར་མཆོད་འབུལ་དོད་ཕུལ་བར་སོ་སོར་ཇ་སྡུམ། ཊམ་ཁ་དྲུག་རེ། གོས་སྨན་ཡུག་རེ་བཅས་གནང་ཞིང། གཞིས་རྩེ་གཞོལ་གྱི་བསྙེན་གནས་མ་རྣམས་ཀྱིས་མཆོད་
པ་སྤྱི་འབུལ། སྐོར་བ། ཕྱག་འཚལ་བཅས་བྱས་པར་ཡིག་དྲུག་འདོན་ཐེབས་སུ་ཁ་བཏགས། གོས་ཡུག་ཇ་འཁོར་དྲུག་བཅས་བསྟབས། སྣང་ཐང་གི་བསྙེན་གནས་མ་རྣམས་ཀྱིས་མཆོད་འབུལ། སྤྱི་འབུལ་བཅས་ཕུལ་བར་ཡིག་དྲུག་
འདོན་ཐེབས་གོང་བཞིན་དང། འདི་ཁའི་མཆོད་ཁང་རྣམས་སུ་བགོས་འགྲེམས་ཀྱི་སྟོང་མཆོད་སྣ་ལྔ་ཡང་ཡང་ཕུལ། ཉེར་བདུན་ལ་དགའ་ལྡན་ཕུན་ཚོགས་གླིང་དང་ལྷ་རྩེ་ངམ་རིང་གསུམ་གྱི་དགོན་པ་དེབ་རྙིང་དུ་གསལ་བ་ཁག་བརྒྱ་དང་

[093B] འགྱེད་གྲྭ་པ་བཞི་སྟོང་བདུན་བརྒྱ་བཅུ་གཉིས་ལ་རེར་དངུལ་སྲང་རེ་དང་ཇ་ཁྱོན་མཁར་རྒྱའི་ཁལ་བརྒྱ་དང་དགུ་ཉག་བཅུ་དྲུག་སྤོར་གསུམ། སྔོར་རིན་དངུལ་སྲང་བརྒྱ་དང་ཉེར་
དགུ་ཞོ་དྲུག་འོ་ཚྭ་རིན་བྲེ་ཚད་ཀྱི་ཁལ་ལྔ་བརྒྱ་དང་སོ་གཅིག་གི་རྩིས་ལ་གོས་དར། བསྔོ་རྟེན་དྲུག་ཚན་བཅོ་བརྒྱད་ལ་ཁ་བཏགས་མུན་མདོག་གོས་སྨན་དང་བྱང་དར་ཁ་བཞི་འབྲེལ་རེ། དྲིལ་དང་ལྷོ་རས་ཡུག་རེ། བཞི་ཚན་སོ་བདུན་ལ་ཁ་
བཏགས། གོས་སྨན་ཁ་དོ་འབྲེལ། ལྷོ་རས་ཡུག་རེ། མོ་དགོན་ནུབ་སྨད་ཀུན་ལྡན་སོགས་ལྔ་བཅུ་ང་དགུ་ལ་ཁ་བཏགས། གོས་ཁ་རེ། བསྔོ་རྟེན་དྲུག་ཚན་དང་བཞི་ཚན་གྲས་ཀྱི་དབུ་མཛད་དང་ཆོས་ཁྲིམས་པར་རྣམ་གཞག་ཁ་བཏགས་
གོས་ཁ་རེ། བསྔོ་རྟེན་ཁ་བཏགས། གོས་ཁ་རེའི་གྲས་ཀྱི་དབུ་ཆོས་ལ་ཁ་བཏགས། སྨན་ཁ་དོ་འབྲེལ། དབུ་མཛད་དང་ཆོས་ཁྲིམས་པ་རྐྱང་མ་དྲུག་ཅུ་རེ་ལྔའི་གྲས་ལ་རྣམ་གཞག་ཁ་བཏགས། སྨན་ཁ་རེ་བཅས་དང། དེ་མཚུངས་མངའ་རིས་
ཁུལ་གྱི་དགོན་རིས་མེད་བརྒྱ་དང་ཞེ་གསུམ་ལ་མང་ཇ་བཅོ་ལྔ་རེར་སྨོན་ལམ་རྣམ་གསུམ་མཛད་པར་འགྱེད་གྲྭ་པ་དྲུག་སྟོང་ང་ལྔ་ལ་རེར་དངུལ་རྐྱང་ཞོ་ལྔ་རེ་དང། ཞོ་ལྔ་རེའི་རྩིས་ལ་མཛོད་གོས་དང། རྒྱབ་བཏགས། རྒྱན་གཞི། མཐོན་ཐི་སོགས་སྣ་
ཚོགས་ཡུག་སུམ་བརྒྱ་དང་ལྔ་བཅུ་ང་དགུ་ཇ་ཁལ་བརྒྱ་དང་སུམ་ཅུ། སྡོར་རིན་སྲང་ཉིས་བརྒྱ་དང་ཉེར་གསུམ་ཞོ་ཕྱེད་བཞི། འོ་ཚྭ་རིན་ཁལ་སུམ་བརྒྱ་དང་ང་གསུམ་རྩིས་ལ་གོས་དར། བསྔོ་རྟེན་བརྒྱད་ཆེན་བཞི་ལ་བཏགས་མཐིང་ཁྲ། གོས་ཁྲ་

[094A]༄༅། །བསྒྲིགས་ཀྱི་རྟེན་ཁེབས། བཟང་གོས་དང་སྨན་བྱང་ཡུག་རེ། རྒྱ་བལ་གྱི་ཟམ་སོ། ལྷོ་རས་ཡུག་རེ། དྲུག་ཚན་དྲུག་ཅུ་ལ་ཁ་བཏགས་མུན་མདོག་གོས་ཆེན་དང་བྱང་སྨན་ཁ་བཞི་འབྲེལ་རེ། དྲིལ་དང་ལྷོ་རས་ཡུག་རེ་
བཞི་ཚན་དྲུག་ཅུ་རེ་དྲུག་ལ་ཁ་བཏགས། གོས་སྨན་ཁ་དོ་འབྲེལ་རེ། ལྷོ་རས་བཅས་དང། རྩ་ལུང་སོགས་དགོན་སྡེ་བཅུ་གསུམ་གྱི་བསྔོ་རྟེན་དང། དྲུག་ཚན་གྱི་དབུ་མཛད། ཆོས་ཁྲིམས་པ་འདྲ་བར་ཁ་བཏགས། གོས་ཁ་རེ། བརྒྱད་
ཚན་གྱི་དབུ་ཆོས་ལ་ཁ་བཏགས། གོས་ཁ་དོ་འབྲེལ་རེ། འགའ་ཞིག་ལ་རྣམ་གཞག་ཁ་བཏགས། སྨན་ཁ་དོ་འབྲེལ་བཅས་དང། མང་འགྱེད་དང་བསྟུན་མཐོ་ལྡིང་གི་ལྷ་ཁང་རྣམས་སུ་སྟོང་མཆོད་སྣ་ལྔ་ལ་རྩམ་བྲེ་ཚད་ཀྱི་ཁལ་ལྔ་
བཅུ༑ མཆོད་རྒྱན་ལ་མར་ཁལ་ཉེར་བདུན། མེ་ཏོག་ནས་ཁལ་བཅུ་གསུམ། སྤོས་རེང་སྟོང་ཕྲག་གུར་ཀུམ་སྲང་གང། སྐུ་བརྙན་རྣམས་ལ་གསེར་ཆབ་གསོལ་རྒྱུར་གྲང་གསེར་མགུར་ཞོ་བཅུ་གསུམ། སྙན་དར་མཛོད་བཏགས་
ཆེ་བ་བཅུ་གསུམ། བཀྲས་བཏགས་བཅུ། གྲྭ་པ་བརྒྱད་ཀྱིས་མཆོད་པ་བཞེང་འབུལ་ལ་ཉིན་གསུམ་གྱི་རིང་ཇ་ཐུག་བདུན་རེ། ཚ་གུང་ལ་རྩམ་བྲེ་རེ། ཤ་ལུག་ཁོག་ཕྱེད་གཉིས། ཡོན་ཁ་བཏགས། བལ་ཊམ་རེ་རྣམས་དང། ཏི་
སེའི་རྫུ་འཕྲུལ་ཕུག་དང། ཉན་པོ་རི་རྫིངས་སུ་སྣ་ལྔའི་སྟོང་མཆོད་ཚར་རེ་ལ་མཆོད་ཆས་དང་མཆོད་འབུལ་བའི་བསྙེན་བཀུར་སོགས་མཐོ་ལྡིང་བཞིན་དང། སྙན་ཤལ་མཛོད་བཏགས་ཆེ་ལེགས། བཀྲས་བཏགས་གཉིས་རེ་

[094B] ཁྲིག་རྩེ་དགོན་དང་ཁ་ཆར་གཉིས་ཀྱི་གཞལ་མེད་ཁང་རྣམས་ལ་བརྒྱ་མཆོད་སྣ་ལྔ་ཚར་རེ། སྙན་དར་མཛོད་བཏགས་ཆེ་བ། བཀྲས་བཏགས་གཉིས་རེ་བཅས་ཀྱིས་མཆོད། ཟླ་བ་དགུ་པའི་ཚེས་གཅིག་ལ་ཇོ་བོ་
ཤཱཀྱ་མུ་ནེའི་སྣང་བརྙན་དང། མི་བསྐྱོད་རྡོ་རྗེ་ལ་སྣ་ལྔའི་སྟོང་མཆོད་ཚར་རེ། རི་བོ་དགེ་ལྡན་དུ་སྐུ་གདུང་རིན་པོ་ཆེར་སྣ་ལྔའི་མཆོད་པ་བརྒྱ་ཚར་གཅིག་བཅས་ཕུལ་བའི་དགོས་ཆ་ཚང་མ་སྔོན་མ་རྣམས་ཇི་ལྟ་པ་དང། ཚེས་ལྔའི་སྐུ་མཆོད་ཉིན་
དབེན་དགོན་དུ་འཁོར་ལོ་སྡོམ་པའི་སྒྲུབ་མཆོད་མཛད་པར་ཇ་ཐུག་དྲུག་དགེ་འདུན་རེར་ཞིབ་མངའ་ཟོ་རེ། རྒྱར་ཉི་ཤུ་གྲས་རེ། ཡོན་བལ་ཊམ་རེ། རྣམ་གཞག་བཅས་ཀྱི་བསྙེན་བཀུར་དང། རྗེ་གྲུབ་པའི་དབང་ཕྱུག་གི་སྐུ་བརྙན་རིན་པོ་ཆེས་
དབུས་པའི་ལྷ་ཁང་ཡས་མས་སུ་བརྒྱ་མཆོད་སྣ་ལྔ་ཚར་གསུམ་དང། དེ་ཕྱིན་ལ་བརྒྱ་མཆོད་སྣ་ལྔ་རེ་ཉིན་ལྟར་བགོས་འགྲེམས་མུ་མཐུད་ཀྱི་འབུལ་རྒྱུར་མཆོད་པ་སྣ་ལྔ་སྟོང་ཚར་གཅིག་སྣར་ཐང་ཆོས་སྡེར་བྱམས་མགོན་གྱིས་དབུས་མཆོད་
ཁང་རྣམས་སུ་སྣ་ལྔའི་མཆོད་པ་སྟོང་ཚར་གཅིག་གི་དགོས་ཆ་མཆོད་འབུལ་བཅས་དང། ཆོས་འཁོར་དབུས་སྡིངས་སུ་མང་ཇ་གསུམ། འགྱེད་ཁ་བཏགས་རེ། རྣམ་གཞག་བཟང་པོ་བཅས་དང། འདི་ཁ་འདུས་
པ་རྒྱ་མཚོར་ཇ་ཐུག་དྲུག་ཚ་གྲ་བྲེ་བཅུ། མར་ཉག་དོ་རེ། འགྱེད་དགེ་འདུན་བཅུ་རེར་སྤུ་ཇ་སྦག་རེ། བསྔོ་རྟེན་རྣམ་གཞག་མཆོད་ཁང་ཆེན་མོའི་སྐུ་མདུན་དུ་སྟོང་མཆོད་རྒྱས་པ་ཚར་གཅིག་རྣམས་ཀྱིས་མཆོད། ཚེས་ལྔའི་ཉིན་དང་དེའི་སྔོན་

[095A]༄༅། །ཙམ་བཅས་སུ་མུ་གེ་ལྟ་བུའི་ཟས་ཀྱིས་འཚོ་བའི་མུ་ལྟོ་བ་ཅན་སུམ་སྟོང་དྲུག་བརྒྱ་བརྒྱད་ཅུ་ལ་འབྲུ་གཤོར་ཁལ་རེ། གཡག་འབྲོག་ཁྲུ་ཁག་དྲུག་ཅུ་ཐམ་པར་པད་ཁ་བྲེ་ཚད་ཀྱི་ཁལ་ཉི་ཤུ་རེ། གཞན་ཡང་མི་སེར་ཁྱེར་
ཞན་ཤིན་ཏུ་མང་བར་པད་ཁལ་བདུན་རེ། ངེས་པར་ཁྱེར་ཞན་རྐང་རེར་ཁལ་བཅུ་རེ། ཐུབ་ཆོས། ཐོས་གླིང། ཨོ་རྫོང། རི་ཁུད། ཨོ་རོག་བཅས་རྐང་རེར་ཁལ་བཞི་རེ། དུད་ཆུང་ལ་ཁལ་རེ་བཅས་ཀྱི་གནང་སྦྱིན་སྩལ་
ཚེས་བཅུ་ལ་ཆོས་སྡེ་ཆེན་པོ་འདི་ཉིད་ཀྱི་ལྷ་ཁང་རྣམས་སུ་བགོས་འགྲེམས་ཀྱི་སྟོང་མཆོད་ཚར་གཉིས་དང། ཟླ་བ་བཅུ་པའི་ཚེས་དགུ་ལ་རི་ཁྲོད་ཆེ་ཁ་གསུམ་དུ་འཕགས་པ་ཐུགས་རྗེ་ཆེན་པོ་ཕྱག་བཞི་པའི་རྣལ་འབྱོར་དང་འབྲེལ་བའི་མ་
ཎི་རིལ་སྒྲུབ་ཟླ་བ་གསུམ་རེ་མཛད་པར་ཉིན་ཞག་རེར་ཉེར་སྤྱོད་བཅུ་ཚར་རེ་བྱ་སྤྱོད་ཀྱི་ཕྱག་ལེན་དང་མཐུན་པ་ཚར་རེ་ལ་རྩམ་བྲེ་ཚད་ཀྱི་ཁལ་ཉི་ཤུ་རྩ་གཉིས་བྲེ་བཅུ། མཆོད་མེ་དཀར་རྒྱན་བཅས་ལ་མར་ཉག་ཚད་ཀྱི་ཁལ་ཉི་ཤུ་རྩ་བཞི་ཉག་
བཅོ་ལྔ། མེ་ཏོག་ནས་ཁལ་ཕྱེད་བརྒྱད་རེ། གུར་ཀུམ། ཉིན་ལྟར་ཇ་མཆོད་བཟང་པོ་བདུན་རེ། དཀར་དང་མཐུན་པའི་བཞེས་ཚ་བཟང་པོ་བཅས་ཀྱི་རྒྱུར་ཇ་ཁལ་ཉི་ཤུ་རྩ་གསུམ་ཉག་བཅུ་གསུམ། སྡོར་མར་ཁལ་བདུན་ཅུ་དང་ཉག་བཅུ་དགུ་
འོ་ཚྭ་རིན་ནས་ཁལ་དྲུག་ཅུ། ཞིབ་ཐལ་རྩམ་ཁལ་བཞི་བཅུ་ཞེ་ལྔ། འཛུགས་པར་གྲོལ་གསུམ་གྱི་དགྱེས་སྟོན་དུ་འབྲས་འཇམ་རྒྱུར་འབྲས་ཁལ་ཕྱེད་གཉིས། སྡོར་མར་ཁལ་དྲུག་ཉག་བཅོ་ལྔ། ཕྱུར་བ་ཁལ་ཕྱེད་ལྔ། ཚྭ་ཁལ་དྲུག།།

[095B] མར་རྒྱར་ཁལ་དྲུག་ཅུ་ཕྱེད་རེ་བརྒྱད། བུ་རམ་ཁལ་ལྔ། སྐུ་ཡོན་གྲྭ་པ་རེར་ཁལ་དགུ་བཅུའི་རྩིས་ལ་ཁ་བཏགས་ཆེ་ལེགས། གསེར་ཕག་དངུལ་སྲང་རེ། མཛོད་གོས་ཁ་དོ་རེ། སྨན་ཡུག་
རེ་དང། བསྔོ་རྟེན་ཁ་བཏགས་ཆེ་བ། གོས་སྨན་ཁ་གསུམ་འབྲེལ། དྲིལ་དང་ལྷོ་རས་ཡུག་རེ་བཅས་ཀྱི་བསྙེན་བཀུར་བླ་ན་མེད་པ་དང། དེ་བཞིན་དུ་ཟླ་བ་བཅུ་པ་རྟིང་མའི་ཚེས་ལྔ་ལ་གངས་ཅན་ཆོས་འཕེལ། དབེན་ས་ཆོས་ཀྱི་ཕོ་བྲང་
དགའ་ལྡན་བྱམས་པ་གླིང། སྣར་ཐང། དགའ་ལྡན་རབ་རྒྱས། ཉུག་ཆོས་འཁོར་གླིང། ཆོས་འཁོར་དབུས་སྡིངས་རྣམས་སུ་མང་ཇ་ལྔ་རེའི་ཐོག་བསྔོ་རྟེན་རྣམ་གཞག་བཟང་པོ་དང་བཅས་ཏེ་སྨོན་ལམ་རྣམ་གསུམ་སྨིན་རྒྱས་དང། འདི་
ཁའི་ལྷ་ཁང་རྣམས་ལ་བགོས་འགྲེམས་སུ་སྣ་ལྔའི་སྟོང་མཆོད་བཟང་པོ་ཚར་གཅིག་རྣམས་དང། གྲོ་ཤོད་དགའ་ལྡན་ཆོས་འཕེལ་བར་མང་ཇ་བཟང་པོའི་རྒྱུ་བཅས་མཛད། ཟླ་བ་བཅུ་གཅིག་པའི་ཚེས་ལྔའི་ཉིན་དབེན་དཔོན་དང་ཆོས་
འཁོར་དབུས་སྡིངས་སུ་མང་ཇ་གསུམ་རེ་དང། ཐུབ་བསྟན་རྣམ་རྒྱལ། མཚན་སྒྲོག་སྤོས་ཁང་ལ་སོགས་པར་སྨོན་ལམ་རྣམ་གསུམ་གྱི་ཞལ་འདོན་དང་བཅས་ཏེ་ཐུགས་རྗེ་བསྐུལ་བའི་ཕྱིར་མང་ཇ་བཅུ་རེ་དང། འདི་ཁའི་མཆོད་ཁང་རྣམས་
ལ་སྟོང་མཆོད་རྒྱས་པ་བཅས་དང། ཟླ་བ་བཅུ་གཉིས་པའི་ཚེས་ལྔ་ལ་དབེན་དགོན་དང་ཆོས་འཁོར་དབུས་སྡིངས་སུ་མང་ཇ་གསུམ་རེ། ཞྭ་ལུ་རི་མཐིལ། འབྲོང་རྩེ་ཆོས་སྡེ། རྒྱལ་ཆེན་རྩེ་ཆོས་འཁོར་བདེ་ཆེན་རྣམས་སུ་མང་ཇ་ལྔ་རེ་བཏང་

[096A]༄༅། །སྟེ་མང་ཇ་རེར་སྨོན་ལམ་རྣམ་གསུམ་དང་དེ་ཕྱིན་ལ་སྒྲོལ་མ་བཅས་གནང། དེ་སྐབས་ལྷ་མཆོད་མི་མཆོད་ཀྱི་བསྙེན་བཀུར་ཕུལ་དུ་ཕྱིན་པ་མཛད་ཅིང། དགེ་འདུན་སོ་སོ་དང་ཁྱད་པར་དུ་ཆོས་གྲྭ་ཆེན་པོ་འདི་ཁའི་གྲྭ་
རིགས་རྣམས་རྗེ་བླ་མ་དེ་ཉིད་དང་བྲལ་བའི་མྱ་ངན་གྱི་ཟུག་རྔུ་མི་བཟད་པ་དང། དོན་དེ་ལ་བརྟེན་ནས་བཀའ་དྲིན་ཆེན་པོ་རྗེས་སུ་དྲན་པ་དང་རྩེ་གཅིག་པའི་གསོལ་བ་གདུང་ཤུགས་དྲག་པོས་འདེབས་པ་རྣམས་ཕན་ཚུན་འགྲན་པ་བཞིན་དུ་
འཕེལ་བ་བྱུང་སྟེ། དགོངས་པ་ཡོངས་སུ་རྫོགས་པའི་ཕྱིར་དད་ལྡན་གྱི་སྐྱེ་བོ་མང་པོས་བསྙེན་བཀུར་རྨད་དུ་བྱུང་བ་བསྒྲུབས་པ་རྣམས་ལ་ཡང་ཅུང་ཟད་ཀྱང་མི་དགོངས་པར་སྤྱན་ཆབ་ཀྱི་རྒྱུན་དྲག་ཏུ་འབབ་པ་དང་བཅས་ཏེ་གསོལ་བ་འདེབས་
པ་དང། ཐུགས་རྗེ་བསྐུལ་བ་ལྷུར་མཛད་ནས་ཆོས་ཀྱི་གནད་ལ་ངེས་པར་སེམས་པ་གོང་འཕེལ་དུ་གྱུར་ཅིང། རྗེ་བླ་མ་དེ་ཉིད་མ་བཞུགས་པའི་དབང་གིས་ལྷ་ཀླུ་རྣམས་རབ་ཏུ་ཉམ་ཐག་པར་གྱུར་པས་ཐན་པའི་གནོད་པ་ཆེན་པོས་ལོ་ཏོག་
རྣམས་ཀུན་ཏུ་གདུངས་པས་གྲོང་པའི་སྐྱེ་བོ་རྣམས་ཀྱང་ལྷག་པར་ཐུགས་རྗེ་དྲན་པ་དང། སྔོན་ཆད་ཅུང་ཟད་མ་དད་པ་རྣམས་ཀྱང་མཆོག་ཏུ་དད་པར་གྱུར་པ་ནི། སྔོན་སྟོན་པ་ཡང་དག་པར་རྫོགས་པའི་སངས་རྒྱས་བསིལ་བའི་དངོས་པོ་
བསྟེན་ནས་ཉན་ཐོས་ཆེན་པོ་རྣམས་ཀྱིས་བཀའ་ཡོངས་སུ་སྡུད་པའི་ཕྱིར་རྒྱལ་བྱེད་ཚལ་ལ་མངོན་དུ་ཕྱོགས་ཤིང། ལག་པ་ཐལ་མོ་སྦྱོར་བ་དང། གདོང་མཆི་མའི་རྒྱུན་གྱིས་སྦགས་པ་དང་བཅས་ཏེ་དབྱངས་སྙན་པོས། ཀྱེ་མ་ཧོ་འདི་

[096B] འཁོར་གྱི་ཚོགས་དང། ལྷ་རྣམས་དང། མ་སྐྱེས་དགྲ་ལ་སོགས་པའི་རྒྱལ་པོ་རྣམས་སྟོན་པ་སངས་རྒྱས་ལྷག་པར་དྲན་པ་དང། སྟོན་པ་ལ་མཆོག་
ཏུ་དཀོན་པའི་འདུ་ཤེས་སྐྱེས་ཏེ། དད་པ་ལྷག་པར་འཕེལ་བར་གསུངས་པ་ལྟར་ཆེར་དད་པ་འཕེལ་བར་གྱུར་ཅིང། རྗེ་བླ་མ་མཆོག་གི་སྐུ་དྲུང་དུ་བསྙེན་པའི་གང་ཟག་དད་པའི་རྣམ་འགྱུར་ཆུང་བ་རྣམས་ཀྱང་ཚུལ་དེར་འགྱོད་པ་དྲག་པོས་
ཟིན་པར་གྱུར། དེར་རྗེ་བླ་མ་མཆོག་ཞི་བར་གཤེགས་པའི་ལོ་ཡིན་སྟབས་འདི་ལོ་དགུ་གཏོར་ཆེན་མོར་འཆམ་གྱི་ཛམ། རྔམས་རྣམས་མེད་ཀྱང་དུས་གཏོར་ཐུགས་གྲ་ཤིན་ཏུ་འགྲིག་དེ་དུས་བོད་ཡུལ་དང་མ་ཧཱ་རྩི་ན་ལ་སོགས་པ་དང་
ཧོར་གྱི་ཡུལ་གྲུ་ཆེན་པོ་སོ་སོ་ནས་ཀྱང་རྗེ་བླ་མ་གང་གི་དགོངས་ཟབ་བླ་ན་མེད་པ་ཆོས་ཀྱི་དབྱིངས་སུ་རྫོགས་པ་དང། སླར་ཡང་ཐུགས་རྗེའི་འཇུག་པ་རྒྱུན་མི་འཆད་པའི་གསོལ་འདེབས་སུ་ཆོས་ཀྱི་གདན་ཁྲི་འཛིན་པའི་བླ་མ་རྣམས་དང་
ནོར་འཛིན་གྱི་གཞི་ལ་སྤྱོད་པའི་སྟོབས་ལྡན་གྱི་རྒྱལ་པོ་རྣམས་ཀྱིས་ཀྱང་འབུལ་ནོད་རྒྱ་ཆེར་མཛད་པ་རགས་རིམ་ཞིག་བརྗོད་ན། རྒྱལ་བ་ཁྱབ་བདག་རྡོ་རྗེ་འཆང་ཆེན་པོ་ཐམས་ཅད་མཁྱེན་གཟིགས་ཆེན་པོ་ནས་སྙན་ཤལ་གོས་ཡུག་
ཆེན་བཀའ་རྩོམ་གྱིས་སྤ་བ། དངུལ་སྲང་ཆེན་ལྔ་བཅུ་རེ་ཡོད་པའི་རྟ་རྨིག་གཟུགས་ཉི་ཤུ། དངུལ་ལྡོང་སྲང་ལྔ་བཅུ་ཡོད་པ་གཅིག་སྲང་བཞི་བཅུ་ཞེ་དྲུག་ཡོད་པ་གཉིས། དངུལ་གྱི་བྱ་མ་བུམ་སྲང་སུམ་ཅུ་རེ་ཡོད་པ་གཉིས་དང་སྲང་

[097A]༄༅། །བཅོ་བརྒྱད་དང་ཞོ་དོ་ཡོད་པ་གཅིག་ཧུ་ཇ་འཁོར་དྲུག་དྲུག་སྟོང་ལྟང་བརྒྱད་ཀྱིས་གཙོས་པའི་མཛོད་བཏགས། མཛོད་གོས་ཡུག་སྨན་བར་རས་ཆ་སོགས་ཀྱི་བརྒྱད་ཚན་བཞི་བཅུ། མཆོད་སྡོང་ཆེན་པོའི་ཕྲ་རྒྱན་དུ་
རྒྱལ་དབང་ཉིད་ཀྱི་ཕྱག་འཕྲེང་མུ་ཏིག་བཟང་པོ་སྲིན་གྱི་ལྷད་མེད་ཅིང་རིལ་བུ་ཤིན་ཏུ་ཧྲིལ་བ་སུ་གནྟི་དང་ཨིནྡྲ་ནཱི་ལའི་རྒྱན་ལྡན་བྱིན་རླབས་ཅན། པད་འདབ་པད་ཧྲིལ་ཀོང་རྣ་དང་བཅས་པ་གཉིས་དང། གསེར་ག་ལྷད་མེད་ཕྲ་བཟང་གིས་
ཕྱུག་པ་གཉིས། ཟངས་མཁར་རྒྱའི་ཁལ་ལྔ་སྟོང། དངུལ་ཆུ་ཁལ་བརྒྱ་དང་ལྔ་ཉག་ལྔ་བཅས་དང། ནང་གཞུག་ཏུ་སྐུ་སྦྱར་ཡུན་རིང་གསོལ་བ་རྣམས་སྩལ་ཞིང། ནོར་འཛིན་གྱི་གཞི་ཆེན་པོའི་རྒྱལ་ཁམས་ཁྲི་ཕྲག་མང་པོའི་ས་ལ་
ཅི་བདེར་དབང་བསྒྱུར་ཞིང། རྒྱལ་ཕྲན་འབུམ་ཕྲག་མང་པོའི་མགོ་བོའི་ངོ་ཀེར་ལ་ཞབས་སེན་ངལ་བསོ་བ་ཐོབ་པའི་རྒྱལ་པོ་ཆེན་པོ་གནམ་བསྐོས་གོང་མ་ཆེན་པོ་ནས། རྗེ་བླ་མ་མཆོག་གི་སྐུ་གདུང་རིན་པོ་ཆེའི་སྐུ་མདུན་དུ་མཆོད་པའི་བྱེ་
བྲག་སྐྱེལ་བའི་ཕྱིར་བཀས་མངགས་པ་མཆོད་རྟེན་དཀར་པོའི་ཏཱ་བླ་མ་ཤཀ་ཤ་སྦད། ནཱ་ར་ན་ཁཱ། རྗར་ཁོ་ཆི་པཱ་ལོ་ཡེ། སྡི་ཆའི་ཆི་ཆོས་སྐྱབས་རྣམས་ཀྱི་མདུན་དུ་སྤོས་དམར་སེར་ཁྲེས་བཅུ། གསེར་སྲང་ལྔ་བཅུའི་མཎྜལ། གཡང་ཊིའི་བྱ་
མ་བུམ་ཁེབས་བཅས་དང་ཕོར་པ་ལུང་གཉིས་མ། གཡང་ཊིའི་སྡེར་མ། དངུལ་སྲང་ལྔ་བཅུ་ང་གཉིས་ཡོད་པའི་གཞོང་པ། དངུལ་ལྡོང་ཤན་དང་ཁ་རྒྱན་ཚ་གསེར་མ་མཆུ་ཁེབས་དངུལ་ཐག་དང་བཅས་པ་སྲང་ཆེན་དྲུག་ཅུ་རེ་གཉིས་ལས་

[097B] ཤིང་ཏོག་སྣེ་ཁ་ལྔ། སིང་ཚལ་ངོ་བོ་གཉིས། མཛོད་གོས་མང་ལྷུག་དམར་སེར་ཡུག་བདུན་དང་སྤུ་མ་ཡུག་གཉིས། གཞན་མ་གོས་དམར་སེར་སྔོན་པོ་བཅས་ཡུག་བཅུ་གཅིག་ཕང་སེ་ཡུག་བཅུ། ཧོར་དར་ཡུག་བཅོ་བརྒྱད། མཛོད་
བཏགས་ཆོས་འདོན་ལྔ་བརྒྱ། རྒྱ་ཟམ་དཀར་པོ་ཡུག་སུམ་ཅུ། གསེར་སྒ་ཆས་འགྲིག་དང། རྟ་གཉིས་ཀྱི་དོད་དངུལ་སྲང་ལྔ་བཅུ་བཅས་དང། བཀའ་དྲིན་མཚུངས་མེད་རྗེ་བཙུན་ངག་དབང་བྱམས་པ་རིན་པོ་ཆེས་མཛོད་བཏགས། གོས་ཡུག་
གསེར་ཞོ་གསུམ། དངུལ་སྲང་ལྔ་བཅུ། གྲུབ་པའི་དབང་ཕྱུག་ཁྲི་ཆེན་ནོ་མོན་ཁང་ནས་ཁ་བཏགས། དངུལ་རྡོ་ཚད། མཆོད་ཐེབས་མར་ཁལ་སུམ་ཅུ། འབྲས་ལྟང། གོས་ཁ་བཅུ་འབྲེལ་དང་བརྒྱད་འབྲེལ་རེས་གཙོས་བཅུ་ཚན་གཉིས་
སྣམ་དམར་བུབས་རེས་གཙོས་པའི་བརྒྱད་ཚན་བཞི། ཏཱ་ཀོ་ཤྲཱི་ལྕང་སྐྱ་རིན་པོ་ཆེ་ནས་ཁ་བཏགས་ནང་མཛོད། དངུལ་སྲང་བཅུའི་མཎྜལ། གོས་ཡུག་སུམ་ཅུ། མང་ཇའི་དོང་དངུལ་སྲང་བཅུ་རྣམས་དང། ཧུ་ཨུའི་ཆན་ཞི་ཨེར་ཏེ་ནི་དགའ་
ལྟན་ཤི་རལ་ཐུ་ཁོ་ཐོག་ཐུས་དངུལ་སྲང་བརྒྱ། ནང་མཛོད། རྒྱལ་སྲས་བཅུ་གཉིས་པ་དང་བཅུ་དྲུག་པ། བཅུ་བདུན་པ། ཕུ་ཡན་བླ་མ་མགྲོན་གཉེར་རབ་འབྱམས་པ། འདི་ཁའི་གྲྭ་རིགས་ཇ་སག་བླ་མ་ཆོས་རྗེ་ཡེ་ཤེས་བཀྲ་ཤིས། དབེན་དགོན་
པ་དགེ་སློང་བློ་བཟང་བཀྲ་ཤིས། ས་ལུང་པ་ཏཱ་བླ་མ་དགེ་འདུན་ཚེ་རིང་སོགས་ནས་གསེར་དངུལ། མཎྜལ། ཁ་བཏགས། གོས་ཡུག་རྡོ་རྗེ་ཕ་ལམ་སོགས་ཀྱི་འབུལ་ནོད་དང། མི་སྣ་རྣམས་ནས་ཀྱང་དངོས་འབྱོར། བྱང་ཕྱོགས་བསྟན་པའི་

[098A]༄༅། །གསལ་བྱེད་ཁལ་ཁ་རྗེ་བཙུན་དམ་པས་དངུལ་སྲང་བཅུའི་མཎྜལ་མཛྲོད་རྙིང་སྣ་ལྔའི་སྣེ་འདོགས་ཅན། སྙན་ཤལ་སྨན་བྱང་རྙིང་མ་ཡུག་ལྔ། མཛོད་དང་ཕལ་གོས་འདྲེས་པའི་ཡུག་བཅུ། ཁ་བཏགས་ཉིས་སྟོང། སྨན་
ཡུག་སུམ་སྟོང། དངུལ་སྲང་སྟོང་ཕྲག་གཅིག་རྣམས་དང། གངས་རིའི་ལྗོངས་ཀྱི་སའི་བདག་པོ་པས་ལི་ཕོ་ལྷ་བ་བསོད་ནམས་སྟོབས་རྒྱས་ནས་དངུལ་རྟ་རྨིག་མ་བཅུ། ཧུ་ཇ་འཁོར་དྲུག་ཉི་ཤུ་བཅས་ཀྱིས་གཙོས་པའི་མཛོད་བཏགས་
ཇུས། བཟས་གོས་ཡུག་སྨན་པར། རས་ཆ་སོགས་ཀྱི་བརྒྱད་ཚན་སུམ་ཅུ། ཤན་ཇ་དང་ཆུང་ཇུ་འཁོར་དྲུག་ལྔ་བརྒྱ་ལྔ་བཅུ་ཐམ་པ། པད་འདབ། པད་ཧྲིལ། ཀོང་རྣ་བཅས་དང། དངུལ་སྲང་ལྔ་བརྒྱ། མངའ་རིས་གུང་ནས་དངུལ་
རྟ་རྨིག་མ་ལྔ། དངུལ་ཕོར། ཇ་འཁོར་དྲུག་བཅུ་བཞིས་གཙོས་པའི་བརྒྱད་ཚན་ཉིས་ཧུ་ཐམ་པ། གསེར་ཞོ་བརྒྱད། གཡུ་གྲུ་དམར་དང་མུ་ཏིག་རྡོག་ཆེ་བ། དངུལ་རྔོ་ཚད་བཞི། ད་ལས་སྦཱ་དུར་ནས་དངུལ་རྡོ་ཚད་གསུམ། ལྕམ་བདེ་ལྡན་
སྒྲོལ་མས་སྤོས་ཤེལ་རྡོག་ཆེ་བ། ཁ་བཏགས། ཇ་འཁོར་དྲུག་བཅུ་གཉིས། རྒྱལ་དབང་མཆོག་གི་ཡབ་རྗེ་དམ་པ་ནས་གོས་སྨན་ཡུག་རེ། ཁ་བཏགས། དངུལ་རྡོ་ཚད་རྣམས་དང། ཆོས་གྲྭ་ཆེན་པོ་འདི་ཉིད་ཀྱི་སྔགས་པ་ཞལ་སྔ་ནས་ཡེ་
ཤེས་བཟང་པོས་གོས་ཡུག་དངུལ་སྲང་བཅོ་ལྔ། རྒྱུད་གྲྭ་སྤྱི་ས་ནས་ཁ་བཏགས། དངུལ་སྲང་སུམ་བརྒྱ། སྤོས་ཤེལ་གྱི་ཕྲེང་བ། ཐོས་བསམ་གླིང་བླ་སྤྱི་ཐུན་མོང་ནས་དངུལ་སྲང་ཆེན་བརྒྱ་ཐམ་པ། གོས་ཡུག་གཉིས། དཀྱིལ་ཁང་གྲྭ་

[098B] གོས་ཡུག་གཉིས། ཤར་རྩེ་གྲྭ་ཚང་གི་བླ་སྤྱི་ནས་ཁ་བཏགས། དངུལ་སྲང་ཆེན་བརྒྱ། གོས་ཡུག་བླ་མ་ཞལ་སྔ་ནས་བློ་བཟང་མཁས་མཆོག་གིས་ཟངས་སྒོར་སྤུས་ལེགས། རྗེ་ཉིད་ཀྱི་ཞབས་
འབྲིང་པ་མགྲོན་གཉེར་ས་ཁུད་པ་ཡེ་ཤེས་བསྟན་འཛིན་གྱིས་གསེར་མགུར་ཞོ་བརྒྱ་དང་ཉི་ཤུ་རྩ་བརྒྱད། དངུལ་སྲང་ལྔ་བཅུ། གསེར་བད་ལེགས་པ་གཉིས། གསོལ་དཔོན་དྲུང་རམ་པ་རྗེ་དྲུང་བློ་བཟང་ཚངས་དབང་གིས་གསེར་ཐུར་ཞོ་ལྔ་བཅུ་
དངུལ་སྲང་ལྔ་བཅུ། དཔོན་ཚང་ཆེན་མོ་དགེ་སློང་དགེ་འདུན་དོན་གྲུབ་ཀྱིས་གསེར་སྲང་གང་དང་ཞོ་སུམ་ཅུ་སོ་གསུམ། དངུལ་སྲང་བཅོ་ལྔ། ལྡེ་ཆུང་པ་དཀའ་ཆེན་བློ་བཟང་དགེ་འདུན་གྱིས་དངུལ་སྲང་ལྔ་བཅུ། གསེར་མགུར་ཞོ་སུམ་ཅུ་སོ་བཞི་
ལྡེ་ཆུང་པ་བཀྲ་ཤིས་དབང་ཕྱུག་གིས་དངུལ་སྲང་བཅོ་ལྔ། གསེར་ཞོ་གང། ཟངས་ཉག་བཅུ་བདུན། ལོ་ཙཱ་བ་རབ་འབྱམས་པ་བློ་བཟང་དབང་ཕྱུག་གིས་དངུལ་སྲང་ཉི་ཤུ་རྩ་ལྔ། བྱུ་རུ་རྡོག་གསུམ། མུ་ཏིག་རྡོག་གཉིས། སྐུ་གཉེར་དགེ་སློང་
ཀུན་བཟང་གིས་དངུལ་སྲང་ལྔ་བཅུ། གོས་སེའུ་ལེབ་གཉིས། ད་ལྟའི་མཛོད་པ་རྗེ་དྲུང་བློ་བཟང་ཚེ་དབང་ནས་དངུལ་སྲང་བཅོ་ལྔ་རྣམས་དང། ངེས་མཆོན་ནས་སྐྱ་སེང་གྱི་སྐྱེ་བོ་མང་པོ་ནས་རང་རང་གི་འབྱོར་པ་དང་བསྟུན་པའི་དགོངས་རྫོགས་ཀྱི་དངོས་
པོ་དང། དངུལ་གདུང་གི་ཞལ་འདེབས་སོགས་རྒྱ་ཆེར་ཕུལ་ཏེ་དེ་རྣམས་ཤིན་ཏུ་ཞིབ་པར་བརྗོད་ན་ཧ་ཅང་གི་ཡི་གེ་མང་བར་འགྱུར་ཞིང། མདོར་བསྡུས་ཙམ་བརྗོད་ན། དཀའ་ཆེན་མགྲོན་གཉེར་སྤེལ་རྐྱང་པ་དང་དཔལ་འབྱོར་ལྷུན་པོ་བ་མཐུན་

[099A]༄༅། །མོང། ལྷ་རྩེ་རྫོང་སྡོད། བྲིས་པ་དབུ་མཛད་དར་རྒྱས་རྒྱལ་མཚན། བློ་བཟང་ཡར་འཕེལ། དྲུང་ཡིག་བློ་བཟང་བསམ་གཏན། བློ་བཟང་དཔལ་འབྱོར། དྲུང་རམ་པ་བློ་བཟང་བསྟན་འཛིན། ཐུགས་དམ་མགོན་ཁང་
པ་དགུ་སྤྱི་དང། ཕྱག་ཕྱག་པ་ཚོགས་གསོག་བློ་བཟང་ཡར་འཕེལ། འདམ་བླ་མ་དཀའ་ཆེན་འཇམ་དབྱངས། འགག་པ་ཕྱི་པ་བློ་བཟང་བརྩོན་འགྲུས། འགག་པ་ནང་མ་བསོད་ནམས་རྒྱལ་མཚན། ཆོས་སྒྲོག་པ་དཀའ་ཆེན་སྦྱིན་པ་
མཆོད་འབུལ་བ་དཀའ་ཆེན་དཔལ་ལྡན། དཀའ་ཆེན་ཡེ་ཤེས་རྣམ་རྒྱལ། ཀླུ་སྡིངས་མགོ་པ་དྲུང་རམ་པ་བློ་བཟང་དཔལ་འབྱོར། རྗེ་དྲུང་ཡེ་ཤེས་འཕྲིན་ལས། པར་དཔོན་བློ་བཟང་ཚེ་བརྟན། དྲུང་རམ་པ་བསྟན་བསྲུང། དྲུང་རམ་པ་
བློ་བཟང་ཆོས་འཕེལ། རྗེ་དྲུང་ཡེ་ཤེས་སྐལ་ལྡན། ཕུན་ཚོགས་ནོར་བུ། རྗེ་དྲུང་ཡེ་ཤེས་མཐའ་ཡས། བློ་བཟང་རྒྱལ་མཚན། ཚོང་དཔོན་དགེ་ལེགས། ཚོང་དཔོན་རྒྱང་སྒོ་བ། ཚོང་དཔོན་རྒྱང་སྒོ་བ། རྒྱལ་ཆེན་རྩེ་གཉེར་པ་བློ་བཟང་བརྩོན་འགྲུས། གདོང་དཀར་
གཉེར་པ་བློ་བཟང་སྨོན་ལམ། གཡང་གཉེར་པ་བློ་བཟང་ཕྱོགས་གླང། རོང་མཚོ་གཉེར་པ་རྗེ་དྲུང་དགོན་པ། ཕག་གྲོང་གཉེར་པ་བློ་བཟང་ཆོས་འཛིན། ལུག་གདོང་གཉེར་པ་བསྟན་པ་དར་རྒྱས། དར་རྒྱས་གཉེར་པ་བློ་བཟང་རྣམ་རྒྱལ་
མཁོ་ལམ་གཉེར་པ་རྟ་མགྲིན་ལྷུན་གྲུབ། བཀྲ་ཤིས་རྫོང་ཁའི་གཉེར་པ་ཞལ་ངོ་དགོས་དགོས། གམ་རྫོང་ཡར་འཕེལ་དང་དྲུང་རམ་པ་བློ་བཟང་ཆོས་འཕེལ། དབེན་དགོན་དྲུག་ཆེན་རྗེ་དྲུང་བློ་བཟང་དར་རྒྱས་དང་རྗེ་དྲུང་བློ་བཟང་དོན་

[099B] དྲུང་ཆེན་རྙིང་པ་བློ་བཟང་དོན་གྲུབ། ལྷན་གཉེར་པ་དཔལ་འབྱོར་རྒྱལ་མཚན། ཐོབ་རྒྱལ་གཉེར་པ་དཀའ་ཆེན་དམ་ཆོས་ལྷུན་གྲུབ། མཚར་གཉེར་པ་རིན་ཆེན། ལྷུན་གྲུབ་རྩེ་གཉེར་པ་བློ་བཟང་པདྨ། ཚོང་འདུས་གཉེར་པ་
ཡེ་ཤེས་རྒྱལ་མཚན། གནས་གཉེར་པ་བློ་བཟང་དར་རྒྱས། སླེ་ཕུ་གཉེར་པ་ཡེ་ཤེས་དཔལ་འབྱོར། གཅེན་ལུང་གཉེར་པ་རྗེ་དྲུང་བློ་བཟང་ནོར་བུ། བཞད་གཉེར་པ་ནོ་ནོ་དཀའ་ཆེན་དང་བློ་བཟང་སྨོན་ལམ། བཀྲ་ཤིས་རབ་བརྟན་གཉེར་
པ་བློ་བཟང་ཆོས་འཕེལ། ལྷ་རྩེ་སྤྱི་གཉེར་བློ་བཟང་ཤེས་རབ། བཞད་གཉེར་རྙིང་དཔལ་འབྱོར་དར་རྒྱས། བྲག་ཁུག་ས་གཉེར་པ་བློ་བཟང་མཁས་མཆོག་མཛོད་དཔོན་འབྱུང་གནས། དམ་རིང་རྫོང་སྡོད་རྩ་ལུང་པ་དང་བདེ་གླིང་པ། ཡང་
རྩ་ལུང་པ་སྒེར། ཕུན་གླིང་གཉེར་པ་བཀྲས་མཐོང་པ་དང་སྨོན་འཚོ་བ་བཅས་ཞབས་འབྲིང་དྲུང་འཁོར་གྱི་སྡེ་དང། ཚེམ་བུ་བ་སྤྱི། གཉེར་ཚང་ནང་བཟན་སྤྱི་དང་བཀྲས་དར། ཀླུ་སྡིངས་བཟོ་པ་དང་ལག་གཡོག་བཅས་པ། ཉི་འོད་སྐུ་གཉེར་
དགེ་སློང་ནོར་བུ། གཉེར་ཚང་དྲུང་ཡིག་དགེ་བསྙེན། བར་ཐབ་པ་སྤྱི། རྩྭ་གཉེར་གྱི་ཟླ་བོ་སྤྱི། མཛོ་གཡོག་སྤྱི། སྐུ་གཉེར་གྱི་ཟླ་བོ་བསོད་ནམས་རྒྱལ་མཚན། མཆོད་གཡོག་ཡེ་ཤེས་བསྟན་འཛིན། བཀྲ་ཤིས་ཆུ་བཏགས་ཀྱི་ལྕང་གཉེར་
བསྟན་འཛིན། བསོད་ནམས་ཚེ་རིང། རྗེ་དྲུང་འཁོས་ཁང་པ། དྲུང་རམ་པ་དོན་གྲུབ། ལྷ་རྩེར་སྡོད་མི་ཨ་དྲུང་སྤྱི་དང་རྡོ་རྗེ། མཛོ་དཔོན་རྙིང་པ་ངག་དབང་ཆོས་འཕེལ། དབེན་དགོན་གཉེར་བའི་ཟླ་བོ་གཉིས་དང་ནང་བཟན་སྤྱི། གཅེན་ལུང་

[100A]༄༅། །ནང་བཟན་སྤྱི། རོང་མཚོ་ནང་བཟན་སྤྱི། རྡོ་རྗེ་གླིང་གཉེར་པ། ལྔ་མཆོད་གཉེར་པ་དང་མི་སེར་སྤྱི། ཟི་ལིང་ཚོང་པའི་གཉེར་བ་དང་སྒེར་འབུལ་བ་བཅུ་གཉིས། ལྷ་རི་རྩེ་པ་སྤྱི་དང་རྗེ་དྲུང། གཡོག་ངག་དབང་དོན་
གྲུབ། དགེ་སློང་ངག་དབང་རྒྱ་མཚོ། དཔལ་འབྱོར། བརྩོན་འགྲུས། མུས་གཉེར་པ། ལྷ་རྫོང་ལས་བྱེད་ཐུན་མོང། སྨད་ལྐོག་གཉེར་པ། ཆོས་མ་བློ་ལྡན། ངམ་རིང་རྫོང་ཁུལ་གྱི་ལས་བྱེད་དང། སླ་ཕུ་ནང་བཟན་སྤྱི་སྟེ་ཆབ་འབངས་ཀྱི་
ལས་བྱེད་སྤྱི་རྣམས་ནས་ཕྲ་རྒྱན་དུ་འོས་པའི་རིན་པོ་ཆེ། གསེར་དངུལ། གོས་དར། ཇ༑ ཐ་ཀོ་ཟངས་བཅས་ཁྱོན་བསྡོམས་རི་གོང་གཅིག་ཏུ་ཕབ་པར་སྲང་བརྒྱད་སྟོང་དྲུག་བརྒྱ་ལྔ་བཅུ་ང་དགུ་སྐོར་ཐོབ་པ་དང། དགེ་འདུན་གྱི་སྡེ་ཆེན་
པོའི་ནང་ནས་བཞད་པ་མི་ཚན། རྟ་ནག་རི་ཁུད་མི་ཚན་དང་གསེར་གླིང་མི་ཚན། གཅེན་ལུང་མི་ཚན། བ་སོ་མི་ཚན། ལེགས་གྲུབ་མི་ཚན། ཏྲེ་བོ་མི་ཚན། ཧར་གདོང་མི་ཚན། སྲད་པ་མི་ཚན། ཅོ་ནེ་མི་ཚན། རྫོང་ཁ་མི་ཚན། སེར་ཁང་
མི་ཚན། གཡང་བ་མི་ཚན། ཚུལ་ཁྲིམས་ཁང་པ་མི་ཚན། ལྕགས་པ་མི་ཚན་དང་གྲྭ་དམངས། བདེ་འབྱོར་མི་ཚན། གྲངས་མོ་ཆེ་མི་ཚན། ལེགས་བཤད་གླིང་པ་མི་ཚན་དང་གྲྭ་དམངས། གཏིང་སྐྱེས་མི་ཚན། ནོར་བུ་དགའ་ལྡན་
པ་མི་ཚན། གནས་པ་མི་ཚན། རྒྱ་མི་ཚན། སྟག་མོ་མི་ཚན། གུ་གེ་མི་ཚན། དཔེ་ཐུབ་མི་ཚན། ཁ་ལ་ཁ་མི་ཚན། ཆགས་རབ་མི་ཚན། འདྲ་པ་མི་ཚན། རོང་མཚོ་མི་ཚན། གདོང་དཀར་མདངས་ཆེན་གཞིས་བྱེས་གྲྭ་དམངས། ལྷུན་གྲུབ་

[100B] ལག་མི་ཚན། ས་རྡོར་གདན་མི་ཚན། རི་མཁར་མི་ཚན། ས་བདེ་ཆེན་མི་ཚན། ཨོ་རྒྱན་རྫོང་པ། ཇོ་མོ་རྫོང་པ། ཕད་གླིང་ཁང་བ། དགོན་ཁྲ་གཡངས་ཡུལ་བདེ་བ་ཅན། གློ་སྦུག་པ། ཆོས་སྦུག་མི་ཚན་རྣམས་དང་
རྒྱལ་ཆེན་རྩེ་པ་མི་ཚན། ཐོན་པ་མི་ཚན། གཞི་གནས་མི་ཚན། ལྷ་ཁང་མི་ཚན། བསམ་འགྲུབ་དགའ་ལྡན་པ་མི་ཚན། གནས་རྙིང་སེ་ར་བ། ཁྲོན་ཁ་སྦུག་པ། བ་ཤེ་བ། ལྷོ་པ། སྤོར་ཏོག་པ། ལ་སྟོད་པ། ནོར་སྟེང་པ་སྟེ་མི་ཚན་སོ་སོ་
དང༑ ཁལ་ཁ་ཡེ་ཤེས་ཡར་འཕེལ་དང་ཁལ་ཁའི་དགེ་རྒན། རྟ་ནག་པ་དཀའ་ཆེན་དབུ་མཛད་བཟང་པོ་རྒྱལ་མཚན། དཀའ་ཆེན་ཕུན་ཚོགས་ཆོས་འཕེལ། དྲུང་རམ་པ་དཀོན་མཆོག་ཆོས་འཕེལ། དྲུང་རམ་པ་ཡེ་ཤེས་ཆོས་འཕེལ་
བཞད་པ་སྒྲོལ་མ་དབུ་མཛད་དགེ་སློང་སོགས་གྲྭ་པ་ཁ་ཤས། ཧར་གདོང་པ་ངག་དབང་བཀྲ་ཤིས། གཡང་པ་ཚོགས་གསོག་པ་ཡེ་ཤེས་བཀྲ་ཤིས། བ་སོ་བ་གྲྭ་པ་ཁ་ཤས། བཞད་པ་ཐུག་ཚུགས་དབུ་མཛད། རྒྱ་དགེ་རྒན། རྒྱལ་ཆེན་
རྩེ་པ་དཀའ་ཆེན་ཡེ་ཤེས་དོན་གྲུབ། ཚོགས་ཆེན་ཇ་དཔོན། བདེ་འབྱོར་བ་དྲུང་རམ་བ་ངག་དབང་ཉི་མ། ཚུལ་ཁྲིམས་ཁང་པ་དྲུང་རམ་པ་བློ་བཟང་ཡར་འཕེལ། གྲུབ་ཆེན་སྐུ་སྐྱེ། བྱང་པ་དྲུང་རམ་པ་བློ་བཟང་དམ་ཆོས། ས་ལུང་པ་དཀའ་
ཆེན་དགེ་འདུན་དཔལ་འབྱོར། ཧར་གདོང་པ་ཡེ་ཤེས་སྨོན་ལམ། ལྕགས་པ་བཀའ་བཅུ་བློ་བཟང་རྣམ་རྒྱལ་སོགས་ནས་ཀྱང་རང་རང་གི་འབྱོར་དངོས་དང་བསྟུན་པའི་གསེར་དངུལ། གོས་དང། མཆོད་ཆས། ཇ༑ ཐ་ཀོ་ཕྲ་རྒྱན། ཟངས་

[101A]༄༅། །རྟ་སོགས་རྒྱ་ཆེར་ཕུལ་བ་དང། གཞན་ཡང་བྲུལ་ཚང་བ་སྐུ་ངོ་དང་མི་སེར་སྤྱི། རི་གདོང་པ་སྐུ་ངོ་དང་མི་སེར་སྤྱི། འོད་ཡུག་འབྲོག་པ་སྤྱི་དང་རྔ་རོ་ཁ་གཉིས། འབྲོག་པ་བྱ་ཁྲ། འདམ་བཀྲ་ཤིས་སྒེར་རུ་བ། གཤེན་སྒེར་
གཡང་རུ་རྡ་རོ་ཁ། གནྗི་དང་སྦ་ལི། རབ་བརྟན། པདྨ། དྲེའུ། ཨ་གྲོང། ཀརྨ། ལྷ་རྗེ། གནྗི། སྤོ་པོ། གསེར་པ་ལྷ་རྗེ། ཐོབ་རྒྱལ་གྱི་སྒེར་པ་ལྔ། སྐྱིད་ཚེ་ཤར་པ། དགའ་ལྡན་རབ་རྒྱས་མི་སེར་སྤྱི། ལྷན་མི་སེར་སྒེར་དྲག་བཙན་དང་
བཅས་པ། འབྲོག་སྤྱི། དྲེའུ་གཤོངས་པ། སྤོ་ར་བ། སྤོ་ར་གྲོང་སྨད་པ། གཡག་སྔེ་སོག་དགོན་མི་སེར་སྤྱི། མཚར་མི་སེར་སྤྱི། མཁོ་ལམ་མི་སེར། རྩེ་ལྷ་མི་སེར། སེར་ཤིང་པ། རྩེ་ནས་ཀྱི་རྗེ་དྲུང། གཡང་དང་མདོ་བརྗོད་ཀྱི་མི་སེར་
གྲོང་སྟོད་ཁང་གསར་བ། དགེ་འཕེལ་མི་སེར། སྨན་རི་བ། དབེན་དགོན་མི་སེར་བསམ་གྲུབ་ལྷ་རྩེ་བ། ཞོལ་བདེ་ལེགས་ཀྱི་མོ་བྲན་གསར་རྙིང་སྤྱི། ཤངས་འབྲས་སྤུངས་དཔལ་འཛོམ། གདོང་དཀར་མི་སེར་བོད་འབྲོག་སྤྱི། ཕག་གྲོང་
མི་སེར། རྒྱལ་ཆེན་རྩེ་བདེ་སྐྱིད་པ། ལྷུན་གྲུབ་རྩེ་མི་སེར་སྤྱི། རིན་ཆེན་རྩེ། ཐུབ་བསྟན་ཆོས་གཞིས། གཡག་འབྲོག་སྤྱི། ས་པ་སྲི་ཆོད་ལྷུན་གྲུབ་གླིང་པ། ས་ཁུད་ནང་པ། ལྷུན་གླིང་པའི་མི་སེར་བོད་འབྲོག་སྤྱི། བཞད་ཁུལ་བོད་འབྲོག་
དུད་ཆེ་ཆུང་ཚང་མ། ཁམས་དོལ་སྒེར་གསུམ། གཤེན་སྒེར་མི་དཔོན། བཞད་རབ་བརྟན་གླིང་པ། དར་སྡིངས་སྔགས་འཆང། བཞད་སྤེལ་དཀར་བ། ནས་ཁང་པ། ཁྱེལ་པ། ཤར་ཕྱོགས་སྟག་པ། དར་སྡིངས་མ་ཚང་དང་མཆིས་འབྲང་

[101B] སྐྱིད་གཤོངས་པ། རྒྱང་སྒོ་བ། སྒོ་སྦེ་བ། ཐུབ་བསྟན་པདྨ། ཇ་པ་བླ་བྲང་པ། སྟེང་འགྲོ་དགོན་གྱི་མོ་བྲན་སྤྱི། དངུལ་གདུང་རུ་ཁག་དྲུག་ཧོར་བསམ་འགྲུབ། ཧོར་ཚེ་རིང་རྡོ་རྗེ། ཧོར་སྐར་མགོན་དང། ཧོར་ཚང། ཧོར་ཚང་
ངེས༑ སྒེར་རུ་བྱང་དཔུང་སོག་ཚོ་བ། རོང་མཚོ་མི་སེར་སྤྱི། ཆགས་གྲོང་ནུབ་པ། སྣར་ཐང་མི་སེར་སྤྱི། བསྙེན་གནས་མ་སྤྱི། སླེ་ཕུ་མི་སེར་རོང་སྤེ་བ་དང་བཅས་པ། བ་རུ་འབྲོག་པ་སྤྱི། བོ་གདོང་མི་སེར་སྤྱི། གཅེན་ལུང་མི་སེར་སྤྱི་དང་དྲག་
བཙན་སྤྱི། ཁོངས་གཏོགས་སྤྱི། སྒོ་སྤེ་བ། བྲག་འོག་དཀྱིལ་ཁང་པ། འདྲ་བསམ་གྲུབ་པ། ལྷ་རྩེ་སྟག་སྣ་བ། ཁྱིམ་བདག་མ་སྐྱིད་འཛོམ། ཟུར་སྦུག་མི་སེར་རྒན་བཅས། ལ་ཕུག་མི་སེར་སྤྱི། ཤར་རི་མངའ་བདག་པ། ཚོང་འདུས་
མི་སེར་སྤྱི། དར་རྒྱས་མི་སེར་སྤྱི། ཕྱུག་གཞུང་བཞི་ལེགས། ཞྭ་ལུ་སྐུ་ཞང། ལྡན་ཡུལ་ལུང་ཁང་པ། སྤོས་ཁང་གསུམ་ཆོག་རྒྱལ་རྩེ་འབྲོག་པ་བ། རྒྱལ་རྩེ་ཁབ་པ། བྲག་ཁུགས་མི་སེར་སྤྱི། སྐྱིད་བདེ་ཞོལ་པ་སྤེལ་ཁང་ལྕང་ར་བ་
དང་དེའི་བསྟན་འཛིན། ལྷ་ས་དཔལ་འབྱོར་རབ་བརྟན་གྱི་མོ་བྲན། ཧེ་མི་མཁན་པོའི་ཕྱག་མཛོད་ཀྱི་ཟླ་བོ་ཚེ་བརྟན་བཅས་རིས་སུ་མཆད་པའི་སྐྱེ་བོ་མང་པོས་གསེར་དངུལ། གཡུ། བྱུ་རུ། མུ་ཏིག་སྤོས་ཤེལ། ཟངས། ཤ་དཀར། རྟ་འབྲི་
གཡག་ཤ་རྩམ། མར་ལ་སོགས་པ་ཁྱོན་བསྡོམས་སྲང་བདུན་སྟོང་སུམ་བརྒྱ་བཞི་བཅུ་ཞེ་གཉིས་ཙམ་རི་བ་ཕུལ་བ་དང། ཡང་ཕྱོགས་དང་ཕྱོགས་བྲལ་གྱི་ཆ་ན་བཞུགས་པའི་དགེ་འདུན་གྱི་སྡེ་ཆེན་པོ་རྣམས་ནས་ཞལ་འདེབས་ཇི་ལྟར་བྱུང་

[102A]༄༅། །བའང། དབེན་ས་ཆོས་ཀྱི་ཕོ་བྲང་པ་སྤྱི་སོ་དང་གྲྭ་དམངས། ཆོས་འཁོར་དབུས་སྡིངས་པ། གནས་ཆོས་སྡེ་བ། གངས་ཅན་ཆོས་འཕེལ་བ་བླ་གྲྭ་དང་སྤྱི་སོ། ཤར་བྱང་གི་བླ་མ་གཉིས་དང་གྲྭ་སྤྱི། གནས་པ་མི་ཚན་དང་ཚ་
ཤོད་མི་ཚན། བྱང་ཆེན་སྒྲུབ་སྡེ་བླ་སྤྱི། བླ་མའི་སྒེར་འབུལ། སྤྱིའི་འབུལ་བ། སྣར་ཐང་ཆོས་སྡེ་བ། ཀ་བརྒྱད་གྲྭ་སྤྱི། དབུ་མཛད་དང་སྤྲུལ་སྐུ། དོར་དགོན་འདུས་སྤྱི་དང་བླ་བྲང། ཀླུ་སྡིངས་པ། མཐར་རྩེ་བ་གྲྭ་དམངས། ལྕགས་མོ་
དགོན་བཀྲ་ཤིས་ཆོས་གླིང། ཟབ་མོ་བྲག་དགའ་ལྡན་དར་རྒྱས་གླིང། མཚན་སྒྲོག་བླ་སྤྱི་གྲྭ་དམངས། དུལ་ཡོལ་དཀར་བ། དར་རྒྱས་སྒྲུབ་སྡེ་སྤྱི་སོ་དང་བླ་མ། དགེ་སློང་བྱིངས། དཀའ་ཆེན་བློ་བཟང་དར་རྒྱས། རྫོང་ཁ་བསམ་གཏན་
ཆོས་སྡིངས། ཕག་རི་དགོན་ཕུག་པ། ཇོ་རྩ་བཀྲ་ཤིས་གླིང་པ་དགེ་སློང་སྤྱི། བཀྲ་ཤིས་ཆོས་སྡིངས། ཁམ་བུ་དགོན་སྦུག་སྒྲུབ་སྡེ། ཁམ་བུ་ལྟག་ལུང་བླ་སྦྱི། ཞྭ་ལུ་རི་མཐིལ་སྤྱི་སོ་བླ་བྲང། རི་སྦུག་བླ་མ། བསམ་གཏན་སྒང་རི་ཁྲོད་
པ༑ བོ་ར་བཀྲ་ཤིས་ཆོས་གླིང། ཐར་པ་ཆོས་སྡེ་གྲྭ་སྤྱི། པ་རྣམ་མོ་དགོན་སྐྱིད་སྦུག་དང་མོ་དགོན་ཆོས་རྫོང། མོ་དགོན་ཨོ་རྒྱན་སྦུག་གསུམ། བྱང་ཆུབ་གླིང་སྤྲུལ་སྐུ། སྤོས་ཁང་མཁན་པོ། བླ་གྲྭ་སྤྱི། པ་རྣམ་གྲང་མོ་ཆེ། མཁས་གྲུབ་ཆོས་
ཀྱི་རྒྱལ་པོའི་གདན་ས་རི་པོ་མདངས་ཆེན་བླ་མ་དང་སྤྱི་སོ། ཉང་སྟོད་སྐྱིད་སྦུག་འབྲོང་རྩེ་ཆོས་སྡེ་གོང་འོག་གི་བླ་སྤྱི་དང་གྲྭ་ཚང་གཉིས། དགའ་ལྡན་གསང་སྔགས་ཐེག་མཆོག་གླིང། རྩེ་ཆེན་ཆོས་སྡེ། ནུབ་མ་ཆོས་ལུང། རི་ཁྲོད་དགའ་ལྡན་

[102B] གྲྭ་རིགས། རླང་པ་གསེར་གླིང་གྲྭ་སྦྱི་དང་བླ་མ། མན་ལུང་སྒྲུབ་སྡེ། ལེགས་གྲུབ་བླ་སྤྱི། གནས་རྙིང་ཆོས་སྡེའི་སློབ་དཔོན་གསུམ་དང་གྲྭ་ཚང་ཁག་འདུས་སྤྱི། རྒྱང་རོ་གསེར་སྡིངས་པ། འབྲུག་པ་དཔོན་སློབ་གུ་རུ། མོ་དགོན་སྐྱིད་སྦུག་
པ༑ རྩས་རྣམ་དགའ་ལྡན་ཆོས་འཕེལ། དཔལ་འཁོར་ཆོས་སྡེའི་བླ་སྤྱི། ནོར་བུ་དགའ་ལྡན་བླ་མ། དགོན་ལག་ནུ་མཆོས་ལུང། བདེ་འབྱོར་བླ་གྲྭ། སེར་ཁང་གོང་འོག་གཞི་གནས་གྲྭ་ཚང་དང་བླ་མ། ལྷ་ཁང་གྲྭ་ཚང། རིན་ཆེན་སྡིངས་གྲྭ་ཆེང་
གསེར་མདོག་ཅན་མཁན་སྤྱི་གྲྭ་དམངས། ལྷན་བྲག་སྔོན་རི་ཁྲོད་དང། བྱེ་གླིང། མོ་དགོན་དགའ་ལྡན་བྲག་བ་སོ་གཞིས་གྲྭ་ཉ་མོ་གསེར་སྟེང། འབྲས་ཡུལ་སྐྱེད་ཚལ་བླ་སྤྱི། རོང་དགའ་ལྡན་བྱམས་པ་གླིང་བླ་སྤྱི། ཆོས་ལུང་གཞིས་པ་
བསམ་སྡིངས་སྤྲུལ་སྐུ་དང་མོ་དགོན་བྲག་དཀར། སྙེ་མོ་རྒྱལ་བྱེད་གྲྭ་སྤྱི། གཞུ་རབ་རྒྱས་གླིང། སྙེ་མོ་བྱེ་མཁར་ཆོས་སྡེ། རུ་དགོན་པ། དབུ་རི་རི་ཁྲོད། བར་ཐང་རི་ཁྲོད། གཡག་སྡེ་སོག་དགོན་བླ་སྤྱི། རམ་སྡིངས་མ་གྲྭ་སྤྱི། སྨན་རི་བླ་སྤྱི་
འོད་ཡུག་བྲག་དཀར་འདུས་སྤྱི། བླ་མ། སྤྱི་གཉེར་དགའ་ལྡན་རབ་རྒྱས་བླ་མ་གྲྭ་སྤྱི་བླ་ཟུར། མཚན་ལྷུན་གྲུབ་ཆོས་གླིང། རྩེད་གདོང་ཆོས་སྡེ་དང་སྤྲུལ་སྐུ། ཉུག་ཆོས་འཁྲོ་གླིང་བླ་སྤྱི་དང་འདུས་ཚོགས། ཤངས་མཁའ་སྤྱོད་སྒྲུབ་སྡེ་
གཡང་ཆོས་སྡེ། རི་བོ་དགེ་འཕེལ། རྒོད་ཚང་སྒྲུབ་སྡེ་སྤྱི་དང་དགེ་སློང་སྤྱི། བླ་མ་དམ་པ་གྲུབ་པའི་དབང་ཕྱུག་བློ་བཟང་བཟོད་པའི་ཞལ་སྔ་ནས། ལྷ་ལྔ་བྲག་པདྨ་ཆོས་སྡིངས། མོ་དགོན་ཆུ་དབར་གཡུ་རྩེ། ཤངས་འབྲས་སྤུངས་བླ་སྤྱི། འབའ་

[103A]༄༅། །ར་དགོན་བླ་སྤྱི། མོ་དགོན་རྟ་སྦུག་དགའ་ལྡན་ཆོས་གླིང་པ། སྟག་སྣ་རྩེའུ་སྤྲུལ་སྐུ། ལྷ་ཕུ་བསམ་གཏན་གླིང་པ། སྤ་ལོ་དགོན་པ། ཞོང་ཞོང་ལྷ་ཁང་བླ་སྦྱི་དང་བླ་མའི་སྒེར་འབུལ། འབའ་རའི་དགོན་ལག་གྲོ་མོ་ཀར་
རྒྱུད་དགོན་གསར་བ། བ་ཤེ་དགོན་གྲྭ་སྤྱི། བརྒྱ་ཚོ་ཆོས་སྡེ། བདེ་ཆེན་རི་ཁྲོད་པ་སྤྱི་དང་དགེ་སློང་དཀོན་མཆོག་རྡོ་རྗེའི་སྒེར་འབུལ། དགོན་ལག་མོ་དགོན་གཉིས། དགེ་སློང་བློ་བཟང་བཀྲ་ཤིས། སྔགས་ལུང་དགོན། མངོན་དགའ་
དགོན། དབུ་ཟུར་དགོན། བསམ་གྲུབ་བདེ་ཆེན། ཆུ་མ་ལྷ་སྡིངས་རི་ཁྲོད་པ། དགའ་ལྡན་ཆོས་འཁོར་གླིང་བླ་སྤྱི། མོ་དགོན་ཆོས་ལུང་པ། དྲེས་སྐུ་སྐྱེ། མདངས་ཆེན་བླ་མ་དང་སྤྱི་སོ། ལྷག་ལུང་སྣ་དཀར་བ། ཡངས་ཡུལ་བྱ་བྲལ་
བདེ་ལྡན་པ། ཡངས་ཡུལ་བདེ་བ་ཅན་པ། ཇོ་རྫོང་བཀྲ་ཤིས་ཆོས་སྡིངས། ཨོ་རྒྱན་རྫོང་ཆོས་སྡེ། ཀ་ཐོག་སྐུ་སྐྱེ་རིག་འཛིན། གདོང་དཀར་མཁའ་སྤྱོད་པ། རི་ཁུད་ཆོས་སྡེ་བ། གསེར་གླིང་ཆོས་སྡེ་བ། བླ་མ་རྟ་ནག་ཐུབ་བསྟན་
མཁན་པོ། སྤྱི་སོ་བཅས་དང། གློ་སྦུག་བླ་མ། ཞལ་གཟིགས་ཀྱི་རི་ཁྲོད་པ་སྦྱི་དང་དྲུང་རམ་པ་བློ་བཟང་སྐལ་བཟང། ལྷུན་གྲུབ་རྩེ་ཆོས་སྡེ་དང་གྲྭ་པ་སྤྱི། དགོན་ཁྲ་བླ་སྤྱི། ཡོལ་དཀར་རི་ཁྲོད་པ། ས་བདེ་ཆེན་བླ་མ། ཆོས་སྦུག་
མཁན་པོ། སྤྱི་སོ་བཅས་དང། གློ་སྦུག་བླ་མ། ཞལ་གཟིགས་ཀྱི་རི་ཁྲོད་པ་སྤྱི་དང་དྲུང་རམ་པ་བློ་བཟང་སྐལ་བཟང། ལྷུན་གྲུབ་རྩེ་ཆོས་སྡེ་དང་གྲྭ་པ་སྤྱི། དགོན་ཁྲ་བླ་སྤྱི། ཡོལ་དཀར་རི་ཁྲོད་པ། ས་བདེ་ཆེན་བླ་མ། ཆོས་སྦུག་
སྤྱི་སོ། མོ་དགོན་དོན་གྲུབ་ཆོས་རྡོང། ལ་ཁ་ཆོས་སྡེ་བླ་སྤྱི། ས་རྡོར་གདན་བླ་སྤྱི། སྒྲོལ་མ་སྤུག་པ། ཆོས་འཁོར་རྩེ་འདུས་སྤྱི། ཆོས་སྒོ་བླ་སྤྱི། ཚ་ལུང་བླ་སྤྱི། སྒྲུབ་སྡེ། མོ་དགོན་ཨོ་རྒྱན་གུ་རུ། མོ་དགོན་ཟླ་བ་སྦུག་པ། སྒྲོལ་

[103B] ས་དཀར་གདོང་སྤྱི་སོ། ལྟག་ལུང་རིན་ཆེན་སྒང་པ། མོ་དགོན་རྟ་ཕུག་བ། རི་མཁར་བླ་མ་དང་སྤྱི་སོ། བཞད་བཀྲ་ཤིས་དགེ་འཕེལ་བླ་སྤྱི་དང་སྒེར། གྲྭ་དམངས་དགོན་ལག་སྟེང་དགའ་དགོན་སྤྱི་སོ། དགའ་ལྡན་ཆོས་
སྡིངས་སྤྱི་སོ། སྤང་ཡུལ་བླ་སྤྱི། ཆོས་འཁོར་ཡང་རྩེ་བླ་སྤྱི། མོ་དགོན་རིན་ཆེན་སྒང་བ་བླ་སྤྱི། རི་བོ་གྲུ་འཛིན་མཁན་པོ་དང་བླ་སྤྱི། གྲྭ་ཚང་ཆེན་མོ་བླ་སྤྱི། དགོན་པ་བྱང་བླ་སྤྱི། དངུལ་ཆུ་རི་ཁྲོད་པ། དབེན་ཚང། འབྲོང་ཕུ་པ། ཐུབ་བསྟན་
ཡངས་ཅན་སྤྱི་སོ་དང་མཁན་པོ། ཁྲ་མོ་སློབ་དཔོན་པ། དགོན་ལག་ཆོས་སྒོ་བ། དབུ་རྩེ་དགོན་པ། བཟང་ལྡན་ཆོས་སྡེ་བླ་སྤྱི། དྲེས་ཁ་སྤྱི་སོ། བདེ་ཕུག་སྤྱི་སོ། དགོན་དེ་དག་སོ་སོའི་མོ་བྲན། སྟེང་འགྲོ་དགོན་སྤྱི། སྤེ་རྩ་དགོན་སྤྱི། ན་ཁྲ་
དགོན་སྤྱི། ལྷ་ཤིང་ཆོས་སྦུག་བླ་སྤྱི་དང་དགོན་ལག་ནེ་རིང་བླ་སྤྱི། ཆོས་འཁོར་ལྷུན་པོ་བླ་སྤྱི། རི་བོ་བཀྲ་བཟང་བླ་སྤྱི། རོང་མཚོ་བསམ་འགྲུབ་བདེ་ཆེན་བླ་སྤྱི། པོ་གདོང་ཨེ་ཆོས་སྡེ། སྔོ་རྫོད་རྡོར་གདན་བླ་སྤྱི། རྒྱལ་ཆེན་རྩེ་ཆོས་འཁོར་བདེ་
ཆེན་གྲྭ་སྤྱི། མོ་དགོན་དགོན་གོང་པ་སྤྱི། གངས་ཆོས་བྱང་པ་གྲྭ་ཚང་གི་དགོན་ལག་ཤེལ་དཀར་ཆོས་ལུང་སྤྱི་སོ། ཁྲོ་ཕུ་བླ་སྤྱི། བྱ་གཤོངས་བླ་སྤྱི། སླེ་ཕུ་བཀྲ་ཤིས་ཆོས་གླིང་རི་ཁྲོད་པ། སེངྒེ་རྩེ་བླ་སྤྱི་དང་དགོན་ལག་མོ་དགོན་བི་ལུང་གྲྭ་སྤྱི། མོ་
དགོན་བཀྲ་ཤིས་ཆོས་རྫོང། མོ་དགོན་ནས་ལུང་པ། མོ་དགོན་བཀྲ་ཤིས་དགེ་འཕེལ། ལྷུན་པོ་རྩེ་ཆོས་སྡེ། སྲང་རྒྱུད་བླ་སྤྱི། སྲད་དབེན་དགོན་པ། ནོར་བུ་ཆོས་འཁོར་བ། སློབ་དཔོན་རྙིང་པ་དྲུང་རམ་པ་བློ་བཟང་འཕྲིན་ལས། སྙིང་རི་ཞབས་དྲུང་

[104A]༄༅། །འབྲིག་ནོར་སྒང་པ། ལྷོག་པ་བཀྲ་ཤིས་དར་རྒྱས། གསེར་ཏོག་དགོན་མ་ལག་བསམ་གཏན་ཆོས་འཁོར་བ། མོ་དགོན་རྫ་ལུག་ཉལ་བ། མོ་དགོན་ཆོས་སྡིངས་དགོན་གོང་འོག་བླ་སྦྱི། མོ་དགོན་བཀྲ་ཤིས་ཁང་གསར་བ་
བཀྲ་ཤིས་དགའ་ལྡན་པ། དགོན་པ་ལྷ་ཕུབ། ན་རིང་མོ་དགོན་པ། ཆོས་རྫོང་བླ་མ། དགོན་མོ་ཆེ། ཁྲ་ཚང་བླ་སྤྱི། བ་རི་དགོན་བླ་སྤྱི་དང་བླ་མའི་སྒེར་འབུལ། བ་རི་དགོན་གསར་བླ་སྤྱི། རྩ་བརྒྱད་དགོན་གྲྭ་སྤྱི། གཏིང་སྐྱེས་བཀྲ་ཤིས་ཆོས་
འཕེལ༑ དགོན་ལག་དགའ་ལྡན་ཐང་ར་བ། དགའ་ལྡན་སྦོར་ཏོག་པ། གམ་པ་བསམ་གྲུབ་དགའ་ལྡན་པ་བླ་སྤྱི། གཅེན་ལུང་མཁའ་སྤྱོད་བླ་སྤྱི། སློབ་དཔོན་པ། བྱམས་གླིང་བ། ཕུན་ཚོགས་གླིང་འདུས་སྤྱི་དང་བླ་མ། མོ་དགོན་ཇོ་ནང་
ས་ལུང་དགའ་ལྡན་ཆོས་སྔེ་བླ་སྤྱི། ལུང་དགའ་ལྡན་བླ་མ། མུས་རྟ་མོ་གླིང་ཁ་སྤྱི་སོ། གཞན་མ་དགོན་ཆེ་ཆུང་བདུན། ཕྱོགས་དེའི་གཞུང་རྒྱུགས་མི་སེར་བོད་འབྲོག་ཚང་མ། ལྷ་རི་རྩེ་བ་གཡོག་བཅས། ལྷ་རྩེ་ཆོས་སྡེ་གྲྭ་སྤྱི། བླ་མ། མོ་
དགོན་བཀྲ་ཤིས་དགེ་འཕེལ་བླ་སྤྱི། འོག་མིན་གླིང་པའི་གྲྭ་པ་ངག་དབང་སྨོན་ལམ། དགེ་འཕེལ་རི་ཁྲོད་ཤར་པ་ཆོས་རྗེ། འདར་གྲང་མོ་ཆེ་བླ་སྤྱི་དང་དགོན་ལག་མོ་དགོན་སྤོ་ར་གྲྭ་ཚད། ཤིང་མང། དགོན་གསར། མང་མཁར་དར་རྒྱས་
གླིང་བླ་མ་དང་བཅས་པ། གྲྭ་པ་བསྟན་པ་ཡར་འཕེལ། མོ་དགོན་ཆོས་སྡིངས་པ་དང་མོ་དགོན་བུ་རི་བ། ངམ་རིང་ཆོས་སྡེ་སྤྱི་དང་སྤྱི་ཁང་པ། བསམ་འགྲུབ་དགའ་ལྡན་གྲྭ་དམངས་བླ་མ་ལས་བྱེད་དང་བཅས་པ། སྤང་ཡུལ་འདུས་སྤྱི་བླ་མ་

[104B] གཙང་ལྷོ་རྫར་པ། ཤེལ་དཀར་ཆོས་སྡེ་བླ་སྤྱི། བྲམ་སོ་ཟེ་མཁར་ཆོས་སྡེ་བླ་སྤྱི་དང་གྲྭ་པ་བརྩོན་འགྲུས་རྒྱལ་མཚན། ཟུར་ཕུག་དགོན་སྤྱི། རྫོང་ཁ་འཕེལ་རྒྱས་གླིང་མཁན་པོ། སྐྱིད་གྲོང་ཕུག་པོ་ཆེ། དགེ་སློང་ངག་དབང་
བཟང་པོ། གྲོ་ཤོད་དགའ་ལྡན་ཆོས་འཕེལ་བླ་སྤྱི། མཐོ་ལྔ་ངི་མཁན་པོ་དང་འདུས་སྤྱི། ཤེར་འཕེལ་གླིང་མཁན་པོ་དང་འདུས་སྤྱི། དཔེ་ཐུབ་བླ་མ་བཅས་རིས་མེད་པ་མང་པོས་དང་པ་ཆེན་པོས་ཉེ་བར་བསླངས་ཏེ་གསེར་དངུལ། དྲི་བཟང་
པོའི་ཤིང་རིགས། གུར་ཀུམ། ཕྲ་རྒྱན། གོས་དར། ཆེན་པོ་ལ་འོས་པའི་སྲོག་ཆགས་ཀྱི་རིགས་སོགས་ཁྱོན་སྲང་ཆེན་ཆིག་ཁྲི་དང་ལྔ་ཙམ་རི་བ་བསམ་བརྗོད་ཀྱི་ཡུལ་ལས་འདས་པ་ཕུལ་བ་ཐམས་ཅད་དང། འབྲོག་རི་བོ་ཆེ་དགེ་ལྡན་རྣམ་
པར་རྒྱལ་བའི་གླིང་ཆེན་པོའི་འདུས་སྡེ། སེར་ཐེག་ཆེན་གླིང་གི་དགེ་འདུན་བླ་མ། སྡེ་པ་དང་བཅས་པ། དབུ་སྒེར་གྲྭ་ཚང་གི་བླ་མ་དང་འདུས་སྤྱི། ཆོས་སྡེ་ཆེན་པོ་དཔལ་ལྡན་འབྲས་སྤུངས་ཀྱི་སྤྱི་སོ་དང་ནང་སེད་སྒོ་མངས་བླ་གྲྭ་ཧར་གདོང་མི་
ཚན༑ རྒྱལ་དབང་ཐམས་ཅད་མཁྱེན་གཟིགས་ཆེན་པོའི་སྐུ་ཞབས་གྲྭ་ཚང། གྲྭ་ཚང་གཉེར་པ། སྔགས་པ་བླ་གྲྭ་རྨེ་རུ་ཆོས་སྡེ་བླ་སྤྱི། དཔལ་ལྡན་སྨད་རྒྱུད་གྲྭ་ཚང་གི་མཁན་པོ་དང་གྲྭ་དམངས། སྟོང་རྒྱུད་མཁན་གྲྭ་བཀྲ་ཤིས་ལྗོངས་སྤྲུལ་
པའི་སྐུ་དང་འདུས་སྤྱི། ལ་མོ་ཆོས་སྐྱོང་ཆེན་པོའི་སྐུ་རྟེན་པ། ལ་མོ་དགེ་སློང། བྱང་ཆུབ་ལྕོག་འདུས་སྤྱི། ལ་མོ་ཚེར་གསེབ་དགོན་འདུས་སྤྱི། བཙུན་མོ་ཚལ་འདུས་སྤྱི། བ་དབང་ཆོས་སྡེ། ཉི་ཐང་འདུས་སྤྱི། ར་མོ་ཆེ་གཞིས་སྡེ་བ། རྭ་སྒྲེང་བླ་

[105A]༄༅། །སྤྱི་དང་ཡང་དགོན་སྒྲུབ་སྔེ། རྭ་སྒྲེང་དགོན་ལག་བསམ་གཏན་གླིང། རྭ་སྒྲེང་སྤྱི་གཉེར་དང་འདུས་སྤྱི། དགེ་སློང་ངག་དབང་རྒྱ་མཚོ། བྱང་ལྟག་ལུང་འདུས་སྤྱི། ན་ལནྡྲ་བླ་སྤྱི། ཕན་ཡུལ་སྲས་ཁང་དགོན་སྤྱི་སོ། ཉན་པོ་དགོན་
འདུས་སྤྱི། ཞོགས་གུར་སྨོན་པ། དགེ་འཕེལ་རི་ཁྲོད་པ། ར་བ་སྟོད་པ་འདུས་སྤྱི། ཡེར་བ་འདུས་སྤྱི། ལམ་པ་དགོན་འདུས་སྤྱི། སྤར་བུ་དགོན་འདུས་སྤྱི། མཚོ་སྨད་ཆོས་སྡེ། སྟོད་ལུང་ཆུ་བཟང་གྲྭ་སྤྱི། ཆུ་བོ་རི་བླ་བྲང་དང་གྲྭ་སྤྱི། མོ་དགོན་
ལྕགས་ཟམ་རྩེ། ཆོས་འཁོར་ཡང་རྩེ་བ་སོགས་དབུས་ཕྱོགས་བྱང་ཁའི་དགོན་སྡེ། གོང་དཀར་བཤད་སྒྲུབ་གླིང་བླ་གཉེར་གྲྭ་དམངས་དང་བཅས་པ། རྣམ་རབ་དྭགས་པོ་གྲྭ་ཚང་སྤྱི་སོ་དང་འདུས་སྤྱི། དོལ་དུམ་བུ་ཆོས་འཁོར་འདུས་སྤྱི་
དོལ་གསུང་རབ་གླིང་བླ་གཉེར། གྲྭ་དམངས། གྲྭ་བྱམས་པ་གླིང་མཁན་པོ། བྱམས་གླིང་འདུས་སྤྱི། བྱམས་གླིང་རི་ཁྲོད། རྩེད་ཐང་དགའ་ལྡན་བཀྲ་ཤིས་ཆོས་འཁོར་བླ་སྤྱི། རྩེད་ཐང་ལྔ་མཆོད་པ། འབྲས་བུ་གླིང་པ། བྱེ་རྫིང་ཚོགས་པ་
འཕྱོང་རྒྱས་རི་བོ་བདེ་ཆེན་པ། ཐོས་བསམ་དར་རྒྱས་གླིང་འདུས་སྤྱི། ཨེ་རི་སྒོ་ཆོས་སྡེ། འོན་དགའ་ལྡན་ཆོས་སྡིངས་ནས་རྒྱལ་སྲས་སྦྲུལ་བའི་སྐུ། ཆོས་འཁོར་རྒྱལ་འདུས་སྤྱི། མངའ་རིས་གྲྭ་ཚང་འདུས་སྦྱི། འོལ་ཁ་ཉི་མ་གླིང་པ། སླེ་རི་
འདུས་སྤྱི། འོལ་ཁ་བསམ་གཏན་གླིང། འོལ་ཁ་རྫིང་ཕྱི་སྤྱི་སོ། བསམ་ཡས་རབ་བྱུང་གྲྭ་ཚང་འདུས་སྤྱི་སྟེ་དབུས་ལྷོ་ཁ་ཕྱོགས་ཀྱི་དགོན་སྡེ་མང་པོ་བཅས་ནས་ཁྱོན་དངུལ་སྲད་ལྔ་སྟོང་བདུན་བརྒྱ་ཉི་ཤུ་རྩ་བདུན་སྐོར་ཐོབ་པའི་དངོས་སྐྱེས་ཕུལ་

[105B] ཁལ་ཁའི་ཡུལ་གྲུ་ནས་རྒྱལ་ཆེན་རྩེ་བ་མཁན་པོ་ནོ་མོན་ཧན། རྡོ་རྗེ་རྒྱལ་པོ། དར་ཁན་ཆིང་དབང། ཅང་ཅུན་རིན་ཆེན་རྡོ་རྗེ། ཨེར་ཏེ་ནི་ཇའི་སང། ཤི་དར་གཉེར་པ། ཨེར་ཏེ་ནི་ཇ་སག་གི་བུ་ཕུན་ཚོགས་རབ་བརྟན། དགེ་
སློང་བིམ་ཐུ་མ་ཆི། བློ་བཟང་ཆོས་འཕེལ། མྙྫུ་ཤྲཱི་ཨེར་ཏེ་ནི་ནོ་མོན་ཧན། བས་ལི་ཚ་མཆོག་རྣམ་རྒྱལ། བཀྲ་ཤིས་སྤི་ལིག་ཐུ། ཨེར་ཁེ་ཨེ་མཆི། ཁེ་སྤས་བས་ལི་ཚེ་མགོན་སྐྱབས་ཀྱི་ཨེལ་ཆི་མོ་མཆི་ནང་སོ། འཇིགས་བྲལ། ཚེ་
དཔག་སྐྱབས་ཆེ་ཆེན་ཇ་སག་ཨེ་མཆི་ངོ་གཡོག་ཚང་མ། ད་ལས་པས་སེ། དཔལ་འབྱོར་ཇ་སག་གི་ཨེལ་ཆི་ཇུ་རིག་ཐུ་ནང་སོ། མེ་རིང་ཇའི་སང། ཚེ་དཔག་སྐྱབས་ཆེ་ཆེན་ཨ་ཁས། གཡོན་རུ་བསམ་བློའི་ཕྱོགས་ནས། ཁོ་ཐོ་ཁོ་ཅང་
ཅུན་སྦཱ་དུར་བས་ལི། བནྡེ་སྦི་ལིག་ཐོན་དགེ་སློང་ཤེས་རབ་རིན་ཆེན། ཁོ་ཐོ་ཁོ་པས་ལི་ཚེ་མགོན་སྐྱབས། ཚེ་མཆོག་བས་ལིའི་སྲས་ཚེ་མགོན་པས་ལི། དགེ་སློང་བློ་བཟང་བཀྲ་ཤིས། ཕྱག་རྡོར་ཨེར་ཏེ་ནི་ཇའི་སང། མཉྫུ་ཤྲཱིའི་བང་ཕྱིན་
པ་བཅས་ནས་དངུལ་དང་གོས་དར་བཅས་ཁྱོན་བསྔོམས་སྲང་དྲུག་སྟོང་ལྔ་བརྒྱ་བཞི་བཅུ་ཞེ་བདུན་ཐོབ་པ་དང། ཁལ་ཁའི་ཡུལ་གྲུབ་མཚོན་པའི་བྱང་ཕྱོགས་བསྟན་འགྲའི་དཔལ་མགོན་ཏཱ་ར་ནཱ་ཐ་རྗེ་བཙུན་དམ་པ། རྒྱལ་པོ་ཁག་གསུམ། དམག་
དཔོན་ཆེན་པོ། གཞན་ཡང་དབང། པས་ལི། པས་སེ། གུང། ཇ་སག་སོགས་ཁལ་ཁ་ཚོ་པ་བདུན་སྤྱི་ནས་དངུལ་སྲང་ཆེན་ཁྲི་ཕྲག་གཅིག་གཞན་ཡང་བླ་དཔོན་མང་པོས་འབུལ་ནོད་བསམ་གྱིས་མི་ཁྱབ་པ། ཨོའི་ལོད་གཡོན་རུའི་རྒྱལ་

[106A]༄༅། །པོ་ཆེན་པོ་དགའ་ལྡན་ཚེ་རིང། ལྷ་སར་གོང་མཆེན་པོའི་སྐུ་ཚབ་ཏུ་སྔོད་མི་ཨམ་བན་དགེ་འདུན་ཆོས་འཕེལ་ན་སོན་ཐུ། མཚོ་སྔོན་པོའི་ཡུལ་གྲུ་ནས་དབང་དཀོན་མཆོག་བཀྲ་ཤིས། དྲུང་ཡིག་བློ་བཟང་བཀྲ་ཤིས། ཨ་
རིག་བླ་མ། ཇུན་དབང་ཚེ་རིང་རབ་བརྟན། དབང་གི་བླ་མ། དཔོན་མོ་རིན་ཆེན་ཆོས་རྒྱལ། ཨེམ་ཆི་ཡེ་ཤེས་བཟོད་པ། བསྟན་པ་བློ་ལྡན། དཔལ་ལྡན་དགེ་སློང། གཉེར་པ་སྐྱབས་གྲོལ། ཆེ་ཆེན་ཧོང་ཐའི་ཇི། དགེ་ཚུལ་མ་བློ་བཟད་ཆོས་
འཚོ༑ དཔོན་མོ་ཨེལ་སྦིག་ཨེ་མཆི་ཆོས་རྗེ། ཨེམ་ཆི་དགེ་སློང་རིན་ཆེན་བཟང་པོ། ཚེ་བརྟན་སྦོ་ཤོག་ཐུའི་དཔོན་མོ་བསོད་ནམས་སྒྲོལ་མ། ཚྭ་འདམ་གྱིས་ཆ་ནས་ཆིང་དབོན་པོ། མེར་རྒན་ཨེམ་ཆི། རྡ་ཡན་རྡོ་ར་ནས་ཆོས་རྗེ་ཡེ་ཤེས་རྒྱལ་
མཚན། སྐུ་འབུམ་བླ་སྤྱི། ཆབ་མདོའི་ས་ཆ་སོགས་ནས་ཁྱོན་བསྔོམས་སྲང་ཆིག་ཁྲི་ལྔ་སྟོང་ཉིས་བརྒྱ་ཉི་ཤུ་སྐོར་གྱི་དངོས་སྐྱེས་ཕུལ་བ། གངས་ལྗོངས་ཀྱི་སའི་ཐིག་ལེ་ནས་གྲུབ་པའི་རིགས་ཀྱི་ཕོ་བྲང་ཆེན་པོ་པ་དཔལ་ས་སྐྱ་པ། དགའ་བཞི་གུང་
ཇ་སག་ཐའི་ཇི། ལྷ་ཀླུའི་དགའ་ཚལ་བ། མཆོད་དཔོན་མཁན་པོ། མགྲོན་གཉེར་ཀུན་དགའ་ཆོས་ལྡན། མགྲོན་གཉེར་དཀོན་མཆོག་འགག་པ་ཡེ་ཤེས། ཞབས་དྲུང་ལྕམ་བདེ་ལྡན་སྒྲོལ་མ། བཀའ་བློན་འབྲོང་རྩེ་བསྐུ་མཆེད། ལྕམ་པདྨ་ལྷ་
འཛིན། རྗེ་བཙུན་མ། སྲས་མོ་དགེ་ཚུལ་མ་བཅས་སྤྱི་སྒེར། བཀའ་བློན་མདོ་མཁར་བ། མགྲོན་བཀྲས་དོན། མགྲོན་སྨུ་ཁུ་བ། དྲུང་བསྟན་དར། དྲུང་ཡིག་ཀ་སྨད། སོག་པོ་དྲུང་ཡིག་བློ་བཟང་ཆོས་འཕེལ། ཕྱག་མཛོད་ཀུན་ཤར། གཙང་པད་ཚལ་

[106B] དབུས་ཀྱི་མངའ་དཔོན་བློ་དར། གཙང་མདའ་དཔོན་ལྕང་ཅན། རམ་བ་བ། མངའ་རིས་སྐོར་གསུམ་ནས། མདའ་བ་བཀའ་བློན། མང་ཡུལ་རྒྱལ་པོ། བཙུན་མོ་བུ་ཁྲིད་དབང་མོ། རུ་ཐོག་རྒྱལ་པོ། བཀའ་བློན་ཚུལ་ཁྲིམས། གཞིས་ཀ་
བསམ་འགྲུབ་རྩེ་བ་སྤྱི་སོ་དང། དེའི་རྫོང་དཔོན་མ་སྒང་བ། དེའི་ཉེ་རིགས་མ་སྒང་མཉའ་ནང་ཤོ་པ། དེ་གཉིས་ཀྱི་མཆིས་འབྲང། རྫོད་དཔོན་སྦའ་དུར་ནང་པ། དོར་ཀླུ་སྡིངས་པ། སྐྱིད་སྦུག་པ་བུ་མོ་གཉིས་དང་བཅས་པ། གཞིས་ཞོལ་བསྙེན་གནས་
མ༑ སྣར་སྤེལ་སྐྱ་བ་དང་བཀྲ་ཤིས་གླིང་བ། ཁ་རག་བཀྲ་ཤིས་མཐོང་སྨོན་བ། ལྟག་ལུང་སྨན་ཐང་བ་བུ་མོ་དང་བཅས་པ། བ་ར་བ། པ་རྣམ་སྤེལ་བཞི་བ། དཀྱིལ་སྟོད་པ། ཕྱུག་གཞུང་ནོར་རྒྱས་པ། ཁྲོ་རྒྱ་མཚོ་བའི་མཆིས་འབྲང། གུང་ནང་
པ༑ ཤངས་དཀར་པོ་བ། འབྲོད་རྩེ་སྤེལ་གོང་པ། སྲད་རབ་བརྟན་པ། ལྷོ་དགོན་མགོ་སྤྱི་དམངས་བཅས། ཡང་སྟེངས་བསོད་ནམས་ཚེ་རིང། རྒྱལ་རྩེ་ལྷོ་པ་བསོད་ནམས་མགོན་པོ། སྐྱིད་མཁར་ལྕོག་སྤེ་བའི་མ་བསོད་ནམས་བུ་ཁྲིད། ཁྱུད་
རྩེ་རམ་པ་བ། གཏེར་སྣ་བ། ཆུ་བཏགས་འོག་པ། སྡིངས་ཆེན་པ། གསེར་སྡིངས་པ། རྒྱ་རྒན་པ། ཚ་རོང་རིན་ཆེན་གླིང་པ་མཆིས་འབྲང་དང་བཅས་པ། ནག་ཚང་ཨ་ཇོ་དཔལ་བཟང། ཤགས་ཐང་པ་དཔོན། ཤངས་བཀྲ་ཤིས་རྩེ་པ། རོང་སྒོ་
མོ་རག་པ། ཕག་རི་ཀག་རིགས་ཀྱི་མགོ་པ་སྤྱི། ཤངས་སྨོན་སྐྱིད་པ། མདོ་བརྗོད་ས་ལུང་པ། ལྷ་སའི་བསྙེན་གནས་མ་སྤྱི། བཀྲ་ཤིས་བདེ་ལྡན་པ། གདོང་སྣ་བ། པ་རྣམ་འོག་མ་རྟ་དགོན་པ། སྐྱིད་མཁར་བ་རབ། སྤ་ཞོལ་མི་སེར་སྤྱི་

[107A]༄༅། །ཤངས་བཀྲས་གླིང་པའི་ལྕམ། གེ་རེ་ལྷ་བ། དམག་ལམ་པ། སྡིངས་པ་ཇ་སངས་པ། ཟངས་རི་ཤར་པ། སྤོང་རོང་རྗེ་དབོན། མཚོ་སྒོ་སྒང་ཆེན་པ། སྟར་གདོང་པ། གཡག་སྡེ་ཡང་གྲོང་པ། ཡོན་བདག་ཁྲོ་རྣམ། རྟ་ནག་རང་བྱོན་
པ༑ འབྲས་ལྗོངས་རྒྱལ་པོ་དང། རྫོགས་ཆེན་སྤྲུལ་སྐུ་སོགས་སྡེ་རིགས་ཆེ་ཁ་རྣམས་ནས་ཕྲ། དྲི་བཟང་གི་རིགས་དང། བཟའ་བཅའི་རིགས། ནོར་དངོས་ཀྱི་རིགས་ཕུལ་བ་ཁྱོན་བསྡོམས་སྲད་དྲུག་སྟོང་དགུ་བརྒྱ་བརྒྱད་ཅུ་ཐོབ་པ་ཕུལ་པ་སྟེ་
གོང་གསལ་ཚང་མ་བསྡོམས་སྲད་དྲུག་ཁྲི་བཞི་བརྒྱ་བརྒྱད་ཅུ་སྐོར་རི་བའི་ནོར་དངོས་རྣམས་ལས་མཆོད་པའི་ཡོ་བྱད་དུ་འོས་པ་རྣམས་ཀྱིས་སྐུ་གདུང་རིན་པོ་ཆེའི་སྐུ་མདུན་དུ་སྣ་ལྔའི་སྟོང་མཆོད་དང་བརྒྱ་མཆོད་སོགས་རྒྱ་ཆེར་སྤྲོས་ཤིང་
མཆོད་སྡོང་གི་སྐུ་རྒྱུ་དང་ཕྲ་རྒྱན་ལ་འོས་པ། གཟུངས་གཞུག་གི་རིགས་གླེགས་བམ་དང་སྐུ་རྟེན་སོགས་ཕུལ་བ་ལྷག་མ་མ་ལུས་པར་མཆོད་སྡོང་ཆེན་པོར་སིམ་པར་མཛད་ཅིང། གདུང་འབུལ་གྱི་རིགས་རྣམས་ཟ་མ་ཏོག་གི་སྐུ་མདུན་དུ་ཕུལ་
དགོངས་རྫོགས་ཀྱི་རིགས་ཀྱི་བྱ་བ་བྱེད་དགོས་པ་ཐམས་ཅད་དགེ་འདུན་ལ་མང་ཇ་དང་འགྱེད་སོགས་ཇི་ལྟར་རིགས་པ་དང་ལྷ་ཁང་ལ་སོགས་པའི་སྙན་དར་དུ་སྦྲོས་ཏེ། ལྷག་མ་མ་ལུས་པར་དགེ་བའི་ཚོགས་སུ་སིམ་པར་མཛད། གཞན་ཡང་བླ་
བྲང་རྒྱལ་མཚན་མཐོན་པོ་ཉིད་ཀྱི་སྐུ་ཆས་ནས་གོང་དུ་ཅུང་ཟད་སྨོས་པ་དེས་མཚོན་པའི་དགོངས་རྫོགས་ཀྱིས་མཚོན་རྗེ་བླ་མ་མཆོག་དེའི་ཞབས་འདེགས་ཀྱི་རིགས་རྒྱ་ཆེ་ཞིང་དཔངས་མཐོ་བ་ཆོས་གྲྭ་ཆེན་པོ་འདི་ཉིད་དང། ཕྱོགས་མཐའི་དགོན་

[107B] དེ་དག་ཐམས་ཅད་ཀྱང་རྗེ་བླ་མ་གང་དེ་ཉིད་ཀྱི་དགོངས་པ་ཡོངས་སུ་རྫོགས་པའི་ཆེད་ཁོ་ནར་བསྡོ་བར་མཛད་དེ། མདོར་ན་
སྐུ་གདུད་ཡིད་བཞིན་དབང་གི་རྒྱལ་པོར་མཆོད་པ་ཕུལ་བའི་ཞལ་ཟས་ཀྱི་ལྷག་རོ་རྣམས་མུ་ལྟོ་བ་རྣམས་ལ་བྱིན་པས་ཟླ་བ་གསུམ་གྱི་བར་མུ་གེའི་ཟས་ཅན་ཉིས་སྟོང་ཙམ་གྱི་ཁ་ཟས་ཅི་བདེར་འགྲོ་བར་གྱུར་ཏེ། དེ་དག་ཐམས་ཅད་ཀྱང་རྗེ་བླ་མ་རྡོ་
རྗེ་འཆད་ཆེན་པོ་དེ་ཉིད་ཀྱི་བྱེད་པ་པོ་ལ་ཡོད་པའི་འཕྲིན་ལས་ཀྱི་རྣམ་པར་འཕྲུལ་པ་རྨད་དུ་བྱུང་བ་ཉིད་ཡིན་པ་ནི། ཀྱཻ་རྡོ་རྗེ་ལས། འཆད་པ་པོ་ང་ཆོས་ཀྱང་ང། །རང་གི་ཆོས་ལྡན་ཉན་པོ་ང། ཞེས་གསུངས་པ་ལྟར་ཏེ། ས་ཆུ་མེ་རླུང་ནམ་མཁའི་
དཀྱིལ་འཁོར་ལ་སོགས་པ་ཇི་སྙེད་པ་དེ་དག་ཐམས་ཅད་ཀྱང་རྫོགས་པའི་སངས་རྒྱས་ཀྱི་རྣམ་པར་འཕྲུལ་པ་དང་སྨོན་ལམ་གྱི་མཐུ་དང་བྱིན་གྱིས་བརླབས་པ་འབའ་ཞིག་ཡིན་པའི་ཕྱིར་རོ། །དེ་ལྟར་དད་ལྡན་གྱི་སྐྱེ་བོ་མང་པོས་མཆོད་པར་མ་ཟད་
མི་མ་ཡིན་པ་རྣམས་ཀྱིས་ཀྱང་རང་རང་གི་མཐུ་སྟོབས་དང་བསྟུན་པའི་མཆོད་སྤྲིན་སྤྲོས་ཏེ་སྐབས་སུ་གང་བབས་པའི་ཞབས་འདེགས་ལེགས་པར་བསྒྲུབས་ཏེ། དེ་ཡང་སྦྲུལ་གྱི་ལོ་དེ་ཁའི་ཟླ་བ་དགུ་པའི་ཚེས་གཉིས་གཟའ་ཕུར་བུ་དང་རྒྱུ་སྐར་གྱི་
འཕྲོད་སྦྱོར་དགེ་བའི་ཉིན། སྐུ་གདུང་རིན་པོ་ཆེ་བཞུགས་པའི་གནས་མཆོད་སྡོད་ཆེན་པོའི་བཟོ་དཀོད་རྣམས་རྡོ་རྗེ་འཆད་ཆེན་པོ་བློ་བཟང་ཆོས་ཀྱི་རྒྱལ་མཚན་དཔལ་བཟང་པོའི་མཆོད་སྡོང་ཆེན་པོ་ཇི་ལྟ་བ་སོར་བཞག་ལ་རྟེན་འབྲེལ་གྱི་ཁྱད་དཔངས་

[108A]༄༅། །དང་རྒྱ་ཁྱོན་གྱི་ཚད་ཅུང་ཟད་འཕར་བའི་ཤོག་ཁྲ་ཕབ་བ་དང་དུས་མཉམ་དུ་དགེ་འདུན་འདུ་བའི་ཚོགས་དུང་བཏང་བ་དུས་འགྲིག་བྱུང་བ་དང། ལོ་འདིར་དུས་ཚོད་དགུན་གྱི་ཆར་ཉེ་སྟབས་བཞུགས་ཡུལ་གྱི་རྩིག་བཟོ་རྣམས་མ་
གྲུབ་ཀྱང་བརྩོན་པ་བསྐྱེད་པའི་ཕྱིར། ཟླ་བ་དེ་ཁའི་ཚེས་བརྒྱད་ཀྱི་ཉིན་དུས་བཟང་པོ་དང། རེས་གཟའ་ཟླ་བ། རྒྱུ་སྐར་སོག་པ་བཅས་འཕྲོད་སྦྱོར་དགེ་བའི་དུས་སུ་ནཻ་པ་ལའི་བཟོ་པོ་རྣམས་ཀྱི་དབུ་མཛད་དྷ་ན་ཤྲཱི། རྗཻ་པ་ཊི་སོགས་ཀྱིས་དབུས་
བཅུ་བཞི་དང། ཟངས་བཟོ་དབུ་མཛད་བྲེ་སྲང་བཅས་དགུ། ཚགས་པ་གཉིས་བཅས་ཀྱིས་གསེར་དངུལ་ཟངས་རྣམས་བརྡུང་བ་དང། བཟོ་བོ་གཞན་རྣམས་ཀྱིས་རྡོ་གསོག་པ་སོགས་ཀྱི་དབུ་བཙུགས་པར་དེ་གོང་གནམ་འཚུབ་དེས་ཡོད་ཀྱང་
དེ་ཉིན་ནམ་མཁའ་ཤིན་ཏུ་དྭངས་བ་རྒྱ་མཐིང་བཟང་བོའི་མདོག་ལྟར་གཡའ་དག་པ་ལ། ལས་མགོ་ཚུགས་པ་དང་དུས་མཉམ་དུ་ཤར་རི་གླང་ཆེན་བཞེངས་བ་དང་འདྲ་བའི་རྩེ་མོ་ལས་ཅུང་ཟད་འཕགས་པའི་སར་སྤྲིན་དཀར་པོ་ཤིན་ཏུ་དྭངས་པ་
མཎྜལ་གྱི་སྟེང་དུ་ཚོམ་བུ་བཀོད་པ་འདྲ་བ་ཡུད་ཙམ་བྱུང་བ་དང། མཆོད་སྡོང་ཆེན་པོའི་སྲོག་ཤིང་ཡང་རྭ་སྒྲེང་ཕྱོགས་སུ་སྒྲུབ་མི་བཏང་སྟེ་འདི་ནས་ཕྱིན་པའི་མི་དང། རྭ་སྒྲེང་པ་རྣམས་ནས་ཀྱང་དྭང་བ་ཆེན་པོ་དང་བཅས་ཏེ་འབྲོམ་སྟོན་ཆེན་པོའི་
ཡེ་ཤེས་ཀྱི་ཆ་ལས་གྲུབ་པའི་ཤུག་ཁྲོད་ཀུན་ཏུ་བཙལ་ཀྱང་ཚད་ལོང་ཤིན་ཏུ་རྙེད་དཀའ་བ་བྱུང་བར། བྱིས་པ་ལོ་བརྒྱད་ཙམ་ལོན་པ་ཞིག་རྫི་བོ་ལྟ་བུའི་ཚུལ་དུ་འོངས་ནས། ཤུག་པ་མིང་ཅན་གསེར་ལྡན་གྱི་འགྲམ་ན་ཡོད་པ་དེས་འགྲིག་པ་ཡོད་

[108B] དེ་གཅོད་སྐབས་མེ་ཏོག་དཀར་པོའི་ཆར་པ་ཕྱོགས་དེ་ཉིད་དུ་ཁ་བ་བབས་པ་ལྟར་དཀར་པོར་སོང་བ་བབས་པ་དང་ནམ་མཁར་འཇའ་འོད་ཀྱི་གུར་ཁྱིམ་འཁྲིགས་པ་སོགས་བྱུང་སྟེ། འོག་ཏུ་
འཆད་པ་རྣམས་ལས་ཀྱང་རིམ་གྱིས་ཤེས་སོ། །ཚེས་ཉི་ཤུའི་ཉིན་ལོ་སྔོན་མ་རྗེ་དེ་ཉིད་ཞལ་བཞུགས་པའི་དུས་སུ་དབང་ཕྱོགས་ཀྱི་རྒྱལ་ཁབ་ཆེན་པོར་གོད་མ་ཆེན་པོར་འཆར་ཅན་གྱི་འཚམས་ཞུའི་ཐོག་ཁྲི་གསར་ཕེབས་ཀྱི་ལེགས་སྐྱེས་འབུལ་
བར་མངགས་གནང་གི་མི་སྣ་སྐུ་གཉེར་ཆེན་མོ་གསེར་གྱི་ལུང་བཟང་པོ་དང། གནང་སྐྱེས་བཅས་ཏེ་འབྱོར་པ་རྣམས་སྐུ་གདུང་རིན་པོ་ཆེའི་སྐུ་མདུན་དུ་ཕུལ་ཞིང། དེ་ཉིན་བོད་ཀྱི་སྲིད་སྐྱོད་ཆེན་པོ་བས་ལི་ཕོ་ལྷ་པ་བསོད་ནམས་སྟོབས་རྒྱས་ནས་རྗེ་བླ་མ་
མཆོག་དེ་ཉིད་ལ་དད་པ་ཆེན་པོས་ཉེ་བར་བསླངས་ཏེ་མཆོད་སྡོང་རྟེན་དང་བརྟེན་པར་བཅས་པའི་ཞབས་འདེགས་སྒྲུབ་པའི་ཕྱིར་ཡམ་བུ། ཡེ་རང། ཁུ་ཁུར་ཏེ་ནཻ་པ་ལའི་ཡུལ་གྲུ་གསུམ་གྱི་ས་ནས་འོངས་པའི་བལ་པོ་བརྡུངས། ཕྲ་འཕུལ་སོགས་
ཀྱི་བཟོའི་བྱེ་བྲག་ལ་མཁས་པ་ཙནྜ་ཤིང། ཙ་ག་ལས། ལན་ཤྲི་སོགས་མཁས་བསྡུས་སུམ་ཅུ་ཐམ་པ། བྲིས་པ་དབུ་མཛད། མགོ་པ་གཉིས། ཟངས་བརྡུངས་པ། ཤིང་བཟོ་བ་གཉིས། ལྕགས་བཟོ་བ་བཅས་འབྱོར་པར་འཛུགས་སྟོན་དང། འཛུགས་
དར་སོགས་རྒྱ་ཆེན་པོ་མཛད་ཉིན་ཡང་ནམ་མཁའ་གཡའ་དག་པར་གྱུར། ཟླ་བ་བཅུ་བའི་ཚེས་བཅོ་ལྔ་གཟའ་སྐར་འཕྲོད་སྦྱོར་དགེ་བ་དང་བསྟུན་ཤིང་བཟོད་དབུ་མཛད་དོལ་པ་གནས་གསར་པ། དབུ་ཆུང་ཚེ་རིང་བརྟན་པ། ཟེག་མ་ནང་སོ། འདི་ཁའི་

[109A]༄༅། །ཤིང་བཟོ་བ་དབུ་མཛད་ཕུར་རྒྱལ་སོགས་བརྒྱད་དང་བཅས་པས་དངུལ་གདུང་རིན་པོ་ཆེའི་ནང་ཤིང་བསྒྲིགས་པར་འཛུགས་སྟོན་དང་འཛུགས་དར་སོགས་གཟབས་པར་མཛད་ཅིང། ཚེས་ཉེར་ལྔའི་ཉིན་གཟིམས་ཆུང་ལ་ས་
དཀར་གསོལ་སྐབས་ཀྱང་ནམ་མཁར་འཇའ་སྤྲིན་སོགས་རྒྱ་ཆེར་བྱུང། ས་རྟའི་ལོ་ཚེས་པའི་ཚེས་བཅོ་ལྔ་གཟའ་སྐར་སྦྱོར་བ་ལེགས་པའི་ཉིན་མཆོད་སྡོང་ཆེན་པོའི་བཞུགས་ཁང་གསར་བཞེངས་ཀྱི་འགྲམ་འདིང་མཛད་ཅིང། དེ་ཉིན་རྭ་སྒྲེང་ནས་
སྲོག་ཤིང་ཡང་འབྱོར་པ་ནེ་སེར་ཇོ་བོ་ཆེན་པོ་ཉིད་ཀྱིས་རྗེ་ཉིད་ཀྱི་བཀའ་བྲན་བཞིན་དུ་ནོད་པའི་རྟགས་ཁྱད་པར་ཅན་ཡིན། དེ་ནས་རིམ་གྱིས་རྟེན་དང་བརྟེན་པར་བཅས་པ་སྒྲུབས་པའི་སྐབས་འུལ་མིར་ཕྱོགས་དང་ཕྱོགས་བྲལ་ན་ས་བསྡུས་པའི་ཆབ་
འབངས་ཀྱི་སྐྱེ་བོ་རྣམས་དང། དང་པ་ཆེན་པོས་ཉེ་བར་བསླངས་ནས་ཆེད་གཉེར་དུ་འོངས་པ་སོགས་ཐམས་ཅད་དང། མདོར་ནས་གཞིས་ཞོལ་གྱི་བྱིས་པ་མནོ་མི་ཤེས་ཚུན་ཆོད་ནས་ཀྱང་རྡོ་ཤིང་སྐྱེལ་བ་སོགས་གུས་པ་ཆེན་པོ་མཐའ་ཀླས་པ་བྱས། དགེ་
འདུན་གྱི་སྡེ་ཆེན་པོ་ནས་ཀྱང་ཀློག་པ་ཐོས་བསམ་གྱི་འཁོར་ལོ་དང་སྒོང་བ་བསམ་གཏན་གྱི་འཁོར་ལོ་གཉིས་ལས་ཅུང་ཟད་ཀྱང་གཡོ་བ་མེད་བཞིན་དུ་རྗེ་བླ་མ་རྡོ་རྗེ་འཆང་ཆེན་པོ་ཉིད་ཀྱི་ཐུགས་རྗེ་བླ་ན་མེད་པའི་བཀའ་དྲིན་ལེགས་པར་དྲན་ཅིང་
བསོད་ནམས་གསོག་པའི་ཞིང་བླ་ན་མེད་པར་དགོངས་ཏེ་རྡོ་ཤིང་གི་ཞལ་འདེབས་སོགས་འབུལ་བ། རྩིག་བཟོ་བ་ལ་སོགས་པའི་རོགས་ལམ་མཛད་པ་སོགས་བྱ་བ་ལས་ཀྱི་འཁོར་ལོ་ལའང་ཤིན་ཏུ་འགྲུས་པར་མཛད། ཟླ་བ་ལྔ་པའི་ཚེས་ལྔའི་

[109B] ཚེས་བཅོ་ལྔའི་ཉིན་ཐོག་དངོས་གཞི་ཕུབ་སྐབས་སྔ་དྲོ་ནམ་མཁར་འཇའ་སྤྲིན་ངོ་མཚར་ཅན་
མང་པོ་དང་འབྲེལ་བའི་ཁ་ཆར་རྒྱ་ཆེར་བབས། ཟླ་བ་བདུན་པའི་ཚེས་ལྔའི་ཉིན་དུས་མཆོད་ཆེན་མོ་བསུས་པའི་ཆོས་གྲྭ་ཆེན་པོ་འདི་ཁར་མང་ཇ་དང་འབྲས་འཇམ་བཅས་ཉིན་གང་མ། ཚ་གྲྭ་དགེ་འདུན་རེར་རྩམ་གཤོར་ཁལ་རེ། མར་མཁར་ཉག་
ལྔ་རེ། ཤ་ལུག་ཁོག་གི་ཉི་ཤུ་གྲས་རེ། བཞེས་སྤྲོ་ལག་སྡོགས་དང་སྐྱ་སྡུམ་སོ་སོ་ནས་གཉིས་རེ། གླང་ཁ་རེ་རྣམས་དང། བསྔོ་རྟེན་རྣམ་གཞག་རྒྱས་པ། ཕྱག་འགྱེད་གྲྭ་པ་རེར་དངུལ་བ་ལྚམ་གཉིས་རེ་བཅས་སྒྲུབས། ཟླ་བ་དེ་ཁའི་ཚེས་བཅོ་ལྔ་
གཟའ་སྐར་སྦྱོར་བ་ལེགས་པ་དང་བསྟུན་མཆོད་ཁང་དངོས་གཞིར་བྲིས་པ་དབུ་ཆེན་དར་རྒྱས་རྒྱལ་མཚན། སྨན་ཐང་པ། སྤེལ་རྐྱང་རྗེ་དྲུང་བློ་བཟང་རྣམ་རྒྱལ་གསུམ་གཙོ་བོར་གྱུར་པའི་ལྷ་བྲིས་པ་དགུ་བཅུ་གོ་བཞིས་ལྡེབ་བྲིས་གསོལ་བའི་
དབུ་ཚུགས་པར་ཐོག་མར་སྨན་ཐད་པས་བསྐལ་བཟང་སངས་རྒྱས་སྟོང་སྐུའི་གཙོ་བོ་འདྲེན་པ་མཉམ་མེད་ཤཱཀྱའི་རྒྱལ་པོའི་སྣང་བརྙན་གྱི་སྐྱ་བྲིས་འཛུགས་པ་དང་མཉམ་དུ་ཆར་ཟིམ་བུ་བབས་པས་རྟེན་འབྲེལ་ཕུལ་དུ་ཕྱིན། ཟླ་བ་དགུ་པའི་ཚེས་བརྒྱད་
གཟའ་སྐར་ཕུན་སུམ་ཚོགས་པའི་ཉིན་མཆོད་རྟེན་རིན་པོ་ཆེའི་ནང་ཤིང་སྒྲིག་པ་དང། སྔགས་ཆེན་ཞལ་སྔ་ནས། མཆོད་དཔོན་འབྲི་ལུང་པ། ཕྱག་ཕྱག་པ་ཚོགས་གསོག་པ་བློ་བཟང་ཡར་འཕེལ། སྐུ་གཉེར་ཆེན་མོ་ཞུས་དག་པ་དཀའ་ཆེན་

[110A]༄༅། །མཁས་བཙུན་དང་མགོན་པོ་བཅས་ནས་གཟུངས་གཞུག་འབུལ་བ་སོགས་རིམ་གྱིས་མཛད། ལོ་འདིའི་ནང་དུ་ཟླ་བ་དང་པོའི་ཚེས་བཅོ་ལྔའི་ཉིན་འདུས་བ་རྒྱ་མཚོར་མང་ཇ་འབྲས་ཚ་བཅས་དྲུག་གི་ཐོག་འདུས་པ་རྒྱ་མཚོས་རྗེ་བླ་མ་དེ་ཉིད་
རྗེས་སུ་དྲན་པའི་རྟེན་རྗེ་བླ་མ་གང་དེ་ཉིད་ཀྱི་སྣང་བརྙན། བཟང་གོས་ལྷན་ཐབས་ལས་གྲུབ་པའི་རྒྱལ་བ་ཤཱཀྱའི་རྒྱལ་པོ། མཉམ་མེད་ཙོང་ཁ་པ་ཆེན་པོ། བཀའ་སྡོད་དམ་ཅན་སྲུང་མ་གསུམ་གྱིས། བསྐོར་བའི་ལྷ་མགོན་ཅན་ཁ་ཐི་རྙིང་མའི་གོང་གཤམ་
ལག་འཇའ་ཁ་ཐི་དམར་སེར། ཧོར་དར་གྱི་ཞལ་ཁེབས། དངུལ་ཏོག་ཚ་གསེར་ཅན་སྦྱོར་འཇགས་དང། སྐུ་འགྱེད་དགེ་འདུན་ཉིས་སྟོང་དགུ་བརྒྱ་དྲུག་ཅུ་རེ་བདུན་ལ་དངུལ་ཞོ་ལྔ་རེ། ལས་ཚན་པ་སོ་སོར་རྣམ་གཞག་གཟབས་རྒྱས་བཅས་གནང་
དཔེན་དགོན་རྩེ་ཞོལ་དུ་མང་ཇ་གསུམ་རེ། གཡང་ཆོས་སྡེ། ལྷ་ལྔ་སྦྲག་རྣམས་ལ་མང་ཇ་ལྔ་རེ་བཏང་ཐོག་མང་ཇ་རེལ་སྨོན་ལམ་རྣམ་གསུམ་དང་དེ་ཕྱིན་ལ་སྒྲོལ་མ་མཛད་པར་བསྔོ་རྟེན་རྣམ་གཞག་སོགས་རྒྱས་པ། མཆོད་ཁང་ཆེན་མོར་སྟོང་མཆོད་
སྣ་ལྔ་ཤིན་ཏུ་རྒྱས་པ། ལྷ་སའི་སྨོན་ལམ་ཆེན་མོ་དང་བསྟུན་མཆོད་འབུལ་སྨོན་ལམ་བཅས་མཛད་པར་མང་ཇ་བདུན་གྱི་རྒྱུར་སྤུ་ཇ་སྦག་བརྒྱ་དང་བཅུ་གཉིས། མར་ཁལ་བརྒྱད་བརྒྱ་དང་བཞི་བཅུ། ཚྭ་བྲེ་ཚད་ཀྱི་ཁལ་བདུན། བུལ་ཁལ་གཉིས་བྲེ་
དགུ་འོ་རིན་ཇ་འཁྲོ་དྲུག་བདུན། རྒྱལ་དབང་ཐམས་ཅད་མཁྱེན་གཟིགས་ཆེན་པོར་གསུང་བསྔོ་རྟེན་མཛོད་བཏགས། གོས་ཆེན་གྱི་རྟེན་ཁེབས། མཛོད་གོས་ཡུག་བྱང་སྨན་པར་རྙིང་ཡུག་གསུམ། རྒྱ་ཟམ་ཡུག་གཉིས། དཀར་རས་ཡུག་

[110B] རྟེན་ཁེབས། གོས་ཁ་བདུན་འབྲེལ། སྨན་ཡུག་རྒྱ་བལ་ལྷོའི་ཡུལ་གྱི་རས་ཡུག་རེ། རྣམ་གཞག་ཆེ་ཁ་བཅུ་དགུ་ལ་ཁ་བཏགས། གོས་ཁ་གསུམ་འབྲེལ་
སྨན་ཁ་ལྔ་འབྲེལ་རེ། འབྲིང་གྲྭ་བཅུ་གཅིག་ལ་བསོད་བཏགས། གོས་ཁ་དོ་འབྲེལ། སྨན་ཁ་གསུམ་འབྲེལ། དེ་འོག་དྲུག་ལ་ཁ་བཏགས། གོས་སྨན་ཁ་རེ། ཆུང་གྲྭ་དྲུག་ལ་ཁ་བཏགས། སྨན་ཁ་དོ་འབྲེལ་རེ། སྙན་དར་དང་དུང་དར། གྲྭ་པ་
ཚིག་ཁྲི་བཞི་སྟོང་བཞི་བརྒྱ་བཞི་བཅུ་ཞེ་བདུན་ལ་འགྱེད་དངུལ་ཞོ་ལྔ་རེ། མང་ཇ་རེར་ཇ་གད་དོ་དམ་པར་ཁ་བཏགས། ཇ་བར་ཁག་རེ། ཇ་གད་གཏོང་སྒོ་བར་ཇ་བར་ཁག་རེ། གྲྭ་ཚང་སྡེ་པ་དང་དགེ་སྐོས་པ་སོ་སོར་ཁ་བཏགས་རེ་རྣམས་དང། ཇོ་
བོ་ཤཱཀྱ་མུ་ནེའི་སྐུ་མདུག་དུ་སྣ་ལྔའི་སྟོང་མཆོད་རྒྱས་པ་ཚར་གསུམ། ཇོ་བོ་མི་བསྐྱོད་རྡོ་རྗེ་དང། དགེ་ལྡན་གསེར་གདུང་རིན་པོ་ཆེར་སྟོང་མཆོད་སྣ་ལྔ་ཚར་རེ་ཕུལ་བར་མཆོད་པ་བཞེངས་འབུལ་བ་སོགས་ཀྱི་དགོས་ཆ་ཚང་མ་སྔར་བཞིན་དང་
མཆོད་ཁང་ཆེན་མོ་གསར་བཞེངས་ཀྱི་ཨར་པོ་བ་མི་དགུ་བརྒྱ་དང་ལྔ་བཅུ་ང་གསུམ་དང། ངན་སློང་ལྔ་བརྒྱ་དང་དོན་དགུ་ལ་མི་རེར་ཊམ་ཕྱེད་རེ་བསྟར། ཟླ་བ་གཉིས་བ་ནས་བཟུངས་ཏེ་བཅུ་གཉིས་པའི་བར་དུ་ཆོས་གྲྭ་ཆེན་པོ་འདི་ཉིད་དང། དབེན་
ས་ཆོས་ཀྱི་ཕོ་བྲང་དགོན་མ་ལག་དང་བཅས་པ། གཙང་རོང་གི་དགོན་ཁག་མང་པོ་བཅས་ལ་མང་ཇ། བསྔོ་རྟེན། རྣམ་གཞག་དང་ཡོན་ཁྱོན་སྲང་ཚིག་ཁྲི་ལྔ་བརྒྱ་བདུན་ཅུ་དོན་ལྔ་ཐོབ་པ་གནང་ཞིང། ཚེས་ལྔ་ནམ་བྱུང་རེས་ཀྱི་དགོན་འདི་དང། མ་

[111A]༄༅། །ལག་བཅས་ལ་མཆོད་འབུལ་སོགས་རྒྱས་པ་དང། ཟླ་བ་བདུན་པའི་དུས་ཆེན་ཉིན་སྐུ་གདུང་ཆེན་མོར་སྣ་ལྔའི་སྟོང་མཆོད་རྒྱས་པའི་དགོས་ཆ་དང་མཆོད་པ་བཞེང་འབུལ་བ་སོགས་སྔར་བཞིན་དང། སྟོང་མཆོད་སྣ་ལྔ་ཚར་
གཅིག་གི་ཡོ་བྱད་དང་མཆོད་བཞེང་བའི་ཞབས་ཏོག་སོགས་ནན་ཏན། འདུས་པ་རྒྱ་མཚོར་བསྙེན་བཀུར་གོང་དུ་སྨོས་པ་བཞིན་དང། གསང་སྔགས་རྒྱུད་པ་གྲྭ་ཚང་དུ་དཔལ་གསང་བ་འདུས་པ་མི་བསྐྱོད་རྡོ་རྗེའི་དཀྱིལ་འཁོར་ཆེན་པོ་ཞལ་ཕྱེ་
ནས་སྒྲུབ་པའི་མཆོད་པ་རྒྱ་ཆེར་མཛད་པར་ཉེར་སྤྱོད་གཏོར་མ། ཇ་ཐུག་དྲུག་ཚ་གུང་ལ་གྲྭ་པ་རེར་རྩམ་ཚོགས་བྲེ་རེ། གསོལ་ཚིགས་ལ་རྒྱར་ལུག་ཁོག་གི་བཅོ་བརྒྱད་ཆ་རེ་བཅས་ཕུལ་དུ་ཕྱིན་པ་བསྟར། ཟླ་བ་དགུ་པའི་ལྷ་བབས་དུས་ཆེན་ཉིན་
གང་གི་རྫི་ཕྱོགས་ཀྱི་རེག་པ་ཕོག་པ་ཙམ་གྱིས་ཀྱང་མཚམས་མེད་པ་དང། ཉེ་བའི་མཚམས་མེད་པ་དང། སོ་སོ་ཐར་པའི་ཕམ་པ་བཞི་ལ་སོགས་པའི་ལྟུང་བར་གྱུར་པ་ཇི་སྙེད་ཅིག་ལ་སོགས་པ་བྱུང་བ་ཐམས་ཅད་ཀྱང་ལྷག་མ་མེད་པར་བྱང་
བར་འགྱུར་བའི་སྐུ་གདུང་རིན་པོ་ཆེ་སྤྱན་འདྲེན་ཞུས་ཏེ། དེ་ཉིན་སྟོང་མཆོད་སྣ་ལྔ་ཚར་གཅིག་ཕུལ་བའི་ཞལ་ཟས་ཆེ་བར་ཞིབ་བྲེ་ཚད་ཀྱི་ཁལ་ལྔ་བཅུ་ང་གསུམ། དེ་ལས་ཅུང་ཆུང་བ་གཉིས་ལ་ཁལ་བཅོ་ལྔ་རེ། ཞལ་ཟས་བྱིངས་ལ་ཁལ་བདུན་
ཅུ་དོན་གཉིས། ཆེ་བ་གསུམ་ལ་བྱུགས་མར་ཁལ་ལྔ་ཉག་བཅུ་དགུ་རྒྱན་མར་ཁལ་ལྔ། མར་ཚོན་སྣ་ལྔ་སོ་སོ་ནས་ཟངས་མགོ་རེ། གསེར་ཤོག་བརྒྱ་བམ་བཞི། མར་མེའི་རྒྱུ་མཆོད་མར་ཁལ་ལྔ་བཅུ། མེ་ཏོག་ནས་ཁལ་ཉི་ཤུ། སྤོས་

[111B] གུར་ཀུམ། མཆོད་པ་བཞེང་འབུལ་བ་སོགས་ལ་ཞབས་ཏོག་བཟང་པོ། འདི་ཉིན་ནས་བཟུངས་ཏེ་དགེ་འདུན་བཞིས་དཔལ་གསང་བ་འདུས་པའི་སྒོ་ནས་སྒྲུབ་མཆོད་དང། གྲྭ་པ་གཅིག་གིས་རྒྱལ་བའི་བཀའ་འགྱུར་རིན་
པོ་ཆེ་གསུང་སྒྲོག་སོགས་རྒྱུན་བཟང་པོ་བཙུགས། དེ་ཡང་རྗེ་བླ་མ་རྡོ་རྗེ་འཆང་ཆེན་པོ་དེ་ཉིད་ནི་སྐུ་དྲུང་དུ་བསྙེན་པ་རྣམས་ཀྱིས་ཐོས་པའི་ངང་ཚུལ་དུ་དཔལ་རྡོ་རྗེ་འཇིགས་བྱེད་ཆེན་པོའི་རྣལ་འབྱོར་ལ་གཙོ་བོར་མཛད་ཅིང། ཐུགས་དམ་ཉམས་བཞེས་
ཀྱི་གཙོ་པོ་མཐར་ཐུག་པ་ནི་བཅོམ་ལྡན་འདས་དཔལ་འཁོར་ལོ་སྡོམ་པ་ལ་མཛད་ཀྱང། དེ་སྐབས་ལྷ་གང་གི་ངོ་བོར་བཞུགས་ན་ལེགས་ཞེས་སྐུ་གདུང་རིན་པོ་ཆེའི་སྐུ་མདུན་དུ་བརྟག་པ་ཞུས་པར་བཅོམ་ལྡན་འདས་དཔལ་གསང་བ་འདུས་པའི་ངོ་བོར་
བཞུགས་སུ་གསོལ་བ་ལེགས་པར་བབས་པ་ལྟར་དེ་ལུགས་ཀྱི་བསྐྱེད་ཆོག་སོགས་ཀྱི་ལྷག་གནས་རྒྱས་པར་མཛད། རབ་གནས་ཀྱི་ཉི་མ་གཉིས་ལ་དཀར་སྤྲོ། ཚ་གུང་གཟབས་རྒྱས། གསོལ་ཇ་བཞེས་ཐུགས་བདུན། འདུས་ཚོགས་ཆེན་པོར་མང་ཇ་
གསུམ། འབྲས་འཇམ་བཟང་པོ། མདོ་སྔགས་ཀྱི་དགེ་འདུན་ཞལ་གྲངས་ཉིས་སྟོང་ལྔ་བརྒྱ་ཉེར་དྲུག་ལོངས་པར་འགྱེད་དངུལ་སྲང་རེ། འདུ་ཁང་ཆེན་མོའི་བཞུགས་ཁྲི་རིན་པོ་ཆེར་མཛོད་བཏགས། རྣམ་གཞག་ཆེ་ཁ་དྲུག་ལ་བསོད་བཏགས། བཟང་
གོས་ཁྲ་བསྒྲིགས་ཀྱི་རྟེན་ཁེབས། བཟང་གོས་ཡུག་རེས་གཙོས་པའི་དགུ་ཚན་རེ། བར་གྲྭ་གསུམ་ལ་བསོད་བཏགས། བཟང་གོས་ཁ་དོ་འབྲེལ། སྨན་ཁ་ལྔ་འབྲེལ་རེ། ཆུང་གྲྭ་བརྒྱད་ལ་བཀྲས་བཏགས། གོས་ཁ། སྨན་ཁ་དོ་འབྲེལ། དུང་དར་

[112A]༄༅། །ཁ་བཏགས། སྔགས་གྲྭ་པ། མགོན་ཁང་པ། མཆོད་འབུལ་བ། གསུང་སྒྲོག་པ། གཟུངས་གཞུག་འབུལ་མི་ཞུས་དག་པ་གཉིས། སྐུ་གཉེར་ཆེན་མོ་སོགས་སུམ་བརྒྱ་ལ་ཉེ་བར་ཁ་བཏགས་ཆེ་བ། གོས་ཁ་རེ། སྔགས་ཆེན་
ཞལ་སྔ་ནས་ལ་དགུ་ཚན་གཉིས་ཀྱི་དང་པོར་རྡོ་རྗེ་སེང་ལམ་མའི་བླ་བྲེ། རྒྱབ་བཏགས། ལིང། བྱང་དར། སྨན་རྙིང། རྒྱ་བལ་གྱི་ཟམ་སོ། ལྷོ་རས་ཡུག་གཉིས་པར་བསོད་བཏགས། གོས་ཡུག་གིས་གཙོས་པའི་དགུ་ཚན་བཅས་དང། ས་ལུག་
གནམ་ལོའི་དགེ་མཚན་བཞད་པའི་དགའ་སྟོན་དང། སྤྱི་སྐྱུར་གྱི་ལེགས་སྤྲོ། ཆོ་འཕྲུལ་ཆེན་མོའི་དུས་ཀྱི་མཆོད་པ་སོགས་སྔར་བཞིན་དང། འདི་སྐབས་དངུལ་གདུང་ཆེན་མོའི་ཞལ་མཇལ་དོན་དུ་བཏེར་བའི་སྐྱེ་བོ་སྟོང་ཕྲག་མང་པོ་འདུས་པར་
མཆོད་སྡོད་ཆེན་པོ་མིག་ལམ་ལ་མངོན་དུ་གྱུར་པ་ཙམ་གྱིས་བླ་མ་ལ་དཀོན་པའུ་དུ་ཤེས། བཀའ་དྲིན་ཆེ་བའི་འདུ་ཤེས། མི་རྟག་པའི་འདུ་ཤེས་སོགས་རྒྱ་ཆེར་སྤེལ་པའི་བཀའ་དྲིན་སྩལ། ཟླ་བ་གཉིས་པའི་ཚེས་བདུན་གྱི་ཉིན་མངའ་ཡབ་ལ་
ཚ་གསེར་གཏོང་བའི་དབུ་ཚུགས་ཤིང། ཉེར་གཅིག་གི་ཉིན་མདའ་ཡབ་ཀྱི་ཤིང་ཆ་སྒྲིག་པའི་བྱ་བ་བརྩམ། སྟོན་བ་མངོན་པར་རྫོགས་པར་སངས་རྒྱས་པའི་དུས་ཆེན་གྱི་ཉིན་མངའ་ཡབ་ཀྱི་གསེར་ཟངས་རྣམས་གཡོགས། ཟླ་བ་བདུན་པའི་ཚེས་
བཅུ་སྐོར་ནས་རྒྱ་ཕུབ་ཀྱི་ཤིང་ཆ་སྒྲོན་པའི་བྱ་བ་ལ་ཞུགས་ཏེ། ཉེར་བཞི་ནས་གསེར་ཟངས་འགེབས་པའི་དབུ་ཚུགས་པར། གཉྗི་ར་སྒྲོན་པ་དང་དུས་མཉམ་དུ་མང་ཇ་དགོང་ཇའི་ཚོགས་དུང་བཏང་བ་དུས་འགྲིག་དེ་ལྟར་ཟླ་བ་བརྒྱད་པའི་དཀར་

[112B] རྗེ་དེ་ཉིད་ཀྱི་དབུ་ལོ་བུབས། སྐུ་ཆོས་རྣམ་གསུམ། ཕྱག་ཚ། སྣང་བརྙན། གཟུངས་སྤགས། དྲི་བཟང་སོགས་ཀྱིས་ཕྱུར་
བུར་གང་བ། སྐུའི་མདུན་ངོས་ཀྱི་གཡས་གཡོན་གྱི་ཟུར་གཉིས་སུ་གསེར་ཟངས་ཀྱི་རྒྱལ་མཚན་རེའི་ནང་གཞུག་ཏུ་བཅོམ་ལྡན་འདས་མ་འཕགས་མ་གདུགས་དཀར་མོ་ཅན་གྱི་སྣང་བརྙན་རེ་དང། གདུགས་དཀར་གྱི་འཁོར་ལོ་གཞུང་དང་མཐུན་
པར་བསྒྲུབ་པ། སྐུ་རྒྱབ་ཀྱི་གནོས་སུ་གཡས་གཡོན་གྱི་གྲྭར་མ་གཅིག་འདོད་པ་ཁམས་ཀྱི་དབང་མོ་དང་གནོད་སྦྱིན་དྲེགས་པ་ལྕམ་བྲལ་གྱི་ཐུགས་ཁང་ཕྱི་ནང་གསང་གསུམ་གྱི་རྟེན་དང་བཅས་པ་མགོན་ཁང་པ་རྣམས་ཀྱིས་རྣམ་པར་དག་པའི་ཆོ་
གས་བསྒྲུབ་པ། མཆོད་རྟེན་གྱི་སྐུ་མདུན་དུ་གསེར་ཟངས་ལས་གྲུབ་པའི་མཆོད་རྫས་བཀྲ་ཤིས་རྟགས་བརྒྱད་སོགས་ཀྱི་སྦ་བ་སྟེ་མདོར་ན་བཞུགས་ཁང་གི་ཞལ་བ་ཚུན་ཆོད་ཕྲན་ཚེགས་མ་གཏོགས་ཕལ་ཆེར་དབྱིས་ཕྱིན་པར་ལོ་འདིའི་ཟླ་བ་
དགུ་པའི་ཚེས་ལྔའི་སྐུ་མཆོད་ཀྱི་ཉིན་ཡན་ཆོད་ལ་ཚགས་སུ་ཆུད་པར་ལེགས་པར་གྲུབ་སྟེ། བཀའ་དྲིན་མཚུངས་པའི་ཟླ་ཐམས་ཅད་དང་བྲལ་བ་རྗེ་བླ་མ་རྡོ་རྗེ་འཆང་ཆེན་པོ་དེ་ཉིད་ཀྱི་ཐུགས་རྗེའི་འཇུག་པ་ཁོ་ནའི་རྣམ་པར་རོལ་བ་འབའ་ཞིག་གོ་དེ་
དུས་རྗེ་བླ་མ་ཞིང་ཁམས་གཞན་དུ་གཤེགས་པའི་ཚུལ་བསྟན་པ་ལ་བརྟེན་ནས། ནག་པོའི་ཕྱོགས་རྣམས་སྟོབས་རྒྱས་བའམ། ཡང་ན་དེ་གོང་ཙམ་དྲག་ཞན་མང་པོ་ཞིག་རང་འདོད་གཙོ་བོར་སྤྱོད་པའི་བྱ་བྱེད་ལ་ཞུགས་པའི་བྱེད་སྤྱོད་སྣ་ཚོགས་པ་

[113A]༄༅། །ཞིག་ཡོད་པ་ལ་མཁའ་འགྲོ་ཆོས་སྐྱོང་རྣམས་ཀྱིས་ལེགས་ཉེས་འབྱེད་པའི་བཀའི་ཆད་བ་བབས་པའམ། མདོ་ལས། སྔོན་གྱི་ལས་བདག་གིར་བྱ་བ་ལས་མ་འདས་པར་གསུངས་པ་ཅི་ལྟར་ཀྱང། ལོ་སྔོན་མ་ས་རྟ་ལོའི་
ནང་རྔ་ཡན་རྡོ་རའི་ཆོས་རྗེ་ཟླ་བ་ལས་བག་བྱུང་སྐྱོན་གྱིས་ཆོས་སྡེ་ཆེན་པོའི་ནང་འདིར་འབྲུམ་ནད་ཐོར་བུ་བྱུང་བ་ལ་དོ་དམ་མཛད་པས་རེ་ཞིག་ཆད་ཀྱང། ལོ་འདི་ནང་སླར་མཆེད་འཕེལ་གྱིས་དགེ་འདུན་རྣམས་དང། གཞིས་ཞོལ་སོགས་གྲོང་
པའི་སྐྱེ་བོ་ཐམས་ཅད་ལ་རྡོ་རྗེ་ཚེར་རྣོན་གྱི་རིམས་མི་བྯ་པ་ཤིན་ཏུ་དྲག་པོས་གྱག་གོང་རབ་ཏུ་མང་པོར་གྱུར་པས། བོད་ཀྱི་རྒྱལ་སྲིད་སྐྱོང་པའི་མི་དབང་པས་ལི་ཕོ་ལྷ་བ་བསོད་ནམས་སྟོབས་རྒྱས་ནས་དགེ་འདུན་རྣམས་ལ་ཞབས་འདེགས་
སྒྲུབ་པའི་ཕྱིར་ནད་དེ་རིགས་ཀྱི་གསོ་དཔྱད་ལ་མྱོང་བ་ཆེ་བའི་སྨན་པ་གཉིས་མདངས་ཤིང། རྒྱལ་མཚན་མཐོན་པོ་ནས་ཀྱང་སྨན་དང་ནང་གསོས་ཀྱི་ཡོ་བྱང་དང། བསྲུང་བའི་རྫས་སྔགས་དང་གཏོར་བཟློག་ལ་སོགས་པའི་རིམ་གྲོ་ཕུལ་
དུ་ཕྱིན་པའི་བསྙེན་བཀུར་མཛད་ཀྱང། ནད་ཀྱི་སྟོབས་རྒྱས་པས་དགེ་འདུན་རྣམས་ཀྱང་ཉུང་ཞིང་སྲབ་པར་གྱུར་ཅིང། ཟླ་བ་དགུ་པའི་ཚེས་ཉེར་གསུམ་ནས་ཕྱག་མཛོད་ལྷུན་གྲུབ་གླིང་པ་རྗེ་དྲུང་བློ་བཟང་དགེ་འདུན་ཡང་ནད་དེས་བསྙན་
པར་སྨན་དཔྱད་སོགས་ཀྱིས་བཟློག་པ་ཕྱི་ནང་གི་རྐྱེན་འགའ་ཞིག་གིས་ཐན་སྤྲིན་གྱི་ཆར་པ་བཞིན་དུ་གྱུར་ཏེ། ཉེར་བརྒྱད་ཀྱི་ཉིན་དུས་ཀྱི་ཆོས་ཉིད་དུ་གྱུར་པར་མགྲོན་གཉེར་ས་ཁུད་པ་ཡེ་ཤེས་བསྟན་འཛིན་སོགས་རྗེ་དེ་ཉིད་ཀྱི་ཞབས་

[113B] འདི་སྐབས་འབྲུམ་སྡེམས་དམ་པས་
དགོངས་རྫོགས་རྒྱ་ཆེར་སྒྲུབ་མ་ཐུབ་ཀྱང་ཆོས་སྡེ་ཆེན་པོ་འདི་ཉིད་ཀྱི་རྟེན་གསུམ་རྣམས་ལ་མཆོད་འབུལ་དང་དགེ་འདུན་ལ་བསྙེན་བཀུར། མི་དབང་ལ་སྔ་ཕྱི་བྱས་པའི་འཕྲུལ་བསྒྱུར་གྱིས་དགོངས་རྫོགས་ཡང་དག་བསྟར། དེ་དུས་རྗེ་བླ་མ་མཆོག་
ཞལ་མ་བཞུགས་པས་ཆོམ་པོ་དང་བཅས་པའི་འབྲོག་དགོན་པ་སྟག་དང་སྤྲུལ་གྱིས་གང་བའི་ཁྲོད་དུ་དམུས་ལོང་ལོང་ཁྲིད་ཀྱིས་བོར་བ་ལྟར་གྱུར་པར་མ་ཟད། དེ་ལྟ་བུའི་རིམས་ནད་ཀྱི་འཚེ་བ་དྲག་པོས་ཀྱང་གཙེས་པ་དང། འགན་བཞེས་མི་ཕྱག་
མཛད་ཀྱང་དེ་ལྟར་གྱུར་པ་བཅས་ཞབས་འབྲིང་པ་སོགས་སྐྱེ་བོ་ཀུན་ཅི་བྱ་གཏོལ་དང་བྲལ་བར་གྱུར་ཀྱང། འགན་ལེན་པ་རྣམས་དང་དགེ་འདུན་སོ་སོ་བཅས་ནས་རྗེ་བླ་མ་དེ་ཉིད་ལ་གདུང་ཤུགས་དྲག་པོས་གསོལ་བ་འདེབས་པ་ལྷུར་བྱས་ཤིང། པཎ་
ཆེན་བསྟན་པའི་བདག་པོ་ཉིད་དཔལ་ལྡན་ཤམྦྷ་ལའི་ཡུལ་གྱི་སར་རིགས་ལྡན་གྱི་རྒྱལ་པོ་འཇམ་དཔལ་གྲགས་པར་སྐུའི་སྐྱེ་བ་བཞེས་པའི་དུས་ནས་བཟུངས་ཏེ་བྲན་བཞིན་དུ་བཀའ་ཉན་ཏེ་ཕྱག་ཕྱིར་འབྲང་བའི་རྒྱལ་པོ་ཆེན་པོ་མདུང་དམར་ཅན། བོད་
ཡུལ་གྱི་ལྗོངས་འདིར་བླང་དོར་གྱི་དོན་སྟོན་པའི་ཕྱིར་ཚངས་པ་དུང་གི་ཐོར་ཚུགས་ཅན་གྱི་རྣམ་པར་མིའི་ཁོག་ལམ་གྱི་འགྲོ་བའི་དོན་སྤྱོད་པ་ལ་མོ་ཆོས་སྐྱོང་ཆེན་པོར་བློ་གཏད་ལིང་བསྐྱུར་གྱིས་ལུང་བསྟན་ཞུས་པ་སོ་སོར་སྤང་བླང་ཡང་དག་པར་

[114A]༄༅། །སྒྲུབས་ཤིང། ལྷག་པར་དུ་རེ་ཞིག་ཕྱག་མཛོད་ཀྱི་གོ་ས་འབྱེད་པའི་སྤྲོས་པ་དོར་ནས། མགྲོན་ས་རང་གིས་འགན་ལེན་གྱི་མཐིལ་དང་བློ་གྲོས་ཆེ་རིགས་ཀྱི་ལས་ཚན་པ་རྒན་རིགས་དང་གྲོས་བསྡུར་གྱི་བྱ་བྱེད་བྱས་ན་ཐུས་
ཚུལ་ཕེབས་པ་ལྟར། རྗེ་བླ་མ་ཕྱོགས་ཐམས་ཅད་ལས་རྣམ་པར་རྒྱལ་བའི་པཎྜི་ཏ་ཆེན་པོ་རྡོ་རྗེ་འཆང་བློ་བཟང་ཡེ་ཤེས་དཔལ་བཟང་པོ་དེ་ཉིད་ཀྱི་ཞབས་འབྲིང་བ་མགྲོན་ས་ཡེ་ཤེས་བསྟན་འཛིན་གྱིས་གང་སྤྱིའི་འགན་ལེན་དང་འཚོ་བྱེད་
ཆེན་མོ་དགེ་འདུན་དོན་གྲུབ་སོགས་ནས་རོགས་རམ་བྱས་ཏེ། མཆོད་སྡོད་ཆེན་པོའི་ཞབས་འདེགས་ཀྱི་མཇུག་ཞིབ་ཆ་དགོས་རིགས་དང་དགོངས་རྫོགས་སོགས་རྣམ་དཀར་གྱི་རིགས། དགེ་འདུན་རྣམས་ཀྱི་ཞབས་འདེགས་སོགས་
ལེགས་པར་བྱས་པར་གོང་དུ་བཤད་པ་ལྟར་བླ་མའི་ཐུགས་རྗེའི་འཇུག་པ་དུས་ལས་མི་ཡོལ་བས་བྱ་བྱེད་ཐམས་ཅད་ཡ་ཡོ་ཆེན་པོའི་སྐྱོན་གྱིས་གོས་པར་མ་གྱུར་ཅིང། རྗེ་བླ་མ་མཆོག་ཉིད་ཀྱི་ཞལ་གྱི་དཀྱིལ་འཁོར་འཚོ་ཞིང་གཞེས་པའི་
དུས་ན་ཐུགས་རྗེའི་གྲིབ་བསིལ་རབ་ཏུ་སྣུམ་པ་ལ་རྟེན་བཅས་ཏེ་བདེ་བར་འཁོད་པའི་ཚེ། བཀའ་དྲིན་ཆེན་པོ་རྗེས་སུ་དྲན་ཏེ་གསོལ་བ་འདེབས་པ་ལྷུར་མི་བྱེད་པར། འདི་ནི་དེད་རང་གི་རང་སྟོབས་ལས་བྱུང་བའོ་སྙམ་པའི་འགྱིང་བག་ཅན་
རྣམས་ཀྱང་དོར། རྗེ་བླ་མ་མཆོག་གི་བཀའ་དྲིན་དྲན་ནས་དད་གདུང་རང་དབང་དང་བྲལ་བར་སྐྱེས་ཏེ་མིག་ནས་མཆིམ་འཁྲུག་ཅིང་སྨྲེ་སྔགས་ཀྱི་གསོལ་བ་འདེབས་པ་ལ་བརྩོན་པ་དང། ཐོག་མ་ཉིད་ནས་བཀའ་དྲིན་ཆེན་པོ་རྗེས་སུ་དྲན་པའི་

[114B] དེར་འབྲུམ་ནད་ཀྱི་རིགས་དར་རྒྱས་སུ་གྱུར་པས་འདུས་ཚོགས་ཉུང་དུར་གྱུར་ཀྱང་
གང་ལ་གང་བབས་ཀྱི་བསྙེན་བཀུར་སྒྲུབས།།    ༈    སྤྱི་སྐྱུར་དང་སྨོན་ལམ་སོགས་ཀྱང་མཐར་ཕྱིན། འོན་ཀྱང་འབྲུམ་ནང་ཧ་ཅང་མཆེད་ཚབས་ཆེ་བས་
དགེ་འདུན་འདུས་ཚོགས་རབ་ཏུ་ཆུང་བར་གྱུར་མོད། དེ་ལྟ་ནའང་ཐུགས་རྗེའི་འཇུག་བ་དུས་ལས་ཡོལ་བ་མེད་སྟབས་སྐུའི་རིམ་གྲོ་སོགས་ལ་སེང་གཤོར་ཅུང་ཟད་ཀྱང་མ་བྱུང་ཞིང། སྔགས་པ་ཞལ་སྔ་ནས་ཡེ་ཤེས་བཟང་པོ་འབྲུམ་ནད་ཀྱིས་
གཤེགས་པར་བརྟེན་ཟླ་བ་གཉིས་པའི་ཚེས་བཅུ་དྲུག་གཟའ་སྐར་སྦྱོར་བ་མཆོག་ཏུ་ལེགས་པའི་ཉིན་གྲུབ་པའི་དབང་ཕྱུག་བློ་བཟང་བཟོད་པ་བསྐོ་བཞག་གི་བྱ་བ་སྒྲུབས། ལོ་འདིར་ཡང་འདི་གའི་དགེ་འདུན་རྣམས་དང། ལྷ་ས་སྨོན་ལམ་དང་བསྟུན་
དགེ་འདུན་ཆིག་ཁྲི་ཉིས་སྟོང་དགུ་བཅུ་སྐོར་ལ་ཕྱག་འགྱེད་དངུལ་བལ་ཊམ་རེ། བསྔོ་རྟེན་རྣམ་གཞག་ཟླ་བ་བདུན་པའི་དུས་ཆེན་དང་བསྟུན་སྐུ་གདུང་རིན་པོ་ཆེར་མཆོད་པ་སྣ་ལྔ་སྟོང་ཚར་རྒྱས་པ་ཚར་གཅིག་གི་དགོས་ཆ་དང་མཆོད་
འབུལ་སོགས་སྔར་ལྟར་དང། ཚོགས་ཆེན་དུ་མང་ཇ། འབྲས་ཚ། ཚ་གྲྭ་རྒྱབ་བཅས། འགྱེད་དངུལ་ཞོ་གསུམ་རེ། བསྔོ་རྟེན་རྣམ་གཞག་བཅས་མཆོད་པ་རྒྱ་ཆེན་པོ་དང། གཙང་རོང་ཁུལ་གྱི་དགོན་སྡེ་བྱིངས་ལ་འབྲུམ་དོགས་ཀྱི་

[115A]༄༅། །བསྔ་མ་ར་ཆེ་སྟབས་མང་སྐོལ་གཏོང་མ་ཐུབ་ཀྱང། དགོན་ཁག་བརྒྱད་ཅུ་གྱ་གཉིས་ལ་མང་ཇ་གསུམ་རེའི་ཐོག་ཞལ་འདོན་སྨོན་ལམ་རྣམ་གསུམ་མཛད་པར་འགྱེད་གྲྭ་པ་རེར་དངུལ་ཞོ་རེ། བསྔོ་རྟེན་རྣམ་གཞག་བཅས་
དང། རི་ཁྲོད་ཀྱི་སྡེ་ཉེར་ལྔ་ལ་ཟླ་སྐོར་ཉིན་ལྟར་མང་ཇ་གསུམ་རེ་དང་འགྱེད་དངུལ་ཞོ་གསུམ་རེ། བསྔོ་རྟེན་བཅས་དང། ཟླ་བ་བརྒྱད་པ་རྟིང་མའི་ཚེས་བརྒྱད་གཟའ་སྐར་འཕྲོང་སྦྱོར་ཤིས་པའི་ཉིན་མཆོད་སྡོང་རིན་པོ་ཆེའི་དབུ་ཐོག་གི་ཁྱམས་
ཆེན་མོར་གོས་བུམ་གདན་མ། གོས་ཐེར་སི་སོགས་ཀྱི་ཐོག་ཡོལ་རྗིབས་ཁེབས། སངས་རྒྱས་རབས་བདུན། བདེ་ལྡན་ཞིང་གི་བཀོད་པ་བསྡུས་པ་རྣམས་ཀྱི་གོས་སྐུ། རས་བྲིས་ཀྱི་བླ་མ་ཡི་དམ་སངས་རྒྱས་བྱང་སེམས་སོགས་ཀྱི་སྐུ་དང་
གསེར་ཟངས་ལས་གྲུབ་པ་འགའ། འཕན་མཆོད་རྫས་སོགས་དང། ཉིན་མཚན་ཁོར་ཡུག་ཏུ་སྣང་གསལ་དང་བཅས་པ། རྒྱ་ཕུབ་ནང་དུ་པཎ་ཆེན་ཕྱོགས་ཐམས་ཅད་ལས་རྣམ་པར་རྒྱལ་བའི་སྐུ་སྐྱེ་བཅུ་གཉིས་པས་མཚོན་བླ་མ་སངས་
རྒྱས་བྱང་སེམས་ཉན་རང། ཆོས་བསྲུང་སོགས་ཀྱི་བྲིས་ཐང་མང་རབ་བཞུགས་པའི་སར་གནམ་རྒྱན་ཁ་ཐིམ་ཆིན་ལྗང་གིས་རྗིབས་ཁེབས། སྐུ་གཉེར་ཆེན་མོ་དགེ་སློང་ཀུན་བཟང་གིས་ཕུལ་བའི་དཔལ་རྡོ་རྗེ་འཇིགས་བྱེད་ཆེན་པོའི་བློས་བསླར་
གི་དཀྱིལ་འཁོར། དེའི་སྐུ་མདུན་དུ་མཆོད་རྫས་འཕན་ཕྱེ་ཕུར་སོགས་ཀྱིས་རྣམ་པར་མཛེས་ཤིང། མར་མེ་ཉིན་མཚན་ཁོར་ཡུག་གི་སྡོང་རྐང་རེ་ཡོད་པ་བཅས་བཞུགས་སུ་གསོལ་ཏེ། དེ་དག་ལ་གསང་སྔགས་རྒྱུད་པ་གྲྭ་ཚང་པ་སུམ་ཅུ་

[115B] བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཆེན་པོའི་སྒོ་ནས་རབ་ཏུ་གནས་པའི་སྟ་གོན་དངོས་གཞི་དང་བཅས་མཛད་པར་མཆོད་གཏོར་དང། དཀར་སྤྲོ་སྟོན་མོ་
གཟབས་རྒྱས། ཇ་ཐུག་བརྒྱད་རེ། སྐུ་ཡོན་གྲྭ་པ་རེར་ཁ་བཏགས། གོས་ཁ། དངུལ་བལ་ཊམ་གསུམ་རེ། རྗེ་གྲུབ་པའི་དབང་ཕྱུག་ཆེན་པོར་ཁ་བཏགས། དངུལ་སྲང་ཕྱེད་གསུམ། གོས་ཡུག་བཅས་ཀྱི་དགུ་ཚན་རྣམས་ཀྱི་བསྙེན་བཀུར་
ཡང་དག་སྒྲུབས། ཆུ་ཁྱི་ལོ་ཟླ་བ་གསུམ་པའི་ཚེས་བརྒྱད་རྒྱལ་ཕུར་གྱི་འགྲུབ་སྦྱོར་འཛོམས་པའི་ཉིན་བཀའ་འགྱུར་རིན་པོ་ཆེ་གསར་བཞེངས་ལ་སྔགས་གྲྭ་པ་རྣམས་ནས་དཔལ་གསང་བ་འདུས་པའི་སྒོ་ནས་རབ་ཏུ་གནས་པའི་སྟ་གོན་དང་སང་ཉིན་
དངོས་གཞི་བཅས་ལེགས་པར་མཛད་པར་དཀྱིལ་འཁོར་གྱི་འཁོར་ལོར་མཆོད་གཏོར་རྒྱས་པ། དཀར་སྤྲོ་དང་ཚ་གུང་གཟབས་རྒྱས། ཇ་ཐུག་བརྒྱད་རེ་དང་ཡོན་འཕར་མ། ཚོགས་ཆེན་དུ་སྤུ་ཇའི་མང་ཇ་བཟང་པོ་སྦྱོར་སྤྲེལ་གྱི་ཐོག་རབ་ཡོན་གྲྭ་པ་
ཉིས་སྟོང་བཞི་བརྒྱ་སུམ་ཅུ་སོ་གཉིས་ལ་རེར་དངུལ་སྲང་རེ་དང་བསྔོ་རྟེན་རྣམ་གཞག་བཟང་པོ་བཅས་ཀྱིས་ཚིམ་པར་མཛད། མཆོད་སྡོང་ཆེན་པོ་བཞེད་སྐབས་མགོ་པ་དང་བཟོ་རིགས་ལག་གཡོག་སོགས་དངོས་སྐྱེས་ཀྱིས་མགུ་བ་ཇི་ལྟར་མཛད་པ་ཡང་
ས་རྟ་ལ་ཟླ་བ་བདུན་པའི་ཚེས་བཅོ་ལྔ་ལ་མཆོད་ཁང་ཕལ་ཆེར་གྲུབ་པའི་དུས་རྒྱ་ཕུབ་ཀྱི་ཤིང་ཆ་སྒྲིག་མི་ཉི་ཤུ་རྩ་དགུ་མ་གཏོགས་བྱིངས་རྣམས་ཕྱིར་སློག་མཛད་པ་དང་བསྟུན་དབུ་ཆུང་གྲ་ས་བར་བསོད་བཏགས་ཀྱི་དཔའ་དར། ཞྭ་མོ། ཕྲུག་དཀར་གྱི་ཕྱུ་

[116A]༄༅། །པ༑ ལས་ཞག་ཟླ་བ་དྲུག་དང་ཞག་བཅུ་བཞི་སོང་བར་གླ་ཉིན་རེར་བྲེ་ཚད་ཀྱི་བལ་གསུམ་རེའི་རྩིས་ལ་འབྲུ་རྐྱང་ཁལ་བརྒྱ་དང་ལྔ་བཅུ་དང། དེ་ཕྱིན་ལ་གོས་ཁ་ཐི་དམར་པོའི་ལྡིང་སློག་སྲམ་རྒྱན་མ། གོས་དར་རྒྱ་ཟམ་སོགས་
རས་ཆ། ཕྱོགས་དོད་ནས་རྐྱང་ཁལ་ཉི་ཤུ་རྩ་ལྔ་བྲེ་བཅོ་བརྒྱད་ཕུལ་དོ། །བྱིངས་མི་ཉི་ཤུ་ཐམ་པས་ཟླ་བ་དྲུག་རེ་དང་ཞག་མང་ཉུང་སྣ་ཚོགས་སོང་བར་སོ་སོར་དཔའ་དར། སྒྲུབ་གླ་ཉིན་རེར་བྲེ་ཚད་ཀྱི་ཁལ་གཉིས་རེ་རྩིས་ལ་ཁ་བཏགས། བཟང་གོས་
བྱང་སྨན། རས་ཆ། གོན་པ། འབྲུ་རྐྱང་སོགས་དང། སློབ་གསར་བ་གཅིག་ལ་ཉིན་བླ་བྲེ་བཅུ་རེའི་རྩིས་ལ་འབྲུ་དང་དར་རས་ཀྱི་ག་ནང་ཆ་གྱ་ནོམ་པ་དང། རྐོས་པ་དགའ་ལྡན་རབ་རྒྱས་པ་དགེ་སློང་ཡེ་ཤེས་གྲགས་པ། ཕུན་གླིང་པ་རྟ་མགྲིན་
བཅས་མི་ལྔས་ཟླ་བ་བརྒྱད་དང་ཞག་མང་ཉུང་སྣ་ཚོགས་སོང་བར་ཉིན་བླ་བྲེ་ཚད་ཀྱི་ཁལ་ཕྱེད་གསུམ་རེའི་རྩིས་ལ་ཁ་བཏགས། གོན་པ་སྣ་ཚོགས། བཟང་གོས། གནར་རས་སོགས་ཀྱིས་ཡིད་ཚིམ་ངེས་པ་དང། འཇིམ་བཟོ་བ་རིག་འཛིན་
གྱིས་ཞལ་རས་ལྷ་ཁང་དང་ཚོམས་ཆེན་སོགས་ཀྱི་གཞུ་མཐོངས་ཀྱི་རྒྱན་འཇིམ་བཟོ་བྱས་པར་ཟླ་བ་ལྔ་དང་ཞག་ཉེར་བདུན་སོང་བར་དཔའ་དར་བཟང་པོ་དང་ཉིན་གླ་ཁལ་གསུམ་རེ་རྩིས་ལ་གོན་པ། བཟང་གོས། འབྲུ། དར་རས། ཕོགས་དོད་
འབྲུ་ཤིན་ཏུ་བཟང་བ། གཞན་མ་གཉིས་ཀྱི་ཟླ་བ་ལྔ་དང་ཞག་བཞི་སོང་བར་ཉིན་གླ་ཁལ་རེ་བྲེ་བཅོ་ལྔ་རེའི་རྩིས་ཀྱི་གོན་པ། གོས་དར། རས་ཆ། འབྲུ་སོགས་དང། རྡོ་བཟོ་བ་དབུ་མཛད་ཨ་པ་ཆོས་འཕེལ་ལ་ཁ་བཏགས་ཆེ་ལེགས་ཀྱི་དཔའ་

[116B] །མཛོད་གོས་འབྲུག་ཚང་གི་ལ་བ་ཤ་དབུས་པ་དབུ་ཆུང་བསྟན་འཛིན་བསམ་ཆེ་མཁས་མགྱོགས་དང་དངོས་གཙང་བྱུང་བར་བརྟེན་བདག་རྐྱེན་དུ་བསོད་བཏགས་ཀྱི་དཔའ་དར། གོས་སེར་གྱི་ཁར་སྤམ། གོས་རྒྱན་གཞིའི་
སློག་པ། མཛོད་གོས་འབྲུག་ཚང་གི་ལ་པ་ཤ་ལས་རྒྱུན་ཟླ་བ་ལྔ་དང་ཞ་བ་ལྔ་རེ་སོང་བར་ཉིན་གླ་སོ་སོར་ཁལ་གསུམ་རེའི་རྩིས་ལ་དངུལ། སོག་བོད་ཀྱི་གོན་རིགས། གོས་དར། རས་ཆ་བཅས་དང། གཙང་པ་དབུ་ཆུང་རོང་མཚོ་བ་དང་ཚེ་རིང་
ཉུག་པ་བཀྲ་ཤིས་བཅས་ལ་བསོད་བཏགས་ཀྱི་དཔའ་དར། གོས་སེར་གྱི་ཁར་སྤམ། རྒྱ་ཟམ་གྱི་ལ་པ་ཤ་ཉིན་གླ་ཁལ་གཉིས་བྲེ་བཅོ་ལྔ་རེ་དང། དབུས་པ་ཕུར་རྒྱལ་ཅན་གསུམ་ལ་ཉིན་གླ་ཁལ་གཉིས་རེ། དེ་ཕྱིན་ཚང་མར་བསོད་བཏགས་ཀྱི་
དཔའ་དར་རེ། གཙང་བསམ་འགྲུབ་ལྷ་རྩེ་བ་ལྷ་མོ་བཀྲ་ཤིས། ཉུག་པ་བསོད་ནམས་བཀྲ་ཤིས། གདོང་དཀར་བ་བཀྲ་ཤིས་སོགས་མི་དྲུག་ནས་ལས་རྗེས་དངོས་གཙང་བྱུང་བར་ཉིན་གླ་ཁལ་གཉིས་རེ། བྱིངས་གཙང་པ་དང་སྙེ་མོ་བ་སོགས་
མི་བཅོ་ལྔ་ལ་ཉིན་གླ་ཁལ་རེ་བྲེ་བཅོ་ལྔ་རེའི་རྩིས་ལ་དངུལ་དང་འབྲུ་སོ་སོའི་འདོད་སྦྱར་ཐོག་བོད་སོག་གི་གོན་པ་སྣ་ཚོགས། གོས་དར། རས་ཆ་སྣེ་མང། སློབ་གསར་བ་ལ་ཉིན་གླ་ཁལ་རེའི་རྩིས་ཀྱིས་བློ་ལྷག་པར་མགུ་བ་དང། མགོ་ཚུགས་པ་
ནས་མཇུག་གྲོལ་བར་གསུམ་གྱི་སྟོན་མོ་རྒྱབ་བཅས་ཀྱིས་མཚོན་གལ་ཆེའི་ལས་ཚུགས་སྐབས་ཚན་གྲངས་སོགས་དངོས་སྐྱེས་གནང་བ་རྣམས་ཕྱོགས་གཅིག་ཏུ་བསྡོམས་ན་དབུ་ཆེན་ཆོས་འཕེལ་ལ་ཁ་བཏགས་ཆེ་ལེགས་ཀྱི་དཔའ་དར་མང་བ། ཕྱུ་པ་

[117A]༄༅། །རྒྱ་ཐིག་ཞྭ་མོ། གོས་རྒྱབ་བཏགས། རྒྱན་གཞི། གསེར་གྱི་ཕྱེ་མ་ལེབ་གཟུགས་ཀྱི་རི་མོ་ཅན་བཅས་ཀྱིས་གཙོས་པའི་དགུ་ཚན་གསུམ། གོས་ཁ་ལྔ་འབྲེལ་གྱིས་གཙོས་པའི་ལྔ་ཚན། དབུ་ཆུང་རྣམས་ལ་
བསོད་བཏགས་ཀྱི་དཔའ་དར་མང་བ། མཛོད་གོས་རྒྱན་གཞི་སོགས་ཀྱི་དགུ་ཚན་གསུམ། བྱིངས་ལ་དཔའ་དར། རྟ་བཟང་པོ་དང་མཛོད་གོས་བཅད་ལྡན་ཡུག་སོགས་ཀྱིས་གཙོས་པའི་དགུ་ཚན་བཅུ་བདུན། གོས་ཁ་བཅུ་
གཉིས་ཀྱིས་གཙོས་པའི་དགུ་ཚན། དབུ་ཆེ་ཆུང་དང་བྱིངས་བཅས་སྤྱིར་བཟང་གོས་ཡུག་གིས་གཙོས་པའི་དགུ་ཚན་དྲུག་སློབ་གསར་བ་རྣམས་ལའང་ཚན་གྲངས་བཟང་བ་ཁ་ཤས་དང། ཟླ་བ་བརྒྱད་པའི་ཚེས་བདུན་ལ་ཞལ་མཁན་
དབུ་ཆེན་ཨེ་པ་རྒྱ་མོན་ལ་ཁ་བཏགས་ཆེ་ལེགས་ཀྱི་དཔའ་དར། ཝ་དམར་གྱི་ཞྭ་མོ། མཛོད་གོས་ཀྱི་ལ་པ་ཤ་ལས་རྒྱུན་ཟླ་བ་དྲུག་དང་ཞག་བཅུ་དྲུག་སོང་བར་ཉིན་གླ་ཁལ་གཉིས་བྲེ་བཅོ་ལྔ་རེ། དབུ་ཆུང་ཞི་བ་དང་ལྔ་ལྡན་ལ་བསོད་བཏགས་
ཀྱི་དཔའ་དར། ཝ་ཞྭ། མཛོད་གོས་ཀྱི་ལ་པ་ཤ་ཉིན་གླ་ཁལ་ཕྱེད་གསུམ་རེ། བྱིངས་གྲས་རྒྱ་མོན་ཚེ་རིང་ལྔ་འཛོམས་ལ་བསོད་བཏགས་ཀྱི་དཔའ་དར། གོས་སེར་གྱི་ཁར་སྤམ། རྒྱ་ཟམ་གྱི་ལ་པ་ཤ་ཉིན་གླ་ཁལ་གཉིས་རེ་
གནམ་གང་ལ་བསོད་བཏགས་ཀྱི་དཔའ་དར། ཟླ་ཞག་ཉིན་གླ་གོང་འདྲ་ལ་དངུལ། གོས་དར། གོན་པ་སྣེ་མང། རས་ཆ་སྣ་ཚོགས། འཛུགས་གྲོལ་སོགས་ལ་དབུ་ཆེན་ལ་སྣམ་ཕྲུག་གི་ཕྱུ་པ། མཛོད་གོས་ཡུག་གིས་གཙོས་

[117B] དབུ་ཆུང་རྣམས་ལ་བཟང་གོས་ཡུག་གིས་གཙོས་པའི་དགུ་ཚན། བྱིངས་ལ་མཛོད་གོས་ཡུག་གིས་གཙོས་པའི་དགུ་ཚན། མཐིལ་ཞལ་སྐབས་དབུ་ཆེ་ཆུང་དང་བྱིངས་བཅས་ལ་སྤྱིར་མཛོད་གོས་ཡུག་གིས་གཙོས་པའི་དགུ་ཚན་
འདི་ཁའི་གྲྭ་པ་དྲུང་རམ་པ་ཡེ་ཤེས་འཕྲིན་ལས་དང་བློ་བཟང་རྒྱལ་མཚན་ལ་བསོད་བཏགས་ཀྱི་དཔའ་དར་རེ། ལས་རྒྱུན་ཟླ་བ་དྲུག་སོང་བར་ཉིན་གླ་ཁལ་གཉིས་རེའི་རྩིས་ལ་གོས་དར། འབྲུ༑ གོན་པ་སོགས་དང། གྲྭ་པ་གཉིས་ཀྱིས་ཚོམས་ཆེན་ལྷ་
ཁང། ཁྱམས་ཆེན་མོ་སོགས་ཀྱི་ལྡེབས་ཞལ་བརྒྱག་པར་ཟླ་བ་བཞི་ཙམ་སོང་བར་ཉིན་གླ་ཁལ་ཕྱེད་གཉིས་རེའི་རྩིས་ཀྱི་གོས་དར། འབྲུ་སོགས་ཀྱིས་ཡིད་མགུ་བ་དང། ཟླ་བ་དགུ་པའི་ཉེར་གཅིག་ལ་ཤིང་བཟོ་བ་རྗེས་མ་རྣམས་ཀྱིས་རྒྱུ་ཕུབ་དངོས་གཞིའི་
ཤིང་ཆ་དང་མདའ་ཡབ་ཀྱི་ཤིང་སྒྲིགས་མ་གཏོགས་དེ་ཕྱིན་གྱི་ཤིང་བཟོ་ཚང་མ་གྲུབ་པར་དབུ་ཆེན་གནས་གསར་བར་ཁ་བཏགས་ཆེ་ལེགས་ཀྱི་དཔའ་དར། ཝ་ཞྭ། མཛོད་གོས་རྒྱང་ཞིའི་སློག་པ་སྲམ་ནག་གི་རྒྱན་ལྡན། སྐ་རགས། སྦུ་ལྷམ་འཇའ་
མ། རྟ་གྲ་དཀར་ཉམས་བཟང། ལས་རྒྱུན་ཟླ་བ་བཅུ་གཉིས་དང་ཞག་བདུན་སོང་བར་ཉིན་གླ་ཁལ་དྲུག་རེའི་རྩིས་ལ་དངུལ་རྐྱང་སྲང་ལྔ་བཅུ། དེ་ཕྱིན་རྟ། མཛོད་གོས་ཀྱི་སློག་པས་མཚོན་གོན་པའི་རིགས། བཟང་གོས་སྣ་ཚོགས། བྱར་ཀོང་དུང་
ཁ་མ། མུ་ཏིག་སྤོས་ཤེལ། འཕྲེང་བ་རྒྱན་ལྡན། དཔའ་དམ་ཤུབས་ཤན་བཀྲོལ་ཚགས་སྤུས་ལེགས། རས་ཆ། དབུ་ཆུང་གནས་གསར་བའི་བུ་དབང་རྒྱལ་དང་ཟོད་པ་ནང་སོ། ཁྱུད་རྩེ་པ་ཚེ་རིང་བརྟན་པ་སོ་སོར་ཁ་བཏགས་ཆེ་བའི་དཔའ་དར་

[118A]༄༅། །ཝ་ཞྭ། གོས་སེར་འབྲུག་རིས་ཀྱི་ལ་པ་ཤ་མགོ་སྣམ་གྱི་ཕྱུ་པ། ཟླ་ཞག་གོང་བཞིན་སོང་བར་ཉིན་གླ་ཁལ་ཕྱེད་ལྔ་རེའི་རྩིས་ལ་དངུལ། མཛོད་གོས་རྒྱན་གཞི་སོགས་ཀྱི་སློག་པ་བཅས་གོན་པ་སྣེ་མང། རྟ༑ བཟང་གོས། དར་
རས༑ བྱུར་ཀོང། སོག་ཀོང་སོགས་དང་ཚེ་རིང་བརྟན་པ་ལ་འབྲུ་བཅས་དང། གང་ཚིང་གིས་ཟླ་བ་བཅུ་ལ་ཉིན་གླ་ཁལ་གསུམ་རེ་དང་ཟླ་བ་གཉིས་དང་ཞག་གསུམ་གྱི་རིང་དབུ་ཆུང་བྱས་པར་ཁ་བཏགས་ཆེ་བའི་དཔའ་དར། ཝ་ཞྭ། ཕྲུག་དཀར་
གྱི་ཕྱུ་པ། ཉིན་གླ་ཁལ་བཞི་རེའི་རྩིས་ལ་གོས་དར། འབྲུ། གོན་པ་སྣ་ཚོགས་རྟ་མཛོ། རས་ཆ། བྱིངས་ཨང་དང་གྲས། སྤན་པ་ཚེ་བདག་ཐོན་པ་ལྔ་ལུང། ཚེ་དབང། དཔལ་སྐྱིད་ཚེ་རིང། རྒྱུན་སྡོད་པ་ཕུར་རྒྱལ་དང་བཀྲ་ཤིས་བཅས་སོ་
སོར་དཔའ་དར། ཟླ་ཞག་མང་ཉུང་སྣ་ཚོགས་སོང་བར་ཉིན་གླ་ཁལ་གསུམ་རེ། དེ་ཕྱིན་མི་བཅུ་གཅིག་གིས་ཟླ་ཞག་མང་ཉུང་སྣ་ཚོགས་སོང་བ་རྣམས་ལ་འདོད་སྦྱར་གྱི་དངུལ་དང་འབྲུ་གང་རིགས། གོན་པ་སྣེ་མང། གོས་སྨན། རྒྱ་ཟམ། རྟ་མཛོ་
སྦུ་ཧར་བུབས། དཔའ་དམ་སྤུས་ལེགས་སོགས་དངོས་པོ་མི་ཞན་པས་ཡིད་མགུ་ངེས་དང། ཟུག་རྒྱབ་བ་རྗེ་དྲུང་ཡེ་ཤེས་འཕྲིན་ལས་དང་སྐུ་སྐྱེ་ཡེ་ཤེས་སྐལ་ལྡན་སོ་སོར་བསོད་བཏགས་ཆེ་ལེགས། དངུལ་སྲང་ལྔ་ཞོ་ཕྱེད་གསུམ། གོས་སྟོང་
རྒྱ་ཡིག་མ་རེ། སྤུ་ལྷམ་ཆ་རེ། ལྷན་སྣམ་དྲག་པ་གཉིས་རེ་བཅས་བསྟབས། ས་ལུག་ཟླ་བ་བརྒྱད་པའི་ཚེས་གཅིག་ལ་ཤིང་བཟོ་བ་རྣམས་ནས་མཆོད་ཁང་མདའ་ཡབ་ཀྱི་ཤིང་ཆ་སྒྲོན་པ། རྒྱ་ཕུབ་ཀྱི་ཤིང་སྒྲིགས་སྒྲོན་པ་བཅས་ཚང་མ་ལེགས་པར་

[118B] ཝ་དམར་གྱི་ཞྭ་མོ། མཛོད་གོས་རྒྱན་གཞིའི་ལ་པ་ཤ་སྡུས་ལེགས་སྐ་རགས། ཕོར་ཤུབས། རྒོད་མ་ཉམས་བཟང། ལས་རྒྱུན་ཟླ་བ་བདུན་དང་ཞག་བདུན་སོང་བར་ཉིན་གླ་ཁལ་དྲུག་རེའི་
རྩིས་ལ་ཁ་བཏགས། དངུལ། བོད་སོག་གི་གོན་བ་སྣེ་མང། གོས་དར། གསེར་པད། བྱུར་ཀོང་དུང་ཁ་གཡུ་ཕྲ་ཅན། སྤུ་ཧར། རས་ཆ། དབུ་ཆུང་དབང་རྒྱལ་དང་ནང་སོ་ལ་ཁ་བཏགས་ཆེ་བའི་དཔའ་དར། གོས་སེར་གྱི་ཁར་སྤམ། མཛོད་
གོས་ཀྱི་ལ་པ་ཤ་ར། ཚེ་རིང་བརྟན་པ་ལ་སྣམ་ཐིག་གི་ཕྱུ་བ། གང་ཚིང་ལ་དཔའ་དར། ལས་རྒྱུན་ཟླ་ཞག་མང་ཉུང་སྣ་ཚོགས་སོང་བར་ཉིན་གླ་ཁལ་ཕྱེད་ལྔ་རེའི་རྩིས་ལ་འདོད་སྦྱར་གྱི་འབྲུ་དངུལ་དང་དེ་ཕྱིན་གོས་དར། སོག་བོད་ཀྱི་གོན་པ་སྣེ་
མང༑ སྤུ་ཧར་བུབས། རས་ཆའི་རིགས་དང། བྱིངས་ཨང་དང་སྤེན་པ་ཚེ་བདག་གཉིས་པ་སྙེ་མོ་པ་ཚེ་ནོར། རྒྱུན་བཟོ་བ་ཕུར་རྒྱལ་དང་བཀྲ་ཤིས། དབུས་པ་སྙིང་སྙིང་རྣམས་ལ་དཔའ་དར། ཞྭ་གོས་རེ། བྱིངས་སུམ་ཅུ་བཅས་ཀྱིས་ལས་རྒྱུན་
ཟླ་ཞག་གང་སོང་ལ་ཉིན་གླ་ཁལ་གསུམ་རེ། སློབ་གསར་བ་གཉིས་ལ་ཁལ་གཉིས་རེའི་རྩིས་ལ་འབྲུ་དངུལ་འདོད་སྦྱར་དང། དེ་ཕྱིན་ལ་བོད་སོག་གི་གོན་པ་སྣེ་མང། གོས་དར། རས་ཆ་སྣ་ཚོགས་གཏོས་ཆེ་བ་བསྟབས་ནས་ཡིད་རབ་ཏུ་མགུ་བ་
མཛོད། ཤིང་བསོ་པ་རྣམས་ལ་སྔ་ཕྱིའི་ལས་མགོ་ཚུགས་པ་ནས་མཇུག་ཁྱོངས་བར་འཛུགས་གྲོལ་བར་གསུམ་གྱི་སྟོན་རྒྱབ། གལ་ཆེའི་ལས་མགོ་བརྩམ་སྐབས་སོགས་སུ་ཚན་གྲངས་གནང་བ་རྣམས་བསྡོམས་པར་དབུ་ཆེན་ལ་ཁ་བཏགས་ཆེ་

[119A]༄༅། །ལེགས་ཀྱི་དཔའ་དར་མང་བ། སྐོན་མགོ་སྣམ་དང་རྒྱན་གཞིའི་ཞྭ་མོ་རེ། གོས་རྒྱན་གཞི་དང་མངགས་བཏགས་ཀྱི་ལ་པ་ཤ་རེ། བྱེ་ཀར་དང་བྱེ་རིལ་ལྟར་རྩེ་གསུམ། མགོ་སྣམ་ལེབ། མཛོད་གོས་རྒྱན་གཞི་དང་རྒྱབ་
བཏགས་ཡུག་སོགས་ཀྱིས་གཙོས་པའི་དགུ་ཚན་ལྔ། བཟང་གོས་ཁ་བརྒྱད་འབྲེལ་གཉིས་དང་གསུམ་འབྲེལ་གྱིས་གཙོས་པའི་ལྔ་ཚན་གསུམ། དབུ་ཆུང་བཞི་ལ་བསོད་བཏགས་ཀྱི་དཔའ་དར་མང་བ། བྱེ་ཀར་དང་བྱེ་རིལ་ལྟང། མཛོད་གོས་རྒྱན་གཞི་
དང་རྒྱབ་བཏགས་ཡུག་སོགས་ཀྱི་དགུ་ཚན་གསུམ། གོས་ཁ་བཅུ་འབྲེལ་གཉིས་དང་བདུན་འབྲེལ། བཞི་འབྲེལ་གྱིས་གཙོས་པའི་བདུན་ཚན་བཞི། བྱིངས་ལ་བཀྲས་བཏགས་ཀྱི་དཔའ་དར་ཁ་ཤས། བྱེ་ཀར་དང་བྱེ་རིལ་ལྟང་རེ། རྟ་གཉིས། མཛོད་
གོས་བཅད་ལྡན་སོགས་ཡུག་སྣ་ཚོགས་ཀྱིས་གཙོས་པའི་དགུ་ཚན་བཅོ་ལྔ། གོས་ཁ་བཅུ་གཉིས་དང་བརྒྱད་འབྲེལ་གྱིས་གཙོས་པའི་དགུ་ཚན་གཉིས། དབུ་ཆེ་ཆུང་དང་བྱིངས་བཅས་སྤྱིར་མཛོད་གོས་རྒྱབ་བཏགས། རྒྱན་གཞི། བཅང་ལྡན་
སོགས་ཡུག་གིས་གཙོས་པའི་བཅུ་གཅིག་ཚན་གཅིག་དང་དགུ་ཚན་བརྒྱད། གོས་ཁ་དགུ་འབྲེལ་གསུམ་དང་བརྒྱད་འབྲེལ་གྱིས་གཙོས་པའི་བདུན་ཚན་བཞི། ཀ་གདུང་སྒོ་སྐས་སོགས་འཛུགས་སྐབས་གོས་རྒྱབ་བཏགས་གཞི་དཀར། བཅད་
ལྡན་དམར་པོ། རྒྱ་ཡིག་མ་སེར་པོ། གཞན་མ་གོས་ཡུག་ལྔ། མཛོད་བཏགས་བཅོ་ལྔ། ལིང་དང་བྱང་སྨན་ཡུག་བཅུ་སྐོར། རྒྱ་ཟམ་ཚོས་ཁ་སྣ་ཚོགས་ཡུག་དགུ། བསོད་བཏགས་གཉིས་རྣམས་དང། སློབ་གསར་བ་རྣམས་ལའང་བབས་བསྟུན་

[119B] ཟུག་རྒྱབ་པ་གཉིས་ལ་སྟོན་རྒྱབ་དཔའ་དར་ཆེ་བ་རེ་དང་ལེ་ནའི་གཟན་སྤུས་ལེགས་རེ། སྤྱིར་མཛོད་གོས་ཡུག་གིས་གཙོས་པའི་དགུ་ཚན་བཟང་བ་བཅས་བསྟབས། ཟླ་བ་དགུ་པའི་ཚེས་དྲུག་ལ་བྲིས་པ་
རྣམས་ཀྱིས་མཆོད་ཁང་རིན་པོ་ཆེའི་ནང་གི་མཉམ་མེད་ཤཱཀྱའི་རྒྱལ་པོ་གཙོར་གྱུར་གྱི་བསྐལ་བཟང་གི་འདྲེན་པ་སྟོང་དང། དེ་གྲས་སུ་ཇོ་བོ་རྗེ། འབྲོམ་སྟོན་པ། རྗེ་བླ་མ། པཎ་ཆེན་དགེ་འདུན་གྲུབ། ཀུན་མཁྱེན་རྒྱལ་བའི་དབང་པོ། རྗེ་བཙུན་
ཐམས་ཅད་མཁྱེན་པ་བློ་བཟང་ཡེ་ཤེས་དཔལ་བཟང་པོའི་སྐུ་དུས་སུ་ལ་མོ་ཆོས་སྐྱོང་ཆེན་པོའི་གཟིགས་སྣང་ལྟར་གྱི་ཞིང་སྣ་ཚོགས་པའི་བཀོད་པ་སོགས་དང། སྒོ་མཆོར། མདུན་གྱི་གཡབ་སྐོར། ཚོམས་ཆེན་ལྷ་ཁང་བཅས་ཀྱི་སྒོ་སྒེ་ཁུང་རྣམས་
ཀྱི་ཤིང་རྩི་གྲུབ་བར་དབུ་ཆེན་སྨན་ཐང་པ་དཔལ་ལྡན་བཀྲ་ཤིས་ལ་བསོད་བཏགས་ཆེ་ལེགས་ཀྱི་དཔའ་དར། ཝ་ཞྭ་སྤུས་ལེགས། མཛོད་གོས་རྒྱན་གཞིའི་སློག་པ། དབུ་ཆེན་སྦེལ་རྐྱང་པ་རྗེ་དྲུང་བློ་བཟང་རྣམ་རྒྱལ་དང་རྒྱུན་སྡོད་དབུ་ཆེན་དར་རྒྱས་རྒྱལ་
མཚན་སོ་སོར་བསོད་བཏགས་ཆེ་ལེགས་ཀྱི་དཔའ་དར། ཕྲུག་གཟན་དང་ཤམ་ཐབས་རེ། ལས་རྒྱུན་ཟླ་བ་གཅིག་དང་ཞག་ཉེར་གཉིས་སོང་བར་ཉིན་ལྟར་སྒྲུབ་གླ་ཁལ་བདུན་རེའི་རྩིས་ལ་གོས་དར། འབྲུ༑ རས་ཆ་སོགས་དང། རྒྱུན་སྡོད་དབུ་ཆུང་
དགེ་སློང་ཆོས་འཕེལ་ལ་བསོད་བཏགས་ཀྱི་དཔའ་དར། གོས་སྟོད། བྲུག་གཟན། དབུ་ཆུད་རྩེད་གདོང་པ་རྣམས་སྲས་ལ་དཔའ་དར། ཝ་ཞྭ། མགོ་ཕྱུག། དབུ་ཆུང་ལུག་གདོང་པ་རྒྱན་བཟང་ལ་དཔའ་དར། ཝ་ཞྭ། སྣམ་ཕྲུག་དཀར་པོའི་ཕྱུ་པ། ལས་

[120A]༄༅། །རྒྱུན་ཟླ་ཞག་གོང་བཞིན་ལ་ཉིན་གླ་ཁལ་ལྔ་བྲེ་བཅོ་ལྔ་རེའི་རྩིས་ཀྱི་གོས་དར། འབྲུ། རས་ཆ། བྱིངས་ཚང་མར་དཔའ་དར། ཨང་དང་གྲང་མོ་ཆེ་པ་རྗེ་དྲུང། གཏིང་སྐྱེས་པ་བློ་བཀྲས། ཧར་གདོང་པ་ཡེ་ཤེས་བསམ་གྲུབ། ཕུན་
ཚོགས། ཕུར་ལེགས་བཅས་ཀྱིས་ཟླ་ཞག་གོང་བཞིན་ལ་ཉིན་གླ་ཁལ་བཞི་བྲེ་བཅོ་ལྔ་རེ། ཨང་གཉིས་གྲས་གཞི་གནས་པ་ངག་དབང་ཆོས་འཕེལ། རྒྱལ་ཆེན་རྩེ་པ་མཐའ་ཡས། དབེན་དགོན་པ་དགེ་ལེགས་བཅས་སེར་སྐྱ་ཉི་ཤུ་རྩ་བཞི་ལ་ཉིན་
གླ་ཁལ་བཞི་རེ། ཨང་གསུམ་གྲས་དཔལ་ཆོས་བློ་བཟང་རྣམ་རྒྱལ། ཞྭ་ལུ་བ་བྱམས་རྒྱན། སེར་ཁང་པ་དྲུང་རམ་པ་དྲུང་ཆེན། ངམ་རིང་པ་མང་ཐོས་ཆོས་བཟང། འགྲོ་མགོན། ཀུན་རྒྱལ་བཅས་མི་ཉི་ཤུ་རྩ་ལྔ་ལ་ཉིན་གླ་ཁལ་གསུམ་བྲེ་བཅུ་
རེ༑ ཨང་བཞི་གྲས་མདངས་ཆེན་པ་འབྱུང་གནས། བ་སོ་བ་ཡེ་ཤེས་དཔལ་ལྡན། དགའ་རབ་པ་ཡོན་ཏན། དམ་རིང་རིག་འཛིན། ཞྭ་ལུ་བ་བློ་བཟང་ཚེ་རིང། གནས་རྙིང་པ་ཆོས་དབང་བཅས་མི་ཉེར་ལྔ་ལ་ཉིན་གླ་ཁལ་གསུམ་རེ། བྲིས་པ་
ཚོན་འདུལ་བ་མི་དྲུག་གིས་ཟླ་བ་གསུམ་དང་ཞག་ཉེར་ལྔ་སོང་བར་ཉིན་གླ་ཁལ་གཉིས་རེའི་རྩིས་ལ་གོས་དར། འབྲུ༑ སེར་སྐྱའི་གོན་པ། རས་ཆ་སོགས་ཀྱིས་ཚང་མ་ཡིད་ཚིམ་ངེས་སྒྲུབས། ས་ལུག་ཟླ་བ་དགུ་པའི་ཚེས་གསུམ་ལ་བྲིས་པ་
དབུ་ཆེན་སྤེལ་རྐྱང་པ་རྗེ་དྲུང་བློ་བཟང་རྣམ་རྒྱལ་དང་དབུ་ཆུང་རྒྱལ་མཚན་བཟང་པོ། བྱིངས་ཨང་དང་གྲས་གྲང་མོ་ཆེ་པ་རྗེ་དྲུང་དཔལ་འབྱོར། གཏིང་སྐྱེས་པ་བློ་བཀྲས། བདེ་ལེགས་པ་དགེ་བསྙེན་བཅས་མི་ལྔས་ཚོམས་ཆེན་གྱི་ལྷོ་ཤར་དང་ནུབ་ཀྱི་ལྡེབ་

[120B] རྗེ་བླ་མ། འཕགས་པའི་གནས་བརྟན་བཅུ་དྲུག་གཡུ་ལོ་བཀོད་པའི་ཞིད་བཀོད་སོགས་དང། དབུ་ཆེན་དར་རྒྱས་རྒྱལ་མཚན་དང་དབུ་ཆུང་དགེ་སློང་ཆོས་འཕེལ།།
བྱིངས་ཨང་དང་གྲས་ཧར་གདོང་པ་ཡེ་ཤེས་བསམ་གྲུབ། ཕུན་ཚོགས་བཅས་མི་བཞིས་འཕར་ཐོག་གི་ལྡེབ་བྲིས་སུ་རྗེ་བཙུན་བླ་མ་ཙོང་ཁ་པ་ཆེན་པོའི་མཛད་པ་བརྒྱད་ཅུ་དང། སེང་གཡབ་ལ་བདེ་བ་ཅན་དང་ཀུན་གཟིགས་ཀྱི་ཞིང་བཀོད། ལམ་རིམ་
བླ་བརྒྱུད། རྗེ་བླ་མ་མཆོག་གི་འཁྲུངས་རབས་བཅུ་གཉིས་ཀྱི་སྐྱ་རིས། བྱིངས་ནས་མདའ་ཡབ། རྒྱ་ཕུབ། ཚོམས་ཆེན་སོགས་ཀྱི་ཤིང་རྩི་གྲུབ་པར་དབུ་ཆེན་གཉིས་ཀྱིས་ལས་ཞག་ཟླ་བ་གསུམ་དང་ཞབ་ཉེར་དྲུག་སོང་བར་ཉིན་གྱི་སྒྲུབ་གླ་ཁལ་
ལྔ་བྲེ་བཅོ་ལྔ་རེ། དབུ་ཆུང་གཉིས་ལ་ཁལ་བཞི་བྲེ་བཅོ་ལྔ་རེ། ཨང་དང་གྲས་རྗེ་དྲུང་དཔལ་འབྱོར། ཡེ་ཤེས་བསམ་གྲུབ་སོགས་མི་ལྔ་ལ་ཉིན་གླ་ཁལ་གསུམ་བྲེ་བཅོ་ལྔ་རེ། ཨང་གཉིས་གྲས་དོང་པ་བསྟན་དར་སོགས་མི་བདུན་ལ་ཉིན་གླ་ཁལ་
གསུམ་རེ། ཨང་གསུམ་གྲས་བློ་བཟང་འབྱུང་གནས་དང་མགོན་སྐྱབས་སོགས་མི་གསུམ་ལ་ཉིན་གླ་ཁལ་ཕྱེད་གསུམ་རེ། ཨང་བཞི་གྲས་སྣར་ཐང་པ་བློ་བཟང་འབྱུང་གནས། དོང་པ་རྡོ་རྗེ་སོགས་མི་བདུན་ལ་ཉིན་གླ་ཁལ་གཉིས་རེ། ཚོན་
འདུལ་བ་མི་བཞི་ལ་ཡང་ཉིན་གླ་ཁལ་གཉིས་རེའི་རྩིས། ཟླ་ཞག་སྣ་ཚོགས་སོང་བར་གོས་དར། འབྲུ༑ རས་ཆ་བཅས་པས་ཚང་མ་བློ་ཚིམ་པ་མཛད། ཚོན་རྩི་ཚུགས་སྐབས་སྟོན་རྒྱབ་ཏུ་དབུ་ཆེན་གསུམ་ལ་མཛོད་གོས་རྒྱན་གཞི་དང་རྒྱབ་

[121A]༄༅། །བཏགས་ཡུག་གཉིས་ཀྱིས་གཙོས་པའི་དགུ་ཚན་གསུམ། དབུ་ཆུང་གསུམ་ལ་རྒྱུན་གཞི་ཡུག་གིས་གཙོས་པའི་དགུ་ཚན། བྱིངས་ལ་རྟ་དང་བྱེ་ཀར། བྱེ་རིལ་ལྟང་རེ། གོས་ཡུག་གིས་གཙོས་པའི་དགུ་ཚན་བདུན། ཚོམས་ཆེན་གྱི་
སྐྱ་རིས་སོགས་ཚུགས་སྐབས་དབུ་མཛད་གཉིས་ལ་གོས་དམར་ཊམ་ཁ་མ་ཁ་ལྔ་འབྲེལ་གྱིས་གཙོས་པའི་བདུན་ཚན་རེ། དབུ་ཆུང་གཉིས་ལ་གོས་ཁ་བདུན་འབྲེལ་གྱིས་གཙོས་པའི་བདུན་ཚན། བྱིངས་ལ་སོགས་ཡུག་གིས་གཙོས་པའི་དགུ་ཚན།།
གསེར་ཕིགས་ཀྱི་ཤིང་རྩི་ཚུགས་སྐབས་དབུ་ཆེན་གཉིས་ལ་བསོད་བཏགས་ཀྱི་དཔའ་དར། མཛོད་གོས་རྒྱན་གཞི་ངུར་སྨྲིག་ཡུག་རེས་གཙོས་པའི་དགུ་ཚན་རེ། དབུ་ཆུང་གཉིས་ལ་བསོད་བཏགས་ཀྱི་དཔའ་དར་རེ་དང། གོས་ཡུག་གིས་གཙོས་
བའི་ལྔ་ཚན་རེ། བྱིངས་ལ་བཀྲས་བཏགས་ཀྱི་དཔའ་དར་རེ། མཛོད་གོས་རྒྱབ་བཏགས་ཀྱིས་གཙོས་པའི་བདུན་ཚན་ལྔ་དང། མགོ་པ་གཉིས་ལ་ཁ་བཏགས། དངུལ་སྲང་ཕྱེད་ལྔ་རེ། གོས་སྟོད། ཤམ་ཐབས། སྦུ་ལྷམ་ཆ་རེ་དང། རྟ་རའི་
ཆང་མ་ཉི་མ་བློ་བསམ་ལས་དཔེར་བྱུང་བ་ཁ་བཏགས་དངུལ་སྲང་ཕྱེད་ལྔ། གོས་རྒྱན་གཞི་གོན་ལྡང། སྣམ་ཐིག་གི་ཕྱུ་པ། ལྷམ་ཆ་བཅས་བསྟབས། སྔ་ཕྱིར་མཆོད་རྟེན། མདའ་ཡབ། རྒྱ་ཕུབ་སོགས་ཀྱི་ཚ་གསེར་འདུལ་བར་ཐོན་པ་གྲྭ་པ་
བརྒྱད། གཉེར་ཚང་ནང་བཟན་མི་བཞི་བཅས་ནས་ཟླ་བ་བདུན་ཙམ་སོང་བར་གྲྭ་པ་རེར་ཉིན་གླ་ཁལ་གཉིས་རེ་དང་ནང་བཟན་ལ་ཁལ་ཕྱེད་གཉིས་རེའི་རྩིས་ལ་གོས་དར། འབྲུ༑ སེར་སྐྱའི་གོན་པ། ལ་དྭ། རས་ཆ་བཅས་དང། ཡང་ཐོན་པ་གྲྭ་

[121B] གདོང་དཀར་བ་དངོས་གྲུབ་ཚེ་རིང་གིས་སྐུ་གདུང་རིན་པོ་ཆེའི་ནང་གཞུག་ཏུ་རྗེ་བླ་མ་གང་གི་རྣམ་ཐར། གཟུངས་ཆེན་
སྡེ་ལྔ། བླ་མེད་ཀྱི་གཟུངས་བཅས་མཐིང་ཤོག་ལ་གསེར་གྱིས་བྲིས་པར་ཤོག་གྲངས་ཉིས་བརྒྱ་དང་གོ་དགུ་ལ་ཟླ་བ་ལྔ་དང་ཞག་ཉེར་གཉིས་སོང་བར་སྒྲུབ་གླ་ཤོག་བུ་རེར་ཁལ་གཉིས་རེའི་རྩིས་ལ་གོས་དར། འབྲུ༑ གོན་པ། རས་ཆ་བཅས་པས་བློ་
མགུ་བ་དང། མཆོད་སྡོང་རིན་པོ་ཆེར་གཟུངས་གཞུག་འབུལ་བར་སྔགས་པ་ཞལ་སྔ་ནས་ཀྱིས་ཞག་ལྔ་སོང་བར་ཡོན་བསོད་བཏགས་ཆེ་ལེགས། མཛོད་གོས་འབྲུག་ཚང་ཡུག་སྨན་པར་ཡུག་མཆོད་དཔོན། ཕྱག་ཕྱག་པ། སྐུ་གཉེར་ཆེན་མོ་
ཞུས་དག་པ་གཉིས། མཚན་ཉིད་པ་དགེ་སློང་བརྒྱད་བཅས་ཀྱིས་གཟུངས་གཞུག་སྒྲིལ་འབུལ་མཛད་པར་སོ་སོར་ཡོན་བསོད་བཏགས་ཆེ་ལེགས། གོས་རྒྱན་རྒྱུ་ཁ་དོ་འབྲེལ། བལ་ཊམ་སུམ་ཅུ་རེ་དང་གཟུངས་འབུལ་བ་ཟླ་བོ་གྲྭ་པ་དྲུག་ལ་རེར་
ཁ་བཏགས། གོས་སྨན་ཁ་རེ། གཟུངས་པར་རྒྱག་མི་གྲྭ་པ་བདུན་ལ་རེར་ཁ་བཏགས། གོས་ཁ་དོ་འབྲེལ། བལ་ཊམ་སུམ་ཅུ་སོ་གཅིག་རེ་བཅས་ཀྱིས་མཉེས་པར་མཛད། ཚེས་ཉེར་ལྔ་ལ་རྒྱུན་ཚེམས་པ་རྣམས་ཀྱིས་སྐུ་གདུང་རིན་པོ་ཆེའི་ཐོག་
ཡོལ་དང་མཆོད་རྫས་འཕན་ཕྱེ་ཕུར་རྒྱལ་མཚན། ཁྱམས་ཆེན་མོའི་ལྷན་ཐབས་ཀྱི་འཕན་སོགས་དང་ཆུ་ཁེབས་གསར་བཟོ་བྱེད་པ་བཅས་ལ་ལས་རྒྱུན་ཟླ་བ་དྲུག་དང་ཞག་ཉི་ཤུ་རེ་སོང་བར་ལས་རྩོལ་དངོས་གཙང་བྱུང་བར་དབུ་མཛད་བསྟན་པ་

[122A]༄༅། །དར་རྒྱས་ལ་ཉིན་གླ་ཁལ་གསུམ་རེ་དང་དྲུང་རམ་པ་བསྟན་པ་མཁས་མགྱོགས་བྱུང་བར་ཉིན་གླ་ཁལ་ཕྱེད་གསུམ་རེ། བློ་བཟང་རབ་རྒྱས་དང་བློ་བཟང་ཟླ་བ་སོགས་མི་དྲུག་ལ་ཉིན་གླ་ཁལ་གཉིས་རེ། ཕུན་ཚོགས་ལ་ཉིན་གླ་
ཁལ་ཕྱད་གཉིས་རེ་བཅས་ཀྱི་རྩིས་ལ་གོས་དར་འབྲུ་གོན་པ་སྣེ་མང་རས་ཆ་སོགས་ཀྱིས་ཡིད་མགུ་ངེས་བསྟབས། ལོ་འདི་ཁའི་ཟླ་བ་ལྔ་པའི་ཚེས་བཅུ་གཅིག་ལ་མདའ་ཡབ་བྲེ་སྦུངས་ཀྱི་ཧྲ་ག་འགེགས་པར་རྡོ་བཟོད་བུ་ཆུང་དང་ཚིང་གིས་ལས་
རྒྱུན་ཟླ་བ་གཉིས་དང་ཞག་ཉི་ཤུ་སོང་བར་ཉིན་གླ་ཁལ་གཉིས་བྲེ་བཅོ་ལྔ་རེ་དང། གདོང་དཀར་བ་བཀྲ་ཤིས་སོགས་མི་དྲུག་གིས་ཟླ་ཞག་གོང་ལྟར་ལ་ཉིན་གླ་ཁལ་གཉིས་རེ་རྩིས་སོ་སོར་ཁ་བཏགས་ཀྱི་དཔའ་དར། གོས་དར། རས་ཆ། འབྲུ་
བཅས་བསྟབས། ཟླ་བ་བདུན་པའི་ཚེས་བཅུ་གཉིས་ལ་མཆོད་ཁང་སྐོར་གྱི་གསེར་སྦུར་སོགས་དང། མཆོད་ཁང་གི་སྒོ་ཤ་ན་སྒོ་ཕོར་གྱིས་མཚོན་སྟེང་འོག་ཚང་མ་དང་གཟིམས་ཆུང་ལྷ་ཁང། ཚོམས་ཆེན་སོགས་ཀྱི་སྒོ་ཤན་བཅས་ལ་ཚགས་
དགོས་རིགས་གྲུབ་པར་ཚགས་པ་དབུ་མཛད་བག་གྲོ་ལ་ཁ་བཏགས་ཆེ་བའི་དཔའ་དར། གོས་སེར་གྱི་ཁར་སྤམ། གོས་ཆེན་གྱི་ལ་པ་ཤ་ལས་རྒྱུན་ལོ་གཅིག་ཟླ་བ་བརྒྱད་དང་ཞག་ཉེར་གསུམ་སོང་བར་ཉིན་གླ་ཁལ་གཉིས་བྲེ་བཅོ་ལྔ། བྱིངས་
ལྔ་འཕེལ་བཅས་མི་བཞིས་ལོ་ཟླ་སྣ་ཚོགས་སོང་བར་ཉིན་གླ་ཁལ་གཉིས་རེའི་རྩིས་ལ་སོ་སོར་དཔའ་དར། གོས་དར་འབྲུ་གོན་པ་སྣེ་མང་སྦུ་ཧར་ལ་དྭ་རས་ཆ་རྣམས་དང། འཛུགས་དར་གོས་ཁ་བཅུ་འབྲེལ་དང་བཞི་འབྲེལ། དོ་འབྲེལ་གཉིས་

[122B] མཆོད་ཁང་གི་སྒོ་ཤན་རྒྱག་སྐབས་དབུ་མཛད་ལ་གོས་ཡུག་གིས་གཙོས་པའི་ལྔ་ཚན་དང་བྱིངས་ལ་གོས་ཡུག་གིས་གཙོས་པའི་དགུ་ཚན་བཅས་གཟབས་པ་དང། ཟླ་བ་བརྒྱད་པའི་ཚེས་བཞི་ལ་ལྕགས་བཟོ་པ་
རྣམས་ཀྱིས་མཆོད་ཁང་གི་སྒོ་ཤན། སྒོ་ཡོར། གཟུང་དཀྲི་སྒོ་ལྕགས། ཀ་ཤན། ཐུགས་ལྕགས། མདའ་ཡབ་དང་རྒྱ་ཕུབ་ཀྱི་གཟེར། ལྕགས་རྐང་ཆེ་ཆུང། གྙིཇར་དང་རྒྱལ་མཚན་གྱི་ལྕགས་ཐག་དྲིལ་བུ་འདོགས་ཕྱེད་སོགས་སྣེ་མང་
གྲུབ་པར་དབུ་མཛད་ལས་འགྲོ་པ་སངས་ཚེ་རིང་ལ་བསོད་བཏགས་ཀྱི་དཔའ་དར། ལས་རྒྱུན་ལོ་གཅིག་དང་ཟླ་བ་དྲུག་ཞག་ཉེར་བདུན་སོང་བར་ཉིན་གླ་ཁལ་གཉིས་བྲེ་བཅོ་ལྔ་རེ་དང། ཕུར་པ་བཅས་མི་གསུམ་གྱིས་ལོ་རེ་དང་ཟླ་ཞག་མང་ཉུང་སྣ་
ཚོགས། བསྟན་འཛིན་གྱིས་ཟླ་བ་གསུམ་དང་ཞག་བདུན་སོང་བར་སོ་སོར་ཉིན་གླ་ཁལ་གཉིས་རེའི་རྩིས་ལ་གོས་དར་འབྲུ་གོན་པ་སྣེ་མང། ལ་དྭ། རས་ཆ་སོགས་དང་དཔའ་དར་རེ། འཛུགས་གྲོལ་བར་གསུམ་གྱི་སྟོན་རྒྱབ། མཆོད་ཁང་གི་སྒོ་
ཤན་རྒྱག་པ་དང། གསེར་ཕིགས་ཀྱི་ཟངས་སྒྲིགས་སོགས་གལ་ཆེའི་ལས་མགོ་ཚུགས་སྐབས་སུ་སྟོན་མོ་དང་དབུ་མཛད་ལ་བསོད་བཏགས་ཀྱི་དཔའ་དར། སྐོན་གོས་སེར་གྱི་ཞྭ་མོ། གོས་ཆེན་གྱི་ལ་པ་ཤ་མཛོད་གོས་ཡུག་གིས་གཙོས་པའི་ལྔ་ཚན་
གཉིས་དང་བཅད་ལྡན་ཁ་ལྔ་འབྲེལ་གྱིས་གཙེས་པའི་བདུན་ཚན། བྱིངས་ལ་བཀྲས་བཏགས་ཀྱི་དཔའ་དར། གོས་ཡུག་གིས་གཙོས་པའི་དགུ་ཚན་གཉིས་དང་གོས་ཁ་བདུན་འབྲེལ་གྱིས་གཙོས་པའི་བདུན་ཚན། སྤྱིར་གོས་ཁ་བརྒྱད་འབྲེལ་དང་

[123A]༄༅། །བདུན་འབྲེལ་གཉིས་ཀྱིས་གཙོས་པའི་བདུན་ཚན་གཉིས་དང་ལྔ་ཚན་བཅས་ཀྱིས་ཡིང་ཆིམ་པ་བསྟབས། ཚེས་ཉེར་གཉིས་ལ་ཟངས་བཟོ་བ་རྣམས་ཀྱིས་མཆོད་སྡོང་ཆེན་པོའི་ས་འཛིན་གྱི་ཟངས་གཞི། རྣམ་བཅུ་དབང་ལྡན། ཨེ་
ཝཾ༑ རིན་ཆེན་གཟུགས། ཆོས་འཁོར། རི་དྭགས་ཁྲི་བཅས། ཟུར་སེང། དངུལ་ཏིང། མཆོད་ཀོང། མེ་དམ། དངུལ་རིགས་ཚད་མ་སྦུར་དག་གཅོད་པ། མདའ་ཡབ་ཀྱི་ཁྲ་སྐྱོར། མདའ་ཡབ། རྒྱ་ཕུབ་ཀྱི་ཟངས་གཞི་བཟོ་སྒྲོན་སོགས་གྲུབ་པར་དབུ་མཛད་རྒྱུན་
སྡོད་བྲེ་སྲང་དང་ངམ་རིང་བ་ཨོ་རྒྱན་ལ་བསོད་བཏགས་ཀྱི་དཔའ་དར། ལས་རྒྱུན་ལོ་རེ་ཟླ་བ་བཅུ་གཅིག་དང་ཞག་ལྔ་རེ་སོང་བར་ཉིན་གླ་ཁལ་ཕྱེད་བཞི་རེ། བྱིངས་བསམ་གྲུབ་སོགས་མི་བཅུ་བདུན་གྱིས་ལོ་རེ་དང་ཟླ་ཞག་མང་ཉུང་སྣ་ཚོགས་ཤིག་
སོང་བར་སོ་སོར་དཔའ་དར། ཉིན་གླ་ཁལ་ཕྱེད་གསུམ་རེའི་རྩིས་རྣམས་ལ་གོས་དར་དང་འབྲུ། གོན་པའི་རིགས་སྣེ་མང། སྦུ་ཧར་བུབས། བྱུ་རུ། སྦོས་ཤེལ། རྣ་རྒྱན་སོགས་རྒྱན་ཆས་སྣེ་མང། རྟ་མཛོ། ཐ་མི་ཁ་ཀོ་དྲ། རས་ཆ་སོགས་དང་
འཛུགས་གྲོལ་བར་གསུམ། གསེར་ཕིགས་ཀྱི་ཟངས་སྒྲིགས་སོགས་གལ་ཆེའི་ལས་མགོ་ཚུགས་སྐབས་སྟོན་མོ་དང། དབུ་མཛད་གཉིས་ལ་བསོད་བཏགས་ཀྱི་དཔའ་དར། མཛོད་གོས་རྒྱན་གཞི་དང་བཅད་ལྡན་ཡུག་གིས་གཙོས་པའི་དགུ་ཚན་
གསུམ། བྱིངས་ལ་ཇ་འཁོར་དྲུག་བཅད་ལྡན་དང་རྒྱབ་བཏགས་ཡུག་སོགས་ཀྱིས་གཙོས་པའི་དགུ་ཚན་གཉིས་དང་བདུན་ཚན་གསུམ། སྤྱིར་གོས་ཡུག་གིས་གཙོས་པའི་བདུན་ཚན་གཉིས་དང་གོས་ཁ་དགུ་འབྲེལ་གྱིས་གཙོས་པའི་བདུན་

[123B] གོས་ཁ་བཞི་འབྲེལ་དང་དོ་འབྲེལ་གྱིས་གཙོས་པའི་ལྔ་ཚན་གཉིས་བཅས་ཀྱི་གནང་ཆ་གཟབས་པ་དང། ཟླ་བ་དགུ་པའི་ཚེས་གཅིག་ལ་བལ་བུ་བརྡུངས་པ་དབུ་མཛད་དྷ་ན་ཤྲི་དང་ཙནྜ་ཤིང། འཕུལ་པ་དབུ་མཛད་ས་མ་ཏ་པ་དང་ལ་ནི་ཤྲི། ཕྲ་
པ་དབུ་མཛད་ཛེ་པ་ཏྲི། ཙ་ག་ལ་བཅས་མི་དྲུག་གིས་གཙོས་བལ་བུ་རྣམས་ཀྱིས་མཆོད་སྡོང་རིན་པོ་ཆེའི་ས་འཛིན་ལ་འཕུལ། རྒྱལ་ཆེན། སེངྒེ། སྣ་དྲུག་རྒྱན། ཕྲ་ཁུང་སོགས་ཀྱི་འཕུལ་བརྡུང། ཕྲ་རྒྱན་བཟོ་བ། གསེར་བཙོ་སྦྱང་དང་བརྡུང་བ་
མངའ་ཡབ་ཀྱི་ཕྲ་སྐྱོར། རྒྱ་ཕུབ་ཀྱི་གནྫི་ར། གྱད་མི། རྒྱལ་མཚན་སོགས་ཀྱི་འཕུལ། གསེར་གསོལ། བུམ་སྒོའི་ནང་གི་རྗེ་བདག་ཉིད་ཆེན་པོའི་སྣང་བརྙན་དངུལ་སྐུ། གཞན་ཡང་སྐུ་སྣེ་མང་གི་གད་འཕུལ། མཆོད་རྫས་བཀྲ་ཤིས་རྟགས་
བརྒྱད་ཀྱི་གསེར་གཏོང་བ་སོགས་ཚང་མ་ལེགས་པར་གྲུབ་པར་དབུ་མཛད་དྲུག་ལ་བསོད་བཏགས་ཀྱི་དཔའ་དར་རེ། གོས་སེར་གྱི་ཁར་སྤམ་རེ། བཟང་གོས་ཀྱི་ལ་པ་ཤ་རེ། གཉེར་པ་བཀྲ་ཤིས་བཅས་མི་ལྔ་བཅུ་ང་གཅིག་ལ་དཔའ་དར་རེ་
གོས་སེར་གྱི་ཁར་སྤམ། རྒྱ་རས་ཀྱིལ་པ་ཤ་རེ། བལ་བུ་ཕལ་ཆེར་ནས་ལོ་གཉིས་ཙམ་དང་ཁ་ཤས་ནས་ལོ་རེ་དང་ཟླ་ཞག་སྣ་ཚོགས་བཅས་སོང་འདུག་པར་ཉིན་གླ་དབུ་མཛད་དྲུག་ལ་ཁལ་ལྔ་རེ་དང། བྱིངས་ང་བཅུ་ང་གཅིག་ལ་ཁལ་ཕྱེད་
བཞི་རེའི་རྩིས་ཁྱོན་བསྔོམས་ཁལ་ཆིག་འབུམ་སུམ་ཁྲི་དགུ་སྟོང་དྲུག་བརྒྱ་དགུ་བཅུ་ཐོབ་པར་ཁ་བཏགས་བདུན་བརྒྱ། གསེར་མགུར་ཞོ་ཉིས་བརྒྱ་དོན་ལྔ། དངུལ་སྲང་བཞི་བརྒྱ། དངུལ་གཞོང་དངུལ་ལྡོང་དངུལ་སྔར། དངུལ་ཟོ། རྐྱན། ལྟི་

[124A]༄༅། །རི༑ དངུལ་དམ། མུ་ཏིག་ཐོད་མཛེས། སྤོས་ཤེལ་བྱུ་རུའི་བཀག་ཅན་གྱི་སྐེ་ཐག་ཤལ་པ་དཀར་དམར་བཅུ་བདུན། བྱུ་རུ་སྤོས་ཤེལ་གྱི་ལྟག་ཛར། མཆོད་དང་ཉ་ལྕིབས་ཀྱི་ཕྲེང་བ་རྒྱན་ལྡན། མཛད་གོས་གསེར་གཞི་
རྡོ་རྗེ་སེང་ལམ་མ། རྒྱབ་བཏགས་སོགས་ཡུག་ཉི་ཤུ་རྩ་དྲུག་མང་ལྷུག་རྒྱན་གཞི། ཁ་ཐི། ཁམ་བུལ་སོགས་ཡུག་བཞི་བཅུ་ཞེ་གཅིག་ཨུ་སི་ཚོས་ཁ་སྣ་ཚོགས་ཡུག་སོ་དགུ་ལིང་དང་བྱང་དར་ཕང་སེ་སོགས་ཡུག་སུམ་བརྒྱ་དང་བཞི་
བཅུ༑ སྨན་ཡུག་སུམ་བརྒྱ། མགོ་གོས་དངུལ་གཞི་མའི་ཡོལ་བ། མགོ་སྣམ་ཚོས་ཁ་སྣ་ཚོགས། མཛོད་གོས་རྒྱན་གཞིའི་སློག་པ་ཝ་དང་ཨུ་ཡེང་ཁེ་རེ་མ་སོགས་ཀྱི་ནང་ལྡན་བཅུ་བདུན། ཝ་དང་གཟིག་ལྤགས་ཀྱི་དྭ་གོ་སྤུས་ལེགས་ལྔ། ཝ་
ལྦགས་ཀྱི་ནང་ལྡན་གྱི་སློག་པ་བཞི། མགོ་སྣམ་གྱི་ལྡིང་སློག་མོ་གོས་གནས་ཐིག་དང་སྔོ་ཐིག་གོས་སྔོན་སོགས་སྣེ་མང། འབྲི་ཁུལ་དང་རིན་ཆེན་སྣ་ལྔའི་གཟན། གོས་སྣམ་གྱི་ཀོང་སྟོང། མན་ད་སུའི་ཨོལ་སྦོག་རྒྱ་སྣམ། ཝ་སྦྲེ་སོགས་
ཀྱི་པགས་རིགས། ཐ་མི་ཁ་སྔོ་ཙིག་མ་སོགས་ཀྱི་ཀོ་དྲ་མང་བ། ཚོས་རམ། ལྷོ་རམ། སྟོང་ཇ་སོགས་དང། གསེར་ཕུད་གསེར་མགུར་ཞོ་བཅུ་བདུན་རྣམས། འཛུགས་གྲོལ་བར་གསུམ་དང་མཆོད་རྟེན་གྱི་དངུལ་སྒྲིགས། བུམ་སྒོའི་སྣ་དྲུག་རྒྱན་དང་
ས་འཛིན་བཅས་ལ་གསེར་གསོལ། གསེར་ཕིགས་ཀྱི་ཟངས་སྒྲིགས་སོགས་གལ་ཆེའི་ལས་མགོ་ཚུགས་སྐབས་སུ་སྟོན་མོའི་ཐོག་ཚན་གྲངས་གནང་བ་རྣམས་བསྡོམས་པར་དབུ་ཆེན་རྣམས་ལ་ཁ་བཏགས་ཆེ་ལེགས་ཀྱི་དཔའ་དར་མང་བ། སྐོན་མཐོན་

[124B] མཐོན་ཐི་དམར་སྐྱའི་ལ་བ་ཤ་རེ། རྟ༑ མཛོད་གོས་རྒྱན་གཞི། བཅད་ལྡན། རྒྱབ་བཏགས་སོགས་ཀྱིས་གཙོས་པའི་དགུ་ཚན་བཞི་དང་བདུན་ཚན་གསུམ། བྱིངས་ལ་བསོད་བཏགས་ཀྱི་དཔའ་དར། རྟ་ཉམས་བཟང་
བཞི༑ བྱེ་ལྟང་དང་སྟོད་ལྟང། མཛོད་གོས་སོགས་ཡུག་སྣ་ཚོགས་ཀྱིས་གཙོས་པའི་དགུ་ཚན་ཉི་ཤུ་རྩ་གཉིས། དབུ་མཛད་དང་བྱིངས་བཅས་སྦྱིར་མཛོད་གོས་སོགས་ཡུག་གིས་གཙོས་པའི་དགུ་ཚན་བཅུ་གསུམ་བཅས་ཀྱིས་ཚང་མ་ཡིད་ཚིམ་པར་མཛད་
སྤྱི་ཁྱབ་མགོ་པ་མགྲོན་གཉེར་ས་ཁུད་པར་ཁ་བཏགས་ཆ་ལེགས། དངུལ་སྲང་དགུ་མཛོད་གོས་སེར་བོ་ཡུག་གོས་སྟོད། ཕྲུག་གཟན། ཤམ་ཐབས། སྦུ་ལྷམ་འཇའ་ཆེན། ཀླུ་སྡིངས་མགོ་པར་ཁ་བཏགས་ཆེ་བ། དངུལ་སྲང་དགུ་གོས་དམར་
ཡུག་གོས་སྟོད། ཕྲུག་གཟན། ཤམ་ཐབས་སྤུ་ལྷམ་འཇའ་མ། གསེར་གཏོང་མགོ་པ་བློ་བཟང་ཡར་འཕེལ་ལ་བསོད་བཏགས་ཆེ་བ། དངུལ་སྲང་ལྔ། གོས་ཁ་དོ། ཕྲུག་གཟན། སྦུ་ལྷམ་ཆ། ཆང་མར་ཁ་བཏགས། དངུལ་སྲང་གསུམ། གོན་པའི་
དོད་བལ་ཁལ་བཞི་བཅུ་ཞེ་གཅིག་དེ་འོག་དོན་གྲུབ་ལེགས་པར་ཁ་བཏགས། དངུལ་སྲང་ངོ། གོན་དོད་བལ་ཁལ་སུམ་ཅུ། བལ་བུའི་ལག་གཡོག་གསུམ། ཆང་མའི་ལག་གཡོག་གཉིས། ཇ་ལེན་པ་གཅིག་རྣམས་སོ་སོར་ཁ་བཏགས། དངུལ་སྲང་
ཕྱེད་དོ་རེ། གོན་དོད་བལ་ཁལ་ཉི་ཤུ་རེ་བཅས་བསྟབས། གསེར་ཕིགས་ཀྱི་ཟངས་སྒྲིགས་ཚུགས་སྐབས་མགྲོན་གཉེར་ས་ཁུད་པར་མཛོད་བཏགས་ཀྱི་དཔའ་དར། ཕྲུག་གཟན། མཛོད་གོས་ཡུག་གི་དགུ་ཚན། ཀླུ་སྡིངས་མགོ་པ་དྲུང་རམ་པར་བསོང་

[125A]༄༅། །བཏགས་ཀྱི་དཔའ་དར། ཐེར་གཟན་ལེགས་པ། མཛོད་གོས་ཁ་དགུ་འབྲེལ་གྱི་བདུན་ཚན། གསེར་གཏོང་མགོ་བ་བློ་བཟང་ཡར་འཕེལ་ལ་བསོད་བཏགས་ཀྱི་དཔའ་དར། ལེ་ནའི་གཟན། གོས་ཁ་འབྲེལ། བསོད་བཏགས་བཅས་
བསྟར། ལྕགས་སྤྲེ་ཟླ་བ་བདུན་པའི་ཚེས་གཅིག་ལ་སྐུ་གདུང་རིན་པོ་ཆེའི་ཞལ་རས་ལྷ་ཁང་དུ་ཇི་སྲིད་བར་ཟླ་བ་བྱུང་ངོ་ཅོག་གི་ཚེས་ལྔ་ལ་བརྒྱ་མཆོད་སྣ་ལྔ་ཚར་རེ་འབུལ་སྣོད་རག་ཏིང་ཆེ་བ་དང་ཆུང་བ། མཆོད་ཀོང་བཅས་སོ་སོ་ནས་
བརྒྱ་དང་བཅུ་གསུམ་རེ་དང་སྤོས་འཛིན་སོགས་བཟོ་བར་ཟངས་བཟོ་དབུ་མཛད་བྲེ་སྲང་གིས་ཟླ་བ་ལྔ་དང་ཞག་བརྒྱད་སོང་བར་ཉིན་གླ་ཁལ་གཅིག་བྲེ་བཅོ་ལྔ་རེ་དང། ཚེ་རིང་བསམ་གྲུབ་དང་བསྟན་འཛིན་ལ་ཉིན་གླ་ཁལ་གཅིག་བྲེ་བརྒྱད་རེ་
པད་ཚིང་ལ་ཉིན་གླ་བྲེ་བཅུ་བཞི་རེའི་རྩིས་ལ་གོས་དར། གོན་པ། འབྲུ་བཅས་གཟབས་ངེས་དང། ལྕགས་བྱ་ཟླ་བ་བདུན་པའི་ཚེས་ཉེར་ལྔ་ལ་སྐུ་གདུང་རིན་པོ་ཆེའི་སྐུ་མདུན་དུ་སྟོང་མཆོད་འབུལ་སྣོད་མཆོད་ཏིང་དང་ཀོང་བུ་བཅས་གྲ་
མཚུངས་སྟོང་ཚར་བཟོ་བར་དབུ་མཛད་བྲེ་སྲང་གིས་ལས་རྒྱུན་ཟླ་བ་བདུན་ཞག་གསུམ་སོང་བར་ཉིན་གླ་ཁལ་གཉིས་རེ། སློབ་གསར་བ་པད་ཚིང་ལ་བྲེ་བཅུ་དྲུག་རེའི་རྩིས་ལ་གོས་དར། གོན་པ། འདྲུ་བཅས་བསྟབས། གསེར་ཕིགས་
ཀྱི་ཤིང་ཆ་སྒྲོན་སྐབས་ལག་གཡོག་བཞི་བཅུ་ཞེ་ལྔ་སྐོར་ལ་མི་རེ་རེ་བྱེ་རིལ་སྔེར་མ་རེ། བུར་ལྕུགས་རེ། ཤ་སྣ་གཉིས་རེ་དང་འཁུར་སྣ་གསུམ་རེ། གསེར་ཕིགས་ཀྱི་ཟངས་སྒྲིགས་སྐབས་ལག་གཡོག་བརྒྱ་དང་སོ་ལྔ་སྐོར་ལ་གོང་ལྟར་བདུན་

[125B] སྔ་ཕྱིར་བཟོ་པ་རྣམས་ལ་སྟོན་མོ་རྒྱབ་བཅས་དང། ལག་གཡོག་བཅས་ཚང་མ་ལ་སྔ་ཕྱིར་གྲོ་འབྲས་ཀྱིས་ཡིད་ཚིམ་པ་དང། མཆོད་ཁང་རིན་པོ་ཆེའི་ལས་རྒྱུན་ཚུགས་པ་ནས་མཇུག་ཁྱོངས་ཀྱི་བར་འུལ་མི་ཀུན་ལ་ཉིན་རེ་ལ་ཇ་ཐུག་
བཞི་རེ་དང། སྐོར་ཤལ་མི་རེར་ཆང་དངུལ་ཕོར་རེ་ཆག་མེད། དེ་སྟོང་འཕར་བྲེ་ཚད་ཀྱི་ནས་ཁལ་སྟོང་དང་སུམ་བརྒྱ་བཞི་བཅུ་ཞེ་དགུ་བྲེ་བཅུ་གསུམ་གྱི་བཏུང་བ་བཅས་བསྟབས། མགོ་པ་ལ་སོགས་པའི་ལས་བྱེད་ཚང་མར་དད་ལྡན་རྣམས་ནས་
རྗེ་བླ་མ་དེ་ཉིད་ལ་དང་བ་ཆེན་པོས་ཀུན་ནས་བསླངས་ཏེ་བསོད་ནམས་ཀྱི་བྱ་བ་ཇི་ལྟར་བསྒྲུབ་པ་ཡང། རྒྱལ་དབང་ཐམས་ཅད་མཁྱེན་པ་ཆེན་པོ་མཆོད་ཡོན་ནས། མགོ་པ་མགྲོན་གཉེར་ས་ཁུད་པར་སྟོན་མོ་རྒྱས་པའི་ཐོག་སྟོན་རྒྱབ་ཏུ་མཛོད་
བཏགས། བཟང་གོས་ཀྱིས་གཙོས་པའི་དགུ་ཚན། ལས་རྒྱབ་བདག་ཞན་སྤྱིར་མཛོད་བཏགས། རྟ༑ གོས་ཡུག་རེས་གཙོས་པའི་དགུ་ཚན་གསུམ། བཟོ་རིགས་བལ་བུ། ཤིང་བཟོ། རྡོ་བཟོ། ཞལ་མཁན་སོགས་དབུ་ཆེན་སྤྱིར་མཛོད་བཏགས་
རྟ༑ གོས་ཡུག་རེས་གཙོས་པའི་དགུ་ཚན་གསུམ། དབུ་ཆུང་སྤྱིར་གོང་འདྲ། བཟོ་རིགས་པ་ཡོད་དོ་ཅོག་སྤྱིར་མཛོད་བཏགས། རྟ༑ གོས་ཡུག་རེས་གཙོས་པའི་དགུ་ཚན་དགུ་ཀླུ་སྡིངས་ནང་བཟན་བཅུ་དྲུག་ཆང་མ་གཉིས། ཟུག་རྒྱབ་པའི་ཟླ་བོ་
གཉིས། རྒན་པོ་བཅུ་དྲུག་རྣམས་ལ་བསོད་བཏགས། རྟ༑ འབྲས་ལྟང་གཉིས། གོས་ཡུག་གིས་གཙོས་པའི་དགུ་ཚན་གསུམ། རྡོ་ཤིང་སློབ་གསར་བ་བདུན་སྤྱིར་བསོད་བཏགས། འབྲས་ལྟང། གོས་ཡུག་གིས་གཙོས་པའི་དགུ་ཚན་གཅིག་རྣམས་

[126A]༄༅། །དང། ལག་གཡོག་འུལ་མི་རྣམས་ལ་མི་རེར་རྩམ་བྲེ་བཅུ་རེ། འཁུར་བ་ལག་སྡོགས་གཉིས་རེ། ཤ་རྡོག་རེ། སྤྱིར་རྟ་སུམ་ཅུ་བཅས་པའི་དངོས་སྐྱེས་བཟང་པོ་སྩལ། སྲིང་སྐྱོང་ཉིད་རང་ནས་དང་བ་ཆེན་པོས་སྒེར་གཞིས་ཕོ་ལྷ་
དང་རིན་ཆེན་རྩེ་གཉིས་ནས་མགོ་བ་མགྲོན་སར་སྟོན་མོ་རྒྱས་པའི་ཐོག་སྟོན་རྒྱབ་མཛོད་བཏགས་ཀྱི་དཔའ་དར༑ རྩེད་ཞྭ་བཅས་གོན་པ་ལུས་གང། ཁ་བཏགས། གོས་ཡུག་གིས་གཙོས་པའི་དགུ་ཚན། ཀླུ་སྡིངས་མགོ་པ། ཟུག་རྒྱབ་པ་གཉིས་
བྲིས་པ་དབུ་མཛད་བཅས་སོ་སོར་མཛོད་བཏགས་ཀྱི་དཔའ་དར། ཞྭ་གོས་དོད་འབྲས་ལྟང་རེ། བལ་ལྕགས་གཉིས་རེ། ལྕགས་ཀྲོལ་གསུམ་རེ། མཛོད་བཏགས། གོས་ཡུག་གིས་གཙོས་པའི་དགུ་ཚན་གསུམ། བལ་བུ་ཤིང་བཟོ། རྡོ་བཟོ། ཞལ་
མཁན་བཅས་ཀྱི་དབུ་ཆེན་དགུ་དང་དབུ་ཆུང་བཅུ་གཉིས་བཅས་སོ་སོར་མཛོད་བཏགས་ཀྱི་དཔའ་དར། དབུ་ཆེན་རྣམས་ལ་ཞྭ་གོས་རེ། མཛོད་བཏགས། གོས་ཡུག་རེས་གཙོས་པའི་དགུ་ཚན་གསུམ། དབུ་ཆུང་བཅུ་གཉིས་ལ་ཚན་གྲངས་གོང་
འདྲ༑ བཟོ་རིགས་པ་བརྒྱ་དང་ལྔ་བཅུ་ང་གཅིག་ཀླུ་སྡིངས་མགོ་པའི་ཚ་བོ་བཅས་ལ་བསོད་བཏགས་ཀྱི་དཔའ་དར་རེ། མཛོད་བཏགས་དང་གོས་ཡུག་རེས་གཙོས་པའི་དགུ་ཚན་བདུན། ཀླུ་སྡིངས་ནང་བཟན་བཅུ་དྲུག་ཆང་མ་གཉིས། ལས་རྒྱབ་
པའི་ཟླ་བོ་གཉིས། རྒན་པོ་བཅུ་དྲུག་བཅས་ལ་ཁ་བཏགས་སྐྱ་ཆེན་གྱི་དཔའ་དར་རེ། ཁ་བཏགས། གོས་ཡུག་རེས་གཙོས་པའི་དགུ་ཚན་གསུམ། རྡོ་ཤིང་སློབ་གསར་བ་གསུམ་ལ་སྐྱ་ཆེན་གྱི་དཔའ་དར། ཁ་བཏགས། གོས་ཡུག་གིས་

[126B] འུལ་མི་བྱིངས་ལ་རྩམ་བྲེ་བཅུ་རེ། འཁུར་བ་ལག་སྡོགས་གཉིས་རེ་དང་ཤ་རྡོག་རེ། སྟོན་རྒྱབ་ཐ་ཀོ་དྲ་སུམ་ཅུ་སོ་གཅིག་རྣམས་དང། གངས་ཅན་གྲུབ་པའི་ཐིག་ལེ་ཆེན་པོ་དཔལ་ལྡན་ས་སྐྱ་པ་དང། རྗེ་ཞལ་སྔ་ནས་རྣམ་པ་
བཞི༑ གྲྭ་ཚང་སོ་སོའི་སྤྱི་སོ། རྗེ་ཉིད་ཀྱི་ཞབས་གྲས། གསོལ་དཔོན་རབ་བརྟན་པ། མགྲོན་གཉེར་ས་ཁུད་པ། དཀའ་ཆེན་མགྲོན་གཉེར་དང་དཔལ་འབྱོར་ལྷུན་པོ་བ་མཐུན་མོང། དཔོན་ཚང་དགེ་སློང་དཔལ་འབྱོར་ཡར་འཕེལ། ལྡེ་ཆུང་པ་
དཀའ་ཆེན་བློ་བཟང་དགེ་འདུན། སྐུ་གཉེར་དགེ་སློང་ཀུན་བཟང། ད་ལྟའི་མཛོད་པ་བློ་བཟང་ཚེ་དབང། ཀླུ་སྡིངས་མགོ་པ་དང་ཟུག་རྒྱབ་པ་གཉིས་ཐུན་མོང། ཚོང་དཔོན་དགེ་ལེགས། བློ་བཟང་བསམ་གཏན། བློ་བཟང་ཡར་འཕེལ། དཔེན་དགོན་
དྲུང་ཆེན་རྗེ་དྲུང་དྲུང་རམ་པ་བློ་བཟང་དར་རྒྱས། ལྷན་གཉེར་པ་དཔལ་འབྱོར་རྒྱལ་མཚན། ཐོབ་རྒྱལ་གཉེར་བ་དཀའ་ཆེན་དམ་ཆོས་ལྷུན་གྲུབ། མཚར་གཉེར་པ་རིན་ཆེན། གདོང་དཀར་གཉེར་པ་བློ་བཟང་སྨོན་ལམ། རིན་ཆེན་རྩེ་གཉེར་པ་
བློ་བཟང་བཀྲ་ཤིས། ལྷུན་གྲུབ་རྩེ་གཉེར་པ་བློ་བཟང་པདྨ། བཞད་གཉེར་པ་དཀའ་ཆེན་ནོ་ནོ་དང་བློ་བཟང་སྨོན་ལམ་ཐུན་མོང། རྒྱལ་ཆེན་རྩེ་གཉེར་བ་བློ་བཟང་བརྩོན་འགྲུས། སླེ་ཕུ་གཉེར་པ་ཡེ་ཤེས་དཔལ་འབྱོར། གཅེན་ལུང་གཉེར་
པ་རྗེ་དྲུང་བློ་བཟང་ནོར་བུ། གམ་པ་གཉེར་པ་དྲུང་རམ་པ་ལེགས་གྲུབ་པ་དང་ཡར་འཕེལ་ཐུན་མོང། སྣར་ཐང་གཉེར་རྙིང་དྲུང་རམ་པ་ཡེ་ཤེས་དགེ་འདུན་དང་གསར་པ་དྲུང་ཆེན་རྡོ་རྗེ་སོ་སོ། དར་རྒྱས་གཉེར་པ་བློ་བཟང་རྣམ་རྒྱལ། ཐར་པ་གཉེར་

[127A]༄༅། །པ་དཀའ་ཆེན་བློ་བཟང་ཡར་འཕེལ། བྲག་ཁུགས་གཉེར་པ་བློ་བཟང་མཁས་མཆོག་འདམ་བླ་མ་དཀའ་ཆེན་འཇམ་དབྱངས། ལྷ་རྩེ་རྫོང་སྔོད་འདར་སྤེལ། སྤྱི་གཉེར་བློ་བཟང་ཤེས་རབ། ངམ་རིང་རྫོང་སྔོད་རྩ་ལུང་པ་དང་
རབ་བརྟན་པ་ཐུན་མོང། ཕུན་གླིང་གཉེར་པ་བཀྲས་མཐོང་པ་དང་སྨོན་ཚོ་བ་ཐུན་མོང། འོར་ཏུ་སུ་པ་བློ་བཟང་ཆོས་འཕེལ། ཇ་ཡན་རྡོ་རའི་ཆོས་རྗེ། ཧར་གདོང་མི་ཚན། བ་སོ་བ། སྲད་པ། སྟག་མོ་བ། ཁལ་ཁ། ཐོན་པ། དཔེན་དགོན་སྤྱི་
སོ༑ བྱམས་ཆེན་ཆོས་སྡེ། དགའ་ལྡན་རབ་རྒྱས། རི་བོ་དགེ་འཕེལ། བདེ་ཆེན་དགེ་སློང་དཀོན་མཆོག་རྡོ་རྗེ། ཐུབ་བསྟན་མཁན་པོ། བཀྲ་ཤིས་དགེ་འཕེལ་གཞིས་བྱེས་ཐུན་མོང། མདངས་ཆེན་གཞིས་བྱེས་ཐུན་མོང། ཆོས་འཁོར་བདེ་
ཆེན༑ ངམ་རིང་ཆོས་སྡེ། སྤང་ཡུལ་བདེ་བ་ཅན། བསམ་གྲུབ་དགའ་ལྡན། ལྷ་རྩེ་ཆོས་སྔེ། ཕུན་གླིང་ཆོས་སྡེ། གངས་ཅན་ཆོས་འཕེལ། སྲད་ནོར་བུ་ཆོས་འཁོར། ངོར་ཆོས་སྔེ། གཞི་གནས་པ། འབྲོང་རྩེ་བ། སྨན་ཐང་པ། བྲུལ་ཚང་
པ༑ རི་གདོང་པ། བཀྲས་མཐོང་པ། ལྷུན་གླིང་པ། གྲོང་སྟོད་ཁང་གསར་བ། མང་མཁར་བདེ་གླིང་པ་བཅས་ནས་སྟོན་མོ་དང་སྟོན་རྒྱབ། སྟོན་དོད་སོགས་རྒྱ་ཆེར་བསྟབས། ཕྱག་ཕྱག་པ་པ་ཚོགས་གསོག་པ་དང། མ་ཆེན་བློ་བཟང་འཇམ་
དབྱངས། རྩྭ་གཉེར་བཀྲ་ཤིས་རྒྱ་མཚོ། ཞོལ་སྐྱ་བོ་བ། རི་ཕུག་བླ་མ་རྣམས་ཀྱིས་ཇ་ཐུག་དང་སྐོར་ཤལ་རྒྱས་པར་བསྟབས། རྒྱལ་བའི་བཀའ་འགྱུར་རིན་པོ་ཆེ་གསར་བཞེངས་ཀྱི་གླེགས་ཤིང་གི་ངོས་ལ་སྦལ་རྐྱང་པས་མཚལ་བརྗིབས་

[127B] ཟླ་བོ་གསུམ་སོ་སོར་ཉིན་གླ་ཁལ་གཉིས་བྲེ་ལྔ་རེའི་རྩིས་བཅས་པར་གོས་དར། འབྲུ༑ གོན་པ་བཅས་གཟབས་པ་དང། ཤོག་བུ་ལྷོ་ཤོག་རབ་
བརྟན་ཁ་ཤོག་གི་རྒྱབ་མདུན་ལ་ཅི་ནའི་ཡུལ་གྲུ་ནས་ཐོན་པའི་མཐིང་ཤོག་སྦྱོར་བར་གདོང་དཀར་ལྟོ་གར་བ་བསོད་ནམས་གར་དབང་ལ་ཉིན་གླ་ཁལ་གཉིས་བྲེ་ལྔ་རེ། ཞྭ་ལུ་ཕུན་ཚོགས། ཆོས་ཉི་འདྲེ་བསྐྱུར་སོགས་མི་དྲུག་བཅས་ཀྱིས་ལས་རྒྱུན་ཟླ་
བ་གསུམ་དང། ལྔ་དྲུག་སོགས་སྣ་ཚོགས་སོང་བར་ཉིན་གླ་ཁལ་རེ་བྲེ་བཅོ་ལྔ་རེ། ཡང་ཞྭ་ལུ་བ་ཚེ་བརྟན་སོགས་མི་བཅུ་བདུན་ལའང་གོང་འདྲ་དང། ལག་གཡོག་ཉི་ཤུ་སྐོར་ནས་ཤོག་སྦྱོར་དཔེ་འགྲེ་བྱུང་བར་ཉིན་གླ་བྲེ་དྲུག་རེ་རྩིས་ལ་གོས་དར་
འབྲུ༑ གོན་པ་སྣེ་མང། རས་ཆ། ལག་གཡོག་བྱིངས་ལ་ཁ་བཏགས། གོན་པ། བལ་བཅས་ཀྱིས་ཡིད་མགུ་བར་མཛད། ལྕགས་བྱ་ཟླ་བ་བཞི་པའི་ཚེས་བཅུ་བདུན་གཟའ་སྐར་སོགས་ཕུན་སུམ་ཚོགས་པའི་ཉིན་རྒྱལ་པའི་ཉིན་རྒྱལ་བའི་བཀའ་འགྱུར་རོ་ཅོག་
རྒྱ་ནག་ཡུལ་གྲུའི་མཐིང་ཤོག་ལ་གསེར་གྱིས་གར་འདྲོངས་སུ་བཞེངས་པར་དཔོན་ཡིག་པ་ལྟོ་གར་བ་རྒྱུན་སྡོད་གྲགས་ལྡན་ཚེ་རིང། གདོང་དཀར་བ་དངོས་གྲུབ་ཚེ་རིང། དཔོན་ཡིག་པ་བྱིངས་བརྒྱ་དང་བཅུ་གཅིག་ཞུས་ཆེན་དགེ་བའི་བཤེས་གཉེན་
དྲུག་བཅས་པར་ཕྱེ་མར། མཆོད་འབྲུ། ཕུད་ཆང། མདའ་དར་སྣ་ལྔ། འཛུགས་སྟོན། སྟོན་རྒྱབ་ལྟོ་གར་བ་གཉིས་ལ་ཁ་བཏགས་ཉིན་བདེ་ཆེ་ལེགས་རེ། སྤྱིར་མཛོད་གོས། དཔའ་དམ་བཀྲོལ་ཚགས་ཀྱིས་གཙོས་པའི་ཚན་གྲངས་བཟང་པོ་བཅུ་

[128A]༄༅། །གསུམ་ཚན། ཞུས་དག་པར་ལྔ་ཚན། བར་སྟོན་སྐབས་བཟང་གོས་ཁ་དགུ་འབྲེལ་གྱིས་གཙོས་པའི་བདུན་ཚན། ལྟོ་གར་བ་གཉིས་ལ་བཟང་གོས་ཁ་དགུ་འབྲེལ་གྱིས་གཙོས་པའི་དགུ་ཚན། དཔོན་ཡིག་པ་བྱིངས་ལ་བཟང་གོས་
བཅད་ལྡན་སྔོན་པོ་དང་དམར་པོ། རྒྱབ་བཏགས། སྤྲིན་རིས་དམར་སེར་ཡུག་བཅས་ཀྱིས་གཙོས་པའི་དགུ་ཚན་བཟང་པོ་ལྔ། ལྟོ་གར་བ་གཉིས་ནས་བུ་སྟི་དང་པོ་རྣམས་ཀྱི་དབུ་ཤོག་དང་པོ་འབྲི་སྐབས་ཕྱེ་མར། མདའ་དར་སོགས་དང། ལྟོ་གར་བ་
གཉིས་ལ་གོས་ཁ་དྲུག་འབྲེལ་གྱིས་གཙོས་པའི་བདུན་ཚན། རྩེ་གྲས་སྐབས་ཕྱེ་མར། མདའ་དར། བཟང་གོས་ཡུག་རེས་གཙོས་པའི་ཚན་གྲངས་གཉིས། གྲོལ་སྟོན་དང་བསྟུན་ལྟོ་གར་བ་གཉིས་ལ་ཡོན་འཕར་བྲེ་ཚད་ཀྱི་ཁལ་ཉིས་བརྒྱ་དྲུག་ཅུ་
རེ་གཅིག་བྲེ་བཅུ་གསུམ། ཡིག་གཟུགས་ལེགས་པ་དང་གསེར་གར་འདྲོངས་གཙོ་བོར་བཏོན། མཁས་མགྱོགས་བཅས་ཀྱི་ཨངྐི་དང་པོ་ཚོ་དབང་བཟང་པོ་དང། ཉན་རྒྱལ། ཚེ་ནོར་སོ་སོར་འཕར་ཁལ་ལྔ་བཅུ་རེ། ཨང་གཉིས་པ་རྟ་མགྲིན་
མགོན་པོ་སོགས་མི་ལྔ་ལ་འཕར་ཁལ་བཞི་བཅུ་ཞེ་ལྔ་དེ། ཨང་གསུམ་པ་ཚེ་དབང་འགྱུར་མེད་སོགས་མི་གསུམ་ལ་འཕར་ཁལ་བཞི་བཅུ་རེ། ཨང་བཞི་པ་སྐར་རྒྱལ་སོགས་མི་གསུམ་ལ་འཕར་ཁལ་སུམ་ཅུ་སོ་ལྔ་རེ། ཨང་ལྔ་པ་བསོད་ཕུན་ཅན་
གཉིས་ལ་འཕར་ཁལ་སུམ་ཅུ་རེ་བཅས་ལ་ཚང་མར་ཚན་གྲངས་རེ་དང། ལྟོ་གར་བ་གཉིས་བཅས་དཔོན་ཡིག་པ་དགུ་བཅུ་གོ་དྲུག་གིས་ཟླ་བ་ལྔ་དང་ཞག་བདུན་རེ་སོད་བར་ཡོན་མི་རེར་ཉིན་གླ་ཁལ་གཉིས་བྲེ་བཅུ་རེའི་རྩིས་ཁྱོན་ཁལ་སུམ་ཁྲི་བདུན་

[128B]མི་རེར་འབྲུ་ཁལ་བཅུ་རེ། གསེར་མགུར་ཞོ་དང་དངུལ་སྲང་དགུ་བཅུ་གོ་དྲུག་རེ། མཛོད་གོས་རྒྱབ་བཏགས་སོགས་ཡུག་བཅུ་གཉིས། མུ་ཏིག་གི་ཐོད་མཛེས། དབྲལ་
གཡུ་བདུན། སྐེ་ཐག་ཆེ་ཆུང་བཅོ་ལྔ། གཡུ་དང་བྱུ་རུ་སྤོས་ཤེལ་གྱི་ལྟག་ཛར་སུམ་ཅུ་སོ་བཞི། མུ་མེན་སོགས་ཀྱི་ཕྲེང་བ་སྣ་ཚོགས་བརྒྱད། བྱུ་རུའི་ཤལ་པ་ཆེ་ཆུང་ཉེར་གཅིག་ཤེལ་རིགས་དང་ཉ་ལྕིབས། དུང་སོགས་ཀྱི་ཕྲེང་བ་རྒྱན་ཡོད་མེད་ཉེར་
གཅིང། །གོས་སློག་མགོ་ཕྱུ། སྟོད་ལྟང། འགའ་སོགས་རས་རིགས། ཐ་མི་ཁ་ཀོ་དྲ། ལྕགས་ཀྲོལ། རལ་གྲི་ཤུབས་བཅས། རྗེས་སློབ་དཔོན་ཡིག་པ་དར་རྒྱས་སོགས་མི་བཅུ་གཉིས་ཀྱིས་ཟླ་བ་གཉིས་དང་གསུམ་བཞི་སྣ་ཚོགས་སོང་བར་གོང་
བཞིན་རྩིས་པར་ཁལ་སུམ་སྟོང་དྲུག་བརྒྱ་སུམ་ཅུ་ཕྱེད་སོ་གསུམ་རྩིས་ལ་ཁ་བཏགས་བཅུ་བཞི། །གསེར་མགུར་ཞོ་བཅུ་བཞི། མཛོད་གོས། སྐེ་ཐག་གསུམ། གོས་སློག་བཅུ། མགོ་ཕྱུ་གཉིས། ལྕགས་ཀྲོལ། རལ་གྲི་མགོ་པ་དྲུང་རམ་པ་བློ་
བཟང་དཔལ་འབྱོར་ལ་ཁ་བཏགས། གསེར་མགུར་ཞོ་གསུམ། དངུལ་སྲང་གསུམ། གོས་སྟོད། ཐེར་བུབས་གཉིས། ཕྲུག་ཆུང་བུབས་གསུམ། ཞུས་ཆེན་བཀའ་ཆེན་མཁས་བཙུན་སོགས་མི་དྲུག་གིས་ཟླ་བ་ལྔ་དང་ཞག་ལྔ་སོང་བར་ཉིན་རེར་
ཁལ་རེ་བྲེ་དྲུག་རེའི་རྩིས་ལ་ཁ་བཏགས། འབྲུ༑ གོས་ཡུག་གོས་སྟོད་དྲུག་ཐང་གཤམ་དྲུག། གཟན་དྲུག་བཅས་ཀྱིས་ཀུན་གྱི་ཡིད་མགུ་ངེས་སྒྲུབས། ཆང་མར་ཉེན་རེར་བྲེ་བཅོ་ལྔ་རེ། ལག་གཡོག་རྒྱུན་སྡོད་བཅུ་དྲུག་ལ་ཉིན་རེར་བྲེ་བརྒྱད་རེའི་

[129A]༄༅། །རྩིས་ལ་འབྲུ་ཁལ་ཉིས་བརྒྱ་དང་དྲུག་བལ་ཁལ་ལྡ་བརྒྱ་དང་བཅུ་དྲུག་ཉག་བཅུ་གཉིས། གཞིས་ཁག་ཉེ་སྐོར་ནས་ལག་གཡོག་ཏུ་ཡོང་མི་བཅུ་གཅིག་ལ་ཉིན་རེར་བྲེ་བདུན་རེའི་རྩིས་ལ་འབྲུ་དང་བལ་བཅས་བ་སྟབས། བཀའ་འགྱུར་
རིན་པོ་ཆེའི་ཤོག་བུ་གྲངས་སུམ་ཁྲི་བརྒྱད་སྟོང་སུམ་བརྒྱ་སུམ་ཅུ་ལ་གྲང་གསེར་སྤུས་ལེགས་མགུར་ཞོ་སུ་མ་སྟོང་བཞི་བརྒྱ་དྲུག་ཅུ་རེ་བཞི་བསེ་བ་བཅུ། གླེགས་ཤིང་ལ་མགུར་ཞོ་བཅོ་ལྔ་དང་བསེ་བ་བཅུ་དྲུག་བཟང་གོས་དམར་སེར་རྒྱ་ཡིག་མ་
དང་ཁ་ཐི་སྔོ་ཁྲའི་གདོང་དར། ཞལ་ཁེབས་བཟང་གོས་གཞི་དམར་གསེར་གྱི་དྲ་བ་དྲ་ཕྱེད་དང་བཀྲ་ཤིས་རྟགས་བརྒྱད་ཀྱི་རི་མོ་ཅན་མངགས་བཏགས་ཧོར་དར་གྱི་ནང་ལྡན་མཛོད་གོས་སེར་པོའི་ན་བཟའ་ཧོར་དར་སེར་པོའི་རྒྱབ་ལྡན་སེ་ཐ་ཏོ་ཁྲ་བོའི་གླེགས་ཐག་ཨ་ལུང་བཅས་བ། ཕྱི་སྒྲིལ་རྒྱ་
རས་སེར་པོའི་ན་བཟའ་ཅན་རྣམས་རྗེ་བླ་མ་རྡོ་རྗེ་འཆང་བཀའ་དྲིན་མཚུངས་པ་མེད་བ་དེ་ཉིད་ཀྱི་དགོངས་པ་ཆོས་ཀྱི་དབྱིངས་སུ་རྫོགས་པ་དང། ཐུགས་རྗེའི་གཟིགས་པ་བླ་ན་མེད་བས་དུས་གནས་ཀུན་ཏུ་སྐྱོང་བའི་ཕྱིར་ཕྱག་མཛོད་དེ་ཉིད་ཇི་སྲིད་
འཚོའི་བར་དུ་ཅི་ཤོར་ཕངས་མེད་ཀྱི་དང་བ་ཆེན་པོས་འགན་ལེན་མཛད་ཅིང། ཕྱག་མཛོད་ཉིད་དུས་ཀྱི་ཆོས་ཉིད་དུ་གྱུར་ནས་སྔར་སྨོས་པ་བཞིན་མགྲོན་ས་རང་ནས་འགན་ལེན་དང། རོགས་ལམ་བྱེད་མི་རྣམས་ནས་ཀྱང་ཕྱར་མོ་ཆེ་གྲུ་བཞི་ཟུར་
འདེགས་ཀྱིས་ལེགས་པར་བསྒྲུབ་ཅིང། དེ་དག་ཐམས་ཅད་ཀྱང་ཐར་པ་བླ་ན་མེད་པ་རྫོགས་པའི་བྱང་ཆུབ་ཐོབ་པའི་ཕྱིར་རྗེ་བཙུན་བླ་མ་མཆོག་གིས་ཚེ་རབས་ཐམས་ཅད་དུ་དགྱེས་བཞིན་རྗེས་སུ་འཛིན་པའི་ཐབས་འཔའ་ཞིག་ཏུ་ཡིད་ལ་བརྣགས་པར་

[129B] །གཉིས་སྦང་དབུས་སུ་ཟུང་འཇུག་རྡོ་རྗེའི་ཐུགས། །གང་གི་ཟ་མ་ཏོག་དེའང་འགྲོ་ཀུན་ལ། ཕན་དང་བདེ་བ་སྦྱིན་ཕྱིར་ཐུགས་རྗེའི་ཤུགས། །འགོག་པ་མེད་པ་ཧྲིལ་པོ་གཅིག་ཏུ་བཞུགས། །ཟླ་བ་ལན་བརྒྱར་བཞུ་བ་མ་འཕོས་པའི། །ཉལ་
འགྲོ་དཀར་པོ་སྒྲ་གཅན་གྱིས་བཏུང་བ། །རྟག་པར་བཅིངས་པའི་འབྲས་བུ་རྡོ་རྗེའི་ཁམས། །མཚོན་ཕྱིར་རླན་གྱི་སྐྱོན་ཀུན་བྲལ་བར་བརྟག་དངོས་ཀུན་གདོད་ནས་རང་ཚུགས་རི་བོ་བརྟན། །མཐར་འཛིན་ལྟ་བ་འཕྲོག་བྱེད་ལུང་རིགས་གཟེར། །རྣོན་
པོས་བཅོམ་ཕྱིར་རྟེན་འབྲེལ་བསླུ་མེད་པ། །མཆོན་ཕྱིར་མཆོད་སྡོང་ངོ་མཚར་ཅིར་ཡང་བཀྲ། །རྟེན་དང་བརྟེན་པ་ཀུན་གྱི་རྣམ་པར་འཕྲུལ། །ཡེ་ཤེས་སྣང་བ་གཞར་ཡང་འགོག་མེད་སྣང། །ཐ་མལ་སྣང་བ་འགྲིབ་པའི་ཁང་པ་བརྩེགས། །རིན་ཆེན་
ཕྲ་ཚོམ་འབར་ཕྱིར་སྟོན་འདི་རྨད། །ཆོས་དང་ལོངས་སྤྱོད་རྫོགས་པའི་བཀོད་བ་ཡི། །རྣམ་འགྱུར་དེ་ལ་མཆོད་ཕྱིར་འཆི་མེད་དང། །རྐང་གཉིས་གདེངས་ཅན་སྔོན་གྱི་ལྷ་གཤིན་རྗེ། །ཀུན་གྱིས་རང་རང་མཐུ་སྟོབས་ཅིར་ཡང་སྤྲོས། །ཅུང་ཟད་ཙམ་ཞིག་
འབྲེལ་པར་གྱུར་དེ་ལའང། །ཕན་པ་སྟོན་ལ་མཚུངས་པའི་ཟླ་ཀུན་དང། །ཡོངས་སུ་བྲལ་བ་དེ་ཕྱིར་སྐྱབས་སུ་གསོལ། །སྙན་པའི་དག་གིས་ཀུན་ཏུ་བརྗོད་པར་བྱ། །བྱ་བ་ཡུལ་ལ་ཡོད་པའི་འཕྲིན་ལས་དང། །བྱེད་པ་པོ་ལ་ཡོད་པའི་འཕྲིན་ལས་ཀྱི། །
རྣམ་པར་འགྱུར་བ་ཅིར་ཡང་སྦྲོ་བ་ནི། །ཡིད་བཞིན་ནོར་དང་བུམ་པ་བཟང་པོ་བཞིན། །མཆོད་པའི་བྱེ་བྲག་ཅུང་ཟད་བྱེད་ཀུན་ཀྱང། །སྲིད་པའི་རི་བོ་སྲུལ་པོར་འགྱུར་བྱེད་ན། །རྩེ་གཅིག་གསོལ་བ་འདེབས་པའི་སྐྱེ་བོ་ལ། །ཕན་བདེ་མཐར་ཐུག་སྩོལ་བ་ལྟ་

[130A]༄༅། །ཅི་སྨོས། ཞེས་པ་ནི་མཆོད་སྡོང་ཆེན་པོ་བསྐྲུན་བ་སོགས་མཛད་བའི་ཡན་ལག་གི་ལེའུ་སྟེ་བརྒྱད་བའོ།། །།དེ་ལྟར་བདག་ཅག་རྣམས་ལ་བཀའ་དྲིན་མཚུངས་པ་མེད་པ་ཆོས་ཀྱི་རྒྱལ་པོ་པཎ་ཆེན་ཕྱོགས་ཐམས་ཅད་ལས་རྣམ་
བར་རྒྱལ་བ་རྡོ་རྗེ་འཆད་ཆེན་པོ་རྗེ་བཙུན་བློ་བཟང་ཡེ་ཤེས་དཔལ་བཟང་བོའི་ཞལ་སྔ་ནས་དེ་ཉིད་ནི། གླེགས་བམ་རིན་པོ་ཆེ་ལས། སེངྒེ་ལྟ་བུར་མི་སྐྲག་པའི། །ཐུགས་རྗེ་ཆེན་པོས་འགྲོ་བ་འཛིན། ཅེས་མཛད་པ་ལེ་ལག་དང་བཅས་པ་ལུང་བསྟན་
ཅིང༑ བསོད་ནམས་མཆོག་གི་མཚན་ལྡན་བ། །རྩོད་དུས་དགུ་ཡི་ཐམ་ལ། །བསྟན་བའི་མེ་རོ་གསོ་བར་བྱེད། །བཤད་ཚོགས་རྒྱ་མཚོ་ལྟ་བུ་ནའང། །ཁྲིམས་ནི་ཅུང་ཟད་ལྷོད་པར་འགྱུར། །རྨིག་གཅིག་བ་དང་མཆེ་བ་ཅན། །ཁྲིམས་འཆལ་
བྱོལ་སོང་སྐྱོང་པར་བྱེད། །སྡིག་གྲོགས་འཕེལ་ཞིང་སྐྱེ་པོས་གང། །རང་ཉིད་མི་བསྲུན་གཞན་ལ་འཕྱ། །ནོར་བདུན་འདོར་ཞི་ནོར་མིན་བསྒྲུབ། །ཁྲིམས་པོར་འདོད་ཡོན་དོན་དུ་གཉེར། །ཨེ་མ་དེ་འདྲའི་བསྟན་པ་ལ། །ཆོས་གྲྭ་དེ་ཡང་གཡེལ་བར་
འགྱུར། ཞེས་སྐུ་དུས་དེར་ཇི་ལྟར་འབྱུང་བ་རྣམས་གསལ་བར་ལུང་བསྟན་ཏེ། དེ་དག་གི་དོན་དེང་དུས་ཀྱི་སྐྱེ་བོ་རྣམས་ལ་བློ་གྲོས་འཕེལ་བའི་ཕྱིར་ཅུང་ཟད་ཅིག་ཕྱེ་ན། དེ་ཡང། རྗེ་བློ་བཟང་ཆོས་ཀྱི་རྒྱལ་མཚན་དཔལ་བཟང་པོ་དེ་ཉིད་ཞིང་ལ་གཤེགས་སུ་
ཉེ་བའི་ཚེ་དྲུང་འཚོ་བ་ནམ་མཁའ་རྒྱལ་མཚན་གྱི་རྨི་ལམ་དུ་རྒྱལ་མཚན་ཤིན་ཏུ་ཆེ་བ་ཞིག་བཟུང་འདུག་པ་ལ་རླུང་ཆེ་བ་ཞིག་ལངས་ནས་འགྱེལ་གྲབ་བྱུང་བའི་ཚེ་མི་ནག་པོ་ཞིག་བྱུང་བར་བཟུང་རོགས་བཅོལ་བར། ད་ལམ་བཟུང་མི་ཐུབ་ཟེར་ནས་རྒྱལ་

[130B] རྗེ་བློ་བཟང་ཆོས་ཀྱི་རྒྱལ་མཚན་དཔལ་བཟང་པོ་ལ་ཇི་ལྟར་གྱུར་པའི་གནས་ཚུལ་ཞུས་པའི་ལན་དུ། བཀའ་ལས། ངེད་ཀྱིས་ཚེ་འདི་ལ་བྱ་བ་ཐམས་ཅད་བྱས་ཟིན། ད་ཕྱི་མར་སྐུ་འདྲ་
ལྟ་བུར་འདུག་ཆོག་པ་ཡོད་ཅེས་གསུངས་ཤིང། དེ་ནས་ཞིང་ལ་གཤེགས་ཟིན་པའི་རྗེས་སུ་ཀུན་གཟིགས་ལྔ་བ་ཆེན་པོ་དང་ལ་མོ་ཆོས་སྐྱོང་ཆེན་པོ་གཉིས་ནས་ཡེ་ཤེས་ཀྱི་གཟིགས་བ་དྲི་མ་མེད་པས་ལེགས་པར་དཔྱད་དེ། རྗེ་བླ་མ་འདི་ཉིད་ངོས་འཛིན་མཛད་
ནས་ཐུགས་ཐག་ལེགས་པར་ཆོད་པའི་ཚེ། ལ་མོ་ཆོས་སྐྱོང་ཆེན་པོར་གཏང་རག་གི་ལེགས་སོ་འབུལ་བར་དཀའ་ཆེན་མགྲོན་གཉེར་དགེ་འདུན་ཚུལ་ཁྲིམས་བཏང་སྟེ། སྙན་དར་དང་མདུང་རྣོན་མདུང་རྟིང་གི་ལྕགས་མེད་པ་ཞིག་ཕུལ་བར་ཆོས་སྐྱོང་
ཆེན་པོ་ནས་མདུང་དེའི་སྟོད་སྨད་ཀུན་ཏུ་གཟིགས་ནས་ཕྱག་མཐེབ་ཀེར་ཏེ་བླ་མ་བཟང་པོ་འདི་འདྲ་ཞིག་འབྱུང་སྟེ། མདུང་རྟེང་མེད་ལུགས་ཀྱིས་ཕྱག་ཕྱི་ནོར་ཉན་འོང་བ་དཀའ་ཞེས་གསུངས་པ་ལྟར། རྗེ་བླ་མ་འདི་ཉིད་སྐུ་ན་ཕྲ་མོའི་དུས་ནས་བཟུང་
སྟེ༑ ཕྱག་ཕྱི་འགའ་ཞིག་བདུད་དང་འགོང་པོའི་སྤྲུལ་པ་དང། འགའ་ཞིག་བདུད་དང་འགོང་པོས་བྱིན་གྱིས་བརླབས་པ། འགའ་ཞིག་སྡིག་གྲོགས་ཀྱི་དབང་དུ་སོང་བ་སོགས་སྣ་ཚོགས་ཤིག་བྱུང་སྟེ་མཛད་པ་ཕྲ་རགས་ཐམས་ཅད་ལ་བར་དུ་གཅོད་
པ་ཤིན་ཏུ་མང་བས་ཐོག་མ་ཐུགས་གཉེར་གྱི་ཚུལ་མཛད་པའི་ཚེ་ཡང་བགྲོ་གླེང་ཐུགས་ངར་དང་ལྡན་པས་གནང་བ་དང་གསུང་བཤད་དྲག་པོར་མཛད་པའི་ཚེ་བླ་མ་ཟེར་བ་སྤམ་སྤམ་བ་ཞིག་དགོས་བས་དངོས་ཉམས་མ་མཛད་ཅིག་ཟེར་ཞིང་

[131A]༄༅། །གཟིམས་ཆུང་རང་དུ་བཞུགས་སུ་གསོལ། དེ་ལྟར་ཞུ་བ་པོ་རྣམས་ལ་ཐུགས་བརྩེ་བ་ཆེན་པོས་དགོངས་ནས་ནང་དུ་ཡང་དག་འཇོག་འབའ་ཞིག་ལ་གཞོལ་ཞིང་བཞུགས་པའི་ཚེ། ཐུགས་ཕལ་པ་ལྟར་ན་གཏི་ཐུག་པའི་རྣམ་
བས་མཁས་ཚུལ་སོགས་ཅི་ཡང་མི་བཞེས་པར་འདུག་པས་ཇི་འདྲ་ཞིག་ལེགས་ཞེས་ཆོས་སྐྱོང་ཆེན་པོ་སོགས་ལ་ཡང་ལུང་བསྟན་ཞུ་ཞིང། གདུལ་བྱ་ལ་རབ་བྱུང་བསྙེན་རྫོགས་དང་བཀའ་དབང་རྗེས་གནང་གནང་ལུགས། བསླབ་དོན་གནང་
ལུགས་ཚུན་ཆོད་ཀྱང་ཤོག་ཧྲིལ་ཉབ་ཉོབ་རེ་རང་གིས་མི་ཤེས་བཞིན་དུ་གཞན་ལ་དྲིས་ནས་བསྒྲིགས་ཏེ་འདི་ལྟར་གནང་དགོས་ཞེས་སྙན་འབུལ་ཞུ་བ་དང། རང་རང་སོ་སོར་སྟོབས་འབྱོར་དང་ཁ་དྲག་དབང་ཆེ་འདོད་པས་ཚོང་དང་ཁེ་སྤོགས་རྒྱ་ཆེར་
བྱེད་པ། རྟ་ནོར་སོགས་གཏོས་ཆེན་པོ་གསོ་བ། ཕན་ཚུན་ཆགས་སྡང་གིས་འཐབ་འཁྲུག་བྱེད་པ་སོགས་ངན་སྤྱོད་སྣ་ཚོགས་པ་ལྷུར་བླངས་ནས། རྗེ་བླ་མ་མཆོག་གི་གཟིམས་ཆུང་གི་ཉེ་འདབས་གསོལ་བ་ཁང་རང་དུ་ཡང་ཁུ་ཚུན་ཕན་ཚུན་དམར་གསོད་
བྱེད་པ་སོགས་རྩིང་སྤྱོད་མཐའ་ཡས་པ་དང། དེའི་དབང་གིས་ཕྱོགས་བཞིའི་རྒྱལ་པོ་ཁག་དུ་མ་ནས་ཀྱང་རྗེ་ཉིད་ཀྱི་སྐུ་ཚ་སོགས་ཀྱི་མགོ་འབྲེག་པ་དང། ཕྱག་ཕྱི་ཞུ་མི་མགྲོན་གཉེར་སོགས་ཕོ་བྲང་གི་ནང་ཉིད་ནས་བཙན་སྤྱོད་ཀྱིས་ཁྱེར་བ་སོགས་མ་
རུངས་པའི་བྱ་བ་སྣ་ཚོགས་པ་ཞིག་བྱས་ཀྱང། ཇི་སྐད་དུ། དགྲ་དང་གྲོགས་ལ་རི་བོ་འདྲ་བ་སྟེ། །རྒྱ་མཚོ་བཞིན་དུ་མ་འཁྲུག་སེམས་དང་ལྡན། ཅེས་པའི་ངང་ཚུལ་ལྷུར་བཞེས་ཏེ་དེ་དག་ཐམས་ཅད་རྨི་ལམ་གྱི་ནང་དུ་བྱུང་བའི་རླུང་འཚུབ་དང་མིག་འཁྲུལ་

[131B] ཐུགས་མི་བདེ་བའི་རྣམ་པ་ལ་སོགས་པ་ལྟ་ཞོག་བྱུང་བ་ཙམ་གྱི་རྣམ་བའང་མི་མཛད་པར་རིའི་རྒྱལ་པོ་མཆོག་རབ་ཀྱི་སྲ་བརྟན་བཞིན་གཡོ་བ་མེད་པར་བཞུགས་པའི་ངང་ནས། ཐུགས་རྗེ་ཆེན་
པོའི་འོད་ཟེར་དང་རྫུ་འཕྲུལ་བཀྱེ་བསམ་རུངས་པའི་བྱ་བ་དེ་འདྲ་བྱུང་བ་ཙམ་གྱིས་སྐྱེ་བོ་ཐམས་ཅད་རྗེ་ཉིད་ལ་ལྷག་པར་མོས་གུས་ཆེ་བར་གྱུར་ཏེ་བཀའ་དྲིན་རྗེས་སུ་དྲན་པ་དང་གསོལ་བ་འདེབས་པ་ལ་ལྷག་པར་བརྩོན་བའི་བཀའ་དྲིན་གྱིས་གཟུངས་པ་ནི་
སེངྒེ་རི་དྭགས་དང་གཅན་གཟན་གཞན་གྱིས་ང་རོ་ལ་སོགས་པ་ཇི་ཙམ་སྒྲོག་ཀྱང་བག་ཆེ་བ་ཅུང་ཟད་ཀྱང་མེད་པར་འཁོད་པ་བཞིན་སྙིགས་དུས་ཀྱི་ངང་ཚུལ་ལ་བག་ཚ་བ་ཅུང་ཟད་ཀྱང་མེད་པར་བཞུགས་ནས། གོང་དུ་བཤད་པའི་ཐུགས་རྗེ་ཆེན་པོས་གདུལ་བྱ་
རྣམས་བསྐྱངས་པས་ན། སེངྒེ་ལྟ་བུར་མི་སྐྲག་པའི། །ཐུགས་རྗེ་ཆེན་པོས་འགྲོ་བ་འཛིན། ཅེས་བྱ་བའི་དོན་གསལ་ལ་རྗེ་བླ་མ་ཉིད་སྐུན་ཕྲ་མོ་འདུས་སུ་བསོད་ནམས་བསྟན་པའི་རྒྱལ་མཚན་ཞེས་མཚན་དུ་ཞུ་བས། བསོད་ནམས་མཆོག་གི་མཚན་ལྡན་
པ༑ ཞེས་གསུངས་ཤིང། དུས་ཀྱི་མཐའ་འདིར་ཡང་སངས་རྒྱས་ཀྱི་བསྟན་པ་སྤྱི་དང་ཁྱད་པར་དུ་བསྟན་པ་ཀུན་གྱི་གཞི་རྩ་སོ་སོ་ཐར་པའི་བསྟན་པ་ཆེས་ཆེར་གསལ་བར་མཛད་པ་དང། ལྷག་པར་དུ་ཆོས་གྲྭ་ཆེན་པོ་འདིར་ཆོས་འཁོར་གསར་བ་ཁྱད་དུ་
འཕགས་པ་བཙུགས་པ་དང་དུས་མཚུངས་སུ་སྨོན་ལམ་གྱི་རྒྱས་འདེབས་བླ་ན་མ་མཆིས་པ་གནང་བས་བཤད་རྩོད་སྤྱི་དང་ཁྱད་པར་ཆོས་ཀྱི་གྲགས་པའི་གཞུང་ལུགས་དྲི་མ་མེད་པ་བླ་ནས་བླར་འཕེལ་བ་དང། སྣར་ཐང་གི་ཆོས་གྲྭ་སོགས་བཀའ་གདམས་

[132A]༄༅། །གོང་མའི་དགོན་གནས་མང་བོ་ཉམས་ཆགས་སུ་གྱུར་པ་ཐུགས་བསྐྱེང་བླ་ན་མེད་པའི་བྱིན་མཐུས་གཞི་ནས་གསོས་པ་དང། བོད་ཀྱི་སྲིད་སྐྱོང་སོགས་ལ་འཕོ་འགྱུར་ཇི་ཙམ་བྱུང་ཡང་དགོན་གནས་ཆེན་པོས་མཚོན་བསྟན་པ་
རིན་པོ་ཆེ་ཀུན་ལ་རྗེ་ཉིད་ཀྱི་ཐུགས་རྗེས་འཕོ་འགྱུར་ཅུང་ཟད་ཀྱང་མེད་པ་སོགས་བཀའ་དྲིན་ཆེ་སྟབས། །རྩོད་དུས་དགུ་ཡི་མཐའ་མ་ལ། །བསྟན་པའི་མེ་རོ་གསོ་པར་བྱེད། ཅེས་བྱ་ཞིང། སྐུ་དུས་དེར་རྗེ་བླ་མ་ཉིད་ཀྱི་ཐུགས་རྗེ་བླ་ན་མེད་པས་འདུས་
སྡེ་ཆེན་པོ་འདིར་བཤད་ཚོགས་ཀྱི་གྲྭ་ཤིན་ཏུ་འཕེལ་རྒྱས་སུ་གྱུར་ནས། ལུང་རིགས་དྲི་མ་མེད་པས་ཕས་ཀྱི་རྒོལ་བ་དྲུངས་ཕྱུང་ནུས་པའི་མཁས་པ་རྒྱ་མཚོ་ལྟ་བུ་བྱུང་ཡང། སྔར་བཤད་པ་བཞིན། འཁོར་འགའ་ཞིག་གི་བྱེད་ལས་ལ་བརྟེན་
འདུལ་ཁྲིམས་ཅུང་ཟད་ལྷོད་པར་གྱུར་ཏེ། དྲག་ཞན་མང་པོ་ནས་རྨིག་གཅིག་པ་རྟ་དྲེལ་གྱིས་མཚོན་པའི་བྱོལ་སོང་སྣ་ཚོགས་པ་དང། མཆེ་བ་ཅན་ཁྱིའི་རིགས་མང་པོ་ཐབས་སྤྱོད་སྣ་ཚོགས་ཀྱིས་དགོན་གནས་ཆེན་པོར་བསྟེན་པ་དང། དེ་དག་
གསོ་ཞིང་སྲོག་ཆགས་རྣམས་ཀྱི་བདེ་གཤེད་བཟང་ངན་འགྲན་པ་སོགས་སྤྱོད་པ་སྣ་ཚོགས་བྱས་པ་ལ་ཀླད་ཆུང་རྣམས་དེ་དག་གི་རྗེས་སུ་འབྲངས་ཏེ་ཆང་དང་གླུ་གར་སོགས་དགག་དབྱེ་དང་སྨོན་ལམ་ཆེན་མོའི་དུས་ལ་སོགས་པར་བག་མེད་དུ་
སྤྱོད་པས་ཁྲིམས་ཀྱང་འཆལ་བ་དུ་མ་དང། དེ་དག་ཕན་ཚུན་ནག་ཕྱོགས་ཀྱི་གྲོགས་འཕེལ་བས་སྡིག་གྲོགས་སྟོབས་རྒྱས་ཤིང། དེ་ལ་བརྟེན་ནས་དགོན་ནང་དུ་ལྕགས་བཟོ་བ་དང་ཤིང་བཟོ་བ་ལ་སོགས་པ་གྲོང་བའི་སྐྱེ་བོ་མང་པོ་དགེ་འདུན་

[132B] རང་ཉིད་མི་བསྲུན་པའི་སྤྱོད་པ་སྣ་ཚོགས་པ་སྤྱོད་བཞིན་དུ་ཆོས་ཚུལ་བཞིན་དུ་བསྒྲུབ་པའི་བླ་མ་དང་དགེ་བཤེས་འདུལ་བའི་ཀུན་སྤྱོད་དྲི་
མ་མེད་པ་ལ་གནས་པ་དང། འཇིག་རྟེན་ཆོས་བརྒྱད་ལ་སྙིང་པོ་མེད་པར་རྟོགས་པའི་དགེ་སློང་རི་ཁྲོད་པ་རྣམས་ལ་རང་གི་ལྟ་སྤྱོད་དང་མི་མཐུན་པ་རྒྱུ་མཚན་དུ་བྱས་ནས། བླ་མ་འདི་ཚོ་ལས་ངན་པ། དགེ་བཤེས་འདི་ཚོ་ལས་ངན་པ་ཞེས་འཕྱ་
བར་བྱེད་ཅིང། དེའི་དབང་གིས་དད་པ་དང། ཚུལ་ཁྲིམས་དང། གཏོང་བ་དང། ཐོས་པ་དང། ངོ་ཚ་ཤེས་པ་དང། ཁྲེལ་ཡོད་བ་དང། ཤེས་རབ་སྟེ་ནོར་བདུན་པོ་སྒྲུབ་འདོད་ཀྱི་བློ་ཅུང་ཟད་ཀྱང་མེད་པར། ནོར་མིན་པ་བཞོན་པ་དང། བ་ལང་དང་
གསེར་དངུལ་དང། འབྲུ་སོགས་མང་པོ་བུན་བསྐྱེང་དང། ཁེ་སྦོགས་སོགས་ཀྱི་འབད་པས་བསྒྲུབ་པར་བྱེད་ལ། རྒྱུ་མཚན་དེའི་ཕྱིར་དམ་པའི་ཆོས་འདུལ་བའི་ཁྲིམས་དྲི་མ་མེད་པ་བོར་ནས། བག་མེད་པར་འདོད་ཡོན་ལ་སྤྱོད་པ་ནི་ཁྱིམ་པའི་སྐྱེ་བོ་
ལྟ་བུར་སྤྱོད་པས། གོང་དུ་སེངྒེ་ལྟར་གང་ལའང་འཇིགས་པ་མེད་བར་འགྲོ་བ་སྐྱོང་བར་གསུངས་པའི་རྗེ་བླ་མ་མཆོག་དེ་འདྲའི་བསྟན་པ་ལ་བློ་གྲོས་དང་ལྡན་པ་རྣམས་སྐྱེ་བོ་ངན་པ་རྣམས་ཀྱི་བྱེད་སྤྱོད་ལ་ཨེ་མ་ཞེས་སྐྱོ་ཚིག་འབོད་པར་བྱེད་དགོས་
པར་འགྱུར་ཞིང། དམ་པའི་སྐྱེ་བོ་རྣམས་ཡིད་སྐྱོ་ཞིང་དམ་པ་མིན་པའི་སྐྱེ་བོ་རྣམས་གཉའ་རེངས་པས་ཆོས་གྲྭ་དེ་ཡང་གཡེལ་བར་གྱུར་ཏེ། འདུལ་ཁྲིམས་ལས་ཅུང་ཟད་ལྷོད་པར་འགྱུར་བ་ནི། བཤད་ཚོགས་རྒྱ་མཚོ་འདྲ་ན་ཡང། ཞེས་བྱ་བ་སོགས་

[133A]༄༅། །གསུངས་བའི་དོན་ཏེ། དེ་ལྟ་ན་རྗེ་བླ་མ་ཁྱབ་བདག་རྡོ་རྗེ་འཆང་ཆེན་པོ་འདི་ཉིད་འཁོར་ཚོགས་གདུག་པ་ཅན་རྣམས་ཀྱིས་ཅུང་ཟད་ཀྱང་གཡོ་བ་མེད་པར་ཐུགས་རྗེའི་ཤུགས་ཉི་ཟླའི་བགྲོད་པ་བཞིན་འཆད་པ་མེད་པས་རང་རང་གི་
སྐལ་བ་དང་འཚམས་པའི་ཟློས་གར་སྣ་ཚོགས་སུ་བསྒྱུར་བར་མཛད་ཅིང། སྐྱེ་བོ་དེ་དག་གི་ངན་སྤྱོད་རྣམས་ཀྱང་རང་རང་གི་རང་མཚང་གསལ་བར་བསྟན་ཟིན་པའི་རྗེས་སུ་རྗེ་བླ་མ་གང་གི་འཕྲིན་ལས་དགུང་དུ་འདེགས་པའི་གྲོགས་འབའ་ཞིག་
ཏུ་གྱུར་ཏེ། རྩྭ་དང་ཤིང་དང་མེ་རྣམས་ཕན་ཚུན་བསྲེག་བྱ་སྲེག་བྱེད་ཡིན་ཀྱང་གྲོགས་སུ་འགྱུར་བ་ལྟ་བུའོ། །དེ་ལྟར་རྗེ་བཙུན་བླ་མ་དམ་པ་དེ་ཉིད་ནི་ཤོལ་ཟླ་སོགས་མ་རྩིས་པའི་རགས་རྩིས་ཀྱི་དབང་དུ་བྱས་ན་དགུང་གྲངས་དོན་ལྔའི་བར་དུ་གདུལ་བྱ་མཐའ་
དག་གི་བློ་ངོ་དང་འཚམས་པར་ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་བསྐོར་བ་དང་སྐུ་གསུང་ཐུགས་ཀྱི་མཛད་པའི་རོལ་གར་བརྗོད་ལས་འདས་པར་བསྒྱུར་ཞིང། དེ་ཡང་ཕལ་ཆེར་ནང་དུ་ཡང་དག་པར་འཇོག་པའི་སྒོ་ནས་བྱང་ཆུབ་ཀྱི་སེམས་ལ་
ཐུགས་སྦྱོང་བ་དང་ནང་རྡོ་རྗེའི་ལུས་ལ་གནད་དུ་བསྣུན་པའི་རིམ་པ་གཉིས་ཀྱི་རྣལ་འབྱོར་ཟབ་མོ་ལ་གཞོལ་བར་མཛད་ཅིང། སྐབས་སྐབས་སུ་གཞན་གྱིས་ཞུས་པ་སོགས་ཀྱི་རྐྱེན་ལ་མ་ལྟོས་པར་སྐྱེ་བོ་མང་བོའི་ཚེ་སྔ་ཕྱི་དང་སྐྱེ་བརྒྱུད་སོགས་ཀྱི་
གླེང་མོ་མཐའ་ཡས་བ་དང། འདས་མ་འོང་ད་ལྟ་དུས་གསུམ་གྱི་བདེ་དོག་མང་པོ་ཐོགས་མེད་དུ་ལུང་སྟོན་པར་མཛད་པ་དང། དུས་ལམ་བབ་པ་འགའ་ཞིག་གི་ཚེ་ཇི་ཙམ་གྱི་ནན་ཏན་ཆེན་པོས་ཞུས་ཀྱང། བཀའ་གསལ་ཕེབས་པ་ལྟ་ཞོག་

[133B] དུས་ཀུན་ཏུ་འཕགས་པའི་རིགས་བཞི་ལ་གནས་པ་དང། ཚུལ་ཁྲིམས་ཀྱི་ཕུང་པོ་ཡོངས་སུ་
རྫོགས་པའི་ཕྱིར་དགེ་སློང་གི་བརྟུལ་ཞུགས་དྲི་མ་མེད་པའི་དགོངས་པ་ལས་ཅུང་ཟད་ཀྱང་མི་གཡེལ་བར་བཞུགས་པས་ཚུལ་ཁྲིམས་ཀྱི་དྲིས་གཟིམས་ཆུང་གི་ནང་ཀུན་ཏུ་གང་ནས། བཟང་སྤོས་ཀྱི་དྲི་ངད་རྣམས་ཀྱང་ཟིལ་གྱིས་གནན་པ་དང། ཅུང་ཟད་
སྐུ་བསྙེལ་བའི་དུས་སུ་བླ་སྨན་ནས་ཕྱག་རྩ་ཕུལ་སྐབས་ལག་ལ་དྲི་ངང་ཆགས་ནས་འདི་ལྟ་བུའོ་ཞེས་བརྗོད་དུ་མེད་པར་ཙནྡན་གྱི་དྲི་ལ་སོགས་པ་ཡང་མོག་མོག་པོར་བྱེད་པ་ཉིན་གང་རེ་ཙམ་འོང་ཞིང། ཟླ་བ་ཉ་གང་བ་དང་གནམ་སྟོང་གི་དུས་གཉིས་
དང༑ དབྱར་ཉེ་བར་བསྒྲུབ་པའི་དུས་དང། གློ་བུར་གྱི་དགག་དབྱེའི་དུས་རྣམས་སུ་གསོ་སྦྱོང་གི་བྱ་བ་དང། དབྱར་གནས་པའི་ལས་དང། དགག་དབྱེའི་བྱ་བ་རྣམས་གྲོགས་ཁྱད་པར་ཅན་འཕགས་པའི་གང་ཟག་རྣམས་དང་ལྷན་ཅིག་མཛད་པ་ནི་
རྣམ་དཔྱོད་དང་ལྡན་པའི་གདུལ་བྱ་འགའ་ཞིག་གིས་མཛད་པ་ལ་བརྟགས་པའི་ཚེ་དུས་དེ་དག་གི་སྐབས་དགེ་འདུན་བཙུན་པ་རྣམས་གསན་དུ་གསོལ་ཞེས་བྱ་བ་ལ་སོགས་པའི་ཆོ་ག་རྣམས་ཇི་ལྟ་བ་བཞིན་མཛད་པར་ཐོས་པ་ལས་ཤེས་པ་དང། སྟོན་
པ་ལ་དྲིན་དུ་གཟོ་པའི་ཕྱིར་བསྟན་པ་ལ་བྱ་བ་ལྷག་པར་མཛད་བཞེད་དེ་རྗེ་ཉིད་ལས་ཚུལ་ཁྲིམས་ཀྱི་བདུད་རྩིའི་སྐལ་བ་ལེན་ཨྤའི་ཕྱིར་དགེ་སློང་གི་སྡོམ་པ་དོན་དུ་གཉེར་བ་བསྒྲུབ་བྱ་ལྔ་སྟོང་དྲུག་བརྒྱ་སོ་གཅིག་དང། དགེ་ཚུལ་གྱི་དངོས་པོ་ནོད་པ་བསྒྲུབ་

[134A]༄༅། །བྱ་བཞི་སྟོང་བཞི་བརྒྱ་དྲུག་ཅུ་ལོན་པ། དེ་དག་གི་རྒྱུད་དང་མཐོ་རིས་ནི་དར་གྱིས་ཆོད་པ་ཙམ་དང། ཐར་པ་ནི་ཡོལ་བས་བསྒྲིབ་པ་ཙམ་གྱི་བྱེད་ལས་སུ་འགྱུར་བའི་སྡོམ་པའི་ཚུལ་ཁྲིམས་ཡང་དག་པར་སྩལ་བས་ཉོན་མོངས་ཀྱི་
ཆུ་བོ་དྲག་པོར་འབབ་པའི་ཆུ་རགས་ཀྱི་རྩིག་པ་བརྟན་པོར་མཛད་པ་ནི་འཕགས་པ་ཉེ་བར་འཁོར་དང། མཆོག་ཟུང་གཅིག་དང། ཀུན་དགའ་བོ་རྣམས་ཀྱི་སྤྱོད་པ་དང་མཚུངས་པ་དང། སྙིང་རྗེ་ཆེན་པོ་དང། ལྷག་བསམ་རྣམ་དག་གིས་
སྣ་དྲངས་པའི་བྱང་ཆུབ་ཀྱི་སེམས་རིན་པོ་ཆེ་ལ་དུས་རྟག་པར་ཐུགས་དམ་གྱི་མཐིལ་དུ་མཛད་ནས་སྦྱིན་སོགས་ཕ་རོལ་ཏུ་ཕྱིན་པ་དྲུག་ལ་ཐུགས་སྦྱོང་པ་མཛད་ཅིང། དེའི་བསྙེལ་གསོ་བ་དང། སྟོན་པ་བླ་ན་མེད་པ་གང་གི་བཀའ་དྲིན་རྗེས་སུ་
དྲན་པའི་ཕྱིར་སྐྱེས་རབས་སོ་བཞི་པ་ལ་རྟག་པར་གཟིགས་ཤིང་དེའི་ནང་གི་རྒྱུ་མཚན་སྤྱི་དང་ཁྱད་པར་དུ་རྒྱལ་པོ་བྱམས་པའི་སྟོངས་དང་བུམ་པ་ཅན་གྱི་སྐྱེས་རབས་གཉིས་ལ་ཡང་དང་ཡང་དུ་གཟིགས་ནས་བཞད་མོ་མང་པོ་བཞད་པ་དང། ཡང་
ཅུང་ཟད་རེ་སིམ་མེ་མཉམ་པར་བཞག་སྟེ། ཡོན་ཏན་དེ་དག་ཐུགས་ཉམས་སུ་བསྟར་བ་མཛད་ཅིང། ཨ་ཙརྱ་ལ་སོགས་པ་གནས་སྐོར་བ་དང་ཕོངས་པའི་སྐྱེ་བོ་ཀུན་ལ་གསེར་ལ་སོགས་པ་སྐུ་དྲུད་ན་གང་ཡོད་གཟིམས་ཆུང་གི་སྐར་ཁུང་སོགས་
ནས་ཅི་བདེར་སྦྱིན་པར་མཛད་པ་དང། ཆོས་ཐམས་ཅད་དྲི་ཟའི་གྲོང་གི་བཀོད་པ་ལྟར་ཐུགས་སུ་ཆུད་པས། འཇིག་རྟེན་ན་ཆེ་བར་གྲགས་པ་དང་མཁས་པར་གྲགས་པ་དང། སྟོབས་ཀྱིས་དཔའ་བ་ཐམས་ཅད་ལ་འཇིག་རྟེན་མཐུན་འཇུག་

[134B] ཀུན་ཏུ་བཟང་པོ་དང། འཇམ་པའི་དབྱངས་
དང༑ ལག་ན་རྡོ་རྗེའི་ཀུན་ཏུ་སྤྱོད་པ་ཇི་ལྟ་བ་དང། གང་སྣང་དཀྱིལ་འཁོར་གྱི་འཁོར་ལོའི་རོལ་པ་འབའ་ཞིག་ཏུ་བསྔོམ་ཞིང། ནང་རྡོ་རྗེའི་ལུས་ལ་གནད་དུ་བསྣུན་པའི་བདེ་སྟོང་གི་ཡེ་ཤེས་ཀྱི་དྲ་བར་ཇི་ལྟ་བ་དང་ཇི་སྙེད་པའི་ཚེས་ཐམས་ཅད་རབ་ཏུ་
བསྔོམས་པས་རིམ་པ་གཉིས་ཀྱི་བགྲོད་པ་མཐར་སོན་ཅིང། རྡོ་རྗེའི་བསུང་མ་གཏུམ་དྲག་ཅན་ཐམས་ཅད་བྲན་བཞིན་དུ་བཀའ་ཉན་པ་དང་ཞབས་འབྲིང་དུ་འབྲིང་བ་ལྷུར་ལེན་ཅིང། ཁམས་གསུམ་གྱི་བདག་པོ་ལྷ་ཆེན་པོ་རྣམས་ཀྱིས་ཅོད་པན་རིན་པོ་ཆེ་
འོད་འབར་བས་ཞབས་ཀྱི་མཐིལ་ལ་ཡང་དང་ཡང་དུ་གཏུགས་པ་ནི་རྣལ་འབྱོར་གྱི་དབང་ཕྱུག་ལཱུ་ཨི་པ་དང་འཕགས་པ་ཀླུ་སྒྲུབ་དང། བིརླ་པ་དང། གྲུབ་པའི་དབང་ཕྱུག་བློ་བཟང་དོན་ཡོད་གྲུབ་པ་ལྟ་བུར་བཞུགས་ཀྱང་ཡོན་ཏན་ཐམས་
ཅད་སྦེད་པ་ལྷུར་བཞེས་ཏེ། བཀའ་གདམས་གོང་མའི་རྣམ་པར་ཐར་པ་འབའ་ཞིག་ལ་གཙོར་འདོན་མཛད་ནས། འགའ་ཞིག་གི་སྣང་ངོར་ན་བཟའ་ཡང་ལེགས་པར་ཚགས་མི་མཛད་པ་ལྟར་སྟོན་པ་ནི། དཔལ་དའི་པཾ་ཀ་ར་དང་འབྲོམ་སྟོན་པ་
རྒྱལ་བའི་འབྱུང་གནས་རྣམས་ཀྱི་མཛད་པ་ཇི་ལྟ་བ་དང། རང་ཉིད་ཆོས་ཀྱི་རྒྱལ་པོ་བློ་བཟད་གྲགས་པ་ཡབ་སྲས་ཀྱི་ལེགས་པར་བཤད་པ་ཉིད་བསྟན་པའི་སྙིང་པོ་དྲི་མ་མེད་པར་གཟིགས་ཏེ། ཉམས་བཞེས་ཀྱི་རིམ་པ་དེ་ཁོ་ན་ལ་མཛད་ཀྱང་

[135A]༄༅། །གྲུབ་བའི་མཐའ་རིས་མེད་པ་ཀུན་ལ་ཉེ་རིང་གི་དགག་སྒྲུབ་ཅུང་ཟང་ཀྱང་མི་གནང་བར་ཐུགས་རྗེས་སྐྱོང་ཞིང། ལུང་དང་རིགས་པ་དྲི་མ་མེད་པའི་ལམ་ལས་དྲངས་ཏེ་གཏན་ལ་ཕབ་པའི་གསུང་རྩོམ་པུསྟ་ཀ་བཞི་ཙམ་བཞུགས་པ་
རྣམས་དང། ཆོས་ཀྱི་བཀའ་དྲིན་ནོད་པའི་གདུལ་བྱ་རྣམས་ལ་འདུལ་བ་སྔགས་ཀྱི་གྲོགས་དང། སྔགས་འདུལ་བའི་གྲོགས་སུ་སོང་སྟེ། བསྟན་པ་ཐམས་ཅད་གྲུ་བཞི་ལམ་གྱིས་ཁྱེར་ཤེས་པར་འདོམས་པར་མཛད་པ་ནི། ཁམས་གསུམ་
ཆོས་ཀྱི་རྒྱལ་པོ་ཤར་ཙོང་ཁ་པ་ཡབ་སྲས་ཀྱ་མཛད་པ་ཇི་ལྟ་བར་བཞུགས་ཤིང། ཉིད་ཀྱི་གསུང་ལས་སྐྱེས་པའི་སྲས་ཀྱང་ཇི་ལྟར་བྱོན་པ་ཡང། གཙོ་བོར་བདག་ཅག་ཁ་བ་རི་པ་རྣམས་ཀྱི་མགོན་སྐྱབས་དཔུང་གཉེན་དམ་པ་བདག་གི་བཀའ་དྲིན་
གསུམ་ལྡན་གྱི་བླ་མ་རིགས་དང་དཀྱིལ་འཁོར་རྒྱ་མཚོའི་མངའ་བདག་རྒྱལ་དབང་ཐམས་ཅད་མཁྱེན་གཟིགས་བློ་བཟང་བསྐལ་བཟང་རྒྱ་མཚོ་དཔལ་བཟང་པོ་ནི། བསྐལ་བ་དཔག་ཏུ་མེད་པའི་སྔ་རོལ་ནས་ཡབ་སྲས་སུ་གྱུར་པའི་ནང་ཐུགས་ཀྱི་སྲས་གཅིག་པུ་
དང། གཞན་ཡང་གོང་མ་བདག་པོ་ཆེན་པོའི་རྒྱལ་ཁབ་ཀྱིས་མཚོན་རིས་སུ་མ་ཕྱེ་བའི་ཡུལ་གྲུ་ཀུན་ཏུ་བསྟན་པ་རིན་པོ་ཆེ་སྤེལ་བ་ལ་གཞན་དྲིང་མི་འཇོག་བའི་མཐུ་གྲུབ་པ་ཏཱ་ཀཽ་ཤྲཱི་ལྕང་སྐྱ་ཡེ་ཤེས་བསྟན་པའི་སྒྲོན་མེ། ངེས་པ་དོན་གྱི་མཁས་
གྲུབ་ཆེན་པོ་རྡོ་རྗེ་འཆང་བདག་ལ་བཀའ་དྲིན་མཚུངས་པ་མེད་པ་རྗེ་བླ་མ་ངག་དབང་བྱམས་པ་རིན་པོ་ཆེ། ཆོས་གྲྭ་ཆེན་པོ་འདི་ཉིད་དུ་བཞུགས་པའི་སློབ་དཔོན་རིན་པོ་ཆེ་གྲུབ་པའི་དབང་ཕྱུག་སེང་ཆེན་དགེ་ལེགས་རབ་རྒྱས། ལུང་རིགས་ཀྱི་

[135B] བརྟུལ་ཞུགས་གྲུབ་ཅིང་མཁས་པའི་ཡང་རྩེར་གྱུར་བ་ཞལ་སྔ་ནས་འཇམ་དབྱངས་ཆོས་འཕེལ། ལུང་རྟོགས་ཀྱི་བློ་གྲོས་མཐར་སོན་པ་དམ་ཆོས་དཔལ་འབྱོར། འཆད་རྩོད་ལ་འགྲན་ཟླ་
མེད་པའི་གནས་ཐོབ་པ་ཞལ་སྔ་ནས་བློ་བཟང་དོན་གྲུབ། དོན་གྱི་སླད་དུ་མཚན་ནས་སྨོས་ཏེ་བདག་གི་མཁན་རིན་པོ་ཆེ་གྲུབ་པའི་དབང་ཕྱུག་བློ་བཟང་བཟོད་པ་དང། རྗེ་བཙུན་བློ་བཟང་ཆོས་འཕེལ་དཔལ་བཟང་པོ་ལ་སོགས་བ་མཁས་གྲུབ་ཀྱི་སྐྱེ་བོ་
ཤིན་ཏུ་མང་པ་དང། དབེན་པའི་རི་སུལ་དུ་སྒྲུབ་པ་ལ་ཡང་དག་པར་གཞོལ་བའི་ཚེ་བློས་བཏང་གི་རི་ཁྲོད་པ་དཀའ་བཅུ་ཡེ་ཤེས་རྣམ་རྒྱལ། ཐུབ་བའི་བརྟུལ་ཞུགས་མཆོག་ལ་གནས་པ་གནས་བརྟན་སྐུ་སྐྱེ་ལ་སོགས་པ་ཚེ་འདི་ནང་གི་བྱ་བྱེད་ཐམས་
ཅད་དྲི་ཟའི་གྲོང་ཁྱེར་ལྟར་བལྟས་ཏེ་གཅིག་ཏུ་བསྒྲུབ་པའི་རྒྱལ་མཚན་ལ་གཞོལ་བ་མང་པོར་བཞུགས་བ་སོགས། མདོར་ན་རྗེ་བླ་མ་མཆོག་གི་གསུང་ལས་སྐྱེས་པའི་དྲང་སྲོང་ཆེན་པོ་མཐའ་ཡས་བ་བཞུགས་ཤིང། དེ་ཐམས་ཅད་ཀྱང་ཚུལ་ཁྲིམས་
རྣམ་པར་དག་པས་གཞི་བཟུང་བྱང་ཆུབ་ཀྱི་སེམས་དང་ལྟ་བ་རྣམ་པར་དག་པ་རིམ་པ་གཉིས་དང་བཅས་པ་ཉམས་སུ་ལེན་པ་ལ་ཐུགས་དམ་དུ་མཛད་ཅིང། འཆད་རྩོད་རྩོམ་གསུམ་གང་ལ་ཡང་ཐོགས་པ་མེད་པར་བཞུགས་པ་རྣམས་བརྗོད་དུ་ག་ལ་
ལང༑ འདི་དག་ནི་རྗེ་བླ་མ་མཆོག་གི་སྐུ་གསུང་ཐུགས་ཀྱི་ཡོན་ཏན་རྒྱ་མཚོ་ལྟ་བུ་ལས་རང་གི་བློའི་ནུས་བ་ཅི་ཡོད་ཀྱི་རྩལ་ཕྱུང་སྟེ། ཆ་ཤས་ཙམ་ཞིག་བརྗོད་པར་ཟད་དེ་ཡོན་ཏན་གྱི་ཕུང་པོ་ཡོངས་སུ་རྫོགས་པར་བརྗོད་པ་ལ་འོད་ཟེར་ཆེན་པོའི་

[136A]༄༅། །དབང་བསྐུར་བ་ཐོབ་བའི་རྒྱལ་བའི་སྲས་པོ་རྣམས་ཀྱང་རབ་ཏུ་ངལ་བར་འགྱུར་བས་སོ། །དེ་དག་ཀྱང་གཅམ་བུའི་ངག་གིས་བརྗོད་པའམ། རབ་བཏགས་ཀྱི་ཡུར་བ་ལས་དྲངས་པའི་སྙན་ཚིག་གི་ཆུ་བོ་མ་ཡིན་གྱི། ངེས་པ་དོན་དུ་གནས་པའི་
རང་བཞིན་བརྗོད་པ་ཁོ་ན་སྟེ། དེས་ན་འདི་ལ་བལྟ་བར་བྱེད་པའི་སྐྱེ་པོ་སྤྱི་དང། ཁྱད་པར་དུ་རང་ཅག་བཀའ་དྲིན་གྱིས་འཚོ་བའི་དཔོན་སློབ་འཁོར་འབངས་ཀུན་གྱིས་ལེགས་པར་བརྟགས་ཏེ་དད་པ་གོང་ནས་གོང་དུ་སྤེལ་བ་དང། ཚེ་རབས་ཐམས་
ཅད་དུ་རྗེས་སུ་བཟུངས་ཏེ་གསུང་གི་བདུད་རྩི་ལ་ངོམས་པ་མེད་པར་ལོངས་སྤྱོད་པའི་ཕྱིར་གསོལ་བ་འདེབས་པ་ལྷུར་བྱོས་ཤིག་དང། ངེས་པ་ཁོ་ནར་འདི་ཕྱིའི་འདོད་དོན་ཐམས་ཅད་བདེ་བླག་ཏུ་འགྲུབ་པར་འགྱུར་རོ། །རྒྱལ་སྲས་ཀུན་གྱིས་གཞལ་བར་
མི་སྤྱོད་བློ་གྲོས་བཟང་པོའི་མཁའ་དབྱིངས་ལང་ཚེར་དཔལ་ལྡན་སྟོབས་བཅུའི་ཡེ་ཤེས་ཀྱི། །འོད་འཕྲེང་རབ་འཁྲུག་བདུད་སྡེའི་བ་མོ་ཀུན་ཏུ་འཇོམས་པའི་ཚ་ཟེར་བྱེ་བ་འགྱེད་ལ་གཞན་དྲིང་མེད་པའི་ཐུགས། །སྣང་བྱེད་གང་དེའི་བྱིན་ཤུགས་དྲོད་
རབ་བདག་བློའི་པད་མཚོར་རྣམ་པར་བརྩེ་བ་རབ་ཏུ་གནས་པ་ཐོབ་ལས་ནི། །ཟུང་འཇུག་དགའ་སྟོན་སྦྲང་རྩིའི་ཁུར་གྱིས་སྤྱིར་ཡང་ནོན་ལས་འཆད་མེད་འགྲོ་བ་ཀུན་ལ་སྟེར་བའི་འདབ་བརྒྱ་ཕྱེ། རང་གི་ཡིད་ཀྱི་ནུས་པའི་རྔ་ཡབ་དཀར། །དད་པའི་
གསེར་གྱི་ཡུ་བ་རྣམ་བཀྲ་བས། །ཡོན་ཏན་རྒྱ་མཚོ་ལས་བླང་འཐོར་འཐུང་འདི། །ཀུན་ལ་རབ་རྨོངས་ཚད་འཇོམས་དངོས་པོ་སྟར། །ཐན་པས་གདུང་ལ་དབྱར་གྱི་སྤྲིན་པའམ། །གྲང་བས་ཉན་ལ་རྩེ་མོ་ཅན་བཞིན་ནམ། །རབ་ཏུ་ངལ་ལ་ཤིང་རྟའི་ངང་

[136B] །བླ་མ་མཆོག་འདི་སྐྱེ་བོ་ཀུན་ལ་སྨན། །ཡོན་ཏན་ཕུང་པོའི་སྣང་བྱེད་བཞད་པའི་ཁྲོད། །ཐུགས་རྗེའི་ཚ་ཟེར་སྤྲོ་བའི་ངང་ཚུལ་ཅན། །ཐུབ་བསྟན་གླིང་བཞི་ཡོངས་སུ་གསལ་བྱེད་པའི། །དཀྱིལ་འཁོར་འདྲེན་བྱེད་རྟ་ལྗང་འདི་ཉིད་དོ། །ལྷག་
བསམ་རབ་ཏུ་དཀར་བའི་མུ་ཐི་ལ། །ལེགས་བཤད་སྐུད་པ་རིང་པོ་འདིར་བརྟེན་ནས། །རྗེས་དྲན་གོས་ཀྱིས་མཛེས་པ་རྣམས་ཀྱི་མགུལ། །བརྒྱན་པར་བྱེད་པའི་སེ་མོ་དེ་རིང་ངོ། །འགྲམ་པ་དངུལ་ཆུས་བརྣགས་པ་ཡི། །གླང་ཆེན་དྲེགས་པའི་སོ་
ཡི་བར། །གནས་པའི་སྲན་མའི་ཕུང་པོ་ནི། །ཧྲིལ་པོ་གཅིག་ཏུ་གནས་པ་མིན། །བདེ་ཆེན་ཆང་གིས་མྱོས་པའི་ཆུ། །གཉིས་སྤང་འགྲམ་པར་རབ་བརྣགས་པ། །དེ་ཡི་བདེ་སྟོང་བལྡད་བྱེད་བྲག་རྨོངས་བྱེད་འཁྱགས་ཆར་གྱིས་བུང་བཞིན། །ལེགས་
བཤད་སྦྲང་རྩིའི་མངར་བཅུད་ལ། །མྱང་བ་བཏང་བའི་ཤའི་རྐང་དྲུག་པདྨོའི་དྲི་ལས་བྱོལ་བྱས་ཏེ། །རྫ་ཡི་བུམ་པའི་ཁ་ལ་ལྡིང། །ཡན་ལག་གསལ་བྱེད་བློ་གྲོས་ཀྱི། །འདབ་བརྒྱའི་བཅུད་ལ་ཆགས་པ་ཡི། །སྟག་གཟིག་
ཤེལ་གྱི་འདབ་མ་ཅན། །ལྷ་ཡིས་རྒྱལ་བའི་རྔ་ཆེན་བརྡུངས། །དེ་ཡི་སྐད་ཀྱི་རྒྱུད་མང་གི་འདར་དང་ལྷན་ཅིག་འཕར་གྱུར་པའི། །ཨུཏྤལ་གེ་སར་རྒོད་པ་ཡང། །ཕྱོགས་གཞན་འཕྱ་བ་གསལ་བར་བྱེད། །ཉེས་བཤད་སྟོབས་ཀྱིས་
དཔའ་བའི་འདྲེ། །ལོག་པས་ས་གསུམ་དབང་བྱེད་པ། །ཁྱོད་སྟོབས་ཕྲ་མོའི་གོམ་གསུམ་གྱིས། །སྙིང་རྗེའི་ས་ཡི་འོག་ཏུ་བཅིངས། །ཚུལ་འཆལ་ཡངས་པོར་བྱེད་ངུར་པ། །མི་རྟོག་བློ་གྲོས་འཕང་མདུང་གིས། །བརྡལ་བའི་

[137A]༄༅། །ཆོས་ཀྱི་ཐང་ཡངས་པོར། །ཁྲིམས་ལྡན་དྲང་སྲོང་ཅི་དགར་རྒྱུ། །འཕགས་པའི་རིགས་བཞི་བརྟན་པའི་ཁྲི། །ཁུར་ཆེན་འཁྱེར་བའི་ལྷ་གཞུས་ཀླུབས། །དག་སྣང་སྟན་པའི་སྟེང་ཉིད་ན། །ཟུང་འཇུག་མིག་སྟོང་
ལྡན་ཁྱོད་འགྱིངས། །གཡོ་མེད་ཏིང་འཛིན་ལག་ཉལ་གྱིས། །ལོག་སྤྱོད་སྦྱིན་སྐྱེས་བུ་མོའི་མངལ། །དྲལ་བྱས་རྣམ་པར་རྒྱལ་བ་ཡི། །དར་ཆེན་དེ་ནི་རབ་ཏུ་འཕྱར། །སྒྱུ་མ་འོད་གསལ་མཉམ་སྦྱོར་བའི། །ཏེང་འཛིན་མཐར་ཐུག་མཉེས་
པ་ཁྱོད། །བདུད་རྩི་མཆོག་དེའི་ཆ་ཤས་ལས། །བདག་ལའང་སྐལ་བ་རབ་ཏུ་སྩོལ། །དེ་ལྟར་བདག་གིས་ཚུལ་འདིར་རབ་འབད་པའི། །དགེ་བ་དུང་དང་ཀུནྡ་ལྟར་དཀར་བ། །གང་ཞིག་ཐོབ་དེས་བདག་ཀྱང་ཚེ་རབས་ཀུན། །ཁྱེད་དང་
འབྲལ་བ་མེད་པར་རྗེས་སུ་བཟུངས། །བདག་དང་འདིར་ནི་ཁྱོད་མཉེས་བགྱིད་པའི་ཕྱིར། །འབད་བྱེད་མིང་གི་གནས་ཚུལ་གསལ་བ་ཀུན། །ཚེ་རབས་ཀུན་ཏུ་ཐེག་པ་མཆོག་གི་བཤེས། །ཁྱོད་ཀྱིས་བཤེས་གཉེན་དམ་པ་མཛད་དུ་གསོལ་
བདག་ལས་ཆོས་ཀྱི་སྐལ་བ་ལེན་པ་དང། །རྗེས་སུ་བསྐྱངས་པའི་སྐྱེ་བོ་ཐམས་ཅད་ཀྱང། །ཚུལ་ཁྲིམས་བརྟུལ་ཞུགས་ཡོན་ཏན་རབ་རྫོགས་ཏེ། །ཐེག་ཆེན་དགྲ་བཅོམ་ལམ་ཐོབ་བྱིན་ཆེན་སྩོལ། །ཆོས་གྲྭ་ཆེ་འདིའི་ཁྲིམས་ལྡན་འདུས་
པའི་སྡེ། །ཀུན་ཀྱང་ཐུགས་མཐུན་ཁྲིམས་གཙང་བཤད་སྒྲུབ་འཕེལ། །མཐུ་ལྡན་བསྲུང་མ་རྒྱ་མཚོ་ཐམས་ཅད་ཀྱིས། །བར་གཅོད་ཀུན་སོལ་བཀྲ་ཤིས་རྒྱ་མཚོ་ཕོབ།  ཅེས་དུས་གསུམ་རྒྱལ་བ་ཀུན་གྱི་ངོ་བོ། ཁམས་གསུམ་འགྲོ་བ་ཀུན་གྱི་བླ་མ།།

[137B] རིགས་དང་དཀྱིལ་འཁོར་རྒྱ་མཚོའི་མངའ་བདག་བདག་ཅག་རྣམས་ལ་བཀའ་དྲིན་མཚུངས་པ་མེད་ཅིང་མཚན་བརྗོད་པར་དཀའ་བ་རྡོ་རྗེ་འཆང་ཆེན་པོ་པཎ་ཆེན་ཐམས་ཅད་མཁྱེན་བ་བློ་བཟང་ཡེ་ཤེས་དཔལ་བཟང་པོའི་སྐུ་གསུང་ཐུགས་ཀྱི་མཛད་པ་མ་ལུས་པ་གསལ་བར་བྱེད་པའི་རྣམ་པར་ཐར་
པ་འོད་དཀར་ཅན་གྱི་འཕྲེང་བ་ཉིད་ཚེས་བརྒྱད་དམ་བཅུ་བཞིའི་ཟླ་བ་ལྟ་བུར་གནས་པ་ལས། སླར་ཡང་ཉ་ཡོངས་སུ་གང་བ་ལྟ་བུར་སྒྲུབ་པར་བྱེད་པ་ལེགས་བཤད་ཀྱི་དཀྱིལ་འཁོར་ཡོངས་སུ་རྫོགས་པའི་ཟླ་བ་ཞེས་བྱ་བ་འདི་ནི། སྔམ་ནས་འཇམ་དབྱངས་ཤཱནྟི་པའི་ཆོས་ཀྱི་གདན་ཁྲི་འཛིན་པ་ཞལ་སྔ་
ནས་བློ་བཟང་བརྩོན་འགྲུས་ཀྱིས་བསྐུལ་མ་མཛད་པ་དང་རང་ཉིད་ཀྱང་ངང་བ་ཆེན་པོས་ཡིད་ལ་བརྣགས་པའི་ཐོག་ཉེ་འཁོར་བ་མཛོད་པ་རྗེ་དྲུང་བློ་བཟང་ཚེ་དབང་ནས་ཀྱང་གསོལ་བ་བཏབ་པ་ལྟར་་རྗེ་བླ་མ་རྡོ་རྗེ་འཆང་དེ་ཉིད་ཀྱིས་བཀའ་སྩལ་བའི་རྣམ་ཐར་འོད་དཀར་ཅན་གྱི་ཕྲེང་བ་
དང༑ དེའི་ཆ་ཤས་རྗེ་ཉིད་ཀྱི་ཞབས་འབྲིང་བ་མགྲོན་ས་ཡེ་ཤེས་བསྟན་འཛིན། གསོལ་དཔོན་ཡེ་ཤེས་རབ་བརྟན་བཅས་ནས་ཟིན་བྲིས་སུ་བཏབ་པ་རྣམས་ལ་ལེགས་པར་བརྟགས་ཤིང། རྗེ་བླ་མ་མཆོག་གིས་ཐུགས་རྗེ་ཆེན་པོས་རྗེས་སུ་བསྐྱངས་པའི་འཚོ་བྱེད་དགེ་སློང་དགེ་འདུན་དོན་
གྲུབ་ཀྱི་ངག་འགྲོས་ལས་བྱུང་བ་དང་རྗེ་བླ་མའི་རྣམ་པར་ཐར་བ་ཉུང་དུ་རྣམ་གསལ་རྣམས་ལ་ཞིབ་པར་བརྟགས་ཏེ་སྒྲོ་སྐུར་གྱི་བྱ་བ་རིང་དུ་དོར་ནས་་རྗེ་བླ་མ་རྒྱལ་བ་ཀུན་གྱི་ངོ་བོ་གང་གི་མཚན་གྱིས་བྱིན་གྱིས་བརླབས་པའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའི་ཡི་གེ་པ་ནི་རྗེ་དྲུང་ཡེ་
ཤེས་བརྩོན་འགྲུས་སོ། །འདིས་ཀྱང་རྒྱལ་བའི་བསྟན་པ་རིན་པོ་ཆེ་དར་ཞིང་རྒྱས་ལ་ཡུན་རིང་དུ་གནས་པ་དང་བདག་དང་བདག་ལ་བལྟོས་པའི་སྐྱེ་བོ་ཐམས་ཅད་ཚེ་རབས་ཀུན་ཏུ་རྗེས་སུ་འཛིན་པའི་རྒྱུར་གྱུར་ཅིག།     ༈    ཕན་བདེའི་འབྱུང་གནས་རྒྱལ་བསྟན་

[138A]༄༅། །ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ།། སརྦ་མངྒ་ལཾ།།

[138B][BLANK PAGE]



﻿༄༅། །རྡོ་རྗེ་འཆང་ཆེན་པོ་པཎ་ཆེན་ཐམས་ཅད་མཁྱེན་པ་བློ་བཟང་ཡེ་ཤེས་དཔལ་བཟང་པོའི་སྐུ་གསུང་ཐུགས་ཀྱི་མཛད་པ་མ་ལུས་པ་གསལ་བར་བྱེད་པའི་རྣམ་པར་ཐར་པ་འོད་དཀར་ཅན་གྱི་འཕྲེང་བའི་སྨད་ཆ་བཞུགས།།

[001A][DD]༄༅། རིགས་ལྡན་འཇམ་དཔལ་གྲགས་ལན་མོ་
། །ན་མོ་གུ་རུ་མཉྫུ་གྷོ་ཥཱ་ཡ། དུས་གསུམ་རྒྱལ་བ་ཀུན་གྱི་བདག་ཉིད་དཀྱིལ་འཁོར་རྒྱ་མཚོའི་སྤྲོ་བསྡུ་ཐམས་ཅད་ཀྱི་དབང་ཕྱུག་དམ་པ་
བཀའ་དྲིན་མཚུངས་པ་མ་མཆིས་པ་སངས་རྒྱས་སྣང་བ་མཐའ་ཡས་དུར་སྨྲིག་གར་གྱིས་རྣམ་པར་རོལ་པ་རྡོ་རྗེ་འཆང་ཆེན་པོ་པཎ་ཆེན་ཕྱོགས་ཐམས་ཅད་
ལས་རྣམ་པར་རྒྱལ་བ་རྗེ་བཙུན་བློ་བཟང་ཡེ་ཤེས་དཔལ་བཟང་པོའི་རྣམ་པར་ཐར་པའི་ཆ་ཤས་བརྗོད་པར་བྱེད་པ་ཚངས་པའི་ང་རོ་ཞེས་བྱ་བ། རྒྱལ་བ་ཐམས་
ཅད་ཀྱི་བདག་པོ་རྗེ་བཙུན་བླ་མ་ཐམས་ཅད་མཁྱེན་པ་དེ་ཉིད་ཀྱི་ཞབས་ཀྱི་པདྨོ་ལ་སྐྱེ་བ་ཐམས་ཅད་དུ་གུས་པས་ཕྱག་འཚལ་ལོ། །མཚལ་ཞུན་བརྟུལ་མ་ཉི་
འོད་བཏུང་བའི་བཅུད། །ལན་བརྒྱར་བྲན་དང་མཚུངས་པའི་སྐུ་མདོག་ཅན།། འཆི་འཇོམས་བདེ་ལེགས་ཐམས་ཅད་སྩོལ་མཛད་པ། །ཚེ་དང་འོད་དཔག་མེད་
[DD]༄༅། །ལེགས་ལྡན་འབྱེད་ལན་མོ་
[DD]༄༅། །མཉྷ་ཀར་ལན་མོ་

[002A][DD]༄༅། འགོས་ལོ་ཙཚ་བེ་ལན་མོ་
༄༅། །ཀྱིས་དགེ་ལེགས་སྩོལ། །སྲིད་ན་ཆེ་ཞིང་འགྱིང་བའི་དྲེགས་པའི་ལྷ། །ཀུན་གྱིས་ཞབས་པད་གཙུག་གི་ནོར་བུས་གཏུགས། །དེ་ལྟ་ནའང་སྦས་པའི་བརྟུལ་ཞུགས་ཅན། །
བློ་བཟང་ཡེ་ཤེས་ཞབས་པད་སྦྱི་བོར་ཞོག་མགོན་པོ་ཁྱོད་ཀྱི་རྣམ་ཐར་རྒྱ་མཚོ་ཡི། །ཆུ་གཏེར་བསྲུབས་ལས་འོངས་པའི་དགེ་ལེགས་ཀྱི། །རི་བོང་བཀྲ་བའི་བུ་སྟའི་ཟླ་བའི་དཀར། །དབང་ཕྱུག་
གྲངས་ཀྱི་ཚེས་དུས་ལྟར་གནས་པ། །ཉ་རྒྱས་ལྟ་བུར་སྒྲུབ་བྱེད་ལེགས་པར་བཤད། །རང་ནུས་བློ་ཡི་མཁའ་དབྱིངས་ལང་ཚོའི་བཞིན། །ལེགས་པར་ཤར་འདི་དགེ་ལེགས་འབུམ་ཕྲག་དང། །ལྷན་
ཅིག་ཅིར་ཡང་བཞད་པའི་བཀྲ་ཤིས་སྩོལ། ཞེས་ཤིས་པ་དང་ཕྱག་བགྱིད་པ་དང་དགེ་ལེགས་སུ་བྱེད་པའི་མེ་ཏོག་འཐོར་བ་རྣམས་སྔོན་དུ་བཏང་ནས། ་རྡོ་རྗེ་འཆང་ཆེན་པོ་བློ་བཟང་ཡེ་ཤེས་
དཔལ་བཟང་པོའི་རྣམ་པར་ཐར་པའི་ཆ་ཤས་གླེང་བ་ལ་ཞུགས་སོ། །དེ་ཡང་རྣམ་པ་ཐམས་ཅད་མཁྱེན་པ་མངོན་པར་བྱང་ཆུབ་པ་ཆེན་པོའི་མངའ་བདག་སངས་རྒྱས་བཅོམ་ལྡན་འདས་
[DD]   ༈   

[002B] འཕགས་པ་དཀོན་མཆོག་བརྩེགས་པའི་མདོ་སྡེ་ཡང་དག་པར་གསུང་བའི་ཕྱིར། སེངྒེ་ཆེན་པོའི་ཁྲི་མི་ཤིགས་པའི་སྐྱིལ་ཀྲུང་གིས་མནན་ཏེ་འཁོར་གྱི་ཚོགས་རྒྱ་མཚོ་ལྟ་བུའི་དབུས་ན་གཡོ་བ་མེད་པར་བཞུགས་
སོ་ཞེས་གྲག་གོ་དེའི་འཁོར་དགྲ་བཅོམ་པ་ཟག་པ་ཟད་པ་ལ་སོགས་པའི་ཡོན་ཏན་ཅན་འཕགས་པ་རྟ་ཐུལ་ནས་དགའ་བོའི་བར་དང། བྱམས་པ་ལ་སོགས་པའི་བྱང་ཆུབ་སེམས་དཔའ་ཆེན་པོ་རྣམས་དང་བཅས་པའི་ཚོགས་ཀྱིས་བསྐོར་བའི་ཁྲོད་ནས་སློབ་
པའི་ལམ་ལས་གོང་དུ་བྱར་ཡོད་པ། ཤཱཀྱའི་རིགས་ཆེན་པོ་ལས་རབ་ཏུ་བྱུང་ཞིང། ཐུབ་པའི་དབང་པོའི་ཕྱི་བཞིན་འབྲང་བའི་དགེ་སློང་རིག་པ་དང་གྲོལ་བའི་སྤོབས་པ་ཅན། གཞོན་ནུར་གྱུར་པ་ཀུན་དགའ་བོ་ལངས་ནས། བླ་གོས་ཕྲག་པ་གཅིག་ཏུ་གཟར་ཏེ་པུས་མོ་གཡས་
པའི་ལྷ་ངས་ལ་བཙུགས་ཤིང་ཐལ་མོ་སྦྱར་ནས་དྲིས་པའི་ལན་དུ་གསུངས་པ། ཀུན་དགའ་བོ་སྔོན་བྱུང་བ་འདས་པའི་དུས་ན། འདི་ནས་བསྐལ་པ་གྲངས་མེད་པའི་ཡང་ཆེས་གྲངས་མེད་པ། ཤིན་ཏུ་རྒྱས་པ། ཚད་མེད་པ་བསམ་གྱིས་མི་ཁྱབ་པར་གྱུར་པ་
དེའི་ཚེ། དེའི་དུས་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མར་མེ་མཛད་ཅེས་བྱ་བ་འཇིག་རྟེན་དུ་བྱུང་ངོ། །ཀུན་དགའ་བོ་དེ་བཞིན་གཤེགས་པ་མར་མེ་མཛད་ཀྱི་སྔ་རོལ་གྱི་ཡང་ཆེས་སྔ་རོལ་དུ་དེ་བཞིན་གཤེགས་པ་འོད་
ལྡན་ཞེས་བྱ་བ་བྱུང་ངོ། །དེའི་སྔ་རོལ་གྱི་ཡང་ཆེས་སྔ་རོལ་ཏུ་དེ་བཞིན་གཤེགས་པ་འོད་མཛད་ཅེས་བྱ་བ་བྱུང་ངོ། །དེའི་སྔ་རོལ་གྱི་ཡང་ཆེས་སྔ་རོལ་ཏུ་དེ་བཞིན་གཤེགས་པ་ཙནྡན་གྱི་དྲི་ཞེས་བྱ་བ་བྱུང་ངོ། །ཀུན་དགའ་བོ་དེ་བཞིན་གཤེགས་པ་ཙནྡན་གྱི་དྲི་

[003A]༄༅། །དེའི་སྔ་རོལ་གྱི་ཡང་ཆེས་སྔ་རོལ་དུ་དེ་བཞིན་གཤེགས་པ་རི་རབ་ལྟ་བུ་ཞེས་བྱ་བ་བྱུང་ངོ། །དེ་བཞིན་དུ་དེ་བཞིན་གཤེགས་པ་ཟླ་བའི་ཞལ་ཞེས་བྱ་བ་བྱུང་ངོ། །དེ་བཞིན་གཤེགས་པ་དྲི་མ་མེད་པའི་ཞལ་ཞེས་བྱ་བ་དང། དེ་
བཞིན་གཤེགས་པ་མི་གོས་པ་ཞེས་བྱ་བ་དང། དེ་བཞིན་གཤེགས་པ་འོད་དྲི་མ་མེད་པ་ཞེས་བྱ་བ་དང། དེ་བཞིན་གཤེགས་པ་ཀླུ་ཟིལ་གྱིས་གནོན་ཅེས་བྱ་བ་དང། དེ་བཞིན་གཤེགས་པ་ཉི་མའི་ཞལ་ཞེས་བྱ་བ་དང། དེ་བཞིན་གཤེགས་
པ་རིའི་རྒྱལ་པོའི་དབྱངས་ཞེས་བྱ་བ་དང། དེ་བཞིན་གཤེགས་པ་རི་རབ་བརྩེགས་ཞེས་བྱ་བ་དང། དེ་བཞིན་གཤེགས་པ་གསེར་འོད་ཅེས་བྱ་བ་དང། དེ་བཞིན་གཤེགས་པ་སྐར་མའི་འོད་ཅེས་བྱ་བ་དང། དེ་བཞིན་གཤེགས་པ་བེ་ཌཱུརྱ་སྣང་
བ་ཞེས་བྱ་བ་དང། དེ་བཞིན་གཤེགས་པ་ཚངས་པའི་དབྱངས་ཞེས་བྱ་བ་དང། དེ་བཞིན་གཤེགས་པ་ཟླ་བ་ཟིལ་གྱིས་གནོན་ཅེས་བྱ་བ་དང། དེ་བཞིན་གཤེགས་པ་ཉི་མའི་དབྱངས་ཞེས་བྱ་བ་དང། དེ་བཞིན་གཤེགས་པ་མེ་ཏོག་སིལ་
མའི་འོད་ཀྱིས་བརྒྱན་པ་ཞེས་བྱ་བ་དང། དེ་བཞིན་གཤེགས་པ་དཔལ་བརྩེགས་ཞེས་བྱ་བ་དང། དེ་བཞིན་གཤེགས་པ་རྒྱ་མཚོ་མཆོག་གི་བློས་རྣམ་པར་རོལ་པའི་མངོན་པར་མཁྱེན་པ་ཞེས་བྱ་བ་དང། དེ་བཞིན་གཤེགས་པ་འོད་མཆོག་ཅེས་
བྱ་བ་དང། དེ་བཞིན་གཤེགས་པ་སྤོས་ཀྱི་རྒྱལ་པོ་ཆེན་པོར་སྣང་བ་ཞེས་བྱ་བ་དང། དེ་བཞིན་གཤེགས་པ་ཐ་བ་དང་དྲི་མ་དང་ཁོང་ཁྲོ་བ་དང་བྲལ་བ་ཞེས་བྱ་བ་དང། དེ་བཞིན་གཤེགས་པ་རི་རབ་བརྩེགས་ཞེས་བྱ་བ་དང། དེ་བཞིན་གཤེགས་

[003B] དེ་བཞིན་གཤེགས་པ་ཡོན་ཏན་ཆེན་པོ་མངའ་བའི་བློ་བརྙེས་པའི་མངོན་པར་མཁྱེན་པ་ཞེས་བྱ་བ་དང། དེ་བཞིན་གཤེགས་པ་འོད་ཀྱིས་ཉི་ཟླ་ཟིལ་དུ་བརླག་པར་མཛད་ཅེས་བྱ་བ་དང། དེ་བཞིན་གཤེགས་པ་
བེ་ཌཱུརྱ་སྦྱངས་པར་སྣང་བ་ཞེས་བྱ་བ་དང། དེ་བཞིན་གཤེགས་པ་སེམས་ཀྱི་རྒྱུད་ཀྱི་བློ་ཤིན་ཏུ་རྒྱས་པ་མངོན་པར་འཕགས་པ་ཞེས་བྱ་བ་དང། དེ་བཞིན་གཤེགས་པ་མེ་ཏོག་གི་ཕྲང་བའི་ནགས་ཀྱི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་མཁྱེན་པ་
ཞེས་བྱ་བ་དང། དེ་བཞིན་གཤེགས་པ་མེ་ཏོག་གི་འབྱུང་གནས་ཞེས་བྱ་བ་དང། དེ་བཞིན་གཤེགས་པ་ཆུ་ཟླ་ལྟ་བུ་ཞེས་བྱ་བྱ་བ་དང། དེ་བཞིན་གཤེགས་པ་མ་རིག་པའི་མུན་པ་རྣམ་པར་འཇོམས་པ་ཞེས་བྱ་བ་དང། དེ་བཞིན་གཤེགས་པ་འཇིག་རྟེན་
དབང་པོ་ཞེས་བྱ་བ་དང། དེ་བཞིན་གཤེགས་པ་མུ་ཏིག་བྱུ་རུ་འདྲ་བའི་གདུགས་ཞེས་བྱ་བ་དང། དེ་བཞིན་གཤེགས་པ་བཞེད་པ་ཞེས་བྱ་བ་དང། དེ་བཞིན་གཤེགས་པ་ཆོས་ཀྱི་བློ་གྲོས་ཀྱིས་བསྒྲགས་པའི་རྒྱལ་པོ་ཞེས་བྱ་བ་དང། དེ་བཞིན་གཤེགས་
པ་སེངྒེ་དང་རྒྱ་མཚོ་བརྩེགས་པ་ལྟར་བསྒྲགས་བའི་རྒྱལ་བོ་ཞེས་བྱ་བ་དང། དེ་བཞིན་གཤེགས་པ་རྒྱ་མཚོའི་རི་རབ་ཟླ་བ་ཞེས་བྱ་བ་དང། དེ་བཞིན་གཤེགས་པ་ཚངས་པའི་དབྱངས་ཀྱི་ང་རོལ་མངོན་པར་དགྱེས་པ་ཞེས་བྱ་བ་དང། དེ་བཞིན་གཤེགས་པ་
མེ་ཏོག་འབྱུང་ཞེས་བྱ་བ་དང། དེ་བཞིན་གཤེགས་པ་སྡེ་བརྙེས་ཞེས་བྱ་བ་དང། དེ་བཞིན་གཤེགས་པ་ཉི་ཟླ་ཞེས་བྱ་བ་དང། དེ་བཞིན་གཤེགས་པ་ལྷུན་པོ་བརྩེགས་ཞེས་བྱ་བ་དང། དེ་བཞིན་གཤེགས་བ་ཟླ་འོད་ཅེས་བྱ་བ་དང། དེ་བཞིན་གཤེགས་པ་

[004A]༄༅། །དྲི་མ་མེད་པའི་སྤྱན་ཞེས་བྱ་བ་དང། དེ་བཞིན་གཤེགས་པ་རི་བོའི་རྒྱལ་པོའི་སྒྲ་དབྱངས་ཞེས་བྱ་བ་དང། དེ་བཞིན་གཤེགས་པ་མེ་ཏོག་འོད་ཅེས་བྱ་བ་དང། དེ་བཞིན་གཤེགས་པ་མེ་ཏོག་གི་ཆར་རབ་ཏུ་འཐོར་བ་ཞེས་བྱ་བ་དང། དེ་
བཞིན་གཤེགས་པ་རིན་པོ་ཆེའི་གདུགས་ཞེས་བྱ་བ་དང། དེ་བཞིན་གཤེགས་པ་པདྨས་སྲང་མཛེས་པར་མཛད་ཅེས་བྱ་བ་དང། དེ་བཞིན་གཤེགས་པ་ཙནྡན་གྱི་དྲི་ཞེས་བྱ་བ་དང། དེ་བཞིན་གཤེགས་པ་རྒྱ་སྤོས་ཀྱི་དྲི་ཞེས་བྱ་བ་དང། དེ་བཞིན་གཤེགས་
པ་རིན་བོ་ཆེར་སྣང་བ་ཞེས་བྱ་བ་དང། དེ་བཞིན་གཤེགས་པ་མུ་ཁྱུད་ཅེས་བྱ་བ་དང། དེ་བཞིན་གཤེགས་པ་བཀོད་པ་ཆེན་པོ་ཞེས་བྱ་བ་དང། དེ་བཞིན་གཤེགས་པ་ཐ་བ་དང་ཞེ་སྡང་དང་བྲལ་བ་ཞེས་བྱ་བ་དང། དེ་བཞིན་གཤེགས་པ་ཚངས་པའི་དབྱངས་
ཞེས་བྱ་བ་དང། དེ་བཞིན་གཤེགས་པ་རིན་པོ་ཆེ་སྣ་བདུན་གྱི་ཆར་འབེབས་པ་ཞེས་བྱ་བ་དང། དེ་བཞིན་གཤེགས་པ་ཡོན་ཏན་ཆེན་པོ་མངའ་བ་ཞེས་བྱ་བ་དང། དེ་བཞིན་གཤེགས་པ་ཏ་མ་ལའི་ལོ་མ་དང་ཙནྡན་གྱི་རྫབ་ཅན་ཞེས་བྱ་བ་དང། དེ་བཞིན་
གཤེགས་པ་མེ་ཏོག་མངོན་པར་མཁྱེན་ཅེས་བྱ་བ་དང། དེ་བཞིན་གཤེགས་པ་མི་ཤེས་པ་རྣམ་པར་འཇོམས་པ་ཞེས་བྱ་བ་དང། དེ་བཞིན་གཤེགས་པ་རལ་པ་ཅན་ཞེས་བྱ་བ་དང། དེ་བཞིན་གཤེགས་པ་མུ་ཏིག་གི་གདུགས་ཞེས་བྱ་བ་དང། དེ་
བཞིན་གཤེགས་པ་གསེར་གྱི་སྙིང་པོ་ཞེས་བྱ་བ་དང། དེ་བཞིན་གཤེགས་པ་བཻ་ཌཱུརྱའི་སྙིང་པོ་ཞེས་བྱ་བ་དང། དེ་བཞིན་གཤེགས་པ་ཏོག་ཆེན་པོ་ཞེས་བྱ་བ་དང། དེ་བཞིན་གཤེགས་པ་ཆོས་ཀྱི་ཏོག་ཅེས་བྱ་བ་དང། དེ་བཞིན་གཤེགས་པ་རིན་

[004B] དེ་བཞིན་གཤེགས་པ་མིའི་དབང་པོ་ཞེས་བྱ་བ་དང། དེ་བཞིན་གཤེགས་པ་འཇིག་རྟེན་དབང་པོ་ཞེས་བྱ་བ་དང། དེ་བཞིན་གཤེགས་པ་ཐུགས་རྗེ་ཅན་ཞེས་བྱ་བ་དང། དེ་བཞིན་གཤེགས་པ་འཇིག་རྟེན་མཛེས་ཞེས་བྱ་བ་དང་
བ་དང། དེ་བཞིན་གཤེགས་པ་ཚངས་པའི་ཏོག་ཅེས་བྱ་བ་དང། དེ་བཞིན་གཤེགས་པ་ཆོས་ཀྱི་བློ་གྲོས་ཞེས་བྱ་བ་དང། དེ་བཞིན་གཤེགས་པ་སེང་གེ་ཞེས་བྱ་བ་དང། དེ་བཞིན་གཤེགས་པ་སེངྒེའི་བློ་གྲོས་ཞེས་བྱ་བ་བྱུང་སྟེ། ཀུན་དགའ་བོ་དེ་
བཞིན་གཤེགས་པ་སེངྒེའི་བློ་གྲོས་ཀྱི་སྔ་རོལ་གྱི་ཡང་ཆེས་སྔ་རོལ་དུ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཁྱེན་པ་དང་ཞབས་སུ་ལྡན་པ། བདེ་བར་གཤེགས་པ་འཇིག་རྟེན་མཁྱེན་པ། སྐྱེས་བུའི་
འདུལ་བའི་ཁ་ལོ་བསྒྱུར་བ། བླ་ན་མེད་པ། ལྷ་དང་མི་རྣམས་ཀྱི་སྟོང་པ་སངས་རྒྱས་བཅོམ་ལྡན་འདས་འཇིག་རྟེན་དབང་ཕྱུག་རྒྱལ་པོ་ཞེས་བྱ་བ་འཇིག་རྟེན་དུ་བྱུང་ངོ། །ཀུན་དགའ་བོ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་འཇིག་རྟེན་དབང་ཕྱུག་རྒྱལ་པོའི་བསྟན་པ་ལ་དགེ་སློང་ཆོས་ཀྱི་འབྱུང་གནས་ཞེས་བྱ་བ་ཤས་ཆེར་དྲན་པ་དང་ལྡན་པ། བློ་གྲོས་དང་ལྡན་པ། རྟོགས་པ་དང་ལྡན་པ། ཤེས་རབ་དང་ལྡན་པ། བརྩོན་འགྲུས་དང་ལྡན་པ། རྒྱ་ཆེན་པོ་ལ་མོས་
པ་ཞིག་བྱུང་ངོ། །ཀུན་དགའ་བོ་དེ་ནས་དགེ་སློང་ཆོས་ཀྱི་འབྱུང་གནས་དེ་སྟན་ལས་ལངས་ཏེ། བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ། བཅོམ་ལྡན་འདས་དེ་བཞིན་གཤེགས་པ་འཇིག་རྟེན་དབང་ཕྱུག་

[005A]༄༅། །རྒྱལ་པོ་ག་ལ་བ་དེར་ལོགས་སུ་ཐལ་མོ་སྦྱར་བ་བཏུང་ནས་བཅོམ་ལྡན་འདས་ལ་ཕྱག་འཚལ་ཏེ། དེའི་ཚེ་ཚིགས་སུ་བཅད་པ་འདི་དག་གིས་མངོན་པར་བསྟོད་དོ། །འོད་ནི་དཔག་མེད་བློ་ནི་མཐའ་ལས་མཚུངས། །གཞན་གྱི་འོད་
ནི་གང་ཡང་མི་གསལ་ཏེ། །ཉི་ཟླ་ནོར་བུའི་ཚོགས་ཀྱི་འོད་རྣམས་ནི། །འཇིག་རྟེན་ཀུན་ན་ལམ་མེ་ལྷན་མ་ལགས། །སེམས་ཅན་སྙིང་པོའི་གཟུགས་ནི་མཐའ་ཡས་ཏེ། །དེ་བཞིན་སངས་རྒྱས་གསུང་ནི་མཐའ་ལས་དབྱངས། །ཚུལ་ཁྲིམས་ཏིང་
འཛིན་ཤེས་རབ་བརྩོན་འགྲུས་ཀྱང། །ཁྱོད་འདྲ་འཇིག་རྟེན་འདི་ན་གཞན་མ་མཆིས། །ཟབ་ཅིང་ཤིན་ཏུ་རྒྱས་པའི་ཆོས་བརྙེས་པ། །སངས་རྒྱས་མཆོག་གི་ཐུགས་ནི་རྒྱ་མཚོ་བཞིན། །དེས་ཀྱང་སྟོན་ལ་ཁེངས་པ་མི་མངའ་སྟེ། །ཐ་བ་ཞེ་སྡང་
སྤངས་ནས་ཕ་མཐར་སྒྲོལ། །ཇི་ལྟར་སངས་རྒྱས་མཆོག་ནི་གཟི་མཐའ་ཡས། །མི་དབང་གཟི་བརྗིད་ཕྱོགས་ཀུན་ལམ་མེར་གདའ། །དེ་ལྟར་བདག་ཀྱང་སངས་རྒྱས་ཆོས་རྒྱལ་འགྱུར། །སྐྱེ་དགུ་རྒ་དང་འཆི་ལས་རབ་ཐར་བགྱི། །སྦྱིན་དང་དུལ་
དང་ཚུལ་ཁྲིམས་བཟོད་བརྩོན་འགྲུས། །བསམ་གཏན་ཏིང་འཛིན་དེ་བཞིན་ཤེས་རབ་མཆོག་བརྟུལ་ཞུགས་འདི་དག་བདག་གིས་ཡང་དག་བླངས། །སེམས་ཅན་ཀུན་སྐྱོབ་སངས་རྒྱས་འགྱུར་བར་བགྱི། །བྱང་ཆུབ་ཞི་མཆོག་མཚུངས་མེད་འཆོལ་
བགྱིད་ཅིང། །སངས་རྒྱས་བྱེ་བ་བརྒྱ་སྟོང་དུ་མའི་ཕྲག་གངྒའི་བྱེ་མ་ལྟ་བུར་མཐའ་ཡས་པ། །མགོན་པོ་དེ་ཀུན་བདག་གིས་མཆོད་པར་བགྱི། །གངྒཱའི་རྡུལ་དང་མཉམ་པའི་འཇིག་རྟེན་ཁམས། །དེ་བས་གོང་དུ་མཐའ་ཡས་ཞིང་གི་རྣམ། །དེ་དག་ཀུན་ཏུ་

[005B] །འདི་འདྲའི་བརྩོན་འགྲུས་སྟོབས་ནི་བརྩམ་པར་བགྱི། །བདག་གི་ཞིང་ཡངས་གཙོ་བོ་དམ་པ་མཆོག་འདུས་བྱས་འདིར་ནི་བརྒྱན་པར་བགྱིས་ནས་སུ། །མཚུངས་པ་མ་མཆིས་མྱ་ངན་འདས་དབྱིངས་བདེ། །དེ་ཡང་མ་མཆིས་པས་ནི་
རྣམ་པར་སྦྱངས། །ཕྱོགས་བཅུ་དག་ནས་ལྷགས་པའི་སེམས་ཅན་རྣམས། །དེར་ལྷགས་མྱུར་དུ་བདེ་ལ་དགའ་བར་འགྱུར། །སངས་རྒྱས་ཚད་མ་འདི་ནི་བདག་གི་དཔང། །མ་ལོག་བརྩོན་འགྲུས་སྟོབས་ནི་བསྐྱེད་པར་འཚལ། །ཕྱོགས་བཅུའི་འཇིག་རྟེན་མི་
ཆགས་མཁྱེན་པ་ཅན། །མཁས་པ་དེ་དག་རྟག་ཏུ་བདག་སེམས་མཁྱེན། །བདག་ནི་མཚམས་མེད་མཆིས་ཏེ་རྟག་གནས་བགྱི། །སྨོན་ལམ་སྟོབས་ལས་ལྡོག་པ་ཡོངས་མི་བགྱིད། །ཀུན་དགའ་བོ། དེ་ནས་དགེ་སློང་ཆོས་ཀྱི་འབྱུང་གནས་དེས་བཅོམ་
ལྡན་འདས་དེ་བཞིན་གཤེགས་པ་འཇིག་རྟེན་དབང་ཕྱུག་རྒྱལ་པོ་ལ་ཚིགས་སུ་བཅད་པ་འདི་དག་གིས་མངོན་སུམ་དུ་མངོན་པར་བསྟོད་ནས་འདི་སྐད་ཅེས་གསོལ་ཏོ། །བཅོམ་ལྡན་འདས་བདག་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་
ཏུ་མངོན་པར་རྫོགས་པར་འཚང་རྒྱ་བར་འཚལ་ཏེ། ཡང་དང་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་ཅིང། ཡོངས་སུ་བསྔོ་བར་བགྱིད་ན། ཅི་ནས་ཀྱང་བདག་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
མངོན་པར་རྫོགས་པར་འཆང་རྒྱ་བ་དང། འཇིག་རྟེན་དུ་དེ་བཞིན་གཤེགས་པ་མི་མཉམ་པ་དང་མཉམ་པར་འགྱུར་བ་དེ་ལྟ་བུའི་ཆོས་བཅོམ་ལྡན་འདས་ཀྱིས་བདག་ལ་ལེགས་པར་བསྟན་དུ་གསོལ། རྣམ་པར་གང་གིས་བདག་གི་སངས་རྒྱས་ཀྱི་ཞིང་གི་

[006A]༄༅། །ཡོན་ཏན་གྱི་རྒྱན་བཀོད་པ་ཕུན་སུམ་ཚོགས་པ་ཡོངས་སུ་འཛིན་པར་འགྱུར་བའི་རྣམ་པ་དེ་ཡང་བཅོམ་ལྡན་འདས་ཀྱིས་བདག་ལ་ཡོངས་སུ་བརྗོད་དུ་གསོལ། ཀུན་དགའ་བོ། དེ་སྐད་ཅེས་གསོལ་བ་དང། བཅོམ་ལྡན་འདས་དེ་བཞིན་
གཤེགས་པ་འཇིག་རྟེན་དབང་ཕྱུག་རྒྱལ་བོས། དགེ་སློང་ཆོས་ཀྱི་འབྱུང་གནས་དེ་ལ་འདི་སྐད་ཅེས་བཀའ་སྩལ་ཏོ། །དེའི་ཕྱིར་དགེ་སློང་ཁྱོད་བདག་ཉིད་ཀྱིས་སངས་རྒྱས་ཀྱི་ཞིང་གི་ཡོན་ཏན་གྱི་རྒྱན་བཀོད་པ་ཕུན་སུམ་ཚོགས་པ་ཡོངས་སུ་ཟུངས་ཤིག་
ངེས་གསོལ་བ་བཅོམ་ལྡན་འདས་བདག་སྤྲོ་བ་མ་མཆིས་སོ། །དེ་བཞིན་གཤེགས་བ་གཞན་དག་གི་སངས་རྒྱས་ཀྱི་ཞིང་གི་ཡོན་ཏན་བཀོད་པའི་རྒྱན་ཕུན་སུམ་ཚོགས་པ་གང་ཐོས་ནས་བདག་གི་རྒྱན་བཀོད་པ་ཐམས་ཅད་ཡོངས་སུ་རྫོགས་པར་འགྱུར་
བ་བཅོམ་ལྡན་འདས་ཀྱིས་བཤད་དུ་གསོལ། ཀུན་དགའ་བོ་དེ་ནས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཇིག་རྟེན་དབང་ཕྱུག་རྒྱལ་པོ་དེས། དགེ་སློང་དེའི་བསམ་པ་མཁྱེན་ནས་དོན་བཞེད་པ། ཕན་བ་བཞེད་
བ༑ ཐུགས་བརྩེ་བ་ཅན་གྱི་ཐུགས་བརྩེ་བས་ཉེ་བར་གཟུང་སྟེ་སངས་རྒྱས་ཀྱི་ཚུལ་མི་གཅད་པའི་ཕྱིར་སེམས་ཅན་རྣམས་ལ་ཐུགས་རྗེ་ཆེན་པོ་བསྐྱེད་ནས་ལོ་བྱེ་བ་ཐམ་པར་སངས་རྒྱས་བྱེ་བ་ཕྲག་ཁྲིག་བརྒྱ་སྟོང་ཕྲག་བརྒྱད་ཅུ་རྩ་གཅིག་གི་སངས་རྒྱས་ཀྱི་
ཞིང་གི་ཡོན་ཏན་གྱི་རྒྱན་བཀོད་པ་ཕུན་སུམ་ཚོགས་པ་རྣམས་དང་བཅས། ཡུལ་ཕྱོགས་དང་བཅས། གཞི་ཅི་ལས་གྱུར་བ་དང་བཅས་པར་ཡང་དག་པར་རབ་ཏུ་བཤད་དོ། །དེ་ནས་བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་འདི་སྐད་ཅེས་གསོལ་ཏོ།།

[006B] བཅོམ་ལྡན་འདས་འཇིག་རྟེན་དབང་ཕྱུག་རྒྱལ་བོ་དེའི་སྐུ་ཚེའི་ཚད་ཇི་ཙམ་ཞིག་ཐུབ་པར་གྱུར། དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་བཀའ་སྩལ་ཏོ། །དེ་བཞིན་གཤེགས་
པ་འཇིག་རྟེན་དབང་ཕྱུག་རྒྱལ་པོ་དའི་སྐུ་ཚེའི་ཚད་ནི་བསྐལ་བ་བྱེ་བ་ཁྲག་ཁྲིག་བརྒྱ་སྟོང་ཕྲག་བཞི་བཅུ་ཐམ་པ་ཐུབ་བར་གྱུར་ཏོ། །ཀུན་དགའ་བོ། དེ་ནས་དགེ་སློང་ཆོས་ཀྱི་འབྱུང་གནས་དེས་སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཕྲག་བརྒྱད་ཅུ་རྩ་གཅིག་པོ་
དེ་དག་གི་སངས་རྒྱས་ཀྱི་ཞིང་གི་ཡོན་ཏན་གྱི་རྒྱན་བཀོད་པ་ཕུན་སུམ་ཚོགས་པ་གང་ཡིན་པ་དེ་དག་ཐམས་ཅད་སངས་རྒྱས་ཀྱི་ཞིང་གཅིག་ཏུ་ཡོངས་སུ་བཟུངས་ནས། བཅོམ་ལྡན་འདས་དེ་བཞིན་གཤེགས་པ་འཇིག་རྟེན་དབང་ཕྱུག་རྒྱལ་པོ་དེའི་
ཞབས་ལ་མགོ་བོས་ཕྱག་བཙལ་ཏེ་བསྐོར་བ་བྱས་ནས་བཅོམ་ལྡན་འདས་དེའི་གན་ནས་སོང་ངོ། །གོང་དུ་ཡང་བསྐལ་བ་ལྔར་སངས་རྒྱས་ཀྱི་ཞིང་གི་ཡོན་ཏན་གྱི་རྒྱན་བཀོད་པ་ཕུན་སུམ་ཚོགས་པ་ཤིན་ཏུ་ཐ་གྲུ་ཆེ་བ། ཤིན་ཏུ་གྱ་ནོམ་པ་སྔོན་ཕྱོགས་
བཅུའི་འཇིག་རྟེན་གྱི་ཁམས་ཐམས་ཅད་དུ་མ་བྱུང་བ་དག་ཡོངས་སུ་གཟུང་བར་གྱུར་ཏོ། །སྨོན་ལམ་ཡང་ཤིན་ཏུ་རྒྱ་ཆེ་བ་བཏབ་བོ་ཞེས་བྱ་བ་ལ་སོགས་པ་རྒྱ་ཆེ་བར་གསུངས་ཏེ་ཚུལ་དེ་ལྟ་བུས་དེ་བཞིན་གཤེགས་པ་འོད་དཔག་ཏུ་མེད་པས་དང་པོར་
ཞིང་ཡོངས་སུ་སྦྱངས་པའི་ཚུལ་རྒྱ་ཆེ་བར་སེངྒེའི་དབྱངས་ཀྱིས་རྒྱ་ཆེར་སྒྲོག་པར་མཛད་དོ། །དེ་བཞིན་དུ་འཕགས་པ་ཚེ་དང་ཡེ་ཤེས་དཔག་ཏུ་མེད་པའི་མཚན་བརྒྱ་རྩ་བརྒྱད་པར་ཡང་་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་

[007A]༄༅། །སངས་རྒྱས་ཚེ་དང་ཡེ་ཤེས་དཔག་ཏུ་མེད་པ་ཤིན་ཏུ་རྣམ་པར་ངེས་པ་གཟི་བརྗིད་ཀྱི་རྒྱལ་པོའི་མཚན་འཛིན་ཅིང་འཆང་བ་དང་ཀློག་ཅིང་ཁ་ཏོན་དུ་བྱེད་པ་དེ་དག་གི་ཚེ་འཛིན་ཅིང་ཚེ་འཕེལ་བ་དང། ཚེ་ཟད་པ་ལ་ཡང་ཚེ་སླར་འཕེལ་
བར་བཞེད་ཅིང་སངས་རྒྱས་གངྒའི་ཀླུང་གི་ཕྱེ་མ་སྙེད་ཀྱི་གྲངས་དང་མཉམ་པ་ཐམས་ཅད་ཀྱིས་ཡང་དང་ཡང་དུ་གསུངས་ཤིང། ཕན་ཡོན་རྣམ་གྲངས་མཐའ་ཡས་པ་བཀའ་སྩལ་བ་ཐམས་ཅད་ཀྱང་དེ་བཞིན་གཤེགས་པ་ཚེ་དང་ཡེ་ཤེས་དཔག་ཏུ་
མེད་པའི་སྨོན་ལམ་གྱི་མཐུ་ལས་བྱུང་ངོ། །ཞེས་སངས་རྒྱས་ཐམས་ཅད་ཀྱིས་སྒྲོག་པར་མཛད་དོ། །དེ་བཞིན་དུ་འཕགས་པ་འཆི་མེད་རྔ་སྒྲ་ལས་ཀྱང། འདི་ནས་ནུབ་ཀྱི་ཕྱོགས་རོལ་ན། །བདེ་བ་ཅན་གྱི་འཇིག་རྟེན་ཁམས། །དེན་རྫོགས་པའི་སངས་རྒྱས་
བཞུགས། །དེ་བཞིན་གཤེགས་པ་ཚེ་དཔག་མེད། །སུ་ཞིག་དེ་ཡི་མཚན་བརྗོད་ན། །དེ་ནི་དེ་རུ་སྐྱེ་བར་འགྱུར། །འཆི་བའི་དུས་སུ་སྟོན་པ་ནི། །དགེ་སློང་དགེ་འདུན་བཅས་པ་མཐོང། །དེ་ན་བུད་མེད་ཡོད་པ་མིན། །མངལ་ན་གནས་པ་ཡོད་མ་ཡིན། །རིན་
ཆེན་རྣམས་ཀྱི་པདྨོ་ལས། །རྫུ་འཕྲུལ་ཆེན་པོ་འབྱུང་བར་འགྱུར། །ཟས་དང་གོས་དང་སྨན་རྣམས་དང། །ཆོས་གོས་མལ་ཆ་ལྷུང་བཟེད་རྣམས། །སེམས་ཀྱིས་བསམ་མ་ཐག་ཏུ་ནི། །དེ་དག་མོད་ལ་འབྱུང་བར་འགྱུར། །ཕྱོགས་བཅུར་བཞུགས་པའི་སངས་
རྒྱས་རྣམས། །བདེ་བ་ཅན་གྱི་བསྔགས་པ་བརྗོད། ཅེས་གསུངས་ཏེ། དེ་ལྟར་ལན་ཅིག་མིན་པར་སངས་རྒྱས་ཐམས་ཅད་ཀྱིས་བསྔགས་པའི་ཞིང་གི་མཆོག་དམ་པ་བདེ་བ་ཅན་ནི། དེ་བཞིན་གཤེགས་པ་འོད་དཔག་མེད་ཀྱི་ཞིང་དང། མགོན་པོ་

[007B] །དེ་ལ་ཡང་ལོངས་སྤྱོད་རྫོགས་སྐུ་དང། སྤྲུལ་པའི་སྐུ་གཉིས་ལས། དེ་བཞིན་གཤེགས་པ་ཚེ་དཔག་མེད་ནི་ལོངས་སྐུ་དང། འོད་དཔག་མེད་ནི་སྤྲུལ་པའི་སྐུའོ། །དེ་ལྟར་བདེ་བ་ཅན་གྱི་ཞིང་ན་
སངས་རྒྱས་བཅོམ་ལྡན་འདས་འོད་དཔག་ཏུ་མེད་པ་འཚོ་ཞིང་གཞེ་ས་ལ་ཆོས་ཀྱང་སྟོན་པར་མཛད་པ་ལས་ཞིང་རབ་འབྱམས་གྲངས་མེད་པ་རྣམས་དང་ཁྱད་བར་དུ་མི་མཛེད་ཀྱི་ཞིང་འདིར་སྤྲུལ་པ་འགྱེད་པར་མཛད་དེ། ཕལ་པོ་ཆེར། ཇི་ལྟར་ཟླ་བ་ཤར་
གྱུར་ཚེ། །ཚད་མེད་པ་ཡི་གཟུགས་བརྙན་རྣམས། །ཆུ་ཡི་སྣོད་དུ་སྣང་གྱུར་ཀྱང། །ཟླ་བ་གཉིས་སུ་གྱུར་པ་མེད། ཅེས་གསུངས་པ་ལྟར་ཡིན་ལ། དེ་དག་ལས་ཀྱང་རང་ཅག་ལ་བཀའ་དྲིན་གྱི་ཁྱད་པར་དུ་གྱུར་པ་ནི་སངས་རྒྱས་ཤཱཀྱའི་རྒྱལ་པོ་འཇིག་རྟེན་གྱི་
ཁམས་འདིར་མཛད་པ་བཅུ་གཉིས་ཀྱི་རོལ་བསྟོན་པའི་དུས་སུ་འདྲི་ཞིང་ལན་ལྡོན་པ་རྣམས་ཀྱི་མཆོག་འཕགས་པ་རབ་འབྱོར་དང་འཕགས་པ་འོད་སྲུང་གི་དགེ་ཚུལ་པདྨའི་དད་ལྡང་དང། མདོ་ཏིང་ངེ་འཛིན་རྒྱལ་པོ་གསུང་པར་གསོལ་བ་འདེབས་པ་ཟླ་
འོད་གཞོན་ནུ་དང། ཚེའི་རིག་པ་འཛིན་པ་རྣམས་ཀྱི་མཆོག་འཚོ་བྱེད་གཞོན་ནུ་རྣམས་སུ་སྤྲུལ་པར་མཛད་དོ། །དེ་དག་ལས་ཀྱང་འཕགས་པ་རབ་འབྱོར་མའི་འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་གཏན་ལ་འབེབས་པའི་ཕྱིར་་བཅོམ་ལྡན་
འདས་ལ་དྲི་བཞུ་ཞིང་དེ་བཞིན་གཤེགས་པས་ནི་ལན་གྱི་སྒོ་ནས་གཏན་ལ་འབེབས་པར་མཛད་ལ། །བཅོམ་ལྡན་འདས་ཀྱིས་དོན་གྱི་དབང་འགའ་ཞིག་གཟིགས་ནས་དྲི་བ་མཛད་པ་རྣམས་ཀྱི་ལན་ཡང་བདེ་བར་གཤེགས་པའི་དགོངས་བ་ཇི་ལྟ་བ་བཞིན་དུ་

[008A]༄༅། །ལྡོན་པར་མཛད་དོ། །དགེ་ཚུལ་པདྨའི་ངང་ལྡང་ནི་འཕགས་པ་འོད་སྲུང་གི་སྐུ་དྲུང་དུ་བསྙེན་ནས། འོད་སྲུང་ལས་ཐེག་པ་ཆེན་པོའི་ཆོས་ཀྱི་བཀའ་དྲིན་རྒྱ་ཆེར་ནོས་ཏེ་ཉམས་སུ་བཞེས་པར་གྲགས། ཟླ་འོད་གཞོན་ནུར་གྱུར་པས་ནི་ཏིང་
ངེ་འཛིན་རྒྱལ་པོ་གསུང་བར་བསྐུལ་ཏེ་སྟོང་པ་ཉིད་ཀྱི་ལྟ་བ་ཕུལ་དུ་ཕྱིན་པར་གཏན་ལ་ཕབ་ནས་ཏིང་ངེ་འཛིན་གྱི་སྒོ་བརྒྱ་ཕྲག་འབྱེད་པར་མཛད། འཚོ་བྱེད་གཞོན་ནུས་ནི་ཚེའི་རིག་བྱེད་ཀྱི་གཞུང་ལུགས་ཕྱིན་ཅི་མ་ལོག་པར་གཟུང་སྟེ། སེམས་ཅན་ནང་
ཀྱིས་གདུངས་བ་མང་པོ་ནད་ཀྱི་འཇིགས་པ་ལས་བསྐྱབ་སྟེ་སྲོག་གི་སྦྱིན་བ་རྒྱ་ཆེར་སྩལ། ཚེའི་རིག་འཛིན་བརྙེས་ཏེ་ད་ལྟའང་བཞུགས་ཞེས་ཐོས། དེ་ལ་སོགས་པ་མཐའ་ཡས་ཏེ་བརྗོད་པར་ག་ལ་སྤོབས། དེ་བཞིན་གཤེགས་པ་བསིལ་བའི་དངོས་པོ་
བརྙེས་ཟིན་པའི་མཇུག་ཏུ་སྤྲུལ་པའི་རྣམ་གྲངས་མཐའ་ཡས་པ་ཞིག་ཡོད་མོད། འཕགས་ཡུལ་གྱི་པཎྜི་ཏ་དང་གྲུབ་པ་ཐོབ་བ་ཀུན་ལ་རྩོད་པ་མེད་པར་གྲགས་པ་རགས་རིམ་ཞིག་བརྗོད་ན། ་དཔལ་མགོན་འཕགས་པ་ཀླུ་སྒྲུབ་ཀྱི་སྲས་མཆོག་ཏུ་གྱུར་པ་
རིགས་པའི་ཁུ་བྱུག་ཆེ་བ་ཞེས་བྱ་བར་གྱུར་ཏེ་སྟོང་པ་ཉིད་ཀྱི་ལྟ་བ་གཏན་ལ་ཕབ་ནས་ཐེག་ཆེན་གྱི་ལམ་ཆེར་རྒྱས་པར་མཛད། སློབ་དཔོན་ཆེན་པོ་ལེགས་ལྡན་འབྱེད་དུ་གྱུར་ནས་རང་བཞིན་གྱིས་གྲུབ་པ་གཏན་ལ་འབེབ་ཅིང། བདེན་གྲུབ་གཏན་ནས་
བཀག་པའི་རང་རྒྱུད་ཀྱི་སྲོལ་རྣམ་པར་འབྱེད་པར་སྤྲུལ་པར་མཛད། བྲམ་ཟེ་ལས་རབ་ཏུ་བྱུང་བ་བཎྜི་ཏ་ཆེན་པོ་ཨ་བྷ་ཀ་ར་གུཔྟར་སྤྲུལ་ནས་རྡོ་རྗེ་རྣལ་འབྱོར་མའི་ལུང་བསྟན་བཞིན་དུ་མདོ་སྔགས་ཀྱི་བསྟན་བཅོས་རྒྱ་ཆེར་མཛད། དེ་དག་དང་ཕྱོགས་

[008B]
རྗེའི་རིགས་གཅིག་ཏུ་བྱིན་གྱིས་བརླབ་ཀྱིས་བྱིན་གྱིས་རློབ་པར་མཛད་དེ་དུས་ཀྱི་འཁོར་ལོའི་བསྟན་པ་རྒྱ་ཆེར་རྒྱས་པར་མཛད། འཕགས་ཡུལ་གྱི་ཆ་ཤས་ཨོ་ཌི་ཡ་ནར་སློབ་དཔོན་པདྨ་སམྦྷ་ཝར་སྤྲུལ་ནས་ཡུལ་ཀུན་གྱི་འདྲེ་སྲིན་རྣམས་དམ་ལ་
བཏགས་ནས་སངས་རྒྱས་ཀྱི་བསྟན་པ་རྒྱ་ཆེར་སྤེལ་ཞིང། ཁ་བ་ཅན་འདིར་ཡང་ཞབས་ཀྱིས་བཅགས་ནས་བསམ་ཡས་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་བཞེང་པར་མཛད་ནས་བོད་ཡུལ་འདིར་བསྟན་པ་རིན་པོ་ཆེ་ཆེས་ཆེར་དར་བར་
མཛད་ལྷ་སྲིན་སྡེ་བརྒྱད་ཐམས་ཅད་དམ་ལ་བཞག་ཅིང། ཆོས་མིན་ཅན་མང་པོ་ཡང་ཚར་བཅད། ཁ་བ་ཅན་ནས་འགྲོ་ལྡིང་གི་ཡུལ་དུ་ཕེབས་ཏེ་གདུག་པའི་ཕྲ་མེན་མ་མང་པོ་དམ་ལ་བཞག་ལོ་བཅུ་གཉིས་སུ་འགྲོ་དོན་མཛད་ནས་སྲིན་ཡུལ་དུ་གཤེགས་
ད་ལྟའང་བཞུགས། རྡོ་རྗེ་དྲིལ་བུ་པ། བྷ་ཝ་བྷ་དྲ་སོགས་ཀྱང་ཐུགས་རྒྱུད་གཅིག་པའི་རྣམ་སྤྲུལ་དུ་གྲགས། དེ་ནས་ཁ་བ་ཅན་དུ་འགོས་ལོཙྪ་བ་ཁུག་པ་ལྷས་བཙས་སུ་གྱུར་ནས་འཕགས་ཡུལ་དུ་བྱོན་ཏེ་བོད་ལྗོངས་འདིར་འདུས་པ་འཕགས་ལུགས་ཀྱི་
སྲོལ་ཕྱེ། ས་སྐྱ་པ་ཆེན་པོ་པཎྜི་ཏ་ཀུན་དགའ་རྒྱལ་མཚན་དུ་གྱུར་ནས་ཕྲོག་བྱེད་དགའ་བོ་སོགས་ཚར་བཅད། སངས་རྒྱས་ཀྱི་བསྟན་པ་ཉིན་མོ་ལྟར་གསལ་བར་མཛད། གསང་སྔགས་རྙིང་མའི་གྲུབ་ཆེན་རྒྱལ་བ་གཡུང་རྡོ་རྗེ་དཔལ་བར་གྱུར་ཏེ་ལྷ་

[009A]༄༅། །མ་སྲིན་སྡེ་བརྒྱད་མང་པོ་དམ་ལ་བཏགས། ཁྱད་པར་དུ་ཡང་མཁས་གྲུབ་བསྟན་པའི་ཉི་མ་ཆོས་ཀྱི་རྒྱལ་པོ་དགེ་ལེགས་དཔལ་བཟང་པོར་གྱུར་ནས་་ཁམས་གསུམ་འགྲོ་བའི་བླ་མ་ཙོང་ཁ་པ་ཆེན་པོའི་བསྟན་པ་ལམ་དང་པའི་
ལོག་སྨྲ་ཐམས་ཅད་ཚར་བཅད། ཐེ་ཚོམ་གྱི་དྲི་མ་མ་ལུས་པ་དྲུངས་ཕྱུང་སྟེ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་བསྟན་པ་རིན་པོ་ཆེ་ནུབ་ཕྱོགས་ཀྱི་རྒྱ་མཚོ་ནས་ཤར་ཕྱོགས་ཀྱི་རྒྱ་མཚོ་ཆེན་པོ་ལ་ཐུག་གི་བར་དུ་རྒྱས་པར་མཛད། སྐུ་ལུས་འདི་ཉིད་ཀྱིས་
ཤམྦྷ་ལ་ལ་སོགས་པའི་ཡུལ་གྲུར་སྦྱོད་པ་ལ་གཤེགས། གྲུབ་པའི་དབང་ཕྱུག་བསོད་ནམས་ཕྱོགས་ཀྱི་གླང་པོར་བསྟན་ནས་བརྟུལ་ཞུགས་ཀྱི་སྤྱོད་པ་སྤྱད། རྗེ་གྲུབ་པའི་དབང་ཕྱུག་དབེན་ས་བློ་བཟང་དོན་ཡོད་གྲུབ་པར་གྱུར་ཏེ་ཆོས་ཀྱི་རྒྱལ་པོ་ཡབ་
སྲས་ཀྱི་སྙན་བརྒྱུད་ཀྱི་གདམས་པ་རིན་པོ་ཆེ་རྣམས་མི་ཉམས་པར་གཟུང། དེ་ནས་པཎ་ཆེན་ཆོས་ཀྱི་རྒྱལ་པོ་བློ་བཟང་ཆོས་ཀྱི་རྒྱལ་མཚན་དུ་སྤྲུལ་ནས་སངས་རྒྱས་ཀྱི་བསྟན་པ་རིན་པོ་ཆེ་འཆད་རྩོད་རྩོམ་གསུམ་གྱི་སྒོ་ནས་རྒྱས་པར་མཛད་བཤད་
སྒྲུང་གཉིས་ཀྱི་སྒོ་ནས་གཏན་ལ་ཕབ། དགུང་ལོ་བརྒྱ་ཕྲག་བརྒལ་བར་བཞུགས། དེ་དག་ཐམས་ཅད་ཀྱང་སྐུ་ཚེ་རེ་རེ་བཞིན་ཐོས་བསམ་སྒོམ་གསུམ་གྱི་སྒོ་ནས་རྒྱལ་བའི་བསྟན་པ་རིན་པོ་ཆེ་བླ་ནས་བླར་སྦེལ་ཞིང། གྲུབ་པའི་གོ་འཕང་མཐོན་པོར་
གཤེགས་པའི་ཚུལ་བསྟན། སྐྱེས་བུ་དམ་པ་གཞན་དང་གཞན་འཇིག་རྟེན་དུ་བྱོན་པ་རྣམས་འགའ་ཞིག་ལ་བདུད་ཀྱི་བར་གཅོད་དང། འགའ་ཞིག་གིས་བརྟུལ་ཞུགས་སྤྱོད་པ་མཛད་པ་གནད་དུ་མ་སོང་བ་ཡང་ཡོད་མོད། མགོན་པོ་འོད་དཔག་ཏུ་

[009B] གྲུབ་པའི་དབང་ཕྱུག་བློ་བཟང་
དོན་ཡོད་གྲུབ་པའི་གསུང་ལས། བླ་མ་ལྷ་ལ་རྩེ་གཅིག་གསོལ་བཏབ་ནས། །ཡིད་ལ་གང་ཤར་འཕྲལ་ལ་ལག་ལེན་དུ། །འགེལ་བ་སྨྱོན་པ་འདྲ་བའི་བརྟུལ་ཞུགས་ཀྱིས། །སངས་རྒྱས་མྱུར་དུ་འགྲུབ་པ་བདག་གི་ལུགས། ཞེས་བསྟན་འགྲོའི་དོན་ཆེན་པོ་
རྣམས་ལྟ་ཞོག་བརྟུལ་ཞུགས་ཀྱི་སྤྱོད་པ་ལྟ་བུའི་སྨྱོན་སྤྱོད་སྦྱད་པ་ཚུན་ཆོད་ཀྱིས་ཀྱང་བསྟན་པ་རིན་པོ་ཆེ་འདུལ་བའི་ལག་ལེན་དང་བཅས་པ་རྒྱས་པར་མཛད་པར་གསུངས་པའི་ཕྱིར། དེ་ནས་སླར་ཡང་ཁ་བ་ཅན་གྱི་ཡུལ་གྲུ་ཐོབ་རྒྱལ་གྱི་ཆར་བྲུལ་ཚང་དུ་
སྐུ་བལྟམས་པ་་རྡོ་རྗེ་འཆང་ཆེན་པོ་རྗེ་བཙུན་བློ་བཟང་ཡེ་ཤེས་དཔལ་བཟང་པོའི་རོལ་པས་རོལ་པར་མཛད་དེ་རྒྱལ་བའི་བསྟན་པའི་སྙིང་པོ་ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་བསྟན་པ་རིན་པོ་ཆེ་ལ་མ་རྟོགས་པ་དང་ལོག་པར་རྟོག་པ་དང་
ཐེ་ཚོམ་གྱི་དྲི་མ་མ་ལུས་བ་རྩད་ནས་དྲུངས་ཕྱུང་སྟེ་སངས་རྒྱས་ཀྱི་བསྟན་པ་ཉིན་མོ་ལྟར་གསལ་བར་མཛད་ཅིང། གཙོ་བོར་གདུལ་བྱ་འགའ་ཞིག་གི་བློ་ངོ་དང་བསྟུན་ནས་སྦས་པའི་བརྟུལ་ཞུགས་ཉིད་གཙོ་བོར་གཟུང་སྟེ་ནང་དུ་རིམ་གཉིས་ཀྱི་ཏིང་ངེ་འཛིན་
ཁོ་ན་ལ་གཞོལ་བཞིན་པར་བཞུགས་ལ། དེ་ཉིད་ཀྱི་རྣམ་ཐར་རྒྱ་མཚོ་ལྟ་བུ་ལས་ཆུ་བྱི་ལོ་དགུང་གྲངས་བདུན་ཅུར་ཕེབས་དུས་ཀྱི་ཆོ་འཕྲུལ་གྱི་མཆོད་པ་ཡན་ཆད་དུ་ཇི་ལྟར་མཛད་པ་ནི་རྗེ་ཉིད་ཀྱི་རྣམ་པར་ཐར་པ་ཆེན་མོར་བཀའ་སྩལ་བ་ལས་ཤེས་ལ་

[010A]༄༅། །དེ་མན་ཆོད་ཀྱི་རྣམ་པར་ཐར་པ་རྣམས་ནི་བདག་གིས་འབད་པ་ཆེན་པོས་སྒྲོག་པར་བྱའོ། །དེ་དག་ལ་འདི་སྐད་ཅེས་བྱ་སྟེ། བྱང་ཆུབ་དམ་པའི་སེམས་ཀྱི་གྲོགས་པོ་མཆོག་གང་གི་མཛའ་བོས་གཏོང་བ་མ་ཡིན་པ། །དེ་ཡི་འཁོར་དང་ལོ་
སྤྱོད་གནས་དང་གྲོགས། །ཀུན་ཀྱང་དག་པ་རབ་འབྱམས་འབའ་ཞིག་འབྱུང། །དགེ་སློང་ཆོས་བཞི་དུལ་བའི་བསེར་བུ་གཡོ། །སྙིང་སྟོབས་མི་དམན་ཐེག་ཆེན་བློ་གྲོས་ཅན། །ཡོན་ཏན་རྒྱ་མཚོའི་ཆུ་གཏེར་ལྗོན་ཤིང་བྱུག། ཀུན་བཟོད་དེ་ཡིད་བདེ་ལེགས་
ཐམས་ཅད་ཁྱེར། །འཇིག་རྟེན་དབང་ཕྱུག་རྒྱལ་པོ་སྟོན་པའི་གཙོ། །དྲང་སྲོང་གང་གི་གསུང་སྤྲིན་རྒོད་པ་དང། །ཆབས་གཅིག་བབས་པའི་ཆོས་ཀྱི་བདུད་རྩི་དེས། །བྲན་ལས་ནོར་འཇིན་དེར་ནི་ལོ་ཏོག་རྒྱས། །དག་པའི་ཞིང་བཟང་འཁོར་དང་ལོངས་སྤྱོད་ཚོགས་
ཀུན་ཀྱང་སངས་རྒྱས་ཞིང་ཀུན་གཅིག་བསྡུས་པའི། །གཟུགས་བརྙན་འཕོས་པ་འདྲ་སྟེ་འགྲོ་འདི་ལ། །བདེ་ལེགས་སྦྱིན་ཕྱིར་བདེ་བ་ཅན་ཞེས་བྱ། །སྟོང་པ་སྙིང་རྗེ་ཟུང་འཇུག་ལྷ་ཡི་ལྷ། །འོད་དང་ཚེ་མཐའ་ཡས་པའི་བདེན་པའི་དཔྱིད། །དུས་སུ་སྨིན་པའི་སྤྲུལ་
པའི་སྒྱུ་འཕྲུལ་གར། །ས་ཕྱོགས་ཀུན་དང་ཁ་བ་ཅན་དུ་བཀྲ། །ངེས་དོན་བཅུད་ཀྱིས་ལུས་སྟོབས་ཆེར་རྒྱས་ཤིང། །སྙིང་སྟོབས་རྨད་བྱུང་བློ་ཡིས་ཀུན་ནས་མཛེས། །གྲུབ་པའི་དབང་ཕྱུག་མཁས་པའི་བརྟུལ་ཞུགས་ཅན། །དེ་ནི་འཕྲེང་བ་རིན་ཆེན་ལྟ་བུར་
མཛེས། །ཁྱད་པར་བློ་བཟང་ཡེ་ཤེས་གདུལ་བྱའི་ཁམས། །བསམ་པ་ཇི་བཞིན་ཆོས་ཀྱི་བདུད་རྩིའི་ཆར། །འབེབ་མཁས་བློ་བཟང་བསྟན་པའི་དཔལ་ཡོན་ཅན། །ཁྱོད་ཀྱིས་ད་དུང་ཀུན་ལ་ཐུགས་རྗེས་བཟུངས། ཞེས་བྱ་བ་ནི་གླེང་གླེང་བའི་སྐབས་ཀྱི་ལེའུ་

[010B]། །།དེ་ནས་བདག་ཉིད་ཆེན་པོ་དེ་ལ་ཆུ་བྱི་ལོ་ཟླ་བ་དང་པོ་དེའི་ཚེས་བརྒྱད་ལ་ཤར་ཕྱོགས་བསྟན་པའི་གསལ་བྱེད་སྦི་ལིག་ཐུ་ནོ་མིན་ཧན་གྱིས་གསུང་བྲིས་ཀྱི་ལམ་ནས་བསྐུལ་མ་མཛད་དེ། འདུས་པ་རྒྱ་མཚོའི་དབུས་སུ་སྦྱན་དྲངས་ནས་
གླིང་བཞི་རི་རབ་དང་བཅས་པའི་མཎྜལ་སྣེ་འདོགས་ཅན། །སྐུ་གསུང་ཐུགས་རྟེན། གསེར་དངུལ་གོས་བཟང་མང་པ་དང། གོང་མ་ཆེན་པོའི་རྒྱལ་ཁབ་ཏུ་འཚམས་ཞུའི་མི་སྣར་མངགས་པར་མཛད་པའི་སྐུ་གཉེར་ཆེན་མོ་དགེ་སློང་ཡེ་ཤེས་འཕྲིན་ལས་
ནས་ཀྱང་དངོས་འབུལ་གྱི་མཆོད་སྤྲིན་རྒྱ་ཆེར་སྤྲོས་ཏེ། རྗེ་འགྲོ་བའི་མགོན་པོ་ཉིད་བསྟན་འགྲོ་སྦྱི་ཁྱབ་ཀྱི་དཔལ་དུ་ཞབས་པད་བརྟན་པར་གསོལ་བ་བཏབ་པ་ལ་དགྱེས་བཞིན་དུ་ཞལ་བཞེས་གནང་ཞིང། འདུས་པ་རྒྱ་མཚོའི་ཚོགས་དང་ལྷན་ཅིག་
ཏུ་དགེ་བའི་རྩ་བ་རྣམས་རྫོགས་པའི་བྱང་ཆུབ་ཏུ་བསྔོ་བའི་གསུང་བསྔོ་ཤིས་བརྗོད་དང་བཅས་པ་རྒྱ་ཆེར་སྩལ། ཚེས་བཅུ་བཞིའི་ཉིན་སྐོར་དཔོན་པ་དཀའ་ཆེན་བློ་བཟང་ཡར་འཕེལ་ནས་གསོལ་བ་བཏབ་པ་བཞིན། སྐྱེ་བོའི་ཚོགས་ལྔ་སྟོང་བརྒལ་
བལ་གཟིམས་ཆུང་ཡིད་དགའ་ཆོས་འཛིན་ནས་ཞལ་གྱི་དཀྱིལ་འཁོར་མངོན་པར་གསལ་བར་བསྟན་ནས་ཐར་པ་དང་ངེས་ལེགས་ཀྱི་ས་བོན་ཡང་དག་པར་བསྐྲུན་པར་མཛད་ཅིང། ཆོ་འཕྲུལ་དུས་ཆེན་གྱི་ཐོག་བསྙེན་བཀུར་ཞུ་མི་རྣམས་ལ་ཕྱག་དབང་
གི་བྱིན་རླབས་སྩལ། ཚེས་ཉི་ཤུའི་ཉིན་རྔ་ཡན་རྡོ་རའི་དབོན་བོ་སོགས་བརྒྱ་ཕྲག་ལྷག་ཙམ་ལ་ཕྱག་གི་འདབ་མ་མགོ་བོ་ལ་རེག་པའི་བྱིན་རླབས་སྩལ། ལྷ་ལྡན་སྨོན་ལམ་ཆེན་མོའི་དུས་མཆོད་དང་བསྟུན་ཇོ་ཤཱཀ་རྣམ་གཉིས་ལ་སྟོང་མཆོད་སྣ་ལྔ་

[011A]༄༅། །དང་སྙན་ཤལ་བདེན་ཆིག་གིས་བརྒྱན་པ། དགེ་འདུན་འདུས་པ་ཆིག་ཁྲི་བརྒལ་བར་ལོ་མའི་མཆོད་ཡོན་བཟང་པོ་བསྔོ་རྟེན་རྣམ་གཞག་དང་བཅས་པ་དང། གྲྭ་པ་རེར་དངུལ་ཞོ་ཕྱེད་དོ་རེའི་ཕྱག་འགྱེད་དང་བཅས་པ་གནང་
འདི་སྐབས་འདུས་སྡེ་ཆེན་པོ་དང་བླ་བྲང་གི་སྐུ་འཁོར། ཆབ་འབངས་ཀྱི་སྐྱེ་བོ་དང་བཅས་པས་རྗེ་བླ་མ་ཉིད་ཞབས་པད་ཡུན་དུ་འཚོ་གཞེས་ཀྱི་ཕྱིར་སྨོན་ལམ་ཆེན་མོའི་ཐོག་ཏུ་མང་ཇ་གསུམ་རེ་ཞུས་ཤིང། ཆོའི་རིག་བྱེད་ཀྱི་པཎྜི་ཏ་ཆེན་པོ་ནམ་
མཁའ་དོན་གྲུབ་པས་མང་ཇ་གཅིག་བཅས་ཞུས་པ་རྣམས་ཐུགས་རྗེའི་སྦྱན་རས་ཀྱིས་བཙའ་བར་མཛད། ལོ་ལྟར་འཆར་ཅན་གྱི་ལུགས་སྲོལ་ལྟར་ལ་མོ་ལྷ་ཆེན་ཚངས་བ་ཚན་པོར་སྔར་བཅོལ་ལེགས་པའི་གཏང་རག་དང། ང་འཆོལ་ལེགས་
པའི་གསོལ་འདེབས་སུ་སྐུ་ཆས་རྒྱས་པ། ཚོགས་ཀྱི་འཁོར་ལོ་དང་བཅས་པ་འབུལ་གནང་གི་མགོ་བརྗོད་དུ། ་དབང་གི་རང་བཞིན་རྣམ་མང་ཐོས་པའི་སྲས། །མ་རུངས་འདུལ་ཕྱིར་བདེ་ཆེན་ཞགས་པ་འཛིན། །རྒྱལ་བསྟན་སྐྱོང་ཞིང་དམ་ཚིག་
ལྡན་པ་ཡི། །འཕྲིན་ལས་སྒྲུབ་མཛད་འཆི་མེད་ཚངས་པ་རྒྱལ། ཞེས་པ་དང་བཅས་ཏེ་སྩལ། ཟླ་བ་འདིའི་ནང་ལ་སོགས་པའི་སྐབས་གངས་ཅན་ཆོས་འཕེལ། ཤངས་དགའ་ལྡན་ཆོས་འཁོར་གླིང། རོང་དགའ་ལྡན་བྱམས་པ་གླིང་རྒྱལ་ཆེན་
རྩེ་ཆོས་འཁོར་བདེ་ཆེན། མཚན་སྒྲོག་དགའ་ལྡན་དར་རྒྱས་གླིང། ཞྭ་ལུ་རི་མཐིལ། གསེར་མདོག་ཅན། རྒྱང་རོ་གསེར་སྡིངས། བྱམས་པ་གླིང། ཉུག་ཆོས་འཁོར་གླིང་རྣམས་སུ། བསྟན་འགྲོའི་ཕན་བདེ་སྦེལ་པ་དང། རྗེ་ཉིད་ཀྱང་ཡུན་རིང་པོར་

[011B]ཆོས་གྲ་ཆེན་པོ་
འདི་ཁར་གྲྭ་ཚང་ཁག་སོ་སོ་ནས་ཚོ་བསྡུས་ཀྱི་གྲྭ་གྲངས་བརྒྱ་རྩས་ཟླ་བ་དུ་མར་གསུང་སྒྲོག་གཙང་རོང་གི་དགོན་སྡེ་གཞན་ཡང་ཁག་མང་པོས་ཡུམ་རྒྱས་འབྲིང་བསྡུས་གསུམ་དང་གཟུངས་བ་སྡུས། བརྒྱད་སྟོང་པ། བསྐལ་བཟང་བཅས་གསུང་སྒྲོག་
དང༑ སྒྲོལ་མ་དང། ཤེར་སྙིང། གདུགས་དཀར། ཚེ་གཟུངས། ཚེ་ཆོག་བཅས་ཟླ་བ་གཅིག་གཉིས་ཀྱི་བར་ལ་རྒྱས་པར་མཛད། དེ་མཚུངས་གྲུབ་པའི་དབང་ཕྱུག་གི་གདན་ས་དབེན་ས་ཆོས་ཀྱི་ཕོ་བྲང་དང། དགའ་ལྡན་རབ་རྒྱས། རྒྱལ་ཆེན་རྩེ་ཆོས་
སྡེ༑ སྣར་ཐང་ཆོས་སྡེ། བཀྲ་ཤིས་དགེ་འཕེལ་སོགས་སུ་ཆོས་སྲུང་དམ་ཅན་རྒྱ་མཚོར་བསྐང་གསོ་ཟླ་གྲངས་མང་པོ་སྦྲེལ་བ་དང། ཆོས་ཀྱི་རྒྱལ་པོ་དང་ལྷ་མོ་བེཀྩེ་བཅས་ཀྱི་སྒེར་བསྐང་སྒྲུབ་རྒྱུ་གནང་བ་ཐམས་ཅད་ལ་ཇ་ཐུག་ལ་སོགས་པའི་བསྙེན་
བཀུར། མཆོད་གཏོར་སྦྱན་གཟིགས་ལ་སོགས་པའི་མཆོད་པ། བསྔོ་རྟེན་རྣམ་གཞག། སྐུ་ཡོན་གོས་ངར་ཡུལ་གྲུ་སྣ་ཚོགས་ཀྱི་གོན་པའི་རིགས། རྡོར་དྲིལ། གཏོར་ཆ། མཆོད་ཆས། སྦུག་སིལ་བཅས་དངོས་པོ་སྣ་ཚོགས་ཀྱི་སྐུ་འགྱེད་རྒྱ་ཆེར་
སྩལ༑ ཟླ་བ་གཉིས་པའི་ཚེས་བཅུའི་ཉིན་ཏྲེ་བོ་བསམ་གྲུབ་དགོན་གྱི་བླ་མ་ངོ་གཡོག་དྲུག་ལ་བསྙེན་པར་རྫོགས་པ་དགེ་སློང་གི་དངོས་པོ་ཡང་དག་པར་སྩལ། རྣམ་ཐར་ཆེན་མོར་ཟླ་བ་དང་པོའི་ཚེས་གཉིས་ཀྱི་ཉིན་ལྷུན་གྲུབ་གླིང་བའི་རྗེ་དྲུང་བློ་བཟང་

[012A]༄༅། །དགེ་འདུན་ལ་འཕྲིན་ལས་ཀྱི་ཁ་ལོ་བསྒྱུར་པའི་ཁུར་བཞེས་ཀྱི་བཀའ་ཕེབས་པར་གསུངས་པ་བཞིན། ཧོར་ཟླ་གཉིས་པ་འདི་ཁའི་འདུལ་ཚེས་བཅུ་གསུམ་གྱི་ཉིན་མཛོད་འཇིན་གྱི་ཁྲི་ལ་མངའ་གསོལ་མཛད་དེ། ཛམྦྷ་ལའི་སྐུ་བརྙན་
སྩོལ་བ་དང་ཆབས་ཅིག་པར་དབང་བསྐུར་བའི་ཤིས་བརྗོད་དང། གང་སྦྱིའི་བསླབ་བྱ་ནན་ཏན་དུ་སྩལ། དེ་དུས་་རྒྱལ་དབང་ཐམས་ཅད་མཁྱེན་གཟིགས་ཆེན་པོ་མགར་ཐར་དུ་བཞུགས་སྟན་འཇགས་ཀྱང་མི་དབང་བའི་སེ་ཕོ་ལྷ་བས་ཐུགས་
འགན་བཞེས་ཏེ་གཞུང་དང་སྐུ་སྒེར་བཅས་སོ་སོ་ནས་རྗེ་བླ་མ་མཆོག་ལ་རྟན་འབྱུང་གི་ལེགས་སྐྱེས་གསར་སྤྲོས་དང། ཕྱག་མཛོད་རིན་པོ་ཆེར་ཁྲི་འབུལ་བཅས་ཕུལ་དུ་བྱུང་བའང་བསྐྲུན། གཞན་ཡང་དགོན་སྡེ་ཁག་སོ་སོ་ནས་ལེགས་འབུལ་མཐར་
ཡས་བ་དང། མི་སྡེ་སོ་སོ་ནས་རྗེ་བཙུན་བླ་མ་མཆོག་ལ་ལེགས་འབུལ་གྱི་དངོས་སྐྱེས་ཕུལ་བ་རྣམས་དགྱེས་བཞིན་དུ་བདག་གིར་མཛད། བཅུ་གསུམ་མཆོད་པའི་དུས་ཆེན་དང་བསྟུན་ནས་ཚ་གྲ་དང་དགེ་འདུན་རེར་འབྲུ་མཁར་ཁལ་རེའི་ཕྱག་
འགྱེད་རྨད་དུ་བྱུང་བ་དང། གཙང་རོང་གི་དགོན་སྡེ་ཕལ་མོ་ཆེ་རིས་སུ་མ་ཕྱེ་བ་བརྒྱ་དང་དྲུག་ཅུ་རེ་དྲུག་ལ་མང་ཇ་ལྔ་དྲུག་ཙམ་རེའི་ཐོག་ཞལ་འདོན་སོགས་སྔར་རྒྱུན་ལྟར་གནང་ཞིང། དེ་དག་ལ་བསྔོ་རྟེན་རྣམ་གཞག་གོས་དར་སོགས་ཀྱི་མང་འགྱེད་
ཚང་མེད་པ་སྩལ། རི་ཁྲོད་ཁག་སུམ་ཅུ་སྐོར་ལ་ཟླ་སྐོར་ལ་ཉིན་ལྟར་མང་ཇ་གསུམ་རེ་དང་ཡོན་དངུལ་ཞོ་གསུམ་རེ་བཅས་ཀྱི་བསྙེན་བསྐུར་བླ་ན་མ་མཆིས་པ་གནང། ཚེས་བཅུ་བདུན་གྱི་ཉིན་ཉུག་ཆོས་འཁོར་གླིང་བླ་གྲྭ་ནས་ཞབས་བརྟན་རྟེན་འབྱུང་

[012B]
བསྙེན་བཀུར་རྨད་དུ་བྱུང་བ་གནང། ཚེས་བཅོ་བརྒྱད་དཔལ་ལྡན་ཨ་ཏི་ཤའི་དུས་ཆེན་གྱི་ཉིན་དཔལ་གསང་སྔགས་རྒྱུད་པ་གྲྭ་ཚང་ནས་རྒྱུ་ཡོན་རྨད་དུ་བྱུང་བ་དང་བཅས་ཏེ་གཟིམས་ཆུང་ཉི་འོད་འཁྱིལ་པར་བཅོམ་ལྡན་འདས་མགོན་པོ་ཆེ་དཔག་མེད་
འཆི་མེད་རྔ་སྒྲའི་དཀྱིལ་འཁོར་ཆེན་པོའི་ཆོག་དང་འབྲེལ་པའི་བརྟན་བཞུགས་འབུལ་བར་མཛད་པའི་དགོང་ཇའི་ཚོགས་དབུར་ཞབས་ཀྱི་པདྨོ་བཀོད་དེ། རིག་པ་འཇིན་པའི་འདུས་པའི་སྔ་ཆེན་པོས་བཀྲ་ཤིས་རྫས་བརྒྱད་སོགས་ཕུལ་ཏེ་གསོལ་བ་
བཏབ་པ་ལྟར་རྡོ་རྗེའི་བཀའ་མི་འགྱུར་བའི་ཞལ་བཞེས་ཡང་དག་པར་གནང། སྔགས་གྲྭ་འདུས་སྦྱིར་མང་འགྱེད་ཞབས་ཏོག་རྒྱ་ཆེར་མཛད། ཚེས་ཉེར་གཅིག་ལ་བཞད་བཀྲ་ཤིས་དགེ་འཕེལ་གྱི་བླ་སྦྱི་དགོན་ལག་དང་བཅས་པ་ནས་མི་འཇིག་རྡོ་རྗེའི་
ཁྲིལ་ཞབས་པད་ཡུན་རིང་དུ་བརྟན་པའི་ཕྱིར་མཎྜལ་ལ་སོགས་པའི་དངོས་འབུལ་གྱི་མཆོད་སྤྲིན་སྤྲོས་པ་རྣམས་དགྱེས་བཞིན་དུ་བདག་གིར་མཛད་པ་དང་ཆབས་ཅིག་པར་ཞལ་བཞེས་གནང་ཞིང་མང་འགྱེད་ཀྱི་བཀའ་དྲིན་ཀྱང་སྩལ། ཉེར་དྲུག་གི་
ཉིན་རིན་ཆེན་རྩེ་གཞིས་གཉེར་དཀའ་ཆེན་ས་ལ་བས་དངོས་འབུལ་བཏེག་ནས་གཟིམས་ཆུང་ཞབས་བརྟན་ཕུལ་བར་དགྱེས་བཞིན་ཞལ་བཞེས་གནང། ནག་པ་ཟླ་བའི་ཚེས་གསུམ་ལ་ཆོས་གྲྭ་ཆེན་པོ་འདི་ཁར་གསར་ཞུགས་ཀྱི་བཙུན་པ་རྣམས་

[013A]༄༅། །དང་སྣར་ཐང་པ། ཁམས་སོག་སོགས་ཕྱོགས་འདུས་ཀྱི་རིགས་བརྒྱད་ལྷག་བཅུ་ཕྲག་གསུམ་དང་བརྒྱ་ཕྲག་གཉིས་ལ་ཡོངས་རྫོགས་དགེ་བསྙེན་ནས་བཟུང་སྟེ་དགེ་ཚུལ་གྱི་བར་གྱི་སྡོམ་པའི་བཀའ་དྲིན་སྩལ། ཚེས་ལྔ་ལ་རི་
ཁུད་ཆོས་སྡེ་བླ་སྦྱི་གཞིས་བྱེས་ཐུན་མོང་ནས་མཎྜལ་དངོས་འབུལ་གྱི་མཆོད་སྤྲིན་སྤྲོས། ཚེས་བརྒྱད་ལ་ལ་མོ་ཆོས་སྐྱོང་ཆེན་པོའི་ལུང་ཕེབས་བཞིན་བཀྲ་ཤིས་ལྷུན་པོའི་ཟུར་བཞི་སློབ་དཔོན་རྣམས་དང་དགེ་འདུན་གྱི་སྡེ། རྫོང་གཞིས་མངའ་
འབངས་དང་བཅས་པ་རྣམས་ཀྱིས་དང་བ་ཆེན་པོས་རྒྱུ་ཡོན་སྦྱར་ནས་གཟིམས་ཆུང་ཉི་འོད་དུ་གསང་སྔགས་རྒྱུད་བ་གྲྭང་ཚང་གི་རིག་པ་འཛིན་པའི་དགེ་འདུན་གྱི་སྡེ་སྦྱན་དྲངས་ཤིང་བསྙེན་བཀུར་ཞུས་ཏེ་བཅོམ་ལྡན་འདས་ཚེ་དཔག་མེད་ལྷ་དགུའི་
དཀྱིལ་འཁོར་གྱི་ཆོ་ག་དང་འབྲེལ་པའི་ཞབས་བརྟན་ཕུལ་པའི་ཚོགས་དབུར་ཡང་ཕེབས་ནས་རིག་སྔགས་ཀྱིས་བྱིན་གྱིས་བརླབས་པའི་བཀྲ་ཤིས་རྫས་བརྒྱད་གཙོ་བོར་གྱུར་པའི་མཎྜལ་དང། སྐུ་གསུང་ཐུགས་རྟེན་དངུལ་གོས་དར་ལ་སོགས་
པའི་དངོས་འབྱོར་དང། ཏིང་ངེ་འཛིན་གྱིས་སྤྲུལ་པའི་ཀུན་ཏུ་བཟང་པོའི་མཆོད་སྤྲིན་སྤྲོས་ཏེ་གསོལ་བ་བཏབ་པ་ལྟར་ཞབས་ཀྱི་པདྨོ་ཡུན་དུ་བརྟན་པའི་ཞལ་བཞེས་དགྱེས་བཞིན་དུ་གནང་ཞིང། དེ་གོང་ནམ་མཁའ་ཤིན་ཏུ་རྩུབ་པར་ཡོད་ཀྱང་
དེ་ཉིན་ནས་བཟུང་སྟེ་ཤིན་ཏུ་འཇམ་པར་གྱུར། འདུས་སྡེ་རིན་པོ་ཆེར་ཡང་མང་ཇ་བཟང་མང་དང་ཕྱག་འགྱེད་དངུལ་ཞོ་ཕྱེད་དོ་རེ། བསྔོ་རྟེན་བཅས་བཟང་པོ་ཕུལ་བ་རྣམས་ལ་ཡང་དགྱེས་བཞིན་དུ་བྱིན་རླབས་ཀྱི་ཏིང་ངེ་འཛིན་མཛད། ལྟ་ས་སྨོན་

[013B]གཙང་རོང་གི་དགོན་སྡེ་ཆེ་ཕྲ་ཉིས་བརྒྱ་བརྒལ་བར་མང་ཇ་ལྔ་རེ་རྣམ་གཞག་དང་བཅས་པའི་སྒོ་ནས་སྐུ་ཚེའི་རྟེན་འབྲེལ་བསྒྲིགས་པ་ཐམས་ཅད་ཕུལ་དུ་ཕྱིན་པར་གྲུབ་པ་དེ་ཐམས་ཅད་རྗེ་བླ་མ་ཉིད་
ཀྱི་བཀའ་དྲིན་ཁོ་ན་ལས་བྱུང་བ་ཡིན། དེར་སྐུ་གེགས་ཀྱི་རྣམ་པ་ཕྲན་བུ་ཡོད་པ་ལྷག་མེད་དུ་ཞི་བའི་རྟགས་མགོན་དུ་གྱུར་པས་འགྲོ་བ་མ་ལུས་པ་དབུགས་དབྱུང་བ་ཐོབ། ཚེས་བཅུ་གཉིས་ལ་དཔལ་འཁོར་ཆོས་སྡེའི་མཁན་པོ་གྲྭང་ཚང་ཁག་བཅུ་
བདུན་བཅས་ནས་མཎྜལ་རྟེན་འབྱུང་གི་འབུལ་ནོད་གྱ་ནོམ་པ་ཕུལ་ནས། སེངྒེའི་ཁྲི་ཆེན་པོར་ཡུན་དུ་ཞབས་པད་བརྟན་དགོས་པའི་གསོལ་བ་བཏབ་པ་ལྟར་ཞལ་བཞེས་དང་གདབ་ལན་གྱི་མང་འགྱེད་ཀྱང་གྱ་ནོམ་པ་གནང། དེར་ཚོགས་ཚང་མ་ལ་
ལམ་རིམ་གྱི་གསུང་བཤད་དང་བཅས་པའི་ཆོས་འབྲེལ་གནང་བས་གསུང་གི་བདུད་རྩི་རྣ་བར་ཐོས་པ་ཐམས་ཅད་ལ་ཐར་པའི་ས་བོན་བླ་ན་མ་མཆིས་པ་ཐོབ། ཚེས་བཅུ་བཞི་ལ་གསེར་འོག་གྲྭ་ཚང་བླ་སྦྱི་ནས་སྒེར་གྱིས་མཎྜལ་རྟེན་འབྱུང་ཕུལ་
བ་ལ་དགྱེས་བརྩེའི་ཞལ་བཞེས་གནང་ཞིང་ཁོང་རྣམས་དང་དབུས་པ་སོགས་སེར་སྐྱ་བརྒྱ་ཕྲག་གཉིས་ལྷག་པར་ཉི་གཞོན་འཆར་ཀ་མ་སོགས་ཀྱི་འདོད་ཆོས་དང་ཟང་ཟིང་གིས་མཉེས་པར་མཛད། དབྱིད་ཆོས་གཉིས་པ་ལ་དགེ་འདུན་ཞལ་གྲངས་
སུམ་སྟེང་ལྔ་བཅུ་ང་གཉིས་ཙམ་ལ་ཕྱག་འགྱེད་འབྲུར་ཕབ་བྲེ་ཚད་ཀྱི་ཁལ་སུམ་ཁྲི་བཞི་སྟོང་བརྒྱད་བརྒྱ་ཐོབ་རྩིས་ཀྱི་དངོས་པོ་སྣ་ཚོགས་པའི་སྐུ་འགྱེད་བཀའ་དྲིན་གྱིས་བསྐྱངས་ཤིང་རྣམ་གཞག་སོགས་ཀྱང་གཟབས་རྒྱས་དང། རྒྱུད་གྲྭར་ཡང་

[014A]༄༅། །དགེ་འདུན་ཞལ་གྲངས་བརྒྱ་དང་གོ་དྲུག་ལ་བླྚམ་གསུམ་རེ། ཆོས་སྲུང་ལ་མངའ་དར་བསྔོ་རྟེན་རྣམ་གཞག་སོགས་རྒྱས་པར་སྩལ། ཉེར་བཞི་ལ་ཟི་ལིང་རྡོར་ཁེ་ཨམ་བན་ནས་འཚམས་འདྲི་ཞུ་མི་ཞུ་ཡིག་དངོས་སྐྱེས་དང་
བཅས་པ་འབྱོར་པ་ལ་མཇལ་ཕྱག་གནང་ཞིང་གསོལ་ཇ་གཅིག་གི་རིང་མི་ངོ་རྣམས་ལ་སྐུ་མདུན་དུ་བཞུགས་གྲལ་གནང་ནས་ཨམ་བན་ལ་འཚམས་འདྲི་སོགས་གསུང་གི་བདུད་རྩི་སྩལ། གནམ་སྟོང་གི་ཉིན་ལྷ་ལྡན་ཕྱོགས་སུ་གོང་མ་
ཆེན་པོའི་སྐུ་ཚབ་ཏུ་བཀས་མངགས་བའི་རྒྱ་དཔོན་རྨཱ་ཏཱ་ཤིན་གྱི་གཉེར་བ་ངོ་གཡོག་ལ་མཇལ་ཕྱག་གནང། ས་གས་ཉ་བའི་ཟླ་བའི་ཚེས་གཅིག་གི་ཉིན་ཟི་ལིང་ཨམ་བན་གྱི་འཚམས་འདྲི་ཞུ་མི་རྣམས་ལ་ཕྱག་དབང་དང་བཅས་ཏེ་ཐོན་ཕྱག་
གནང་ཞིང་ཨམ་པན་ལ་ཡང་བཀའ་ལན་བཅས་སྩལ། ཚེས་གསུམ་གྱི་ཉིན་གཞིས་སོག་གི་རྒྱ་དཔོན་ཨུ་པ་ཤི་སྐོར་དང་མང་ཇའི་སྦྱིན་བདག་སོགས་ཁ་ཤས་དང་དེའི་སང་ཉིན་ཆོས་འཁོར་ལྷུན་པོ་བ་ནས་ཞབས་བརྟན་ཕུལ་ཞིང་འགའ་
ཞིག་ནས་བྱམས་ཆོས་སྡེ་ལྔའི་རྒྱུགས་འབུལ་བ་ཁ་ཤས་དང། རྒྱ་མི་ཀུན་རྒྱལ་ངོ་གཡོག་གསུམ་བཅས་ལ་ཕྱག་དབང་གནང། ཚེས་བརྒྱད་ཀྱི་ཉིན་རྒྱ་མི་དྲུག་ཅུ་ཐམ་པ་གཞིས་ཀ་རྩེར་རྩྭ་གསོས་སུ་ཡོད་པ་རྣམས་ཕྱིར་ལོག་གདོང་ཐོན་ཕྱག་
ཞུ་བར་སྐུ་མདུན་དུ་བཅར་བ་རྣམས་དང་ཆོས་གྲྭ་འདི་ཁའི་གྲྭ་རིགས་གྲ་སྐོར་དུ་འབྱོན་མི་སོག་པོ་དང་ཁམས་པ་སོགས་ལ་ཕྱག་དབང་གནང། ས་གས་ཉ་པའི་ཚེས་བཅོ་ལྔའི་ཉིན་ཆོས་གྲྭ་འདི་ཁའི་སྒྲིགས་འགྲིམས་པ་དང་ཕྱོགས་ཐག་རིང་པོ་ནས་

[014B] དེ་རྣམས་ཀྱི་རྒྱུད་ལ་ཐར་པ་དང་མྱ་ངན་ལས་འདས་པའི་ས་བོན་གྲུང་པོ་ཐེབས་པར་
མཛད། དེ་དུས་སྣར་ཐང་ཆོས་སྔེར་མང་ཇ་ལྔ་དང་སྐུ་འགྱེད་གྲྭ་པ་རེར་ཁ་བཏགས་ཏེ། བསྔོ་རྟེན་རྣམ་གཞག་མཆོད་པ་སྣ་ལྔ་ལྔ་བཅུ་ཚར། ཐུབ་པ་གསུམ་སྦགས་མ་དང་བྱམས་པ་མགོན་པོ་ལ་སྙན་ཤལ་བཅས་གནང། ཚེས་ཉི་ཤུའི་ཉིན་ཕྱོགས་
འདུས་ཀྱི་སེར་སྐྱ་བརྒྱད་ཅུ་སྐོར་ལ་ཕྱག་དབང་དང། དྭགས་པོ་གནང་རྫོད་པའི་བང་མི་ངོ་གཡོག་བཞི་ལ་དམིགས་བརྩེ་མའི་ལྗགས་ལུང་བཅས་སྩལ། དེའི་སང་ཉིན་སེར་འབྲས་དགེ་གསུམ། ཕུན་ཚོགས་གླིང་པ་སོགས་ཕྱོགས་འདུས་དང་ཆོས་
གྲྭ་འདི་ཁའི་སྒྲིགས་རྒྱུག་པ་སོགས་གསུམ་ལྷག་བཅུ་ཕྲག་གསུམ་ལ་དགེ་སློང་གི་དངོས་པོའི་བཀའ་དྲིན་བླ་ན་མེད་པ་སྩལ། ཚེས་ཉེར་ལྔ་ལ་ཆོས་གྲྭ་འདི་ཁ་རང་གི་སྒྲིགས་རྒྱུག་པ་དང་སེར་འབྲས་སོགས་དྲུག་ལྷག་བཅུ་ཕྲག་ཟུང་ལ་བསྙེན་རྫོགས་
ཀྱི་སྡོམ་པ་སྩལ། ཚེས་བརྒྱད་ལ་བྱང་ཕྱོགས་ཐོར་ཁོད་ཀྱི་ཡུལ་གྲུ་ནས་རྒྱལ་པོ་ཨཱ་ཡུ་ཥེ་ཞི་བར་གཤེགས་པའི་དགོངས་རྫོགས་དང། ཁ་ཐོན་དྷརྨཱ་པཱ་ལ་སོགས་ཚེ་དང་ལྡན་པ་རྣམས་ཀྱི་ཚོགས་གསོག་བགྱིད་པར་ནམ་མཁའ་དང་དགེ་སློང་སོགས་ཨེལ་
ཆི་ངོ་གཡོག་གོང་མ་ཆེན་པོར་དགོངས་ཞུས་ཀྱི་བོད་དུ་འོངས་པ་རྣམས་དང། རྗོར་ཁང་གི་རྗར་ཁོ་ཆི་དང་བཅས་པ་རྣམས་ལྷ་སར་འབྱོར་པའི་བང་ཕྱིན་འབྱོར་པ་ལྟར་མཇལ་ཕྱག་བཀའ་དྲིན་གྱིས་བསྐྱངས་ཤིང། མི་ངོ་རྣམས་ལ་ཇ་གྲལ་གྱི་བདག་རྐྱེན་དང་

[015A]༄༅། །ལུགས་གཉིས་ཀྱི་བཀའ་འཛི་ཞིབ་རྒྱས་སུ་སྩལ། ཁོང་རྣམས་ཀྱང་ཞལ་མཐོང་བ་ཙམ་གྱིས་དད་པའི་སྤུ་ལོང་ཆེར་གཡོས་ཏེ་འདི་ཕྱི་ཀུན་དུ་དགེ་བའི་སྐྱབས་འཇུག་ནན་ཏན་ཞུས། གནམ་སྟོང་གི་ཉིན་དབུས་གཙང་གི་ཕྱོགས་
མཐའ་དག་ནས་རྗེ་བཙུན་བླ་མ་རྡོ་རྗེ་འཆང་ཆེན་པོ་གང་འདི་ལས་རབ་ཏུ་འབྱུང་བའི་སྡོམ་པ་ཐོབ་ན་ཅི་མ་རུང་སྙམ་དུ་དད་པ་དང་དོན་གཉེར་ཆེན་པོས་ལྷག་པ་བདུན་ལྷག་བཅུ་ཕྲག་བཞི་ལ་ཡོངས་སུ་རྫོགས་པ་དགེ་བསྙེན་ནས་དགེ་ཚུལ་གྱི་བར་དཀྱུས་
ཐོག་གཅིག་པའི་སྡོམ་པ་སྩལ། སྣྲོན་ཟླ་བའི་ཚེས་བཅུ་གསུམ་ལ་ཕྱོགས་འདུས་ཀྱི་དོན་གཉེར་བ་ཉེར་དྲུག་ལ་བསྙེན་རྫོགས་ཀྱི་སྡོམ་པའི་བཀའ་དྲིན་སྩལ། ཚེས་བཅུ་བཞི་ནས་བཟུངས་ཏེ་སྨོན་ལམ་ཆེན་མོ་ཉིན་གསུམ་གྱི་རིང་དངོས་སུ་བཤམས་པ་
དང་ཡིད་ཀྱིས་སྤྲུལ་པའི་མཆོད་སྤྲིན་གྱིས་དུས་གསུམ་གྱི་སངས་རྒྱས་རྣམས་ལ་མཆོད་པ་དང། དེ་དང་ལྷན་ཅིག་ཏུ་དགེ་འདུན་གྱི་སྡེ་ཆེན་པོར་བསྙེན་བཀུར་དང། དབུལ་ཕོངས་ཀྱི་སྐྱེ་བོ་མང་པོ་ལ་སྦྱིན་པའང་རྒྱ་ཆེར་སྩལ། ཁྱད་པར་དུ་རྒྱལ་བ་
བྱམས་པའི་བསྟན་པ་འཇིག་རྟེན་དུ་དར་བའི་ཚེ་དེར་ཚོགས་ཀྱི་སྐྱེ་བོ་ཐམས་ཅད་འདུས་པ་དང་པོར་སྐྱེ་བའི་སྦྱན་དམིགས་ཀྱི་རྒྱས་འདེབས་མཛད། དེ་བསྟུན་ཁྲོ་ཕུའི་བྱམས་ཆེན་ལའང་མཆོད་འབུལ་དང་དགེ་འདུན་གྱི་བསྙེན་བཀུར་རྨད་དུ་བྱུང་བ་མཛད་
ཚེས་བཅུ་དྲུག་ལ་བྲུལ་ཚང་གི་སྲས་མོ་ཞིག་ལ་དགེ་བསྙེན་ནས་དགེ་ཚུལ་མའི་བར་གྱི་སྡོམ་པ་སྩལ། ཚེས་བཅུ་དགུ་ལ་བྲུལ་ཚར་གི་སྐུ་ངོ་ཚང་མ་འཁོར་བཅས་དང་རྒྱ་ནག་ཏུ་གོང་མ་ཆེན་པོའི་འཚམས་ཞུར་གཏོང་བ་གནང་རྒྱུ་སྐུ་གཉེར་དགེ་སློང་

[015B] ཉེར་གཅིག་གི་ཉིན་བྲུལ་ཚང་གི་སྐུ་ངོ་རྣམས་ལ་ཐོན་ཆས་སྩལ་ཞིང་ཚེས་ཉེར་ལྔ་ལ་ཨ་མདོ་ལྔ་པ་སོགས་ཕྱོགས་འདུས་གྲྭ་གྲངས་ཉི་
ཤུ་རྩ་བཞི་ལ་བསྙེན་རྫོགས་ཀྱི་བཀའ་དྲིན་སྩལ། ཟླ་བ་དྲུག་པའི་ཚེས་ལྔ་ལ་ལྷ་རྩེ་འོག་མིན་གླིང་པ་དཔོན་སློབ་དགེ་འདུན་གྱི་སྡེ་དང་བཅས་པ་ནས་ཞབས་བད་བརྟན་པའི་རྟེན་འབྱུང་གི་སྒོ་འཕར་ཕྱེ་བའི་དངོས་པོ་རྣམས་བདག་གིར་མཛད་ཅིང་
ཞལ་བཞེས་ཀྱང་དགྱེས་པ་ཆེན་པོས་གནང། ཚེས་བདུན་གྱི་ཉིན་བུ་སྟོན་ཆོས་རྗེའི་གདན་ས་པ། ཞྭ་ལུ་བ་རྣམས་ནས་ཚེ་ཚོག་དང་འབྲེལ་བའི་བརྟན་བཞུགས་ཕུལ་ཞིང། མཎྜལ་ལ་སོགས་པའི་དངོས་སྐྱེས་དང། བཀྲ་ཤིས་རྫས་བརྒྱད་ལ་
སོགས་པའི་མཆོད་སྤྲིན་སྤྲོས་པ་རྣམས་བདེ་སྟོང་གི་དང་དུ་བཞེས། ཕར་ཡང་འདུས་ཚོགས་སུ་མང་ཇ་འགྱེད་དང་བཅས་ཏེ་བཀའ་བཞེས་བཟང་པོ་སྩལ། ཚེས་བཅུ་གཉིས་ལ་ཐུབ་བསྟན་རྣམ་རྒྱལ་གྱི་མཁན་པོ་སོགས་སྐལ་ལྡན་མང་པོར་
ཕྱག་དབང་གི་བྱིན་རླབས་དང་དངོས་པོའི་སྦྱིན་བ་ཡང་རྒྱ་ཆེར་སྩལ་ཞིང། རི་སུལ་གྱི་དགོན་པའི་གནས་སུ་བསམ་གཏན་ལ་གཞོལ་པའི་དགེ་འདུན་གྱི་སྡེ་རྣམས་ལ་མང་ཇའི་བསྙེན་བསྐུར་སོགས་ཟླ་བ་ཕྱེད་གཉིས་ཀྱི་རིང་གནང། །ཆོས་གྲྭ་
ཆེན་པོ་འདིར་ཡང་དབྱར་ཆོས་དང་པོ་དང་བསྟུན་ནས་དགེ་འདུན་ཞལ་གྲངས་ཉིས་སྟོང་དགུ་བརྒྱ་དགུ་བཅུ་གོ་བདུན་ལ་སྐུ་འགྱེད་ཁ་བཏགས། མུ་ཏིག་གཡུ༑ བྱུ་རུ༑ སྤོས་ཤེལ། དངུལ་སོགས་ཁྱོན་བསྡོམས་དངུལ་སྲང་སྟོང་ཕྲག་གཅིག་

[016A]༄༅། །གི་རྩིས་དང། བསྔོ་རྟེན་རྣམ་གཞག་རྣམས་གཟབས་རྒྱས་དང། རི་ཁྲོད་རྣམས་སུའང་གོང་སྨོས་ཀྱི་མང་ཇ་བསྔོ་རྟེན་རྣམ་གཞག་དང། འགྱེད་ཁ་བཏགས། དངུལ་བཅས་དང། སྣར་ཐད་ཆོས་སྡེ། ཐར་པ་ཆོས་སྡེ། རྒྱལ་ཆེན་རྩེ་
ཆོས་སྡེ། རི་བོ་དགེ་འཕེལ། བཀྲ་ཤིས་དགེ་འཕེལ། མདངས་ཆེན། རམ་སྡིངས་མ། དབེན་དགོན། བ་སོ༑ འབྲོང་རྩེ་ཆོས་སྡེ། རྒྱད་རོ་གསེར་སྡིངས་རྣམས་སུ་ཟླ་བ་ཕྱེད་གཉིས་ཀྱི་བར་ཉིན་རེར་མང་ཇ་གསུམ་རེ་སོགས་སྣ་ཚོགས་ཤིག་གནང་བར་འདུས་སྡེ་
སོ་སོ་ནས་བཀའ་འགྱུར། ཚེ་ཆོག་ཚེ་གཟུངས། ཡིག་བརྒྱ། རྣམ་རྒྱལ་སྒྲུབ་མཆོད། གནས་བརྟན་སྒྲུབ་མཆོད་སོགས་རང་རང་གི་སྔོན་གྱི་ཕྱག་ལེན་ཇི་ལྟ་བར་གནད་སྨིན་དུ་གནང་ཞིང་སོ་སོའི་ཡོན་དུ་གོས་དར། འབྲུ་ཆ། རྒྱན་གོས། མཆོད་
ཆས་སྣ་ཚོགས་པས་མཉེས་པར་མཛད། འདི་སྐབས་ཕུན་ཚོགས་གླིང་པ་བློ་བཟང་ཚེ་བརྟན་གྱིས་བྱང་ཆུབ་ལམ་རིམ་འཇམ་དཔལ་ཞལ་ལུང། དབུ་མ་འཇུག་རྩ་བཅས་དང། དབེན་ས་ཆོས་ཀྱི་ཕོ་བྲང་པ་བློ་བཟང་ཤེས་རབ། ཡེ་ཤེས་འོད་
ཟེར༑ ཡེ་ཤེས་བཟང་པོ། བློ་བཟང་རྒྱལ་མཚན། ཡེ་ཤེས་ཚུལ་ཁྲིམས། རྗེ་དྲུང་བློ་བཟང་བཀྲ་ཤིས་རྣམས་ཀྱིས་དཔལ་འཁོར་ལོ་བདེ་མཆོག་གི་རྩ་བའི་རྒྱུད། བློ་བཟང་ཤེས་རབ་ཀྱིས་བྱང་ཆུབ་ལམ་རིམ་ཆེན་མོ། ཡེ་ཤེས་མཁས་མཆོག་
གིས་ལམ་རིམ་འབྲིང་པོ། ངམ་རིང་པ་སངས་རྒྱས་དཔལ་བཟང་གིས་རྒྱུད་བཞི། ཆོས་འཁོར་ལྷུན་བོ་བ་བསོད་ནམས་བསྟན་འཛིན་གྱིས་བྱམས་ཆོས་སྡེ་ལྔ། སྡོམ་གསུམ་རབ་དབྱེ། ཚད་མ་རིག་གཏེར་རྣམས་དང་འཇམ་དབྱངས་རྒྱལ་མཚན་

[016B] རྡོ་རྗེ་ཆོས་འཕེལ། བསྟན་པ་ཡར་འཕེལ། གསང་སྔགས་མཁར་པ་ལྷ་དབང་དོན་གྲུབ། གསེར་མདོག་ཅན་པ་བསྟན་པ་ཡར་འཕེལ་བཅས་སོ་སོ་ནས་བྱམས་ཆོས་སྡེ་ལྔ་རྣམས་ཀྱི་རྒྱུགས་དང། ཆོས་གྲྭ་འདི་ཁ་ནས་འབྲོང་
རྩེ་འོག་པ་ཡེ་ཤེས་ཚེ་བརྟན། ལེགས་བཤད་གླིང་པ་ཡེ་ཤེས་དཔལ་འབྱོར། བདེ་འབྱོར་བ་ཡེ་ཤེས་ཚེ་བརྟན། ལ་ཁ་བ་བློ་བཟང་མཁྱེན་རབ། མདངས་ཆེན་པ་བློ་བཟང་དགེ་འདུན། ཐོན་པ་བློ་བཟང་ཤེས་རབ། བསོ་བ་ཡེ་ཤེས་འབྱུང་གནས་
ལེགས་བཤད་གླིང་པ་བློ་བཟང་ཤེས་རབ་རྣམས་ནས་ཚད་མ་རྣམ་འགྲེལ་ལེའུ་བཞིའི་ཐལ་འཕྲེང་གི་རྒྱུགས་དང། བ་སོ་བ་ཡེ་ཤེས་རྒྱལ་མཚན་ནས་རྣམ་བཤད་ཐར་ལམ་གསལ་བྱེད་ཀྱི་རྒྱུགས་རྣམས་ཕུལ་བར་གཟེངས་བསྟོད་དང་ཤོག་
བུའི་གྲངས་དང་བསྟུན་པའི་གནང་སྦྱིན་སྔར་སྲོལ་བཞིན་སྩལ། འདུས་སྡེ་ཆེན་པོ་འདི་ཁར་བསྙེན་བཀུར་ཕུལ་དུ་ཕྱིན་པ་ནར་མའི་ཐོག་དབྱང་གནས་དང་བསྟུན་ཏེ་དགེ་འདུན་ཉིས་སྟོང་དགུ་བརྒྱ་དགུ་བཅུ་གོ་བདུན་ལ་འབྲུ་འགྱེད་མཁར་ཁལ་རེ། རྒྱུད་
པ་གྲྭ་ཚང་པས་ཆོས་སྲུང་སྦྱི་དང་ལྷ་བག་ཚངས་པ་བཅས་ཀྱི་སྒེར་བསྐང་རྒྱུན་མར་གནང་བའི་ཡོན་དུ་འབྲུ་མཁར་ཁལ་རེ། ཆོས་སྲུང་ལ་སྙན་ཤལ་སྣ་ལྔ། རྣམ་གཞག་གཟབས་པ་བཅས་དང། གཙང་རོང་གི་དགོན་བརྒྱ་ཕྲག་བརྒལ་བར་མང་ཇ་ལྔ་
རེ་དང། རི་ཁྲོད་ཁག་རྣམས་སུ་མང་ཇ་བདུན་རེར་ཞལ་འདོན་སྒྲོལ་ཤེར་ཆོ་གཟུངས་བཅས་སྨིན་རྒྱས་སུ་མཛད་པར་སྐུ་ཡོན་བཀྲས་བཏགས་ཆིག་ཁྲི་བརྒྱད་བརྒྱ་བཅུ་བདུན། རི་སུལ་བ་རྣམས་ལ་འཕར་མ་དངུལ་ཞོ་རེ་བསྔོམས་དངུལ་སྲང་སུམ་ཅུ་

[017A]༄༅། །བསྔོ་རྟེན་རྣམ་གཞག་བཅས་སྩལ་ཏེ། འདི་དག་ཐམས་ཅད་བསྟན་པ་རྒྱས་པ་དང་འགྲོ་བ་ལ་བདེ་སྐྱིད་འབྱུང་བ་ཁོ་ནའི་ཆེད་དུ་མཛད་པ་ལས་རང་དོན་གྱི་འཁྲི་བའི་ཆ་ཅུང་ཟད་ཀྱང་མེད་པར་མཛད། ཚེས་བཅུ་དྲུག་ལ་སེར་འབྲས་པ་དང་
དགའ་ལྡན་ཆོས་འཁོར་བ་སོགས་དབུས་གཙང་གི་གྲྭ་པ་གྲངས་བཅུ་དགུ་ལ་བསྙེན་རྫོགས་ཀྱི་སྔོམ་པ་སྩལ། ཉེར་དགུའི་ཉིན་མི་དབང་པོ་ལྷ་བའི་སྲས་མངའ་རིས་གུང་ཡེ་ཤེས་ཚེ་བརྟན་སྟོད་ཕྱོགས་སུ་འབྱོན་པའི་ཕྱིར་ཕེབས་པ་མཇལ་ཕྱག་ཏུ་བཅར་
བ་ལྟར་དཔོན་གཡོག་ཕྱེད་ཉིས་བརྒྱ་སྐོར་ལ་ཕྱག་དབང་གི་བྱིན་རླབས་སྩལ་ཞིང་དངོས་འབུལ་བཏེག་པ་རྣམས་བདག་གིར་མཛད། ཇ་གྲལ་གྱི་ཐོག་བཀའི་ཕེབས་ཚོགས་ཀྱང་སྩལ། ཟླ་བ་བདུན་བའི་ཚེས་གཅིག་གི་ཉིན་ཐོན་ཕྱག་ཞུས་པར་གནང་
སྦྱིན་དང་ཕྱག་དབང་གི་བཀའ་དྲིན་སྩལ་ཞིང། བཀའ་བསྒོའི་བྱིན་རླབས་ཞུས་པར་མགོན་པོ་བར་གཅོད་ཀུན་སེལ་གྱི་སྒོ་ནས་བཀའ་བསྒོ་ཞིག་ཀྱང་སྩལ། ཚེས་གསུམ་ལ་དབུས་པ་སོགས་ཕྱོགས་འདུས་ཀྱི་མི་གྲངས་ཉེར་ལྔ་ལ་བསྙེན་རྫོགས་ཀྱི་
སྡོམ་པ་དང། གངས་ཅན་མཁན་ཟུར་སོགས་བརྒྱ་སྐོར་ལ་ཕྱག་དབང་དང། དེ་དུས་དགེ་སྐོས་ཆེན་མོ་རབ་འབྱམས་པ་བློ་བཟང་ཡར་འཕེལ་ནས་དབྱར་གནས་ཀྱི་སྐབས་འདུས་པ་རྒྱ་མཚོར་ཕྱག་དབང་དམ་དབང་རྗེས་གནང་གང་རིགས་ཤིག་གནང་
དགོས་ཚུལ་གསོལ་བ་བཏབ་པར་བཀའ་ཆོས་ཤིག་གནང་བཞེད་ཤིན་ཏུ་ཆེ་ཡང་ཐོར་ཁོད་ཀྱི་མི་སྣ་ཕོན་ཆེར་འབྱོར་བའི་ཐུགས་བྲེལ་གྱི་སྟབས་ཕྱག་དབང་གི་བྱིན་རླབས་སྩལ། ཚེས་བཅུ་གསུམ་ལ་ཐོར་ཁོད་རྣམས་དང་སྣེ་ཤན་རྗོར་ཁང་གི་སྐུ་ཚབ་

[017B] ཐོར་ཁོད་ཀྱི་མི་སྣ་རྣམས་ལ་ཐོར་ཁོད་ཀྱིས་སྐྱོང་བ་ཚེ་རིང་དོན་གྲུབ་ཀྱིས་མཚོན་བའི་དཔོན་ཁག་རྣམས་ལ་འཚམས་འདྲི་དང། བྲང་ཕྱིན་པ་རྣམས་ལ་
ལམ་བར་གྱི་བདེ་དོག་སོགས་ཀྱི་བཀའ་མཆིད་ཞིབ་རྒྱས་དང། རྗོར་ཁང་ནས་འོངས་པའི་རྗར་ཁོ་ཆི་ཤིང་བུ་དང་སྦི་ཆའི་ཆི་རྣམས་ལ་འཚམས་འདྲི་རྒྱས་པར་སྩལ། དེ་དུས་ཐོར་ཁོད་རྣམས་ནས་ཞི་བར་གཤེགས་པ་ཆོས་ཀྱི་རྒྱལ་པོ་ཨཱ་ཡུ་ཥེའི་དགོངས་རྫོགས་
ཀྱིས་མཚོན་པའི་དུས་ཆོས་སུ་གྱུར་པ་མང་པོའི་བསྔོ་ཞུ་དང། ཁྲི་འཛིན་པ་ཚེ་རིང་དོན་གྲུབ། ཨཱ་ཡུ་ཥེའི་བཙུན་མོ་ཆོས་སྐྱོང་སོགས་དྲག་ཞན་མང་པོའི་འབུལ་བསྐུར་དུ་རྒྱ་མཚོའི་ནང་གི་རིན་པོ་ཆེ་དང། ཁཎྜ་ར་པ་ཆ། ནཱེ་མེ་ཤི། ཐོག་རུམ། ཁུན་དུར་པཱ་ཆ་
སྟག་གཟིག་གི་རྒྱལ་པོ་སོགས་ཀྱི་ཡུལ་གྲུ་ལས་ཐོན་པའི་དར་གོས་སྣམ་བུ། འཕྲེང་བ། ཆུ་ཚོད་ཀྱི་འཁོར་ལོ། གསེར་དངུལ་གྱི་ཏོ་ལ། སྲོག་ཆགས་ཀྱི་རྭ་སོགས་ཁྱད་དུ་འཕགས་ཤིང་དཔངས་མཐོ་བར་ཕུལ་ནས་སྙིང་ཐག་པས་སྐྱབས་འཇུག་ཞུས་
ཤིང༑    ༈   
པ་ཐམས་ཅད་ངན་སོང་ལས་བསྒྲལ་ཏེ་མངོན་མཐོ་དང་ངེས་ལེགས་ཀྱི་ལམ་ལ་བཀྲི་བའི་ལྗགས་བསྔོ་དང་སྐྱབས་འཇུག་སོགས་ཡང་དག་པ་དང། ཚེ་དང་ལྡན་པ་རྣམས་ལ་ཚེ་ཡུན་དུ་འཚོ་ཞིང་བསམ་པ་ཆོས་བཞིན་དུ་འགྲུབ་པའི་སྦྱན་དམིགས་སོགས་

[018A]༄༅། །ཤིན་ཏུ་རྒྱ་ཆེ་བ་དང། ཞུ་ཡིག་སོ་སོའི་བཀའ་ལན་དང་གསུང་བརྟག་ཐུགས་དམ་གཏན་ཚིགས་དང་ལམ་ཡིག་ཞུ་བ་སོགས་ཚང་མ་བཀའ་དྲིན་ཆེན་པོས་སྩལ་ཞིང། ཐོར་ཁོང་རྣམས་ནས་འདུས་པ་རྒྱ་མཚོར་མང་ཇ་བརྒྱ་
ཕྲག་བརྒལ་བ་དང་ཕྱག་འགྱེད་བཟང་ཞིང་མང་བ་བསྒྲུབ་པ་རྣམས་ཀྱང་རྫོགས་བྱང་དུ་བསྔོ་བའི་སྦྱན་དམིགས་ཡང་དག་པ་གནང། ཚེས་བཅུ་བདུན་ལ་ཐོར་ཁོད་ཀྱི་རྒྱལ་པོ་ཆེན་པོའི་ཨེ་ལ་ཆི་སྦཱ་དུར་དབོན་པོ་དང། གྲྭ་ཚང་གི་བང་ཕྱིན་པ་ཤེས་
རབ་བསྟན་པ་སོགས་བོད་སོག་ཉེར་དྲུག་ལ་དགེ་ཚུལ་གྱི་སྡོམ་པ་དང། དེ་རྗེས་སྦཱ་དུར་དབོན་པོ་སོགས་ཐོར་ཁོད་ཀྱི་བྲང་ཕྱིན་ངོ་བོ་བཅུ་དང་གཡོག་སོགས་སོག་བོད་ལྔ་བཅུ་ང་དྲུག་ལ་དགེ་སློང་གི་སྡོམ་པ་གནང། ཉེར་བརྒྱད་ལ་རྗར་ཁོ་ཆི་ཤིང་ཕུ་
དང༑ སྦི་ཆའི་ཆི་ངོ་གཡོག་ལ་ཚེ་དབང་ཐོན་ཆས་དང་བཅས་པ་དང། གནམ་གང་ལ་ཐོར་ཁོད་ཀྱི་བང་ཕྱིན་རྣམས་ལ་ཚེ་རྟ་ཟུང་འབྲེལ་གྱི་རྗེས་གནང་དང་སྒྲོལ་ཤེར་གྱི་ལྗགས་ལུང་སྩལ། ཐོན་ཆས་ཀྱི་སྐབས་སོ་སོར་གནང་སྦྱིན་ཕུན་སུམ་ཚོགས་
པ་སོགས་མདོར་ན་ཆོས་དང་ཟང་ཟིང་གཉིས་ཀས་ཆིམ་པར་མཛད། དེ་དུས་ཐོར་ཁོད་རྣམས་ནས་སྦྱིར་དིང་སང་དུས་སྙིགས་མར་གྱུར་པ་དང་ཡང་སྒོས་དེང་སང་གི་དུས་སུ་ཏཱ་ལའི་བླ་མ་ཡང་དབུས་གཙང་གི་སྡེ་གཟིར་ལ་བརྟེན་ནས་རྒྱ་བོད་གང་
གི་སར་ཡང་འགྲོ་དོན་མེད་པའི་ས་ཞིག་ཏུ་བཞུགས་འདུག་   ༈   རྗེ་བླ་མ་ཉིད་ཀྱང་སྐུན་ཕེབས་ཆེ་བ་བཅས་ངེད་རྣམས་བློ་བདེ་བ་ཞིག་མི་འདུག་པས་འདི་སྐོར་ལ་ཞབས་འདེགས་ཇི་འདྲ་ཞིག་ཞུ་དགོས་ཀྱང་སྦས་གསང་མེད་པར་བཀའ་གནང་དགོས་

[018B] ཏཱ་ལའི་བླ་མ་དབུས་གཙང་གི་ལྗོངས་སུ་ཕེབས་པའི་ཕྱིར་དུ་གོང་མ་ཆེན་པོར་བསླབ་སྟོན་ཞུ་ལུགས་སོགས་ཇི་འདྲ་དགོས། འདི་རྣམས་ཐག་ཆོད་པའི་བཀའ་ཞིག་མ་བྱུང་བར་དུ་ངེད་རྣམས་ལོག་ཐེབས་མེད་ཅེས་ཞུས་པར། ཁྱེད་རྣམས་དེ་རིགས་
ཀྱི་བློ་གཡེང་ཅུང་ཟད་ཀྱང་མི་དགོས་པར་མ་ཟད།    ༈       ༈   
སུ་གདན་ཞུ་མཛད་པ་འདི་བཞིན། ན་ནིང་གི་དུས་འགའ་ཞིག་ལ་དབུས་གཙང་དུས་གཟིར་གྱི་མ་བདེ་བ་བྱུང་སྟབས་ཐུགས་ཟོས་བདེ་ཁྱད་དང། སླར་ཡང་དབུས་གཙང་གི་ས་ཆ་ཞོད་འཇགས་བསྟུན་གདན་ཞུ་གནང་རྩིས་ཀྱི་དགོངས་བཞེད་ཐུན་མོང་མིན་
སྟབས་རང་བབ་ཏུ་བཞག་པ་ལེགས་འདྲ་ཞིང། འདིས་མཚོན་པའི་བྱ་བཞག་གང་ལ་ཡང་ལྷིང་ཆ་ཆེ་བ་དང། དུས་རྟག་ཏུ་སངས་རྒྱས་ཀྱི་བསྟན་པ་དང་ཁྱད་པར་ཞྭ་སེར་གྱི་བསྟན་པ་སྤྱི་བོས་མཆོད་པ་དང། ཚུར་རྒོལ་གྱི་དབང་གིས་དབང་མེད་བྱུང་ན་མ་
གཏོགས་ཕ་རོལ་པོར་དམག་གི་བརྒལ་རྩོད་བྱེད་པ་དང། བདག་མེད་པའི་རི་དྭགས་ཀྱི་སྲོག་འཕྲོག་པ་སོགས་སྤོང་བ་ལ་འབད་ཅིང། ཟླ་བ་ཉ་བ་དང་གནམ་སྟོང། ཟླ་བ་ཚེས་པ་སོགས་ལ་བསྙེན་གནས་ཀྱི་སྡོམ་པ་ལེན་དགོས་པ་སོགས་བཀའ་ནན་ཏན་
ཕེབས་པ་ཁོང་པས་ཀྱང་སྤྱི་བོས་ནོས་ཤིང།    ༈    གནམ་གང་གི་ཉིན་དབྱར་གནས་ཀྱི་བྱ་བ་ལེགས་པར་གྲུབ་པའི་དགག་དགྱེ་གློ་བུར་བ་དང། ཟླ་བ་བརྒྱད་པའི་ཚེས་གཅིག་གི་ཉིན་

[019A]༄༅། །དགག་ཆུང་བཅས་ལ་བསྙེན་བཀུར་སྔར་བཞིན་གནང། ཚེས་ལྔ་ལ་རྫོང་ཁ་འཕེལ་རྒྱས་གླིང་གི་བླ་མ་སོགས་མང་པོ་ལ་ཕྱག་དབང་གནང། ཚེས་དྲུག་ལ་ཕྱོགས་འདུས་ཀྱི་དོན་གཉེར་ཅན་མི་གྲངས་སོ་བཞི་ལ་བསྙེན་རྫོགས་ཀྱི་སྡོམ་
པ་སྩལ། ཚེས་བཅོ་ལྔ་ལ་ཆོས་སྟོན་དང་བསྟུན་ཏེ་དགེ་སྐོས་རྙིང་བ་རབ་འབྱམས་པ་བློ་བཟང་ཡར་འཕེལ་ལ་སྒྲིགས་ལམ་ལེགས་པོ་བྱུང་བའི་བདག་རྐྱེན་གྱི་གནང་སྦྱིན་དུ་སྣམ་སྦྱར་བཅས་གནང། ཚེས་བཅོ་བརྒྱད་ལ་བཻ་རོ་ཙ་ནའི་སྦྲུལ་པར་གྲགས་
བ་བོ་གདོང་སྦྱོར་སྤྲུལ་སྐུ་སོགས་བཅོ་ལྔ་ལ་དགེ་བསྙེན་ནས་བཟུང་སྟེ་དགེ་ཚུལ་གྱི་བར་གྱི་སྡོམ་པ་སྩལ་ཞིང། སྤྲུལ་སྐུར་མཚན་བློ་བཟང་འཕྲིན་ལས་རྣམ་རྒྱལ་ཞེས་སྩལ། ཉེར་གཅིག་དང་གཉིས་ལ་མཚོ་སྣ་ཐུགས་རྗེའི་གླིང་གི་རི་ཁྲོད་པ་དང་མཁའ་
སྤྱོད་གུར་ཁང་པའི་བླ་གྲྭ་སོ་སོ་ནས་མཎྜལ་རྟེན་འབྱུང་གི་འབུལ་ནོད་ཕུལ་བ་དགྱེས་བཞིན་བཞེས་ཤིང་འདོད་ཆོས་ཀྱང་སྩོལ་བར་མཛད། ཐོར་ཁོད་དོན་གྲུབ་ཟླ་བའི་བང་ཕྱིན་པ་སོགས་ཕྱོགས་འདུས་དྲུག་ཅུ་ཙམ་ལ་བསྙེན་པར་རྫོགས་པའི་བཀའ་དྲིན་
སྩལ༑ ཟླ་བ་བརྒྱད་པ་ཉིས་བརྩེགས་ཀྱི་ཚེས་དགུ་ཡན་ལ་ཁམས་པ། དབུས་གཙང་པ། མོན་རྟ་དབང་པ་སོགས་དད་ལྡན་དྲུག་ཅུ་རེ་དྲུག་ལ་བསྙེན་རྫོགས་ཀྱི་སྡོམ་པ་གནང། གངས་ཅན་པ། ཞྭ་ལུ་བ། གསེར་སྡིངས་པ་སོགས་གྲྭ་རིགས་དང་རྟོགས་
ལྡན་བཙུན་མ་སོགས་སྐྱ་སེར་དང། གྲུབ་མཐའ་རིས་མེད་ཀྱི་བསོད་སྙོམས་བྱེད་མི་སྟོང་ལ་ཉེ་བར་སོ་སོར་མང་ཇ་སྦྱོར་སྒྲེལ་དང་དངོས་པོ་འབྲུ་ཁལ་རེ་རི་བ་བཅས་སྔར་སྲོལ་ལྟར་སྩལ། ཚེས་བཅུ་ལ་ཏྲེ་བོ་བླ་མ་སོགས་ཕྱོགས་མཐའ་དག་ནས་དོན་གཉེར་

[019B] ཚེས་བཅོ་ལྔའི་ཉིན་ཤར་རྩེ་གྲྭ་ཚང་གི་རྗེ་ཞལ་སྔ་ནས་དང་སྦྱི་སོ་བཅས་ནས་རྒྱུ་ཡོན་སྦྱང་ཏེ། གཟིམས་ཆུང་ཉི་འོད་འཁྱིལ་པར་གསང་སྔགས་རྒྱུད་པ་གྲྭ་ཚང་གི་འདུས་
སྡེ་སྦྱན་དྲངས་ཏེ། ཚེ་ཆོག་དང་འབྲེལ་བའི་བརྟན་བཞུགས་རྒྱས་པ་ཕུལ་ཞིང། དེ་ཉིན་དཀར་དམར་གྱི་སྦྲོ་སྟོན་གཟབས་རྒྱས་དང། འདུས་པ་རྒྱ་མཚོར་ཡང་མང་འགྱེད་བཅས་རྒྱ་ཆེར་མཛད་ཅིང། དགོང་ཇ་དང་དགོང་རྟིང་མ་གཉིས་ཀྱི་ཚོགས་དབུར་རྗེ་བླ་མ་
རྡོ་རྗེ་འཆང་ཆེན་པོ་སྦྱན་དྲངས་ནས་མཎྜལ་དང་བཅས་ཏེ་གསོལ་བ་འདེབས་པ་མདོ་ལུགས་དང། བཀྲ་ཤིས་རྫས་བརྒྱད་དང་བཅས་ཏེ། བརྟན་པར་གསོལ་བ་འདེབས་པ་སྔགས་ལུགས་ཀྱི་བརྟན་བཞུགས་འབུལ་བ་རྣམས་དམ་པའི་ཕྱག་ལེན་བཞིན་
མཛད་ནས་མཇུག་ཏུ་གཏང་རག་གི་ཕྱིར་འདོད་ཁམས་དབང་མོར་བསྐང་གྶོའང་གནང། དེ་སྐབས་སྔར་གཙུག་ལག་ཁང་ཆེན་མོའི་སེང་གཡབ་ནུབ་ལོགས་ཀྱི་སྐྱ་ལ་ཆུ་སྐྱོན་གྱིས་ཅུང་ཟད་གོགས་སྐྱོན་ཡོད་པར་ཞལ་བ་གསར་བསྟར་གྱི་ཐོག་ལྡེབ་
བྲིས་རྙིང་པ་སོར་བཞག་གི་གསར་བསྐྲུན་དགོས་པའི་བཀའ་ཁྱབ་གནང། རིང་པོར་མི་ཐོགས་པར་ཤར་རྩེ་བླ་སྦྱིར་མཇལ་སློག་དང། སྦྱི་སོར་གྲྭ་ཇ་བསྔོ་རྟེན་རྣམ་གཞག་གོས་བཟང་གི་ཕྱེ་ཕུར་ཆའི་སྦྱོར་འཇགས། མི་ཚན་སོ་སོའི་ཁ་བཏགས་
མ་གཏོགས་ཕྱིར་སློག་དང། ལས་ཚན་པ་སོ་སོར་རང་རང་གི་དངོས་འབུལ་དང་བསྟུན་པའི་སློག་བབས་མཚུངས་བཅས་སྩལ། ཅོ་ནེ་བླ་དཔོན་གྱི་འཚམས་འདྲི་ཞུ་བར་མངགས་པའི་གཙོ་བོ་དང་ཅོ་ནེ་དགོན་ཁག་གི་བླ་གྲྭ་མང་པོ་ནས་འབུལ་ནོད་མང་

[020A]༄༅། །པོ་ཕུལ་བ་དགྱེས་བཞིན་བཞེས་ཤིང། འབུལ་མི་བརྒྱ་ཕྲག་གཉིས་བརྒལ་བར་ཕྱག་དབང་གནང། ཅོ་ནེ་སོགས་དབུས་གཙང་དང་ཁམས་སོགས་ཀྱི་སྐྱེ་བོ་ཕྱོགས་འདུས་པ་བརྒྱ་དང་བཅུ་གཅིག་ལ་བསྙེན་པར་རྫོགས་པའི་
སྡོམ་པ་དང། ཙོ་ནེ་རྣམས་ལ་ཚེ་དབང་དང་ཐོན་ཆས་བཅས་ཐུགས་རྗེ་རྨད་དུ་བྱུང་བ་གནང། ཉེར་བཞི་ལ་སྨན་རི་བླ་གསར་དང། གཞིས་ཀ་རྩེའི་ཡོང་སྡུད་པ་སོགས་བརྒྱ་ཕྲག་ལ་ཉེ་བར་མཇལ་ཁ་གནང། ཚེས་ཉེར་དགུ་ལ་ནག་ཆུ་བ། མོལ་
ཨོ་ཏོག་པ་སོགས་བརྒྱ་ཕྲག་ཙམ་ལ་མཇལ་ཁ་དང་མཛོ་དང་རྟ། དངུལ་སོགས་འབུལ་ནོད་བྱུང་བ་རྣམས་ཀྱང་ཐུགས་རྗེའི་སྤྱན་རས་ཀྱིས་བཙས། ཟླ་བ་དགུ་པའི་ཚེས་གཅིག་ལ་གྲྭ་གྲངས་སུམ་ཅུར་བསྙེན་རྫོགས་ཀྱི་སྡོམ་པ་སྩལ། ནག་ཆུ་
བ་དང་མོལ་ཨོ་ཏོག་པ་སོགས་བརྒྱ་ཕྲག་ཙམ་ལ་ཚེ་དབང་གི་བྱིན་རླབས་དང་བཅས་ཏེ་ཐོན་ཆས་གནང། ཚེས་བརྒྱད་ལ་རྡོ་རྗེ་འཆང་ཆེན་པོ་རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱི་སྐུ་གདུང་རིན་པོ་ཆེའི་སྐུ་མདུན་དུ་རྒྱ་ཡུལ་གྱི་དངུལ་ལྷད་དང་
བྲལ་བ་མཁར་རྒྱའི་ཁལ་དྲུག་ཉག་ཕྱེད་བཅུ་གཉིས་ལས་གྲུབ་པའི་སྣང་གསལ་སྦོར་སྣོད་ཆ་ཇི་སྲིད་བསྟན་པ་རིན་པོ་ཆེ་གནས་ཀྱི་བར་ཉིན་མཚན་ཁོར་ཡུག་ཏུ་ཆད་མེད་འབུལ་རྒྱུ་གསར་བཞེངས་གནང་ཞིང། མགྲོན་གཉེར་ས་ཁུད་པ་ཡེ་ཤེས་
བརྩོན་འགྲུས་ཀྱིས་དངུལ་རྟ་རྨིག་མ་གཅིག་མཆོད་འབུལ་བ་བཞི་དང་རྩེའི་གཞལ་ཡས་ལྷ་ཁང་གི་སྐུ་གཉེར་བཅས་ཀྱིས་དངུལ་སྲང་གསུམ་གྱི་ཞལ་འདེབས་ཕུལ། དེའི་ཉིན་ཨ་མདོ་ལྔ་པ་སོགས་བརྒྱ་ཕྲག་གཉིས་བརྒལ་བར་མཇལ་ཕྱག་

[020B] རྟ་མཛོ། གཡག་སོགས་ཀྱི་སྲོག་ཆགས་ནོར་དུ་འོས་པ་བརྒྱ་ཕྲག་ཏུ་ཉེ་བ་སོགས་ཀྱིས་རབ་ཏུ་མཆོད། སྐྱེ་བོ་དེ་དག་ལས་བརྒྱ་ཕྲག་གཅིག་དང་བཅུ་བསྙེན་པར་རྫོགས་པའི་ཡོན་ཏན་གྱིས་ཕྱུག་པར་མཛད། ཚད་མ་ལ་འདོད་ཆོས་ཚེ་
དབང་ཡང་སྩལ། ཚེས་བཅོ་བརྒྱད་ལ་ཨ་མདོ་མཛོ་གེ་སོགས་བརྒྱ་དང་བདུན་ཅུ་སྐོར་ལ་མཇལ་ཁ་གནང་ཞིང། རྟ་དང་མཛོ། གཡག་གསེར་དངུལ། ཇ་གོས་དར་སོགས་ཀྱི་འབུལ་ནོད་དང། མཚོ་སྔོན་གྱི་ཇ་སག་དུང་ཐའི་ཇིའི་འཚམས་ཞུས་པ་
འབྱོར་པར་ཡང་ཕྱག་དབང་དང་ཁོང་ཚང་མར་ཚེ་དབང་ཡང་སྩལ། མཛོ་གེ་པ་དང་གངས་ཅན་ཆོས་འཕེལ་བ། ཞྭ་ལུ་བ་བཅས་བརྒྱ་ཕྲག་གཉིས་ལྷག་པར་དགེ་ཚུལ་གྱི་སྡོམ་པའི་གཞི་སྩལ། ཟུང་ཆུ་སྐུ་སྐྱེ་སོགས་སྐྱེ་བོ་མང་པོར་ཡང་མཇལ་ཕྱག་
གནང། དེ་ནས་རིམ་བཞིན་མཛོ་གེབ་སོགས་བཅུ་ཕྲག་བཞི་དགེ་སློང་གི་སྡོམ་པའི་དཔལ་ལ་འགོད་པར་མཛད་ཅིང། བོང་སོག་བདུན་ཅུར་ཉེ་བར་ཕྱག་དབང་སྩལ། སྟོན་ཆོས་གཉིས་པའི་སྐབས་རྒྱལ་བ་སངས་རྒྱས་བཅོམ་ལྡན་འདས་ལྷ་ཡི་ཡུལ་ནས་
འཛམ་བུའི་གླིང་དུ་བབས་པའི་དུས་ཆེན་དང་བསྟུན་གྲྭ་པ་ཉིས་སྟོང་དྲུག་བརྒྱ་སུམ་ཅུ་ལ་རྟ་བདུན་ཅུ་དོན་ལྔའི་སྐུ་འགྱེད་དང་བསྔོ་རྟེན་རྣམ་གཞག་སོགས་སྔར་ལྟར་གནང། གོང་མ་ཆེན་པོའི་གན་མཛོད་ལས་བྱུང་བའི་དར་གོས་བཟང་ཞིང་གྱ་ནོམ་
པ་མང་པོར་སེང་གཡབ་ཀྱི་དྲ་བ་དྲ་ཕྱེད་དང་གཟིམས་ཆུང་ཉི་འོད་འཁྱིལ་གྱི་བྱང་ངོས་ལ་དྲ་ཕྱེད་བཅས་པ་ཟླ་བ་བདུན་ཙམ་གྱི་ཁོངས་སུ་ཚེམ་བུ་བ་བརྒྱད་ཙམ་གྱིས་ལེགས་པར་བསྒྲུབས་པ་ལ་གླ་ཡོན་ཡིད་ལྷག་པར་མགུ་བ་དང་ཟངས་བརྡུང་པ་ནས་

[021A]༄༅། །སྐུ་བརྙན་མང་པོའི་པར་སློག་མཆོད་ཁང་ཆེན་མོའི་དངུལ་ཀོང་གཉིས་བཅས་ཀྱིས་མཚོན་པའི་བཟོ་ཆེ་ཆུང་མང་བ་བཅས་ཟླ་བ་བརྒྱད་ཀྱི་རིང་དུ་སོང་བར་ཚིམ་དེས་ཀྱི་གླ་ལྟོ་དང་ཟངས་བརྡུང་པ་གཞན་ཞིག་ནས་ཀྱང་ཟངས་ལྟིར་
སོགས་སྣ་ཚོགས་པ་བསྒྲུབས་པ་ལ་ཟླ་བ་བཅུ་གཅིག་ཙམ་སོང་པར་ཡང་གནང་སྦྱིན་དང། ལྕགས་བཟོ་བ་གཉིས་ནས་བཀའ་འགྱུར་རིན་པོ་ཆེའི་པར་ཁྲིའི་ཤན་སོགས་བཟོ་མང་བྱས་པར་ཡང་གནང་སྦྱིན་གྱིས་ཚིམ་པར་མཛད། ལྷ་བྲིས་པ་
དགེ་སློང་འཕྲིན་ལས་ལྷུན་གྲུབ་ཀྱིས་གནས་བཅུ། གདུགས་དཀར། ལྷ་མོ། འོད་དཔག་མེད་ཀྱི་ཐང་ཀ། དར་རྒྱས་རྒྱལ་མཚན་གྱིས་ཤེལ་སྒོའི་ནང་དུ་བཞུགས་རྒྱུའི་སྨན་བླའི་ཐང་སྐུ། སྤྱན་རས་གཟིགས་སེངྒེ་སྒྲའི་ཐང་སྐུ་དང། གདུགས་དཀར་
གྱི་ཐང་སྐུ། གོང་སྨོས་ལྟར་འདུ་ཁང་གི་སེང་གཡབ་ལ་འཁྲུངས་རབས་བཅུ་གཉིས་ཀྱི་ལྡེབ་བྲིས་བཅས་གསར་བཞེངས་བགྱིས་ཤིང། ལྡེབ་བྲིས་ཀྱི་གཤམ་དུ། ཨོཾ་སྭ་སྟི། གཏན་གྱི་སྐྱབས་མཆོག་ཤཱཀྱའི་རྒྱལ་པོ་ཡི། །ཞལ་གྱི་སྒོ་ནས་གསུངས་
པའི་ལེགས་བཤད་རྣམས། །འཛིན་ལ་གཞན་ལས་ཁྱད་པར་རབ་འཕགས་པ། །སྦྱངས་པའི་ཡོན་ཏན་ལག་ནས་རབ་འབྱོར་གྱི། །འཁྲུངས་རབས་ཡོངས་གྲགས་འཕགས་ཡུལ་གངས་ལྗོངས་འདིར། །བྱོན་པའི་མཁས་གྲུབ་མེ་ཏོག་འཕྲེང་མཛེས་
རྣམས། །པིར་ཐོགས་རྩེར་སོན་དར་རྒྱས་རྒྱལ་མཚན་དང། །གྲོགས་ངན་སོར་མོའི་སྒྱུ་འཕྲུལ་ཟློས་གར་ལས། །ངོ་མཚར་སྣང་བརྙན་མཁས་པ་ཡིད་འཕྲོག་པ། །དབང་པོའི་གཞུ་ལྟར་རྣམ་བཀྲ་རབ་གསལ་ཞིང། །ཡེ་ཤེས་དངོས་སུ་བཞུགས་འདྲའི་

[021B] །ཀུན་ཀྱང་མཐོང་བཙམ་གྱིས་མོས་གུས་འཕེལ། །འདི་ལྟར་བསྐྲུན་པའི་བསོད་ནམས་ཞིང་མཆོག་ལ། །སྒོ་གསུམ་མཐུན་རྐྱེན་སྒྲུབ་ལ་གཞོལ་བས་མཚོན། །འགྲོ་ཀུན་མི་ཁོམ་གནས་སྤང་དལ་འབྱོར་རྟེན། །བརྒྱུད་དེ་ཀུན་མཁྱེན་གོ་
འཕང་ཐོབ་ཕྱིར་བསྔོ། །བསླབ་གསུམ་ཚངས་སྤྱོད་ལྡན་པའི་འདུས་པའི་སྡེ། །འཁོར་ལོ་གསུམ་གྱི་བྱ་བས་རྟག་རོལ་ཅིང། །འཇམ་དཔལ་སྙིང་པོའི་དྲི་མེད་ལུང་རྟོགས་བསྟན། །བྱམས་བསྟན་པར་དུ་འཛིན་ཅིང་སྤེལ་བར་ཤོག་ཅེས་པ་འདི་ནི་བཀྲ་ཤིས་
ལྷུན་པོའི་གཙུག་ལག་ཁང་ཆེན་མོའི་སེང་གཡབ་ཀྱི་ཟུར་ཞིག་གི་ལྡེབ་བྲིས་ལ་འབྱུང་བའི་གནོད་པ་བྱུང་བར་བྱི་དོར་བགྱིས་ཏེ་སྔར་གྱི་སྣང་བརྙན་སོར་བཞག་ཐོག་མཛོད་པ་དང་ལས་བྱེད་ནས་མོས་བློས་ངོས་ཀྱི་འདྲ་ཅོག་སོགས་བགྱིས་པར་བྲིས་པ་དབུ་
མཛད་ནས་འདོད་སྨོན་ཚིགས་བཅད་དགོས་ཚུལ་བཞིན།    ༈    ཞེས་པ་སྩལ། གཞན་ཡང་མཁས་གྲུབ་རྗེའི་སྐུ་ཐང། ཕྱག་དཔེའི་དབུ་བླ་སོགས་གསར་བྲིས་མང་ཙམ་མཛད་པར་བཟོ་བོ་རྣམས་
ལ་ཉིན་རེར་ཁལ་རེ་བྲེ་ལྔ་རེའི་རྩིས་ཀྱི་ཡོན་དང། བྲིས་པ་བྱིངས་གྲས་དྲུག་ནས་འཁྲུངས་རབས་བཅུ་གཉིས། བདེ་གཤེགས་བརྒྱད། གསང་འདུས་ཀྱི་དཀྱིལ་ཐང། རྗེ་རིན་པོ་ཆེ། སྒྲོལ་མ་དཀར་ལྗང། ཆོས་སྐྱོང་ཡོངས་རྫོགས། བྱམས་པ་གཙོ་འཁོར་
རྗེ་བླ་མ་ཉིད་ཀྱི་སྐུ་བརྙན། བཅུ་གཅིག་ཞལ། རྣམ་སྣང་གི་དཀྱིལ་ཐང། བྲིས་སྐུ་མཐོང་བ་དོན་ལྡན། རྡོ་རྗེ་སེམས་དཔའ། འཇིགས་བྱེད། ཀུན་གཟིགས་ཀྱི་ཞིང་བཀོད། བདེ་བ་ཅན་དང་དགའ་ལྡན་གྱི་ཞིང་བཀོད། ཕྱག་བསྟར་གྱི་ཚ་ཚ་མང་པོའི་

[022A]༄༅། །གསེར་གསོལ་གྱིས་མཚོན་པའི་ལྷ་བཞེངས་སྣེ་གྲངས་མང་ཙམ་གནང་བར་སོ་སོ་ནས་ལོ་རེ་ལྷག་ཙམ་སོང་བར་མི་རེར་ཡོན་ཉིན་རེར་བྲེ་བཅུ་རེའི་རྩིས་དང་སྣར་ཐང་གི་གཙུག་ལག་ཁང་དུ་རྒྱལ་བའི་བཀའ་འགྱུར་རིན་པོ་ཆེའི་
པར་ཤིང་གི་བཞུགས་ཁྲི་གསར་བཟོ། འཆི་མེད་ལྷ་ཁང་གི་རྟེན་ཁྲིའི་བཟོ་བཅོས་སོགས་གནང་བར་ཤིང་བཟོ་བ་དབུ་མཛད་ལ་ཉིན་རེར་གླ་ཁལ་གཉིས་རེ། བྱིངས་བཅོ་ལྔ་ལ་ཟླ་བ་གཉིས་གསུམ་སོགས་སོང་བར་ཉིན་རེར་མི་རེར་ཁལ་རེའི་རྩིས་
ཀྱི་འབྲུ་རྐྱང་དང་གོས་དར། གོན་པ། མཛོ་སོགས་གནང་སྦྱིན་ཡིད་མགུ་ངེས་པར་གནང། ཟླ་བ་བཅུ་པའི་ཚེས་བདུན་ལ་མཛོ་གེ་བླ་མར་འགྲོ་མི་རབ་འབྱམས་པ་དོན་གྲུབ་རྒྱ་མཚོར་ཐོན་ཆས་དང། དེ་བསྟུན་སེར་སྐྱ་ཕྱེད་ཉིས་བརྒྱ་སྐོར་ལ་ཕྱག་
དབང་གནང་ཞིང། ཚེས་བཅུ་བདུན་ལ་གནས་རྙིང་པ་བླ་གྲྭ་ནས་ཞབས་བརྟན་མཎྜལ་ཕུལ། དེ་བསྟུན་སེར་སྐྱ་ཕྱེད་ཉིས་བརྒྱ་སྐོར་ལ་ཕྱག་དབང་གནང་ཞིང། གནས་རྙིང་པ་རྣམས་ལ་མང་འགྱེད་བཅས་སྩལ། དེའི་གནང་ཉིན་མང་པོས་བཀུར་
   ༈    ཉེར་བདུན་ལ་མཚོ་སྔོན་གྱི་བང་ཕྱིན་པ་འགའ་ཞིག་དང་ཨ་
རིག་སྐུ་སྐྱེ་སོགས་ཁམས་བོད་སྣ་ཚོགས་པ་ཉིས་བརྒྱ་བརྒལ་བར་ཕྱག་དབང་གི་བྱིན་རླབས་སྩལ། བང་ཕྱིན་པ་ཨ་རིག་སྐུ་སྐྱེ་སོགས་ཕྱེད་ཉིས་བརྒྱ་སྐོར་ལ་གྲུབ་རྒྱལ་ལུགས་ཀྱི་ཚེ་དབང་གི་བྱིན་རླབས་དང། དེ་རྣམས་ཕྱིར་ལོག་བྱེད་པར་ཐོན་

[022B] ཟླ་བ་བཅུ་གཅིག་པའི་ཚེས་གཅིག་ལ་མཚོ་སྔོན་པོ་ནས་ཕུན་ཚོགས་དབང་གི་བང་ཕྱིན་པས་མཚོན་ཁྲི་གཤོག་རྒྱལ་མོའི་ཤོག་གི་བླ་དཔོན་མང་པོས་སྐུའི་འཚམས་འདྲི་ཞུ་བའི་ཡི་གེ་དང་འབུལ་ནོད་དངུལ་སྲང་སྟོང་ཕྲག་
བརྒལ་བའི་བྱ་མོ་ལབ་འབུལ་མི་འབྱོར་པ་ལ་ཕྱག་དབང་དང་གསོལ་ཇ་ཇ་གྲལ་གྱི་ཐོག་གང་སྤྱིའི་བཀའ་སློབ་ཞིབ་རྒྱས་སུ་སྩལ། ཚེས་ལྔའི་ཉིན་བ་སོ་དགའ་ལྡན་རབ་རྒྱས་པ་གཞིས་བྱེས་ནས་རྒྱུ་ཡོན་སྦྱར་ཏེ། གཟིམས་ཆུང་ཉི་འོད་འཁྱིལ་བར་
   ༈    དཀྱིལ་འཁོར་གྱི་གཙོ་བོར་རྗེ་བླ་མ་ཉིད་སྤྱན་དྲངས་ནས་བཀྲ་ཤིས་པའི་རྫས་བརྒྱད་རིན་ཆེན་མཎྜལ་གླིང་བཞིར་བཅས་པ། དཀར་དམར་གྱི་སྤྲོ་སྟོན་
རྨད་དུ་བྱུང་བ། འདུས་པ་རྒྱ་མཚོར་ཡང་འགྱེད་བཅས་རྒྱ་ཆེར་བསྒྲུབ་སྟེ་གསོལ་བ་བཏབ་པ་ལྟར། མི་ཤིགས་རྡོ་རྗེའི་ཁྲི་འཕང་མཐོན་པོར་ཞབས་ཟུང་གཡོག་བ་མེད་པར་བརྟན་པའི་ཞལ་བཞེས་ཡང་དག་པར་གནང། དགའ་ལྡན་རབ་རྒྱས་པ་
གཞིས་བྱེས་ཚང་མར་མང་ཇ་ཉིན་གང་གཉིས་དང་བཀྲས་བཏགས་རེའི་སྐུ་འགྱེད་དང། བ་སོ་མི་ཚན་ལ་སྒེར་གྱི་མི་ཚན་ཇ་བཅུ་དང་འགྱེད་བཀྲས་བཏགས། དངུལ་ཞོ་གསུམ་རེ། སྐུ་གསུང་ཐུགས་རྟེན་དང་ན་བཟའ་སྐོར། འབུལ་ཇ་མ་གཏོགས་
པའི་སྤྱི་འབུལ་ཐམས་ཅད་ཕྱིར་སློག་གནང། གཞིས་བྱེས་ཚང་མས་ཚེ་དབང་དགོས་ཚུལ་གསོལ་བ་བཏབ་པ་བཞིན། བང་ཕྱིན་པ་འགའ་ཞིག་སོགས་ཁ་ཐོར་བ་ཁྱོན་བསྡོམས་ཕྱེད་དྲུག་བརྒྱ་སྐོར་ལ་ཚེ་དབང་གི་བྱིན་རླབས་སྩལ་བས་འཆི་བདག་

[023A]༄༅། །ལས་རྒྱལ་བའི་དབུགས་དབྱུང་གི་སྦྱིན་པ་རྒྱ་ཆེར་གནང། འདི་དག་གི་སྐབས་ཀུན་ཏུ། མགོ་ལ་སེམས་ཅན་ཁུར་ཆེན་ཁྱེར་བ་ཡི། །སེམས་དཔའ་མཆོག་དེ་དལ་གྱིས་འགྲོ་མི་མཛེས། ཞེས་པའི་དགོངས་དོན་ཉམས་སུ་བཞེས་པས་
ནང་དུ་ལམ་གྱི་གཙོ་བོ་གསུམ་དང། རིམ་གཉིས་ཡོངས་སུ་རྫོགས་པ་ལྷན་སྐྱེས་ཀྱི་བདེ་བ་ཆེན་པོའི་དྲ་པར་ཆུད་པའི་མི་སློབ་པའི་ཟུང་འཇུག་གི་ཏིང་ངེ་འཛིན་ཟབ་མོ་ལ་སྙོམས་པར་བཞུགས་ཀྱང། ཕྱི་རོལ་དུ་སེམས་ཅན་སྒྲོལ་བའི་ཁུར་ཆེར་བཞེས་
ཏེ༑ ཐ་མལ་བ་རྣམས་ཀྱི་སྣང་ངོར་སྐུ་མི་བདེ་བ་ལ་སོགས་པའི་ཚུལ་བཞེས་པ་ཐམས་ཅད་དང། ཁྱད་པར་དུ་མ་རུངས་པའི་སྐྱེ་བོ་མང་པོའི་ལོག་རྟོག་ལ་ཐུགས་སྐྱོ་ངལ་གྱི་ཚུལ་ཅུང་ཟད་མི་བཞེས་པར་མཇལ་ཕྱག་ཞུ་མི་ལ་སོགས་པ་མང་ཉུང་ལ་
མི་ལྟོས་པར། ཀུན་གྱི་རེ་བ་སྐོང་བར་མཛད། དེ་ལྟ་ནའང། ས་དང་རྒྱ་མཚོ་གང་ཡིན་པ། །དེ་ནི་བདག་གི་ཁུར་མིན་གྱི། །བྱས་པ་མི་གཟོ་གང་ཡིན་པ། །དེ་ནི་བདག་གི་ཁུར་ཆེན་ཡིན། ཞེས་གསུངས་པ་ལྟར། བཀའ་དྲིན་གྱིས་ལྷག་པར་བསྐྱངས་
པའི་སྐྱེ་བོ་དུ་མ་ནས་ཕན་ཚུན་ནང་འཁྲུག་པ་དང། རྗེ་བླ་མ་ཉིད་ལ་ཡང་སྲི་ཞུ་ཚུལ་བཞིན་དུ་མི་བྱེད་པ་སོགས་སྣ་ཚོགས་ཤིག་བྱས་ཀྱང་ཅུང་ཟད་ཀྱང་ཇི་མི་སྙམ་པར། མི་དབང་དུ་མའི་ཅོད་པན་ནོར་བུའི་འོད། །རྐང་མཐིལ་རྡུལ་ལ་རྩེ་བ་ཐོབ་པ་དང།།
རྩྭ་རྩེའི་ཟིལ་པས་སེན་མོ་ཉེར་མཆོད་པ། །མཁས་པ་བདག་ལ་ཕྱི་མ་ཕན་པར་གྱུར། ཅེས་གསུངས་པ་ལྟར། བཟང་ངན་གྱི་སྤྲོས་པ་ཐམས་ཅད་རིང་དུ་དོར་ནས་འཕགས་པའི་རིགས་བཞི་དང། ཡང་དག་པའི་ཏིང་ངེ་འཛིན་འབའ་ཞིག་གིས་དུས་

[023B] དེ་དག་ནི་འོག་ཏུ་རིམ་གྱིས་འཆད་པར་བྱའོ་སྤྲོས་པའོ། །ད་ནི་དཀྱུས་ལ་འཇུག་སྟེ། ཚེས་བཅོ་ལྔའི་ཉིན་ཆོས་སྟོན་དང་བསྟུན་ནས་ཟུར་བཞི་སློབ་དཔོན་ཞལ་སྔ་ནས་བཞི་དང་དགེ་སྐོས་པ། ལས་ཚན་པ་དང་བཅས་པ་
ལ་མཇལ་ཕྱག་གནང་ཞིང་ཇ་གྲལ་གྱི་ཐོག་འཆད་ཉན་ཇི་ལྟར་ཡོད་པ། དགེ་འདུན་རྣམས་སྐུ་ཁམས་བདེ་ལུགས་དང་འཆད་ཉན་འཕེལ་ལུགས། ད་དུང་གང་སྤྱིར་དོ་དམ་ཡང་དག་པར་དགོས་ཚུལ་སོགས་ཀྱི་བཀའ་ནན་ཏན་ཅན་ཕེབས། ཚེས་ཉེར་
གཉིས་ལ་མཚོ་སྔོན་ཨེར་ཏེ་ནི་དབང་སོགས་རྒྱལ་ཁག་འགའ་ཞིག་གི་འཚམས་ཞུས་འབུལ་མི་དང། འདི་ཁར་རྒྱུན་གྱི་རྟེན་བཞེངས་མཛད་མི་སྟར་ཆགས་ཀྱི་བལ་པོ་དང། མགོ་པ། ལག་གཡོག་སོགས་ཀྱི་གླ་ཡོན་གྱི་གནང་སྦྱིན་དང་བསྟུན་ནས་
ཕྱག་དབང་གནང། ལས་རྒྱུན་ལོ་ཕྱེད་གསུམ་སོང་བར་གནང་སྦྱིན་འབྲུར་ཕབ་བྲེ་ཚད་ཀྱི་ཁལ་ཉི་ཁྲི་བརྒྱད་སྟོང་ཐོབ་པར་གསེར་དངུལ། གོས་དར། གོན་པ་སྣ་ཚོགས་པ། ཐ་མི་ཁ། རས་ལྕགས་སོགས་དང་བཅས་པ་རྒྱ་ཆེར་སྩལ། ཚེས་ཉེར་བདུན་
ལ་ཨུས་ཆིང་ནོ་ཡོན་གྱི་སྲས་མོ་འཁོར་བཅས་ལ་མཇལ་ཁ་ཕྱག་དབང་དང། སྲས་མོའི་གཙུག་ཕུད་བཞེས་ཏེ་དམ་པའི་ཆོས་ཀྱི་ལས་ལ་འཇུག་པར་མཛད། སང་ཉིན་མཚོ་སྔོན་གྱི་བང་ཕྱིན་པ་འགའ་ཞིག་ལ་ཚེ་དབང་དགོས་ཚུལ་གསོལ་བ་བཏབ་
པ་ལྟར། འཆི་བ་མེད་པའི་ཚེ་དབང་གི་བཀའ་དྲིན་སྩལ་ཞིང་ཐོན་ཆས་ཀྱང་སྩལ། རྒྱལ་ཟླ་བའི་ཚེས་བཅུ་གསུམ་གྱི་ཉིན་ལྷ་ལྡན་ཆོ་འཕྲུལ་སྨོན་ལམ་ལ་དགེ་འདུན་ཆིག་ཁྲི་ཉིས་སྟོང་གསུམ་ལ་མང་ཇ་དང་ཕྱག་འགྱེད་བླྚམ་རེ། བསྔོ་རྟེན་རྣམ་གཞག་

[024A]༄༅། །བཅས་ཞུ་མི་རྫོང་སྟ་གནང། དེ་དུས་མངའ་རིས་མདའ་པ་བླ་མ། ཁྱུང་ལུང་བླ་མའི་དཔོན་པོ་བཅས་ནས་གཟིམས་ཆུང་ཞབས་བརྟན་ཕུལ་བའི་ཐོག་སེར་དབུ་སྒེར་གྲྭ་ཚང་གི་བླ་མ། ནང་སོ་མཎི་སྒང་པ་སོགས་སེར་སྐྱ་བརྒྱ་ཕྲག་ལ་
ཉེ་བར་ཕྱག་དབང་གི་བྱིན་རླབས་དང། འབུལ་ནོད་བཟང་མང་བཏེག་པ་བཞེས་ཤིང། མི་དྲག་ཁ་ཤས་ལ་གསོལ་ཇའི་བཞུགས་གྲལ་ཡང་གནང། དེའི་སང་ཉིན་དབུ་སྒེར་བླ་མས་མཎྜལ་ལ་སོགས་པའི་དངོས་སྐྱེས་དང་བཅས་ཏེ་བརྟན་བཞུགས་
ཕུལ་བར་དགྱེས་བཞིན་ཞལ་གྱིས་བཞེས། ཚེས་བཅོ་བརྒྱད་ལ་མི་དབང་ཕོ་ལྷ་བས་དད་པ་ཆེན་པོས་མཎྜལ་དང་སྐུ་གསུང་ཐུགས་རྟན་སྔོན་དུ་འགྲོ་བའི་ན་བཟའ། བཞུགས་གདན། དངུལ་རྟ་རྨིག་མ་གསུམ་གྱིས་གཙོས་པའི་ཚན་གྲངས་བཟང་
པོ་བཅོ་ལྔ། འདུས་སྡེར་ཡང་མང་འགྱེད་བཅས་ཞུས། ཉེར་གཉིས་ནས་བཟུང་སྟེ་རྒྱལ་བསྟན་རིན་པོ་ཆེའི་སྤྱི་རིམ་གྱི་གཏོར་སྒྲུབ་ཆེན་མོ་སྔར་བཞིན་ཚུགས་པའི་མཆོད་གཏོར་དང་དམ་རྫས་སྤྱན་གཟིགས་སོགས་བཟང་པོ་སྔར་བཞིན་སྩལ། དེ་
ཡང་ཉེར་གཉིས་ཀྱི་ཉིན་སྔ་དྲོ་གསང་སྔགས་རྒྱུད་པ་གྲྭ་ཚང་དུ་ལྕགས་མཁར་གྱི་གཏོར་ཆེན་དང། དམར་ཆེན་གཏོར་མ་རྣམས་བརྩིག་པ་དང་གཞན་ཡང་མཆོད་གཏོར་བཞེང་བ་དང། ངོ་མཚར་བཀོད་པར་གཏོར་བཞེང་སོགས་ཚང་མ་ཕྱག་སྲོལ་
བཟང་པོས་བསྟར། ཕྱི་དྲོ་རོལ་ཆེན་བཀྲ་ཤིས་དགུ་བརྩེགས་དང་བཅས་ཏེ་མཆོད་གཏོར་བྱིན་རླབས་མཛད་པར་བྱིན་འབེབས་ཀྱི་སྤྱན་དམིགས་གནང། ཉེར་གསུམ་ནས་དགུའི་བར་དུ་གཏོར་སྒྲུབ་ཀྱི་སྤྱན་དམིགས་ནན་ཏན་དང། ཉེར་བཞིའི་སྔ་

[024B] སྒྲོལ་ཆོག་པ་གསུམ་དང། ཨརྒྷཾ་པ། འཆམ་དཔོན་བཅས་ལ་དཔལ་གཤིན་རྗེའི་གཤེད་ཀྱི་བཀའ་བསྒོ་སྩལ། ཉེར་བརྒྱད་ཀྱི་ཉིན་མགོན་ཁང་ཆེན་མོར་སྙན་ཤལ་དང་འཕྲིན་བཅོལ། ཉེར་
དགུ་ལ་དུས་གཏོར་ཆེན་མོའི་སྐབས་དགྲ་བགེགས་སྒྲོལ་བའི་སྤྱན་དམིགས་བཀའ་དྲིན་བསྐྱངས། གསང་སྔགས་རྒྱུད་པ་གྲྭ་ཚང་པ་རྣམས་ནས་ཀྱང་དུས་གཏོར་ཆེན་མོ་ཐུགས་གྲ་ཤིན་ཏུ་འགྲིག་ཅིང། ཟོར་གྱི་མེ་བཀྲ་དང། ལིངྒེའི་ཧོཾ་མ་ཤིན་ཏུ་འབར་
བ་བྱུང་ཞིང། གཏོར་ཆེན་མདའ་གསོལ། བཀྲ་ཤིས་དང་བཅས་པ་གྲུབ་པའི་གནམ་གང་གི་ཉིན་རྟེན་འབྲེལ་གྱི་དཀར་སྤྲོ་རྨད་དུ་བྱུང་བ་དང་བཅས་པ་མཛད་པའི་དགེ་མཚན་བཞད། ལོ་འདིའི་ཁོངས་སུ་ནག་པོ་རྨུའི་གྲུ་གསར་བཟོ་སྐབས་ཧར་གདོད་མི་
ཚན་ལ་ལྕགས་སྨར་འདེགས་ཀྱི་ཁལ་བཅུ་དྲུག་ཉག་དོ། རྨོས་ཀྱི་ཡོ་བྱང་ཉི་ཤུ་རྩ་ལྔ་བཅས་ཀྱི་མཐུན་རྐྱེན་གནང་ཞིང། ཚེ་དང་ཡེ་ཤེས་དཔག་ཏུ་མེད་པའི་སྣང་བརྙན་སྟོང་རྩ་དང་སྒྲོལ་དཀར་ཡིད་བཞིན་འཁོར་ལོ་བརྒྱ་རྩ་བཅས་ཀྱི་འཕྲོས་འཆི་མེད་
ལྷ་ཁང་དུ་བཞུགས་རྒྱུའི་སྣང་བརྙན་ཡོངས་ཚང་གྲུབ་པ་དྲུག་ཅུ་རེ་གཉིས། གསེར་གསོལ་དགོས་སྐུ་བརྙན་ལྔ་བཅུ་ང་དྲུག་སྐུ་བརྙན་རིགས་སྣ་ཚོགས་བརྒྱ་དང་བཞི། ལ་མོར་སྐུ་ཆས་འབུལ་རྒྱུའི་རྒྱལ་མཚན་གྱི་ཏོག་དང། དངུལ་གྱི་མཆོད་ཀོང་གཉིས་
ཐང་ཀའི་ཏོག་ཆེ་ཆེན་དབང། དགའ་ལྡན་དའི་ཆིང་བཅས་ཀྱི་དངུལ་གདུང་རེ། རྗོ་རས་ཁེང་སེ་ཆིང་དབང་གིས་ཞུས་པའི་དཔལ་ལྡན་ལྷ་མོ་གཙོ་འཁོར་གསུམ་དང། གཞན་ཡང་སྤྲ་བཟོ། ལུགས་འཕུལ་གད་བརྡར། གསེར་གསོལ་སོགས་སྣེ་གྲངས་

[025A]༄༅། །མང་ཙམ་ཞིག་བསྟན་འགྲོའི་དོན་གྱི་ཕྱིར་རྒྱ་ཆེར་མཛད་པར། འཕུལ་པའི་དབུ་མཛད་ནེ་པཱ་ལ་པ་མ། བརྡུང་པའི་དབུ་མཛད་ནེ་པཱ་ལ་ཙི་ཀུ་རྟི་བྱིངས་ཀྱི་གྲས་ཏི་ལོ་ཆིང། ལ་ན་ཤིང། པུ་ཎྱངྷར་བཅས་ནེ་བལ་བཅོ་ལྔ་ནས་རྟེན་བཞེངས་
སོགས་ལོ་གཉིས་གསུམ་ནས་ཟླ་བ་གསུམ་རེ་ཙམ་སྣ་ཚོགས་ཤིག་སོང་པར་དབུ་མཛད་གཉིས་ལ་ཉིན་རེར་གླ་ཁལ་བཞི་རེ་དང་བྱིངས་ལ་ཁལ་གསུམ་རེ་རྩིས་ཁྱོན་བྲེ་ཚད་ཀྱི་ཁལ་སུམ་ཁྲི་བདུན་སྟོང་བརྒྱད་བརྒྱ་བཅུ་ཐམ་པ་ཐོབ་པར་ཁ་བཏགས་
གསེར་དངུལ། གོས་ཆེན། བྱུ་རུ༑ སྤོས་ཤེལ། གཡུ༑ གོན་པ་སྣ་ཚོགས། ཐ་མི་ཁ། ལྕགས་ཀྲོལ། རས་དར། གསེར་ཕུད་ལུགས་ཁའི་དོད་གསེར་མགུར་ཞོ་བཅུ། ཕོགས་དོད་དངུལ་སྲང་ཉིས་བརྒྱ། མགོ་པར་དངུལ་སྲང་བདུན། ཁ་བཏགས་
གོས་ཁ་འབྲེལ། གོན་པ་སྣེ་མང། སྦུ་ལྷམ། ཆང་མ་དང་བལ་པོའི་ལག་གཡོག་དྲུག་བཅས་ལ་དངུལ་སྲང་རེ། ཁ་བཏགས། གོན་པ་སྣེ་ཁ་གསུམ་རེ་བཅས་ཀྱི་གནང་སྦྱིན་བློ་མགུ་བ་གནང། པར་པ་དབུ་མཛད་དགེ་འདུན་དང། བྱིངས་མི་དྲུག་
གིས་བཀའ་གདམས་ཕ་ཆོས་བུ་ཆོས། རམ་སྡིངས་མ་བའི་རྣམ་ཐར་བཅས་བརྐོས་པར་དབུ་མཛད་ལ་པར་ཤིང་རེར་ཁལ་དྲུག་བྲེ་བཅུ་ཐམ་པ། མཁས་ངར་པར་ཤིང་རེར་ཁལ་རེ། བྱིངས་ལ་པར་ཤིང་རེར་ཁལ་དྲུག་བྲེ་བཅུ་ཐམ་པ་གོང་འདྲ་དང་
མཁས་དར་ཨདྐི་གཉིས་པར་པར་ཤིང་རེར་བྲེ་བཅོ་ལྔ་རེ། གསུམ་པར་བྲེ་བཅུ་ཐམ་པ་རེ། བཞི་པར་བྲེ་ལྔ་རེ། དྲུང་ཡིག་ཚེ་རིང་རྡོ་རྗེས་ཕ་ཆོས་དང་ཇོ་བོ་རྗེའི་རྣམ་ཐར་གྱི་བར་ཡིག་བྲིས་པར་ཤོག་བུ་རེར་ཁལ་རེ་བྲེ་བརྒྱད་རེ་ཐོབ་རྩིས་ཀྱི་གོས་དར་

[025B] གོན་པ་སོགས་གནང་ཆ་གྱ་ནོམ་པས་ཡིད་ལྷག་པར་ཚིམ་པར་མཛད། མི་དབང་ཕོ་ལྷ་ཐའི་ཇིས་བལ་བོ་རྒྱལ་ཁག་གསུམ།    ༈   
བདག་རྐྱེན་གནང་བར་ལེགས་འབུལ་དུ་གསོལ་སྟོན་རྒྱས་པའི་ཐོག་མི་དབང་དང་སྐུ་ངོ་རྣམས་ལན་བཟའ་སྣེ་ཁ་རེ། དགུ་ཚན་སོ་ལྔ་ཡོད་བའི་མགོ་ཚན་དུ་བླ་བྲེ། གསེར། དངུལ་ལྡོང། དངུལ་རྟ་རྨིག་མ་བདུན། རྟ་སྒ་འཁོར་ཆ་ཚང་གསུམ། རྟ་
རྐྱང་གསུམ། ཁ་བཏགས། གོས་ཆེན། འགང་ལིང། བྱང་སྨན། རྒྱ་བལ་སོགས་ཀྱི་རས་ཆ་བཅས་རྒྱ་ཆེ་ཞིང་སྤམ་མཐོ་བ། ཆབ་འབངས་སྤྱི་ནས་ཀྱང་དངུལ་རྡོ་ཚད་བཅོ་ལྔ། ཞབས་ཕྱི་རྣམས་ལའང་རྟ། ཚན་གྲངས་བཅོ་ལྔ་བཅས་སྩོལ་བར་
མགྲོན་གཉེར་ས་ཁུད་པ་རྫོང་སྟ་གནང། དེ་དག་ལ་སོགས་པ་བསྟན་པ་རིན་པོ་ཆེ་ཡུན་དུ་དབུ་འཕང་མཐོ་ཞིང་འགྲོ་བ་ལ་བདེ་སྐྱིད་རྒྱ་ཆེར་འབྱུང་བ་དང། ཁྱད་པར་དུ་ཆོས་གྲྭ་ཆེན་པོ་འདི་ཉིད་དུ་འདུལ་བ་དང། བྱང་སེམས། སྔགས་ཀྱི་བསླབ་བྱ་ལས་
སྐད་ཅིག་ཀྱང་མི་འདའ་ཞིང། ལུང་རིགས་དྲི་མ་མང་པས་ཕས་ཀྱི་རྒོལ་བ་ངན་པ་སུན་དབྱུང་བའི་བློ་གྲོས་ཀྱི་ལུས་སྟོབས་ཆེར་རྒྱས་པའི་འདུས་པ་རྒྱ་མཚོས་ཁྱབ་པར་མཛད་ཅིང། པར་བར་དུ་ལྷ་དང་ཀླུ་དང་ནམ་མཁའ་ལྡིང་དང་གྲུལ་བུམ་སོགས་མི་
མ་ཡིན་མང་པོ་ལ་ཡང་རང་རང་གི་སྐལ་བ་དང་འཚམ་པར་ཆོས་སྟོན་པར་མཛད་པ་ལ་སོགས་པ་ངོ་མཚར་གྱི་མཛད་པ་མཐའ་ཡས་པ་དང། ཚེས་བཅོ་ལྔ་དང་གནམ་གང་ལ་སོགས་པ་ལ་གནས་བརྟན་བཅུ་དྲུག་དང། བཅོམ་ལྡན་འདས་ཀྱི་ཉན་ཐོས་

[026A]༄༅། །དགྲ་བཅོམ་པ་མང་པོ་དང་ལྷན་ཅིག་ཏུ་གསོ་སྦྱོང་གི་བྱ་བ་ལ་རོལ་པ་སོགས་བསམ་གྱིས་མི་ཁྱབ་པའི་རང་བཞིན་དུ་བཞུགས་སོ། །འདི་ལྟར་བརྗོད་པའི་དབྱངས་དབྱུང་སྟེ། འགྲོ་ཕན་ན་བུན་ཁུར་གྱིས་ལྕི་བའི་སྤྲིན། །ཁྱོད་ནི་སྙིང་རྗེའི་
རླན་དང་ཤེས་རབ་དྲོད། །ཐུགས་བསྐྱེད་རླུང་གིས་བསྐུལ་ཏེ་འཐབ་པའི་སྐད། །ལེགས་བཤད་དལ་གྱིས་རྒོད་ལ་ངལ་བ་མིན། །མཆོག་གི་མེ་གྷ་རྒོད་པ་གང་གི་དབྱངས། །འདི་ལ་བློ་དང་བརྩོན་འགྲུས་རབ་རྒྱས་པའི། །བློ་གསལ་གཙུག་ཕུང་འཛིན་
པའི་མདོངས་ལྡན་རྣམས། །མཇུག་སྒྲོ་བརྐྱངས་ཏེ་དགའ་བའི་ཟློས་གར་བསྒྱུར། །གང་གི་རྫི་ཕྱོགས་རེག་པ་ཕོག་ལ་ཡང། །མཚམས་མེད་ལ་སོགས་སྡིག་ཀུན་འདག་བྱེད་ན། །ཡན་ལག་མགོ་བོར་རེག་པའི་སྐལ་བཟང་ཅན། །དེ་དག་སྲིད་པ་མེ་
ཡིས་གདུངས་པའི་གོས། །འགའ་ཞིག་ཚེ་ཡི་ཆུ་ཀླུང་དྲག་རྒྱུག་པ། །དེ་དག་མང་ཞིང་སླར་ཡང་དལ་འགྲོ་བ། །བྱེད་པའི་བསེར་བུ་འབབ་པའི་ཆུ་ཁུར་ཅན། །འཇུག་ཞིང་འབབ་པའི་བཀའ་དྲིན་ཅིར་ཡང་སྩལ། །ནོར་འཛིན་ཁྱོན་གྱི་བྱེ་བྲག་ལས་འོངས་པའི།།
ནོར་གྱི་དཔྱ་སྤུངས་དགེ་འདུན་མཆོད་པ་དང། །དབུལ་ཕོངས་སྡུག་བསྔལ་སེལ་ཕྱིར་སྤྲོ་བ་ནི། །ནོར་བུ་བཟང་དང་བུམ་མཆོག་དཔག་བསམ་འདྲ། །ལ་ལར་རང་རྒྱུད་ཉོན་མོངས་གསུམ་གྱི་ཆུ། །དྲག་པོར་འབབ་པའི་རྒྱུན་འགོག་ཆུ་ལོན་ཆེ། །དགེ་སློང་དགེ་
ཚུལ་དགེ་བསྙེན་རྩིག་པ་བརྟན། །ཐེབས་པའི་སྐལ་བཟང་དགའ་སྟོན་སྣ་ཚོགས་སྩལ། །སྟོབས་བཅུ་མི་འཇིགས་བཞི་ཡི་མངའ་བདག་ཅན། །འདི་ནི་ཏིང་ངེ་འཛིན་ལ་སྙོམས་བཞུགས་བཞིན། །ཞིང་ཁམས་རབ་འབྱམས་བྱེ་བར་འགྲོ་དོན་མཛད། །དེ་ལྟ་

[026B] ཅེས་རྗེ་བཙུན་བླ་མ་དམ་བ་བློ་བཟང་ཡེ་ཤེས་དཔལ་བཟང་པོའི་རྣམ་པར་ཐར་པ་ལས་དགུང་གྲངས་བདུན་ཅུའི་དུས་སུ་ཇི་ལྟར་མཛད་པའི་རིམ་པའི་ལེའུ་སྟེ་གཉིས་པའོ།།    ༈    །།དེ་ནས་པྲ་མཱ་ད་ཞེས་པ་ཆུ་
མོ་གླང་གི་ལོའི་རང་ཞལ་ངོམས་པའི་དགེ་མཚན་གསར་དུ་བཞད་པའི་ཐོག་གཟིམས་ཆུང་ཉི་འོད་འཁྱིལ་པར་མགོན་ཁང་པ་རྣམས་དང་ལྷན་ཅིག་དཔལ་ལྡན་འདོད་ཁམས་ཀྱི་དབང་མོང་མཆོད་གཏོར་དམ་རྫས་སྤྱན་གཟིགས་སོགས་ཀུན་ཏུ་བཟང་
པོའི་མཆོད་སྤྲིན་ལ་འགྲན་བཟོད་པས་མངོན་པར་མཆོད་ཅིང། བོད་ཀྱི་སྲིད་སྐྱོང་ཆེན་པོ་མི་དབང་ཕོ་ལྷ་ནས། ས་སྐྱ་བདག་ཆེན། མངའ་རིས་གུང་སོགས་ལོ་གསར་རྟེན་འབྱུང་འབུལ་མི་རྣམས་དང། བཀྲ་ཤིས་མཐོང་སྨོན་པ་སོགས་སྔ་མོ་ནས་འོང་
བའི་སྦྱིན་བདག་རྣམས་དང། ཞབས་ཕྱི་སྐུ་འཁོར་སོགས་བཞུགས་གྲལ་གྱི་དང་པོའི་མགྲོན་དུ་འོས་པ་རྣམས་ལ་ཕྱག་དབང་དང་དེར་ཚོགས་ཐམས་ཅད་ཚོགས་དང་སྟོན་མོས་ཆིམ་པར་མཛད། བཞུགས་གྲལ་གཉིས་པའི་མགྲོན་གྱི་ཚོགས་ལ་དགྱེས་
སྟོན་ཀྱང་སྩལ། ཚེས་གཉིས་ནས་བཞིའི་བར་དུ་སྤྱི་སྐྱུར་བ་རྣམས་ལ་སྔ་དྲོ་རིམ་བཞིན་གྱི་ཕྱག་དབང་དང་བཀའ་བསྒོའི་བྱིན་རླབས་སྩལ་ཞིང། ཕྱི་དྲོ་བགྲོ་གླེང་དང་བཞུགས་གྲལ་སོགས་ཀྱང་གོང་དུ་འཕེལ་བ་བྱུང། ཚེས་བཞིའི་དགོང་མོ་ངོ་མཚར་བཀོད་
པར་བཞུགས་གྲལ་དང་གྲལ་འབྲོས་པའི་འབེལ་གཏམ་སོགས་ཤིན་ཏུ་དགེ་བས་མཐར་ཕྱིན་ཅིང། མཉན་ཡོད་ཆོ་འཕྲུལ་མཆོད་པའི་སྨོན་ལམ་དང་བསྟུན་པའི་དགེ་འདུན་གྱི་བསྙེན་བཀུར་སོགས་ཀྱང་རྫོགས་ལྡན་གྱི་དཔལ་ལ་ཅོ་འདྲི་བར་གྱུར་

[027A]༄༅། །ཚེས་བདུན་གྱི་ཉིན་ཟི་ལིང་རྡོར་ཁེ་ཨམ་བན་གྱི་བང་ཕྱིན་པར་བ་རི་བརྒྱ་རྩའི་ནང་ཚན་གྱི་རྗེ་བཙུན་སྒྲོལ་དཀར་གྱི་རྗེས་གནང་སྩལ་ཞིང་ཐོན་ཆས་ཀྱང་གནང། ཚེས་བཅུ་བཞིའི་ཉིན་ཕྱོགས་བརྒྱ་ཕྲག་དུ་མ་ནས་དུས་ཁྱད་པར་ཅན་གྱི་
སྐབས་དགེ་བའི་རྩ་བ་འདུ་བགྱིད་པའི་ཕྱིར་ཕྱག་སྐོར་ལ་སོགས་པ་བགྱིད་པར་ལྷགས་པའི་སྐྱེ་བོ་ཁྲི་ཕྲག་གཅིག་དང་སུམ་སྟོང་ཙམ་ལ་ཕྱག་དབང་གནང། ཚེས་བཅུ་དྲུག་ལ་རི་བོ་ཆེ་པ་སོགས་སྐྱ་སེར་ཕྱེད་ཉིས་བརྒྱ་སྐོར་ལ་ཕྱག་གི་བྱིན་རླབས་
དང༑ དེའི་སང་ཉིན་ཀྱང་སྡེ་བ་འབྲོང་རྩེ་བའི་བུ་ངོ་མ་སོགས་མང་བར་ཕྱག་དབང་གནང། ཁྲ་ཟླ་བའི་ཚེས་གསུམ་ལ་དབེན་པའི་རི་སུལ་དུ་བསྒྲུབ་པའི་རྒྱལ་མཚན་འཛུགས་པའི་རི་ཁྲོད་ཆེ་ཁ་གསུམ་གྱིས་གཙོས་པའི་རི་ཁྲོད་པ་ཚང་མ་མཇལ་
ཕྱག་ཏུ་ཕེབས་ཤིང། རྗེས་འབྲང་ལྷ་ལྔ་བྲག་པ། རྟ་ཕུག་པ་སོགས་བཙུན་མ་དུ་མ་བཅས་ལ་ཕྱག་དབང་གནང། དེ་ཡང་རི་ཁྲོད་པ་དགེ་འདུན་སུམ་བརྒྱ་བཅུ་སྐོར་དང་བཙུན་མ་ཉིས་བརྒྱ་བཞི་བཅུ་སྐོར་གྱིས་བླ་མ་རྡོ་རྗེ་འཆང་གི་ངོ་བོ་ཚོགས་
ཞིང་ཐམས་ཅད་ཀྱི་གཙོ་བོར་བསྐྱེད་པ་ལ་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་དང་འབྲེལ་བའི་བརྟན་བཞུགས་འབུལ་བར་མཛད། ་རྗེ་བླ་མ་མཆོག་ནས་ཀྱང་དགྱེས་བཞིན་དུ་ཞལ་བཞེས་གནང་ཞིང། ་འཕགས་པ་སྤྱན་རས་གཟིགས་
ཡི་གེ་དྲུག་པའི་རྗེས་གནང་ཡང་སྩལ། ཕྱག་འགྱེད་བཀྲས་བཏགས། དངུལ་ཞོ་གསུམ་རེ། ཇ་ཚུལ་ཐེབས་སུ་ཇ་འཁྲོ་དྲུག་བདུན། དགེ་ཚུལ་མ་རྣམས་ལ་བཀྲས་བཏགས་ཆུང་བ། དངུལ་ཊམ་ཕྱེད་རེ། ཇ་ཚུལ་དུ་ཇ་འཁོར་དྲུག་བཅས་

[027B] ཚེས་བརྒྱད་ལ་ཁྲི་རྒྱ་ནག་པའི་གསོལ་དཔོན་སོགས་ཕྱོགས་འདུས་བརྒྱ་དང་ལྔ་བཅུ་སྐོར་ལ་ཕྱག་དབང་གི་བྱིན་རླབས་སྩལ། དེའི་སང་ཉིན་ཤར་རྩེ་ཞལ་སྔ་ནས་སུ་ཁྲོན་ཁ་སྤུག་པ་དཀའ་ཆེན་
བློ་བཟང་མཁས་མཆོག་བསྐོ་བཞག་གནང། བཅུ་གསུམ་དུས་ཆེན་ཐོག་ཆོས་གྲྭ་འདིས་མཚོན་གཙང་རོང་གི་དགོན་སྡེ། རི་ཁྲོང་ཁག་བཅས་རིས་སུ་མ་ཕྱེ་བར་མང་ཇ་ལྔ་རེ། ཕྱག་འགྱེད་དངོས་པོ་སྣ་ཚོགས། བསྔོ་རྟེན་རྣམ་གཞག་བཅས་
སྔར་ལས་མི་དམན་པ་སྩལ། ཚེས་བཅུ་བདུན་གྱི་ཉིན་མགར་ཐར་ནས་་སྐྱབས་མགོན་རྒྱལ་བའི་དབང་པོ་ཐམས་ཅད་མཁྱེན་གཟིགས་ཆེན་པོས་་རྗེ་བླ་མ་མཆོག་ལ་སྐུའི་འཚམས་འདྲི་ཞུ་བར་མགྲོན་གཉེར་དགེ་རྒན་ཆེད་དུ་གཉེར་ནས་
རྫོང་སྟ་གནང་བ་འབྱོར་པར་འདུས་བ་རྒྱ་མཚོའི་དབུས་སུ་་རྗེ་བླ་མ་ཉིད་སྤྱན་དྲངས་ཏེ། མཎྜལ་དང་སྐུ་གསུང་ཐུགས་རྟེན། དངུལ་གོས་དར། རྩེ་ཇ་འཁོར་དྲུག་བཅུ་དང་ཀོ་པི་ཙ་འཁྲོ་དྲུག་བཅུ། གཞུང་མ་འཁོར་དྲུག་བཅུ་བཅས་ཀྱི་འབུལ་ནོད་
དང་བཅས་ཏེ་སྐུ་ཚེ་ཡུན་དུ་སྤེལ་བའི་རྡོ་རྗེའི་བདེན་ཚིག་སྒྲོག་པར་མཛད། འདུས་པ་རྒྱ་མཚོར་ཡང་མང་ཇ་བཞེས་ཐུག་དང་བཅས་པ་ཉིན་གང། ཕྱག་འགྱེད་དངུལ་བླྚམ་རེ་བཅས་རྟེན་འབྲེལ་བླ་ན་མ་མཆིས་པར་གནང། དེ་ནས་རིང་པོར་མི་
ཐོགས་པར་ཞུ་ཡིག་རྟེན་ན་བཟའ་སོགས་བཟང་མང་དང་བཅས་ཏེ་ཐོན་པར་མཛད་ཅིང། མགྲོན་གཉེར་གྱི་ལག་ཏུ་ལྷ་སྲས་རྡོ་རས་ཁེང་སེ་ཆིང་དབང་ལ་་རྒྱལ་དབང་ཐམས་ཅད་མཁྱེན་གཟིགས་ཆེན་པོ་དབུས་གཙང་གི་ལྗོངས་སུ་མྱུར་དུ་ཕེབས་

[028A]༄༅། །ཆོག་པ་དགོས་པའི་ཞུ་བ་ནན་ཏན་ཅན་གྱི་ཐུགས་ཐམ་བཅས་བསྐུར་བ་གནང། ཉེར་བཞིའི་ཉིན་མི་དབང་ཕོ་ལྷ་ཐའི་ཇིའི་མཆིས་བྲང་པ་སངས་སྐྱིད་པ་དུས་ཆོས་སུ་གྱུར་པའི་གསུང་བསྔོ་ཞུ་རྟེན་འབྱོར་པ་ལྟར། དངོས་པོ་རྣམས་
བདག་གིར་མཛད་ཅིང། སྡིག་ལྟུང་ཐམས་ཅད་བྱང་ནས་རྫོགས་པའི་བྱང་ཆུབ་ཏུ་ཉེ་བའི་བསྔོ་སྨོན་ཡང་དག་གནང། ཟླ་བ་གསུམ་པའི་ཚེས་ལྔ་ལ་བྱ་རྒོད་གཤོངས་པའི་མཁན་སྤྱི་སོགས་ཕྱོགས་འདུས་ཀྱི་དད་ལྡན་མང་པོར་ཕྱག་དབང་གི་བྱིན་
རླབས་སྩལ་ཞིང། དེའི་སང་ཉིན་ཆོས་སྡེ་ཆེན་པོ་འདི་ཁའི་གྲྭ་གསར་པ་སོགས་བརྒྱ་དང་ཉེར་ལྔ་ལ་དགེ་ཚུལ་གྱི་སྡོམ་བ་སྩལ། ཚེས་བཅུ་གཉིས་ལ་ཆོས་གྲྭ་འདི་དང་དབུས་གཙང་མངའ་རིས་སོགས་ནས་ལྷགས་པ་ཉེར་བཞི་ལ་བསྙེན་པར་རྫོགས་
པའི་སྡོམ་པ་སྩལ། སྣར་ཐང་པ་རྡོ་རྗེ་སློབ་དཔོན་ལ་སོགས་པ་རྣམས་ཀྱིས་དགོན་གནས་བཀྲ་ཤིས་ཤིང་ཆོས་སྤྱོད་འཕེལ་བར་བྱ་བ་དང་ཕྱོགས་དེའི་སྐྱེ་བོ་མང་པོ་ལ་ཕན་བདེ་སྩོལ་བའི་ཕྱིར་ཞབས་ཀྱིས་བཅགས་དགོས་པར་གསོལ་བ་བཏབ་པས་
རྐྱེན་བྱས་ཤིང། ་རྗེ་ཉིད་ཀྱང་ཐུབ་པའི་དབང་པོ་མཇལ་བཞེད་དང་རྒྱལ་བ་དོན་ཀུན་གྲུབ་པ་ཤཱཀྱའི་རྒྱལ་པོའི་བཀའ་གངས་ཅན་གྱི་ལྗོངས་འདིར་འགྱུར་རོ་ཅོག་མི་དབང་ནས་པར་དུ་བསྒྲུབ་པ་སྣར་ཐང་གི་ཆོས་སྡེར་བཞུགས་སུ་གསོལ་བ་ལ་ཡང་ལྷག་
གནས་ཀྱི་མེ་ཏོག་འཐོར་བར་བཞེད་དེ། ཚེས་བཅུ་བཞི་ལ་ཆིབས་ཀྱི་ཁ་ལོ་བསྒྱུར། དེ་སྐབས་གཞིས་རྩེ་རྫོང་དཔོན་དང་ལས་བྱེད། གཞོལ་གནས་པོ་སོགས་སྐྱེ་བོ་མང་པོས་ཆིབས་སྐྱེལ་དང་བཅས་ཕེབས། སྣར་ཐང་ཆོས་སྡེའི་ལས་བྱེད་རྣམས་དང་

[028B] དེ་གོང་གསང་སྔགས་རྒྱུད་པ་གྲྭ་ཚང་གི་ཞལ་སྔ་ནས་བློ་བཟང་བཀྲ་ཤིས་ཀྱིས་གཙོས་པའི་གྲྭ་པ་སོ་གཅིག་དང། སྣར་ཐང་པའི་
གྲྭ་པ་རགས་བསྡུས་བཅུ་བཅས་ནས་དཔལ་རྡོ་རྗེའི་འཇིགས་བྱེད་ཆེན་པོའི་སྒོ་ནས་རབ་ཏུ་གནས་པ་ཉིན་གཉིས་གནང་བའི་དངོས་གཞིའི་ཉིན་རྗེ་བླ་མ་ཉིད་ནས་རྟེན་འབྲེལ་སྙིང་པོའི་སྒོ་ནས་རབ་གནས་གནང་ཞིང། དམ་ཚིག་སེམས་དཔའ་དང་ཡེ་ཤེས་
སེམས་དཔའ་དབྱེར་མེད་དུ་བསྲེ་བའི་ལྷག་གནས་ཀྱི་མེ་ཏོག་སྩལ། དེར་གཙུག་ལག་ཁང་དུ་གོས་ལིང་བཟང་པོའི་འཕན་ཕྱེ་ཕུར་རྒྱལ་མཚན། བཀྲ་ཤིས་རྟགས་བརྒྱད། རྒྱལ་སྲིད་སྣ་བདུན་གྱི་གཟུགས་འགྲོས་ཀྱི་མཆོད་པའི་བྱེ་བྲག་སྣ་ཚོགས་པ་
དང༑ ཐུབ་དབང་གསུམ་སྦགས་མར་གོས་བཟང་ལིང་གི་འཇའ་སྤེལ་ཅན་གྱི་ན་བཟའ། རྒྱལ་བ་མི་ཕམ་མགོན་པོར་ཕུན་སུམ་ཚོགས་པའི་གོས། གནས་བཅུ་ལྷ་ཁང་སོགས་ལ་འཕན། ཕྱེ་ཕུར། སྙན་དར་རྣམས་ཀྱིས་ཉེ་བར་མཆོད་པར་མཛད་ཅིང་
བཀའ་གདམས་པའི་བླ་མ་གོང་མ་རིམ་བྱོན་གྱི་ཉེར་དཔྱད་སྣ་ཚོགས་ནང་རྟེན་དུ་བཞུགས་པ་རྣམས་ལ་ཡང་སྙན་དར་འབུལ་བ་དང། སྤྱི་དང་བྱེ་བྲག་ལ་ཞག་བདུན་གྱི་བར་དུ་སྣ་ལྔའི་མཆོད་པ་བསམ་གྱིས་མི་ཁྱབ་པའི་མཆོད་སྤྲིན་སྤྲོ་བར་མཛད། དགེ་
འདུན་ཉིས་བརྒྱ་ལ་ཆོས་སྲུང་སྤྱིའི་བསྐང་གསོ་གཟབས་རྒྱས་ཉིན་གང་མང་རབ་སྦྲེལ་ནས་གནང་བར་ཡོན་དུ་བཀྲས་བཏགས། དངུལ་སྲང་རེ་དང། སྤྱི་སོར་སྦྱོར་འཇགས་སུ། རྒྱ་སྦུག་བར་རྙིང་སྤུས་ལེགས་ཆེ་ཆུང་གཉིས་ཤུབ་ས་བཅས་དང་

[029A]༄༅། །སིལ་སྙན་སྤུས་གཙང་བ་ཤུབས་བཅས། ཁ་བཏགས་མཐིང་ཁྲའི་ཆས་རེ་དང་བཅས་པ་སྩལ་ཞིང། རབ་གནས་པ་རྣམས་ཀྱི་ཡོན་དུ་བསོད་བཏགས། དངུལ་སྲང་རེ། བཀྲས་བཏགས་རེ། བསྔོ་རྟེན་རྣམ་གཞག་གཟབས་རྒྱས་བཅས་
ཀྱིས་དགྱེས་པར་མཛད། དཔལ་སྣར་ཐང་པའི་སྤྱི་སོ་ནས་རྒྱུ་ཡོན་སྦྱར་ཏེ། རྗེ་བཅུན་བླ་མ་རྡོ་རྗེ་འཆང་ཆེན་པོ་ཞབས་ཀྱི་པདྨོ་བསྐལ་པ་གངྒའའི་ཀླུང་གི་རྡུལ་སྙེད་དུ་བརྟན་པར་བཞུགས་སུ་གསོལ་བའི་ཕྱིར་་བཅོམ་ལྡན་འདས་མགོན་པོ་ཚེ་མཐའ་
ཡས་བ་ལྷ་དགུའི་དཀྱིལ་འཁོར་ཆེན་པོ་ཞལ་ཕྱེ་སྟེ་ཞབས་བརྟན་རྒྱས་པ་ཕུལ་བའི་བསྙེན་བཀུར་རྣམས་བདག་གིར་མཛད་ཅིང། ལྷ་དང་མཁའ་འགྲོ་ཆོས་སྐྱོང་བསྲུང་མའི་ཚོགས་ཐམས་ཅད་དང། དགེ་འདུན་གྱི་སྡེ་ཐམས་ཅད་ཚོགས་ཀྱི་འཁོར་
ལོས་ཚིམ་པར་མཛད། སྔོན་གྱི་མཁན་ཐོག་རིམ་བྱོན་ཐམས་ཅད་ཀྱིས་གྲུབ་པའི་དབང་ཕྱུག་ག་ཡངྷཱ་རའི་དབང་བུམ་ལ་བརྟེན་ནས་སྐྱེ་བོའི་ཚོགས་ལ་བུམ་དབང་མཛད་སྲོལ་ཡོད་པ་ལྟར། རྗེ་བླ་མ་ཉིད་ནས་ཀྱང་གནང་དགོས་པའི་གསོལ་བ་བཏབ་
དོན་ལྟར་ཞལ་གྱིས་བཞེས་ཏེ། ཟླ་བ་ཉ་གང་བའི་དུས་སུ་སྣར་ཐང་ཆོས་སྡེའི་གྲྭ་རིགས་གཙོ་བོར་གྱུར་པའི་ཕྱོགས་འདུས་ཀྱི་སྐྱེ་བོ་གྲངས་ཀྱི་མཐའ་མི་མངོན་པ་ལྟ་བུ་ལ་བུམ་དབང་དང། གྲུབ་རྒྱལ་ལུགས་ཀྱི་ཚེ་དབང་གཟབས་རྒྱས་སུ་སྩལ་
བས༑ དེར་ཚོགས་ཀྱི་སྐྱེ་བོ་ཐམས་ཅད་ལ་བྱང་ཆུབ་ཀྱི་སེམས་རིན་པོ་ཆེ་དང་ཚེའི་བྱིན་རླབས་ཀྱི་བཀའ་དྲིན་ཐོབ། རྒན་རབས་རྣམས་ཀྱིས་ཀྱང་སྣར་ཐང་ཆགས་པ་ནས་དུས་ད་བར་དུ་འདི་ལྟ་བུའི་མི་ཚོགས་མ་བྱུང་བ་འདྲ་ཞེས་གླེང། ཚེས་བཅུ་དྲུག་

[029B] མི་ཚན་ཆེ་ཕྲ་སོགས་དང་གཞིས་རྩེ་རྫོང་དཔོན། གནས་པོ། ལས་བྱེད་དང་བཅས་པ། གཞིས་རྩེར་རྩྭ་གསོར་ཡོད་པའི་རྒྱའི་དཔོན་ཆུང་འཁོར་དང་
བཅས་པ་སོགས་བརྒྱ་ཕྲག་གཉིས་ལ་ཉེ་བའི་རྟ་པའི་ཚོགས་ཀྱིས་ཕེབས་བསུ་དང། གསང་སྔགས་རྒྱུད་པ་གྲྭ་ཚང་གི་དགེ་འདུན་འདུས་པ་རྒྱ་མཚོའི་ཆོགས་དང་བཅས་པ་རྣམས་ཀྱིས་རོལ་མོ་ལ་སོགས་པའི་མཆོད་པའི་བྱེ་ཕྲག་མཐའ་ཡས་པ་དང་
བཅས་པས་མདུན་བདར་ཞིང། དར་འཕྱར་དུང་འབུད་ལ་སོགས་པའི་ཕུན་ཚོགས་སྣ་ཚོགས་པ་དང་བཅས་ཏེ་ཕེབས། དེའི་སང་ཉིན་སློབ་དཔོན་དགེ་སྐོས་པ་སོགས་མཇལ་ཞུར་ཕེབས་པ་རྣམས་ལ་གང་སྤྱིའི་གསུང་མཆིད་ཞིབ་རྒྱས་སུ་གནང་
ཉེར་གསུམ་གྱི་ཉིན་སེར་འབྲས་པ་སོགས་སུམ་ཅུ་ལ་བསྙེན་རྫོགས་ཀྱི་སྡོམ་པ་སྩལ། ཉེར་བཞི་ལ་ཕྱོགས་ཀུན་ནས་འདུས་པའི་གྲྭ་རིགས་དགུ་བཅུ་ལ་དགེ་ཚུལ་གྱི་སྡོམ་པ་སྩལ། གནམ་གང་གི་ཉིན་ལོ་ཙྪ་བ་མཚན་སྒྲོག་མཁན་ཟུར་སོགས་
བརྒྱ་ཕྲག་བརྒལ་བར་ཕྱག་དབང་གནང་ཞིང་གསོལ་ཇ་ཇ་གྲལ་གྱི་ཐོག་བཀའ་འདྲི་ཞིབ་རྒྱས་དང། དངོས་འབུལ་རྣམས་བདག་གིར་མཛད། ལོ་འདི་ནང་དུ་ལྷ་ས་སྨོན་ལམ་ཆེན་མོར་སྔར་སྨོས་པའི་བསྙེན་བཀུར་དང་རྟེན་རྣམས་ཀྱི་དྲུང་དུ་སྣ་
ལྔའི་སྟོང་མཆོད་སོགས་ཐུགས་སྨོན་གྱིས་བརྒྱན་པ་རྒྱ་ཆེར་གནང་ཞིང། སྐུ་ཞབས་གྲྭ་ཚང། དཔལ་ལྡན་སྨད་རྒྱུད་གྲྭ་ཚང། རྨེ་རུ་བ་རྣམས་ལ་མང་འགྱེད། དཔལ་གྱི་ལྷ་མོའི་སྐུ་མདུན་དུ་བསྐང་གསོ་སོགས་སྔར་ལྟར་གནང། ཟླ་བ་དང་པོའི་

[030A]༄༅། །ནང་དུ་དགའ་ལྡན་ཕུན་ཚོགས་གླིང། ལྷ་རྩེ་འོག་མིན་གླིང་པ་རྣམས་དང། ཟླ་བ་གཉིས་པའི་ནང་དུ་གངས་ཅན་ཆོས་འཕེལ། དབེན་ས་ཆོས་ཀྱི་ཕོ་བྲང། གནས་ཆོས་སྡེ། ཤངས་དགའ་ལྡན་ཆོས་འཁོར་གླིང། རོང་དགའ་
ལྡན་བྱམས་པ་གླིང། མདངས་ཆེན། ཐར་པ་སོགས་དང། བཅུ་གསུམ་དུས་ཆེན་ཐོག་ཆོས་གྲྭ་ཆེན་པོ་འདིས་མཚོན་པའི་གཙང་རོང་གི་དགོན་སྡེ་རིས་སུ་མ་ཕྱེ་བ་དང། རི་ཁྲོད་ཀྱི་སྡེ་བཅས་པར་བསྙེན་བཀུར་སྔར་རྒྱུན་བཞིན་གནང་ཞིང་
འདི་ཁ་ཚོགས་ཆེན་ལའང་མང་ཇའི་བསྙེན་བཀུར་སོགས་ཀྱང་རྒྱུན་པར་གནང། ས་ག་ཟླ་བའི་ཚེས་དགུ་ཕན་ལ་དབུས་གཙང་ཁམས་སོགས་ཀྱི་གྲྭ་པ་དྲུག་ཅུ་རེ་དྲུག་ལ་བསྙེན་རྫོགས་ཀྱི་སྡོམ་པ་སྩལ། ཚེས་བཅུ་གཉིས་ལ་ཤར་རྩེ་ཞལ་
སྔ་ནས་ཟུར་བཞུགས་པ་བློ་བཟང་མགོན་པོས་མཎྜལ་ལ་སོགས་པའི་བསྙེན་བཀུར་ཕུལ་དུ་བྱུང་བ་གནང་ཞིང་འདུས་པ་རྒྱ་མཚོར་ཡང་མང་འགྱེད་སོགས་རྒྱ་ཆེར་མཛད། རྗེ་བཙུན་བླ་མ་ཉིད་ནས་ཀྱང་དགྱེས་བཞིན་དུ་ཞལ་བཞེས་དང་སློག་
ཆ་ཡང་གནང། དེའི་སང་ཉིན་གྲང་མོ་ཆེ་བ་གཞིས་བྱེས་བཞི་བརྒྱ་སྐོར་ནས་ཞབས་བརྟན་རྟན་འབྱུང་ཕུལ་བར་དགྱེས་བཞིན་ཞལ་བཞེས་དང། དེ་མཚུངས་འདུས་པ་རྒྱ་མཚོར་ཡང་མང་འགྱེད་ཀྱི་བསྙེན་བཀུར་རྒྱ་ཆེར་ཞུས། དེ་ལ་ཡང་
དགྱེས་བཞིན་དུ་རྗེས་འཛིན་དང་སྤྱི་སྒེར་གྱི་ལན་འདེབས་སོགས་གཟབས་རྒྱས་གནང། ཨ་རྒྱ་ཧུ་ཐོག་ཐུ་མཇལ་ཕྱག་ཏུ་བྱོན་པ་ལྟར་ཕྱག་དབང་གི་བྱིན་རླབས་སྩལ་ཞིང། ཆོས་འབྲེལ་ཞུས་པ་ལྟར་ཉི་གཞོན་འཆར་ཀ་མའི་ལྗགས་ལུང་

[030B] ཚེས་བཅོ་ལྔ་ཕན་ལ་ཆོས་གྲྭ་འདིས་མཚོན་ཕྱོགས་ཀུན་ནས་འདུས་པའི་དགེ་སློང་གི་དངོས་པོ་དོན་དུ་གཉེར་པ་བརྒྱ་དང་བཅུ་བདུན་གྱི་རྒྱུད་ལ་དགེ་སློང་གི་སྔོམ་པ་ཡང་དག་པར་སྩལ། ཆོས་གྲྭ་ཆེན་པོ་འདི་ཉིད་ཀྱིས་མཚོན་པའི་དགོན་རྙིང་
མང་པོའི་རྟེན་གསུམ་ལ་སྣ་ལྔའི་མཆོད་པ་རྒྱ་ཆེར་མཛད་པའི་ཐོག་མང་ཇའི་བསྙེན་བཀུར་དང་བསྔོ་རྟེན་རྣམ་གཞག་སོགས་རྒྱ་ཆེར་གནང། སང་ཉིན་པོ་ཏ་ལ་ནས་རྣམ་རྒྱལ་གྲྭ་ཚང་སྤྱི་སོའི་སྡེ་པ་ཆེད་གཉེར་གྱིས་འོངས་ཏེ། རྗེ་བླ་མ་ཉིད་ལ་ཞབས་བརྟན་
ཕུལ་བར་དགྱེས་བཞིན་དུ་ཞལ་བཞེས་གནང། གཞན་ཡང་དད་ལྡན་མང་པོར་ཕྱག་དབང་གི་བྱིན་རླབས་སྩལ། གྲྭ་ཚང་གི་སྡེ་པ་སོགས་ལ་ཚེ་དབང་གི་བྱིན་རླབས་དང་སློག་ཆ་ཡང་རྒྱ་ཆེར་གནང། ཚེས་བཅུ་དགུ་ལ་སེར་འབྲས་པ་སོགས་སོ་དགུ་ལ་
བསྙེན་རྫོགས་ཀྱི་སྡོམ་པ་གནང། ཟླ་བ་ལྔ་པའི་ཚེས་གཅིག་གི་ཉིན་ཕྱོགས་འདུས་པ་བཞི་བཅུ་སྐོར་ལ་དགེ་ཚུལ་གྱི་དངོས་པོ་སྩལ། དེའི་སང་ཉིན་དགའ་ལྡན་ཆོས་འཁོར་གྱི་དགེ་སྐོས་ནས་རྗེ་བླ་མ་ཞབས་པད་ཡུན་དུ་བརྟན་པའི་ཕྱིར་མཎྜལ་དངོས་
འབུལ་བཏེག་པ་བདག་གིར་མཛད་ཅིང་སློག་ཆའང་སྩལ། ཚེས་གསུམ་ལ་དགའ་ལྡན་ཆོས་འཁོར་གྱི་དགེ་སྐོས་བཅས་ཕྱོགས་ཀུན་ནས་དགེ་སློང་གི་སྔོམ་པ་དོན་དུ་གཉེར་བ་ལྔ་བཅུ་ང་གཉིས་ལ་དགེ་སློང་གི་སྡོམ་པ་སྩལ། ཚེས་དྲུག་གི་ཉིན་གངས་ཅན་
ཆོས་འཕེལ་གྱི་སློབ་དཔོན་སོགས་གྲྭ་པ་སུམ་བརྒྱར་ཉེ་བ་བྱོན་ནས་རྗེ་ཉིད་ལ་བརྟན་བཞུགས་ཀྱི་མཎྜལ་ཕུལ་ནས་གསོལ་བ་བཏབ་བར་དགྱེས་བཞིན་ཞལ་བཞེས་གནང། ཚེས་བཅུ་གཉིས་ལ་འབྲོང་རྩེའི་ལྕམ་འཁོར་བཅས་ལ་གྲུབ་རྒྱལ་ལུགས་ཀྱི་ཚེ་

[031A]༄༅། །དབང་དགོས་ཚུལ་གྱི་གསོལ་བ་བཏབ་པ་ལྟར་ཚེའི་བྱིན་རླབས་རྒྱ་ཆེར་གནང། ཚེས་བཅུ་བཞི་ནས་བཟུང་སྟེ་བྱམས་པའི་སྨོན་ལམ་ཆེན་མོ་སྔར་བཞིན་ཚུགས། དུས་ངེར་ཡང་ཉིན་གསུམ་གྱི་རིང་རྗེ་བླ་མ་ཉིད་ཉི་འོད་འཁྱིལ་པའི་སྟེང་
དུ་ཞབས་ཀྱི་པདྨོ་བཀོད་ནས་འདས་པའི་སངས་རྒྱས་འོད་དཔག་ཏུ་མེད་པ་ད་ལྟར་གྱི་སངས་རྒྱས་ཤཱཀྱའི་རྒྱལ་པོ། མ་འོངས་པའི་སངས་རྒྱས་བྱམས་པ་མགོན་པོ་རྣམས་སྦྱན་དམིགས་ཀྱི་རྟེན་གཙོར་སྤྱན་དྲངས་པའི་མཐའ་སྐོར་དུ་ནམ་མཁའ་གང་བའི་
ཕྱོགས་བཅུའི་སངས་རྒྱས་རྣམས་སྤྱན་དྲངས་ཏེ། སྔགས་དང་ཕྱག་རྒྱ་དང་ཏིང་ངེ་འཛིན་གྱིས་བྱིན་གྱིས་བརླབས་པའི་མཆོད་སྤྲིན་རྡུལ་སྙེད་ཀྱི་གྲངས་དང་མཉམ་པར་སྤྲོས་ཏེ་ལེགས་པར་མཆོད་ཅིང། དེར་ཚོགས་ཀྱི་སྐྱེ་བོ་ཐམས་ཅད་ཡང་དག་པར་རྫོགས་
པའི་སངས་རྒྱས་རྗེས་སུ་དྲན་པའི་བཀའ་དྲིན་ཟླ་མེད་པ་དང། སློང་མོ་བ་རྣམས་ལ་ཡང་ནོར་དངོས་ཀྱི་སྦྱིན་པ་རྨད་དུ་བྱུང་བ་སྩལ། ཚེས་ཉི་ཤུའི་ཉིན་གུ་གེ་ཆོས་ཀྱི་རྒྱལ་པོའི་བཙུན་མོ་དམ་པ་ཚེ་རིང་བུ་ཁྲིད་གཤེགས་པའི་བསྔོ་རྟེན་ཕོན་ཆེན་འབུལ་
མི་འབྱོར་པ་ལྟར། ཚེ་ལས་འདས་མ་ངན་སོང་གི་འཇིགས་པ་ལས་བསྒྲལ་ཏེ་བདེ་འགྲོ་ལྷ་མིའི་འགྲོ་བར་སྐྱེ་འགྱུར་གྱི་བསྔོ་བ་དང་སྨོན་ལམ་གྱི་རྒྱས་འདེབས་ཡང་དག་པར་གནང། དེ་བསྟུན་འབྲོང་རྩེའི་ལྕམ་ལ་ཐོན་ཆས་དང་སེར་སྐྱ་བརྒྱ་ཕྲག་བརྒལ་
པར་ཕྱག་དབང་གི་བྱིན་རླབས་སྩལ། དེ་དུས་ཕྱོགས་འདུས་ཀྱི་གྲྭ་པ་ལྔ་བཅུ་ང་དགུ་དགེ་སློང་གི་རང་བཞིན་དུ་མཛད། ཚེས་ཉེར་བཞི་ལ་ཕུན་ཚོགས་གླིང་གི་མཁན་པོ་གསར་བཀོད་ལ་ཐོན་ཕྱག་དང་མཚོ་སྔོན་ཨེར་ཏེ་ནི་ཇུ་ནང་གི་བང་ཕྱིན་པ་ངོ་གཡོག་

[031B] ཟླ་བ་དྲུག་པའི་ཚེས་བརྒྱད་ཀྱི་ཉིན་ཕྱོགས་འདུས་དད་ལྡན་བཞི་བཅུ་ཞེ་གསུམ་ལ་བསྙེན་རྫོགས་ཀྱི་སྡོམ་བ་གནང། ཚེས་བཅོ་ལྔ་ལ་སློབ་དཔོན་དང་ལས་ཚན་པ་རྣམས་ལ་ཆོས་
སྟོན་དང། དེ་ནུབ་ནས་བཟུངས་དབྱར་གནས་པའི་སྦྱོར་བའི་ཆོ་ག་དངོས་གཞི་བཅས་ལགས་པར་མཛད། ཆོས་གྲྭ་འདིས་མཚོན་པའི་དགོན་སྡེ་གྲངས་མང་པོ་ལ་བསྙེན་བཀུར་ཡང་ནར་མར་གནང། ཚེས་བཅོ་བརྒྱད་ལ་ཆོས་གྲྭ་འདི་ཁས་མཚོན་དབུས་
གཙང་གི་གྲྭ་པ་བཞི་བཅུ་ཞེ་དྲུག་ལ་བསྙེན་རྫོགས་ཀྱི་སྡོམ་པ་གནང། ཚེས་ཉི་ཤུའི་ཉིན་ལ་མོ་སྐུ་རྟེན་པ་བློ་བཟང་མཐུ་སྟོབས་དུས་ཀྱི་ཆོས་ཉིད་དུ་གྱུར་བའི་བསྔོ་རྟེན་འབུལ་མི་འབྱོར་པ་ལྟར་བསྔོ་བའི་བཀའ་དྲིན་བསྐྱངས་ཤིང། དེས་མཚོན་པའི་སྐྱེ་བོ་
མང་བོ་ལ་ཕྱག་དབང་གི་བྱིན་རླབས་སྩལ། ཟླ་བ་བདུན་པའི་ཚེས་བདུན་ལ་ཁམས་ཕུ་སྒོ་སྤྲུལ་སྐུ་སོགས་དབུས་གཙང་ནས་དགེ་ཚུལ་གྱི་སྡོམ་པ་དོན་དུ་གཉེར་བ་གྲངས་ཞེ་བདུན་གྱི་རེ་བ་ཡོངས་སུ་རྫོགས་པར་མཛད། ཚེས་བཅུ་གཉིས་ལ་དབུས་
གཙང་ཁམས་སོགས་ཀྱི་གྲ་པ་སོ་དགུ་ལ་བསྙེན་པར་རྫོགས་པའི་དངོས་པོ་སྩལ། དབྱར་གྱི་རྙེད་པའི་ཕྱག་འགྱེད་ཀྱང་གནང། ཉེར་ལྔའི་ཉིན་ཆོས་ཁྲིམས་གསར་རྙིང་གི་འབུལ་བ་དང། སེར་འབྲས་རྒྱུད་པ་སོགས་ཕོན་ཆེ་བའི་ཐོག་གཞན་མ་འགའ་
ཞིག་བཅས་སུམ་བརྒྱ་བརྒལ་བར་མཇལ་ཕྱག་དང། སེར་འབྲས་བ་དང་རྒྱུད་པ་རྣམས་ལ་ཇ་ཉག་རེ། མར་ཉག་གསུམ་རེ། རྩམ་བྲེ་བཅུ་རེའི་ལམ་ཆས་བཅས་སྩལ། ཉེར་བརྒྱད་ཀྱི་ཉིན་ཆོས་ཁྲིམས་གསར་པར་མགོན་པོ་བར་གཅོད་ཀུན་སེལ་གྱི་

[032A]༄༅། །བཀའ་བསྒོ་དང་སྒྲིགས་ལམ་ཀུན་སྤྱོད་གང་སྤྱིར་དོ་ཁུར་དགོས་པའི་བཀའ་ཕེབས། གནམ་གང་གི་ཉིན་དགག་དབྱེའི་བྱ་བ་མཐར་ཕྱིན་ནས་ཟླ་བ་བརྒྱད་པའི་ཚེས་གཅིག་གི་སྔ་དྲོ་ཟུར་བཞི་སློབ་དཔོན་པ། ཆོས་ཁྲིམས་གསར་
རྙིང་སོགས་ལས་ཚན་པ་རྣམས་ལ་དགག་ཆུང་གི་སྟོན་མོ་དང་དགེ་འདུན་ཐམས་ཅད་ལ་བསྙེན་བཀུར་ཕུལ་དུ་ཕྱིན་པ་མཛད། ཚེས་གསུམ་གྱི་ཉིན་བཀྲ་ཤིས་ལྷུན་པོ་པ། སེར་འབྲས་པ་སོགས་བཞི་བཅུ་ཞེ་གཉིས་ལ་དགེ་བསྙེན་ནས་དགེ་ཚུལ་
གྱི་བར་གྱི་སྡོམ་པ་གནང། དེ་སྐབས་མཚོ་སྔོན་ནས་དཔལ་འབྱོར་གུང་དང། ཁར་ཆོས་རྗེ་སོགས་ཀྱི་ཨེལ་ཆི་འབྱོར་བ་ལྟར་ཕྱག་དབང་གནང་ཞིང། ཚེས་དྲུག་གི་ཉིན་ཕྱོགས་ཀུན་ནས་འདུས་པ་དགུ་བརྒྱའི་གྲངས་དང་ལྡན་པའི་སྐྱེ་བོ་ལ་བསྙེན་
རྫོགས་ཀྱི་སྡོམ་པའང་སྩལ། ཚེས་བཅུ་གསུམ་ལ་མཚོ་སྔོན་ཚེ་བརྟན་སྤོ་ཤོག་ཐུའི་འཚམས་ཞུ་བ། ཅོ་ནེ་ཨ་མདོ་སོགས་བརྒྱ་ཕྲག་ལ་ཉེ་བར་ཕྱག་དབང་གི་བྱིན་རླབས་གནང་ཞིང། དངོས་སྐྱེས་དང་ཁ་ཟས་སོགས་ཀྱི་སྦྱིན་པའང་སྩལ། ཆེས་བཅུ་
དྲུག་ལ་ཅོ་ནེ་ལ་སོགས་ལ་ལྔ་བཅུ་ང་གཅིག་ལ་དགེ་སློང་གི་དངོས་པོ་སྩལ། མདོ་སྨད་ཕྱོགས་ནས་ཕྱག་དབང་གི་བྱིན་རླབས་དོན་དུ་གཉེར་བ་ཉིས་བརྒྱ་ཙམ་ལྷགས་པ་ཐམས་ཅད་ཀྱི་རེ་བ་འབྲས་ལྡན་དུ་སྐོང་བར་མཛད་ནས་ཟང་ཟིང་གི་སྦྱིན་པའང་
རྒྱ་ཆེར་གནང། ཚེས་ཉེར་གསུམ་ལ་གསེར་ཏོག་ནོ་མིན་ཧན་ནས་གཟིམས་ཆུང་ཞབས་བརྟན་འབུལ་དབངས་མཐོ་ངེས་དང། མཚོ་སྔོན་པོའི་མི་སྣ་ཁག་མང་པོ། གཞན་ཡང་ཕྱོགས་ཀུན་ནས་འདུས་པ་བརྒྱ་ཕྲག་བརྒལ་པ་བཅས་ལ་ཕྱག་

[032B] ཉེར་བདུན་གྱི་ཉིན་གསེར་ཏོག་ནོ་མིན་ཧན་དང་གུ་གེ་ཆོས་རྒྱལ་གྱི་མི་སྣ་མདའ་པ། བཀྲ་ཤིས་ལྷུན་བོའི་སློབ་དཔོན། སེར་རྩེ་པ་སྒྲུབ་ཁང་སྐུ་སྐྱེ་སོགས་སུམ་བརྒྱ་བརྒལ་བར་མ་གཅིག་གྲུབ་པའི་རྒྱལ་མོའི་ལུགས་ཀྱི་ཚེ་དབང་སྩལ། དེ་དུས་
ཀརྨ་ཞྭ་དམར་ནག་གཉིས་སྡོན་རང་རང་གིས་སྒོམ་སྒྲུབ་བྱས་པའི་འབྲས་བུ་ལ་བརྟེན་ཤར་ཕྱོགས་གོང་མ་གཡུང་ཊིང་ཆེན་པོའི་ལུང་གིས་རྒྱ་ནག་ཕྱོགས་སུ་འགྲོ་དོན་སྐྱོང་བར་བསྐྱོད་པ་ལ། བླ་མ་རྣམས་ཀྱི་ཐུགས་ལ་དེ་ལྟ་བུའི་སྐྱོན་འགྱུར་ཅི་ལ་མངའ་
ཡང༑ འཁོར་འགའ་ཞིག་གིས་གྲུབ་མཐའི་ཆགས་སྡང་ལྟ་བུས། ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་བསྟན་པ་རིན་པོ་ཆེ་ལ་སྲི་ཞུ་མིན་པའི་བྱ་བ་འགའ་ཞིག་བྱེད་འདོད་ལ་བརྟེན་ནས། ལས་ཀྱི་གཤིན་རྗེ་ཆོས་ཀྱི་རྒྱལ་པོའི་ཆད་པ་དྲག་པོས་ཕོ་བྲང་
ཆེན་པོར་མ་ཕེབས་ཙམ་ལ་ཞིང་གཤེགས་པའི་ཐུགས་དམ་གསལ་འདེབས་ཞུ་མི་འབྱོར་པ་ལྟར་བླ་མ་རྣམས་ཀྱི་དགོངས་པ་རྫོགས་པའི་སྤྱན་དམིགས་ཡང་དག་གནང། ཉེར་དགུའི་ཉིན་སྒྲུབ་ཁང་སྤྲུལ་སྐུ་སོགས་བརྒྱ་དང་ཞེ་གཅིག་ལ་དགེ་
སློང་གི་དངོས་པོ་ཉོན་མོངས་པ་དྲུངས་ཕྱུང་ངེས་པ་གནང། གནམ་གང་གི་ཉིན་མཚོ་སྔོན་གྱི་ཐའི་ཇི་ཞིག་གིས་གཙོས་པའི་སོག་པོ་བཅུ་ཙམ་ལ་བསྙེན་གནས་ཡན་ལག་བརྒྱད་པའི་སྡོམ་པ་སྩལ། ཟླ་བ་དགུ་པའི་ཚེས་གཅིག་གི་ཉིན་སོག་པོའི་
སྐྱེ་བོ་བཅུ་ཕྲག་གསུམ་ལ་དགེ་ཚུལ་གྱི་སྡོམ་པ་དང། ཚེས་གསུམ་ལ་སྐྱེ་བོ་དེ་དག་སུམ་ཅུ་སོ་དྲུག་བསྙེན་པར་རྫོགས་པའི་དཔལ་ལ་འགོད་པར་མཛད། དེའི་ཕྱི་ཉིན་གསེར་ཏོག་སྐུ་སྐྱེ་སོགས་བརྒྱར་ཉེ་བར་སྣར་ཐང་བརྒྱ་རྩ་ནས་འབྱུང་བའི་

[033A]༄༅། །འཇམ་དབྱངས་དཀར་པོའི་རྗེས་གནང་དང། ཐོན་ཆས་བཅས་གནང། ཚེས་བདུན་ལ་ཤངས་དགའ་ལྡན་ཆོས་འཁོར་བ་བླ་གྲྭ་ཚང་མས་ཞབས་བརྟན་རྟེན་འབྱུང་འབུལ་བར་མཛད་པར་དགྱེས་བཞིན་ཞལ་བཞེས་གནང་ཞིང་
འབུལ་བ་ཕལ་ཆེར་ཕྱིར་སློག་དང། ཚེས་དགུ་ལ་མཚན་སྒྲོག་པ་རྣམས་ཀྱིས་བརྟན་བཞུགས་ཕུལ་བའང་དགྱེས་བཞིན་བདག་གིར་མཛད། དེའི་སང་ཉིན་དར་མདོར་འགྲོ་མི་སོགས་བརྒྱ་ཕྲག་བརྒལ་བར་ཕྱག་དབང་གི་བྱིན་རླབས་སྩལ། ཚེས་
བཅུ་བཞིའི་ཉིན་སྐལ་ལྡན་གྱི་གང་ཟག་དྲུག་ཅུ་རེ་དྲུག་རབ་ཏུ་བྱུང་བའི་སྡོམ་པ་དང་ལྡན་པར་མཛད་ཅིང། ཚེས་བཅོ་བརྒྱད་ཀྱི་ཉིན་སོ་བརྒྱད་ཀྱི་གྲངས་དང་ལྡན་པའི་གང་ཟག་ལ་བསྙེན་རྫོགས་ཀྱི་སྡོམ་པ་གནང། ཉེར་གཉིས་ཀྱི་ཉིན་ཐུབ་བསྟན་
རྣམ་རྒྱལ་གྱི་མཁན་སྦྱི་མངའ་རིས་ཆོས་རྗེ་སོགས་ཕྱོགས་འདུས་ཀྱི་སྐྱེ་བོ་མང་པོར་ཕྱག་དབང་གི་བྱིན་རླབས་གནང་ཞིང། ཟླ་བ་བཅུ་བའི་ཆེས་གསུམ་གྱི་ཉིན་མདོ་སྨད་པ་ནག་ཆུ་བ་སོགས་བརྒྱ་ཕྲག་གཉིས་དང་བདུན་ཅུ་སྐོར་ལ་ཕྱག་དབང་གི་
བྱིན་རླབས་དང། ཟླ་བ་དེའི་ཚེས་བཅུའི་ཉིན་བོད་ཀྱི་སྲིད་སྐྱོང་ཆེན་པོ་མི་དབང་ཕོ་ལྷ་པའི་ལི་ཡབ་སྲས་རྣམས་རྗེ་བླ་མ་མཆོག་ལ་བརྟན་བཞུགས་འབུལ་བར་བྱོན་པ་ལ་མགྲོན་གཉེར། གྲྭ་ཚང་ཁག་གི་བླ་མ་སོགས་ཀྱིས་ཆིབས་བསུ་སོགས་
སྔར་ཇི་ལྟར་མཛད་པ་བཞིན་རྒྱ་ཆེན་པོ་དང། ཟམ་སྣེ་ཤར་དུ་ཐབ་བསུ་སོགས་གནང་ཞིང་བར་མ་ཆད་དུ་མཇལ་ཕྱག་ཀྱང་སྩལ་ངོས་ཇ་གྲལ་གྱི་ཐོག་གང་སྤྱིའི་བཀའ་མཆིད་ཞིབ་རྒྱས་ཕེབས། ཚེས་བཅུ་དྲུག་གི་ཉིན་རྗེ་བླ་མ་ཉིད་འདུས་པ་རྒྱ་

[033B] དེ་དུས་རྗེ་བླ་མ་ཉིད་སྐུ་ན་ཕེབས་ཚེ་ཞིང་ཐ་མལ་གྱི་སྣང་དོར་སྐུ་ཁམས་ཀྱང་ཧ་ཅང་མི་བཟང་བ་བཅས་ཚོགས་ཧྲིལ་པོར་ཕེབས་བསྐྱོད་མ་ཐུབ་པའི་ཚུལ་གྱི་གསོལ་ཇ་གཉིས་སོང་མཚམས་ཚོགས་
དབུར་ཕེབས་ཏེ་དངོས་འབུལ་རྒྱ་ཆེར་བཏེག་ཅིང་ཞབས་པད་ཡུན་དུ་བརྟན་པའི་གསོལ་འདེབས་ཞུས་པར་ལུས་ངག་ཡིད་གསུམ་གྱི་བསྙེན་བཀུར་ཚང་མ་དགྱེས་བཞིན་བདག་གིར་མཛད་པའི་ཞལ་བཞེས་བཟང་པོ་གནང། དེ་སྐབས་དགེ་འདུན་
རྣམས་ལའང་ཇ་བར་ཁག་རེ་སོགས་ཀྱི་བསྙེན་བཀུར་བཟང་པོ་གནང། བྱིངས་ཚེས་བཅོ་ལྔའི་ཉིན་མི་དབང་ཕོ་ལྷ་པའི་ལི་དང། དགའ་བཞི་གུང་མཆིས་འབྲང་དང་བཅས་པ་ནས་གསོལ་བ་བཏབ་པ་བཞིན་བོད་སོག་གི་སྐྱེ་བོ་བརྒྱ་ཕྲག་བརྒལ་
བར་ཡན་ལག་བརྒྱད་པའི་སྡོམ་པ་གནང། ཚེས་བཅུ་དགུའི་ཉིན་ཐོན་ཆས་གནང་བར་གང་སྤྱིའི་བཀའ་སློབ་དང་གོན་པ། རྟ་སྒ་འཁོར་ཆ་ཆིང། གསེར་དངུལ། གོས་དར་སོགས་དང་འཁོར་རྣམས་ལའང་དེ་ལུགས་ཀྱི་གནང་སྦྱིན་རྒྱ་ཆེར་སྩལ་
བས་གཙོ་འཁོར་ཚད་མ་ཡིད་མགུ་བར་མཛད། ཕོ་ལྷ་པའི་ལི་འཁོར་དང་བཅས་པས་ཀྱང་རྗེ་བླ་མ་ཉིད་ཞལ་ན་མ་མཇལ་རེས་ཀྱིས་རང་གི་ཆེ་འགྱིང་རྣམས་དོར་ནས་ཡིད་གུས་པ་ཆེན་པོས་ཞབས་རྡུལ་སྦྱི་བོས་ལེན་པ་ལྷུར་བྱས། རྗེ་བླ་མ་ཉིད་ནས་
ཀྱང་བསོད་ནམས་ཀྱི་སྟོབས་ཕུལ་དུ་ཕྱིན་ཀྱང་སྲིད་ཀྱི་བྱ་བ་ལ་བརྟེན་ནས་མཆོག་ཏུ་སྡིག་ལ་སྦྱོད་པ་ལ་དགོངས་ནས་དགྱེས་པ་ཆེན་པོས་རྗེས་འཛིན་གནང། ཚེས་ཉེར་གཅིག་གི་ཉིན་གཅེན་ལུང་པ་བསོད་ནམས་ཕྱོགས་གླང་ནས་མཎྜལ་སོགས་

[034A]༄༅། །ཀྱི་བརྟན་བཞུགས་དང། དགེ་འདུན་གྱི་སྡེ་ཆེན་པོར་བསྙེན་བཀུར་གཟབས་པར་ཞུས་པ་དང། དེའི་སང་ཉིན་གཅེན་ལུང་མཁའ་སྤྱོད་པ་མཁན་སྦྱི་ནས་ཀྱང་རྗེ་བླ་མ་ཞབས་པད་ཡུན་དུ་བརྟན་པའི་ཞབས་བརྟན་རྟེན་འབྱུང་འབུལ་
བ་བཅས་མཛད་པ་རྣམས་བདག་གིར་མཛད། རང་རང་གི་སྐལ་ཐོབ་དང་མཐུན་པའི་སློག་ཆ་ཡང་གནང། ཉེར་དྲུག་གི་ཉིན་མདོ་ཁམས་བསྟན་པའི་སྒྲོན་མེ་རྒྱལ་བ་འཕགས་པ་ལྷའི་སྤྲུལ་སྐུ་ཐུགས་རྫོགས་བཞེས་བཞེས་པ་དང་རྗེ་བླ་མའི་མཇལ་ཕྱག་ཞུ་
བར་ཕེབས་པར། མགྲོན་གཉེར། དྲུང་འཁོར་གྲྭ་ཚང་གི་ངོ་ཚབ་སོགས་ཀྱིས་ཆིབས་བསུ་དང། ཐབ་བསུ་སོགས་སྔར་སྲོལ་བཞིན་བཀའ་དྲིན་གྱིས་བསྐྱངས་ཤིང། སང་ཉིན་མཇལ་ཕྱག་ལ་ཕེབས་པར་མཇལ་འཛོམ་ཕུན་སུམ་ཚོགས་
ཤིང༑ གསོལ་ཇའི་གསོལ་སྤྲོའི་ཐོག་གང་སྤྱིའི་གསུང་གླེང་འཕེལ་བར་བཞུགས། ཟླ་བ་བཅུ་གཅིག་པའི་ཚེས་གཅིག་གི་ཉིན་གོང་མ་ཆེན་པོར་སྐུའི་འཚམས་འདྲིར་གནང་བའི་མི་སྣ་སྐུ་གཉེར་ཆེན་མོ་ཡེ་ཤེས་འཕྲིན་ལས་ཕྱིར་འཁོར་བའི་
མདུན་དུ་གོང་མ་ཆེན་པོ་ནས་གསེར་ཡིག་རྟེན་དང་བཅས་པ་དང། སྐུ་སྙེ༑ བཞུགས་འབོལ། ཧེའུ་ཆིང་སོགས་སྐུའི་ཉེར་དཔྱད་དང་བཀའ་བཟང་པོ་ཕེབས་པ་རྣམས་དགྱེས་བཞིན་བཞེས་ཤིང། གསེར་ཡིག་བཞེས་པ་དང། གོང་གི་སྐུའི་
འཚམས་ཞུ་སོགས་སྔར་བཞིན་གནང། དེའི་སང་ཉིན་གོང་མ་ཆེན་པོའི་སྲས་མོ་སི་ཀོང་ཇོ་ནས་ཞབས་བརྟན་འབུལ་བསྐུར་རྣམས་བཞེས་ཤིང། སྟོད་པ་བསོད་ནམས་ཀྱིས་བརྟན་བཞུགས་ཕུལ་བ་རྣམས་ཀྱང་དགྱེས་བཞིན་བདག་གིར་མཛང་

[034B] ཚེས་བཞི་ལ་ཆབ་མདོ་འཕགས་པ་ལྷ་དཔོན་སློབ་ནས་མགོན་པོ་ཚེ་དང་ཡེ་ཤེས་དཔག་ཏུ་མེད་པའི་ཆོ་གའི་སྒོ་ནས་བཀྲ་ཤིས་རྫས་བརྒྱད་སོགས་འབུལ་བ་མཛད་དེ་སྐུ་ཚེའི་རྟེན་འབྲེལ་རྒྱ་
ཆེར་བསྒྲིགས། འདུས་སྡེར་ཡང་མང་འགྱེད་སོགས་རྒྱ་ཆེར་མཛད་པ་དེ་ཐམས་ཅད་བྱང་ཆུབ་མཆོག་ཏུ་བསྔོ་བར་མཛད། རིམ་བཞིན་མཚོ་སྔོན་པོའི་དབང་ཕུན་ཚོགས་སོགས་དཔོན་ཁག་འགའ་ཞིག་གི་མི་སྣ་དང། ཨ་མདོ་སོགས་མང་པོར་
མཇལ་ཕྱག་གནང། ཚེས་བརྒྱད་ཀྱི་སྔ་དྲོ་དགེ་སྐོས་བར་བཅའ་ཡིག་གི་བཀའ་བསྒོ་སྩལ། ཚེས་བཅུ་གཅིག་ལ་མཐོ་ལྡིང་མཁན་པོས་གཟིམས་ཆུང་ཞབས་བརྟན་དང། འདུས་སྡེར་ཡང་མང་འགྱེད་སོགས་རྒྱ་ཆེར་མཛད་པ་ཐམས་ཅད་ལ་
ཡང་ཞལ་བཞེས་དང་བསྔོ་བའི་རྒྱས་འདེབས་སོགས་ཡང་དག་གནང། དེ་དང་བསྟུན་ནས་ཁམས་པ་སོ་ག་བོད། མངའ་རིས་པ་སོགས་ཕྱེད་སུམ་བརྒྱ་སྐོར་ལ་མཇལ་ཁ་གནང། འཕགས་པ་ལྷའི་སྤྲུལ་པའི་སྐུར་སྣར་ཐང་བརྒྱ་རྩའི་ནང་གི་
སྒྲོལ་ལྗང། འཇམ་དབྱངས་ཆོས་སྐོར་གྱི་ནང་ཚན་འཇམ་དབྱངས་གསང་སྒྲུབ། བ་རི་བརྒྱ་རྩའི་ནང་གི་སྒྲོལ་དཀར་ཚེ་འཕེལ་རྣམས་ཀྱི་རྗེས་གནང་དང། རྒྱལ་བ་ཐམས་ཅད་མཁྱེན་པ་དགེ་འདུན་རྒྱ་མཚོའི་གསུང་གི་ནང་ཚན་ནས་དཔལ་
ལྡན་འདོད་པ་ཁམས་ཀྱི་དབང་མོའི་རྗེས་གནང། མ་གཅིག་གྲུབ་པའི་རྒྱལ་མོའི་ལུགས་ཀྱི་ཚེ་དབང་བཅས་ཀྱིས་ཐུགས་ཀྱི་བུམ་བཟང་ཡོངས་སུ་གང་བར་མཛད། མཚོ་སྔོན་གྱི་དཔོན་ཁག་སོགས་ཀྱི་བང་ཕྱིན་པ་དང་ཕྱོགས་འདུས་མང་པོ་

[035A]༄༅། །ཕྱག་དབང་བྱིན་རླབས་ཞུ་བར་ལྷགས་པ་རྣམས་ལ་ཕྱག་དབང་གི་བྱིན་རླབས་གནང་ཞིང། ཚེས་བཅུ་དྲུག་གི་ཉིན་བསྟན་འཛིན་ཁོ་ཐོག་ཐུ་སོགས་ཀྱིས་མཚོན་པའི་མི་བཟང་མང་པོས་གཟིམས་ཆུང་ཞབས་བརྟན་དངོས་འབུལ་
གྱ་ནོམ་པ་བཏེག་སྟེ་གསོལ་འདེབས་ཞུས། འདི་སྐབས་འཕགས་པ་ལྷའི་སྤྲུལ་པའི་སྐུར་ཐོན་ཆས་ཀྱི་གནང་རྟེན་གྱ་ནོམ་པ་དང། གང་སྤྱིའི་སྒོ་ནས་བསྟན་འགྲོར་ཕན་སླེབ་དགོས་པའི་བཀའ་གནང་སྟེ་ཕྱིར་ཕེབས། ཟླ་བ་བཅུ་གཉིས་པའི་
ཚེས་ཉེར་གཉིས་ནས་བཟུངས་ཏེ་ངོ་མཚར་བཀོད་པ་དང་གསང་སྔགས་རྒྱུད་པ་གྲྭ་ཚང་དུ་དུས་གཏོར་སྔར་ལྟར་ཚུགས་ཏེ། ངོ་མཚར་བཀོད་པར་གཏོར་མ་བྱིན་རླབས་ལ་ཞབས་ཀྱི་པདྨོ་བཀོད། ཉེར་བཞིའི་ཉིན་མངོན་སྤྱོད་ཀྱི་ལས་ཚན་པ་
རྣམས་ལ་ཐུགས་དམ་བཀའ་བསྒོ་སྩལ། ཉེར་ལྔའི་ཉིན་ངོ་མཚར་བཀོད་པར་བསྐང་གསོ་བའི་དགེ་འདུན་རྣམས་ལ་སྐུ་འགྱེད་དང། རྒྱུད་གྲྭའི་དུས་གཏོར་ཆེན་མོར་སྤྱན་དམིགས། གནམ་གང་གི་ཉིན་སྤྲོ་སྟོན་སྔར་བཞིན་གནང། ལོ་འདི་ནང་དུ་
དཔྱིད་ཆོས་གཉིས་པ། དབྱར་ཆོས་དང་པོ། སྟོན་ཆོས་གཉིས་པ་རྣམས་སུ་སྐུ་འགྱེད་བཟང་པོ་སྔར་བཞིན་དང། གྲྭ་ཚང་ཁག་གསུམ་ནས་ཚོ་བསྡུས་ཀྱི་གྲྭ་པ་བརྒྱ་ཕྲག་བརྒལ་བས་རྗེ་བླ་མ་ཉིད་ཀྱི་ཞབས་བརྟན་དུ་ཟླ་གྲངས་མང་པོར་རྒྱལ་
བའི་བཀའ་འགྱུར་རིན་པོ་ཆེ་དང་ཁྱད་པར་དུ་གཟུངས་བསྡུས་དང་གསེར་འོད་དམ་པ་གཉིས་གསུང་སྒྲོག་ནན་ཅན་གནང་བར། ཇི་སྲིད་མཚར་གྱི་བར་དུ་ཇ་ཐུག་བཟང་པོའི་བསྙེན་བཀུར་དང་རིམ་གྲོའི་བྱ་བ་རྣམས་གྲུབ་མཚམས་སུ་འབྲུ་དང། དབུལ་

[035B] དབེན་ས་ཆོས་ཀྱི་ཕོ་བྲང་པ། དགའ་ལྡན་རབ་རྒྱས་པ། སྲང་རྒྱུད་པ། སྣར་ཐང་ཆོས་སྡེ་རྣམས་སུ་ཆོས་སྐྱོང་ཡོངས་རྫོགས། རྣམ་སྲས། ལྷ་མོ་རྣམས་ཀྱི་བསྐང་གསོ་སྟར་ཆགས་ལྟ་བུར་གནང་
བར་རྒྱུན་བར་དུ་ཇ་ཐུག་དྲུག་རེ། འབུལ་གཏོར། ཉེར་སྤྱོད་ཀྱི་མཆོད་པ། དངོས་པོ་སྣེ་མང་གི་ཡོན། དར་ཚོན་སྣ་ལྔའི་མདའ་དར། བསྔོ་རྟེན་རྣམ་གཞག་སོགས་དང། རི་ཁྲོད་ཀྱི་སྡེ་རྣམས་དང་རོང་བྱམས་ཆེན། ཆོས་འཁོར་དབུས་སྡིངས། ལུང་
དགའ་ལྡན། རྒྱང་རོ་གསེར་སྡིངས། བྱ་རྒོད་གཤོངས་རྣམས་སུའང་བསྙེན་བཀུར་བཟང་པོའི་ཐོག་གདུགས་ཤེར། སྒྲོལ་མ། ཚེ་གཟུངས་སོགས་གནང་བར་ཡོན་དང། བསྔོ་རྟེན་རྣམ་གཞག་སོགས་ཀྱི་བསྙེན་བཀུར་རྒྱ་ཆེར་སྩལ། འདི་ཁའི་
ཚོགས་ཆེན་དུ་མང་ཇ་དང། སྐུ་འགྱེད་གྲྭ་པ་རེར་དངུལ་ཞོ་ཕྱེད་དོ་རེ། བསྔོ་རྟེན་རྣམ་གཞག་སོགས་དང། དེ་བསྟུན་སེར་འབྲས་དགེ་གསུམ། སྐུ་ཞབས་གྲྭ་ཚང། རྒྱུད་སྟོད་སྨད། རྨེ་རུ༑ དབུ་སྒེར་གྲྭ་ཚང། བཀྲ་ཤིས་ལྗོངས་རྣམས་སུ་མང་ཇ་གསུམ་
རེ༑ སྤོང་ཐག་ཁ་བཏགས། གོས་བེར། པཎ་ཞྭ། ཆོས་གོས། མཐང་གོས། རྡུལ་གཟན། ཕྱག་འགྱེད་གྲྭ་པ་རེར་དངུལ་ཞོ་རེའི་རྩིས་དངུལ་སྲང་ཆེན་སྟོང་ཕྲག་གཅིག་དང་ཉེར་ལྔ། བསྔོ་རྟེན་རྣམ་གཞག་དགའ་ལྡན་གསེར་གདུང་རིན་པོ་ཆེར་བརྒྱ་
མཆོད་སྣ་ལྔ་སྙན་དར་དང་བཅས་པ། ལ་མོ་བྱང་ཆུབ་ལྕོག་ཏུ་ལྷ་ཆེན་ཚངས་པ་ཆེན་པོར་བསྐང་གསོ་གཟབས་རྒྱས་ཉིན་བཅུའི་རིང་དུ་གནང་བར་མཆོད་གཏོར་གཟབ་ཅིང་རྒྱ་ཆེ་ངེས་དང། ཡོན་གྲྭ་གྲངས་ཉེར་གསུམ་ལ་ཁ་བཏགས་རེ་དང་དངུལ་ཞོ་

[036A]༄༅། །གསུམ་རེ་བཅས་དང། དབྱར་གནས་ཀྱི་སྐབས་སུ་དབེན་དགོན། བ་སོ་སོགས་དགོན་ཁག་བཅུ་གཅིག་དང་རི་ཁྲོད་ཀྱི་སྡེ་རྣམས་ལ་བསྙེན་བཀུར་གཟབ་མོ་སྔར་བཞིན་དང། ཟླ་བ་དགུ་པའི་ནང་དུ་ཕུན་ཚོགས་གླིང། རྣམ་རྒྱལ་ལྷ་
རྩེ༑ ངམ་རིང་ཁུལ་གྱི་གྲུབ་མཐའ་རིས་མེད་པའི་དགོན་ཁག་བརྒྱ་དང་གོ་བརྒྱད་ལ་མང་ཇ་ལྔ་རེ། བསྔོ་རྟེན་རྣམ་གཞག་དགེ་འདུན་བདུན་སྟོང་དྲུག་བརྒྱ་བཅུ་གསུམ་ལ་བཀྲས་བཏགས་རེའི་ཕྱག་འགྱེད་བཅས་གནང་ཞིང། རྒོད་ཚང་དང་བྱང་ཆེན་
རི་ཁྲོད་དུ་འཕགས་པ་ཐུགས་རྗེ་ཆེན་པོའི་སྒོམ་བཟླས་དང་འབྲེལ་བའི་མ་ཎི་རིལ་སྒྲུབ་དགུན་ཟླ་གསུམ་གྱི་རིང་དུ་མཛད་པའི་ཉིན་ཞག་རེར་ཉེར་སྤྱོད་ཚར་བཅུ་རེ། ཇ་ཐུག་ཚར་བརྒྱད་རེའི་རྩིས་ཀྱི་བཟང་ཇ་ཁལ་ཉི་ཤུ་རྩ་གསུམ་ཉག་བཅུ་གསུམ། མར་
ཁལ་བདུན་ཅུ་ཉག་བཅུ་དགུ་ཞིབ་ཐལ་རྩམ་ཁལ་བཞི་བཅུ་ཞེ་ལྔ། སྔོར་མར་ཁལ་དྲུག་ཉག་བཅོ་ལྔ། ཕྱུར་བ་ཁལ་ཕྱེད་ལྔ། འོ་རིན་ནས་ཁལ་དྲུག་ཅུ། འབྲས་ཁལ་ཕྱེད་གཉིས། ཚྭ་ཁལ་དྲུག་རྩམ་ཁལ་ཉིས་བརྒྱ་བདུན་ཅུ། མར་རྒྱར་ཁལ་
དྲུག་ཅུ་རེ་བདུན། བུ་རམ་ཁལ་ལྔ། ཡོན་དགེ་ཚུལ་སློང་རེར་ཁལ་དགུ་བཅུ་རེའི་རྩིས་ལ་ཁ་བཏགས། གསེར་ཕག་དངུལ་བལྚམ་ལྔ། མཛོད་དགོས་ཁ་དོ་རེ། སྨན་ཡུག་ནས་ཁལ་བཅུ་རེ། བསྔོ་རྟེན་ཁ་བཏགས། གོས་སྨན་ཁ་གསུམ་འབྲེལ་
རས་སྣ་གཉིས་རེ་བཅས་ཀྱིས་མཉེས་པར་མཛད། རི་ཁྲོད་ཀྱི་སྡེ་རྣམས་ལ་མང་ཇ་བཅུ་རེ། འགྱེད་དགེ་སློང་རེ་ལ་དངུལ་བལྚམ་རེ། འདི་ཁའི་འདུས་པ་རྒྱ་མཚོར་གྲྭ་པ་ཉིས་སྟོང་བརྒྱད་བརྒྱ་དགུ་བཅུ་གོ་གཉིས་ལ་རེར་མར་ཁལ་རེ། བསྔོ་རྟེན་རྣམ་

[036B] རྒྱུད་པ་གྲྭ་ཚང་དུ་སྟར་ཆགས་སུ་ཆོས་སྐྱོང་ཡོངས་རྫོགས་དང་ལྷ་བེག་ལ་མོ་རྣམས་ཀྱི་སྒེར་བསྐང་རྒྱུན་ཆགས་གནང་ཞིང། ཟླ་བ་གསུམ་པ་དང་བདུན་པ། བཅུ་གཉིས་པ་རྣམས་སུ་ཡོན་འཕར་གོས་དར། དངུལ་རྐྱང་
དངོས་པོ་སྣ་ཚོགས་མདའ་དར་རྣམ་གཞག་བཅས་སྔར་བཞིན་དང་འདུས་ཚོགས་སུ་ཞབས་བརྟན་ལ་དམིགས་གྲྭ་པ་རེར་དངུལ་ཞོ་ཕྱེད་དོ། བསྔོ་རྟེན་རྣམ་གཞག་སོགས་རྒྱས་པར་མཛད་དེ། དགེ་འདུན་གྱི་བསྙེན་བཀུར་རྒྱ་ཆེར་མཛད་ཅིང། མངོན་པར་
རྫོགས་པར་སངས་རྒྱས་པའི་དུས་ཆེན་དང་བསྟུན་ངན་སློང་དང་འུལ་མི་ཚོ་བསྡུས་པར་ནས་ཁལ་སྟོང་དང་བཞི་བརྒྱ་སུམ་ཅུ་ཕྱེད་སོ་བརྒྱད། སྣར་ཐང། དར་རྒྱས་པ་ཐེམ་ཆུང། གཞིས་གཞོལ་དུ་སྡོད་མི་གཞིས་སོག་བཅས་ལ་གནང་ཆ་ནས་ཁལ་
དྲུག་བརྒྱ་དང་དྲུག་ཅུ་རེ་བཞི། ཆོས་འཁོར་བསྐོར་བའི་དུས་ཆེན་གྱི་ཐོག་རྒྱལ་ཆེན་རྩེ། ཚོང་འདུས། དར་རྒྱས་རྣམས་ཁོང་གཏོགས་དང་བཅས་པར་མར་ཉག་ཚད་ཀྱི་ཁལ་སུམ་སྟོང་བཞི་བརྒྱ་དྲུག་ཅུ་རེ་གཉིས་ཉག་བཅུ་བཞི། སྣམ་ཤོབ་འདོམ་
བདུན་སྟོང་དྲུག་བརྒྱ་བཅུ་དྲུག་བཅས་པའི་གནང་ཆ་སྩལ། ཏྲེ་བོ་བློ་བཟང་མཐའ་ཡས། རོང་མཚོ་བ་བློ་བཟང་འཕྲིན་ལས། བཞད་པ་བློ་བཟང་དཔལ་འབྱོར། བསོ་བ་རྗེ་དྲུང་ཡེ་ཤེས་གྲགས་པ། རོང་པ་ཡེ་ཤེས་དཔལ་འབྱོར། སྲད་པ་ཡེ་ཤེས་ཤེས་
རབ༑ རྒྱ་ཁམས་པ་ཡེ་ཤེས་རྒྱལ་མཚན་ཏེ་འདི་ཁའི་གྲྭ་རིགས་བློ་གསལ་དོན་གཉེར་བ་འགའ་རེ་ནས་ཚད་མ་རྣམ་འགྲེལ་གྱི་ཐལ་འཕྲེང་ལེའུ་བཞིའི་རྒྱུགས་དང། དབེན་དགོན་པ་རྗེ་དྲུང་བློ་བཟང་བཀྲ་ཤིས། ཡེ་ཤེས་བཟོད་པ། ཡེ་ཤེས་ཤེས་རབ་

[037A]༄༅། །སོ་སོ་ནས་བདེ་མཆོག་རྩ་རྒྱུད་དང། བློ་བཟང་འཇིགས་མེད་ཀྱིས་ལམ་རིམ་འབྲིང་པོའི་རྒྱུགས། ཤེལ་དཀར་ཆོས་སྡེ་པ་འཇམ་དབྱངས་དངོས་གྲུབ་ཀྱིས་མདོ་རྩ་འགྲེལ། དཔལ་འཁོར་ཆོས་སྡེ་བ་བྱམས་པ་འཕྲིན་ལས་ཀྱིས་
བྱམས་ཆོས་སྡེ་ལྔ། ཞྭ་ལུ་བ་རིན་ཆེན་ནོར་འཛིན་གྱིས་བུ་སྟོན་ཆོས་འབྱུང། འབྲོང་རྩེ་འོག་པ་ཡེ་ཤེས་དོན་གྲུབ་ཀྱིས་དུས་འཁོར་གྱི་ཆོ་གའི་རྒྱུགས་བཅས་ཕུལ་བར་གནང་ཆ་ཟབ་མོ་དང། དབོ་ཟླ་བའི་ནང་དུ་དགའ་ལྡན་ཕུན་ཚོགས་གླིང་པར་
ཚོགས་ཁྲོ་ཆེ་པ་གཉིས་གསར་བླུགས་མཛད་པར་ཟངས་ཁྲོ་རྣམས་སྤྱིས་ནས་བཏོན་ཅིང། འདི་ནས་མཐུན་རྐྱེན་དུ་ཏི་ཚྭ་ཁལ་ཉི་ཤུ་རྩ་གཅིག་ཁྲོ་ལུགས་ཀྱི་དབུ་མཛད་གཉིས་ལ་ཟླ་བ་གཉིས་ཞག་བཅུ་བདུན་གྱི་བར་དུ་ཉིན་གླ་ཁལ་ཕྱེད་
གཉིས་རེའི་རྩིས་ཀྱི་འབྲུ་རྐྱང། གོས་དར། གོན་པ། ལུགས་ཁའི་དོད་དངུལ་སྲང་གསུམ། ཕོགས་དང་ཇ་ཐུག་སོགས་ཡིད་མགུ་ངེས་པ་གནང། གཞན་ཡང་ཤིང་བཟོ་བ། ཟངས་བཟོ་བ། ཚེམ་བུ་བ། ཡིག་མཁན། པར་བརྐོས་པ་སོགས་
ཀྱིས་རྟེན་གསུམ་གྱི་ཡོ་བྱད། པར་ཡིག་དང་པར་ཤིང། མཆོད་པའི་བྱེ་བྲག་སྣ་ཚོགས་བཅས་བསྒྲུབས་པར་མཛད་ཅིང། ལས་བྱེད་པ་སོ་སོར་རང་རང་གི་འདོད་པ་དང་མཐུན་པའི་གནང་སྦྱིན་གྱིས་བློ་མགུ་བར་མཛད་ཅིང། སྤྱི་བསོད་པ་སོ་སོ་
ལའང་སྦྱིན་བསོད་བཟང་པོ་དང། ཤངས་མདོ་རི་བོ་དགེ་འཕེལ་སོགས་དགོན་ཁག་འགར་དུས་མཆོད་ཀྱི་གཏོང་སྒོའི་ཐེབས་དང། དབེན་པའི་རི་སུལ་དུ་སྒྲུབ་པ་ལ་གཞོལ་བའི་དགེ་སློང་རྣམས་ལའང་བསྙེན་བཀུར་ཡང་དག་པ་གནང། དེ་ལ་

[037B] མདོར་ན། མགོན་པོ་ཁྱོད་ཀྱི་ཞལ་གྱི་དབུགས་ཙམ་ཡང། །མཐའ་དག་འགྲོ་ལ་སྨན་པའི་རྒྱུར་འགྱུར་ན། །ཚོགས་གཉིས་སྤྱོད་པ་གཞན་ལྟ་སྨོས་ཅི་འཚལ། །ས་གསུམ་སྐྱེ་དགུའི་གཉེན་
ལ་གསོལ་པ་འདེབས། ཞེས་གསུངས་པ་ལྟར། ཆོས་འཆད་ཉན་སོགས་ཀྱི་མཛད་པ་ལྟ་ཞོག་ཞལ་གྱི་དབུགས་ཕྱི་ནང་དུ་རྒྱུ་བ་དང། ཞབས་གོམ་གྱི་འདེགས་འཇོག་ཚུན་ཆད་ཀྱང་བསྟན་འགྲོ་ཡོངས་ལ་ཕན་བདེ་བླ་ན་མེད་པར་འགྱུར་བ་མཛད་དེ་
དེ་དག་ཐམས་ཅད་ཀྱང་རང་དགའ་བ་མིན་པར་སྐྱེ་བོ་ཐམས་ཅད་ལ་ཕན་བདེ་བླ་ན་མེད་པ་འབྱུང་བའི་ཐབས་དམ་པར་བསྒྱུར་བར་མཛད་ཅིང། དེ་ཡང་བྱང་ཆུབ་སེམས་དཔའ་ཆེན་པོ་འཇམ་པའི་དབྱངས་དང་ཀུན་ཏུ་བཟང་པོའི་སྨོན་ལམ་ཇི་ལྟ་བ་བཞིན་
དུ་བསྔོ་བར་མཛད་པ་ཡིན་ཏེ། རྗེ་ཉིད་ཀྱི་བཀའ་ལས། དེ་ཡང་ཚེ་འདིར་རྙེད་བཀུར་སྙན་གྲགས་དང། །ཕྱི་མ་མངོན་མཐོའི་བདེ་འབྲས་ཐོབ་ཆེད་མིན། །འཕྲལ་ཡུན་བསྟན་འགྲོར་ཕན་བདེ་བསྒྲུབ་པ་སོགས། །འཇམ་དཔལ་དཔའ་བོའི་སྤྱོད་པ་ཇི་ལྟར་
སྨོན༑ ཞེས་སོགས་རྒྱ་ཆེར་གསུངས་པ་དང། གཞན་ཡང་རྗེ་ཉིད་ཀྱི་བཀའ་ལས། ཚེ་རབས་སྔོན་མའི་སྦྱིན་ཤུགས་ཀྱི་འབྲས་བུ་ཚེ་འདིར་སྨིན་པས། ཟང་ཟིང་གི་འབྱོར་པ་རྒྱས་པ་ལ་འཇིག་རྟེན་གྱི་སྣང་ངོར་བཏགས་པ་ཙམ་ལས་འཕྲིན་ལས་ཀྱི་ཐ་
སྙད་རང་ཅི་ཡོད། འོན་ཀྱང་དཀོན་མཆོག་གི་མཆོད་པ་དང་དགེ་འདུན་གྱི་བསྙེན་བཀུར་ཁོ་ནར་འགྲོ་བ་འདི་རང་གཞན་གྱི་དོན་ཆེན་པོ་ཞིག་ཡིན་ཞེས་ཕེབས་པ་ལས་བློ་གྲོས་དང་ལྡན་པ་རྣམས་ཀྱིས་རྟོགས་པར་བྱ་དགོས་སོ། །སྨྲས་པ། རྟག་ཏུ་ཆོས་

[038A]༄༅། །ཀུན་བདེན་སྟོང་བདེ་ཆེན་གྱི། །རྒྱར་ཆུད་བློ་གྲོས་གོམས་པ་ལ་གཞོལ་ཡང། །ཀུན་རྫོབ་སེམས་ཅན་དོན་ཆེན་བྱེད་ལས་ནི། །རྒན་ཐིག་བཀྲ་བའི་རི་མོ་ཇི་བཞིན་ནོ། །གཅིག་ཏུ་བསམ་གཏན་སྟེགས་བུའི་རང་བཞིན་གྱི། །སྟན་ལ་ཞབས་
སེན་འགོད་པ་ལྷུར་ལེན་ཀྱང། །མཐའ་ཡས་ཞིང་ཁམས་བྱེ་བར་བགྲོད་པ་ཡི། །བྱང་ཆེན་བློ་ཡི་ཡུལ་ལས་བརྒལ་བར་སྤྱོད། །ཁྱད་པར་སྔོན་སྨྲས་བགྲང་བྱ་འདི་ཡི་ཁོངས། །དབུས་གཙང་མདོ་ཧོར་རྒྱ་ཡི་ཡུལ་ཁམས་ནས། །དབྱར་གྱི་སྤྲིན་དང་མཚོ་
ཡི་རླབས་གཉེར་བཞིན། །ལྷགས་པའི་སྐྱེ་བོ་ཀུན་གྱི་ཉོན་མོངས་ཁམས། །དངུལ་ཆུས་ལྕགས་བཞིན་མཚན་དཔེའི་རིན་ཆེན་ཕྲ། །རབ་འབྲ་དཔལ་སྟུག་གསེར་གྱི་ཁམས་མཆོག་ཏུ། །ཉེར་བསྒྲུབ་མྱུར་སྩོལ་སྒྱུ་མའི་རོལ་མོའི་སྐད། །རྣམ་པ་གཅིག་
མིན་བཀོད་འཕྲུལ་སྣ་ཚོགས་བསྒྱུར། །འཇམ་མགོན་བླ་མའི་ལེགས་བཤད་གུར་ཀུམ་ཆུ། །རབ་རྨོངས་མཁྲིས་ནད་ཤེས་སྒྲིབ་ཁྲག་ལྷད་ཅན། །གདུང་སེལ་དུས་འདིར་སྐྱུག་མཁས་རྀ་ཥི་གསར། །ཁྱོད་མིན་གཉིས་པའི་ཟླ་དེ་ག་རེ་འོན། །རང་
རིགས་དབུང་གི་གླང་ཆེན་མྱོས་པ་བཞིན། །རབ་དྲེགས་སྟོབས་ལྡན་ས་སྐྱོང་ཀུན་གྱིས་ནི། །ཁྱོད་ཞབས་རྡུལ་གྱིས་གཙུག་རྒྱན་སྤགས་བྱས་ཀྱང། །དྲི་ཟའི་གྲོང་གི་རོལ་མོ་ཇི་བཞིན་གཟིགས། །ཞིང་འདིས་མཚོན་པའི་ཞིང་ཁམས་ཇི་སྙེད་ན། །དཀོན་
མཆོག་རིན་ཆེན་མཐའ་ཀླས་བཞུགས་སོ་ཅོག་མཆོད་པའི་བྱེ་བྲག་རབ་འབྱམས་སྤྲོས་པའི་ཚེ། །ཀུན་བཟང་ཅི་སྙམ་ཐེ་ཚོམ་མལ་དུ་མནལ། ཞེས་རྗེ་བཙུན་བླ་མ་བློ་བཟང་ཡེ་ཤེས་དཔལ་བཟང་པོའི་རྣམ་པར་ཐར་པ་ལས་དགུང་གྲངས་དོན་གཅིག་

[038B]།    ༈    །།དེ་ནས་ཤིང་ཕོ་སྟག་གི་ལོའི་གནམ་ལོ་གསར་ཚེས་ཀྱི་དགའ་སྟོན་གྱི་རིམ་པ་དང་འདོད་པ་ཁམས་ཀྱི་དབང་མོར་མཆོད་གཏོར་དམ་རྫས་སྤྱན་གཟིགས་སྤྲོ་བ་སོགས་སྦར་ལམ་
ལྟར་མཛད་ཅིང། འོན་ཀྱང་འདི་སྐབས་རྗེ་བླ་མ་ཉིད་གདུལ་བྱ་མ་རུངས་པ་ཐ་མལ་པ་རྣམས་ཀྱི་སྣང་ངོར་སྔོན་གྱི་སྙུན་གཞི་རྙིང་པ་འགའ་ཞིག་འཕར་བའི་ཚུལ་གྱི་དབང་གིས་གཟིམས་ཆུང་ཉི་འོད་འཁྱིལ་པར་དགའ་སྟོན་ཆེན་པོའི་བཞུགས་གྲལ་གྱི་དབུས་
སུ་ཕེབས་བསྐྱོད་གནང་བར་མ་སྤྱོད། དེ་ནས་སྤྱི་སྐྱུར་དང་ཆོ་འཕྲུལ་སྨོན་ལམ་ཆེན་མོའི་བསྙེན་བཀུར་གྱི་རིམ་པ་སོགས་ཀྱང་སྔར་མི་གྲགས་ལྟ་བུ་བསྒྲུབ་པར་མཛད། དེ་ཡང། འཕགས་པས་རྒ་དང་ན་བ་དང། །འཆི་བའི་སྡུག་བསྔལ་རྩད་ནས་སྤངས་
ཞེས་གསུངས་པ་ལྟར། རྗེ་བླ་མ་ཐམས་ཅད་མཁྱེན་གཟིགས་ཆེན་པོ་ཉིད་ངེས་དོན་དུ་མགོན་པོ་ཚེ་དང་ཡེ་ཤེས་དཔག་ཏུ་མེད་པའི་ངོ་བོར་སངས་རྒྱས་ཟིན་པས་ལས་རླུང་ཉི་ཁྲི་ཆིག་སྟོང་དྲུག་བརྒྱའི་ཚོགས་རྣམས་གཡོ་བའི་བྱེད་ལས་ཀྱི་དབང་གིས་
སྲིད་པར་ཀུན་ཏུ་སྤྱོད་པའི་རྐྱེན་མ་ལུས་པ་རབ་ཏུ་བཅོམ་ཟིན་པའི་དབང་གིས་བདེ་སྟོང་གི་ཡེ་ཤེས་འགྱུར་མེད་ཀྱི་སྤང་རྟོགས་མངོན་པར་འདུ་མཛད་ཟིན་པས་བགྲེས་རྒུད་བསྙུན་པ་སོགས་ཀྱི་ཉེར་འཚེ་རྩད་ནས་བཅད་ཟིན་པར་མ་ཟད། གདུལ་བྱ་
འགའ་ཞིག་གི་སྣང་ངོ་དང་བསྟུན་ནས་སྐུ་ཚེ་འདིར་ཡང་གྲུབ་པའི་གོ་འཕང་མཐོན་པོར་གཤེགས་པའི་འཕགས་པའི་ལམ་ཡང་དག་མཐའ་མངོན་དུ་མཛད་ཟིན་པ་དང། སྐྱེ་བ་དང་རྒ་བ་དང། ན་བ་དང། འཆི་བའི་སྡུག་བསྔལ་རྩད་ནས་དྲུངས་ཕྱུང་སྟེ་

[039A]༄༅། །འཆི་བ་མེད་པའི་ལམ་གྱི་བདུད་རྩིས་གང་གི་ཐུགས་རྒྱུད་ཆུ་ལ་ཆུ་བཞག་གི་ཚུལ་དུ་གང་ཟིན་ནའང། ཇི་སྐད་དུ་གསེར་འོད་དམ་པ་ལས། ཐབས་ཀྱི་རིང་བསྲེལ་བཞག་པར་མཛད། ཅེས་གསུངས་པ་ལྟར། ཚུར་རོལ་མཐོང་བའི་སྐྱེ་
བོ་བློ་གྲོས་རབ་ཏུ་དམན་པ་དང་ལྡན་པ་རྣམས་ཀྱི་སྣང་ངོར་སྐུ་ཁམས་ཤིན་ཏུ་བསྙུན་པའི་ཚུལ་བཞེས་ཏེ། དེ་ཡང་ལོ་སྔོན་མའི་ནང་གི་མཇུག་ཙམ་ནས་སྐུ་ཁམས་མི་སྙོམས་པའི་ཚུལ་བཞེས་ཀྱང། འཕགས་པ་ཐོགས་མེད་ཀྱིས་གཞི་བསྡུ་བར་
འཕགས་པ་རྣམས་ནི། ལུས་ནའང་སེམས་ན་བར་མི་འགྱུར་རོ། ཞེས་གསུངས་པ་ལྟར། ཐམས་ཅད་མཁྱེན་གཟིགས་ཆེན་པོ་ཉིད་ལན་ཅིག་མིན་པར་སྟོང་པ་ཉིད་དང་རྫུ་འཕྲུལ་གྱི་རྐང་པ་བཞི་ལ་གོམས་པར་མཛད་པས་སྙུན་གཞི་སོགས་ཀྱི་
གནས་ཚུལ་ལ་ཇི་མི་སྙམ་པར་བཏང་སྙོམས་སུ་འཇོག་པར་མཛད་དེ། བཀའ་སོགས་ཀྱང་མ་ཕེབས་པས་ཤིན་ཏུ་ལྕི་བར་གྱུར་ཏེ། ཆབ་ཀྱི་གཞིས་ཞབས་ལ་སྐྲང་འབུར་གྱི་རྣམ་པ་ཆེར་མངོན་ཞིང། བཞེངས་བཞུགས་ཀྱང་དཀའ་བའི་ཚུལ་
དུ་མ་གྱུར་གྱི་བར་དུ་ཞབས་འབྲིང་པ་རྣམས་ནས་ཀྱང་མ་རྟོགས་ཤིང། དེ་ཙམ་དུ་གྱུར་པ་ན་རྟོགས་ནས་ཇི་འདྲ་ཞིག་སྙམ་བརྟགས་ནས་གདོད་སྐུ་ཁམས་བྲོ་འཚལ་བར་རིག་ནས་མཛོད་འཛིན་གྱིས་ཆོས་སྐྱོང་ཁག་ལ་ལུང་ཞུ་དང། རྗེ་ཉིད་ལ་གསུང་
བརྟག་ཞུས་པའི་དགོངས་དོན་ལྟར། འདི་ཁའི་རྒྱུད་གྲྭ་དང་དབེན་ས་ཆོས་ཀྱི་ཕོ་བྲང་ལ་སོགས་པའི་སྔགས་དགོན་མང་པོར་བསྟན་བསྲུངས་རྣམས་ཀྱི་འཕྲིན་བསྐང་གནད་སྨིན་རྒྱ་ཤིན་ཏུ་ཆེ་བ། དགེ་འདུན་གྱི་བསྙེན་བཀུར་ཡོན་གྱི་དངོས་པོ་སོགས་

[039B] དགོན་ཁག་ཞལ་གྲངས་མང་པོར་གདུགས་དཀར་དང་ཤེར་སྙིང་བཟློག་བཅས། སྒྲོལ་མ་དང་ཚེ་གཟུངས་གང་མང་གནང་ཞིང། ལྷ་ས་སྨོན་ལམ་ཆེན་མོར་ཇོ་ཤཱཀ་རྣམ་གཉིས་ལ་སྟོང་མཆོད་དང། འདུས་སྡེ་རྒྱ་མཚོར་མང་
འགྱེད་སོགས་སྔར་ལྟར་གྱི་ཐོག་ཞབས་བརྟན་དུ་དམིགས་ནས་དབུས་ལྷོ་བྱང་གི་དགོན་སྡེ་རིས་མེད་པར་མང་ཇ་བཟང་པོ་ལྔ་རེ་དང། འགྱེད་གྲྭ་པ་རེར་དངུལ་ཞོ་རེ། བསྔོ་རྟེན་རྣམ་གཞག་བཅས་དང། དགའ་ལྡན་གསེར་གདུང་རིན་པོ་ཆེ། ཇོ་བོ་
འཇམ་པའི་རྡོ་རྗེ། རྫིང་ཕྱི། ཁྲ་འབྲུག་རྣམས་ལ་བརྒྱ་མཆོད་རེ་དང། སྙན་ཤལ་བཅས་ཀྱི་བསྙེན་བཀུར་མཛད། དེ་ནས་ཀྱང་སྐུ་ཁམས་ཇེ་ཆེར་བསྙེལ་བས་འདུས་སྡེ་རིན་པོ་ཆེ་དང་རིག་འཛིན་གྱི་འདུས་སྡེ། སྐུ་འཁོར་སོགས་ཀྱིས་བསྡུ་ཆ་དང་
གསོལ་དབོན་ཆེན་མོ། འཚོ་བྱེད། མགོན་ཁང་པ་སྤྱི། བྲིས་པ་དབུ་མཛད། ཡར་འཕེལ་རྣམས་ཀྱིས་འདུས་སྡེ་ཆེན་པོར་མང་འགྱེད། གཞན་ཡང་མང་ཇ་ཞུ་མི་སོགས་མདོར་ན་སེར་སྐྱ་ཀུན་གྱིས་ཤེས་རབ་ཀྱི་མིག་མེད་པའི་ལོང་འཁྲིད། ཐར་
པའི་བརྟེན་ས་མེད་པའི་འཁར་བ། མཐོ་རིས་ཀྱིས་མཁན་ཆེན་པོ། འཁོར་བའི་རྒྱ་མཚོ་ལས་བརྒལ་བར་བྱེད་པའི་དེད་དཔོན་ཆེན་པོ་འདི་མི་བཞུགས་ན་དམུས་ལོང་མྱ་ངན་གྱི་ཐད་དུ་འཁྱམས་པའམ། བྱིས་པ་གཤེད་མ་བྱེ་བ་མ་ཡིས་པོར་
བ་ལྟ་བུར་འགྱུར་རོ་སྙམ་དུ་ཡིད་ལ་བརྣགས་ཏེ། ཞབས་བརྟན་རིམ་གྲོ་ལ་རང་རང་གི་བློ་སྟོབས་དང་བསྟུན་ནས་འབུངས་ཆེར་བསྐྱེད་དེ་སྨོན་ལམ་གྲོལ་ནས་ཀྱང་རེ་ཤིག་བར་ཉིན་ལྟར་མང་ཇ་བཅུ་བཞི་རེ་འཆག་མེད་ཐོག་ཕྱག་མཛོད་ནས་

[040A]༄༅། །ཀྱང་དབུས་གཙང་གི་དགོན་སྡེ་གྲངས་མང་པོར་ལ་མོ་ཆོས་སྐྱོང་ཆེན་པོ་སོགས་བསྟན་བསྲུང་ཁག་ནས་ལུང་ཕེབས་ཀྱི་ཞབས་བརྟན་སྣེ་མང་བསྒྲུབ་པར་མཛད་དེ། དེ་ཡང་ཟླ་བ་དང་པོའི་ནང་དུ་ངོར་དགོན་པ། ཐུབ་བསྟན་
རྣམ་རྒྱལ། ཞྭ་ལུ་རི་མཐིལ། སྣར་ཐང་ཆོས་སྡེ། རྩེད་གདོང། ལྷུན་པོ་རྩེ། སྤོས་ཁང། བཀྲ་ཤིས་དགེ་འཕེལ། ཐུབ་བསྟན་ཡངས་ཅན། ཆོས་འཁོར་ལྷུན་པོ། བྱ་རྒོད་གཤོངས། བོ་གདོང་ཨེ་ཆོས་སྡེ། མོ་དགོན་དགའ་ལྡན་ཆོས་སྡིངས་
སྔོ་རྫོང་རྡོར་གདན། ཐར་པ། བཞད་གྲྭ་ཚང་ཆེན་མོ། རི་བོ་གྲུ་འཛིན། འབའ་ར་དགོན། མོ་དགོན་ལྷ་ལྔ་བྲག་རི་བོ་དགེ་འཕེལ། མདངས་ཆེན་རྣམས་སོ་སོར་མང་ཇ་བཅུ་རེ། འགྱེད་ཁ་བཏགས་ཉི་ཤུ་རྩ་བརྒྱད། གོས་ཡུག་སུམ་ཅུ་སོ་བདུན་
བསྔོ་རྟེན་རྣམ་གཞག་བཅས་རྒྱ་ཆེན་པོ་དང། སྣར་ཐང་ཆོས་སྡེ། བཀྲ་ཤིས་དགེ་འཕེལ་རྣམས་སུ་ཆོས་བསྲུང་གི་བསྐང་སོ་ཟླ་འཁོར་གནང་བར་མཆོད་གཏོར་རྒྱས་པ། ཇ་ཐུག་དྲུག་རེ། ཡོན་གྱི་དངོས་པོ་མི་ཞེན་པས་མཉེས་པར་མཛད་
བཅུ་གསུམ་དུས་ཆེན་གྱི་ཐོག་ཆོས་གྲྭ་འདིས་མཚོན་གཙང་རོང་གི་དགོན་སྡེ་རིས་མེད་པ་བརྒྱ་དང་དྲུག་ཅུ་རེ་དྲུག་ལ་མང་ཇ་དགུ་རེ་གནང་ཐོག་གདུགས་དཀར་གཏོང་རྒྱུན་ཡོད་པ་ནས་གདུགས་དཀར་དང་དེ་ཕྱིན་ནས་སྒྲོལ་ཤེར། ཚེ་གཟུངས་བཅས་
གནང་བར་ཁྱོན་ཇ་ཇ་ཁལ་བརྒྱ་དང་བཅུ། སྔོར་རིན་དངུལ་སྲང་བརྒྱ་དང་སུམ་ཅུ་སོ་ལྔ་ཞོ་བདུན། འོ་ཚྭ་རིན་ཁལ་བཞི་བརྒྱ་དང་བཅུ་བཞི་རྩིས་ཀྱི་དར། བསྔོ་རྟེན་རྣམ་གཞག་ཕྱག་འགྱེད་སྔར་རྒྱུན་ལྟར་དང། རི་ཁྲོད་ཀྱི་སྡེ་རྣམས་སུ་ཟླ་འཁོར་

[040B] ལྷུན་པོ་རྩེ་ཆོས་སྡེར་ཟླ་བ་གཅིག་གི་རིང་འཆི་མེད་རྔ་སྒྲ་གསུང་སྒྲོག་དང་ཚེ་གཟུངས་བཅས་མཛད་
པར་ཉིན་ལྟར་མཆོད་པ་སྣ་ལྔ་ལྔ་ཚར་རེ། ཇ་ཐུག་དྲུག་རེ། ཡོན་ཁལ་བཞི་བརྒྱ་དང་བརྒྱད་ཅུ་རྩིས་ཀྱི་ཁ་བཏགས་དང་དངུལ། བསྔོ་རྟེན་རྣམ་གཞག་གཙང་རོང་གི་གྲུབ་མཐའ་རིས་མེད་ཀྱི་དགོན་སྡེ་རྣམས་ལ་གདུགས་ཤེར་བཟློག་བཅས་མཛད་
རྒྱུར་མང་ཇ་ལྔ་རེ། འགྱེད་གྲྭ་གྲངས་ཆིག་ཁྲི་སུམ་སྟོང་ཉིས་བརྒྱ་ལ་རེར་དངུལ་བལྚམ་རེ། བསྔོ་རྟེན་རྣམ་གཞག་དབེན་ས་ཆོས་ཀྱི་ཕོ་བྲང། དགའ་ལྡན་རབ་རྒྱས། སྣར་ཐང་བཅས་ལ་འཕར་ཁ་བཏགས་ལྔ་བརྒྱ་དང་བརྒྱད་ཅུ། ན་བཟའ་ཆ་འགྲིག་
གི་སྤོང་ཐག་ཆ་བགོས། རི་ཁྲོད་ཀྱི་སྡེ་རྣམས་སུ་འགྱེད་གྲྭ་པ་རེར་དངུལ་ཞོ་གསུམ་རེ། སེར་འབྲས་དགེ་གསུམ། རྒྱུད་སྟོད་སྨད། བཀྲ་ཤིས་ལྗོངས། དབུ་སྒེར་གྲྭ་ཚང་རྣམས་སུ་མང་ཇ་སུམ་ཅུ་སོ་ལྔ་རེ། ན་བཟའ་སྤོང་ཐག་བསྔོ་རྟེན་རྣམ་གཞག་
འགྱེད་གྲྭ་པ་དགུ་སྟོང་དྲུག་བརྒྱ་ལ་དངུལ་ཞོ་རེས་མཉེས་པར་མཛད། རྨེ་རུར་ཟླ་ཆོས་ལ་ཚངས་པ་ཆེན་པོའི་བསྐང་གསོ་གནང་བར་མཆོད་གཏོར་གཟབས་རྒྱས་དང་ཇ་ཐུག་དྲུག་རེ། ན་བཟའ་སྤོང་ཐག་ཡོན་ཁ་བཏགས་སུམ་བརྒྱ། མཛོད་གོས་
ཡུག༑ དངུལ་སྲང་དྲུག་ཅུ། སྙན་དར་སྣ་ལྔ། བསྔོ་རྟེན་རྣམ་གཞག་དགའ་ལྡན་ཕུན་ཚོགས་གླིང་དུ་ཟླ་བ་གཅིག་གི་རིང་གསེར་འོད་དམ་པ་གསུང་སྒྲོག་གཞི་གནས་གྲྭ་ཚང་དུ་ཟླ་བ་གཅིག་གི་རིང་སྨན་བླ། ལྕགས་རི་རིག་བྱེད་གླིང་དུ་ཞག་བཅོ་

[041A]༄༅། །ལྔའི་རིང་སྨན་བླ། སྤོས་ཁང་ཚོགས་པ་དང་རྩེད་གདོང་ཆོས་སྡེ། ཐུབ་བསྟན་རྣམ་རྒྱལ། ཞྭ་ལུ་རི་མཐིལ་རྣམས་སུ་ཟླ་བ་རེའི་རིང་གསེར་འོད་དམ་པ་གསུང་སྒྲོག་རྒྱལ་ཆེན་རྩེ་ཆོས་འཁོར་བདེ་ཆེན། དགའ་ལྡན་རབ་རྒྱས། ཐར་
པ་ཆོས་སྡེ་རྣམས་སུ་ཚེ་ཆོག་ཉུག་ཆོས་འཁོར་གླིང་དུ་ཤེར་སྙིང་བཟློག་བཅས། མདངས་ཆེན། འབྲོང་རྩེ་ཆོས་སྡེ། གསེར་མདོག་ཅན། བྱ་རྒོད་གཤོངས། བཀྲ་ཤིས་དགེ་འཕེལ་རྣམས་སུ་གདུགས་ཤེར་བཅས་ཞབས་བརྟན་དུ་ཟླ་བ་རེ་རེ་བསྒྲུབ་
པར་མཛད་པའི་ཉིན་རེར་མཆོད་པ་སྣ་ལྔ། ཇ་ཐུག་དྲུག་རེ། ཕྱག་འགྱེད་དུ་དངུལ། གོས་དར། འགའ་རེ་ལ་དངོས་པོ་སྣ་ཚོགས་དང་འབྲུ་རྐྱང། བསྔོ་རྟེན་རྣམ་གཞག་བཅས་ཀྱིས་བླ་མར་བགྱི་བའི་མཛད་པ་མཛད་ཅིང། འདི་ཁའི་རྒྱུད་གྲྭར་ཡང་ཆོས་
བསྲུང་རྣམས་ལ་བསྐང་གསོ་འཕར་དང་བཅས་པ་གནང་བ་རྒྱུན་གྱི་ཞབས་ཏོག་ཉེར་སྤྱོད་གཏོར་མ། ཆོས་བསྲུང་སོ་སོར་མདའ་དར་སྣ་ལྔ་རེ། དགེ་འདུན་ཉིས་བརྒྱ་དང་བཅུ་དྲུག་ལ་ཁ་བཏགས་རྟགས་བརྒྱད་རེ་དང། དངུལ་སྲང་རེ། བསྔོ་རྟེན་
རྣམ་གཞག་བཅས་དང། སྣར་ཐང་ཆོས་སྡེ་དང་སྲང་རྒྱུད་གཉིས་སུ་ཟླ་བ་རེའི་རིང་ཆོས་བསྲུང་རྣམས་ལ་བསྐང་གསོ་གནང་བར་མཆོད་གཏོར། ཇ་ཐུག་དྲུག་རེ། ཡོན་ཁ་བཏགས། གོས་ཆེན། དངུལ། མདའ་དར། བསྔོ་རྟེན་རྣམ་གཞག་གིས་
སྤུད་པ། གཙང་རོང་གི་དགོན་སྡེ་རི་ཁྲོད་དང་བཅས་པར་མང་ཇ་བཅོ་ལྔ་རེ། བསྔོ་རྟེན་རྣམ་གཞག་དང་བཅས་པ་གནང། དེ་དག་ལ་སོགས་པ་ཆོས་གྲྭ་འདི་དང། དགོན་སྡེ་གཞན་མ་རིས་མེད་པ་མང་པོ་རྣམས་སུ་ཞབས་བརྟན་རིམ་གྲོ་ཆིད་མེད་

[041B] རེ་ཞིག་སྐུ་ཁམས་ཇེ་ཞེན་དུ་སོང་ཚུལ་བཞེས་པས་སྐུ་དྲུང་ན་འཁོད་པ་ཀུན་དང། ཆོས་གྲྭ་ཆེན་པོ་འདིའི་སློབ་དཔོན་ཆེན་པོ་བཞི་དང། དགེ་སྐོས་ཆེན་མོ་སོགས་འདུས་སྡེ་མཐའ་དག་ཐུགས་གཡེངས་ཤིན་ཏུ་ཆེ་བས་རྟ་བ་རྟབ་
པོར་གྱུར་ཏེ། ཟླ་བ་གཉིས་པའི་ཚེས་ཉེར་བཞི་ལ་ཞལ་སྔ་ནས་རྣམ་པ་བཞི་དང། དགེ་སྐོས་ཆེན་མོ་སོགས་རྗེ་ཉིད་ཀྱི་སྐུ་དྲུང་དུ་བཅར་ནས་གླིང་བཞི་རི་རབ་ཉི་ཟླ་དང་བཅས་པས་ལེགས་པར་བརྒྱན་པའི་མཎྜལ་ལ་སོགས་པ་དངོས་འབྱོར་གྱི་མཆོད་
སྤྲིན་སྤྲོས་ཏེ། གདུང་ཤུགས་དྲག་པོས་བསྟན་འགྲོ་སྦྱི་ཁྱབ་ཀྱི་དཔལ་དང། ཁྱད་པར་དུ་རྗེ་ཉིད་ཀྱི་སློབ་བརྒྱུད་ཆོས་ཀྱི་རྗེས་སུ་འབྲང་བ་རྣམས་ལ་དགོངས་ནས་ཐ་མལ་ཚུལ་བཞེས་ཀྱི་སྙུན་གཞི་འདི་ཉིད་གཞི་མེད་དུ་དྭངས་ནས་ཞབས་ཀྱི་པདྨོ་
བསྐལ་པ་གངྒའི་ཀླུང་གི་རྡུལ་སྙེད་དུ་བཞུགས་སུ་གསོལ་ཞེས་ཞལ་སྔ་ནས་རྣམ་པ་དང། དགེ་སྐོས་ཆེན་མོ་རྣམས་རེ་རེ་ནས་ནན་ཏན་དུ་གསོལ་འདེབས་དང། ཕྱག་མཛོད་ནས་ཀྱང་གཟིམས་སྦུག་ཏུ་ནན་ཏན་དུ་གསོལ་འདེབས་མཛད་པར་
ཐུགས་རྗེ་ཆེན་པོས་ཞལ་བཞེས་གནང། དེ་སྐབས་རྗེ་ཉིད་ཀྱི་སྐུ་དྲུང་དུ་བསྙེན་པ་འཚོ་བྱེད་དགེ་འདུན་དོན་གྲུབ་ནས་ཉིན་ལྟར་ཕྱག་རྩ་དང། ཆབ་ཀྱི་གཞི་ལ་བརྟགས་ཏེ་སྙུན་སེལ་བའི་གསོལ་སྨན་དང། སྐུའི་གཟུངས་མི་ཉམས་ཤིང་ཚ་གྲང་
གི་ཤེད་སྙོམས་པར་བྱེད་པའི་གསོལ་ཟས་ཀྱི་བསྒྱུར་ཁ་རྣམས་ལེགས་པར་ཕུལ་ཞིང། དེ་ཙམ་དུ་མ་ཟད་བོད་ཀྱི་སྲིད་སྐྱོང་ཆེན་པོ་མི་དབང་ཕོ་ལྷ་ནས་ཀྱིས་ཀྱང་དང་བ་ཆེན་པོས་བརྟན་བཞུགས་ཀྱི་ཐུགས་རྗེ་བསྐུལ་བའི་སྙན་ཞུའི་ཞུ་ཤོག་དང་

[042A]༄༅། །སྦྲགས་ནས་ཞབས་འབྲིང་བགྱིད་པའི་ཕྱིར་ཨེམ་ཆི་དགེ་རྒན་ཆེད་མངགས་ཀྱིས་བཏང་ཞིང། སྲིད་སྐྱོང་རང་ནས་ལ་མོ་ཆོས་སྐྱོང་ཆེན་པོར་ལུང་ཞུས་ཀྱི་སྐུའི་རིམ་གྲོ་རྣམས་ཀྱང་ཆོས་སྡེ་ཆེ་ཁ་བཞིས་མཚོན་པའི་དགོན་སྡེ་
རྣམས་སུ་བསྒྲུབས། གཞན་ཡང་སེར་འབྲས་དགེ་གསུམ། ས་སྐྱ་སོགས་རིས་མེད་ཀྱི་དགོན་སྡེ་དང། བླ་ཆེན་ཁག་མང་པོ་དང། ངེས་པ་དོན་གྱི་མཁས་གྲུབ་རྗེ་དོན་ཡོད་པ་དང། བདག་གི་བླ་མ་དམ་པ་རྗེ་བླ་མ་ངག་དབང་བྱམས་པ་རིན་པོ་
ཆེ༑ རྗེ་དྲུང་སྤྲུལ་པའི་སྐུ་སོགས་དབུས་གཙང་གི་མི་དྲག་དང། གྲུབ་པའི་སྐྱེ་བོ་མང་པོས་ཞབས་པད་ཡུན་དུ་བརྟན་པའི་གསོལ་འདེབས་སོགས་རྩེ་གཅིག་ཏུ་བསྒྲུབ་པའི་མཐུ་ལ་ཐུགས་བརྩེ་བས་ཉེ་བར་དགོངས་པ་དང། ཁྱད་པར་ཤིན་ཏུ་
བསྙུན་པའི་དུས་ཞབས་འབྲིང་བ་མགྲོན་ས་ཁུད་པས་ད་ལམ་སྐུ་ཞབས་རིན་པོ་ཆེ་ཞབས་པད་བརྟན་པ་དགའ་མོ་ཨེ་ཡོང་ཞུས་པར། དགའ་མོ་ཡོང་ཕེབས་པར། ཅུང་ཟད་ཡིད་མ་ཆེས་པའི་ད་དགའ་མོ་ཨེ་ཡོང་ཞུས་པར། ཡོང་ནི་ཡོང་ཡིད་མ་
ཆེས་ན་འདི་ཁ་རེད་ཅེས་ཕེབས་ཏེ། དེའི་ནུབ་མོ་ཉིད་ནས་རྫུ་འཕྲུལ་མངོན་པར་འདུ་མཛད་དེ་སྐུ་ཁམས་རིམ་གྱིས་དྭངས་པར་གྱུར་ཏེ་ཟླ་བ་སྒྲ་གཅན་གྱི་སྐྱོན་ལས་གྲོལ་བའམ། ཉི་མ་སྤྲིན་ལས་གྲོལ་བ་ལྟ་བུར་གྱུར་པས་གདུལ་བྱའི་འགྲོ་བ་རྣམས་
དབུགས་དབྱུང་བ་ཐོབ་སྟེ། ལེགས་སོའི་མཆོད་སྤྲིན་ཀྱང་རྒྱ་ཆེར་སྤྲོས། དེ་སྐབས་བྲག་གཡབ་སྤྲུལ་པའི་སྐུ་ཆུང་ཚང་བློ་བཟང་བསྟན་པ་ངོ་གཡོག་བདུན་ཅུ་སྐོར་རྗེ་ཉིད་ཀྱི་ཞལ་གྱི་དཀྱིལ་འཁོར་མཇལ་བའི་ཆེད་དུ་བྱོན་པར་སྐུ་ཁམས་ཀྱི་སྟབས་

[042B] ཇ་འཁོར་དྲུག་བརྒྱ་ཕྲག་དུ་མ་དང། ཟླ་བོ་རྣམས་ནས་ཀྱང་འབུལ་ནོད་དུ་མ་དང། དགེ་འདུན་གྱི་སྡེ་ཆེན་པོར་ཡང་བསྙེན་བཀུར་རྒྱ་ཆེར་བསྒྲུབ་པར་དགྱེས་བཞིན་བདག་གིར་
མཛད་དེ་བདག་རྐྱེན་དང་སློག་ཆ་སོགས་རྒྱ་ཆེར་གནང། རིམ་གྱིས་མཚོ་སྔོན་པོའི་དཔོན་ཁག་བཞི་ཙམ་གྱི་བང་ཕྱིན་འབྱོར་པར་ཡང་མཇལ་ཁ་གནང་མ་ཐུབ་ཀྱང་ཡིད་མགུ་ངེས་པ་མཛད་ནས་ཕྱིར་ཐེགས། དེ་གོང་ལ་སྔོན་མའི་དུས་གོང་མ་ཆེན་པོའི་
སྐུའི་འཚམས་ཞུ་འབུལ་མི་སྐུ་གཉེར་དགེ་སློང་ཕྱིར་འཁོར་གདོང་གོང་གི་རྒྱལ་ཁབ་ཏུ་བསྟན་འགྲོར་ཕན་ངེས་ཀྱི་བླ་མ་བརྒྱད་རྫོང་བརྡ་དགོས་པའི་བཀའ་ཕེབས་བཞིན་བསྐོ་བཞག་གནང་བ་རྣམས་དང། འཚམས་ཞུ་བ་སྐུ་གཉེར་ཆེན་མོ་དགེ་སློང་
བློ་བཟང་བཀྲ་ཤིས་བཅས་ལ་གཟིམས་ཆུང་འགག་ཏུ་ཐོན་ཆས་གནང་ཞིང། ཟླ་བ་ལྔ་པའི་ནང་དུ་བྱམས་པའི་སྨོན་ལམ་ཆེན་མོར་ཡང་ཀུན་ཏུ་བཟང་པོའི་མཆོད་སྤྲིན་སྔར་ལྟར་སྤྲོ་བར་མཛད། ངན་སློང་རྣམས་ལ་ཡང་གནང་སྦྱིན་གྱིས་ཚིམ་པར་
མཛད། དེ་དུས་གསང་འདུས་སྒྲུབ་མཆོད་དང་བསྟུན་རྒྱུད་གྲྭར་གཙུག་ཏོར་དང། སྟོད་གཡོགས། སྨད་གཡོགས་སོགས་གསར་སྦྱོར་ཐོག་དགེ་འདུན་རེར་ཕྱག་འགྱེད་དངུལ་ཞོ་དྲུག་རེ། བསྔོ་རྟེན་རྣམ་གཞག་དང་བཅས་པ་སྩལ། དེ་མཚུངས་
ཆོས་འཁོར་བསྐོར་བའི་དུས་ཆེན་དང་བསྟུན་ཚོགས་ཆེན་དུ་ཡང་འདུ་ཁང་གི་སེང་གཡབ་ལ་རིན་པོ་ཆེ་སྣ་ཚོགས་ལས་གྲུབ་པའི་དྲ་བ་དྲ་ཕྱེད་དང། མཐོངས་སྐོར་ལ་སངས་རྒྱས་བྱང་སེམས་ཉན་ཐོས་རྣམས་ཀྱི་སྣང་བརྙན་རབ་ཏུ་བཀྲ་བའི་འཕན་

[043A]༄༅། །སྐོར༑ ཀ་འཕན་གྱི་ངོས་ལ་མུ་ཏིག་མཆོད་རྫས་གཟུགས་སྣ་ཚོགས་བཀྲ་བ་ངོ་མཚར་ཅན་ཆ་གཉིས། བཟང་གོས་སྣ་ཚོགས་ལས་གྲུབ་པའི་ཕྱེ་པུར། རྒྱལ་མཚན་རྣམས་ཀྱི་མཆོད་པའི་བྱེ་བྲག་ཕུལ་དུ་བྱུང་བ་དང། དགེ་འདུན་རྣམས་
ལ་བཞུགས་གདན་འབོལ་གྲུམ་གསར་བརྗེས་བཅས་གནང་ཐོག་སྐུ་འགྱེད་ཁ་བཏགས། དངུལ་ཞོ་ཕྱེད་ལྔ་རེ། རྣམ་གཞག་གཟབས་རྒྱས་དང། ཞལ་སྲོར་མང་ཇ་གྲོ་ཚ་དང་བཅས་པའི་བསྙེན་བཀུར་རྒྱ་ཆེར་མཛད་ནས། དེ་དག་གི་འབྲས་བུ་དུང་དང་
ཀུན་ད་ལྟ་བུར་དཀར་བ་རྣམས་ཀྱང་རྒྱལ་བའི་བསྟན་པ་རིན་པོ་ཆེ་དང་བསྟན་འཛིན་གྱི་སྐྱེས་བུ་དམ་པ་རྣམས་ཡུན་དུ་གནས་པ་དང། འགྲོ་བ་ཐམས་ཅད་བདེ་སྐྱིད་ལ་སྤྱོད་པར་འགྱུར་ཞིང་བླ་ན་མེད་པའི་བྱང་ཆུབ་ལ་སྤྱོད་པར་འགྱུར་བའི་བསྔོ་བ་སྨོན་
ལམ་གྱི་རྒྱས་འདེབས་རྒྱ་ཆེར་མཛད། དེ་དུས་ཡོངས་རྫོགས་བསྟན་པའི་མངའ་བདག་རྗེ་བཙུན་བླ་མ་དམ་པ་དག་དབང་བྱམས་པ་རིན་པོ་ཆེ་རྗེ་བླ་མ་ཉིད་ཀྱི་མཇལ་ཕྱག་ལ་ཕེབས་བཞེད་ཡོད་པར་མ་ཟད། སྲིད་སྐྱོང་ཕོ་ལྷ་ནས་ཀྱིས་ཀྱང་རྗེ་ཉིད་སྐུ་ཁམས་
དྭངས་པའི་ལེགས་འབུལ་འབུལ་བ་དང་སླད་ཀྱི་བརྟན་བཞུགས་ཀྱང་འབུལ་བ་བཅས་ཀྱི་ཆེད་དུ་ཕེབས་དགོས་ཚུལ་གསོལ་བ་བཏབ་པ་བཞིན། ཕེབས་པ་ལ་དགྱེས་བཞིན་མཇལ་ཕྱག་གནང་ཞིང། རྗེ་ངག་དབང་བྱམས་པ་རིན་པོ་ཆེ་ཉིད་དཔོན་སློབ་
བདུན་ཙམ་གྱིས་སྤྱན་འདྲེན་ཁྲུས་གསོལ་སྔོན་དུ་འགྲོ་བས་ཞབས་པད་ཡུན་རིང་དུ་བརྟན་པའི་གསོལ་འདེབས་རྒྱ་ཆེན་པོ་ཕུར་ཚུགས་སུ་འདེབས་པར་མཛད་ཅིང། རྗེ་བཙུན་བླ་མ་མཆོག་ནས་ཀྱང་དགྱེས་པ་ཆེན་པོས་ཞལ་བཞེས་མཛད། མི་དབང་

[043B] རྗེ་བླ་མ་ངག་དབང་བྱམས་པ་དཔལ་བཟང་པོ་ནས་ཇི་ལྟར་མཛད་པ་ནི་ཁོ་བོས་རྗེ་ཉིད་ཀྱི་རྣམ་ཐར་དུ་སྤྲོས་ཟིན་པས་དེར་བལྟའོ། །དེ་སྐབས་
ནམ་མཁའི་དབྱིངས་ནས་འབྲུག་སྒྲ་སྒྲོག་པ་དང་མེ་ཏོག་གི་ཆར་འབབ་པ་སོགས་རྟེན་འབྲེལ་ཕུལ་དུ་ཕྱིན་པར་གྱུར་པ་ནི། རྗེ་བླ་མ་འདི་གཉིས་སྐུ་ཚེ་མད་རབ་ནས་དཔོན་སློབ་ཀྱི་འབྲེལ་བ་རྨད་དུ་བྱུང་བར་གྱུར་བའི་བཀའ་དྲིན་ནོ། །ཟླ་བ་དྲུག་པའི་ཚེས་བཅོ་
ལྔ་ནས་དབྱར་གྱི་སྦྱོར་བ་དང་དངོས་གཞི་བཅས་སྔར་རྒྱུན་ལྟར་མཛད་དུས་རི་སུལ་གྱི་བསམ་གཏན་པ་རྣམས་ལའང་བསྙེན་བཀུར་སྔར་རྒྱུན་ལྟར་གནང། དེ་དུས་རྡོ་རྗེ་འཆང་ཆེན་པོ་བློ་བཟང་ཆོས་ཀྱི་རྒྱལ་མཚན་དཔལ་བཟང་པོའི་དངུལ་གདུང་རིན་པོ་
ཆེར་མཆོད་པའི་བྱེ་བྲག་ཏུ་ཏིང་ཉིས་སྟོང་དང་ཉི་ཤུ་རྩ་གཉིས། མར་མའི་ཀོང་བུ་སྟོང་དང་བཅུ་གཅིག་འབུལ་བར་མཛད་དེ་མཆོད་སྤྲིན་རྒྱ་ཆེར་སྤྲོས། གྲུབ་པའི་དབང་ཕྱུག་དུ་མ་བྱོན་པའི་གནས་མཆོག་ཡོལ་དཀར་རི་ཁྲོད་དུའང་གཞུང་ནས་གཤོར་
འདེབས་གནང་ཡང་རྫོང་དཔོན་སོགས་ནས་ཐད་དུ་སྤྲོད་མིན་སྣ་ཚོགས་བཅས་དགེ་སློང་རྣམས་འོ་བརྒྱལ་བ་ལ་དགོངས་ནས་རི་ཁྲོད་ཀྱི་སྡེ་བྱིངས་དཔེ་འགྲེའི་གསོལ་ཕོགས་སྩལ། ཟླ་བ་བདུན་པའི་ཚེས་བཅུ་གསུམ་ལ་རྡ་ཡན་རྡར་བའི་བླ་མ་ཟླ་བ་
རྒྱལ་མཚན་ནས་རྒྱུ་ཡོན་སྦྱར་ཏེ། གཟིམས་ཆུང་ཉི་འོད་འཁྱིལ་པར་རྒྱུད་གྲྭའི་རིག་སྔགས་འཆང་བའི་འདུས་སྡེ་རྣམས་སྤྱན་དྲངས་ཏེ། བླ་མ་དང་བཅོམ་ལྡན་འདས་མགོན་པོ་ཆེ་དང་ཡེ་ཤེས་དཔག་ཏུ་མེད་པ་དབྱེར་མ་མཆིས་པར་མོས་ནས་

[044A]༄༅། །མཆོད་པའི་བྱེ་བྲག་མཐའ་ཡས་པར་སྤྲོས་ཏེ་བརྟན་བཞུགས་འབུལ་བ་དང། མ་གཅིག་འདོད་པ་ཁམས་ཀྱི་དབང་མོ་ལ་མཆོད་གཏོར་རྒྱ་ཆེར་མཛད་དེ་འཕྲིན་ལས་འཆོལ་བ་སོགས་ཀྱི་ཕྱག་ལེན་རྣམ་པར་དག་པས་ཞབས་བརྟན་
ཕུལ་བ་དངོས་སྐྱེས་དང་བཅས་པ་བདག་གིར་མཛད། ཉེར་གཅིག་གི་ཉིན་མངའ་རིས་གུང་ནས་རྗེ་བླ་མ་མཆོག་ཉིད་སྙུན་དྭངས་པའི་ལེགས་སྐྱེས་འབུལ་བར་བྱོན་པ་རྣམས་ལ་དགྱེས་བཞེས་དང། ཉེར་ལྔའི་ཉིན་ཆོས་ཁྲིམས་གསར་རྙིང་དང་གཞིས་
དགོན་ཆོས་ཁྲིམས་པ་སོགས་ནས་ལོ་ལྟར་འཆར་ཅན་གྱི་མཇལ་ཞུར་བཅར་བར་ཞལ་མཇལ་དང། ཉེར་བརྒྱད་ལ་ཆོས་ཁྲིམས་གསར་པར་བཀའ་བསྒོ། གནམ་གང་ལ་དགག་དབྱེའི་བསྙེན་བཀུར་དང། ཟླ་བ་བརྒྱད་པའི་ཚེས་གཅིག་གི་སྔ་
དྲོ་སློབ་དཔོན་བཞི་དང་དགེ་སྐོས་གསར་རྙིང་སོགས་ལ་དགག་ཆུང་གི་བསྙེན་བཀུར་སོགས་སྔར་བཞིན་གནང། གཞན་ཡང་ཟླ་བ་འདིའི་ནང་དུ་མཚོ་སྔོན་ཕུན་ཚོགས་དབང་གི་བང་ཕྱིན་པ་ཇའི་སང་བློ་བཟང། དཔོན་མོ་ཕྱོགས་ལེགས་ཀྱི་
བང་ཕྱིན་པ་སོགས་བྱང་རྒྱུད་རྒྱལ་ཁག་གི་མི་སྣ་མང་པོ་ལྷགས་པའི་ངོ་བོ་རྣམས་ལ་ཕྱག་དབང་དང་བྱིངས་སོ་སོར་ཞལ་མཇལ། དེ་བཞིན་དུ་མདོ་སྨད་པ་མཁར་རྒྱ་བ། གྱ་ག་བ། རེ་བ་རྩ་བ། མཛོར་གེ་བ། ཅོ་ནེ་བ་སོགས་དད་འདུས་ཀྱི་སྐྱེ་བོ་
སྟོང་ཕྲག་ལ་ཉེ་བར་ཞལ་གྱི་དཀྱིལ་འཁོར་མཇལ་བའི་དགའ་སྟོན་སྩལ་ཞིང། ཨ་མདོ་བ་རྣམས་ནས་ཞལ་མཇལ་གྱི་དུས་པཎ་ཆེན་རིན་པོ་ཆེ་མ་ཎི་ཞིག་གསུང་བར་ཞུ། ཡང་དམིགས་བརྩེ་མ་ཞིག་གསུང་བར་ཞུ་ཞེས་གདུང་ཤུགས་དྲག་

[044B] འདི་སྐབས་དཔོན་མོ་ཕྱོགས་ལེགས་ཀྱི་ཞབས་བརྟན་མཎྜལ། ན་བཟའ་སྐོར་ཆ་འགྲིག་དངུལ་སྲང་བརྒྱ་ཕྲག་ལྔ། ཇ་རས་སོགས་
ཀྱི་བསྙེན་བཀུར་རྒྱ་ཆེར་བཏེག་པ་རྣམས་ཀྱང་དགྱེས་པའི་སྦྱན་རས་ཀྱིས་བཙས། གཞན་ཡང་ཅོ་ནེ་ཀཽ་ཤྲི་ཆོས་རྗེའི་འཚམས་ཞུ་བ། མཚོ་སྔོན། འདམ། མདོ་སྨད་སོགས་ནས་དད་ལྡན་གྱི་སྐྱེ་བོ་བརྒྱ་ཕྲག་བརྒལ་བ་དང། ཟླ་བ་བརྒྱད་བ་ཕྱི་མའི་
ནང་དུ་ཡང་ཨ་མདོ་བ་སོགས་སྐྱེ་བོ་བརྒྱ་ཕྲག་ཏུ་ཉེ་བ་རྣམས་ལ་ཞལ་མཇལ་གྱི་བྱིན་རླབས་སྩལ། ལོ་འདིའི་སྟོད་ལ་རྗེ་འགྲོ་བའི་མགོན་པོ་ཉིད་སྐུ་ཁམས་ཡུན་རིང་རབ་ལྟེམ་པ་དང། ད་ཆ་སིང་དྭངས་ཀྱི་རྒྱུ་མཚན་གཉིས་ཀ་ལྷ་སར་ཡོད་པའི་ཨམ་
བན་རྣམས་དང་བཀས་མངགས་པའི་སྲིད་སྐྱོང་ཕོ་ལྷ་ནས་བཅས་ཀྱིས་གོང་མ་ཆེན་པོའི་སྙན་དུ་ཕུལ་བར་བརྟེན་གོང་མ་ནས་བཀའ་ཕེབས་སུ་པཎ་ཆེན་ཨེར་ཏེ་ནི་ཡུན་རིང་དུ་སྐུ་ཁམས་ལྟེམ་པ་ད་ཆ་ལེགས་པར་དངས་ཚུལ་དམག་གི་ལས་དོན་
གྱིས་ས་རིམ་བརྒྱུད་ནས་བྱུང་བ་ཐོས་པས་ཐུགས་ལ་ངེས་ཤིང་སྤྲོ་ཚུལ་དང། དེའི་ལེགས་སྐྱེས་སུ་རྒྱལ་པོ་ཆེན་པོ་ཉིད་ཀྱི་ཕྱག་ནས་གནང་བའི་ནང་མཛོད་ཆེ་ལེགས། བཟོ་བཀོད་ཕུལ་དུ་ཕྱིན་པའི་བཀྲ་ཤིས་རྟགས་བརྒྱད། གུ་གུ་ཤའི་བྱ་མ་བུམ་
དང་མ་ཎི་ལག་བསྐོར་གྱི་ཁང་ཁྲི། ཕོར་བ་མཛེས་པ། ཤེལ་གྱི་མེ་ཏོག་བུམ་པ་ཆ། དཀར་ཡོལ་ཆ་རྣམས་བྶཱུར་བ་ཡིན་ཚུལ་གྱི་བཀའ་ལྷ་སའི་ཨམ་བན་རྣམས་ལ་ཕེབས་པ་ལྟར། ལྷ་ས་ནས་བཀང་གནང་སྐྱེས་དང་བཅས་པ་འབུལ་བར་

[045A]༄༅། །རྫར་ཁོ་ཆི་དང་སྦི་ཆའི་ཆི་བཅས་ཚེས་བཅུ་བཞིའི་ཉིན་འབྱོར་པ་ལྟར། བློན་པོ་དང་ཡིག་མཁན་འཁོར་བཅས་ལ་ཕྱག་དབང་གི་ཐོག་བཀའ་དང་གནང་སྐྱེས་ཕུལ་བ་རྣམས་དགྱེས་བཞིན་བཞེས་ཏེ། གོང་མ་ཆེན་པོར་བཀའ་ལན་རྟེན་
ཆས་དང་རྒྱ་མི་རྣམས་ལ་ཐོན་ཆས་སོགས་གཟབས་པར་གནང། དེ་ནས་རིམ་པ་བཞིན་ཁྲི་ཤོག་པ་དགའ་ལྡན་ཨེར་ཏེ་ནི་ཇུ་ནང་གི་འཚམས་ཞུས་པ། བཀྲ་ཤིས་འཁྱིལ་གྱི་གྲྭ་པ་སོགས་བརྒྱད་ཅུ་སྐོར་དང། མོན་ཚོས་སྣ་ནས་མོན་གྲྭ་སྤྲུལ་སྐུ་
དཔོན་གཡོག་ནག་ཚོ་ལོཙྪ་བའི་སྤྲུལ་སྐུར་གྲགས་པ་ཐོགས་མེད་སྤྲུལ་སྐུ་སོགས་མཇལ་ཞུར་བཅར་བའི་ངོ་བོ་རྣམས་ལ་ཕྱག་དབང་དང་བྱིངས་ལ་ཞལ་མཇལ་གནང་ཞིང། གོང་གསལ་སྤྲུལ་སྐུ་གཉིས་སོགས་བསྙེན་རྫོགས་ཀྱི་སྡོམ་པ་རྗེ་ཉིད་
ལ་ཞུ་འདོད་པ་མང་པོ་ལྷགས་ཀྱང་སྐུ་ཁམས་ཀྱི་བབས་ཧ་ཅང་གི་གདེང་ཁེལ་མེད་ཤིས་གནང་མ་ཐུབ་ཀྱང་རྗེས་འཛིན་གྱི་བཀའ་དྲིན་ལྷག་པར་བསྐྱངས། ཟླ་བ་དགུ་པའི་ཚེས་ལྔ་ལ་ཨ་མདོ་བྱ་ཁྱུང་པ་སོགས་སུམ་ཅུ་སྐོར་ལ་ཞལ་མཇལ་དང་
ཆེས་བཅུ་བདུན་གྱི་ཉིན་མུ་ལི་དགོན་བླ་མ་འཇམ་དབྱངས་བཟང་པོའི་སྤྲུལ་སྐུ་དང། མཚོ་སྔོན་པའི་ལི་ཚེ་རིང་བཀྲ་ཤིས་ཀྱི་བླ་མ་དར་ཁན་ཆོས་རྗེ། པའི་ལི་བང་ཕྱིན་པ་དར་ཁན་ནང་སོ། ཆེ་ཆེན་ཁོང་ཐའི་ཇིའི་བང་ཕྱིན་པ་སོགས་དྲུག་ཅུ་སྐོར་
དང༑ ཨ་མདོ་བ་སོགས་མང་རབ་ལྷགས་པ་རྣམས་ཀྱི་ངོ་བོ་སོ་སོ་དང། གཡོག་དྲག་རིགས་ལ་ཕྱག་དབང་དང་བྱིངས་ལ་ཞལ་མཇལ། དཔོན་ཁག་སོ་སོར་བཀའ་ལན་དང། མི་སྣ་རྣམས་ལ་གནང་སྦྱིན་སོགས་ཞིབ་རྒྱས་སུ་གནང། སྐབས་

[045B]
ཉིད་སྤྱན་འདྲེན་དུ་ཕེབས་བཞེད་ཆེ་ཡང་སྐུ་ཁམས་ཀྱི་བབས་ཀྱི་ཕེབས་བསྐྱོད་གནང་མ་ཐུབ་ཀྱང། རིག་པ་འཛིན་པ་ལྔ་བཅུ་སྐོར་གྱིས་མཆོད་པའི་བྱེ་བྲག་སྣ་ཚོགས་པས་མདུན་བདར་ཏེ། ངོ་མཚར་བཀོད་པར་སྦྱན་དྲངས་པ་ལ་ལྷག་གནས་ཀྱི་
མེ་ཏོག་འཐོར་བར་མཛད་དེ། ཞག་བདུན་དུ་མངོན་པར་མཆོད་ནས། ལྷ་ལས་བབས་པའི་དུས་བཟང་པོ་དང་བསྟུན་དགེ་འདུན་ཚོ་བསྡུས་ཀྱིས་གསུང་སྒྲོག་རྒྱུན་རིང་གནང་བར་ཞབས་ཏོག་གཟབས་རྒྱས་དང་སྐུ་ཡོན་རྨད་དུ་བྱུང་བ་གནང། ཟླ་
བ་བཅུ་པའི་ཚེས་གཅིག་གི་ཉིན་ཚ་ཁོ་རྒྱལ་པོ་རྒྱ་གར་འབུམ་མ་བུ་དང། ཚེས་བརྒྱད་ལ་ཁལ་ཁ་ནོ་ཡོན་ཧུ་ཐོག་ཐུའི་བང་ཕྱིན་པ། མེ་རྒན་དབང་གི་བང་ཕྱིན་པ། ད་ལས་པའི་སེའི་འཚམས་ཞུ་བ་སོགས་འབྱོར་པར་སོ་སོའི་མི་ངོ་དང་གཡོག་དྲག་
གྲས་རྣམས་ལ་ཕྱག་དབང་དང་བྱིངས་ལ་ཞལ་མཇལ་གནང་ཞིང། ནོ་ཡོན་ཧུ་ཐོག་ཐུ་ནས་མཎྜལ་ལ་སོགས་པའི་རྟེན་འབྱུང་དང། མེ་རྒན་དབང་ནས་དངུལ་སྲང་སྟོང་དང་ཉིས་བརྒྱ། གོས་དར་སོགས་མང་རབ་ཕུལ་བ་རྣམས་ལ་སོ་སོའི་འདོད་དོན་
ཡིད་བཞིན་དུ་འགྲུབ་པའི་ཞལ་བཞེས་དང་དགེ་བ་རྫོགས་བྱད་དུ་བསྔོ་བའི་བཀའ་དྲིན་བླ་ན་མ་མཆིས་པ་གནང། ཉེར་བཞིའི་ཉིན་བོད་ཀྱི་སྲིད་སྐྱོང་མི་དབང་ཕོ་ལྷ་ནས། སྲས་ད་ལས་སྦཱ་དུར། སྲས་མོ་བདེ་ལྡན་སྒྲོལ་མ། རྟ་ཚག་སྤྲུལ་པའི་སྐུ་

[046A]༄༅། །བྲག་གཡབ་སྤྲུལ་སྐུ་བློ་བཟང་བསྟན་པ་སོགས་ལྔ་བརྒྱ་སྐོར་མཇལ་ཞུར་བཅར་བ་རྣམས་ལ་མགྲོན་དྲུང། གྲྭ་ཚང་ཁག་གི་བླ་མ་དང་ལས་སྣེ། མི་ཚན་སོ་སོ་བཅས་ཀྱིས་ཆིབས་བསུ་དང་ཐབ་འཛིན་སོགས་ཀྱི་ཟོས་སྒོ་གནང་ཞིང་
སྐུ་ཁམས་ཀྱི་བབས་ལ་བརྟེན་ཡོངས་རྫོགས་ལ་ཕྱག་དབང་གནང་མ་ཐུབ་ཀྱང་རགས་བསྡུས་ཕྱེད་ཉིས་བརྒྱ་སྐོར་ལ་མཇལ་ཕྱག་བཞུགས་གྲལ་དང་བཅས་པ་གནང། འདི་ལོ་ལྔ་མཆོད་ཆེན་མོ་ཤིན་ཏུ་བཞེས་ཤིང། བྱིངས་ཚེས་ཉེར་ལྔའི་
ཉིན་མི་དབང་ནས་རྗེ་བླ་མ་ཉིད་འདུས་བ་རྒྱ་མཚོའི་དབུས་སུ་ནན་ཏན་ཆེན་པོས་སྤྱན་དྲངས་ཏེ། རྗེ་བླ་མ་ཉིད་ཕྱི་ལོ་དོན་གསུམ་གྱི་དགུང་སྐེག་ཏུ་ཕེབས་པ་ལ་ཐ་མལ་ཚུལ་བཞེས་ཀྱི་ཉེར་འཚེའི་ཆ་ཕྲ་མོ་ཡང་མེད་པར་ཞབས་པད་བརྟན་དགོས་
པའི་གསོལ་འདེབས་དང། དེ་ཡང་ཁོང་རང་སྔ་མོ་ནས་གསོལ་བ་འདེབས་འདོད་ཡོད་པར་མ་ཟད། ལ་མོ་ཆོས་སྐྱོང་ཆེན་པོ་ནས་ཀྱང་སྡུན་བསུས་ཀྱི་གསོལ་བ་བཏབ་ན་ལེགས་པའི་ལུང་ཕེབས་ཚུལ་བཅས་ཞུས་པར་དགྱེས་བརྩེའི་ཞལ་
བཞེས་གནང་ཞིང། སྲིད་སྐྱོང་ནས་མཎྜལ། སྐུ་གསུང་ཐུགས་རྟེན། སྐུའི་ཉེར་དཔྱད་རྣམས་ཀྱིས་གཙོས་པའི་དངུལ་དང་དངུལ་དཔྱད། གོས་དར་ཇ་སོགས་ཤིན་ཏུ་མང་བ། སྲས་ལྕམ་སྲིད་དང་སྤྲུལ་སྐུ་རྣམ་གཉིས་གུང་དགའ་བཞི་བ། བཀའ་
བློན་འབྲོང་རྩེ་བ་སོགས་བློན་པོ་དང། དམག་དཔོན། མི་བཟང། གཡོག་བྱིངས་སོགས་ནས་ཀྱང་རང་རང་གི་ལོངས་སྤྱོད་དང་བསྟུན་པའི་འདུལ་སྐྱེས་བཏེག་ཅིང། དགེ་འདུན་ལ་སྲིད་སྐྱོང་ནས་མང་ཇ་བརྒྱ་དང། ཇ་བར་ཁག་རེ་དང་བཀྲ་ཤིས་ཁ་བཏགས་

[046B] ཟླ་བ་བཅུ་གཅིག་པའི་ཚེས་གཅིག་ལ་མིང་དབང་འཁོར་བཅས་ལ་ཐོན་ཆས་ཀྱང་གཟབས་རྒྱས་ཀྱི་ཐོག་གསོལ་
བ་བཏབ་པ་བཞིན་རགས་བསྡུས་ཤིག་ལ་ཚེ་དབང་ཡང་སྩལ། གཞན་ཡང་ཟླ་ནང་འདིར་བརྒྱ་ཚོ་བདེ་ཆེན་པ། མངོན་དགའ་རི་ཁྲོད་པ། དཀའ་ཆེན་ཚེ་རིང་བཀྲ་ཤིས། དགེ་སློང་དཀོན་རྡོར་བཅས་ཀྱིས་དབུ་མཛད་བསམ་གཏན་པ་འགའ་ཞིག་ནས་
གདུང་ཤུགས་དྲག་པོས་ཞབས་བརྟན་ཕུལ་བ་དང། ཝ་ཤུར་བསོད་ནོར་བ་ཕ་བུ་ནས་བརྟན་བཞུགས་ཕུལ་བ་དང། ཟླ་བ་ཉ་གང་བའི་ཉིན་དགའ་ལྡན་རབ་རྒྱས་པའི་བླ་མ་ཟུར་པ་ཞལ་སྔ་ནས་བློ་བཟང་རྣམ་རྒྱལ་གྱིས་རྒྱུ་ཡོན་སྦྱར་ཏེ། དགའ་ལྡན་རབ་
རྒྱས་པ་རྣམས་ནས་གཟིམས་ཆུང་ཉི་འོད་འཁྱིལ་པར་ཚེ་ཆོག་དང་འབྲེལ་བའི་བརྟན་བཞུགས་ཕུལ་བ་རྣམས་ལ་ཞལ་བཞེས་གནང་ཆ་སློག་སོགས་ལེགས་པར་སྩལ་ཞིང། རྒྱལ་ཟླའི་ཚེས་གཅིག་གི་ཉིན་ཧར་གདོང་མི་ཚན་ནས་རྒྱུ་ཡོན་སྦྱར་ཏེ་གཟིམས་
ཆུང་ཉི་འོད་དུ་གསང་སྔགས་རྒྱལ་བ་གྲ་ཚང་གི་དགེ་འདུན་རྣམས་སྤྱན་དྲངས་ནས་བཅོམ་ལྡན་འདས་མགོན་པོ་ཚེ་དང་ཡེ་ཤེས་དཔག་ཏུ་མེད་པ་འཆི་མེད་རྔ་སྒྲའི་དཀྱིལ་འཁོར་ཆེན་པོའི་ཆོག་དང་འབྲེལ་བའི་ཞབས་བརྟན་ཕུལ་བའི་དགོང་ཇའི་ཐོག་རྗེ་བླ་མ་ཉིད་
ཀྱང་གདན་དྲངས་ཏེ་ཞབས་བརྟན་ཕུལ་བ་ལྟར་ཞལ་བཞེས་གནང་ཞིང་དེ་ཉིན་ཧར་གདོང་སྤྱིས་ནས་གསོལ་སྟོན་གཟབས་རྒྱས་དང། དགེ་འདུན་རྣམས་ལ་མང་ཇ། འགྱེད་ཊམ་རེ་བཅས་དང། ཚ་གྲ་བྲེ་ལྔ་རེ། ཀྲུམ་ཆེ་བ། བཞེས་སྤྲོ་ལག་སྡོགས་བཅས་

[047A]༄༅། །ཀྱི་བསྙེན་བཀུར་གཟབས་པར་ཞུས་པ་ལ་མི་ཚན་ཇ་སོགས་ཀྱི་མཇལ་སློག་དང་སྐུ་འགྱེད་གྲྭ་པ་རེར་དངུལ་ཞོ་གསུམ་རེ། སྤྱི་སོར་སྦྱོར་འཇགས་སུ་སྐུ་བརྙན་བཀའ་གདམས་རག་སྐུ་ལྔ། ཀ་འཕན་ཆ། མཆོད་ཐེབས་སུ་དངུལ་སྲང་སུམ་ཅུ་
གོས་ཡུག་ཁ་བཏགས་བཅས་གནང། ཚེས་བཅུ་གསུམ་ཉིན་མཚོ་སྔོན་ནས་ཚེ་བརྟན་སྦོ་ཤོག་ཐུའི་ཁ་ཐོན་བསོད་ནམས་སྒྲོལ་མ་འཁོར་བཅས་ལྷགས་པ་ལ་བསྙེན་བཀུར་རྣམས་བདག་གིར་མཛད་ཅིང། དཔོན་མོ་རང་ལ་ཕྱག་དབང་དང་གཡོག་རྣམས་
ལ་ཞལ་མཇལ། ཐོན་ཆས་བཅས་གནང། གནོང་སྦྱིན་ཤིང་བྱ་ཅན་ནས་རྗེ་བླ་མ་ཉིད་ཕྱི་ལོ་དགུང་ལོ་བདུན་ཅུ་དོན་གསུམ་དུ་ཕེབས་པའི་དུས་སྐུ་གེགས་ཀྱི་ཚུལ་ཅུང་ཟད་ཀྱང་མེད་པར་ཡུན་རིང་པོར་ཞབས་ཀྱི་པདྨོ་བརྟན་དགོས་པར་གསོལ་བ་འདེབས་རྟེན་
དངུལ་དཀར་གྱི་མཎྜལ། བཀྲ་ཤིས་པའི་ལྷ་རྫས་སྣ་ལྔ། བཞུགས་གདན་ཁ་གང་མ། རྡོ་རྗེ་རྒྱ་གྲམ། ཞབས་བརྟན་གསོལ་འདེབས་ཚིགས་བཅད་མ་གནོད་སྦྱིན་ཉིད་ཀྱིས་ལྗགས་རྩོམ་མཛད་པ་འདུས་ཚོགས་སུ་འཛུགས་རྒྱུ་བཅས་ཕུལ་བ་རྣམས་དགྱེས་
པ་ཆེན་པོས་བཞེས་ཤིང། གནོད་སྦྱིན་ཉིད་ལ་རྡོ་རྗེའི་གཡར་དམ་སྒྲོག་པའི་གསུང་ཤོག་བཅས་གནང། འདི་ལོ་ལོ་གསར་ཚེས་གསུམ་དང་བསྟུན་ནས་ལ་མོ་ཆོས་སྐྱོང་ཆེན་བོར་རྗེ་ཉིད་དགུང་ལོ་དོན་གསུམ་དུ་ཕེབས་སྐབས་སྐུ་གེགས་སེལ་བྱེད་
སྐུ་ཆས་རྒྱས་པ་དང་བཅས་ཏེ།    ༈    །རྒྱལ་བ་གཉིས་པ་རྗེ་བཙུན་ཙོང་ཁ་པའི། །བསྟན་བསྲུང་གཙོར་བསྔགས་ལྷ་ཆེན་ཚངས་པ་ཆེ། །འགྲོ་བ་ཀུན་ལ་བླང་དོར་གསལ་སྟོན་པ། །བསྟན་དང་

[047B] །གནོད་བྱེད་དགྲ་བགེགས་ཕྱེ་མར་འཐག་པ་ལ། །ནམ་ཡང་གཡེལ་མེད་འཕྲིན་ལས་བསྒྲུབ་མཛད་པའི། །རྣམ་ཀུན་བསྟན་པའི་མེལ་ཚེ་བླ་ན་མེད། །ཁྱོད་ནི་སྲིད་གསུམ་ཀུན་ལ་དབང་བསྒྱུར་ཞིང། །དྲེགས་པའི་ལྷ་སྲིན་
མཐའ་དག་བྲན་དུ་འཁོལ། །འཕྲིན་ལས་རྣམ་བཞིས་བསྟན་འཛིན་བུ་བཞིན་དུ། །སྐྱོང་མཛད་ཆོས་སྐྱོང་ཆེན་པོ་རྒྱལ་གྱུར་ཅིག་ཅེས་པ་འདི་ནི་ཤིང་མོ་ཡོས་ལོ་གསར་ཚེས་ཐོག་ལ་མོ་ཆོས་སྐྱོང་ཆེན་པོར་སྔར་བཅོལ་ལེགས་པའི་གཏང་རག་དང་ད་འཆོལ་
ལེགས་པའི་གསོལ་འདེབས་ཞུ་བའི་སྐུ་ཆས་ཆ་འགྲིག་མཆོད་ཐེབས་བཅས་འབུལ་ཐོའི་མགོ་བརྗོད་དུ་བཀོད་པའོ། ཞེས་པ་དང་བཅས་པ། ལྷ་ས་སྨོན་ལམ་དུས་ཆེན་དང་བསྟུན་དགེ་འདུན་གྱི་སྡེ་ཆེན་པོར་བསྙེན་བཀུར་དང་ཇོ་ཤཱཀྱ་རྣམ་གཉིས་ལ་
སྟོང་མཆོད། དབུས་ནང་གི་དགོན་སྡེ་མང་པོར་ཞབས་བརྟན་མང་སྐོལ་བསྒྲུབ་པ་བཅས་ཀྱི་ཕྱིར་ཟླ་བ་འདིའི་ཚེས་བཅོ་ལྔའི་ཉིན་སྐུ་ཚབ་ཟུང་འབྲེལ་རྫོང་སྟ་གནང། ཤ་ར་ཐཱ་ལ་ནས་གཙང་པ་ཞབས་དྲུང་སྐུ་སྐྱེ་འཁོར་བཅས་ཕྱག་དབང་དོན་གཉེར་གྱིས་
བྱོན་པར་ངོ་བོར་མཇལ་ཕྱག་དང་འཁོར་རྣམས་ལ་སྟོན་མོ་གནང་སྦྱིན་ཐོན་ཆས་སོགས་གཟབས་རྒྱས་སྩལ། ཉེར་གཉིས་ཀྱི་ཉིན་ནས་དུས་གཏོར་ཆེན་མོ་སྔར་བཞིན་ཚུགས་པའི་མཆོད་གཏོར་གཟབས་རྒྱས། ཆོས་བསྲུང་ངམ་ཅན་རྒྱ་མཚོར་སྙན་དར་
འཕྲིན་འཆོལ་ཐུགས་སྨོན་གྱིས་བརྒྱན་པ། རྒྱུད་པ་གྲྭ་ཚང་དུ་གཏོར་སྒྲུབ་ཆེན་མོའི་སྤྱན་དམིགས་དང་ངོ་མཚར་བཀོད་པར་བསྐང་གསོ་བ་རྣམས་ལ་བསྙེན་བཀུར་སྔར་བཞིན་བཅས་གནང་ཞིང། དུས་གཏོར་ཆེན་མོ་ཡང་ཤིན་ཏུ་ཐུགས་ག་འགྲིག་པར་གྱུར་

[048A]༄༅། །ལོ་འདི་ནང་དུ་དཀོན་མཆོག་ལ་མཆོད་པ་སོགས་ཇི་ལྟར་མཛད་པ་རྣམས་སྔར་ཡང་ཅུང་ཟད་སྨོས་པ་ལྟར་དང། ཟླ་བ་གཉིས་པ་ནས་བཟུངས་ཏེ་བཅུ་གཉིས་པའི་བར་དུ་ངོར་ཆོས་སྡེ། ཐུབ་བསྟན་ཡངས་ཅན། གཡང་ཆོས་སྡེ། ཁྲོ་བུ་
དབེན་ས་ཆོས་ཀྱི་ཕོ་བྲང། རི་བོ་དགེ་འཕེལ། ཆོས་འཁོར་དབུས་སྡིངས། དགའ་ལྡན་ཆོས་འཁོར། རྒོད་ཚང། བྱང་ཆེན། སེར་འབྲས་དགེ་གསུམ། ལ་མོ་བྱང་ཆུབ་ལྕོག་ཚེར་གསེབ། དགའ་ལྡན་རབ་རྒྱས། གངས་ཅན་ཆོས་འཕེལ། ཞྭ་ལུ་རི་
མཐིལ། མཚན་སྒྲོག་གསེར་མདོག་ཅན། རོང་བྱམས་ཆེན། མདངས་ཆེན། གནས་ཆོས་སྡེ། ལྷ་རྩེ་ཆོས་སྡེ། ཕུན་ཚོགས་གླིང་ལ་སོགས་པ་རྫོང་སྒོ་གསུམ་གྱི་དགོན་སྡེ། རི་ཁྲོད་ཁག་སོགས་སོ་སོར་རང་རང་གི་ཕྱག་སྲོལ་དང་བསྟུན་པའི་ཆོས་
བསྲུང་གི་བསྐང་བ་འཕྲིན་འཆོལ་དང་བཅས་པ་མཇུག་ཏུ་དྲུག་ཅུ་པའི་གཏོར་བཟློག་ཅན། གདུགས་དཀར། གཟུངས་བསྡུས། ལྕམ་སྲིང་དང་དཔལ་མགོན་ཞལ་བཞི་པའི་སྒེར་བསྐང། ལྷ་ཆེན་ཚངས་པ་ཆེན་པོའི་ཟབ་གསོལ། སྒྲོལ་ཤེར། ཚེ་
གཟུངས། གཟུངས་འབུམ། ཚེ་ཆོག་བཀའ་འགྱུར་གསུང་སྒྲོག་གསེར་འོད་གསུང་སྒྲོག་སོགས་རིམ་པ་བཞིན་ཟླ་རེ་ནས་གསུམ་ཙམ་གྱི་བར་བསྟུད་མར་མཛད་པ་རྣམས་ལ་གསེར་དངུལ། གོས་དར། འབྲུ༑ རྟ་ལ་སོགས་པའི་ཡོན་དང། ཉིན་རེ་བཞིན་
ཇ་ཐུག་དྲུག་བདུན་ལ་ཉུང་མཐར་བརྟེན་པ་བཅས་སྩལ་བའི་ཡོན་རྣམས་ཀྱི་གོང་ཐང་ཕྱོགས་གཅིག་དངུལ་ཐོག་ཏུ་ཕབ་པར་སྲང་ཆིག་ཁྲི་ཉིས་སྟོང་བརྒྱ་དང་བརྒྱད་ཅུ་སྐོར་གྱིས་ཚིམ་པར་མཛད། དེ་རྣམས་དང་བསྟུན་ནས་དཀོན་མཆོག་སྤྱི་དང་སྐབས་སུ་

[048B] མཆོད་གཏོར། དམ་རྫས། སྤྱན་གཟིགས་སོགས་ཕུལ་དུ་ཕྱིན་པ་མཛད་ཅིང། ཆོས་གྲྭ་ཆེན་པོ་འདི་ཁར་ཡང་ཚོ་བསྡུས་ཁག་ནས་གསུང་སྒྲོག་དང་གདུགས་ཤེར་བཟློག་བཅས། ཚེ་གཟུངས་སོགས་
གྲངས་གསོག་དང་རྒྱུད་གྲྭ་ནས་བསྐང་གསོ། གཏོར་བཟློག་ལས་བཞིའི་སྦྱིན་སྲེག་རྒྱ་ཆེར་མཛད་པ་སོ་སོའི་སྐུ་ཡོན་རྣམས་རིན་ཐང་གཅིག་ཕབ་དངུལ་སྲང་སུམ་སྟོང་དང་བདུན་ཅུ་དོན་གཉིས་སྐོར་གནང་ཞིང། མཆོད་གཏོར་དམ་རྫས་སྦྱན་གཟིགས་སོགས་
ཀྱང་རྒྱ་ཆེར་སྤྲོ་བ་དང། དེ་ཐམས་ཅད་རྗེ་ཉིད་ནས་སྔགས་དང་ཏིང་ངེ་འཛིན་གྱིས་བྱིན་གྱིས་བརླབས་ཏེ་ཀུན་ཏུ་བཟང་པོའི་མཆོད་སྤྲིན་ལ་འགྲན་བཟོད་པ་སྤྲོ་བར་མཛད་ལ། གཞན་ཡང་ཇོ་ཤཱཀ་རྣམ་གཉིས། དགའ་ལྡན་གསེར་གདུང་རིན་པོ་ཆེ། རྭ་སྒྲེང་ཇོ་
བོ་འཇམ་དཔལ་རྡོ་རྗེ། ཆོས་འཁོར་རྒྱལ། རྫིང་ཕྱི། བྱམས་གླིང་གི་བྱམས་པ། དཔལ་འཁོར་ཆོས་སྡེའི་བྱང་ཆུབ་ཆེན་པོ། སྐུ་འབུམ་སོ་སོ། རོང་བྱམས་ཆེན་བྱམས་པ། དགའ་ལྡན་ཆོས་འཁོར་གླིང། སྣར་ཐང་ཆོས་སྡེ། དབེན་ས་ཆོས་ཀྱི་ཕོ་བྲང་སོགས་
སུ་བརྒྱ་མཆོད་དང་སྣ་ལྔའི་སྟོང་མཆོད། སྙན་ཤལ་སོགས་མཆོད་སྤྲིན་རྨད་དུ་བྱུང་བ་དང། མཆོད་འབུལ་བ་དགེ་སློང་བཞི་སྡེ་རེར་བསྙེན་བཀུར་གཟབ་མོ་བཅས་གནང། འདི་ལོ་རྒྱུད་གྲྭར་གཙུག་ཏོར་གསར་སྦྱོར་དང། འདུས་སྡེར་རིན་པོ་ཆེའི་ཟར་
ཚག་སོགས་སྦྱོར་འཇགས་གནང་བ་ནི་དུས་སོ་སོར་སྔར་བརྗོད་ཟིན་ལ། དེ་དག་གི་ཁྱད་གཞི་དང་ཁྱད་ཆོས་ཀྱི་རྣམ་གཞག་ཞིབ་པ་ནི་འདིར་མ་བྲིས་ཤིང། ཤེས་པར་འདོད་པ་རྣམས་ཀྱིས་དེ་དག་གི་ཕྱག་དེབ་ཏུ་བལྟས་ཀྱང་རུང། སྤྱི་བསོད་པ་སོ་སོར་

[049A]༄༅། །ཡང་སྦྱིན་བསོད་བཟང་པོ་སྔར་བཞིན་སྩལ། གཞན་ཡང་ཤིང་སྟག་ལོ་འདིར་གྲྭ་ས་ཆེན་པོ་འདི་ཁའི་བློ་གསལ་དོན་གཉེར་བ་གུ་གེ་བ་བློ་བཟང་དགེ་འདུན། རོང་མཚོ་བ་བློ་བཟང་བསྟན་དང། འབྲོང་རྩེ་བ་བློ་བཟང་ཚུལ་ཁྲིམས། བཞད་
པ་ཡེ་ཤེས་མ། །ས་མཆོག་རྣམས་ནས་རྣམ་འགྲེལ་ལེའུ་བཞི། སྲད་པ་བློ་བཟང་དཔལ་འབྱོར་གྱིས་རྣམ་བཤད་ཐར་ལམ་གསལ་བྱེད་རྣམས་ཀྱི་རྒྱུགས་ཕུལ་བ་དང། འབྲོང་རྩེ་བ་བློ་བཟང་དབང་པོ། བློ་བཟང་ཚུལ་ཁྲིམས་གཉིས་ཀྱིས་དུས་
འཁོར་གྱི་ཆོ་ག་དབེན་དགོན་པ་ཡེ་ཤེས་ཤེས་རབ། ཡེ་ཤེས་མཁས་གྲུབ། བློ་བཟང་དཔལ་ལྡན་རྣམས་ནས་བདེ་མཆོག་རྩ་རྒྱུད་ཀྱི་རྒྱུགས་ཕུལ་བ་རྣམས་ལ་རང་རང་གི་ཤོག་བུའི་གྲངས་དང་བསྟན་བཅོས་ཀྱི་ཚིག་གི་ཕུང་པོ་དང་བསྟུན་པའི་གཟེངས་
བསྟོད་དང་གནང་སྦྱིན་མགུ་ངེས་པ་དང། ཆོས་སྡེ་ཆེན་པོའི་ཉེ་འདབས་སུ་འཁོད་པའི་མུ་ལྟོ་བ་མགོན་དང་བྲལ་བ་ཆིག་སྟོང་བདུན་ཅུ་སྐོར་ལ་ཇ་ཐུག་རེའི་ཐོག་དངུལ་ཊམ་ཁ་རེའི་གནང་སྦྱིན་དང། འཇིགས་རྟེན་ཕྱི་མ་རིང་དུ་བཏང་ཞིང་ལག་པ་དམར་བའི་སྐྱེ་བོ་
སུམ་བརྒྱ་བརྒལ་བ་ལ་མགྱོགས་འགྲོ་རས་ཀྱི་རིགས། དངུལ་ལ་སོགས་པའི་གནང་སྦྱིན་དང། དེ་དག་གི་ནང་ནས་ཀྱང་ཆེས་བཀྲས་པ་འགའ་ཞིག་ལ་འབྲུའི་སྦྱིན་པ་རྒྱ་ཆེར་སྩལ་ཏེ། ཆུ་ལ་རྒྱུ་བའི་སྲོག་ཆགས་མང་པོ་ལ་མི་འཇིགས་པའི་སྦྱིན་པ་དང་
ཆུ་ཀླུང་ལོ་ཧི་ཏའི་ཉེ་འདབས་སུ་འཁོད་པའི་ཆབས་འབངས་ཉལ་འགྲོ་ལ་རྒྱུ་བའི་སྲོག་ལ་རྒོལ་བ་རྣམས་ལ་ཡང་སྲོག་བསླུའི་གནང་སྦྱིན་རྒྱ་ཆེར་གནང། གཞན་ཡང་རྒྱལ་བས་ཆོ་འཕྲུལ་བསྟན་པའི་བཀོད་པ། རྗེ་བཙུན་ཙོང་ཁ་པ་ཆེན་པོའི་རྣམ་ཐར་ཐང་

[049B] བཅུ་གཅིག་ཞལ་སོགས་ཀྱི་ཐང་ཀ་སྣེ་མང། མཁས་གྲུབ་ཆོས་ཀྱི་རྒྱལ་པོའི་གཟིགས་སྣང་ཐང་ཀ་དམ་ཚིག་གསུམ་བཀོད་ཀྱི་དཀྱིལ་ཐང། རྗེའི་རྣམ་ཐར་བྲིས་ཐང། ཡང་རྗེའི་རྣམ་ཐར་ཐང་སྐུ་སོགས་ཐང་སྐུ་སྣ་ཚོགས། གཟིམས་ཆུང་གི་སྐུ་བརྙན་
འགའ་རེ་དང། ཕྱག་ཚ་མང་པོའི་གསེར་གསོལ་བཅས་རྟེན་བཞེངས་ཀྱི་རིགས་དང། སྐུའི་ཉེར་དཔྱད། ཅང་ཏེའུ། ཕྱག་ཊཱར། གླེགས་ཤིང་སོགས་ཀྱི་ཚོན་རྩི་རྣམས་བྲིས་པ་དབུ་མཛད་པ་དགེ་སློང་འཕྲིན་ལས་ལྷུན་གྲུབ། དར་རྒྱས་རྒྱལ་མཚན། དྲུང་རམ་
པ་ཆོས་འཕེལ། བློ་བཟང་ཚེ་བརྟན་སོགས་མི་གྲངས་བརྒྱད་ཀྱིས་ལེགས་པར་བསྒྲུབ་པ་དང། ཤིང་བཟོ་བ་ཕུར་རྒྱལ་དང་བཀྲ་ཤིས་གཉིས་ཀྱིས་གླེགས་ཤིང། ཅང་ཏེའུ། ཚངས་པ་ཆེན་པོའི་ཕྱག་མཚན། མཆོད་ཁང་གི་མཆོད་སྟེགས། པར་ཤིང་སོགས་
བཟོས་པ། ཚགས་པ་བག་གྲོ་དང་བསྟན་འཛིན་གཉིས་ཀྱིས་ལ་མོའི་ཕྱག་མཚན་སོགས་མང་བ་དང། ཟངས་བརྡུངས་པ་བྲེ་སྲང་གིས་སྐུ་བརྙན་མང་པོའི་པར་སློག་དྲིལ་བུའི་ཚང་མགོ་རིན་ཆེན་བསམ་གྲུབ་ཀྱིས་ཐང་ཏོག་ཚངས་པའི་ཕྱག་མཚན་གྱི་ཏོག་
ལ་སོགས་པ་དང། ཚེམ་བུ་བ་དབུ་མཛད་བློ་བཟང་བཀྲ་ཤིས། ཟླ་བོ་བསྟན་པ་དར་རྒྱས་སོགས་མི་ལྔས་སྔགས་གྲྭའི་གཙུག་ཏོར་གྱི་མཇུག་ལྷ་ཁང་གི་མཆོད་རྫས་ཀྱི་དྲ་བ་དྲ་ཕྱེད་སོགས་དང། ན་པཱ་ལ་བ་རྣམས་ཀྱིས་ཚེ་དཔག་མེད་སྟོང་རྩའི་འཕྲོས་ཡོངས་
རྫོགས་གྲུབ་པ་བདུན་ཅུ་དོན་དགུ་རྒྱ་ཧོར་གྱི་ཡུལ་གྲུར་འགྲོ་དོན་ལ་ཕེབས་རྒྱུའི་སྣང་བརྙན་སྣ་ཚོགས་པ་བརྒྱ་དང་ལྔ་བཅུ་སྐོར། ཚེ་དཔག་མེད་ཀྱི་སྐུ་ཆེ་བ་གཉིས་སོགས་སྤྲ་བཟོ། ལུགས་འཕུལ། གདབ་བརྡར། གསེར་གསོལ་སོགས་ལ་བརྡུངས་པ་དབུ་

[050A]༄༅། །མཛད་ཅི་གུ་ཏི། འཕུལ་གྱི་དབུ་མཛད་དྷཱ་ན་ཤྲཱི། ཛེ་པ་ཏི། ཛེ་དྷ་ན། ཏེ་ལོ་སོགས་བཅོ་ལྔ། ལག་གཡོགས་བཅས་ཀྱིས་ལོ་ཟླ་ཧྲིལ་བོ་དང། བར་པ་དབུ་མཛད་དགེ་འདུན་གྱིས་གསན་ཡིག་ལམ་རིམ་བདེ་ལམ་གྱི་པར་ཡིག་མདོ་སྡེ་བསྐལ་
བཟང་དང་བརྒྱད་སྟོང་པ་གསེར་མའི་མགོ་མཇུག་འཕན་སྐོར་གྱི་བཀའ་རྩོམ་རྒྱབ་ཡིག་སོགས་དང། བྱིངས་པར་བརྐོས་པ་དང་པར་ཡིག་པ་སོགས་མི་བཅུས་ཇོ་བོའི་རྣམ་ཐར། ཤྲེ་ཡ༑ བདེ་ལམ་སོགས་དང། བར་ཡིག་བསྐལ་བཟང། བརྒྱད་སྟོང་པ་
གསེར་མ་སོགས་བྲིས་པར་ཟླ་བ་བཅུ་སྐོར། ཆོས་སྒྲོག་པ་དཀའ་ཆེན་མགོན་པོ་ནས་ལོ་ལྔའི་རིང་བཀའ་འགྱུར་ཚར་གསུམ། ཡུམ་རྒྱས་འབྲིང་བསྡུས་གསུམ་ཚར་གསུམ་རེ་གསུང་སྒྲོག་མཛད་པར་འཆར་ཅན་རྣམས་ལ་ཕོགས་ཡོན་སོགས་སྔར་རྒྱུན་
དང༑ གཞན་མ་ཕལ་ཆེར་ལ་སྨར་ཟོང། འབྲུ་སོགས་ལམ་ཙམ་ཁྱོན་བསྔོམས་གོང་ཕབ་སྲང་ཉིས་སྟོང་བརྒྱ་དང་གོ་དྲུག་སྐོར་སྩལ་བ་དེ་དག་ནི་ལམ་ཙམ་སྨོས་པ་སྟེ། བྱ་བ་ཡུལ་ལ་ཡོད་པའི་འཕྲིན་ལས་དང། བྱེད་པ་པོ་ལ་ཡོད་པའི་འཕྲིན་ལས་ཀྱི་
ཡོན་ཏན་ནི་བགྲང་བ་དང་གཞལ་བར་བདག་ལྟ་བུས་ག་ལ་སྦྱོད་དེ། སལ་གནས་པའི་རྒྱལ་བའི་སྲས་པོ་གསང་བའི་བདག་པོ་ལྟ་བུ་རྣམས་ཀྱི་བློ་གྲོས་ཀྱང་འཁྱོག་ལ་འཕྱང་བར་འགྱུར་བས་སོ། །ལྷར་བཅས་འགྲོ་བ་ཀུན་གྱི་གཙུག་གི་རྒྱན། །སྟོབས་
བཅུ་མི་འཇིགས་བཞི་ཡི་མངའ་བདག་ཅན། །རྫུ་འཕྲུལ་རྐང་པ་བཞི་ལ་རབ་གོམས་པ། །ཁྱོད་ནི་ཉེར་འཚེ་གང་གིའང་གོས་པ་མིན། །དེ་ལྟ་ན་ཡང་འགྲོ་བའི་དོན་གྱི་སླད། །གང་འདུལ་རྣམ་འགྱུར་ཅིར་ཡང་སྦྲོ་བའི་ཕྱིར། །རྒ་དང་ན་དང་སྐྱེ་བའི་རྫུ་

[050B]དྲི་ཟའི་གྲོང་གི་ཟློས་གར་ཇི་བཞིན་བསྒྱུར། །དེ་ཕྱིར་རྣམ་འགྱུར་འདིས་ཀྱང་སྐྱེ་བོ་རྣམས། །བློ་གྲོས་ལྷོངས་པོར་གྱུར་པའི་སྲད་བུ་ལ། །སྐྱོ་དང་དད་བརྩོན་རིན་ཆེན་ཕྲེང་བ་རིང། །བརྒྱུས་པའི་དོ་ཤལ་མཛེས་པ་རབ་ཏུ་འཕྱང། །དེ་སླད་བློ་གྲོས་
ལྡན་པའི་སྐྱེ་བོ་རྣམས། །མཛད་པའི་ངང་ཚུལ་འདི་ཡང་འཇིག་རྟེན་ལ། །ལེགས་བཤད་རབ་ཏུ་སྟེར་བའི་འཕྲུལ་བསྒྱུར་སྦྱིན། །རྒྱ་ཆེར་མཛད་ཅེས་དྭང་བའི་ཡིད་མཚོར་སྤེལ། །མི་འཇིག་རྡོ་རྗེའི་རང་བཞིན་རྟག་བརྟན་ཁམས། །ཇི་བཞིན་འགྱུར་མེད་རྡོ་རྗེའི་
སྐུ་བརྙེས་ཀྱང། །འགྲོ་ལ་རྗེས་བརྩེས་འཁྱུད་པའི་མཛད་པ་འདི། །སྙིང་རྗེ་ཆེན་པོའི་གཞན་དབང་གྱུར་པའོ། །གྲོལ་བའི་ངང་ཚུལ་གྱུར་པའང་འགྲོ་རྣམས་ལ། །རྒྱུ་འབྲས་མི་བ་སླུའི་བདེན་པ་འདི་འདྲ་ཞེས། །སྟོན་ཕྱིར་སྤྲུལ་པའི་རི་དྭགས་རྣམ་འགྱུར་གྱིས།།
མཚན་རྫུས་སེན་མོས་བྱིས་རྣམས་ཐར་པར་འཁྲིད། །རིང་དུ་སྐྱོང་བའི་ཐུགས་རྗེའི་ཕྱག་རིང་གིས། །ཉམ་ཐག་ཀུན་ལ་འཁྱུད་པའི་རྗེས་བརྩེའི་ཆར། །ཀུན་ནས་འབེབས་མཁས་ཁྱོད་ཀྱིས་སེམས་ཅན་ལ། །ཕན་པའི་སྐུ་ཡི་རྣམ་འགྱུར་ཅིར་ཡང་སྩལ། །མཐོང་
དང་ཐོས་དང་དྲན་དང་རེག་པའི་ཚོགས། །ལྟ་སྨོས་རྫི་ཕྱོགས་རེག་པ་ཕོག་པ་ཡི། །མིག་མེད་རྐང་མང་རྐང་དྲུག་ལ་སོགས་ཀྱང། །སྲིད་པའི་རི་བོ་སྲུལ་པོར་བྱེད་པའོ། །འདི་ཕྱིར་བདག་གི་བློ་གྲོས་ནི། །འདིར་འབད་ནུས་པ་ཐོབ་པ་གང། །རིན་ཆེན་བསོད་ནམས་
ཟོང་བཟང་གིས། །བསྐལ་པར་བསྒྲུབ་པའི་མཐུ་ནུས་སོ། ཞེས་རྗེ་བཙུན་བླ་མ་དམ་པ་བློ་བཟང་ཡེ་ཤེས་དཔལ་བཟང་པོའི་རྣམ་པར་ཐར་པ་ལས་དགུང་གྲངས་དོན་གཉིས་པའི་དུས་སུ་ཇི་ལྟར་མཛད་པའི་རིམ་པའི་ལེའུ་སྟེ་བཞི་པའོ།།    ༈    །།དེ་ནས་

[051A]༄༅། །རྗེ་བླ་མ་རྡོ་རྗེ་འཆང་ཆེན་པོ་ཉིད་དགུང་ལོ་དོན་གསུམ་པ་ཤིང་ཡོས་ལོར་ཕེབས་པའི་གནམ་ལོའི་དགེ་མཚན་གསར་དུ་བཞད་པའི་རྟེན་འབྲེལ་གྱི་སྒོ་འཕར་བརྒྱ་ཕྲག་འབྱེད་པའི་ཕྱིར་མ་གཅིག་འདོད་པ་ཁམས་ཀྱི་དབང་མོར་མཆོད་
སྦྲིན་སྤྲོ་བ་དང། བཞུགས་གྲལ་དང་གཉིས་ཀྱི་དགྱེས་སྟོན་སོགས་སྔར་བཞིན་དང། བསྟན་པའི་རྣམ་གཞག་པ་རྣམས་ནས་སྤྱི་སྐྱུར་གྱི་བྱ་བ་སོགས་ཀྱང་སྔར་རྒྱུན་བཟང་པོ་ལེགས་པར་གྲུབ། ཚེས་གཉིས་ཀྱི་ཉིན་ནས་བཟུངས་རྗེ་བླ་མ་ཉིད་ཀྱི་
ཞབས་བརྟན་དུ་དམིགས་ཏེ་སློབ་དཔོན། གྲྭ་ཚང་གི་ལས་ཚན་པ། མི་ཚན། ཞབས་འབྲིང་པ་དྲག་ཞན་མང་པོ། སྒྲིགས་རྒྱུག་པ་འགའ་བཅས་ནས་མང་ཇ་ཟླ་བ་སྦྲེལ་མའི་བར་དུ་ཞུས་ཤིང། འདམ་བླ་མ་དཀའ་ཆེན་འཇམ་དབྱངས་ཀྱིས་མང་འགྱེད་
བཅས་ཞུས། དགུང་སྐེག་ཏུ་ཕེབས་པའི་སྐུའི་རྐྱེན་སེལ་དུ་དམིགས་ཚེས་གསུམ་གྱི་ཉིན་འདུས་སྡེ་ཆེན་པོར་ན་བཟའ་སྤོང་ཐག་དང། གྲྭ་པ་རེར་དངུལ་སྲང་རེའི་ཕྱག་འགྱེད་གནང། ཚེས་ལྔ་ནས་རྒྱལ་བ་ཤཱཀྱའི་རྒྱལ་པོས་མུ་སྟེགས་ཀྱི་སྟོན་པ་དྲུག་
འཕམ་པར་མཛད་པའི་ཆོ་འཕྲུལ་བསྟན་པའི་དུས་ཆེན་གྱི་མཆོད་པ་ཚུགས་པ་ལ་སྦྱན་དམིགས་ཀྱི་རྒྱས་འདེབས་རྒྱ་ཆེར་མཛད། ཚེས་བདུན་གྱི་ཉིན་མགྲོན་གཉེར་ས་ཁུད་པས་རྗེ་བླ་མ་ཉིད་ཀྱི་ཞབས་བརྟན་དུ་དམིགས་ནས་འདུས་པ་རྒྱ་མཚོར་མང་འགྱེད་
དང༑ དཔལ་ལྡན་བླ་མ་དམ་པ་ཉིད་ལ་ཡང་གསོལ་འདེབས་དང། རྟེན་འབྱུང་གི་འབུལ་བརྒྱ་ཆེར་སྤྲོས། ཚེས་བཅུ་གཅིག་གི་ཉིན་གཟའ་སྐར་འཕྲོད་སྦྱོར་མཆོག་ཏུ་དགེ་བ་ལ་ཆོས་གྲྭ་ཆེན་པོ་འདི་ཁའི་རྗེ་ཞལ་སྔ་ནས་རྣམ་པ་བཞི། དགེ་སྐོས་

[051B] ཞབས་འབྲིང་བའི་རིགས། རྫོང་གཞིས་ཆབས་འབངས་བཅས་སེར་སྐྱའི་ཚོགས་མཐའ་དག་ནས་རྒྱུ་ཡོན་སྦྱར་ཏེ་གཟིམས་ཆུང་ཉི་འོད་འཁྱིལ་པར་གསང་སྔགས་རྒྱུད་པ་གྲྭ་ཚང་གི་རིག་སྔགས་
འཆང་བའི་དགེ་འདུན་གྱི་སྡེ་ཆེན་པོ་སྤྱན་དྲངས་ཏེ་མགོན་པོ་ཚེ་དང་ཡེ་ཤེས་དཔག་ཏུ་མེད་པའི་ཆོ་ག་དང་འབྲེལ་བའི་བརྟན་བཞུགས་རྒྱ་ཆེར་ཕུལ་བ་དགྱེས་བཞིན་བདག་གིར་མཛད་དེ་རྟེན་འབྲེལ་གྱི་སྒོ་འཕར་བརྒྱ་ཕྲག་ཡངས་པོར་ཕྱེ། དེ་དུས་ཚོགས་
ཆེན་དུ་ཡང་མང་ཇ་འབྲས་ཚ་བཟང་པོ། ཕྱག་འགྱེད་དངུལ་ཞོ་ཕྱེད་དོ་རེ་དང། སྔགས་གྲྭ་བ་རྣམས་ལ་ཞབས་ཏོག་འགྱེད་དངུལ་ཞོ་གསུམ་རེ། རྣམ་གཞག་བཅས་པའི་བསྙེན་བཀུར་བརྒྱ་ཕྲག་དུ་མ་མཛད། ཚེས་བཅུ་གསུམ་ཉིན་མ་ཎི་སྐོར་དཔོན་པས་
ལྷ་ཁང་རྣམས་སུ་དགེ་བསྐུལ་གྱི་མར་མེའི་རྒྱུ་དུ་མ་དང། དགེ་འདུན་ལ་བཞེས་འབྲས། ཁོང་རང་ལ་རེ་ལྟོས་བཅས་པའི་ཤི་གསོན་གྱི་རིགས་ལ་བསྔོ་རྟེན་ཕུལ་བར་ལྗགས་བསྔོ་སྐྱབས་འཇུག་ཡང་དག་དང། དེའི་སང་ཉིན་ཕྱོགས་འདུས་ཀྱི་སྐྱེ་བོ་སྟོང་ཕྲག་
ལ་ཉེ་བ་དང། ངམ་རིང་ཁུལ་གྱི་ལྷ་སྔེ། མི་སྔེ་སྤྱི་ཚོགས་ཀྱིས་མཎྜལ་བཟང་པོས་དབུས་པའི་དངོས་འབུལ་བཏེག་པ་བཅས་ལ་ཞལ་མཇལ་དང། ངམ་རིང་ཆོས་སྔེ་ལ་སོགས་པའི་ལྷ་སྡེའི་རིགས་ལ་མང་སྐོལ། མི་སེར་རྐང་རེར་འབྲུ་ཁལ་གཉིས་རེ། ལས་
བྱེད་འདིར་ཡོང་མི་རྣམས་ལ་གནང་ཆ་གཟབས་རྒྱས་བཅས་ཀྱི་བཀའ་དྲིན་སྩལ། ཉེར་གཅིག་ལ་ཤངས་མདོ་རི་བོ་དགེ་འཕེལ་བ་རྣམས་ཀྱིས་དངོས་འབྱོར་གྱི་མཆོད་སྤྲིན་སྤྲོས་ཏེ་ཞབས་བརྟན་ཕུལ་བ་ལའང་དགྱེས་བརྩེའི་ཞལ་མཇལ་དང་སྤྱི་སྒེར་གྱི་

[052A]༄༅། །སློག་ཆ་བཅས་སྩལ། ལྷ་ལྡན་སྨོན་ལམ་ཆེན་མོར་དགེ་འདུན་ཆིག་ཁྲི་བཞི་སྟོང་ཉིས་བརྒྱ་བདུན་ཅུ་དོན་བརྒྱད་ལ་མང་ཇ། འགྱེད་བལྚམ་རེ། བསྔོ་རྟེན་རྣམ་གཞག་སོགས་དང། ཇོ་བོ་ཤཱཀྱ་མུ་ནེ་དང་མི་བསྐྱོད་རྡོ་རྗེ་གཉིས་ཀྱི་སྐུ་
མདུན་དུ་སྟོང་མཆོད་རྒྱས་པ། དཔལ་ལྷར་བསྐང་གསོ་བ་གྲྭ་པ་བརྒྱད་ཀྱིས་ཟླ་སྐོར་བསྐང་གསོ་མཛད་རྒྱུའི་མཆོད་གཏོར། ཞབས་ཏོག་ཡོན་སོགས་གནང། ཟླ་བ་གཉིས་པའི་ནང་དུ་གཡག་སྔེ་གསོག་དགོན་བླ་སྤྱི་ནས་བརྟན་བཞུགས་ཕུལ་བ་
དང༑ ཚེས་བཅོ་ལྔ་ལ་ཐོར་ཁོད་རབ་བརྟན་པའི་ལིའི་འཚམས་ཞུས་འབུལ་མི་ཨེར་ཁེ་ཐའི་ཇི། བཙན་པོའི་གྲྭ་པ་འགའ་རེ་བཅས་ལ་ཞལ་མཇལ་གྱི་བཀའ་དྲིན་གནང། ནག་ཟླའི་ཚེས་བཞི་ལ་དགའ་ལྡན་ཕུན་ཚོགས་གླིང་བླ་གྲྭ་སྤྱི་སོ་ནས་སྤྱན་
འདྲེན། ཁྲུས་གསོལ། མཎྜལ། ཞབས་བརྟན་ཚིགས་བཅད་འདོན་པ་བཅས་ཀྱི་སྒོ་ནས་ཞབས་པད་བརྟན་པར་གསོལ་བ་བཏབ་ཅིང། ཞལ་མཇལ་དང་མཇལ་སློག་སོགས་ཀྱིས་ཚིམ་པར་མཛད། འདི་སྐབས་རྗེ་བླ་མ་མཆོག་གི་སྐུའི་འཕྲོད་
བསྟེན་དུ་དམིགས་ནས་ཚེས་དྲུག་ནས་བཟུངས་ཞག་ལྔའི་རིང་ཚ་རོང་ཆུ་ཚན་ནས་ཆབ་འདྲེན་མཛད་དེ་གཟིམས་ཆུང་ཉི་འོད་འཁྱིལ་པར་འཕྲོད་བསྟེན་མཛད་པར་སྐུ་གཟུགས་ལ་འཕྲོད་ཉམས་ཆེ་བར་གྱུར། ཚེས་བཅུ་གསུམ་གྱི་ཉིན་སྣར་
ཐང་ཆོས་སྡེ་བའི་འདུས་སྡེ་གཟིམས་ཆུང་ཉི་འོད་འཁྱིལ་དུ་ཚོགས་ཏེ། ཚེ་ཆོག་དང་འབྲེལ་བའི་ཞབས་བརྟན་ཕུལ་བར་དགྱེས་པ་ཆེན་པོས་ཞལ་བཞེས་དང། སྤྱི་སོར་སྦྱོར་འཇགས་རྒྱ་སྦུག་ལེགས་པ། གྲྭ་པ་སྦྱིར་མང་ཇ་དུ་མ་དང་འགྱེད་

[052B] ཁ་བཏགས་བཅས་གནང་ཞིང། དེ་བཞིན་དུ་ལྷ་རྩེ་ཆོས་སྔེ་བ་རྣམས་ནས་ཀྱང་ཚེས་བཅོ་ལྔའི་ཉིན་རྟེན་འབྱུང་གི་སྒོ་འཕར་ཡངས་པོར་ཕྱེ་བ་ཐམས་ཅད་ལ་ཞལ་བཞེས་དང་བསྙེན་བཀུར་གཟབས་པར་གནང། ཉེར་བཞིའི་
ཉིན་མངའ་རིས་དཔོན་ཁག་འགའ་དང་ཕྱོགས་འདུས་མང་པོར་ངོ་བོ་རྣམས་ལ་ཕྱག་དབང་དང། བྱིངས་ལ་ཞལ་མཇལ། སོ་སོའི་ལན་འདེབས་བཅས་རེ་བ་ཡོངས་སུ་སྨིན་པར་མཛད། ས་གས་ཉ་བའི་དུས་ཀྱི་ཚེས་གཅིག་གི་ཉིན་དབེན་པའི་རི་སུལ་
དུ་ནང་སེམས་རྒྱུད་འདུལ་བ་ལ་གཞོལ་བའི་དགེ་སློང་རི་ཁྲོད་པ་རྣམས་ནས་བླ་མཆོད་བདེ་སྟོང་དབྱེར་མེད་མ་དང་འབྲེལ་བའི་ཞབས་བརྟན་ཚོགས་འཁོར་དང་བཅས་པ་ཕུལ་པར་མང་འགྱེད་ཀྱི་བསྙེན་བཀུར་གཟབ་མོ་དང་དགྱེས་པའི་ཞལ་བཞེས་
ཇ་ཚུལ་ཐེབས་སུ་ཇ་འཁོར་དྲུག་བདུན། ལྷ་བྲག་པ། རྟ་ཕུག་པ། བཀྲ་ཤིས་ཆོས་རྫོང་བ། དོན་གྲུབ་ཆོས་རྫོང་བ་སོགས་རབ་བྱུང་མ་རྣམ་དག་བརྒྱ་སྐོར་ལ་ཞལ་མཇལ། མང་ཇ་འགྱེད་བཅས་གནང། གསང་སྔགས་རྒྱུད་པ་གྲྭ་ཚང་པ་རྣམས་ནས་
ཞབས་བརྟན་དང། བསྟན་པ་སྤྱིའི་རིམ་གྲོར་དམིགས་རྒྱུད་སྔེའི་སྒྲུབ་མཆོད་དང་ཆོས་སྲུང་རྣམས་ལ་གསོལ་མཆོད་བཅས་ཟླ་སྤྲེལ་གནང་བར་ཡོན་དངུལ་ཞོ་དྲུག་རེ། བསྔོ་རྟེན་རྣམ་གཞག་བཅས་སྩལ། ཚེས་དྲུག་གི་ཉིན་ཞྭ་ལུ་འདུས་སྤྱིས་ཚེ་དཔག་
མེད་ཀྱི་ཆོ་གའི་སྒོ་ནས་ཞབས་བརྟན་ཕུལ་བ་དང་མཆོད་སྤྲིན་སྤྲོས་པ་རྣམས་ལ་ཞལ་བཞེས་དང། མང་འགྱེད། བསྔོ་རྟེན་རྣམས་གཞག་སོགས་ཤིན་ཏུ་རྒྱས་པ་གནང། གོང་མ་ཆེན་པོ་ནས་དབུས་གཙང་གི་ལྗོངས་སུ་ཡིག་མཁན་གཉིས་བོད་སྐད་

[053A]༄༅། །ཀྱི་སྒྲ་དང་སྙན་ངག་སློབ་པ་དང། ཡུལ་གྱི་གནས་ཚུལ་ལ་བལྟ་བའི་ཕྱིར་གནང་བ་མཇལ་ཁར་བཅར་བ་བཞིན་མཇལ་ཕྱག་དང། ཐུགས་དམ་བཀའ་བསྒོ། དངོས་པོའི་གནང་སྦྱིན་བཅས་སྩལ་ཞིང། ཚེས་བཅོ་ལྔའི་ཉིན་རྗེ་
ཉིད་ཀྱི་ཞབས་བརྟན་དུ་དམིགས་འདུས་པ་རྒྱ་མཚོར་མང་ཇ་བཟང་པོའི་བསྙེན་བཀུར། ཕྱག་འགྱེད་དངུལ་ཞོ་ཕྱེད་དོ་རེ། ཆོས་གྲྭ་ཆེན་པོ་འདི་ཉིད་ཀྱིས་མཚོན་པའི་རྟེན་གསུམ་ཁྱད་དུ་འཕགས་པ་བཞུགས་པའི་ལྷ་ཁང་རྣམས་ལ་མཆོད་པ་བཟང་
པོ་དང་སྨོན་ལམ་གྱི་རྒྱས་འདེབས་བཅས་གནང། དེ་ཉིན་མངའ་རིས་གསུང་མངའ་རིས་ཕྱོགས་སུ་ཕེབས་པ་དང་བསྟུན་རྗེ་བླ་མ་ཉིད་ལ་ཞབས་བརྟན་མཎྜལ། ན་བཟའ་ཆ་ཚང། སྐུ་གསུང་ཐུགས་རྟེན། ཞལ་དཀར་སྟེགས་བཅས་སོགས་འབུལ་
བ་དང་བཅས་ཏེ་གསོལ་བ་བཏབ་བ་ལྟར་ཞལ་བཞེས་གནང་ཞིང། གུང་ངོ་བོར་དཔལ་གསང་བའི་བདག་པོ་འབྱུང་པོ་འདུལ་བྱེད་ཀྱི་རྗེས་གནང་དང། དཔོན་གཡོག་རགས་བསྡུས་ལ་ཚེ་དབང་གནང་ཞིང། གནང་སྦྱིན་གཟབ་མོ་དང་བཅས་ཏེ་ཐོན་ཆས་
གནང། ཚེས་བཅོ་བརྒྱད་ཀྱི་ཉིན་སེར་འབྲས་དགེ་གསུམ་སོགས་སྣེ་མང་བརྒྱར་ཉེ་བར་ཞལ་མཇལ་དང་བྱིན་རྟེན། ལམ་ཆས་སོགས་ཐུགས་རྗེས་བསྐྱངས། དེ་སྐབས་གོང་མ་གཡུང་ཊིང་རྒྱལ་པོའི་ལུང་གིས་བོད་ཀྱི་ས་ཆའི་གཡུལ་འཁྲུག་གི་
གཞི་རྣམས་ཞོད་འཇགས་པ་བཅས། སླར་ཡང་དབུས་གཙང་གི་ལྗོངས་སུ་ཕེབས་ཆོག་པ་གནང་བ་བཞིན་རྒྱལ་དབང་རྡོ་རྗེ་འཆང་ཆེན་ཐམས་ཅད་མཁྱེན་གཟིགས་ཆེན་པོ་བོད་ཡུལ་དུ་མགར་ཐར་ཕྱོགས་ཀྱི་ས་ནས་ཆིབས་བསྒྱུར་གནང་བའི་གནས་

[053B] ཕྱག་ཕྱག་པ་ཚོགས་གསོག་བློ་བཟང་ཡར་འཕེལ་ཞུ་ཡིག་དང་བཅས་ཕེབས་བསུར་རྫོང་སྟ་གནང། ཟླ་བ་ལྔ་པའི་ཚེས་དགུའི་ཉིན་གསང་སྔགས་རྒྱུད་པ་གྲྭ་ཚང་དུ་བཅོམ་ལྡན་འདས་
དཔལ་གསང་བ་འདུས་པའི་སྒྲུབ་མཆོད་སྐབས་མཆོད་རྫས་སུ་འགྲེམས་རྒྱུ་ཀ་འཕན་དང། སྨོན་ལམ་ཆེན་མོའི་སྦྱན་འདྲེན་སྐབས་ཀྱི་ཕྱེ་ཕུར་སོགས་རྙིང་སྐྱོན་བྱུང་བར་གསར་བརྗེས་ཀྱི་སྦྱོར་འཇགས་གནང་ཞིང། ཞལ་སྲོར་དགེ་འདུན་རྣམས་ལ་ལོ་མའི་
མཆོད་ཡོན་བཟང་པོ། ཕྱག་འགྱེད་བཅས་གནང། ལོ་འདི་ནང་དུ་གསོས་ཆར་ཤིན་ཏུ་དཀོན་པས་ལོ་ཏོག་རྣམས་ཚ་ཟེར་བྱེད་པའི་གདུང་བྱེད་ཀྱིས་ལྷག་པར་གདུངས་ཏེ། གྲོང་པའི་སྐྱེ་བོ་རྣམས་ཤིན་ཏུ་ཉམ་ཐག་པར་གྱུར་པ་ལ་ཐུགས་བརྩེ་བས་ཉེ་བར་
དགོངས་ཏེ་རྒྱུད་གྲྭའི་གྲྭ་པ་བསྙེན་སོང་འགའ་ནས་སྐྱིད་སྐྱིད་ན་ཁར་དམིགས་བརྩེ་མ་ལ་བརྟེན་པའི་ལས་ཚོགས། དུང་མཚོར་འཇིགས་བྱེད་ཀྱི་ལས་ཚོགས་ལ་བརྟེན་པའི་ཆར་འབེབས། རྒྱུད་གྲྭ་བ་རྣམས་ཀྱིས་སྔགས་པའི་ཆོས་གྲྭར་འཇིགས་བྱེད་
སླེའུ་ཆུང་གདན་འདྲེན་ཞུས་ནས་ཆ་གསུམ་སྔོན་འགྲོའི་སྤྱན་འདྲེན་ཁྲུས་གསོལ། ཚོགས་ཆེན་གྱིས་ལུང་བསྟན་སྒྲོལ་མ་ཉེ་སྐོར་གྱི་ཆུ་མིག་རྣམས་སུ་སྤྱན་འདྲེན་ཞུས་ནས་ཁྲུས་གསོལ་སོགས་སྣེ་མང་དང། རྗེ་ཉིད་ནས་ཀྱང་ལྷ་ཁང་གི་རྟེན་གཙོ་འགའ་རེ་
སྤྱན་འདྲེན་མཛད་དེ་ཁྲུས་གསོལ་ལ་སོགས་པ་རྒྱ་ཆེར་མཛད་ཅིང། མགོན་ཁང་པ་རྣམས་ནས་ལྷ་ཁང་སོ་སོར་ཉིན་རེ་བཞིན་ཁྲུས་གསོལ་བཅས་མཛེད་ཀྱང་སྐྱེ་བོ་རྣམས་བསོད་ནམས་རབ་ཏུ་དམན་པས་ཆར་འབེབས་ཤིན་ཏུ་དཀའ་བར་གྱུར་པ་ལ་རྗེ་

[054A]༄༅། །ཉིད་ནས་ཉིན་གཅིག་རྒྱ་རྔའི་དབྱུག་པ་ཕྱག་ཏུ་བཞེས་ནས་ཆུས་གང་བའི་ཏིང་རྣམས་ལྷག་མ་མ་ལུས་པར་བརྡུངས་ཤིང། མེ་ཏོག་བུམ་པ་རྣམས་ཀྱང་ཕྱི་རོལ་ཏུ་དོར། གཟིམས་ཆུང་གི་ནང་ཐམས་ཅད་ཆུ་ས་ཆལ་ཆིལ་དུ་ཁྱབ་
པར་མཛད་ནས། བཞུགས་ཁྲིའི་སྟེང་དུ་ཏིང་ངེ་འཛིན་ལ་བཞུགས་པར་མཛད་འདུག་པ་ལ། ཞབས་ཕྱི་རྣམས་ནས་མ་དད་པའི་རྣམ་འགྱུར་ཡང་ཞུས་པར་འདི་ལ་དགོས་པ་ཞིག་ཡོད་ཅེས་ཕེབས་ཤིང་དེར་ལྷ་ཀླུ་རྣམས་ལ་དྲག་ཏུ་བཀའ་བསྒོ་
མཛད་པའི་རྐྱེན་གྱིས་དེ་ནུབ་ཆར་གྱི་རྒྱུན་མི་བཟད་པ་ཕྱོགས་ཀུན་ཏུ་ཆུས་ཁྱབ་པར་བབས་པས་སྐྱེ་བོ་ཀུན་ལ་དབུགས་དབྱུང་བ་ཐོབ། ཚུལ་འདི་དང་མཚུངས་བར་རྗེ་བླ་མ་འདི་ཉིད་ནས་གྲུབ་པའི་བརྟུལ་ཞུགས་དུ་མ་ཞིག་སྤྱད་ཅིང། དེའང་དགོས་པ་
བླ་ན་མ་མཆིས་པ་རེ་རེ་དང་བཅས་པར་ཡོད་ཀྱང་སྐུ་དྲུང་ན་འཁོད་པ་ལ་ལ་དག་མདོ་ལས། དགེ་བསྙེན་འགའ་ཞིག་དང། གཅེར་བུ་པ་འགའ་ཞིག་དང་བུ་མོ་འགའ་ཞིག་ནས་དེ་བཞིན་གཤེགས་པ་བ་ལང་ནག་པོའི་སུག་པ་དང་ཐལ་བའི་ཕུང་
པོ་དང། ཉ་གདུག་པ་ཅན་གྱི་ཁ་དོག་ལྟ་བུར་མཐོང་བར་གསུངས་པའི་ངང་ཚུལ་དང་ལྡན་པས། རྫུ་འཕྲུལ་གྱི་ཆ་ཐམས་ཅད་སྐྱོན་དུ་མཐོང་བར་སྣང་སྟེ། འོག་དང་སྐབས་གཞན་དུ་ཁོ་བོས་བཤད་པར་བྱའོ། །དེ་ལ་དགོས་པ་ཅི་ཞིག་ཡོད་ཅེ་ན། སྐྱེ་
བོ་བློ་གྲོས་དང་ལྡན་བ་རེ་རེ་འབྱུང་སྲིད་ན། ལེགས་པར་རྟོག་དཔྱོད་ལ་ཞུགས་ཏེ། སྐྱེས་བུ་དམ་པ་གཞན་དོན་འབའ་ཞིག་ལ་གཞོལ་བ་རྣམས་ཀྱི་ཞབས་འབྲིང་བྱེད་པའི་ཚེ་ཁྱད་ཤིན་ཏུ་ཆེ་བར་སྣང་ཞིང། ཕྱོགས་ལྷུང་གི་གདོན་གྱིས་ཟིན་པ་རྣམས་

[054B] དེ་ནས་སྨོན་ལམ་ཆེན་མོ་ཉིན་གསུམ་གྱི་རིང་དཀོན་མཆོག་ལ་མཆོད་པ་སོགས་སྔར་ལྟར་མཛད། ཟླ་བ་དྲུག་པའི་ཚེས་གསུམ་ལ་སྲད་ནོར་བུ་ཆོས་འཁོར་བ་གཞིས་བྱེས་གཉིས་
ནས་ཞབས་པད་བསྐལ་པ་རྒྱ་མཚོར་བརྟན་པའི་གསོལ་འདེབས་ཞུས་པར་ཞལ་བཞེས་དང། ཚེས་དྲུག་ལ་མཚོ་སྔོན་དབང་ཕུན་ཚོགས་དབང་རྒྱལ་གཤེགས་པའི་བསྔོ་རྟེན་སྐྱེལ་མི་ཐའི་ཛི་ཤིར་ཁཱ་སོགས་འབྱོར་པར་ཚེ་ལས་འདས་པ་རྣམས་ཀྱི་
དོན་དུ་ལྗགས་བསྔོ་སྐྱབས་འཇུག་ཡང་དག་གནང་ཞིང། འདུས་ཚོགས་སུའང་མང་འགྱེད་ཞུས་པ་རྣམས་ཀྱི་དགེ་བའི་རྩ་བ་རྣམས་རྫོགས་པའི་བྱང་ཆུབ་ཏུ་བསྔོ་བར་མཛད། དེ་དུས་ཀོང་བོ་ཞོ་ཁ་པ་འགའ་ཞིག་གིས་ཁྲིམས་དང་འགལ་བའི་བྱེད་སྤྱོད་
ལ་བརྟེན་མི་དབང་ནས་ལྟེ་བོ་འགའ་ཞིག་གི་སྲོག་ལ་ཉེས་པའི་ཆད་པ་འབབ་པར་བྱས་པ་ལ། སྲོག་སྐྱོབ་ཀྱི་བཀའ་ཤོག་གནང་བས་སྐྱེ་བོ་དེ་དག་སྲོག་གི་འཇིགས་པ་ལས་སྐྱོབ་པར་མཛད། ཚེས་བཅོ་ལྔ་ལ་མདོ་ཁམས་བསྟན་པའི་སྒྲོན་མེ་རྒྱལ་
པ་འཕགས་པ་ལྷ་དང། བཀའ་དྲིན་མཚུངས་མེད་ངག་དབང་བྱམས་པ་སོགས་ནས། རྗེ་བླ་མ་དམ་པ་ཉིད་ལ་དགུང་ལོ་དོན་གསུམ་དུ་ཕེབས་པའི་དགུང་སྐེག་གི་སྐུ་གེགས་ཀྱི་ཚུལ་མེད་པ་དང་ཞབས་ཀྱི་པདྨོ་སྲིད་པའི་མཐའ་ཇི་སྲིད་ཀྱི་བར་དུ་བརྟན་
པ་བཅས་ཀྱི་ཆེད་དུ་འབུལ་བ་སྤམ་མི་ཆུང་བའི་སྒོ་ནས་ཞུ་ཡིག་དང། རྗེ་བླ་མ་ངག་དབང་བྱམས་པ་ནས་འདུས་ཚོགས་སུ་མང་འགྱེད་བཅས་གནང། དེ་དུས་དུས་གསུམ་རྒྱལ་བ་ཀུན་གྱི་མངའ་བདག་ཀུན་མཁྱེན་རྒྱལ་དབང་ཐམས་ཅད་མཁྱེན་གཟིགས་

[055A]༄༅། །ཆེན་པོ་མགར་ཐར་གྱི་ལྗོངས་ནས་བོད་དུ་ཕེབས་པའི་བཤུལ་ལམ་རི་བོ་ཆེ་ནས་པཎ་ཆེན་ཐམས་ཅད་མཁྱེན་གཟིགས་ཆེན་པོ་ཉིད་ལ་སྐུའི་འཚམས་འདྲི་ཞུ་བར་གཟིམས་འགག་བཀའ་བཅུ་དགེ་འདུན་རྒྱལ་མཚན་འབྱོར་པར་དགྱེས་
པ་ཆེན་པོས་ཞུ་ཡིག་རྣམས་བཞེས་ཤིང། བཀའ་ལན་སོགས་ཀྱང་ཞིབ་རྒྱས་སུ་དབུལ་བ་གནང། དེ་ནས་རྒྱལ་དབང་ཐམས་ཅད་མཁྱེན་པ་ཆེན་པོ་ཕོ་བྲང་ཆེན་པོར་ཞབས་སེན་བཀོད་པའི་དུས་སུ་ལེགས་སྐྱེས་འབུལ་བ་དང་སྐུའི་འཚམས་འདྲི་
ཞུ་བ་བཅས་ཀྱི་ཆེད་དུ་ཕྱག་མཛོད་བློ་བཟང་དགེ་འདུན་རྫོང་སྟ་གནང་བའི་མདུན་དུ་མདོ་ཁམས་ཀྱི་སའི་ཆའི་གདུལ་བྱ་རྣམས་སྨིན་གྲོལ་གྱི་ལམ་ལ་བཀོད་ནས། སླར་ཡང་དབུས་གཙང་གི་ལྗོངས་སུ་ཞབས་སེན་རྣམ་པར་བཀོད་པའི་རྟེན་འབྲེལ་གྱི་སྒོ་
མོ་འབྱེད་པའི་ཕྱིར་ལེགས་འབུལ་གྱི་མཆོད་སྤྲིན་དུ་གོས་བཅད་ལྡན་གྱི་བླ་བྲེ། སའི་སྙིང་པོ། དངུལ་ལྡོང། དངུལ་གཞོང། དངུལ་ལྟིར། རྟ་རྨིག་མ་བཅོ་ལྔ། བྱ་མ་བུམ། དངུལ་ཕོར། པད་སྡེར། གསེར་སྒ་ཆ་ཚང་གིས་སྤྲས་པའི་མགྱོགས་འགྲོ་
གཉིས་དང། རྟ་རྐྱང་ལྔ་བཅས་ཀྱིས་གཙོས་པའི་ཁ་བཏགས། གོས་བཟང། བྱང་སྨན། འགང་ལིང། རྒྱ་བལ་ཀྱི་ཟམ་སོ། སྟོད་རས་སོགས་ཀྱི་ཚན་གྲངས་བཟང་བོ་ལྔ་བཅུ་ལྔ་ལྔ་དང། སླར་ཡང་བསྟན་པ་དང་འགྲོ་བའི་དཔལ་དུ་ཞབས་ཀྱི་པདྨོ་མི་
ཤིགས་རྡོ་རྗེའི་ཁྲི་ལས་གཡོ་བ་མེད་པར་བརྟན་པར་བཞུགས་སུ་གསོལ་བར་གསོལ་བ་འདེབས་པར་མཛད་པའི་ཆེད་དུ་སྟོན་ཆེན་རྒྱས་པ་དང་འབྲེལ་བའི་ཐོག་དངུལ་དཀར་ལས་གྲུབ་པའི་ཞིང་ཁམས་རྒྱ་མཚོའི་བཀོད་པ་རིན་ཆེན་སྣ་བདུན་གྱི་ཐོག་འཇོག་

[055B] སྐུ་གསུང་ཐུགས་རྟེན། ན་བཟའ་ཆ་འགྲིག་ཞལ་དཀར་སྟེགས་བཅས། བཟེད་ཞལ་སྤྱི་བླུག་བཟང་གོས་ཀྱི་སྐུ་སྙ། བཞུགས་གདན་ལ་སོགས་པའི་སྐུའི་ཉེར་སྤྱད་ཆ་ཚང། གོས་སྔོན་པོ་གསེར་སྐུད་ཀྱི་བྱ་དང་འབྲུག་གི་རི་མོ་ཅན་
གྱི་བླ་བྲེ། གོས་བཟང་བསྒྲིགས་ཀྱི་རྟེན་ཁེབས། གསེར། དངུལ་ལྡོང། དངུལ་གཞོང། དངུལ་ཕོར། རྟ་རྨིག་མ་ལྔ། མགོ་གོས་གསེར་གཞིའི་སོག་སློག་མགོ་སྣམ་གཉིས། གོས་རྒྱན་གཞིའི་རྒྱ་གོས་གཉིས། བྱེ་བུར་ལྟང་རེ་བཅས་ཀྱིས་ཐོག་དྲངས་
པའི་དགུ་ཚན་ལ་ཁ་བཏགས། བཟང་གོས། བྱད་སྨན། ལིང་འགང། ཨེ་ལེ་ཙ། རྒྱ་དར། རས་ཆ་སོགས་ཀྱི་ཚན་གྲངས་སོ་ལྔ། དེ་བསྟུན་མི་དབང་སྲས་བཅས་དང། སྐུ་མདུན་པ་སོགས་ལའང་ལེགས་སྐྱེས་དང་བརྟན་བཞུགས་བཅས་ཀྱི་སྐལ་བ་
གཟབས་རྒྱས་དང་བཅས་ཏེ་བསྐུར་བ་གནང། དེ་སྐབས་ཕྱག་མཛོད་ནས་ཐུགས་ཁུར་བཞེས་ནས་ལྷ་སྡེ་རྣམས་ནས་གསེར་ཐམ་ལེགས་འབུལ་ལ་ཆ་བཞག་དང། མི་སྡེ་རྣམས་ལ་རིམ་པ་གསུམ་དུ་ཕྱེ་བའི་བསྡུ་ཆ་མཛད་དེ། ལྷ་སྡེ་དང་མི་སྡེ་ཁྱོན་བསྡོམས་
ཀྱི་དངུལ་སྲང་ཆིག་སྟོང་དང་ཉིས་བརྒྱ་སྐོར་འབུལ་བ་གནང། ཟླ་བ་དྲུག་པའི་ཚེས་བཅོ་ལྔ་ལ་སྦྱོར་བ་དང་སང་ཉིན་དངོས་གཞི་ལ་སོགས་པའི་བྱ་བ་ཡོངས་སུ་དག་པའི་དབྱར་གནས་དང། ཟླ་བ་བདུན་པའི་ཚེས་བདུན་ལ་དགེ་སྐོས་པར་བཅའ་ཡིག་ཞལ་
འབྱེད་ཀྱི་གེགས་སེལ་གྱི་བཀའ་བསྒོ་བཅས་མཛད། རྗེ་ཉིད་རྒྱུན་བར་སྐུ་ཁམས་ཞེན་ཚུལ་བཞེས་སྟབས་ཞབས་འབྲིང་བ་རྣམས་ནས་གསོལ་བ་བཏབ་སྟེ་གྲོ་བཞིན་ཟླ་བའི་ཚེས་བཅུ་བདུན་ནས་བཟུངས་ཞག་ལྔའི་རིང་གཟིམས་ཆུང་ཉི་འོད་འཁྱིལ་པར་

[056A]༄༅། །བདུད་རྩི་ཆབ་ཚན་གྱིས་འཕྲོད་བསྟེན་གནང། ཉེར་ལྔ་ལ་ཆོས་ཁྲིམས་གསར་རྙིང་གིས་མཇལ་ཕྱག་ཞུས་པར་ཞལ་མཇལ་དང། ཉེར་བརྒྱད་ལ་དགེ་སྐོས་གསར་པར་གེགས་སེལ་གྱི་ཐུགས་དམ་བཀའ་བསྒོ་གནང། གནམ་གང་གི་
ཉིན་དགེ་འདུན་རྣམས་ནས་དགག་དབྱེ་གློ་བུར་བའི་བྱ་བ་རྣམས་ལེགས་པར་གྲུབ། ཟླ་བ་བརྒྱད་པའི་ཚེས་དགུ་ལ་ཕྱག་མཛོད་སྐུ་ཞབས་ལྷ་ལྡན་ནས་ཕྱིར་འཁོར་བའི་མདུན་དུ་སྐྱབས་མགོན་རྒྱལ་དབང་ཐམས་ཅད་མཁྱེན་གཟིགས་ཆེན་པོ་ནས་གུས་པ་
བླ་ན་མེད་པས་བླ་མ་དང། རི་མོར་མཛད་པའི་ཞུ་ཡིག་གསེར་གོས་དར་ཇ་འཁོར་དྲུག་བརྒྱ་ཕྲག་བཅས་ཀྱི་འབུལ་ནོད་བཅས་སྩལ་འདུག་པ་རྣམས་དགྱེས་བཞིན་བཞེས། གཞན་ཡང་ཟླ་བ་འདི་ནང་དུ་ཨ་མདོ་བྱེས་བླ་མ། དཔོན་མོ་ཕྱོགས་ལེགས་
སོགས་མཚོ་སྔོན་གྱི་མི་བཟང་བརྒྱ་ཕྲག་གཉིས་ལ་ཉེ་བའི་འཁོར་དང་བཅས་པ། འོར་ཏུ་སུ་ཕྱོགས་སུ་བླ་མར་འགྲོ་མི་ཆོས་རྗེ་ཐར་པ་བ་དང། དབང་ཆེན་དབང་གི་མའི་མི་སྣ། ཅོ་ནེ་མཁན་པོའི་བང་ཕྱིན། དབང་ཚེ་རིང་རབ་བརྟན་གྱི་ཨེ་མཆི་དང་
ཨ་མདོ་ཁ་ཤས། ཁལ་ཁའི་སྦ་ཐུར་པའི་ལིའི་བསྔོ་ཞུས་འབུལ་མི། རྡ་ཡན་རྡོ་རའི་དཔོན་པོ་གསར་རྙིང། ཚོགས་སྐོར་བཟོད་པ། དབང་ཚེ་རིང་རབ་བརྟན་གྱི་ཤོག་ནས་སོག་པོ་འགའ་ཞིག་དང། བྱང་གནམ་མཚོ་བ་སོགས་ཞབས་བརྟན་འབུལ་མི་
དང༑ མཇལ་ཁ་ཞུ་མི་ཤིན་ཏུ་མང་པའི་ངོ་བོ་རགས་བསྡུས་ལ་ཕྱག་དབང་དང། བྱིངས་རྣམས་ལ་ཞལ་མཇལ་བཅས་ཀྱི་རེ་བསྐོང་བར་མཛད། གནམ་སྟོང་གི་ཉིན་སྔ་ལོ་འཇམ་དབྱངས་གོང་མ་ཆེན་པོར་སྐུའི་འཚམས་འདྲི་ཞུ་བར་གཏོང་གནང་

[056B] །རྗེ་བཙུན་བླ་མ་དམ་པ་ཉིད་ལ་ཐུགས་ལྷག་པར་བརྩེ་བས་པཎ་ཆེན་ཨེར་ཏེ་ནི་ད་ཆ་
སྐུ་ན་ཕེབས་ཆེ་བ་དང་བོད་པ་ཡུལ་གྲང་ངད་ཆེ་བས་རྒྱ་སེར་གྱི་སྣམ་བུ་འདི་བཞིན་སྐུ་ཕྱམ་གྱི་རྒྱུར་ཕུལ་བ་ཡིན་ཞེས་པའི་བཀའ་བཟང་པོ་དང་བཅས་ཏེ། ཨུ་རུ་སུའི་སྣམ་བུ་ཡུག་ཆེན་ཁ་ཤས་དང་གོང་མ་ཆེན་པོ་འདི་ཉིད་ནས་སྔ་སོར་བདེ་སྐྱིད་
རྒྱལ་པོ་བཞུགས་དུས་སུ་འབུལ་གནང་གི་ཕོད་ཁ་རྣམས་ད་ཆ་རྙིང་སྐྱོན་དུ་གྱུར་ཡོད་འགྲོ་བས་དེའི་ཆེད་དུ་ཡིན་ཞེས་པའི་བཀའ་དང་བཅས་ཏེ་གོས་བཟང་མངགས་བཏགས་རྒྱུ་བཀོད་ཕུན་སུམ་ཚོགས་པའི་འཆམ་གོས་ཆ་ཚང། ཤེལ་རྡོ་ཤས་ཆེ་བའི་
སེ་རལ་ཁ་དང་བཅས་པ། ཞྭ་ནག་མཛོད་བཏགས་སྣ་ལྔའི་རྒྱབ་དར། བནྡྷ༑ ཕུར་བུ་སོགས་བཟོ་བཀོད་ཁྱད་མཚར་དང་བཅས་པ་ཆ་འགྲིག་ཆ་ཉི་ཤུ་རྩ་བཞི། ཆོས་རྒྱལ། ལྷ་མོ། གནོད་སྦྱིན་གྱི་ཚོགས། ཤ་གཡག་གདོང་གཉན་གཉིས་སོགས་ཀྱི་
ཞལ་འབག་པོད་ཁ་གོང་མཚུངས་དང་བཅས་པ། འཁོར་ཨ་ཙརྱ། ཀེང་རུས་རྣམས་ཀྱི་འབག་ཆས་གོས་ཁྱད་མཚར་དང་བཅས་པ། སྨོན་ལམ་ཆེན་མོའི་གོས་སྐུ་གདན་འདྲེན་གྱི་སྐབས་སྤྲོས་པར་བྱ་བ་སེངྒེ། གླང་ཆེན། གཡག་རྒོད་རྣམས་ཀྱི་གཟུགས་
གསོབ་བཅས་ཀྱི་གནང་སྐྱེས་རྨད་དུ་བྱུང་བ་དང། མཁན་པོ་དགེ་སློང་རྒྱ་ནག་ཏུ་ཡོད་དུས་གོང་མ་ཆེན་པོའི་བཀའ་ལ་པཎ་ཆེན་ཨེར་ཏེ་ནིའི་ཕྱག་ཏུ་ཉེ་བར་མཁོ་བ་ཇི་འདྲ་ཡོད་ཕེབས་པར། མི་སྣ་སྐུ་གཉེར་ཆེན་མོ་ནས་རིག་སྔགས་འཆང་བའི་འདུས་སྡེ་དང་

[057A]༄༅། །ལྷན་ཅིག་བདག་འཇུག་སོགས་བཞེས་པའི་ཚེ་ཉེ་བར་མཁོ་བའི་རིགས་ལྔ། དར་དབྱངས་དང་བཅས་པ་ཞིག་གནང་དགོས་ཞུས་དོན་ལྟར། གོས་ཆེན་ཐོག་རིན་ཆེན་འབྱུང་ལྡན་གཙོར་གྱུར་གྱི་རིགས་ལྔ་ཚེམ་གྲུབ་མ་དར་དབྱངས་དང་
བཅས་པ། ཆོ་འཕྲུལ་སྨོན་ལམ་སྐབས་ཀྱི་མཆོད་རྫས་གཞི་གོས་ཆེན་དཀར་པོ་ལ་ཚོན་སྣ་ལྔའི་མཆོད་རྫས་ཀྱི་རི་མོ་བཀྲ་བའི་མངགས་བཏགས་ཡུག་རིང། གོས་སེར་པོ་ལ་གསེར་སྐུད་ཀྱི་འབྲུག་སྡེར་ལྔ་གདོང་ཞལ་ཅན་ཚོན་སྐུད་སྣ་ལྔའི་སྒྲིན་རིས་
སོགས་བཀྲ་བའི་གཟིམས་ཁེབས་བཅས་དང། མཛོད་གོས་ཡུག་ཆེན་ཚོས་ཁ་སྣ་ཚོགས་ཡུག་ལྔ་བཅུ་བཅས་གཟིགས་པ་བླ་ན་མེད་པས་གནང་བ་རྣམས་སྲི་ཞུ་དང་བཅས་བཞེས་ཤིང། གཞན་ཡང་དབང་དང་བློན་པོ། མི་དྲག་སོ་སོ་ནས་
འབུལ་བསྐུར་རིགས་ཕུལ་བ་རྣམས་ཀྱང་བཞེས་ནས་བསྔོ་བ་སྨོན་ལམ་གྱི་རྒྱས་འདེབས་གནང། ཟླ་བ་དགུ་པའི་ཚེས་གཅིག་གི་ཉིན་མི་སྣ་དགེ་སློང་བློ་བཟང་བཀྲ་ཤིས་རང་ནས་རིན་ཆེན་མཎྜལ་གྱིས་གཙོས་བའི་དངོས་འབུལ་དང། དགེ་འདུན་
ལ་བསྙེན་བཀུར་བཅས་ཀྱི་སྒོ་ནས་བརྟན་བཞུགས་ཕུལ་བ་དང། རྒྱལ་ཆེན་རྩེ་པ་མཁན་པོ་ནོ་མིན་ཧན་གྱི་འབུལ་བསྐུར་བརྟན་བཞུགས་དགེ་འདུན་གྱི་བསྙེན་བསྐུར་སོགས་ཕུལ་བ་རྣམས་ཐུགས་རྗེས་རྗེས་སུ་སྐྱོང་བ་དང། ངོ་བོ་རྣམས་ལ་ཕྱག་
དབང་དང། གཡོག་རྣམས་ལ་ཞལ་མཇལ་བཅས་གནང། དེ་ནས་རིམ་པ་བཞིན་འོར་ཏུ་སུ་ད་ལས་པའི་ལིའི་བླ་མ་རྒྱལ་ཆེན་རྩེ་བ་ད་ལས་ཆོས་རྗེའི་ཟླ་བོ་ཆོས་འཕེལ། ཁལ་ཁ་ནས་ནོར་བུ་དགའ་ལྡན་པ་དཀའ་ཆེན་བློ་བཟང་སྐལ་བཟང། རྟ་ནག་

[057B] འདར་པ་ཆོས་རྗེ་བསམ་གཏན་སོགས་སོ་སོའི་ཞབས་བརྟན་འབུལ་བསྐུར་རྣམས་དང། དབོན་པོ་སོ་སོའི་འབུལ་བསྐུར། སྦི་ལིག་ཐུ་ནོ་མོན་ཁང་ཞི་བར་གཤེགས་པའི་བསྔོ་ཞུས་དང། དེའི་སྐུ་ཚ་ལྷ་བཙུན་
བློ་བཟང་མཆོག་གྲུབ་ནས་ཞབས་བརྟན། འདར་བ་ཐུབ་བསྟན་ཡར་འཕེལ་བཅས་ནས་བརྟན་བཞུགས་ཕུལ་བ་སོ་སོ་བདག་གིར་མཛད། མི་ངོ་རྣམས་ལ་ཕྱག་དབང་དང་གཡོག་བྱིངས་ལ་ཞལ་མཇལ་བཅས་གནང། ཉེར་གཉིས་ཀྱི་ཉིན་ལྷ་བབས་
དུས་ཆེན་དང་བསྟུན་འཆི་མེད་ལྷ་ཁང་གི་རྟེན་གཙོའི་གཡས་གཡོན་ཕྱོགས་སུ་རྟེན་གཙོར་རྒྱལ་བ་ཚེ་དཔག་མེད་ཀྱི་སྣང་བརྙན་བཀྲ་ཤིས་ལི་མ་བཟོ་བཀོད་རྨད་དུ་བྱུང་བ་པདྨའི་གདན་དང་བཅས་པའི་དབངས་ལ་ཁྲུ་གང་སོར་གསུམ་ཡོད་པ་དབུ་
རྒྱན་སོགས་བཟང་གཡུའི་ཁྲ་ལྡན་ཁྲི་དྲུག་འདེགས་ཅན་རིན་པོ་ཆེ་སྣ་ཚོགས་ཀྱི་ཟར་ཚག་གིས་སྤྲས་པ། ན་བཟའ་བཟང་གོས་བརྩེགས་བ་ཅན་གཉིས་དང། དཔལ་མགོན་ཀླུ་སྒྲུབ་ཀྱི་ཐུགས་དམ་རྟེན་ལ་འདྲ་ལྷས་ཀྱི་གྲས་སུམ་ཅུ་བཅས་གསར་
བཟོས་ཀྱིས་བཞུགས་སུ་གསོལ་བར་རྗེ་བླ་མ་ཉིད་ནས་རབ་གནས་དང་མཆོད་པ་ཕུལ་དུ་ཕྱིན་པ་གནང། དེ་སྐབས་གོང་མ་ཆེན་པོ་ནས་བསྟན་འགྲོའི་དཔལ་མགོན་དམ་པ་ལྕང་སྐྱ་རིན་པོ་ཆེ་བོད་དབུས་གཙང་གི་ལྗོངས་སུ་ཐུགས་རྫོགས་བཞེས་པ་
སོགས་ཀྱི་ཆེད་དུ་ཕེབས་ཆོག་པའི་བཀའ་གནང་བ་ལྟར་དབུས་གཙང་དུ་ཕེབས་ཤིང། ཁྱད་པར་དུ་རྗེ་བླ་མ་ཉིད་ཀྱི་ཞལ་མཇལ་བ་དང། སོ་སོ་ཐར་པའི་སྔོམ་པའི་བདུད་རྩི་སོགས་ཀྱི་སྐལ་བ་བཞེས་པའི་ཆེད་དུ་ཕེབས་པ་ལྟར། རྒྱལ་རྩེ་རྫོང་དུ་

[058A]༄༅། །འཚམས་འདྲི་ཞུ་བ་དང་གསོལ་ཆས་འབུལ་བ་བཅས་སུ་ཕྱག་ཕྱག་པ་ཚོགས་གསོག་བློ་བཟང་ཡར་འཕེལ་ངོ་གཡོག་རྫོང་སྟ་གནང་ཞིང། ཟླ་བ་བཅུ་པའི་ཚེས་བརྒྱད་ཀྱི་ཉིན་འདི་ཁར་ཕེབས་སྐབས་གྲྭ་ཚང་ཁག་གི་རྗེ་ཞལ་སྔ་
ནས་རྣམ་པ་བཞི། བླ་བྲང་ནས་དྲུང་འཁོར་བཅུ་སྐོར། །གྲྭ་ཚང་གི་ལས་ཚན་པ། མི་ཚན་རྒན་པོ། སྐུ་སྐྱེ་རྗེ་དྲུང་བཅས་ཀྱིས་ཆིབས་བསུ་དང། བདེ་ལེགས་དགའ་ཚལ་དུ་ཐབ་བསུ། དར་འཕྱར་དུང་འབུད་བཅས་ཀྱི་ཟོས་སྒོ་བླ་ན་མེད་པ་
གནང། སང་ཉིན་ལྕང་སྐྱ་སྤྲུལ་པའི་སྐུ་རིན་པོ་ཆེ་སྟོན་འཁོར་གོང་མ་ཆེན་པོ་ནས་ཕྱག་ཕྱིར་བཀས་མངགས་པའི་བློན་པོ་ཆེ་ཏཱ་ཤིན། རྨཱ་ཨཾ་བན། སྦི་ཆའི་ཆི་སོགས་ཁྱོན་བསྡོམས་སུམ་བརྒྱ་བརྒལ་བར་གཟིམས་ཆུང་ཉི་འོད་འཁྱིལ་པར་
ཕྱག་དབང་དང་ཇ་གྲལ་བཀའ་འདྲི་སོགས་གནང་ཞིང། གསོལ་སྟོན་གྱི་བསྙེན་བསྐུར་བླ་ན་མ་མཆིས་པ་གནང། ཚེས་བཅུ་གསུམ་གྱི་ཉིན་རྗེ་ལྕང་སྐྱ་རིན་པོ་ཆེ་དཔོན་སློབ་གསུམ་ལ་དགེ་བསྙེན་གྱི་སྡོམ་པ་ནས་བཟུངས་ཏེ་དགེ་ཚུལ་གྱི་བར་གྱི་སྡོམ་
པའི་བདུད་རྩིས་ཐུགས་རྒྱུད་ཡོངས་སུ་གང་བའི་བཀའ་དྲིན་མཛད་ཅིང། སྙིགས་དུས་བསྟན་འགྲོའི་དཔལ་མགོན་བླ་ན་མེད་པར་དགོངས་ནས། མཚན་ཡེ་ཤེས་བསྟན་པའི་སྒྲོན་མེ་ཞེས་གསོལ་བར་མཛད། ཚེས་བཅོ་ལྔའི་ཉིན་རྗེ་བླ་མ་མཆོག་
རྗེ་བཙུན་ལྕང་སྐྱ་རིན་པོ་ཆེས་འདུས་པ་རྒྱ་མཚོའི་དབུས་སུ་གདན་འདྲེན་ཞུས་པར་དེ་དུས་རྗེ་བླ་མ་ཉིད་སྤྱིར་སྐུ་ན་ཕེབས་ཆེ་བ་དང་ཁྱད་པར་སྐུ་གཟུགས་ཀྱང་ཅུང་ཟད་གཅོད་པའི་ཚུལ་དུ་ཡོད་ཀྱང་ལྕང་སྐྱ་རིན་པོ་ཆེ་བསྟན་འགྲོའི་དཔལ་མགོན་གཞན་

[058B] དེ་དུས་རྗེ་བཙུན་ལྕང་སྐྱ་རིན་པོ་ཆེས་རིན་ཆེན་མཎྜལ་བཟང་པོ་ཕྱག་ཏུ་བཞེས་ནས་སྤྱིར་རྒྱལ་བའི་བསྟན་པ་དང། ཁྱད་པར་དུ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་
བསྟན་པ་རིན་པོ་ཆེའི་དཔལ་དུ་ཞབས་ཀྱི་པདྨོ་བསྐལ་བ་བྱེ་མ་སྙེད་ཀྱི་གྲངས་དང་མཉམ་པར་བཞུགས་ནས་ཆོས་ཀྱི་འཁོར་ལོ་རྒྱུན་ཆད་མེད་པར་བསྐོར་བར་གསོལ་བ་བཏབ་པ་ལྟར། རྗེ་བླ་མ་རྡོ་རྗེ་འཆང་ཆེན་པོ་ཉིད་ནས་ཀྱང་དགྱེས་བཞིན་ཞལ་བཞེས་
མཛད། དེ་དུས་ལྕང་སྐྱ་རིན་པོ་ཆེ་ཉིད་ནས་གསེར་གྱི་མཎྜལ། སྐུ་གསུང་ཐུགས་རྟེན། གསེར་དངུལ་བསྡོམས་པའི་སྲང་ཆིག་སྟོང། སྐུའི་ཉེར་དབྱད་ཆ་ཚང། གུ་གུ་ཤའི་གཏོར་རྒྱན་སོགས་ཤེལ་དཔྱད་ངོ་མཚར་ཅན་སྣེ་མང། གོས་དར་བཅས་
དངོས་འབུལ་བསམ་གྱིས་མི་ཁྱབ་པ་དང། དགེ་འདུན་ལའང་འགྱེད་སྣ་དངུལ་སྲང་གསུམ་གྱི་རྩིས། མང་ཇ་བཟང་པོ་དང་བཅས་པ། ཡབ་དང་ཕྱག་མཛོད་ཇ་སག་བླ་མ་དཀའ་བཅུ་ཤེས་རབ་དར་རྒྱས། གོང་མ་ཆེན་པོའི་སྐུ་ཚབ་སོ་སོ་བཅས་ནས་
བསྙེན་བཀུར་བླ་ན་མེད་པ་གནང། ཚེས་བཅུ་བདུན་གྱི་ཉིན་རྗེ་ལྕང་སྐྱ་རིན་པོ་ཆེ་དཔོན་སློབ་གསུམ་ལ། རྗེ་བླ་མ་རྒྱལ་བ་ཀུན་གྱི་བདག་ཉིད་ཁམས་གསུམ་འགྲོ་བའི་བླ་མ་པཎ་ཆེན་ཐམས་ཅད་མཁྱེན་གཟིགས་ཆེན་པོ་ནས་མཁན་པོ་མཛད་དེ་བཅུ་ཚོགས་
ཀྱི་དབུས་སུ་བསྙེན་པར་རྫོགས་པ་དགེ་སློང་གི་དངོས་པོ་ཡང་དག་པ་སྩལ་ཞིང། དེའི་གནང་ཉིན་དགེ་སྐོས་ལས་ཐོག་པ་བ་ཤེ་བ་དཀའ་ཆེན་བློ་བཟང་ཚེ་བརྟན། འཚོ་བྱེད་དགེ་སློང་དགེ་འདུན་དོན་གྲུབ། ལྕང་སྐྱ་རིན་པོ་ཆེའི་ཞབས་ཕྱི་སུམ་ཅུ་བཅས་ལ་

[059A]༄༅། །བསྙེན་རྫོགས་ཀྱི་སྡོམ་པ་དང། ཉེར་གཅིག་གི་ཉིན་རྗེ་བཙུན་ལྕང་སྐྱ་རིན་པོ་ཆེར་གནོད་སྦྱིན་ཆེན་པོ་དྲེགས་པ་ལྕམ་སྲིང་གི་རྗེས་སུ་གནང་བ་སྩལ་ཞིང། དེ་ནས་བཟུངས་ཏེ་གནོད་སྦྱིན་ལྕམ་དྲལ་འཁོར་དང་བཅས་པ་རྗེ་ལྕང་སྐྱ་ཁོ་ཐོག་ཐུ་
ལ་ལུས་དང་གྲིབ་མ་བཞིན་འགྲོགས་པ་གདའ། ཉེར་གསུམ་ལ་རྗེ་བཙུན་ལྕང་སྐྱ་རིན་པོ་ཆེའི་ཞབས་ཕྱི་སོགས་སུམ་ཅུ་ལ་དགེ་སློང་གི་སྡོམ་པ་སྩལ། དེའི་སང་ཉིན་ཅོ་ནེ་བླ་མ་ཞིག་དང། ཞེ་ཧོར་གྱི་གྲྭ་པ་ཞིག་བཅས་ནས་གཟིམས་ཆུང་ཞབས་བརྟན་ཕུལ༑ ཉེར་ལྔའི་ཉིན་དགའ་ལྡན་ལྔ་མཆོད་ཀྱི་གླིང་མེ་ཡང་ཤིན་ཏུ་བཞེས་པར་གྱུར། ཉེར་དྲུག་གི་ཉིན་རྟ་དཔོན་སྤིངས་ཆེན་པས་གཟིམས་ཆུང་ཞབས་བརྟན། མཎྜལ། འབུལ་བ་དང་བཅས་གཟབས་རྒྱས་མཛད། དེ་ཉིན་ལྕང་སྐྱ་སྤྲུལ་པའི་སྐུ་རིན་
པོ་ཆེ་གློ་བུར་དུ་ཕེབས་ནས། རྗེ་བླ་མ་རྡོ་རྗེ་འཆང་ཆེན་པོར་གསང་བའི་སླབ་སྟོན་འགའ་ཞིག་ཞུ་རྒྱུ་ཡོད་པས་ཕྱག་ཕྱི་རྣམས་ཕྱིར་ཟུར་ཙམ་དགོས་ཚུལ་མཛད་པ་ལྟར། ནང་སྐོར་གྱི་ཕྱག་ཕྱི་རྣམས་ཕྱིར་ཟུར་ནས་རྗེ་ལྕང་སྐྱ་རིན་པོ་ཆེ་ནས་རྗེ་བླ་མ་འདི་ཉིད་
ལ་ནང་སྦྱར་གྱི་སླབ་སྟོན་འགའ་ཞིག་ཞུ་བ་མཛད་པར་ལུང་བསྟན་གསལ་པོར་ཕེབས། དེ་ཉིན་གོང་མ་ཆེན་པོ་གཡུང་ཊིང་གནམ་དུ་གཤེགས་པའི་རྒྱུ་མཚན་གསན་འཕྲལ་དགོངས་པ་ཡོངས་སུ་རྫོགས་པའི་སྤྱན་དམིགས་དང་མཆོག་གསུམ་ལ་
བསྙེན་བཀུར་བཅས་གནང་ཞིང། དེར་ལྕང་སྐྱ་སྤྲུལ་པའི་སྐུ་རིན་པོ་ཆེ་བསྟན་འགྲོའི་དཔལ་མགོན་དམ་པ་ཡིན་སྟབས་ཅི་བཞེད་ཀྱི་བཀའ་ཆོས་ཐམས་ཅད་འབུལ་བཞེད་ཡོད་ཀྱང་གཡུང་ཊིང་གནམ་དུ་གཤེགས་པའི་སྟབས་ཀྱིས་སྤྲུལ་པའི་སྐུ་

[059B] ཚེས་ཉེར་བདུན་གྱི་ཉིན་ཐོན་ཆས་ཀྱི་གནང་སྦྱིན་གཟབས་རྒྱས་དང། བསྟན་འགྲོའི་དཔལ་དུ་མཁས་བཙུན་བཟང་གསུམ་གྱི་མཛད་པ་བླ་ན་མེད་པས་སྤྱིར་
ཡུལ་གྲུ་ཐམས་ཅད་དང། ཁྱད་པར་དུ་ཤར་ཕྱོགས་མ་ཧཱ་ཙི་ནའི་ཡུལ་གྲུར་གོང་མ་ཆེན་པོའི་བསྟན་སྲིད་ཀྱི་ཞབས་འདེགས་ཡར་རྒྱས་སུ་མཛད་ནས་བསྟན་འགྲོའི་མགོན་པོ་བླ་ན་མེད་པར་འགྱུར་བའི་ཞལ་ཏ་ཞིབ་རྒྱས་སུ་མཛད། སང་ཉིན་ཟམ་པ་
ཤར་དུ་ཐབ་སྐྱེལ་དང། སློབ་དཔོན། དྲུང་འཁོར་རྒན་པ། སྐུ་སྐྱེ་སོགས་ཀྱིས་ཆིབས་སྐྱེལ་དང་བཅས་ཏེ་ཕེབས། རྒྱལ་དབང་ཐམས་ཅད་མཁྱེན་གཟིགས་ཆེན་པོ་རང་ཉིད་བོད་ལྗོངས་སུ་ཕེབས་པའི་ལེགས་འབུལ་དང། དགུང་སྐེག་ཏུ་ཕེབས་པའི་
བརྟན་བཞུགས་བཅས་འབུལ་བར་སྲིད་སྐྱོང་ཕོ་ལྷ་བརྫོང་སྟ་གནང་བ་ཟླ་བ་བཅུ་གཅིག་པའི་ཚེས་བཅུ་གསུམ་གྱི་ཉིན་འདི་ཁར་འབྱོར་པ་ལྟར། ཆུ་ཤར་དུ་ཐབ་བསུ་དང་ཆིབས་བསུ་སོགས་སྔར་རྒྱུན་ལྟར་མཛད་ཅིང། དེ་ཉིན་བླ་བྲང་དུ་ཤར་རྒྱག་བྱོན་
བར་དཔོན་གཡོག་ཚང་མར་ཕྱག་དབང་གནང་ཞིང། བྱིངས་ཚེས་བཅོ་ལྔའི་ཉིན་ཚོགས་དབུར་གདན་འདྲེན་ཞུས་པ་ལྟར་གསོལ་ཇ་གཉིས་སོད་ནས་ཚོགས་དབུར་ཕེབས། གོང་ས་རྒྱལ་དབང་ཐམས་ཅད་མཁྱེན་པ་ཆེན་པོ་ནས་རྗེ་བླ་མ་ཉིད་བསྐལ་
བརྒྱར་ཞབས་པད་བརྟན་དགོས་པའི་ཆེད་དུ་དམིགས་ནས་མཎྜལ། སྐུ་གསུང་ཐུགས་རྟེན། ན་བཟའ་སྐོར། དངུལ་དཔྱད་སྣ་ཚོགས། དངུལ་བྲེ་ཆེན་ཉེར་གཅིག་གོས་ཡུག་ལྔ་བཅུ་ང་གཅིག་གིས་མགོ་བྱས་པའི་ཚན་གྲངས་བཟང་པོ་ལྔ་བཅུ་ང་

[060A]༄༅། །གཅིག་བཅས་དང། མི་དབང་རང་ནས་ཀྱང་དངོས་དཔྱད་བསམ་གྱིས་མི་ཁྱབ་པ་དང། དགའ་བཞི་གུང། བདེ་ལྡན་སྒྲོལ་མ་སོགས་ནས་ཀྱང་འབུལ་བ་བསམ་གྱིས་མི་ཁྱབ་པ་ཕུལ་བ་ལ་དགྱེས་བརྩེའི་ཞལ་བཞེས་གནང། གཞན་
ཡང་བླ་མ་དོན་ཡོད་མཁས་གྲུབ་པ། རྗེ་བླ་མ་ངག་དབང་བྱམས་པ་རིན་པོ་ཆེ། ད་ལས་སྦཱ་དུར། རྒྱལ་བྱེད་མཁན་ཟུར་བཅས་ནས་རྟེན་འབྱུང་གི་འབུལ་སྐྱེས་ཞུ་ཡིག་དང་བཅས་ཕུལ་བ་རྣམས་དགྱེས་བཞིན་བདག་གིར་མཛད། ཚེས་བཅུ་བདུན་གྱི་ཉིན་
མི་དབང་དཔོན་གཡོག་རགས་བསྡུས་ལ་ཚེ་རྟ་ཟུང་འབྲེལ་གྱི་བཀའ་དབང་དང། སང་ཉིན་དཔོན་གཡོག་ཚང་མར་སྒྲོལ་དཀར་ཡིད་བཞིན་འཁོར་ལོའི་རྗེས་གནང། དམིགས་བརྩེ་མ་ལ་བརྟེན་པའི་བླ་མའི་རྣལ་འབྱོར་དང་མ་ཎིའི་ལུང་བཅས་སྩལ་
དེ་ཉིན་དཔོན་མོ་རྣམ་རྒྱལ་གྱི་བང་ཕྱིན་པ་འབྱོར་པས་ཞུ་ཡིག་རྟེན་འབྱུང་དངུལ་སྲང་ལྔ་བརྒྱ། གོས་དར་མང་པོ་བཅས་ཕུལ་ཞིང། ཚེས་བཅུ་དགུ་ལ་མི་དབང་ཕོ་ལྷ་བར་ཐོན་ཆས་ཀྱི་གནང་སྦྱིན་གཟབས་རྒྱས་ཀྱི་ཐོག་རྒྱལ་དབང་ཐམས་ཅད་མཁྱེན་
གཟིགས་ཆེན་པོར་བཀའ་ལན་རྟེན་ཆས་སྩལ་ཞིང། མི་དབང་ནས་སྤྱིར་སྐྱབས་རྗེ་དམ་བརྗེ་བཙུན་བླ་མ་ཉིད་ཞབས་ཀྱི་པདྨོ་སྲིད་མཐར་བརྟན་པ་དང་ཡང་སྒོས་དགུང་ལོ་དོན་གསུམ་དུ་ཕེབས་པའི་དགུང་སྐེག་གི་ཚུལ་བཞེས་ཅུང་ཟད་ཀྱང་མི་མཛད་
པར་ཞབས་ཀྱི་པདྨོ་སྲིད་པ་ཇི་སྲིད་ཀྱི་བར་དུ་བརྟན་པར་བཞུགས་དགོས་པར་གསོལ་བ་བཏབ་པ་ལྟར་ཞལ་བཞེས་བཅས་གནང། ཚེས་ཉེར་ལྔ་ལ་དཔོན་མོ་ཕྱོགས་ལེགས་ཀྱི་བང་ཕྱིན་པ་རྣམས་ལ་ཐོན་ཕྱག་གི་ཐོག་སྐལ་ལྡན་གྱི་སྐྱེ་བོ་མང་པོ་

[060B] ཟླ་བ་བཅུ་གཉིས་པའི་ཚེས་གསུམ་ལ་ཨེར་ཏེ་ནི་དབང་སྲས་བཅས་ཀྱི་མི་སྣ་འགྲུལ་བསྡེབས་དང་བཅས་པ་དང། ཕྱོགས་འདུས་མང་པོར་ཕྱག་དབང་དང་མི་རིང་བར་ཐོན་ཆས་བཅས་སྩལ་ཞིང། དེ་ནས་རིམ་བཞིན་
ཁལ་ཁ་ནས་འབྲོང་རྩེ་བ་ཆོས་རྗེ་ཚོགས་གསོག་པ་བློ་བཟང་འཕྲིན་ལས་ཀྱིས་གཟིམས་ཆུང་ཞབས་བརྟན། དཔོན་ཆུང་ནོ་ཡོན་ཁ་ཤ་ཁ་ཞེས་པ་ཞིག་གིས་དངུལ་སྲང་ཆིག་སྟོང་ལྔ་བརྒྱའི་འབུལ་བསྐུར་བཅས་དང། ཁལ་ཁ་དབང་རྒྱལ་དབང་གི་བླ་མ་
རྟ་ནག་པ་ཆོས་རྗེ་ཚོགས་གསོག་པ་བློ་བཟང་ཡོན་ཏན་བཅས་ཀྱིས་ཞབས་བརྟན་དངོས་འབྱོར་གྱ་ནོམ་པ་དང། དགེ་འདུན་ལ་མང་འགྱེད་བཅས་བསྒྲུབ་པར་ཐམས་ཅད་ཀྱི་དགེ་བརྫོགས་པའི་བྱང་ཆུབ་ཏུ་བསྔོ་བའི་བཀའ་དྲིན་བླ་ན་མ་མཆིས་པ་སྩལ་
ཉེར་གཉིས་ནས་དུས་གཏོར་ཆེན་མོ་སྔར་བཞིན་ཚུགས་པའི་གཏོར་མ་བྱིན་རླབས་ཀྱི་ཚོགས་དབུར་ཕེབས་ཤིང། ངོ་མཚར་བཀོད་པར་བསྐང་གསོ་བ་རྣམས་ལ་ཕྱག་འགྱེད་སོགས་སྔར་སྲོལ་བཞིན་སྩལ། མགོན་ཁང་ཡས་མས་སུ་སྙན་ཤལ་ཐུགས་
སྨོན་གྱིས་བརྒྱན་པ་དང། གསང་སྔགས་རྒྱུད་པ་གྲྭ་ཚང་གི་མངོན་སྤྱོད་ཀྱི་ལས་ཚན་པ་རྣམས་ལ་བཀའ་བསྒོ་དང། ཉེར་དགུའི་ཉིན་དུས་གཏོར་ཆེན་མོའི་སྦྱན་དམིགས་བཅས་སྩལ། ལོ་འདི་ནང་དུ་ཆོས་གྲྭ་ཆེན་པོ་འདི་ཁར་ཆོས་ཐོག་དང་དུས་ཆེན་སོ་
སོ་དང་བསྟུན་པའི་ཕོགས་མང་ཇ། འགྱེད། དབྱར་རྙེད། དགག་དབྱེའི་སྟོན་མོ་སོགས་སྔར་རྒྱུན་བཟང་པོ་ཆད་མེད་གོང་འཕེལ་གྱི་ཐོག་ལྷ་ལྡན་སྨོན་ལམ་ཆེན་མོར་དགེ་འདུན་ཆིག་ཁྲི་བཞི་སྟོང་ཉིས་བརྒྱ་བདུན་ཅུ་དོན་བརྒྱད་ལ་མང་ཇ་བཟང་པོ་དང་འགྱེད་

[061A]༄༅། །དངུལ་བལྚམ་རེ། བསྔོ་རྟེན་རྣམ་གཞག་སོགས་དང། ཇོ་བོ་ཤཱཀྱ་མུ་ནེ་དང་ཇོ་བོ་མི་བསྐྱོད་རྡོ་རྗེ་སོ་སོའི་སྐུ་མདུན་དུ་སྟོང་མཆོད་རྒྱས་པ། དཔལ་ལྷར་བསྐང་གསོ་ཟླ་སྐོར། དགའ་ལྡན་རབ་རྒྱས། དཔེན་ས་ཆོས་ཀྱི་ཕོ་བྲང། འབྲོང་རྩེ་
ཆོས་སྡེ། ཞྭ་ལུ་རི་མཐིལ། བྱ་རྒོད་གཤོངས། རོང་བྱམས་ཆེན། དབུས་ལྷོ་བྱང་གི་དགོན་པ་ཁག་བརྒྱ་དང་བཅུ་དྲུག་དགའ་ལྡན་ཕུན་ཚོགས་གླིང་དང་ལྷ་རྩེ། ངམ་རིང་རྣམས་ཀྱི་ཁུལ་གྱི་དགོན་པ་ཉིས་བརྒྱ་དང་གོ་ལྔ་སྐོར། མངའ་རིས་ཁུལ་གྱི་དགོན་
སྡེ་མཐའ་དག་ཐར་པ་ཆོས་སྡེ། རྟ་ནག་ཐུབ་བསྟན། སྲད་རྒྱུད། གནས་ཆོས་སྡེ། ར་མ་སྡིངས་མ། གངས་ཅན་ཆོས་འཕེལ། དགའ་ལྡན་ཆོས་འཁོར། ཉུག་ཆོས་འཁོར། གསེར་མདོག་ཅན། མཚན་སྒྲོག་རྒྱལ་ཆེན་རྩེ་ཆོས་སྡེ། རི་བོ་དགེ་འཕེལ་
མདངས་ཆེན། གཡང་ཆོས་སྡེ། རི་ཁྲོད་དགའ་ལྡན། གཞི་གནས་གྲྭ་ཚང། རྩེད་གདོང་ཆོས་སྡེ་ལ་སོགས་པ་བསྙེན་བཀུར་མཛད་པར་འོས་པའི་དགོན་ཁག་གྲངས་མང་པོ་ལ་རྒྱལ་བའི་བཀའ་འགྱུར་རིན་པོ་ཆེ་དང་གསེར་འོད་དམ་པ། གཟུངས་བསྡུས་
རྒྱས་འབྲིང་བསྡུས་གསུམ། བརྒྱད་སྟོང་པ་བཅས་གསུང་སྒྲོག་དང། ཆོས་བསྲུང་དམ་ཅན་རྒྱ་མཚོར་བསྐད་པ། གདུགས་ཤེར་བཟློག་བཅས། སྒྲོལ་མ་དང་ཚེ་གཟུངས། སྨན་མདོ་བརྒྱད་བརྒྱ་པ། ཚེ་ཆོག་དང་འབྲེལ་བའི་སྐུ་ཚེ་ཚེ་སྒྲུབ་སོགས་བསམ་
གྱིས་མི་ཁྱབ་པ་ཟླ་བ་དང་པོ་ནས་བཅུ་གཉིས་བའི་བར་དུ་བར་མཆད་དུ་གནང་ཞིང། དེ་ཐམས་ཅད་ནས་ལྟོ་བ་འགེང་བའི་ཆེད་ཙམ་མ་ཡིན་པར་སྙིང་ཐག་པ་ནས་ནན་ཏན་དུ་གསོལ་བ་གདབ་བར་མཛད་པ་སོ་སོར་ཉིན་རེར་ལོ་མའི་མཆོད་ཡོན་བཟང་པོ་

[061B] བཞེས་ཚ་ཕུན་སུམ་ཚོགས་པ། དངུལ་ཇ་གོས་དར་འབྲུ་སོགས་ཀྱི་ཡོན་རྣམ་གཞག་དང་བཅས་པ་གཟབས་རྒྱས་སུ་གནང་བ་ཕལ་ཆེར་དངུལ་ཐོག་ཏུ་ཕབ་པར་སྲང་ཆིག་ཁྲི་དང་བདུན་སྐོར་དང། སྤྱི་བསོད་པ་སོ་སོ་ལའང་སྦྱིན་བསོད་བཟང་པོ་སྩལ་
ལྷག་པར་དུ་ཆོས་གྲྭ་ཆེན་པོ་འདི་ཁར་དགེ་འདུན་རྣམས་ནས་ཞབས་བརྟན་རྒྱུན་མར་བསྒྲུབ་པ་དང། ཆོ་བསྡུས་པ་ཁག་མང་པོ་ནས་བཀའ་འགྱུར་གསུང་སྒྲོག་ཚེ་ཆོག་སོགས་རྒྱ་ཆེར་མཛད་པར་འགྱེད་ཕོགས་ཡོན་སོགས་སྩལ་བར་ཡོན་དངུལ་ཕབ་སྲང་
བདུན་སྟོང་བཞི་བརྒྱ་དྲུག་ཅུ་ཐམ་པ་ཐོབ་པ་དང། ལོ་འདི་ནང་དུ་སྤྱིར་རྒྱལ་བསྟན་དར་ཞིང་རྒྱས་པ་དང་འགྲོ་ཀུན་བདེ་ཞིང་སྐྱིད་པ། རྗེ་རྒྱལ་བ་གཉིས་པའི་བསྟན་པ་རིན་པོ་ཆེ་ལ་བྱ་བ་ལྷག་པར་མཛད་པའི་ཕྱིར་རྗེ་རང་ཉིད་ཞབས་པད་བསྐལ་བ་རྒྱ་མཚོར་
བརྟན་པ་དང་ཆོས་གྲྭ་ཆེན་པོ་འདི་ཉིད་དར་ཞིང་རྒྱས་ལ་ཡུན་དུ་གནས་པ་བཅས་ཀྱི་ཆེད་དུ་དམིགས་ནས་ཆོས་གྲྭ་ཆེན་པོ་འདི་ཉིད་ཀྱི་བྱམས་པ་རང་བྱོན་ལ་ཤེལ་སེར་གྱི་འཕྲེང་བ་རྒྱན་ལྡན། བཛྲ་བཊུའི་འཕྲེང་བ་རྒྱན་ལྡན། དགའ་གདོང་བྱམས་པར་ནོར་
བུ་ལྗང་ཁྲའི་མགུལ་ཤལ། གཏིང་སྐྱེས་སྒྲོལ་མ་ལ་བྱུ་རུ་དཀར་པོའི་ཕྲེང་བ་རྒྱན་ལྡན། དུར་སྨྲིག་སྒྲོལ་མ་ལ་བྱུ་རུ་ཁམ་ཚིག་ཙམ་གྱི་དོ་ཤལ་རྒྱན་ལྡན། འཆི་མེད་ལྷ་ཁང་དུ་དཔལ་རྟ་མགྲིན་གྱི་གསེར་ཐང་མཛོད་ཇུས་ཀྱི་གོང་གཤམ་འཇའ་ཞལ་ཁེབས་
དང་བཅས་པ། རྟེན་གཙོ་དེ་རྣམས་ལ་གསེར་མགུར་ཞོ་བཅོ་ལྔའི་གསེར་གསོལ་རྣམས་གྲུབ་བསྟུན་མཆོད་པ་ཤིན་ཏུ་རྒྱས་པ། བཞད་དངུལ་ཆུའི་གནས་བཅུ་ལྷ་ཁང་གྲུ་མ་བཞིག་ཏུ་སོང་བར་བྱི་དོར་ལེགས་པར་མཛད་ནས། གནས་བཅུའི་སྐུ་འགའ་

[062A]༄༅། །ཞིག་ལ་བསྐྱར་བཅོས་དང་འགའ་ཞིག་གསར་བཞེངས། མགོན་ཁང་གསར་བཞེངས་ཀྱི་ནང་དུ་གུར་མགོན་ལྕམ་དྲལ་གྱི་སྐུ་ཐོག་ཚད་མ། རྒྱལ་ཆེན་རྣམ་ཐོས་སས་ཀྱི་སྐུ་སེངྒེ་དང་བཅས་པ་ལ་སྐུ་དཔངས་མི་ཚད་ཙམ་རྣམས་གསར་
བཞེངས་ལ་གཟུངས་གཞུག་ཕུལ་དུ་ཕྱིན་པ། སྐུ་བརྙན་སྣ་ཚོགས་ཕོན་མི་ཆུང་བ་བཅས་གསར་བཟོས་དང་ཉམས་གསོས་མཛད་བ་སོ་སོར་གསེར་ཤོག་གྲང་གསེར་མགུར་ཞོ་ཕྱེད་དྲུག་འཇིམ་བཟོ་བ། བྲིས་པ་བཅས་ཀྱི་དབུ་མཛད་བསྟན་པ་རྒྱ་
མཚོལ་ཡོན་ཉིན་རེར་ཁལ་གསུམ་རེ། གཞན་མ་མི་བཞི་དང་ཤིང་བཟོ་བ། ལྕགས་བཟོ་བ་གཉིས་བཅས་ལ་ཉིན་རེར་ཁལ་གཉིས་རེ་རྩིས་ལ་འབྲུ་དངུལ་གོས་དར། བཟོ་རིགས་བའི་ཕོགས་ཇ་ཐུག་ཆང༑ རབ་གནས་བཅས་ཀྱི་དགོས་ཆ། ལག་
གཡོག་བཅོ་ལྔ་ལ་ཉེན་རེར་ཇ་ཐུག་གསུམ་རེ། ཕོགས་བཅས་ཚང་མཁྱོན་བསྡོམས་ཁལ་བཞི་བརྒྱ་དང་བཅུ་བདུན་བྲེ་བཅུ་གཅིག་གི་རྩིས་དང། ལྷ་ཁང་གི་གཙོ་བོ་རྡོ་རྗེ་འཆང་དང་གནས་བཅུ་ཚར་གཉིས། གཙོ་བོ་ལྡེམ་བཞི་བཅས་པར་ན་བཟའ་
གོས་ཇུས་ཚོས་ཁ་སྣ་ཚོགས་འཇའ་སྤེལ། གནས་བཅུ་དགེ་བསྙེན་ཧྭ་ཤང། རྒྱལ་ཆེན་བཞི་རྣམས་ལ་གོས་ཚོས་ཁ་སྣ་ཚོགས་ཀྱི་ན་བཟའ་འཇའ་ཅན། གནས་བཅུ་ལྷ་ཁང་གི་ཐོག་ཡོལ་ཁ་ཐ་ཚོན་ཚོགས་ཀྱིས་བྱས་བ། རྒྱ་འཕན་ལེགས་བ་ཆ་
གཅིག་དང་འཕན་ཆུང་ཆ་གཅིག་མགོན་ཁང་དུ་སག་ཐག་ཆ་འགྲིག་རལ་གྲི་སོག་ཕྲེང་ལེགས་པ། དེ་རྣམས་ཀྱི་སྐུ་མདུན་དུ་རྒྱུན་གྱི་མཆོད་ཐེབས་སུ་ལོ་རེར་བྲེ་ཚད་ཀྱི་རྩམ་ཁལ་བཞི་བཅུ་ཞེ་གཉིས། ནས་ཁལ་སུམ་ཅུ་སོ་དྲུག་དཀར་རྒྱན་མར་ཁལ་

[062B] དཀར་མེའི་མར་ཁལ་སུམ་ཅུ་སོ་དྲུག་སྤོས་རེང་སྟོང་དང་བརྒྱད་བརྒྱ། གུར་ཀུམ་བཅས་དང། དགའ་ལྡན་སྐུ་གདུང་རིན་པོ་ཆེ། རྭ་སྒྲེང་ཇོ་བོ་འཇམ་དཔལ་རྡོ་རྗེ། ཆོས་འཁོར་རྒྱལ་གྱི་རྟེན་གསུམ། རྫིང་ཕྱི་དང་གྲ་ནང་གི་བྱམས་པ། ཁྲ་འབྲུག་
ལྷ་ཁང་རྣམས་སུ་བརྒྱ་མཆོད་སྣ་ལྔའི་ཐོག་སྙན་ཤལ་ཆེ་འབྲིང་བཅུ། ལིང་གི་སྣམ་སྦྱར། ཕྱག་མཛོད་ལྷ་སར་ཕེབས་སྐབས་སེར་འབྲས་དགེ་གསུམ། རྒྱུད་སྟོད་སྨད། བཀྲ་ཤིས་ལྗོངས་རྣམས་སུ་མང་ཇ་སྦྱོར་སྦྲེལ། འགྱེད་སྨན་ཁ་རེའི་རྩིས་ཀྱི་དངུལ། བསྔོ་
རྟེན་རྣམ་གཞག་གསེར་གདུང་རིན་པོ་ཆེར་བརྒྱ་མཆོད་སྣ་ལྔ། སྙན་ཤལ་ཆེ་ལེགས་རིང་པ། ཇོ་བོ་ཤཱཀྱ་མུ་ནེར་སྟོང་མཆོད་རྒྱས་པ། ཇོ་བོ་མི་བསྐྱོད་རྡོ་རྗེར་སྣ་ལྔའི་མཆོད་པ་བརྒྱ་ཚར་རྒྱས་པ། ལིང་གི་སྣམ་སྦྱར་སྨོན་ཚིག་བསྟན་པ་རྒྱས་པའི་བཀའ་རྩོམ་
ཅན༑ མཆོད་འབུལ་བ་རྣམས་ལ་ཞབས་ཏོག་ཡོན། རྨེ་རུར་ཞག་བཅོ་ལྔ་དམག་ཟོར་མའི་གསོལ་མཆོད། དཔལ་ལྷའི་གསོལ་མཆོད། རྨེ་རུ་བ་གྲྭ་བ་བརྒྱད་ཀྱིས་ཟླ་སྐོར་ཚངས་པའི་བསྐང་གསོ། འཕྲིན་འཆོལ་བཅས་གནང་བར་གཏོར་མ། ཉེར་སྤྱོད། ཉིན་
རེར་ཇ་ཐུག་བརྒྱད་རེ། གུང་ཚིགས་གདན་ནོན་ངེས་པ། ཡོན་གྲྭ་པ་རེར་ཁ་བཏགས། གོས་ཁ་འབྲེལ། དངུལ་ཞོ་ཕྱེད་ལྔ་རེ་བཅས་སྩལ། རྭ་སྒྲེང་དུ་འཇམ་པའི་རྡོ་རྗེ། གཡུལ་རྒྱལ་སྒྲོལ་མ། བླ་མ་གསེར་གླིང་པའི་གདུང་རྟེན། ཇོ་བོ་ཆེན་པོའི་གདུང་རྟེན་
འབྲོམ་གྱི་གདུང་རྟེན། དགེ་བཤེས་སྡིངས་པའི་ཐུགས་དམ་རྟེན། བྱམས་པའི་སྐུ་བརྙན། རྗེ་བླ་མ་དང་ཇོ་བོའི་སྣང་བརྙན། འབྲོམ་རིན་པོ་ཆེ། རྗེ་བླ་མ། འབྲོམ་གྱི་གཟིམས་པུག་གི་ཇོ་བོ། འབྲོམ་རྗེའི་སྐུ་གཞན་ཕན་མ། འདུ་ཁང་གི་རྟེན་གཙོ་རྗེ་རིན་པོ་ཆེ་

[063A]༄༅། །ཡང་དགོན་གྱི་རྟེན་གཙོ་ཇོ་བོའི་ཕྱག་པར། འབྲོམ་གྱི་སྐུ་བརྙན་རྗེ་བླ་མ་ངག་དབང་བྱམས་པས་བཞེངས་གནང། རྡོ་ནག་ལས་གྲུབ་པའི་བཅུ་གཅིག་ཞལ་གྱི་སྣང་བརྙན་རྣམས་ལ་ལིང་གོས་སོགས་ཀྱི་ན་བཟའ་བརྩེགས་མ། འཇམ་དཔལ་རྡོ་
རྗེའི་དབུ་ཐོག་ཏུ་གོས་བཟང་མངགས་བཏགས་མ་མཐའ་འཇའ་ཁ་ཐི་སྔོ་སེར་གྱིས་བྱས་པའི་གནམ་རྒྱན་ལེགས་པ། ཀ་ཁོངས་གཉིས་བར་ཁ་ཐི་བཟང་པོའི་གནམ་རྒྱན་རྒྱན་ལྡན་དང་བཅས་པ། སོ་སོར་མཆོད་པ་བཟང་པོ། དགོན་གཉིས་ལ་མང་ཇ་སྦྱོར་
སྦྲེལ་བཟང་བོ་དང་ཕྱག་འགྱེད། བསྔོ་རྟེན་རྣམ་གཞག་བཅས་པ། ཚོགས་དབུའི་རྟེན་གཙོ་རྗེ་བླ་མ། པཎ་ཆེན་བློ་བཟང་ཆོས་ཀྱི་རྒྱལ་མཚན། རྒྱལ་དབང་ཐམས་ཅད་མཁྱེན་པ། བྱམས་པ་ཆོས་འཁོར་མ། ཐུབ་པའི་གསེར་སྐུ། གནས་བཅུ་ལྷ་ཁང་
གི་རྟེན་གཙོ། བསམ་གཏན་གླིང་གི་རྟེན་གཙོ་རྗེ་བླ་མའི་སྣང་བརྙན་གྱིན་རླབས་ཅན་རྣམས་ལ་གོས་སྣ་ཚོགས་བཟང་པོའི་ན་བཟའ་བརྩེགས་མང་བ། མཆོད་པ་བཟང་པོ་བཅས་གནང། གྲུ་ཁང་མའི་གྲུ་གསར་བཟོའི་མཐུན་རྐྱེན་དུ་ལྕགས་འདེགས་ཁལ་
ལྔ་བཅུ་ང་བཞི་དང། ཤན་སོགས་དགོས་བྱེད་རྣམས་བརྡུངས་པར་ལྕགས་བཟོ་བ་དང་མགོ་པ་གཉིས་ལ་ཞག་ཉི་ཤུ་སྐོར་གྱི་ཕོགས་ཇ་ཐུག་འུལ་མི་བཞི་བཅུ་སྐོར་ལ་ཉིན་ལྟར་ཇ་ཐུག་གསུམ་རེ། སྐོར་ཤལ་བཅས་དང། མུ་ལྟོ་བ་ཉིས་བརྒྱ་སྐོར་ལ་
ཇ་ཐུག་རའི་ཐོག་མི་རེར་དངུལ་སྐར་ཕྱེད་བརྒྱད་རེ་དང། རྒན་བྱིས། ཞ་ལོང་དགུ་བཅུ་གོ་བརྒྱད་ལ་དངུལ་ཞོ་དོ་རེ། ཡང་སློང་མོ་བ་དང་མི་སེར་གྱི་འུལ་མི་སོགས་ཉིས་སྟོང་དྲུག་བརྒྱ་རེ་དྲུག་ཙམ་ལ་དངུལ་དང་ཁ་བཏགས་སོགས་ཀྱི་གནང་སྦྱིན་རྒྱ་ཆེན་པོ་

[063B] དབལ་འཁོར་ཆོས་སྡེའི་གཙུག་ལག་ཁང་གི་བཞིག་གསོའི་དུས་མགོ་པར་དབའ་དར། གོས་ཁ་འབྲེལ་གྱིས་གཙོས་པའི་ལྔ་ཚན། བཟོ་རིགས་པ་ལྔ་བཅུ་ང་གཅིག་ལ་བསོད་བཏགས་ཀྱི་དབའ་དར། བཟང་གོས་ཀྱིས་གཙོས་པའི་ཚན་
གྲངས་བཟང་པོ་དགུ་ལས་མི་ལྔ་བརྒྱ་དང་བཅུ་གསུམ་ལ་མི་རེར་ནས་ཁལ་རེ། མགོ་པ་བཟོ་རིགས་པ་འུལ་མི་བཅས་ཚང་མར་ཇ་ཐུག་སྐོར་ཤལ་བཅས་གཟབས་རྒྱས་གནང། གཞན་ཡང་དབེན་དགོན་པ་ཡེ་ཤེས་བྱམས་པ། ཡེ་ཤེས་བསམ་
གཏན། ཡེ་ཤེས་ཀུན་མཁྱེན། ཡེ་ཤེས་དཔལ་ལྡན། ཡེ་ཤེས་བྱམས་པ། བློ་བཟང་མགོན་པོ། ཡེ་ཤེས་འཇམ་དཔལ། ངག་དབང་བསྟན་པ། ཡེ་ཤེས་སྐལ་བཟང། ཡེ་ཤེས་ཀུན་དགའ། ཡེ་ཤེས་ཐོགས་མེད་རྣམས་ནས་དཔལ་འཁོར་ལོ་
བདེ་མཆོག་གི་རྩ་རྒྱུད་ཀྱི་རྒྱུགས། སྲད་པ་བློ་བཟང་དཔལ་འབྱོར་དང་བ་སོ་བ་བློ་བཟང་དཔལ་ལྡན་གྱིས་རྣམ་བཤད་ཐར་ལམ་གསལ་བྱེད། འོག་མིན་གླིང་པ་བློ་བཟང་ཆོས་འཕེལ་གྱིས་ལམ་རིམ་དམར་ཁྲིད་བདེ་ལམ། དབེན་དགོན་བ་བློ་བཟང་
སྨོན་ལམ་གྱིས་ལམ་རིམ་དམར་ཁྲིད་རྣམས་ཀྱི་རྒྱུགས་ཕུལ་བར་གནང་ཆ་དཔེ་འདྲ་དང། ལྕགས་རི་རིག་བྱེད་གླིང་པའི་ཨེམ་ཆི་དགེ་རྒན་གྱི་ཚ་བོ་སངས་རྒྱས་ཡེ་ཤེས་ཀྱིས་རྒྱུད་བཞིའི་རྒྱུགས་ཕུལ་བར་གནང་ཆ་བྱིངས་ལས་འཕར་བ་དང། དཀའ་
ཆེན་མགོན་པོ་དང་བ་ཤེ་བ་དགེ་སློང་ཡེ་ཤེས་བསྟན་འཛིན་བཅས་ནས་ལོ་དུ་མར་རྒྱུན་བར་གྱི་བཀའ་འགྱུར་གསུང་སྒྲོག་མཛད་པར་སྐུ་ཡོན་བཅས་མདོར་ན་བསོད་སྙོམས་པ་དགེ་སློང་བཞི་སྡེ་རེ་ཚུན་ཆོད་ལ་ཡང་བསྙེན་བཀུར་གྱིས་ཚིམ་བར་མཛད་

[064A]༄༅། །དེ༑ གཞན་མ་ལྟ་ཞོག་དགུང་སྐེག་ལ་སོགས་བའི་སྐུའི་ཉེར་འཚོའི་ཚུལ་རྣམས་ཀྱིས་ཀྱང་འགྲོ་བ་མང་བོ་ཕན་བདེའི་ལམ་ལ་བསྐུལ་བར་མཛད་ན། ཐེག་པ་ཆེན་པོའི་ཆོས་སྟོན་པ་དང་ཕྱག་གི་བྱིན་རླབས་སྩལ་བ། ཞལ་གྱི་དཀྱིལ་
འཁོར་མཐོང་བ་སོགས་ལྟ་སྨོས་ཀྱང་ཅི་དགོས། དེ་དག་ལ་འདི་ལྟ་བུའི་ཚིགས་སུ་བཅད་བའང་བསྒྲག་སྟེ། དཔལ་ལྡན་ཨེ་ཡིག་སྐྱེ་མེད་སྟོང་པའི་དབྱིད། །ཝཾ་ཡིག་བདེ་ཆེན་འགྱུར་མེད་དང་འདྲེས་པ། །ངེས་དོན་ནཱ་ད་མངོན་དུ་གྱུར་བ་ཁྱོད། །རྡོ་རྗེའི་
ཁམས་ཀྱི་རང་བཞིན་བཞིན་དུ་བལྟ། །མིག་འཁྲུལ་མཁན་གྱི་རྡེའུ་ཇི་བཞིན་དུ། །གེགས་ཀྱིས་གཏོང་ཡང་སྐེག་གི་རྣམ་འཕྲུལ་གྱིས། །བདོད་བས་གཡེམ་བའི་སྐྱེ་གོ་བྱིས་པའི་ཚོགས། །འཁྲིད་མཁས་ས་མཁན་ཆེན་པོ་ཁྱོད་དུ་བས། །དེ་ཕྱིར་ཁྱོད་
ཀྱི་བགྲང་བྱ་རྒྱ་མཚོ་ཕྱོགས། །མེ་ཡི་བྱ་བ་བསྟན་པའི་བཟོ་བོ་ཡིས། །བསྒྲུབ་པའི་འཕྲུལ་འཁོར་བཟང་པོས་མཆོག་གསུམ་གྱི། །མཆོད་དང་སྦྱིན་སོགས་དབྱ་ཡི་ཕུང་བོ་དྲངས། །དེ་ལ་སྤྱོད་པའི་འགྲོ་བ་མང་པོ་ཡི། །སེམས་ཀྱི་བུམ་པ་བསོད་ནམས་
བདུད་རྩིའི་རླན། །དོག་བོར་གནས་བའི་སྐལ་བཟང་སྦྱིན་བའི་མཐུས། །བཀའ་དྲིན་མཉམ་མེད་བླ་ན་མེད་པ་སྩལ། །སྟོབས་དང་མི་འཇིགས་བཞི་ཡི་མངའ་བདག་ཅན། །ཁྱོད་ཀྱི་མཚུངས་པ་མེད་པའི་བསོད་ནམས་དང། །ཡེ་ཤེས་སྟོབས་ཀྱིས་འགྲོ་
བ་མ་ལུས་ལ། །ཕན་ཕྱིར་རྫུ་འཕྲུལ་མངོན་པར་འདུ་མཛད་དོ། །བྱམས་ཆེན་ཆོས་རྗེ་བློ་གྲོས་རྣམ་འཕྲུལ་གྱི། །བྱེད་པ་རོལ་པའི་རྡོ་རྗེ་གང་དེ་ལ། །སོ་ཐར་བྱང་སེམས་སྔགས་ཀྱི་སྡོམ་པ་ཡིས། །ཕྱུག་བའི་དགའ་སྟོན་སྩལ་དེ་མཆོག་ཏུ་རྨད། །སྡུག་བཅིར་

[064B] །བློ་གྲོས་ལྷོངས་པོར་འཇལ་བའི་འཛད་མེད་ནོར། །འཛག་བའི་ལེགས་བཤད་ནེའུ་ལེ་གང་དེ། །ནོར་སྦྱིན་ཁྱོད་ཉིད་ཞིག་གིས་བདག་པོ་བྱས། །དེ་ལྟ་མོད་ཀྱི་བློ་གྲོས་དམན་པ་ཡི། །སྐྱེ་བོ་འགྲིབ་ཀྱིས་ལོང་བ་མང་པོ་དག་
དད་པའི་ལམ་ལ་འགོད་ཕྱིར་སྦས་པ་ཡི། །བརྟུལ་ཞུགས་ཞིག་ཀྱང་ཁྱོད་ཀྱིས་ཡང་ཡང་ལེན། ཅེས་རྗེ་བཙུན་བླ་མ་དམ་པ་བློ་བཟང་ཡེ་ཤེས་དཔལ་བཟང་པོའི་རྣམ་པར་ཐར་པ་ལས་དགུང་གྲངས་དོན་གསུམ་གྱི་དུས་སུ་ཇི་ལྟར་མཛད་པའི་རིམ་པའི་
ལེའུ་སྟེ་ལྔ་པའོ།།    ༈    །།མེ་ཕོ་འབྲུག་ལོའི་གནམ་ལོ་གསར་བའི་རྟེན་འབྲེལ་གྱི་ཚེས་གཅིག་གི་སྔ་དྲོ་དཔལ་ལྡན་འདོད་པ་ཁམས་ཀྱི་དབང་མོར་སྔར་བཅོལ་ལེགས་པའི་གཏང་རག་དང་ད་འཆོལ་ལེགས་པའི་གསོལ་འདེབས་སུ་མཆོད་
སྤྲིན་རྒྱ་ཆེར་སྤྲོས་ཏེ་ཚོགས་གཏོར་སོགས་གཟབས་རྒྱས་དང། རྒྱལ་དབང་ཐམས་ཅད་མཁྱེན་གཟིགས་ཆེན་པོ། མི་དབང་ཕོ་ལྷ་བ། ས་སྐྱ་བ་རྣམས་ཀྱི་སྐུའི་འཚམས་ཞུ་འབུལ་མི་སོགས་བཞུགས་གྲལ་དང་རྟིང་གི་སྐུ་མགྲོན་རྣམས་དང། དཔའ་
བོ་མཁའ་འགྲོ་སྤྲིན་ལྟར་འདུས་པ་རྣམས་ལ་ཚོགས་སྟོན་གྱིས་ཚིམ་པར་མཛད། འདི་ལོ་མགྲོན་གཉེར་ས་ཁུད་པས་ལོ་གསར་དགྱེས་སྟོན་སྐབས་གཟིམས་ཆུང་ཉི་འོད་འཁྱིལ་དུ་བཀྲ་བའི་ཡོལ་བ་བཀྲལ་བཏགས་ཀྱི་གོས་བཟང་གིས་བསྒྲུབ་བ་དང་
བྱང་རྒྱུད་ལྷུག་དར་གྱི་རྒྱུར་རྟགས་བརྒྱད་ཚོས་ཁ་སྣ་ཚོགས་དྲུག་ཅུ་སྐོར། དབུ་ཐོག་ཏུ་གོས་བཟང་པོའི་བླ་བྲེ་བཅས་ཕུལ་བ་རྣམས་ཀྱི་དགེ་བ་རྫོགས་པའི་བྱང་ཆུབ་ཆེན་པོར་བསྔོ་བར་མཛད། ཚེས་གཉིས་ནས་སྤྱི་སྐྱུར་ཚུགས་པར་བཀའ་བཅུ་བ་སོ་སོར་

[065A]༄༅། །བཀའ་བསྒོ་དང། ཚེས་བཞིའི་དགོང་མོ་ངོ་མཚར་བཀོད་པར་བསྟན་པའི་རྣམ་གཞག་པ་རྣམས་ལ་ཕྱག་དབང་དང་བཞུགས་གྲལ་ལའང་དགྱེས་བཞིན་བཞུགས་གདན་འཇགས། དེའི་ཉིན་ཁམས་བདེ་དགེ་ཕྱོགས་ཀྱི་ཕྱག་
མཛོད་སྤྲེལ་པོ་འཁོར་བཅས་འབྱོར་པར་ཞུ་ཡིག་རྟེན་གསེར་དངུལ་ཇ་གོས་དར་བཅས་ཀྱི་རྟེན་འབྱུང། འདུས་ཚོགས་སུ་མང་འགྱེད་བཅས་དང། གནམ་མཚོ་བ་རྡ་རོ་ཁ། བཅུ་དཔོན་སོགས་ཁ་ཤས་ནས་ཞབས་བརྟན་རྟེན་འབྱུང་ཕུལ་བ་བཅས་གྱིས་
མཚོན་ཁ་འཐོར་མང་པོར་ཕྱག་དབང་གནང། ཆོས་ལྔ་ནས་ཆོ་འཕྲུལ་ཆེན་པོའི་དུས་ཀྱི་སྨོན་ལམ་སྔར་བཞིན་ཚུགས་ཤིང། སྦྱིན་བདག་སོ་སོ་ནས་བསྙོན་བཀུར་སྔར་རྒྱུན་བཟང་པོ་འཕར་དང་བཅས་པ་དང། ཚེས་བཅུ་གསུམ་གྱི་ཉིན་མ་ཎིའི་དགེ་
བསྐུལ་བས་མར་མེའི་ཐེབས་སོགས་བཟང་ཞིང། ཚེས་བཅུ་བཞིའི་ཉིན་སྐོར་དཔོན་པས་གསོལ་བ་བཏབ་པ་ལྟར་སྨོན་ལམ་སྐོར་བ་པ་རྣམས་ལ་ཞལ་མཇལ་གནང། དེ་ཉིན་སྐྱབས་མགོན་དམ་པ་དགུང་ལོ་དོན་གསུམ་གྱི་དགུང་སྐེག་ལས་གྲོལ་
བའི་ལེགས་སོ་དང། སླར་ཡང་ཞབས་ཀྱི་པདྨོ་བསྐལ་པ་རྒྱ་མཚོར་བརྟན་པའི་གསོལ་འདེབས་ཀྱི་ཆེད་དུ་དམིགས་ནས་ཕྱག་མཛོད་བློ་བཟང་དགེ་འདུན་ནས་ཐུགས་ཁུར་བཞེས་ཏེ། རྒྱལ་མཚན་མཐོན་པོའི་ཕྱག་རྫས་ནས་ལྷ་མཆོད་མི་མཆོད་གཉིས་
ཀའི་མཐིལ་ལེན་མཛད་དེ། གཟིམས་ཆུང་ཉི་འོད་འཁྱིལ་པར་ཟུར་བཞི་སློབ་དཔོན་བཞི། གསང་སྔགས་རྒྱུད་པ་གྲྭ་ཚང་གི་རིག་པ་འཛིན་པའི་དགེ་འདུན་གྱི་སྡེ་རྣམས་སྤྱན་དྲངས་ཏེ་བཅོམ་ལྡན་འདས་མགོན་པོ་ཚེ་དང་ཡེ་ཤེས་དཔག་ཏུ་མེད་པའི་

[065B] ཚོགས་ཆེན་དུ་མང་ཇ། ན་བཟའ་སྤོང་ཐག་གྲྭ་པ་རེར་བལྚམ་གཉིས་རེའི་ཕྱག་འགྱེད། རྒྱུད་གྲྭ་བ་རྣམས་པ་འཕར་ཁ་བཏགས་རྟགས་བརྒྱད་རེ་དང་བལྚམ་
གཉིས་རེ། ཚང་མར་དགའ་སྟོན་བཅས་སྐུ་ཚེ་བསྲིང་བའི་རྟེན་འབྲེལ་བསྒྲིགས་པར་རྗེ་འགྲོ་བའི་མགོན་བོ་ནས་ཀྱང་དགྱེས་པ་ཆེན་པོས་ཞལ་བཞེས་གནང། དེ་ཉིན་རྒྱུད་གྲྭའི་འདུས་སྡེ། ལྷུན་གྲུབ་གླིང་བའི་ངོ་གཡོག་རིན་ཆེན་རྩེའི་ཞིབ་ཚུལ་ཞུ་མི་
རབ་བརྟན་པ་སོགས་མང་པོར་ཕྱག་དབང་ཡང་གནང། ཚེས་བཅུ་བདུན་ཉིན་ཆོ་འཕྲུལ་སྨོན་ལམ་ཆེན་མོར་མང་ཇ་ཞུ་མི་སྦྱིན་བདག་ཁ་ཤས་ལ་ཕྱག་དབང་དང། དེའི་གནང་ཉིན་ཤེལ་དཀར་ཆོས་སྡེ་བ་རྣམས་ཀྱིས་སྤྱན་འདྲེན་ཁྲུས་གསོལ་དང་
བཅས་པའི་ཞབས་བརྟན་ཕུལ་པར་ཞལ་བཞེས་དང། གང་སྤྱིའི་སྤྱི་སྒེར་གྱི་སློག་ཆ། ཁོང་ཚང་མ་དང་མང་ཇའི་སྦྱིན་བདག་ཁ་ཤས་ལའང་ཕྱག་དབང་དང། དམིགས་བརྩེ་མའི་ལྗགས་ལུང་བཅས་སྩལ། དེ་ནས་རིམ་པ་བཞིན་གཞིས་རྩེ་རྫོང་
དཔོན་གསར་པ། དཔལ་ཆོས་མཁན་ཟུར་སོགས་ལ་ཕྱག་དབང་དང། དཔོན་མོ་འབུམ་སྐྱབས་དང་ཟླ་བོ་གཅིག་ལ་བུད་མེད་ཀྱི་བསྲུང་བྱ་བོད་ཡུལ་ན་ཇི་ལྟར་བཞུགས་པའི་སྡོམ་པ་ཆ་ཚང་བར་སྩལ། ཟླ་བ་གཉིས་པའི་ཚེས་བཅུ་གཉིས་ཀྱི་ཉིན་དབེན་
ས་ཆོས་ཀྱི་ཕོ་བྲང་པ་སྤྱི་སོས་རྒྱུ་ཡོན་སྦྱར་ནས་འཁོར་ལོ་བདེ་མཆོག་གི་རྣལ་འབྱོར་ལ་གནས་བཞིན་པས་བླ་མཆོད་ཀྱི་ཆོ་ག་མཛད་དེ། དེ་དང་འབྲེལ་བའི་བརྟན་བཞུགས་ཚོགས་ཀྱི་འཁོར་ལོ་དང། གསོལ་སྟོན་གཟབས་རྒྱས་བཅས་ཕུལ་བར་

[066A]༄༅། །ཞལ་བཞེས་བཟང་པོ་དང་དགེ་འདུན་ལ་མང་འགྱེད། རྗེས་འབྲང་ཆོས་འཁོར་དབུས་སྡིངས་པ། གཡུ་རྩེ་བ་བཅས་བཙུན་མ་བརྒྱ་དང་ཉི་ཤུ་སྐོར་ལ་དངུལ་གྱི་འགྱེད་བཅས་དང། ཚེས་བཅོ་ལྔ་ལ་ལྷ་རྩེ་དགའ་ལྡན་འོག་མིན་གླིང་པ་
སྤྱི་ཚོགས་ཀྱིས་སྤྱན་འདྲེན་ཁྲུས་གསོལ་མཎྜལ་སྤྱི་སྒེར་གྱི་འབུལ་བ་བཅས་ཞབས་བརྟན་ཕུལ་ཞིང། ཁོང་རྣམས་ལའང་མང་འགྱེད་བཀའ་དྲིན་གྱིས་བསྐྱངས། ཉེར་གཉིས་ཀྱི་ཉིན་བྱང་འགྲུལ་བ་མང་པོ་འབྱོར་པ་ལྟར། ཉེར་བཞི་ལ་བཀའ་འགྱུར་
བ་ནོ་མོན་ཧན་གྱི་དགོངས་རྫོགས་བསྒྲུབ་མི་ཏཱ་བླ་མ་བློ་བཟང་རྒྱལ་མཚན་དང་དབོན་པོ་འཁོར་བཅས། གཞན་མ་རྒྱ་སོག་གི་བླ་དཔོན་མང་པོའི་མི་སྣ་ངོ་གཡོག་བཅས་ཕྱེད་ཉིས་བརྒྱར་ཉེ་བར་མཇལ་ཁ་གནང་ཞིང། བཀའ་འགྱུར་བ་ཏཱ་བླ་མའི་ལྗགས་
བསྔོ་ཞུ་རྟེན་དངོས་པོ་ཕོན་ཆེ་བ་ཕུལ་བ་བཞིན་དེ་མ་ཐག་ལྗགས་བསྔོ་བཀའ་དྲིན་ཆེ། ཉེར་ལྔའི་ཉིན་ཨ་ལ་ཤག་ལྷ་བཙུན་དར་རྒྱས་ཀྱིས་ཞབས་བརྟན་མཎྜལ། སྐུ་གསུང་ཐུགས་རྟེན། དངུལ་གོས་དར། བྱ་རས་སོགས་ཀྱི་འབུལ་ནོད་གཟབ་ཅིང་
མདུང་ནག་མེར་རྒན་ཆོས་རྗེ། མཚོ་ཁ་བ་སོགས་དཔོན་ཁག་མང་པོའི་མི་སྣ་བཅས་བརྒྱ་དང་བདུན་ཅུ་སྐོར་ལ་ཕྱག་དབང་དང་བཞུགས་གྲལ་བཅས་གནང། དེ་ནས་སང་ཉིན་དབྱེ་འཁོར་ནས་ངག་དབང་ཡེ་ཤེས་རྒྱ་མཚོའི་ཞབས་ཕྱི་དབྱེ་འཁོར་ཕྱག་
མཛོད་ཀྱིས་ཞབས་བརྟན་འབུལ་བ་བཏེག་པ་དང་མཉམ་དུ། འབྲས་སྤུངས་ཀྱི་འབུལ་སྡུད་པ་ངོ་གཡོག་བཅས་བཞི་བཅུ་སྐོར་ལ་མཇལ་ཁ། མི་ངོ་རྣམས་ལ་གསོལ་ཇ་ཇ་གྲལ་བཅས་གནང་ཞིང། ཧཱ་བླ་མ་སོགས་འགྲུལ་ཁག་མང་པོ་ནས་དགེ་

[066B] ཉེར་བརྒྱད་ལ་བཀའ་འགྱུར་བའི་དབོན་པོ་སོགས་བཞི་བཅུ་ཞེ་གཉིས་ལ་བསྙེན་རྫོགས་ཀྱི་སྡོམ་པ་དང། ཟླ་བ་གསུམ་པའི་ཚེས་གཅིག་གི་ཉིན་ཐོན་དར་རྒྱས་སོགས་དྲུག་ཅུ་སྐོར་ལ་དགེ་བསྙེན་ནས་དགེ་ཚུལ་གྱི་བར་
གྱི་སྡོམ་པ་དཀྱུས་ཐོག་གཅིག་ཏུ་གནང་ཞིང། ཐོན་དར་རྒྱས་ཀྱི་གཉེར་པར་དགེ་བསྙེན་ཁོ་ནའི་སྔོམ་པ་བཅས་སྩལ། ཚེས་ལྔ་ལ་བྱང་འགྲུལ་པ་དཔོན་གཡོག་ཚང་མ་དང་ཁ་འཐོར་བ་བཅས་བཞི་བརྒྱ་ལ་ཉེ་བར་གྲུབ་རྒྱལ་མ་ལུགས་ཀྱི་ཚེ་དབང་བཅས་
སྩལ་ཞིང། སང་ཉིན་ཁོང་ཚང་མར་ཐོན་ཆས་སུ་སྐུ་བརྙན། བྱིན་རྟེན་གོན་པ་སྤོས་སྣམ་བུ་སོགས་སོ་སོའི་བབས་བསྟུན་དང། བླ་དཔོན་ཁག་གི་འཚམས་ཞུའི་ལན། གཞན་ཡང་སེར་སྐྱ་ཁག་མང་གི་སྐྱབས་འཇུག་ཞུ་བའི་ཡི་གེ་ལ་བཀའ་ལན་ཞིབ་
རྒྱས་བཅས་སྩལ། ཉེར་གཅིག་གི་ཉིན་ཁམས་ཕྱོགས་ཀྱི་བླ་མ་ཁག་མང་དང་སེར་འབྲས་ཀྱི་གྲྭ་པ་བཅས་ཉིས་བརྒྱ་ལྷག་ཙམ་ལ་ཕྱག་དབང་གནང། ས་ཟླའི་ཚེས་བརྒྱད་ལ་སྔགས་པ་གྲྭ་ཚང་གི་ཚོགས་ཁྲོ་གསར་པ་ཁྲོ་ཁལ་ལྔ་བཅུ་ལྔ་ལྔ་ལྷག་བ་ལས་
གྲུབ་པའི་ཁྲོ་སྦུས་ལེགས་བླུག་ནས་གསར་སྦྱོར་གནང་བའི་ཞལ་བྱང་དུ།    ༈    གསང་སྔགས་ཟབ་མོའི་སྒོར་ཞུགས་ཁྲི་མས་ལྡན་སྡེར། །རོ་བདའི་སྣོད་ཡངས་རིན་ཆེན་ཡོལ་གོ་འདི། །ཕུལ་བའི་དགེ་བས་མཁའ་མཉམ་སེམས་ཅན་རྣམས། །རྟག་
ཏུ་བདུད་རྩིའི་རོ་ལ་སྦྱོད་པར་ཤོག་ཅེས་པ་འདི་ནི་སྔགས་པའི་ཚོགས་ཁྲོ་གསར་བླུག་གི་ཁ་བྱང་དུ་བགྱིས་པའོ། ཞེས་པ་ཞིག་སྩལ། ཟླ་བ་ལྔ་པའི་ཚེས་ཉེར་གཉིས་ཀྱི་ཉིན་གོང་མ་ཆེན་བོ་ཤིང་ཙུ་གཡུང་ཊིང་གནམ་དུ་གཤེགས་པའི་དགོངས་རྫོགས་

[067A]༄༅། །ཀྱི་དངོས་སྐྱེས་དབུལ་བ་དང། གོང་མ་ཆེན་པོ་ཁྲི་གསར་གྱི་བཀའ་གསེར་ཡིག་བཅས་སྐྱེལ་བར་མི་སྣ་ཏཱ་བླ་མ་ཆོས་འཕེལ་དར་རྒྱས་དང་བློ་བཟང་དཔལ་འབྱོར། རིམ་པ་གཉིས་པའི་ཁཱི་ཡ་ཁེའི་ཐུ། རིམ་པ་གསུམ་པའི་ཁཱི་ཡ་
ཨར་བུབ། རྗར་ཁོ་ཆི་པར་ཐ། རྗར་ཁོ་ཆི་ཡུང་སུག་སྦི་ཆའི་ཆི་གཉིས་སོགས་དཔོན་གཡོག་བདུན་ཅུ་སྐོར་དང། ལྷ་སར་གོང་མའི་སྐུ་ཚབ་ཏུ་ཡོད་པའི་ཨམ་བན་ནཱ་སྭན་ཐུ་བཅས་འབྱོར་པར་དེ་གོང་རྒྱལ་རྩེར་ཆིབས་བསུ་སོགས་སྔར་སྲོལ་དང། འདི་
ཁར་འབྱོར་ཉིན་བདེ་ལེགས་དགའ་ཚལ་དུ་ཐབ་བསུ། ཟུར་བཞི་སློབ་དཔོན། མི་ཚན་སོ་སོ། མགྲོན་དྲུང་བཅས་པས་རྟ་བསུ་དར་འཕྱར། དུང་འབུད་བཅས་པའི་བཀུར་སྟི་བླ་ན་མེད་པ་དང་བཅས་ཏེ་བླ་བྲང་དུ་ཤར་རྒྱག་བྱོན་པའི་དུས་གོང་མ་ཆེན་པོའི་
གསེར་ཡིག་ཕྱག་ཏུ་བཀུར་སྟི་ཆེན་པོས་བཞེས་ཤིང། གོང་མ་ཆེན་པོར་སྐུའི་འཚམས་ཞུ་སོགས་སྔར་བཞིན་གནང། དེ་ནས་དཔོན་གཡོག་ཚང་མར་ཕྱག་དབང་དང་མི་སྣ་རྣམས་ལ་ཇ་གྲལ་གྱི་ཐོག་བཀའ་འདྲི་བཟང་པོ་དང་གསོལ་སྟོན་གཟབས་
རྒྱས་སོགས་ཀྱི་སྣེ་ལེན་བཟང་པོ་དང། སང་ཉིན་གོང་མ་གཡུང་ཊིང་རྒྱལ་པོ་ཞི་བར་གཤེགས་པ་དེ་ཉིད་ཀྱི་དགོངས་རྫོགས་སུ་ན་བཟའ་གོས་སེར་པོ་གཡི་དཀར་གྱི་ནང་ལྡན། བཟང་གོས་ཀྱི་སྐུ་སྙེ། བཞུགས་འབོལ། ལྗོན་ཤིང་གི་ཕྱག་འཕྲེང་
རིན་པོ་ཆེའི་རྒྱན་ལྡན། སྣམ་བུའི་སྐུ་ལྕམ་སེར་པོ་ལིང་གི་ནང་ལྡན་བཅས་དང་ཆོས་གྲྭ་འདིར་མང་འགྱེད་ཀྱི་ཐེབས་སུ་དངུལ་སྲང་སྟོང་ཕྲག་གཅིག་མཛོད་བཏགས་ཆེ་བ་བརྒྱ་དང་ཆུང་བསྟོང་ཕྲག་གཅིག་ཇ་སྦག་བརྒྱ། འདི་ཁའི་དགོན་ལག་བྱིངས་ལ་

[067B] ཇ་སྦག་ཉིས་བརྒྱ་བཅས་བསྟར་བ་ལྟར། འདི་ཉིད་དུ་གོང་མ་ཆེན་པོ་དེ་ཉིད་ཀྱི་དགོངས་པ་ཡོངས་སུ་རྫོགས་པའི་ལྗགས་བསྔོ་རྒྱས་པར་མཛད། བཞུགས་གྲལ་གྲོལ་འཕྲལ་གོང་མ་ཆེན་པོ་ཁྲི་གསར་ནས་
གསེར་ཡིག་རྟེན་མཛོད་བཏགས་ཆེ་ཆུང་བཅུ་ཐམ་པ། མཛོད་གོས་སྣ་ཚོགས་ཡུག་ཆེན་བཅུ་གཉིས། དངུལ་ལྡོང། དངུལ་གྱི་བྱ་མ་བུམ། དངུལ་ཕོར་རྣམས་དང། གཞན་ཡང་གནང་སྐྱེས་འཕར་མ་གུ་གུ་ཤའི་མཎྜལ། ཆོས་འཁོར། མཆོད་ཀོང་
སྤོས་ཕོར། དཀར་ཡོལ་དང་ཤེལ་གྱི་དཔྱད་པ་སྣ་ཚོགས་ངོ་མཚར་པ། མཛོད་གོས་སྦུ་མ་དང་རྒྱན་བཞི། ཚོས་གཉིས། ཁ་ཐི་སོགས་ཡུག་ཆེན་བཅོ་བརྒྱད་བཅས་སྩལ་བའི་བཀུར་ཟོས་བླ་ན་མེད་པ་གནང་བ་རྣམས་སྲི་ཞུ་དང་བཅས་པས་བཞེས། མི་སྣ་
རྣམས་ནས་ཀྱང་དངུལ་གྱི་མཎྜལ། གོས་དར་སོགས་རང་རང་གི་འབྱོར་པ་དང་བསྟུན་པའི་འབུལ་ནོད་གཟབས་རྒྱས་ཕུལ། དེ་ནས་རིམ་བཞིན་མི་སྣ་རྣམས་ལ་ཚེ་དབང་དང། གོང་མ་ཆེན་པོར་གསེར་ཡིག་གི་བཀའ་ལན་དང། དགོངས་རྫོགས་གནང་
སྐོར་བཅས་ཀྱི་ཞུ་ཡིག་ཞིབ་རྒྱས་སུ་འབུལ་བ་གནང། དེ་དུས་གོང་མ་ཞི་བར་གཤེགས་པ་གང་གི་དགོངས་རྫོགས་སུ་རྗེ་བླ་མ་ཉིད་ནས་རྒྱལ་བ་ཐམས་ཅད་མཁྱེན་པ་ཆེན་པོར་ལྗགས་བསྔོ་ཞུ་རྟེན་མཛོད་བཏགས་ཆེ་བ། གསེར་མགུར་སྲང། དངུལ་ལྔ་
བཅུ་མ་དྲུག་བཟང་གོས་ཡུག་བཞི་རྣམས་དང། ཆོས་སྡེ་ཆེན་པོ་སེར་འབྲས་དགེ་གསུམ། བཀྲ་ཤིས་ལྷུན་པོ་སོགས་ཀྱིས་མཚོན་པའི་དགོན་ཁག་མང་པོའི་དགེ་འདུན་ཁྲི་ཕྲག་གཉིས་དང་བརྒྱད་བརྒྱ་ལྷག་པར་མང་ཇ་གཉིས་རེའི་ཐོག་འགྱེད་ཁྱོན་

[068A]༄༅། །དངུལ་སྲང་སྟོང་དང་བརྒྱད་བརྒྱ་བཅུ་གསུམ་སྒོར། བསྔོ་རྟེན་རྣམ་གཞག་བཅས་སྩལ་ཞིང། སྨོན་ལམ་ཡང་དག་པས་མཚམས་སྦྱོར་གནང། དེ་བསྟུན་འཆར་ཅན་གྱི་མི་སྣ་སྐུ་གཉེར་ཆེན་མོ་དགེ་སློང་བློ་བཟང་བཀྲ་ཤིས་རྫོང་
སྟ་གནང་བའི་མདུན་དུ་གོང་མ་ཆེན་པོར་འཚམས་ཞུ་དང་ཁྲི་གསར་ཕེབས་ཀྱི་ལེགས་འབུལ་བཅས་ཟླ་བ་དྲུག་པའི་ནང་དུ་རྫོང་སྟ་གནང། ཚེས་བཅུ་བཞིའི་ཉིན་འབྲོང་རྩེ་གོང་འོག་གཞིས་བྱེས་ནས་ཞབས་བརྟན་ཕུལ་བར་ཞལ་མཇལ་གནང་ཞིང་
འདི་ལོ་ཡང་ཆར་ཤིན་ཏུ་དཀོན་པར་ཆར་འབེབས་སྔར་བཞིན་ཁག་མང་གནང་བས་ཆར་ཤིན་ཏུ་ཆེ་བ་བབས། སྨོན་ལམ་ཆེན་མོ་དང་དྲུག་པ་ཚེས་བཞིའི་མཆོད་པ། ཚེས་བཅོ་ལྔ་ནས་དབྱར་གནས་སྦྱོར་དངོས་རྗེས་གསུམ་ཚང་བ་གནང་ཞིང་
ཆོས་གྲྭ་འདིས་མཚོན་པའི་དགོན་སྡེ་མང་པོ་ལ་མང་འགྱེད་བཅས་རྒྱ་ཆེར་གནང། ཟླ་བ་བདུན་པའི་ཚེས་བཅུ་དྲུག་ལ་རྒྱལ་དབང་ཐམས་ཅད་མཁྱེན་གཟིགས་ཆེན་པོ་མཆོད་ཡོན་འདི་ལོ་གཙང་ཕྱོགས་སུ་ཆིབས་བསྐྱོད་གནང་རྒྱུའི་དགོངས་བཞེད་
ཀྱི་གྲ་བསྒྲིག་ཞུ་མི་དཔོན་རབ་བརྟན་དོན་གྲུབ་ངོ་གཡོག་འབྱོར་པ་དང་སེར་འབྲས་དགེ་གསུམ་ལི་ཐང་པ་བཅས་བརྒྱར་ཉེ་བར་ཕྱག་དབང་དང། ཚེས་ཉེར་ལྔའི་ཉིན་དགེ་སྐོས་གསར་རྙིང་གི་མཇལ་ཕྱག་སོགས་འཆར་ཅན་དང་བསྟུན་སེར་
འབྲས་ཀྱི་གྲྭ་པ་སོགས་ཕྱོགས་འདུས་ཀྱི་སྐྱེ་བོ་སུམ་བརྒྱ་བརྒལ་བར་ཕྱག་དབང་དང་གནམ་གང་གི་ཉིན་དགག་དབྱེའི་བྱ་བ་སོགས་ཀྱང་ལེགས་པར་བསྒྲུབ་པར་མཛད། ཟླ་བ་བརྒྱད་པའི་ཚེས་བཅུ་གཉིས་ལ་ཅོ་ནེ་མཁན་པོའི་བང་ཕྱིན་པ་སོགས་

[068B] ཨ་མདོ་བ། ཏྲེ་བོ་ཁམས་པ། སེར་འབྲས། རྒྱུད་པ་སོགས་ཕྱོགས་འདུས་ཀྱི་སྐྱེ་བོ་མང་པོ་དང། འདི་ཁའི་གྲྭ་རིགས་ཚོགས་གསོག་པ་ཆོས་རྗེ་སྤོས་ཁང་མཁན་པོར་འགྲོ་བའི་ཐོན་ཕྱག་སོགས་ཁྱོན་སུམ་བརྒྱ་བརྒལ་བར་ཕྱག་དབང་དང། ཟང་
ཟིང་གི་དངོས་པོ་གྱ་ནོམ་པས་ཚིམ་པར་མཛད། དེ་སྐབས་རྒྱལ་དབང་ཐམས་ཅད་མཁྱེན་གཟིགས་ཆེན་པོ་རྗེ་བླ་མ་ཉིད་མཇལ་བར་ཕེབས་བསྐྱོད་མངོན་དུ་གྱུར་པས་ཕྱག་ཕྱག་པ་ཚོགས་གསོག་བློ་བཟང་ཡར་འཕེལ་རྫོང་སྟ་དང། ཕྱོགས་འདུས་ཀྱི་
སྐྱེ་བོ་མང་པོ་ལ་རིམ་གྱིས་ཞལ་མཇལ་སོགས་སྨན་ཡོན་བླ་ན་མེད་པ་མཛད། ཟླ་བ་དགུ་པའི་ནང་དུ་ཡང་མདོ་སྣད་པ། མཛོ་གེ་བ། ལྔ་པ་སོགས་ཀྱི་དཔོན་ཁག་མང་པོར་ཞལ་མཇལ་དང་དངོས་པོའི་གནང་སྦྱིན་བླ་ན་མེད་པ་སྩལ། དེ་དུས་སྐྱབས་མགོན་
རྒྱལ་དབང་ཐམས་ཅད་མཁྱེན་གཟིགས་ཆེན་པོ་འདི་ཁར་ཆིབས་བསྐྱོད་གནང་བའི་ཕེབས་ལམ་དུ་ཞུགས་པས་རྒྱལ་རྩེར་སྐུའི་འཚམས་འདྲི་ཞུ་བ་དང། ཆིབས་བསུ་ཆབས་ཅིག་པར་མགྲོན་གཉེར་དཀའ་ཆེན་སྤེལ་རྒྱང་རྗེ་དྲུང་དང་དྲུང་འཁོར་བཅས་ངོ་
གཡོག་སུམ་ཅུ་སྐོར་རྫོང་སྟ་གནང། དེ་ནས་པ་རྣམ་ན་ཐོག་བཀྲ་ཤིས་སྒང་དུ་ཕེབས་བསྟུན་ཕྱག་མཛོད་ལྷུན་གྲུབ་གླིང་པ་དཔོན་གཡོག་སུམ་ཅུར་ཉེ་བ་ཆིབས་བསྐུར་མངགས་པ་མཛད་གདོང་སྐུའི་འཚམས་ཞུ་སོགས་ཞིབ་རྒྱས་སུ་གནང། དེ་ནས་
ཟླ་བ་དགུ་པའི་ཚེས་བཅུ་གསུམ་གྱི་ཉིན་བཀའ་དྲིན་མཚུངས་མེད་བདག་ཅག་གི་འདྲེན་པ་དམ་པ་མཚན་བརྗོད་པར་དཀའ་བ་སྲིད་ཞིའི་གཙུག་རྒྱན་རྒྱལ་དབང་ཐམས་ཅད་མཁྱེན་གཟིགས་ཆེན་པོ་དང། ཁམས་གསུམ་གྱི་བླ་མ་སྲིད་པ་གསུམ་གྱི་འདྲེན་

[069A]༄༅། །མཆོག་དུས་གསུམ་རྒྱལ་བ་ཀུན་གྱི་རང་གཟུགས་མཚན་བརྗོད་པར་དཀའ་བ་པཎ་ཆེན་ཕྱོགས་ཐམས་ཅད་ལས་རྣམ་པར་རྒྱལ་བ་ཐམས་ཅད་མཁྱེན་གཟིགས་ཆེན་པོ་གཉིས་ཆོས་གྲྭ་ཆེན་པོ་བཀྲ་ཤིས་ལྷུན་པོ་དཔལ་གྱི་སྡེ་ཆེན་ཕྱོགས་
ཐམས་ཅད་ལས་རྣམ་པར་རྒྱལ་བའི་གླིང་ཆེན་པོར་ཞལ་མངོན་པར་འཛོམས་ཏེ། དེ་ཡང་གྲྭ་ཚང་འདི་ཁའི་སློབ་དཔོན་ལས་སྣེ། མི་ཚན་གྱི་མི་བཟང། སྐུ་དྲག་བདག་རྐྱེན་ཡོད་རིགས། ཆབ་འབངས་ཀྱི་སྐྱེ་བོ་ལས་ཚོ་བསྡུས་ཀྱི་རྟ་པ་བཞི་བརྒྱར་ཉེ་བའི་
ཆིབས་བསུ། འདི་ཁའི་ཚོགས་ཆེན་དང་དགོན་ལག་ཚོ་བསྡུས་ཀྱི་དགེ་འདུན་སྟོང་ཕྲག་མང་པོས་གདུགས། རྒྱལ་མཚན། ཕྱེ་ཕུར། རོལ་མོའི་བྱེ་བྲག་ལ་སོགས་པའི་མཆོད་རྫས་ཐོགས་པ་དཔག་ཏུ་མེད་པའི་གསེར་འཕྲེང། ལྷག་པར་སྔགས་གྲྭ་
བ་རྣམས་ཀྱིས་པཎ་ཆེན་ཆོས་ཀྱི་རྒྱལ་པོ་བློ་བཟང་ཆོས་ཀྱི་རྒྱལ་མཚན་གྱི་བཞེད་སྲོལ་ཇི་ལྟ་བའི་རོལ་ཆེན་གྱི་མཆོད་སྦྲིན་དུ་མས་མངོན་པར་མཆོད་པས་མདུན་བདར་ཏེ་ཕེབས་འཕྲལ་མཇལ་ཕྱག་གནད་བཞེད་ཀྱང་པཎ་ཆེན་ཐམས་ཅད་མཁྱེན་པ་སྐུ་
ན་ཕེབས་ཆེ་ཞིང། སྐུ་ཁམས་ཧ་ཅང་གི་དྭངས་པ་མེད་གཤིས་སྐུ་མི་ངལ་བའི་ཁྱད་ལ་དགོངས་ནས་ཐོག་མར་ཐོས་བསམ་གླིང་གི་བླ་བྲང་དུ་ཕེབས། དེ་ནས་དལ་གྱིས་བླ་བྲང་རྒྱལ་མཚན་མཐོན་པོར་ཕེབས་པར་རྗེ་བླ་མ་ཉིད་སྐུ་ཁམས་ཧ་ཅང་གི་དྭངས་
པ་མེད་ཀྱང་དགྱེས་པ་ཆེན་པོས་གཟིམས་འགག་ཏུ་ཕེབས་བསུར་ཕེབས་ཤིང། རྒྱལ་དབང་ཐམས་ཅད་མཁྱེན་གཟིགས་ཆེན་བོ་ནས་ཆོས་ཀྱི་འབྲེལ་པ་རྒྱུ་མཚན་དུ་མཛད་བའི་གུས་ཕྱག་བཟང་པོ་གནང་བ་དང་བསྟུན་རྗེ་བླ་མ་ཉིད་ནས་ཀྱང་ཐང་

[069B] མཇལ་དར་རྩེ་སྦྲོད། བྱིན་རླབས་ཞུ་བ་མཛད་སྐབས་གུས་པས་དབུ་མཉམ་ཐུག་ཏུ་མཛད། དེ་ནས་གཟིམས་ཆུང་ཉི་འོད་འཁྱིལ་པར་བཞུགས་ཁྲི་སོ་སོར་ལྷན་བཞུགས་གནང། དེ་ནས་སྲིད་སྐྱོང་ཐོ་རོན་པའི་ལི་བསོད་ནམས་
སྟོབས་རྒྱས་ལ་སོགས་པ་ཞབས་འབྲིང་པ་ཐམས་ཅད་ལ་ཕྱག་དབང་གི་བྱིན་རླབས་སྩལ། དེ་དུས་རྗེ་བླ་མ་ཡབ་སྲས་འདི་གཉིས་དེ་གོང་ཡུན་རིང་པོའི་བར་མ་མཇལ་བའི་རྐྱེན་གྱིས་ད་རེས་གདན་འཛོམ་མཛད་པ་འདི་ལ་ལྷག་པར་ཐུགས་དགྱེས་པ་ཆེ་
ཞིང༑ ཁྱད་པར་དུ་གསུང་གི་གླེང་མོའང་འབྱམས་སུ་ཀླས། དེ་ཉིན་རྒྱལ་མཚན་མཐོན་པོ་ནས་འདི་ཁའི་སྔོན་གྱི་ལུགས་སྲོལ་ཇི་བཞིན་བའི་གསོལ་སྟོན་གྱིས་དགྱེས་སྟོན་སྤེལ་ཞིང། རྒྱལ་དབང་ཐམས་ཅད་མཁྱེན་གཟིགས་ཆེན་པོ་ནས་ཐོག་མའི་ཞལ་
འཛོམ་རྟེན་འབྱུང་དུ་དངུལ་དཀར་གྱི་མཎྜལ་ལྷ་རྫས་ཀྱི་སྣེ་འདོགས་ཅན། དངུལ་བྲེ་ཆེན་བཅུ་ཕྲག་གིས་གཙོས་པའི་ཚན་གྲངས་མང་པོ་བཅས་བསྟར་བར་མཛད། དེ་མཚུངས་རྗེ་ཉིད་ནས་ཀྱང་ཐོག་མའི་ཞལ་འཛོམ་རྟེན་འབྱུང་དུ་དངུལ་དཀར་གྱི་མཎྜལ། དངུལ་
རྟ་རྨིག་མ་བཅུས་མགོ་བྱས་པའི་མཛོད་གོས་རྡོ་རྗེ་སེང་ལམ་མ་སོགས་གོས་ཡུག་མཛོད་བཏགས། ཧོར་དར། བྱང་སྨན། རྒྱ་ཟམ། ལྷོ་བལ་གྱི་རས་སོགས་ཀྱི་དགུ་ཚན་ཉེར་གཅིག་འབུལ་བ་མཛད། དེ་ཉིན་ནས་རྒྱལ་དབང་ཐམས་ཅད་མཁྱེན་གཟིགས་
ཆེན་པོ་ཐོས་བསམ་གླིང་བླ་བྲང་དུ་བཞུགས་གནས་མཛད། ཟླ་བ་འདིའི་བསིལ་ཟེར་བྱེད་པ་ཉ་ཡོངས་སུ་གང་བའི་དུས་སུ་རྗེ་བླ་མ་འདི་ཉིད་ལ་རྒྱལ་དབང་ཐམས་ཅད་མཁྱེན་གཟིགས་ཆེན་པོ་ནས་བརྟན་བཞུགས་ཀྱི་མཆོད་སྤྲིན་སྤྲོ་བ་མཛད་པར་ཐོག་

[070A]༄༅། །མའི་ཆར་འདུས་པ་རྒྱ་མཚོའི་དབུས་སུ་གདན་འདྲེན་ཞུ་རྩིས་མཛད་ཀྱང། རྗེ་བླ་མ་ཉིད་སྐུ་ན་ཧ་ཅང་ཕེབས་ཆེ་ཞིང། སྐུ་ཁམས་ཀྱང་རྒྱུན་ཆགས་སུ་བཟང་པོ་མེད་སྟབས་གཟིམས་ཆུང་ཉི་འོད་དུ་ཞབས་བརྟན་གྱི་གྲ་བསྒྲིག་མཛད་དེ། རྣམ་རྒྱལ་
གྲྭ་ཚང་པ་རྣམས་ཀྱིས་མཎྜལ་ཕུལ། རྒྱལ་དབང་རང་ཉིད་ནས་ཕྱག་གིས་ཚོམ་བུ་བཀོད་པ་མཛད་དེ། མཎྜལ་དེ་ཉིད་ཕྱག་ཏུ་བཞེས་ནས་མགོན་པོ་སྣང་བ་མཐའ་ཡས་ཀྱིས་ཐུགས་བསྐྱེད་ཚུལ། རྫོགས་སྨིན་སྦྱངས་གསུམ་མཐར་ཕྱིན་ནས་བདེ་བ་ཅན་གྱི་
ཞིང་ཁམས་སུ་སངས་རྒྱས་པའི་ཚུལ། སངས་རྒྱས་ནས་ཀྱང་མ་དག་པའི་ཞིང་ཁམས་སུ་སྤྲུལ་པའི་བཀོད་པ་མུ་མཐའ་མེད་པར་བསྟན་ཏེ་འགྲོ་བའི་དོན་མཛད་ཚུལ། ལྷག་པར་དུ་གླིང་ཆེན་པོ་འཛམ་བུའི་གླིང་གི་ཡུལ་གྲུ་སྣ་ཚོགས་སུ་མཁས་གྲུབ་ཀྱི་སྐུའི་
བཀོད་པ་མཐའ་ཡས་པ་ཞིག་བསྟན་ཏེ། སྤྱིར་ཤཱཀྱའི་རྒྱལ་པོའི་བསྟན་པ་དང་ཁྱད་པར་དུ་རྗེ་རྒྱལ་བ་གཉིས་པའི་བསྟན་པ་རིན་པོ་ཆེའི་དཔལ་དུ་གྱུར་ཚུལ། རྗེ་རང་ཉིད་ལའང་སྡོམ་པ་གསུམ་གྱི་བཀའ་དྲིན་སྩལ་བ་སོགས་བཤེས་གཉེན་གྱི་ཆེ་བ་
བརྗོད་པའི་གསུང་ཟབ་མོ་མདོ་རྒྱུད་མན་ངག་གི་ལུང་གིས་བརྒྱན་པ་མཁས་རྨོངས་ཐམས་ཅད་ཡིད་འཁུལ་ངེས་པའི་གསུང་བཤད་དང་བཅས་ཏེ་ཞབས་ཀྱི་པདྨོ་ཡུན་དུ་བརྟན་པའི་ཕྱིར་གསོལ་འདེབས་གདུང་ཤུགས་དྲག་པོས་གནང་བར། རྗེ་བླ་མ་
འདི་ཉིད་ནས་ཀྱང་ཞལ་བཞེས་བཟང་པོ་གནང། དེ་དུས་རྟེན་འབྱུང་གི་དངོས་པོ་སྐུ་གསུང་ཐུགས་རྟེན། གསེར་གྱི་མཎྜལ་ཆེ་ལེགས། ན་བཟའ་སོགས་སྐུའི་ཉེར་སྦྱད་ཆ་ཚང། དངུལ་ལྡོང་གཅིག་དངུལ་གྱི་བྱ་མ་བུམ་བཞི། དངུལ་བྲེ་ཆེན་ལྔ་བཅུ་ང་

[070B]དིང་ཕོན་ཡུག་ཧོར་གོས་བུམ་གདན་ཚོས་ཁ་སྣ་ཚོགས་ཡུག་བཅུ་གཅིག་བཀྲལ་བཏགས་དང་ཐེར་གོས་སྣ་ཚོགས་ཡུག་ཆེན་བདུན། མཛོད་གོས་ཚོས་ཁ་སྣ་ཚོགས་སོ་སོ་ནས་ཡུག་ལྔ་རེ་ཡོད་པའི་བཞི་སྡེམས་རེ། ཧུ་ཇ་རྙིང་པ་འཁོར་དྲུག་བརྒྱ་དང་
འབྲུ་དཀར་ལྟང་བཅས་ཀྱིས་མགོ་ཚན་བྱས་པའི་མཛོད་བཏགས་ཕྱི་ནང། མཛོད་ཇུས་དང་རྒྱན་བཞི་གསེར་མ། མཛོད་གོས་སོགས་དངོས་པོ་བཟང་བསྒྲིགས་ཀྱི་དགུ་ཚན་བརྒྱ་དང་ལྔ་བཅུ་བཅས་བསམ་གྱིས་མི་ཁྱབ་པའི་འབུལ་བ་དང། དེ་མཚུངས་ཕྱག་
མཛོད་ལའང་གྱོན་པ་ཆ་ཚང་བཅས་ཀྱི་གནང་སྐྱེས་དང། འདུས་སྡེར་མང་ཇ་བཟང་མང་དང། གྲྭ་པ་རེར་འགྱེད་བཀྲས་བཏགས། དངུལ་བལྚམ་བདུན་རེ། ཇ་བར་ཁག་གཉིས་རེ། སྨན་རྙིང་དང་བྱང་དར་ཁ་རེ། བསོད་ནམས་ཁ་བཏགས་བཅས་ཀྱི་འགྱེད་
བཟང་པོ་གནང་ཞིང། དེ་སྐབས་རྟེན་འབྲེལ་གྱི་ཆོས་ཐམས་ཅད་ཆུ་ནང་གི་ཟླ་བ་ལྟར་གཟིགས་པའི་གྲུབ་དབང་ཡོངས་འཛིན་དམ་པ་ཁྲི་ཆེན་ནོ་མོན་ཧན། རྒྱལ་པོ་ཆེན་པོ་ཐོ་རོན་པའི་ལི་བསོད་ནམས་སྟོབས་རྒྱས་སོགས་ཞབས་ཕྱི་རྣམས་ནས་ཀྱང་འབུལ་ནོད་
དང་གསོལ་འདེབས་སོགས་ཀྱང་རྒྱ་ཆེན་པོ་ཞུས་ཏེ། དེ་ཉིན་བླ་བྲང་ནས་ཀྱང་དཀར་སྦྲོ་བཅས་བསྙེན་བཀུར་གཟབ་མོ་གནང། རྒྱལ་དབང་ཐམས་ཅད་མཁྱེན་པ་ནས་ཞབས་བརྟན་འབུལ་གནང་དང་བསྟུན་ལ་མོ་ཆོས་སྐྱོང་ཆེན་པོ་ནས་ཀྱང་རྟེན་འབྲེལ་གྱི་སྒོ་
འཕར་འབྱེད་ཕྱིར་ལྷ་དར་དམོད་ནས་དང་བཅས་པ་འབུལ་བ་མཛད། སླར་ཡང་རྒྱལ་དབང་མཆོག་ནས་མཎྜལ་ཕྱག་ཏུ་བཞེས་ཏེ་ཚན་གྲངས་ལ་སོགས་པའི་འབུལ་ཚན་དུམ་དང་བཅས་ཏེ། བཀའ་ཆོས་ཀྱི་སྙན་གསན་འབུལ་བ་མཛད་པ་ལྟར་འཁོར་རགས་

[071A]༄༅། །བསྡུས་དང་བཅས་པ་ལ་རྗེ་བཙུན་སྒྲོལ་མ་བཀའ་བབས་བདུན་ལྡན་སྦྱན་བདུན་མའི་རྗེས་གནང། རྗེ་བླ་མ་ཉིད་ཀྱིས་མཛད་པའི་ལམ་རིམ་དམར་ཁྲིད་མྱུར་ལམ་གྱི་ལྗགས་ལུང་ཆོས་ཐུན་གཅིག་བཅས་གནང། བཀའ་ཆོས་ཚུགས་སྐབས་
ཚོགས་དུང་བཏང་བ་དང་དུས་འགྲིག་ཅིང། ཕྱི་དུ་ནམ་མཁའ་གཡའ་དག་པ་དང། རླུང་གི་བསེར་བུ་ཕྲ་མོ་ཙམ་གྱི་རྒྱུ་བ་ཡང་ཆད་པ་སོགས་རྟེན་འབྲེལ་མཆོག་ཏུ་ལེགས་པ་ནི་ཡབ་སྲས་གཉིས་སྐུ་ཚེ་མང་པོའི་སྔར་རོལ་ནས་བླ་མ་དང། སློབ་དཔོན་དང་
སློབ་མ་དང། རྒྱལ་པོ་དང་རྒྱལ་ཕྲན་དང། བློན་པོ་སོགས་ཕན་ཚུན་འབྲེལ་ཆགས་པའི་དམ་ཚིག་རྣམས་པར་དག་པར་ཅུང་ཟད་ཀྱང་ལྷད་མ་ཞུགས་པའི་རྟེན་འབྲེལ་རྨད་དུ་བྱུང་ཞིང། ཁྱད་པར་དུ་སྐུ་ཚེ་འདིར་ཡང་ཡབ་སྲས་ཕན་ཚུན་ཐུགས་འབྲེལ་
ཤིན་ཏུ་ཆགས་པ་དང་པཎ་ཆེན་ཐམས་ཅད་མཁྱེན་པ་དགེ་འདུན་གྲུབ་པ་དཔལ་བཟང་པོ་སླར་ཡང་རང་གི་གདན་སར་ཕེབས་པ་ལ་ཆོས་བསྲུང་དམ་ཅན་རྒྱ་མཚོ་དང། ཕྱིད་དཀར་བ་ལ་སོགས་པ་དཀར་ཕྱོགས་སྐྱོང་བའི་ལྷ་ཀླུ་ཐམས་ཅད་དགྱེས་
པའི་རྟགས་སུ་མངོན། ཚེས་བརྒྱད་ཀྱི་ཉིན་ཐོས་བསམ་གླིང་གི་འདུ་ཁང་དུ་ཕྱག་མཛོད་བློ་བཟང་དགེ་འདུན་མངགས་པར་མཛད་ནས། གསང་སྔགས་རྒྱུད་པ་གྲྭ་ཚང་གི་འདུས་སྡེ་ནས་དཔལ་གསང་བ་འདུས་པ་ནས་འབྱུང་བ་ལྟར་གྱི་མཎྜལ་འབུལ་
བ་སྔོན་དུ་འགྲོ་བས་ཞབས་པད་ཡུན་དུ་བརྟན་པའི་གསོལ་འདེབས་ཕུར་ཚུགས་སུ་གནང་ཞིང། རྒྱལ་དབང་ཐམས་ཅད་མཁྱེན་པ་ཆེན་པོ་ནས་ཞལ་བཞེས་བཟང་པོ་གནང། དེ་སྐབས་ཞབས་བརྟན་བཀའ་རྩོམ་གསར་པ་གནང་ནས་འབུལ་བ་

[071B] རྟེན་འབྱུང་གི་དངོས་སྐྱེས་དངུལ་དཀར་གྱི་མཎྜལ་ཞིང་ཁམས་རྒྱ་མཚོའི་བཀོད་པ་བདེ་ལེགས་སྣ་ལྔའི་སྣེ་འདོགས་ཅན། སྐུ་གསུང་ཐུགས་རྟེན། ཞལ་དཀར་སོགས་ཉེར་སྤྱད་ཆ་ཚང། ན་བཟའ་སྐོར་ཚང་མ། བཞུགས་གདན། སྐུ་སྙེ་སོགས་ཆ་ཚང་
ས་སྙིང་མགུར་སྲང་བཅོ་ལྔ་ཡོད་པའི་ཐུམས། དངུལ་བྲེ་ཆེན་སུམ་ཅུ་ཐམ་པ། གོས་རྡོ་རྗེ་སེང་ལམ་མ་ལས་གྲུབ་པའི་བླ་བྲེ། རྒྱའི་སྦུ་གསལ་དང་རྒྱ་རྔ་གསར་རྙིང་བཅུ་གཅིག་རག་དུང་སྤུས་ལེགས་ཆ། དངུལ་ལྡོང། དངུལ་ལྟིར། བྱམ་བུམ། དངུལ་གཞོང་
དངུལ་བུམ་སོགས་བདུན། ཤེལ་དཀར། བྱེ་དཀར། བུ་རམ་སོགས་ལྟང་ཙེ་དགུ་མཛོད་གོས་དང་བཟང་གོས། འགང་ལིང། ཧོར་དར། སྨན་བྱང་བར་རྙིང། སྟོད་རས་ཀྱི་རིགས་སྣ་ཚོགས། རྒྱ་ཟམ་སོགས་ཀྱི་ཚན་གྲངས་བཟང་པོ་དང། ཆབ་འབངས་ཀྱི་དགོན་
ལག་དང་ཆོས་གཞིས་ཚང་མས་ཁ་བཏགས་རེ་བཅས་དངུལ་རྡོ་ཚད་སུམ་ཅུ་སོ་ལྔ། དེ་བསྟུན་མི་དབང་ཕོ་ལྷ་བ། སྲས་གུང་སོགས་ལའང་མི་དམན་པ་གནང་ཞིང། ཞབས་བརྟན་བཀའ་རྩོམ་གསར་གནང་ཡང་འདི་ཉིན་ཚོགས་ཆེན་དུ་འཛུགས་པ་མཛད་དེ་
བཀྲས་བཏགས་རེའི་ཕྱག་འགྱེད་དང། སྐུ་ཞབས་གྲྭ་ཚང་བ་རྣམས་ལའང་འཛུགས་པ་མཛད་པར་བསོད་བཏགས། གསེར་ཞོ། དངུལ་སྲང་རེ་བཅས་ཀྱི་ཕྱག་འགྱེད་བཟང་པོ་སྩལ་ཏེ། ཞལ་འདོན་གྱི་རྒྱུན་ལེགས་པར་བཏོད་པ་མཛད། དེའི་ཉིན་གསོལ་སྟོན་རྒྱས་
པའི་ཐོག་གར་རོལ། བཀའ་བཅུ་པ་གཉིས་ཀྱིས་ལེགས་བཤད་ཀྱི་མཆོད་པ་སོགས་རྒྱ་ཆེར་སྤྲོ་བ་མཛད། དེའི་སང་ཉིན་འདུས་སྡེ་སྦྱི་ནས་རྒྱུ་ཡོན་སྦྱར་ཏེ་གསོལ་སྟོན་སོགས་སྔོན་མ་བཞིན་མཛད་རྗེས། རྡོ་གཅལ་ཆེན་མོར་ཐམས་ཅད་མཁྱེན་པ་དགེ་འདུན་གྲུབ་

[072A]༄༅། །བའི་བཞུགས་ཁྲིར་གདན་འདྲེན་མཛད་ནས་འདུས་པ་རྒྱ་མཚོས་ཞབས་ཀྱི་པདྨོ་བསྐལ་པ་རྒྱ་མཚོར་བརྟན་པའི་གསོལ་འདེབས་མཛད་པར་རྟེན་འབྱུང་དངུལ་དཀར་གྱི་མཎྜལ་ལྷ་རྫས་ཀྱི་སྣེ་འདོགས་ཅན། ན་བཟའ་ཆ་ཚང། ཞལ་དཀར་
སོགས་ཆ་འགྲིག་དངུལ་རྡོ་ཚད་ཉི་ཤུ་རྩ་གཅིག་ཁ་བཏགས་ཀྱི་སྣེ་འདོགས་དང་བཅས་པ། ཞལ་སྔ་ནས་བཞི་སོ་སོ་ནས་མཛོད་གོས་ཡུག་གིས་གཙོས་པའི་དགུ་ཚན་གསུམ་རེ། དགེ་སྐོས་ཆེན་མོ་ལས་ཐོག་པས་སྤོས་དང་གོས་ཡུག་གིས་གཙོས་པའི་
དགུ་ཚན། དགེ་སྐོས་བྱེད་མི་རྣམས་དང་མི་ཚན། ལས་ཚན་པའི་རིགས། ལྷ་བཙུན། རྗེ་དྲུང། ཆོས་མཛད་རྣམས་སོ་སོ་ནས་ཚན་གྲངས། དེ་མཚུངས་མི་དབང་དང་སྲས་གུང་སོགས་ལའང་བབ་ཐོབ་བཅས་ཕུལ་ཞིང། ཚོགས་ཆེན་ལ་བྱང་ཆུབ་ལམ་གྱི་
རིམ་པ་བསྡུས་དོན་གྱི་གསུང་ཆོས་ཀྱང་ཞུ་བ་མཛད། ཚེས་ཉེར་གཅིག་གི་ཉིན་རྒྱལ་དབང་ཐམས་ཅད་མཁྱེན་གཟིགས་ཆེན་པོ་མཆོད་ཡོན་སྟོན་འཁོར་ཚང་མར་ཚེ་རྟ་ཟུང་འབྲེལ་གྱི་རྗེས་གནང་དང་འབྲེལ་བའི་སྐུ་ཚེ་ཡུན་དུ་སྦེལ་བའི་རྟེན་འབྲེལ་བསྒྲིག་པ་
མཛད། དེ་དུས་ཡབ་སྲས་གཉིས་ཀའི་ཐུགས་བཞེད་དུ། ཡུན་རིང་འགོལ་ལེགས་ཀྱིས་ཞལ་ལྷན་དུ་རྒྱས་ཏེ་ལུགས་གཉིས་ཀྱི་གསུང་གླེང་རྒྱ་ཆེར་གནང་བཞེད་ཆེ་ཡང་སྔོན་ཐོག་མ་མེད་པ་ནས་ལོག་སྨོན་གྱི་མཚམས་སྦྱོར་གྲུབ་པའི་སྐྱེ་བོ་འགའ་ཞིག་
ནས་དགག་བྱ་བརྟན་པོ་ཡུན་རིང་བའི་ཤུགས་ཀྱིས་དགོངས་བཞེད་ལེགས་པར་མ་གྲུབ་པར་བརྟེན། ཚུལ་དེ་ལ་ཉེ་བར་དགོངས་ནས་ཚེས་ཉེར་གསུམ་གྱི་ཉིན་རྒྱལ་དབང་ཐམས་ཅད་མཁྱེན་གཟིགས་ཆེན་པོ་གློ་བུར་དུ་ཕེབས་པར་གཟིམས་ཆུང་སྦུག་ཏུ་གདན་

[072B]
གནང་ལ། ཕྱག་རྡོར་གྱི་བཟླས་བརྗོད་གནང་ན་ལེགས་ཚུལ་ཕེབས། དེ་ནས་དཀར་སྤྲོའི་དགྱེས་སྟོན་གནང་ཞིང། དེའི་སང་ཉིན་ནས་བཟུངས་ཏེ་སྐུ་མདུན་མཁན་པོ་དར་ཁན་ཆོས་རྗེ། མཆོད་དཔོན་མཁན་པོ་ངག་དབང་ཡོན་ཏན། གཟིམས་དཔོན་མཁན་པོ་སངས་རྒྱས་
སྲིད་སྒྲུབ་སོགས་ཕྱག་ཕྱི་རགས་རིམ་ནས་སྒེར་མཇལ་ཞུས་པར་སོ་སོར་ལན་གནང་ཞིང། ཚེས་ཉེར་ལྔའི་ཉིན་རྒྱལ་དབང་ཐམས་ཅད་མཁྱེན་གཟིགས་ཆེན་པོར་སྣར་ཐང་བརྒྱ་རྩ་ནས་འབྱུང་བའི་སྒྲོལ་ལྗང་གི་རྗེས་གནང་དང་རྗེ་རང་ཉིད་ནས་ལྗགས་རྩོམ་གནང་བའི་
རྒྱལ་དབང་མཆོག་གི་ཞབས་བརྟན་བཅས་ཀྱི་ལྗགས་ལུང་གནང། འདི་སྐབས་ཀུན་རྗེ་བླ་མ་ཐམས་ཅད་མཁྱེན་གཟིགས་ཆེན་པོ་ཉིད་སྐུན་ཕེབས་ཆེ་བ་དང་སྐུ་ཁམས་ཀྱང་ཧ་ཅང་མི་དྭངས་པ་བཅས་སྐུ་གཟུགས་སྦྱོར་མི་བཟོད་པ་ལྟ་བུར་ཡོད་ཀྱང། ཞལ་འཛོམ་ལྷན་
རྒྱས་ཀྱི་དུས་སྤྲོ་ཉམས་ཤིན་ཏུ་ཆེ་ཞིང་སྐུ་ཁམས་ཀྱང་ཤིན་ཏུ་དྭངས་པར་སེམས་ཅན་ཀུན་ལ་སྨན་ཡོན་དུ་གྱུར་པ་དང། བསྟན་པ་ལ་ཆེས་ཆེར་ཕན་པའི་གསུང་གླེང་ཡང་མཆོག་ཏུ་འཕེལ། དེ་ནས་རིམ་པ་བཞིན་མང་བཀུར་རྒྱལ་པོའི་གདུང་དྲི་མ་མེད་པ་གུ་གེ་ཆོས་
ཀྱི་རྒྱལ་པོ་དང་མངའ་རིས་གུང། མངའ་རིས་དཔོན་ཁག་སོགས་ནས་ཞབས་བརྟན་མཎྜལ་སོགས་འབུལ་ནོད་ཕུལ་བ་ཐམས་ཅད་དགྱེས་བཞིན་བདག་གིར་མཛད། དེ་ནས་ཚེས་ཉེར་བརྒྱད་ཀྱི་ཉིན་རྒྱལ་དབང་མཆོག་ཕྱིར་ཕེབས་ཀྱི་དབུ་དོད་པས་ཕེབས་རྫོངས་སུ་

[073A]༄༅། །གཟིམས་ཆུང་ཉི་འོད་འཁྱིལ་པར་གསོལ་སྟོན་བཟང་པོ་དང་བཅས་ཏེ་དངུལ་དཀར་གྱི་མཎྜལ་མཛོད་བཏགས་སྣ་ལྔའི་སྣེ་འདོགས་ཅན། བཅོམ་ལྡན་འདས་མགོན་པོ་ཚེ་མཐའ་ཡས་པའི་སྣང་བརྙན་བྱིན་རླབས་ཆེ་བ། ན་བཟའ་ཆ་འགྲིག་ཆིབས་
ཆེན་སྒ་འཁོར་ཆ་ཚང། གསེར་སྲང་དགུ་དངུལ་སྲང་ཆེན་རྟ་རྨིག་མ་ཉེར་གཅིག་ལྷ་རྫས་སྲིད་དུ་རིང་པོས་སྤྲས་པ། གན་གོས་བཟང་པོའི་བླ་རེ་ལེགས་པ། གོས་བཟང་གི་རྟེན་ཁེབས་ཁྲ་བསྒྲིགས། དངུལ་ལྟིར། བྱ་མ་བུམ། བུམ་པ། དངུལ་ཕོར། དངུལ་ལྡོང་སོགས་
དངུལ་ཆས་དྲུག་རྟ་དཀྱུས་མ་སྒ་འཁོར་ཆ་ཚང་དྲུག་དང་རྟ་རྐྱང་གཉིས། བྱེ་ཀར། ཤེལ་ཀར། བུ་རམ། འབྲུ་དཀར་བཅས་ལྟང་ཅེ་བདུན་རྣམས་ཀྱིས་མགོ་བྱས། མཛོད་བཏགས། མཛོད་གོས། ཧོར་དར། སྨན་བྱང་བར་རྙིང་སོགས་དང། ཨེ་ལེ་ཙ། ལ་ཁྲ༑ དར་ཁྲ་
རྒྱ་ཟམ་སོགས་རས་ཆ་སྣ་ཚོགས་པའི་ཚན་གྲངས་བཟང་པོ་བདུན་ཅུ་དོན་ལྔ་དང། སླར་ཡང་ཞལ་མྱུར་དུ་འཛོམ་པར་མཛད་དེ་བསྟན་པ་དང་འགྲོ་བ་ལ་ཕན་པ་བླ་ན་མེད་པ་འགྲུབ་པར་མཛད་པའི་གསོལ་འདེབས་དང་རྟེན་འབྲེལ་དུ་དགོངས་ནས་རིན་ཆེན་
གཉིས་པའི་མཎྜལ་མཛོད་བཏགས་ཀྱི་སྣེ་འདོགས་ཅན། དངུལ་བྲེ་ཆེན་ལྔ། དངུལ་ལྟིར་སྤུས་ལེགས། ཧུ་ཇ་འཁོར་དྲུག་ལྔ། བུར་ལྟང་བརྒྱད། འབྲུ་དཀར་ལྟང་རྩེ་ལྔ། སྨན་བྱང། བཟང་གོས། ཟམ་སོ། དཀར་རས་སོགས་ཀྱི་ཚན་གྲངས་བཟང་པོ་
བཅས་གནང་ཞིང། དེ་མཚུངས་ཁྲི་ཆེན་ནོ་མོན་ཧན། སྲིད་སྐྱོང་ཆེན་པོ་ཕོ་ལྷ་བ། མངའ་རིས་གུང་སོགས་ལ་གནང་སྐྱེས་རྨད་དུ་བྱུང་བ་དང། སྐུ་མདུན་ནང་མ། མཚན་ཉིད་ཞབས་ཕྱི་དང་ཤོད་ཀྱི་བཀའ་བློན་སོགས་ཞབས་ཕྱི་ཆེ་ཕྲ་ཐམས་ཅད་ལ་རང་

[073B] གཞན་ཡང་དེ་སྐབས་མངའ་རིས་དཔོན་ཁག་སོགས་མང་པོར་ཕྱག་དབང་དང་གནང་སྐྱེས་སོགས་བླ་ནས་བླར་སྤེལ་བ་བསྟར་པར་མཛད། ཟླ་བ་བཅུ་པའི་ཚེས་གཉིས་ཀྱི་ཉིན་
རྒྱལ་དབང་ཐམས་ཅད་མཁྱེན་པ་དབོན་གཡོག་ཉུང་བསྡུས་གདན་འདྲེན་ཞུ་བ་མཛད་དེ། གཟིམས་སྦུག་བཀའ་གདམས་ཕོ་བྲང་དུ་ལྷན་རྒྱས་མཛད། དེ་སྐབས་ཡབ་སྲས་གཉིས་དགྱེས་པའི་གསུང་གླེང་མང་པོ་གནང་ཞིང། ཁྱད་པར་དུ་རྗེ་བླ་མ་པཎ་ཆེན་ཆོས་
ཀྱི་རྒྱལ་པོ་ཉིད་ནས་རྒྱལ་དང་རྡོ་རྗེ་འཆང་ཆེན་པོར་སྒྲོལ་དཀར་ཡིད་བཞིན་འཁོར་ལོའི་སྣང་བརྙན་པཎ་ཆན་གོང་མན་རིམ་གྱི་ཐུགས་དམ་རྟེན་གྲས་བྱིན་རླབས་ཤིན་ཏུ་ཆེ་བ་ཞིག་གནང་ནས། སྦྱིར་སངས་རྒྱས་ཀྱི་བསྟན་པ་དང་སྒོས་སུ་ཆོས་ཀྱི་རྒྱལ་པོ་རྒྱལ་བ་གཉིས་
བའི་བསྟན་པ་རིན་པོ་ཆེའི་བདག་པོ་དང། སེམས་ཅན་མ་ལུས་པ་དང་ཁྱད་པར་དུ་འཛམ་བུའི་གླིང་གི་འགྲོ་བ། ལྷག་པར་ཅན་དུ་བོད་གངས་ཅན་གྱི་འགྲོ་བའི་འདི་རྣམས་ལ་དེང་གི་དུས་སུ་གནམ་འོག་ས་སྟེང་འདི་ན་རྗེ་ཉིད་ལས་སྐྱབས་གནས་གཞན་མེད་པས་ཚུལ་དེ་རྣམས་
ལ་ཉེ་བར་དགོངས་ཏེ་བསྟན་པ་དང་འགྲོ་བའི་དཔལ་དུ་ཞབས་ཀྱི་པདྨོ་སྲིད་པའི་མཐའ་ཇི་སྲིད་དུ་བརྟན་པར་བཞུགས་ནས་ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་རྒྱུན་ཆད་མེད་པར་བསྐོར་བར་མཛད་དགོས་ཞེས་དོན་གྱི་རྒྱལ་ཚབ་ཏུ་དབང་བསྐུར་བ་མཛད་ཅིང། རྒྱལ་དབང་
མཆོག་ནས་ཀྱང་པཎ་ཆེན་ཐམས་ཅད་མཁྱེན་པ་ཆེན་པོ་ཞབས་ཀྱི་པདྨོ་ཡུན་རིང་དུ་བརྟན་པར་བཞུགས་ནས་ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་རྒྱུན་ཆད་མེད་པར་བསྐོར་བར་མཛད་དགོས་པའི་གསོལ་བ་ནན་ཏན་དུ་འདེབས་པ་གནང་ཞིང། རྟེན་འབྲེལ་ལེགས་འགྲིག་

[074A]༄༅། །དང་དཀར་སྤྲོའི་དགྱེས་སྟོན་བཟང་པོ་མཛད། འདི་སྐབས་པཎ་ཆེན་ཐམས་ཅད་མཁྱེན་གཟིགས་ཆེན་པོ་སྐུ་ཕེབས་ཤིན་ཏུ་ཆེ་ཞིང། སྐུ་གཟུགས་ཀྱང་ངན་པའི་ཚུལ་གྱིས་སྐུ་ཆུང་ངུར་གྱུར་པ་དང། མཁས་ཤིང་གསལ་ལ་གཞུངས་པའི་སྐྱེ་བོ་
རྣམས་ཀྱིས་བརྟགས་ན་གསུང་གི་ཕེབས་སྒོ་ཡང་ཤིན་ཏུ་དན་པའི་ཚུལ་ཡོད་པ་དང། རྒྱལ་དབང་ཐམས་ཅད་མཁྱེན་པ་ཉིད་ཀྱང་དོན་གྱིས་རྒྱལ་ཚབ་དམ་པར་དབང་བསྐུར་བའི་ཚུལ་ཡང་མཁྱེན་པས་གཟིམས་ཆུང་ནས་ཕྱིར་ཕེབས་སྐབས་ཐུགས་སྐྱོ་བའི་ཚུལ་ཡང་
བྱུང་བར་སྣང་ངོ། །དེ་ནས་ཐུགས་འཕྲེང་བཞིན་ཐོས་བསམ་གླིང་དུ་ཕྱིར་ཕེབས། ཚེས་གསུམ་གྱི་ཉིན་རྒྱལ་དབང་མཆོག་གདན་ས་འདི་ཁ་ནས་ཆིབས་ཁ་བསྒྱུར་བར་ཟམ་སྣེ་ཤར་དུ་གསོལ་ཐབ་ཐབ་སྐྱེལ་དང། ཕྱག་མཛོད། ཟུར་བཞི་བླ་མ། དགེ་སྐོས། མི་ཚན་གྱི་
རྒན་པོ། སྐུ་སྐྱེ་རྗེ་དྲུང་སོགས་ཀྱིས་བཀུར་ཟོས་དང་བཅས་ཕེབས་སྐྱེལ་གནང་ཞིང། ལྷ་ལྡན་གྱི་བར་དུ་ཆིབས་སྐྱེལ་གྱི་ཞབས་ཕྱི་ཞུ་བར་ཕྱག་ཕྱག་པ་རྫོང་སྟ་གནང་སྟེ། མདོར་ན་ཡབ་སྲས་འདི་གཉིས་ཀྱི་ཞལ་འཛོམ་གྱི་མཛད་པ་འདི་དག་ཐམས་ཅད་ལ་རྣམ་དཔྱོད་
དང་ལྡན་པ་དག་གིས་བརྟགས་ན། ས་ཆེན་པོ་ལ་རབ་ཏུ་ཞུགས་པའི་རྒྱལ་སྲས་ཀུན་གྱིས་ཀྱང་དཔག་པར་དཀའ་བའི་རྣམ་ཐར་ངོ་མཚར་བ་མང་དུ་ཡོད་དོ། །དེ་དུས་གངས་ཅན་གྲུབ་པའི་ཐིག་ལེ་ཆེན་པོ་དཔལ་ས་སྐྱ་པ་རྒྱལ་བ་ཡབ་སྲས་གཉིས་དང། སྲིད་སྐྱོང་ཆེན་པོ་
སོགས་མཇལ་ཁར་ཕེབས་པར་རྟ་ཐབ་ཀྱི་བསུ་བ། བཞུགས་ཡུལ། བཞུགས་རིང་གི་བསྙེན་བཀུར་སོགས་བཟང་པོ་དང། མཇལ་འཛོམ་གྱི་དུས་སུ་བཞེང་བ། ཕྱག་ལན། ཐང་བཤད། མཇལ་དར་རྩེ་སྤྲོད། གསོལ་ཇ་ཇ་གྲལ་སོགས་ཀྱིས་དགྱེས་ཞལ་མངོན་

[074B] དེ་ནས་རིམ་པ་བཞིན་དགའ་ལྡན་ཕུན་ཚོགས་གླིང་པ། ལྷ་རྩེ་དགའ་ལྡན་འོག་མིན་གླིང། ཤེལ་དཀར་ཆོས་སྡེ། བསམ་གྲུབ་དགའ་ལྡན་པ་རྣམས་ནས་ཞབས་བརྟན་འབུལ་ནོད་ཕུན་སུམ་ཚོགས་པ་དང་བཅས་ཏེ་ཞབས་པད་བསྐལ་བརྒྱར་བརྟན་པའི་རྟེན་
འབྲེལ་བསྒྲིགས་པར་སོ་སོར་མཇལ་སློག་ཞལ་བཞེས་སོགས་བཟང་པོ་གནང། འདི་ལོ་དགའ་ལྡན་ལྔ་མཆོད་ཆེན་མོ་ཤིན་ཏུ་བཞེས་པར་འགྱུར། ཟླ་བ་བཅུ་གཅིག་པའི་ཚེས་བཅོ་ལྔ་ལ་གསང་སྔགས་རྒྱུད་པ་གྲྭ་ཚང་གི་བླ་མ་ཞལ་སྔ་ནས་ལྷུན་གྲུབ་རྩེ་བ་ཞི་བར་གཤེགས་
པའི་ཚབ་ཏུ་གདོང་དཀར་མདངས་ཆེན་བླ་མ་རྗེ་ཞལ་སྔ་ནས་ཡེ་ཤེས་རྒྱལ་མཚན་བསྐོ་བཞག་གནང། འདི་སྐབས་སྐྱབས་མགོན་རིན་པོ་ཆེ་མགུལ་ཆམ་ཞིག་བཞེས་པས་སྐུ་ཁམས་ལྟེམ་གཞི་ཆེ་སྟབས་ཆབ་ཀྱི་སྙུན་གཞི་འཕར་བས་བཞེས་དྭངས་ཅུང་ཟད་ཞན་
པར་ཕྱག་མཛོད་རིན་པོ་ཆེ་ནས་སྐྱབས་མགོན་ཉིད་ཀྱི་གསུང་བརྟག་ལ་ཕེབས་པ། གོང་ས་རིན་པོ་ཆེའི་བཀའ་ཕེབས། ལ་མོ་ཆོས་སྐྱོང་ཆེན་པོར་ལུང་ཞུ་སོགས་ཀྱི་ཞབས་བརྟན་སྐུ་རིམ་རྒྱ་ཆེར་བསྒྲུབ་པ་དང། མགྲོན་གཉེར་ས་ཁུད་པ། དཔོན་ཚང་ཆེན་མོ། འདམ་
བླ་མ༑ གདོང་དཀར་གཉེར་པ། རྩྭ་གཉེར་སོགས་ནས་ཀྱང་ཞབས་བརྟན་དུ་འདུས་སྡེར་མང་འགྱེད། གཞན་ཡང་གྲ་ཚང་ཁག་གི་བླ་མ། སྤྱི་ས༑ དགེ་སྐོས། མི་ཚན། སྐུ་འཁོར་སོགས་ནས་ཀྱང་ཞབས་བརྟན་དུ་མང་ཇ་ཞུ་མི་མང་བ་དང། ལྷག་པར་དུ་ཟླ་བ་བཅུ་གཉིས་
པའི་ཚེས་གཅིག་གི་ཉིན་ཟུར་བཞི་སློབ་དཔོན། དགེ་སྐོས་ཆེན་མོ་སོགས་འདུས་སྤྱི་དང། ཕྱག་མཛོད་རིན་པོ་ཆེ་སོགས་ཀྱིས་དབུས་པའོ་སྐུ་འཁོར་བཅས་ཚང་མ་ནས་ཆབས་གཅིག་པར་གཟིམས་ཆུང་ཞབས་བརྟན་མཎྜལ་སྐུ་གསུང་ཐུགས་རྟེན། ཉེར་སྤྱད་

[075A]༄༅། །དངོས་འབུལ་བཅས་མགྲིན་གཅིག་གིས་གསོལ་བརྩེ་གཅིག་ཏུ་བཏབ་སྟེ། ཞབས་པད་ཡུན་རིང་དུ་བརྟན་པའི་རྟེན་འབྲེལ་གྱི་སྒོ་ལེགས་པར་བསྒྲིགས། དེ་ནས་བཟུངས་ཏེ་གདངས་བསྐྱེད་ཀྱི་ངོ་ཙམ་བྱུང། ཟླ་བ་འདིའི་ཚེས་བརྒྱད་ཀྱི་ཉིན་
པཎ་ཆེན་ཐམས་ཅད་མཁྱེན་པ་དགེ་འདུན་གྲུབ་ཀྱི་དུས་མཆོད་གླིང་མེ་མཆོག་ཏུ་བཞེས་པ་བྱུང་ཞིང། ཕྱི་ལོ་འདིར་ཇི་ལྟར་འོང་བ་དང་རྒྱུན་གྱི་བརྟག་དཔྱད་མཛད་སྲོལ་ལ་བརྟགས་ན་ཧ་ཅང་གི་བཞེས་པ་ཞིག་ཡོང་དོན་མེད་ཀྱང། རྗེ་བླ་མ་ཉིད་ཀྱི་འཕྲིན་ལས་དུས་
ནམ་ཡང་ཆད་པ་མེད་པར་རྒྱས་པའི་རྟེན་འབྲེལ་དུ་སྣང། དེར་རྒྱལ་དབང་ཐམས་ཅད་མཁྱེན་གཟིགས་ཆེན་པོ་མཆོད་ཡོན་ནས་སྐུའི་འཚམས་འདྲི་ཞུ་བ་དང། ཞབས་པད་ཡུན་དུ་བརྟན་པའི་སྙན་བསྐུལ་གྱི་ཞུ་ཡིག་རྟེན་སྦྲགས་བཅས་གཟིམས་འགག་རྗེ་དྲུང་
ཡེ་ཤེས་རྣམ་རྒྱལ་ཆེད་རྫོང་བཀའ་དྲིན་ཆེ་བར་དགྱེས་སྤྲོ་ཆེན་པོའི་སྒོ་ནས་གསུང་ལན་རྣམས་ཀྱང་འཚེམ་མེད་སྩལ། ཚེས་བཅོ་ལྔ་ལ་ཁལ་ཁ་ཞབས་དྲུང་རྙིང་པའི་སྐུ་སྐྱེ་ནོ་མིན་ཧན་གྱི་ཕྱག་མཛོད་དང་ཆིང་དབང་བདེ་ཆེན་སྐྱབས་ཀྱི་མི་སྣ་བཅས་རིམ་འབྱོར་
གྱི་བྱང་རྒྱུད་རྒྱལ་ཁག་གི་ཞབས་བརྟན་ཕུལ་བར་རྗེ་བླ་མ་ཉིད་སྐུ་ཁམས་བདེ་མོ་མེད་ཀྱང་སྦྱིན་བདག་འདི་རྣམས་སྐུ་གལ་ཆེ་སྟབས་བླ་དཔོན་གྱི་མི་སྣ་ངོ་བོ་བཅུ་བདུན་དང། གཡོག་བརྒྱ་ཕྲག་ལ་ཉེ་བར་ཕྱག་དབང་གནང་ཞིང། ཁོང་རྣམས་ནས་ཀྱང་རང་རང་གི་
འབྱོར་དངོས་དང་བསྟུན་པའི་འབུལ་ནོད་རྒྱ་ཆེར་བསྒྲུབ་པ་རྣམས་ལ་དགེ་བ་རྫོགས་བྱང་དུ་བསྔོ་བའི་བཀའ་དྲིན་བླ་ན་མེད་པ་མཛད། མེ་སྤྲུལ་གན་མ་ལོ་གསར་ཚེར་ཀྱི་རྟེན་འབྱུང་འབུལ་བ་དང་ལྷ་ལྡན་སྨོན་ལམ་ཆེན་མོར་མཆོད་སྤྲིན་སྤྲོ་བ་བཅས་ལ་དྲུང་འཁོར་

[075B] ཚེས་ཉི་ཤུ་སྐོར་ལ་ཁལ་ཁའི་མི་སྣ་རྣམས་ལ་རྟེན་དང་བྱིན་རླབས་སོགས་ཀྱི་ཐོན་ཆས་གཟབས་པར་གནང། ཉེར་གཉིས་ནས་བཟུངས་ཏེ་དུས་གཏོར་ཆེན་མོ་སྔར་ལྟར་ཚུགས་པར་སྔགས་ཁང་དང་ངོ་མཚར་བཀོད་པ་བཅས་སུ་བསྙན་
བཀུར་ཕུན་སུམ་ཚོགས་པ་སྔར་རྒྱུན་ལྟར་གནང། དུས་གཏོར་ཆེན་མོ་ཡང་ཐུགས་གྲ་ཤིན་ཏུ་འགྲིག་ཅིང། གནམ་གང་གི་དགྱེས་སྟོན་སོགས་ཀྱང་སྔར་ལྟར་གནང། ལོ་འདི་ནང་དུ་ལྷ་ལྡན་སྨོན་ལམ་ཆེན་མོར་ཇོ་ཤཱཀ་རྣམ་གཉིས་ལ་སྟོང་མཆོད། དགེ་འདུན་
འདུས་པར་བསྙེན་བཀུར་དང་ཕྱག་འགྱེད་སོགས་སྔར་ལྟར་དང། སེར་འབྲས་དགེ་གསུམ། དབུས་ལྷོ་བྱང་གི་དགོན་ཁག་རིས་མེད་ལ་མང་ཇ་བཅོ་ལྔ་རེ་དང་ཕྱག་འགྱེད། སྐུ་ཞབས་གྲྭ་ཚང་དུ་འཕར་མ་བཅས་དང། རྭ་སྒྲེང། ཡང་དགོན། འོལ་ཁ་རྫིང་ཕྱི། ཆོས་
འཁོར་རྒྱལ། རྩིད་ཐང་དགའ་ལྡན་ཆོས་འཁོར། མངའ་རིས་གྲྭ་ཚང། རྨེ་རུ༑ དབེན་ས་ཆོས་ཀྱི་ཕོ་བྲང། ཆོས་འཁོར་དབུས་སྡིངས། སྣར་ཐང་ཆོས་སྡེ། ཞྭ་ལུ་རི་མཐིལ། རོང་བྱམས་ཆེན། ཉུག་ཆོས་འཁོར་གླིང། ཤངས་དགའ་ལྡན་ཆོས་འཁོར་གླིང། མདངས་ གསེར་མདོག་ཅན། གངས་ཅན་ཆོས་འཕེལ། དགའ་ལྡན་རབ་རྒྱས་ཨྡང་སྤོས་ཁང་ཚོགས་པ། རྩེད་གདོང་ཆོས་སྡེ། མཚན་སྒྲོག་པ། ཐུབ་བསྟན་རྣམ་རྒྱལ་བཀྲ་ཤིས་དགེ་འཕེལ། འབྲོང་རྩེ་ཆོས་སྡེ། ལྷུན་པོ་རྩེ། སྲད་རྒྱུད་པ། བསོ་བ། ཐར་པ་ཆོས་
སྡེ་སོགས་དགོན་ཁག་མང་པོ་དང་རི་ཁྲོད་ཁག་འདི་ཁར་ཚོ་བསྡུས་བཅས་མང་པོས་གདུགས་ཤེར། སྒྲོལ་མ། ཚེ་གཟུངས་རྣམས་གྲངས་གསོག་དང། སྐུ་ཚེས་བསྒྲུབ་པ། བཀའ་འགྱུར་དང་བསྟན་འགྱུར། རྒྱས་འབྲིང་བསྡུས་གསུམ། གསེར་འོད་དང་གཟུངས་

[076A]༄༅། །བསྡུས་བཅས་གསུང་སྒྲོག་ཆོས་བསྲུང་སྤྱི་དང་བྱེ་བྲག་གི་བསྐང་བ། བྱང་ཆེན་གྱི་དཔལ་མགོན་ཞལ་བཞི་པ་དང་རྒོད་ཚང་གི་ཆོས་སྐྱོང་ཆེན་པོ་ལྕམ་སྲིང་གི་སྐུ་མདུན་དུ་དགེ་སློང་བསྙེན་སོང་འགས་བསྐང་བ། བཟླས་གཏོར་སོགས་ཞབས་བརྟན་
སྣེ་མང་གནང་བའི་དུས་རྣམས་སུ་ཇ་ཐུག་སོགས་ཉིན་རེའི་ཞབས་ཏོག་ཕུལ་དུ་ཕྱིན་པ་གནང་ཞིང། ཡོན་དངུལ་རས་ཇ་ལྕགས་འབྲུ་སོགས་དང་དངོས་པོ་སྣེ་མང་གནང་བ་དེ་རྣམས་ཁྱོན་བསྔོམས་གོང་ཧྲིལ་ཕབ་དངུལ་སྲང་ཆིག་ཁྲི་ཉིས་སྟོང་བདུན་བརྒྱ་དགུ་བཅུ་
གོ་དགུ་སྐོར་ཐོབ་པ་དང། སྐྱིད་གྲོང་གི་འཕགས་པ་ཝ་ཏི་བཟང་པོ། ཆོས་ལི་ཐུབ་པ། རྗེ་བླ་མ། རྗེ་རེད་མདའ་པ་རྣམས་དང། སངས་རྒྱས་བྱང་སེམས་ཀྱི་སྐུ་བརྙན་མེ་ཐུབ་མ་མང་པོ་བཅས་ལ་སྣ་ལྔའི་མཆོད་པ། དམ་རིང་དུ་ཇོ་བོ་རྗེ་དཔལ་ལྡན་ཨ་ཏི་ཤས་
བཞེངས་ཚུལ་རྒྱུད་བཤད་མཆོད་རྟེན་དུ་གྲགས་པར་བྱི་དོར་ལེགས་པར་མཛད། བཟོ་རིགས་པ་རྣམས་ལ་ཕོགས་ཇ་ཐུག་ལག་གཡོག་སོགས་འུལ་མི་རྣམས་ལ་ཉིན་ལྟར་ཇ་ཐུག་གསུམ་རེ། སྐོར་ཤལ། བཟོ་རིགས་པར་འཛུགས་དར། ཚན་གྲངས་
བཟང་བ། གླ་བྲེ་ཚད་ཀྱི་ཁལ་བདུན་བརྒྱ་དང་གྱ་དགུའི་རྩིས་ལ་འབྲུ་གོས་དར། གོན་པ་བཅས་དང། མཆོད་རྟེན་བཞུགས་ཁང་གི་ནང་དུ་རྒྱལ་པ་ཚེ་དཔག་མེད་ཀྱི་སྣང་བརྙན་སྟོང་རྩ། ཇོ་འབྲོམ། རྗེ་བླ་མ་ཉིད་ཀྱི་འཁྲུངས་རབས་བཅོ་ལྔ་རྣམས་ཀྱི་ལྡེབ་རིས་
ཀྱིས་མཚོན་སྣང་བརྙན་མང་པོར་རྩི་ཚོན་གང་རྒྱས། གསེར་ཤོག་རབ་མང། དམ་རིང་བྱམས་ཆེན། སྟག་རྩེ་ཐུབ་ཆེན། བཟང་ལྡན་བྱམས་ཆེན་གྱིས་དབུས་གསེར་ཟངས་དང་སྨན་འཇིམ་སོགས་ཀྱི་སྐུ་བྱིན་ཅན་དགུ་དང་མཆོད་རྟེན་ལ་གྲང་གསེར་རྗིབས་

[076B] བྱམས་མགོན་གྱི་དབུ་ཐོག་ཏུ་མཛོད་གོས་སྒྲིལ་གསེར་ནོར་གཟུགས་ཚོམ་ཅན་གོས་སྔོན་ཁབ་ལྷས་ཁ་ཐིའི་མཐའ་ཅན་རྒྱ་རས་ཀྱི་རྒྱབ་ལྡན། བཅད་ལྡན་དམར་པོའི་
རྒྱ་འཕན་བཏོན་སྐུད་ཀྱི་ཆོབ་གཡེར་ཁའི་སྒྲ་འཁྲོལ་བ་ཆ་བཅས་འབུལ་བ་མཛད་ཅིང། དེ་དག་ལ་རབ་ཏུ་གནས་པའི་མཆོད་པའི་བྱེ་བྲག་རབ་ཏུ་གནས་པའི་ཆོག་བ་རྣམས་ཀྱི་ཞབས་ཏོག་ཡོན་སོགས་ཀྱི་དགོས་ཆར་བྲེ་ཚད་ཀྱི་ཁལ་བཞི་བརྒྱ་དང་གྱ་
གསུམ་བྲེ་བཅུ་གསུམ། མེ་སྦྲུལ་ནས་བཟུངས་ལོ་འཁོར་སྣ་ལྔའི་མཆོད་པ། སྐུ་གཉེར་ལ་ཕོགས་བཅས་རྟག་པར་གནང་ཞིང། འདི་ལ་ཞལ་འདེབས་འབུལ་མི་མདའ་དཔོན་རམ་པ་སོགས་འགའ་ཞིག་བྱུང་པ་རྣམས་ཀྱང་ལེགས་པར་སྨིན་པར་མཛད་
རོང་བྱམས་ཆེན་དུ་མ་ཕམ་མགོན་པོ། དཔལ་ཆོས་བྱང་ཆུབ་ཆེན་པོ། དཔེན་ས་ཆོས་ཀྱི་ཕོ་བྲང་དུ་གྲུབ་པའི་དབང་ཕྱུག་བློ་བཟང་དོན་ཡོད་གྲུབ་པའི་སྣང་བརྙན། དཔལ་སྣང་ཐང་གི་མཆོད་ཁང་སོགས་སུ་བརྒྱ་མཆོད་སྣ་ལྔ་སོགས་གཟབས་རྒྱས་གནང་ཞིང་
འདི་ཁ་ཆོས་གྲྭ་ཆེན་པོར་ཡང་ལོ་ལྟར་འཆར་ཅན་གྱི་ཆོས་ཐོག་སོ་སོའི་ཕོགས་དང། དུས་ཆེན་དང་བསྟུན་པའི་འཆར་ཅན་གྱི་ཡོན་དང་མཆོད་པ། འགྱེད་སོགས་གནང་པ་རྣམས་དང། སྔགས་པ་གྲྭ་ཚང་དུ་ཆོས་བསྲུངས་རྣམས་ལ་བསྐང་པ་དང། ལྷ་མོ་
བརྩེ་ཚངས་པ་བཅས་ལ་སྒེར་བསྐང་གནང་བའི་སྐུ་ཡོན་རྣམས་ཕྱོགས་གཅིག་ཏུ་བསྔོམས་པའི་ཆ་ལ་སྲང་བརྒྱད་སྟོང་བརྒྱ་དང་སུམ་ཅུ་སོ་བཞི་སྐོར་དང། སྤྱི་བསོད་པ་སོ་སོ་ལའང་སྦྱིན་བསོད་བཟང་པོ་སྩལ། གཞན་ཡང་ལོ་འདི་ནང་དུ་གཙང་ཁང་པ་ཚེ་དབང་

[077A]༄༅། །བསྟན་འཛིན་གྱིས་རྒྱུད་བཞི། ཆོས་འཁོར་ལྷུན་པོ་བ་བྱམས་པ་རིན་ཆེན། ཆོས་རྒྱ་མཚོ། སངས་རྒྱས་དཔལ་འབྱོར། བསོད་ནམས་རིན་ཆེན། བསོད་ནམས་ཆོས་འཕེལ། དམ་རིང་ཡག་ཆོས་པ་ཆོས་རྒྱ་མཚོ་རྣམས་ཀྱིས་བྱམས་ཆོས་སྡེ་
ལྔའི་རྒྱུགས་དང། འདི་ཁའི་གྲྭ་པ་སྟག་མོ་བ་ཡེ་ཤེས་ཚེ་བརྟན། ཇོ་མོ་རྫོང་པ་བློ་བཟང་བཤེས་གཉེན་རྣམས་ཀྱིས་རྣམ་འགྲེལ་ལེའུ་བཞིའི་རྒྱུགས་དང། གྲང་མོ་ཆེ་བ་ཡེ་ཤེས་སྐལ་བཟང་གིས་རྣམ་བཤད་ཐར་ལམ་གསལ་བྱེད། ཧར་གདོང་པ་ཡེ་ཤེས་
ཚེ་བརྟན་གྱིས་ཕར་ཕྱིན་གྱི་འགྲེལ་པ་དོན་གསལ། དབུ་མའི་རྩ་བ། བློ་བཟང་ཆོས་ཀྱི་རྒྱལ་མཚན་དཔལ་བཟང་པོས་མཛད་པའི་ཤེར་ཕྱིན་གྱི་འགྲེལ་པ་རྣམས་དང། ཞྭ་ལུ་པ་ཡེ་ཤེས་གྲགས་པས་དུས་འཁོར་གྱི་རྒྱུད། བདག་མདུན་བུམ་གསུམ་དབང་ཆོག་
དང་བཅས་པ། ཕུན་ཚོགས་གླིང་བ་གྲགས་པ་བཟང་པོས་ལམ་རིམ་དམར་ཁྲིད། བླ་མཆོད་ཀྱི་ཊཱིཀྐ། བློ་བཟང་དགེ་ལེགས་ཀྱིས་བློ་བཟང་དགོངས་རྒྱན། སྐབས་དང་པོ། བཀའ་བཅུ་གསུང་རབ་རྒྱ་མཚོས་འབུམ་ཇ་པ། དབེན་དགོན་པ་བློ་བཟང་དར་རྒྱས། ཡེ་
ཤེས་སྦྱིན་པ། བློ་བཟང་བཀྲ་ཤིས། བློ་བཟང་དོན་གྲུབ། ཡེ་ཤེས་བསོད་ནམས་རྣམས་ཀྱིས་བདེ་མཆོག་རྩ་རྒྱུད་སོགས་ཀྱི་རྒྱུགས་ཕུལ་བར་རང་རང་གི་ཤོག་གྲངས་དང་མཐུན་པའི་གནང་ཆ། གོན་པ། ཇ་གོས་དར་སོགས་བབས་དང་བསྟུན་པས་ཚིམ་པར་
མཛད། ཉེ་འདབས་སུ་སློང་མོས་འཚོ་པའི་སྐྱེ་བོ་ཉིས་སྟོང་བདུན་བརྒྱ་དོན་གཉིས་ལ་ཇ་ཐུག་རེའི་ཐོག་ཁ་བཏགས་བརྒྱད་བརྒྱ་དང་ང་བཞི། སྨན་ཁ་བདུན་བརྒྱ་ལྔ་བཅུ། དངུལ་པ་ལྚམ་དྲུག་བརྒྱ་ཞེ་གཉིས་བཅས་སྩལ་པས་ཚིམ་པར་མཛད། གཡག་འབྲོག་ཉ་ཡི་

[077B] གཞིས་གཞོལ་རྟ་རའི་བཞིག་གསོས་པ། མགོ་པ་དང་གཡོག་ཚང་མ། ལྷན་ཁུལ་གྱི་སྒེར་པ་དང་འདུར་རྒྱུགས་ཨང་དང་རྟིང་གསུམ་དུ་ཕྱེ་བ། དུད་ཆུང། བཀྲ་ཤིས་རྫོང་ཁའི་མི་སེར་རྐང་
ཆེན་དང་དུད་ཆུང། དབེན་དགོན་ཆོས་གཞིས་དང་གམ་རྫོང་ཁུལ་གྱི་མི་སེར་དུད་ཆེ་ཆུང་ཚང་མ། ཐོབ་གཞིས་དང་ཚོང་འདུས་ཀྱི་མི་སེར། གམ་པའི་མི་སེར་རྣམས་ལ་ཡང་བསྐྱར་བཅས་འབྲུའི་རིགས་ཀྱི་གནང་སྐྱེས་ཕུལ་དུ་ཕྱིན་པ་བཅས་མང་པོ་གནང་བ་ཁྱོན་
བསྔོམས་ནས་ཁལ་དྲུག་སྟོང་བརྒྱ་དང་ཉི་ཤུ་སྐོར་གྱི་གནང་སྐྱེས་བཟང་པོ་དང། ཚེམ་བུད་བུ་མཛད་བསྟན་པ་དར་རྒྱས་བཅས་མི་དྲུག་གིས་དགའ་གདོང་བྱམས་པའི་ལྷ་ཁང་སོགས་འགའ་ཞིག་ལ་ཟར་ཚག་སོགས་བཟོ་པར་ལོ་ཟླ་ཙམ་སོང་པར་གླ་ཐོབ་སྔར་ལྟར་དང༑ རྡོ་ལྷ་སྤྱན་འབྱེད་བྱེད་པ་དང་མ་ཎི་རྣམས་ཀྱི་རྩི་གསོལ་ལ་བྲིས་པ་མི་དྲུག་གིས་ལས་རྒྱུན་ཟླ་བ་ཕྱེད་ཙམ་སོང་བ་དང། ཁྲོ་ལུགས་དབུ་མཛད་དང་བྲེ་སྲང་གཉིས་ཀྱིས་ཚོགས་ཁྲོ་ཆེ་ཆུང་གསུམ་ལ་ཟླ་བ་དྲུག་སོང་བ། ལྕགས་བཟོ་པ་གཉིས་ཀྱིས་ཚོགས་
ཁྲོའི་ཤན་སོགས་ལ་ལས་རྒྱུན་ཟླ་བ་ལྔ། དྲུང་ཡིག་བསམ་རྒྱན་ནས་དཔེ་ཤོག་དྲུག་བརྒྱ་དང་བཅུ་བདུན་བྲིས་པ། བར་པ་དབུ་མཛད་སོགས་མི་བཅུ་ནས་མཁས་གྲུབ་རྗེའི་གསུང། འདུ་ལ་ཊཱི་ཀ་རིན་ཆེན་ཕྲེང་བ་སོགས་ཀྱི་པར་བརྐོས་པ། པར་ཡིག་པ་
གྲགས་ལྡན་སོགས་ཀྱིས་འདུལ་ཊཱིཀ་རིན་ཆེན་ཕྲེང་བ་སོགས་བྲིས་བ་རྣམས་ལ་གླ་ཡོན་ལྟོ་སོགས་ཕུལ་དུ་ཕྱིན་པ་དང། བལ་བུ་དབུ་མཛད་དྷ་ན་ཤྲི། པདྨ་ཏི་སོགས་མི་བཅུས་འཆི་མེད་ལྷ་ཁང་གི་ཚེ་དཔག་མེད་ཀྱི་སྐུ་བརྙན་གྲ་མཚུངས་ཀྱི་གྲས་བརྒྱ་དང་

[078A]༄༅། །གསུམ། རྟེན་གཙོའི་གཡས་གཡོན་དུ་བཞུགས་རྒྱུའི་ཁྲི་རྒྱབ་ཡོལ་ཅན་ཆེ་པ་གཉིས། སྒྲོལ་དཀར་གྱི་སྐུ་ཆེ་བ། འགྲོ་དོན་དུ་འབྱོན་རྒྱུའི་སྣང་བརྙན་སྣ་ཚོགས་བརྒྱ་དང་སོ་གཅིག་རྣམས་ཀྱི་པར། བརྡུངས་འཕུལ། གད་བརྡར། གསེར་གསོལ་
སོགས་སྣ་ཚོགས་བྱས་པ་ཐམས་ཅད་ལ་གླ་ཡོན་རྨད་དུ་བྱུང་བ་སྲང་སྟོང་ཕྲག་གཉིས་ལ་ཉེ་བ། ཉིན་རེའི་ཁ་ཟས་བཟང་པོ་བཅས་ལག་གཡོག་གི་བར་དུ་གནང་ཞིང། དེ་དག་ལས་བྱུང་བའི་རྣམ་པར་དཀར་བའི་འབྲས་བུ་ཐམས་ཅད་ནི་རིགས་སུ་མ་ཕྱེ་པའི་
འགྲོ་བ་ཡོད་དོ་ཅོག་ལ་སྦྱིན་པར་མཛད་པས་ཐམས་ཅད་སྒྲོལ་དང། རྒྱལ་པོ་ནམ་མཁའ་དང། ཀུན་ཏུ་བཟང་པོ་དང། མི་ཕམ་མགོན་པོ་དང། འཇམ་པའི་དབྱངས་ཀྱི་སྤྱོད་པ་གང་ཡིན་པ་དེ་དག་ཐམས་ཅད་ཀྱང་དུས་ཀྱི་མཐའ་འདིར་ཉེ་བར་འོངས་སོ། །དེ་ལ་
འདི་སྐང་ཅེས་བྱ་སྟེ། མཁའ་ཡི་ཆུ་འཛིན་མུ་ཏིག་ཟིམ་བུའམ། །བསིལ་ཟེར་བྱེད་ལས་བསིལ་བའི་ཟེར་རྣོན་དང། །ཙནྡན་ལས་ནི་ག་བུར་ཇི་ལྟ་བར། །བདེ་ལེགས་སྦྱིན་བྱེད་མགོན་པོ་ཁྱོད་ཞིག་གོ་ཕྱོགས་ཀུན་འོད་ཀྱིས་འགེངས་པའི་ཉིན་བྱེད་དང། །ཀུན་ནས་
ཆུ་ཁུར་གྱིས་ལྕིའི་ཆར་སྤྲིན་ལྟར། །རྣམ་རྟོག་མེད་ཀྱང་འགྲོ་པ་མ་ལུས་ལ། །དགའ་སྟོན་ཅིར་ཡང་སྩོལ་བ་ཁྱོད་ཕྱག་འཚལ། །གངྒཱའི་ཀླུང་གི་བྱེ་མ་གྲངས་མེད་དུ། །ཡང་ཡང་སྤྲེས་པའི་ཞིང་ཁམས་ཇི་སྙེད་པ། །དེ་སྙེད་ཞིང་ན་རྒྱལ་པ་ཞི་དང་ཁྲོ། །ཀུན་ཀྱང་འགྲོ་བ་
ཀུན་ལ་སྙིང་རྗེ་མཛད། །དེ་སྙེད་སྙིང་རྗེ་ཆེན་པོ་ལྷ་ཡི་སྐུར། །ཤར་བའི་མཚན་སྙན་རྔ་ཆེན་ཕྱོགས་ཀུན་ན། །བརྡུངས་པའི་སྒྲ་ལ་སྤྱན་རས་གཟིགས་དབང་ཞེས། །ཡང་ཡང་སངས་རྒྱས་ཀུན་གྱིས་བསྔགས་པར་མཛད། །རླན་གྱི་རྡུལ་མང་འགྲིལ་བའི་ཆུ་ཐིག་

[078B] །མང་པོར་བརྩེགས་པའི་བླ་གོས་ཕག་ཉལ་པའི། །ལྷུན་པོས་ཕྱོགས་ཀུན་འཁོར་བའི་རྒྱ་ཡི་ནང། །ཆུད་དེར་བོད་ཡུལ་ས་ཡི་ཐིག་ལེར་གྲགས། །དེས་ན་སྤྱན་རས་གཟིགས་དབང་ངུར་སྨྲིག་གོས། །གསོལ་བའི་རོལ་པ་འཛིན་ལ་བདེ་ཅན་མགོན། །ཆོས་ཀྱི་
གནས་ལུགས་སྟོན་པའི་རོལ་མོ་ནི། །འཁྲོལ་བ་དེ་ནི་ཉི་ཟླའི་འགྲོས་བཞིན་ནོ། །དེ་སླད་འདིར་ཡང་སྣང་པ་མཐའ་ཡས་གང། །རྗུ་འཕྲུལ་རོལ་སྟོན་རྣམ་འགྱུར་དམ་པ་ཆེ། །འདི་དང་སྙིང་རྗེའི་གཏེར་ཆེན་ལྷན་ཅིག་བར། །རྣམ་ཀུན་བདེ་སྟེར་རོལ་པ་ཅིར་ཡང་བཟུངས།།
ཕྱོགས་བཅུའི་ཞིང་རབ་གྲངས་འདས་རྒྱལ་དང་སྲས། །ཀུན་གྱི་མཛད་པ་སྨོན་ལམ་མཐུ་མཐའ་དག་ཡབ་སྲས་ཟུང་གི་བློ་གྲོས་ཀྱོ་བ་ཡིས། །རྣམ་པ་ཅིར་ཡང་དྲངས་པའི་སྐལ་བཟང་བྱས། ནམ་མཁའི་ཨུཏྤལ་ལ་ཕོན་པོའི་སྲད་བུ་ལ། འཇུས་པའི་གཤིན་རྗེའི་བུ་ཡིས་མིག་
སྟོང་གདན། །རྒྱལ་སྲིད་ཅི་བདེར་སྤྱོད་པར་མགོན་པོ་འདིའི། །འཕྲིན་ལས་དུས་ལས་ཡོལ་བ་ག་ལ་ཞིག་ཅེས་རྗེ་བཙུན་བླ་མ་དམ་པ་བློ་བཟང་ཡེ་ཤེས་དཔལ་བཟང་པོའི་རྣམ་པར་ཐར་པ་ལས་དགུང་གྲངས་དོན་བཞིའི་དུས་སུ་ཇི་ལྟར་མཛད་པའི་རིམ་པའི་ལེའུ་སྟེ་དྲུག་
པའོ༑༑    ༈    ༑༑དེ་ནས་མེ་སྤྲུལ་གྱི་ལོ་མངོན་པར་བཞད་པའི་ཚེས་གཏོར་སྟོན་མོ་སོགས་སྔར་ལྟར་དང། སྤྱི་སྐྱུར་སྐབས་བསྟན་པའི་རྣམ་གཞག་པ་རྣམས་ཀྱིས་གཞུང་ལུགས་ཀྱི་སྒོ་མོ་བརྒྱ་ཕྲག་འབྱེད་པའི་དགའ་སྟོན་སོགས་སྔར་ལམ་བཟང་པོ་མཉམས་པ་སྔོན་
དུ་འགྲོ་བས་མཉན་ཡོད་ཆོ་འཕྲུལ་མཆོད་པའི་དུས་ཆེན་དང་བསྟུན་རྒྱལ་བ་ཞི་ཁྲོའི་ཚོགས་ལ་བདག་པོས་བཟུང་བ་དང་མ་བཟུང་པའི་དངོས་པོ་ཡོངས་སུ་དག་པ་ཐམས་ཅད་བྱང་ཆུབ་ཀྱི་སེམས་དང་དཀོན་མཆོག་གི་ཡོན་ཏན་དྲན་པ། མཆོད་ཡུལ་དང་མཆོད་

[079A]༄༅། །མཁན་དང་མཆོད་རྫས་ཐམས་ཅད་སྣང་ཡང་བདེན་པས་སྟོང་བ་སྒྱུ་མའི་རྟ་གླང་དང། མེ་ལོང་ནང་གི་གཟུགས་བརྙན་ལྟ་བུར་བརྟག་པ་འཁོར་གསུམ་རྣམ་པར་དག་པ་དང། སྙིགས་དུས་སུ་རྒྱལ་བ་གཞན་ལས་ཀྱང་ཆེས་བཀའ་དྲིན་ཕུལ་
དུ་གྱུར་པ་ཟས་གཙང་གི་སྲས་པོ་དེ་ཉིད་ལྷག་པར་དྲན་པའི་འདུན་པ་རྩེ་གཅིག་པ་དང་བཅས་ཏེ་དབུལ་བ་དང། དགེ་བའི་རྩ་པ་རྣམས་ལ་བདག་ཏུ་འཛིན་པ་དང། དེའི་འབྲས་བུ་ལན་དང་རྣམ་པར་སྨིན་པ་ལ་རེ་བའི་བློ་ངན་པ་ཡོངས་སུ་དོར་ནས། སེམས་ཅན་
ཉག་གཅིག་བུའི་དོན་དུ་རྫོགས་པའི་བྱང་ཆུབ་དམ་པར་བསྔོ་བར་མཛད། ཚེས་བཅུ་གསུམ་དང་བསྟུན་མ་ཎི་སྐོར་དཔོན་པའི་འབུལ་ནོད་རྣམས་ཀྱང་ཐུགས་རྗེའི་སྤྱན་རས་ཀྱིས་བཙས། ཟླ་བ་གཉིས་པའི་ཚེས་དགུ་ལ་མཚོ་སྔོན་ཚེ་བརྟན་སྤོ་ཤོག་ཐུའི་བླ་མ་
རྒྱལ་ཆེན་རྩེ་པ་ཆོས་རྗེ་བློ་བཟང་བཤེས་གཉེན་གྱིས་གཟིམས་ཆུང་ཞབས་བརྟན་ཕུལ་བ་དང། ཚེས་བཅུ་གཉིས་ལ་སྲད་རིན་ཆེན་རྩེ་པའི་ཞབས་དྲུང་ལྕམ་གྱིས་གཟིམས་ཆུང་ཞབས་བརྟན་ཕུལ་བ་རྣམས་ལ་ཐུགས་བརྩེ་བ་ཆེན་པོས་ཞལ་བཞེས་ཙམ་
གནང། ཚེས་བཅུ་གསུམ་ལ་དགོན་གནས་འདིས་མཚོན་པའི་དགོན་སྡེ་རིས་མེད་ལ་ཞབས་ཏོག་སྔར་བཞིན་བསྒྲུབ་པ་མཛད་ཅིང། གླིང་མཆོད་ཀྱང་ཤིན་ཏུ་བཞེས་པ་བྱུང། ཚེས་བཅོ་ལྔ་ལ་ཐོར་ཁོད་བསྟན་སྐྱོང་པའི་ལིའི་བསྟེན་ཞལ་འཁོར་བཅས་དང་
པའི་ལཱི་ནུ་བོ། འབྲས་སྤུངས་སྔགས་པ་བླ་མ་བཅས་མཇལ་ཕྱག་ཏུ་འབྱོར་པར་གྲྭ་ཚང་དང་མགྲོན་དྲུང་སོགས་ཀྱིས་བསུ་བ་བཅས་ཟོས་སྒོ་གནང། སྐུ་ཁམས་ཧ་ཅང་གི་དྭངས་པ་མེད་ཀྱང་མཐའ་འཁོབ་ཀྱིས་མཐའ་ནས་དད་པའི་ཤུགས་དྲག་གིས་ཡོངས་

[079B] དེ་ནས་རིམ་པ་བཞིན་མཁར་སྔོན་ཞབས་དྲུང་བསྟན་པའི་དཔལ་གྱུར། ཞབས་དྲུང་ཆུང་བ། མཚོ་སྔོན་དབང་དཀོན་མཆོག་བཀྲ་ཤིས་དང་རབ་བརྟན་གུང་གི་མི་སྣ་སོགས་བརྒྱ་སྐོར་ལ་མཇལ་ཕྱག་གནང་
ཞིང༑ བསྟན་སྐྱོང་པའི་ལི་དང་འབྲས་སྤུངས་སྔགས་པ་བླ་མ་བློ་བཟང་བཀྲ་ཤིས་གཉིས་ནས་གཟིམས་ཆུང་ཞབས་བརྟན་ཕུལ་བར་རྗེས་སུ་འཛིན་པ་མཛད། དེ་མཚུངས་ཁལ་ཁ་དའི་ཆིང་དགེ་སློང་དང་བསམ་འཕེལ་དབུ་མཛད་བཅས་ནས་ཞབས་བརྟན་གསོལ་
འདེབས་ཞུས། ཟླ་བ་གསུམ་པའི་ཚེས་བཅུ་གཅིག་ལ་ཤར་ཕྱོགས་གོང་མ་བདག་པོ་ཆེན་པོའི་བཀའ་ཕེབས་བཞིན་རྒྱལ་ཁབ་ཆེན་པོར་གནས་བླ་མ་རབ་འབྱམས་པ་བློ་བཟང་འཇམ་དབྱངས་འཁོར་བཅས་གོང་མ་ཆེན་པོའི་ཆོས་སྲིད་ཀྱི་ཞབས་འདེགས་སུ་རྫོང་སྟ་
གནང། ནག་ཉ་དང་བསྟུན་འདུས་པ་རྒྱ་མཚོར་གྲྭ་པ་རེ་ལ་མངགས་བཟོས་གནང་བའི་རྔུལ་གཟན་རེ་འབུལ་བ་གནང། དགོང་ཇ་དང་བསྟུན་ཕྱག་འགྱེད་ཀྱང་སྔར་རྒྱུན་ལྟར་གནང། འདི་སྐབས་རྗེ་བླ་མ་ཉིད་དུས་གཏན་དུ་སྐུ་གཟུགས་གཅོང་ཆེ་བར་མ་ཟད་ལོ་
འདིའི་མགོ་ཙམ་ནས་སྐུ་བཞེངས་གནང་པའང་དཀའ་ངེས་བྱུང་བར་བརྟེན་ཕྱག་མཛོད་རིན་པོ་ཆེ་དང་སློབ་དཔོན་བཞི་སོགས་ནས་དོ་ཁུར་མཛད་དེ། ནོར་དངོས་བསྡུ་ཆ་མཛད་ནས་མང་ཇ་བཟང་མང་རིམ་སྒྲུབ་ཀྱི་ཐོག་ཞབས་བརྟན་གནང་སྨིན་གནང། དེ་ནས་རིམ་
པར་མཚོ་སྔོན་དགེ་ཚུལ་མ་བློ་བཟང་ཆོས་མཚོའི་འཚམས་ཞུས་པ། སྤོ་རོད་སྐུ་སྐྱེ། སེར་འབྲས་དགེ་གསུམ་གྱི་གྲྭ་པ་སོགས་སྐལ་ལྡན་གྱི་སྐྱེ་བོ་མང་པོ་ལ་མཇལ་ཕྱག་གནང། ཉེར་གསུམ་ནས་ཞག་ལྔའི་རིང་སྐུའི་འཕྲོད་བསྟེན་དུ་གཟིམས་ཆུང་ཉི་འོད་འཁྱིལ་

[080A]༄༅། །པར་བདུད་རྩི་ཆབ་ཚན་གྱི་འཕྲོད་བཞེས་གནང། དེ་སྐབས་དགྱེས་སྤྲོའི་དཀར་སྤྲོ་རྣམས་བསྒྲིགས་སྐབས་བཀའ་ལས། ཤེལ་ཀར་དེ་ནས་ཤིག་ཞུས། དེ་ནས་ང་ཤི་གཏོང་ཞེས་ཕེབས་པར་སྐྱེས་བུ་བླང་དང་འདྲ་པ་རྣམས་ཀྱིས་ཅུང་ཟད་
ཀྱང་མགོ་བར་སྣང། ས་གས་ཉ་པའི་དུས་ཆེན་གྱི་སྐབས་མཆོད་འབུལ་སོགས་སྔར་ལྟར་གནང། ཟླ་བ་ལྔ་པའི་ཚེས་བཞི་གཟའ་སྐར་སྤྱོར་བ་མཆོག་ཏུ་ཤིས་པའི་ཉིན་བཀྲ་ཤིས་ལྷུན་པོའི་འདུས་སྤྱི་ནས་ཞབས་བརྟན་སེམས་རྣམ་པར་དག་པས་གདུང་
ཤུགས་དྲག་པོས་འབུལ་བར་བསྡུས་ཆ་མཛད་དེ། དགེ་འདུན་གྱི་སྡེ་ཆེན་པོར་ལོ་མའི་མཆོད་ཡོན་བཟང་པོ། སྐུ་ཚེ་བསྒྲུབ་པ་སོགས་མང་པོ་གནང། ཞལ་སྔ་ནས་བཞི་དང་དགེ་སྐོས་པ། གྲྭ་ཚང་ཁག་གི་སྤྱི་མི་རེ། ཞབས་འབྲིང་པ་འགའ་བཅས་ནས་གཟིམས་
ཆུང་མདོར་མགོན་ཁང་པ་རྣམས་དང་ལྷན་ཅིག་ཞབས་བརྟན་མཎྜལ་དང་འབུལ་ནོད་བཅས་གསོལ་འདེབས་ནན་ཏན་ཅན་གནང། དེ་སྐབས་ཞལ་བཞེས་བཟང་པོ་རང་ནི་མ་གནང་པ་འདུག་ཚེས་བཅུ་བཞིའི་ཉིན་སྨོན་ལམ་ཆེན་མོ་སྔར་ལྟར་ཚུགས་སྐབས་ཉིན་
སོ་སོར་མཆོད་སྤྲིན་སྤྲོ་བའི་སྤྱན་དམིགས་སོགས་བཟང་པོ་གནང་ཞིང། གོས་སྐུ་བཀྲམས་པའི་ཉིན་ནས་ཆར་བཟང་པོ་ཡང་ཕེབས། ཉེར་གཅིག་ལ་འབྲས་སྤུངས་པ་གྲྭ་པ་ལྔ་བཅུ་སྐོར་ལ་ཕྱག་དབང་བཀའ་དྲིན་ཆེ། ཚེས་ཉེར་ལྔའི་ཉིན་པ་སོ་བ་དང་སྲད་པ་མི་
ཚན་ལ་དབྱར་མཇལ་གྱི་ཕྱག་དབང་སྔར་རྒྱུན་ལྟར་བཀའ་དྲིན་བསྐྱང་བར་མཛད། ཟླ་བ་དྲུག་པའི་ཚེས་བཞི་ལ་ཆོས་འཁོར་བསྐོར་བའི་དུས་ཆེན་དང་བསྟུན་ནས། འཆི་མེད་ལྷ་ཁང་དུ་རྒྱལ་བ་ཚེ་དཔག་མེད་ཀྱི་སྐུ་བརྙན་མགོན་པོ་ཀླུ་སྒྲུབ་ཀྱི་ཐུགས་དམ་རྟེན་གྱི་འདྲ་ཅོག་

[080B] ལྷ་ཁང་བྱིངས་ལ་སྟོང་མཆོད་སྔ་ལྔ་བཅས་དང་ཚེས་བཅོ་ལྔ་ལ་དབྱར་གནས་ཀྱི་སྦྱོར་པ་དང་བཅུ་དྲུག་གི་ཐོ་རངས་ཞལ་བཞེས་གནང་ཞིང། དབྱར་གནས་ཀྱི་རིང་ཞབས་ཏོག་
བཟང་པོ་སོགས་སྔར་བཞིན་གནང། དེ་དུས་ཁལ་ཁའི་ཁུ་རལ་ཆེན་མོ་ནས་ཤ་ཆེན་མ་ཐ་ཁུ་ལུག་ཆི་ཏཱ་ར་ནཱ་ཐ་རྗེ་བཙུན་དམ་པའི་སྤྲུལ་སྐུའི་ཡོངས་འཛིན་པ་རྒྱལ་ཆེན་རྩེ་པའི་ཆོས་རྗེ་ནོ་མོན་ཧན། མགྲོན་གཉེར་སྤི་ལིག་ཐུ་ནང་སོ། ཨེམ་ཆི། གཉེར་པ་རྣམས་
ཀྱིས་མཚོན་ཁལ་ཁའི་ཡུལ་གྲུའི་བླ་དཔོན་རྣམས་ཀྱི་མི་བཟང་ཁྱོན་བསྔོམས་ཕྱེད་སུམ་བརྒྱ་སྐོར་མཇལ་ཕྱག་ཏུ་བཅར་བ་ལྟར། བྲག་ཁུགས་སུ་ཤ་རྩམ་སོགས་ཀྱི་སྣེ་ལེན་དང། འདི་ཁར་འབྱོར་སྐབས་བདེ་ལེགས་དགའ་ཚལ་དུ་མགྲོན་དྲུང་འགའ་ཞིག་གིས་
བསུ་བ་དང་བཀུར་ཟོས་ཡང་དག་པ་དང་བཅས་ནས་སླེབ། སྐུ་གཟུགས་གཅོད་ཆེ་སྟབས་མཇལ་ཕྱག་གནང་དཀའ་ཙམ་ཡོད་ཀྱང་ཁོང་རྣམས་ས་ཐག་རིང་པོ་ནས་ལམ་གྱི་ངལ་དུབ་ཁྱད་དུ་བསད་ནས་འོངས་པ་དང། ཁྱད་པར་སྐུ་གལ་ཆེ་བ་གཞན་དང་མི་འདྲ་
བ་བཅས་ཚེས་དགུའི་ཉིན་ཁལ་ཁའི་ནོ་མིན་ཧན་སོགས་སོག་འགྲུལ་ཚང་མ་དང། སེར་འབྲས་དགེ་གསུམ་ནས་བྱོན་པའི་གྲྭ་པ་སུམ་བརྒྱར་ཉེ་བར་ཕྱག་དབང་གི་བྱིན་རླབས་དང། ཁལ་ཁ་རྣམས་ལ་བཞུགས་གྲལ་དང་བཀའ་འདྲི་བཅས་གནང། ཚེས་
བཅུ་གཅིག་གི་ཉིན་ཁལ་ཁ་རྣམས་ནས་རྗེ་བཙུན་དམ་པའི་སྤྲུལ་པའི་སྐུ་གཙོ་བོར་གྱུར་པའི་མཉྫུ་ཤྲཱི། ནོ་ཡོན་ཁོ་ཐོག་ཐུ། ཆེ་ཆེན་ཨ་ཧས་ཚེ་དཔག་སྐྱབས། ཁ་ཐོན་སྲས་དང་བཅས་པ། ད་ལས་པའི་སེ། དར་ཁན་ཨེམ་ཆི་སོགས་ཀྱིས་གཟིམས་ཆུང་

[081A]༄༅། །ཞབས་བརྟན་དང། ནོ་མིན་ཧན་རང་ནས་ཀྱང་འབུལ་བ་གང་གཟབས་ཕུལ་བ་རྣམས་ལ་དགྱེས་པ་ཆེན་པོ་མཛད། ཚེས་བཅུ་བདུན་གྱི་ཉིན་སྐུ་གཤེགས་པ་རྗེ་བཙུན་མ་བཀྲ་ཤིས་ཆོས་འཕེལ་དང། ཀོང་ཇོ། སྦྱིན་པ་རྒྱ་མཚོ། ཐུ་
ཤེ་ཡེ་ཐུ། སན་ཁང། ཅང་ཅུན་ཆིང་དབང་གི་སྲས། ཤི་རལ་ཐུ་བླ་མ། ཆེ་མཆོག་པའི་ལི། ཁོ་ཐོ་ཁོ་ཅང་ཅུན་ཤཱཀྱ་སྦཱ་དུར། སྲས་བནྡེ་པའི་ལི་སོགས་ཀྱི་ལྗགས་བསྔོ་ཞུ་རྟེན་དཔངས་མཐོ་བ་དང། དགེ་འདུན་གྱི་སྔེ་ཆེན་པོར་མང་འགྱེད་བཅས་བསྒྲུབ་པ་ཐམས་
ཅད་ལ་དགྱེས་བཞིན་དུ་རྗེས་འཛིན་དང། བསྔོ་བ་སྨོན་ལམ་གྱི་རྒྱས་འདེབས་ཡང་དག་པ་གནང། ཁལ་ཁ་ནོ་མོན་ཁང་རྒྱལ་ཆེན་རྩེ་པ་དཀའ་ཆེན་བློ་བཟང་དར་རྒྱས་ཀྱིས་གསོལ་བ་བཏབ་ངོར་རྗེ་ཉིད་ཀྱི་བརྟན་བཞུགས་གསོལ་འདེབས་སྩལ་བ་ནི་འདི་ལྟར། སྭ་སྟི་
རྣམ་འདྲེན་བློ་གྲོས་བཟང་པོའི་མཁྱེན་བརྩེའི་དཔུང། །གཅིག་བསྡུས་ཡེ་ཤེས་འོད་སྟོང་རབ་འབར་བས། །ཐུབ་བསྟན་འདབ་བརྒྱའི་དགའ་ཚལ་རྒྱས་མཛད་པ། །བསྟན་པའི་ཉི་མ་སྲིད་མཐར་ཞབས་བརྟན་ཤོག་ཚུལ་ཁྲིམས་ཡོན་ཏན་ཀུན་གཞིས་རྒྱུད་གཏམས་ཤིང་
རིག་གྲོལ་མང་ཐོས་འདུས་པའི་དབུས་ན་བརྗིད། །མདོ་རྒྱུད་གཞུང་ལུགས་ཕྱོགས་ཀུན་སྦེལ་མཛད་པའི། །བཤེས་གཉེན་རྡོ་རྗེའི་ཁྲིལ་རྟག་བརྟན་ཤོག་གདུལ་བྱས་གསོལ་བཏབ་ཐུགས་རྗེའི་དཔག་བསམ་ཤིང། །འཆི་མེད་ལམ་ཀུན་ཁྱབ་པའི་གྲིབ་བསིལ་ལ་
སྐལ་ལྡན་འགྲོ་རྣམས་ཕན་བདེ་ལ་སྦྱོད་པའི། །ཡིད་ལ་འདོད་པའི་རེ་བསྐོང་གྱུར་ཅིག་ཅེས་རིང་འཚོའི་ཚིགས་བཅད་འདི་ནི་རྒྱལ་ཆེན་རྩེ་པ་ནོ་མོན་ཁང་བཀའ་བཅུ་པ་བློ་བཟང་དར་རྒྱས་དང། མགྲོན་གཉེར་སྦི་ལིག་ཐུ་ནང་སོ། ཨེམ་ཆི་གཉེར་པ་བཅས་

[081B] ཞེས་གསུང་དཔྱད་གཞི་ཅན་དང་བཅས་པ་སྩལ། ཉེར་ལྔའི་ཉིན་ཆོས་ཁྲིམས་གསར་རྙིང་རྣམས་ཀྱི་མཇལ་ཁ་དང་བསྟུན་འདི་ཁའི་གྲྭ་པ་མང་པོ་དང་སེར་འབྲས་དགེ་གསུམ་གྱི་གྲྭ་པ་
མང་པོ་བཅས་ལ་ཕྱག་དབང་གནང་ཞིང། དེ་དུས་ཕྱག་ཕྱི་རྣམས་ནས་སྐུ་ངལ་བར་གྱུར་དོགས་མང་པོ་མི་གཏོང་བའི་རྩིས་བྱས་ཀྱང། རྗེ་ཉིད་ནས་ད་ལན་འོང་འདོད་པ་ཐམས་ཅད་ཐོངས་ཤིག་ཅེས་རིང་པོར་མི་ཐོགས་པར་ཞིང་ཁམས་གཞན་དུ་ཕེབས་ཉེ་བའི་
གསུང་ཕེབས་པར་སྐུ་དྲུང་དུ་ཉེ་བ་རྣམས་དོགས་པ་ཙམ་ཡང་མ་བྱུང་ཞིང། གྲྭ་པ་ཀུན་གྱིས་རྗེ་ཉིད་སྐུ་ཤིན་ཏུ་ཆུང་བར་ཕེབས་པར་མཛད་འདུག་པ་ཇི་ལྟ་བུ་ཞིག་ཡིན་ནམ་སྙམ་དུ་སེམས་བདེ་བ་མེད་པར་གྱུར་ཏེ་གསོལ་བ་འདེབས་པ་ལ་བརྩོན་པར་གྱུར། ཉེར་
བརྒྱད་ཀྱི་སྔ་དྲོ་ཆོས་ཁྲིམས་གསར་པ་ལེགས་བཤད་གླིང་པ་དཀའ་ཆེན་ཟླ་བར་བཀའ་བསྒོའི་ཕྱག་དབང་གནང་བ་དང་དུས་མཚུངས་སུ་ཆོས་ཁྲིམས་སྔ་མས་ཀྱང་སྒྲིགས་ལམ་ཀུན་སྤྱོད་རྣམས་དྲུལ་ཐུབ་མ་བྱུང་ཞིང། ཁྱོད་ནས་སྒྲིགས་ལམ་ཀུན་སྤྱོད་རྣམས་
ཉམས་པ་མེད་པའི་དོ་ཁུར་ཧུར་ཐག་དགོས་རྒྱུ་ཡིན་ཞེས་བཀའ་ནན་ཏན་ཅན་ཕེབས། གནམ་གང་གི་ཉིན་ལྗོངས་རྒྱུའི་བྱ་བ་སོགས་བསྒྲུབ་པར་མཛད། དེ་ཡང་འཇིག་རྟེན་ཀུན་གྱི་སྒྲོན་མེ་ནུབ་ཏུ་ནི་ཉེ། དཀར་ཕྱོགས་བྱེད་པའི་ལྷ་རྣམས་ཀྱི་སྟོབས་ནི་བྲི། ནག་ཕྱོགས་
བྱེད་པ་རྣམས་སྟོབས་རྒྱས། འགྲོ་བ་ཀུན་གྱིས་མཁན་ནམ་འཁོར་བའི་རྒྱ་མཚོ་ཆེན་པོ་ལས་སྒྲོལ་བའི་དེད་དཔོན་ཆེན་པོ་དེ་འདའ་བར་ཉེ། མ་རིག་པའི་མུན་པ་ཆེན་པོ་དེ་ལ་བའི་ཉི་མ་ཆེན་པོ་ནུབ་ཏུ་ཉེ་བས་ལོ་དེའི་སྔོན་ཙམ་ནས་མཁའ་ཡི་ལམ་ལས་དབང་པོའི་གཞུ་

[082A]༄༅། །དཀར་པོ་ཕྲ་ཞིང་རིང་པ་ནུབ་ཀྱི་ཕྱོགས་ནས་གཟིམས་ཁང་གི་ཕྱོགས་སུ་ཡང་ཡང་ཟུག་པ་ནི་ལྷ་དང་མཁའ་འགྲོའི་བསུ་བ་མངོན་པར་གསལ་བར་བྱེད་པ་ལྟ་བུ་དང། དབེན་ས་ཆོས་ཀྱི་ཕོ་བྲང་དུ་ཡི་དམ་གྱི་གཏོར་མ་གློ་བུར་དུ་བཞིག་པ། དགོན་
གནས་འདིར་སྔར་མི་འོང་བའི་བྱ་དང་རི་དྭགས་སོགས་ཉམས་མི་དགའ་བའི་ཚུལ་གྱིས་ཡང་ཡང་རྒྱུབ། ཆོས་ཁྲིམས་ཁང་དང་གཉེར་ཚང་པ་སོགས་ཀྱི་བོང་བུས་བྲོ་གཞས་རྩེ་བ། སྔགས་ཁང་དུ་མེ་སྐྱོན་ཚབ་ཆེ་བ། དགོན་པའི་རྒྱབ་རིས་དུ་བའི་སྒྲ་འབྱིན་པ། ཉི་མ་དང་
ཟླ་བའི་འོད་མོག་མོག་པོར་སྣང་བ། གནམ་གྲུམ་པའི་སྒྲ་དྲག་པོ་སྒྲོག་པ། ཐལ་བའི་ཆར་འབབ་པ། སྲོག་ཆགས་སྣ་ཚོགས་ལ་བྱང་དབྱིབས་མི་འདྲ་བའི་བུ་སྐྱེ་བ། བསམ་གྲུབ་སྦུག་ཕྱོགས་སུ་འབྲུགས་ལ་སྣང་བ། དགེ་འདུན་རྣམས་ཀྱི་ཕྱག་བདེ་བ་རྣམས་ཀྱིས་
ཞྭ་མ་གྱོན་པར་འོངས་པ། རྗེ་ཉིད་ཀྱི་བླ་སྨན་པ་དགེ་འདུན་དོན་གྲུབ་ཀྱི་རྨི་ལམ་ལ་དབྱེན་བསྡུམ་མཆོད་རྟེན་གྱི་མགོ་ས་ལ་ལྷུང་བ་རྨིས་པ་སོགས་ཞབས་འབྲིང་པ་རྣམས་ལ་རྨི་ལྟས་ངན་པ་སྣ་ཚོགས་པ་ཞིག་བྱུང་ཞིང། སྦྲུལ་ལོ་འདི་གསར་བ་ནས་བཟུངས་ཞལ་འདོན་
གྱི་གསེང་དབར་འགའ་རེར། གང་དུ་གནས་ཀྱང་འཆིབས་མི་ཚུགས་པའི། །ས་ཕྱོགས་དེ་ནི་ཡོད་པ་མ་ཡིན་ཏེ། །བར་སྣང་ལ་མེད་རྒྱ་མཚོའི་གཏིང་ནའང་མེད། །རི་བོ་རྣམས་ཀྱི་ཁོང་དུ་ཞུགས་ཀྱང་མིན། ཞེས་པའི་ཚིག་ཡང་ཡང་གསུང་བ་དང། ལ་མོ་ཆོས་སྐྱོང་
ཆེན་པོའི་སྤྱི་ལུང་དུའང། ནུབ་བདེ་ཅན་བཀོད་པའི་ཞིང་གི་གཙོ། །མགོན་འོད་དཔག་མེད་པའི་ཐུགས་ཀ་ཡི། །འོད་ཟེར་གྱི་ཕྲེང་བ་དམ་པ་དེ། །དུས་སླེབ་པའི་དབང་པོའི་གཞུ་ལ་འགྲན། ཞེས་གསལ་བར་ལུང་བསྟན་པ་སོགས་རྗེ་བླ་མ་འདི་ཉིད་དག་པའི་ཞིང་

[082B] མྱ་ངན་འདས་ཆེན་ལས། དེ་བཞིན་གཤེགས་པ་ཡོངས་སུ་མྱ་ངན་ལས་འདའ་བར་བཞེད་པའི་ཚེ། འཕགས་པ་ཀུན་དགའ་བོ་ལ། དེ་བཞིན་གཤེགས་
པ་བཞུགས་པར་བཞེད་ན་ནི་བསྐལ་པའམ་བསྐལ་པ་ལས་ལྷག་པར་ཡང་བཞུགས་སོ། ཞེས་གསུངས་པ་ལ། ཀུན་དགའ་བོ་བདུད་ཀྱིས་ནོན་པས་ལན་ཅི་ཡང་མ་གསོལ་བས། དེ་བཞིན་གཤེགས་པ་མྱ་ངན་ལས་འདའ་བར་དགོངས་པ་ངས་པར་གཏད་པར་
གསུངས་པ་དང་འདྲ་བར། སྐུ་དྲུང་ན་འཁོད་པ་རྣམས་ཀྱིས་གསོལ་འདེབས་ལྟ་ཞོག་དོགས་སེལ་ཙམ་ཡང་མ་ཞུས་པར་སྣང་ཞིང། ཟླ་བ་བདུན་པའི་ཚེས་གཅིག་གི་སྔ་དྲོ་འཚོ་བྱེད་དགེ་སློང་དགེ་འདུན་དོན་གྲུབ་ལ། བཀའ་ལས། ཕྱག་རྩལ་བརྟག་གཞིག་གྱིས་
དང་ཕེབས་པར། ཕྱག་རྩ་བརྟགས་སྐབས། རྒྱུད་ལས། གྲངས་སྡོད་ངེས་པར་སྔོད་པ་འཆི་སྔོད་ཡིན། ཞེས་བཤད་པ་ལྟར་གྱི་རྣམ་པ་ཤིན་ཏུ་གསལ་བའི་ཚུལ་བསྟན་འདུག་པར་བརྟེན། འཚོ་བྱེད་ནས། སྐྱེས་ཆེན་དམ་པའི་མཛད་པ་ཚུལ་སྟོན་གྱི་རིགས་ལ་མཐའ་
གཅིག་ཏུ་མ་ངེས་ཀྱང། གསོ་རིག་གི་གཞུང་གི་དགོངས་པ་ལྟར་ན་ཤིན་ཏུ་མི་ལེགས་པས། སྤྱི་སྒེར་ཚང་མ་ནས་ཞབས་བརྟན་སྐུའི་རིམ་གྲོར་འབད་པ་མཛད་དགོས་ཚུལ་རྩེ་ཤོད་གཉིས་ཀར་སྙན་འབུལ་ནན་ཏན་ཅན་ཞུས་པར། མགྲོན་གཉེར་རྗེ་དྲུང་ས་ཁུད་པས་
རང་ཉིད་ཀྱིས་ཀྱང་ཕྱག་རྩལ་བརྟགས་ཤིང། འདི་ལོ་སྐུ་གེགས་ཀྱི་རིགས་རང་འོང་ཚོད་མེད། ལ་མོ་ཆོས་སྐྱོང་ཆེན་པོར་སྔ་ཕྱིར་ཞུས་པའི་ལུང་བསྟན་རྣམས་སུ་དོག་ཆ་ཆེ་བ་རང་ཕེབས་མི་འདུག་ཕྱག་རྩའི་སྔོད་ཀྱི་རིགས་ལ་ངེས་པ་རང་ཡོང་གི་ཨེ་ཡོད། སྐུ་ལ་

[083A]༄༅། །དོག་ཆའི་རིགས་མེད་ལ་ཆེ་ཞེས་ཞུས་པར། བཀའ་ལས། ང་རང་ལ་ནི་ངན། གཞན་ནི་ངན་རྒྱུ་མེད་ཅེས་ཕེབས། དེ་ཉིན་ནས་མགུལ་ཆམ་གྱི་རྣམ་པས་སྐུ་ཁམས་ཀྱང་ཅུང་ཟད་ལྟེ་མ་ཞིང། སྐུ་གཟུགས་ཀྱང་ཇེ་ཆུང་དུ་གྱུར་བས་དོགས་བ་ཅུང་
ཟད་ཟོས་ཏེ། ཞབས་བརྟན་སྐུ་རིམ་དང་གསོས་སྨན་གྱི་འཕྲོད་པ་ཞེས་སོགས་ཇི་འདྲ་ལེགས་ཞུས་པར་སྒྲོལ་མ་ཐོན་ཕེབས་བ་ལྟར་ཚོགས་ཆེན་དུ་འཕྲལ་སྒྲུབ་གནང་ཞིང། ན་བཟའ་སྤོང་ཐག། སྔགས་ཁང། མགོན་ཁང་སོགས་སུ་ཆོས་བསྲུང་གི་བསྐང་བ་འཕྲིན་འཆོལ། འཆི་
བསླུ༑ སྒྲོལ་མ་གཡུལ་བཟློག་སོགས་གང་མང་རིམ་གྱིས་སྒྲུབས། དེ་ནས་ཨེམ་ཆི་སྨོན་སྐྱིད་པའང་སྐུ་མདུན་དུ་བཏང་སྟེ། ཨེམ་ཆི་ཆེན་མོ་དང་སྒོ་བསྟུན་གྱིས་ཕྱག་རྩ་བརྟག་པ་བྱེད་དགོས་པར་བགྲོས་ཏེ། ཨེམ་ཆི་ཆེན་མོས་གཟིམས་སྦུག་ཏུ་ཕྱག་རྩ་
ཕུལ་ཞིང། གསོལ་ཇ་ཚ་རྟིང་མ་སོང་མཚམས་སྨོན་སྐྱིད་ཨེམ་ཆི་གཟིམས་ཆུང་མདོར་སྐུ་མདུན་དུ་བཏང་ནས་ཕྱག་རྩར་བརྟག་དབྱང་ཞུས། དེ་ནས་རིམ་བཞིན་གསོལ་ཆས་ཀྱང་ཇེ་ཆུང་ཇེ་ཆུང་དུ་གཏོང་བ་མཛད་ཅིང། ཉིན་གྱི་ཆ་ཕལ་ཆེར་སངས་རྒྱས་
མང་པོའི་མཚན་དང། བྱམས་པས་དམ་བཅས་པའི་གཟུངས་སོགས་ཞལ་འདོན་གནང་ཞིང། སྔ་དགོང་དང་མཚན་མོའི་ཆི་ཕལ་ཆེ་བ་ལ་ཏིང་ངེ་འཛིན་ལ་གཙོ་བོར་གཞོལ་བར་མཛད། ཚེས་གསུམ་གྱི་སྔ་དྲོ་གསོལ་དཔོན་རབ་བརྟན་པའི་རྗེ་དྲུང་གིས་
སྐུ་ཞབས་རིན་པོ་ཆེ་གསོལ་བ་བཞེས་མཆོང་སོགས་ཀྱང་བདག་ཅག་གི་བློ་འཁྲིད་ཙམ་ལས་བཞེས་མི་འདོད་པ་ཞིག་རང་འདུག་པས་སྐུ་ཁམས་མི་བདེ་བ་མི་འདུག་གམ་ཞུས་ན་ནི་དེ་འདྲ་མི་འདུག་རང་གསུངས། ཞལ་མདངས་ནི་སྔར་རྒྱུན་ལས་ཀྱང་

[083B] བཀའ་ལས། ལྟོ་ཚོད་བྱེད་པ་ལ་བ་རང་མཁས། དེ་འདྲའི་བློ་སྐྱོག་བ་བྱེད་མི་དགོས། ཁྱོད་ཚོངས་བློས་བཏང་མི་ཡོང་ཞེས་ཞལ་བཞེས་དོན་གྱིས་གནང་ཞིང། ཚེས་བཞིའི་སྔ་དྲོ་འཚོ་བྱེད་དགེ་སློང་ནས་ཕྱག་རྩ་ཕུལ་སྐབས། ཁྱད་ཨེ་འདུག་ཕེབས་པར། ད་ལྟར་འགྱུར་ཁྱད་ཆེ་བ་ཞིག་མི་འདུག་ཅེས་ཞུས་པར། བཞད་མོ་ཞིག་མཛད་ནས། འཚོ་བྱེད་དང་གསོལ་དཔོན་གཉིས་ལ་དི་རིང་ཚེས་གྲངས་གང་ཡིན་གྱི་བཀའ་འདྲི་ཕེབས་པར་ཁོང་གཉིས་ནས་
ཚེས་བཞི་ཡིན་ཞུས་པར། ངེད་བཟླས་པའི་འཕྲོ་སྐྱོང་དགོས་ཤིག་ཡོད་པས་དི་རིང་རིག་པ་དངས་པའི་ཕྱིར་ལྟོ་བཟང་པོ་མི་ཟ་ཞེས་ཕེབས་ནས། ཕྱིར་མངོན་པ་ལ་བྱམས་པས་དམ་བཅས་པའི་གཟུངས་དང། ནང་དུ་སྟོང་བ་འོད་གསལ་དང་བསྲེ་
བའི་ཐབས་ལ་བརྩོན་པར་མཛད། གསོལ་ཚིགས་རྒྱབ་ལ་ཉིན་ལྟར་སྐུ་མདུན་པ་གང་རུང་རེས་སྐུ་མདུན་དུ་བཅོམ་ལྡན་འདས་ཀྱི་རྣམ་པར་ཐར་པ་སྐྱེས་རབས་སོ་བཞི་པ་ཀློགས་ཏེ་སྙན་དུ་འབུལ་གྱིན་ཡོད་པ་དང། དེ་ལ་ཐུགས་ཤིན་ཏུ་དགྱེས་པའི་ཉམས་
ཀྱིས་ལེགས་པར་གསན་པ་དང། སྐབས་སྐབས་སུ་བཞད་མོ་རྒྱ་ཆེར་མཛད་པ་ཡིན་ཀྱང། དེ་ཉིན་འཚོ་བྱེད་དགེ་སློང་ནས་སྐྱེས་རབས་སྙན་དུ་ཕུལ་བར་ཅུང་ཟད་ཀྱང་ཐུགས་སྣང་མི་མཛད་པར་རྡོ་རྗེའི་ལུས་ལ་གནད་དུ་བསྣུན་ཅིང། གཞིའི་འོད་གསལ་
ལམ་གྱི་འོད་གསལ་དང་བསྲེ་བའི་ཐབས་རྡོ་རྗེའི་བཟླས་པ་འབའ་ཞིག་ལ་གཞོལ་བཞིན་པར་བཞུགས་པས། འཚོ་བྱེད་ནས་སྐྱབས་མགོན་རིན་པོ་ཆེ་ཁ་སང་ནས་ཕྱག་དཔེ་བཀླགས་ན་དགྱེས་ཚོར་ཆེན་པོ་ཞིག་ཡིན་ཀྱང། དི་རིང་ཐུགས་ནང་དུ་གཞོལ་

[084A]༄༅། །བའི་ལྗགས་བཟླས་ཁོ་ན་ལ་བཞུགས་པ་གང་ཡིན་ནམ་ཞུས་པར། བཀའ་ལས། ངས་རྡོ་རྗེའི་བཟླས་པ་ཞིག་བྱས་པ་ཡིན་ཕེབས་པར་འཚོ་བྱེད་ནས་ཕྱག་རྩ་དང་གང་སྦྱི་ནས་མཛད་པར་དཔགས་ན་དགོངས་པ་གཞན་དུ་གཏད་པའི་
རྟགས་ཤིག་མིན་ནམ་སྙམ་པ་འདུག་པས། བདག་རྣམས་ཀྱིས་རྗེ་བཙུན་བླ་མ་མཆོག་གི་ཐུགས་དང་འགལ་བ་མཆིས་ན་བཟོད་པར་བཞེས་ཏེ། ཞབས་པད་ཡུན་རིང་བོར་བཞུགས་དགོས་ཞེས་ཞུས་པར། བཀའ་ལས། ངས་རྒྱ་གར་ལ་ཕྱིན་ནས་ཆུ་
ཞིག་བཏུང་སྟེ་མགྱོགས་པོ་སླེབ་ཡོང། དེ་བར་ཁྱོད་རང་སྐྱེས་རབས་འདི་ཀློགས་ཤིག་ཅེས་ཕེབས་པར་འཚོ་བྱེད་ཀྱི་བསམ་པར། ཆུ་དགོས་ཕེབས་པར་གཞིགས་ན་ཞལ་སྐྱེམས་པ་མིན་ནམ་སྙམ་ནས་དེ་ལྟར་ཞུས་པར། དེ་འདྲ་མིན་བརྡ་ཆོས་ཡིན་
ཞེས་གསུངས། དེ་ཁའི་མུར་གསོལ་དཔོན་རབ་བརྟན་པ་དང་མགྲོན་གཉེར་ས། ཁུད་པ་རྣམས་རིམ་གྱིས་སྐུ་མདུན་དུ་སླེབ་པ་རྣམས་ནས་ལྗགས་བཟླས་གང་གནང་གི་ཡོད་ཞུས་པར་རྒྱལ་བ་བྱེ་བདུན་མ་དང་རྣམ་སྲས་ཀྱི་བསྐང་བ་བྱས་པ་ཡིན་ཞེས་
ཕེབས། དེའི་མཚན་ཐོག་ཐག་ཐུགས་དམ་གྱི་རིམ་པ་འབའ་ཞིག་ལ་གཞོལ་བར་མཛད་དེ། ཚེས་ལྔའི་སྔ་དྲོ་ཕྱག་རྩ་ལྟོས་ཕེབས་པར། འཚོ་བྱེད་ནས་བརྟགས་པར། དེ་གོང་གི་ཕྱག་རྩའི་སྡོད་ཀྱང་སངས་ཤིང། ཕྱག་རྩ་བླ་རྩ་གཡས་གཡོན་གཉིས་ཀ་
མི་མངོན་པའི་ཚུལ་བསྟན་པར་སྣང། དེའི་སྔ་དྲོ་གདན་བཞེས་ཀྱི་བཞེས་ཚར་ཡང་ཞལ་རེག་ཙམ་ལས་མ་གནང་ཞིང། གསོལ་ཇ་ཚ་རྟིང་མ་བཏེག་སྐབས་ད་རེས་མི་འཐུང་ཞིང་རྗེས་མ་ཞིག་ལ་འཐུང་པས་ཆོག་པ་ཡིང་ལ་ཞོག་ཅེས་ཕེབས། དེ་ནས་གསོལ་

[084B] དི་རིང་རྩ་བ་ནས་འགྲོ་རྒྱུ་མིན་ཞེས་ནན་ཏན་ཅན་ལན་མང་ཕེབས་ཀྱང། ཁོང་རྣམས་རང་གིས་གང་བྱས་ནི་བདེན་གྱི་གཞན་གྱིས་ནི་མ་ཡིན་ནོ་ཞེས་ལུག་
ཆུལ་ངེད་པ་ལྟར། སྤྱོད་པ་ངང་ཚུལ་དུ་ཡོད་སྟབས་ཕེབས་དགོས་ཨུ་ཚུགས་འུ་ཐུག་ཏུ་ཞུས་པར། འོ་ན་ཆོས་གོས་ཁྱེར་ཤོག་ཅེས་པའི་བཀའ་དང་བཅས་ཏེ། སྐུ་ཆོས་གསོལ་ཏེ་གཟིམས་ཆུང་མདོར་ཕེབས་ནས། རྟེན་ཁྲིལ་རྒྱུན་རིང་ཙམ་གཟིགས་ཏེ་
གུས་པའི་རྣམ་པ་ཞིག་མཛད་ནས། གཟིམས་ཆུང་ཡིད་དགའ་ཆོས་འཛིན་གྱི་བཞུགས་ཁྲི་ཆེན་མོའི་མདུན་དུ་བཞུགས་འབོལ་བཏིང་བའི་ཁར་ཞལ་ཤར་གྱི་ཕྱོགས་སུ་གཟིགས་ཏེ། ཞབས་རྡོ་རྗེ་སྐྱིལ་ཀྲུང་དང་སྐུ་དྲང་པོར་བསྲང་བའི་ཚུལ་ངང་བཅས་ཏེ་བཞུགས་
དེར་ཇི་ལྟར་སངས་རྒྱས་བཅོམ་ལྡན་འདས་གྲོང་ཁྱེར་རྩ་ཅན་དུ་གཟིམས་མལ་གྱི་ཐ་མར་བཞུགས་པའི་དུས་སུ་གདུལ་བྱ་ཀུན་གྱི་ཐ་མ་ཀུན་ཏུ་རྒྱུ་རབ་བཟང་རྗེས་སུ་བཟུང་བ་ལྟར། སྐུ་འདི་ཉིད་ཀྱི་ཐ་མའི་གདུལ་བྱ་སྨོན་སྐྱིད་ཨེམ་ཆི་ལ་ཕྱག་དབང་ཞིག་གནང་ནས་
ཨེམ་ཆིས་ཕྱག་གཡོན་པར་ཕྱག་རྩ་འབུལ་བ་དང་ལྷན་ཅིག་ཞལ་དབུགས་ཀྱི་རྒྱུ་བ་རགས་པ་ནང་དུ་འདུས་པ་དང་དུས་མཚུངས་སུ་སྟོང་པ་བཞི་རིམ་གྱིས་ཐིམ་ནས་ཐམས་ཅད་སྟོང་པ་འོད་གསལ་དོན་དམ་པའི་བདེན་པ་མངོན་དུ་མཛད་དེ་རྡོ་རྗེའི་དབྱིངས་ཟབ་
མོ་ལ་སྙོམས་པར་ཞུགས་ཏེ། རེ་ཞིག་གཟུགས་སྐུ་ཆོས་དབྱིངས་སུ་ཐིམ་པའི་ཚུལ་བསྟན་པར་མཛད་དོ། །དེར་གློ་བུར་ཉིད་དུ་མགོན་དང་བྲལ་བའི་སྐྱེ་བོ་རྣམས་མྱ་ངན་གྱི་མཆིམ་དྲག་ཏུ་འཁྲུག་པའི་ངོར་དང་བཅས་ཏེ་འཚོ་བྱེད་དགེ་སློང་དང་མགྲོན་ས། མགྲོན་

[085A]༄༅། །སྤེལ་རྐྱང་པ། གསོལ་དཔོན་རབ་བརྟན་པ་བཅས་ནས་ཕྱག་བཙལ་ཞིང། སྤྲུལ་པའི་སྐུ་འཁྲུལ་པ་དང་བྲལ་བ་མྱུར་དུ་ཕེབས་དགོས་ཞེས་གསོལ་བ་བཏབ་པར། སྤྱན་འཛུམ་མདངས་དང་བཅས་ཏེ་གཟིགས་པས་འཕྲིན་ལས་ཀྱི་
འཇུག་པ་ནམ་ལང་ཆད་པ་མེད་པའི་ཞལ་བཞེས་དོན་གྱིས་གནང་སྟེ། སླར་ཡང་སྡུད་པར་མཛད། དེ་ནས་ཕྱག་མཛོད་ཀྱང་གདན་འདྲེན་ཞུས་ནས། བཞུགས་འབོལ་གྱི་ཟུར་བཞི་ནས་བཏག་སྟེ་གཟིམས་ཆུང་སྦུག་ཏུ་གདན་འདྲེན་ཞུས་ནས་དབུ་རྒྱན་
གསོལ་བ་སོགས་ལོངས་སྐུའི་ཆ་བྱད་དུ་བཞུགས་སུ་གསོལ་བར་སྐུའི་གཉེར་མ་རྣམས་ཀྱང་ལྷག་མེད་དུ་བཞིག་ཅིང། སྐུ་མདངས་ཀྱང་གསེར་གྱི་ཁ་དོག་ལྟ་བུ་གཟི་བརྗིད་འབར་བ། གཟིམས་ཁང་གི་ནང་ཐམས་ཅད་ཚུལ་ཁྲིམས་ཀྱི་དྲི་སྤོས་དང་
ཙནྡན་གྱི་དྲི་ངད་ཐམས་ཅད་ཟིལ་གྱིས་ནོན་པ་བརྗོད་དུ་མེད་པས་ཁྱབ་ནས་བཞུགས་ལ། དེར་ཞལ་སྔ་ནས་རྣམ་པ་བཞི་དང་རྒྱུད་གྲྭ་པའི་དགེ་བཤེས་བཞི་བཅུ་ཐམ་པས་གཟིམས་ཆུང་མདོ་དང་ངོ་མཚར་བཀོད་པར་དཔལ་གསང་བ་འདུས་པ་མི་
བསྐྱོད་པའི་ཆོག་དང། གསང་སྔགས་རྒྱུད་པ་གྲྭ་ཚང་དུ་དཔལ་གསང་བ་འདུས་པའི་དཀྱིལ་འཁོར་ཆེན་པོ་ཞལ་ཕྱེ་ཞིང། དབེན་ས་ཆོས་ཀྱི་ཕོ་བྲང་དུའང་བཅོམ་ལྡན་འདས་དཔལ་འཁོར་ལོ་སྔོམ་པའི་དཀྱིལ་འཁོར་ཆེན་པོ་ཞལ་ཕྱེ་སྟེ། དཔལ་
ལྡན་བླ་མ་དམ་པ་གང་དེ་དང་དཀྱིལ་འཁོར་གྱི་གཙོ་བོ་ཐ་མི་དད་པར་བསྐྱེད་པ་ལ་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་འབུལ་བ་དང། བདག་ཉིད་འཇུག་ཅིང་དབང་ལེན་པ་སོགས་དགོངས་པ་ཡོངས་སུ་རྫོགས་པའི་ཐབས་ལ་བརྩོན་པར་མཛད་

[085B] མི་དབང་ཕོ་ལྷ་བར་རྒྱུ་མཚན་དང་བཅས་རྟ་ཟམ་བརྒྱུད་ཕྱག་མཛོད་ནས་འབུལ་བ་མཛད་ཅིང། པཎ་ཆེན་ཆོས་ཀྱི་རྒྱལ་པོ་བློ་བཟང་ཆོས་ཀྱི་རྒྱལ་མཚན་
གྱི་དངུལ་གདུང་རིན་པོ་ཆེ་དང་བྱམས་པ་རྣམ་གཉིས་སོགས་རང་བྱོན་དང་གསུང་བྱོན་རྣམས་ཀྱིས་མཚོན་པའི་མཆོད་ཁང་སོ་སོར་སྟོང་མཆོད་དང་རྒྱ་མཆོད་སྣ་ལྔ་མང་པོ། གསུང་ཆོག་པ་རྣམས་ལ་ཡང་ཉིན་ལྟར་གསོལ་ཇ་དང་བཞེས་ཚ་བཟང་པོ་
གྲངས་མང་བ་དང། ཡོན་གྱི་བསྙེན་བཀུར་བཟང་པོ་བསྒྲུབ་ཅིང། གྲྭ་ཚང་ཁག་དང་མི་ཚན་སོ་སོ། ཕྱག་ཕྱི་སྐུ་འཁོར། ཁལ་ཁའི་མི་དྲག་སོ་སོ། ཆོས་སྡེ་ཆེན་པོ་འདི་ཁའི་ཉེ་འདབ་ཀྱི་གྲོང་པའི་སྐྱེ་བོ། མངའ་ཞབས་ཀྱི་ལྷ་སྡེ་མི་སྔེ་སོགས་ནས་མཆོད་
པའི་བྱེ་བྲག་མང་པོ་དང། བླ་བྲང་རང་ནས་ཀྱང་ཉིན་ལྟར་གྱི་མཆོད་སྦྲིན་སྦྲོས་པ་སོགས་གཟིམས་ཆུང་སྦུག་ཏུ་སྐུ་གདུང་རིན་པོ་ཆེའི་སྐུ་མདུན་དང་གཟིམས་ཆུང་མདོ། ངོ་མཚར་བཀོད་པ་སོགས་སུ་བཤམས་ནས་ཕུལ། དེར་ཆོས་ཀྱི་སྐུ་ལ་དགུང་ཞག་
གསུམ་གྱི་རིང་མཉམ་པར་བཞག་ནས་བཞུགས་པའི་དུས་སུ་གཟིམས་ཁང་གི་ནང་དུ་དྲི་ཞིམ་པོ་བརྗོད་དུ་མེད་པས་ཁྱབ་པ་དང། ནམ་མཁའི་དབྱིངས་ཐམས་ཅད་ཤིན་ཏུ་གཡའ་དག་པ་རྡུལ་དང་བསེར་བུའི་རྒྱུ་བ་ཐམས་ཅད་ཆད་པའི་མཐའ་སྐོར་དུ་
ཆུ་འཛིན་ལྷ་དང་ལྷ་མོའི་གཟུགས་བརྙན་མཆོད་རྫས་ཐོགས་པ་ལྟ་བུས་སྐུ་གདུང་རིན་པོ་ཆེ་གང་ན་བཞུགས་པའི་ཕྱོགས་སུ་མངོན་པར་མཆོད་པ་ལྟ་བུར་གྱུར་པ་ནི། སྐུ་ཚེ་འདི་ཉིད་དུ་ཚུལ་ཁྲིམས་ཀྱི་ཕུང་པོ་ཡོངས་སུ་རྫོགས་པ་དང་ལྷ་རྣམས་ཀྱིས་མངོན་

[086A]༄༅། །པར་མཆོད་པ་དང་ཀུན་རྟོག་གི་བཞོན་པའི་ཚོགས་ཐམས་ཅད་བཅོམ་པ་དང། སྟོང་པ་གསུམ་ལྷག་མེད་དུ་ཐིམ་སྟེ། ཐམས་ཅད་སྟོང་པ་འོད་གསལ་མངོན་དུ་མཛད་པའི་རྟགས་ཁྱད་པར་ཅན་ནོ། །དེ་ལྟར་ཆོས་ཀྱི་སྐུ་ལ་མཉམ་པར་
བཞག་པ་ལས་བཞེངས་ཏེ་ལོངས་སྤྱོད་རྫོགས་པའི་སྐུ་མངོན་དུ་མཛད་ནས། དག་པའི་ཞིང་ཁམས་བྱེ་བ་རབ་འབྱམས་དུ་མར་གཤེགས་པར་མཛད་པ་ལས། གང་གི་ཟམ་ཏོག་ལྟ་བུའི་སྐུ་གདུང་རིན་པོ་ཆེ་རིལ་པོ་གཅིག་ཏུ་བཞུགས་པ་ནི། རྒྱལ་
བའི་བསྟན་པ་རིན་པོ་ཆེ་རྒྱུན་རིང་དུ་གནས་པ་དང། ཆོས་གྲྭ་ཆེན་པོ་འདི་ཉིད་ཀྱང་ཡུན་རིང་བར་མི་ཉམས་ཤིང་དར་རྒྱས་སུ་འགྱུར་པའི་ཐབས་མཆོག་ཏུ་འགྱུར་པར་ཀུན་གྱིས་བགྲོས་ཏེ། རྗེ་བླ་མ་དེ་ཉིད་ཀྱི་འཕྲིན་ལས་ཀྱི་ཁ་ལོ་པ་ཆེན་པོ་ལྷུན་གྲུབ་གླིང་
པའི་རྗེ་དྲུང་བློ་བཟང་དགེ་འདུན་ནས་ཐུགས་ཁུར་ཆེར་བཞེས་ཏེ། མཆོད་སྡོང་རིན་པོ་ཆེ་ཡིད་བཞིན་དབང་གི་རྒྱལ་པོ་འདི་ཉིད་རྟེན་དང་བརྟེན་པ་ལེ་ལག་དང་བཅས་པ་ལེགས་པར་བསྐྲུན་པའི་མཆོད་སྡོང་ཆེན་པོའི་བུམ་སྒོའི་ནང་དུ་རིན་པོ་ཆེ་གཉིས་པ་ལས་གྲུབ་
པའི་ཟམ་ཏོག་ཆེན་པོའི་ནང་དུ་གང་གི་རྫི་ཕྱོགས་ཀྱི་རེག་པ་ཕོག་པ་ཙམ་གྱིས་ཀྱང་འཁོར་བ་དྲུངས་ནས་འབྱིན་པར་ནུས་པའི་སྐུ་གདུང་ཆེན་པོ་བཅོམ་ལྡན་འདས་དཔལ་གསང་བ་འདུས་པ་མི་བསྐྱོད་རྡོ་རྗེའི་ངོ་བོར་བཞུགས་པ་ཟམ་ཏོག་གི་ནང་དུ་སྦྱན་འདྲེན་
སྐབས་བསྐུམ་ཁྲུ་གང་ཙམ་གྱི་ཚད་དུ་སྣང་བ། དགུང་ཞག་བདུན་གྱི་རིང་ལ་རླན་གཤེར་ལ་སོགས་པའི་འབྱུང་བའི་ཚོགས་ཐམས་ཅད་དབུ་མའི་ནང་དུ་ལྷག་མ་མ་ལུས་བར་ཐིམ་ནས། སྲ་བའི་དངོས་པོར་གྱུར་པ་ལ་ཚུལ་ཁྲིམས་ཀྱི་དྲི་རབ་ཏུ་ལྡང་བཞིན་པ་

[086B] སྐུ་སྦྱར། སྙན་དར་སོགས་སྐུའི་ཉེར་སྤྱད་རྣམས་ཀྱིས་ལེགས་པར་བརྒྱན་ཏེ་བཞུགས་སུ་གསོལ་ཞིང། དེའི་མཐའ་སྐོར་དུ་བདུད་རྩི། སྐྱེ་བདུན། རིན་པོ་ཆེའི་རིགས་མང་པོ། གུར་ཀུམ་ཉག་འདེགས་ཀྱི་
ཁལ་དགུ་ཉག་ལྔ། ཙནྡན་དཀར་དམར། བཟང་དྲུག་སོགས་དྲི་བཟང་པོས་ཕྱུར་བུར་གཏམས་ནས་བཞུགས་སུ་གསོལ་པའི་བྱ་བ་ལེགས་པར་བསྒྲུབས་ཏེ། དེ་ཡང་རེ་ཞིག་གཟིམས་ཆུང་སྤུག་ཏུ་བཞུགས་པ་ལ་མཆོད་པ་རྒྱ་ཆེར་ཕུལ་ཞིང། དེ་དང་དུས་མཚུངས་
་རྒྱལ་དབང་ཐམས་ཅད་མཁྱེན་གཟིགས་ཆེན་པོ་དང། མི་དབང་ཕོ་ལྷ་བ། མངའ་རིས་གུང་སོགས་ནས་གདུང་འབུལ་རིམ་པར་བྱུང་སྟེ། དེ་རྣམས་འོག་ཏུ་ཕྱོགས་གཅིག་ཏུ་འཆད་པར་བྱ་ལ། མཆོད་སྡོང་ཆེན་པོ་ལེགས་པར་གྲུབ་སྟེ་ཟ་མ་ཏོག་བུམ་སྒོར་གསང་
སྔགས་རྒྱུད་པ་གྲྭ་ཚང་གི་དགེ་འདུན་རྣམས་ཀྱིས་མཆོད་པའི་བྱེ་བྲག་སྣ་ཚོགས་པ་ཐོགས་ནས་སྤྱན་དྲངས་དུས། ལྷ་རྣམས་ཀྱིས་མངོན་པར་མཆོད་པའི་ལྟས་རབ་ཏུ་གསལ་བ་དང། དེ་ཉིན་བླ་བྲང་གི་བདེ་ཡངས་སུ་འདུས་པ་རྒྱ་མཚོར་བྱིན་རླབས་སོགས་སྩལ་
ཞིང༑ ལྷག་པར་གནས་པའི་ཆོག་མཛད་དུས་པོ་ཏ་ལར་རྒྱལ་དབང་ཐམས་ཅད་མཁྱེན་གཟིགས་ཆེན་པོར་རབ་ཏུ་གནས་པའི་སྤྱན་དམིགས་ཞུས་པར་དངོས་གཞིའི་ཉིན་ཕྱག་ནས་ལན་གསུམ་གྱི་བར་དུ་འཐོར་བར་མཛད་པའི་སྒྲ་དེར་ཚོགས་ཀུན་གྱིས་ཚོར་
བ་སོགས་ངོ་མཚར་བའི་ལྟས་བསམ་གྱིས་མི་ཁྱབ་པ་བྱུང་སྟེ། མཆོད་སྡོང་ཆེན་པོ་ལེ་ལག་དང་བཅས་པ་ཇི་ལྟར་བཞུགས་པའི་ཚུལ་ཞིབ་རྒྱས་ནི་བདག་གི་དཔལ་ལྡན་བླ་མ་དམ་པ་རྒྱལ་བ་ཁྱབ་བདག་རྡོ་རྗེ་འཆང་ཆེན་པོ་དང་དབྱེར་མ་མཆིས་པ་རྗེ་བཙུན་

[087A]༄༅། །བློ་བཟང་བསྐལ་བཟང་རྒྱ་མཚོ་དཔལ་བཟང་པོ་དེ་ཉིད་ཀྱིས་མཛད་པའི་དཀར་ཆག་རིན་པོ་ཆེར་བལྟས་ཏེ་དད་པ་ཆེན་པོའི་ས་བོན་ཡོངས་སུ་བརྟས་པར་བྱའོ། །འདིར་སྨྲས་པ། རྣམ་དཔྱོད་ཚོགས་གཉིས་ལེགས་བཤད་རིན་ཆེན་གྱི། །དོ་
ཤལ་རིང་པོ་མགུལ་པ་ལ་འཕྱང་བའི། །སྐྱེས་བུ་དེ་ཡི་བློ་གྲོས་འོད་སྟོང་གིས། །འཇིག་རྟེན་ཐམས་ཅད་ཅིག་ཅར་སྣང་བར་མཛད། །ཆོས་ཀུན་སྒྱུ་མ་ལྟ་བུར་རབ་གཟིགས་ཤིང། །འགྲོ་འདི་ངེས་འབྱུང་ལྕག་གིས་བསྐུལ་བ་དང། །དག་པའི་ཞིང་ཁམས་རོལ་
རྩེད་བལྟ་བའི་ཕྱིར། །མིག་འཁྲུལ་ལྟ་བུའི་འགྲོས་ཀྱིས་ཅིར་ཡང་རྒྱུ། །ཀུན་རྟོག་དྲི་བཞོན་ལ་གནས་པའི། །རྣམ་འགྱུར་ཉི་ཟླའི་བགྲོད་པ་ཀུན། །སྒྲ་གཅན་གཉིས་སྤངས་ཀྱིས་ཟོས་པས། །བསིལ་ཟེར་བྱེད་པ་ཀུན་ཏུ་ཞུས། །ཨ་ཝ་དྷཱུ་ཏཱིའི་ཆོས་འཁོར་དབུས།།
ལྷན་སྐྱེས་མཐར་ཐུག་སྐྱེས་བུ་ལ། །གནས་ལུགས་མཛེས་མས་འཁྱུད་པ་ཡི། །ཆོས་དབྱིངས་ཕང་པར་ཡོངས་སུ་ཉལ། །གོས་འབྱེད་བྱེད་མཁའ་དེ་ལས། །ལྷག་གཞུའི་བདག་ཉིད་ན་ཆུང་མ། །ཤེས་རབ་ལྷ་མོས་འཁྲིལ་བའི་ལུས། །རྣམ་པར་སྒེག་པའི་
འདུ་བྱེད་བཀྲ། །དོ་མཚར་དེ་ནི་ཅི་འདྲ་ཞེས། །གཡོ་བྱེད་གོས་ཚོགས་སྔོ་བསང་མས། །བ་བཅོལ་དོར་བས་བླ་ཡི་གོས། །ཕྲ་རིང་བཀྲ་བས་ཀུན་ཏུ་བསྒྲིབ། །ཆུ་འཛིན་ལས་བསྒྲུབ་མཆོད་པའི་རྫས། །ཐོགས་པའི་ལྷ་ཡི་རྣམ་འགྱུར་དག་ནམ་མཁའི་དབྱིངས་
ལ་ཁྱབ་པ་ནི། །རྒྱུ་སྐར་ཕྲ་ཡི་ཚོམ་བུ་བཞིན། །མཁའ་ལས་འོངས་པའི་མེ་ཏོག་དང། །དད་པའི་ཤུགས་ཀྱི་སྒྲ་དབྱངས་དང། །མྱ་ངན་མཆི་མའི་ཐིག་པ་རྣམས། །ཀུན་ཏུ་འགྲན་བཞིན་རྣམ་པར་འཕེལ། །འདི་ནི་མྱ་ངན་བྱ་བ་འོས་པ་ཡི། །རྒྱུ་མཚན་དག་ཏུ་

[087B] །གང་དུ་བསྐུལ་བའི་རྒྱུ་མཚན་རབ་བཙལ་ཏེ། །མགོན་དེའི་རྗེས་སུ་རབ་ཏུ་འབད་པས་བསྙེགས། ཞེས་རྗེ་བརྩུན་བླ་མ་དམ་པ་བློ་བཟང་ཡེ་ཤེས་དཔལ་བཟང་པོའི་རྣམ་པར་ཐར་པ་ལས་དགུང་གྲངས་དོན་ལྔའི་དུས་ཡོངས་སུ་མྱ་ངན་
ལས་འདས་པའི་མཛད་པ་བསྟན་པའི་ལེའུ་སྟེ་བདུན་པའོ།།    ༈    །།དེ་ནས་དགོངས་པ་ཡོངས་སུ་རྫོགས་པ་དང་སླར་ཡང་སྤྲུལ་པའི་ཟློས་གར་འཁྲུལ་པ་དང་བྲལ་བ་མྱུར་དུ་ཕེབས་པའི་ཕྱིར་ཞབས་འབྲིང་པ་རྣམས་ནས་རྣམ་པར་དཀར་བའི་ལས་ཇི་
ལྟར་བྱས་ཚུལ་ནི། སྐུ་གདུང་རིན་པོ་ཆེ་མཆོད་སྡོང་ཆེན་པོར་སྤྱན་མ་དྲངས་ཀྱི་བར་དུ་སྐུ་མདུན་དང་གཟིམས་ཆུང་ཡིད་དགའ་ཆོས་འཛིན། ངོ་མཚར་བཀོད་བ་སོགས་སུ་མཆོད་ཚོགས་རྒྱ་ཆེན་པོ་སྔར་སྨོན་པ་ལྟར་དང། གོང་དུ་སྨོས་པའི་དགེ་འདུན་ཞེ་
དགུ་ནས་གཟིམས་ཆུང་མདོ་དང་ངོ་མཚར་བཀོད་པར་དཀྱིལ་འཁོར་ཆེན་པོ་བསྒྲུབ་ཅིང་མཆོད་པའི་ཆོག་དགུང་ཞག་བཅུ་བཞིའི་རིང་མཛད་པར། དཀྱིལ་འཁོར་ཆེན་པོར་ཆུ་བཞི་སྔོན་དུ་འགྲོ་བས་ཉེར་སྤྱོད་དང། འདས་པ་དང་མ་འདས་པའི་གཏོར་མ། དགེ་
འདུན་རྣམས་ལ་ཚ་གུང་གཟབས་རྒྱས་དང་བཅས་པའི་ཇ་ཐུག་བཅོ་བརྒྱད་རེ། དཀྱིལ་འཁོར་སྒྲུབ་མཆོད་གྲུབ་རྗེས། སྐུ་ཡོན་དངུལ་སྲང་ཉིས་བརྒྱ་དང་སུམ་ཅུ། མཛོད་བཏགས་བཞི་བཅུ། མཛོད་གོས་རྒྱན་བཞི་སོགས་ཡུག་ཆེན་དྲུག། རྩེད་ཞྭ། སྣམ་སྦྱར་
ཆོས་གོས་སོགས་གོན་པ་སྣེ་མང། ཞལ་སྔ་ནས་བཞིར་ཁ་བཏགས་མཐིང་ཁྲ། ཤན་ཇ་འཁོར་དྲུག་གིས་གཙོས་པའི་མཛོད་གོས། སྨན་བྱང་ཡུག། རྒྱ་ཟམ། བལ་ཟམ། ལྷོ་རས་བཅས་ཀྱི་ཚན་པ། དབུ་ཆོས་གཉིས་ལ་ཁ་བཏགས། བཟང་གོས་ཁ་

[088A]༄༅། །ལྔ་འབྲེལ། བྱང་སྨན་ཡུག་རེ་བཅས་ཁྱོན་བསྡོམས་དངུལ་སྲང་ཆེན་བཞི་བརྒྱ་དང་སུམ་ཅུའི་རྩིས་དང། རྒྱུད་ཁང་དུའང་གོང་སྨོས་ལྟར་གྱི་ཆོ་ག་རྒྱ་ཆེར་མཛད་པའི་ཉིན་ལྟར་ཇ་ཐུག་དྲུག་རེ། གསོལ་ཚིགས། ཡོན་གྲྭ་པ་རེར་དངུལ་སྲང་
རེ༑ སློབ་དཔོན་པར་མཐིང་ཁྲ། གོས་ཁ་བཅུ་འབྲེལ་གྱིས་གཙོས་པའི་ཚན་པ། རྣམ་གཞག་གོས་ཁ་བཅས་བཞི་ཚན་རེ། འདུས་པ་རྒྱ་མཚོར་མང་ཇ་བཟང་མང་དང། སྣ་ལྔའི་མཆོད་པ་རྒྱ་ཆེན་བཅས་སྨོན་ལམ་རྣམ་གསུམ་གཙོ་བོར་གྱུར་པའི་ཐུགས་
རྗེ་བསྐུལ་བའི་གསོལ་འདེབས་དགུང་ཞག་མང་པོར་མཛད་པར་ཡོན་གྲྭ་པ་ཉིས་སྟོང་བརྒྱད་བརྒྱ་བཅུ་གཉིས་ལ་དངུལ་སྲང་རེ། ཆེ་ཁ་ལྔ་སོ་སོར་གོས་ཁ་འབྲེལ་གྱིས་གཙོས་པའི་ཚན་པ། བར་གྲ་གསུམ་ལ་བསོད་བཏགས་རེ། ཆུང་གྲ་བརྒྱད་ལ་ཁ་
བཏགས་རེ་བཅས་བསྙེན་བཀུར་རྒྱ་ཆེར་ཕུལ་ཞིང། རྒྱལ་དབང་ཐམས་ཅད་མཁྱེན་པ་ཆེན་པོར་ཚེས་ལྔའི་ཉིན་རྗེ་བླ་མ་དེ་ཉིད་ཀྱི་དགོངས་པ་ཡོངས་སུ་རྫོགས་པ་དང། ཐུགས་དམ་གྱི་གསལ་འདེབས་ཁྱད་པར་ཅན་དུ་འགྱུར་བའི་ཕྱིར། ཐུགས་རྗེ་བསྐུལ་
བའི་གསོལ་འདེབས་ཞུ་རྟེན་མགྱོགས་བསྔོའི་ཚུལ་དུ་ཁ་བཏགས་མཐིང་ཁྲ། གསེར་ཞོ་བརྒྱ་ཐམ་པ། དངུལ་ལྔ་བཅུ་མ། གསོན་གཡུག་བཞི། ཚེས་བཅོ་ལྔ་ལ་དགོངས་པ་ཡོངས་སུ་རྫོགས་པའི་ཕྱིར་དུ་བཅུ་ཚན་བརྒྱད་ཅུ་ཕུལ་བར། ཁ་བཏགས་མཐིང་
ཁྲ༑ དཔལ་གསང་བ་འདུས་པའི་སྐུ་བརྙན་བྱིན་རླབས་ཅན་ན་བཟའ་དང་བཅས་པ། ན་བཟའ་ཆ་ཚང། ཕྱག་མཚན་རྡོར་དྲིལ། ཌཱ་མ་རུ། གན་དཀར་ཤུབས་བཅས་དངུལ་སྟེགས། སྤྱི་བླུགས། བཟེད་ཞལ། གསེར་མགུར་ཞོ་སུམ་བརྒྱ། རྒྱ་སྦུག་རྙིང་

[088B] གོས་ཁ་ཐིག་ཞི་སྔོན་དང་མཛོད་གོས་མང་ལྷུག་གཞི་ལི་ཡུག་ཧོར་ངར། སྨན་རྙེང། དར་ཡུག་ཁ་ཐི༑ ཀྱིང་སི། རྒྱན་གཞི། སེའུ་སོགས་སྤུས་ལེགས་ཀྱི་བླ་བྲེ་གཤམ་བུ་ཅན་བརྒྱན། གོས་ཁའུ། བཟང་གོས་ཁྲ་བསྒྲིགས་ཀྱི་རྟེན་
ཁེབས་སྤུས་ལེགས་བཅུ། མཛོད་གོས་ཁྲ་བོ་རྒྱ་ཡིག་མ། ལིང། སྨན་བར་རྙིང་སོགས་ཀྱི་ཡོལ་བ་གོང་པ་དང་གཤམ་བུ་ཡོད་མེད་བཅུ། བཟང་གོས་ཀྱི་རྒྱ་གོས། སོག་མོའི་ཆེ་ཁེ་ཐིག་ལྔ། གོས་དམར་སྤུམ་གསེར་འབྲུག་སོགས་ཀྱིས་སྤ་བ་ལེབ་གཅིག་བྱུ་
རུའི་ཤལ་པ་ཆེ་བ། དངུལ་ལྔ་བཅུ་མ་ཉི་ཤུ། དངུལ་ལྡང་སྲང་བརྒྱད་ཅུ་ཡོད་པ་གཅིག་དངུལ་གཞོང་སྲང་ལྔ་བཅུ་ཡོད་པ་གཅིག་དངུལ་ལྟིར་སྲང་ཞེ་བརྒྱད་ཡོད་པ་གཅིག་དང་སྲང་ཞེ་བཞི་ཡོད་པ་གཅིག་ཡང་དངུལ་ལྡོང་སྲང་བདུན་ཅུ་དོན་བཞི་ཡོད་པ་
གཅིག་དང་དོན་གསུམ་ཡོད་པ་གཅིག་སྲང་ང་བདུན་ཡོད་པ་གཅིག་སྲང་ཞེ་བརྒྱད་ཡོད་པ་གཅིག་དངུལ་གཞོང་སྲང་ལྔ་བཅུ་ང་གཅིག་ཡོད་པ་གཅིག་དངུལ་གྱི་བུམ་པ་དང་བྱ་མ་བུམ་སོགས་ཁྱོན་དངུལ་ཆས་བཅུ་དྲུག་གོས་སྔོ་ཁྲ། དར་ཁྲ་ལེབ་
ཆེན༑ མགོ་སྣམ་ཚོས་ཁ་སྣ་ཚོགས་ལེབ་ཆེན་བཅུ། རྟ་གྲ་བོ་རྒྱུ་ལེགས་ཉམས་བཟང། གསེར་སྒ་དངུལ་འགྲིལ་མ་བཟང་གཡུའི་ནོར་གཟུགས་རྟགས་བརྒྱད་སོགས་ཕྲ་ཤིན་ཏུ་ཕྱུག་པ། སྲབ་རྨེད་བཀྲོལ་ཚགས་མུ་མེན་སོགས་ཀྱི་ཕྲ་ཅན་སོགས་ཡོ་
ཆས་ལེགས་ངེས་ཆ་ཚང་ཞིང་རྒྱས་པ། གསེར་སྒ་དང་དངུལ་སྒེ་ཚགས་བཀྲོལ་ཅན་གསེར་སྒ་དངུལ་འགྲིལ་མ་སོགས་ཕྲ་ཡོད་མེད་དགུ་རག་སྒ་ཚ་གསེར་ཅན་བདུན། མུ་ཏིག་ལྗོན་ཤིང་གི་སྒ་གཉིས་བཅས་ཀྱིས་སྦྲས་པའི་མགྱོགས་འགྲོ་བཟང་པོ་

[089A]༄༅། །རྟ་སྒ་མེད་བརྒྱད། དྲེའུ་སྒ་གདན་ཆ་འགྲིག་བདུན། ཚན་གྲངས་དང་པོ་ནས་ལྔ་བཅུའི་བར་ལ་གོས་ཁ་ཐི། མཛོད་གོས་བཅད་ལྡན། རྒྱན་བཞི། ཐོན་ཐི། ཚོན་ཁྲ། གན་ཇུས། གསེར་གཞིམ། རྒྱབ་བཏགས། གཞི་མེད་སོགས་
ཚན་གྲངས་རེར་གོས་ཡུག་གཉིས་རེ། དེ་ཕྱིན་ལ་གོས་ཡུག་རེས་གཙོས་པའི་ཚན་གྲངས་ལ་ཁ་བཏགས་མཐིང་ཁྲ། ཧོར་དར་ཚོས་ཁ་སྣ་ཚོགས། སྨན་རྙིང། ལིང་ཁ་དོག་སྣེ་མང། བྱང་དར་བར་གྲ་ཁ་དོག་སྣ་ཚོགས། སྨན་པར། དཀར་རས། ཆུ་
རྩེ་ཚོས་མདོག་སྣེ་མང། དར་ནག་མུན་མདོག་ཡུག་བཅས་གུས་པ་ཆེན་པོས་ཕུལ་བར། སྐྱབས་མགོན་རྒྱལ་བ་ཐམས་ཅད་མཁྱེན་གཟིགས་ཆེན་པོ་ནས་ཀྱང། རྒྱལ་བ་ཐམས་ཅད་ཀྱི་ངོ་བོ་སངས་རྒྱས་སྣང་བ་མཐའ་ཡས་པཎ་ཆེན་ཕྱོགས་ལས་རྣམ་
པར་རྒྱལ་བ་གང་གི་དགོངས་པ་ཡོངས་སུ་རྫོགས་ཤིང། ཆོས་ལོངས་སྤྲུལ་གསུམ་གྱི་ཐུགས་དམ་ཟབ་མོ་རྣམས་ལ་གསལ་འདེབས། འཕྲིན་ལས་ཀྱི་འཇུག་བ་རྒྱུན་མི་འཆད་པའི་ཕྱིར་ཐུགས་རྗེ་བསྐུལ་བ་སོགས་ཀྱི་སྤྱན་དམིགས་ཡང་དག་པ་གནང་
ཟླ་བ་བརྒྱད་བ་དེ་ཁའི་ཚེས་དྲུག་ནས་བཟུངས་ཏེ་དབེན་ས་ཆོས་ཀྱི་ཕོ་བྲང་དུ་ཟླ་བ་ཕྱེད་གཉིས་ཀྱི་རིང་གོང་སྨོས་ལྟར་སྒྲུབ་མཆོད་མཛད་པར། རིག་མ་བཅུ་གཉིས་ཀྱི་མཆོད་པ་དང་བཅས་པའི་ཉེར་སྤྱོད། འདས་མ་འདས་ཀྱི་གཏོར་མ་ཆ་ཚང་བ། དགེ་འདུན་
རྣམས་ལ་ཉིན་ལྟར་གསོལ་ཇ་དང་བཞེས་ཚ་བཟང་པོ་ཁྱེན་བསྡོམས་དྲུག་རེ། ཚུགས་སྟོན་དང་གྲོལ་སྟོན་གྱི་ཚུལ་དུ་འབྲས་འཇམ་བཟང་པོ། དགེ་འདུན་རེར་ཚ་གྲ་མཁར་བྲེ་དོ་རེ། སྐུ་ཡོན་དངུལ་སྲང་ཉིས་བརྒྱ། སྣམ་སྦྱར། གཏོར་བུ། གོས་ཆེན་གྱི་བླ་

[089B] མཛོད་གོས་སོགས་ཡུག་བཅུ། རྣམ་གཞག་བདུན་ལ་ཁ་བཏགས་ཆེ་བ་རེ་བཅས་དང། ཚེས་བཅུ་གསུམ་དང་བསྟུན་རྗེ་བློ་བཟང་ཆོས་ཀྱི་རྒྱལ་མཚན་གྱི་མཆོད་ཁང་ཆེན་མོར་སྟོང་མཆོད་ལ་ཕུད་ཕྱེ་མཁར་ཁལ་དྲུག་ཅུ་རེ་ལྔ་བྲེ་བརྒྱད། མཆོད་མེ་དང་
རྒྱན་མར་ཁལ་དྲུག་ཅུ་རེ་བདུན་ཉག་དོ། མེ་ཏོག་ནས་ཁལ་བཅུ་གཉིས་བྲེ་ཕྱེད་བཅུ་གཉིས། སྤོས་རེང་བུ་སྟོང་དང་བཅུ། གུར་ཀུམ་ཐུར་སྲང་ཕྱེད་གསུམ། མར་ཚོན་སྣ་ལྔ་སོ་སོ་ནས་ཕུལ་རེ། གསེར་ཤོག་བརྒྱ་བམ་གཉིས། སྙན་ཤལ་མཛོད་རིང། མཆོད་
བཞེང་མཛད་མི་དང་རྒྱུན་གྱི་མཆོད་འབུལ་བ་བཅས་མཆོད་འབུལ་བ་ཁྱོན་གྲངས་དགེ་འདུན་སུམ་ཅུ་ལ་ཉིན་གཉིས་ལ་བུར་ལྕུགས་རེས་གཙོས་བའི་ཞལ་ཟས་བསོད་པ་སྣེ་ཁ་བདུན་རེ་དང་ཇ་ཐུག་བརྒྱད་རེའི་བསྙེན་བཀུར་བཟང་པོ། ཡོན་ཁ་བཏགས་
ཊཾ་ཁ་རེ་རྣམས་འབུལ་བ་མཛད་ཅིང། ཇོ་བོ་ཤཱཀྱ་མུ་ནེའི་སྐུ་མདུན་དུ་སྔ་ལྔའི་སྟོང་མཆོད་རྒྱས་པ་ཕུལ་བར་མཆོད་རྩམ་མཁར་ཁལ་བརྒྱ་དང་བཅུ་གཉིས། མཆོད་རྒྱན་བྱུགས་མར་བཅས་པར་མར་མཁར་རྒྱའི་ཁལ་བརྒྱ་དང་ལྔ་བཅུ་ང་ལྔ་ཉག་བཅུ་
གཉིས་སྤོར་གང། མེ་ཏོག་ནས་མཁར་ཁལ་བདུན་ཅུ་དོན་གཅིག་དང་བྲེ་བཅོ་བརྒྱད། སྤོས་རེང་སྟོང་དང་བཅོ་བརྒྱད། གུར་ཀུམ་ཐུར་སྲང་ལྔ། མར་ཚོན་སྣ་ལྔ་སོ་སོ་ནས་ཕུལ་རེ། གསེར་ཤོག་བཞི་བརྒྱ། སྡོང་རས་རས་ཡུག་ལྔ་རྣམས་ལས་གྲུབ་པའི་
མཆོད་སྤྲིན་བཟང་པོ་དང། ར་མོ་ཆེའི་ཇོ་བོ་མི་བསྐྱོད་རྡོ་རྗེ། རི་བོ་དགེ་ལྡན་གྱི་གསེར་གདུང་རིན་པོ་ཆེ། ཕོ་བྲང་ཆེན་པོའི་གསེར་གདུང་རིན་པོ་ཆེ་རྣམས་ལའང་མཆོད་རྩམ་བྲེ་ཚད་ཀྱི་ཁལ་ལྔ་བཅུ་རེ། མཆོད་རྒྱན་མར་ཁལ་ལྔ་བཅུ་རེ། མེ་ཏོག་ནས་ཁལ་སུམ་

[090A]༄༅། །ཅུ་རེ༑ སྦོས་རེང་ཆིག་སྟོང་རེ་དང་གུར་ཀུམ་སྲང་རེ་རྣམས་ཀྱིས་མཆོད་ནས། དེ་དག་སོ་སོའི་ཐོག་ཇོ་བོ་ཤཱཀྱའི་རྒྱལ་པོར་སྣམ་སྦྱར་གླེགས་བུ་དགུ་མ། ནང་མཛོད་སྣ་ལྔའི་སྙན་ཤལ། རང་བྱོན་ལྔ་ལྡན་ལ་མཛོད་བཏགས་སྣ་ལྔ་ལྷ་ཁང་
གཞན་མ་རྣམས་ལ་མཛོད་བཏགས་ཉི་ཤུ་དང། ར་མོ་ཆེའི་ཇོ་བོར་མཛོད་བཏགས་སྣ་ལྔའི་སྙན་ཤལ་དང་སྣམ་སྦྱར་རྒྱས་པ། དགེ་ལྡན་དུ་སྙན་ཤལ། གོས་བཟང་ཇུས་ཡུག་སྣ་ལྔ། པོ་ཏ་ལའི་གསེར་གདུང་ཆེན་མོར་ཡང་སྙན་ཤལ་དགེ་ལྡན་གྱི་
གསེར་གདུང་དང་འདྲ་བ། ལྷ་ཁང་གཞན་མ་རྣམས་ལ་ལྷ་རྫས་རེའི་སྙན་ཤེལ། ཇོ་བོའི་སྐུ་མདུན་དུ་མཆོད་བཞེད་དང་མཆོད་འབུལ་མཛད་མི་གྲྭ་གྲངས་བཅོ་ལྔར་ཉིན་གཉིས་ལ་ཇ་ཐུག་དགུ་རེ། ཚ་གུང་ལ་རྩམ་མཁར་བྲེ་རེ། རྒྱར་ཤ་ལུག་ཁོག་གཉིས། སྐུ་
ཡོན་གྲྭ་པ་རེར་བསོད་བཏགས་རེ། གོས་ཁ་འབྲེལ། སྨན་ཡུག་ཕྱེད་རེ། བལྚམ་བཞི་རེ། ར་མོ་ཆེ་དང་དགེ་ལྡན་པོ་ཏ་ལ་སོ་སོར་མཆོད་བཞེང་དང་མཆོད་འབུལ་མཛད་མི་བརྒྱད་རེར་ཉིན་གཉིས་ལ་ཇ་ཐུག་དགུ་རེ། ཚ་གུང་རེར་རྩམ་བྲེ་རེ། རྒྱར་ལུག་ཁོག་
ཕྱེད་གཉིས། སྐུ་ཡོན་གྲྭ་པ་རེར་བསོད་བཏགས། གོས་ཁ་འབྲེལ། སྨན་ཁ་བཞི་འབྲེལ། དངུལ་བལྚམ་གཉིས་རེ། པོ་ཏ་ལ་སོགས་ཀྱི་ལྷ་ཁང་ཕལ་མོ་ཆེར་མཆོད་ཐེབས་སུ་དངུལ་སྲང་ལྔ་བཅུ། བསམ་ཡས་དང་ཁ་འབྲུག་གཉིས་སུ་མཆོད་ཐེབས་
དངུལ་སྲང་སུམ་ཅུ་སོ་ལྔ་རྣམས་དང། དེ་བསྟུན་དབུས་ཆུ་ལྷོ་བྱང་གི་དགོན་སྡེ་རྣམས་སུ་མང་ཇ་བརྒྱད་རེའི་ཐོག་ཞལ་འདོན་བླ་མཆོད་དང་སྨོན་ལམ་རྣམ་གསུམ། སེར་འབྲས་དགེ་གསུམ། རྒྱུད་སྟོད་སྨང། རྭ་སྦྲེང་དགོན་དང་ཡང་དགོན། བཀྲ་ཤིས་ལྗོངས་

[090B] རྨེ་རུ༑ ལ་མོ་བྱང་ཆུབ་ལྕོག་རྣམས་སུ་དགེ་འདུན་རེར་ཕྱག་འགྱེད་དངུལ་སྲང་རེ་དང། སྐུ་ཞབས་གྲྭ་ཚང་བ་གྲྭ་པ་རེར་གསེར་ཞོ་རེ། དགོན་ཁག་གཞན་མ་རྣམས་ལ་གྲྭ་པ་རེར་དངུལ་ཞོ་རེ་བཅས་པར་ཁྱོན་དངུལ་སྲང་ཆིག་ཁྲི་ཉིས་སྟོང་བདུན་
བརྒྱ་བཞི་བཅུ་ཞེ་བཞི། སེར་འབྲས་སུ་བཞུགས་ཁྲིར་མཛོད་བཏགས་རེ་དང་ལྷ་མོར་སྙན་དར། རྣམ་གཞག་ཆེ་གྲ་ཉི་ཤུ་ལ་གོས་ཁ་བརྒྱད་འབྲེལ་གྱིས་གཙོས་པའི་བརྒྱད་ཚན་རེ། ཆུང་གྲ་རྣམས་ལ་གོས་ཁ་དོ་འབྲེལ་གྱིས་གཙོས་སྨན་བྱང་ཡུག་ཕྱེད། ཁ་བཏགས་
རེ་བཅས་བཞི་ཚན། དགེ་ལྡན་ཁྲི་རིན་པོ་ཆེར་མང་ཇའི་ཐོག་ཐུགས་དམ་གསལ་འདེབས་རྟེན་མཐིང་ཁྲ། མང་ལྷུག་གི་བླ་བྲེ། བེར་སེར་སྦྲིན་རིས། མཛོད་གོས་ཡུག་གཉིས། སྨན་བྱང་ཡུག་གཉིས། ལིང་ཡུག་རྟ༑ དཀར་རས། བྱང་ཤར་གྱི་སློབ་དཔོན་གཉིས་
ལ་མཐིང་ཁྲ། གོས་ཡུག་བྱང་སྨན་བཞི། རྒྱ་ཟམ། ལྷོ་རས་ཡུག་རེ། སློབ་ཆུང་དང་ལྔ་མཆོད་ལས་ཐོག་པར་མཐིང་ཁྲ། གོས་ཁ་བརྒྱད་འབྲེལ། བྱང་སྨན་ཡུག་རེ། རྒྱ་ཟམ། ལྷོ་རས་རེ། ཆུང་གྲ་ལ་བསོད་བཏགས། གོས་ཁ་བཞི་འབྲེལ་རེ། བྱང་སྨན་ཡུག་
རྒྱ་ཟམ། ལྷོ་རས། རྒྱུད་སྟོད་སྨད་དུ་བསྔོ་རྟེན་ཁ་བཏགས། གོས་ཡུག། སྨན་བྱང་རེ། རྒྱ་ཟམ་ཡུག་གཉིས། ལྷོ་རས། རྣམ་གཞག་ཁ་བཏགས། གོས་ཁ་བཞི་འབྲེལ་རེ། བཀྲ་ཤིས་ལྗོངས་སུ་བསྔོ་རྟེན་མཐིང་ཁྲ། གོས་ཡུག་སྨན་བྱང། རྒྱ་ཟམ། ལྷོ་རས་ཡུག་
སློབ་དཔོན་ལ་མཐིང་ཁྲ། གོས་ཁ་བརྐྱང་འབྲེལ། བྱང་སྨན། རྒྱ་ཟམ། ལྷོ་རས་ཡུག་དབུ་ཆོས་ལ་བསོད་བཏགས། གོས་ཁ་བཞི་འབྲེལ། རྨེ་རུ་དང་རྭ་སྦྲེང་གཉིས་སུ་གོས་ཡུག་གིས་གཙོས་པའི་བརྒྱད་ཚན་རེ། རྣམ་གཞག་གོང་འདྲ་རེ། རྭ་སྦྲེང་གི་ཇོ་བོ་

[091A]༄༅། །འཇམ་པའི་རྡོ་རྗེས་དབུས་པའི་ལྷ་ཁང་རྣམས་སུ་སྣ་ལྔའི་མཆོད་པ་ལྔ་བརྒྱ། ཇོ་བོ་ལ་མཛོད་བཏགས་སྣ་ལྔའི་སྙན་ཤལ། ལྷ་ཁང་བྱིངས་རྣམས་ལ་ཁ་བཏགས་བཅུ་ཐམ་པ། དགོན་སྡེ་བྱིངས་ལ་བསྔོ་རྟེན་གོས་ཁ་བཞི་འབྲེལ་གྱིས་
གཙོས་པའི་དྲུག་ཚན་རེ། རྣམ་གཞག་ཁ་བཏགས། གོས་ཁ་རེ་རྣམས་དང། གཙང་རོང་གི་དགོན་སྡེ་ཕལ་མོ་ཆེར་དགེ་འདུན་རྣམས་ལ་མང་ཇ་བཅུ་རེ་གནང་བར། ཞལ་འདོན་དུ་བླ་མ་མཆོད་པ་དང་སྨོན་ལམ་རྣམ་གསུམ་མཛད་པར་བསྙེན་བཀུར་དུ་
ཁྱོན་བསྡོམས་ཇ་ཁལ་བརྒྱ་དང་ཉི་ཤུ་ཉག་གསུམ། སྡོར་རིན་དངུལ་སྲང་བརྒྱ་དང་བདུན་ཅུ་ཐམ་པ་ཞོ་གསུམ། འོ་ཚྭ་རིན་བྲེ་ཚད་ཀྱི་ཁལ་ལྔ་བརྒྱ་དང་བཅོ་ལྔ་བྲེ་བཅུ་གཉིས་རྩིས་ཀྱི་གོས་དར། འགྱེད་གྲྭ་པ་རེར་གོས་ཁ་རེ་ཕུལ་བར་གོས་ཁ་ཆིག་ཁྲི་
སུམ་སྟོང་བརྒྱད་ཅུ་ཀྱ་བདུན། བསྔོ་རྟེན་རྣམ་གཞག་སོགས་གཟབས་རྒྱས་དང། རི་ཁྲོད་ཀྱི་སྡེ་རྣམས་སུ་མང་ཇ་བཅོ་ལྔ་རེ་དང། དགེ་སློང་རེར་འགྱེད་དངུལ་སྲང་རེ་ཕུལ་བར་སྲང་སུམ་བརྒྱ་དང་བཞི་བཅུ་ཞེ་བཞི། བསྔོ་རྟེན་བསོད་བཏགས་བཞི་བཅས་
ཤིན་ཏུ་རྒྱ་ཆེ་བ་མཛད་ཅིང། ཆོས་སྡེ་ཆེན་པོ་འདི་ཉིད་ཀྱི་ཚོགས་ཆེན་དུ་གྲྭ་པ་རེར་གོས་ཁ་དོ་རེ། བསྔོ་རྟེན་རྣམ་གཞག་བཅས་འབུལ་བ་མཛད། གཙང་རོང་ཁུལ་གྱི་དགོན་སྡེ་ཕལ་མོ་ཆེར་དངུལ་སྲང་ཆིག་ཁྲི་སུམ་སྟོང་ཉིས་བརྒྱ་དང་གྱ་བདུན། བསྔོ་རྟེན་
རྣམ་གཞག་བཅས་བསྒྲུབ་སྟེ། དེ་ཡང་དཔལ་འཁོར་ཆོས་སྡེ། གངས་ཅན་ཆོས་འཕེལ། དགའ་ལྡན་ཕུན་ཚོགས་གླིང། ངོར་དགོན་པ། ཐུབ་བསྟན་རྣམ་རྒྱལ། ཞྭ་ལུ་རི་མཐིལ། གསེར་མདོག་ཅན་སོ་སོར་ཁ་བཏགས་མཐིང་ཁྲ། གོས་བཟང་བསྒྲིགས་

[091B] རྟ་བཟང་བ། མཛོད་གོས་ཡུག་ཆེན། སྨན་བྱང་ཡུག་བཞི། རྒྱ་ཟམ་ཡུག་གཉིས། ལྷོ་རས་ཡུག་བཅས་དང། ས་སྐྱར་མཐིང་ཁྲ། གོས་ཁ་ཐི་གསེར་གཞིའི་བླ་བྲེ། རྟ༑ མཛོད་ཇུས་དང་མཆིན་ཁ་ཡུག་ཆུ་རྩེཌ་བྱང་སྨན་ཡུག་རྒྱ་ཟམ་
ལྷོ་རས་ཡུག་བཅས་དང། དགའ་ལྡན་བྱམས་པ་གླིང། དགའ་ལྡན་ཆོས་འཁོར་གླིང། དགའ་ལྡན་འོག་མིན་གླིང། ཤེལ་དཀར་ཆོས་སྡེ། སྙེ་མོ་རྒྱལ་བྱེད་ཚལ། མཚན་སྒྲོག་དགའ་ལྡན་དར་རྒྱས་གླིང། དགའ་ལྡན་རབ་རྒྱས། གནས་རྙིང་ཆོས་སྡེ་
ལྷུན་པོ་རྩེ་ཆོས་སྡེ། ཆོས་འཁོར་ལྷུན་པོ། སྐྱེད་ཚལ། ཐུབ་བསྟན་ཡངས་ཅན། བྱ་རྒོད་གཤོངས། སྤོས་ཁང་ཚོགས་པ། སྲད་རྒྱུད། རི་ཁྲོད་དགའ་ལྡན། གཅེན་ལུང་མཁའ་སྦྱོད། རྒྱང་རོ་གསེར་སྡིངས་སོ་སོར་མཐིང་ཁྲ། གོས་ཡུག་སྨན་བྱང་
ཡུག༑ རྒྱ་ཟམ་གཉིས་དང་བལ་ཟམ། ལྷོ་རས་བཅས་བརྒྱད་ཚན། དཔལ་འཁོར་ཆོས་སྡེ་དང་ཞྭ་ལུ་དབུ་མཛད་ཆེན་པོ། བསམ་གྲུབ་དགའ་ལྡན། གསེར་མདོག་ཅན། གངས་ཅན། དབེན་དགོན། གནས་རྙིང་ཆོས་སྡེ་བཅས་དགོན་སྡེ་ཆེ་གྲ་འགའི་
སློབ་དཔོན། གཏིང་སྐྱེས་བཀྲ་ཤིས་ཆོས་འཕེལ། པ་རྣམ་གྲང་མོ་ཆེ། བཟང་ལྡན་ཆོས་སྡེ། ཉུག་ཆོས་འཁོར་གླིང། བཟང་བཟང་ན་རིང་དགོན། རྩེད་གདོང་ཆོས་སྡེ། བོ་གདོང་ཨེ་ཆོས་སྡེ། བཞད་གྲྭ་ཚང་ཆེན་མོ། སྙེ་མོ་བྱེ་མཁར་ཆོས་སྡེ་རྣམས་ཀྱི་
བླ་མ་སོགས་ལ། ཁ་བཏགས། གོས་ཁ་དྲུག་འབྲེལ། སྨན་ཁ་བརྒྱད་འབྲེལ། རྒྱ་ཟམ་དང་བལ་ཟམ། ལྷོ་རས་ཡུག་བཅས་དྲུག་ཚན། སེངྒེ་རྩེ་ཆོས་སྡེ་སོགས་དགོན་ཁག་རབ་མང་ལ་ཁ་བཏགས། གོས་སྨན་ཁ་དོ་འབྲེལ། ལྷོ་རས། སྦོས་ཁང་གཞིས་

[092A]༄༅། །པ་སོགས་དགོན་སྡེ་འགའི་བླ་མར་ཁ་བཏགས། གོས་ཁ་རེ། སྨན་བྱང་ཁ་དོ་འབྲེལ་རེ། མང་ཇའི་བསྔོ་རྟེན་བཅུ་ཚན་དང་བརྒྱད་ཚན། དྲུག་ཚན་གྲས་ཀྱི་དབུ་མཛད་དང་ཆོས་ཁྲིམས་པ་སོ་སོར་རྣམ་གཞག་ཁ་བཏགས། གོས་ཁ་རེ། བཞི་
ཚན་གྲས་ཀྱི་དབུ་ཆོས་དང་དཔལ་འཁོར་ཆོས་སྡེའི་ཆུང་གྲ་རྣམས་ལ་ཁ་བཏགས། སྨན་ཁ་བཞི་འབྲེལ་རེ། རྩེ་ཆེན་ཆོས་སྡེའི་ཆུང་གྲ་དང་ཕག་རི་བཀྲ་ཤིས་ཆོས་སྡིངས་པའི་དབུ་མཛད་དང་ཆོས་ཁྲིམས་པ་སོ་སོར་ཁ་བཏགས། སྨན་ཁ་དོ་འབྲལ་རེ། དབུ་མཛད་
དང་ཆོས་ཁྲིམས་པ་རྐྱང་གྲས་ལ་ཁ་བཏགས། སྨན་ཁ་རེ་བཅས་དང། མང་སྐོལ་སོ་སོ་དང་བསྟུན་དཔལ་ཆོས་བྱང་ཆུབ་ཆེན་པོས་དབུས་ལྷ་ཁང་སོ་སོའི་རྟེན་གཙོ་རྣམས་དང། སྣར་ཐང་ཆོས་སྡེ་གཉིས་སུ་སྣ་ལྔའི་མཆོད་པ་སྟོང་ཚར་རེར་མཆོད་རྩམ་བྲེ་ཚད་ཀྱི་
ཁལ་ལྔ་བཅུ་རེ་དང་མཆོད་རྒྱན་མར་ཉག་ཚད་ཀྱི་ཁལ་ཉི་ཤུ་རྩ་བདུན་རེ། མེ་ཏོག་ནས་ཁལ་བཅུ་གསུམ་རེ། སྤོས་རེང་སྟོང་ཕྲག་རེ། གུར་ཀུམ། སྡོང་རས་བཅས་དང། སྙན་ཤལ་ཁ་བཏགས་ཉི་ཤུ་རྩ་དྲུག་སྣར་ཐང་གི་བྱམས་མགོན་ལ་སྣམ་སྦྱར། དབེན་
དགོན་དུ་རྗེ་གྲུབ་པའི་དབང་ཕྱུག་གི་སྣང་བརྙན་དང་གནས་རྙིང་ཆོས་སྡེ་གཉིས་སུ་བརྒྱ་མཆོད་སྣ་ལྔ་ཚར་ལྔ་རེར་མཆོད་རྩམ་ཁལ་ཉེར་ལྔ། མཆོད་རྒྱན་མར་ཁལ་བཅུ་གསུམ་ཉག་བཅུ། མེ་ཏོག་ནས་ཁལ་ཕྱིད་བདུན། སྤོས་རེང་ལྔ་བརྒྱ། གུར་ཀུམ། སྡོང་
རས༑ སྙན་དར་མཛོད་བཏགས་གཉིས། བཀྲས་བཏགས་བཅུ་རེ། རོང་བྱམས་ཆེན་དངས་སྐྱ་གཉིས་སུ་སྣ་ལྔའི་བརྒྱ་མཆོད་ཚར་གསུམ་རེར་མཆོད་རྩམ་ཁལ་བཅོ་ལྔ། མཆོད་རྒྱན་མར་ཁལ་བརྒྱད་ཉག་དོ། མེ་ཏོག་ནས་ཁལ་དྲུག་བྲེ་བཅུ་དྲུག་སྤོས་

[092B] གུར་ཀུམ། སྡོང་རས། སྙན་ཤལ་བྱམས་མགོན་གྱི་སྐུ་བརྙན་ལ་གོས་ཡུག་གཞན་མ་རྣམས་ལ་ཁ་བཏགས་ཉི་ཤུ། དངུལ་ཚུར་རྒྱལ་སྲས་རིན་པོ་ཆེའི་སྐུ་བརྙན། རི་ཁྲོད་དགའ་ལྡན་དུ་རྡོ་སྤེ་སྒྲོལ་མའི་སྐུ་བརྙན། ཆོས་འཁོར་ལྷུན་པོར་བྱམས་
མགོན་གྱི་སྐུ་བརྙན་སོགས་ལ་མཆོད་པ་བརྒྱ་ཚར་རེ་ལ་རྩམ་ཁལ་ལྔ་རེ། མཆོད་རྒྱན་མར་ཁལ་གཉིས་ཉག་བཅུ་བཞི་རེ། མེ་ཏོག་ནས་ཁལ་གཅིག་བྲེ་དྲུག་རེ། སྤོས་རེང་བརྒྱ་རེ། གུར་ཀུམ། སྙན་ཤལ་རེ་བཅས་ཡང་དག་པ་གནང། མཆོད་པ་བཞེད་
འབུལ་བ་རྣམས་ལ་ཞབས་ཏོག་དང་ཁ་བཏགས་རེ། བལ་ཊམ་གཉིས་རེ་བཅས་གནང། རི་ཁྲོད་ཀྱི་སྡེ་སོ་སོར་མང་ཇ་སུམ་ཅུ་རེར་ཞལ་འདོན་བླ་མ་མཆོད་པ་མཛད་ཅིང་འགྱེད་གྲྭ་པ་རེར་དངུལ་སྲང་རེ། བསྔོ་རྟེན་ཁ་བཏགས་ཆེ་བ་བཞི་རེ་བཅས་གནང། ཟླ་
བ་བརྒྱད་པའི་ཚེས་ཉེར་གསུམ་ལ་དབུས་ལྷོ་ཁ་ཁུལ་དགོན་སྡེ་རྣམས་སུ་མང་ཇ་བརྒྱད་རེ་བཏང་བར་ཞལ་འདོན་བླ་མཆོད་སྨོན་ལམ་རྣམ་གསུམ། ཆོས་འཁོར་རྒྱལ། རྫིང་ཕྱི། མངའ་རིས་གྲྭ་ཚང། རྩེད་ཐང་དགའ་ལྡན་བཀྲ་ཤིས་ཆོས་འཁོར་བཅས་ལ་གྲྭ་པ་
རེར་དངུལ་སྲང་རེ་དང་གཞན་མ་རྣམས་ལ་དངུལ་ཞོ་ལྔ་རེ་བཅས་ཁྱོན་དངུལ་སྲང་ལྔ་སྟོང་བདུན་ཅུ་ཕྱེད་དོན་བརྒྱད། ཆོས་འཁོར་རྒྱལ། རྫིང་ཕྱི། མངའ་རིས་གྲ་ཚང། བཀྲ་ཤིས་ཆོས་འཁོར་རྣམས་ལ་མང་ཇའི་བསྔོ་རྟེན་གོས་ཡུག་གིས་གཙོས་པའི་བརྒྱད་
ཚན༑ རྣམ་གཞག་དབུ་མཛད་དང་ཆོས་ཁྲིམས་པར་བསོད་བཏགས། གོས་ཁ་བཞི་འབྲེལ་རེ། དྭགས་པོ་གྲྭ་ཚང། བཀྲ་ཤིས་ཆོས་འཁོར་རྣམས་ལ་མང་ཇའི་བསྔོ་རྟེན་གོས་ཡུག་གིས་གཙོས་པའི་བརྒྱད་ཚན། རྣམ་གཞག་དབུ་མཛད་དང་ཆོས་ཁྲིམས་

[093A]༄༅། །པར་བསོད་བཏགས། གོས་ཁ་བཞི་འབྲེལ་རེ། དྭགས་པོ་གྲྭ་ཚང་སོགས་དགོན་སྡེ་མང་བར་ཁ་བཏགས། གོས་སྨན་ཁ་དོ་འབྲེལ་རེ། རས་ཡུག་རེ། མོ་དགོན་མཁའ་འགྲོ་སྡེ་ལྔ་སོགས་དགོན་ཁག་འགའ་ལ་ཁ་བཏགས། གོས་ཁ་རེ་
དབུ་མཛད་དང་ཆོས་ཁྲིམས་པ་བྱིངས་ལ་ཁ་བཏགས། གོས་ཤོབ་ཁ་རེ། ཆོས་འཁོར་རྒྱལ། རྫིང་ཕྱི། བསམ་ཡས། བྱམས་གླིང་བྱམས་མགོན། ཁྲ་འབྲུག་རྣམས་ལ་བརྒྱ་མཆོད་སྣ་ལྔ་རེ། རྟེན་གཙོ་སོ་སོར་སྙན་ཤལ་མཛོད་བཏགས་རེ། ལྷ་ཁང་བྱིངས་སྡོགས་
ལག་བཏགས་སུམ་ཅུ། མཆོད་བཞེངས་བར་ཁ་བཏགས། བལྟ་མ་རེ་བཅས་བསྒྲུབས་པར་སྐུ་ཚབ་རྫོང་སྟ་གནང། ཉེར་ལྔ་ལ་འདི་ཁ་འདུས་བརྒྱ་མཚོར་མང་ཇ། འབྲས་ཚ། ཚ་གྲ་རྩམ་བྲེ་ཚད་ཀྱི་ཁལ་རེ། ཤ་ལུག་ཁོག་གི་བཞི་གླིང་རེ། བཞེས་སྤྲོ་ལྒེ་སྡོགས་
གཉིས་རེ། སྤྱི་འགྱེད་དངུལ་སྲང་བཞི་བརྒྱ་ལྔ་བཅུ། བསོད་བཏགས་ཆེ་བ་སུམ་བརྒྱ་དང་དེ་འོག་ཉིས་བརྒྱ། མཛོད་གོས་རྒྱན་བཞི། ཐོན་ཐི་སོགས་ཚོས་ཁ་སྣ་ཚོགས་ཡུག་བཅོ་བརྒྱད། སྤྲིན་རིས་ཚོས་གཅིག་སོགས་ཡུག་བཅོ་བརྒྱད། ལིང་དང་སྨན་རྙིང་
ཡུག་བརྒྱ་དང་བཅོ་བརྒྱད། རྩེད་ཞྭ་ཝ་ཞྭ་སོགས་ཞྭ་རིགས་བཞི་བཅུ་ཞེ་བརྒྱད། སྣམ་སྦྱར་བདུན། གཏོར་བུ་གསུམ། ཆོས་གོས། གོས་སྣམ་གྱི་རིང་འགག་ཐང་གཤམ་སོགས་ཀྱིས་གཙོས་པའི་བན་ཆས་སྣེ་ཁ་བརྒྱ་དང་ཞེ་ལྔ། གོས་ཆེན་གྱི་སློག་པ་
དང༑ ཕྱུ་པ༑ ཕོ་མོའི་གོས་སོགས་སྐྱ་བོའི་གོན་པ་སྣ་ཚོགས་སྣེ་ཁ་དགུ་བཅུ་གོ་ལྔ། རྒྱ་ཟམ་ཆ་བརྒྱ་ཐམ་པ། ཚོས་རས་དང་ཨར་ཏ། འགའ་སོགས་དགུ་བཅུ་གོ་གཉིས། གོན་ཕྱིང་བཅུ་གསུམ། ཕྱིང་རིགས་དྲུག་ཅུ་རེ་བཞི། ཁུལ་སྒེར་སྣ་ཚོགས་དྲུག་

[093B] སྣམ་ཐིག་གི་གཟར་སུམ་ཅུ་སོ་བརྒྱད་རྣམས་དང། རྣམ་གཞག་ཆེ་ཁ་དྲུག་ལ་ཁ་བཏགས་མཐིང་ཁྲ། རྟ༑ མཛོད་དགོས་ཡུག་བྱང་དར་དང་སྨན་བར་ཡུག་རྒྱ་ཟམ་ཡུག་གསུམ། བལ་ཟམ་ལྷོ་རས་ཡུག་རེ་བཅས་དང། བར་གྲ་གསུམ་ལ་
བསོད་བཏགས་ཆེ་བ། གོས་ཆེན་དང་བྱང་སྨན་ཁ་བཞི་འབྲེལ་རེ། ཆུང་གྲ་བརྒྱད་ལ་བསོད་ཤར། གོས་ཆེན་དང་བྱང་སྨན་ཁ་དོ་འབྲེལ་རེ་དང། མཆོད་ཁང་ཆེན་མོར་སྣ་ལྔའི་སྟོང་མཆོད་རྒྱས་པ་དང། སྙན་ཤལ་ཁ་བཏགས་འདམ་བརྒྱད་མ་སྣ་ལྔ། ལྷ་
ཁང་བྱིངས་ལ་བརྒྱ་མཆོད་སྣ་ལྔ་ཆར་དྲུག་བགོས་འགྲེམས་དང། སྐུ་གདུང་མཐོང་བ་དོན་ལྡན་དང་བྱམས་ཆེན་ལ་ཁ་བཏགས་འདོམ་བརྒྱད་མ་སྣ་ལྔ་རེ། གཙང་ཁང་གི་ཐུབ་ཆེན། སྒྲོལ་མ་ལྷ་ཁང་གི་རྗེ་བཙུན་མ། དགའ་གདོང་བྱམས་པ་དང་
རང་བྱོན་བྱམས་པ། གཏིང་སྐྱེས་དང་དུར་སྨྲིག་སྒྲོལ་མ་རྣམས་ལ་རྟགས་བརྒྱད་སྣ་ལྔ་རེ། སྔགས་ཁང་དུ་ཆོས་སྲུང་སྤྱིར་རྟགས་བརྒྱད་ཟུང་འབྲེལ་སྣ་ལྔ། གཞི་བདག་ཕྱིང་དཀར་བ་ཆེན་བོར་རྟགས་བརྒྱད་སྣ་ལྔ། གཞན་མ་ལྷ་ཁང་བྱིངས་རྣམས་ལ་བཀྲས་
བཏགས་རེ། མཆོད་པ་བཞེང་འབུལ་བ་སུམ་ཅུ་ལ་ཉིན་གཉིས་ཀྱི་རིང་ཞབས་ཏོག་དང། ཡོན་ཁ་བཏགས། བལྚམ་ར་བཅས་པ། དགེ་རྩ་རྣམས་དཔལ་ལྡན་བླ་མ་དམ་པ་གང་གི་དགོངས་པ་ཡོངས་སུ་རྫོགས་པ་དང། འཕྲིན་ལས་ཀྱི་འཇུག་པ་རྒྱུན་མི་
འཆད་པར་འགྱུར་བའི་ཆེད་དུ་ཡོངས་སུ་བསྔོས་ཤིང། དགོངས་པ་ཡོངས་སུ་རྫོགས་པའི་ཆེད་དུ་དམིགས་ནས་མུ་གེའི་འཚོ་བས་འཚོ་བ་རྣམས་ལ་དངུལ་ཊམ་སྲང་དགུ་བཅུ་གོ་དྲུག་ཁ་བཏགས་ཆེ་ཆུང་སྣ་ཚོགས་བདུན་བརྒྱ། བྱང་སྨན་ཁ་སུམ་བརྒྱ་རྣམས་

[094A]༄༅། །ཀྱི་གནང་སྦྱིན་རྒྱ་ཆེར་སྩལ། རྭ་སྦྲེང་དགོན་ལག་བསམ་གཏན་གླིང་པ། ལྷ་སའི་བསྙེན་གནས་མ། ལྷུན་གྲུབ་རྩེའི་བསྙེན་གནས་མ་རྣམས་ནས་སྐུ་གདུང་རིན་པོ་ཆེར་མཆོད་འབུལ་དོད་ཕུལ་བར་སོ་སོར་ཇ་སྡུམ། ཊམ་ཁ་དྲུག་རེ། གོས་
སྨན་ཡུག་རེ་བཅས་གནང་ཞིང། གཞིས་རྩེ་གཞོལ་གྱི་བསྙེན་གནས་མ་རྣམས་ཀྱིས་མཆོད་པ་སྦྱི་འབུལ། སྐོར་བ་ཕྱག་འཚལ་བཅས་བྱས་པར་ཡིག་དྲུག་འདོན་ཐེབས་སུ་ཁ་བཏགས། གོས་ཡུག་ཇ་འཁོར་དྲུག་བཅས་བསྟབས། སྣར་ཐང་གི་བསྙེན་
གནས་མ་རྣམས་ཀྱིས་མཆོད་འབུལ། སྤྱི་འབུལ་བཅས་ཕུལ་བར་ཡིག་དྲུག་འདོན་ཐེགས་གོང་བཞིན་དང། འདི་ཁའི་མཆོད་ཁང་རྣམས་སུ་བགོས་འགྲེམས་ཀྱི་སྟོང་མཆོད་སྣ་ལྔ་ཡང་ཡང་ཕུལ། ཉེར་བདུན་ལ་དགའ་ལྡན་ཕུན་ཚོགས་གླིང་དང་ལྷ་རྩ་
ངམ་རིང་གསུམ་གྱི་དགོན་པ་དེ་བརྙིང་དུ་གསལ་བ་ཁག་བརྒྱ་དང་དོན་བདུན་ལ་སྨོན་ལམ་རྣམ་གསུམ་མཛད་རྒྱུར་མང་ཇ་བཅོ་ལྔ་རེ། འགྱེད་གྲྭ་པ་བཞི་སྟོང་བདུན་བརྒྱ་བཅུ་གཉིས་ལ་རེར་དངུལ་སྲང་རེ་དང་ཇ་ཁྱོན་མཁར་རྒྱའི་ཁལ་བརྒྱ་དང་དགུ་ཉག་བཅུ་
དྲུག་སྤོར་གསུམ། སྡོར་རིན་དངུལ་སྲང་བརྒྱ་དང་ཉེར་དགུ་ཞོ་དྲུག་འོ་ཚྭ་རིན་བྲེ་ཚད་ཀྱི་ཁལ་ལྔ་བརྒྱ་དང་སོ་གཅིག་གི་རྩིས་ལ་གོས་དར། བསྔོ་རྟེན་དྲུག་ཚན་བཅོ་བརྒྱད་ལ་ཁ་བཏགས་མུན་མདོག་གོས་སྨན་དང་བྱང་དར་ཁ་བཞི་འབྲེལ་རེ། དྲིལ་དང་ལྷོ་
རས་ཡུག་རེ། བཞི་ཚན་སོ་བདུན་ལ་ཁ་བཏགས། གོས་སྨན་ཁ་དོ་འབྲེལ། ལྷོ་རས་ཡུག་རེ། མོ་དགོན་ནུབ་སྨད་ཀུན་ལྡན་སོགས་ལྔ་བཅུང་དགུ་ལ་ཁ་བཏགས། གོས་ཁ་རེ། བསྔོ་རྟེན་དྲུག་ཚན་དང་བཞི་ཚན་གྲས་ཀྱི་དབུ་མཛད་དང་ཆོས་ཁྲིམས་པར་

[094B] གོས་ཁ་རེ། བསྔོ་རྟེན་ཁ་བཏགས། གོས་ཁ་རེའི་གྲས་ཀྱི་དབུ་ཆོས་ལ་ཁ་བཏགས། སྨན་ཁ་དོ་འབྲེལ། དབུ་མཛད་དང་ཆོས་ཁྲིམས་པ་རྐྱང་མ་དྲུག་ཅུ་རེ་ལྔའི་གྲས་ལ་རྣམ་གཞག་ཁ་བཏགས། སྨན་ཁ་རེ་བཅས་དང། དེ་མཚུངས་
མངའ་རིས་ཁུལ་གྱི་དགོན་རིས་མེད་བརྒྱ་དང་ཞེ་གསུམ་ལ་མང་ཇ་བཅོ་ལྔ་རེར་སྨོན་ལམ་རྣམ་གསུམ་མཛད་པར་འགྱེད་གླ་པ་དྲུག་སྟོང་ང་ལྔ་ལ་རེར་དངུལ་རྐྱང་ཞོ་ལྔ་རེ་དང། ཞོ་ལྔ་རེའི་རྩིས་ལ་མཛོད་གོས་དང། རྒྱབ་བཏགས། རྒྱན་བཞི། ཐོན་ཐི་སོགས་
སྣ་ཚོགས་ཡུག་སུམ་བརྒྱ་དང་ལྔ་བཅུ་ང་དགུ་ཇ་ཁལ་བརྒྱ་དང་སུམ་ཅུ། སྡོར་རིན་སྲང་ཉིས་བརྒྱ་དང་ཉེར་གསུམ་ཞོ་ཕྱེད་བཞི། འོ་ཚྭ་རིན་ཁལ་སུམ་བརྒྱ་དང་ང་གསུམ་རྩིས་ལ་གོས་དར། བསྔོ་རྟེན་བརྒྱད་ཚན་བཞི་ལ་ཁ་བཏགས་མཐིང་ཁྲ། གོས་ཁྲ་
བསྒིགས་ཀྱི་རྟེན་ཁེབས། བཟང་གོས་དང་སྨན་བྱང་ཡུག་རེ། རྒྱ་བལ་གྱི་ཟམ་སོ། ལྷོ་རས་ཡུག་རེ། དྲུག་ཚན་དྲུག་ཅུ་ལ་ཁ་བཏགས་མུན་མདོག་གོས་ཆེན་དང་བྱང་སྨན་ཁ་བཞི་འབྲེལ་རེ། དྲིལ་དང་ལྷོ་རས་ཡུག་རེ། བཞི་ཚན་དྲུག་ཅུ་རེ་དྲུག་ལ་ཁ་
བཏགས། གོས་སྨན་ཁ་དོ་འབྲེལ་རེ། ལྷོ་རས་བཅས་དང། རྩ་ལུང་སོགས་དགོན་སྡེ་བཅུ་གསུམ་གྱི་བསྔོ་རྟེན་དང། དྲུག་ཚན་གྱི་དབུ་མཛད། ཆོས་ཁྲིམས་པ་འདྲ་བར་ཁ་བཏགས། གོས་ཁ་རེ། བརྒྱད་ཚན་གྱི་དབུ་ཆོས་ལ་ཁ་བཏགས། གོས་ཁ་
དོ་འབྲལ་རེ། འགའ་ཞིག་ལ་རྣམ་གཞག་ཁ་བཏགས། སྨན་ཁ་དོ་འབྲེལ་བཅས་དང། མང་འགྱེད་དང་བསྟུན་མཐོ་ལྡིང་གི་ལྷ་ཁང་རྣམས་སུ་སྟོང་མཆོད་སྣ་ལྔ་ལ་རྩམ་བྲེ་ཚད་ཀྱི་ཁལ་ལྔ་བཅུ། མཆོད་རྒྱན་ལ་མར་ཁལ་ཉེར་བདུན། མེ་ཏོག་ནས་

[095A]༄༅། །ཁལ་བཅུ་གསུམ། སྤོས་རེང་སྟོང་བྲག་གུར་ཀུམ་སྲང་གང། སྐུ་བརྙན་རྣམས་ལ་གསེར་ཆབ་གསོལ་རྒྱུར་གྲང་གསེར་མགུར་ཞོ་བཅུ་གསུམ། སྙན་དར་མཛོད་བཏགས་ཆེ་བ་བཅུ་གསུམ། བཀྲས་བཏགས་བཅུ། གྲྭ་པ་བརྒྱད་
ཀྱིས་མཆོད་པ་བཞེང་འབུལ་ལ་ཉིན་གསུམ་གྱི་རིང་ཇ་ཐུག་བདུན་རེ། ཚ་གུང་ལ་རྩམ་བྲེ་རེ། ཤ་ལུག་ཁོག་ཕྱེད་གཉིས། ཡོན་ཁ་བཏགས། བལྚམ་རེ་རྣམས་དང། ཉི་སེའི་རྫུ་འཕྲུལ་ཕུག་དང། ཉན་པོ་རི་རྫིངས་སུ་སྣ་ལྔའི་མཆོད་ཚར་རེལ་
མཆོད་ཆས་དང་མཆོད་འབུལ་བའི་བསྙེན་བཀུང་སོགས་མཐོ་ལྡིང་བཞིན་དང། སྙན་ཤལ་མཛོད་བཏགས་ཆེ་ལེགས། བཀྲས་བཏགས་གཉིས་རེ་བཅས་པའི་བཀུར་སྟི་དང། ཁྲིག་རྩེ་དགོན་དང་ཁ་ཆར་གཉིས་ཀྱི་གཞལ་མེད་ཁང་རྣམས་ལ་
བརྒྱ་མཆོད་སྣ་ལྔ་ཆར་རེ། སྙན་དར་མཛོད་བཏགས་ཆེ་བ། བཀྲས་བཏགས་གཉིས་རེ་བཅས་ཀྱིས་མཆོད། ཟླ་བ་དགུ་པའི་ཚེས་གཅིག་ལ་ཇོ་བོ་ཤཱཀྱ་མུ་ནེའི་སྣང་བརྙན་དང། མི་བསྐྱོད་རྡོ་རྗེ་ལ་སྣ་ལྔའི་སྟོང་མཆོད་ཚར་རེ། རི་བོ་དགེ་ལྡན་དུ་
སྐུ་གདུང་རིན་པོ་ཆེར་སྣ་ལྔའི་མཆོད་པ་བརྒྱ་ཚར་གཅིག་བཅས་བུལ་བའི་དགོས་ཆ་ཚང་མ་སྔོན་མ་རྣམས་ཇི་ལྟ་བ་བཞིན་དང། ཚེས་ལྔའི་སྐུ་མཆོད་ཉིན་དབེན་དགོན་དུ་འཁོར་ལོ་སྔོམ་པའི་སྒྲུབ་མཆོད་མཛད་པར་ཇ་ཐུག་དྲུག་དགེ་འདུན་རེར་
ཞིབ་མདའ་ཟོ་རེ། རྒྱར་ཉི་ཤུ་གྲས་རེ། ཡོན་བལྚམ་རེ། རྣམ་གཞག་བཅས་ཀྱི་བསྙེན་བཀུར་དང། རྗེ་གྲུབ་པའི་དབང་ཕྱུག་གི་སྐུ་བརྙན་རིན་པོ་ཆེས་དབུས་པའི་ལྷ་ཁང་ཡས་མས་སུ་བརྒྱ་མཆོད་སྣ་ལྔ་ཚར་གསུམ་དང། དེ་ཕྱིན་ལ་བརྒྱ་མཆོད་

[095B]སྣར་ཐང་ཆོས་སྡེར་བྱམས་མགྲོན་གྱིས་དབུས་མཆོད་ཁང་རྣམས་སུ་སྣ་ལྔའི་མཆོད་པ་སྟོང་ཚར་གཅིག་གི་དགོས་ཆ་མཆོད་འབུལ་བཅས་དང། ཆོས་འཁོར་
དབུས་སྡིངས་སུ་མང་ཇ་གསུམ། འགྱེད་ཁ་བཏགས་རེ། རྣམ་གཞག་བཟང་པོ་བཅས་དང། འདི་ཁ་འདུས་པ་རྒྱ་མཚོར་ཇ་ཐུག་དྲུག་ཚ་གྲ་བྲེ་བཅུ། མར་ཉག་དོ་རེ། འགྱེད་དགེ་འདུན་བཅུ་རེར་སྤུ་ཇ་སྦག་རེ། བསྔོ་རྟེན་རྣམ་གཞག་མཆོད་ཁང་ཆེན་མོའི་
སྐུ་མདུན་དུ་སྟོང་མཆོད་རྒྱས་པ་ཚར་གཅིག་རྣམས་ཀྱིས་མཆོད། ཚེས་ལྔའི་ཉིན་དང་དེའི་སྔོན་ཙམ་བཅས་སུ་མུ་གེ་ལྟ་བུའི་ཟས་ཀྱིས་འཚོ་བའི་མུ་ལྟོ་བ་ཅན་སུམ་སྟོང་དྲུག་བརྒྱ་བརྒྱད་ཅུ་ལ་འབྲུ་གཤར་ཁལ་རེ། གཡར་འབྲོག་ཁྲུ་ཁག་དྲུག་ཅུ་ཐམ་པར་པད་
ཁ་བྲེ་ཚད་ཀྱི་ཁལ་ཉི་ཤུ་རེ། གཞན་ཡང་མི་སེར་འཁྱེར་ཞན་ཤིན་ཏུ་མང་བར་པད་ཁལ་བདུན་རེ། ངེས་པར་འཁྱེར་ཞན་རྐང་རེར་ཁལ་བཅུ་རེ། ཐུབ་ཆོས། ཐོས་གླིང། ཨོ་རྫོང། རི་ཁུད། ཨོ་རོག་བཅས་རྐང་རེར་ཁལ་བཞི་རེ། དུད་ཆུང་ལ་ཁལ་རེ་བཅས་
ཀྱི་གནང་སྦྱིན་སྩལ། ཚེས་བཅུ་ལ་ཆོས་སྡེ་ཆེན་པོ་འདི་ཉིད་ཀྱི་ལྷ་ཁང་རྣམས་སུ་བགོས་འགྲེམས་ཀྱི་སྟོང་མཆོད་ཚར་གཉིས་དང། ཟླ་བ་བཅུ་བའི་ཚེས་དགུ་ལ་རི་ཁྲོད་ཆེ་ཁ་གསུམ་དུ་འཕགས་པ་ཐུགས་རྗེ་ཆེན་པོ་ཕྱག་བཞི་པའི་རྣལ་འབྱོར་དང་འབྲེལ་
བའི་མ་ཎི་རིལ་སྒྲུབ་ཟླ་བ་གསུམ་རེ་མཛད་པར་ཉིན་ཞག་རེར་ཉེར་སྦྱོད་བཅུ་ཚར་རེ་བྱ་སྦྱོད་ཀྱི་ཕྱག་ལེན་དང་མཐུན་པ་ཚར་རེ་ལ་རྩམ་བྲེ་ཚད་ཀྱི་ཁལ་ཉི་ཤུ་རྩ་གཉིས་བྲེ་བཅུ། མཆོད་མེ་དཀར་རྒྱན་བཅས་ལ་མར་ཉག་ཚད་ཀྱི་ཁལ་

[096A]༄༅། །ལྔ༑ མེ་ཏོག་ནས་ཁལ་ཕྱེད་བརྒྱད་རེ། གུར་ཀུམ། ཉིན་ལྟར་ཇ་མཆོད་བཟང་པོ་བདུན་རེ། དཀར་དང་མཐུན་པའི་བཞེས་ཚ་བཟང་པོ་བཅས་ཀྱི་རྒྱུར་ཇ་ཁལ་ཉི་ཤུ་རྩ་གསུམ་ཉག་བཅུ་གསུམ། སྔོར་མར་ཁལ་བདུན་ཅུ་དང་ཉག་བཅུ་དགུ་
འོ་ཚྭ་རིན་ནས་ཁལ་དྲུག་ཅུ། ཞིབ་ཐལ་རྩ་མ་ཁལ་བཞི་བཅུ་ཞེ་ལྔ། འཛུགས་བར་གྲོལ་གསུམ་གྱི་དགྱེས་སྟོན་དུ་འབྲས་འཇམ་རྒྱུར་འབྲས་ཁལ་ཕྱེད་གཉིས། སྔོར་མར་ཁལ་དྲུག་ཉག་བཅོ་ལྔ། ཕྱུར་བ་ཁལ་ཕྱེད་ལྔ། ཚྭ་ཁལ་དྲུག་གྲྭ་པ་རེར་ཉིན་ལྟར་
རྩམ་བྲེ་དོ་རའི་རྩིས་དང། མར་རྒྱར་ཁལ་དྲུག་ཅུ་ཕྱེད་རེ་བརྒྱད། བུ་རམ་ཁལ་ལྔ། སྐུ་ཡོན་གྲྭ་པ་རེར་ཁལ་དགུ་བཅུའི་རྩིས་ལ་ཁ་བཏགས་ཆེ་ལེགས། གསེར་ཕག་དངུལ་སྲང་རེ། མཛོད་གོས་ཁ་དོ་རེ། སྨན་ཡུག་རེ་དང། བསྔོ་རྟེན་ཁ་བཏགས་ཆེ་
བ༑ གོས་སྨན་ཁ་གསུམ་འབྲེལ། དྲིལ་དང་ལྷོ་རས་ཡུག་རེ་བཅས་ཀྱི་བསྙེན་བཀུར་བླ་ན་མེད་པ་དང། དེ་བཞིན་དུ་ཟླ་བ་བཅུ་པ་རྟིང་མའི་ཚེས་ལྔ་ལ་གངས་ཅན་ཆོས་འཕེལ། དབེན་ས་ཆོས་ཀྱི་ཕོ་བྲང། དགའ་ལྡན་བྱམས་པ་གླིང། སྣར་ཐང། དགའ་
ལྡན་རབ་རྒྱས། ཉུག་ཆོས་འཁོར་གླིང། ཆོས་འཁོར་དབུས་སྡིངས་རྣམས་སུ་མང་ཇ་ལྔ་རེའི་ཐོག་བསྔོ་རྟེན་རྣམ་གཞག་བཟང་པོ་དང་བཅས་ཏེ་སྨོན་ལམ་རྣམ་གསུམ་སྨིན་རྒྱས་དང། འདི་ཁའི་ལྷ་ཁང་རྣམས་ལ་བགོས་འགྲེམས་སུ་སྣ་ལྔའི་སྟོང་
མཆོད་བཟང་པོ་ཚར་གཅིག་རྣམས་དང། གྲོ་ཤོད་དགའ་ལྡན་ཆོས་འཕེལ་བར་མང་ཇ་བཟང་པོའི་རྒྱུ་བཅས་མཛད། ཟླ་བ་བཅུ་གཅིག་པའི་ཚེས་ལྔའི་ཉིན་དབེན་དགོན་དང་ཆོས་འཁོར་དབུས་སྡིངས་སུ་མང་ཇ་གསུམ་རེ་དང། ཐུབ་བསྟན་རྣམ་རྒྱལ་

[096B]སྤོས་ཁང་ལ་སོགས་པར་སྨོན་ལམ་རྣམ་གསུམ་གྱི་ཞལ་འདོན་དང་བཅས་ཏེ་ཐུགས་རྗེ་བསྐུལ་བའི་ཕྱིར་མང་ཇ་བཅུ་རེ་དང། འདི་ཁའི་མཆོད་ཁང་རྣམས་ལ་སྟོང་མཆོད་རྒྱས་པ་བཅས་དང། ཟླ་བ་བཅུ་གཉིས་པའི་ཚེས་ལྔ་ལ་དབེན་དགོན་
དང་ཆོས་འཁོར་དབུས་སྡིངས་སུ་མང་ཇ་གསུམ་རེ། ཞྭ་ལུ་རི་མཐིལ། འཔྲོང་རྩེ་ཆོས་སྡེ། རྒྱལ་ཆེན་རྩེ་ཆོས་འཁོར་བདེ་ཆེན་རྣམས་སུ་མང་ཇ་ལྔ་རེ་བཏང་སྟེ་མང་ཇ་རེར་སྨོན་ལམ་རྣམ་གསུམ་དང་དེ་ཕྱིན་ལ་སྒྲོལ་མ་བཅས་གནང། དེ་སྐབས་ལྷ་མཆོད་མི་
མཆོད་ཀྱི་བསྙེན་བཀུར་ཕུལ་དུ་ཕྱིན་པ་མཛད་ཅིང། དགེ་འདུན་སོ་སོ་དང་ཁྱད་པར་དུ་ཆོས་གྲྭ་ཆེན་པོ་འདི་ཁའི་གྲྭ་རིགས་རྣམས་རྗེ་བླ་མ་དེ་ཉིད་དང་བྲལ་བའི་མྱ་ངན་གྱི་ཟུག་རྔུ་མི་བཟད་པ་དང། དོན་དེ་ལ་བརྟེན་ནས་བཀའ་དྲིན་ཆེན་པོ་རྗེས་སུ་དྲན་པ་དང་
རྩེ་གཅིག་པའི་གསོལ་བ་གདུང་ཤུགས་དྲག་པོས་འདེབས་པ་རྣམས་ཕན་ཚུན་འགྲན་པ་བཞིན་དུ་འཕེལ་བ་བྱུང་སྟེ། དགོངས་པ་ཡོངས་སུ་རྫོགས་པའི་ཕྱིར་དད་ལྡན་གྱི་སྐྱེ་བོ་མང་པོས་བསྙེན་བཀུར་རྨད་དུ་བྱུང་བ་བསྒྲུབ་པ་རྣམས་ལ་ཡང་ཅུང་ཟད་ཀྱང་
མི་དགོངས་པར་སྤྱན་ཆབ་ཀྱི་རྒྱུན་དྲག་ཏུ་འབབ་པ་དང་བཅས་ཏེ་གསོལ་བ་འདེབས་པ་དང། ཐུགས་རྗེ་བསྐུལ་བ་ལྷུར་མཛད་ནས་ཆོས་ཀྱི་གནད་ལ་ངེས་པར་སེམས་པ་གོང་འཕེལ་དུ་གྱུར་ཅིང། རྗེ་བླ་མ་དེ་ཉིད་མ་བཞུགས་པའི་དབང་གིས་ལྷ་ཀླུ་རྣམས་རབ་
ཏུ་ཉམ་ཐག་པར་གྱུར་པས་ཐན་པའི་གནོད་པ་ཆེན་པོས་ལོ་ཏོག་རྣམས་ཀུན་ཏུ་གདུངས་པས་གྲོང་པའི་སྐྱེ་བོ་རྣམས་ཀྱང་ལྷག་པར་ཐུགས་རྗེ་དྲན་པ་དང། སྔོན་ཆད་ཅུང་ཟད་མ་དད་པ་རྣམས་ཀྱང་མཆོག་ཏུ་དད་པར་གྱུར་པ་ནི། སྔོན་སྟོན་པ་ཡང་དག་པར་རྫོགས་

[097A]༄༅། །པའི་སངས་རྒྱས་བསིལ་བའི་དངོས་པོ་བསྟེན་ནས་ཉན་ཐོས་ཆེན་བོ་རྣམས་ཀྱིས་བཀའ་ཡོངས་སུ་སྡུད་པའི་ཕྱིར་རྒྱལ་བྱེད་ཚལ་ལ་མངོན་དུ་ཕྱོགས་ཤིང། ལག་པ་ཐལ་མོ་སྦྱོར་བ་དང། གདོང་མཆི་མའི་རྒྱུན་གྱིས་སྦགས་པ་དང་བཅས་
ཏེ་དབྱངས་སྙན་པོས། ཀྱེ་མའོ་འདི་སྐད་བདག་གིས་ཐོས་པ་དུས་གཅིག་ན་ཞེས་སྔོན་མ་བྱུང་བའི་ཚིག་ངག་ཏུ་བརྗོད་པས། འཁོར་གྱི་ཚོགས་དང། ལྷ་རྣམས་དང། མ་སྐྱེས་དགྲ་ལ་སོགས་པའི་རྒྱལ་པོ་རྣམས་སྟོན་པ་སངས་རྒྱས་ལྷག་པར་དྲན་པ་
དང༑ སྟོན་པ་ལ་མཆོག་ཏུ་དཀོན་པའི་འདུ་ཤེས་སྐྱེས་ཏེ། དད་པ་ལྷག་པར་འཕེལ་བར་གསུངས་པ་ལྟར་ཆེར་དད་པ་འཕེལ་བར་གྱུར་ཅིང། རྗེ་བླ་མ་མཆོག་གི་སྐུ་དྲུང་དུ་བསྙེན་པའི་གང་ཟག་དང་བའི་རྣམ་འགྱུར་ཆུང་བ་རྣམས་ཀྱང་ཚུལ་དེར་འགྱོད་པ་
དྲག་པོས་ཟིན་པར་གྱུར། དེར་རྗེ་བླ་མ་མཆོག་ཞི་བར་གཤེགས་པའི་ལོ་ཡིན་སྟབས་འདི་ལོ་དགུ་གཏོར་ཆེན་མོར་འཆམ་གྱི་ཛམ། རྔམས་རྣམས་མེད་ཀྱང་དུས་གཏོར་ཐུགས་གྲ་ཤིན་ཏུ་འགྲིག་དེ་དུས་བོད་ཡུལ་དང་མཧཱ་ཙི་ན་ལ་སོགས་པ་དང་ཧོར་
གྱི་ཡུལ་གྲུ་ཆེན་པོ་སོ་སོ་ནས་ཀྱང་རྗེ་བླ་མ་གང་གི་དགོངས་ཟབ་བླ་ན་མེད་བ་ཆོས་ཀྱི་དབྱིངས་སུ་རྫོགས་པ་དང། སླར་ཡང་ཐུགས་རྗེའི་འཇུག་པ་རྒྱུན་མི་འཆད་པའི་གསོལ་འདེབས་སུ་ཆོས་ཀྱི་གདན་ཁྲི་འཛིན་པའི་བླ་མ་རྣམས་དང། ནོར་འཛིན་གྱི་གཞི་ལ་
སྤྱོད་པའི་སྟོབས་ལྡན་གྱི་རྒྱལ་པོ་རྣམས་ཀྱིས་ཀྱང་འབུལ་ནོད་རྒྱ་ཆེར་མཛད་པ་རགས་རིམ་ཞིག་བརྗོད་ན། རྒྱལ་བ་ཁྱབ་བདག་རྡོ་རྗེ་འཆང་ཆེན་པོ་ཐམས་ཅད་མཁྱེན་གཟིགས་ཆེན་པོ་ནས་སྙན་ཤལ་གོས་ཡུག་ཆེན་བཀའ་རྩོམ་གྱིས་སྤ་བ། དངུལ་

[097B] དངུལ་ལྡོང་སྲང་ལྔ་བཅུ་ཡོད་པ་གཅིག་སྲང་བཞི་བཅུ་ཞེ་དྲུག་ཡོད་བ་གཉིས། དངུལ་གྱི་བྱ་མ་བུམ་སྲང་སུམ་ཅུ་རེ་ཡོད་པ་གཉིས་དང་སྲང་བཅོ་བརྒྱད་དང་ཞེ་དོ་ཡོད་བ་གཅིག་ཧུ་ཇ་འཁོར་དྲུག་
དྲུག༑ སྟོད་ལྟང་བརྒྱད་ཀྱིས་གཙོས་པའི་མཛོད་བཏགས། མཛོད་གོས་ཡུག་སྨན་བར་རས་ཆ་སོགས་ཀྱི་བརྒྱད་ཚན་བཞི་བཅུ། མཆོད་སྡོང་ཆེན་པོའི་ཕྲ་རྒྱན་དུ་རྒྱལ་དབང་ཉིད་ཀྱི་ཕྱག་འཕྲེང་མུ་ཏིག་བཟང་པོ་སྲིན་གྱི་ལྷད་མེད་ཅིང་རིལ་བུ་ཤིན་ཏུ་
ཧྲིལ་བ་སུ་གནྟི་དང་ཨིནྡྲ་ནཱི་ལའི་རྒྱན་ལྡན་བྱིན་རླབས་ཅན། པད་འདབ་པད་ཧྲིལ་ཀོང་རྣ་དང་བཅས་པ་གཉིས་དང། གསེར་ག་ལྷད་མེད་ཕྲ་བཟང་གིས་ཕྱུག་པ་གཉིས། ཟངས་མཁར་རྒྱའི་ཁལ་ལྔ་སྟོང། དངུལ་ཆུ་ཁལ་བརྒྱ་དང་ལྔ་ཉག་ལྔ་བཅས་དང་
ནང་གཞུག་ཏུ་སྐུ་སྦྱར་ཡུན་རིང་གསོལ་བ་རྣམས་སྩལ་ཞིང། ནོར་འཛིན་གྱི་གཞི་ཆེན་པོའི་རྒྱལ་ཁམས་ཁྲི་ཕྲག་མང་པོའི་ས་ལ་ཅི་བདེར་དབང་བསྒྱུར་ཞིང། རྒྱལ་ཕྲན་འབུམ་ཕྲག་མང་པོའི་མགོ་བོའི་དོ་ཀེར་ལ་ཞབས་སེན་ངལ་བསོ་བ་ཐོབ་པའི་
རྒྱལ་པོ་ཆེན་པོ་གནམ་བསྐོས་གོང་མ་ཆེན་པོ་ནས། རྗེ་བླ་མ་མཆོག་གི་སྐུ་གདུང་རིན་པོ་ཆེའི་སྐུ་མདུན་དུ་མཆོད་པའི་བྱེ་བྲག་སྐྱེལ་བའི་ཕྱིར་བཀས་མངགས་པ་མཆོད་རྟེན་དཀར་བོའི་ཏཱ་བླ་མ་ཤཀ་ཤ་སྦད། ནཱ་རན་ཁཱ། རྗར་ཁོ་ཆི་པཱ་ལོ་ཡེ། སྦི་ཆའི་
ཆི་ཆོས་སྐྱབས་རྣམས་ཀྱི་མདུན་དུ་སྤོས་དམར་སེར་ཁྲེས་བཅུ། གསེར་སྲང་ལྔ་བཅུའི་མཎྜལ། གཡང་ཊའི་བྱ་མ་བུམ་ཁེབས་བཅས་དང་ཕོར་པ་ལུང་གཉིས་མ། གཡང་ཊིའི་སྡེར་མ། དངུལ་སྲང་ལྔ་བཅུ་ང་གཉིས་ཡོད་པའི་གཞོང་པ། དངུལ་ལྡོང་ཤན་དང་ཁ་རྒྱན་

[098A]༄༅། །ཚ་གསེར་མ་མཆུ་ཁེབས་དངུལ་ཐག་དང་བཅས་པ་སྲང་ཆེན་དྲུག་ཅུ་རེ་གཉིས་ལས་གྲུབ་པ། ཤིང་ཐོག་སྣེ་ཁ་ལྔ། སིང་ཚལ་དོ་པོ་གཉིས། མཛོད་གོས་མང་ལྷུག་དམར་སེར་ཡུག་བདུན་དང་སྦུ་མ་ཡུག་གཉིས། གཞན་མ་གོས་
དམར་སེར་སྔོན་པོ་བཅས་ཡུག་བཅུ་གཅིག་ཕང་སེ་ཡུག་བཅུ། ཧོར་དར་ཡུག་བཅོ་བརྒྱད། མཛོད་བཏགས་ཆོས་འདོན་ལྔ་བརྒྱ། རྒྱ་ཟམ་དཀར་པོ་ཡུག་སུམ་ཅུ། གསེར་སྒ་ཆས་འགྲིག་དང། རྟ་གཉིས་ཀྱི་དོད་དངུལ་སྲང་ལྔ་བཅུ་བཅས་དང་
བཀའ་དྲིན་མཚུངས་མེད་རྗེ་བཙུན་ངག་དབང་བྱམས་པ་རིན་པོ་ཆེས་མཛོད་བཏགས། གོས་ཡུག་གསེར་ཞོ་གསུམ། དངུལ་སྲང་ལྔ་བཅུ། གྲུབ་པའི་དབང་ཕྱུག། ཁྲི་ཆེན་ནོ་མོན་ཁང་ནས་ཁ་བཏགས། དངུལ་རྡོ་ཚད། མཆོད་ཐེབས་མར་ཁལ་
སུམ་ཅུ། འབྲས་ལྟང། གོས་ཁ་བཅུ་འབྲེལ་དང་བརྒྱད་འབྲེལ་རེས་གཙོས་བཅུ་ཚན་གཉིས། སྣམ་དམར་བུབས་རེས་གཅོས་པའི་བརྒྱད་ཚན་བཞི། ཏཱ་ཀཽ་ཤྲཱི་ལྕང་སྐྱ་རིན་པོ་ཆེ་ནས་ཁ་བཏགས་ནང་མཛོད། དངུལ་སྲང་བཅུའི་མཎྜལ། གོས་
ཡུག་སུམ་ཅུ། མང་ཇའི་དོད་དངུལ་སྲང་བཅུ་རྣམས་དང། ཨུ་ཧུའི་ཆན་ཞི་ཨེར་ཏ་ནི་དགའ་ལྡན་ཤི་རལ་ཐུ་ཁོ་ཐོག་ཐུས་དངུལ་སྲང་བརྒྱ། ནང་མཛོད། རྒྱལ་སྲས་བཅུ་གཉིས་པ་དང་བཅུ་དྲུག་པ། བཅུ་བདུན་པ། ཕུ་ཡན་བླ་མ་མགྲོན་གཉེར་རབ་
འབྱམས་པ། འདི་ཁའི་གྲྭ་རིགས་ཇ་སག་བླ་མ་ཆོས་རྗེ་ཡེ་ཤེས་བཀྲ་ཤིས། དབེན་དགོན་པ་དགེ་སློང་བློ་བཟང་བཀྲ་ཤིས། ས་ལུང་པ་ཏཱ་བླ་མ་དགེ་འདུན་ཚེ་རིང་སོགས་ནས་གསེར་དངུལ། མཎྜལ་ཁ་བཏགས། གོས་ཡུག་རྡོ་རྗེ་ཕ་ལམ་སོགས་

[098B] མི་སྣ་རྣམས་ནས་ཀྱང་དངོས་འབྱོར། བྱང་ཕྱོགས་བསྟན་པའི་གསལ་བྱེད་ཁལ་ཁ་རྗེ་བཙུན་དམ་པས་དངུལ་སྲང་བཅུའི་མཎྜལ་མཛོད་རྙིང་སྣ་ལྔའི་སྣེ་འདོགས་ཅན། སྙན་ཤལ་སྨན་བྱང་རྙིང་མ་ཡུག་ལྔ། མཛོད་དང་ཕལ་གོས་འདྲེས་པའི་
ཡུག་བཅུ། ཁ་བཏགས་ཉིས་སྟོང། སྨན་ཡུག་སུམ་སྟོང། དངུལ་སྲང་སྟོང་ཕྲག་གཅིག་རྣམས་དང། གངས་རིའི་ལྗོངས་ཀྱི་སའི་བདག་པོ་པའི་ལི་ཕོ་ལྷ་བ་བསོད་ནམས་སྟོབས་རྒྱས་ནས་དངུལ་རྟ་རྨིག་མ་བཅུ། ཧུ་ཇ་འཁོར་དྲུག་ཉི་ཤུ་བཅས་ཀྱིས་
གཙོས་པའི་མཛོད་བཏགས། ཇུས། བཟང་གོས་ཡུག་སྨན་བར། རས་ཆ་སོགས་ཀྱི་བརྒྱད་ཚན་སུམ་ཅུ། ཤན་ཇ་དང་ཆུང་ཇུ་འཁོར་དྲུག་ལྔ་བརྒྱ་ལྔ་བཅུ་ཐམ་པ། པད་འདབ། པད་ཧྲིལ། ཀོང་རྣ་བཅས་དང། དངུལ་སྲང་ལྔ་བརྒྱ། མངའ་རིས་གུང་
ནས་དངུལ་རྟ་རྨིག་མ་ལྔ། དངུལ་ཕོར། ཇ་འཁོར་དྲུག་བཅུ་བཞིས་གཅོས་པའི་བརྒྱད་ཚན་ཉི་ཤུ་ཐམ་པ། གསེར་ཞོ་བརྒྱད། གཡུ་གྲུ་དམར་དང་མུ་ཏིག་རྡོག་ཆེ་བ། དངུལ་རྡོ་ཚད་བཞི། ད་ལས་སྤཱ་དུར་ནས་དངུལ་རྡོ་ཚད་གསུམ། ལྕམ་བདེ་ལྡན་སྒྲོལ་
མས་སྤོས་ཤེལ་རྡོག་ཆེ་བ། ཁ་བཏགས། ཇ་འཁོར་དྲུག་བཅུ་གཉིས། རྒྱལ་དབང་མཆོག་གི་ཡབ་རྗེ་དམ་པ་ནས་གོས་སྨན་ཡུག་རེ། ཁ་བཏགས། དངུལ་རྡོ་ཚད་རྣམས་དང། ཆོས་གྲྭ་ཆེན་པོ་འདི་ཉིད་ཀྱི་སྔགས་པ་ཞལ་སྔ་ནས་ཡེ་ཤེས་བཟང་པོས་
གོས་ཡུག་དངུལ་སྲང་བཅོ་ལྔ། རྒྱུད་གྲྭ་སྤྱིས་ནས་ཁ་བཏགས། དངུལ་སྲང་སུམ་བརྒྱ། སྤོས་ཤེལ་གྱི་ཕྲེང་བ། ཐོས་བསམ་གླིང་བླ་སྤྱི་ཐུན་མོང་ནས་དངུལ་སྲང་ཆེན་བརྒྱ་ཐམ་པ། གོས་ཡུག་གཉིས། དཀྱིལ་ཁང་གྲྭ་ཚང་གི་བླ་སྤྱི་ཐུན་མོང་ནས་དངུལ་

[099A]༄༅། །སྲང་ཆེན་བརྒྱ། གོས་ཡུག་གཉིས། ཤར་རྩེ་གྲྭ་ཚང་གི་བླ་སྤྱི་ནས་ཁ་བཏགས། དངུལ་སྲང་ཆེན་བརྒྱ། གོས་ཡུག་བླ་མ་ཞལ་སྔ་ནས་བློ་བཟང་མཁས་མཆོག་གིས་ཟངས་སྒོར་སྤུས་ལེགས། རྗེ་ཉིད་ཀྱི་ཞབས་འབྲིང་པ་མགྲོན་གཉེར་
ས་ཁུད་པ་ཡེ་ཤེས་བསྟན་འཛིན་གྱིས་གསེར་མགུར་ཞོ་བརྒྱ་དང་ཉི་ཤུ་རྩ་བརྒྱད། དངུལ་སྲང་ལྔ་བཅུ། གསེར་པད་ལེགས་པ་གཉིས། གསོལ་དཔོན་དྲུང་རམ་པ་རྗེ་དྲུང་བློ་བཟང་ཚངས་དབང་གིས་གསེར་ཐུར་ཞོ་ལྔ་བཅུ། དངུལ་སྲང་ལྔ་བཅུ། དཔོན་ཚང་
ཆེན་མོ་དགེ་སློང་དགེ་འདུན་དོན་གྲུབ་ཀྱིས་གསེར་སྲང་གང་དང་ཞོ་སུམ་ཅུ་སོ་གསུམ། དངུལ་སྲང་བཅོ་ལྔ། ལྡེ་ཆུང་པ་དཀའ་ཆེན་བློ་བཟང་དགེ་འདུན་གྱིས་དངུལ་སྲང་ལྔ་བཅུ། གསེར་མགུར་ཞོ་སུམ་ཅུ་སོ་བཞི། ལྡེ་ཆུང་པ་བཀྲ་ཤིས་དབང་ཕྱུག་གིས་དངུལ་
སྲང་བཅོ་ལྔ། གསེར་ཞོ་གང། ཟངས་ཉག་བཅུ་བདུན། ལོ་ཙཱ་བ་རབ་འབྱམས་པ་བློ་བཟང་དབང་ཕྱུག་གིས་དངུལ་སྲང་ཉི་ཤུ་རྩ་ལྔ། བྱུ་རུ་རྡོག་གསུམ། མུ་ཏིག་རྡོག་གཉིས། སྐུ་གཉེར་དགེ་སློང་ཀུན་བཟང་གིས་དངུལ་སྲང་ལྔ་བཅུ། གོས་སེའུ་ལེབ་གཉིས་
ད་ལྟའི་མཛོད་པ་རྗེ་དྲུང་བློ་བཟང་ཚེ་དབང་ནས་དངུལ་སྲང་བཅོ་ལྔ་རྣམས་དང། དེས་མཚོན་ནས་སྐྱ་སེར་གྱི་སྐྱེ་བོ་མང་པོ་ནས་རང་རང་གི་འབྱོར་བ་དང་བསྟུན་པའི་དགོངས་རྫོགས་ཀྱི་དངོས་པོ་དང། དངུལ་གདུང་གི་ཞལ་འདེབས་སོགས་རྒྱ་ཆེར་ཕུལ་ཏེ་དེ་
རྣམས་ཤིན་ཏུ་ཞིབ་པར་བརྗོད་ན་ཧ་ཅང་གི་ཡི་གེ་མང་བར་འགྱུར་ཞིང། མདོར་བསྡུས་ཙམ་བརྗོད་ན། དཀའ་ཆེན་མགྲོན་གཉེར་སྤེལ་རྐྱང་པ་དང་དཔལ་འབྱོར་ལྷུན་པོ་པ་ཐུན་མོང། ལྷ་རྩེ་རྫོང་སྡོང། བྲིས་པ་དབུ་མཛད་དར་རྒྱས་རྒྱལ་མཚན། བློ་བཟང་

[099B] དྲུང་ཡིག་བློ་བཟང་བསམ་གཏན། བློ་བཟང་དཔལ་འབྱོར། དྲུང་རམ་པ་བློ་བཟང་བསྟན་འཛིན། ཐུགས་དམ་མགོན་ཁང་པ་དགུ་སྤྱི་དང། ཕྱག་ཕྱག་པ་ཚོགས་གསོག་བློ་བཟང་ཡར་འཕེལ། འདམ་བླ་མ་དཀའ་ཆེན་འཇམ་དབྱངས། འགག་པ་
ཕྱི་པ་བློ་བཟང་བརྩོན་འགྲུས། འགག་པ་ནང་མ་བསོད་ནམས་རྒྱལ་མཚན། ཆོས་སྒྲོག་པ་དཀའ་ཆེན་སྦྱིན་པ། མཆོད་འབུལ་བ་དཀའ་ཆེན་དཔལ་ལྡན། དཀའ་ཆེན་ཡེ་ཤེས་རྣམ་རྒྱལ། ཀླུ་སྡིངས་མགོ་པ་དྲུང་རམ་པ་བློ་བཟང་དཔལ་འབྱོར། རྗེ་དྲུང་
ཡེ་ཤེས་འཕྲིན་ལས། པར་དཔོན་བློ་བཟང་ཚེ་བརྟན། དྲུང་རམ་པ་བསྟན་བསྲུང། དྲུང་རམ་པ་བློ་བཟང་ཆོས་འཕེལ། རྗེ་དྲུང་ཡེ་ཤེས་སྐལ་ལྡན། ཕུན་ཚོགས་ནོར་བུ། རྗེ་དྲུང་ཡེ་ཤེས་མཐའ་ཡས། བློ་བཟང་རྒྱལ་མཚན། ཚོང་དཔོན་དགེ་ལེགས་
ཚོང་དཔོན་རྒྱང་སྒོ་བ། རྒྱལ་ཆེན་རྩེ་གཉེར་པ་བློ་བཟང་བརྩོན་འགྲུས། གདོང་དཀར་གཉེར་བ་བློ་བཟང་སྨོན་ལམ། གཡང་གཉེར་པ་བློ་བཟང་ཕྱོགས་གླང། རོང་མཚོ་གཉེར་པ་རྗེ་དྲུང་དགོན་པ། ཕག་གྲོང་གཉེར་པ་བློ་བཟང་ཆོས་འཛིན། ལུག་གདོང་
གཉེར་པ་བསྟན་པ་དར་རྒྱས། དར་རྒྱས་གཉེར་པ་བློ་བཟང་རྣམ་རྒྱལ། མཁོ་ལམ་གཉེར་པ་རྟ་མགྲིན་ལྷུན་གྲུབ། བཀྲ་ཤིས་རྫོང་ཁའི་གཉེར་པ་ཞལ་ངོ་དགོས་དགོས། གམ་རྫོང་ཡར་འཕེལ་དང་དྲུང་རམ་པ་བློ་བཟང་ཆོས་འཕེལ། དབེན་དགོན་
དྲུང་ཆེན་རྗེ་དྲུང་བློ་བཟང་དར་རྒྱས་དང་རྗེ་དྲུང་བློ་བཟང་དོན་གྲུབ། དྲུང་ཆེན་རྗེ་དྲུང་བློ་བཟང་དོན་རྒྲུབ། ལྷན་གཉེར་པ་དཔལ་འབྱོར་རྒྱལ་མཚན། ཐོབ་རྒྱལ་གཉེར་པ་དཀའ་ཆེན་དམ་ཆོས་ལྷུན་གྲུབ། མཚར་གཉེར་པ་རིན་ཆེན། ལྷུན་གྲུབ་རྩེ་གཉེར་

[100A]༄༅། །པ་བློ་བཟང་པདྨ། ཚོང་འདུས་གཉེར་པ་ཡེ་ཤེས་རྒྱལ་མཚན། གནས་གཉེར་པ་བློ་བཟང་དར་རྒྱས། སླེ་ཕུ་གཉེར་པ་ཡེ་ཤེས་དཔལ་འབྱོར། གཅེན་ལུང་གཉེར་པ་རྗེ་དྲུང་བཟང་ནོར་བུ། བཞད་གཉེར་པ་ནོ་ནོ་དཀའ་ཆེན་
དང་བློ་བཟང་སྨོན་ལམ། བཀྲ་ཤིས་རབ་བརྟན་གཉེར་པ་བློ་བཟང་ཆོས་འཕེལ། ལྷ་རྩེ་སྤྱི་གཉེར་བློ་བཟང་ཤེས་རབ། བཞད་གཉེར་རྙིང་དཔལ་འབྱོར་དར་རྒྱས། བྲག་ཁུགས་གཉེར་པ་བློ་བཟང་མཁས་མཆོག་མཛོ་དཔོན་འབྱུང་གནས། དམ་
རིང་རྫོང་སྡོད་རྩ་ལུང་པ་དང་བདེ་གླིང་པ། ཡང་རྩ་ལུང་པ་སྒེར། ཕུན་གླིང་གཉེར་པ་བཀྲས་མཐོང་པ་དང་སྨོན་འཚོ་བ་བཅས་ཞབས་འབྲིང་དྲུང་འཁོར་གྱིས་སྡེ་དང། ཚེམ་བུ་བ་སྤྱི། གཉེར་ཚང་ནང་བཟན་སྤྱི་དང་བཀྲས་དར། ཀླུ་སྡིངས་བཟོ་པ་དང་ལག་
གཡོག་བཅས་པ། ཉི་འོད་སྐུ་གཉེར་དགེ་སློང་ནོར་བུ། གཉེར་ཚང་དྲུང་ཡིག་དགེ་བསྙེན། བར་ཐབ་པ་སྤྱི། རྩྭ་གཉེར་གྱི་ཟླ་བོ་སྤྱི། མཛོ་གཡོག་སྤྱི། སྐུ་གཉེར་གྱི་ཟླ་བོ་བསོད་ནམས་རྒྱལ་མཚན། མཆོད་གཡོག་ཡེ་ཤེས་བསྟན་འཛིན། བཀྲ་
ཤིས་ཆུ་བཏགས་ཀྱི་ལྕང་གཉེར་བསྟན་འཛིན། བསོད་ནམས་ཚེ་རིང། རྗེ་དྲུང་འཁོས་ཁང་པ། དྲུང་རམ་པ་དོན་གྲུབ། ལྷ་རྩེར་སྡོད་མི་ཨ་དྲུང་སྤྱི་དང་རྡོ་རྗེ། མཛོ་དཔོན་རྙིང་པ་ངག་དབང་ཆོས་འཕེལ། དབེན་དགོན་གཉེར་པའི་ཟླ་བོ་གཉིས་དང་
ནང་བཟན་སྤྱི། གཅེན་ལུང་ནང་བཟན་སྤྱི། རོང་མཚོ་ནང་བཟན་སྤྱི། རྡོ་རྗེ་གླིང་གཉེར་པ། ལྔ་མཆོད་གཉེར་པ་དང་མི་སེར་སྤྱི། ཟི་ལིང་ཚོང་པའི་གཉེར་པ་དང་སྒེར་འབུལ་བ་བཅུ་གཉིས། ལྷ་རི་རྩེ་པ་སྦྱི་དང་རྗེ་དྲུང། གཡོག་ངག་དབང་དོན་

[100B] དགེ་སློང་ངག་དབང་རྒྱ་མཚོ། དཔལ་འབྱོར། བརྩོན་འགྲུས། མུས་གཉེར་པ། ལྷ་རྫོང་ལས་བྱེད་ཐུན་མོང། སྨད་ལྐོག་གཉེར་པ། ཆོས་མ་བློ་ལྡན། དམ་རིང་རྫོང་ཁུལ་གྱི་ལས་བྱེད་དང། སླེ་ཕུ་ནང་བཟན་སྤྱི་སྟེ་ཆབ་འབངས་ཀྱི་ལས་བྱེད་
སྤྱི་རྣམས་ནས་ཕྲ་རྒྱན་དུ་འོས་པའི་རིན་པོ་ཆེ། གསེར་དངུལ། གོས་དར། ཇ༑ ཐ་ཀོ༑ ཟངས་བཅས་ཁྱོན་བསྡོམས་རི་གོང་གཅིག་ཏུ་ཕབ་པར་སྲང་བརྒྱད་སྟོང་དྲུག་བརྒྱ་ལྔ་བཅུ་ང་དགུ་སྐོར་ཐོབ་པ་དང། དགེ་འདུན་གྱི་སྡེ་ཆེན་པོའི་ནང་ནས་བཞད་
པ་མི་ཚན། རྟ་ནག་རི་ཁུད་མི་ཚན་དང་གསེར་གླིང་མི་ཚན། གཅེན་ལུང་མི་ཚན། བ་སོ་མི་ཚན། ལེགས་གྲུབ་མི་ཚན། ཏྲེ་བོ་མི་ཚན། ཧར་གདོང་མི་ཚན། སྲད་པ་མི་ཚན། ཅོན་མི་ཚན། རྫོང་ཁ་མི་ཚན། སེར་ཁང་མི་ཚན། གཡང་པ་
མི་ཚན། ཚུལ་ཁྲིམས་ཁང་པ་མི་ཚན། ལྕགས་པ་མི་ཚན་དང་གྲྭ་དམངས། བདེ་འབྱོར་མི་ཚན། གྲང་མོ་ཆེ་མི་ཚན། ལེགས་བཤད་གླིང་པ་མི་ཚན་དང་གྲྭ་དམངས། གཏིང་སྐྱེས་མི་ཚན། ནོར་བུ་དགའ་ལྡན་པ་མི་ཚན། གནས་པ་མི་ཚན་
རྒྱ་མི་ཚན། སྟག་མོ་མི་ཚན། གུ་གེ་མི་ཚན། དཔེ་ཐུབ་མི་ཚན། ཁལ་ཁ་མི་ཚན། ཆགས་རབ་མི་ཚན། འདར་པ་མི་ཚན། རོང་མཚོ་མི་ཚན། གདོང་དཀར་མདངས་ཆེན་གཞིས་བྱེས་གྲྭ་དམངས། ལྷུན་གྲུབ་རྩེ་མི་ཚན། ལ་ག་མི་ཚན་
ས་རྡོར་གདན་མི་ཚན། རི་མཁར་མི་ཚན། ས་བདེ་ཆེན་མི་ཚན། ཨོ་རྒྱན་རྫོང་པ། ཇོ་མོ་རྫོང་པ། པད་གླིང་ཁང་པ། དགོན་ཁྲ་བ། ཡངས་ཡུལ་བདེ་བ་ཅན། གློ་སྤུག་པ། ཆོས་སྦུག་མི་ཚན་རྣམས་དང། རྒྱལ་ཆེན་རྩེ་པ་མི་ཚན། ཐོན་

[101A]༄༅། །པ་མི་ཚན། གཞི་གནས་མི་ཚན། ལྷ་ཁང་མི་ཚན། བསམ་གྲུབ་དགའ་ལྡན་པ་མི་ཚན། གནས་རྙིང་སེ་ར་བ། ཁྲོན་ཁ་སྦུག་པ། བཤེ་བ། ལྷོ་བ༑ སྤོར་ཏོག་པ། ལ་སྟོད་པ། ནོར་སྟེང་པ་སྟེ་མི་ཚན་སོ་སོ་དང། ཁལ་
ཁ་ཡེ་ཤེས་ཡར་འཕེལ་དང་ཁལ་ཁའི་དགེ་རྒན། རྟ་ནག་པ་དཀའ་ཆེན་དབུ་མཛད་བཟང་པོ་རྒྱལ་མཚན། དཀའ་ཆེན་ཕུན་ཚོགས་ཆོས་འཕེལ། དྲུང་རམ་བ་དཀོན་མཆོག་ཆོས་འཕེལ། དྲུང་རམ་པ་ཡེ་ཤེས་ཆོས་འཕེལ། བཞད་པ་སྒྲོལ་མ་
དབུ་མཛད་དགེ་སློང་སོགས་གྲྭ་པ་ཁ་ཤས། ཧར་གདོང་པ་ངག་དབང་བཀྲ་ཤིས། གཡང་པ་ཚོགས་གསོག་པ་ཡེ་ཤེས་བཀྲ་ཤིས། བ་སོ་བ་གྲྭ་པ་ཁ་ཤས། བཞད་པ་ཐུག་ཚུགས་དབུ་མཛད། རྒྱ་དགེ་རྒན། རྒྱལ་ཆེན་རྩེ་བ་དཀའ་ཆེན་ཡེ་
ཤེས་དོན་གྲུབ། ཚོགས་ཆེན་ཇ་དཔོན། བདེ་འབྱོར་བ་དྲུང་རམ་པ་ངག་དབང་ཉི་མ། ཚུལ་ཁྲིམས་ཁང་པ་དྲུང་རམ་པ་བློ་བཟང་ཡར་འཕེལ། གྲུབ་ཆེན་སྐུ་སྐྱེ། བྱང་པ་དྲུང་རམ་པ་བློ་བཟང་དམ་ཆོས། ས་ལུང་པ་དཀའ་ཆེན་དགེ་འདུན་དཔལ་
འབྱོར། ཧར་གདོང་པ་ཡེ་ཤེས་སྨོན་ལམ། ལྕགས་པ་བཀའ་བཅུ་བློ་བཟང་རྣམ་རྒྱལ་སོགས་ནས་ཀྱང་རང་རང་གི་འབྱོར་དངོས་དང་བསྟུན་པའི་གསེར་དངུལ། གོས་དར། མཆོད་ཆས། ཇ༑ ཐ་ཀོ༑ ཕྲ་རྒྱན། ཟངས། རྟ་སོགས་རྒྱ་ཆེར་ཕུལ་
བ་དང། གཞན་ཡང་བྲུལ་ཚང་པ་སྐུ་ངོ་དང་མི་སེར་སྤྱི། རི་གདོང་པ་སྐུ་ངོ་དང་མི་སེར་སྤྱི། འོད་ཡུག་འབྲོག་པ་སྤྱི་དང་རྡ་རོ་ཁ་གཉིས། འབྲོག་པ་བྱ་ཁྲ། འདམ་བཀྲ་ཤིས་སྒེར་རུ་བ། གཤེན་སྒེར། གཡང་རུ་རྡ་རོ་ཁ། གནྗི་དང་སྦ་ལི། རབ་

[101B] པདྨ༑ དྲེའུ༑ ཨ་གྲོང། ཀརྨ༑ ལྷ་རྗེ༑ གནྗི༑ སྤོ་བོ༑ གསེར་པ་ལྷ་རྗེ། ཐོབ་རྒྱལ་གྱི་སྒེར་པ་ལྔ། སྐྱིད་ཚེ་ཤར་པ། དགའ་ལྡན་རབ་རྒྱས་མི་སེར་སྤྱི། ལྷན་མི་སེར་སྒེར་དྲག་བཙན་དང་བཅས་པ། འབྲོག་སྦྱི། དྲེའུ་གཤོངས་པ། སྤོ་ར་བ་
སྦོ་ར་གྲོང་སྨད་པ། གཡག་སྡེ་སོག་དགོན་མི་སེར་སྤྱི། མཚར་མི་སེར་སྤྱི། མཁོ་ལམ་མི་སེར། རྩེ་ལྷ་མི་སེར། སེར་ཤིང་པ། རྩེ་ནས་ཀྱི་རྗེ་དྲུང། གཡང་དང་མདོ་བརྗོད་ཀྱི་མི་སེར། གོང་སྟོད་ཁང་གསར་བ། དགེ་འཕེལ་མི་སེར། སྨན་རི་བ། དབེན་
དགོན་མི་སེར་བསམ་གྲུབ་ལྷ་རྩེ་བ། གཞོལ་བདེ་ལེགས་ཀྱི་མོ་བྲན་གསར་རྙིང་སྦྱི། ཤངས་འབྲས་སྤུངས་དཔལ་འཛོམ། གདོང་དཀར་མི་སེར་བོད་འབྲོག་སྤྱི། ཕག་གྲོང་མི་སེར། རྒྱལ་ཆེན་རྩེ་བདེ་སྐྱིད་པ། ལྷུན་གྲུབ་རྩེ་མི་སེར་སྤྱི། རིན་ཆེན་རྩེ། ཐུབ་
བསྟན་ཆོས་གཞིས། གཡག་འབྲོག་སྤྱི། ས་པ་སྲི་ཆོད། ལྷུན་གྲུབ་གླིང་པ། ས་ཁུད་ནང་པ། ལྷུན་གླིང་པའི་མི་སེར་བོད་འབྲོག་སྤྱི། བཞད་ཁུལ་བོད་འབྲོག་དུད་ཆེ་ཆུང་ཚང་མ། ཁམས་དོལ་སྒེར་གསུམ། གཤེན་སྒེར་མི་དཔོན། བཞད་རབ་བརྟན་
གླིང་བ། དར་སྡིངས་སྔགས་འཆང། ཞད་སྤེལ་དཀར་བ། ནས་ཁང་པ། ཁྱེལ་པ། ཤར་ཕྱོགས་སྟག་བ། དར་སྡིངས་མ་ཚང་དང་མཆིས་འབྲང་ཞབས་དྲུང། སྐྱིད་གཤོངས་པ། རྒྱད་སྒོ་པ། སྒོ་སྤེ་བ། ཐུབ་བསྟན་པདྨ། ཇ་པ་བླ་བྲང་པ་
སྟེང་འགྲོ་དགོན་གྱི་མོ་བྲན་སྤྱི། དངུལ་གདུང་རུ་ཁག་དྲུག་ཧོར་བསམ་གྲུབ། ཧོར་ཚེ་རིང་རྡོ་རྗེ། ཧོར་སྐར་མགོན་དང། ཧོར་ཚང། ཧོར་ཚང་ངེས། སྒེར་རུ་བྱང་དཔུང་སོག་ཚོ་བ། རོང་མཚོ་མི་སེར་སྤྱི། ཆགས་གྲོང་ནུབ་པ། སྣར་ཐང་མི་སེར་སྤྱི། བསྙེན་

[102A]༄༅། །གནས་མ་སྤྱི། སླེ་ཕུ་མི་སེར་རོང་སྤེ་བ་དང་བཅས་པ། བ་རུ་འབྲོག་པ་སྤྱི། པོ་གདོང་མི་སེར་སྤྱི། གཅེན་ལུང་མི་སེར་སྤྱི་དང་དྲག་བཙན་སྤྱི། ཁོངས་གཏོགས་སྤྱི། སྒོ་སྤེ་བ། བྲག་འོག་དཀྱིལ་ཁང་པ། འདར་བསམ་གྲུབ་པ། ལྷ་
རྩེ་སྟག་སྣ་བ། ཁྱིམ་བདག་མ་སྐྱིད་འཛོམ། ཟུར་སྦུག་མི་སེར་རྒན་བཅས། ལ་ཕུག་མི་སེར་སྤྱི། ཤར་རི་མངའ་བདག་པ། ཚོང་འདུས་མི་སེར་སྤྱི། དར་རྒྱས་མི་སེར་སྤྱི། ཕྱུག་གཞུང་བཞི་ལེགས། ཞྭ་ལུ་སྐུ་ཞང། ལྡན་ཡུལ་ལུང་ཁང་པ་
སྤོས་ཁང་གསུམ་ཆོག་རྒྱལ་རྩེ་འབྲོག་པ་བ། རྒྱལ་རྩེ་ཁབ་པ། བྲག་ཁུགས་མི་སེར་སྤྱི། སྐྱིད་བདེ་གཞོལ་བ་སྤལ་ཁང་ལྕང་ར་བ་དང་དེའི་བསྟན་འཛིན། ལྷ་ས་དཔལ་འབྱོར་རབ་བརྟན་གྱི་མོ་བྲན། ཧེ་མི་མཁན་པོའི་ཕྱག་མཛོད་ཀྱི་ཟླ་བོ་ཚེ་བརྟན་
བཅས་རིས་སུ་མ་ཆད་པའི་སྐྱེ་བོ་མང་པོས་གསེར་དངུལ། གཡུ༑ བྱུ་རུ༑ མུ་ཏིག་སྤོས་ཤེལ། ཟངས། ཤ་དཀར། རྟ་འབྲི་གཡག་ཤ་རྩམ། མར་ལ་སོགས་པ་ཁྱོན་བསྔོམས་སྲང་བདུན་སྟོང་སུམ་བརྒྱ་བཞི་བཅུ་ཞེ་གཉིས་ཙམ་རི་བ་ཕུལ་བ་
དང༑ ཡང་ཕྱོགས་དང་ཕྱོགས་བྲལ་གྱི་ཆ་ན་བཞུགས་པའི་དགེ་འདུན་གྱི་སྡེ་ཆེན་པོ་རྣམས་ནས་ཞལ་འདེབས་ཇི་ལྟར་བྱུང་བའང། དབེན་ས་ཆོས་ཀྱི་ཕོ་བྲང་བ་སྤྱི་སོ་དང་གྲྭ་དམངས། ཆོས་འཁོར་དབུས་སྡིངས་པ། གནས་ཆོས་སྡེ་བ། གངས་ཅན་
ཆོས་འཕེལ་བ་བླ་གྲྭ་དང་སྤྱི་སོ། ཤར་བྱང་གི་བླ་མ་གཉིས་དང་གྲྭ་སྤྱི། གནས་པ་མ་ཚན་དང་ཚ་ཤོང་མི་ཚན། བྱང་ཆེན་སྒྲུབ་སྡེ་བླ་སྦྱི། བླ་མའི་སྒེར་འབུལ། སྤྱིའི་འབུལ་བ། སྣར་ཐང་ཆོས་སྡེ་བ། ཀ་བརྒྱད་གྲྭ་སྦྱི། དབུ་མཛད་དང་སྤྲུལ་སྐུ། ངོར་

[102B] ཀླུ་སྡིངས་པ། མཐར་རྩེ་བ་གྲྭ་དམངས། ལྕགས་མོ་དགོན་བཀྲ་ཤིས་ཆོས་གླིང། ཟབ་མོ་བྲག་དགའ་ལྡན་དར་རྒྱས་གླིང། མཚན་སྒྲོག་བླ་སྤྱི་གྲྭ་དམངས། དུལ་ཡོལ་དཀར་བ། དར་རྒྱས་སྒྲུབ་སྡེ་སྤྱི་སོ་དང་བླ་མ། དགེ་
སློང་བྱིངས། དཀའ་ཆེན་བློ་བཟང་དར་རྒྱས། རྫོང་ཁ་བསམ་གཏན་ཆོས་སྡིངས། ཕག་རི་དགོན་ཕུག་པ། ཇོ་རྩ་བཀྲ་ཤིས་གླིང་བ་དགེ་སློང་སྤྱི། བཀྲ་ཤིས་ཆོས་སྡིངས། ཁམ་བུ་དགོན་སྦུག་སྒྲུབ་སྡེ། ཁམ་བུ་ལྟག་ལུང་བླ་སྤྱི། ཞྭ་ལུ་རི་མཐིལ་
སྤྱི་སོ་བླ་བྲང། རི་སྦུག་བླ་མ། བསམ་གཏན་སྒང་རི་ཁྲོད་པ། པོ་ར་བཀྲ་ཤིས་ཆོས་གླིང། ཐར་པ་ཆོས་སྡེ་གྲྭ་སྤྱི། པ་རྣམ་མོ་དགོན་སྐྱིད་སྦུག་དང་མོ་དགོན་ཆོས་རྫོང། མོ་དགོན་ཨོ་རྒྱན་སྦུག་གསུམ། བྱང་ཆུབ་གླིང་སྤྲུལ་སྐུ། སྤོས་ཁང་
མཁན་པོ། བླ་གྲྭ་སྤྱི། པ་རྣམ་གྲང་མོ་ཆེ། མཁས་གྲུབ་ཆོས་ཀྱི་རྒྱལ་པོའི་གདན་ས་རི་བོ་མདངས་ཆེན་བླ་མ་དང་སྤྱི་སོ། ཉང་སྟོད་སྐྱིད་སྦུག་འབྲོང་རྩེ་ཆོས་སྡེ་གོང་འོག་གི་བླ་སྤྱི་དང་གྲྭ་ཚང་གཉིས། དགའ་ལྡན་གསང་སྔགས་ཐེག་མཆོག་གླིང། རྩེ་
ཆེན་ཆོས་སྡེ། ནུབ་མ་ཆོས་ལུང། རི་ཁྲོད་དགའ་ལྡན་བླ་སྤྱི་གྲྭ་རིགས། རླང་པ་གསེར་གླིང་གྲྭ་སྤྱི་དང་བླ་མ། མན་ལུང་སྒྲུབ་ལྔ། ལེགས་གྲུབ་བླ་སྤྱི། གནས་རྙིང་ཆོས་སྡེའི་སློབ་དཔོན་གསུམ་དང་གྲྭ་ཚང་ཁག་འདུས་སྤྱི། རྒྱང་རོ་གསེར་སྡིངས་པ་
འབྲུག་པ་དཔོན་སློབ་གུ་རུ། མོ་དགོན་སྐྱིད་སྦུག་པ། རྩས་རྣམ་དགའ་ལྡན་ཆོས་འཕེལ། དཔལ་འཁོར་ཆོས་སྡེའི་བླ་སྤྱི། ནོར་བུ་དགའ་ལྡན་བླ་མ། དགོན་ལག་ནུ་མ་ཆོས་ལུང། བདེ་འབྱོར་བླ་གྲྭ། གསེར་ཁང་གོང་འོག་གཞི་གནས་གྲྭ་ཚང་

[103A]༄༅། །དང་བླ་མ། ལྷ་ཁང་གྲྭ་ཚང། རིན་ཆེན་སྡིངས་གྲྭ་ཚང། གསེར་མདོག་ཅན་མཁན་སྤྱི་གྲྭ་དམངས། ལྷན་བྲག་སྔོན་རི་ཁྲོད་དང། བྱེ་གླིང། མོ་དགོན་དགའ་ལྡན་བྲག་བ་སོ་གཞིས་གྲྭ་ཉ་མོ་གསེར་སྟེང། འབྲས་ཡུལ་
སྐྱེད་ཚལ་བླ་སྤྱི། རོང་དགའ་ལྡན་བྱམས་པ་གླིང་བླ་སྤྱི། ཆོས་ལུང་གཞིས་པ། བསམ་སྡིངས་སྤྲུལ་སྐུ་དང་མོ་དགོན་བྲག་དཀར། སྙེ་མོ་རྒྱལ་བྱེད་གྲྭ་སྤྱི། གཞུ་རབ་རྒྱས་གླིང། སྙེ་མོ་བྱེ་མཁར་ཆོས་སྡེ། རུ་དགོན་པ། དབུ་རི་རི་ཁྲོད། བར་
ཐང་རི་ཁྲོད། གཡག་སྡེ་སོག་དགོན་བླ་སྤྱི། རམ་སྡིངས་མ་གྲྭ་སྤྱི། སྨན་རི་བླ་སྤྱི། འོད་ཡུག་བྲག་དཀར་འདུས་སྤྱི། བླ་མ༑ སྤྱི་གཉེར། དགའ་ལྡན་རབ་རྒྱས་བླ་མ། གྲྭ་སྤྱི་བླ་ཟུར། མཚར་ལྷུན་གྲུབ་ཆོས་གླིང། རྩེད་གདོང་ཆོས་སྡེ་དང་སྤྲུལ་
སྐུ༑ ཉུག་ཆོས་འཁོར་གླིང་བླ་སྤྱི་དང་འདུས་ཚོགས། ཤངས་མཁའ་སྤྱོད་སྒྲུབ་སྡེ། གཡང་ཆོས་སྡེ། རི་བོ་དགེ་འཕེལ། རྒོད་ཚང་སྒྲུབ་སྡེ་སྤྱི་དང་དགེ་སློང་སྤྱི། བླ་མ་དམ་པ་གྲུབ་པའི་དབང་ཕྱུག་བློ་བཟང་བཟོད་པའི་ཞལ་སྔ་ནས། ལྷ་ལྔ་བྲག་
པདྨ་ཆོས་སྡིངས། མོ་དགོན་ཆུད་བར་གཡུ་རྩེ། ཤངས་འབྲས་སྤུངས་བླ་སྤྱི། འབའ་ར་དགོན་བླ་སྤྱི། མོ་དགོན་རྟ་སྦུག་དགའ་ལྡན་ཆོས་གླིང་པ། སྟག་སྣ་རྩེའུ་སྤྲུལ་སྐུ། ལྷ་ཕུ་བསམ་གཏན་གླིང་པ། སྤ་ལོ་དགོན་པ། ཞོང་ཞོང་ལྷ་ཁང་བླ་སྤྱི་
དང་བླ་མའི་སྒེར་འབུལ། འབའ་རའི་དགོན་ལག་གྲོ་མོ་ཀར་རྒྱུད་དགོན་གསར་པ། བཤེ་དགོན་གྲྭ་སྤྱི། བརྒྱ་ཚོ་ཆོས་སྡེ། བདེ་ཆེན་རི་ཁྲོད་པ་སྤྱི་དང་དགེ་སློང་དཀོན་མཆོག་རྡོ་རྗེའི་སྒེར་འབུལ། དགོན་ལག་མོ་དགོན་གཉིས། དགེ་སློང་བློ་བཟང་

[103B] སྔགས་ལུང་དགོན། མངོན་དགའ་དགོན། དབུ་ཟུར་དགོན། བསམ་གྲུབ་བདེ་ཆེན། ཆུམ་ལྷ་སྡིངས་རི་ཁྲོད་པ། དགའ་ལྡན་ཆོས་འཁོར་གླིང་བླ་སྤྱི། མོ་དགོན་ཆོས་ལུང་པ། དྲེས་སྐུ་སྐྱེ། མདངས་ཆེན་བླ་མ་དང་སྤྱི་སོ། ལྟག་ལུང་སྣ་དཀར་
བ༑ ཡངས་ཡུལ་བྱ་བྲལ་བདེ་ལྡན་པ། ཡངས་ཡུལ་བདེ་བ་ཅན་པ། ཇོ་རྫོང་བཀྲ་ཤིས་ཆོས་སྡིངས། ཨོ་རྒྱན་རྫོང་ཆོས་སྡེ། ཀ་ཐོག་སྐུ་སྐྱེ་རིག་འཛིན། གདོང་དཀར་མཁའ་སྤྱོད་པ། རི་ཁུད་ཆོས་སྡེ་བ། གསེར་གླིང་ཆོས་སྡེ་པ། བླ་མ་རྟ་ནག་ཐུབ་བསྟན་
མཁན་པོ། སྤྱི་སོ་བཅས་དང། གློ་སྤུག་བླ་མ། ཞལ་གཟིགས་ཀྱི་རི་ཁྲོད་པ་སྤྱི་དང་དྲུང་རམ་པ་བློ་བཟང་སྐལ་བཟང། ལྷུན་གྲུབ་རྩེ་ཆོས་སྡེ་དང་གྲྭ་པ་སྤྱི། དགོན་ཁྲ་བླ་སྤྱི། ཡོལ་དཀར་རི་ཁྲོད་པ། ས་བདེ་ཆེན་བླ་མ། ཆོས་སྦུག་སྤྱི་སོ། མོ་དགོན་
དོན་གྲུབ་ཆོས་རྫོང། ལ་ཁ་ཆོས་སྡེ་བླ་སྤྱི། ས་རྡོར་གདན་བླ་སྤྱི། སྒྲོལ་མ་སྦུག་པ། ཆོས་འཁོར་རྩེ་འདུས་སྤྱི། ཆོས་སྒོ་བླ་སྤྱི། ཚ་ལུང་བླ་སྤྱི། སྒྲུབ་སྡེ། མོ་དགོན་ཨོ་རྒྱན་གུ་རུ། མོ་དགོན་ཟླ་བ་སྦུག་པ། སྒྲོལ་མ་ལྷ་ཁང་པ། ས་དཀར་གདོང་སྤྱི་
སོ༑ ལྟག་ལུང་རིན་ཆེན་སྒང་པ། མོ་དགོན་རྟ་ཕུག་པ། རི་མཁར་བླ་མ་དང་སྤྱི་སོ། བཞང་བཀྲ་ཤིས་དགེ་འཕེལ་བླ་སྤྱི་དང་སྒེར། གྲྭ་དམངས་དགོན་ལག་སྟེང་དགའ་དགོན་སྤྱི་སོ། དགའ་ལྡན་ཆོས་སྡིངས་སྦྱི་སོ། སྤང་ཡུལ་བླ་སྤྱི། ཆོས་འཁོར་ཡང་
རྩེ་བླ་སྤྱི། མོ་དགོན་རིན་ཆེན་སྒང་པ་བླ་སྤྱི། རི་བོ་གྲུ་འཛིན་མཁན་པོ་དང་བླ་སྤྱི། གྲྭ་ཚང་ཆེན་མོ་བླ་སྤྱི། དགོན་པ་བྱང་བླ་སྤྱི། དངུལ་ཆུ་རི་ཁྲོད་པ། དཔེན་ཚང། འབྲོང་ཕུ་བ། ཐུབ་བསྟན་ཡངས་ཅན་སྦྱི་སོ་དང་མཁན་པོ། ཕྲ་མོ་སློབ་དཔོན་པ་

[104A]༄༅། །དགོན་ལག་ཆོས་སྒོ་བ། དབུ་རྩེ་དགོན་པ། བཟང་ལྡན་ཆོས་སྡེ་བླ་སྤྱི། དྲེས་ཁ་སྤྱི་སོ། བདེ་ཕུག་སྤྱི་སོ། དགོན་དེ་དག་སོ་སོའི་མོ་བྲན། སྟེང་འགྲོ་དགོན་སྤྱི། སྤེ་རྩ་དགོན་སྤྱི། ན་ཁྲ་དགོན་སྤྱི། ལྷ་ཤིང་ཆོས་སྦུག་བླ་སྤྱི་དང་
དགོན་ལག་ནེ་རིང་བླ་སྤྱི། ཆོས་འཁོར་ལྷུན་པོ་བླ་སྤྱི། རི་བོ་བཀྲ་བཟང་བླ་སྤྱི། རོང་མཚོ་བསམ་གྲུབ་བདེ་ཆེན་བླ་སྤྱི། བོ་གདོང་ཨེ་ཆོས་སྡེ། སྔོ་རྫོང་རྡོར་གདན་བླ་སྤྱི། རྒྱལ་ཆེན་རྩེ་ཆོས་འཁོར་བདེ་ཆེན་གྲྭ་སྤྱི། མོ་དགོན་དགོན་གོང་པ་སྤྱི། གངས་
ཆོས་བྱང་པ་གྲྭ་ཚང་གི་དགོན་ལག་ཤེལ་དཀར་ཆོས་ལུང་སྤྱི་སོ། ཁྲོ་ཕུ་བླ་སྤྱི། བྱ་གཤོངས་བླ་སྤྱི། སླེ་ཕུ་བཀྲ་ཤིས་ཆོས་གླིང་རི་ཁྲོད་པ། སེངྒེ་རྩེ་བླ་སྤྱི་དང་དགོན་ལག་མོ་དགོན་བི་ལུང་གྲྭ་སྤྱི། མོ་དགོན་བཀྲ་ཤིས་ཆོས་རྫོང། མོ་དགོན་ནས་
ལུང་པ། མོ་དགོན་བཀྲ་ཤིས་དགེ་འཕེལ། ལྷུན་པོ་རྩེ་ཆོས་སྡེ། སྲང་རྒྱུད་བླ་སྤྱི། སྲང་དབེན་དགོན་པ། ནོར་བུ་ཆོས་འཁོར་བ། སློབ་དཔོན་རྙིང་པ་དྲུང་རམ་པ་བློ་བཟང་འཕྲིན་ལས། སྙིང་རི་ཞབས་དྲུང། འབྲིག་ནོར་སྒང་པ། ལྷོག་པ་བཀྲ་ཤིས་དར་
རྒྱས༑ གསེར་ཏོག་དགོན་མ་ལག་བསམ་གཏན་ཆོས་འཁོར་བ། མོ་དགོན་རྫ་ལུག་ཉལ་བ། མོ་དགོན་ཆོས་སྡིངས་དགོན་གོང་འོག་བླ་སྤྱི། མོ་དགོན་བཀྲ་ཤིས་ཁང་གསར་བ། བཀྲ་ཤིས་དགའ་ལྡན་པ། དགོན་པ་ལྷ་ཕུ་བ། ན་རིང་མོ་དགོན་
པ༑ ཆོས་རྫོང་བླ་མ། དགོན་མོ་ཆེ། ཁྲ་ཚང་བླ་སྤྱི། བ་རི་དགོན་བླ་སྤྱི་དང་བླ་མའི་སྒེར་འབུལ། བ་རི་དགོན་གསར་བླ་སྤྱི། རྩ་བརྒྱད་དགོན་གྲྭ་སྤྱི། གཏིང་སྐྱེས་བཀྲ་ཤིས་ཆོས་འཕེལ། དགོན་ལག་དགའ་ལྡན་ཐང་ར་བ། དགའ་ལྡན་སྤོར་ཏོག་པ་

[104B] གཅེན་ལུང་མཁའ་སྤྱོད་བླ་སྤྱི། སློབ་དབོན་པ། བྱམས་གླིང་པ། ཕུན་ཚོགས་གླིང་འདུས་སྤྱི་དང་བླ་མ། མོ་དགོན་ཇོ་ནང། ས་ལུང་དགའ་ལྡན་ཆོས་སྡེ་བླ་སྤྱི། ལུང་དགའ་ལྡན་བླ་མ། མུས་རྟ་མོ་གླིང་ཁ་སྤྱི་
སོ༑ གཞན་མ་དགོན་ཆེ་ཆུང་བདུན། ཕྱོགས་དེའི་གཞུང་རྒྱུགས་མི་སེར་བོད་འབྲོག་ཚང་མ། ལྷ་རི་རྩེ་པ་གཡོག་བཅས། ལྷ་རྩེ་ཆོས་སྡེ་གྲྭ་སྤྱི། བླ་མ། མོ་དགོན་བཀྲ་ཤིས་དགེ་འཕེལ་བླ་སྤྱི། འོག་མིན་གླིང་པའི་གྲྭ་པ་ངག་དབང་སྨོན་ལམ། དགེ་
འཕེལ་རི་ཁྲོད་ཤར་པ་ཆོས་རྗེ། འདར་གྲང་མོ་ཆེ་བླ་སྤྱི་དང་དགོན་ལག་མོ་དགོན་སྤོ་ར་གྲྭ་ཚང། ཤིང་མང། དགོན་གསར། མང་མཁར་དར་རྒྱས་གླིང་བླ་མ་དང་བཅས་པ། གྲྭ་པ་བསྟན་པ་ཡར་འཕེལ། མོ་དགོན་ཆོས་སྡིངས་བ་དང་མོ་དགོན་བུ་རི་
བ༑ ངམ་རིང་ཆོས་སྡེ་སྤྱི་དང་སྤྱི་ཁང་པ། བསམ་གྲུབ་དགའ་ལྡན་གྲྭ་དམངས་བླ་མ་ལས་བྱེད་དང་བཅས་པ། སྤང་ཡུལ་འདུས་སྤྱི་བླ་མ་དང་བཅས་པ། གཙང་ལྷོ་རྫ་ར་བ། ཤེལ་དཀར་ཆོས་སྡེ་བླ་སྤྱི། བྲམ་སོ་ཟེ་མཁར་ཆོས་སྡེ་བླ་སྤྱི་དང་གྲྭ་པ་བརྩོན་
འགྲུས་རྒྱལ་མཚན། ཟུར་ཕུག་དགོན་སྤྱི། རྫང་ཁ་འཕེལ་རྒྱས་གླིང་མཁན་པོ། སྐྱིད་གྲོང་ཕུག་པོ་ཆེ། དགེ་སློང་ངག་དབང་བཟང་པོ། གྲོ་ཤོད་དགའ་ལྡན་ཆོས་འཕེལ་བླ་སྤྱི། མཐོ་ལྡིང་མཁན་པོ་དང་འདུས་སྤྱི། ཤེར་འཕེལ་གླིང་མཁན་པོ་དང་
འདུས་སྤྱི། དཔེ་ཐུབ་བླ་མ་བཅས་རིས་མེད་པ་མང་པོས་དད་པ་ཆེན་པོས་ཉེ་བར་བསླངས་ཏེ་གསེར་དངུལ། དྲི་བཟང་པོའི་ཤིང་རིགས། གུར་ཀུམ། ཕྲ་རྒྱན། གོས་དར། ཆེན་པོ་ལ་འོས་པའི་སྲོག་ཆགས་ཀྱི་རིགས་སོགས་ཁྱོན་སྲང་ཆེན་ཆིག་

[105A]༄༅། །ཁྲི་དང་ལྔ་ཙམ་རི་བ་བསམ་བརྗོད་ཀྱི་ཡུལ་ལས་འདས་པ་ཕུལ་བ་ཐམས་ཅད་དང། འབྲོག་རི་བོ་ཆེ་དགེ་ལྡན་རྣམ་པར་རྒྱལ་བའི་གླིང་ཆེན་པོའི་འདུས་སྡེ། སེ་ར་ཐེག་ཆེན་གླིང་གི་དགེ་འདུན་བླ་མ། སྡེ་པ་དང་བཅས་པ། དབུ་
སྒེར་གྲྭ་ཚང་གི་བླ་མ་དང་འདུས་སྤྱི། ཆོས་སྡེ་ཆེན་པོ་དཔལ་ལྡན་འབྲས་སྤུངས་ཀྱི་སྤྱི་སོ་དང་ནང་གསེས་སྒོ་མངས་བླ་གྲྭ་ཧར་གདོང་མི་ཚན། རྒྱལ་དབང་ཐམས་ཅད་མཁྱེན་གཟིགས་ཆེན་པོའི་སྐུ་ཞབས་གྲྭ་ཆེད། གྲྭ་ཚང་གཉེར་པ། སྔགས་པ་
བླ་གྲྭ༑ རྨེ་རུ་ཆོས་སྔེ་བླ་སྤྱི། དཔལ་ལྡན་སྨད་རྒྱུད་གྲྭ་ཚང་གི་མཁན་པོ་དང་གྲྭ་དམངས། སྟོད་རྒྱུད་མཁན་གྲྭ། བཀྲ་ཤིས་ལྗོངས་སྤྲུལ་པའི་སྐུ་དང་འདུས་སྤྱི། ལ་མོ་ཆོས་སྐྱོང་ཆེན་པོའི་སྐུ་རྟེན་པ། ལ་མོ་དགེ་སློང། བྱང་ཆུབ་ལྕོག་འདུས་སྤྱི་
ལ་མོ་ཚེར་གསེབ་དགོན་འདུས་སྤྱི། བཙུན་མོ་ཚལ་འདུས་སྤྱི། བ་དབར་ཆོས་སྡེ། ཉི་ཐང་འདུས་སྤྱི། ར་མོ་ཆེ་གཞིས་སྡེ་བ། རྭ་སྒྲེད་བླ་སྤྱི་དང་ཡང་དགོན་སྒྲུབ་སྡེ། རྭ་སྒྲེང་དགོན་ལག་བསམ་གཏན་གླིང། རྭ་སྒྲེང་སྤྱི་གཉེར་དང་འདུས་སྤྱི་
དགེ་སློང་ངག་དབང་རྒྱ་མཚོ། བྱང་ལྟག་ལུང་འདུས་སྤྱི། ན་ལནྡྲ་བླ་སྤྱི། འཕན་ཡུལ་སྲས་ཁང་དགོན་སྤྱི་སོ། ཉན་པོ་དགོན་འདུས་སྤྱི། ཞོགས་གུར་སྨོན་པ། དགེ་འཕེལ་རི་ཁྲོད་པ། རབ་སྟོད་པ་འདུས་སྤྱི། ཡེར་པ་འདུས་སྤྱི། ལམ་
པ་དགོན་འདུས་སྤྱི། སྤར་བུ་དགོན་འདུས་སྤྱི། མཚོ་སྨད་ཆོས་སྡེ། སྟོད་ལུང་ཆུ་བཟང་གྲྭ་སྤྱི། ཆུ་བོ་རི་བླ་བྲང་དང་གྲྭ་སྤྱི། མོ་དགོན་ལྕགས་ཟམ་རྩེ། ཆོས་འཁོར་ཡང་རྩེ་བ་སོགས་དབུས་ཕྱོགས་བྱང་ཁའི་དགོན་སྡེ། གོང་དཀར་

[105B] རྣམ་རབ་དྭགས་པོ་གྲྭ་ཚང་སྤྱི་སོ་དང་འདུས་སྤྱི། དོལ་དུམ་བུ་ཆོས་འཁོར་འདུས་སྤྱི། དོལ་གསུང་རབ་གླིང་བླ་གཉེར། གྲྭ་དམངས། གྲྭ་བྱམས་པ་གླིང་མཁན་པོ། བྱམས་གླིང་འདུས་སྤྱི་
བྱམས་གླིང་རི་ཁྲོད། རྩེད་ཐང་དགའ་ལྡན་བཀྲ་ཤིས་ཆོས་འཁོར་བླ་སྤྱི། རྩེད་ཐང་ལྔ་མཆོད་པ། འབྲས་བུ་གླིང་པ། བྱེ་རྫིང་ཚོགས་པ། འཕྱོང་རྒྱས་རི་བོ་བདེ་ཆེན་པ། ཐོས་བསམ་དར་རྒྱས་གླིང་འདུས་སྤྱི། ཨེ་རི་སྒོ་ཆོས་སྡེ། འོན་དགའ་
ལྡན་ཆོས་སྡིངས་ནས་རྒྱལ་སྲས་སྤྲུལ་པའི་སྐུ། ཆོས་འཁོར་རྒྱལ་འདུས་སྤྱི། མངའ་རིས་གྲྭ་ཚང་འདུས་སྤྱི། འོལ་ཁ་ཉི་མ་གླིང་པ། སླེ་རི་འདུས་སྤྱི། འོལ་ཁ་བསམ་གཏན་གླིང། འོལ་ཁ་རྫིང་ཕྱི་སྤྱི་སོ། བསམ་ཡས་རབ་བྱུང་གྲྭ་ཚང་འདུས་
སྤྱི་སྟེ་དབུས་ལྷོ་ཁ་ཕྱོགས་ཀྱི་དགོན་སྡེ་མང་པོ་བཅས་ནས་ཁྱོན་དངུལ་སྲང་ལྔ་སྟོང་བདུན་བརྒྱ་ཉི་ཤུ་རྩ་བདུན་སྐོར་ཐོབ་པའི་དངོས་སྐྱེས་ཕུལ་བ་ཐམས་ཅད་དང། ཁལ་ཁའི་ཡུལ་གྲུ་ནས་རྒྱལ་ཆེན་རྩེ་པ་མཁན་པོ་ནོ་མོན་ཧན། རྡོ་རྗེ་རྒྱལ་པོ། དར་
ཁན་ཆིང་དབང། ཅང་ཅུན་རིན་ཆེན་རྡོ་རྗེ། ཨེར་ཏེ་ནི་ཇའི་སང། ཤི་ངར་གཉེར་པ། ཨེར་ཏེ་ནི་ཇ་སག་གི་བུ་ཕུན་ཚོགས་རབ་བརྟན། དགེ་སློང་བིམ་ཐུ་ཨེམ་ཆི། བློ་བཟང་ཆོས་འཕེལ། མཉྫུ་ཤྲཱི་ཨེར་ཏེ་ནི་ནོ་མོན་ཧ་ན། པའི་ལི་ཚེ་མཆོག་
རྣམ་རྒྱལ། བཀྲ་ཤིས་སྦི་ལིག་ཐུ། ཨེར་ཁེ་ཨམ་ཆི། ཁེ་སྦས་པའི་ལི་ཚེ་མགོན་སྐྱབས་ཀྱི་ཨེལ་ཆི་ནམ་ཆི་ནང་སོ། འཇིགས་བྲལ། ཚེ་དཔག་སྐྱབས་ཆེ་ཆེན་ཇ་སག་ཨེམ་ཆི་ངོ་གཡོག་ཚང་མ། ད་ལས་པའི་སེ། དཔལ་འབྱོར་ཇ་སག་

[106A]༄༅། །གི་ཨེལ་ཆི་ཇུ་རིག་ཐུ་ནང་སོ། མེ་རིང་ཇའི་སང། ཚེ་དཔག་སྐྱབས་ཆེ་ཆེན་ཨ་ཁས། གཡོན་རུ་བསམ་བློའི་ཕྱོགས་ནས། ཁོ་ཐོ་ཁོ་ཅང་ཅུན་སྦཱ་དུར་བའི་ལི། བནྡེ་སྦི་ལིག་ཐོན་དགེ་སློང་ཤེས་རབ་རིན་ཆེན། ཁོ་ཐོ་
ཁོ་བའི་ལི་ཚེ་མགོན་སྐྱབས། ཚེ་མཆོག་པའི་ལིའི་སྲས་ཚེ་མགོན་པའི་ལི། དགེ་སློང་བློ་བཟང་བཀྲ་ཤིས། ཕྱག་རྡོར་ཨེར་ཏེ་ནི་ཇའི་སང། མཉྫུ་ཤྲཱིའི་བང་ཕྱིན་པ་བཅས་ནས་དངུལ་དང་གོས་དར་བཅས་ཁྱོན་བསྡོམས་སྲང་དྲུག་སྟོང་ལྔ་བརྒྱ་
བཞི་བཅུ་ཞེ་བདུན་ཐོབ་པ་དང། ཁལ་ཁའི་ཡུལ་གྲུས་མཚོན་པའི་བྱང་ཕྱོགས་བསྟན་འགྲོའི་དཔལ་མགོན་ཏཱ་ར་ནཱ་ཐ་རྗེ་བཙུན་དམ་པ། རྒྱལ་པོ་ཁག་གསུམ། དམག་དབོན་ཆེན་པོ། གཞན་ཡང་དབང། པའི་ལི། པའི་སེ། གུང་
ཇ་སག་སོགས་ཁལ་ཁ་ཚོ་པ་བདུན་སྤྱི་ནས་དངུལ་སྲང་ཆེན་ཁྲི་ཕྲག་གཅིག་གཞན་ཡང་བླ་དཔོན་མང་པོས་འབུལ་ནོད་བསམ་གྱིས་མི་ཁྱབ་པ། ཨོའི་ལོད་གཡོན་རུའི་རྒྱལ་པོ་ཆེན་པོ་དགའ་ལྡན་ཚེ་རིང། ལྷ་སར་གོང་མ་ཆེན་པོའི་སྐུ་ཚབ་ཏུ་སྡོད་
མི་ཨམ་བན་དགེ་འདུན་ཆོས་འཕེལ་ན་སོན་ཐུ། མཚོ་སྔོན་པོའི་ཡུལ་གྲུ་ནས་དབང་དཀོན་མཆོག་བཀྲ་ཤིས། དྲུང་ཡིག་བློ་བཟང་བཀྲ་ཤིས། ཨ་རིག་བླ་མ། ཇུན་དབང་ཚེ་རིང་རབ་བརྟན། དབང་གི་བླ་མ། དཔོན་མོ་རིན་ཆེན་ཆོས་རྒྱལ། ཨེམ་
ཆི་ཡེ་ཤེས་བཟོད་པ། བསྟན་པ་བློ་ལྡན། དཔལ་ལྡན་དགེ་སློང། གཉེར་བ་སྐྱབས་གྲོལ། ཆེ་ཆེན་ཧོང་ཐའི་ཇི། དགེ་ཚུལ་མ་བློ་བཟང་ཆོས་འཚོ། དཔོན་མོ་ཨེལ་སྦིག་ཨེམ་ཆི་དགེ་སོང་རིན་ཆེན་བཟང་པོ། ཚེ་བརྟན་སྦོ་

[106B] ཚྭ་འདམ་གྱི་ས་ཆ་ནས་ཆིང་དབོན་པོ། མེར་རྒན་ཨེམ་ཆི། རྡ་ཡན་རྡོར་ནས་ཆོས་རྗེ་ཡེ་ཤེས་རྒྱལ་མཚན། སྐུ་འབུམ་བླ་སྦྱི། ཆབ་མདོའི་ས་ཆ་སོགས་ནས་ཁྱོན་བསྔོམས་སྲང་ཆིག་ཁྲི་ལྔ་སྟོང་ཉིས་བརྒྱ་
ཉི་ཤུ་སྐོར་གྱི་དངོས་སྐྱེས་ཕུལ་བ། གངས་ལྗོངས་ཀྱི་སའི་ཐིག་ལེ་ནས་གྲུབ་པའི་རིགས་ཀྱི་ཕོ་བྲང་ཆེན་པོ་པ་དཔལ་ས་སྐྱ་པ། དགའ་བཞི་གུང། ཇ་སག་ཐའི་ཇི། ལྷ་ཀླུའི་དགའ་ཚལ་བ། མཆོད་དཔོན་མཁན་པོ། མགྲོན་གཉེར་ཀུན་དགའ་ཆོས་
ལྡན༑ མགྲོན་གཉེར་དཀོན་མཆོག་འགག་པ་ཡེ་ཤེས། ཞབས་དྲུང་ལྕམ་བདེ་ལྡན་སྒྲོལ་མ། བཀའ་བློན་འབྲོང་རྩེ་བ་སྐུ་མཆེད། ལྕམ་པདྨ་ལྷ་འཛིན། རྗེ་བཙུན་མ། སྲས་མོ་དགེ་ཚུལ་མ་བཅས་སྤྱི་སྒེར། བཀའ་བློན་མདོ་མཁར་བ། མགྲོན་
བཀྲས་དོན། མགྲོན་སྨུ་ཁུ་བ། དྲུང་བསྟན་དར། དྲུང་ཡིག་ཀ་སྨད། སོག་པོ་དྲུང་ཡིག་བློ་བཟང་ཆོས་འཕེལ། ཕྱག་མཛོད་ཀུན་ཤར། གཙང་པད་ཚལ་བ་མ་བུ། དབུས་ཀྱི་མདའ་དཔོན་བློ་དར། གཙང་མདའ་དཔོན་ལྕང་ཅན། རམ་པ་བ། མངའ་
རིས་སྐོར་གསུམ་ནས། མདའ་པ་བཀའ་བློན། མང་ཡུལ་རྒྱལ་པོ། བཙུན་མོ་པུ་ཁྲིད་དབང་མོ། རུ་ཐོག་རྒྱལ་པོ། བཀའ་བློན་ཚུལ་ཁྲིམས། གཞིས་ཀ་བསམ་གྲུབ་རྩེ་བ་སྤྱི་སོ་དང། དེའི་རྫོང་དཔོན་མ་སྒང་པ། དེའི་ཉེ་རིགས་མ་སྒང་མཉའ་
ནང་ཤོ་པ། དེ་གཉིས་ཀྱི་མཆིས་འབྲང། རྫོང་དཔོན་སྤཱ་དུར་ནང་པ། ངོར་ཀླུ་སྡིངས་པ། སྐྱིད་སྦུག་པ་བུ་མོ་གཉིས་དང་བཅས་པ། གཞིས་གཞོལ་བསྙེན་གནས་མ། སྣར་སྤེལ་སྐྱ་བ་དང་བཀྲ་ཤིས་གླིང་པ། ཁ་རག་བཀྲ་ཤིས་གླིང་པ། ཁ་རག་བཀྲ་ཤིས་མཐོང་སྨོན་པ་

[107A]༄༅། །ལྟག་ལུང་སྨན་ཐང་པ་བུ་མོ་དང་བཅས་པ། བ་ར་བ། པ་རྣམ་སྤེལ་བཞི་བ། དཀྱིལ་སྟོད་པ། ཕྱུག་གཞུང་ནོར་རྒྱས་པ། ཁྲོ་བརྒྱ་ཚོ་བའི་མཆིས་འབྲང། གུང་ནང་པ། ཤངས་དཀར་པོ་བ། འབྲོང་རྩེ་སྤེལ་གོང་པ། སྲང་
རབ་བརྟན་པ། ལྷོ་དགོན་མགོ་སྤྱི་དམངས་བཅས། ཡང་སྟེངས་བསོད་ནམས་ཚེ་རིང། རྒྱལ་རྩེ་ལྷོ་པ་བསོད་ནམས་མགོན་པོ། སྐྱིད་མཁར་ལྕོག་སྤེ་བའི་མ་བསོད་ནམས་བུ་ཁྲིད། ཁྱུང་རྩེར་མ་པ་བ། གཏེར་སྣ་བ། ཆུ་བཏགས་འོག་པ་
སྡིངས་ཆེན་པ། གསེར་སྡིངས་པ། རྒྱ་རྒན་པ། ཚ་རོང་རིན་ཆེན་གླིང་པ་མཆིས་འབྲང་དང་བཅས་པ། ནག་ཚང་ཨ་ཇོ་དཔལ་བཟང། ཤངས་ཐང་པ་དཔོན། ཤངས་བཀྲ་ཤིས་རྩེ་པ། རོང་སྒོ་མོ་རག་པ། ཕག་རི་ཀག་རིགས་ཀྱི་
མགོ་པ་སྤྱི། ཤངས་སྨོན་སྐྱིད་པ། མདོ་བརྗོད་ས་ལུང་པ། ལྷ་སའི་བསྙེན་གནས་མ་སྤྱི། བཀྲ་ཤིས་བདེ་ལྡན་པ། གདོང་སྣ་བ། པ་སྣམ་འོག་མ་རྟ་དགོན་པ། སྐྱིད་མཁར་བ་ར་བ། སྦ་ཞོལ་མི་སེར་སྦྱི། ཤངས་བཀྲས་གླིང་བའི་ལྕམ་
གེ་རེ་ལྷ་པ། དམག་ལམ་པ། སྡིངས་པ་ཇ་བཟངས་པ། ཟངས་རི་ཤར་པ། སྤོང་རོང་རྗེ་དཔོན། མཚོ་སྒོ་སྒང་ཆེན་པ། སྟར་གདོང་པ། གཡག་སྡེ་ཡང་གྲོང་པ། ཡོན་བདག་ཁྲོ་རྣམ། །རྟ་ནག་རང་བྱོན་པ། འབྲས་ལྗོངས་རྒྱལ་པོ་དང་
རྫོགས་ཆེན་སྤྲུལ་སྐུ་སོགས་སྡེ་རིགས་ཆེ་ཁ་རྣམས་ནས་ཕྲ། དྲི་བཟང་གི་རིགས་དང། བཟའ་བཅའི་རིགས། ནོར་དངོས་ཀྱི་རིགས་ཕུལ་བ་ཁྱོན་བསྡོམས་སྲང་དྲུག་སྟོང་དགུ་བརྒྱ་བརྒྱད་ཅུ་ཐོབ་པ་ཕུལ་བ་སྟེ། གོང་གསལ་ཚང་མ་བསྡོམས་

[107B] མཆོད་སྡོང་གི་སྐུ་རྒྱུ་དང་ཕྲ་རྒྱན་ལ་
འོས་པ། གཟུངས་གཞུག་གི་རིགས་གླེགས་བམ་དང་སྐུ་རྟེན་སོགས་ཕུལ་བ་ལྷག་མ་མ་ལུས་པར་མཆོད་སྡང་ཆེན་པོར་སིམ་པར་མཛད་ཅིང། གདུང་འབུལ་གྱི་རིགས་རྣམས་ཟ་མ་ཏོག་གི་སྐུ་མདུན་དུ་ཕུལ། དགོངས་རྫོགས་ཀྱི་རིགས་ཀྱི་
བྱ་བ་བྱེད་དགོས་པ་ཐམས་ཅད་དགེ་འདུན་ལ་མང་ཇ་དང་འགྱེད་སོགས་ཇི་ལྟར་རིགས་པ་དང་ལྟ་ཁང་ལ་སོགས་པའི་སྙན་དར་དུ་སྤྲོས་ཏེ། ལྷག་མ་མ་ལུས་པར་དགེ་བའི་ཚོགས་སུ་སིམ་པར་མཛད། གཞན་ཡང་བླ་བྲང་རྒྱལ་མཚན་མཐོན་པོ་
ཉིད་ཀྱི་སྐུ་ཆས་ནས་གོང་དུ་ཅུང་ཟང་སྨོས་པ་དེས་མཚོན་པའི་དགོངས་རྫོགས་ཀྱིས་མཚོན་རྗེ་བླ་མ་མཆོག་དེའི་ཞབས་འདེགས་ཀྱི་རིགས་རྒྱ་ཆེ་ཞིང་དཔངས་མཐོ་བ་ཆོས་གྲྭ་ཆེན་པོ་འདི་ཉིད་དང། ཕྱོགས་མཐའི་དགོན་མ་ལག་དང་བཅས་པ་རྣམས་
སུ་འཕྲིན་ལས་ཀྱི་ཁ་ལོ་པ་བློ་བཟང་དགེ་འདུན་ནས་ཐུགས་ཁུར་ཤིན་ཏུ་ཆེ་བས་བསྒྲུབ་ཅིང། དེ་དག་ཐམས་ཅད་ཀྱང་རྗེ་བླ་མ་གང་དེ་ཉིད་ཀྱི་དགོངས་པ་ཡོངས་སུ་རྫོགས་པའི་ཆེད་ཁོ་ནར་བསྔོ་བར་མཛད་དེ། མདོར་ན་སྐུ་གདུང་ཡིད་བཞིན་དབང་གི་
རྒྱལ་པོར་མཆོད་པ་ཕུལ་བའི་ཞལ་ཟས་ཀྱི་ལྷག་རོ་རྣམས་མུ་ལྟོ་བ་རྣམས་ལ་བྱིན་པས་ཟླ་བ་གསུམ་གྱི་བར་མུ་གེའི་ཟས་ཅན་ཉིས་སྟོང་ཙམ་གྱི་ཁ་ཟས་ཅི་བདེར་འགྲོ་བར་གྱུར་ཏེ། དེ་དག་ཐམས་ཅད་ཀྱང་རྗེ་བླ་མ་རྡོ་རྗེ་འཆང་ཆེན་པོ་དེ་ཉིད་ཀྱི་བྱེད་པ་

[108A]༄༅། །པོ་ལ་ཡོད་པའི་འཕྲིན་ལས་ཀྱི་རྣམ་པར་འཕྲུལ་པ་རྨད་དུ་བྱུང་བ་ཉིད་ཡིན་པ་ནི། ཀྱཻ་རྡོ་རྗེ་ལས། འཆད་པ་པོ་ང་ཆོས་ཀྱང་ང། །རང་གི་ཆོས་ལྡན་ཉན་པོ་ང། ཞེས་གསུངས་པ་ལྟར་ཏེ། ས་ཆུ་མེ་རླུང་ནམ་མཁའི་དཀྱིལ་འཁོར་
ལ་སོགས་པ་ཇི་སྙེད་པ་དེ་དག་ཐམས་ཅད་ཀྱང་རྫོགས་པའི་སངས་རྒྱས་ཀྱི་རྣམ་པར་འཕྲུལ་པ་དང་སྨོན་ལམ་གྱི་མཐུ་དང་བྱིན་གྱིས་བརླབས་པ་འབའ་ཞིག་ཡིན་པའི་ཕྱིར་རོ། །དེ་ལྟར་དང་ལྡན་གྱི་སྐྱེ་བོ་མང་པོས་མཆོད་པར་མ་ཟད་མི་མ་ཡིན་པ་
རྣམས་ཀྱིས་ཀྱང་རང་རང་གི་མཐུ་སྟོབས་དང་བསྟུན་པའི་མཆོད་སྤྲིན་སྤྲོས་ཏེ་སྐབས་སུ་གང་བབས་པའི་ཞབས་འདེགས་ལེགས་པར་བསྒྲུབས་ཏེ། དེ་ཡང་སྦྲུལ་གྱི་ལོ་དེ་ཁའི་ཟླ་བ་དགུ་པའི་ཚེས་གཉིས་གཟའ་ཕུར་བུ་དང་རྒྱུ་སྐར་གྱི་འཕྲོད་སྦྱོར་དགེ་
བའི་ཉིན། སྐུ་གདུང་རིན་པོ་ཆེ་བཞུགས་པའི་གནས་མཆོད་སྡོང་ཆེན་པོའི་བཟོ་བཀོད་རྣམས་རྡོ་རྗེ་འཆང་ཆེན་པོ་བློ་བཟང་ཆོས་ཀྱི་རྒྱལ་མཚན་དཔལ་བཟང་པོའི་མཆོད་སྡོང་ཆེན་པོ་ཇི་ལྟ་བ་སོར་བཞག་ལ་རྟེན་འབྲེལ་གྱི་ཁྱད་དབངས་དང་རྒྱ་ཁྱོན་
གྱི་ཚད་ཅུང་ཟད་འཕར་བའི་ཤོག་ཁྲ་ཕབ་པ་དང་དུས་མཉམ་དུ་དགེ་འདུན་འདུ་བའི་ཚོགས་དུང་བཏང་བ་དུས་འགྲིག་བྱུང་བ་དང། ལོ་འདིར་དུས་ཚོད་དགུན་གྱི་ཆར་ཉེ་སྟབས་བཞུགས་ཡུལ་གྱི་རྩིག་བཟོ་རྣམས་མ་གྲུབ་ཀྱང་བརྩོན་པ་བསྐྱེད་པའི་ཕྱིར་
ཟླ་བ་དེ་ཁའི་ཚེས་བརྒྱད་ཀྱི་ཉིན་དུས་བཟང་པོ་དང། རེས་གཟའ་ཟླ་བ། རྒྱུ་སྐར་སོགས་པ་བཅས་འཕྲོད་སྦྱོར་དགེ་བའི་དུས་སུ་ནཻ་པ་ལའི་བཟོ་བོ་རྣམས་ཀྱི་དབུ་མཛད་དྷ་ན་ཤྲཱི། ཛཻ་པ་ཊི་སོགས་ཀྱིས་དབུས་བཅུ་བཞི་དང། ཟངས་བཟོ་དབུ་མཛད་བྲེ་སྲང་

[108B]ཚགས་པ་གཉིས་བཅས་ཀྱིས་གསེར་དངུལ་ཟངས་རྣམས་བརྡུང་བ་དང། བཟོ་བོ་གཞན་རྣམས་ཀྱིས་རྡོ་གསེག་པ་སོགས་ཀྱི་དབུ་བཙུགས་པར་དེ་གོང་གནམ་འཚུ་བ་ངེས་ཡོད་ཀྱང་དེ་ཉིན་ནམ་མཁའ་ཤིན་ཏུ་དྭངས་པ་རྒྱ་མཐིང་བཟང་པོའི་
མདོག་ལྟར་གཡའ་དག་པ་ལ། ལས་མགོ་ཚུགས་པ་དང་དུས་མཉམ་དུ་ཤར་རི་གླང་ཆེན་བཞེངས་པ་དང་འདྲ་བའི་རྩེ་མོ་ལས་ཅུང་ཟད་འཕགས་པོའི་སར་སྤྲིན་དཀར་པོ་ཤིན་ཏུ་དྭངས་པ་མཎྜལ་གྱི་སྟེང་དུ་ཚོམ་བུ་བཀོད་པ་འདྲ་བ་ཡུད་ཙམ་བྱུང་བ་དང་
མཆོད་སྡོང་ཆེན་པོའི་སྲོག་ཤིང་ཡང་རྭ་སྒྲེང་ཕྱོགས་སུ་སྒྲུབ་མི་བཏང་སྟེ་འདི་ནས་ཕྱིན་པའི་མི་དང། རྭ་སྒྲེང་པ་རྣམས་ནས་ཀྱང་དྭང་པ་ཆེན་པོ་དང་བཅས་ཏེ་འབྲོམ་སྟོན་ཆེན་པོའི་ཡེ་ཤེས་ཀྱི་ཆ་ལས་གྲུབ་པའི་ཤུག་ཁྲོད་ཀུན་ཏུ་བཙལ་ཀྱང་ཚད་ལོངས་
ཤིན་ཏུ་རྙེད་དཀའ་བ་འབྱུང་བར། བྱིས་པ་ལོ་བརྒྱད་ཙམ་ལོན་པ་ཞིག་རྫི་བོ་ལྟ་བུའི་ཚུལ་དུ་འོངས་ནས། ཤུག་པ་མིང་ཅན་གསེར་ལྡན་གྱི་འགྲམ་ན་ཡོད་པ་དེས་འགྲིག་པ་ཡོད་ཟེར་བ་ལྟར་བལྟས་པས་ཤིན་ཏུ་འགྲིག་པ་འདུག་ཅིང། དེ་གཅོད་སྐབས་
མེ་ཏོག་དཀར་པོའི་ཆར་པ་ཕྱོགས་དེ་ཉིད་དུ་ཁ་བ་བབས་པ་ལྟར་དཀར་པོར་སོང་བ་བབས་པ་དང་ནམ་མཁར་འཇའ་འོད་ཀྱི་གུར་ཁྱིམ་འཁྲིགས་པ་སོགས་བྱུང་སྟེ། འོག་ཏུ་འཆད་པ་རྣམས་ལས་ཀྱང་རིམ་གྱིས་ཤེས་སོ། །ཚེས་ཉི་ཤུའི་ཉིན་ལོ་སྡན་
མརྗེ་དེ་ཉིད་ཞལ་བཞུགས་པའི་དུས་སུ་དབང་ཕྱོགས་ཀྱི་རྒྱལ་ཁབ་ཆེན་པོར་གོང་མ་ཆེན་པོར་འཆར་ཅན་གྱི་འཚམས་ཞུའི་ཐོག་ཁྲི་གསར་ཕེབས་ཀྱི་ལེགས་སྐྱེས་འབུལ་བར་མདངས་གནང་གི་མི་སྣ་སྐུ་གཉེར་ཆེན་མོ་གསེར་གྱི་ལུང་བཟང་པོ་

[109A]༄༅། །དང༑ གནང་སྐྱེས་བཅས་ཏེ་འབྱོར་པ་རྣམས་སྐུ་གདུང་རིན་པོ་ཆེའི་སྐུ་མདུན་དུ་ཕུལ་ཞིང། དེ་ཉིད་བོད་ཀྱི་སྲིད་སྐྱོང་ཆེན་པོ་བའི་ལི་ཕོ་ལྷ་བ་བསོད་ནམས་སྟོབས་རྒྱས་ནས་རྗེ་བླ་མ་མཆོག་དེ་ཉིད་ལ་དད་པ་ཆེན་པོས་ཉེ་བར་
བསླངས་ཏེ་མཆོད་སྡོང་རྟེན་དང་བརྟེན་པར་བཅས་པའི་ཞབས་འདེབས་བསྒྲུབ་པའི་ཕྱིར་ཡམ་བུ། ཡེ་རང། ཁུ་ཁུར་ཏེ་ནཻ་པ་ལའི་ཡུལ་གྲུ་གསུམ་གྱི་ས་ནས་འོངས་པའི་བལ་པོ་བརྡུངས། ཕྲ༑ འཕུལ་སོགས་ཀྱི་བཟོའི་བྱེ་བྲག་ལ་མཁས་པ་ཙཎྜ་
ཤིང༑ ཙག་ལས། ལན་ཤྲི་སོགས་མཁས་བསྡུས་སུམ་ཅུ་ཐམ་པ། བྲིས་པ་དབུ་མཛད། མགོ་པ་གཉིས། ཟངས་བརྡུངས་པ། ཤིང་བཟོ་བ་གཉིས། ལྕགས་བཟོ་བ་བཅས་འབྱོར་པར་འཛུགས་སྟོན་དང། འཛུགས་དར་སོགས་རྒྱ་ཆེན་
པོ་མཛད་ཉིན་ཡང་ནམ་མཁའ་གཡའ་དག་པར་གྱུར། ཟླ་བ་བཅུ་པའི་ཚེས་བཅོ་ལྔ་གཟའ་སྐར་འཕྲོ་སྦྱོར་དགེ་བ་དང་བསྟུན་ཤིང་བཟོད་བུ་མཛད་དོལ་པ་གནས་གསར་པ། དབུ་ཆུང་ཚེ་རིང་བརྟན་པ། ཟེག་མནང་སོ། འདི་ཁའི་ཤིང་བཟོ་
བ་དབུ་མཛད་ཕུར་རྒྱལ་སོགས་བརྒྱད་དང་བཅས་པས་དངུལ་གདུང་རིན་པོ་ཆེའི་ནང་ཤིང་བསྒྲིགས་པར་འཛུགས་སྟོན་དང་འཛུགས་དར་སོགས་གཟབས་པར་མཛད་ཅིང། ཚེས་ཉེར་ལྔའི་ཉིན་གཟིམས་ཆུང་ལ་ས་དཀར་གསོལ་སྐབས་
ཀྱང་ནམ་མཁར་འཇའ་སྦྲིན་སོགས་རྒྱ་ཆེར་བྱུང། ས་རྟའི་ལོ་ཚེས་པའི་ཚེས་བཅོ་ལྔ་གཟའ་སྐར་སྦྱོར་བ་ལེགས་པའི་ཉིན་མཆོད་སྡོང་ཆེན་པོའི་བཞུགས་ཁང་གསར་བཞེངས་ཀྱི་འགྲམ་འདིང་མཛད་ཅིང། དེ་ཉིན་རྭ་སྒྲེང་ནས་སྲོག་ཤིང་

[109B] དེ་ནས་རིམ་གྱིས་རྟེན་དང་བརྟེན་པར་བཅས་པ་བསྒྲུབ་པའི་སྐབས་འུལ་མིར་ཕྱོགས་དང་ཕྱོགས་བྲལ་ནས་བསྡུས་པའི་ཆབ་འབངས་ཀྱི་
སྐྱེ་བོ་རྣམས་དང། དད་པ་ཆེན་པོས་ཉེ་བར་བསླངས་ནས་ཆེད་གཉེར་དུ་འོངས་པ་སོགས་ཐམས་ཅད་དང། མདོར་ན་གཞིས་གཞོལ་གྱི་བྱིས་པ་མནོ་མི་ཤེས་ཚུན་ཆོད་ནས་ཀྱང་རྡོ་ཤིང་སྐྱེལ་བ་སོགས་གུས་པ་ཆེན་པོ་མཐའ་ཀླས་པ་བྱས། དགེ་
འདུན་གྱི་སྡེ་ཆེན་པོ་ནས་ཀྱང་ཀློག་པ་ཐོས་བསམ་གྱི་འཁོར་ལོ་དང་སྤོང་བ་བསམ་གཏན་གྱི་འཁོར་ལོ་གཉིས་ལས་ཅུང་ཟད་ཀྱང་གཡོ་བ་མེད་བཞིན་དུ་རྗེ་བླ་མ་རྡོ་རྗེ་འཆང་ཆེན་པོ་ཉིད་ཀྱི་ཐུགས་རྗེ་བླ་ན་མེད་པའི་བཀའ་དྲིན་ལེགས་པ་དྲན་ཅིང་
བསོད་ནམས་གསོག་པའི་ཞིང་བླ་ན་མེད་པར་དགོངས་ཏེ་རྡོ་ཤིང་གི་ཞལ་འདེབས་སོགས་འབུལ་བ། རྩི་ག་བཟོ་བ་ལ་སོགས་པའི་རོགས་ལམ་མཛད་པ་སོགས་བྱ་བ་ལས་ཀྱི་འཁོར་ལོ་ལའང་ཤིན་ཏུ་འགྲུས་པར་མཛད། ཟླ་བ་ལྔ་པའི་ཚེས་
ལྔའི་ཉིན་མཆོད་ཁང་ཆེན་མོའི་ཀ་བ་རྣམས་སློང་བའི་ཀ་རིང་དང་པོ་བསླངས་པ་དང་དུས་མཚུངས་སུ་མང་ཇ་ཆ་རྟིང་མའི་ཚོགས་དུང་བཏང་བ་དུས་འགྲིག་ཅིང། ཚེས་བཅོ་ལྔའི་ཉིན་ཐོག་དངོས་གཞི་ཕུབ་སྐབས་སྔ་དྲོ་ནམ་མཁར་འཇའ་སྦྲིན་ངོ་
མཚར་ཅན་མང་པོ་དང་འབྲེལ་བའི་ཁ་ཆར་རྒྱ་ཆེར་བབས། ཟླ་བ་བདུན་པའི་ཚེས་ལྔའི་ཉིན་དུས་མཆོད་ཆེན་མོ་བསུས་པའི་ཆོས་གྲྭ་ཆེན་པོ་འདི་ཁར་མང་ཇ་དང་འབྲས་འཇམ་བཅས་ཉིན་གང་མ། ཚ་གྲ་དགེ་འདུན་རེར་རྩམ་གཤོར་ཁལ་རེ།།

[110A]༄༅། །མར་མཁར་ཉག་ལྔ་རེ། ཤ་ལུག་ཁོག་གི་ཉི་ཤུ་གྲས་རེ། བཞེས་སྤྲོ་ལག་སྡོགས་དང་སྐྱ་སྡུམ་སོ་སོ་ནས་གཉིས་རེ། སླང་ཁ་རེ་རྣམས་དང། བསྔོ་རྟེན་རྣམ་གཞག་རྒྱས་པ། ཕྱག་འགྱེད་གྲྭ་པ་རེར་དངུལ་བལྜམ་
གཉིས་རེ་བཅས་སྒྲུབས། ཟླ་བ་དེ་ཁའི་ཚེས་བཅོ་ལྔ་གཟའ་སྐར་སྦྱོར་བ་ལེགས་པ་དང་བསྟུན་མཆོད་ཁང་དངོས་གཞིར་བྲིས་པ་དབུ་ཆེན་དར་རྒྱས་རྒྱལ་མཚན། སྨན་ཐང་པ། སྤེལ་རྐྱང་རྗེ་དྲུང་བློ་བཟང་རྣམ་རྒྱལ་གསུམ་གཙོ་བོར་གྱུར་པའི་
ལྷ་རིས་པ་དགུ་བཅུ་གོ་བཞིས་ལྡེབ་རིས་གསོལ་བའི་དབུ་ཚུགས་པར་ཐོག་མར་སྨན་ཐང་པས་བསྐལ་བཟང་སངས་རྒྱས་སྟོང་སྐུའི་གཙོ་བོ་འདྲེན་པ་མཉམ་མེད་ཤཱཀྱའི་རྒྱལ་པོའི་སྣང་བརྙན་གྱི་སྐྱ་རིས་འཛུགས་པ་དང་མཉམ་དུ་ཆར་ཟིམ་
བུ་བབས་པས་རྟེན་འབྲེལ་ཕུལ་དུ་ཕྱིན། ཟླ་བ་དགུ་པའི་ཚེས་བརྒྱད་གཟའ་སྐར་ཕུན་སུམ་ཚོགས་པའི་ཉིན་མཆོད་རྟེན་རིན་པོ་ཆེའི་ནང་ཤིང་སྒྲིག་པ་དང། སྔགས་ཆེན་ཞལ་སྔ་ནས། མཆོད་དབོན་འབྲི་ལུང་པ། ཕྱག་ཕྱག་པ་ཚོགས་
གསོག་པ་བློ་བཟང་ཡར་འཕེལ། སྐུ་གཉེར་ཆེན་མོ། ཞུས་དག་པ་དཀའ་ཆེན་མཁས་བཙུན་དང་མགོན་པོ་བཅས་ནས་གཟུངས་གཞུག་འབུལ་པ་སོགས་རིམ་གྱིས་མཛད། ལོ་འདིའི་ནང་དུ་ཟླ་བ་དང་པོའི་ཚེས་བཅོ་ལྔའི་ཉིན་འདུས་པ་རྒྱ་མཚོ་
མང་ཇ་འབྲས་ཚ་བཅས་དྲུག་གི་ཐོག་འདུས་པ་རྒྱ་མཚོས་རྗེ་བླ་མ་དེ་ཉིད་རྗེས་སུ་དྲན་པའི་རྟེན་རྗེ་བླ་མ་གང་དེ་ཉིད་ཀྱི་སྣང་བརྙན། བཟང་གོས་ལྷན་ཐབས་ལས་གྲུབ་པའི་རྒྱལ་བ་ཤཱཀྱའི་རྒྱལ་པོ། མཉམ་མེད་ཙོང་ཁ་པ་ཆེན་པོ། བཀའ་སྡོད་དམ་

[110B]འཇའ་ཁ་ཐི་དམར་སེར། ཧོར་དར་གྱི་ཞལ་ཁེབས། དངུལ་ཏོག་ཚ་གསེར་ཅན་སྦྱོར་འཇགས་དང། སྐུ་འགྱེད་དགེ་འདུན་ཉིས་སྟོང་དགུ་བརྒྱ་དྲུག་ཅུ་རེ་བདུན་ལ་དངུལ་
ཞོ་ལྔ་རེ། ལས་ཚན་པ་སོ་སོར་རྣམ་གཞག་གཟབས་རྒྱས་བཅས་གནང། དབེན་དགོན་རྩེ་གཞོལ་དུ་མང་ཇ་གསུམ་རེ། གཡང་ཆོས་སྡེ། ལྷ་ལྡ་བྲག་རྣམས་ལ་མང་ཇ་ལྡ་རེ་བཏང་ཐོག་མང་ཇ་རེ་ལ་སྨོན་ལམ་རྣམ་གསུམ་དང་དེ་ཕྱིན་ལ་སྒྲོལ་མ་
མཛད་པར་བསྔོ་རྟེན་རྣམ་གཞག་སོགས་རྒྱས་པ། མཆོད་ཁང་ཆེན་མོར་སྟོང་མཆོད་སྣ་ལྔ་ཤིན་ཏུ་རྒྱས་པ། ལྷ་སའི་སྨོན་ལམ་ཆེན་མོ་དང་བསྟུན་མཆོད་འབུལ་སྨོན་ལམ་བཅས་མཛད་པར་མང་ཇ་བདུན་གྱི་རྒྱུར་སྤུ་ཇ་སྦག་བརྒྱ་དང་བཅུ་གཉིས་
མར་ཁལ་བརྒྱད་བརྒྱ་དང་བཞི་བཅུ། ཚྭ་བྲེ་ཚད་ཀྱི་ཁལ་བདུན། པུལ་ཁལ་གཉིས་བྲེ་དགུ་འོ་རིན་ཇ་འཁོར་དྲུག་བདུན། རྒྱལ་དབང་ཐམས་ཅད་མཁྱེན་གཟིགས་ཆེན་པོར་གསུང་བསྔོ་རྟེན་མཛོད་བཏགས། གོས་ཆེན་གྱི་རྟེན་ཁེབས། མཛོད་
གོས་ཡུག་བྱང་སྨན་བར་རྙིང་ཡུག་གསུམ། རྒྱ་ཟམ་ཡུག་གཉིས། དཀར་རས་ཡུག་དགའ་ལྡན་ཁྲི་རིན་པོ་ཆེ་གྲུབ་པའི་དབང་ཕྱུག་ནོ་མོན་ཧན་རིན་པོ་ཆེར་བསོད་བཏགས། རྟེན་ཁེབས། གོས་ཁ་བདུན་འབྲེལ། སྨན་ཡུག་རྒྱ་བལ་ལྷོའི་
ཡུལ་གྱི་རས་ཡུག་རེ། རྣམ་གཞག་ཆེ་ཁ་བཅུ་དགུ་ལ་ཁ་བཏགས། གོས་ཁ་གསུམ་འབྲེལ། སྨན་ཁ་ལྡ་འབྲེལ་རེ། འབྲིང་གྲ་བཅུ་གཅིག་ལ་བསོད་བཏགས། གོས་ཁ་དོ་འབྲེལ། སྨན་ཁ་གསུམ་འབྲེལ། དེ་འོག་དྲུག་ལ་ཁ་བཏགས་

[111A]༄༅། །གོས་སྨན་ཁ་རེ། ཆུང་གྲ་དྲུག་ལ་ཁ་བཏགས། སྨན་ཁ་དོ་འབྲེལ་རེ། སྙན་དར་དང་དུང་དར། གྲྭ་བ་ཆིག་ཁྲི་བཞི་སྟོང་བཞི་བརྒྱ་བཞི་བཅུ་ཞེ་བདུན་ལ་འགྱེད་དངུལ་ཞོ་ལྔ་རེ། མང་ཇ་རེར་ཇ་གད་དོ་དམ་པར་ཁ་བཏགས། ཇ་
བར་ཁག་རེ། ཇ་གང་གཏོང་སྒོ་བར་ཇ་བར་ཁག་རེ། གྲྭ་ཚང་སྡེ་པ་དང་དགེ་སྐོས་པ་སོ་སོར་ཁ་བཏགས་རེ་རྣམས་དང། ཇོ་བོ་ཤཱཀྱ་མུ་ནེའི་སྐུ་མདུན་དུ་སྣ་ལྔའི་སྟོང་མཆོད་རྒྱས་པ་ཚར་གསུམ། ཇོ་བོ་མི་བསྐྱོད་རྡོ་རྗེ་དང། དགེ་ལྡན་གསེར་
གདུང་རིན་བོ་ཆེར་སྟོང་མཆོད་སྣ་ལྔ་ཚར་རེ་ཕུལ་བར་མཆོད་བ་བཞེང་འབུལ་བ་སོགས་ཀྱི་དགོས་ཆ་ཚང་མ་སྔར་བཞིན་དང། མཆོད་ཁང་ཆེན་མོ་གསར་བཞེངས་ཀྱི་ཨར་ཕོ་བ་མི་དགུ་བརྒྱ་དང་ལྔ་བཅུ་ང་གསུམ་དང། ངན་སློང་ལྔ་བརྒྱ་དང་
དོན་དགུ་ལ་མི་རེར་ཊམ་ཕྱེད་རེ་བསྟར། ཟླ་བ་གཉིས་པ་ནས་བཟུངས་ཏེ་བཅུ་གཉིས་པའི་བར་དུ་ཆོས་གྲྭ་ཆེན་པོ་འདི་ཉིད་དང། དབེན་ས་ཆོས་ཀྱི་ཕོ་བྲང་དགོན་མ་ལག་དང་བཅས་པ། གཙང་རོང་གི་དགོན་ཁག་མང་པོ་བཅས་ལ་མང་ཇ། བསྔོ་
རྟེན༑ རྣམ་གཞག་དང་ཡོན་ཁྱོན་སྲང་ཆིག་ཁྲི་ལྔ་བརྒྱ་བདུན་བཅུ་དོན་ལྔ་ཐོབ་པ་གནང་ཞིང། ཚེས་ལྔ་ནམ་བྱུང་རེས་ཀྱི་དགོན་འདི་དང། མ་ལག་བཅས་ལ་མཆོད་འབུལ་སོགས་རྒྱས་པ་དང། ཟླ་བ་བདུན་པའི་དུས་ཆེན་ཉིན་སྐུ་གདུང་ཆེན་མོར་
སྣ་ལྔའི་སྟོང་མཆོད་རྒྱས་པའི་དགོས་ཆ་དང་མཆོད་པ་བཞེང་འབུལ་བ་སོགས་སྔར་བཞིན་དང། སྟོང་མཆོད་སྣ་ལྔ་ཚར་གཅིག་གི་ཡོ་བྱད་དང་མཆོད་བཞེང་བའི་ཞབས་ཏོག་སོགས་ནན་ཏན། འདུས་བ་རྒྱ་མཚོར་བསྙེན་བཀུར་གོང་དུ་སྨོས་པ་བཞིན་

[111B] གསང་སྔགས་རྒྱུད་པ་གྲྭ་ཚང་དུ་དབལ་གསང་བ་འདུས་པ་མི་བསྐྱོད་རྡོ་རྗེའི་དཀྱིལ་འཁོར་ཆེན་པོ་ཞལ་ཕྱེ་ནས་བསྒྲུབ་པའི་མཆོད་པ་རྒྱ་ཆེར་མཛད་པང་ཉེར་སྦྱོད་གཏོར་མ། ཇ་ཐུག་དྲུག་ཚ་གུང་ལ་གྲྭ་པ་རེར་རྩམ་ཚོགས་བྲེ་རེ། གསོལ་ཚིགས་ལ་
རྒྱར་ལུག་ཁོག་གི་བཅོ་བརྒྱང་ཆ་རེ་བཅས་ཕུལ་དུ་ཕྱིན་པ་བསྟར། ཟླ་བ་དགུ་པའི་ལྷ་བབས་དུས་ཆེན་ཉིན་གང་གི་རྫི་ཕྱོགས་ཀྱི་རེག་བ་ཕོག་བ་ཙམ་གྱིས་ཀྱང་མཚམས་མེད་པ་དང། ཉེ་བའི་མཚམས་མེད་པ་དང། སོ་སོ་ཐར་བའི་ཕམ་པ་བཞི་ལ་
སོགས་པའི་ལྟུང་བར་གྱུར་པ་ཇི་སྙེད་ཅིག་ལ་སོགས་པ་བྱུང་བ་ཐམས་ཅད་ཀྱང་ལྷག་མ་མེད་པར་བྱང་བར་འགྱུར་བའི་སྐུ་གདུང་རིན་པོ་ཆེ་སྦྱན་འདྲེན་ཞུས་ཏེ། དེ་ཉིན་སྟོང་མཆོད་སྣ་ལྔ་ཚར་གཅིག་ཕུལ་བའི་ཞལ་ཟས་ཆེ་བར་ཞིབ་བྲེ་ཚད་ཀྱི་ཁལ་ལྔ་
བཅུ་ང་གསུམ། དེ་ལས་ཅུང་ཆུང་བ་གཉིས་ལ་ཁལ་བཅོ་ལྔ་རེ། ཞལ་ཟས་བྱིངས་ལ་ཁལ་བདུན་ཅུ་དོན་གཉིས། ཆེ་བ་གསུམ་ལ་བྱུགས་མར་ཁལ་ལྔ་ཉག་བཅུ་དགུ་རྒྱན་མར་ཁལ་ལྔ། མར་ཚོན་སྣ་ལྔ་སོ་སོ་ནས་ཟངས་མགོ་རེ། གསེར་ཤོག་
བརྒྱ་བམ་བཞི། མར་མེའི་རྒྱུ་མཆོད་མར་ཁལ་ལྔ་བཅུ། མེ་ཏོག་ནས་ཁལ་ཉི་ཤུ་སྤོས་རེང་སྟོང་དང་བཅོ་ལྔ། གུར་ཀུམ། མཆོད་པ་བཞེང་འབུལ་བ་སོགས་ལ་ཞབས་ཏོག་བཟང་པོ། འདི་ཉིན་ནས་བཟུངས་ཏེ་དགེ་འདུན་བཞིས་དཔལ་གསང་བ་
འདུས་པའི་སྒོ་ནས་སྒྲུབ་མཆོད་དང། གྲྭ་པ་གཅིག་གིས་རྒྱལ་བའི་བཀའ་འགྱུར་རིན་པོ་ཆེ་གསུང་སྒྲོག་སོགས་རྒྱུན་བཟང་པོ་བཙུགས། དེ་ཡང་རྗེ་བླ་མ་རྡོ་རྗེ་འཆང་ཆེན་པོ་དེ་ཉིད་ནི་སྐུ་དྲུང་དུ་བསྙེན་པ་རྣམས་ཀྱིས་ཐོས་པའི་ངང་ཚུལ་དུ་དཔལ་རྡོ་རྗེ་

[112A]༄༅། །འཇིགས་བྱེད་ཆེན་བོའི་རྣལ་འབྱོར་ལ་གཙོ་བོར་མཛད་ཅིང། ཐུགས་དམ་ཉམས་བཞེས་ཀྱི་གཙོ་བོ་མཐར་ཐུག་བ་ནི་བཅོམ་ལྡན་འདས་དབལ་འཁོར་ལོ་སྡོམ་བ་ལ་མཛད་ཀྱང། དེ་སྐབས་ལྷ་གང་གི་ངོ་བོར་བཞུགས་ན་ལེགས་
ཞེས་སྐུ་གདུང་རིན་པོ་ཆེའི་སྐུ་མདུན་དུ་བརྟག་བ་ཞུས་པར་བཅོམ་ལྡན་འདས་དཔལ་གསང་བ་འདུས་པའི་ངོ་བོར་བཞུགས་སུ་གསོལ་བ་ལེགས་པར་བབས་བ་ལྟར་དེ་ལུགས་ཀྱི་བསྐྱེད་ཆོག་སོགས་ཀྱི་ལྷག་གནས་རྒྱས་བར་མཛད། རབ་
གནས་ཀྱི་ཉིན་གཉིས་ལ་དཀར་སྤྲོ། ཆ་གུང་གཟབས་རྒྱས། གསོལ་ཇ་བཞེས་ཐུག་བདུན། འདུས་ཚོགས་ཆེན་པོར་མང་ཇ་གསུམ། འབྲས་འཇམ་བཟང་པོ། མདོ་སྔགས་ཀྱི་དགེ་འདུན་ཞལ་གྲངས་ཉིས་སྟོང་ལྔ་བརྒྱ་ཉེར་དྲུག་ལོངས་པར་
འགྱེད་དངུལ་སྲང་རེ། འདུ་ཁང་ཆེན་མོའི་བཞུགས་ཁྲི་རིན་པོ་ཆེར་མཛོད་བཏགས། རྣམ་གཞག་ཆེ་ཁ་དྲུག་ལ་བསོད་བཏགས། བཟང་གོས་ཁྲ་བསྒྲིགས་ཀྱི་རྟེན་ཁེབས། བཟང་གོས་ཡུ་ག་རེས་གཙོས་པའི་དགུ་ཚན་རེ། བར་གྲ་གསུམ་
ལ་བསོད་བཏགས། བཟང་གོས་ཁ་དོ་འབྲེལ། སྨན་ཁ་ལྔ་འབྲེལ་རེ། ཆུང་གྲ་བརྒྱད་ལ་བཀྲས་བཏགས། གོས་ཁ། སྨན་ཁ་དོ་འབྲེལ། དུང་དར། ཁ་བཏགས། སྔགས་གྲྭ་བ། མགོན་ཁང་བ། མཆོད་འབུལ་བ། གསུང་སྒྲོག་པ་
གཟུངས་གཞུག་འབུལ་མི་ཞུས་དག་བ་གཉིས། སྐུ་གཉེར་ཆེན་མོ་སོགས་སུམ་བརྒྱ་ལ་ཉེ་བར་ཁ་བཏགས་ཆེ་བ། གོས་ཁ་རེ། སྔགས་ཆེན་ཞལ་སྔ་ནས་ལ་དགུ་ཚན་གཉིས་ཀྱི་དང་བོར་རྡོ་རྗེ་སེང་ལམ་མའི་བླ་བྲེ། རྒྱབ་བཏགས་

[112B] བྱང་དར། སྨན་རྙིང། རྒྱ་བལ་གྱི་ཟམ་སོ། ལྷོ་རས་ཡུག་གཉིས་པར་བསོད་བཏགས། གོས་ཡུག་གིས་གཙོས་བའི་དགུ་ཚན་བཅས་དང། ས་ལུག་གནམ་ལོའི་དགེ་མཚན་བཞད་བའི་དགའ་སྟོན་དང། སྤྱི་སྐྱུར་གྱི་ལེགས་སྦྲོ། ཆོ་
འཕྲུལ་ཆེན་མོའི་དུས་ཀྱི་མཆོད་བ་སོགས་སྔར་བཞིན་དང། འདི་སྐབས་དངུལ་གདུང་ཆེན་མོའི་ཞལ་མཇལ་དོན་དུ་གཉེར་བའི་སྐྱེ་བོ་སྟོང་ཕྲག་མང་པོ་འདུས་པར་མཆོད་སྡོང་ཆེན་པོ་མིག་ལམ་ལ་མངོན་དུ་གྱུར་བ་ཙམ་གྱིས་བླ་མ་ལ་དཀོན་
བའི་འདུ་ཤེས། བཀའ་དྲིན་ཆེ་བའི་འདུ་ཤེས། མི་རྟག་བའི་འདུ་ཤེས་སོགས་རྒྱ་ཆེར་སྦེལ་བའི་བཀའ་དྲིན་སྩལ། ཟླ་བ་གཉིས་པའི་ཚེས་བདུན་གྱི་ཉིན་མདའ་ཡབ་ལ་ཚ་གསེར་གཏོང་བའི་དབུ་ཚུགས་ཤིང། ཉེར་གཅིག་གི་ཉིན་མདའ་
ཡབ་ཀྱི་ཤིང་ཆ་སྒྲིག་པའི་བྱ་བ་བརྩམ། སྟོན་བ་མངོན་པར་རྫོགས་པར་སངས་རྒྱས་བའི་དུས་ཆེན་གྱི་ཉིན་མདའ་ཡབ་ཀྱི་གསེར་ཟངས་རྣམས་གཡོགས། ཟླ་བ་བདུན་བའི་ཚེས་བཅུ་སྐོར་ནས་རྒྱ་ཕུབ་ཀྱི་ཤིང་ཆ་སྒྲོན་བའི་བྱ་བ་ལ་ཞུགས་ཏེ་
ཉེར་བཞི་ནས་གསེར་ཟངས་འགེབས་བའི་དབུ་ཚུགས་པར། གཉྫི་ར་སྒྲོན་བ་དང་དུས་མཉམ་དུ་མང་ཇ་དགོང་ཇའི་ཚོགས་དུང་བཏང་བ་དུས་འགྲིག་དེ་ལྟར་ཟླ་བ་བརྒྱད་པའི་དཀར་ཕྱོགས་ཀྱི་བཟང་བོ་དང་པོའི་ཉིན་ལེགས་བར་གྲུབ་པའི་གཉྫི་
རའི་ནང་གཞུག་ཏུ་དེ་བཞིན་གཤེགས་པའི་འཕེལ་གདུང་ལྔ། རྗེ་དེ་ཉིད་ཀྱི་དབུ་ལོ་བུབས། སྐུ་ཆོས་རྣམ་གསུམ། ཕྱག་ཚ། སྣང་བརྙན། གཟུངས་སྔགས། དྲི་བཟང་སོགས་ཀྱིས་ཕྱུར་བུར་གང་བ། སྐུའི་མདུན་ངོས་ཀྱི་གཡས་གཡོན་གྱི་

[113A]༄༅། །ཟུར་གཉིས་སུ་གསེར་ཟངས་ཀྱི་རྒྱལ་མཚན་རེའི་ནང་གཞུག་ཏུ་བཅོམ་ལྡན་འདས་མ་འཕགས་མ་གདུགས་དཀར་མོ་ཅན་གྱི་སྣང་བརྙན་རེ་དང། གདུགས་དཀར་གྱི་འཁོར་ལོ་གཞུང་དང་མཐུན་བར་བསྒྲུབ་པ། སྐུ་རྒྱབ་ཀྱི་
ངོས་སུ་གཡས་གཡོན་གྱི་གྲྭ་རམ་གཅིག་འདོད་བ་ཁམས་ཀྱི་དབང་མོ་དང་གནོད་སྦྱིན་དྲེགས་བ་ལྕམ་དྲལ་གྱི་ཐུགས་ཁང་ཕྱི་ནང་གསང་གསུམ་གྱི་རྟེན་དང་བཅས་བ་མགོན་ཁང་བ་རྣམས་ཀྱིས་རྣམ་པར་དག་བའི་ཆོགས་བསྒྲུབ་པ། མཆོད་
རྟེན་གྱི་སྐུ་མདུན་དུ་གསེར་ཟངས་ལས་གྲུབ་བའི་མཆོད་རྫས་བཀྲ་ཤིས་རྟགས་བརྒྱད་སོགས་ཀྱིས་སྤ་བ་སྟེ་མདོར་ན་བཞུགས་ཁང་གི་ཞལ་བ་ཚུན་ཆོད་ཕྲན་ཆོགས་མ་གཏོགས་ཕལ་ཆེར་དབྱིས་ཕྱིན་བར་ལོ་འདིའི་ཟླ་བ་དགུ་བའི་ཚེས་ལྔའི་
སྐུ་མཆོད་ཀྱི་ཉིན་ཡན་ཆོད་ལ་ཚགས་སུ་ཚུད་པར་ལེགས་པར་གྲུབ་སྟེ། བཀའ་དྲིན་མཚུངས་པའི་ཟླ་ཐམས་ཅད་དང་བྲལ་བ་རྗེ་བླ་མ་རྡོ་རྗེ་འཆང་ཆེན་པོ་དེ་ཉིད་ཀྱི་ཐུགས་རྗེའི་འཇུག་བ་ཁོ་ནའི་རྣམ་པར་རོལ་པ་འབའ་ཞིག་གོ་དེ་དུས་རྗེ་བླ་མ་
ཞིང་ཁམས་གཞན་དུ་གཤེགས་བའི་ཚུལ་བསྟན་བ་ལ་བརྟེན་ནས། ནག་བོའི་ཕྱོགས་རྣམས་སྟོབས་རྒྱས་བའམ། ཡང་ན་དེ་གོང་ཙམ་དྲག་ཞན་མང་པོ་ཞིག་རང་འདོད་གཙོ་བོར་སྤྱོད་པའི་བྱ་བྱེད་ལ་ཞུགས་པའི་བྱེད་སྤྱོད་སྣ་ཚོགས་པ་ཞིག་ཡོད་
བ་ལ་མཁའ་འགྲོ་ཆོས་སྐྱོང་རྣམས་ཀྱིས་ལེགས་ཉེས་འབྱེད་བའི་བཀའི་ཆད་བ་བབས་བའམ། མདོ་ལས། སྔོན་གྱི་ལས་བདག་གིར་བྱ་བ་ལས་མ་འདས་བར་གསུངས་པ་ཅི་ལྟར་ཀྱང། ལོ་སྔོན་མ་ས་རྟ་ལོའི་ནང་རྡ་ཡན་རྡོ་རའི་ཆོས་རྗེ་ཟླ་བ་

[113B] ལོ་འདི་ནང་སླར་མཆེད་འཕེལ་གྱིས་དགེ་འདུན་རྣམས་དང། གཞིས་གཞོལ་སོགས་གྲོང་བའི་སྐྱེ་བོ་ཐམས་ཅད་ལ་རྡོ་རྗེ་ཆོར་རྣོན་
གྱི་རིམས་མི་བཟད་བ་ཤིན་ཏུ་དྲག་པོས་གྱག་གོད་རབ་ཏུ་མང་བོར་གྱུར་བས། བོད་ཀྱི་རྒྱལ་སྲིད་སྐྱོང་བའི་མི་དབང་པའི་ལི་ཕོ་ལྷ་བ་བསོད་ནམས་སྟོབས་རྒྱས་ནས་དགེ་འདུན་རྣམས་ལ་ཞབས་འདེགས་བསྒྲུབ་བའི་ཕྱིར་ནད་དེ་རིགས་ཀྱི་གསོ་དཔྱད་
ལ་མྱོང་བ་ཆེ་བའི་སྨན་པ་གཉིས་མང་གས་ཤིང། རྒྱལ་མཚན་མཐོན་པོ་ནས་ཀྱང་སྨན་དང་ནད་གསོས་ཀྱི་ཡོ་བྱད་དང། བསྲུང་བའི་རྫས་སྔགས་དང་གཏོར་བཟློག་ལ་སོགས་བའི་རིམ་གྲོ་ཕུལ་དུ་ཕྱིན་བའི་བསྙེན་བཀུར་མཇད་ཀྱང། ནད་ཀྱི་སྟོབས་
རྒྱས་པས་དགེ་འདུན་རྣམས་ཀྱང་ཉུང་ཞིང་སྲབ་བར་གྱུར་ཅིང། ཟླ་བ་དགུ་བའི་ཚེས་ཉེར་གསུམ་ནས་ཕྱག་མཛོད་ལྷུན་གྲུབ་གླིང་བ་རྗེ་དྲུང་བློ་བཟང་དགེ་འདུན་ཡང་ནད་དེས་བསྙུན་བར་སྨན་དབྱད་སོགས་ཀྱིས་བཟློག་བ་ཕྱི་ནང་གི་རྐྱེན་འགའ་ཞིག་
གིས་ཐན་སྦྲིན་གྱི་ཆར་བ་བཞིན་དུ་གྱུར་ཏེ། ཉེར་བརྒྱད་ཀྱི་ཉིན་དུས་ཀྱི་ཆོས་ཉིད་དུ་གྱུར་པར་མགྲོན་གཉེར་ས་ཁུད་པ་ཡེ་ཤེས་བསྟན་འཛིན་སོགས་རྗེ་དེ་ཉིད་ཀྱི་ཞབས་འབྲིང་བ་བགྲེས་གྲ་རྣམས་ནས་ཁུར་བླངས་ཀྱི་རྒྱལ་དབང་ཐམས་ཅད་མཁྱེན་
གཟིགས་ཆེན་བོར་ཐུགས་དམ་སྐྱབས་ཞུའི་སྙན་སྒྲོན་དང་མི་དབང་ལ་ཇི་ལྟར་གྱུར་པའི་གནས་ཚུལ་ཞུ་བ་རྣམས་བསྒྲུབ་ཅིང། འདི་སྐབས་འབྲུམ་སྡེམས་དམ་པས་དགོངས་རྫོགས་རྒྱ་ཆེར་སྒྲུབ་མ་ཐུབ་ཀྱང་ཆོས་སྡེ་ཆེན་པོ་འདི་ཉིད་ཀྱི་རྟེན་གསུམ་

[114A]༄༅། །རྣམས་ལ་མཆོད་འབུལ་དང་དགེ་འདུན་ལ་བསྙེན་བཀུར། མི་དབང་ལ་སྔ་ཕྱི་བྱས་པའི་འཕྲུལ་བསྒྱུར་གྱིས་དགོངས་རྫོགས་ཡང་དག་བསྟར། དེ་དུས་རྗེ་བླ་མ་མཆོག་ཞལ་མ་བཞུགས་པས་ཆོམ་བོ་དང་བཅས་པའི་འབྲོག་དགོན་
བ་སྟག་དང་སྦྲུལ་གྱིས་གང་བའི་ཁྲོད་དུ་དམུས་ལོང་ལོང་ཁྲིད་ཀྱིས་བོར་བ་ལྟར་གྱུར་པར་མ་ཟད། དེ་ལྟ་བུའི་རིམས་ནད་ཀྱི་འཚེ་བ་དྲག་པོས་ཀྱང་གཙེས་པ་དང། འགན་བཞེས་མི་ཕྱག་མཛོད་ཀྱང་དེ་ལྟར་གྱུར་པ་བཅས་ཞབས་འབྲིང་པ་སོགས་སྐྱེ་བོ་
ཀུན་ཅི་བྱ་གཏོལ་དང་བྲལ་བར་གྱུར་ཀྱང། འགན་ལེན་པ་རྣམས་དང་དགེ་འདུན་སོ་སོ་བཅས་ནས་རྗེ་བླ་མ་དེ་ཉིད་ལ་གདུང་ཤུགས་དྲག་པོས་གསོལ་བ་འདེབས་པ་ལྷུར་བྱས་ཤིང། པཎ་ཆེན་བསྟན་བའི་བདག་པོ་ཉིད་དཔལ་ལྡན་ཤམྦྷ་ལའི་
ཡུལ་གྱི་སར་རིགས་ལྡན་གྱི་རྒྱལ་པོ་འཇམ་དཔལ་གྲགས་པར་སྐུའི་སྐྱེ་བ་བཞེས་པའི་དུས་ནས་བཟུངས་ཏེ་བྲན་བཞིན་དུ་བཀའ་ཉན་ཏེ་ཕྱག་ཕྱིར་འབྲངས་བའི་རྒྱལ་པོ་ཆེན་པོ་མདུང་དམར་ཅན། བོད་ཡུལ་གྱི་ལྗོངས་འདིར་བླང་དོར་གྱི་དོན་སྟོན་པའི་
ཕྱིར་ཚངས་བདུང་གི་ཐོར་ཚུགས་ཅན་གྱི་རྣམ་པར་མིའི་ཁོག་ལམ་གྱི་འགྲོ་བའི་དོན་སྤྱོད་པ་ལ་མོ་ཆོས་སྐྱོང་ཆེན་པོར་བློ་གཏད་ལིང་བསྐྱུར་གྱིས་ལུང་བསྟན་ཞུས་པ་སོ་སོར་སྤང་བླང་ཡང་དག་པར་སྒྲུབས་ཤིང། ལྷག་པར་དུ་རེ་ཞིག་ཕྱག་མཛོད་ཀྱི་
གོས་འབྱེད་པའི་སྤྲོས་པ་དོར་ནས། མགྲོན་ས་རང་གིས་འགན་ལེན་གྱི་མཐིལ་དང་བློ་གྲོས་ཆེ་རིགས་ཀྱི་ལས་ཚན་པ་རྒན་རིགས་དང་གྲོས་བསྡུར་གྱི་བྱ་བྱེད་བྱས་ན་ཐུས་ཚུལ་ཕེབས་པ་ལྟར། རྗེ་བླ་མ་ཕྱོགས་ཐམས་ཅད་ལས་རྣམ་པར་རྒྱལ་བའི་

[114B] མཆོད་སྡོང་ཆེན་པོའི་
ཞབས་འདེགས་ཀྱི་མཇུག་ཞིབ་ཆ་དགོས་རིགས་དང་དགོངས་རྫོགས་སོགས་རྣམ་དཀར་གྱི་རིགས། དགེ་འདུན་རྣམས་ཀྱི་ཞབས་འདེགས་སོགས་ལེགས་པར་བྱས་པར་གོང་དུ་བཤད་པ་ལྟར་བླ་མའི་ཐུགས་རྗེའི་འཇུག་པ་དུས་ལས་མི་ཡོལ་
བས་བྱ་བྱེད་ཐམས་ཅད་ཡ་ཡོ་ཆེན་པོའི་སྐྱོན་གྱིས་གོས་པར་མ་གྱུར་ཅིང། རྗེ་བླ་མ་མཆོག་ཉིད་ཀྱི་ཞལ་གྱི་དཀྱིལ་འཁོར་འཚོ་ཞིང་གཞེས་པའི་དུས་ན་ཐུགས་རྗེའི་གྲིབ་བསིལ་རབ་ཏུ་སྣུམ་པ་ལ་རྟེན་བཅས་ཏེ་བདེ་བར་འཁོད་པའི་ཚེ། བཀའ་དྲིན་
ཆེན་པོ་རྗེས་སུ་དྲན་ཏེ་གསོལ་བ་འདེབས་པ་ལྷུར་མི་བྱེད་པར། འདི་ནི་ངེད་རང་གི་རང་སྟོབས་ལས་བྱུང་བའོ་སྙམ་པའི་འགྱིང་བག་ཅན་རྣམས་ཀྱང་དོར། རྗེ་བླ་མ་མཆོག་གི་བཀའ་དྲིན་དྲན་ནས་དད་གདུང་རང་དབང་དང་བྲལ་བར་སྐྱེས་ཏེ་མིག་ནས་མཆི་
མ་འཁྲུག་ཅིང་སྨྲེ་སྔགས་ཀྱི་གསོལ་བ་འདེབས་པ་ལ་བརྩོན་པ་དང། ཐོག་མ་ཉིད་ནས་བཀའ་དྲིན་ཆེན་པོ་རྗེས་སུ་དྲན་པའི་བློ་གྲོས་ཅན་རྣམས་ཀྱང་སྐྱེས་བུ་དམ་པས་ཡོངས་སུ་བཏང་བ་དང་མ་བཏང་བའི་ཁྱད་པར་ནི་འདི་ལྟ་བུའོ་ཞེས་ཤེས་པར་གྱུར་
ཏེ་ཐུགས་རྗེ་ལྷག་པར་དྲན་པར་གྱུར། དེར་འབྲུམ་ནད་ཀྱི་རིགས་དར་རྒྱས་སུ་གྱུར་པས་འདུས་ཚོགས་ཉུང་དུར་གྱུར་ཀྱང། གང་ལ་གང་བབས་ཀྱི་བསྙེན་བཀུར་སྒྲུབས།།    ༈    །།ལྕགས་ཕོ་སྦྲེའུ་གནམ་ལོ་གསར་ཚེས་ཀྱི་རྟེན་འབྱུང་སོགས་

[115A]༄༅། །སྔར་རྒྱུན་ལྟར་དང། སྤྱི་སྐྱུར་དང་སྨོན་ལམ་སོགས་ཀྱང་མཐར་ཕྱིན། འོན་ཀྱང་འབྲུམ་ནད་ཧ་ཅང་མཆེད་ཚབས་ཆེ་བས་དགེ་འདུན་འདུས་ཚོགས་རབ་ཏུ་ཆུང་བར་གྱུར་མོད། དེ་ལྟ་ནའང་ཐུགས་རྗེའི་འཇུག་པ་དུས་ལས་ཡོལ་བ་མེད་སྟབས་
སྐུའི་རིམ་གྲོ་སོགས་ལ་གསེང་ཤོར་ཅུང་ཟད་ཀྱང་མ་བྱུང་ཞིང། སྔགས་པ་ཞལ་སྔ་ནས་ཡེ་ཤེས་བཟང་པོ་འབྲུམ་ནད་ཀྱིས་གཤེགས་པར་བརྟན་ཟླ་བ་གཉིས་པའི་ཚེས་བཅུ་དྲུག་གཟའ་སྐར་སྦྱོར་བ་མཆོག་ཏུ་ལེགས་བའི་ཉི་ནི་གྲུབ་པའི་དབང་
ཕྱུག་བློ་བཟང་བཟོད་པ་བསྐོ་བཞག་གི་བྱ་བ་སྒྲུབས། ལོ་འདིར་ཡང་འདི་ཁའི་དགེ་འདུན་རྣམས་དང། ལྷ་ས་སྨོན་ལམ་དང་བསྟུན་དགེ་འདུན་ཆིག་ཁྲི་ཉིས་སྟོང་དགུ་བཅུ་སྐོར་ལ་ཕྱག་འགྱེད་དངུལ་བལྚམ་རེ། བསྔོ་རྟེན་རྣམ་གཞག་ཟླ་བ་བདུན་
པའི་དུས་ཆེན་དང་བསྟུན་སྐུ་གདུང་རིན་པོ་ཆེར་མཆོད་པ་སྣ་ལྔ་སྟོང་ཚར་རྒྱས་པ་ཚར་གཅིག་གི་དགོས་ཆ་དང་མཆོད་འབུལ་སོགས་སྔར་ལྟར་དང། ཚོགས་ཆེན་དུ་མང་ཇ། འབྲས་ཚ། ཚ་གྲ་རྒྱབ་བཅས། འགྱེད་དངུལ་ཞོ་གསུམ་རེ། བསྔོ་རྟེན་
རྣམ་གཞག་བཅས་མཆོད་པ་རྒྱ་ཆེན་པོ་དང། གཙང་རོང་ཁུལ་གྱི་དགོན་སྡེ་བྱིངས་ལ་འབྲུམ་དོགས་ཀྱི་བསྡམ་ར་ཆེ་སྟབས་མང་སྐོལ་གཏོང་མ་ཐུབ་ཀྱང། དགོན་ཁག་བརྒྱད་ཅུ་གྱ་གཉིས་ལ་མང་ཇ་གསུམ་རེའི་ཐོག་ཞལ་འདོན་སྨོན་ལམ་རྣམ་
གསུམ་མཛད་པར་འགྱེད་གྲྭ་པ་རེར་དངུལ་ཞོ་རེ། བསྔོ་རྟེན་རྣམ་གཞག་བཅས་དང། རི་ཁྲོད་ཀྱི་སྡེ་ཉེར་ལྔ་ལ་ཟླ་སྐོར་ཉིན་ལྟར་མང་ཇ་གསུམ་རེ་དང་འགྱེད་དངུལ་ཞོ་གསུམ་རེ། བསྔོ་རྟེན་བཅས་དང། ཟླ་བ་བརྒྱད་པ་རྟིང་མའི་ཚེས་བརྒྱད་གཟའ་

[115B] གོས་བུམ་གདན་མ། གོས་ཐེར་སི་སོགས་ཀྱི་ཐོག་ཡོལ་རྗིབས་ཁེབས། སངས་རྒྱས་རབས་བདུན། བདེ་ལྡན་ཞིང་གི་བཀོད་པ་བསྡུས་པ་རྣམས་ཀྱི་གོས་སྐུ་
རས་བྲིས་ཀྱི་བླ་མ་ཡི་དམ་སངས་རྒྱས་བྱང་སེམས་སོགས་ཀྱི་སྐུ་དང་གསེར་ཟངས་ལས་གྲུབ་པ་འགའ། འཕན་མཆོད་རྫས་སོགས་དང། ཉིན་མཚན་ཁོར་ཡུག་ཏུ་སྣང་གསལ་དང་བཅས་པ། རྒྱ་ཕུབ་ནང་དུ་པཎ་ཆེན་ཕྱོགས་ཐམས་ཅད་ལས་རྣམ་
པར་རྒྱལ་བའི་སྐུ་སྐྱེ་བཅུ་གཉིས་བས་མཚོན་བླ་མ་སངས་རྒྱས་བྱང་སེམས་ཉན་རང། ཆོས་བསྲུང་སོགས་ཀྱི་བྲིས་ཐང་མང་རབ་བཞུགས་བའི་སར་གནམ་རྒྱན་ཁ་ཐི་མཆིན་ལྗང་གིས་རྗིབས་ཁེབས། སྐུ་གཉེར་ཆེན་མོ་དགེ་སློང་ཀུན་བཟང་གིས་
ཕུལ་བའི་དཔལ་རྡོ་རྗེ་འཇིགས་བྱེད་ཆེན་པོའི་བློས་བསླང་གི་དཀྱིལ་འཁོར། དེའི་སྐུ་མདུན་དུ་མཆོད་རྫས་འཕན་ཕྱེ་ཕུར་སོགས་ཀྱིས་རྣམ་པར་མཛེས་ཤིང། མར་མེ་ཉིན་མཚན་ཁོར་ཡུག་གི་སྡོང་རྐང་རེ་ཡོད་པ་བཅས་བཞུགས་སུ་གསོལ་ཏེ། དེ་
དག་ལ་གསང་སྔགས་རྒྱུད་པ་གྲྭ་ཚང་པ་སུམ་ཅུ་ཐམ་པའི་རྡོ་རྗེ་སློབ་དཔོན་གྲུབ་པའི་དབང་ཕྱུག་བློ་བཟང་བཟོད་པས་མཛད་ནས། བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཆེན་པོའི་སྒོ་ནས་རབ་ཏུ་གནས་པའི་སྟ་གོན་དངོས་གཞི་དང་བཅས་མཛད་
པར་མཆོད་གཏོར་དང། དཀར་སྤྲོ་སྟོན་མོ་གཟབས་རྒྱས། ཇ་ཐུག་བརྒྱད་རེ། སྐུ་ཡོན་གྲྭ་པ་རེར་ཁ་བཏགས། གོས་ཁ། དངུལ་བལྚམ་གསུམ་རེ། རྗེ་གྲུབ་པའི་དབང་ཕྱུག་ཆེན་པོར་ཁ་བཏགས། དངུལ་སྲང་ཕྱེད་གསུམ། གོས་ཡུག་བཅས་

[116A]༄༅། །ཀྱི་དགུ་ཚན་རྣམས་ཀྱི་བསྙེན་བཀུར་ཡང་དག་སྒྲུབས། ཆུ་ཁྱི་ལོ་ཟླ་བ་གསུམ་པའི་ཚེས་བརྒྱད་རྒྱལ་ཕུར་གྱི་འགྲུབ་སྦྱོར་འཛོམ་པའི་ཉིན་བཀའ་འགྱུར་རིན་པོ་ཆེ་གསར་བཞེངས་ལ་སྔགས་གྲྭ་བ་རྣམས་ནས་དཔལ་གསང་བ་
འདུས་པའི་སྒོ་ནས་རབ་ཏུ་གནས་པའི་སྟ་གོན་དང་སང་ཉིན་དངོས་གཞི་བཅས་ལེགས་པར་མཛད་པར་དཀྱིལ་འཁོར་གྱི་འཁོར་ལོར་མཆོད་གཏོར་རྒྱས་པ། དཀར་སྤྲོ་དང་ཆ་གུང་གཟབས་རྒྱས། ཇ་ཐུག་བརྒྱད་རེ་དང་ཡོན་འཕར་མ། ཚོགས་ཆེན་
དུ་སྦུ་ཇའི་མང་ཇ་བཟང་པོ་སྦྱོར་སྦྲེལ་གྱི་ཐོག་རབ་ཡོན་གྲྭ་པ་ཉིས་སྟོང་བཞི་བརྒྱ་སུམ་ཅུ་སོ་གཉིས་ལ་རེར་དངུལ་སྲང་རེ་དང་བསྔོ་རྟེན་རྣམ་གཞག་བཟང་པོ་བཅས་ཀྱིས་ཚིམ་པར་མཛད། མཆོད་སྡོང་ཆེན་པོ་བཞེང་སྐབས་མ་གོ་པ་དང་བཟོ་རིགས་
ལག་གཡོག་སོགས་དངོས་སྐྱེས་ཀྱིས་མ་གུ་པ་ཇི་ལྟར་མཛད་པ་ཡང། ས་རྟ་ལོ་ཟླ་བ་བདུན་པའི་ཚེས་བཅོ་ལྔ་ལ་མཆོད་ཁང་ཕལ་ཆེར་གྲུབ་བའི་དུས་རྒྱ་ཕུབ་ཀྱི་ཤིང་ཆ་སྒྲིག་མི་ཉི་ཤུ་རྩ་དགུ་མ་གཏོགས་བྱིངས་རྣམས་ཕྱིར་སློག་མཛད་པ་དང་
བསྟུན་དབུ་ཆུང་གྲ་ས་བར་བསོད་བཏགས་ཀྱི་དཔའ་དར། ཞྭ་མོ༑ ཕྲུག་དཀར་གྱི་ཕྱུ་པ། ལས་ཞག་ཟླ་བ་དྲུག་དང་ཞག་བཅུ་བཞི་སོང་བར་གླ་ཉིན་རེར་བྲེ་ཚད་ཀྱི་ཁལ་གསུམ་རེའི་རྩིས་ལ་འབྲུ་རྐྱང་ཁལ་བརྒྱ་དང་ལྔ་བཅུ་དང། དེ་ཕྱིན་ལ་གོས་ཁ་ཐི་
དམར་པོའི་ལྡིང་སློག་སྲམ་རྒྱན་མ། གོས་དར་རྒྱ་ཟམ་སོགས་རས་ཆ། ཕྱོགས་དོད་ནས་རྐྱང་ཁལ་ཉི་ཤུ་རྩ་ལྔ་བྲེ་བཅོ་བརྒྱད་ཕུལ་དོ། བྱིངས་མི་ཉི་ཤུ་ཐམ་པས་ཟླ་བ་དྲུག་རེ་དང་ཞག་མང་ཉུང་སྣ་ཚོགས་སོང་བར་སོ་སོར་དཔའ་དར། སྒྲུབ་གླ་ཉིན་

[116B] བཟང་གོས། བྱང་སྨན། རས་ཆ། གོན་པ། འབྲུ་རྐྱང་སོགས་དང། སློབ་གས་ར་བ་གཅིག་ལ་ཉིན་གླ་བྲེ་བཅུ་རེའི་རྩིས་ལ་འབྲུ་དང་དར་ཟས་ཀྱི་གནང་ཆ་གྱ་ནོམ་པ་དང། བརྐོས་བ་དགའ་ལྡན་
རབ་རྒྱས་པ་དགེ་སློང་ཡེ་ཤེས་གྲགས་པ། ཕུན་གླིང་པ་རྟ་མགྲིན་བཅས་མི་ལྔས་ཟླ་བ་བརྒྱད་དང་ཞག་མང་ཉུང་སྣ་ཚོགས་སོང་བར་ཉིན་གླ་བྲེ་ཚད་ཀྱི་ཁལ་ཕྱེད་གསུམ་རེའི་རྩིས་ལ་ཁ་བཏགས། གོན་པ་སྣ་ཚོགས། བཟང་གོས། དར་རས་
སོགས་ཀྱིས་ཡིད་ཚིམ་ངེས་པ་དང། འཇིམ་བཟོ་བ་རིག་འཛིན་གྱིས་ཞལ་རས་ལྷ་ཁང་དང་ཆོམས་ཆེན་སོགས་ཀྱི་གཞུ་མཐོངས་ཀྱི་རྒྱན་འཇིམ་བཟོ་བྱས་པར་ཟླ་བ་ལྔ་དང་ཞག་ཉེར་བདུན་སོང་བར་དཔའ་དར་བཟང་པོ་དང་ཉིན་གླ་ཁལ་གསུམ་རེ་
རྩིས་ལ་གོན་པ། བཟང་གོས། འབྲུ༑ དར་རས། ཕྱོགས་དོད་འབྲུ་ཤིན་ཏུ་བཟང་བ། གཞན་མ་གཉིས་ཀྱི་ཟླ་བ་ལྔ་དང་ཞག་བཞི་སོང་བར་ཉིན་གླ་ཁལ་རེ་བྲེ་བཅོ་ལྔ་རེའི་རྩིས་ཀྱི་གོན་བ། གོས་དར། རས་ཆ། འབྲུ་སོགས་དང། རྡོ་བཟོ་བ་
དབུ་མཛད་ཨེ་པ་ཆོས་འཕེལ་ལ་ཁ་བཏགས་ཆེ་ལེགས་ཀྱི་དཔའ་དར། ཝ་དམར་གྱི་ཞྭ་མོ། མཛོད་གོས་འབྲུག་ཚང་གི་ལ་པ་ཤ་དབུས་པ་དབུ་ཆུང་བསྟན་འཛིན་བསམ་ཆེ་མཁས་མགྱོགས་དང་དངོས་གཙང་བྱུང་བར་བརྟེན་བདག་རྐྱེན་དུ་བསོང་
བཏགས་ཀྱི་དཔའ་དར། གོས་སེར་གྱི་ཁར་སྤམ། གོས་རྒྱན་བཞིའི་སློག་པ། མཛོད་གོས་འབྲུག་ཚང་གི་ལ་པ་ཤ་ལས་རྒྱུན་ཟླ་བ་ལྔ་དང་ཞག་ལྔ་རེ་སོང་བར་ཉིན་གླ་སོ་སོར་ཁལ་གསུམ་རེའི་རྩིས་ལ་དངུལ། སོག་བོད་ཀྱི་གོན་རིགས། གོས་

[117A]༄༅། །དར༑ རས་ཆ་བཅས་དང། གཙང་པ་དབུ་ཆུང་རེང་མཚོ་བ་དང་ཚེ་རིང། ཉུག་པ་བཀྲ་ཤིས་བཅས་ལ་བསོད་བཏགས་ཀྱི་དཔའ་དར། གོས་སེར་གྱི་ཁར་སྤམ། རྒྱ་ཟམ་གྱིལ་པ་ཤ་ཉིན་གླ་ཁལ་གཉིས་བྲེ་བཅོ་ལྔ་རེ་དང་
དབུས་པ་ཕུར་རྒྱལ་ཅན་གསུམ་ལ་ཉིན་གླ་ཁལ་གཉིས་རེ། དེ་ཕྱིན་ཚངས་མར་བསོད་བཏགས་ཀྱི་དཔའ་དར་རེ། གཙང་བསམ་གྲུབ་ལྷ་རྩེ་བ་ལྷ་མོ་བཀྲ་ཤིས། ཉུག་པ་བསོད་ནམས་བཀྲ་ཤིས། གདོང་དཀར་བ་བཀྲ་ཤིས་སོགས་མི་
དྲུག་ནས་ལས་རྗེས་དངོས་གཙོང་བྱུང་བར་ཉིན་གླ་ཁལ་གཉིས་རེ། བྱིངས་གཙང་པ་དང་སྙེ་མོ་བ་སོགས་མི་བཅོ་ལྔ་ལ་ཉིན་གླ་ཁལ་རེ་བྲེ་བཅོ་ལྔ་རའི་རྩིས་ལ་དངུལ་དང་འབྲུ་སོ་སོའི་འདོད་སྦྱར་ཐོག་བོད་སོག་གི་གོན་པ་སྣ་ཚོགས། གོས་དར་
རས་ཆ་སྣེ་མང། སློབ་གསར་པ་ལ་ཉིན་གླ་ཁལ་རེའི་རྩིས་ཀྱིས་བློ་ལྷག་པར་མགུ་བ་དང། མགོ་ཚུགས་པ་ནས་མཇུག་གྲོལ་བར་གསུམ་གྱི་སྟོན་མོ་རྒྱབ་བཅས་ཀྱིས་མཚོན་གལ་ཆེའི་ལས་ཚུགས་སྐབས་ཚན་གྲངས་སོགས་དངོས་སྐྱེས་
གནང་བ་རྣམས་ཕྱོགས་གཅིག་ཏུ་བསྡོམས་ན་དབུ་ཆེན་ཆོས་འཕེལ་ལ་ཁ་བཏགས་ཆེ་ལེགས་ཀྱི་དབའ་དར་མང་བ། ཕྱུ་པ་རྒྱ་ཐིག་ཞྭ་མོ༑ གོས་རྒྱབ་བཏགས། རྒྱན་བཞི། གསེར་གྱི་ཕྱེ་མ་ལེབ་གཟུགས་ཀྱི་རི་མོ་ཅན་བཅས་ཀྱིས་གཙོས་
པའི་དགུ་ཚན་གསུམ། གོས་ཁ་ལྔ་འབྲེལ་གྱིས་གཙོས་པའི་ལྔ་ཚན། དབུ་ཆུང་རྣམས་ལ་བསོད་བཏགས་ཀྱི་དཔའ་དར་མང་བ། མཛོད་གོས་རྒྱན་བཞི་སོགས་ཀྱི་དགུ་ཚན་གསུམ། བྱིངས་ལ་དབའ་དར། རྟ་བཟང་པོ་དང་མཛོད་གོས་

[117B] གོས་ཁ་བཅུ་གཉིས་ཀྱིས་གཙོས་པའི་དགུ་ཆེན། དབུ་ཆེ་ཆུང་དང་དབྱིངས་བཅས་སྤྱིར་བཟང་གོས་ཡུག་གིས་གཙོས་པའི་དགུ་ཚན་དྲུག་སློབ་གསར་བ་རྣམས་ལའང་ཚན་གྲངས་བཟང་
བ་ཁ་ཤས་དང། ཟླ་བ་བརྒྱད་པའི་ཚེས་བདུན་ལ་ཞལ་མཁན་དབུ་ཆེན་ཨེ་པ་རྒྱ་མོན་ལ་ཁ་བཏགས་ཆེ་ལེགས་ཀྱི་དཔའ་དར། ཝ་དམར་གྱི་ཞྭ་མོ། མཛོད་གོས་ཀྱི་ལ་པ་ཤ་ལས་རྒྱུན་ཟླ་བ་དྲུག་དང་ཞག་བཅུ་དྲུག་སོང་བར་ཉིན་གླ་ཁལ་གཉེས་བྲེ་
བཅོ་ལྔ་རེ། དབུ་ཆུང་ཞི་བ་དང་ལྔ་ལྡན་ལ་བསོད་བཏགས་ཀྱི་དཔའ་དར། ཝ་ཞྭ༑ མཛོད་གོས་ཀྱི་ལ་པ་ཤ་ཉིན་གླ་ཁལ་ཕྱེད་གསུམ་རེ། བྱིངས་གྲས་རྒྱ་མོན་ཚེ་རིང་ལྔ་འཛོམ་ལ་བསོད་བཏགས་ཀྱི་དཔའ་དར། གོས་སེར་གྱི་ཁར་སྦམ། རྒྱ་
ཟམ་གྱི་ལ་པ་ཤ་ཉིན་གླ་ཁལ་གཉིས་རེ། གནམ་གང་ལ་བསོད་བཏགས་ཀྱི་དཔའ་དར། ཟླ་ཞག་ཉིན་གླ་གོང་འདྲ་ལ་དངུལ། གོས་དར། གོན་པ་སྣེ་མང། རས་ཆ་སྣ་ཚོགས། འཛུགས་གྲོལ་སོགས་ལ་དབུ་ཆེན་ལ་རྣམ་ཕྲུག་གི་ཕྱུ་པ། མཛོད་
གོས་ཡུག་གིས་གཙོས་པའི་དགུ་ཚན་གཉིས། དབུ་ཆུང་རྣམས་ལ་བཟང་གོས་ཡུག་གིས་གཙོས་པའི་དགུ་ཚན། བྱིངས་ལ་མཛོད་གོས་ཡུག་གིས་གཙོས་པའི་དགུ་ཚན། མཐིལ་ཞལ་སྐབས་དབུ་ཆེ་ཆུང་དང་བྱིངས་བཅས་ལ་སྦྱིར་མཛོད་གོས་
ཡུག་གིས་གཙོས་པའི་དགུ་ཚན། འདི་ཁའི་གྲྭ་པ་དྲུང་རམ་པ་ཡེ་ཤེས་འཕྲིན་ལས་དང་བློ་བཟང་རྒྱལ་མཚན་ལ་བསོད་བཏགས་ཀྱི་དཔའ་དར་རེ། ལས་རྒྱུན་ཟླ་བ་དྲུག་སོང་བར་ཉིན་གླ་ཁལ་གཉིས་རེའི་རྩིས་ལ་གོས་དར། འབྲུ༑ གོན་པ་སོགས་

[118A]༄༅། །དང༑ གྲྭ་པ་གཉིས་ཀྱིས་ཚོམས་ཆེན་ལྷ་ཁང། ཁྱམས་ཆེན་མོ་སོགས་ཀྱི་ལྡེབ་ཞལ་བརྒྱག་པར་ཟླ་བ་བཞི་ཙམ་སོང་བར་ཉིན་གླ་ཁལ་ཕྱེད་གཉིས་རེའི་རྩིས་ཀྱི་གོས་དར། འབྲུ་སོགས་ཀྱིས་ཡིད་མགུ་བ་དང། ཟླ་བ་དགུ་བའི་
ཉེར་གཅིག་ལ་ཤིང་བཟོ་བ་རྗེས་མ་རྣམས་ཀྱིས་རྒྱ་ཕུབ་དངོས་གཞིའི་ཤིང་ཆ་དང་མདའ་ཡབ་ཀྱི་ཤིང་སྒྲིགས་མ་གཏོགས་དེ་ཕྱིན་གྱི་ཤིང་བཟོ་ཚད་མ་གྲུབ་པར་དབུ་ཆེན་གནས་གསར་བར་ཁ་བཏགས་ཆེ་ལེགས་ཀྱི་དཔའ་དར། ཝ་ཞྭ༑ མཛོད་
གོས་རྒྱན་བཞིའི་སློག་པ་སྲམ་ནག་གི་རྒྱན་ལྡན། སྐ་རགས། སྦུ་ལྷམ་འཇའ་མ། རྟ་གྲོ་དཀར་ཉམས་བཟང། ལས་རྒྱུན་ཟླ་བ་བཅུ་གཉིས་དང་ཞག་བདུན་སོང་བར་ཉིན་གླ་ཁལ་དྲུག་རེའི་རྩིས་ལ་དངུལ་རྐྱང་སྲང་ལྔ་བཅུ། དེ་ཕྱིན་རྟ། མཛོད་
གོས་ཀྱི་སློག་པས་མཚོན་གོན་པའི་རིགས། བཟང་གོས་སྣ་ཚོགས། བྱུར་ཀོང་དུང་ཁམ། མུ་ཏིག་སྤོས་ཤེལ། འཕྲེང་བ་རྒྱན་ལྡན། དཔའ་དམ་ཤུབས་ཤན་བཀྲོལ་ཚགས་སྤུས་ལེགས། རས་ཆ། དབུ་ཆུང་གནས་གསར་བའི་བུ་དབང་རྒྱལ་
དང་ཟེད་པ་ནང་སོ། ཁྱུང་རྩེ་བ་ཚེ་རིང་བརྟན་པ་སོ་སོར་ཁ་བཏགས་ཆེ་བའི་དཔའ་དར། ཝ་ཞྭ༑ གོས་སེར་འབྲུག་རིས་ཀྱི་ལ་པ་ཤ་མགོ་སྣམ་གྱི་ཕྱུ་པ། ཟླ་ཞག་གོང་བཞིན་སོང་བར་ཉིན་གླ་ཁལ་ཕྱེད་ལྔ་རེའི་རྩིས་ལ་དངུལ། མཛོད་གོས་རྒྱན་བཞི་སོགས་
ཀྱི་སློག་པ་བཅས་གོན་པ་སྣེ་མང། རྟ༑ བཟང་གོས། དར་རས། བྱུར་ཀོང། སོག་ཀོང་སོགས་དང་ཚེ་རིང་བརྟན་པ་ལ་འབྲུ་བཅས་དང། གངས་ཚིང་གིས་ཟླ་བ་བཅུ་ལ་ཉིན་གླ་ཁལ་གསུམ་རེ་དང་ཟླ་བ་གཉིས་དང་ཞག་གསུམ་གྱི་རིང་དབུ་ཆུང་

[118B] ཝ་ཞྭ༑ ཕྲུག་དཀར་གྱི་ཕྱུ་པ། ཉིན་གླ་ཁལ་བཞི་རེའི་རྩིས་ལ་གོས་དར། འབྲུ༑ གོན་པ་སྣ་ཚོགས། རྟ་མཛོ། རས་ཆ། བྱིངས་ཨང་དང་གྲས། སྤེན་པ་ཚེ་བདག་ཐོན་པ་ལྔ་ལུང། ཚེ་དབང། དཔལ་སྐྱིད་ཚེ་
རིང༑ རྒྱུན་སྡོད་པ་ཕུར་རྒྱལ་དང་བཀྲ་ཤིས་བཅས་སོ་སོར་དཔའ་དར། ཟླ་ཞག་མང་ཉུང་སྣ་ཚོགས་སོང་བར་ཉིན་གླ་ཁལ་གསུམ་རེ། དེ་ཕྱིན་མི་བཅུ་གཅིག་གིས་ཟླ་ཞག་མང་ཉུང་སྣ་ཚོགས་སོང་བ་རྣམས་ལ་འདོད་སྦྱར་གྱི་དངུལ་དང་འབྲུ་གང་རིགས། གོན་
བ་སྣེ་མང། གོས་སྨན། རྒྱ་ཟམ། རྟ་མཛོ། སྤུ་ཧར་བུབས། དཔའ་དམ་སྤུས་ལེགས་སོ་གྲས་དངོས་པོ་མི་ཞན་པས་ཡིད་མགུ་ངེས་དང། ཟུག་རྒྱབ་པ་རྗེ་དྲུང་ཡེ་ཤེས་འཕྲིན་ལས་དང་སྐུ་སྐྱེ་ཡེ་ཤེས་སྐལ་ལྡན་སོ་སོར་བསོད་བཏགས་ཆེ་ལེགས། དངུལ་
སྲང་ལྔ་ཞོ་ཕྱེད་གསུམ། གོས་སྟོད་རྒྱ་ཡིག་མ་རེ། སྦུ་ལྷམ་ཆ་རེ། ལྷན་སྣམ་དྲག་པ་གཉིས་རེ་བཅས་བསྟབས། ས་ལུག་ཟླ་བ་བརྒྱད་པའི་ཚེས་གཅིག་ལ་ཤིང་བཟོ་བ་རྣམས་ནས་མཆོད་ཁང་མདའ་ཡབ་ཀྱི་ཤིང་ཆ་སྒྲོན་པ། རྒྱ་ཕུབ་ཀྱི་ཤིང་སྒྲིགས་
སྒྲོན་པ་བཅས་ཚང་མ་ལེགས་པར་གྲུབ་པས་དབུ་ཆེན་གནས་གསར་བར་ཁ་བཏགས་ཆེ་བའི་དཔའ་དར། ཝ་དམར་གྱི་ཞྭ་མོ། མཛོད་གོས་རྒྱན་བཞིའི་ལ་པ་ཤ་སྤུས་ལེགས། སྐ་རགས། ཕོར་ཤུབས། རྒོད་མ་ཉམས་བཟང། ལས་རྒྱུན་ཟླ་བ་བདུན་
དང་ཞག་བདུན་སོང་བར་ཉིན་གླ་ཁལ་དྲུག་རེའི་རྩིས་ལ་ཁ་བཏགས། དངུལ། བོད་སོག་གི་གོན་པ་སྣེ་མང། གོས་དར། གསེར་པད། བྱུར་ཀོང་དུང་ཁ་གཡུག་ཕྲ་ཅན། སྦུ་ཧར། རས་ཆ། དབུ་ཆུང་དབང་རྒྱལ་དང་ནང་སོ་ལ་ཁ་བཏགས་ཆེ་བའི་

[119A]༄༅། །དཔའ་དར། གོས་སེར་གྱི་ཁར་སྦམ། མཛོད་གོས་ཀྱི་ལ་པ་ཤ་རེ། ཚེ་རིང་བརྟན་པ་ལ་སྣམ་ཐིག་གི་ཕྱུ་བ། གང་ཚིང་ལ་དཔའ་དར། ལས་རྒྱུན་ཟླ་ཞག་མང་ཉུང་སྣ་ཚོགས་སོང་བར་ཉིན་གླ་ཁལ་ཕྱེད་ལྔ་རེའི་རྩིས་ལ་འདོད་སྦྱར་
གྱི་འབྲུ་དངུལ་དང་དེ་ཕྱིན་གོས་དར། སོག་བོད་ཀྱི་གོན་པ་སྣེ་མང། སྦུ་ཧར་བུབས། རས་ཆའི་རིགས་དང། བྱིངས་ཨང་དང་སྤེན་པ་ཚེ་བདག་གཉིས་བ་སྙེ་མོ་ཅ་ཚེ་ནོར། རྒྱུན་བཟོ་བ་ཕུར་རྒྱལ་དང་བཀྲ་ཤིས། དབུས་པ་སྙིང་སྙིང་རྣམས་ལ་
དཔའ་དར། ཞྭ་གོས་རེ། བྱིངས་སུམ་ཅུ་བཅས་ཀྱིས་ལས་རྒྱུན་ཟླ་ཞག་གང་སོང་ལ་ཉིན་གླ་ཁལ་གསུམ་རེ། སློབ་གསར་བ་གཉིས་ལ་ཁལ་གཉིས་རེའི་རྩིས་ལ་འབྲུ་དངུལ་འདོད་སྦྱར་དང། དེ་ཕྱིན་ལ་བོད་སོག་གི་གོན་པ་སྣེ་མང། གོས་དར། རས་
ཆ་སྣ་ཚོགས་གཏོས་ཆེ་བ་བསྟབས་ནས་ཡིད་རབ་ཏུ་མགུ་བ་མཛད། ཤིང་བཟོ་བ་རྣམས་ལ་སྔ་ཕྱིའི་ལས་མགོ་ཚུགས་པ་ནས་མཇུག་འཁྱོངས་པར་འཛུགས་གྲོལ་བར་གསུམ་གྱི་སྟོན་རྒྱབ། གལ་ཆེའི་ལས་མགོ་བརྩམ་སྐབས་སོགས་སུ་ཚན་གྲངས་
གནང་བ་རྣམས་བསྡོམས་པར་དབུ་ཆེན་ལ་ཁ་བཏགས་ཆེ་ལེགས་ཀྱི་དཔའ་དར་མང་བ། བསྐོན་མགོ་སྣམ་དང་རྒྱན་བཞིའི་ཞྭ་མོ་རེ། གོས་རྒྱན་བཞི་དང་མངགས་བཏགས་ཀྱི་ལ་པ་ཤ་རེ། བྱེ་ཀར་དང་བྱེ་རིལ་ལྟང་རྩེ་གསུམ། མགོ་སྣམ་ལེབ་མཛོད་
གོས་རྒྱན་བཞི་དང་རྒྱབ་བཏགས་ཡུག་སོགས་ཀྱིས་གཅེས་པའི་དགུ་ཚན་ལྔ། བཟང་གོས་ཁ་བརྒྱད་འབྲེལ་གཉིས་དང་གསུམ་འབྲེལ་གྱིས་གཙོས་པའི་ལྔ་ཚན་གསུམ། དབུ་ཆུང་བཞི་ལ་བསོད་བཏགས་ཀྱི་དཔའ་དར་མང་བ། བྱེ་ཀར་དང་བྱེ་

[119B] མཛོད་གོས་རྒྱན་བཞི་དང་རྒྱབ་བཏགས་ཡུག་སོགས་ཀྱི་དགུ་ཚན་གསུམ། གོས་ཁ་བཅུ་འབྲེལ་གཉིས་དང་བདུན་འབྲེལ། བཞི་འབྲེལ་གྱིས་གཙོས་པའི་བདུན་ཚན་བཞི། བྱིངས་ལ་བཀྲས་བཏགས་ཀྱི་དཔའ་དར་ཁ་ཤས། བྱེ་ཀར་དང་
བྱེ་རིལ་ལྟང་རེ། རྟ་གཉིས། མཛོད་གོས་བཅས་ལྡན་སོགས་ཡུག་སྣ་ཚོགས་ཀྱིས་གཙོས་པའི་དགུ་ཚན་བཅོ་ལྔ། གོས་ཁ་བཅུ་གཉིས་དང་བརྒྱད་འབྲེལ་གྱིས་གཙོས་པའི་དགུ་ཚན་གཉིས། དབུ་ཆེ་ཆུང་དང་བྱིངས་བཅས་སྤྱིར་མཛོད་གོས་རྒྱབ་བཏགས་
རྒྱན་བཞི། བཅད་ལྡན་སོགས་ཡུག་གིས་གཙོས་པའི་བཅུ་གཅིག་ཚན་གཅིག་དང་དགུ་ཚན་བརྒྱད། གོས་ཁ་དགུ་འབྲེལ་གསུམ་དང་བརྒྱད་འབྲེལ་གྱིས་གཙོས་པའི་བདུན་ཚན་བཞི། ཀ་གདུང་སྒོ་སྐས་སོགས་འཛུགས་སྐབས་གོས་རྒྱབ་བཏགས་
གཞི་དཀར། བཅད་ལྡན་དམར་བོ། རྒྱ་ཡིག་མ་སེར་པོ། གཞན་མ་གོས་ཡུག་ལྔ། མཛོད་བཏགས་བཅོ་ལྔ། ལིང་དང་བྱང་སྨན་ཡུག་བཅུ་སྐོར། རྒྱ་ཟམ་ཚོགས་ཁ་སྣ་ཚོགས་ཡུག་དགུ་བསོད་བཏགས་གཉིས་རྣམས་དང། སློབ་གསར་བ་རྣམས་
ལའང་བབས་བསྟུན་གྱིས་ཚན་གྲངས་ཀྱི་སྐལ་བ་མི་དམན་པ་དང། ཟུག་རྒྱབ་པ་གཉིས་ལ་སྟོན་རྒྱབ་དཔའ་དར་ཆེ་བ་རེ་དང་ལེ་ནའི་གཟན་སྤུས་ལེགས་རེ། སྤྱིར་མཛོད་གོས་ཡུག་གིས་གཙོས་པའི་དགུ་ཚན་བཟང་བ་བཅས་བསྟབས། ཟླ་བ་དགུ་
པའི་ཚེས་དྲུག་ལ་བྲིས་པ་རྣམས་ཀྱིས་མཆོད་ཁང་རིན་པོ་ཆེའི་ནང་གི་མཉམ་མེད་ཤཱཀྱའི་རྒྱལ་པོ་གཙོར་གྱུར་གྱི་བསྐལ་བཟང་གི་འདྲེན་པ་སྟོང་དང། དེ་གས་སུ་ཇོ་བོ་རྗེ། འབྲོམ་སྟོན་པ། རྗེ་བླ་མ། པཎ་ཆེན་དགེ་འདུན་གྲུབ། ཀུན་མཁྱེན་

[120A]༄༅། །རྒྱལ་བའི་དབང་པོ། རྗེ་བཙུན་ཐམས་ཅད་མཁྱེན་པ་བློ་བཟང་ཡེ་ཤེས་དཔལ་བཟང་པོའི་སྐུ་དུས་སུ་ལ་མོ་ཆོས་སྐྱོང་ཆེན་པོའི་གཟིགས་སྣང་ལྟར་གྱི་ཞིང་སྣ་ཚོགས་པའི་བཀོད་པ་སོགས་དང། སྒོ་མཆོར། མདུན་གྱི་གཡབ་
སྐོར༑ ཚོམས་ཆེན་ལྷ་ཁང་བཅས་ཀྱི་སྒོ་སྒེ་ཁུང་རྣམས་ཀྱི་ཤིང་རྩི་གྲུབ་པར་དབུ་ཆེན་སྨན་ཐང་པ་དཔལ་ལྡན་བཀྲ་ཤིས་ལ་བསོད་བཏགས་ཆེ་ལེགས་ཀྱི་དཔའ་དར། ཝ་ཞྭ་སྤུས་ལེགས། མཛོད་གོས་རྒྱན་བཞིའི་སློག་པ། དབུ་ཆེན་སྤེལ་རྐྱང་
པ་རྗེ་དྲུང་བློ་བཟང་རྣམ་རྒྱལ་དང། རྒྱུན་སྡོད་དབུ་ཆེན་དར་རྒྱས་རྒྱལ་མཚན་སོ་སོར་བསོད་བཏགས་ཆེ་ལེགས་ཀྱི་དཔའ་དར། ཕྲུག་གཟན་དང་ཤམ་ཐབས་རེ། ལས་རྒྱུན་ཟླ་བ་གཅིག་དང་ཞག་ཉེར་གཉིས་སོང་བར་ཉིན་ལྟར་སྒྲུབ་གླ་ཁལ་བདུན་རེའི་
རྩིས་ལ་གོས་དར། འབྲུ༑ རས་ཆ་སོགས་དང། རྒྱུན་སྡོད་དབུ་ཆུང་དགེ་སློང་ཆོས་འཕེལ་ལ་བསོད་བཏགས་ཀྱི་དཔའ་དར། གོས་སྟོད། ཕྲུག་གཟན། དབུ་ཆུང་རྩེད་གདོང་བ་རྣམ་སྲས་ལ་དཔའ་དར། ཝ་ཞྭ༑ མགོ་ཕྱུ། དབུ་ཆུང་ལུག་གདོང་བ་
རྒྱན་བཟང་ལ་དཔའ་དར། ཝ་ཞྭ༑ སྣམ་ཕྲུག་དཀར་པོའི་ཕྱུབ། ལས་རྒྱུན་ཟླ་ཞག་གོང་བཞིན་ལ་ཉིན་གླ་ཁལ་ལྔ་བྲེ་བཅོ་ལྔ་རེའི་རྩིས་ཀྱི་གོས་དར། འབྲུ༑ རས་ཆ། བྱིངས་ཚངས་མར་དཔའ་དར། ཨང་དང་གྲང་མོ་ཆེ་པ་རྗེ་དྲུང། གཏིང་སྐྱེས་
པ་བློ་བཀྲས། ཧར་གདོང་པ་ཡེ་ཤེས་བསམ་གྲུབ། ཕུན་ཚོགས། ཕུར་ལེགས་བཅས་ཀྱིས་ཟླ་ཞག་གོང་བཞིན་ལ་ཉིན་གླ་ཁལ་བཞི་བྲེ་བཅོ་ལྔ་རེ། ཨང་གཉིས་གས་གཞི་གནས་པ་ངག་དབང་ཆོས་འཕེལ། རྒྱལ་ཆེན་རྩེ་པ་མཐའ་ཡས། དབེན་

[120B] ཨང་གསུམ་གྲས་དཔལ་ཆོས་བློ་བཟང་རྣམ་རྒྱལ། ཞྭ་ལུ་བ་བྱམས་རྒྱན། སེར་ཁང་པ་དྲུང་རམ་པ་དྲུང་ཆེན། ངམ་རིང་པ་མང་ཐོས་ཆོས་བཟང། འགྲོ་མགོན། ཀུན་རྒྱལ་
བཅས་མི་ཉི་ཤུ་རྩ་ལྔ་ལ་ཉིན་གླ་ཁལ་གསུམ་བྲེ་བཅུ་རེ། ཨང་བཞི་གྲས་མདངས་ཆེན་པ་འབྱུང་གནས། བསོ་བ་ཡེ་ཤེས་དཔལ་ལྡན། དགའ་རབ་བ་ཡོན་ཏན། དམ་རིང་རིག་འཛིན། ཞྭ་ལུ་བ་བློ་བཟང་ཚེ་རིང། གནས་རྙིང་པ་ཆོས་དབང་བཅས་མི་
ཉེར་ལྔ་ལ་ཉིན་གླ་ཁལ་གསུམ་རེ། བྲིས་པ་ཚོན་འདུལ་བ་མི་དྲུག་གིས་ཟླ་བ་གསུམ་དང་ཞག་ཉེར་ལྔ་སོང་བར་ཉིན་གླ་ཁལ་གཉིས་རེའི་རྩིས་ལ་གོས་དར། འབྲུ༑ སེར་སྐྱའི་གོན་པ། རས་ཆ་སོགས་ཀྱིས་ཚང་མ་ཡིད་ཚིམ་ངེས་སྒྲུབས། ས་
ལུག་ཟླ་བ་དགུ་པའི་ཚེས་གསུམ་ལ་བྲིས་པ་དབུ་ཆེན་སྤེལ་རྐྱང་བ་རྗེ་དྲུང་བློ་བཟང་རྣམ་རྒྱལ་དང་དབུ་ཆུང་རྒྱལ་མཚན་བཟང་པོ། བྱིངས་ཨང་དང་གྲས་གྲང་མོ་ཆེ་པ་རྗེ་དྲུང་དཔལ་འབྱོར། གཏིང་སྐྱེས་པ་བློ་བཀྲས། བདེ་ལེགས་པ་དགེ་བསྙེན་བཅས་
མི་ལྔས་ཚོམས་ཆེན་གྱི་ལྷོ་ཤར་དང་ནུབ་ཀྱི་ལྡེབ་རིས་སུ་བདག་ཅག་གི་སྟོན་པ་མཉམ་མེད་ཟས་གཙང་སྲས་བོའི་མཛད་པ་བརྒྱ་པ། རྗེ་བླ་མ། འཕགས་པའི་གནས་བརྟན་བཅུ་དྲུག་གཡུ་ལོ་བཀོད་པའི་ཞིང་བཀོད་སོགས་དང། དབུ་ཆེན་དར་
རྒྱས་རྒྱལ་མཚན་དང་དབུ་ཆུང་དགེ་སློང་ཆོས་འཕེལ། བྱིངས་ཨང་དང་གྲས་ཧར་གདོང་པ་ཡེ་ཤེས་བསམ་གྲུབ། ཕུན་ཚོགས་བཅས་མི་བཞིས་འཕར་ཐོག་གི་ལྡེབ་རིས་སུ་རྗེ་བཙུན་བླ་མ་ཙོང་ཁ་པ་ཆེན་པོའི་མཛད་པ་བརྒྱད་ཅུ་དང། སེང་གཡབ་

[121A]༄༅། །ལ་བདེ་བ་ཅན་དང་ཀུན་གཟིགས་ཀྱི་ཞིང་བཀོད། ལམ་རིམ་བླ་བརྒྱུད། རྗེ་བླ་མ་མཆོག་གི་འཁྲུངས་རབ་བཅུ་གཉིས་ཀྱི་སྐྱ་རིས། བྱིངས་ནས་མདའ་ཡབ། རྒྱ་ཕུད། ཚོམས་ཆེན་སོགས་ཀྱི་ཤིང་རྩི་གྲུབ་པར་དབུ་ཆེན་གཉིས་
ཀྱིས་ལས་ཞག་ཟླ་བ་གསུམ་དང་ཞག་ཉེར་དྲུག་སོང་བར་ཉིན་གྱི་སྒྲུབ་གླ་ཁལ་ལྔ་བྲེ་བཅོ་ལྔ་རེ། དབུ་ཆུང་གཉིས་ལ་ཁལ་བཞི་བྲེ་བཅོ་ལྔ་རེ། ཨང་དང་གྲས་རྗེ་དྲུང་དཔལ་འབྱོར། ཡེ་ཤེས་བསམ་གྲུབ་སོགས་མི་ལྔ་ལ་ཉིན་གླ་ཁལ་གསུམ་
བྲེ་བཅོ་ལྔ་རེ། ཨང་གཉིས་གྲས་རོང་པ་བསྟན་དར་སོགས་མི་བདུན་ལ་ཉིན་གླ་ཁལ་གསུམ་རེ། ཨང་གསུམ་གྲས་བློ་བཟང་འབྱུང་གནས་དང་མགོན་སྐྱབས་སོགས་མི་གསུམ་ལ་ཉིན་གླ་ཁལ་ཕྱེད་གསུམ་རེ། ཨང་བཞི་གྲས་སྣར་ཐང་
བ་བློ་བཟང་འབྱུང་གནས། རོང་པ་རྡོ་རྗེ་སོགས་མི་བདུན་ལ་ཉིན་གླ་ཁལ་གཉིས་རེ། ཚོན་འདུལ་བ་མི་བཞི་ལ་ཡང་ཉིན་གླ་ཁལ་གཉིས་རེའི་རྩིས། ཟླ་ཞག་སྣ་ཚོགས་སོང་བར་གོས་དང། འབྲུ༑ རས་ཆ་བཅས་པས་ཚང་མ་བློ་ཚིམ་པ་མཛད་
ཚོན་རྩི་ཚུགས་སྐབས་སྟོན་རྒྱབ་ཏུ་དབུ་ཆེན་གསུམ་ལ་མཛོད་གོས་རྒྱན་བཞི་དང་རྒྱབ་བཏགས་ཡུག་གཉིས་ཀྱིས་གཙོས་པའི་དགུ་ཚན་གསུམ། དབུ་ཆུང་གསུམ་ལ་རྒྱན་བཞི་ཡུག་གིས་གཙོས་པའི་དགུ་ཚན། བྱིངས་ལ་རྟ་དང་བྱེ་ཀར། བྱེ་
རིལ་ལྟང་རེ། གོས་ཡུག་གིས་གཙོས་པའི་དགུ་ཚན་བདུན། ཚོམས་ཆེན་གྱི་སྐྱ་རིས་སོགས་ཚུགས་སྐབས་དབུ་མཛད་གཉིས་ལ་གོས་དམར་ཊམ་ཁ་མ་ཁ་ལྔ་འབྲེལ་གྱིས་གཙོས་པའི་བདུན་ཚན་རེ། དབུ་ཆུང་གཉིས་ལ་གོས་ཁ་བདུན་

[121B] བྱིངས་ལ་གོས་ཡུག་གིས་གཙོས་པའི་དགུ་ཚན། གསེར་ཕིགས་ཀྱི་ཤིང་རྩི་ཚུགས་སྐབས་དབུ་ཆེན་གཉིས་ལ་བསོད་བཏགས་ཀྱི་དཔའ་དར། མཛོད་གོས་རྒྱན་བཞི་དུར་སྨྲིག་ཡུག་རེས་གཙོས་པའི་དགུ་ཚན་རེ་
དབུ་ཆུང་གཉིས་ལ་བསོད་བཏགས་ཀྱི་དཔའ་དར་རེ་དང། གོས་ཡུག་གིས་གཙོས་པའི་ལྔ་ཚན་རེ། བྱིངས་ལ་བཀྲས་བཏགས་ཀྱི་དཔའ་དར་རེ། མཛོད་གོས་རྒྱབ་བཏགས་ཀྱིས་གཙོས་པའི་བདུན་ཚན་ལྔ་དང། མགོ་པ་གཉིས་ལ་ཁ་བཏགས། དངུལ་
སྲང་ཕྱེད་ལྔ་རེ། གོས་སྟོད། ཤ་མ་ཐབས། སྦུ་ལྷམ་ཆ་རེ་དང། རྟ་རའི་ཆད་མ་ཉི་མ་བློ་བསམ་ལས་དཔེར་བྱུང་བ་ཁ་བཏགས་དངུལ་སྲང་ཕྱེད་ལྔ། གོས་རྒྱན་བཞི་གོན་ལྡང། སྣམ་ཐིག་གི་ཕྱུག་པ། ལྷམ་ཆ་བཅས་བསྟབས། སྔ་ཕྱིར་མཆོད་རྟེན་
མདའ་ཡབ། རྒྱ་ཕུབ་སོགས་ཀྱི་ཚ་གསེར་འདུལ་བར་ཐོན་པ་གྲྭ་པ་བརྒྱད། གཉེར་ཚང་ནང་བཟན་མི་བཞི་བཅས་ནས་ཟླ་བ་བདུན་ཙམ་སོང་བར་གྲྭ་པ་རེར་ཉིན་གླ་ཁལ་གཉིས་རེ་དང་ནང་བཟན་ལ་ཁལ་ཕྱེད་གཉིས་རེའི་རྩིས་ལ་གོས་དར། འབྲུ་
སེར་སྐྱའི་གོན་པ། ལ་དྭ༑ རས་ཆ་བཅས་དང། ཡང་ཐོན་པ་གྲྭ་པ་བརྒྱད་དང་ནང་བཟན་བཞི་བཅས་ཀྱིས་ཟླ་བ་གཉིས་ཞག་བཅུ་སོང་བར་ཡང་གླ་ཐོབ་དངོས་པོ་གོང་ལྟར་གྱིས་ཡིད་མགུ་བ་དང། གདོང་དཀར་བ་དངོས་གྲུབ་ཚེ་རིང་གིས་སྐུ་གདུང་
རིན་པོ་ཆེའི་ནང་གཞུག་ཏུ་རྗེ་བླ་མ་གང་གི་རྣམ་ཐར། གཟུངས་ཆེན་སྡེ་ལྔ། བླ་མེད་ཀྱི་གཟུངས་བཅས་མཐིང་ཤོག་ལ་གསེར་གྱིས་བྲིས་པར་ཤོག་གྲངས་ཉིས་བརྒྱ་དང་གོ་དགུ་ལ་ཟླ་བ་ལྔ་དང་ཞག་ཉེར་གཉིས་སོང་བར་སྒྲུབ་གླ་ཤོག་བུ་རེར་ཁལ་

[122A]༄༅། །གཉིས་རེའི་རྩིས་ལ་གོས་དར། འབྲུ༑ གོན་པ། རས་ཆ་བཅས་པས་བློ་མགུ་བ་དང། མཆོད་སྡོང་རིན་པོ་ཆེར་གཟུངས་གཞུག་འབུལ་བར་སྔགས་པ་ཞལ་སྔ་ནས་ཀྱིས་ཞག་ལྔ་སོང་བར་ཡོན་བསོད་བཏགས་ཆེ་ལེགས། མཛོད་
གོས་འབྲུག་ཚང་ཡུག་སྨན་པར་ཡུག་མཆོད་དཔོན། ཕྱག་ཕྱག་པ། སྐུ་གཉེར་ཆེན་མོ། ཞུས་དག་པ་གཉིས། མཚན་ཉིད་པ་དགེ་སློང་བརྒྱད་བཅས་ཀྱིས་གཟུངས་གཞུག་སྒྲིལ་འབུལ་མཛད་པར་སོ་སོར་ཡོན་བསོད་བཏགས་ཆེ་ལེགས་
གོས་རྒྱན་རྒྱུ་ཁ་དོ་འབྲེལ། བལ་ཊམ་སུམ་ཅུ་རེ་དང་གཟུངས་འབུལ་བ་ཟླ་བོ་གྲྭ་པ་དྲུག་ལ་རེར་ཁ་བཏགས། གོས་སྨན་ཁ་རེ། གཟུངས་པར་རྒྱག་མི་གྲྭ་པ་བདུན་ལ་རེར་ཁ་བཏགས། གོས་ཁ་དོ་འབྲེལ། བླྚམ་སུམ་ཅུ་སོ་གཅིག་རེ་བཅས་
ཀྱིས་མཉེས་པར་མཛད། ཚེས་ཉེར་ལྔ་ལ་རྒྱུན་ཚེམས་པ་རྣམས་ཀྱིས་སྐུ་གདུང་རིན་པོ་ཆེའི་ཐོག་ཡོལ་དང་མཆོད་རྫས་འཕན་ཕྱེ་ཕུར་རྒྱལ་མཚན། ཁྱམས་ཆེན་མོའི་ལྷན་ཐབས་ཀྱི་འཕན་སོགས་དང་ཆུ་ཁེབས་གསར་བཟོ་བྱེད་པ་བཅས་ལ་
ལས་རྒྱུན་ཟླ་བ་དྲུག་དང་ཞག་ཉི་ཤུ་རེ་སོང་བར་ལས་རྩོལ་དངོས་གཙང་བྱུང་བར་དབུ་མཛད་བསྟན་པ་དར་རྒྱས་ལ་ཉིན་གླ་ཁལ་གསུམ་རེ་དང་དྲུང་རམ་པ་བསྟན་པ་མཁས་མགྱོགས་བྱུང་བར་ཉི་གླ་ཁལ་ཕྱེད་གསུམ་རེ། བློ་བཟང་རབ་རྒྱས་
དང་བློ་བཟང་ཟླ་བ་སོགས་མི་དྲུག་ལ་ཉིན་གླ་ཁལ་གཉིས་རེ། ཕུན་ཚོགས་ལ་ཉིན་གླ་ཁལ་ཕྱེད་གཉིས་རེ་བཅས་ཀྱི་རྩིས་ལ་གོས་དར་འབྲུ་གོན་པ་སྣེ་མང་རས་ཆ་སོགས་ཀྱིས་ཡིད་མགུ་ངེས་བསྟབས། ལོ་འདི་ཁའི་ཟླ་བ་ལྔ་པའི་ཚེས་བཅུ་

[122B] གདོང་དཀར་བ་བཀྲ་ཤིས་སོགས་མི་དྲུག་གིས་ཟླ་ཞག་གོང་ལྟར་ལ་ཉིན་
གླ་ཁལ་གཉིས་རེ་རྩིས་སོ་སོར་ཁ་བཏགས་ཀྱི་དཔའ་དར། གོས་དར། རས་ཆ། འབྲུ་བཅས་བསྟབས། ཟླ་བ་བདུན་པའི་ཚེས་བཅུ་གཉིས་ལ་མཆོད་ཁང་སྐོར་གྱི་གསར་སྦུར་སོགས་དང། མཆོད་ཁང་གི་སྒོ་ཤན་སྒོ་ཕོར་གྱིས་མཚོན་སྟེང་འོག་
ཚང་མ་དང་གཟིམས་ཆུང་ལྷ་ཁང། ཚོམས་ཆེན་སོགས་ཀྱི་སྐོ་ཤན་བཅས་ལ་ཆགས་དགོས་རིགས་གྲུབ་པར་ཚགས་པ་དབུ་མཛད་བག་གྲོལ་ཁ་བཏགས་ཆེ་བའི་དཔའ་དར། གོས་གསེར་གྱི་ཁར་སྦམ། གོས་ཆེན་གྱི་ལ་པ་ཤ་ལས་རྒྱུན་ལོ་གཅིག་
ཟླ་བ་བརྒྱད་དང་ཞག་ཉེར་གསུམ་སོང་བར་ཉིན་གླ་ཁལ་གཉིས་བྲེ་བཅོ་ལྔ། བྱིངས་ལྔ་འཕེལ་བཅས་མི་བཞིས་ལོ་ཟླ་སྣ་ཚོགས་སོང་བར་ཉིན་གླ་ཁལ་གཉིས་རེའི་རྩིས་ལ་སོ་སོར་དཔའ་དར། གོས་དར་འབྲུ་གོན་པ་སྣེ་མང་སྦུ་ཧར་ལ་དྭ་རས་ཆ་རྣམས་
དང༑ འཛུགས་དར་གོས་ཁ་བཅུ་འབྲེལ་དང་བཞི་འབྲེལ། དོ་འབྲེལ་གཉིས་ཀྱིས་གཙོས་པའི་ལྔ་ཚན་བཞི། མཆོད་ཁང་གི་སྒོ་ཤན་རྒྱག་སྐབས་དབུ་མཛད་ལ་གོས་ཡུག་གིས་གཙོས་པའི་ལྔ་ཚན་དང་བྱིངས་ལ་གོས་ཡུག་གིས་གཙོས་པའི་དགུ་
ཚན་བཅས་གཟབས་པ་དང། ཟླ་བ་བརྒྱད་པའི་ཚེས་བཞི་ལ་ལྕགས་བཟོ་བ་རྣམས་ཀྱིས་མཆོད་ཁང་གི་སྒོ་ཤན། སྒོ་ཕོར། གཟུང་དཀྲི་སྒོ་ལྕགས། ཀ་ཤན། ཐུགས་ལྕགས། མདའ་ཡབ་དང་རྒྱ་ཕུབ་ཀྱི་གཟེར། ལྕགས་རྐང་ཆེ་ཆུང། གཉྫི་

[123A]༄༅། །ར་དང་རྒྱལ་མཚན་གྱི་ལྕགས་ཐག་དྲིལ་བུ་འདོགས་བྱེད་སོགས་སྣེ་མང་གྲུབ་པར་དབུ་མཛད་ལས་འགྲོ་བ་སངས་ཚེ་རིང་ལ་བསོད་བཏགས་ཀྱི་དཔའ་དར། ལས་རྒྱུན་ལོ་གཅིག་དང་ཟླ་བ་དྲུག་ཞག་ཉེར་བདུན་སོང་བར་ཉིན་གླ་ཁལ་
གཉིས་བྲ་བཅོ་ལྔ་རེ་དང། ཕུར་བ་བཅས་མི་གསུམ་གྱིས་ལོ་རེ་དང་ཟླ་ཞག་མང་ཉུང་སྣ་ཚོགས། བསྟན་འཛིན་གྱིས་ཟླ་བ་གསུམ་དང་ཞག་བདུན་སོང་བར་སོ་སོར་ཉིན་གླ་ཁལ་གཉིས་རེའི་རྩིས་ལ་གོས་དར་འབྲུ་གོན་པ་སྣེ་མང། ལ་དྭ༑ རས་ཆ་
སོགས་དང་དཔའ་དར་རེ། འཛུགས་གྲོལ་བར་གསུམ་གྱི་སྟོན་རྒྱ། མཆོད་ཁང་གི་སྒོ་ཤན་རྒྱག་པ་དང། གསེར་ཕིགས་ཀྱི་ཟངས་སྒྲིགས་སོགས་གལ་ཆེའི་ལས་མགོ་ཚུགས་སྐབས་སུ་སྟོན་མོ་དང་དབུ་མཛད་ལ་བསོད་བཏགས་ཀྱི་དཔའ་
དར༑ སྐོན་གོས་སེར་གྱི་ཞྭ་མོ། གོས་ཆེན་གྱི་ལ་པ་ཤ། མཛོད་གོས་ཡུག་གིས་གཙོས་པའི་ལྔ་ཚན་གཉིས་དང་བཅད་ལྡན་ཁ་ལྔ་འབྲེལ་གྱིས་གཙོས་པའི་བདུན་ཚན། བྱིངས་ལ་བཀྲས་བཏགས་ཀྱི་དཔའ་དར། གོས་ཡུག་གིས་གཙོས་པའི་
དགུ་ཚན་གཉིས་དང་གོས་ཁ་བདུན་འབྲེལ་གྱིས་གཙོས་པའི་བདུན་ཚན། སྦྱིར་གོས་ཁ་བརྒྱད་འབྲེལ་དང་བདུན་འབྲེལ་གཉིས་ཀྱིས་གཙོས་པའི་བདུན་ཚན་གཉིས་དང་ལྔ་ཚན་བཅས་ཀྱིས་ཡིད་ཚིམ་པ་བསྟབས། ཚེས་ཉེར་གཉིས་ལ་ཟངས་བཟོ་
བ་རྣམས་ཀྱིས་མཆོད་སྡོང་ཆེན་པོའི་ས་འཛིན་གྱི་ཟངས་གཞི། རྣམ་བཅུ་དབང་ལྡན། ཨེ་ཝཾ༑ རིན་ཆེན་གཟུགས། ཆོས་འཁོར། རི་དྭགས་ཁྲི་བཅས། ཟུར་སེང། དངུལ་ཏིང། མཆོད་ཀོང། མེ་དམ། དངུལ་རིགས་ཚང་མ་སྦུར་དག་གཅོད་

[123B] མདའ་ཡབ་ཀྱི་ཁྲ་སྐྱོར། མདའ་ཡབ། རྒྱ་ཕུབ་ཀྱི་ཟངས་གཞི་བཟོ་སྒྲོན་སོགས་གྲུབ་པར་དབུ་མཛད་རྒྱུན་སྡོད་བྲེ་སྲང་དང་ངམ་རིང་བ་ཨོ་རྒྱན་ལ་བསོད་བཏགས་ཀྱི་དཔའ་དར། ལས་རྒྱུན་ལོ་རེ་ཟླ་བ་བཅུ་གཅིག་དང་ཞག་ལྡ་རེ་སོང་པར་
ཉིན་གླ་ཁལ་ཕྱེད་བཞི་རེ། བྱིངས་བསམ་གྲུབ་སོགས་མི་བཅུ་བདུན་གྱིས་ལོ་རེ་དང་ཟླ་ཞག་མང་ཉུང་སྣ་ཚོགས་ཤིག་སོང་བར་སོ་སོར་དཔའ་དར། ཉིན་གླ་ཁལ་ཕྱེད་གསུམ་རེའི་རྩིས་རྣམས་ལ་གོས་དར་དང་འབྲུ། གོན་པའི་རིགས་སྣེ་མང་
སྦུ་ཧར་བུབས། བྱུ་རུ༑ སྦོས་ཤེལ། རྣ་རྒྱན་སོགས་རྒྱན་ཆས་སྣེ་མང། རྟ་མཛོ། ཐ་མི་ཁ་ཀོ་དྲ། རས་ཆ་སོགས་དང། འཛུགས་གྲོལ་བར་གསུམ། གསེར་ཕིགས་ཀྱི་ཟངས་སྒྲིགས་སོགས་གལ་ཆེའི་ལས་མགོ་ཚུགས་སྐབས་སྟོན་མོ་
དང༑ དབུ་མཛད་གཉིས་ལ་བསོད་བཏགས་ཀྱི་དཔའ་དར། མཛོད་གོས་རྒྱན་བཞི་དང་བཅད་ལྡན་ཡུག་གིས་གཙོས་པའི་དགུ་ཚན་གསུམ། བྱིངས་ལ་ཇ་འཁོར་དྲུག་བཅས་ལྡན་དང་རྒྱབ་བཏགས་ཡུག་སོགས་ཀྱིས་གཙོས་པའི་དགུ་ཚན་
གཉིས་དང་བདུན་ཚན་གསུམ། སྦྱིར་གོས་ཡུག་གིས་གཙོས་པའི་བདུན་ཚན་གཉིས་དང་གོས་ཁ་དགུ་འབྲེལ་གྱིས་གཙོས་པའི་བདུན་ཚན། གོས་ཁ་བཞི་འབྲེལ་དང་དོ་འབྲེལ་གྱིས་གཙོས་པའི་ལྔ་ཚན་གཉིས་བཅས་ཀྱི་གནང་ཆ་གཟབས་པ་
དང༑ ཟླ་བ་དགུ་པའི་ཚེས་གཅིག་ལ་བལ་བུ་བརྡུངས་པ་དབུ་མཛད་དྷ་ན་ཤྲི་དང་ཙཎྜ་ཤིང། འཕུལ་པ་དབུ་མཛད་ས་མ་ཏ་པ་དང་ལ་ན་ཤྲི། ཕྲ་པ་དབུ་མཛད་ཛཻ་པ་ཏྲི། ཙ་གལ་བཅས་མི་དྲུག་གིས་གཙོས་བལ་བུ་རྣམས་ཀྱིས་མཆོད་སྡོང་རིན་

[124A]༄༅། །པོ་ཆེའི་ས་འཛིན་ལ་འཕུལ། རྒྱལ་ཆེན། སེངྒེ༑ སྣ་དྲུག་རྒྱན། ཕྲ་ཁུང་སོགས་ཀྱི་འཕུལ་བརྡུང། ཕྲ་རྒྱན་བཟོ་བ། གསེར་བཙོ་སྦྱང་དང་བརྡུང་བ། མདའ་ཡབ་ཀྱི་ཕྲ་སྐྱོར། རྒྱ་ཕུབ་ཀྱི་གཉྫི་ར། གྱད་མི། རྒྱལ་མཚན་སོགས་ཀྱི་
འཕུལ། གསེར་གསོལ། བུམ་སྒོའི་ནང་གི་རྗེ་བདག་ཉིད་ཆེན་པོའི་སྣང་བརྙན་དངུལ་སྐུ། གཞན་ཡང་སྐུ་སྣེ་མང་གི་གད་འཕུལ། མཆོད་རྫས་བཀྲ་ཤིས་རྟགས་བརྒྱད་ཀྱི་གསེར་གཏོང་བ་སོགས་ཚང་མ་ལེགས་པར་གྲུབ་པར་དབུ་མཛད་
དྲུག་ལ་བསོད་བཏགས་ཀྱི་དཔའ་དར་རེ། གོས་སེར་གྱི་ཁར་སྦམ་རེ། བཟང་གོས་ཀྱིས་པ་ཤ་རེ། གཉེར་པ་བཀྲ་ཤིས་བཅས་མི་ལྔ་བཅུད་ང་གཅིག་ལ་དཔའ་དར་རེ། གོས་སེར་གྱི་ཁར་སྦམ། རྒྱ་རས་ཀྱི་ལ་པ་ཤ་རེ། བལ་བུ་ཕལ་ཆེར་
ནས་ལོ་གཉིས་ཙམ་དང་ཁ་ཤས་ནས་ལོ་རེ་དང་ཟླ་ཞག་སྣ་ཚོགས་བཅས་སོང་འདུག་པར་ཉིན་གླ་དབུ་མཛད་དྲུག་ལ་ཁལ་ལྔ་རེ་དང། བྱིངས་ལྔ་བཅུ་ང་གཅིག་ལ་ཁལ་ཕྱེད་བཞི་རེའི་རྩིས་ཁྱོན་བསྡོམས་ཁལ་ཆིག་འབུམ་སུམ་ཁྲི་དགུས་སྟོང་
དྲུག་བརྒྱ་དགུ་བཅུ་ཐོབ་པར་ཁ་བཏགས་བདུན་བརྒྱ། གསེར་མགུར་ཞོ་ཉིས་བརྒྱ་དོན་ལྔ། དངུལ་སྲང་བཞི་བརྒྱ། དངུལ་གཞོང་དངུལ་ལྡོང་དངུལ་སྡེར། དངུལ་ཟོ། རྐྱན༑ ལྟི་རི༑ དངུལ་ངམ། མུ་ཏིག་ཐོད་མཛེས། སྤོས་ཤེལ་བྱུ་རུའི་བཀག་
ཅན་གྱི་སྐེ་ཐག་ཤལ་པ་དཀར་དམར་བཅུ་བདུན། བྱུ་རུ་སྤོས་ཤེལ་གྱི་ལྟག་ཛར། མཆོད་དང་ཉ་ལྕིབས་ཀྱི་ཕྲེང་བརྒྱན་ལྡན། མཛོད་གོས་གསེར་གཞི་རྡོ་རྗེ་སེར་ལམ་མ། རྒྱབ་བཏགས་སོགས་ཡུག་ཉི་ཤུ་རྟ་དྲུག་མང་ལྷུག་རྒྱན་བཞི་

[124B] ཁམ་བུལ་སོགས་ཡུག་བཞི་བཅུ་ཞེ་གཅིག་ཨུ་སི་ཆོས་ཁ་སྣ་ཚོགས་ཡུག་སོ་དགུ་ལིང་དང་བྱང་དར་ཕང་སེ་སོགས་ཡུག་སུམ་བརྒྱ་དང་བཞི་བཅུ། སྨན་ཡུག་སུམ་བརྒྱ། མགོ་གོས་དངུལ་གཞི་མའི་ཡོལ་བ། མགོ་སྣམ་ཚོགས་ཁ་སྣ་ཚོགས་
མཛོད་གོས་རྒྱན་བཞིའི་སློག་པ་ཝ་དང་ཨུ་ཡེང་ཁེ་རེམ་སོགས་ཀྱི་ནང་ལྡན་བཅུ་བདུན། ཝ་དང་གཟིག་ལྤགས་ཀྱི་དྭ་གོ་སྤུས་ལེགས་ལྔ། ཝ་ལྤགས་ཀྱི་ནང་ལྡན་གྱི་སློག་པ་བཞི། མགོ་སྣམ་གྱི་ལྡིང་སློག་མོ་གོས་གནས་ཐིག་དང་སྔོ་ཐིག་
གོས་སྔོན་སོགས་སྣེ་མང། འབྲི་ཁུལ་དང་རིན་ཆེན་སྣ་ལྔའི་གཟན། གོས་སྣམ་གྱི་ཀོང་སྟོད། མན་ད་སུའི་ཨོལ་སྦོག་རྒྱ་སྣམ། ཝ་སྦྲེ་སོགས་ཀྱི་པགས་རིགས། ཐ་མི་ཁ་སྔོ་ཙིག་མ་སོགས་ཀྱི་ཀོ་དྲ་མང་པ། ཚོས་རམ། ལྷོ་རམ། སྟོད་ཇ་
སོགས་དང། གསེར་ཕུད་གསེར་མགུར་ཞོ་བཅུ་བདུན་རྣམས། འཛུགས་གྲོལ་བར་གསུམ་དང་མཆོད་རྟེན་གྱི་དངུལ་སྒྲིགས། བུམ་སྒོའི་སྣ་དྲུག་རྒྱན་དང་ས་འཛིན་བཅས་ལ་གསེར་གསོལ། གསེར་ཕིགས་ཀྱི་ཟངས་སྒྲིགས་སོགས་གལ་
ཆེའི་ལས་མགོ་ཚུགས་སྐབས་སུ་སྟོན་མོའི་ཐོག་ཚན་གྲངས་གནང་བ་རྣམས་བསྡོམས་པར་དབུ་ཆེན་རྣམས་ལ་ཁ་བཏགས་ཆེ་ལེགས་ཀྱི་དཔའ་དར་མང་བ། སྐོ་ན་ཐོན་ཐི་གཞི་སེར་གྱི་ཁར་སྦམ། ཐོན་ཐི་དམར་སྐྱའི་ལ་པ་ཤ་རེ། རྟ༑ མཛོད་
གོས་རྒྱན་བཞི། བཅད་ལྡན། རྒྱབ་བཏགས་སོགས་ཀྱིས་གཙོས་པའི་དགུ་ཚན་བཞི་དང་བདུན་ཚན་གསུམ། དབྱིངས་ལ་བསོད་བཏགས་ཀྱི་དཔའ་དར། རྟ་ཉམས་བཟང་བཞི། བྱེ་ལྟང་དང་སྟོད་ལྟང། མཛོད་གོས་སོགས་ཡུག་སྣ་ཚོགས་

[125A]༄༅། །ཀྱིས་གཙོས་པའི་དགུ་ཚན་ཉི་ཤུ་རྩ་གཉིས། དབུ་མཛད་དང་བྱིངས་བཅས་སྦྱིར་མཛོད་གོས་སོགས་ཡུག་གིས་གཙོས་པའི་དགུ་ཚན་བཅུ་གསུམ་བཅས་ཀྱིས་ཚང་མ་ཡིད་ཚིམ་པར་མཛད། སྦྱི་ཁྱབ་མགོ་པ་མགྲོན་གཉེར་
ས་ཁུད་པར་ཁ་བཏགས་ཆེ་ལེགས། དངུལ་སྲང་དགུ་མཛོད་གོས་སེར་པོ་ཡུག་གོས་སྟོད། ཕྲུག་གཟན། ཤམ་ཐབས། སྦུ་ལྷ་མ་འཇའ་ཆེན། ཀླུ་སྡིངས་མགོ་པར་ཁ་བཏགས་ཆེ་བ། དངུལ་སྲང་དགུ་གོས་དམར་ཡུག་གོས་སྟོད། ཕྲུག་
གཟན། ཤམ་ཐབས། སྦུ་ལྷམ་འཇའ་མ། གསེར་གཏོང་མགོ་པ་བློ་བཟང་ཡར་འཕེལ་ལ་བསོད་བཏགས་ཆེ་བ། དངུལ་སྲང་ལྔ། གོས་ཁ་དོ། ཕྲུག་གཟན། སྦུ་ལྷམ་ཆ། ཆང་མར་ཁ་བཏགས། དངུལ་སྲང་གསུམ། གོན་པའི་དོད་པ་ལ་
ཁལ་བཞི་བཅུ་ཞེ་གཅིག་དེ་འོག་དོན་གྲུབ་ལེགས་པར་ཁ་བཏགས། དངུལ་སྲང་དོ། གོན་དོད་བལ་ཁལ་སུམ་ཅུ། བལ་བུའི་ལག་གཡོག་གསུམ། ཆང་མའི་ལག་གཡོག་གཉིས། ཇ་ལེན་པ་གཅིག་རྣམས་སོ་སོར་ཁ་བཏགས། དངུལ་
སྲང་ཕྱེད་དོ་རེ། གོན་དོད་བལ་ཁལ་ཉི་ཤུ་རེ་བཅས་བསྟབས། གསེར་ཕིགས་ཀྱི་ཟངས་སྒྲིགས་ཚུགས་སྐབས་མགྲོན་གཉེར་ས་ཁུད་པར་མཛོད་བཏགས་ཀྱི་དཔའ་དར། ཕྲུག་གཟན། མཛོད་གོས་ཡུག་གི་དགུ་ཚན། ཀླུ་སྡིངས་མགོ་པ་དྲུང་
རམ་པར་བསོད་བཏགས་ཀྱི་དཔའ་དར། ཐེར་གཟན་ལེགས་པ། མཛོད་གོས་ཁ་དགུ་འབྲེལ་གྱི་བདུན་ཚན། གསེར་གཏོང་མགོ་བ་བློ་བཟང་ཡར་འཕེལ་ལ་བསོད་བཏགས་ཀྱི་དཔའ་དར། ལེ་ནའི་གཟན། གོས་ཁ་འབྲེལ། བསོད་བཏགས་བཅས་

[125B] ལྕགས་སྤྲེ་ཟླ་བ་བདུན་པའི་ཚེས་གཅིག་ལ་སྐུ་གདུང་རིན་པོ་ཆེའི་ཞལ་རས་ལྷ་ཁང་དུ་ཇི་སྲིད་པར་ཟླ་བ་བྱུང་ངོ་ཅོག་གི་ཚེས་ལྔ་ལ་བརྒྱ་མཆོད་སྣ་ལྔ་ཚར་རེ་འབུལ་སྣོད་རག་ཏིང་ཆེ་བ་དང་ཆུང་བ། མཆོད་ཀོང་བཅས་སོ་སོ་ནས་བརྒྱ་དང་བཅུ་གསུམ་
རེ་དང་སྦོས་འཛིན་སོགས་བཟོ་བར་ཟངས་བཟོ་དབུ་མཛད་བྲེ་སྲང་གིས་ཟླ་བ་ལྔ་དང་ཞག་བརྒྱད་སོང་བར་ཉིན་གླ་ཁལ་གཅིག་བྲེ་བཅོ་ལྔ་རེ་དང། ཚེ་རིང་བསམ་གྲུབ་དང་བསྟན་འཛིན་ལ་ཉིན་གླ་ཁལ་གཅིག་བྲེ་བརྒྱད་རེ། པད་ཆིང་ལ་ཉིན་གླ་བྲེ་བཅུ་བཞི་
རེའི་རྩིས་ལ་གོས་དར། གོན་པ། འབྲུ་བཅས་གཟབས་ངེས་དང། ལྕགས་བྱ་ཟླ་བ་བདུན་པའི་ཚེས་ཉེར་ལྔ་ལ་སྐུ་གདུང་རིན་པོ་ཆེའི་སྐུ་མདུན་དུ་སྟོང་མཆོད་འབུལ་སྣོད་མཆོད་ཏིང་དང་ཀོང་བུ་བཅས་གྲྭ་མཚུངས་སྟོང་ཚར་བཟོ་བར་དབུ་མཛད་བྲེ་སྲང་
གིས་ལས་རྒྱུན་ཟླ་བ་བདུན་ཞག་གསུམ་སོང་བར་ཉིང་ལ་ཁལ་གཉིས་རེ། སློབ་གསར་བ་པད་ཅིང་ལ་བྲེ་བཅུ་དྲུག་རེའི་རྩིས་ལ་གོས་དར། གོན་པ། འབྲུ་བཅས་བསྟབས། གསེར་ཕིགས་ཀྱ་ཤིང་ཆ་སྒྲོན་སྐབས་ལག་གཡོག་བཞི་བཅུ་ཞེ་ལྔ་
སྐོར་ལ་མི་རེར་བྱེ་རིལ་སྡེར་མ་རེ། བུར་ལྕུགས་རེ། ཤ་སྣ་གཉིས་རེ་དང་འཁུར་སྣ་གསུམ་རེ། གསེར་ཕིགས་ཀྱི་ཟངས་སྒྲིགས་སྐབས་ལག་གཡོག་བརྒྱ་དང་སོ་ལྔ་སྐོར་ལ་གོང་ལྟར་བདུན་སྔེར་རེ། སྔ་ཕྱིར་བཟོ་བ་རྣམས་ལ་སྟོན་མོ་རྒྱབ་བཅས་
དང༑ ལག་གཡོག་བཅས་ཚང་མ་ལ་སྔ་ཕྱིར་གྲོ་འབྲས་ཀྱིས་ཡིད་ཚིམ་པ་དང། མཆོད་ཁང་རིན་པོ་ཆེའི་ལས་རྒྱུན་ཚུགས་པ་ནས་མཇུག་འཁྱོངས་ཀྱི་བར་འུལ་མི་ཀུན་ལ་ཉིན་རེ་ལ་ཇ་ཐུག་བཞི་རེ་དང། སྐོར་ཤལ་མི་རེར་ཆང་དངུལ་ཕོར་རེ་ཆག་

[126A]༄༅། །མེད༑ དེ་སྟེང་འཕར་བྲེ་ཚད་ཀྱི་ནས་ཁལ་སྟོང་དང་སུམ་བརྒྱ་བཞི་བཅུ་ཞེ་དགུ་བྲེ་བཅུ་གསུམ་གྱི་བཏུང་བ་བཅས་བསྟབས། མགོ་པ་ལ་སོགས་པའི་ལས་བྱེད་ཚང་མར་དད་ལྡན་རྣམས་ནས་རྗེ་བླ་མ་དེ་ཉིད་ལ་དང་བ་ཆེན་པོས་
ཀུན་ནས་བསླངས་ཏེ་བསོད་ནམས་ཀྱི་བྱ་བ་ཇི་ལྟར་བསྒྲུབ་པ་ཡང། རྒྱལ་དབང་ཐམས་ཅད་མཁྱེན་པ་ཆེན་པོ་མཆོད་ཡོན་ནས། མགོ་པ་མགྲོན་གཉེར་ས་ཁུད་པར་སྟོན་མོ་རྒྱས་པའི་ཐོག་སྟོན་རྒྱབ་ཏུ་མཛོད་བཏགས། བཟང་གོས་ཀྱིས་གཙོས་
པའི་དགུ་ཚན། ལས་རྒྱབ་པ་དྲག་ཞན་སྤྱིར་མཛོད་བཏགས། རྟ༑ གོས་ཡུག་རེས་གཙོས་པའི་དགུ་ཚན་གསུམ། བཟོ་རིགས་བལ་བུ། ཤིང་བཟོ། རྡོ་བཟོ། ཞལ་མཁན་སོགས་དབུ་ཆེན་སྤྱིར་མཛོད་བཏགས། རྟ༑ གོས་ཡུག་རེས་གཙོས་བའི་
དགུ་ཚན་གསུམ། དབུ་ཆུང་སྦྱིར་གོང་འདྲ། བཟོ་རིགས་པ་ཡོད་དོ་ཅོག་སྤྱིར་མཛོད་བཏགས། རྟ༑ གོས་ཡུག་རེས་གཙོས་པའི་དགུ་ཚན་དགུ། ཀླུ་སྡིངས་ནང་བཟན་བཅུ་དྲུག་ཆང་མ་གཉིས། ཟུག་རྒྱབ་པའི་ཟླ་བོ་གཉིས། རྒན་པོ་བཅུ་
དྲུག་རྣམས་ལ་བསོད་བཏགས། རྟ༑ འབྲས་ལྟང་གཉིས། གོས་ཡུག་གིས་གཙོས་པའི་དགུ་ཚན་གསུམ། རྡོ་ཤིང་སློབ་གསར་བ་བདུན་སྤྱིར་བསོད་བཏགས། འབྲས་ལྟང། གོས་ཡུག་གིས་གཙོས་པའི་དགུ་ཚན་གཅིག་རྣམས་དང་
ལག་གཡོག་འུལ་མི་རྣམས་ལ་མི་རེར་རྩམ་བྲེ་བཅུ་རེ། འཁུར་བ་ལག་སྡོགས་གཉིས་རེ། ཤ་རྡོག་རེ། སྤྱིར་རྟ་སུམ་ཅུ་བཅས་པའི་དངོས་སྐྱེས་བཟང་པོ་སྩལ། སྲིད་སྐྱོང་ཉིད་རང་ནས་དང་བ་ཆེན་པོས་སྒེར་གཞིས་ཕོ་ལྷ་དང་རིན་ཆེན་

[126B] རྩེད་ཞྭ་བཅས་གོན་པ་ལུས་གང། ཁ་བཏགས། གོས་ཡུག་གིས་གཙོས་པའི་དགུ་ཚན། ཀླུ་སྡིངས་མགོ་པ། ཟུག་རྒྱབ་པ་གཉིས། བྲིས་པ་
དབུ་མཛད་བཅས་སོ་སོར་མཛོད་བཏགས་ཀྱི་དཔའ་དར། ཞྭ་གོས་དོད་འབྲས་ལྟང་རེ། བལ་ལྕགས་གཉིས་རེ། ལྕགས་ཀྲོལ་གསུམ་རེ། མཛོད་བཏགས། གོས་ཡུག་གིས་གཙོས་པའི་དགུ་ཚན་གསུམ། བལ་བུ། ཤིང་བཟོ། རྡོ་བཟོ་
ཞལ་མཁན་བཅས་ཀྱི་དབུ་ཆེན་དགུ་དང་དབུ་ཆུང་བཅུ་གཉིས་བཅས་སོ་སོར་མཛོད་བཏགས་ཀྱི་དཔའ་དར། དབུ་ཆེན་རྣམས་ལ་ཞྭ་གོས་རེ། མཛོད་བཏགས། གོས་ཡུག་རེས་གཙོས་པའི་དགུ་ཚན་གསུམ། དབུ་ཆུང་བཅུ་གཉིས་ལ་ཚན་
གྲངས་གོང་འདྲ། བཟོ་རིགས་པ་བརྒྱ་དང་ལྔ་བཅུ་ང་གཅིག་ཀླུ་སྡིངས་མགོ་པའི་ཚ་བོ་བཅས་ལ་བསོད་བཏགས་ཀྱི་དཔའ་དར་རེ། མཛོད་བཏགས་དང་གོས་ཡུག་རེས་གཙོས་པའི་དགུ་ཚན་བདུན། ཀླུ་སྡིངས་ནང་བཟན་བཅུ་དྲུག་ཆང་མ་གཉིས་
ལས་རྒྱབ་པའི་ཟླ་བོ་གཉིས། རྒན་པོ་བཅུ་དྲུག་བཅས་ལབ་བཏགས་སྐྱ་ཆེན་གྱི་དཔའ་དར་རེ། ཁ་བཏགས། གོས་ཡུག་རེས་གཙོས་པའི་དགུ་ཚན་གསུམ། རྡོ་ཤིང་སློབ་གསར་བ་གསུམ་ལ་སྐྱ་ཆེན་གྱི་དཔའ་དར། ཁ་བཏགས། གོས་ཡུག་
གིས་གཙོས་པའི་དགུ་ཚན། འུལ་མི་བྱིངས་ལ་རྩམ་བྲེ་བཅུ་རེ། འཁུར་བ་ལག་སྡོགས་གཉིས་རེ་དང་ཤ་རྡོག་རེ། སྟོན་རྒྱབ་ཐ་ཀོ་དྲ་སུམ་ཅུ་སོ་གཅིག་རྣམས་དང། གངས་ཅན་གྲུབ་པའི་ཐིག་ལེ་ཆེན་པོ་དཔལ་ལྡན་ས་སྐྱ་བ་དང། རྗེ་ཞལ་སྔ་

[127A]༄༅། །ནས་རྣམ་པ་བཞི། གྲྭ་ཚང་སོ་སོའི་སྤྱི་སོ། རྗེ་ཉིད་ཀྱི་ཞབས་གྲས། གསོལ་དཔོན་རབ་བརྟན་པ། མགྲོན་གཉེར་ས་ཁུད་པ། དཀའ་ཆེན་མགྲོན་གཉེར་དང་དཔལ་འབྱོར་ལྷུན་པོ་བ་ཐུན་མོང། དཔོན་ཚང་དགེ་སློང་དཔལ་འབྱོར་ཡར་
འཕེལ། ལྡེ་ཆུང་པ་དཀའ་ཆེན་བློ་བཟང་དགེ་འདུན། སྐུ་གཉེར་དགེ་སློང་ཀུན་བཟང། ད་ལྟའི་མཛོད་པ་བློ་བཟང་ཚེ་དབང། ཀླུ་སྡིངས་མགོ་བ་དང་ཟུག་རྒྱབ་པ་གཉིས་ཐུན་མོང། ཚོང་དཔོན་དགེ་ལགས། བློ་བཟང་བསམ་གཏན། བློ་བཟང་ཡར་
འཕེལ། དབེན་དགོན་དྲུང་ཆེན་རྗེ་དྲུང་དྲུང་རམ་པ་བློ་བཟང་དར་རྒྱས། ལྷན་གཉེར་པ་དཔལ་འབྱོར་རྒྱལ་མཚན། ཐོབ་རྒྱལ་གཉེར་པ་དཀའ་ཆེན་དམ་ཆོས་ལྷུན་གྲུབ། མཚར་གཉེར་པ་རིན་ཆེན། གདོང་དཀར་གཉེར་པ་བློ་བཟང་སྨོན་ལམ་
རིན་ཆེན་རྩེ་གཉེར་པ་བློ་བཟང་བཀྲ་ཤིས། ལྷུན་གྲུབ་རྩེ་གཉེར་པ་བློ་བཟང་པདྨ། བཞད་གཉེར་པ་དཀའ་ཆེན་ནོ་ནོ་དང་བློ་བཟང་སྨོན་ལམ་ཐུན་མོང། རྒྱལ་ཆེན་རྩེ་གཉེར་པ་བློ་བཟང་བརྩོན་འགྲུས། སླེ་ཕུ་གཉེར་པ་ཡེ་ཤེས་དཔལ་འབྱོར་
གཅེན་ལུང་གཉེར་པ་རྗེ་དྲུང་བློ་བཟང་ནོར་བུ། གམ་པ་གཉེར་པ་དྲུང་རམ་པ་ལེགས་གྲུབ་པ་དང་ཡར་འཕེལ་ཐུན་མོང། སྣར་ཐང་གཉེར་རྙིང་དྲུང་རམ་པ་ཡེ་ཤེས་དགེ་འདུན་དང་གསར་པ་དྲུང་ཆེན་རྡོ་རྗེ་སོ་སོ། དར་རྒྱས་གཉེར་པ་བློ་བཟང་རྣམ་
རྒྱལ༑ ཐར་པ་གཉེར་པ་དཀའ་ཆེན་བློ་བཟང་ཡར་འཕེལ། བྲག་ཁུགས་གཉེར་པ་བློ་བཟང་མཁས་མཆོག་འདམ་བླ་མ་དཀའ་ཆེན་འཇམ་དབྱངས། ལྷ་རྩེ་རྫོང་སྡོད་འདར་སྤེལ། སྤྱི་གཉེར་བློ་བཟང་ཤེས་རབ། དམ་རིང་རྫོང་སྡོད་རྩ་ལུང་པ་དང་

[127B] ཕུན་གླིང་གཉེར་པ་བཀྲས་མཐོང་པ་དང་སྨོན་འཚོ་བ་ཐུན་མོང། འོར་ཏུ་སུ་པ་བློ་བཟང་ཆོས་འཕེལ། རྡ་ཡན་རྡོ་རའི་ཆོས་རྗེ། ཧར་གདོང་མི་ཚན། བ་སོ་བ། སྲད་པ། སྟག་མོ་པ། ཁལ་ཁ། ཐོན་པ། དབེན་དགོན་སྤྱི་སོ། བྱམས་
ཆེན་ཆོས་སྡེ། དགའ་ལྡན་རབ་རྒྱས། རི་བོ་དགེ་འཕེལ། བདེ་ཆེན་དགེ་སློང་དཀོན་མཆོག་རྡོ་རྗེ། ཐུབ་བསྟན་མཁན་པོ། བཀྲ་ཤིས་དགེ་འཕེལ་གཞིས་བྱེས་ཐུན་མོང། མདངས་ཆེན་གཞིས་བྱེས་ཐུན་མོང། ཆོས་འཁོར་བདེ་ཆེན། དམ་རིང་ཆོས་སྡེ་
སྤང་ཡུལ་བདེ་བ་ཅན། བསམ་གྲུབ་དགའ་ལྡན། ལྷ་རྩེ་ཆོས་སྡེ། ཕུན་གླིང་ཆོས་སྡེ། གངས་ཅན་ཆོས་འཕེལ། སྲང་ནོར་བུ་ཆོས་འཁོར། ངོར་ཆོས་སྡེ། གཞི་གནས་པ། འབྲོང་རྩེ་བ། སྨན་ཐང་པ། བྲུལ་ཚང་པ། རི་གདོང་པ། བཀྲས་མཐོང་པ། ལྷུན་
གླིང་པ། གྲོང་སྟོད་ཁང་གསར་བ། མང་མཁར་བདེ་གླིང་པ་བཅས་ནས་སྟོན་མོ་དང་སྟོན་རྒྱབ། སྟོན་དོད་སོགས་རྒྱ་ཆེར་བསྟབས། ཕྱག་ཕྱག་པ་ཚོགས་གསོག་པ་དང། མཆེན་བློ་བཟང་འཇམ་དབྱངས། རྩྭ་གཉེར་བཀྲ་ཤིས་རྒྱ་མཚོ། གཞོལ་སྐྱ་
བོ་པ༑ རི་ཕུག་བླ་མ་རྣམས་ཀྱིས་ཇ་ཐུག་དང་སྐོར་ཤལ་རྒྱས་པར་བསྟབས། རྒྱལ་བའི་བཀའ་འགྱུར་རིན་པོ་ཆེ་གསར་བཞེངས་ཀྱི་གླེགས་ཤིང་གི་ངོས་ལ་སྤེལ་རྐྱང་པས་མཚལ་རྫིབས་བྱུགས་ཀྱི་སྟེང་དུ་གསེར་རིས་བགྱིས་པར་ཟླ་གཅིག་ཞག་
གསུམ་སོང་བར་ཉིན་གླ་ཁལ་ལྔ་བྲེ་བཅོ་ལྔ་རེ། ཟླ་བོ་གསུམ་སོ་སོར་ཉིན་གླ་ཁལ་གཉིས་བྲེ་ལྔ་རེའི་རྩིས་བཅས་པར་གོས་དར། འབྲུ༑ གོན་པ་བཅས་གཟབས་པ་དང། ཤོག་པུ་ལྷོ་ཤོག་རབ་བརྟན་ཁ་ཤོག་གི་རྒྱབ་མདུན་ལ་ཅི་ནའི་ཡུལ་གྲུ་

[128A]༄༅། །ནས་ཐོན་པའི་མཐིང་ཤོག་སྦྱར་བར་གདོང་དཀར་ལྟོ་གར་བ་བསོད་ནམས་གར་དབང་ལ་ཉིན་གླ་ཁལ་གཉིས་བྲེ་ལྔ་རེ། ཞྭ་ལུ་ཕུན་ཚོགས། ཆོས་ཉི་འདྲེ་བསྐྱུར་སོགས་མི་དྲུག་བཅས་ཀྱིས་ལས་རྒྱུན་ཟླ་བ་གསུམ་དང། ལྔ་དྲུག་
སོགས་སྣ་ཚོགས་སོང་བར་ཉིན་གླ་ཁལ་རེ་བྲེ་བཅོ་ལྔ་རེ། ཡང་ཞྭ་ལུ་བ་ཚེ་བརྟན་སོགས་མི་བཅུ་བདུན་ལའང་གོང་འདྲ་དང། ལག་གཡོག་ཉི་ཤུ་སྐོར་ནས་ཤོག་སྦྱོར་དཔེ་འགྲེ་བྱུང་བར་ཉིན་གླ་བྲེ་དྲུག་རེ་རྩིས་ལ་གོས་དར། འབྲུ༑ གོན་པ་སྣེ་མང་
རས་ཆ། ལག་གཡོག་བྱིངས་ལ་ཁ་བཏགས། གོན་པ། བལ་བཅས་ཀྱིས་ཡིད་མགུ་བར་མཛད། ལྕགས་བྱ་ཟླ་བ་བཞི་པའི་ཚེས་བཅུ་བདུན་གཟའ་སྐར་སོགས་ཕུན་སུམ་ཚོགས་པའི་ཉིན་རྒྱལ་བའི་བཀའ་འགྱུར་རོ་ཅོག་རྒྱ་ནག་ཡུལ་གྲུའི་མཐིང་
ཤོག་ལ་གསེར་གྱིས་གར་འདྲོངས་སུ་བཞེངས་པར་དཔོན་ཡིག་པ་ལྟོ་གར་བ་རྒྱུན་སྡོད་གྲགས་ལྡན་ཚེ་རིང། གདོང་དཀར་བ་དངོས་གྲུབ་ཚེ་རིང། དཔོན་ཡིག་པ་བྱིངས་བརྒྱ་དང་བཅུ་གཅིག་ཞུས་ཆེན་དགེ་བའི་བཤེས་གཉེན་དྲུག་བཅས་པར་
ཕྱེ་མར། མཆོད་འབྲུ། ཕུད་ཆང། མདའ་དར་སྣ་ལྔ། འཛུགས་སྟོན། སྟོན་རྒྱབ་ལྟོ་གར་བ་གཉིས་ལ་ཁ་བཏགས་ཉིན་བདེ་ཆེ་ལེགས་རེ། སྤྱིར་མཛོད་གོས། དཔའ་དམ་བཀྲོལ་ཚགས་ཀྱིས་གཙོས་པའི་ཚན་གྲངས་བཟང་པོ་བཅུ་གསུམ་
ཚན༑ ཞུས་དག་པར་ལྔ་ཚན། བར་སྟོན་སྐབས་བཟང་གོས་ཁ་དགུ་འབྲེལ་གྱིས་གཙོས་པའི་བདུན་ཚན། ལྟོ་གར་བ་གཉིས་ལ་བཟང་གོས་ཁ་དགུ་འབྲེལ་གྱིས་གཙོས་པའི་དགུ་ཚན། དཔོན་ཡིག་པ་བྱིངས་ལ་བཟང་གོས་བཅད་ལྡན་སྔོན་

[128B] རྒྱང་བཏགས། སྤྲིན་རིས་དམར་སེར་ཡུག་བཅས་ཀྱིས་གཙོས་པའི་དགུ་ཚན་བཟང་པོ་ལྔ། ལྟོ་གར་བ་གཉིས་ནས་པུ་སྟི་དང་པོ་རྣམས་ཀྱི་དབུ་ཤོག་དང་པོ་འདྲི་སྐབས་ཕྱེ་མར། མདའ་དར་སོགས་དང། ལྟོ་གར་བ་གཉིས་
ལ་གོས་ཁ་དྲུག་འབྲེལ་གྱིས་གཙེས་པའི་བདུན་ཚན། རྩེ་གྲས་སྐབས་ཕྱེ་མར། མདའ་དར། བཟང་གོས་ཡུག་རེས་གཙོས་པའི་ཚན་གྲངས་གཉིས། གྲོལ་སྟོན་དང་བསྟུན་ལྟོ་གར་བ་གཉིས་ལ་ཡོན་འཕར་བྲེ་ཚད་ཀྱི་ཁལ་ཉིས་བརྒྱ་དྲུག་ཅུ་རེ་
གཅིག་བྲེ་བཅུ་གསུམ། ཡིག་གཟུགས་ལེགས་པ་དང་གསེར་གར་འདྲོངས་གཙོ་བོར་བཏོན། མཁས་མགྱོགས་བཅས་ཀྱི་ཨངྐི་དང་པོ་ཚེ་དབང་བཟང་པོ་དང། ཉན་རྒྱལ། ཚེ་ནོར་སོ་སོར་འཕར་ཁལ་ལྔ་བཅུ་རེ། ཨང་གཉིས་པ་རྟ་མགྲིན་མགོན་པོ་སོགས་
མི་ལྔ་ལ་འཕར་ཁལ་བཞི་བཅུ་ཞེ་ལྔ་རེ། ཨང་གསུམ་པ་ཚེ་དབང་འགྱུར་མེད་སོགས་མི་གསུམ་ལ་འཕར་ཁལ་བཞི་བཅུ་རེ། ཨང་བཞི་པ་སྐར་རྒྱལ་སོགས་མི་གསུམ་ལ་འཕར་ཁལ་སུམ་ཅུ་སོ་ལྔ་རེ། ཨང་ལྔ་པ་བསོང་ཕུན་ཅན་གཉིས་ལ་
འཕར་ཁལ་སུམ་ཅུ་རེ་བཅས་ལ་ཚང་མར་ཚེན་གྲངས་རེ་དང། ལྟོ་གར་བ་གཉིས་བཅས་དཔོན་ཡིག་པ་དགུ་བཅུ་གོ་དྲུག་གིས་ཟླ་བ་ལྔ་དང་ཞག་བདུན་རེ་སོང་བར་ཡོན་མི་རེར་ཉིན་གླ་ཁལ་གཉིས་བྲེ་བཅུ་རེའི་རྩིས་ཁྱོན་ཁལ་སུ་མཁྲི་བདུན་སྟོང་
དྲུག་བརྒྱ་བརྒྱད་ཅུ་རྩིས་ཐོབ་པར་བཀྲ་ཤིས་པའི་ཁ་བཏགས་དགུ་བཅུ་གོ་དྲུག་མི་རེར་འབྲུ་ཁལ་བཅུ་རེ། གསེར་མགུར་ཞོ་དང་དངུལ་སྲང་དགུ་བཅུ་གོ་དྲུག་རེ། མཛོད་གོས་རྒྱབ་བཏགས་སོགས་ཡུག་བཅུ་གཉིས། མུ་ཏིག་གི་ཐོད་མཛེས། དཔྲལ་

[129A]༄༅། །གཡུ་བདུན། སྐེ་ཐག་ཆེ་ཆུང་བཅོ་ལྔ། གཡུ་དང་བྱུ་རུ་སྤོས་ཤེལ་གྱི་ལྟག་ཛར་སུམ་ཅུ་སོ་བཞི། མུ་མེན་སོགས་ཀྱི་ཕྲེང་བ་སྣ་ཚོགས་བརྒྱད། བྱུ་རུའི་ཤལ་པ་ཆེ་ཆུང་ཉེར་གཅིག་ཤེལ་རིགས་དང་ཉ་ལྕིབས། དུང་སོགས་ཀྱི་
ཕྲེང་བ་རྒྱན་ཡོད་མེད་ཉེར་གཅིག་གོས་སློག་མགོ་ཕྱུ། སྟོད་ལྟང། འགའ་སོགས་རས་རིགས། ཐ་མི་ཁ་ཀོ་དྲ། ལྕགས་གྲོལ། རལ་གྲི་ཤུབས་བཅས། རྗེས་སླེབ་དཔོན་ཡིག་པ་དར་རྒྱས་སོགས་མི་བཅུ་གཉིས་ཀྱིས་ཟླ་བ་གཉིས་དང་གསུམ་
བཞི་སྣ་ཚོགས་སོང་བར་གོང་བཞིན་རྩིས་པར་ཁལ་སུམ་སྟོང་དྲུག་བརྒྱ་སུམ་ཅུ་ཕྱེད་སོ་གསུམ་རྩིས་ལ་ཁ་བཏགས་བཅུ་བཞི། གསེར་མགུར་ཞོ་བཅུ་བཞི། མཛོད་གོས། སྐེ་ཐག་གསུམ། གོས་སློག་བཅུ། མགོ་ཕྱུ་གཉིས། ལྕགས་ཀྲོལ་
རལ་གྲི་མགོ་པ་དྲུང་རམ་པ་བློ་བཟང་དཔལ་འབྱོར་ལ་ཁ་བཏགས། གསེར་མགུར་ཞོ་གསུམ། དངུལ་སྲང་གསུམ། གོས་སྟོད། ཐེར་བུབས་གཉིས། ཕྲུག་ཆུང་བུབས་གསུམ། ཞུས་ཆེན་དཀའ་ཆེན་མཁས་བཙུན་སོགས་མི་དྲུག་གིས་ཟླ་
པ་ལྔ་དང་ཞག་ལྔ་སོང་བར་ཉིན་རེར་ཁལ་རེ་བྲེ་དྲུག་རའི་རྩིས་ལ་ཁ་བཏགས། འབྲུ༑ གོས་ཡུག་གོས་སྟོད་དྲུག་ཐང་ཤས་དྲུག་གཟན་དྲུག་བཅས་ཀྱིས་ཀུན་གྱི་ཡིད་མགུ་ངེས་སྒྲུབས། ཆང་མར་ཉིན་རེར་བྲེ་བཅོ་ལྔ་རེ། ལག་གཡོག་རྒྱུན་སྡོད་
བཅུ་དྲུག་ལ་ཉིན་རེར་བྲེ་བརྒྱད་རེའི་རྩིས་ལ་འབྲུ་ཁལ་ཉིས་བརྒྱ་དང་དྲུག་བལ་ཁལ་ལྔ་བརྒྱ་དང་བཅུ་དྲུག་ཉག་བཅུ་གཉིས། གཞིས་ཁག་ཉེ་སྐོར་ནས་ལག་གཡོག་ཏུ་ཡོང་མི་བཅུ་གཅིག་ལ་ཉིན་རེར་བྲེ་བདུན་རེའི་རྩིས་ལ་འབྲུ་དང་བལ་བཅས་

[129B] བཀའ་འགྱུར་རིན་པོ་ཆེའི་ཤོག་བུ་གྲངས་སུམ་ཁྲི་བརྒྱད་སྟོང་སུམ་བརྒྱ་སུམ་ཅུ་ལ་གྲང་སེར་སྤུས་ལེགས་མགུར་ཞོ་སུམ་སྟོང་བཞི་བརྒྱ་དྲུག་ཅུ་རེ་བཞི་བསེ་བ་བཅུ། གླེགས་ཤིང་ལ་མགུར་ཞོ་བཅོ་ལྔ་དང་བསེ་བ་བཅུ་དྲུག་བཟང་གོས་
དམར་སེར་རྒྱ་ཡིག་མ་དང་ཁ་ཐི་སྔོ་ཁྲའི་གདོང་དར། ཞལ་ཁེབས་བཟང་གོས་གཞི་དམར་གསེར་གྱི་དྲ་བ་དྲ་ཕྱེད་དང་བཀྲ་ཤིས་རྟགས་བརྒྱད་ཀྱི་རི་མོ་ཙན་མངགས་བཏགས་ཧོར་དར་གྱི་ནང་ལྡན། མཛོད་གོས་སེར་པོའི་ནི་བཟའ་ཧོར་དར་སེར་བོའི་
རྒྱབ་ལྡན། སེ་ཐ་ཧོ་ཁྲ་བོའི་གླེགས་ཐག་ཨ་ལུང་བཅས་པ། ཕྱི་སྒྲིལ་རྒྱ་རས་སེར་པོའི་ན་བཟའ་ཅན་རྣམས་རྗེ་བླ་མ་རྡོ་རྗེ་འཆང་བཀའ་དྲིན་མཚུངས་པ་མེད་པ་དེ་ཉིད་ཀྱི་དགོངས་པ་ཆོས་ཀྱི་དབྱིངས་སུ་རྫོགས་པ་དང། ཐུགས་རྗེའི་གཟིགས་པ་བླ་ན་མེད་
པས་དུས་གནས་ཀུན་ཏུ་སྐྱོང་བའི་ཕྱིར་ཕྱག་མཛོད་དེ་ཉིད་ཇི་སྲིད་འཚོ་བའི་བར་དུ་ཅི་ཤོར་ཕངས་མེད་ཀྱི་དད་བ་ཆེན་པོས་འགན་ལེན་མཛད་ཅིང། ཕྱག་མཛོད་ཉིད་དུས་ཀྱི་ཆོས་ཉིད་དུ་གྱུར་ནས་སྔར་སྨོས་པ་བཞིན་མགྲོན་ས་རང་ནས་འགན་ལེན་དང་
རོགས་ལམ་བྱེད་མི་རྣམས་ནས་ཀྱང་ཕྱར་མོ་ཆེ་གྲུ་བཞི་ཟུར་འདེགས་ཀྱིས་ལེགས་པར་བསྒྲུབ་ཅིང། དེ་དག་ཐམས་ཅད་ཀྱང་ཐར་པ་བླ་ན་མེད་པ་རྫོགས་པའི་བྱང་ཆུབ་ཐོབ་པའི་ཕྱིར་རྗེ་བཙུན་བླ་མ་མཆོག་གིས་ཚེ་རབས་ཐམས་ཅད་དུ་དགྱེས་བཞིན་
རྗེས་སུ་འཛིན་པའི་ཐབས་འབའ་ཞིག་ཏུ་ཡིད་ལ་བརྣགས་པར་བྱས་སོ། །གཉིས་སྤང་དབུས་སུ་ཟུང་འཇུག་རྡོ་རྗེའི་ཐུགས། །གང་གི་ཟ་མ་ཏོག་དེའང་འགྲོ་ཀུན་ལ། །ཕན་དང་བདེ་བ་སྦྱིན་ཕྱིར་ཐུགས་རྗེའི་ཤུགས། །འགོག་པ་མེད་པ་ཧྲིལ་པོ་གཅིག་ཏུ་

[130A]༄༅། །བཞུགས། །ཟླ་བ་ལན་བརྒྱར་བཞུ་བ་མ་འཕོས་པའི། །ཉལ་འགྲོ་དཀར་པོ་སྒྲ་གཅན་གྱིས་བཏུང་བ་རྟག་པར་བཅིངས་པའི་འབྲས་བུ་རྡོ་རྗེའི་ཁམས། །མཚོན་ཕྱིར་རླན་གྱི་སྐྱོན་ཀུན་བྲལ་བར་བརྟག་དངོས་ཀུན་གདོད་ནས་རང་ཚུགས་
རི་བོ་བརྟན། །མཐར་འཛིན་ལྟ་བ་འཕྲོག་བྱེད་ལུང་རིགས་གཟེར། །རྣོན་པོས་བཅོམ་ཕྱིར་རྟེན་འབྲེལ་བསླུ་མེད་པ། །མཚོན་ཕྱིར་མཆོད་སྡོང་ངོ་མཚར་ཅིར་ཡང་བཀྲ། །རྟེན་དང་བརྟེན་པ་ཀུན་གྱི་རྣམ་པར་འཕྲུལ། །ཡེ་ཤེས་སྣང་བ་གཞར་ཡང་འགོག་
མེད་སྣང། །ཐ་མལ་སྣང་བ་འགྲིབ་པའི་ཁང་པ་བརྩེགས། །རིན་ཆེན་ཕྲ་ཚོམ་འབར་ཕྱིར་སྟོན་འདི་རྨད། །ཆོས་དང་ལོངས་སྤྱོད་རྫོགས་པའི་བཀོད་པ་ཡི། །རྣམ་འགྱུར་དེ་ལ་མཆོད་ཕྱིར་འཆི་མེད་དང། །རྐང་གཉིས་གདེངས་ཅན་སྔོན་གྱི་ལྷ་གཤིན་རྗེ།།
ཀུན་གྱིས་རང་རང་མཐུ་སྟོབས་ཅིར་ཡང་སྤྲོས། །ཅུང་ཟད་ཙམ་ཞིག་འབྲེལ་པར་གྱུར་དེ་ལའང། །ཕན་པ་སྟོན་ལ་མཚུངས་པའི་ཟླ་ཀུན་དང། །ཡོངས་སུ་བྲལ་བ་དེ་ཕྱིར་སྐྱབས་སུ་གསོལ། །སྙན་པའི་ངག་གིས་ཀུན་ཏུ་བརྗོད་པར་བྱ། །བྱ་བ་ཡུལ་ལ་
ཡོད་པའི་འཕྲིན་ལས་དང། །བྱེད་པ་པོ་ལ་ཡོད་པའི་འཕྲིན་ལས་ཀྱི། །རྣམ་པར་འགྱུར་བཅིར་ཡང་སྤྲོ་བ་ནི། །ཡིད་བཞིན་ནོར་དང་བུམ་པ་བཟང་པོ་བཞིན། །མཆོད་པའི་བྱེ་བྲག་ཅུང་ཟད་བྱེད་ཀུན་ཀྱང། །སྲིད་པའི་རི་བོ་ཧྲུལ་པོར་འགྱུར་བྱེད་ན། །རྩེ་
གཅིག་གསོལ་བ་འདེབས་པའི་སྐྱེ་བོ་ལ། །ཕན་བདེ་མཐར་ཐུག་སྩོལ་བ་ལྟ་ཅི་སྨོས། ཞེས་པ་ནི་མཆོད་སྡོང་ཆེན་པོ་བསྐྲུན་པ་སོགས་མཛད་པའི་ཡན་ལག་གི་ལེའུ་སྟེ་བརྒྱད་པའོ།།    ༈    །།དེ་ལྟར་བདག་ཅག་རྣམས་ལ་བཀའ་དྲིན་མཚུངས་པ་

[130B] གླེགས་བམ་རིན་པོ་ཆེ་ལས། སེངྒེ་ལྟ་བུར་མི་སྐྲག་པའི། །ཐུགས་རྗེ་ཆེན་པོས་འགྲོ་བ་
འཛིན། ཅེས་མཛད་པ་ལེ་ལག་དང་བཅས་པ་ལུང་བསྟན་ཅིང། བསོད་ནམས་མཆོག་གི་མཚན་ལྡན་པ། །རྩོད་དུས་དགུ་ཡི་ཐ་མ་ལ། །བསྟན་པའི་མེ་རོ་གསོ་བར་བྱེད། །བཤད་ཚོགས་རྒྱ་མཚོ་ལྟ་བུ་ནའང། །ཁྲིམས་ནི་ཅུང་ཟད་ལྷོད་པར་འགྱུར། །རྨིག་
གཅིག་པ་དང་མཆེ་བ་ཅན། །ཁྲིམས་འཆལ་བྱོལ་སོང་སྐྱོང་བར་བྱེད། །སྡིག་གྲོགས་འཕེལ་ཞིང་སྐྱེ་བོས་གང། །རང་ཉིད་མི་བསྲུན་གཞན་ལ་འཕྱ། །ནོར་བདུན་འདོར་ཞིང་ནོར་མིན་བསྒྲུབ། །ཁྲིམས་པོར་འདོད་ཡོན་དོན་དུ་གཉེར། །ཨེ་མ་དེ་འདྲའི་བསྟན་པ་
ལ༑༑ ཆོས་གྲྭ་དེ་ཡང་གཡེལ་བར་འགྱུར། ཞེས་སྐུ་དུས་དེར་ཇི་ལྟར་འབྱུང་བ་རྣམས་གསལ་བར་ལུང་བསྟན་ཏེ། དེ་དག་གི་དོན་དེང་དུས་ཀྱི་སྐྱེ་བོ་རྣམས་ལ་བློ་གྲོས་འཕེལ་བའི་ཕྱིར་ཅུང་ཟད་ཅིག་ཕྱེ་ན། དེ་ཡང། རྗེ་བློ་བཟང་ཆོས་ཀྱི་རྒྱལ་མཚན་དད་ལ་
བཟང་པོ་དེ་ཉིད་ཞིང་ལ་གཤེགས་སུ་ཉེ་བའི་ཚེ་དྲུང་འཚོ་བ་ནམ་མཁའ་རྒྱལ་མཚན་གྱི་རྨི་ལམ་དུ་རྒྱལ་མཚན་ཤིན་ཏུ་ཆེ་བ་ཞིག་བཟུང་འདུག་བ་ལ་རླུང་ཆེ་བ་ཞིག་ལངས་ནས་འགྱེལ་གྲབ་བྱུང་བའི་ཚ་མི་ནག་པོ་ཞིག་བྱུང་བར་བཟུང་རོགས་བཅོལ་
བར༑ ད་ལམ་བཟུང་མི་ཐུབ་ཟེར་ནས་རྒྱལ་མཚན་བསྒྱེལ་བར་རྨིས་པར་གཉིད་སད་དེ་རྣམ་རྟོག་ཟོས་ནས། རྗེ་བློ་བཟང་ཆོས་ཀྱི་རྒྱལ་མཚན་དཔལ་བཟང་པོ་ལ་ཇི་ལྟར་གྱུར་པའི་གནས་ཚུལ་ཞུས་པའི་ལན་དུ། བཀའ་ལས། ངེད་ཀྱིས་ཚེ་འདི་ལ་

[131A]༄༅། །བྱ་བ་ཐམས་ཅད་བྱས་ཟིན། ད་ཕྱི་མར་སྐུ་འདྲ་ལྟ་བུར་འདུག་ཆོག་པ་ཡོད་ཅེས་གསུངས་ཤིང། དེ་ནས་ཞིང་ལ་གཤེགས་ཟིན་པའི་རྗེས་སུ་ཀུན་གཟིགས་ལྔ་པ་ཆེན་པོ་དང་ལ་མོ་ཆོས་སྐྱོང་ཆེན་པོ་གཉིས་ནས་ཡེ་ཤེས་ཀྱི་གཟིགས་
པ་དྲི་མ་མེད་པ་ས་ལེགས་པར་དཔྱད་དེ། རྗེ་བླ་མ་འདི་ཉིད་ངོས་འཛིན་མཛད་ནས་ཐུགས་ཐག་ལེགས་པར་ཆོད་པའི་ཚེ། ལ་མོ་ཆོས་སྐྱོང་ཆེན་པོར་གཏང་རག་གི་ལེགས་སོ་འབུལ་བར་དཀའ་ཆེན་མགྲོན་གཉེར་དགེ་འདུན་ཚུལ་ཁྲིམས་བཏང་སྟེ་
སྙན་དར་དང་མདུང་རྣོན་མདུང་རྟིང་གི་ལྕགས་མེད་པ་ཞིག་ཕུལ་བར་ཆོས་སྐྱོང་ཆེན་པོ་ནས་མདུང་དེའི་སྟོད་སྨད་ཀུན་ཏུ་གཟིགས་ནས་ཕྱག་མཐེབ་ཀེར་ཏེ་བླ་མ་བཟང་པོ་འདི་འདྲ་ཞིག་འབྱུང་སྟེ། མདུང་རྟིང་མེད་ལུགས་ཀྱིས་ཕྱག་ཕྱི་ནོར་ཉན་འོང་བ་
དཀའ་ཞེས་གསུངས་པ་ལྟར། རྗེ་བླ་མ་འདི་ཉིད་སྐུ་ན་ཕྲ་མོའི་དུས་ནས་བཟུང་སྟེ། ཕྱག་ཕྱི་འགའ་ཞིག་བདུད་དང་འགོང་པོའི་སྤྲུལ་པ་དང། འགའ་ཞིག་བདུད་དང་འགོང་པོས་བྱིན་གྱིས་བརླབས་པ། འགའ་ཞིག་སྡིག་གྲོགས་ཀྱི་དབང་དུ་སོང་བ་
སོགས་སྣ་ཚོགས་ཤིག་བྱུང་སྟེ་མཛད་པ་ཕྲ་རགས་ཐམས་ཅད་ལ་བར་དུ་གཅོད་པ་ཤིན་ཏུ་མང་བས་ཐོག་མ་ཐུགས་གཉེར་གྱི་ཚུལ་མཛད་པའི་ཚེ་ཡང་བགྲོ་གླེང་ཐུགས་ངར་དང་ལྡན་པས་གནང་བ་དང་གསུང་བཤད་དྲག་པོར་མཛད་པའི་ཚེ་བླ་མ་
ཟེར་བ་སྤམ་སྤམ་པ་ཞིག་དགོས་པས་དངོས་ཉམས་མ་མཛད་ཅིག་ཟེར་ཞིང་གཟིམས་ཆུང་རང་དུ་བཞུགས་སུ་གསོལ། དེ་ལྟར་ཞུ་བ་པོ་རྣམས་ལ་ཐུགས་བརྩེ་བ་ཆེན་པོས་དགོངས་ནས་ནང་དུ་ཡང་དག་འཇོག་འབའ་ཞིག་ལ་གཞོལ་ཞིང་བཞུགས་

[131B] ཐུགས་ཕལ་པ་ལྟར་ན་གཏི་ཐུག་པའི་རྣམ་པས་མཁས་ཚུལ་སོགས་ཅི་ཡང་མི་བཞེས་པར་འདུག་པས་ཇི་འདྲ་ཞིག་ལེགས་ཞེས་ཆོས་སྐྱོང་ཆེན་པོ་སོགས་ལ་ཡང་ལུང་བསྟན་ཞུ་ཞིང། གདུལ་བྱ་ལ་རབ་བྱུང་བསྙེན་རྫོགས་དང་བཀའ་དབང་
རྗེས་གནང་གནང་ལུགས། བསླབ་དོན་གནང་ལུགས་ཚུན་ཆོད་ཀྱང་ཤོག་ཧྲིལ་ཉབ་ཉོབ་རེ་རང་གིས་མི་ཤེས་བཞིན་དུ་གཞན་ལ་དྲིས་ནས་བསྒྲིགས་ཏེ་འདི་ལྟར་གནང་དགོས་ཞེས་སྙན་འབུལ་ཞུ་བ་དང། རང་རང་སོ་སོར་སྟོབས་འབྱོར་དང་ཁ་དྲག་
དབང་ཆེ་འདོད་པས་ཚོང་དང་ཁེ་སྤོགས་རྒྱ་ཆེར་བྱེད་པ། རྟ་ནོར་སོགས་གཏོས་ཆེན་པོ་གསོ་བ། ཕན་ཚུན་ཆགས་སྡང་གིས་འཐབ་འཁྲུག་བྱེད་པ་སོགས་ངན་སྤྱོད་སྣ་ཚོགས་པ་ལྷུར་བླངས་ནས། རྗེ་བླ་མ་མཆོག་གི་གཟིམས་ཆུང་གི་ཉེ་འདབས་
གསོལ་བ་ཁང་རང་དུ་ཡང་ཁུ་ཚན་ཕན་ཚུན་དམར་གསོད་བྱེད་པ་སོགས་རྩིང་སྤྱོད་མཐའ་ཡས་པ་དང། དེའི་དབང་གིས་ཕྱོགས་བཞིའི་རྒྱལ་པོ་ཁག་དུ་མ་ནས་ཀྱང་རྡོ་རྗེ་ཉིད་ཀྱི་སྐུ་ཚ་སོགས་ཀྱི་མགོ་འབྲེག་པ་དང། ཕྱག་ཕྱི་ཞུ་མི་མགྲོན་གཉེར་སོགས་
ཕོ་བྲང་གི་ནང་ཉིད་ནས་བཙན་སྤྱོད་ཀྱིས་ཁྱེར་བ་སོགས་མ་རུངས་པའི་བྱ་བ་སྣ་ཚོགས་པ་ཞིག་བྱས་ཀྱང། ཇི་སྐད་དུ། དགྲ་དང་གྲོགས་ལ་རི་བོ་འདྲ་བ་སྟེ། །རྒྱ་མཚོ་བཞིན་དུ་མི་འཁྲུག་སེམས་དང་ལྡན། ཅེས་པའི་ངང་ཚུལ་ལྷུར་བཞེས་ཏེ་དེ་དག་ཐམས་
ཅད་རྨི་ལམ་གྱི་ནང་དུ་བྱུང་བའི་རླུང་འཚུབ་དང་མིག་འཁྲུལ་མཁན་གྱིས་བྱས་པའི་གྲོང་ཁྱེར་ལྟར་གཟིགས་ནས། ཐུགས་མི་བདེ་བའི་རྣམ་པ་ལ་སོགས་པ་ལྟ་ཞོག་བྱུང་བ་ཙམ་གྱི་རྣམ་པའང་མི་མཛད་པར་རིའི་རྒྱལ་པོ་མཆོག་རབ་ཀྱི་སྲ་བརྟན་བཞིན་

[132A]༄༅། །གཡོ་བ་མེད་པར་བཞུགས་པའི་ངང་ནས། ཐུགས་རྗེ་ཆེན་པོའི་འོད་ཟེར་དང་རྫུ་འཕྲུལ་བཀྱེ་བས་མ་རུངས་པའི་བྱ་བ་དེ་འདྲ་བྱུང་བ་ཙམ་གྱིས་སྐྱེ་བོ་ཐམས་ཅད་རྗེ་ཉིད་ལ་ལྷག་པར་མོས་གུས་ཆེ་བར་གྱུར་ཏེ་བཀའ་དྲིན་རྗེས་སུ་དྲན་པ་
དང་གསོལ་བ་འདེབས་པ་ལ་ལྷག་པར་བརྩོན་པའི་བཀའ་དྲིན་གྱིས་བཟུངས་པ་ནི། སེངྒེ་རི་དྭགས་དང་གཅན་གཟན་གཞན་གྱིས་ང་རོ་ལ་སོགས་པ་ཇི་ཙམ་སྒྲོག་ཀྱང་བག་ཚབ་ཅུང་ཟད་ཀྱང་མེད་བར་འཁོད་བ་བཞིན་སྙིགས་དུས་ཀྱི་ངང་ཚུལ་ལ་
བག་ཚ་བཅུང་ཟད་ཀྱང་མེད་པར་བཞུགས་ནས། གོང་དུ་བཤད་པའི་ཐུགས་རྗེ་ཆེན་པོས་གདུལ་བྱ་རྣམས་བསྐྱངས་བས་ན། སེངྒེ་ལྟ་བུར་མི་སྐྲག་པའི། །ཐུགས་རྗེ་ཆེན་པོས་འགྲོ་བ་འཛིན། ཅེས་བྱ་བའི་དོན་གསལ་ལ་རྗེ་བླ་མ་ཉིད་སྐུ་ན་ཕྲ་མོའི་དུས་
སུ་བསོད་ནམས་བསྟན་པའི་རྒྱལ་མཚན་ཞེས་མཚན་དུ་ཞུ་བས། བསོད་ནམས་མཆོག་གི་མཚན་ལྡན་པ། ཞེས་གསུངས་ཤིང། དུས་ཀྱི་མཐའ་འདིར་ཡང་སངས་རྒྱས་ཀྱི་བསྟན་པ་སྤྱི་དང་ཁྱད་པར་དུ་བསྟན་པ་ཀུན་གྱི་གཞི་རྩ་སོ་སོ་ཐར་པའི་བསྟན་
པ་ཆེས་ཆེར་གསལ་བར་མཛད་པ་དང། ལྷག་བར་དུ་ཆོས་གྲྭ་ཆེན་པོ་འདིར་ཆོས་འཁོར་གསར་བ་ཁྱད་དུ་འཕགས་པ་བཙུགས་པ་དང་དུས་མཚུངས་སུ་སྨོན་ལམ་གྱི་རྒྱས་འདེབས་བླ་ན་མ་མཆིས་པ་གནང་བས་བཤད་རྩོད་སྤྱི་དང་ཁྱད་པར་ཆོས་
ཀྱི་གྲགས་པའི་གཞུང་ལུགས་དྲི་མ་མེད་པ་བླ་ནས་བླར་འཕེལ་བ་དང། སྣར་ཐང་གི་ཆོས་གྲྭ་སོགས་བཀའ་གདམས་གོང་མའི་དགོན་གནས་མང་པོ་ཉམས་ཆགས་སུ་གྱུར་པ་ཐུགས་བསྐྱེད་བླ་ན་མེད་བའི་བྱིན་མཐུས་གཞི་ནས་གསོས་བ་དང་

[132B] རྩོད་དུས་དགུ་ཡི་ཐ་མ་ལ། །བསྟན་པའི་མེ་རོ་གསོ་བར་
བྱེད༑ ཅེས་བྱ་ཞིང། སྐུ་དུས་དེར་རྗེ་བླ་མ་ཉིད་ཀྱི་ཐུགས་རྗེ་བླ་ན་མེད་པས་འདུས་སྡེ་ཆེན་པོ་འདིར་བཤད་ཚོགས་ཀྱི་གྲྭ་ཤིན་ཏུ་འཕེལ་རྒྱས་སུ་གྱུར་ནས། ལུང་རིགས་དྲི་མ་མེད་པས་ཕས་ཀྱི་རྒོལ་བ་དྲུངས་ཕྱུང་ནུས་པའི་མཁས་པ་རྒྱ་མཚོ་ལྟ་བུ་བྱུང་ཡང་
སྔར་བཤད་པ་བཞིན། འཁོར་འགའ་ཞིག་གི་བྱེད་ལས་ལ་བརྟེན་འདུལ་ཁྲིམས་ཅུང་ཟད་ལྷོད་པར་གྱུར་ཏེ། དྲག་ཞན་མང་པོ་ནས་རྨིག་གཅིག་པ་རྟ་དྲེལ་གྱིས་མཚོན་པའི་བྱོལ་སོང་སྣ་ཚོགས་པ་དང། མཆེ་བ་ཅན་ཁྱིའི་རིགས་མང་པོ་ཐབས་སྤྱོད་སྣ་
ཚོགས་ཀྱིས་དགོན་གནས་ཆེན་པོར་བསྟེན་པ་དང། དེ་དག་གསོ་ཞིང་སྲོག་ཆགས་རྣམས་ཀྱི་བང་ཤེད་བཟང་ངན་འགྲན་པ་སོགས་སྤྱོད་པ་སྣ་ཚོགས་བྱས་པ་ལ་ཀླད་ཆུང་རྣམས་དེ་དག་གི་རྗེས་སུ་འབྲངས་ཏེ་ཆང་དང་གླུ་གར་སོགས་དགག་དབྱེ་
དང་སྨོན་ལམ་ཆེན་མོའི་དུས་ལ་སོགས་བར་བག་མེད་དུ་སྤྱོད་པས་ཁྲིམས་ཀྱང་འཆལ་བ་དུ་མ་དང། དེ་དག་ཕན་ཚུན་ནག་ཕྱོགས་ཀྱི་གྲོགས་འཕེལ་བས་སྡིག་གྲོགས་སྟོབས་རྒྱས་ཤིང། དེ་ལ་བརྟེན་ནས་དགོན་ནང་དུ་ལྕགས་བཟོ་བ་དང་ཤིང་
བཟོ་བ་ལ་སོགས་པ་གྲོང་བའི་སྐྱེ་བོ་མང་པོ་དགེ་འདུན་གྱི་བྱ་བ་དང་དཔལ་ལྡན་བླ་མའི་སྐུ་དོན་མ་ཡིན་པར་གང་ཟག་སོ་སོའི་དོན་ལ་བག་མེད་དུ་བསྟེན་པར་བྱེད་ཅིང། རང་ཉིད་མི་བསྲུན་པའི་སྤྱོད་པ་སྣ་ཚོགས་པ་སྤྱོད་བཞིན་དུ་ཆོས་ཚུལ་བཞིན་དུ་

[133A]༄༅། །བསྒྲུབ་པའི་བླ་མ་དང་དགེ་བཤེས་འདུལ་བའི་ཀུན་སྤྱོད་དྲི་མ་མེད་པ་ལ་གནས་པ་དང། འཇིག་རྟེན་ཆོས་བརྒྱད་ལ་སྙིང་པོ་མེད་པར་རྟོགས་པའི་དགེ་སློང་རི་ཁྲོད་པ་རྣམས་ལ་རང་གི་ལྟ་སྤྱོད་དང་མི་མཐུན་པ་རྒྱུ་མཚན་དུ་བྱས་
ནས༑ བླ་མ་འདི་ཚེ་ལས་ངན་པ། དགེ་བཤེས་འདི་ཚེ་ལས་ངན་པ་ཞེས་འཕྱ་བར་བྱེད་ཅིང། དེའི་དབང་གིས་དད་པ་དང། ཚུལ་ཁྲིམས་དང། གཏོང་བ་དང། ཐོས་པ་དང། ངོ་ཚ་ཤེས་པ་དང། ཁྲེལ་ཡོད་པ་དང། ཤེས་རབ་སྟེ་ནོར་བདུན་པོ་སྒྲུབ་
འདོད་ཀྱི་བློ་ཅུང་ཟད་ཀྱང་མེད་པར། ནོར་མིན་པ་བཞོན་པ་དང། བ་ལང་དང། གསེར་དངུལ་དང། འབྲུ་སོགས་མང་པོ་བུན་བསྐྱེད་དང། ཁེ་སྤོགས་སོགས་ཀྱི་འབད་པས་བསྒྲུབ་པར་བྱེད་ལ། རྒྱུ་མཚན་དེའི་ཕྱིར་དམ་པའི་ཆོས་འདུལ་བའི་ཁྲིམས་
དྲི་མ་མེད་པ་བོར་ནས། བག་མེད་པར་འདོད་ཡོན་ལ་སྤྱོད་པ་ནི་ཁྱིམ་པའི་སྐྱེ་བོ་ལྟ་བུར་སྤྱོད་པས། གོང་དུ་སེངྒེ་ལྟར་གང་ལའང་འཇིགས་པ་མེ་དཔར་འགྲོ་བ་སྐྱོང་བར་གསུངས་པའི་རྗེ་བླ་མ་མཆོག་དེ་འདྲའི་བསྟན་པ་ལ་བློ་གྲོས་དང་ལྡན་པ་རྣམས་
སྐྱེ་བོ་ངན་པ་རྣམས་ཀྱི་བྱེད་སྤྱོད་ལ་ཨེམ་ཞེས་སྐྱོ་ཚིག་འབོད་པར་བྱེད་དགོས་པར་འགྱུར་ཞིང། དམ་པའི་སྐྱེ་བོ་རྣམས་ཡིད་སྐྱོ་ཞིང་དམ་པ་མིན་པའི་སྐྱེ་བོ་རྣམས་གཉའ་རེངས་པས་ཆོས་གྲྭ་དེ་ཡང་གཡེལ་བར་གྱུར་ཏེ། འདུལ་ཁྲིམས་ལས་ཅུང་
ཟད་ལྷོད་པར་འགྱུར་བ་ནི། བཤད་ཚོགས་རྒྱ་མཚོ་འདྲ་ན་ཡང། ཞེས་བྱ་བ་སོགས་གསུངས་པའི་དོན་ཏེ། དེ་ལྟ་ན་རྗེ་བླ་མ་ཁྱབ་བདག་རྡོ་རྗེ་འཆང་ཆེན་པོ་འདི་ཉིད་འཁོར་ཚོགས་གདུག་པ་ཅན་རྣམས་ཀྱིས་ཅུང་ཟད་ཀྱང་གཡོ་བ་མེད་པར་ཐུགས་རྗེའི་

[133B] སྐྱེ་བོ་དེ་དག་གི་ངན་སྤྱོད་རྣམས་ཀྱང་རང་རང་གི་རང་མཚང་གསལ་བར་བསྟན་ཟིན་པའི་རྗེས་སུ་རྗེ་བླ་མ་གང་གི་འཕྲིན་
ལས་དགུང་དུ་འདེགས་པའི་གྲོགས་འབའ་ཞིག་ཏུ་གྱུར་ཏེ། རྩྭ་དང་ཤིང་དང་མེ་རྣམས་ཕན་ཚུན་བསྲེག་བྱ་སྲེག་བྱེད་ཡིན་ཀྱང་གྲོགས་སུ་འགྱུར་བ་ལྟ་བུའོ། །དེ་ལྟར་རྗེ་བཙུན་བླ་མ་དམ་པ་དེ་ཉིད་ནི་ཤོལ་ཟླ་སོགས་མ་རྩིས་པའི་རགས་རྩིས་ཀྱི་དབང་དུ་བྱས་
ན་དགུང་གྲངས་དོན་ལྔའི་བར་དུ་གདུལ་བྱ་མཐའ་དག་གི་བློ་ངོ་དང་འཚམ་པར་ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་བསྐོར་བ་དང་སྐུ་གསུང་ཐུགས་ཀྱི་མཛད་པའི་རོལ་གར་བརྗོད་ལས་འདས་བར་བསྒྱུར་ཞིང། དེ་ཡང་ཕལ་ཆེར་ནང་དུ་ཡང་དག་པར་
འཇོག་པའི་སྒོ་ནས་བྱང་ཆུབ་ཀྱི་སེམས་ལ་ཐུགས་སྤྱོད་བ་དང་ནང་རྡོ་རྗེའི་ལུས་ལ་གནད་དུ་བསྣུན་པའི་རིམ་པ་གཉིས་ཀྱི་རྣལ་འབྱོར་ཟབ་མོ་ལ་གཞོལ་བར་མཛད་ཅིང། སྐབས་སྐབས་སུ་གཞན་གྱིས་ཞུས་པ་སོགས་ཀྱི་རྐྱེན་ལ་མ་ལྟོས་པར་སྐྱེ་བོ་
མང་པོའི་ཚེ་སྔ་ཕྱི་དང་སྐྱེ་བརྒྱུད་སོགས་ཀྱི་གླེང་མོ་མཐའ་ཡས་པ་དང། འདས་མ་འོང་ད་ལྟ་དུས་གསུམ་གྱི་བདེ་དོག་མང་པོ་ཐོགས་མེད་དུ་ལུང་སྟོན་པར་མཛད་བ་དང། དུས་ལ་མ་བབ་པ་འགའ་ཞིག་གི་ཚེ་ཇི་ཙམ་གྱི་ནན་ཏན་ཆེན་པོས་ཞུས་ཀྱང་
བཀའ་གསལ་ཕེབས་པ་ལྟ་ཞོག་བཀའ་ཙམ་ཡང་མི་ཕེབས་པར་ཏིང་ངེ་འཛིན་འབའ་ཞིག་ལ་གཞོལ་ནས་བཞུགས་པར་མཛད་པ་ནི་དཔལ་ལྡན་ཨ་ཏི་ཤའི་བླ་མ་ཨ་ཝ་དྷཱུ་ཏཱི་པ་ལྟ་བུ་དང། དུས་ཀུན་ཏུ་འཕགས་པའི་རིགས་བཞི་ལ་གནས་པ་

[134A]༄༅། །དང༑ ཚུལ་ཁྲིམས་ཀྱི་ཕུང་པོ་ཡོངས་སུ་རྫོགས་པའི་ཕྱིར་དགེ་སློང་གི་བརྟུལ་ཞུགས་དྲི་མ་མེད་པའི་དགོངས་པ་ལས་ཅུང་ཟད་ཀྱང་མི་གཡེལ་བར་བཞུགས་པས་ཚུལ་ཁྲིམས་ཀྱི་དྲིས་གཟིམས་ཆུང་གི་ནང་ཀུན་ཏུ་གང་ནས། བཟང་སྤོས་
ཀྱི་དྲི་ངད་རྣམས་ཀྱང་ཟིལ་གྱིས་གནོན་པ་དང། ཅུང་ཟད་སྐུ་བསྙེལ་བའི་དུས་སུ་བླ་སྨན་ནས་ཕྱག་རྩ་ཕུལ་སྐབས་ལག་ལ་དྲི་ངན་ཆགས་ནས་འདི་ལྟ་བུའོ་ཞེས་བརྗོད་དུ་མེད་པར་ཙནྡན་གྱི་དྲི་ལ་སོགས་པ་ཡང་མོག་མོག་པོར་བྱེད་པ་ཉིན་གང་རེ་ཙམ་
འོང་ཞིང། ཟླ་བ་ཉ་གང་བ་དང་གནམ་སྟོང་གི་དུས་གཉིས་དང། དབྱར་ཉི་བར་བསྒྲུབ་པའི་དུས་དང། གློ་བུར་གྱི་དགག་དབྱེའི་དུས་རྣམས་སུ་གསོ་སྦྱོང་གི་བྱ་བ་དང། དབྱར་གནས་པའི་ལས་དང། དགག་དབྱེའི་བྱ་བ་རྣམས་གྲོགས་ཁྱད་པར་ཅན་
འཕགས་པའི་གང་ཟག་རྣམས་དང་ལྷན་ཅིག་མཛད་པ་ནི་རྣམ་དཔྱོད་དང་ལྡན་པའི་གདུལ་བྱ་འགའ་ཞིག་གིས་མཛད་པ་ལ་བརྟགས་པའི་ཚེ་དུས་དེ་དག་གི་སྐབས་དགེ་འདུན་བཙུན་པ་རྣམས་གསན་དུ་གསོལ་ཞེས་བྱ་བ་ལ་སོགས་པའི་ཆོ་ག་རྣམས་
ཇི་ལྟ་བ་བཞིན་མཛད་བར་ཐོས་པ་ལས་ཤེས་པ་དང། སྟོན་པ་ལ་དྲིན་དུ་གཟོ་བའི་ཕྱིར་བསྟན་པ་ལ་བྱ་བ་ལྷག་པར་མཛད་བཞེད་དེ་རྗེ་ཉིད་ལས་ཚུལ་ཁྲིམས་ཀྱི་བདུད་རྩིའི་སྐལ་བ་ལེན་པའི་ཕྱིར་དགེ་སློང་གི་སྡོམ་པ་དོན་དུ་གཉེར་བ་བསྒྲུབ་བྱ་ལྔ་
སྟོང་དྲུག་བརྒྱ་སོ་གཅིག་དང། དགེ་ཚུལ་གྱི་དངོས་བོ་ནོད་པ་བསྒྲུབ་བྱ་བཞི་སྟོང་བཞི་བརྒྱ་དྲུག་ཅུ་ལོན་པ། དེ་དག་གི་རྒྱུད་དང་མཐོ་རིས་ནི་དར་གྱིས་ཆོད་པ་ཙམ་དང། ཐར་པ་ནི་ཡོལ་བས་བསྒྲིབ་པ་ཙམ་གྱི་བྱེད་ལས་སུ་འགྱུར་པའི་སྡོམ་པའི་ཚུལ་

[134B] མཆོག་ཟུང་གཅིག་དང། ཀུན་དགའ་བོ་རྣམས་ཀྱི་སྤྱོད་པ་དང་མཚུངས་པ་དང། སྙིང་རྗེ་ཆེན་པོ་དང་
ལྷག་བསམ་རྣམ་དག་གིས་སྣ་དྲངས་བའི་བྱང་ཆུབ་ཀྱི་སེམས་རིན་པོ་ཆེ་ལ་དུས་རྟག་པར་ཐུགས་དམ་གྱི་མཐིལ་དུ་མཛད་ནས་སྦྱིན་སོགས་ཕ་རོལ་ཏུ་ཕྱིན་པ་དྲུག་ལ་ཐུགས་སྦྱོང་བ་མཛད་ཅིང། དེའི་བསྙེལ་གསོ་བ་དང། སྟོན་པ་བླ་ན་མེད་པ་གང་གི་
བཀའ་དྲིན་རྗེས་སུ་དྲན་པའི་ཕྱིར་སྐྱེས་རབས་སོ་བཞི་བ་ལ་རྟག་པར་གཟིགས་ཤིང་དེའི་ནང་གི་རྒྱུ་མཚན་སྤྱི་དང་ཁྱད་པར་དུ་རྒྱལ་པོ་བྱམས་པའི་སྟོབས་དང་བུམ་པ་ཅན་གྱི་སྐྱེས་རབས་གཉིས་ལ་ཡང་དང་ཡང་དུ་གཟིགས་ནས་བཞད་མོ་མང་པོ་བཞད་
པ་དང། ཡང་ཅུང་ཟད་རེ་སིམ་མེ་མཉམ་པར་བཞག་སྟེ། ཡོན་ཏན་དེ་དག་ཐུགས་ཉམས་སུ་བསྟར་བ་མཛད་ཅིང། ཨ་ཙརྱ་ལ་སོགས་པ་གནས་སྐོར་བ་དང་ཕོངས་པའི་སྐྱེ་བོ་ཀུན་ལ་གསེར་ལ་སོགས་པ་སྐུ་དྲུང་ན་གང་ཡོད་གཟིམས་ཆུང་གི་སྐར་ཁུང་
སོགས་ནས་ཅི་བདེར་སྦྱིན་པར་མཛད་པ་དང། ཆོས་ཐམས་ཅད་དྲི་ཟའི་གྲོང་གི་བཀོད་པ་ལྟར་ཐུགས་སུ་ཆུད་པས། འཇིག་རྟེན་ཆེ་བར་གྲགས་པ་དང་མཁས་པར་གྲགས་པ་དང། སྟོབས་ཀྱིས་དཔའ་བ་ཐམས་ཅད་ལ་འཇིག་རྟེན་མཐུན་འཇུག་གི་རྣམ་
འགྱུར་ཅུང་ཟད་ཀྱང་མི་མཛད་པར་ཅི་བདེར་བོར་བར་མཛད་པས་སྐྱེ་བོ་དྲེགས་པ་ཅན་རྣམས་ཀྱང་སྐུ་དྲུང་དུ་བསྙེན་བའི་ཆེ་རབ་ཏུ་ཞུམ་ནས་ནོར་འཛིན་གྱི་གཞི་ལ་བལྟ་བ་ལྷུར་ལེན་དགོས་པ་ནི། ཀུན་ཏུ་བཟང་པོ་དང། འཇམ་པའི་དབྱངས་དང། ལག་ན་རྡོ་

[135A]༄༅། །རྗེའི་ཀུན་ཏུ་སྤྱོད་པ་ཇི་ལྟ་བ་དང། གང་སྣང་དཀྱིལ་འཁོར་གྱི་འཁོར་ལོའི་རོལ་པ་འབའ་ཞིག་ཏུ་བསྡོམ་ཞིང། ནང་རྡོ་རྗེའི་ལུས་ལ་གནང་དུ་བསྣུན་༑ཨི་བདེ་སྟོང་གི་ཡེ་ཤེས་ཀྱི་དྲ་པར་ཇི་ལྟ་བ་དང་ཇི་སྙེད་པའི་ཆོས་ཐམས་ཅད་རབ་
ཏུ་བསྡོམས་པས་རིམ་པ་གཉིས་ཀྱི་བགྲོད་པ་མཐར་སོན་ཅིང། རྡོ་རྗེའི་བསྲུང་མ་གཏུམ་དྲག་ཅན་ཐམས་ཅད་བྲན་བཞིན་དུ་བཀའ་ཉན་བ་དང་ཞབས་འབྲིང་དུ་འབྲང་བལྷུར་ལེན་ཅིང། ཁམས་གསུམ་གྱི་བདག་པོ་ལྷ་ཆེན་པོ་རམས་ཀྱི་ཅོད་པན་
རིན་པོ་ཆེ་འོད་འབར་བས་ཞབས་ཀྱི་མཐིལ་ལ་ཡང་དང་ཡན་གདུ་གཏུགས་པ་ནི་རྣལ་འབྱོར་གྱི་དབང་ཕུག་ལཱུ་ཨི་བ་དང་འཕགས་པ་ཀླུ་སྒྲུབ་དང། བིརྭ་བ་དང། གྲུབ་པའི་དབང་ཕྱུག་བློ་བཟང་དོན་ཡོད་གྲུབ་པ་ལྟ་བུར་བཞུགས་ཀྱང་ཡོན་ཏན་ཐམས་
ཅད་སྦེད་པ་ལྷུར་བཞེས་ཏེ། བཀའ་གདམས་གོང་མའི་རྣམ་པར་ཐར་པ་འབའ་ཞིག་ལ་གཙོར་འདོན་མཛད་ནས། འགའ་ཞིག་གི་སྣང་ངོར་ན་བཟའ་ཡང་ལེགས་པར་ཚགས་མི་མཛད་པ་ལྟར་སྟོན་པ་ནི། དཔལ་དའི་པཾ་ཀར་དང་འབྲོམ་སྟོན་པ་རྒྱལ་
བའི་འབྱུང་གནས་རྣམས་ཀྱི་མཛད་བ་ཇི་ལྟ་བ་དང། རང་ཉིད་ཆོས་ཀྱི་རྒྱལ་པོ་བློ་བཟང་གྲགས་པ་ཡབ་སྲས་ཀྱི་ལེགས་པར་བཤད་པ་ཉིད་བསྟན་པའི་སྙིང་པོ་དྲི་མ་མེད་པར་གཟིགས་ཏེ། ཉམས་བཞེས་ཀྱི་རིམ་བདེ་ཁོ་ན་ལ་མཛད་ཀྱང་གྲུབ་པའི་
མཐའ་རིས་མེད་བ་ཀུན་ལ་ཉེ་རིང་གི་དགག་སྒྲུབ་ཅུང་ཟད་ཀྱང་མི་གནང་བར་ཐུགས་རྗེས་སྐྱོང་ཞིང། ལུང་དང་རིགས་པ་དྲི་མ་མེད་བའི་ལམ་ལས་དྲངས་ཏེ་གཏན་ལ་ཕབ་པའི་གསུང་རྩོམ་པུསྟ་ཀ་བཞི་ཙམ་བཞུགས་པ་རྣམས་དང། ཆོས་ཀྱི་

[135B] སྔགས་འདུལ་བའི་གྲོགས་སུ་སོང་སྟེ། བསྟན་པ་ཐམས་ཅད་གྲུ་བཞི་ལམ་གྱིས་འཁྱེར་ཤེས་པར་འདོམས་པར་མཛད་བ་ནི། ཁམས་གསུམ་ཆོས་ཀྱི་རྒྱལ་པོ་ཤར་ཙོང་
ཁ་པ་ཡབ་སྲས་ཀྱི་མཛད་པ་ཇི་ལྟ་བར་བཞུགས་ཤིང། ཉིད་ཀྱི་གསུང་ལས་སྐྱེས་པའི་སྲས་ཀྱང་ཇི་ལྟར་བྱོན་བ་ཡང། གཙོ་བོར་བདག་ཅག་ཁ་བ་རི་བ་རྣམས་ཀྱི་མགོན་སྐྱབས་དབུང་གཉེན་དམ་པ་བདག་གི་བཀའ་དྲིན་གསུམ་ལྡན་གྱི་བླ་མ་རིགས་
དང་དཀྱིལ་འཁོར་རྒྱ་མཚོའི་མངའ་བདག་རྒྱལ་དབང་ཐམས་ཅད་མཁྱེན་གཟིགས་བློ་བཟང་བསྐལ་བཟང་རྒྱ་མཚོ་དཔལ་བཟང་པོ་ནི། བསྐལ་བ་དཔག་ཏུ་མེད་པའི་སྔ་རོལ་ནས་ཡབ་སྲས་སུ་གྱུར་བའི་ནང་ཐུགས་ཀྱི་སྲས་གཅིག་བུ་དང། གཞན་ཡང་
གོང་མ་བདག་པོ་ཆེན་པོའི་རྒྱལ་ཁབ་ཀྱིས་མཚོན་རིས་སུ་མ་ཕྱེ་བའི་ཡུལ་གྲུ་ཀུན་ཏུ་བསྟན་པ་རིན་པོ་ཆེ་སྦེལ་བ་ལ་གཞན་དྲིང་མི་འཇོག་བའི་མཐུ་གྲུབ་པ་ཏཱ་ཀཽ་ཤྲཱི་ལྕང་སྐྱ་ཡེ་ཤེས་བསྟན་པའི་སྒྲོན་མེ། ངེས་པ་དོན་གྱི་མཁས་གྲུབ་ཆེན་པོ་རྡོ་
རྗེ་འཆང་བདག་ལ་བཀའ་དྲིན་མཚུངས་པ་མེད་པ་རྗེ་བླ་མ་ངག་དབྱང་བྱམས་པ་རིན་པོ་ཆེ། ཆོས་གྲྭ་ཆེན་པོ་འདི་ཉིད་དུ་བཞུགས་པའི་སློབ་དཔོན་རིན་པོ་ཆེ་གྲུབ་པའི་དབང་ཕྱུག་སེང་ཆེན་དགེ་ལེགས་རབ་རྒྱས། ལུང་རིགས་ཀྱི་བློ་གྲོས་ཕུལ་དུ་ཕྱིན་པ་
ཞལ་སྔ་ནས་བློ་བཟང་རིག་གྲོལ། བརྟུལ་ཞུགས་གྲུབ་ཅིང་མཁས་པའི་ཡང་རྩེར་གྱུར་པ་ཞལ་སྔ་ནས་འཇམ་དབྱངས་ཆོས་འཕེལ། ལུང་རྟོགས་ཀྱི་བློ་གྲོས་མཐར་སོན་པ་དམ་ཆོས་དཔལ་འབྱོར། འཆད་རྩོད་ལ་འགྲན་ཟླ་མེད་པའི་གནས་ཐོབ་བ་

[136A]༄༅། །ཞལ་སྔ་ནས་བློ་བཟང་དོན་གྲུབ། དོན་གྱི་སླད་དུ་མཚན་ནས་སྨོས་ཏེ་བདག་གི་མཁན་རིན་པོ་ཆེ་གྲུབ་པའི་དབང་ཕྱུག་བློ་བཟང་བཟོད་པ་དང། རྗེ་བཙུན་བློ་བཟང་ཆོས་འཕེལ་དཔལ་བཟང་པོ་ལ་སོགས་པ་མཁས་གྲུབ་ཀྱི་སྐྱེ་བོ་
ཤིན་ཏུ་མང་བ་དང། དབེན་པའི་རི་སུལ་དུ་བསྒྲུབ་པ་ལ་ཡང་དག་པར་གཞོལ་བའི་ཚེ་བློས་བཏང་གི་རི་ཁྲོད་པ་དཀའ་བཅུ་ཡེ་ཤེས་རྣམ་རྒྱལ། ཐུབ་པའི་བརྟུལ་ཞུགས་མཆོག་ལ་གནས་པ་གནས་བརྟན་སྐུ་སྐྱེ་ལ་སོགས་པ་ཚེ་འདི་ནང་གི་བྱ་
བྱེད་ཐམས་ཅད་དྲི་ཟའི་གྲོང་ཁྱེར་ལྟར་བལྟས་ཏེ་གཅིག་ཏུ་བསྒྲུབ་པའི་རྒྱལ་མཚན་ལ་གཞོལ་བ་མང་པོར་བཞུགས་བ་སོགས། མདོར་ན་རྗེ་བླ་མ་མཆོག་གི་གསུང་ལས་སྐྱེས་བའི་དྲང་སྲོང་ཆེན་པོ་མཐའ་ཡས་པ་བཞུགས་ཤིང། དེ་ཐམས་
ཅད་ཀྱང་ཚུལ་ཁྲིམས་རྣམ་པར་དག་པས་གཞི་བཟུང་བྱང་ཆུབ་ཀྱི་སེམས་དང་ལྟ་བ་རྣམ་པར་དག་པ་རིམ་པ་གཉིས་དང་བཅས་པ་ཉམས་སུ་ལེན་པ་ལ་ཐུགས་དམ་དུ་མཛད་ཅིང། འཆད་རྩོད་རྩོམ་གསུམ་གང་ལ་ཡང་ཐོགས་པ་མེད་པར་བཞུགས་
པ་རྣམས་བརྗོད་དུ་ག་ལ་ལང། འདི་དག་ནི་རྗེ་བླ་མ་མཆོག་གི་སྐུ་གསུང་ཐུགས་ཀྱི་ཡོན་ཏན་རྒྱ་མཚོ་ལྟ་བུ་ལས་རང་གི་བློའི་ནུས་པ་ཅི་ཡོད་ཀྱི་རྩལ་ཕྱུང་སྟེ། ཆ་ཤས་ཙམ་ཞིག་བརྗོད་པར་ཟད་དེ་ཡོན་ཏན་གྱི་ཕུང་པོ་ཡོངས་སུ་རྫོགས་བར་བརྗོད་པ་
ལ་འོད་ཟེར་ཆེན་པོའི་དབང་བསྐུར་བ་ཐོབ་པའི་རྒྱལ་བའི་སྲས་པོ་རྣམས་ཀྱང་རབ་ཏུ་ངལ་བར་འགྱུར་བས་སོ། །དེ་དག་ཀྱང་གཅམ་བུའི་ངག་གིས་བརྗོད་པའམ། རབ་བཏགས་ཀྱི་ཡུར་བ་ལས་དྲངས་བའི་སྙན་ཚིགས་གི་ཆུ་བོ་མ་ཡིན་གྱི། ངེས་པ་

[136B] དེས་ན་འདི་ལ་བལྟ་བར་བྱེད་པའི་སྐྱེ་བོ་སྤྱི་དང། ཁྱད་པར་དུ་རང་ཅག་བཀའ་དྲིན་གྱིས་འཚོ་བའི་དབོན་སློབ་འཁོར་འབངས་ཀུན་གྱི་ས་ལེགས་པར་བརྟགས་ཏེ་དད་པ་གོང་ནས་གོང་དུ་སྤེལ་བ་དང། ཚེ་རབས་
ཐམས་ཅད་དུ་རྗེས་སུ་བཟུངས་ཏེ་གསུང་གི་བདུད་རྩི་ལ་ངོམས་པ་མེད་བར་ལོངས་སྤྱོད་པའི་ཕྱིར་གསོལ་བ་འདེབས་བ་ལྷུར་བྱོས་ཤིག་དང། ངེས་པ་ཁོ་ནར་འདི་ཕྱིའི་འདོད་དོན་ཐམས་ཅད་བདེ་བླག་ཏུ་འགྲུབ་པར་འགྱུར་རོ། །རྒྱལ་སྲས་ཀུན་གྱིས་གཞལ་
བར་མི་སྤྱོད་བློ་གྲོས་བཟང་པོའི་མཁའ་དབྱིངས་ལང་ཚོར་དཔལ་ལྡན་སྟོབས་བཅུའི་ཡེ་ཤེས་ཀྱི། །འོད་འཕྲེང་རབ་འཁྲུག་བདུད་སྡེའི་བ་མོ་ཀུན་ཏུ་འཇོམས་པའི་ཚ་ཟེར་བྱེ་བ་འགྱེད་ལ་གཞན་དྲིང་མེད་པའི་ཐུགས། །སྣང་བྱེད་གང་དེའི་བྱིན་ཤུགས་དྲོད་
རབ་བདག་བློའི་པད་མཚོར་རྣམ་པར་བརྩེ་བ་རབ་ཏུ་གནས་པ་ཐོབ་ལས་ནི། །ཟུང་འཇུག་དགའ་སྟོན་སྦྲང་རྩིའི་ཁུར་གྱིས་ཅིར་ཡང་ནོན་ལས་འཆད་མེད་འགྲོ་བ་ཀུན་ལ་སྟེར་བའི་འདབ་བརྒྱ་ཕྱེ། །རང་གི་ཡིད་ཀྱི་ནུས་པའི་རྔ་ཡབ་དཀར། །དད་པའི་གསེར་གྱི་
ཡུ་བ་རྣམ་བཀྲ་བས། །ཡོན་ཏན་རྒྱ་མཚོ་ལས་བླང་འཐོར་འཐུང་འདི། །ཀུན་ལ་རབ་རྨོངས་ཚད་འཇོམས་དངོས་པོ་སྟེར། །ཐན་པས་གདུངས་ལ་དབྱར་གྱི་སྦྲིན་པའམ། །གྲང་བས་ཉེན་ལ་རྩེ་མོ་ཅན་བཞིན་ནམ། །རབ་ཏུ་ངལ་ལ་ཤིང་རྟའི་ངང་ཚུལ་ལྟར། །བླ་མ་
མཆོག་འདི་སྐྱེ་བོ་ཀུན་ལ་སྨན། །ཡོན་ཏན་ཕུང་པོའི་སྣང་བྱེད་བཞད་པའི་ཁྲོད། །ཐུགས་རྗེའི་ཚ་ཟེར་སྤྲོ་བའི་ངང་ཚུལ་ཅན། །ཐུབ་བསྟན་གླིང་བཞི་ཡོངས་སུ་གསལ་བྱེད་པའི། །དཀྱིལ་འཁོར་འདྲེན་བྱེད་རྟ་ལྗང་འདི་ཉིད་དོ། །ལྷག་བསམ་རབ་ཏུ་དཀར་བའི་མུ་ཐི་

[137A]༄༅། །ལ༑༑ ལེགས་བཤད་སྐུད་པ་རིང་པོ་འདིར་བརྟེན་ནས། །རྗེས་དྲན་གོས་ཀྱིས་མཛེས་པ་རྣམས་ཀྱི་མགུལ། །བརྒྱན་པར་བྱེད་པའི་སེ་མོ་དོ་རིང་ངོ། །འགྲམ་པ་དངུལ་ཆུས་བརྣགས་པ་ཡི། །གླང་ཆེན་དྲེགས་པའི་སོ་ཡི་བར། །གནས་པའི་
སྲན་མའི་ཕུང་པོ་ནི། །ཧྲིལ་པོ་གཅིག་ཏུ་གནས་པ་མིན། །བདེ་ཆེན་ཆང་གིས་མྱོས་པའི་ཆུ། །གཉིས་སྤང་འགྲམ་པར་རབ་བརྣགས་པ། །ད་ཡི་བདེ་སྟོང་བལྡང་བྱེད་བྲག་རྨོངས་བྱེད་འཁྲུགས་ཆར་གྱིས་བུང་བཞིན། །ལེགས་བཤད་སྦྲང་རྩིའི་མངར་བཅུད་
ལ༑༑ མྱང་བ་བཏང་པའི་ཤའི་རྐང་དུག་པདྨོའི་དྲི་ལས་བྱོལ་བྱས་ཏེ། །རྗ་ཡི་བུམ་པའི་ཁ་ལ་ལྡིང། །ཡན་ལག་གསལ་བྱེད་བློ་གྲོས་ཀྱི། །འདབ་བརྒྱའི་བཅུད་ལ་ཆགས་པ་ཡི། །སྟག་གཟིག་ཤེལ་གྱི་འདབ་མ་ཅན། །ལྷ་ཡིས་རྒྱལ་བའི་རྔ་ཆེན་བརྡུངས། །དེ་
ཡི་སྐད་ཀྱི་རྒྱུད་མང་གི། །འདར་དང་ལྷན་ཅིག་འཕར་གྱུར་པའི། །ཨུཏྤལ་གེ་སར་རྒོད་པ་ཡང། །ཕྱོགས་གཞན་འཕྱ་བ་གསལ་བར་བྱེད། །ཉེས་བཤད་སྟོབས་ཀྱིས་དཔའ་བའི་འདྲེ། །ལོག་པས་གསུམ་དབང་བྱེད་པ། །ཁྱོད་སྟོབས་ཕྲ་མོའི་གོམ་
གསུམ་གྱིས། །སྙིང་རྗེའི་ས་ཡི་འོག་ཏུ་བཅིངས། །ཚུལ་འཆལ་ཡངས་པོར་བྱེད་དུར་པ། །མི་རྟོག་བློ་གྲོས་འཕང་མདུང་གིས། །བརྡལ་བའི་ཆོས་ཀྱི་ཐང་ཡངས་པོར། །ཁྲིམས་ལྡན་དྲང་སྲོང་ཅི་དགར་རྒྱུ། །འཕགས་པའི་རིགས་བཞི་བརྟན་པའི་ཁྲི། །
ཁུར་ཆེན་ཁྱེར་བའི་ལྷ་གཞུས་ཀླུབས། །དག་སྣང་སྟན་པའི་སྟེང་ཉིད་ན། །ཟུང་འཇུག་མིག་སྟོང་ལྡན་ཁྱོད་འགྱིངས། །གཡོ་མེད་ཏིང་འཛིན་ལག་ཉལ་གྱིས། །ལོག་སྤྱོད་སྦྱིན་སྐྱེས་བུ་མོའི་མངལ། །དྲལ་བྱས་རྣམ་པར་རྒྱལ་བ་ཡི། །དར་ཆེན་དེ་ནི་རབ་

[137B] །སྒྱུ་མ་འོད་གསལ་མཉམ་སྦྱོར་བའི། །ཏིང་འཛིན་མཐར་ཐུག་བརྙེས་པ་ཁྱོད། །བདུད་རྩི་མཆོག་དེའི་ཆ་ཤས་ལས། །བདག་ལའང་སྐལ་བ་རབ་ཏུ་སྩོལ། །དེ་ལྟར་བདག་གིས་ཚུལ་འདིར་རབ་འབད་པའི། །དགེ་བ་དུང་དང་ཀུནྡ་ལྟར་དཀར་བ། །གང་
ཞིག་ཐོབ་དེས་བདག་ཀྱང་ཚེ་རབས་ཀུན། །ཁྱོད་དང་འབྲལ་བ་མེད་པར་རྗེས་སུ་བཟུངས། །བདག་དང་འདིར་ནི་ཁྱོད་མཉེས་བགྱིད་པའི་ཕྱིར། །འབད་བྱེད་མིང་གི་གནས་ཚུལ་གསལ་བ་ཀུན། །ཚེ་རབས་ཀུན་ཏུ་ཐེག་པ་མཆོག་གི་བཤེས། །ཁྱོད་ཀྱིས་བཤེས་
གཉེན་དམ་པ་མཛད་དུ་གསོལ། །བདག་ལས་ཆོས་ཀྱི་སྐལ་པ་ལེན་པ་དང། །རྗེས་སུ་བསྐྱངས་པའི་སྐྱེ་བོ་ཐམས་ཅད་ཀྱང། །ཚུལ་ཁྲིམས་བརྟུལ་ཞུགས་ཡོན་ཏན་རབ་རྫོགས་ཏེ། །ཐེག་ཆེན་དགྲ་བཅོམ་ལམ་ཐོབ་བྱིན་ཆེན་སྩོལ། །ཆོས་གྲྭ་ཆེ་འདིའི་
ཁྲིམས་ལྡན་འདུས་པའི་སྡེ། །ཀུན་ཀྱང་ཐུགས་མཐུན་ཁྲིམས་གཙང་བཤད་སྒྲུབ་འཕེལ། །མཐུ་ལྡན་བསྲུང་མ་རྒྱ་མཚོ་ཐམས་ཅད་ཀྱིས། །བར་གཅོད་ཀུན་སེལ་བཀྲ་ཤིས་རྒྱ་མཚོ་ཕོབ། ཅེས་དུས་གསུམ་རྒྱལ་བ་ཀུན་གྱི་ངོ་བོ། ཁམས་གསུམ་འགྲོ་བ་ཀུན་གྱི་བླ་མ་
རིགས་དང་དཀྱིལ་འཁོར་རྒྱ་མཚོའི་མངའ་བདག་བདག་ཅག་རྣམས་ལ་བཀའ་དྲིན་མཚུངས་པ་མེད་ཅིང་མཚན་བརྗོད་པར་དཀའ་བ་རྡོ་རྗེ་འཆང་ཆེན་པོ་པཎ་ཆེན་ཐམས་ཅད་མཁྱེན་པ་བློ་བཟང་ཡེ་ཤེས་དཔལ་བཟང་པོའི་སྐུ་གསུང་ཐུགས་ཀྱི་མཛད་པ་མ་ལུས་པ་གསལ་བར་བྱེད་པའི་རྣམ་པར་ཐར་པ་འོད་དཀར་ཅན་གྱི་
འཕྲེང་བ་ཉིད་ཚེས་བརྒྱད་དམ་བཅུ་བཞིའི་བླ་བལྟ་བུར་གནས་པ་ལས། སླར་ཡང་ཉ་ཡོངས་སུ་གང་བ་ལྟ་བུར་བསྒྲུབ་པར་བྱེད་པ་ལེགས་བཤད་ཀྱི་དཀྱིལ་འཁོར་ཡོངས་སུ་རྫོགས་པའི་ཟླ་བ་ཞེས་བྱ་བ་འདི་ནི། སྔ་མོ་ནས་འཇམ་དབྱངས་ཤཱནྟི་པའི་ཆོས་ཀྱི་གདན་ཁྲི་འཛིན་པ་ཞལ་སྔ་ནས་བློ་བཟང་བརྩོན་འགྲུས་

[138A]༄༅། །ཀྱིས་བསྐུལ་མ་མཛད་པ་དང་རང་ཉིད་ཀྱང་དང་བ་ཆེན་པོས་ཡིད་ལ་བརྣགས་པའི་ཐོག་ཉེ་འཁོར་བ་མཛོད་པ་རྗེ་དྲུང་བློ་བཟང་ཚེ་དབང་ནས་ཀྱང་གསོལ་བ་བཏབ་པ་ལྟར་་རྗེ་བླ་མ་རྡོ་རྗེ་འཆང་དེ་ཉིད་ཀྱིས་བཀའ་སྩལ་བའི་རྣམ་ཐར་འོད་དཀར་ཅན་གྱི་འཕྲེང་བ་དང། དེའི་ཆ་ཤས་རྗེ་ཉིད་ཀྱི་
ཞབས་འབྲིང་བ་མགྲོན་ས་ཡེ་ཤེས་བསྟན་འཛིན། གསོལ་དཔོན་ཡེ་ཤེས་རབ་བརྟན་བཅས་ནས་ཟིན་བྲིས་སུ་བཏབ་པ་རྣམས་ལ་ལེགས་པར་བརྟགས་ཤིང། རྗེ་བླ་མ་མཆོག་གིས་ཐུགས་རྗེ་ཆེན་པོས་རྗེས་སུ་བསྐྱངས་པའི་འཚོ་བྱེད་དགེ་སློང་དགེ་འདུན་དོན་གྲུབ་ཀྱི་ངག་འགྲོས་ལས་བྱུང་བ་དང་རྗེ་བླ་
མའི་རྣམ་པར་ཐར་པ་ཉུང་དུ་རྣམ་གསལ་རྣམས་ལ་ཞིབ་བར་བརྟགས་ཏེ་སྒྲོ་སྐུར་གྱི་བྱ་བ་རིང་དུ་དོར་ནས་་རྗེ་བླ་མ་རྒྱལ་བ་ཀུན་གྱི་ངོ་བོ་གང་གི་མཚན་གྱིས་བྱིན་གྱིས་བརླབས་པའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའི་ཡི་གེ་པ་ནི་རྗེ་དྲུང་ཡེ་ཤེས་བརྩོན་འགྲུས་སོ། ། འདིས་ཀྱང་རྒྱལ་བའི་
བསྟན་པ་རིན་པོ་ཆེ་དར་ཞིང་རྒྱས་ལ་ཡུན་རིང་དུ་གནས་པ་དང་བདག་དང་བདག་ལ་བལྟོས་པའི་སྐྱེ་བོ་ཐམས་ཅད་ཚེ་རབས་ཀུན་ཏུ་རྗེས་སུ་འཛིན་པའི་རྒྱུར་གྱུར་ཅིང།། །།ཨོཾ་སྭ་སྟི། ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་
འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ།། །།སརྦ་མངྒ་ལཾ།། །།

[138B][BLANK PAGE]



