   ༈   
བཞི་པའི་ལན་ནི། བདག་གི་འདུལ་ཊཱིཀ་ཏུ་བཀོད་པ་དེ། ཡོངས་འཛིན་པཎྜི་ཏའི་རྒྱ་མཚོའི་སྙིང་པོའི་ཊཱི་ཀར། དབུ་མ་ཐལ་འགྱུར་པས་ནི་སོ་ཐར་གྱི་སྡོམ་པ་གཟུགས་ཅན་དུ་འདོད་ལ། དེ་ཡང་ཕྱིའི་
སྐྱེ་མཆེད་ཀྱི་གཟུགས་མིན་པར། ཆོས་ཀྱི་སྐྱེ་མཆེད་ཀྱི་གཟུགས་སུ་འདོད་དེ། །ཞེས་གསུངས་པ་དེ་བཀོད་པ་ཡིན་ཞིང། དེ་དང་པཎ་ཆེན་བདེ་ལེགས་ཉི་མའི་གཞུང་གི་འགལ་སྤོང། བདག་གིས་གཞུང་
ལ་སྦྱངས་པ་མ་སོང་བས་མི་ཤེས་པར་སྣང་བས་ཐུགས་དོགས་ཡོད་ངེས་ཡིན་ན། གྲུབ་མཐའ་རྣམ་བཞིའི་གཞུང་ལ་སྦྱངས་པའི་མཁས་པ་རྣམས་ལ་བརྩད་པར་མཛོད་ཅིག་



﻿   ༈    ཡི་གེར་འདྲི་ཚེ་གཡས་སྐོར་དབུ་ཕྱིར་བསྟན་དང་
གཡོན་སྐོར་དབུ་ནང་བསྟན་དུ་འདྲི་ཡང། བསྒོམ་དོན་ལ་གཡས་སྐོར་གཡོན་སྐོར་གཉིས་ཀ་ཞལ་ནང་གཟིགས་དང། གཡས་སྐོར་ཤར་ནས་ལྷོ་ཕྱོགས་སུ་དང། །གཡོན་སྐོར་ཤར་ནས་བྱང་ཕྱོགས་
སུ་བསྐོར་བ་ལགས་



﻿   ༈   

[075B] གནས་རྣམ་མཁས་པ་དགྱེས་བྱེད་ལས། གནས་བརྟན་འདི་ལྷ་ཡུལ་དུ་བསོད་སྙོམས་ལ་བྱོན་པའི་ཚེ་ལྷའི་བུ་རྣམས་ཀྱིས་གསེར་གྱི་རྣ་རྒྱན་ཕུལ་བ་ཕྱག་
མཚན་དུ་མཛད་པར་གསུངས་པའི་ཕྱིར་རོ། །ཞེས་དགེ་སློང་དྷརྨ་བྷ་དྲས་ཕུལ།།



﻿   ༈   
པ་ལ༑ སྐད་ཅིག་དང་པོར་ཉོན་མོངས་སྐྱེས་ནས་སྐད་ཅིག་གཉིས་པར་སེམས་ཀྱི་ངོ་བོ་ལ་ལྟ་པའམ། མི་རྟག་པའམ། ངེས་འབྱུང་ངམ། བྱང་སེམས་སམ། སྟོང་ཉིད་སོགས་ཀྱི་གཉེན་པོ་གང་རུང་གིས་
ཉོན་མོངས་མངོན་གྱུར་རེ་ཞིག་འགག་པ་ཙམ་ལམ་མ་ཞུགས་ཀྱི་སོ་སྐྱེ་ལའང་ཡོད་དམ་སྙམ་ཞིང། སྟོང་ཉིད་མངོན་སུམ་དུ་རྟོགས་ནས་ཉོན་མོངས་སྤངས་པ་མཐོང་ལམ་མ་ཐོབ་བར་དུ་མི་འབྱུང་བར་གསུངས་
པས༑ ལམ་མ་ཞུགས་སུ་མ་ཟད། ཚོགས་ལམ་ཆུང་འབྲིང་ཆེ་གསུམ་དང། སྦྱོར་ལམ་དྲོད་རྩེ་མོ་བཟོད་པ་ཆོས་མཆོག་བཞི་བཅས་ཀྱང་སོ་སོ་སྐྱེ་བོ་ཤ་སྟག་ལས་མ་འདས་སོ། །དེ་ལྟ་ན་ཇི་སྐད་དྲིས་པའི་ལན་
རྣམས་གང་ཤེས་ཕུལ་ཟིན་ཏོ།།



﻿   ༈   

[076A]༄༅། །ཡིག་ཏུ་རྭ་ལྔ་མ་གསུང་པ་འདུག་པ་ལ། དགེ་སློང་འབག་ལགས་ནས་རྭ་གསུམ་མ་ཡིན་ཏེ། དག་པའི་སྐབས་སུ་ཡང་རྡོ་རྗེའི་རྭ་བཅུ་གཉིས་ཟེར་གསུང་པ་ཇི་ལྟར་འཐང་ཅེས་
པ་ལ༑ ལན་ནི། དབང་ཆོག་ངག་འདོན་ལྷན་ཐབས་སུ། རྟེན་འབྲེལ་བཅུ་གཉིས་དག་པའི་རྡོ་རྗེའི་རྭ་བཅུ་གཉིས། ཞེས་འབྱུང་བ་བདེན་མོད་ཀྱི། རྗེ་བདག་ཉིད་ཆེན་པོའི་དབང་དོན་དེ་ཉིད་རབ་གསལ་དུ། རྟེན་འབྲེལ་
བཅུ་གཉིས་སམ་འཇིག་ལྟ་ཉི་ཤུ་དག་པའི་རྡོ་རྗེའི་རྭ་བཅུ་གཉིས་སམ་ཉི་ཤུ། ཞེས་དང། མཁས་གྲུབ་རིན་པོ་ཆེའི་བསྐྱེད་རིམ་དངོས་གྲུབ་རྒྱ་མཚོར། སྣ་ཚོགས་རྡོ་རྗེའི་རྭའི་གྲངས་ནི། ཕྱོགས་རེར་རྭ་གསུམ་གསུམ་
སྟེ་རྭ་བཅུ་གཉིས་མ་དང། ཕྱོགས་རེར་རྭ་ལྔ་ལྔ་ཡོད་པའི་རྭ་ཉི་ཤུ་པའི་ཚུལ་གཉིས་བཤད་པ་ལས་འདིར་གང་བྱས་ཀྱང་རུང་ལ། ཞེས་གསུངས་པ་ལྟར་ངེས་བཟུང་མི་དགོས་སོ།།



﻿   ༈    མྱང་འདས་ལ་དགའ་བར་མི་བྱ་ཞེས་པའི་སྐབས་ཀྱི་མྱང་འདས་དེ་འཁོར་བ་ལས་གྲོལ་བའི་མྱང་འདས་སྤྱི་ཙམ་པ་ལ་
བྱ་དགོས་ཀྱི། དམན་པའི་མྱང་འདས་ཉན་རང་གི་གོ་འཕང་དང། མི་གནས་པའི་མྱང་འདས་སངས་རྒྱས་ཀྱི་གོ་འཕང་གཉིས་སུ་ཕྱེ་བའི་ཉན་རང་གི་མྱང་འདས་ལ་བྱས་ན་ཅུང་ཟད་མི་འགྲིག་གམ་སྙམ་
སྒྲ་བཤད། འཁོར་བ་ལ་མྱ་ངན་དུ་བྱས་ནས་དེ་ལས་འདས་པས་ན་མྱང་འདས་སུ་བརྗོད་པ་ཡིན་



﻿   ༈   



﻿   ༈    ཞེས་སོགས་ཀྱི་དོན་ནི། རྗེ་འདིའི་དགའ་ལྡན་ལྷ་བརྒྱ་མའི་རྩ་ཚིག་ལས་ཀྱང། ཞི་རྒྱས་དབང་དྲག་ལ་སོགས་པའི། །རབ་འབྱམས་

[055B] །རྒྱུད་དོན་མན་ངག་ཏུ་ཤར་བའི། །བཤེས་གཉེན་དམ་པའི་ཞལ་ལས་ཤེས། །ཞེས་གསུངས་པ་ལྟར་རྒྱུད་སྡེ་བཞི་ནས་བཤད་པའི་ཞི་རྒྱས་དབང་དྲག་གི་ལས་རབ་འབྱམས་བསྒྲུབ་ཚུལ་ཐམས་ཅད་ལྷ་
དང་སྐུ་མདོག་དང། ཕྱག་མཚན་སོགས་བསྒྱུར་ནས་སྐབས་འདིར་ཉམས་སུ་བླངས་ཆོག་པའི་དོན་ཡིན་འདྲ་ཡང། བདག་ལྟ་བུས་རྒྱས་པར་འཆད་ག་ལ་ཤེས་མདོར་བསྡུས་མཚོན་བྱེད་ནི། འཇམ་དབྱངས་ཆོས་སྐོར་ལས་
ཞི་བ་དཀར་པོ་པད་དཀར་འཛིན། །མཆོག་སྦྱིན་སྐྱབས་སྦྱིན་ཕྱག་རྒྱ་ཅན། །བུམ་ཆུ་མེ་ལོང་ལ་སོགས་ཏེ། །ཞེས་གསུངས་པ་ལྟར། ལྷ་སྐུ་མདོག་དཀར་པོ་དང། ཕྱག་མཚན་པདྨ་དཀར་པོ། བུམ་པ་དཀར་པོ་བདུད་རྩི་དཀར་པོས་གང་
བ། དངུལ་དཀར་གྱི་མེ་ལོང་སོགས་བསྣམས་པ་དང། ཕྱག་སྟབས་མཆོག་སྦྱིན་དང་སྐྱབས་སྦྱིན་མཛད་པ། སྐུ་ལས་བདུད་རྩི་འོད་ཟེར། རླུང་ཞི་བ་ལ་མར་ཁུའི་ཁ་དོག་རེག་བྱ་ཚ་བ། རོ་མངར་བའི་རྣམ་པ་ཅན་དང། མཁྲིས་པ་ལ་
བདུད་རྩི་འོད་ཟེར་ཁ་དོག་དཀར་པོ། རེག་བྱ་བསལ་བ། རོ་ཁ་བའི་རྣམ་པ་ཅན་དང། བད་ཀན་ལ་བདུད་རྩི་འོད་ཟེར་ཁ་དོག་སྔོན་པོ། རེག་བྱ་ཚ་བ། རོ་སྒྱུར་བའི་རྣམ་པ་ཅན་གྱིས་དེ་དག་དང། དེ་དག་གི་རྒྱུ་ལས་ངན། རྐྱེན་ཉོན་མོངས་ལྷག་མེད་དུ་དག་
པའི་མོས་པ་བྱེད་པ་ལྟ་བུའོ། །དེ་ཁའི་ཆོས་ལྡན་གྱི་བཞེད་དོན་འགྲུབ་ཕྱིར། བླ་མ་དཀོན་མཆོག་ལ་གསོལ་འདེབས་གང་དྲག་ཞུ་བ་ལགས། གཟིགས་རྟེན་བཅས་སྟབས་ཤུར་དུ་ཕུལ་



﻿   ༈    འདིར་ཇི་ལྟར་དཀའ་
འདྲི་གནང་བའི་ལན་གང་ཤེས་སྙིང་པོར་དྲིལ་ཏེ་འབུལ་བ་ནི། དེ་དག་ལ་བརྟེན་པའི་ཕྱི་སྒྲུབ་ནང་སྒྲུབ་གསང་སྒྲུབ་ཅེས་པ། རྒྱལ་མཆོག་བསྐལ་བཟང་རྒྱ་མཚོའི་དགའ་ལྡན་ལྷ་བརྒྱ་མའི་འཁྲིད་ཡིག་དངོས་
གྲུབ་ཀུན་འབྱུང་ལས། ཕྱི་མཚུངས་པ་གསལ་བྱེད་ཀྱི་སྒོ་ནས་གསོལ་བ་འདེབས་པ་རྗེ་བླ་མའི་ཕྱི་སྒྲུབ་ཡིན་ལ་ཞེས་དང། ནང་ཡོན་ཏན་དེ་ལྡན་གྱི་སྒོ་ནས་གསོལ་བ་འདེབས་པ་རྗེ་བླ་མའི་ནང་སྒྲུབ་
བོ༑ ༑ཞེས་དང། གསང་བ་ལྷག་པའི་ལྷ་དང་ངོ་བོ་དབྱེར་མེད་དུ་གསོལ་བ་འདེབས་པ་སྟེ་རྗེ་བླ་མའི་གསང་སྒྲུབ་ཡིན་ལ། ཞེས་གསུངས་པ་ལྟར་རོ། །དེ་རེ་རེ་ལའང་གསུམ་གསུམ་དུ་ཕྱེ་བའི་

[055A]༄༅། །དགུ་སྐོར་གྱི་སྒྲུབ་ཐབས་མཐུན་མོང་མིན་པའང་ཡོད་དོ། །ཞེས་པ་ནི། རྗེ་སུམ་པ་དང། དཔལ་མང་ཞབས་དྲུང་སོགས་ཀྱི་དགོངས་པ་གུང་བསྒྲིགས་ནས་ཞུ་ན། རྗེ་རིན་པོ་ཆེའི་སྤྱི་བོར་སྤྱན་
རས་གཟིགས་ཕྱི་ཕྱག་བཞི་པ། ནང་སྒྲུབ་ཐབས་བརྒྱ་རྩ་དང་ཀུན་རིག་ནས་བཤད་པའི་རྡོ་རྗེ་ཆོས། གསང་བ་རྒྱལ་བ་རྒྱ་མཚོ་ཡུམ་བཅས། མགྲིན་པར་འཇམ་དབྱངས་ཆོས་སྐོར་ནས་བཤད་པའི་འཇམ་དབྱངས་
ཕྱི་སྒྲུབ། ནང་སྒྲུབ། གསང་སྒྲུབ་གསུམ་ཐུགས་ཀར་ཕྱག་རྡོར་ཕྱི་གོས་སྔོན་ཅན། ནང་འབྱུང་འདུལ། གསང་བ་འཁོར་ཆེན་རྣམས་བཀོད་པའི་དགུ་སྐོར་ལུགས་གཅིག་དང། ཡང་རྗེའི་ཐུགས་ཀར་འཇམ་དབྱངས་ཕྱི་
ནང་གསང་གསུམ། རྒྱལ་ཚབ་ཀྱི་ཐུགས་ཀར་སྤྱན་རས་གཟིགས་ཕྱི་ནང་གསང་གསུམ། མཁས་གྲུབ་ཀྱི་ཐུགས་ཀར་ཕྱག་རྡོར་ཕྱི་ནང་གསང་གསུམ་བཀོད་པའི་དམིགས་བརྩེ་མ་དགུ་སྐོར་ལུགས་གཅིག་ཀྱང་ཡོང་གསུངས་
སྤྱན་རས་གཟིགས་སྒོམ་པ་ལ། སྐུ་ནོར་བུ་མཛོད་འཛིན་ལ་བརྟེན་པའི་ཕྱི་སྒྲུབ་དང། འཇམ་དབྱངས་སྒོམ་པ་ལ་གསུང་ཉི་མ་སྣང་བྱེད་ལ་བརྟེན་པའི་ནང་སྒྲུབ་དང། ཕྱག་རྡོར་སྒོམ་པ་ལ་ཐུགས་གསང་བ་མཛོད་འཛིན་ལ་བརྟེན་
པའི་གསང་སྒྲུབ་ཅེས་ཀྱང་གྲགས་སོ།།



﻿   ༈    ཞེས་པའི་
བློས་བྱས་དང་ཉི་ཚེའི་སྟོང་པ་ཇི་ལྟར་ཡིན། ཞེས་པ་ལ། རྗེ་ལྕང་སྐྱའི་གྲུབ་མཐའ་ལྷུན་པོའི་མཛེས་རྒྱན་ལས། སྤྱིར་ཆོས་དེ་དེ་ལྟར་མི་གནས་ཀྱང་གྲུབ་མཐའི་དབང་གིས་དགག་བྱ་བཀག་པའི་སྟོང་ཚུལ་ཞིག་ཆོས་
དེ་དང་དེའི་གནས་ལུགས་སུ་འཇོག་པ་ནི་བློས་བྱས་ཀྱི་སྟོང་པ་ཡིན་པས་ན་དབུ་མའི་དོན་མེད་ལ། ཆོས་དེ་དགག་བྱ་དེས་སྟོང་པར་གཏན་ལ་ཕབ་པ་ལྟར་ཆོས་དེ་གནས་ཀྱང། སྟོང་ཚུལ་དེས་ཆོས་ཅན་དངོས་

[111A]༄༅། །པོ་མཐའ་དག་ལ་ཁྱབ་པ་མིན་པ་ནི་ཉི་ཚེ་བའི་སྟོང་པ་ཡིན་པས་ཆོས་དབྱིངས་དེ་བཞིན་ཉིད་དུ་མི་རུང་ངོ། །ཞེས་དང། རྗེའི་ལམ་རིམ་ལས། ཆོས་རྣམས་ཡེ་གདོད་མ་ནས་དེ་ལྟར་སྟོངས་
པ་ལ་སྟོངས་བར་ཤེས་པ་ཙམ་ཡིན་པས་བློས་བྱས་ཀྱི་སྟོང་པའང་མིན་ཞིང། ཤེས་བྱ་ཐམས་ཅད་དེ་ལྟར་འདོད་པས་ཉི་ཚེ་བའི་སྟོང་པའང་མིན་པས། ཞེས་གསུངས་པ་ལྟར་ཏེ། སྨོན་ལམ་ཉིད་ལས་
ཆོས་ཀུན་གདོད་ནས་སྟོང་བར་རྟོགས་པར་ཤོག་ཅེས་པའི་ཟུར་གྱི་ཆོས་ཀུན་སྟོང་པར་རྟོགས་པར་ཤོག་གིས་ཉི་ཚེ་བའི་སྟོང་པའི་ལྡོག་ཟླ་དང། གདོད་ནས་སྟོང་པར་རྟོགས་པ་ཤོག་གིས་བློས་བྱས་ཀྱི་སྟོང་པའི་
ལྡོག་ཟླ་བསྟན་པར་མངོན་ནོ།།



﻿
[001A] །དགེ་སློང་བསྟན་འཛིན་ཤེས་རབ་ཀྱི་དྲི་ལན།    ༈    ཡུམ་གྱི་ཐུགས་ཀར་ཉི་གདན་ལ་རྡོ་རྗེ་སྔོན་པོ་རྩེ་ལྔ་པ་གྱེན་འགྲེང་གི་ལྟེ་
བར་ཧཱུཾ་ཡིག་གིས་མཚན་པའི་མཐའ་སྐོར་དུ་སྔགས་འཕྲེང་རྣམས་ཉི་གདན་ལ་བཀོད་ན་རུང་ངམ། ཉི་གདན་མེད་པར་རྡོ་རྗེའི་ལྟེ་བ་ལ་ཧཱུཾ་གི་མཐའ་སྐོར་དུ་སྔགས་བཀོད་པ་ནི་མིན་ལགས་སམ་
ཞེས་པ་ལ། ཡུམ་གྱི་སྔགས་འཕྲེང་འགོད་པའི་གནས་དེ་རྡོ་རྗེ་དང་ཧཱུཾ་གཉིས་ཀའི་མཐའ་སྐོར་གྱི་ཉི་མའི་སྟེང་དང། ཧཱུཾ་གི་མཐའ་སྐོར་གྱི་རྡོ་རྗེའི་ལྟེ་བའི་ནང་གཉིས་གདམ་ང་ཡིན་ཏེ། རྗེ་ངག་དབང་
འབྱུང་གནས་པའི་བསྙེན་ཡིག་ལས་ཀྱང། གཙོ་བོའི་ཞི་བཟླས་གྲུབ་པའི་མཇུག་ཐོགས་སུ། འཁོར་ལོ་ཉི་མའི་དཀྱིལ་འཁོར་གྱི་གདན་དུ་གྱུར་བར་བསམ་པའི་དབུས་སུ་རྡོ་རྗེ་སྔོན་པོ་རྩེ་ལྔ་

[002A]༄༅། །པའི་ལྟེ་བར་ཧཱུཾ་ཡིག་གིས་མཚན་པ་རྡོ་རྗེའི་ལྟེ་བའི་ནང་གི་ཧཱུཾ་ཡིག་གི་མཐར་རམ་རྡོ་རྗེའི་མཐའ་སྐོར་དུ་ཉེ་སྙིང་ཡི་གེ་བདུན་མས་བསྐོར་བ། ཞེས་ཡབ་
ལ་གསུངས་པའི་རིགས་པ་བསྒྲེ་རིགས་པའི་ཕྱིར་རོ། །འོན་ཀྱང་རང་ལུགས་རྡོ་རྗེའི་མཐའ་སྐོར་དུ་འགོད་པ་ཉིད་བདེ་བས་དེ་ལྟར་བྱེད་པ་ཡིན་ཏེ། ཐང་སག་པ་དངོས་གྲུབ་རྒྱ་མཚོས་
འཁོར་གྱི་བཟླས་པ་འཆད་པ་ན། ཡང་ན་རང་རང་གི་ཕྱག་མཚན་ས་བོན་གྱིས་མཚན་པའི་མཐར། རང་རང་གི་སྔགས་འཕྲེང་གིས་བསྐོར་བ་ལ་དམིགས་ཏེ་བཟླས་པ་བྱ། ཞེས་གསུངས་པ་ལྟར་རོ། །
སྔགས་འཕྲེང་རྡོ་རྗེའི་ལྟེ་བའི་ཧཱུཾ་གི་མཐར་འགོད་ཀྱང་མཐའ་གཅིག་ཏུ་ཉི་གདན་མེད་པར་ཁས་ལེན་མི་དགོས་ཏེ། རྗེ་བདག་ཉིད་ཆེན་པོའི་ཟ་མ་ཏོག་ལས། ལྷ་གཞན་རྣམས་ཀྱི་ཐུགས་ཀའི་ཉི་
གདན་ལ། རང་རང་གི་ཕྱག་མཚན་ལ་རང་རང་གི་ས་བོན་བཀོད་པའི་མཐར། རང་རང་གི་སྔགས་ཀྱི་ཡི་གེ་རྣམས་གཡས་སྐོར་དུ་འགྲེང་སྟེ། ཞེས་གསུངས་པས་ཕྱག་མཚན་ལ་ཉི་གདན་

[002B] ལྕང་སྐྱ་ངག་དབང་བློ་བཟང་ཆོས་ལྡན་གྱིས་ཡབ་ཡུམ་གཉིས་ཀའི་ཞི་བཟླས་བཤད་ཟིན་པའི་མཇུག་ཐོགས་སུ། སྔགས་འཁོར་དེ་དག་འོད་དུ་ཞུ་བ་ལས་རྡོ་རྗེ་སྔོན་པོ་རྩེ་ལྔ་གྱེན་འགྲེང་
གི་ལྟེ་བར་ཉི་མ་ལ་ཧཱུཾ། ཞེས་གསུངས་པས་ས་བོན་དང་སྔགས་འཕྲེང་རྡོ་རྗེའི་ལྟེ་བ་ལ་འགོད་ཀྱང་ཉི་གདན་བྱེད་དགོས་པར་གསལ་བར་གསུངས་པའི་ཕྱིར་རོ།།    ༈   
ཀྱི་གདན་ཟླ་བ་ཡིན་རུང། ཐུགས་ཀར་ཉི་གདན་དང་ཟླ་གདན་ཇི་འདྲ་ཡིན་དང། ཞེས་པ་ལ། འདིའི་སྔགས་འཕྲེང་སོགས་ཀྱི་གདན་ཟླ་གདན་དུ་འདོད་པར་གཉིས་ཡོད་པར་སྣང་ཡང། སྐུ་ལ་ཟླ་གདན་བྱུང་
ན་སྔགས་འཁོར་སོགས་ཀྱི་གདན་ལའང་ཟླ་གདན་ངེས་པར་ཡོད་དགོས་པའི་ཁྱབ་པ་མི་འདུག་པར་མ་ཟད། གོང་དུ་དྲངས་པའི་རྗེའི་ཟ་མ་ཏོག་གི་ལུང་དོན་འཆད་པ་ན། རྣམ་བཤད་གསལ་བའི་གཙུག་རྒྱན་ལས་
འཁོར་གྱི་ལྷ་རྣམས་ཀྱི་ཐུགས་ཀར་ཡང་ཉི་གདན་ལ། ལྷ་རང་རང་གི་སྔགས་འཕྲེང་འགོད་པ་ནི། ལཱ་ལི་ཏས། སྙིང་པོ་ལ་སོགས་བརྟན་གནས་པ། །ལྷ་རྣམས་ཀྱང་ནི་དེ་བཞིན་འགོད། །ཅེས་ཞེ་དགུ་མའི་འཁོར་ལ་འགོད་
ཚུལ་གསུངས་པ་དང་དགྲ་ནག་སོགས་ལས་གསུངས་པ་དང་ཚུལ་འདྲ་བར་མཛད་པའོ། །ཞེས་གསུངས་ལ། དེ་ཡང་འཇིགས་བྱེད་ཞེ་དགུ་མའི་འཁོར་ཐམས་ཅད་ཀྱི་ཐུགས་ཀར་ཉི་གདན་འགོད་པར་གསུངས་པས་བཅུ་

[003A]༄༅། །གསུམ་མའི་འཁོར་ཐམས་ཅད་ལ་ཐུགས་ཀར་ཉི་གདན་འགོད་པ་མི་འགྲུབ་ཀྱང། དགྲ་ནག་བཅུ་གསུམ་མའི་འཁོར་ཐམས་ཅད་ཀྱི་ཐུགས་ཀར་ཉི་གདན་འགོད་པར་གསུངས་པས་
འཇིགས་བྱེད་བཅུ་གསུམ་མའི་འཁོར་ཐམས་ཅད་ལ་ཐུགས་ཀར་ཉི་གདན་འགོད་པ་ནི་ཤིན་ཏུ་འགྲུབ་སྟེ། འཇིགས་བྱེད་བཅུ་གསུམ་མའི་འཁོར་རྣམས་ཀྱི་བསྐྱེད་ཆོག་དང་བསྒོམ་བཟླས་ཐམས་ཅད་དགྲ་ནག་བཅུ་
གསུམ་མ་དང་བསྟུན་དགོས་པའི་ཕྱིར་རོ། །དེས་ན་རང་ལུགས་ནི་ཆེན་པོ་གཞན་སུ་འདྲའི་གཞུང་དང་འགལ་གྱིན་འདུག་ཀྱང་རྒྱུད་རྒྱ་གཞུང་གི་དགོངས་པ་རྗེ་རིན་པོ་ཆེས་བཀྲལ་བ་ལ་གཙོ་བོར་འཛིན་པ་ལགས་པས་སྐབས་
འདིར་ཡང། འཁོར་ཐམས་ཅད་ལ་ཐུགས་ཀར་ཉི་གདན་འགོད་པའི་ཕྱོགས་ཁས་ལེན་ཏོ།།    ༈    ཐུགས་ཀར་ཕྱག་མཚན་ས་བོན་
གྱིས་མཚན་པ་ཡང་སྔགས་འཕྲེང་འགོད་ལུགས་འདི་བཞིན་རིགས་འདྲེ་སྦྱར་ན་རུང་དམ་ཇི་ལྟར་ལགས། ཞེས་པ་ནི་ཚིག་སྦྱོར་གྱི་དབང་གིས་གོ་རྒྱུ་ཆེན་པོ་མི་འདུག་ཀྱང། དཔེར་ན་གཏི་མུག་གཤིན་རྗེའི་གཤེད་ཀྱི་སྔགས་བཟླ་བའི་
ཚེ་ཐུགས་ཀར་ཉི་གདན་གྱི་དབུས་སུ་འཁོར་ལོ་དཀར་པོ་རྩིབས་བརྒྱད་ཀྱི་ལྟེ་བར་ཀྵེ་ཡིག་གིས་མཚན་པ་དང། དེའི་མཐའ་སྐོར་གྱི་ཉི་མའི་སྟེང་ལ་སྔགས་འཕྲེང་བཀོད་ནས་བཟླས་པ་བྱེད་པར་གསུངས་པའི་རིགས་པ་དེ་ཙ་རྩི་ཀའི་ཡབ་ཀྱི་སྔགས་བཟླ་ཚུལ་ལ་

[003B] ཆོག་པར་མངོན་ཏེ་དེ་ཡང་ཕག་མོའི་ཡབ་རང་འདྲར་གསུངས་པས་ཕག་མོའི་ཕྱག་གཡས་ཀྱི་དང་པོའི་ཕྱག་མཚན་རྡོ་རྗེ་ཡིན་པ་ལྟར་དེའི་ཡབ་ཀྱིའང་ཡིན་དགོས་ལ། དེ་ལྟ་ན་ཕྱག་མཚན་
རྡོ་རྗེ་དེ་ཐུགས་ཀ་ར་ཡང་འགོད་དགོས་པས། སེར་སྣ་གཤིན་རྗེའི་གཤེད་ལ་རིན་པོ་ཆེ་འགོད་པར་གསུངས་པ་དང་མི་འགྲིག་གོ་སྙམ་ན་ཕག་མོ་རྡོ་རྗེ་འཛིན་པ་ནི། དེ་ཉིད་མི་བསྐྱོད་པའི་རིགས་ཀྱིའང་བཙུན་མོ་ཡིན་པའི་གནད་
ཀྱིས་ཡིན་ཞིང། དེའི་ཡབ་ཀྱིའང་དང་པོས་རྡོ་རྗེ་འཛིན་དགོས་པ་རང་འདྲའི་ཡབ་ཅེས་པས་བསྟན་པར་བདན་མོད་ཀྱང། སྐབས་འདིར་ཕྱག་མཚན་དང་པོ་དེ་ངེས་པར་ཐུགས་ཀར་འགོད་དགོས་པའི་ཁྱབ་པ་ནི་མི་སྣང་སྟེ། དཔེར་ན་ཡུམ་
རོ་ལངས་མའི་གཡས་ཀྱི་ཕྱག་མཚན་གྲི་གུག་ཡིན་ཀྱང་ཐུགས་ཀར་རྡོ་རྗེ་བཀོད་པས་རུང་བར་གསུངས་པ་བཞིན་ནོ། །སྨྲས་བ། རུས་མཐར་སྐྱེས་པའི་དམན་རྨོངས་བདག་འདྲའི་གཏམ། །ཚད་མར་གནས་པ་ཤིན་ཏུ་དཀའ་མོད་ཀྱི། །བྱེ་མའི་ཁྲོད་
ནས་གསེར་རྡེལ་ཇི་བཞིན་དུ། །ལེགས་བཤད་མཆིས་ན་ཐུགས་ཀྱི་ཟུར་ལ་ཞོག་ཅེས་ཀྱང་གསོལ་བར་བྱའོ།།    ༈    དཔའ་གཅིག་ལ། རྡོ་རྗེ་གྲུབ་པའི་རྟོག་བདུན་གྱི་འགྲེལ་པ་ལས་འབྱུང་བ་ལྟར། ལས་སྔགས་ཀྱིས་
བསངས། སྭ་བྷ་ཝས་སྦྱངས། སྟོང་པའི་ངང་ལས་འཕྲེང་རྡོག་རྣམས་ཧཱུཾ་ལས་དཔལ་རྡོ་རྗེ་འཇིགས་བྱེད་དུ་གྱུར་བ་ཞུ་བ་ལས་ཁྲག་འཛག་པའི་མགོ་འཕྲེང་དུ་གྱུར། ཅེས་པ་དང། བཅུ་གསུམ་མ་ལ། དགྲ་ནག་གི་རྒྱུད་རྩ་འགྲེལ་དང། སྒྲུབ་ཐབས་ཀུ་མུ་

[004A]༄༅། །ཏ་ཁ་ཕྱེ་བའི་དགོངས་པ་བླ་མ་གོང་མས་བཀྲལ་བ་ལྟར། གོང་ལྟར་བསངས་སྦྱངས་ནས། སྟོང་པའི་ངང་ལས་འཕྲེང་རྡོག་རྣམས་མེ་ལས་འདོད་ཆགས་གཤིན་རྗེའི་གཤེད་ཡབ་ཡུམ་དུ་གྱུར་བ་ཞུ་བ་ལས་ཁྲག་འཇིག་
པའི་མགོ་འཕྲེང་དུ་གྱུར། ཅེས་བརྗོད་ལ་འཕྲེང་བ་ལྟར་ན། ཡེ་ཤེས་པ་བསྟིམ་པ་དང། མཆོད་ནས་སྙིང་པོ་བཟླ་བང་གསུངས་ཏེ། ཡབ་རྐྱང་དམ་ཡུམ་བཅས་གང་བྱེད་དང། དབང་བསྐུར་རྒྱས་གདབ་བྱེད་མི་བྱེད་ལ་གསལ་ཁམ་མཐོང་
ཞིང༑ མངོན་རྟོགས་རྒྱས་པར་གསལ་འདེབས་ཐུབ་ན་ལེགས་སམ་སྙམ། ཡེ་ཤེས་འབེབས་པའི་སྤྱན་དམིགས་རྭ་ལོའི་བཞེད་པ་དཀྱིལ་ཆོག་རིན་ཆེན་འཕྲེང་བར་བཀོད་པ་དང། ལྕང་སྐྱ་རྡོ་རྗེ་འཆང་གིས་བསྙེན་ཡིག་དངོས་གྲུབ་རྒྱ་མཚོར་
གསུངས་པ་དགོངས་མངའ་ལྟར་དང། ཡོངས་འཛིན་པཎྜི་ཏ་ཆེན་པོའི་བསྙེན་ཡིག་འདུས་པའི་རྒྱན་ལས་ཡེ་ཤེས་འབེབས་སྔགས་བཟླ་བའི་ཚེ་གཙོ་བོ་སྐུ་མདོག་དམར་པོ་སྐུ་ལས་འོད་ཟེར་དམར་པོ་ལྕགས་ཀྱུ་ལྟ་བུ་ཕྱོགས་ཐམས་ཅད་དུ་
འཕྲོ་བ་བསྒོམས་ལ། འོད་ཟེར་གྱི་ལྕགས་ཀྱུས་ཕྱོགས་བཅུའི་རྒྱལ་བ་སྲས་བཅས་ཐམས་ཅད་འདུས་པའི་ལྷ་སོ་གཉིས་རྟེན་དང་བརྟེན་པར་བཅས་པའི་དཀྱིལ་འཁོར་གྱི་རྣམ་པར་སྤྱན་དྲངས་ཏེ་རང་ལ་བསྟིམས་པས་རྒྱུད་བྱིན་གྱིས་བརླབས་
པའི་མོས་པ་བྱའོ། །ཞེས་གསུངས་པ་རྣམས་ཕན་ཚུན་གུང་བསྒྲིགས་པ་ལས་མཁྱེན་པར་མཛད་དགོས་ཏེ་སློབ་མ་ལ་ཡེ་ཤེས་འབེབས་པའི་ཚེ་རྭ་ལུགས་ཀྱི་བླ་མ་གོང་མ་རྣམས་སློབ་མ་གཙོ་བོར་བསྐྱེད་མོད་ཀྱང། རྗེའི་

[004B] རྡོ་རྗེ་ཆོས་ཀྱི་གཟུགས་ཆེན་པོ། །པདྨ་རཱ་གའི་འོད་འདྲ་བ། །ཞེས་སོགས་རྩ་འགྲེལ་གྱི་རྗེས་སུ་འབྲངས་ནས་འདོད་ཆགས་
གཤིན་རྗེ་གཤེད་དུ་བསྐྱེད་བར་གསུངས་པ་དང་ཚུལ་འདྲ་བར་མངོན་ནོ། འོན་ཀྱང་འདིའི་སྐབས་ཀྱི་བཟླས་པ་ནི། བསྙེན་སྒྲུབ་ལས་གསུམ་གྱི་ནང་ནས་བསྙེན་པའི་སྐབས་ཀྱི་བཟླས་པ་ཡིན་ལ། དེ་ལའང་རྡོ་རྗེའི་བཟླས་པ། ཁྲོ་བོའི་བཟླས་
པ༑ དོ་ལིའི་བཟླས་པ། ཁྲོས་པའི་བཟླས་པ། གོད་བུའི་བཟླས་པ། དམ་ཚིག་གི་བཟླས་པ་རྣམས་སུ་ཡོད་བ་ལས་ཕྱི་མའི་ཕྱོགས་སུ་བསྡུ་དགོས་པའི་ཕྱིར་ས་བོན་གྱི་མཐར་བཟླས་བྱའི་སྔགས་འཕྲེང་ཡང་འགོད་པའི་ཞལ་རྒྱུན་ཡོད་པས་
དགོངས་ཞུགས་མཁྱེན་མཁྱེན་ལགས་



﻿   ༈    །འཇམ་

[096A]༄༅། །མགོན་བླ་མའི་ཞབས་ལ་གུས་བཏུད་ནས། །ལུང་རྟོགས་བསྟན་པའི་སྲོག་ཤིང་འཛིན་པའི་མགོན། །མཚན་ལྡན་དམ་པའི་གསུང་ལན་དབུལ་བར་བྱ། །དེ་ཡང་ཤེས་
རབ་མ་ལ་བརྟེན་པའི་དམ་ཚིག་བརྒྱད་ནི། བདེ་མཆོག་རྩ་རྒྱུད་ལེའུ་ཉེར་དྲུག་པ་ལས། དེ་ནས་རྣལ་འབྱོར་རྒྱུད་དུ་ནི། །རྙེད་དཀའི་དམ་ཚིག་ང་ཡིས་བཤད། །ཅེས་སོགས་ཀྱིས་བསྟན་ཅིང། རྗེ་རིན་པོ་ཆེའི་
རྒྱུད་འགྲེལ་སྦས་དོན་ཀུན་གསལ་དང། བསྐྱེད་རིམ་འདོད་འཇོ་གཉིས་ཀར་བཀྲལ་མོད་ཀྱི་གསུང་བརླིང་བས་ཇི་བཞིན་རྟོགས་བཀའ་བ་ལ། རྗེ་ལྕང་སྐྱ་རོལ་པའི་རྡོ་རྗེའི་ལུས་དཀྱིལ་གྱི་བསྐྱེད་རིམ་ཆེན་བདེ་གསལ་
སྒྲོན་ལས་ཚིག་ལྷུག་ཏུ་གསལ་བར་གསུངས་པ་ངོ་མཚར་བར་མཐོང་ནས། བདག་གིས། གཡོན་པའི་ཀུན་སྤྱོད་མི་བརྙས་མཆོད། ཅེས་སོགས་ཚིགས་བཅད་དུ་འཇུག་པ་བདེ་ཕྱིར་བསྒྲིགས་པ་ལགས། ཆེན་



﻿   ༈   
སྦྱིན་སྲག་སྐབས་བདག་རང་གི་འདོད་ཚུལ་རང་གི་ཐུགས་ཀ་ནས་འོད་ཟེར་སྤྲོས་པས་སེམས་ཅན་ཐམས་ཅད་ཀྱི་སྡིག་སྒྲིབ་བསྡུས་ནས་སྦྱོང་ཚུལ་སྦྱིན་སྲེག་གི་འཁྲིད་ཡིག་ཏུ་བྲིས་ཡོད་པ་དེ་ལགས། །



﻿   ༈   
སྲི་ཞུའི་ཚུལ་གྱིས་ཞེས་པ་ནི། སྲི་ཞུ་ཞབས་འདེགས་ཞེས་པ་ལྟར་ཞབས་གུས་ཀྱི་ཚིག་ལགས།།



﻿   ༈    འཁོར་བའི་འཆིང་བ་ལས་གྲོལ་བའི་ཐབས་སུ་ཐེག་དམན་གྱིས་ཀྱང་དེ་ཁོ་ན་ཉིད་ཀྱི་དོན་རྟོགས་དགོས་པར་ཁས་བླང་དགོས་པ་དང། ཉན་རང་

[059B] །ཞེས་གསུངས་པའི་གང་ཟག་ཕྱི་མ་དེའི་རྒྱུད་ལ་འཁོར་བའི་སྡུག་བསྔལ་ཡོད་
དམ་མེད། ཅེས་པའི་ལན་ནི། ངེས་པར་ཡོད་དེ་ཐལ་འགྱུར་བའི་ལུགས་ལ་དེ་ཁོ་ན་ཉིད་མ་རྟོགས་ན་འཁོར་བའི་འཆིང་བ་ལས་ཉོན་གཉིས་ལས་མི་གྲོལ། རྒྱུ་ལས་ཉོན་གཉིས་མ་ལྡོག་ན་འབྲས་བུ་སྡུག་བསྔལ་མི་ལྡོག་པས་
སོ༑ ༑དེར་མ་ཟད་དེ་ཁོ་ན་ཉིད་མངོན་སུམ་དུ་རྟོགས་པའི་ཉན་རང་མཐོང་ལམ་པ་སོགས་ཀྱང་སྒོམ་སྤང་གི་ཉོན་མོངས་ལས་མ་གྲོལ་བས་སྡུག་བསྔལ་ཡོད། དེར་ཡང་མ་ཟད། ཉོན་མོངས་མེད་ཀྱང་དེ་དག་ལ། །ལས་ཀྱི་
ནུས་པ་མཐོང་བ་ཡིན། །ཞེས་འཁོར་བའི་འཆིང་བ་ལས་གྲོལ་བའི་དགྲ་བཅོམ་པ་འགའ་ཞིག་ལ་ཡང་སྐུ་ལུས་འདམ་བུ་ལྟར་བཅོམས་པ་ལ་སོགས་པའི་སྡུག་བསྔལ་ཡོད་པར་འདུལ་བ་ལུང་སོགས་ལས་མང་དུ་བཤད་པས་སོ། །



﻿   ༈    སྨྱུག་མ་དང། གོ་བུར་གཉིས་ཡི་གེ་མ་དག་པ་སྟེ། གཉུག་མ་དང། གློ་བུར་ཟེར་རྒྱུ་ཡིན། དེའི་དོན་སྐབས་འདིར་གཉུག་མ་
རྩ་བ་དང། གློ་བུར་རྗེས་མཐུན་པ་ལ་བྱེད་པ་འདུལ་འཛིན་མཚོ་སྣ་བའི་བཞེད་པ་འདྲ་ལགས་



﻿   ༈    བཀའ་འདྲི་དང་པོའི་ལན་ནི། དབང་
ཆེན་གསེར་གྱི་ས་གཞིའི་སྟེང་གི་མཐའ་སྐོར་དུ་རྒྱུ་ལྕགས་ལས་གྲུབ་པའི་རི་བོ་ཞེས་པས་ལྕགས་རིའི་དོན་སྤྱི་རགས་པ་བསྟན། དཔངས་ཞེང་དུ་དཔག་ཚད་སུམ་བརྒྱ་བཅུ་གཉིས་དང་རྒྱང་གྲག་བཞི་རེ་
ཡོད་པས་ཟླུམ་པོར་བསྐོར་བ་ཞེས་པས་ཆུ་མཚམས་ཡན་གྱི་ནང་ངོས་ཀྱི་དཔངས་དང་ཞེང་ཚད་བསྟན། ནང་ཐམས་ཅད་དཔངས་སུ་དཔག་ཚད་བརྒྱད་ཁྲི་ཡོད་པས་ཆུས་ཁེངས་པར་བསམ། ཞེས་པས་

[027B] ནང་ངོས་ཀྱི་དཔངས་ཚད་གཉིས་ཀ་བསྡོམས་པ་ཕྱི་ངོས་ཀྱི་དཔངས་ཚད་དུ་ཤུགས་ལ་བསྟན་པ་ཡིན་ཏེ། མཛོད་ལས། ཆུ་ཡི་ནང་དུ་བརྒྱད་ཁྲི་དག་
ནུབ་པོ་དེ་བཞིན་སྟེང་དུ་ཡང། །དཔག་ཚད་དག་ནི་བརྒྱད་ཁྲིའོ། །བརྒྱད་པོའི་འཕང་དུ་ཕྱེད་ཕྱེད་དབྲི། །དེ་དག་རྔམས་སུའང་འཕང་དང་མཉམ། །ཞེས་རི་རབ་ཆུ་ནང་དུ་དཔག་ཚད་བརྒྱད་ཁྲི་ནུབ་པར་དངོས་སུ་
བསྟན་པའི་ཤུགས་ལ་རི་གླིང་གཞན་རྣམས་ཀྱང་ནུབ་པར་བསྟན། རི་རབ་ཀྱི་ཆུ་མཚམས་ཡན་ཆད་ཀྱི་དཔངས་དཔག་ཚད་བརྒྱད་ཁྲི་དང། གསེར་རི་བདུན་དང་ལྕགས་རི་སྟེ་བརྒྱད་ཀྱི་ཆུ་མཚམས་ཡན་གྱི་དཔངས་ནི། ནང་
མའི་ཕྱེད་ཕྱི་མའི་ཚད་ཡིན་པས། གསེར་རི་དང་པོ་ལ་དཔག་ཚད་བཞི་ཁྲི། གཉིས་པ་ལ་ཉི་ཁྲི། གསུམ་པ་ལ་ཆིག་ཁྲི། བཞི་པ་ལ་ལྔ་སྟོང། ལྔ་པ་ལ་ཉིས་སྟོང་ལྔ་བརྒྱ། དྲུག་པ་ལ་ཆིག་སྟོང་ཉིས་བརྒྱ་ལྔ་བཅུ། བདུན་
པ་ལ་དྲུག་བརྒྱ་ཉེར་ལྔ། ལྕགས་རི་ལ་སུམ་བརྒྱ་བཅུ་གཉིས་དང་རྒྱང་གྲགས་བཞི་ཡོད་པ་དང། རི་དགུ་ག་རང་རང་གི་ཆུ་མཚམས་ཡན་གྱི་དཔངས་དང་ཞེང་མཉམ་པར་བསྟན་པའི་དགོངས་པ་རྨ་མེད་པ་ཡིན་པར་རློམ་པ་
ལགས།།



﻿   ༈   ཞབས་དྲུང་དུ། འབུལ་འབྲས། དེང་སྐུ་དཀྱིལ་དྭངས་ཤིང་དཔལ་གསང་བ་འདུས་པའི་བསྙེན་སྒྲུབ་ལ་
བརྩོན་པའི་དང་ནས་གསུང་བྲིས་གནང་རྟེན་དེར་གསལ་བཅས་གནང་འབྱོར་དཀའ་དྲིན་མཆོག་ཏུ་ཆེ་ཞིང། ཇི་ལྟར་བཀའ་འདྲི་གནང་བའི་དོན་རྣམས་གང་ཤེས་རིམ་པ་ལྟར་འབུལ་བ་ལ། རྒྱུད་འདེབས་སྐབས་མཐོར་བརྩེགས་དང་ཁྲོམ་ཚོགས་སུ་གསལ་
འདེབས་པ་གང་ལེགས་གསུང་བ་ལ། ལན་ནི། ཇི་ལྟར་བྱས་ཀྱང་འགལ་བ་མ་མཐོང་མོད་ཀྱི། བསྙེན་ཡིག་འདུས་པའི་རྒྱན་ལས། དེ་ནས་རང་གི་སྤྱི་བོར་བླ་མ་རྡོ་རྗེ་འཆང་ཆེན་པོ་ལ་བརྒྱུད་པའི་བླ་མ་རྣམས་ཀྱིས་བསྐོར་བ་གསལ་བཏབ་ལ། བླ་བརྒྱུད་གསོལ་
འདེབས་བཏོན་ཏེ་རྩ་བརྒྱུད་ཀྱི་བླ་མ་རྣམས་ལ་གསོལ་བ་ཤུགས་དྲག་ཏུ་གདབ་བོ། །ཞེས་གསུངས་པ་ལྟར་ཁྲོམ་ཚོགས་སུ་བྱ་དགོས་སོ།།﻿   ༈    མཁས་པ་ཐལ་འགྱུར་བ་རྣམས་ཀྱིས་དོན་དམ་པར་རང་གི་མཚན་ཉིད་ཀྱིས་གྲུབ་
པ་རྡུལ་ཙམ་མེད་པར་རིགས་པ་ཡང་དག་གིས་གཏན་ལ་ཕབ་སྟེ་རྟག་མཐའ་བཀག་ཀྱང་ཐ་སྙད་དུ་མིང་གིས་བཏགས་པ་ཙམ་ལ་རྒྱུ་འབྲས་ཀྱི་བྱ་བྱེད་ཐམས་ཅད་འཐད་ལྡན་སླུ་མེད་དུ་འཇོག་ཤེས་པས་ཆད་མཐར་
ལྷུང་དོགས་མེད་པས་རང་མཚན་ཞལ་གྱིས་བཞེས་མ་དགོས་པ་ཡིན་ནམ་སྙམ་སྟེ། ལམ་རིམ་ཆེན་མོ་ལས། ཟབ་མོ་དབུ་མའི་གཞུང་ལ་སྦྱངས་པའི་གྲོགས། །ཁྱེད་ཀྱི་བློ་ངོར་རང་བཞིན་མེད་པ་ལ། །རྒྱུ་

[110B] །དེ་འདྲ་དབུ་མའི་ལུགས་ནི་ཡིན་ནོ་ཞེས། །དེ་སྐད་སྨྲ་བའི་ཚུལ་ལ་བརྟེན་ན་མཛེས། །ཞེས་གསུངས་པའི་ཕྱིར་རོ།།



﻿   ༈    ལུང་རྟོགས་བསྟན་པའི་མཛེས་རྒྱན་ཆོས་མཛད་དགེ་སློང་རིན་པོ་ཆེ་ནས་བཀའ་འདྲི་ཇི་ལྟར་ཕེབས་པའི་ལན་རྣམས་
མདོར་བསྡུས་འབུལ་བ་ལ། དང་པོ་སོ་ཐར་གྱི་ལྟུང་བ་སྡེ་ལྔའི་སྡེ་ཚན་རེ་རེ་ལ་ཡང་ནང་གསེས་ཀྱི་ཉེས་པ་ལྕི་ཡང་ཡོད་དམ་མེད་ཅེས་པ་ལ། ལྕི་ཡང་ངེས་པར་ཡོད་དེ། སོ་ཐར་གྱི་ལྟུང་བ་རྣམས་ལ་རང་

[120B] བཅས་པའི་ཁ་ན་མ་ཐོ་བ་ཅི་རིགས་ཡོད་པས། སྔ་མ་ལྕི་ཞིང་ཕྱི་མ་ཡང་བ་དང། རང་བཞིན་གྱི་ཁ་ན་མ་ཐོ་བ་ནི། མི་དགེ་བཅུའི་ཆར་གཏོགས་ཡིན་པས། ལུས་ངག་གི་
མི་དགེ་བ་བདུན་སྔ་མ་སྔ་མ་ལྕི་ཞིང། ཕྱི་མ་ཕྱི་མ་ཡང་བ་དང། ཡིད་ཀྱི་གསུམ་སྔ་མ་སྔ་མ་ཡང་ཞིང་ཕྱི་མ་ཕྱི་མ་ལྕི་བ་དང། བཅས་པའི་ཁ་ན་མ་ཐོ་བ་ཡང་ཆང་འཐུང་བ་ལྟ་བུའི་དགག་བྱ་ཆེ་བ་རྣམས་ལྕི་
ཞིང། སྲོག་ཆགས་མེད་པའི་ས་རྐོ་བ་ལྟ་བུའི་དགག་བྱ་ཆུང་བ་རྣམས་ཡང་བར་གསུངས་པ་ལགས་



﻿   ༈    བདག་གི་ཐུན་དྲུག་བསྡུས་པའི་ཁུངས་ནི། རྗེ་རིན་པོ་ཆེའི་རྩ་ལྟུང་རྣམ་བཤད་ལས། དེ་ལྟར་ན་སྡོམ་གཟུང་གི་གཞུང་རྣམས་ཀྱི་དོན་བསྡུ་ན་འདིར་འགྱུར་ཏེ། དཀོན་མཆོག་གསུམ་དང་
བླ་མ་ལ་སྐྱབས་སུ་འགྲོ་བ་བྱས་ནས། རང་ཉིད་ལྷའི་སྐུ་ཕྱག་རྒྱ་ཆེན་པོར་བསྐྱེད་ལ་རྡོ་རྗེ་དང་དྲིལ་བུའི་དེ་ཁོ་ན་ཉིད་དྲན་ཏེ་བཟུང་ནས་རང་ལ་མཆོད་པར་བྱེད་ཅིང། ཐེག་པ་གསུམ་ལ་མཁས་པར་བྱས་ནས་ཉེས་སྤྱོད་མཐའ་

[130A]༄༅། །དག་ལས་ལྡོག་པ་དང། དགེ་བའི་ཆོས་མཐའ་དག་བསྡུས་ནས་སྦྱིན་པ་བཞིའི་སྒོ་ནས་སེམས་ཅན་གྱི་དོན་བྱེད་པའོ། །ཞེས་གསུངས་པ་ཤིན་ཏུ་ངོ་མཚར་བར་མཐོང་ནས་བདག་གིས་ཚིགས་
བཅད་དུ་བསྒྲིགས་པ་ལགས། རིགས་ལྔ་སོ་སོའི་དམ་ཚིག་བཅུ་དགུ་ནི། ཉེས་སྤྱོད་སྡོམ་པའི་ཚུལ་ཁྲིམས། དགེ་བ་ཆོས་སྡུད་ཀྱི་ཚུལ་ཁྲིམས། སེམས་ཅན་དོན་བྱེད་ཀྱི་ཚུལ་ཁྲིམས་གསུམ་དང། སངས་རྒྱས་དང་ཆོས་
དང་དགེ་འདུན་གསུམ་ལ་སྐྱབས་སུ་འགྲོ་བ་གསུམ་སྟེ་དྲུག་ནི་རྣམ་སྣང་གི་དམ་ཚིག་གོ། །རྡོ་རྗེ༑ དྲིལ་བུ། ཕྱག་རྒྱ། སློབ་དཔོན་འཛིན་པ་སྟེ་བཞི་ནི་མི་བསྐྱོད་པའི་དམ་ཚིག་གོ། །ཟང་ཟིང། མི་འཇིགས་པ། ཆོས་
བྱམས་པའི་སྦྱིན་པ་སྟེ་བཞི་ནི་རིན་འབྱུང་གི་དམ་ཚིག་གོ་ཕྱིའི་ཆོས། གསང་བའི་ཆོས། ཐེག་པ་གསུམ་གྱི་ཆོས་འཛིན་པ་སྟེ་གསུམ་ནི་འོད་དཔག་མེད་ཀྱི་དམ་ཚིག་གོ། །སྡོམ་པ་ཐམས་ཅད་སྲུང་བ་དང། མཆོད་
པའི་ལས་ཏེ་གཉིས་ནི་དོན་གྲུབ་ཀྱི་དམ་ཚིག་གོ་



﻿   ༈    རྩ་ལྟུང་བཅོ་བརྒྱད་པའི། རྫས་བདག་ནི། སྤོང་བ་བསམ་གཏན་ལ་བརྩོན་པ། དགེ་

[103A]༄༅། །སློང་ཡིན་པ། སྟོང་ཉིད་མངོན་སུམ་དུ་རྟོགས་པའི་འཕགས་པ་མ་ཡིན་པ། གྲངས་བཞིར་མ་ལོངས་པའི་གསུམ་མན་ཆད་དེ་ཁྱད་ཆོས་བཞི་ལྡན་ཞིག་དགོས་པ་ཡིན་གྱི། འདིའི་
རྫས་བདག་ལ་ས་བཅུའི་བྱང་སེམས་དགེ་སློང་དུ་སྤྲུལ་པ་ཞིག་དགོས་པ་གཏན་མ་ཡིན་ནོ།།



﻿   ༈   
ཚོགས་ཀྱི་ཚེ་དགོངས་ཆོས་ཤོར་མིན་ཇི་ལྟར་ཞེ་ན། སྐྱ་རེངས་དང་པོ་མ་ཤར་གྱི་གོང་དུ་ཕྱི་དྲོའི་ཁ་ཟས་ལ་ལོངས་སྤྱད་ན་དགེ་སློང་ལ་ལྟུང་བྱེད་འབྱུང་བར་གསུངས་པས། སྐྱ་རེངས་དང་པོ་ཤར་བའི་ཚད་ནི། དགེ་སློང་མའི་
རྣམ་འབྱེད་ལས། ཐུན་ཐ་མའི་དང་པོའི་ཕྱེད་ནས་སྐྱ་རེངས་དང་པོ་འཆར་བར་གསུངས་པ་ལྟར་ན། ནམ་ལ་དུམ་བུ་བཅོ་བརྒྱད་དུ་ཕྱེ་བའི་དུམ་བུ་བཅུ་གསུམ་འདས་ནས་དུམ་བུ་ལྔ་ལུས་པའི་མཚམས་སུ་འཆར་ལ། འོད་

[023A]༄༅། །ལྡན་དུ་སྐར་མའི་བསྟན་བཅོས་དྲངས་པ་ལས། སྐྱ་རེངས་དང་པོ་ཤར་ན་ནི། །ཤར་ཕྱོགས་སུ་ནི་སྔོར་སྣང་ཞིང། །སྐར་མའི་གདོང་གི་འོད་ཉམས་ལ། །ནམ་མཁའ་སྔོ་སྐྱར་འགྱུར་བ་ཡིན། །ཞེས་གསུངས་
པ་ལྟར་ན། ཐོ་རངས་ཤར་ཕྱོགས་ཀྱི་ནམ་མཁའ་སྔོ་སྐྱར་གྱུར་ཅིང་སྐར་མའི་གདོང་གི་འོད་ཅུང་ཟད་ཉམས་པའི་ཚེ་འཆར་བས། དེ་ནས་ཉི་མ་ཕྱེད་ཀྱི་བར་ལ་དུས་རུང་གི་བཟའ་བཅའ་ལ་ལོངས་སྤྱད་པ་ལ་ཕྱི་དྲོའི་ཁ་ཟས་ཟ་བའི་
ལྟུང་བ་མེད་དེ། དགེ་ཚུལ་གྱི་སུམ་བརྒྱ་པ་ལས། རང་གླིང་སྐྱ་རེངས་དང་པོ་སོགས་ཤར་ནས། །ཉི་མ་ཕྱེད་པར་དེ་ནི་དུས་ཡིན་ཏེ། །ཞེས་གསུངས་པའི་ཕྱིར་རོ། །འདུལ་བའི་ལུགས་ལ་དགུ་བསྒྱུར་ཚུལ་ཇི་ལྟར་ཞེ་ན། དེ་
ཡང་དུས་ཚིགས་དྲུག་ངོས་འཛིན་ཚུལ་དང། མར་ངོའི་བཅུ་བཞི་པ་ཇི་ལྟར་འབྱུང་ཚུལ་ཧོར་ཟླ་དང་སྦྱར་ནས་ཞིབ་ཏུ་བཤད་ན། ཧོར་ཟླ་བཅུ་པའི་ཚེས་བཅུ་དྲུག་ནས་ཧོར་ཟླ་བཅུ་གཉིས་པའི་ཚེས་བཅོ་ལྔའི་བར་ལ་དགུན་
དང། ཧོར་ཟླ་བཅུ་གཉིས་པའི་ཚེས་བཅུ་དྲུག་ནས་ཧོར་ཟླ་གཉིས་པའི་ཚེས་བཅོ་ལྔའི་བར་ལ་དགུན་སྨད་དང། ཧོར་ཟླ་གཉིས་པའི་ཚེས་བཅུ་དྲུག་ནས་ཧོར་ཟླ་བཞི་པའི་ཚེས་བཅོ་ལྔའི་བར་ལ་དགུན་
དང། ཧོར་ཟླ་བཅུ་གཉིས་པའི་ཚེས་བཅུ་དྲུག་ནས་ཧོར་ཟླ་གཉིས་པའི་ཚེས་བཅོ་ལྔའི་བར་ལ་དགུན་སྨད་དང། ཧོར་ཟླ་གཉིས་པའི་ཚེས་བཅུ་དྲུག་ནས་ཧོར་ཟླ་བཞི་པའི་ཚེས་བཅོ་ལྔའི་བར་ལ་དཔྱིད་དང། ཧོར་ཟླ་བཞི་
པའི་ཚེས་བཅུ་དྲུག་ནས་ཧོར་ཟླ་དྲུག་པའི་ཚེས་བཅོ་ལྔའི་བར་ལ་སོ་ག་དང། ཧོར་ཟླ་དྲུག་པའི་ཚེས་བཅུ་དྲུག་ནས་ཧོར་ཟླ་བརྒྱད་པའི་ཚེས་བཅོ་ལྔའི་བར་ལ་དབྱར་དང། ཧོར་ཟླ་བརྒྱད་པའི་ཚེས་བཅུ་དྲུག་ནས་ཧོར་ཟླ་བཅུ་

[023B] དུས་ཚིགས་དེ་དག་གི་ནང་ནས་ཟླ་བ་བཅུ་པ། བཅུ་གཉིས་པ། གཉིས་པ། བཞི་པ། དྲུག་པ། བརྒྱད་པ་རྣམས་ཀྱི་མར་ངོའི་གསོ་སྦྱོང་བཅོ་ལྔ་པ་དང། བཅུ་གཅིག་པ། དང་པོ་
གསུམ་པ། ལྔ་པ༑ བདུན་པ། དགུ་པ་རྣམས་ཀྱི་མར་ངོའི་གསོ་སྦྱོང་བཅུ་བཞི་པ་ཡིན། ཞེས་གཞི་གསུམ་གསལ་བྱེད་ལས་འབྱུང་བ་ལྟར། ཉིན་རེ་བཞིན་སྨྱུག་ཐུར་སྤོས་ཏེ་བརྩིས་ན་ཟླ་ཐོ་མེད་ཀྱང་སྐབས་སྐབས་སུ་ཟླ་ཐོ་
དང་ཧེ་བག་ཞག་རེ་ཙམ་འབྱུང་ན་ལས་ཕལ་ཆེར་འཕྱུག་མེད་དུ་འབྱུང་བས་འདི་ཁས་ཆོག་པ་ལགས།།



﻿   ༈    སྒྲུབས་ཐབས་བདེ་ཆེན་འབྱུང་གནས་འདིར་ཚོགས་ཞིང་མཆོད་པའི་སྐབས་སུ་ཕྱི་མཆོད་ལ་ཆུ་གཉིས་དང་དྲི་ཆབ་མ་གཏོགས་པའི་ཉེར་སྤྱོད་རོལ་མོ་འདོད་ཡོན་དང་བཅས་པ་
བྱིན་གྱིས་བརླབས་ནས་ཆུ་གཉིས་ཉེར་སྤྱོད་རོལ་མོ་ཙམ་གྱིས་མཆོད་པ་འདྲ་ཞིག་འདུག་པ་ཡིག་སྐྱོན་ནམ་གང་ཡིན་ཞུ་ཚོད་མ་ཐིང་ཞིང། རྗེ་རིན་པོ་ཆེའི་ལཱུ་ཨི་བའི་སྒྲུབ་ཐབས་བདེ་ཆེན་གསལ་བར་སྐབས་འདིར་རིག་མ་བཅུ་དྲུག་གི་མཆོད་པ་
དང། རྐང་བརྒྱད་ཀྱི་སྔགས་མཆོད་འབྱུང་བ་གྲུབ་ཆེན་ལྭ་བ་པ་དང། པྲཛྙཱ་རཀྵི་ཏའི་ལཱུ་ཨི་བའི་སྒྲུབ་ཐབས་ཀྱི་འགྲེལ་པའི་དགོངས་པ་དང། རྗེའི་དྲིལ་བུ་བའི་སྒྲུབ་ཐབས་དགོངས་པ་རབ་གསལ་དུ་སྐབས་འདིར་ཆུ་གཉིས་ཉེར་

[005A]༄༅། །སྤྱོད་རོལ་མོ་རྣམས་ཀྱིས་མཆོད་པ་བཤད་རྒྱུད་སྡོམ་འབྱུང་གི་དགོངས་པ་དང། རིག་མ་དྲུག་གིས་མཆོད་པ་དྲིལ་བུ་པའི་ལྷ་ལྔའི་སྒྲུབ་ཐབས་ཡིད་བཞིན་ནོར་བུའི་དགོངས་པ་ཡིན་འདུག་པས་རྗེའི་གསུང་
ལས་དམན་ལྷག་ཏུ་མ་སོང་བ་གནད་ཆེ་བར་གོ་ལགས། ཡང་སྐྱབས་སེམས་ཀྱི་མཇུག་ཏུ་སྡོམ་གཟུང་བྱེད་པ་སྒྲུབ་པའི་མཆོད་པ་ཡིན་པར་གསང་འཇིགས་སུ་བཤད་ཀྱང་ལཱུ་དྲིལ་གཉིས་ཀྱི་རྗེའི་གཞུང་དུ་མི་གསལ་བསམ་བྱས་པ་ལེགས་
པར་གོ་དངོས་གཞིའི་མཆོད་པའི་སྐབས་སུ་ཆུ་གསུམ་ཉེར་སྤྱོད་རོལ་མོ་རིག་མ་དྲུག་བཅས་ཀྱིས་མཆོད་པར་རྗེའི་དགོངས་པ་རབ་གསལ་དུ་གསུངས་པ་གྲུབ་ཆེན་དྲིལ་བུ་པ་རང་གི་དགོངས་པ་ཡིན་པས་དེ་བཞིན་མཛད་ན་ཤིན་ཏུ་ལེགས་
ཤིང། བསྡུ་ན་ཆུ་གཉིས་ཉེར་སྤྱོད་རོལ་མོ་ཙམ་འབུལ་བ་པཎ་ཆེན་ཆོས་ཀྱི་རྒྱལ་པོའི་དགོངས་པ་དང། སྤྲོ་ན་རིག་མ་བཅུ་དྲུག་གིས་ཀྱང་མཆོད་ཆོག་པ་རྒྱལ་མཆོག་བསྐལ་བཟང་རྒྱ་མཚོའི་དགོངས་པ་ཡིན་པར་གོ་སྤྲོ་ན་རྐང་
བརྒྱད་ཀྱིས་བསྟོད་པ་གཞུང་དུ་གསལ་བས་གླེང་བརྗོད་མ་དགོས། ཉེར་བསྡུ་བྱེད་པ་གཞུང་གི་དགོངས་པར་གསལ་ཡང་བྱེད་ཚུལ་མི་གསལ་བར་རྗེ་དགེ་འདུན་རྒྱ་མཚོའི་ལྷ་ལྔའི་སྒྲུབ་ཐབས་ནས་ཁ་འགེངས་མཛད་པ་རྣམ་དཔྱོད་ཀྱི་རྩལ་དུ་
མཐོང་བས་རྗེས་སུ་ཡི་རང་ལ་མངོན་རྟོགས་གཏོང་ངེས་ཀྱི་གཏོར་མ་མ་ཕུལ་བར་ཆོ་ག་ཆར་སྐྱོན་མེད་འདྲ་ཡང་བསྙེན་དུས་རང། རྒྱུན་བར་ཡང་གཏོར་མ་དངོས་སུ་བཤམས་ཡོད་ན་འབུལ་ཚུལ་ཁ་འགེངས་མཛད་པའང་ལེགས་ཚོགས་

[005B] བསྟན་པ་སྲུང་དང་འགྲོ་བའི་དོན་མཛད་ཕྱིར། ཞེས་པ་ནས། དངོས་གྲུབ་ཀུན་གྱི་བཀའ་དྲིན་བདག་ལ་སྩོལ། ཞེས་པའི་བར་གྱིས་ཚོག་པ། ལྕང་སྐྱ་རིན་པོ་ཆེའི་དྲིལ་བུ་པའི་སྒྲུབ་ཐབས་ཆེ་ཆུང་
གཉིས་དང། རྒྱལ་མཆོག་བསྐལ་བཟང་རྒྱ་མཚོའི་བདེ་ཆེན་དབང་རྒྱལ་གྱི་དགོངས་པར་གནས་ཤིང་མགོ་ལུས་མཚུངས་བར་གོ་ལགས་



﻿   ༈    གདན་བསྟབས་དང་ཞེས་སོགས་བཞིའི་དོན་ནི། གོང་དུ་མཆོག་ཏུ་དད་པས་ཞེས་སོགས་བཞིས་སྤྱིར་
སྔགས་ཀྱི་སློབ་མས་བླ་མ་ལ་ཕྱག་སོགས་བསྙེན་བཀུར་བྱེད་དགོས་པར་བསྟན་ནས། དེའི་འོག་ཏུ་ཁྱིམ་པའམ་ནི་ཞེས་སོགས་བཞིས། འོན་ཀྱང་སློབ་མ་དགེ་སློང་གིས་བླ་མ་ཁྱིམ་པའམ་གསར་བུ་དགེ་ཚུལ་ལ་ཕྱག་དངོས་སུ་
བཙལ་ན་འཇིག་རྟེན་གྱིས་སྨད་པའི་དགག་བྱ་ཡོད་ན། ལུས་ཀྱིས་རྟེན་གཞན་ལ་ཕྱག་འཚལ་བ་ལྟར་བྱས་ནས་ཡིད་ཀྱིས་བླ་མ་ལ་ཕྱག་འཚལ་དགོས་པར་བསྟན་པ་ན། འོ་ན་སློབ་མ་དགེ་སློང་གི་བརྟུལ་ཞུགས་ཅན་
ཡིན་ལ་བླ་མ་ཁྱིམ་པའམ་དགེ་ཚུལ་ཡིན་ན་དངོས་སུ་ཕྱག་བྱ་མི་ཉན་པ་བཞིན་དུ་བསྙེན་བཀུར་གཞན་མ་ཡང་གཏན་ནས་བྱ་མི་ཉན་ནམ་སྙམ་པའི་དོགས་བ་སྐྱེས་ཡོད་པས་དེ་ལ་ནི། བླ་མ་ལ་སྟན་འདིང་བ་དང། བཞེ་བ་

[015A]༄༅། །བ་བྱེད་པ་དང། སྐུ་དོན་བསྒྲུབ་པའི་ཞབས་འགྱུར་ཞུ་བ་དང། འབུལ་བ་འབུལ་བ་སོགས་ནི་ངེས་པར་བྱ་དགོས་ཀྱང། དགག་བྱ་ཡོད་ན་བྱ་མི་དགོས་པའི་དམིགས་བསལ་ནི་དངོས་སུ་ཕྱག་མི་
འཚལ་བ་དང། དམ་པ་མ་ཡིན་པ་དམན་པས་བྱ་འོས་པའི་ལས་ཞབས་བཀྲུ་བ་དང་དྲི་ཆུ་འདོར་བ་ལྟ་བུ་རྣམས་བྱ་མི་རུང་བར་སྟོན་པའོ། །འོན་ཀྱང་གཞན་གྱིས་བསྟན་པ་སྤྱི་ལ་སྨད་པའི་དགག་བྱ་མེད་ན་ནི། ཕྱག་
དང་དམན་པའི་ལས་རྣམས་ཀྱང་ཆེ་འགྱིང་སྤངས་ཏེ་བྱ་དགོས་པར་གསུངས་སོ།།



﻿   ༈       ༈    སྟབས་བདེར་འབུལ་འབྲས། དེང་སྐུ་འཚོ་བ་ཟང་ཐང་
ནས་གང་ཅིའི་གནས་ཚུལ་སྐྱབས་རྟེན་བཅས་དང། དེར་གསལ་གུང་ཐང་རིན་པོ་ཆེའི་གསུང་ལེ་ཚན་གསུམ་བཅས་གནང་འབྱོར་བཀའ་དྲིན་མཆོག་ཏུ་ཆེ། འདིར་ཡང་གསར་འཚེ་མེད་པར་བདེ་བར་གནས་ལགས་དེ་ཁ་
དྲི་བ་རྣམས་ཀྱི་ལན་རིམ་པར་འབུལ་བ་ལ།།    ༈    ལམ་རིམ་ཆེན་མོར་ཚ་གྲང་གི་དམྱལ་བའི་གནས་ཚད་སའི་དངོས་གཞི་ནས་བཤད་པ་ལྟར་འདི་ནས་དཔག་ཚད་སུམ་ཁྲི་ཉིས་སྟོང་གི་འོག་ན་

[128B] དེ་ནས་དཔག་ཚད་བཞི་སྟོང་བཞི་སྟོང་གིས་ཆོད་པ་ན་གཞན་བདུན་ཡོད་དོ། །ཞེས་པ་ལ་དེའི་མཚན་བུར། སྐབས་འདིར་འདི་ལྟར་གསུངས་ཤིང་འོག་ཏུ་འདི་ནས་དཔག་ཚད་སུམ་ཁྲི་ཉིས་སྟོང་གི་འོག་
ན་ཆུ་བུར་ཅན་ཡོད་ལ། དེ་ནས་དཔག་ཚད་ཉིས་སྟོང་ཉིས་སྟོང་གིས་ཆོད་པ་ན་ཞེས་པ་ནས་འདི་གཉིས་ཐད་སོར་མི་འོང་བས་གང་རུང་ཞིག་མ་དག་གམ་གསུང་བ་འདིར་ཚ་གྲང་གི་གནས་དང་པོ་གཉིས་ཐད་མཉམ་ལ་གནས་
གཉིས་ཀྱི་འོག་མའི་མཐིལ་མི་མཉམ་པ་སོགས་ཇི་ལྟར་ལགས། ཞེས་པའི་ལན་ནི། གནས་ཚད་དེ་ལྟར་གསུངས་པ་གཉིས་ལ་མ་དག་པའི་སྐྱོན་གང་ཡང་མེད་དེ་གྲང་དམྱལ་བའི་གནས་བརྒྱད་ནི་ཚ་དམྱལ་རྣམས་ཀྱི་
ཐད་སོ་བྱང་ཕྱོགས་དཔག་ཚད་ཁྲི་ཁྲག་རེའི་ཕ་རོལ་ན་ཡོད་པར་གསུངས་ཤིང། འདི་ནས་དཔག་ཚད་སུམ་ཁྲི་ཉིས་སྟོང་གི་འོག་ན་ཚ་གྲང་གཉིས་ཀའི་གནས་ཡང་སོས་དང་ཆུ་བུར་ཅན་ཡོད་པ་མཚུངས་ཤིང། དེ་ནས་
དཔག་ཚད་བཞི་སྟོང་བཞི་སྟོང་གིས་ཆོད་པ་ན་གཉིས་ཀའི་འོག་མའི་གནས་ཀྱི་མཐིལ་རབ་ཚ་དང། པདྨ་ལྟར་གས་པ་ཆེན་པོའི་བར་ཡོད་པ་མཚུངས་ཀྱང། གྲངས་དམྱལ་འོག་མ་བདུན་དཔག་ཚད་ཉིས་སྟོང་ཉིས་
སྟོང་གིས་ཆོད་པ་ན་ཡོད་པར་གསུངས་པ་ཚ་དམྱལ་ལས་སྲག་ཆུང་བ་ནི། གྲང་དམྱལ་བ་རྣམས་ཀྱི་གནས་ཀྱི་དབྱིབས་རི་རྩེ་ཤིན་ཏུ་མཐོ་བ། ཁ་བ་བུ་ཡུག་འཚུབ་ཅིང། གཅོད་རོང་ཟབ་པ་འཁྱག་པའི་སྦུབས་

[129A]༄༅། །མུན་ནག་གིས་ཁེབས་པ་ཕྱོགས་ཐམས་ཅད་ནས་བུ་ཡུག་དང་བཅས་པའི་རླུང་དྲག་པོ་ལྡང་བ་སོགས་གྲང་དམྱལ་བ་རྣམས་དཔག་ཚད་ཉིས་སྟོང་ཙམ་རེ་ཡོད་པའི་རི་རྩེ་མཐོན་པོའི་རྩེ་ལ་
ཡོད་པ་ལ་དགོངས་པར་གསུངས་སོ། །ཡང་སའི་དངོས་གཞི་ལས་གསུངས་པ་འདི་དང། མཛོད་ལས། འདི་འོག་སྟོང་ཕྲག་ཉི་ཤུ་ན། ནས༑ དེ་ཡི་སྟེང་ན་དམྱལ་བ་བདུན། ཞེས་གསུངས་པ་གཉིས་ཚད་འཇོག་ཚུལ་གྱི་རྣམ་
གཞག་མི་མཐུན་པ་ཡིན་ཚུལ་དང། བཤད་མདོའི་བཤད་ཁུངས་མི་འདྲ་བ་ཡིན་འགྲོ་གསུང་བ་སོགས་ལས་མི་འདྲ་བའི་རྒྱུ་མཚན་གསལ་བ་གཞན་མ་མཇལ་ལགས་ན་དེ་གཉིས་བཤད་ཁུངས་མི་མཐུན་པ་གང་
ལགས་ཞེས་པ་ལ། བདག་ནི་མདོའི་བཤད་ཁུངས་ཇི་ལྟར་ཡོད་ཀྱང། དེ་ལྟར་གཅེན་ཐོགས་མེད་ཀྱིས་ས་སྡེར་གསུངས་པ་དང། གཅུང་དབྱིག་གཉེན་གྱིས་མཛོད་དུ་གསུངས་པ་གཉིས་དོན་དགོངས་པ་གཅིག་ཡིན་
ཏེ༑ དབང་ཆེན་གསེར་གྱི་ས་གཞིའི་སྟེང་ནས་རིའི་རྒྱལ་པོ་རི་རབ་དཔངས་སུ་རྒྱ་མཚོའི་ཆུ་མཚམས་མན་ལ་དཔག་ཚད་བརྒྱད་ཁྲི་ཡོད་ཅིང། དེ་མཚུངས་གླིང་བཞི་གླིང་ཕྲན་དང་བཅས་པར་ཡང་དབང་ཆེན་གྱི་སྟེང་ཇི་
ལྟར་ནས་ཕུང་བཞག་པ་ལྟར་གནས་པའི་དཔངས་ཚད་རི་རབ་ཀྱི་ཆུ་མཚམས་མན་དང་མཚུངས་ལ། དེས་ན་གཅེན་གྱིས་འདི་ནས་དཔག་ཚད་སུམ་ཁྲི་ཉིས་སྟོང་གི་འོག་ན་ཡང་སོས་དང། དེ་ནས་དཔག་ཚད་

[129B] གཅུང་གིས་འདི་འོག་སྟོང་ཕྲག་ཉི་ཤུ་ན། ཞེས་པ་དབང་ཆེན་ནས་ཡར་ལ་དཔག་
ཚད་སྟོང་ཕྲག་ཉི་ཤུ་སྟེ་ཉི་ཁྲི་ན་མནར་མེད་གནས་ཤིང། དེའི་སྟེང་ལྷག་མ་རབ་ཚལ་སོགས་པ་བདུན་ཡང་རིམ་པ་བཞིན་དུ་གནས་པར་གསུངས་པས། དབང་ཆེན་ནས་མནར་མེད་བར་ལ་དཔག་ཚད་ཉི་ཁྲི་དང། དེ་
ཡན་ལ་དྲུག་ཁྲི་ཡོད་པ་དོན་གྱིས་གྲུབ་པས་དེ་གཉིས་ཁུལ་དཔག་ཚད་བརྒྱད་ཁྲི་ཡོད་པ་དང། གཅེན་གྱིས་འདི་ནས་མར་ལ་དཔག་ཚད་དྲུག་ཁྲི་ན་མནར་མེད་ཡོད་པར་གསུངས་པ་དང། དེ་ནས་དབང་ཆེན་བར་ལ་དཔག་ཚད་
ཉི་ཁྲི་ཡོད་པ་དོན་གྱིས་གྲུབ་པས་དེ་གཉིས་ཁུལ་དཔག་ཚད་བརྒྱད་ཁྲི་ཡོད་པ་བཅས་སྐུ་མཆེད་གཉིས་གསུང་ལུགས་མི་འདྲ་བ་ཙམ་མ་གཏོགས་དོན་དགོངས་པ་མཐུན་པ་གོང་བཞིན་བརྩིས་པས་འགྲིག་པ་ལགས་



﻿   ༈    ཧོ་གསུམ་གྱིས་མཚོན་པའི་སེམས་ཅན་ཆུང་

[121B] ལམ་སྒྲོན་ལས། ཆུང་དུ་འབྲིང་དང་མཆོག་གྱུར་པའི། །སྐྱེས་བུ་གསུམ་དུ་ཤེས་པར་བྱ། །ཞེས་གསུངས་པ་ལྟར། འཁོར་བའི་
བདེ་བ་དོན་དུ་གཉེར་མཁན་ཆུང་ངུ། རང་དོན་དུ་ཐར་པ་དོན་དུ་གཉེར་མཁན་འབྲིང། གཞན་དོན་དུ་སངས་རྒྱས་དོན་དུ་གཉེར་མཁན་ཆེན་པོར་བཞག་ན་ཆོག་གམ་སྙམ་ལགས་



﻿   ༈    བདེན་པ་གཉིས་ན་དོན་དམ་པ་དང་ཀུན་རྫོབ་བདེན་པ་གཉིས་སོ། །དངོས་གྲུབ་བརྒྱད་ནི། རལ་
གྲི་རི་ལུ་མིག་སྨན་རྐང་མགྱོགས་དང། །མི་སྣང་བཅུད་ལེན་མཁའ་སྤྱོད་ས་འོག་བརྒྱད། །ཅེས་པ་ལྟར་རོ། །དབང་ཕྱུག་བརྒྱད་ནི། སྐུ་གསུང་ཐུགས་དང་རྫུ་འཕྲུལ་ཀུན་འགྲོ་དང། །ཅི་འདོད་བསྐྱེད་དང་ཡོན་ཏན་དབང་ཕྱུག་
བརྒྱད། །ཅེས་པ་ལྟར་རོ།།



﻿   ༈   ༑ དྲི་བ་དྲུག་པ། ཞི་
གནས་དང་ལྷག་མཐོང་ལུས་སེམས་ལ་བཀབ་ནས་ཉམས་སུ་ལེན་ཚུལ་ཇི་ལྟར་ཞེ་ན། ལམ་རིམ་བདེ་ལམ་དུ་ལུས་ལྷ་སྐུར་གསལ་བ་ལ་དམིགས་ནས་ཞི་གནས་བསྒོམ་ཚུལ་དང། བེམ་པོ་གཏན་ལ་འབེབས་སྐབས་ལུས་བདེན་
མེད་ལ་དམིགས་ནས་ལྷག་མཐོང་བསྒོམ་ཚུལ་གསུངས་པ་དང། ཕྱག་ཆེན་རྩ་འགྲེལ་དུ་སེམས་ཀུན་རྫོབ་པའི་སྣང་ཚུལ་ལ་དམིགས་ནས་ཞི་གནས་བསྒོམ་ཚུལ་དང། སེམས་དོན་དམ་པའི་གནས་ཚུལ་ལ་དམིགས་ནས་

[021A]༄༅། །ལྷག་མཐོང་བསྒོམ་ཚུལ་གསུངས་པ་སོགས་ལུས་སེམས་རེ་རེ་ལའང་ཇི་ལྟ་ཇི་སྙེད་གཉིས་ཀ་ལ་དམིགས་པའི་ཞི་ལྷག་གཉིས་ཀ་འོང་བས་རྒྱ་ཤིན་ཏུ་ཆེ་བའོ།།



﻿   ༈    དེ་ཡང་ཡབ་ཀྱི་ཞི་བའི་བཟླས་དམིགས་ནི། ཡེ་ཤེས་སེམས་དཔའི་ཐུགས་ཀའི་ཉི་གདན་གྱི་སྟེང་གི་ཧཱུཾ་ཡིག་ཡོངས་སུ་གྱུར་པ་ལས། རལ་གྲིའི་འཁོར་
ལོའི་ལྟེ་བར་རལ་གྲི་སོ་གཉིས་མ་རྩེ་མོར་མེ་ལྕེ་ཅུང་ཟད་འབར་ཞིང། གསེར་གྱི་རྡོ་རྗེ་རྩེ་ལྔ་པ་ཕྱེད་པས་ཡུ་བ་བྱས་པ། རྡོ་རྗེའི་ལྟེ་བ་གཡེར་ཁའི་ཁ་ལྟ་བུ་ནས་འཐོན་པའི་རལ་གྲི་ལེབ་བསྒྲིགས་ཀྱི་རྩིབས་དྲུག་
དང་ལྡན་པ། དབུས་ཀྱི་རལ་གྲིའི་ཡུ་བའི་མཚམས་སུ་ཟླ་གདན་ལ་དྷཱི་ཡིག་དམར་སེར་ཕྱི་ནང་གཉིས་ཀར་གསལ་བའི་གི་གུའི་ནང་དུ་ཟླ་གདན་ལ་རང་ཉིད་ཐ་མལ་པའི་རྣམ་པ་ཅན། དེའི་སྤྱི་བོར་བླ་མ་དང་
མཐའ་བསྐོར་དུ་བསྒྲུབ་བྱ་ཇི་ཡོད། རྩིབས་དྲུག་གི་སྟེང་དུ་མ་རེག་ཙམ་གྱི་ཟླ་གདན་ལ། ཨོཾ་ཨ་ར་པ་ཙ་ན་ཞེས་པའི་ཡི་གེ་དྲུག་དང། མཚམས་རྣམས་སུ་ཟླ་གདན་ལ་དྷཱི་དམར་སེར་རེ་དང་བཅས་པ་གསལ་
བཏབ་སྟེ། རང་གཙོ་བོར་ཡེ་ཤེས་སེམས་དཔའི་ང་རྒྱལ་ལ་གནས་ཤིང་དབུས་ཀྱི་དྷཱི་ཡིག་ལ་སེམས་གཏད་ནས་ཡིག་འབྲུ་རྣམས་ཀློག་པའི་ཚུལ་དུ་བཟླས་པས། དབུས་ཀྱི་དྷཱི་ལས་འོད་ཟེར་དམར་སེར་

[065A]༄༅། །འཕྲོས་པ་འཁོར་ལོ་ཡི་གེ་དང་བཅས་པ་ལ་ཕོག་པས། འཁོར་ལོ་གཡས་དང་ཡིག་འབྲུ་རྣམས་གཡོན་སྐོར་དུ་དྲག་ཏུ་འཁོར་བའི་སྟེང་དུ། གི་གུའི་ནང་གི་བསྒྲུབ་བྱ་རྣམས་ཀྱི་
སྡིག་སྒྲིབ་མི་ཤེས་པ་ཐམས་ཅད་སྐྲ་ཤད་ནག་པོའི་རྣམ་པར་བ་སྤུའི་སྒོ་ནས་ནག་ཉིལ་ཉིལ་འཐོན་ཏེ་བབས་པ། འཁོར་ལོའི་རྩིབས་ཀྱིས་ཉལ་ཉལ་བཅད་ཅིང་གཏུབས་པའི་ཕྱེ་མ་རྣམས་འོག་གི་ཉི་གདན་
གྱིས་བསྲེགས་པའི་ཐལ་བ་རླུང་གི་བདས་ནས་འོག་སྒོ་གཉིས་ནས་འཐོན་པར་བསམ་པ་ནི་མི་ཤེས་པ་གཅོད་པའི་དམིགས་པའོ།།



﻿   ༈    སྟོན་པའི་དུས་ཆེན་ཇི་ལྟར་ཡོད་ཅེ་ན། ཧོར་ཟླ་དང་པོའི་ཚེས་
གཅིག་ནས་བཅོ་ལྔའི་བར་ཆོ་འཕྲུལ་བསྟན་པ་དང། ཧོར་ཟླ་བཞི་པའི་ཚེས་བཅོ་ལྔ་ལ་སངས་རྒྱས་པ་དང་མྱ་ངན་ལས་འདས་པ། ཧོར་ཟླ་དྲུག་པའི་ཚེས་བཞི་ལ་བདེན་བཞིའི་ཆོས་འཁོར་བསྐོར་བ། ཧོར་ཟླ་དགུ་པའི་ཚེས་ཉེར་
གཉིས་ལ་ལྷ་ལས་བབས་པ་སྟེ་དེ་རྣམས་ལ་དུས་ཆེན་བཞིར་གྲགས་ཤིང། གཞན་ཡང་ཧོར་ཟླ་དྲུག་པའི་ཚེས་བཅོ་ལྔ་ལ་ལྷུམས་སུ་ཞུགས། ཧོར་ཟླ་བཞི་པའི་ཚེས་བདུན་ལ་སྐུ་བལྟམས། ཧོར་ཟླ་བཞི་པའི་ཚེས་བརྒྱད་
ལ་རབ་ཏུ་བྱུང་བའི་དུས་ཆེན་དུ་འདོད་པའང་ཡོད་ལགས། འཇམ་མགོན་བླ་མ་ཙོང་ཁ་པ་ཆེན་པོའི་སྐུ་འཁྲུངས་པ་སོགས་ཀྱི་དུས་ཆེན་འཛིན་སྲོལ་ཡོད་པ་མ་ཐོས་ཤིང། ཧོར་ཟླ་བཅུ་པའི་ཚེས་ཉེར་ལྔ་ལ་ཞི་དབྱིངས་སུ་
གཤེགས་པའི་དུས་ཆེན་དགའ་ལྡན་ལྔ་མཆོད་དུ་གྲགས་པ་དེ་ལགས།།



﻿   ༈    རྒྱལ་བའི་ཡུམ་ལས་སྟོན་པ་དང། ཞེས་པའི་རྒྱལ་བའི་ཡུམ་གང་ཡིན་ཞེ་ན། རྒྱལ་བའི་ཡུམ་ནི་

[030A]༄༅། །མངོན་རྟོགས་རྒྱན་ལས། གཞི་ལམ་འབྲས་བུའི་ཤེར་ཕྱིན་དང། རྒྱུད་བླ་མ་ལས་ཀྱང། ཤེས་རབ་ནི་སངས་རྒྱས་ཆོས་བསྐྱེད་མ་དང། ཞེས་བདག་མེད་རྟོགས་པའི་ཤེས་རབ་རྒྱལ་
བའི་ཡུམ་དུ་གསུངས་པས། དེ་ཉིད་དངོས་བསྟན་བརྗོད་བྱའི་གཙོ་བོར་བྱེད་པའི་གཞུང་ཤེར་ཕྱིན་ལའང་ཡུམ་རྒྱས་འབྲིང་བསྡུས་གསུམ་ཞེས་རྒྱལ་བའི་ཡུམ་གྱི་ཐ་སྙད་མཛད་པ་དེའོ། །དེ་ལས་སྟོན་པ་དང་
ཆོས་ལ་རིམ་གྲོ་བསྐྱེད་པར་གསུངས་ཚུལ་ནི། བརྡ་ཐབས་ཀྱི་སྒོ་ནས་གསུངས་པས་གོ་ཆེས་དཀའ་བ་ཞིག་སྟེ། ཇི་ལྟར་ཞེ་ན། ཡུམ་རྒྱས་པའི་གླེང་གཞིའི་སྐབས་ལས། དེ་ནས་དེའི་ཚེ་བཅོམ་ལྡན་འདས་ཉིད་
ཀྱིས་གདན་སེང་གེའི་ཁྲི་བཤམས་ནས། སྐུ་དྲང་པོར་བསྲངས་ཏེ། དགོངས་པ་མངོན་དུ་བཞག་ནས་སྐྱིལ་མོ་ཀྲུང་བཅས་ཏེ་བཞུགས་སོ། །ཞེས་གསུངས་པ་འདི་ཡིན་ཏེ། ལམ་རིམ་ཆེན་མོ་ལས། སྟོན་པ་
དང་ཆོས་ལ་རིམ་གྲོ་བསྐྱེད་པ་ནི། རྒྱལ་བའི་ཡུམ་གསུང་པ་ན། བཅོམ་ལྡན་འདས་ཉིད་ཀྱིས་གདན་བཤམས་པ་སོགས་མཛད་པ་ལྟར། ཆོས་ནི་སངས་རྒྱས་རྣམས་ཀྱིའང་བཀུར་བའི་ཞིང་ཡིན་པས་ཆོས་ལ་
གུས་པ་ཆེན་པོ་དང། སྟོན་པའི་ཡོན་ཏན་དང་བཀའ་དྲིན་རྗེས་སུ་དྲན་ཏེ་གུས་པ་བསྐྱེད་བར་བྱའོ། །ཞེས་དང། ཤེར་ཕྱིན་གསལ་སྒྲོན་ལས་ཀྱང། དེ་ནས་རྒྱལ་པོའི་ཁབ་བྱ་རྒོད་ཕུང་པོ་ཞེས་བྱ་བ། ཚེས་

[030B] རིན་པོ་ཆེ་བརྩེགས་པ་འདྲ་བའི་རིའི་དབང་པོ་དེར་གཤེགས་ནས། ཕྱི་རབས་ཀྱི་གདུལ་
བྱ་རྣམས་ལ་ལམ་ཚུལ་བཞིན་དུ་སྒྲུབ་པ་ལ་དོན་ཉུང་བ། བྱ་བ་ཉུང་བ། ཁེངས་པ་མེད་པར་དབེན་པའི་གནས་སུ་རང་གཡོག་རང་གིས་བྱས་ཏེ། རྩེ་གཅིག་ཏུ་བསྒྲུབ་པ་བྱ་དགོས་སོ། །ཞེས་འདོམས་པ་དང་
ཆོས་སྤྱི་དང་ཁྱད་པར་ཤེར་ཕྱིན་གྱི་ཆོས་ནི་རྒྱལ་བ་རྣམས་ཀྱིས་ཀྱང་མཆོད་པའི་གནས་ཡིན་ནོ། །ཞེས་འདོམས་པ་སོགས་དགོས་པ་མང་པོ་གཟིགས་ནས། རང་ཉིད་ཀྱི་གདན་སེང་གའི་ཁྲི་རང་ཉིད་ཀྱིས་
གཤོམ་པར་མཛད། ཅེས་རྒྱལ་བའི་དགོངས་པ་བཀྲལ་ཏེ་གསུངས་པ་ལྟར་རོ།།



﻿   ༈    འཁོར་ཐམས་ཅད་ཀྱི་ཐུགས་ཀར་ཉི་མའི་དཀྱིལ་འཁོར་གྱི་དབུས་སུ་རང་རང་གི་ཕྱག་མཚན་གྱི་ལྟེ་བར་རང་རང་གི་ས་བོན་དང། དེའི་མཐའ་སྐོར་དུ་རང་

[069A]༄༅། །རང་གི་བཟླས་བྱའི་སྔགས་འཕྲེང་གིས་བསྐོར་བ་ལ་དམིགས་ནས་བཟླས་པས། ས་བོན་སྔགས་འཕྲེང་དང་བཅས་པ་ལས་འོད་ཟེར་འཕྲོས་པའི་སྣེར་ལྷ་རང་འདྲའི་སྤྲུལ་པ་དཔག་ཏུ་
མེད་པ་བ་སྤུའི་སྒོ་ནས་སྤྲོས། ཡབ་ཡུམ་གྱི་སྦྱོར་མཚམས་ནས་བྱང་སེམས་དཀར་དམར་གྱི་རྒྱུན་བབས་པས། སེམས་ཅན་རྣམས་ཀྱི་ལུས་སེམས་ཀྱི་སྒྲིབ་པ་ཐམས་ཅད་སྦྱངས། ལུས་ལྷ་རང་རང་གི་སྐུ་དང། སེམས་
བདེ་སྟོང་གཉིས་སུ་མེད་པའི་ཡེ་ཤེས་ཆོས་སྐུ་ལ་བཀོད་པ་རྣམས་ཚུར་འདུས་ཏེ་རང་རང་གི་ས་བོན་སྔགས་འཕྲེང་དང་བཅས་པ་ལ་ཐིམ་པར་བསམ་པ་ཡང་དང་ཡང་དུ་བྱེད་པའོ། །དེ་ཡང་ཕྱག་མཚན་ས་བོན་སྔགས་
འཕྲེང་རྣམས་ཀྱི་ཁ་དོག་ནི། ལྷ་རང་རང་གི་སྐུ་མདོག་དང་མཐུན་པར་བྱ་ཞིང། ཕྱག་མཚན་ས་བོན་གྱི་ཡི་གེ་ནི། གཏི་མུག་གཤིན་རྗེའི་གཤེད་ནས་གཽ་རཱིའི་བར་ལ་རིམ་པ་ལྟར། འཁོར་ལོ་དང་ཀྵེ། རིན་པོ་ཆེ་དང་མ་
པདྨ་དང་མེ། རལ་གྲི་དང་ད། ཐོ་བ་དང་ཡ། དབྱུག་པ་དང་ཙྪ། པདྨ་དང་ནི། རལ་གྲི་དང་རཱ། འཁོར་ལོ་དང་ཛཱ། རྡོ་རྗེ་དང་ས། པདྨ་དང་དོ། །རལ་གྲི་དང་རུ་རྣམས་སོ། །



﻿   ༈    སྲིད་འབྱོར་དུག་གི་མེ་ཏོག་ལྟར་དགོངས་ནས། །སྡོམ་གསུམ་ཚུལ་ཁྲིམས་དག་པ་གཞིར་བཟུང་སྟེ། །ཆ་ཚང་ལམ་བཟང་སྒྲུབ་ལ་ཉེར་གཞོལ་བའི། །
བཤེས་གཉེན་གང་གི་འཕྲིན་རྟེན་སོན་པས་སྤྲོ། །བ་ལང་རྨིག་རྗེས་ཆུ་ཡིས་འགེང་སླ་བཞིན། །བློ་ཆུང་ཅུང་ཟད་ཐོས་པས་ཚིམ་མོད་ཀྱི། །རྒྱ་མཚོ་ཆེན་པོ་ཆུ་ཡིས་མི་ངོམས་ལྟར། །ཐོས་པས་ངོམས་པ་མེད་པ་

[020A]༄༅། །ཤིན་ཏུ་ལེགས། །འོན་ཀྱང་ངོས་ཅག་སྐྱེས་སྦྱངས་སྟོབས་ཕྲ་བས། །དྲི་ལན་ཇི་བཞིན་ཐེབས་པ་རབ་དཀའ་ཡང། །རང་བློར་ཤར་ཚོད་མདོར་བསྡུས་ཡི་གེ་རུ། །སྤེལ་འདི་རྣམ་དཔྱོད་སྤྱན་གྱིས་
བཙའ་བར་རིགས། །དེ་ཡང་དྲི་བ་དང་པོ། སྐྱབས་འགྲོའི་ངོ་བོ་རྒྱུ་གཉིས་ཇི་ལྟར་ཞེ་ན། བསྐྱབ་བྱའི་སྡུག་བསྔལ་གྱིས་འཇིགས་པ་དང། སྐྱབས་ཡུལ་ལ་འཇིགས་པ་དེ་ལས་སྐྱོབ་པའི་ནུས་པ་ཡོད་པར་ཡིད་ཆེས་པ་གཉིས་ནི་
སྐྱབས་འགྲོའི་རྒྱུ་ཡིན་ལ། རྒྱུ་དེ་གཉིས་ཀྱིས་ཀུན་ནས་བསླངས་ཏེ། སྐྱབས་ཡུལ་ལ་རེ་ལྟོས་འཆའ་བ་ནི་སྐྱབས་འགྲོའི་ངོ་བོ་ཡིན་ཏེ། དྲི་ལན་བློ་བཟང་བཞད་པའི་སྒྲ་དབྱངས་ལས། སྐྱབས་འགྲོའི་ངོ་བོ་ཨི་ཐི་བ། །རང་
ཉིད་ལྷག་པར་འཇིགས་པ་དང། །དཀོན་མཆོག་སྐྱོབ་པའི་ནུས་ལྡན་དུ། །ཤེས་ལས་བྱུང་བའི་སྐྱབས་འགྲོ་ལ། །ཐམས་ཅད་མཁྱེན་པ་ཁྱོད་ཉིད་བཞེད། །ཅེས་གསུངས་པའི་ཕྱིར་རོ།།



﻿   ༈    བསླབ་པ་དྲལ་ཏེ་ཁྱིམ་དུ་འཇུག་པའི་སོར་བཤགས་
ཀྱི་གླེང་འབུམ་སོགས་ན་གསལ་ལོ།།



﻿   ༈    བདག་གི་སྒྲུབ་དཀྱིལ་དུ་ཡོད་པའི། ནོར་འཛིན་ཁྱབ་པའི་ཀརྨ་མུ་དྲ་མ། །ཞེས་པ་དེ་རྗེ་ཚར་ཆེན་བློ་གསལ་རྒྱ་མཚོའི་

[114B] དེ་དང་རྗེ་མི་ལས། ལས་རྒྱ་དཀོན་པར་གསུངས་པའི་འགལ་སྤོང་ནི། སངས་རྒྱས་རྣམས་སངས་རྒྱས་མ་ཐག་ཏུ་གདུལ་བྱའི་དོན་དུ་སྤྲུལ་སྐུ་བྱ་བ་ཐེར་འབུམ་འགྱེད་
པར་གསུངས་ཀྱང། ད་ལྟ་རང་རེ་རྣམས་བླ་མ་མཚན་ལྡན་དང་མཇལ་དཀའ་བ་མངོན་སུམ་དུ་གྲུབ་པ་བཞིན། རྗེ་བཙུན་རྡོ་རྗེ་རྣལ་འབྱོར་མས་ས་གཞི་ཁྱབ་པ་ཙམ་གྱི་ལས་རྒྱ་སྤྲུལ་ཀྱང། སྤྲུལ་
པ་དང་དངོས་སུ་མཇལ་ནས་ཕོ་ཉའི་བྱ་བ་བྱེད་པ་དཀོན་པའི་དོན་དུ་བྱས་ན། རྒྱན་ལས། སངས་རྒྱས་རྣམས་ནི་བྱོན་གྱུར་ཀྱང། །སྐལ་བ་མེད་པས་བཟང་མི་མྱོང། །ཞེས་གསུངས་པ་དང་ཡང་
མཐུན་ནམ་སྙམ་ལགས་



﻿   ༈    གཏོར་བཤད་གངས་ཅན་སྤྱི་ནོར་སོགས་ལས། ལྷའི་
དྲང་སྲོང་ནམ་མཁའ་དང། མིའི་དྲང་སྲོང་རི་རབ་ཀྱི་ཁོང་སེང་དང། ཀླུའི་དྲང་སྲོང་རྒྱ་མཚོའི་འགྲམ་ན་གནས་པ་དང། དྲང་སྲོང་ཐམས་ཅད་སྐུ་མདོག་དཀར་དམར་སྔོ་བསང་བགྲེས་ཤིང་རིད་པ། སྨིན་མ་སྨ་ར་ཨག་ཚོམ་
དཀར་སེར་དང་དར་གྱི་ཐོར་ཚུགས་ཅན་བགྲང་འཕྲེང་དང་རིལ་བ་དང། དབྱུ་གུ་ཐོགས་པ། རི་དྭགས་ཀྱི་པགས་པ་དང་ཤིང་ཤུན་གྱོན་ཅིང་སེ་རལ་ཁ་བ་ཅིངས་པའི་རྣམ་པར་གསུངས་སོ།།



﻿
[010B]   ༈    བཅུ་གཉིས་
པོ་དེ་ཐམས་ཅད་སྒོམ་ཡིན་པར་ལམ་རིམ་ཆེན་མོར་གསུངས་པ་ཙམ་ལས་སོ་སོའི་ངོས་འཛིན་གསལ་བར་བཀོད་པ་ཞིག་རྗེ་ཡབ་སྲས་རྗེས་འབྲངས་དང་བཅས་པའི་གཞུང་དུ་ཡོད་པ་སྔོན་ཆད་མ་མཐོང་བར་མ་ཟད་འདིའི་རྩ་བའི་རྒྱ་གཞུང་
བསླབ་བཏུས་རྩ་འགྲེལ་ཡང་ཞལ་མ་མཇལ་བས་ཚུལ་འདི་ལྟར་རོ་ཞེས་བསླབ་སྟོན་འབུལ་རྒྱུ་ངེས་འདྲོངས་ཤིག་མེད་མོད། འོན་ཀྱང་བྱང་བདག་རྣམ་རྒྱལ་གྲགས་བཟང་གིས་མཛད་པའི་སྡོམ་གསུམ་གསལ་བའི་མེ་ལོང་ཞེས་པ་ཞིག་ཏུ་
མཐོང་བ་ལས་རང་བློར་ཟིན་ཚོད་ཙམ་དཔྱད་པའི་གཞིར་འབུལ་ན། གཞན་དོན་གྱི་དགོས་པ་ཆེན་པོ་ཡོད་ཅིང་རང་གི་སྙིང་རྗེའི་རྩལ་རྫོགས་པའི་ཚེ་ལུས་དངོས་སུ་གཏོང་པ་སོགས་དང། གཞན་དུ་ལུས་ལ་གྲུའི་བློ་བཞག་སྟེ། ཟས་གོས་
གནས་མལ་སྨན་དང། རིག་སྔགས་སོགས་ཀྱིས་བསྲུང་བ་དང། ལུས་ཀྱི་ན་ཚའི་རྒྱུ་ལས་ངན་རྣམས་སྟོབས་བཞིའི་བཤགས་པ་དང། རང་ལུས་ལ་ཞེན་པའི་འདོད་ཆགས་མི་སྡུག་པ་བསྒོམས་པས་དག་པར་བྱེད་པ་དང། བྱང་ཆུབ་མ་
ཐོབ་ཀྱི་བར་གྱི་རྫོགས་བྱང་སྒྲུབ་པའི་ལུས་རྟེན་གྱི་རྒྱུར་ཚུལ་ཁྲིམས་བསྲུང་བ་དང་མཆོད་རྟེན་ལ་སྐུ་དཀར་གསོལ་བ་སོགས་ལ་འབད་དེ་ལུས་སྤེལ་བ་དང། སྔར་ཡོད་ཀྱི་ལོངས་སྤྱོད་འོས་འགབ་གཞན་ལ་གཏོང་བ་དང། ལྷག་

[011A]༄༅། །མ་རྣམས་མེ་ཆུ་སོགས་ཀྱིས་ཆུད་འཛའ་བ་ལས་བསྲུང་བ་དང། སྔར་མེད་གསར་དུ་སྒྲུབ་པའི་ཚེ་ལོག་འཚོད་ང་ཚོད་བུན་བསྐྱེད་ཞིང་ལས་ཕྱུགས་ཀྱི་འཚོ་སྐྱོང་སོགས་ཀྱིས་མ་སྤགས་པར་དག་པར་བྱེད་པ་དང་
ཐབས་ཤེས་ཁྱད་པར་ཅན་གྱིས་ཟིན་པར་བྱས་ནས་སྦྱིན་པ་རྒྱ་ཆེན་པོ་བཏབ་སྟེ་ལོངས་སྤྱོད་སྤེལ་བ་དང། སྔར་ཡོད་ཀྱི་དགེ་བ་རྣམས་སེམས་ཅན་ལ་གཏོང་བ་དང། དགེ་བ་འཇོམས་པའི་རྒྱུ་འགྱོད་པ་དང་ཁོང་ཁྲོ་སོགས་བསྲུང་བ་དང་
དགེ་བ་གསར་དུ་གསོག་པའི་ཚེ་བྱང་ཆུབ་ཀྱི་སེམས་ཀྱིས་ཀུན་ནས་བསླངས་ནས་བསགས་ཏེ་དག་པར་བྱེད་པ་དང། དགེ་བ་བགྱིས་པ་ལ་དགའ་བ་བསྒོམ་པ་དང་བསྔོ་བས་རྒྱས་བཏབ་སྟེ་དགེ་རྩ་སྤེལ་བ་ཡིན་ཚོད་ལགས། འོན་ཀྱང་ལམ་
རིམ་མྱུར་ལམ་དུ་བསླབ་བཏུས་ཀྱི་དགེ་བ་བསྲུང་བའི་སྐབས་ཀྱི་ཚིགས་བཅད་དྲངས་པ་འདི་ལ་བརྟགས་ན། བསླབ་བཏུས་སུ་གསལ་བར་བཞུགས་ཚོད་འདུག་པས་འདི་ཡང་གཞུང་འདི་འབྱོར་ན་དེ་ནས་མཁྱེན་པར་མཛོད་མཛོད། །མངྒ་ལཾ་



﻿   ༈    ཤི་བི་ཁ་ནི་ཁྱོགས་སམ་ཤིང་གི་ཁྱོགས་

[130B] ཤིཾ་ཤ་པ་ནི་དྲི་ཉལ་ཏེ་ཨ་ཀ་རུའི་མིང་ངོ། །ཀཽ་ཤི་ཀ་ནི་མཁས་པ་དང། པདྨ་ཅན་དང་བྱ་འུག་པ། མཛོད་ལྡན་དང་ཀུ་ཤ་ཐོགས་པ་སྟེ་དོན་ལྔ་ལ་འཇུག་པར་གསུང། ཀེ་ཏ་ཀ་ནི་བགྲུངས་བྱེད་དམ་
དྭངས་བྱེད་ཅེས་པའོ།།



﻿   ༈   
མེད་ཀྱི་རྒྱུས་གཏམ་དང་ཕྱིན་ཅི་ལོག་ཏུ་སྨྲ་བ་ཡིན་པར་རྟོགས་སླའོ། །བདག་གིས་ཀུན་མཁྱེན་ནམ་གསོད་པས་མཛད་པའི་དགེ་ཚུལ་གྱི་བསླབ་བྱ་ཀ་རི་ཀཱ་ལྔ་བཅུ་པའི་འགྲེལ་པ་ཞིག་ལས་གཞན་མ་མཐོང་
ལགས། རྗེ་བུ་སྟོན་གྱི་བླ་མའི་རྣལ་འབྱོར་པར་ཐུང་ཚར་གཉིས་དང། སྙིང་ཐུར་དམོད་འཁོར་པར་གསར་བཀོད་ཀྱི་པར་ཕུད་བཅས་གནང་བ་བཀའ་དྲིན་མཆོག་ཏུ་ཆེ་ཞིང། བདེ་མཆོག་སྔགས་བཏུའི་དཔེ་
ཡང་གུས་འབུལ་ཞུས་ལགས་པ་དགྱེས་བཞེས་བཀའ་དྲིན་ཆེ་བ་མཁྱེན་མཁྱེན་ལགས་



﻿   ༈    དཀྱིལ་མཆོག་དཔལ་འཛིན། སྦྱིན་སྲེག་ཨ་བྷྱའི་ལུགས་བཞིན་མཛད་པར་མངོན། རོལ་མོའི་འབུལ་ཚིག་
འབུད་དཀྲོལ་བརྡུང་བའི་འདུ་བྱེད་ལས། །རབ་སྐྱེས་རྣར་སྙན་རོལ་མོའི་སྒྲ། །མཆོག་ཏུ་གུས་པས་བདག་འབུལ་ན། །ཅི་བདེ་བར་ནི་ཁྱེད་ཀྱིས་བཞེས། །ཞེས་བརྗོད་ཀྱང་ཐུས་



﻿   ༈   
རིམ་སྦྱོར་བའི་ཆོས་དྲུག་གི་མཆོད་པ་གཡོ་མེད་པར་བཙལ་ལ་ཞེས་པའི་གཡོ་ནི། ལོག་འཚོ་ལྔ་ཆར་གཏོགས་དང་བཅས་པའི་སྒོ་ནས་བསྒྲུབས་པའི་ཡོ་བྱད་ཀྱིས་མཆོད་པ་འབུལ་བ་རྒྱུའི་གཡོ་དང་
ཚེ་འདི་དང་ཕྱི་མ་དང་རང་དོན་གྱིས་ཀུན་ནས་བསླབས་ཏེ་འབུལ་བ་ཀུན་སློང་གི་གཡོའོ། །ལོག་འཚོ་ལྔ་ཆར་གཏོགས་དང་བཅས་པ་ནི། ཚུལ་འཆོས་ཀྱིས་རྙེད་བཀུར་འབྱུང་བའི་ཕྱིར་དུ་ལུས་ཀྱི་ཀུན་

[017B] ཁ་གསག་གིས་རྙེད་བཀུར་འབྱུང་བའི་ཕྱིར་དུ་གཞན་གྱི་བློར་འབབས་པའི་དག་འཇམ་པོ་སྨྲས་ནས་བྱང་སེམས་འབྱོངས་མདོག་བྱེད་པའོ། །གཞོགས་
སློང་གིས་གཞན་གྱི་རྫས་ཐོབ་ཕྱིར་དུ་རྫས་དེའི་སྔགས་པ་བརྗོད་པའོ། །ཐོབ་འཇལ་གྱིས་རྙེད་པ་ཐོབ་ཕྱིར་དུ་གཞན་ལ་སེར་སྣ་ཆེ་བ་སོགས་ཀྱི་སྐྱོན་བརྗོད་བྱེད་པའོ། །རྙེད་པས་རྙེད་པ་སྡུད་པས་རྙེད་
པ་འབྱུང་བའི་ཕྱིར་དུ་གཞན་གྱི་མདུན་དུ་གང་ཟག་ཆེ་གེ་མོ་ཞིག་གིས་བདག་ལ་དངོས་པོ་འདི་དང་འདི་ལྟ་བུ་ཞིག་བྱིན་ནས་བསོད་ནམས་བྱས་སོ་ཞེས་སྔར་ཐོབ་པ་ལ་བསྔགས་བརྗོད་བྱེད་པའོ། །ཡང་མ་
སེམས་ཅན་ཐམས་ཅད་ཀྱི་དོན་དུ་ཞེས་སོགས་སྨོན་སེམས་ཙམ་པོ་བ་དང། དེའི་ཕྱིར་དུ་དུས་འདི་ནས་ཞེས་སོགས་འཇུག་སྡོམ་ལེན་ཚུལ་དང། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཞེས་
སོགས་སྨོན་སེམས་མཚན་ཉིད་པ་ཡིན་ནོ།།    ༈   
པས་ཚད་བཟུང་མེད།    ༈    བྱིན་གྱིས་བརླབ་ཏུ་གསོལ་གྱི་བར་ལན་གཅིག་དང་གསུམ་གང་བདེས་ཆོག་ཅིང། ཕྱི་ནང་གི་བར་ཆད་ཐམས་
[018A]༄༅། །ཅད་ཅེས་སོགས་ཀྱི་སྐབས་མཁའ་འགྲོ་ཆོས་སྐྱོང་རྣམས་ལས་རང་འདྲའི་སྐུ་གཉིས་པ་མེ་སྟག་འཕྲོ་བ་རེ་ཆད་ནས་རང་ལ་ཐིམས་པས་གདོན་བགེགས་ཐམས་ཅད་ཞལ་དུ་
དམར་ཅིར་ཅིར་གསོལ་ཞིང་ལྷག་མ་རྣམས་སྐུའི་མེ་འོད་ཀྱིས་བསྲེགས་པའི་མོས་པ་བྱས་པར་ཆོག་ལགས།    ༈    རང་གི་ལུས་ངག་ཡིད་གསུམ་གྱི་
སྐྱོན་ཇེ་ཆུང་དང་ཡོན་ཏན་ཇེ་ཆེར་སོང་ནས་མཐར་བླ་མའི་སྐུ་གསུང་ཐུགས་དང་སྤངས་རྟོགས་མཉམ་པ་ལ་བྱེད།    ༈   
ཅན་ཞེས་པ་འདི་ལ་བཞེད་ཚུལ་མང་ཡང་མདོར་བསྡུ་ན། མདོ་ཕྱོགས་ཀྱི་གཟུགས་སྐུ་སྒྲུབ་བྱེད་ཀྱི་ལམ་རྣམས་རྒྱ་ཆེ་བའི་ལམ་གྱི་རིམ་པ་དང། ཆོས་སྐུ་སྒྲུབ་བྱེད་ཀྱི་ལམ་རྣམས་ཟབ་མོའི་ལམ་གྱི་
རིམ་པ་དང། རྒྱུད་སྡེ་འོག་མ་གསུམ་གྱི་གཟུགས་སྐུ་སྒྲུབ་བྱེད་ཀྱི་ལམ་རྣམས་རྒྱ་ཆེ་བའི་ལམ་གྱི་རིམ་པའི་སྙིང་པོ་དང། ཆོས་སྐུ་སྒྲུབ་བྱེད་ཀྱི་ལམ་རྣམས་ཟབ་མོའི་ལམ་གྱི་རིམ་པའི་སྙིང་པོ་དང་
བླ་མེད་ཀྱི་གཟུགས་སྐུ་སྒྲུབ་བྱེད་ཀྱི་ལམ་རྣམས་རྒྱ་ཆེ་བའི་ལམ་གྱི་རིམ་པའི་སྙིང་པོའི་ཡང་སྙིང་པོ་དང། ཆོས་སྐུ་སྒྲུབ་བྱེད་ཀྱི་ལམ་རྣམས་ཟབ་མོའི་ལམ་གྱི་རིམ་པའི་སྙིང་པོའི་ཡང་སྙིང་པོར་བཞག་

[018B] དེ་གཉིས་ལས་ལོགས་སུ་ཟབ་རྒྱས་གཉིས་ཀའི་ལམ་གྱི་སྙིང་པོ་སོགས་འཇོག་རྒྱུ་མེད་དེ། དཔེར་ན་གཟིམས་ཆུང་སྟེང་དང། གཟིམས་ཆུང་འོག་གཉིས་ལས་ལོགས་སུ་
གཟིམས་ཆུང་སྟེང་འོག་མེད་པ་བཞིན་ནོ།།



﻿   ༈   
དཔེའི་ལྷན་སྐྱེས། དོན་གྱི་ལྷན་སྐྱེས། དཔེའི་འོད་གསལ། དོན་གྱི་འོད་གསལ། སློབ་པའི་ཟུང་འཇུག་མི་སློབ་པའི་ཟུང་འཇུག་སོགས་ཀྱི་གོ་རིམ་ཕྱི་མ་ཕྱི་མ་སྐྱེ་བ་ལ་སྔ་མ་སྔ་མ་གང་འདྲ་སྔོན་དུ་
འགྲོ་དགོས་གསང་སྔགས་ཀྱི་བློ་བསྐྱེད་ཐོན་པ་ཞིག་མཛད་དུ་གསོལ། །ཞེས་པ་ལ། སྤྱོད་བསྡུས་ལས། ཐབས་འདི་རྫོགས་པའི་སངས་རྒྱས་ཀྱིས། །སྐས་ཀྱི་རིམ་པ་ལྟ་བུར་གསུངས། །ཞེས་འབྱུང་བ་ལྟར།།

[113B] སློབ་པའི་ཟུང་འཇུག་གམ་རྟོགས་པ་ཟུང་འཇུག་དག་པའི་སྒྱུ་ལུས་སམ་སྤངས་པ་ཟུང་འཇུག་དོན་གྱི་འོད་གསལ་ལམ་དོན་གྱི་ལྷན་སྐྱེས། མ་དག་པའི་སྒྱུ་
ལུས་སམ་བདག་བྱིན་རླབས། དཔེའི་འོད་གསལ་ལམ་དཔེའི་ལྷན་སྐྱེས། ཕྱི་ནང་གི་ཐབས་ཀྱིས་རླུང་སྙིང་དབུས་སུ་སྡུད་པ། བསྐྱེད་རིམ་ཕྲ་མོ། བསྐྱེད་རིམ་རགས་པ། དམ་སྡོམ་ཚུལ་བཞིན་སྲུང་བ་
དབང་བཞི་རྣམ་དག་ཐོབ་ལ། སྨོན་འཇུག་གི་སེམས་སྐྱེས་པ། ངེས་འབྱུང་རྣམ་དག་སྐྱེས་བ། ཚེ་འདིའི་སྣང་ཤས་ལྡོག་པ། བཤེས་གཉེན་བསམ་སྦྱོར་གྱིས་བསྟན་པ་རྣམས་སྔ་མ་སྔ་མའི་སྔོན་དུ་ཕྱི་
ཕྱི་མ་འགྲོ་དགོས་པའི་ལམ་གྱི་གོ་རིམ་ངེས་པ་ཅན་དུ་རྗེའི་མདོ་སྔགས་ཀྱི་ལམ་རིམ་སོགས་ལས་གསུངས་ཀྱང། དཔེ་ཆོས་ལས། ཤི་སྤར་རྟོད་ཕུར་ཆུ་རྡུལ་ཁྱེར། ཞེས་པ་ལྟར་བདག་ལྟ་བུའི་ཚེ་
འདི་སྣང་ལ་ཤི་སྤར་འཐམ་པ་རྣམས་ལ་ལམ་གོང་མའི་རེ་བ་མི་སྣང་བས་སྔགས་ཀྱི་བློ་བསྐྱེད་ཐོན་པ་ཞུ་མི་ཤེས་པར་དགོངས་ཁྲེལ་མེད་པ་དང། ཁྱེད་རང་འདི་ཁར་བྱོན་ཀྱང་ཕྲན་ནས་ཆོས་རྒྱ་ཆེན་ནི་
རྒས་ལུས་གཅོང་གིས་འཆད་ཐུབ་རེ་མེད་པས་དེ་ལུགས་དགོངས་འཇགས་མཁྱེན་མཁྱེན་ལགས། གཟིགས་རྟེན་དམ་རྫས་བཅས་ཚེས་བཟང་པོར་ཕུལ་



﻿   ༈   
པ་ཆོས་འཆད་ཉན་བྱེད་ཚེ་བླ་མས་ཀྱང་སྙིང་རྗེས་ཀུན་ནས་བསླངས་ཏེ་བཤད། སློབ་མས་ཀྱང་དད་པས་ཀུན་ནས་བསླངས་ཏེ་ཉམས་སུ་ལེན་འདོད་ཀྱིས་ཉན་ན། སླར་རྣམ་པར་དག་མིན་བྱུང་ཡང་སྐབས་ཐོབ་བག་
ཆགས་བཟང་པོ་འཇོག་ཐུབ་འདྲ་སྙམ་པ་ལགས་



﻿   ༈    །དགའ་ལྡན་ལྷ་བརྒྱ་མའི་རྣལ་འབྱོར་སྐྱོང་སྐབས་གཞུང་དུ་

[134A]༄༅། །མཎྜལ་ཚོམ་བུ་ཉེར་གསུམ་མ་དམིགས་བསལ་འཁོད་ཀྱང། ཚོམ་བུ་སོ་བདུན་མ་དང་དགུ་མ་སོགས་ཀྱང་འབུལ་མི་རུང་བ་མིན་ཞིང། བཟླས་པ་གྲངས་གསོག་ལྟ་བུའི་
སྐབས་དམིགས་བརྩེ་མ་ལྔ་བསྐོར་ཁོ་ན་ལས་མཁས་པ་ལུང་གི་ཞེས་སོགས་ཚིག་འཐུང་གཞན་རྣམས་ལ་གྲངས་གསོག་མི་དགོས་སོ། །གསལ་བའི་ཤེས་རབ་སྒྲུབས་སྐབས་ཀྱི་ཀུན་བྱང་ཞེས་པའི་
ཀུན་ནི་ཀུན་ནས་ཉོན་མོངས་པའི་ཕྱོགས་འཁོར་བ་དང། བྱང་བ་ནི་སྐྱོན་གྱི་རིགས་རྣམ་པར་བྱང་བ་རྣམ་བྱང་མྱང་འདས་ཏེ་འཁོར་བའི་གནས་ཀྱི་སྐྱོན་སྤོང་བ་དང། མྱང་འདས་ཀྱི་ཡོན་ཏན་སྒྲུབ་པའི་བླང་
དོར་གྱི་ཆ་ཤས་ཕྲ་མོ་རྣམས་ཀྱང་སོ་སོར་འབྱེད་ནུས་པའི་གསལ་པའི་ཤེས་རབ་ཐོབ་པའི་མོས་པ་བྱེད་པའོ། །འཆད་པའི་ཤེས་རབ་བསྒྲུབ་སྐབས་ཀྱི་གླེགས་བམ་ནི་སྐབས་འདིར་རང་ཉིད་
འཆད་ཉན་གང་ལ་བྱེད་པའི་ཆོས་དེ་པུ་ཏིའི་རྣམ་པ་ཅན་དུ་བྱེད་པ་དང། རྩོད་པའི་ཤེས་རབ་བསྒྲུབ་ཚུལ་སྐབས་གཞན་མ་སྤྱི་ལྟར་ལ་མཐུན་མོང་མ་ཡིན་པ་རྒྱལ་བ་སྲས་བཅས་ཀྱི་བྱིན་རླབས་ཚུར་
ཞུའི་སྐབས་རལ་གྲིའི་འཁོར་ལོ་རྩིབས་སྟོང་པ་དེ་དག་རེ་རེའི་སྟེང་དུ་ཉི་མའི་དཀྱིལ་འཁོར་འོད་ཟེར་འབར་བ་བརྒྱ་ཕྲག་རེ་འཕྲེང་བའི་རྣམ་པར་འཁོར་ནས་ཡོད་པ་འཁོར་ལོའི་ལྟེ་བའམ་

[134B] མཁས་གྲུབ་ཐམས་ཅད་མཁྱེན་
པ་རྗེ་ཙོང་ཁ་པའི་སྐུ་དྲུང་དུ་ཐོག་མར་དབུས་ཕྱོགས་ཕེབས་དུས་སུ་མར་ལམ་མཚན་མོའི་མནལ་ལམ་དུ་འཁོར་ལོ་གོང་འཁོད་ལྷར་ཤར་ཕྱོགས་ནས་བྱུང་སྟེ་མཁས་གྲུབ་རིན་པོ་ཆེའི་ཐུགས་ཀར་
ཐིམ་པའི་རྣམ་པ་བྱུང་བ་དེས་རྗེས་སུ་རྩོད་པ་ལ་འགྲན་ཟླ་མེད་པ་བྱུང་བའོ། །ཡང་རྩོམ་པའི་ཤེས་རབ་བསྒྲུབ་སྐབས་ཀྱི་འཁོར་ལོ་ཡང་གོང་བཞིན་བྱས་ཀྱང་ཐུས་པ་ལགས། ཡང་མགོན་ཁྱོད་སྐུ་
གསུང་ཐུགས་གསང་ཞེས་པའི་སྐབས་ཏིང་ངེ་འཛིན་གྱི་དབང་བཞི་མཐུན་མོང་བ་དང་མཐུན་མོང་མ་ཡིན་པ་ཉམས་སུ་ལེན་ཚུལ་ཡོད་དེ་དེ་ཟུར་དུ་འགོད་པ་ལས་མཁྱེན་པར་མཛོད། ཡང་བླ་མ་སྙིང་
དབུས་སུ་བསྟིམ་སྐབས་ཚིག་རིགས་དང་བསྟུན། རང་གི་སྙིང་ཁ་ཕུབ་ཏུ་གནས་པ་བློས་ཁ་གྱེན་དུ་བསླངས་པ་དེ་ཚལ་པ་བརྒྱད་དུ་གྱུར་པའི་དབུས་སུ་མ་ལས་ཐོབ་པའི་ཁམས་དམར་པོ་ཞིག་དང་ཕ་
ལས་ཐོབ་པའི་ཁམས་དཀར་པོ་ཞིག་བཅས་ལམ་གྱིས་བསྐྱེད་ནས་ཁམས་དམར་པོ་དེ་སྙིང་ཚལ་པ་བརྒྱད་དང་འབྲེལ་པས་པདྨ་དམར་བའི་གདན་དུ་གྱུར། །དེའི་དབུས་སུ་ཁམས་དཀར་པོ་དེ་

[135A]༄༅། །ཟླ་དཀྱིལ་དུ་གྱུར་པའི་སྟེང་གི་དབུས་སུ་རང་གི་ཤིན་ཏུ་ཕྲ་བའི་ལུས་ངག་ཡིད་གསུམ་མམ་རླུང་སེམས་ཀྱི་ངོ་བོ་ནཱ་ད་དམར་པོ་གྱེན་ལངས་ཤིག་གསལ་བཏབ། རྗེ་
རིན་པོ་ཆེ་དབུ་མའི་ལམ་བརྒྱུད་སྙིང་གར་བྱོན་ནས་རྗེའི་སེང་ཁྲི་པདྨ་འདབ་བརྒྱད་ལ་ཐིམ། རྗེ་རིན་པོ་ཆེ་ནཱ་དར་ཐིམས་པས་རྗེའི་སྐུ་དང་རང་གི་ཤིན་ཏུ་ཕྲ་བའི་ལུས་དབྱེར་མེད་དུ་འདྲེས། དེ་བཞིན་
དུ་གསུང་དང་རང་གི་ཤིན་ཏུ་ཕྲ་བའི་ངག་ཐུགས་དང་རང་གི་ཤིན་ཏུ་ཕྲ་བའི་ཡིད་དེ། རྗེ་རིན་པོ་ཆེའི་སྐུ་གསུང་ཐུགས་དང་རང་གི་ལུས་ངག་ཡིད་གསུམ་དབྱེར་མེད་གཅིག་ཏུ་འདྲེས་དགྱེས་འཛུམ་
གཟི་མདངས་དང་ལྡན་པའི་སྒོ་ནས་བྱང་ཆུབ་མ་ཐོབ་ཀྱི་བར་མི་འབྲལ་བར་བརྟན་པར་བཞུགས་ནས་བྱིན་གྱིས་རློབས་པའི་མོས་པ་དང། སྙིང་འདབ་བརྒྱད་ཁ་ཟུམ་པའི་ནང་འོད་ཟེར་ལྔའི་ཞལ་ཞལ་དང་
སྟེང་དུ་སྔགས་འཕྲེང་གི་མགོར་རྡོ་རྗེ་བྱེད་པའམ་རྫོགས་པ་གང་རུང་དང་ཡི་གེ་ཨོཾ་བཅས་གང་བྱེད་གདམ་ངར་གསུངས། སྔགས་ཀྱི་འོད་ཟེར་འཕྲེང་ཐག་དང་སྔགས་ཡིག་གསེར་གྱི་མདོག་ཅན་
འཕྲེང་རྡོག་གི་རྣམ་པས་དཀྲིགས་པའམ་བསྐོར་བར་བསམས་ལ་ཐུན་རྗེས་མའི་སྐབས་པད་འདབ་སྔར་བཞིན་ཁ་ཕྱེ་ནས་སྙིང་གའི་རྗེ་རིན་པོ་ཆེ་དམ་ཚིག་སེམས་དཔའི་ཚུལ་ལ་སྤྱི་བོའི་རྗེ་རིན་པོ་

[135B] །དེ་ལྟ་བུའི་རང་གི་ཤིན་ཏུ་ཕྲ་བའི་རླུང་སེམས་དང་བླ་མ་དབྱེར་མེད་དུ་བསྒོམས་ནས་ཡང་ཡང་
བསྟིམས་པས་རང་རྒྱུད་ལ་བླ་མའི་བྱིན་རླབས་འཇུག་ཚབ་ཆེ་བ་དང། མཐར་རྫོགས་རིམ་གྱི་སྨིན་བྱེད་ཁྱད་པར་ཅན་དུ་འགྱུར་བའི་དགོས་པའང་ཡོད་ཅིང། སྙིང་གའི་རྗེ་རིན་པོ་ཆེའི་ཐུགས་
ཀར་ཟླ་སྟེང་དྷཱི་ཡིག་གི་མཐར་རྗེའི་མཚན་སྔགས་ཀྱིས་གཡས་སྐོར་དུ་བསྐོར་བར་དམིགས་ནས་རང་གི་རྩ་བའི་བླ་མ་དང་རྗེ་རིན་པོ་ཆེ་དབྱེར་མེད་དུ་བསྒོམས་ནས་བཟླ་བ་ལས་རྩ་བའི་བླ་མའི་
མཚན་སྔགས་དམིགས་བསལ་མ་བྱུང་ཀྱང་གོང་གིས་ཐུས་པ་ལགས། གཟིགས་རྟེན་ལྷ་རྫས་དང་དམ་རྫས་ཀྱང་ཕུལ་ཡོད་



﻿   ༈    བུམ་པ་ལྟ་བུ་ལ་མཚོན་ན། མ་བརྟགས་མ་དཔྱད་པའི་ཐ་སྙད་
པའི་བློ་ངོར་ལྟོ་ལྡིར་ཞབས་ཞུམ་ཆུ་སྐྱོར་གྱི་དོན་བྱེད་ནུས་པར་སྣང་བ་བུམ་པའི་ཀུན་རྫོབ་ཀྱི་ངོ་བོ་དང། བརྟགས་ཤིང་དཔྱད་པའི་རིགས་ཤེས་ཀྱི་བློ་ངོར་བདེན་པར་གྲུབ་པ་གཏན་ནས་མེད་པར་ངེས་པ་བུམ་པའི་
དོན་དམ་གྱི་ངོ་བོ་ཡིན་ནམ་སྙམ་ལགས་



﻿   ༈    ཐེག་པ་གསུམ་གྱི་སློབ་པ་དང་མི་སློབ་པའི་དགེ་འདུན་ཞེས་པ་དེ་གང་ཞེ་ན། ཐེག་པ་གསུམ་ནི་

[033A]༄༅། །ཉན་ཐོས་དང། རང་རྒྱལ་དང། ཐེག་ཆེན་གསུམ་དང་སློབ་མི་སློབ་ཀྱི་ཁྱད་པར་ནི། ཐེག་པ་སོ་སོའི་ཚོགས་ལམ་དུ་ཞུགས་པ་ནས་མཐར་ཐུག་གི་འབྲས་བུ་མ་ཐོབ་ཚུན་ཆད་ནི་ད་དུང་ལམ་ལ་སློབ་
དགོས་པས་སློབ་པ་དང། མཐར་ཐུག་གི་འབྲས་བུ་ཐེག་པ་རང་རང་གི་དགྲ་བཅོམ་ཐོབ་པ་རྣམས་ནི། རང་ལམ་གྱི་བགྲོད་པ་མཐར་ཕྱིན་ནས་ལམ་ལ་གསར་སློབ་མི་དགོས་པས་མི་སློབ་པའོ། །དེས་ན་འདིར་སྤྱིར་བཏང་
ལམ་མེ་བ་ཞིག་གསུངས་པ་སྟེ། ཞིབ་ཏུ་ཕྱེ་ན་མཛོད་ལས། གང་ཞིག་གསུམ་ལ་སྐྱབས་འགྲོ་དེ། །སངས་རྒྱས་དགེ་འདུན་བྱེད་པའི་ཆོས། །མི་སློབ་པ་དང་གཉིས་ཀ་དང། །མྱང་ངན་འདས་ལ་སྐྱབས་སུ་
འགྲོ༑ ༑ཞེས་གསུངས་པའི་དོན། སངས་རྒྱས་སུ་བྱེད་པའི་ཆོས་ཐེག་ཆེན་མི་སློབ་པའི་རྒྱུད་ཀྱི་ལམ་བདེན་གཟུགས་སྐུ་དང་བཅས་པ་དང། དགེ་འདུན་དུ་བྱེད་པའི་ཆོས་ཐེག་ཆེན་སློབ་པ་ཁོ་ན་དང། ཉན་རང་སློབ་
མི་སློབ་གཉིས་ཀའི་རྒྱུད་ཀྱི་ལམ་བདེན་གཟུགས་སྐུ་དང་བཅས་པ་དང། ཆོས་མྱང་འདས་འགོག་བདེན་ལ་བྱེད་པ་ཡིན་པས། ཐེག་ཆེན་མི་སློབ་པ་ནི་སངས་རྒྱས་ལས་དགེ་འདུན་མ་ཡིན་ཏེ། འདིར་བླ་མ་ཐུབ་དབང་
ཙམ་ལས་སངས་རྒྱས་གཞན་ཚོགས་ཞིང་དུ་མི་གསལ་བ་ཡང་དགེ་འདུན་གྱི་ཁོངས་སུ་འདུས་པ་ལ་དགོངས་པར་མངོན་ཏེ། གཞན་དུ་ན་ལམ་རིམ་ཆེ་ཆུང་ལས། མདུན་གྱི་ནམ་མཁའ་ལ་རྒྱ་ཆེན་སྤྱོད་པ་དང།།

[033B] གཞན་ཡང་སངས་རྒྱས་དང་བྱང་ཆུབ་སེམས་དཔའ་འཕགས་པ་ཉན་ཐོས་དང་རང་སངས་རྒྱས་བཀའ་སྡོད་དང་བཅས་པ་དཔག་ཏུ་མེད་པ་བཞུགས་པར་བསམས་ཏེ་ཚོགས་
གསོག་པའི་ཞིང་གསལ་གདབ། ཅེས་གསུངས་པ་དང་མི་མཐུན་པར་འགྱུར་རོ།།



﻿   ༈    མཁས་གྲུབ་རྗེའི་སངས་རྒྱས་དཔལ་པའི་དྲི་ལན་ལས། དེས་ན་
དེ་ལྟར་གསོལ་བ་འདེབས་པའང་ལྷ་བཞུས་པ་དང་མ་བཞུས་པ་གང་གི་སྐབས་སུ་བྱས་ཀྱང་རུང་སྟེ། གཏོར་མ་འབུལ་བ་དེ་གཉིས་གང་གི་སྐབས་སུ་བྱས་ཀྱང་རུང་བ་བཞིན་ནོ། །ཞེས་གསུངས་པས་སོ། །འོན་ཀྱང་ངག་འདོན་
ལྟར་བྱས་ན་རང་རེ་ལྟ་བུ་ལ་འཆར་བདེ་བར་མངོན་ནོ།།



﻿   ༈    སྔགས་དེ་གདོན་པ་འགྲུབ་མི་འགྲུབ་འབྱུང་བས་ཇི་ལྟར་ཡིན་ཞེ་ན། གདོན་པ་ནི་འདོན་
པའི་ད་ལྟར་བ་དང། འགྲུབ་མི་འགྲུབ་འབྱུང་བ་ནི། ཐུབ་མི་ཐུབ་ཡོང་བས་ཞེས་པ་སྟེ། བདུད་ཚར་གཅོད་པའི་སྔགས་ངག་ནས་འགྲོ་བ་ལྟ་ཅི་སྨོས། རྣ་བས་ཐོས་པའང་ཤིན་ཏུ་ཉུང་བར་མངོན་སུམ་
གྱིས་གྲུབ་པས་ན། སྔགས་དེ་འདོན་མ་ཐུབ་ན། ཤེས་རབ་སྙིང་པོའི་མདོ་ཚར་གསུམ་བཏོན་ནས་བདུད་བཟློག་ངེས་པར་བྱེད་དགོས་ཞེས་བླ་མ་གོང་མའི་གསུང་རྒྱུན་ལ་ཡོང་ངོ་གསུང་རྒྱུ་སྟེ། ལམ་

[031A]༄༅། །རིམ་ཀུན་མཁྱེན་བདེ་ལམ་ལས། བདུད་དང་བདུད་ཀྱི་རིགས་རྣམས་མི་འོང་ཞིང། །འོང་ཀྱང་བར་ཆད་བྱ་བར་མི་ནུས་པར། །བློ་གྲོས་རྒྱ་མཚོའི་མདོ་ལས་གསུངས་པའི།།
བདུད་ཚར་གཅོད་པའི་གཟུངས་སྔགས་ཟབ་མོ་བཟླ། ཏདྱ་ཐཱ། ཤ་མ་ཤ་མ་པ་ཏི་་སརྦ་མཱ་ར་ཀརྨ་ཎི། གལ་ཏེ་སྔགས་འདི་བཟླ་བམ་གྲུབ་ན། ཤེར་སྙིང་བདུད་བཟློག་བྱེད་པ་དམ་པའི་སྲོལ། །ཞེས་
གསུངས་པའི་ཕྱིར་རོ་



﻿   ༈    འདིའི་རྒྱུད་གསང་བ་སྙིང་པོ་ཞེས་པ་བདེ་
ཆེན་གྱི་དཔེ་ཐུང་ལ་འདུག་པ་མ་གཏོགས་བཀའ་འགྱུར་གང་དུ་ཡོད་མ་ངེས་ཀྱང་འོལ་ཚོང་ལ་གསར་མའི་བླ་མེད་དམ། རྙིང་མ་རྒྱུད་འབུམ་གང་རིགས་སུ་ཡོད་དམ་སྙམ། དུང་དང་མགྲོན་བུའི་དགོས་པ་གང་ཡིན་བཤད་
ཕམ་མཐོང། བཟླས་དམིགས་སྐོར། གསལ་བར་བཤད་པ་མ་མཐོང་ཡང་ཚེ་བུམ་ནོར་བུ་གླིང་བུ་སོགས་ཀྱི་རྣམ་པར་བྱས་པས་ཐུས། དུར་བདག་གི་སྒྲུབ་པ་བྱེད་ཚུལ་སྐོར། བནྡེ་ཚུལ་རིན་པའི་གཞུང་དུ་
སྒྲུབ་པ་བྱེད་ཚུལ་སྣང་ཡང་བསྙེན་པའི་སྐོར་གཡར་ཁྲལ་དུ་ཡི་གེར་དགོད་པ་ལས་གཞན་མར་ལྟ་ཞིབ་དང་ཟིན་བྲིས་སོགས་བྱ་རྒྱུ་མ་བྱུང་བས་བསྙད་དུ་མེད་



﻿   ༈    རྫོགས་རིམ་སྐབས་ནད་
གདོན་སྡིག་སྒྲིབ་ཕྱིར་ཕྱུངས་ན་རླུང་འདུ་བའི་གེགས་སུ་འགྱུར་བས། འོད་ཟེར་གྱིས་སྡིག་སྒྲིབ་སོགས་མུན་པ་ལྟར་གར་སོང་ཆ་མེད་དུ་གྱུར་བར་མོས་པ་ལགས་



﻿   ༈   
དུ༑ པཎ་ཆེན་ནཱ་རོ་པའི་ཆོས་དྲུག་རྡོ་རྗེའི་མགུར་ལས། ལུས་སྒོ་བརྒྱད་འཁོར་བའི་སྐར་ཁུང་ཅན། །སྒོ་གཅིག་ཕྱག་རྒྱ་ཆེན་པོའི་ལམ། །སྒོ་བརྒྱད་བཅད་ནས་སྒོ་གཅིག་འབྱེད། །ཅེས་གསུངས་པ་ལ་
སྤྱི་བོ་ཚངས་པའི་བུ་གའི་སྒོ་དབྱེ་ནས་སྒོ་ལྷག་མ་བརྒྱད་གཅོད་པར་གསུངས་པ་འདི་ལ། ལུས་ལ་བུག་པ་དགུ་ཡོད་པའི་ནང་ནས་བུག་པ་གཅིག་ལ་འབྱེད་གཅོད་ཀྱི་གསལ་ཁ་མེད་པ་འདི་བུག་པ་དགུའི་ནང་
ཚན་གང་ཡིན། དེ་ལ་འབྱེད་གཅོད་ཀྱི་གསལ་ཁ་མེད་པར་ལས་མེད་དུ་འཇོག་པའི་རྒྱུ་མཚན་གང་ཡིན་བཅས་ཀྱི་གསལ་ཁ་ཡིད་ཆེས་པ་དགོས་ཞེས་གསུང་བ་ལ། ལན་དུ། འཇིག་རྟེན་ཡོངས་གྲགས་
ཀྱི་བུ་ག་དགུ་ནི། བཻ་དཀར་ལས། རྩ་གཏེར་སྲིན་པོ་བུ་ག་དགུའོ། །ཞེས་པའི་ཐད་ཀྱི་མི་རྗེ་སངས་རྒྱས་རྒྱ་མཚོའི་གཡའ་སེལ་ལས། བུ་ག་ནི་སྣ་མིག་རྣ་བ་གསུམ་ལ་གཉིས་རེའི་ཁར་འོག་སྒོ་གཉིས་

[127B] །ཞེས་གསུངས་པ་ལྟར་དང། འཕོ་བའི་སྐབས་ཀྱི་སྒོ་དགུ་ནི། ལྟེ་བ་སྨིན་མཚམས་སྤྱི་གཙུག་མིག་རྣ་བ་སྣ་ཁ་གཅི་པའི་སྒོ་བཤང་བའི་སྒོ་རྣམས་ཡིན་པར་རྡོ་རྗེ་མཁའ་འགྲོ་སམ་བུ་ཊ་
རྡོ་རྗེ་གདན་བཞི་སོགས་མང་པོ་ལས་གསུངས་སོ། །དེ་ཡང་རྗེ་རིན་པོ་ཆེའི་འཕོ་ཁྲིད་གསེར་གྱི་སྒོ་འབྱེད་ལས། མིག་དང་རྣ་བ་དང། སྣ་ལ་བུག་པ་གཉིས་གཉིས་ཡོད་ཀྱང་སྒོ་དགུར་བྱེད་པ་དེ་སྒོ་རེ་རེར་བྱའོ། །སྨིན་
དབུས་ཀྱི་ཤ་དང་ལྤགས་པ་ལ་བུག་པ་མེད་ཀྱང་རུས་པ་ལ་བུག་པ་ཡོད་པས་སྒོར་བཞག་སྟེ་སྤྱི་གཅུག་བཞིན་ནོ། །ཞེས་དོགས་པ་བཅད་ནས་གསལ་བར་གསུངས་སོ། །དེ་ལྟར་བུག་པ་དགུ་བགྲང་ཚུལ་སོ་སོར་
ངེས་ན་མི་རྗེ་མཆོག་གི་ཐུགས་ཀྱི་དོགས་པ་སྦྲུལ་མདུད་བཞིན་རང་གྲོལ་དུ་འགྲོ་བར་གདོན་མི་ཟ་བས་ལས་མེད་ཀྱི་སྒོའི་ངོས་འཛིན་དང་རྒྱུ་མཚན་ཞུ་མ་དགོས་པ་དགོངས་འཇགས་མཁྱེན་མཁྱེན་ལགས་



﻿   ༈   
ནི༑ དང་པོར་དགག་བྱ་བདེན་གྲུབ་བློ་ལ་འཆར་ཚུལ་ངོས་བཟུང་ནས། བློ་ལ་སྣང་བ་ལྟར་གྱི་བདེན་པར་གྲུབ་མིན་གཅིག་དུ་བྲལ་ལ་སོགས་པའི་རིགས་པས་དཔྱད་ནས་བདེན་མེད་ཀྱི་ངེས་ཤེས་
སྐྱེས་པ་ན་དེའི་སྟེང་དུ་མི་དཔྱོད་པར་རྩེ་གཅིག་ཏུ་འཇོག་པ་དང། ངེས་ཤེས་ཤུགས་ཆུང་དུ་སོང་ན། སླར་ཡང་དཔྱད་ནས་ངེས་ཤེས་དྲངས་ཏེ་འཇོག་སྒོམ་སྤེལ་མར་བྱེད་པའི་མཉམ་གཞག་ནམ་མཁའ་
ལྟ་བུའི་རྣལ་འབྱོར་སྐྱོང་བ་དང། མཉམ་གཞག་ལས་ལངས་པའི་རྗེས་ཐོབ་ཏུ་མ་བརྟགས་མ་དཔྱད་པའི་ཐ་སྙད་པའི་བློ་ངོར། ཡོད་མེད་དང་རྒྱུ་འབྲས་ཐམས་ཅད་འཐད་ལྡན་སླུ་མེད་དུ་རྟོགས་ནས་སྣང་སྟོང་སྒྱུ་

[095B]



﻿   ༈   
སྟེ༑ དེ་གཉིས་སྲོག་ཆགས་ཀྱི་མཚན་མ་ཡོད་མེད་ཙམ་ལས་དབྱིབས་ལ་ཁྱད་པར་མེད་པའི་ཕྱིར་དང། བདེ་མཆོག་ལ་གཉིས་ཀར་རྒྱལ་མཚན། ཕྱག་རྡོར་འཁོར་ཆེན་ལ་གཉིས་ཀར་བ་དན། གསང་

[104B]།



﻿   ༈   
ལན༑    ༈    སྟབས་འཇོས་ཀྱིས་ཞུ་འབྲས། བང་མི་ཆེད་གནང་མདུན་གསུང་འཕྲིན་གནང་རྟེན་གྱིས་སྤུད་པ་

[105B] དམིགས་པ་བརྟན་ཐབས་ནི། སྤྱོད་འཇུག་ལས། བཟླས་བརྗོད་དང་ནི་དཀའ་ཐུབ་སོགས། །ཡུན་རིང་དུས་སུ་སྤྱད་བྱས་ཀྱང། །སེམས་གཞན་གཡེང་བས་བྱས་པ་ནི། །དེ་ཉིད་རིག་པས་དོན་མེད་
གསུངས། །ཞེས་སེམས་གཞན་དུ་ཡེངས་བའི་དགེ་སྦྱོར་ལ་ཕན་ཡོན་ཆེན་པོ་མི་འབྱུང་བར་གསུངས་མོད། འོན་ཀྱང་རང་རེ་ལས་དང་པོ་ལ་རྣམས་ཀྱི་ཉི་མ་རེ་རེ་བཞིན་ཐུན་རིང་པོའི་བར་དུ་དགེ་སྦྱོར་གཅིག་ལ་སེམས་
གཏན་ནས་མ་ཡེངས་པར་བྱ་རྩིས་བགྱིས་ན་འཕྲལ་དུ་སྣ་སུན་འཕོག་ཅིང། ཆོས་དྲེད་ཀྱི་རྒྱུད་འགྲོ་བ་ལ་དགོངས་ནས། ལམ་རིམ་ཆེན་མོང། དེ་ཡང་དང་པོར་ཡུན་རིང་ན་བྱིང་རྒོད་ཀྱི་དབང་དུ་འགྲོ་སླ་ཞིང། དེ་
ལ་གོམས་ན་བློ་འཆོས་དཀའ་བས་ཐུན་ཆུང་ལ་གྲངས་མང་བར་བྱ། ཞེས་དང། ཇོ་བོའི་སྤྱོད་པ་བསྡུས་པའི་སྒྲོན་མ་ལས་ཀྱང། བདེ་བའི་སྟན་ལ་འདུག་ནས་ནི། །ཆོས་རྣམས་ཆོས་ཉིད་དྲན་པར་བྱ། །མཚན་
མས་གཡེང་བས་མ་ནུས་ན། །ལངས་ལ་དངོས་པོར་སྣང་བ་ཀུན། །སྒྱུ་མ་ལྟ་བུར་ཉེ་བར་བརྟག་ཅེས་གསུངས་པ་ཡིན་པས། བསྒོམ་བཟླས་ཐུན་ཉུང་དུ་ཞིག་གི་རིང་སེམས་གཏན་ནས་མ་ཡེངས་ཤིང། ལྕགས་
སྐུད་ཤིང་བལ་གྱིས་དཀྲིས་པ་ལྟར་ཁོང་གྲིམས་ལ་འཕྲལ་ལྷོད་ཆགས་པའི་དངོས་གཙང་བ་ཞིག་དང། དེ་ནས་ཐུན་མཚམས་གྱི་དགེ་སྦྱོར་ཀློག་དང་ཁ་ཏོན། ཕྱག་དང་སྐོར་བ། མཆོད་དང་སྦྱིན་

[086A]༄༅། །གཏོང་སོགས་ལ་སྤྲོས་ཀྱི་ན་འབད་ནས་ཡང་བསྒོམ་བཟླས་ཀྱི་ཐུན་ལ་འཇུག་པ་ལྟ་བུའི་དགེ་སྦྱོར་གྱི་གནད་ཅིག་ཤེས་ན། བྱིས་པ་རྩེད་མོ་ལ་ཡེངས་པ་ལྟར་ཉིན་མཚན་གར་སོང་
ངོ་མི་ཤེས་པའི་དགེ་སྦྱོར་ཤིན་ཏུ་འཕེལ་བ་ཞིག་འབྱུང་ཞེས་བཀའ་གདམས་གོང་མ་རྣམས་གསུང་བ་ལྟར་ལགས། བྱང་སེམས་སྦྱོང་ཐབས་ནི། སྤྱིར་རྗེ་རིན་པོ་ཆེས། ཐོག་མར་ཞིང་གི་མཐུ་ལ་བརྟེན་
ནས་ནི། །ནང་གི་བསམ་པའི་སྟོབས་ནི་སྐྱེ་འགྱུར་བས། །དགེ་བའི་བཤེས་དང་དཀོན་མཆོག་མཆོད་པ་ལ། །རྒྱུན་མི་འཆད་པའི་སྦྱོར་བ་བསྟེན་འཚལ་ལོ། །ཞེས་དང། པཎ་ཆེན་བློ་བཟང་ཆོས་ཀྱི་
རྒྱལ་མཚན་གྱིས། ལམ་གོང་མའི་རྟོགས་པ་སྐྱེ་བ་ལ། །གེགས་སྡིག་སྒྲིབ་ཡིན་པས་སྦྱོང་བའི་ཐབས། །བདུན་རྣམ་དག་ཡན་ལག་བདུན་པ་ཡིས། །དུས་རྒྱུན་དུ་ཚོགས་གསོག་སྒྲིབ་སྦྱོང་གཅེས་
ཞེས་དང། ཀུན་མཁྱེན་ལྔ་པས། ལྷ་ཆོས་ལྟ་ཞོག་མི་ཆོས་བྱ་བཞག་ཀྱང། །ལམ་དུ་རྒྱུག་པ་བསོད་ནམས་ལ་རག་པས། །དཀོན་མཆོག་མཆོད་དང་ངན་སློང་སྦྱིན་གཏོང་སོགས། །ལེགས་བྱས་སྤེལ་
བའི་ཚོགས་ཆེན་གསོག་པ་གནད། །ཅེས་གང་གསུངས་པ་ལྟར་ལགས་ཤིང། ཁྱད་པར་རྗེ་རིན་པོ་ཆེས། རང་ཉིད་སྲིད་མཚོར་ལྷུང་བ་ཇི་བཞིན་དུ། །མར་གྱུར་འགྲོ་བ་ཀུན་ཀྱང་དེ་འདྲ་བར། །མཐོང་ནས་

[086B] །བྱང་ཆུབ་སེམས་མཆོག་འབྱོངས་པར་བྱིན་གྱིས་རློབས། །ཞེས་གསུངས་པ་ལྟར། སྐྱེས་བུ་ཆུང་འབྲིང་གི་ལམ་རྣམས་ལེགས་པར་བསྒོམས་པ་ལ་བརྟན་ནས་འཁོར་བ་
འདི་སྡུག་བསྔལ་དྲག་ཅིང་བཟོད་པར་དགའ་བའི་རང་བཞིན་ཅན་དུ་མཐོང་བ་ཞིག་དང། སྐྱེས་བུ་ཆེན་པོའི་རྒྱུ་འབྲས་མན་ངག་བདུན་མ་དང་བདག་གཞན་མཉམ་བརྗེ་རིང་དུ་བསྒོམས་པ་ལ་བརྟེན་ནས་སེམས་
ཅན་མཐའ་དག་མ་དྲིན་ཅན་གཅེས་ཤིང་ཕངས་ལ་སྡུག་ཅིང་ཡིད་དུ་འོང་བའི་རྣམ་པར་མཐོང་བ་ཞིག་སྟེ་དེ་གཉིས་བྱུང་ན། རང་འཁོར་བའི་སྡུག་བསྔལ་གྱིས་མནར་བ་ལ་ཐར་འདོད་ཀྱི་ངེས་འབྱུང་སྐྱེ་བ་བཞིན་དུ། སེམས་
ཅན་ཐམས་ཅད་འཁོར་བའི་སྡུག་བསྔལ་གྱིས་མནར་བ་ལ་ཡང་སྒྲོལ་འདོད་ཀྱི་སྙིང་རྗེ་ཆེན་པོ་སྐྱེ་བ་ཡིན་ལ། དེའི་ཚེ་སེམས་ཅན་མཐའ་དག་སྒྲོལ་བའི་ནུས་པ་སངས་རྒྱས་ཁོ་ན་ལ་ཡོད་པར་མཐོང་ནས་སེམས་ཅན་གྱི་
དོན་དུ་སངས་རྒྱས་ཐོབ་འདོད་ཀྱི་བྱང་ཆུབ་ཀྱི་སེམས་སྐྱེ་བ་ཡིན་པས། བྱང་ཆུབ་ཀྱི་སེམས་སྐྱེ་བའི་ཐབས་མཐར་ཐུག་པ་ནི་ལམ་རིམ་བསྒོམ་པ་ཉིད་ཡིན་པ་མཁྱེན་པར་མཛོད་ཅིག་



﻿   ༈    སྔོན་དུ་སྟོང་པར་སྦྱངས་ཏེ། དག་པའི་གཞལ་ཡས་ཁང་གདན་བཅས་བསྒོམས་ཟིན་ན། དཀྱིལ་འཁོར་རྒྱལ་
མཆོག་གི་སྐབས་མཚན་མ་རྣམས་དང་ངོ་བོ་དབྱེར་མེད་དུ་གྱུར། ཅེས་པ་འདིའི་སྒོམ་ལུགས་ཇི་ལྟར་ལགས། ཞེས་པ་ལ་ལན་ནི། དཔེར་ན་གཏི་མུག་གཤིན་རྗེའི་གཤེད་རྣམས་གཅིག་ཏུ་འདུས་ནས་ཤར་

[084B] དེ་རྗེས་ངོ་བོ་དབྱེར་མེད་དུ་མོས་དགོས་སམ་སྙམ་སྟེ། དཔེར་ན་བུམ་
པ་སྟོང་སྦྱངས་བྱས་ཏེ་རིན་པོ་ཆེའི་བུམ་པར་བསྒོམས་ནས་གངྒཱའི་ཆུ་སྤྱན་དྲངས་ཏེ་བུམ་པའི་ནང་དེར་བསྒྲུབ་གཞི་ལ་ཇི་ལྟར་ཡོད་པའི་ཆུ་དེ་གསལ་བཏབ་ནས་ངོ་བོ་དབྱེར་མེད་དུ་བསྲེ་པ་ལྟར་རོ།། གཞལ་ཡས་ཁང་
དང་གཙོ་བོ་ཡབ་ཡུམ་བསྒྲུབ་གཞི་དམ་ཚིག་པར་བསྐྱེད་ནས་བསྒྲུབ་པ་བཞིན་དུ་འཁོར་གྱི་བསྒྲུབ་གཞི་ཡང་ལྷ་དང་དབྱེར་མེད་དུ་བསྲེས་ནས་བསྒྲུབ་དགོས་ཀྱི། དེ་ལྟ་མིན་ན་འཁོར་གྱི་བསྒྲུབ་གཞིར་མཚན་མ་བྲིས་པ་དོན་
མེད་དུ་འགྱུར་རོ་སྙམ་དུ་དགོངས་སམ་བརྟག་གོ་



﻿   ༈   
བྱེ་མ་ལ་ཞེན་ལུགས་ཇི་ལྟར་ཡིན། ཞེས་པ་ལ། ཁ་ཅིག་ན་རེ། དངུལ་ལྟ་བུའི་གླེགས་བུ་ལ་ཚ་གསེར་གྱི་ཡི་གེ་དགོད་པའི་ཚེ། ཚ་སེར་གྱི་ཡིག་འབྲུའི་སྟེང་དུ་དངུལ་ཆུ་བྱུགས་ནས་སྐྱ་ལིང་ངེ་བ་ཞིག་
ཡོད་པ་དེ། ལྕི་སྐམ་གྱི་མེ་ལྕེ་ལ་བསྟན་པ་ན་དངུལ་ཆུ་རྣམས་གསེར་ལ་ཐིམས་ནས་གསེར་གྱི་ཡིག་འབྲུ་མདོག་ཤིན་ཏུ་བཟང་བ་ལམ་གྱིས་འཆར་བ་ལ་དཔེར་བྱས་པ་ཡིན་ཞེས་ཟེར་བས་དེ་བཞིན་
ཡིན་མིན་བརྟག་པར་བྱའོ།།



﻿   ༈    བུམ་པ་ལྟ་བུར་དཔྱད་པ་བྱེད་ཚེ། བུམ་པའི་སྟེང་དུ་
དགག་བྱ་བདེན་གྲུབ་བློར་འཛིན་ཚུལ་ངོས་མ་ཟིན་པར། སྤྱིར་བུམ་པ་ཡོད་མེད་དཔྱད་པ་བྱས་ནས་མེད་པའི་ངེས་ཤེས་སྐྱེས་ན་བུམ་པ་གཏན་མེད་དུ་ཁས་ལེན་དགོས་པས་ཆད་སྟོང་ལས་འོས་མ་འདས་ཤིང། དགག་བྱ་

[095A]༄༅། །བདེན་གྲུབ་བློ་ལ་འཆར་ཚུལ་ངོས་ཟིན་ནས་བུམ་པ་བདེན་པར་གྲུབ་མིན་དཔྱད་པ་བྱས་ནས་མེད་པར་ངེས་ཚེ། བུམ་པ་བདེན་མེད་རྟོགས་པ་ཡིན་གྱི་གཏན་མེད་རྟོགས་པ་མིན་པས་
བུམ་པ་མིང་རྐྱང་བཏགས་ཡོད་ཙམ་ཞིག་ཤུལ་དུ་ལུས་པས་ཆད་སྟོང་དུ་མི་འགྲོ་བ་ལགས་



﻿   ༈    རེ་དོགས་འགོག་པའི་གསོལ་འདེབས་བྱ་ཚུལ་དགོས་གསུང་པ་ལ། ལན་ནི། རྒྱལ་སྲས་རིན་པོ་ཆེའི་ཁྲིད་ཡིག་ཏུ། བདག་ན་བ་ལེགས་ནན་བར་བྱིན་གྱིས་བརླབ་ཏུ་གསོལ།།
སོས་པ་ལེགས་ན་སོས་པར་བྱིན་གྱིས་བརླབ་ཏུ་གསོལ། ཤི་བ་ལེགས་ན་འཆི་བར་བྱིན་གྱིས་བརླབ་ཏུ་གསོལ། ཞེས་འབྱུང་བ་ལྟར་རོ། །ཆོས་སྲུང་དང་གདོན་བགེགས་ལ་མཆོད་གཏོར་དང་འཕྲིན་འཆོལ་
བྱ་ཚུལ་དགོས་གསུང་བ་ལ། ལན་ནི། འདི་ལ་ཁྲིད་གཞུང་རྣམས་སུ་འཕྲིན་འཆོལ་གྱི་ཚིག་རིས་ཙམ་མ་གཏོགས་གསལ་བ་ཞིག་མི་སྣང་བ་གོ་སླ་བ་ལ་དགོངས་པ་འདྲ་ཡང། ད་ལྟ་བཤད་
ཆོས་ཙམ་ལས་ལག་ལེན་ལ་འགེལ་ན་ཇི་བཞིན་འབྱུང་དཀའ་བ་ལ་བསམས་ནས་མདོར་བསྡུས་གསལ་བར་བཤད་ན། སངས་རྒྱས་ཆོས་ཚོགས་མས་སྐྱབས་སེམས་ལན་གསུམ་བྱས་ལ་
རང་ཉིད་སྤྱན་རས་གཟིགས་སུ་གསལ་བ་ཡི། །ཐུགས་ཀའི་འོད་ཀྱིས་ཆོས་སྐྱོང་སྲུང་མ་དང། །གདོན་བགེགས་ལན་ཆགས་མགྲོན་རྣམས་མ་ལུས་པ། །སྤྱན་དྲངས་འདོད་པའི་གདན་ལ་བཞུགས་

[147A]༄༅། །པར་གྱུར། །ཅེས་མགྲོན་གསལ་བཏབས་ལ། མདུན་དུ་གཏོར་ལྕོག་གམ། ཟན་རིལ་ཆུ་དང་བཅས་པ་གང་རུང་གི་གཏོར་མ་གཉིས་བཤམས་པའི། དང་པོ་ཨ་མྲྀ་ཏས་བསངས་
སྭ་བྷཱ་ཝས་སྦྱངས། སྟོང་བའི་ངང་ལས་བྷྲཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་ལས་གཏོར་མ་ཟག་པ་མེད་པའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ་ཧཱུཾ། ལན་
གསུམ་གྱིས་བརླབས་ལ། སམྦྷ་ར་གསུམ་གྱིས་ཆོས་སྲུང་རྣམས་ལ་ཕུལ། ཨྲྒྷཾ་སོགས་ཀྱིས་མཆོད། འདོད་ཡོན་ལྔ་ལྡན་ཟག་མེད་མཆོད་གཏོར་འདི། །དམ་ཅན་ཆོས་སྐྱོང་སྲུང་མའི་ཚོགས་
ལ་འབུལ། །བཞེས་ནས་རྐྱེན་ངན་བར་ཆད་ཅི་བྱུང་ཡང། །བྱང་ཆུབ་གྲོགས་སུ་བསྒྱུར་བའི་འཕྲིན་ལས་མཛོད། །ཅེས་བརྗོད། གཏོར་མ་གཉིས་པ་ཡང་སྔར་ལྟར་བྱིན་གྱིས་བརླབས་ལ། སམྦྷ་
ར་གསུམ་གྱིས་གདོན་བགེགས་ལན་ཆགས་རྣམས་ལ་བསྔོས། དེ་བཞིན་གཤེགས་པ་བཞིའི་མཚན་བརྗོད། འདོད་ཡོན་ལྔ་ལྡན་ཟག་མེད་གཏོར་མ་འདི། །གདོན་བགེགས་རྣམས་ཀྱིས་བྱང་
སེམས་སྦྱོང་བའི་གྲོགས། །མཛད་པའི་བཀའ་དྲིན་བཏང་རག་ཡོན་དུ་འབུལ། །ད་དུང་བདག་འཛིན་འདུལ་བའི་ཕན་གྲོགས་མཛོད། །ཅེས་ཞེ་ཐག་པ་ནས་བརྗོད། དེ་ནས། བདག་གི་བསམ་པའི་

[147B] ཞེས་སོགས་བདེན་སྟོབས་བརྗོད་ལ། མགྲོན་རྣམས་མི་དམིགས་པར་བསམ་མོ། །སྨྲས་པ། ཚིག་གི་ལུས་བོད་མི་ཆེ་ཡང། །དོན་གྱི་རེ་བ་ཀུན་སྐོང་བའི། །དྲི་ལན་བསམ་འཕེལ་
ནོར་བུ་འདི། །བློ་ལྡན་མགུལ་པའི་རྒྱན་དུ་འབུལ། ། ༄༅། །ཨོཾ་སསྟི། ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་
ཤིས་དགེ་འཕེལ་ཆོས་གྲྭ་ནས། །ཆོས་སྦྱིན་འཛད་མེད་ངལ་འགྲོའི་རྒྱུན་འདི་སྤེལ། །སརྦ་ཛག་ཏཾ།། །།



﻿   ༈   
རྫོགས་སྐབས་ཀྱི་འགལ་རྐྱེན་ངེས་པ་ལྔ་བྲལ་ནི། ཇི་སྐད་དུ། ངེས་པ་ལྔ་ནི་སེམས་ཅན་དང། །ཡུལ་དུས་གནས་སྐབས་ཡན་ལག་གོ་ཞེས་གསུངས་པ་ལྟར། སེམས་ཅན་ངེས་པ། ཡུལ་ངེས་པ་
དུས་ངེས་པ། གནས་སྐབས་ངེས་པ། ཡན་ལག་ངེས་པ་སྟེ་དེ་ལྔ་དང་བྲལ་ཚུལ་ནི། ཡུལ་དུས་གནས་སྐབས་ཐམས་ཅད་དུ་སེམས་ཅན་ཐམས་ཅད་ལ་ཡན་ལག་རྣམས་མ་ཚང་བ་མེད་པར་བསྲུང་
སྙམ་པའོ།།



﻿   ༈       ༈    དེ་ཁ་ནས་བཀའ་འདྲི་གནང་བའི་ལན་མདོར་བསྡུས་
ཙམ་འབུལ་བ་ལ། སྐབས་འདིར་མཎྜལ་འབུལ་མི་འབུལ་སོགས་ལ་བཞེད་ལུགས་མང་དུ་སྣང་ཡང་ཨེ་ཝཾ་ཅ་པར་སྒྲུབ་མཆོད་དང་མ་འབྲེལ་ན་མཎྜལ་མ་ཕུལ་ཡང་ཆད་པའི་སྐྱོན་མེད་པར་
གསུངས་པས་དེའི་ཚེ་འབུལ་ཡུལ་ཁུངས་དག་ཅིག་མེད་པར་མངོན་ལགས།    ༈    འཇུག་
པ་གཅིག་སྒྲུབ་ཀྱི་ཚེ་མདུན་བསྐྱེད་ཀྱི་མཆོད་པ་མ་གཏོགས་བདག་བསྐྱེད་ཀྱི་མཆོད་པ་མི་དགོས་ཞེས་ལྕང་སྐྱ་རིན་པོ་ཆེས་གསུངས་པ་ལྟར་ལགས།    ༈   
དུ་བཏང་ནས་རང་ཉིད་རས་བྲིས་ཀྱི་དཀྱིལ་འཁོར་གྱི་དབུས་སུ་འདུག་པར་མོས་ཏེ། ཁཌྒདྷྲཱི་ཀ་གིས་བསངས། སྔགས་གཉིས་བརྗོད་པ་ནས་སྒོ་དབྱེའི་བར་ཕྱག་ལེན་བཞིན་དང་

[019A]༄༅། །དབང་གི་སྐབས་རང་ཉིད་གཙོ་བོ་ལས་བྱེ་ནས་ལེན་པ་ཡིན་པར་འཇིགས་བྱེད་ས་ཆོག་དང། ཨེ་ཝཾ་ལས་བཤད།    ༈    མཇུག་ཏུ་རང་
ཉིད་གཙོ་བོ་ལས་བྱེ་ནས། གཞན་ཡེ་ཤེས་པའི་རྟེན་བརྟེན་པ་ཉེར་བསྡུ་མ་བྱས་པར་བརྟན་བཞུགས་ཤིན་ཏུ་བྱེད་པ་ལགས་ཞེས་ཀྱང་ཨེ་ཝཾ་དུ་གསུངས།    ༈   
དང་སྨོན་ལམ་གྱི་བར་དེར་བཏང་བས་ཐུས་ལགས།    ༈    འབྱོར་བཞིན་དུ་མ་གྱོན་པར་མོས་བློས་ཆོག་ཁུལ་བྱས་ན་རྩ་ལྟུང་བཅུ་གསུམ་པ་འབྱུང་ཉེན་ཡོད་
ཅིང་འདིར་ཅོད་པན་གྱི་ཕྱག་རྒྱ་ཇི་འདྲ་ཞིག་འཆིང་བ་སོགས་བཤད་པ་མ་མཐོང་ལགས།    ༈    །ཞེས་པ་ངེས་བསྡུས་ཤིང་མི་
སྤྲོ་ན་མ་བྱས་པས་ཆོག་པར་སྟོན་པ་ལགས།    ༈    དུས་རྒྱུན་དུ་བཏང་མི་ཆོག་ཚུལ་གྱི་བཤད་ཁུངས་རྣམ་དག་སྔོན་ཆད་མ་མཐོང་སྟབས་ཁ་མཚོན་བཅད་པའི་གསལ་ཆ་འབུལ་
མཚམས་མ་ཟིན་ལགས། སརྦ་སྨཱདྗ་ཡནྟུ། །



﻿   ༈   

[114A]༄༅། །པའི་དབང་པོ་དཀའ་བཅུ་དམ་ཆོས་རིན་ཆེན་ལགས་རིན་པོ་ཆེའི་ཞབས་དྲུང་དུ། ཞུ་འབྲས། དེ་ཞབས་ཀྱི་དྲི་བ་དང་པོའི་ལན་ནི། བདག་གི་རྡོར་སེམས་འཁྲིད་ཡིག་ཏུ། ཡིག་བརྒྱའི་
མཐའི་ཧཱུཾ་ཕཊ་གཉིས་ཡིག་བརྒྱའི་གྲངས་སུ་བགྲངས་ན་ཡི་གེ་སྲོག་ལྡན་བརྒྱ་དང་གཉིས་ཡོད་པར་མངོན་སུམ་དུ་གྲུབ་པས། བརྒྱ་ལས་གཉིས་ལྷག་ཅེས་པ་དང། རྗེའི་རྡོར་སེམས་བསྒོམ་བཟླས་སུ་ཧཱུཾ་
ཕཊ་གཉིས་དང་བཅས་པའི་ཡིག་བརྒྱ་དང་གཉིས་དངོས་སུ་ཡོད་པ་ལ་འགལ་བ་མེད་དེ། དངོས་པོའི་གཤིས་ལུགས་བརྗོད་པ་ལ་སུས་ཀྱང་བསྙོན་དུ་མེད་པའི་ཕྱིར། འོ་ན་གཉིས་ལྷག་པ་དེ་སྐྱོན་ཡིན་
ནམ་ཞེ་ན། ངེས་པ་མེད་དོ། བཀྲས་ལྷུན་སྔགས་ཆེན་དམ་ཆོས་དཔལ་འབྱོར་གྱི་རྡོར་སེམས་བསྒོམ་བཟླས་འཁྲིད་ཡིག་ལས། ཧཱུཾ་དང་ཕཊ་གཉིས་ཡི་གེ་བརྒྱ་པའི་གྲངས་སུ་མི་འགྲོ་ཡང་སྦྱར་བ་ལེགས་
ལ༑ དོན་ནི་ཧཱུཾ་གིས་སྤང་བྱ་ཉོན་མོངས་པ་དང་དེས་ཀུན་ནས་བསླངས་པའི་ལས་འཇོམས་པར་མཚོན་ཞིང། ཕཊ་ཀྱིས་རྒྱུ་ལས་ཉོན་གྱིས་བསྐྱེད་པའི་འབྲས་བུ་སྡུག་བསྔལ་འཇོམས་པར་མཚོན་ཏེ་
ཞེས་སོགས་གསུངས་པས་སོ།།



﻿   ༈    རྗེ་རིན་པོ་ཆེས། བདེ་མཆོག་རྩ་རྒྱུད་སོགས་ལས་

[089A]༄༅། །བདེ་མཆོག་གི་རྣལ་འབྱོར་པ་རྣམས་འཆི་བའི་ཚེ་ཡི་དམ་གྱི་ལྷས་མཁའ་སྤྱོད་དུ་འཁྲིད་པར་གསུངས་པ་དེ་མཚོན་པ་ཙམ་ཡིན་པས་ལྷ་གཞན་རྣམས་ཀྱིས་ཀྱང་རང་རང་གི་གདུལ་བྱ་
རྣམས་རང་རང་གི་ཞིང་དུ་འཁྲིད་པར་གསུངས་པ་ལྟར་རོ། །དེ་ལྟར་ཇི་སྐད་དྲིས་པའི་ལན་རྣམས་གང་ཤེས་བཟབས་ནས་གཟིགས་རྟེན་དང་བཅས་ཚེས་བཟང་པོར་ཕྲན་གྱིས་ཕུལ་



﻿   ༈    དཔའ་བོ་དཔའ་མོ། ཞེས་པ་སེམས་དཔའ་སེམས་མ་དང། དབང་ལྷ་མོ། ཞེས་པ་གཤེགས་མར་བྱེད་དགོས་ཀྱང། སྐྱབས་ཡུལ་
སྐབས། དཔའ་བོ་དཔའ་མོ་དབང་ལྷ་མོ་ཞེས་པ་སྔགས་ཀྱི་དགེ་འདུན་དང། བྱང་ཆུབ་སེམས་དཔའ་བདག་ཉིད་ཆེ། ཞེས་པ་ཉེ་སྲས་བརྒྱད་སོགས་མདོའི་དགེ་འདུན་ཡིན་པས་ཟློས་སྐྱོན་མེད་

[096B] དེ་ཡི་ཚངས་སྤྱོད་གཉིས་མེད་པ། ཞེས་པའི་ཚངས་པ་ནི། མི་གནས་པའི་མྱང་འདས་དང། སྤྱོད་པ་ནི་མྱང་འདས་ཐོབ་པའི་རྒྱུ་ལ་སློབ་པ་དང། རྒྱུ་ནི་གཅིག་པུ་གཉིས་པ་གཞན་མེད་པ་དམ་ཚིག་ཉི་ཤུ་རྩ་གཉིས་ཡིན་པས་དེ་འབད་
པས་བསྲུང་བར་བྱའོ། །ཞེས་པའོ།།



﻿   ༈    དེའི་རང་འགྲེལ་འོད་ལྡན་གཉིས་ཀ་དགེ་ཚུལ་གྱི་བསླབ་བྱ་སྟོན་པའི་གཞུང་ཡིན་ཞིང། དགེ་ཚུལ་གྱི་བསླབ་བྱ་བསྟན་ན་དགེ་སློང་གི་བསླབ་བྱ་སྟོན་དགོས་

[098B] དགེ་སློང་གི་བསླབ་བྱ་བརྩམ་ལོང་མ་བྱུང་བའི་ལོ་རྒྱུས་ཀྱང་མཐོང་ཐོས་མ་བྱུང་ལགས་



﻿   ༈   
ལ་དབུ་སེམས་ལུགས་གཉིས་བཤད་པ་འདི་དག་སོ་སོ་བའི་ཕྱག་ལེན་ད་ལྟ་དགེ་ལུགས་ལ་ཡོད་དམ་མེད་ཅེས་པ་ལ། བྱང་ས་ནས་འབྱུང་བ་ལ་སེམས་ཙམ་ལུགས་དང། བསླབ་སྤྱོད་ནས་འབྱུང་བ་ལ་དབུ་མ་
ལུགས་ཟེར་བ་འདྲ་བས། དེ་ལྟར་ན་རྗེ་རིན་པོ་ཆེའི་ལམ་རིམ་ཆེ་ཆུང་དུ་སྨོན་སེམས་ཆོ་གས་བསྐྱེད་ཚུལ་གསལ་བར་བཤད་པ་ལྟར་བདག་གིས་ཀྱང་རྗེ་ཡོངས་འཛིན་གུ་གེ་བ་ནས་ཚར་གཉིས་ཐོབ། བྱང་ས་ཚུལ་ཁྲིམས་
ལེའུ་རྣམ་བཤད་བྱང་ཆུབ་གཞུང་ལམ་དུ་འཇུག་སྡོམ་ལེན་ཚུལ་གསལ་བར་འབྱུང་བ་ནི་བདག་གིས་མ་ཐོབ་ཅིང། འདིའི་རྒྱུན་དེང་སང་ཆད་འདྲ་ཟེར་མཁན་ཡང་སྣང། བདེ་ལམ་དུ། ལམ་རིམ་ལས་སྨོན་འཇུག་

[098A]༄༅། །རིམ་ཅན་དུ་ལེན་པའི་དབང་དུ་མཛད་ཀྱང་ཞི་བ་ལྷའི་ལུགས་ལྟར་ཅིག་ཅར་དུ་བླངས་ན་འཇུག་པ་བདེ་བར་གསུངས་པ་ལྟར། བདག་གིས་ཀྱང། འབི་ལུང་བླ་མ་རིན་པོ་ཆེ་དང་
བདེ་ཆེན་བླ་མ་རིན་པོ་ཆེ་ནས་ལན་གཉིས་རེ་ཐོབ་པ་ལགས་



﻿   ༈    སུམ་ཅུ་པའི། སྦྱར་བ་འབྱུང་ཁུངས་ས་ཡིན་ཏེ། ཞེས་པའི་འགྲེལ་བར། ས་ནས་རྩ་སྐྱེས། ཞེས་པ་
ནི༑ རྣམ་དབྱེ་ངོས་འཛིན་པའི་དཔེར་བརྗོད་དང། རྟགས་འཇུག་གི། དེ་དག་ནང་གསེས་གང་འཇུག་པ། །མཐར་སྦྱར་འོག་མའི་མིང་དོན་ལས། །ཞེས་པའི་རྒྱས་བཤད་དུ། ས་ལས་རྩ་སྐྱེས། ཞེས་པ་ན་
འོག་མའི་མིང་དོན་ལ་བརྟགས་ནས་མིང་གོང་མའི་མཐར་རྣམ་དབྱེ་གང་འཐོབ་ཀྱི་དཔེར་བརྗོད་ཡིན་པས་ཟློས་སྐྱོན་མེད་དམ་སྙམ་སྟེ། དཔེར་ན་ཁྱེད་རང་གི་དྲི་བ་འདིར་དོགས་གཅོད་ཞུ་ཞེས་པ་མང་དུ་སྣང་

[126B] །ཞར་བྱུང་ད་དྲག་རྟག་ཐོབ་དང་འདས་ཐོབ་ཀྱི་དཔེར་བརྗོད་གང་རྒྱས་དགོས་གསུང་པར། རྗེས་འཇུག་ག་ང་བ་མ་བཞིའི་མཇུག་ཏུ་སའི་ཡང་འཇུག་དང། ན་ར་ལ་གསུམ་གྱི་
མཇུག་ཏུ་དའི་ཡང་འཇུག་གམ་ད་དྲག་ཏུ་གྲགས་པ་དེ། བཀླགས་སོ། །ཀློགས་ཤིག་བསྐྱངས་སོ། །སྐྱོངས་ཤིག་བསླབས་སོ། །སློབས་ཤིག་བསྒོམས་སོ། །སྒོམས་ཤིག་བསྟན་ད་ཏོ། །སྟོན་ད་ཅིག་
བསྒྱུརད་ཏོ། །སྒྱུརད་ཅིག་བསྩལད་ཏོ། །སྩོལད་ཅིག་ཅེས་པ་ལྟ་བུའི་འདས་ཚིག་དང། བསྐུལ་ཚིག་ལ་ངེས་ཅན་འབྱུང་བར་མཐོང་བ་དེ་བདག་རང་གི་འདི་སྐབས་ཀྱི་གོ་ཚུལ་དྲག་ཤོས་ཡིན་པས་ཐུགས་ལ་
བབས་ན་རིགས་འགྲེ་སྦྱོར་བར་མཛོད། མིང་རྐྱང་ལ་ས་དའི་ཡང་འཇུག་ཡོད་པའང་མཐའ་ཡས་ཀྱང་རྒྱུ་མཚན་འདི་ལ་བརྟེན་ནས་ཡང་འཇུག་འཐོབ་པར་འདུག་སྙམ་པའི་ངེས་ཤེས་བདག་རང་ལའང་མེད་པས། སྔོན་
གྱི་ཡིག་རྙིང་དང་རྗེ་སི་ཏུའི་འགྲེལ་ཆེན་དང་དེའི་མཐར་རྣམ་དབྱེ་དང་ཚིག་ཕྲད་གང་བདེ་སོགས་ལས་མཁྱེན་པར་མཛོད་ཅིག་སྨྲས་པ། དར་བབ་ལང་ཚོའི་མེ་ཏོག་རྒྱས་པའི་དབྱར། ལེགས་བཤད་གསར་པའི་
ཆུ་ཆར་འགའ་འབབ་ཀྱང། ད་ཀོ་བགྲང་བྱའི་འབྲས་ཁུར་ལྕི་བའི་སྟོན། །ཚིག་འགའ་སྨྲ་ལའང་ངལ་བའི་དྲི་བཞོན་ལྡང། །དེ་ཕྱིར་ཚིག་དོན་སྙིང་པོར་བསྒྲིལ་བའི་ལན། །ཚིག་རེར་ངལ་རེ་བསོ་བཞིན་ཕུལ་བ་འདི།།

[127A]༄༅། །ལྷ་སྲས་མཆོག་གི་ཐུགས་དོགས་མུན་པའི་དཔུང། །སེལ་བའི་སྣང་བྱེད་མཆོག་ཏུ་འགྱུར་བར་སྨོན། །ཞེས་དབུས་གོང་དཀར་རྒྱ་མཚོའི་ལྷ་སྲས་མཆོག་གི་དྲི་ལན་དུ་དགེ་སློང་དྷརྨ་བྷ་དྲས་
ཤིང་འབྲུག་རྒྱལ་ཟླའི་དམར་ཕྱོགས་དགའ་བ་གཉིས་པར་ཕུལ་བ། མངྒ་ལ་ཤྲི་ཛྭ་ལ་ཛི་བུ་དའྭི་བཱ་ལངྐ་ར་བྷ་ཝནྟུ་



﻿   ༈    གཞི་གསུམ་གྱིས་བསྡུས་པའི་རྣམ་དཀར་གྱི་ཕུང་པོ་ནི། སྦྱིན་པ་ལས་བྱུང་བའི་གཞི་དང། ཚུལ་ཁྲིམས་ལས་བྱུང་བའི་གཞི་དང། བསྒོམ་པ་ལས་བྱུང་

[020B]།



﻿   ༈   
པའི་ལན་ནི། དལ་འབྱོར་རྡོ་རྗེའི་ལུས་རྟེན་ཞེས་པའི་ཐ་སྙད་ཡོངས་འཛིན་པཎྜི་ཏ་སོགས་ཀྱི་གཞུང་དུ་འབྱུང་ཞིང། དོན་ནི་བླ་མེད་རྡོ་རྗེ་ཐེག་པའི་ལམ་ཉམས་སུ་ལེན་པའི་རྟེན་ལ། འཛམ་བུ་གླིང་པའི་མི་
མངལ་སྐྱེས་ཁམས་དྲུག་ལྡན་པ་ཞིག་དགོས་པའི་གནད་ཀྱིས་ལགས་



﻿   ༈    ཞེས་པ། བཞམས་
བསྒོ་དང། གསོལ་བ་དང། བརྗོད་པ་དང་པོ་དང། བརྗོད་པ་གཉིས་པ་དང། བརྗོད་པ་གསུམ་པ་སྟེ་ལྔ་ལ་ཟེར་རོ།།



﻿   ༈   

[116B] བདག་གི་ལམ་རིམ་བཤར་སྒོམ་དུ། ཚ་གྲང་གི་དམྱལ་བའི་ཚེ་ཤིན་ཏུ་རིང་ཞེས་བསྟན་པ་མེད་ཅིང། བཤོས་སྤྲིངས་ལས། དེ་ལྟར་སྡུག་བསྔལ་ཤིན་ཏུ་མི་བཟང་ལོ། །བྱེ་བ་ཕྲག་བརྒྱད་ཉམས་སུ་
མྱོང་ཡང་ནི། །ཇི་སྲིད་མི་དགེ་དེ་ཟད་མ་གྱུར་པ། །དེ་སྲིད་སྲོག་དང་འབྲལ་བར་མི་འགྱུར་རོ། །ཞེས་གསུངས་པས། དམྱལ་བར་འཕེན་བྱེད་ཀྱི་ལས་སྟོབས་ཆེ་ཆུང་གིས་ཚེ་རིང་ཐུར་དུ་འགྱུར་བར་མངོན་
ནོ༑ ༑



﻿   ༈   
ཆོས་པའི་དྲི་ལན་སྐོར། ལུང་རིགས་སྨྲ་བའི་དབང་པོ་དཀའ་བཅུ་དམ་ཆོས་རིན་ཆེན་ལགས་ཀྱི་ཞབས་དྲུང་དུ། ཞུ་འབྲས། དེ་ནས་གསུངས་ཤོག་སྐྱབས་རྟེན་ལྷ་རྫས་ཕྱི་མཛོད་ཊམ་སྲང་གང་བཅས་གནང་འབྱོར་
བཞིན་ཐུགས་བཞེད་རླབས་ཆེན་འགྲུབ་ཕྱིར་བླ་མ་དཀོན་མཆོག་ལ་གསོལ་འདེབས་གང་དྲག་ཞུ། དྲི་བ་གནང་བ་རྣམས་ལ་ཕྲན་མཚན་ཉིད་ལམ་སྦྱངས་ཤིང། མིག་བློ་རྒ་བས་བསྒྲིབས་པས་ལན་ཇི་བཞིན་
ག་ལ་ཐེབས། འོན་ཏེ་རྫ་གཅོག་ཏུ་གྱུར་ཀྱང་བསམ་ཚོད་མ་ཞུས་ན་ཐུགས་ཁྲེལ་འཁྲུངས་དོགས་ཞུ་བ་ལ། མཛོད་ཀྱི་ལུགས་ལ། རླུང་དཀྱིལ་རྒྱ་ཆེ་ཞིང་ཆུ་སའི་དཀྱིལ་འཁོར་གཉིས་ཆུང་བས་ན། རླུང་དཀྱིལ་
གཅིག་གི་སྟེང་ན། རི་རབ་དང་ཆུ་སའི་དཀྱིལ་འཁོར་བྱེ་བ་ཕྲག་བརྒྱ་རེ་ཡོད་པ་ཡིན་ནམ། གསུང་པ་ལ། སྟོང་གསུམ་རི་མཚོ་གླིང་སོགས་བྱེ་བ་ཕྲག་བརྒྱ་ཡོད་པ་དངོས་སུ་གསུངས་པས། ཆུ་སའི་དཀྱིལ་འཁོར་

[089B] རྗེ་དགེ་འདུན་རྒྱ་མཚོས་ཀྱང། གྲངས་མེད་དཔག་ཚད་ཁྱོན་ལྡན་མགྱོགས་འགྲོའི་སྟེང། །བྱེ་བ་ཕྲག་བརྒྱའི་ཆུ་དང་གསེར་གྱི་གཞིར། །ཞེས་
གསུངས་པ་ལྟར་རོ།།



﻿   ༈   
གཞིག་པ་བཅུག་ནས་ཞེས་པའི་དོན་ནོ། །མྱོས་འགྱུར་འཐུང་བའི་ལྟུང་བྱེད་ཀྱི་ཚིགས་མ་འཁྲུལ་བསྐྱེད་ནུས་པ་ཟོས་སམ་ཞེས་པ། ཚིགས་མ་ནི་སྦང་མ་དང། འཁྲུལ་བསྐྱེད་ནུས་པ་ནི་བཟི་བའི་ནུས་པ་ཅན་
ལ་ཟེར་རོ།།



﻿   ༈    བློ་སྦྱོང་གཏོང་ལེན་སྐབས་བླ་མ་དང་སངས་རྒྱས་ལ་སྐྱོན་ལེན་
རྒྱུ་མེད་ཚུལ་ཆེ་ཐང་དུ་གསུངས་པས་ན་བླ་མའི་སྡིག་པ་སྦྱོང་ཚུལ་མ་བྱས་པ་ལེགས་འདྲ་སྙམ་ལགས། དེ་ལྟར་གང་དྲན་ཐོལ་བྱུང་དུ་བྲིས་པ་རྣམས་ལ་ཞིབ་གཟིགས་ཀྱིས་སྤང་བླང་
གནང་བ་མཁྱེན་མཁྱེན་ལགས་



﻿   ༈       ༈    བཀའ་འདྲི་ཕེབས་སྐོར་ལ། ཆེན་མོའི་མཚན་ནང་སྐོར་ཞེས་སོགས་
ཕྲན་རང་ནས་ཇི་ལྟར་འདྲི་རང་ཡང་མི་གོ་བ་འདུག་ལགས། བླ་མེད་སྐབས་དབང་ཤེས་དང་རང་བཞིན་རྟོག་པའི་གཞི་མཐུན་ཁས་ལེན་མིན་ཕྲན་ནས་མཚན་ཉིད་ལ་མ་སྦྱངས་སྟབས་ཞུ་མི་ཤེས་
པར་སྣང། བླ་མེད་སྐབས་སྒོམ་སྡེ་ནམ་རྒྱལ་གྱི་འཇིགས་བྱེད་བསྐྱེད་རྫོགས་སུ་རྣལ་འབྱོར་རོལ་པའི་དགའ་སྟོན་དྲངས་ནས་ཤེས་སྒྲིབ་སྐོར་དགུའི་རྣམ་གཞག་བཤད་ཡོད་སྙམ་སྙམ་འདུག་

[139A]༄༅། །ཀྱང་ངེས་ངེས་མེད། །འཁོར་ལོ་ལག་པ་ཞེས་སོགས་ཀྱི་དོན་ལྟ་ཞོག་གཞུང་ཇི་འདྲའི་ཚིག་རིས་ཡིན་ཀྱང་མ་ངེས། ཁྱིམ་འཁོར་སྤངས་པ་ཞེས་སོགས་རྩིབ་བཅུ་
གཉིས་མེད་པ་ངེས་པར་ཡིན། ཡང་ན་རྒྱལ་པོ་གནས་སོ་ཞེས་པའི་དོན། ཟླ་བའི་དབྱུ་གུ་ལ་བརྩེགས་ཚུལ་ཡང་ན་རྩིབས་བཅུ་དྲུག་པ་ལ་རྒྱལ་པོ་སྟེ་བརྒྱད་བརྩེགས། རྩིབས་བརྒྱད་པ་ལ་
གནས་ཏེ་ཉེར་བཞི་བརྩེགས། རྩིབས་གསུམ་པ་ལ་སོ་སྟེ་སོ་གཉིས་བརྩེགས་བྱས་ལ། རེ་རེའང་བཅུ་དྲུག་བཞིར་དབྱེ་བས། ཞེས་པ་ལྟར་བརྩེག་ཚུལ་སྔ་མ་ལྟར་ན་རེ་རེའང་བཅུ་དྲུག་
བཅུ་དྲུག་དང། བརྩེག་ཚུལ་འདི་ལྟར་ན་རེ་རེའང་བཞི་བཞིར་དབྱེ་བས་ཟླ་བའི་དབྱུ་གུ་ལྷག་ཆད་མེད་པར་ཚང་ཞེས་པ་ཡིན་ཅིང། གཞུང་ཁ་ཅིག་ཏུ། རེ་རེའང་དྲུག་ཅུ་བཞིར་དབྱེ་བས་
ཞེས་པ་ཡི་གེ་མ་དག་པ་ལགས། སོ་བདུན་ཉེར་གསུམ་ཞེས་སོགས་ཀྱིས་ཕུར་གདབ་གཏོར་མའི་གྲངས་བསྟན་པ་ཡིན་འདུག་ཅིང། རྒྱས་པར་གཤིན་རྗེ་ཕོ་བརྒྱད། མོ་བརྒྱད། ཕྱོགས་
སྐྱོང་བཅུ། ལས་བཞིའི་གཤིན་རྗེ་ཡབ་བཞི། ཡུམ་བཞི། ནང་སྒྲུབ་ཡབ་ཡུམ་གསུམ་སྟེ་སོ་བདུན་དང། འབྲིང་པོར། ཕོ་བརྒྱད། མོ་བརྒྱད། ལས་བཞིའི་གཤིན་རྗེ་བཞི། ཆོས་

[139B] བསྡུས་པར་ཕོ་བརྒྱད། མོ་བརྒྱད། ཆོས་རྒྱལ་ཡབ་ཡུམ་གསུམ་སྟེ་བཅུ་གཅིག་དང། ཤིན་ཏུ་བསྡུས་པར་ཆོས་རྒྱལ་རྐྱང་པ་གཅིག་སྟེ། ལྕགས་
མཁར་གྱི་རྩིག་གྲངས་དང་ལྷའི་བཞུགས་གནས་བསྟུན་ནས་འཇོག་ལུགས་བྱེད་ཀྱི་ཡོད་དམ་སྙམ་པ་ལས་ཕྱག་ལེན་མཐོང་ཐོས་མེད་ལགས། བསྒྲུབ་བྱ་རླུང་དཀྱིལ་རྐང་བརྒྱད་སྟེང་བཞག་
ནས༑ ཞེས་པ་གཞུང་གང་གི་ཚིག་ཡིན་པ་མ་ངེས་ཀྱང། དབང་དགུག་གི་འཁྲུལ་འཁོར་ལྟ་བུའི་སྐབས་ཡིན་ཚེ། རླུང་དཀྱིལ་གྱི་སྙིང་གི་སེང་གེ་རྐང་པ་བརྒྱད་པ་ལ་བསྒྲུབ་བྱ་བསྐྱོན་པ་ཡིན་
ནམ་སྙམ། སྭ་དྷ་ན། ཞེས་པ་སྒྲུབ་ཐབས་ལ་འཇུག་པ་ཡོད་ཅིང། མཆོད་པའི་ང་རྒྱལ་འཛིན་པའི་སྔགས་ཀྱི། སྭ་ད་ན། ཞེས་པ་འདྲི་བ་ཡིན་ཚེ། མཉེས་པར་བྱེད་པ་ལ་འཇུག་འཇིགས་
བྱེད་ཕྱག་ཞབས་ལ་ཞི་ཁྲོ་སྦྲགས་སྒྲུབ་ཚང་ཚུལ་བཤད་པ་མ་མཐོང། རྡོ་རྗེ་ཚིག་སྦྲམ་ཞེས་པའི་དོན། ཚིག་སྦམ་མེ་བ་ཞིག་ལས་མ་གསུངས་པས་དོན་གྱི་རྣམ་དབྱེ་རྡོ་རྗེ་ལྟར་ཕྱེད་
དཀའ་བ་ཡིན་ནམ་སྙམ། གདན་གསུམ་གྱི་དོ་ན་ས་ལུགས་ཀྱི་གཞུང་རྣམས་སུ་གཤེགས་པ་གཤེགས་མ་ཕུང་ཁམས་དག་པའི་གདན། སེམས་དཔའ་སེམས་མ་སྐྱེ་མཆེད་དག་

[140A]༄༅། །པའི་གདན། ཁྲོ་བོ་ཁྲོ་མོ་ཡན་ལག་དག་པའི་གདན་ཞེས་འབྱུང་བ་དེ་ཡིན་འདྲ། མ་ཤ་ཞེས་པ་སྲན་མ་སྟེ། རྒྱ་སྲན་པ་དམར་མོའི་འོ་མར་སྤངས་ཏེ་དར་ལེ་བརྒན་
ལ་གྲིལ་བ་ལྕེ་འོག་ཏུ་བཅུག་སྟེ་ཉི་ཟླ་གཟའ་འཛིན་གྱི་སྐབས་བསྒྲུབ་ཚུལ་འཇམ་དཀར་གྱི་ལས་ཚོགས་དང་འཇམ་དབྱངས་ཆོས་སྐོར་སོགས་སུ་འབྱུང་བ་དེ་ཡིན་སྣང། ནང་མཆོད་གཞི་
འབྲས་ལ་སྦྱོར་ཚུལ་རྗེ་ཆོས་རྒྱན་གྱི་གསང་འདུས་བསྐྱེད་རིམ་སོགས་སུ་འབྱུང་བར་གདའ། རྣམ་འཇོམས་ཀྱི་དམ་ཚིག་པ་བདག་ལ་ཐིམ་ཞེས་པ། རང་དམ་ཚིག་པར་གསལ་བ་འོད་
དུ་ཞུ་ནས་ཐ་མལ་པར་གནས་པའི་དོན་དང། དེ་ལྟར་བྱས་པའི་དགོས་པ་དམར་སྐྱུར་སོགས་ལ་སྤྱད་ཀྱང་ཉེས་པ་མི་འབྱུང་བའི་ཆེད་ཡིན་ཞེས་བདག་གི་བླ་མ་བཞེད། མེ་ཏོག་ཨཱུ་ཐི་ཀ་ཇི་ལྟར་
ཡིན་བཤད་པ་མ་མཐོང་ཞིང། མ་ལི་ཀ་ནི། ས་སྐྱ་ལེགས་བཤད་ལས། རླུང་གི་བབས་པའི་མལླི་ཀ་དྲི་ཞིམ་ཕྱག་དར་ཁྲོད་ན་རྫི། །ཞེས་དང། སྙན་ངག་མེ་ལོང་ལས། མལླི་ཀ་ཡི་འཕྲེང་
ཚོགས་ཅན། ཞེས་པའི་ཐད་ཀྱི་འགྲེལ་པར་མེ་ཏོག་ཤིན་ཏུ་དཀར་བ་ཞེས་འབྱུང་བ་གུང་བསྒྲིགས་ན་མེ་ཏོག་ཁ་དོག་དཀར་ཞིང་དྲི་ཞིམ་པ་ཞིག་ཡིན་པར་མངོན་ལགས། སྔ་མོ་ངོས་མཇལ་

[140B] དེ་
འཕྲལ་ཟིན་བྲིས་བྱེད་རྒྱུ་མ་བྱུང་བས་བརྗེད་འདུག་སྟབས་ཁྱད་པར་འབྱེད་ཚུལ་ཇི་ལྟར་ཡིན་ཞལ་གང་གསལ་ཞིག་གནང་གྲོགས་ཀྱང་མཁྱཻན་ལགས་



﻿   ༈    ཕྱི་མ་
གཡས་སྐོར་བྱེད་པའི་རྒྱུ་མཚན་གང་ལགས། ཞེས་པ་ལ། བཤད་པ་མཐོང་ཐོས་མ་བྱུང་ཡང། ཤ་ལྔ་གཤེགས་པའི་ངོ་བོ་ཐབས་དང་གཡོན་སྐོར་ཤེས་རབ་ཀྱི་ཆ་ཐབས་ཤེས་སྦྱོར་བ་དང། བདུད་རྩི་
གཤེགས་མའི་ངོ་བོ་ཤེས་རབ་དང་གཡས་སྐོར་ཐབས་ཀྱི་ཆ་ཐབས་ཤེས་སྦྱོར་པའི་དོན་གྱིས་ཡིན་བྱས་ན་སྟབས་འདིར་འགྲིག་གམ་སྙམ་མོ།།



﻿   ༈    ལྷག་གནས་བྱའོ། །ཞེས་པའི་དོན་ནི། ལྟ་གོན་བྱའོ། །ཞེས་པའི་དོན་ཡིན་ལ། ཉིན་མོ་འབྱུང་གནས་ཀྱིས་ལྷག་གནས་ཞེས་པ་རབ་ཏུ་གནས་པའི་དོན་དུའང་བཤད་དེ། དཔེར་
ན་སློབ་མ་སྟ་གོན་བྱས་པས་སློབ་མའི་རྒྱུད་སྔར་ལས་ལྷག་པའམ་རབ་དང་མཆོག་ཏུ་བྱས་པའི་རྒྱུ་མཚན་གྱིས་ཡིན་ནོ།།



﻿   ༈    གུས་པ་སྔོན་ཞུས་ལྟར། ན་རྒས་ལུས་གཅོད་གིས་བཀའ་གནང་ཇི་བཞིན་བསྒྲུབ་ནུས་མིན་
སོམ་ཉིར་གྱུར་ཀྱང། །ཐུགས་ཀྱི་བཞེད་པ་འབྲས་ལྡན་དུ་འགྱུར་ཕྱིར་བླ་མ་དཀོན་མཆོག་ལ་གསོལ་འདེབས་གང་དྲག་ཞུ་བ་དང། བྲིས་འབུར་གྱི་རྟེན་གང་ལེགས་ཀྱང་བསྐྱེད་རྫོགས་ཀྱི་འཁྲིད་འབུལ་ཐུབ་ན་དེ་སྐབས་ཞུས་
པས་གནད་དུ་ཁེལ་བ་འབྱུང་རེ་ལགས་པས་དེ་བཞིན་དགོངས་འཇགས་མཁྱེན་མཁྱེན་ལགས་



﻿   ༈    མི་ལྡོག་དེ་ནི་དྲི་ཟའོ། །ཞེས་པའི་སྐབས། བར་དོའི་རྟེན་ལ་འགྲུབ་བྱེད་ཀྱི་ལས་མངོན་དུ་གྱུར་པ་ཡོད་དམ་མེད། ཅེས་གསུང་བ་འདི་ཇི་བཞིན་གོ་བ་ཞིག་
མ་བྱུང་མོད། མི་ལྟ་བུའི་བར་སྲིད་དེ་འགྲོ་བ་གཞན་གྱི་བར་སྲིད་དུ་ལྡོག་མི་ལྡོག་འདྲི་བ་ཡིན་ན་ནི། ལམ་རིམ་ཆེན་མོ་ལས། མཛོད་དུ་འགྲོ་བ་གང་ཡིན་པའི་བར་དོ་གྲུབ་ན་དེ་ནས་སྐྱེ་བ་གཞན་དུ་བཟློག་ཏུ་མེད་པར་གསུངས་
མོད༑ ཀུན་ལས་བཏུས་སུ་ལྡོག་པར་ཡང་བཤད་དོ། །ཞེས་དང། ཀུན་རིག་ཊིཀ་ཆེན་ལས། ཉན་ཐོས་པས། མི་ལྡོག་དེ་ནི་དྲི་ཟའོ། །ཞེས་བཤད་པས། དམྱལ་བར་སྐྱེ་བའི་བར་དོ་ལྟ་བུ་གཅིག་གྲུབ་ནས། དེ་ནས་
མཐོ་རིས་སུ་མི་བཟློག་པར་འདོད་ཀྱང། །ཐེག་ཆེན་པས། ཞག་བདུན་ནས་འཆི་བའི་མཚམས་སུ་དམྱལ་བའི་བར་དོ་ཡིན་པ་ལ་ཕྱིས་བདེ་འགྲོར་འགྱུར་བ་འདོད་དེ། ས་སྡེ་ལས། ཞག་བདུན་གྱིས་ཤི་འཕོས་པ་དེ། ཡང་ན་ནི་
དེ་ཉིད་དུ་མངོན་པར་འགྲུབ་པར་འགྱུར་རོ། །ཡང་ན་ནི་སྐལ་བ་མི་མཉམ་པ་གཞན་དུ་སྟེ། གལ་ཏེ་ལས་གཞན་གྱིས་བྱ་བ་ཡོངས་སུ་འགྱུར་བས་བར་མ་དོའི་སྲིད་པའི་ས་བོན་ཡོངས་སུ་འགྱུར་བར་བྱེད་པའི་ཕྱིར་རོ། །ཞེས་

[110A]༄༅། །བཤད་པའི་ཕྱིར། ཞེས་གསུངས་པ་རྣམས་ལ་བརྟགས་ན་ཐུགས་དོགས་ཆོད་ཀྱི་ན་ཡོད་ལས་ཆེ་



﻿   ༈    ལྷ་གང་དང་གང་རྒྱུད་སྡེ་གང་དང་གང་ཡིན་གྱི་གསལ་ཁ་དགོས་ཚུལ་གསུངས་པ་སྤྱིར་རྒྱུད་སྡེ་རེ་རེ་ལའང་
ལྷའི་རྣམ་གྲངས་མཐའ་ཡས་ཤིང་ལྷ་གཅིག་ཀྱང་རྒྱུད་སྡེ་སྣ་ཚོགས་སུ་ཚད་ལྡན་གྱིས་བཤད་པ་དུ་མ་སྣང་བའི་ཕྱིར་མཐའ་དག་བརྗོད་མི་ལང་ཞིང། ཆེ་ལོང་ཙམ་ཞིག་རྒྱུད་སྡེ་སྤྱི་རྣམས་སོགས་ལ་གཟིགས་ན་རྟོགས་པས་འདིར་མཚན་གཞི་ཙམ་
རེ་སྨོས་ན། དམ་ཚིག་གསུམ་བཀོད་བྱ་བའི་རྒྱུད། །རྣམ་སྣང་མངོན་བྱང་སྤྱོད་པའི་རྒྱུ། །ཐམས་ཅད་རིག་བ་རྣལ་འབྱོར་རྒྱུད། །གསུང་བ་འདུས་པ་བླ་མེད་རྒྱུད། །ཅེས་སོ།།



﻿   ༈   
ཚེ་རབས་གཏན་གྱི་སྐྱབས་གནས་བཀའ་དྲིན་མཚུངས་ཟླ་མ་མཆིས་པ་་རྗེ་བཙུན་བླ་མ་རིན་པོ་ཆེའི་ཞབས་སྟེགས་གསེར་གྱི་པདྨོ་རྣམ་པར་བཞད་པའི་དྲུང་དུ། སྒོ་གསུམ་དད་གུས་ཆེན་པོའི་སོར་བཅུ་སྤྱི་
བོར་བཀོད་དེ་ལྷ་ཕྱག་གྲངས་མེད་དང་བཅས་ཏེ་ཞུ་གསོལ། བློ་སྦྱོང་དོན་བདུན་མའི་གསུམ་པ་རྐྱེན་ངན་བྱང་ཆུབ་ཀྱི་ལམ་དུ་བསྒྱུར་བ་ལ། སྣོད་བཅུད་སྡིག་པས་གང་བའི་ཚེ་ཞེས་སོགས། མི་དགེ་བཅུ་དང་རྒྱུ་
འབྲས་སྦྱོར་ཚུལ་སོགས། རབ་རྨོངས་བློ་མུན་སེལ་བའི་བཀའ་མཆན་ཡེ་ཤེས་སྒྲོན་མེ་ཞིག་གུས་པའི་སྤྱི་བོར་སྨིན་སྩོལ་ཐུགས་རྗེ་ཆེ་བ་ནས་འདི་ཕྱི་ཚེ་རབས་ཀུན་དུ་འབྲལ་མེད་རྗེས་སུ་འཛིན་པའི་ཐུགས་དམ་
རྡོ་རྗེའི་རྭ་གུར་ནས་དུས་ནམ་ཡང་མི་འདོར་བ་མཁྱཻན་མཁྱཻན་ཞེས་གསོལ་བ་འདེབས་མཚོན་རབ་དཀར་ལྷ་གོས་ལྗགས་སྨིན་གསོལ་དཀྲུམ་དྲི་མེད་བཞི་ལིང་བཅས་བཀའ་འབངས་བསྟན་འཛིན་བཀྲ་ཤིས་ཀྱིས་

[144A]༄༅། །ཕྱག་བཅས་ཕུལ་བའི་ཞུ་སོན་



﻿   ༈    ལུང་རྟོགས་བསྟན་པའི་མངའ་བདག་སྤྲུལ་པའི་སྐུ་རིན་པོ་ཆེའི་ཞབས་དྲུང་དུ། གུས་འཇོས་སུ་ཞུ་གསོལ། དེང་ཡང་སྐུའི་
དཀྱིལ་འཁོར་དྭངས་ཤིང་མཛད་འཕྲིན་བླར་འཕེལ་ནས་གསུང་ཤོག་གནང་རྟེན་ལྷ་རྫས་རིན་གཉིས་འཁོར་ལོ་ཡོན་ཏན་གྱི་གྲངས་ལྡན་བཅས་སྩལ་བ་ཉམས་བྲལ་དུ་སོན་པས་བཀའ་དྲིན་མཆོག་ཏུ་ཆེ། འདིར་ཕྲན་
བུའང་བློ་མིག་ཇེ་འགྲིབས་སུ་འགྲོ་བ་མ་གཏོགས་གཞན་མས་གསར་བསླད་མེད་པར་གནས་ལགས། མཚམས་ཞུའི་སྙིང་པོ་བཀའ་འདྲི་ཇི་ལྟར་ཕེབས་པ་ལ་ལན་གང་དྲན་ཐོལ་སྐྱེས་སུ་འབུལ་བ་ལ། གུང་རུས་ལྷོ་
ཕྱོགས་ནས་སློབ་མ་འཇུག་པར་བཤད་བ་དེ་རི་རབ་ཀྱི་སྟེང་དུ་བདེ་མཆོག་གི་དཀྱིལ་འཁོར་ད་ལྟའང་མ་བསྡུས་པར་ཡོད་གསུངས་པས་གཙོ་བོའི་ཞལ་རང་ཅག་འཛམ་བུ་གླིང་པ་ངོས་སུ་གཟིགས་ནས་ཡོད་པར་གསུངས་
པའི་ཕྱོགས་སྤྱིའི་ལྷོ་ལ་དགོངས་པ་འདྲ་ཡང། དེའི་གཙོ་བོ་དཀྱིལ་འཁོར་གྱི་ཤར་ལ་ལྟ་བར་ཁས་མ་བླངས་ན་གཙོ་བོའི་རྩ་ཞལ་གཟུགས་ཅན་མ་ལ་གཟིགས་པར་ཁས་ལེན་དགོས་པས་བདེ་ཆེན་རོལ་མཚོར། འདིའི་

[089B] །
སངས་རྒྱས་ཆོས་དང་ཞེས་སོགས་ཀྱི་སྐབས་སུ། རྗེ་ལྕང་སྐྱ་ངག་དབང་བློ་བཟང་ཆོས་ལྡན་གྱིས། བྱེ་བྲག་ཏུ་དམ་ཚིག་ཉེར་གཉིས་འཛིན་པའི་ཚིགས་བཅད་ཀྱི་དོན་ནི། ཤོ་ལོ་ཀ་དང་པོས་སྐྱབས་འགྲོ། གཉིས་པས་
དགོངས་གསོལ། གསུམ་པས་བདག་དུས་འདི་ནས་བཟུང་སྟེ་ཇི་སྲིད་སྲིད་ཞིའི་མཐའ་གཉིས་སུ་མེད་པའི་གོ་འཕང་ལ་གནས་ཀྱི་བར་དུ། དེའི་ཚངས་སྤྱོད་གཉིས་སུ་མེད་པ་ཉི་ཤུ་རྩ་གཉིས་ལེགས་པར་བསྲུང་ངོ། །ཞེས་
དམ་བཅའ་བ་བསྟན་ཏོ། །གསུང་ཡང་ཤོ་ལོ་ཀ་དང་པོ་གཉིས་ཀྱིས་སྐྱབས་འགྲོ། གསུམ་པས་དགོངས་གསོལ། བཞི་པས་དམ་ཚིག་ཉེར་གཉིས་པ་སྲུང་བར་དམ་བཅའ་བ་བསྟན་པར་མངོན་སུམ་གྱིས་གྲུབ་བོ། །དེས་
ན་ཚིག་རྐང་དང་པོ་གཉིས་ཀྱིས་སྐྱབས་འགྲོ་མདོར་བསྟན་པ་ནི་གོ་སླའོ། །དེ་ནས་གཉིས་ཀྱིས་ཆོས་ལ་སྐྱབས་སུ་འགྲོ་བ་བསྟན་ཏེ། ཉན་རང་ཕར་ཕྱིན་གྱི་ཐེག་པ་གསུམ་མདོ་ཕྱོགས་ཀྱི་ཆོས་དང། རྣལ་འབྱོར་བླ་ན་མེད་
པའི་རྒྱུད་སོགས་གསང་སྔགས་རྒྱུད་སྡེ་བཞི་པོ་སྤྱི་དང། བྱེ་བྲག་ཏུ་མཁའ་འགྲོ་མའི་རྒྱུད་ཀྱི་རྒྱལ་པོ་བདེ་མཆོག་གི་ཆོས་ལ་སྐྱབས་སུ་འགྲོ་བའོ། །དེ་ནས་གཉིས་ཀྱིས་དགེ་འདུན་ལ་སྐྱབས་སུ་འགྲོ་བ་བསྟན་ཏེ་

[090A]༄༅། །ཁཎྜ་ཀ་པཱ་ལ་སོགས་དཔའ་བོ་དང། རབ་གཏུམ་མ་སོགས་དཔའ་མོ་དང། ཡུམ་བཞི་དང་ཕག་མོ་སྟེ་དབང་བསྐུར་བའི་ལྷ་མོ་རྣམས་ནི་སྔགས་ཕྱོགས་ཀྱི་དགེ་འདུན་དང། བྱང་
སེམས་ཕྱིར་མི་ལྡོག་པའི་བདག་ཉིད་ཆེན་པོ་རྣམས་མདོ་ཕྱོགས་ཀྱི་དགེ་འདུན་ཏེ་དེ་རྣམས་ལ་སྐྱབས་སུ་འགྲོ་བའོ། །དེ་ནས་གཉིས་ཀྱིས་སངས་རྒྱས་ལ་སྐྱབས་སུ་འགྲོ་བ་བསྟན་ཏེ། དཀྱིལ་འཁོར་གྱི་གཙོ་བོ་
ཧེ་རུ་ཀ་དང་སློབ་དཔོན་ངོ་བོ་དབྱེར་མེད་པའི་ལམ་སྟོན་པ་པོ་ལ་དུས་རྟག་ཏུ་སྐྱབས་སུ་འགྲོ་བའོ། །དེ་ནས་ཚིག་རྐང་བཞིས་ཧེ་རུ་ཀ་ལ་སོགས་པའི་དཔའ་བོ་ཐམས་ཅད་དང། རྡོ་རྗེ་རྣམ་པར་སྣང་མཛད་མ་
ལ་སོགས་པའི་རྣལ་འབྱོར་མ་ཐམས་ཅད་དང། བྱང་ཆུབ་སེམས་དཔའ་དཔག་ཏུ་མེད་པ་རྣམས་ལ་ཐུགས་དགོངས་རྩེ་གཅིག་ཏུ་གཏོད་པར་གསོལ་བ་འདེབས་པ་བསྟན་ཏོ། །དེ་ཡང་ཙ་ཞེས་པ་དང་དང་ཡང་
སོགས་ལ་འཇུག་པའི་ཚིག་ཕྲད་ཡིན་ཀྱང། རྣལ་འབྱོར་མ་དང། ཞེས་བསྒྱུར་བ་ལས་རྣལ་འབྱོར་མ་ཡང་ཞེས་བསྒྱུར་པ་འགྱུར་ལེགས་སོ། །དེ་ནས་བཞིས་བདག་གིས་དུས་འདི་ནས་བཟུང་སྟེ་ཇི་སྲིད་
བདེན་གཉིས་དབྱེར་མེད་ཟུང་འཇུག་གི་གོ་འཕང་ལ་གནས་པ་དེ་སྲིད་ཀྱི་བར་དུ་ཟུང་འཇུག་མི་གནས་པའི་མྱང་འདས་ཚངས་པའི་སྒྲས་བསྟན་པ་དེའི་སྤྱོད་པ་སྟེ་རྒྱུ་གཅིག་པུ་གཉིས་པ་གཞན་མེད་པ་ནི་རྩ་ལྟུང་བཅུ་

[090B] །ཞེས་ཁས་ལེན་པ་བསྟན་ཏོ། །ཤེས་རབ་ཀྱི་དམ་ཚིག་བརྒྱད་ནི། བདེ་མཆོག་རྩ་བརྒྱུད་དུ་འབྱུང་བ་སྦ་
དོན་ཀུན་གསལ་དང། འདོད་འཇོ་སོགས་སུ་བཀྲལ་མོད་ཀྱང་ཇི་བཞིན་གོ་དཀའ་བ་ལ་རྗེ་ལྕང་སྐྱ་རོལ་པའི་རྡོ་རྗེས་བདེ་མཆོག་ལུས་དཀྱིལ་གྱི་བསྐྱེད་རིམ་བཀའ་རྒྱ་མར་ཚིག་ལྷུག་ཏུ་གསལ་བར་བཤད་པ་བདག་གིས་
ཚིགས་བཅད་ཉུང་ངུར་བསྒྲིགས་པ་ནི། གཡོན་པའི་ཀུན་སྤྱོད་མི་བརྙས་མཆོད། །མཚན་ལྡན་མིན་ལ་སྙོམས་འཇུག་སྤང། །སྦྱོར་ཚེ་ལྟ་དང་འབྲལ་མི་བྱ། །ཆགས་ལམ་ལ་མོས་འགྱུར་མེད་བྱ། །ཕྱག་རྒྱ་རྣམ་
གཉིས་འདོར་མི་བྱ། །ཕྱི་ནང་ཐབས་ལ་གཙོ་བོར་འབད། །ཀུནྡ་མི་འབྱིན་ཚངས་སྤྱོད་བསྟེན། །བྱང་སེམས་ལེན་ཚེ་སྐྱུག་བྲོ་སྤང། །ཞེས་པའོ། །ཧེ་རུ་ཀ་དཔལ་འབར་བའི་ཞེས་སོགས་ཚིགས་བཅད་གཉིས་
ཀྱི་དོན་ནི། ཐབས་མཚོན་པ་གསལ་བྱེད་སོ་གསུམ་གྱི་ཐ་མ་ཧེ་ལས་ཡབ་དང། ཤེས་རབ་མཚོན་པ་དབྱངས་བཅུ་དྲུག་གི་དང་པོ་ཨ་ལས་ཡུམ་གྱི་ཤིས་བརྗོད་མཛད་པ་ཐབས་ཤེས་མཉམ་པར་སྦྱོར་བའི་དོན་དང། ཧེ་
དང་རུས་ཡུལ་བདག་མེད་གཉིས་དང་ཀས་ཡུལ་ཅན་བདེ་བ་ཆེན་པོའི་ཡེ་ཤེས་དང་དཔལ་གྱིས་བདེ་སྟོང་དབྱེར་མེད་དུ་སྦྱོར་བ་མཚོན་ཞིང། བདེ་སྟོང་དེ་ཉིད་གཟུགས་སྐུའི་རྣམ་པར་ཤར་བའི་སྐུ་ལས་འོད་ཟེར་

[091A]༄༅། །འབར་བའི་རྣམ་པ་ཅན། ཞལ་ནས་བསྡིགས་པའི་གད་བརྒྱངས་ཧ་ཧ་ཞེས་བསྒྲགས་པས་ས་འོག་ས་སྟེང་ས་བླ་གསུམ་རྣམ་པ་དྲུག་ཏུ་གཡོ་བར་བྱེད་ཅིང། ཧཱུཾ་ཧཱུཾ་ཕཊ་ཕཊ་ཀྱི་སྒྲ་སྐད་
དྲག་པོས་ལྷའི་བུ་ལ་སོགས་པའི་བདུད་བཞིའི་ཀླད་པ་འགེམས་པར་བྱེད་པའི་ཡབ་བདེ་མཆོག་འཁོར་ལོ་སྟེ་འཁོར་ལོ་བདེ་མཆོག་གི་སྐུ་གསུང་ཐུགས་ཀྱི་བཀྲ་ཤིས་དེང་གི་དུས་སུ་གནས་འདོར་སློབ་མ་རྣམས་ལ་
སྩོལ་ཅིག་ཅེས་དང། ཨེ་སྟོང་པ་དང་ཝ་ཐབས། ཐིག་ལེས་མཉམ་པར་སྦྱོར་བ་མཚོན་པས་དོན་དམ་པའི་སྔགས་བདེ་སྟོང་གི་ཡེ་ཤེས་གཟུགས་སུ་ཤར་བའི་སྐུ་ཅན། ཨཱ་ལི་ཤེས་རབ་ཀྱི་སྲོག་ཀཱ་ལི་ཐབས་ཀྱི་
ལུས་ལ་ཞུགས་ནས་ཆོས་ཕུང་བརྒྱད་ཁྲི་བཞི་སྟོང་གདུལ་བྱ་ལ་འདོམས་པའི་གསུང་མངའ་བ། ཨ་ཤེས་རབ་ཡུལ་སྟོང་པ་ཉིད་དང་ཐིག་ལེ་ཐབས་ཡུལ་ཅན་བདེ་བ་ཆེན་པོ་ངོ་བོ་དབྱེར་མེད་དུ་སོན་པའི་ཐུགས་མངའ་
བའི་ཡུམ་རྡོ་རྗེ་ཕག་མོའི་སྐུ་གསུང་ཐུགས་ཀྱི་བཀྲ་ཤིས་དེང་འདིར་སློབ་མ་རྣམས་ལ་སྩོལ་ཅིག་ཅེས་པའོ། །ཚིག་དབང་གི་སྐབས་ཀྱི་དངོས་པོ་མེད་པའི་ཆོས་ཉིད་སོགས་ཀྱི་དོན་ནི། བདེན་པའི་དངོས་པོར་གྲུབ་པ་རྡུལ་
ཙམ་ཡང་མེད་པའི་ཆོས་ཉིད་ཀྱིས་འཁོར་འདས་ཀྱི་ཆོས་ཐམས་ཅད་ལ་ཁྱབ་ཅིང། ཆོས་ཉིད་དེ་ནི་ནམ་མཁའ་ལ་ཐོགས་བཅས་ཀྱི་རེག་བྱ་ཡེ་ནས་མེད་པ་ལྟ་བུར་གློ་བུར་གྱི་དྲི་མས་གདོད་མ་ནས་མ་གོས་པ་ཡིན་ལ། དེ་

[091B]ཅེས་པ་སྟེ། དབང་བཞི་པ་ཧྭ་ཤང་གི་སྒོམ་ལ་
ངོས་འཛིན་པ་དང། བདེ་རྐྱང་ལ་ངོས་འཛིན་པ་དང། སྟོང་རྐྱང་ལ་ངོས་འཛིན་པ་དང། བདེ་སྟོང་དབྱེར་མེད་ལ་ངོས་འཛིན་པ་དང། བདེ་སྟོང་དབྱེར་མེད་ལ་ངོས་འཛིན་པ་དང། བདེན་གཉིས་དབྱེར་མེད་ལ་ངོས་འཛིན་པ་སོགས་མང་བས། དེ་རྣམས་དང་
བསྟུན་པའི་འགྲེལ་ལུགས་ཡོད་འདྲ་ཞིང། ཚིག་འདི་རྗེ་རིན་པོ་ཆེའི་རྫོགས་རིམ་དངོས་གྲུབ་སྙེ་མ་དང། སྤྱན་སྔ་ཆོས་དྲུག་གཉིས་སུའང་འགྱུར་མི་འདྲ་ཙམ་འབྱུང་བས་རྒྱུད་འགྲེལ་ལ་བརྟགས་ནས་བདེན་གཉིས་
དབྱེར་མེད་ཟུང་འཇུག་ལ་ངོ་སྤྲོད་ཚུལ་གལ་ཆེ་ཡང། སྤྱིར་བློ་མིག་མི་གསལ་བ་དང། ལྷག་པར་ཕོ་ཉ་ཐོན་པའི་དུས་གཏུགས་ལ་བརྟེན་གང་ཤར་ཐོལ་བྱུང་དུ་བྲིས་ནས་ཕུལ་བ་ལགས་པས་ཞིབ་ཏུ་བརྟག་
པར་མཁྱེན་མཁྱེན་ལགས། ཞུ་འདེགས་བཅས་གུས་པས་འཕྲལ་མར་ཕུལ་



﻿   ༈   
ཀྱི༑ རང་ངོ་རང་གིས་ཤེས་ལུགས་ཇི་ལྟར་ཡིན། ཞེས་པ་ལ། རང་གི་སེམས་དང་སེམས་ཀྱི་ཆོས་ཉིད་གཉིས་མེ་དང་མེའི་ཚ་བ་ལྟར་གདོད་མ་ནས་ལྷན་ཅིག་ཏུ་ཡོད་ཀྱང། གློ་བུར་གྱི་དྲི་མས་བསྒྲིབས་ཏེ། སེམས་
ཀྱིས་རང་བཞིན་ཆོས་ཉིད་མ་རྟོགས་པ་ནི་རང་ངོ་རང་གིས་མ་ཤེས་པ་ཡིན་པས། ད་ཤེས་པར་བྱིན་གྱིས་རློབས་ཤིག། ཅེས་པ་སྟེ། འདིའི་ཐད་ཀྱི་རྗེ་རོལ་པའི་རྡོ་རྗེའི་འགྲེལ་བ་ལས། རང་གི་སེམས་ཀྱི་ངོ་བོ་སྟེ་གནས་ལུགས་
ཇི་ལྟ་བ་བཞིན་དུ་རང་གི་ཉམས་མྱོང་གིས་ཤེས་པར་བྱིན་གྱིས་རློབས། ཞེས་པའོ། །ཞེས་གསུངས་པའི་ཕྱིར་རོ།།



﻿   ༈    ཞེས་པ་ལ། བསླབ་བྱ་
ལས༑ ཁ་སྐོང་བའི། རེ་བཅས་གོས་ཀྱང་བྱིན་གྱིས་མ་བརླབས་པར། །སོ་གཅིག་སྐྱ་རེངས་ཤར་ཚེ་ཟླ་འཇོག་གསུངས། །ཞེས་པ་ལྟར། དགེ་སློང་རང་ཉིད་ལ་ཆོས་གོས་རྣམ་གསུམ་སོགས་ཡོ་བྱད་བཅུ་
གསུམ་གང་རུང་མ་ཚང་ཞིང། སྦྱིན་བདག་གིས་བྱིན་པའི་གོས་དེ་ལ་ཁ་སྐོང་གི་བསྣན་ཁ་ཞིག་འབྱོར་ན་ཡོ་བྱད་མ་ཚང་བ་དེ་བཟོ་རྒྱུའི་རེ་བ་ཡོད་ན། གོས་འབྱོར་པ་དེ་ཞག་བཅུ་འཆང་སྤང་གི་རིགས་མ་ཡིན་
པར་ཟླ་འཇོག་གི་རིགས་ཡིན་པས་ཟླ་གཅིག་གི་རིང་བྱིན་གྱིས་མ་བརླབས་པར་བཅངས་པ་ལ་ཉེས་པ་མེད་ཅིང་ཞག་སོ་གཅིག་པའི་སྐྱ་རེངས་ཤར་ཚེ་ཟླ་འཇོག་གི་སྤང་ལྟུང་འབྱུང་བའི་དོན་ཡིན་ལགས། །



﻿   ༈       ༈    དཔེར་ན་སངས་རྒྱས་ཀྱི་དྲུང་ནས་ལྷས་བྱིན་སའི་མཐོང་ཕྱེ་ནས་
མནར་མེད་དུ་ལྷུངས་བ་དང་འདྲ་ལ། རྒྱུན་པར་བླང་དོར་འཛོལ་མེད་དུ་སྤྱད་ན། ལུང་སྟོང་དུ་ཤི་ཡང་བདེ་འགྲོར་འགྲོ་སྟེ། མདོ་ལས། རྣ་བས་མཐོས་མིག་སྔར་མ་མཐོང་ཡང། །གཏན་སྲུང་མི་དེ་མཐོ་རིས་འགྲོ་བར་
འགྱུར། །ཞེས་གསུངས་པས་སོ།།



﻿   ༈    རྣ་བའི་ཡུལ་སྒྲ་དང། སྣའི་ཡུལ་དྲི་དང། ལྕེའི་ཡུལ་རོ་དང། ལུས་ཀྱི་ཡུལ་རེག་བྱ་དང། ཡིད་ཀྱི་ཡུལ་ཆོས་རྣམས་ཡིན། དེ་རྣམས་ཀྱི་དྲི་
མ་ནི༑ གཟུགས་ལ་མཚོན་ན། གཟུགས་མཛེས་པ་མཐོང་ན་འདོད་ཆགས་སྐྱེ་བ་དང། གཟུགས་མི་མཛེས་པ་མཐོང་ན་ཞེས་དང་སྐྱེ་བ་དང། གཟུགས་བར་མ་མཐོང་ན་གཏི་མུག་གི་རིགས་འདྲ་སྐྱེ་བ་ལྟ་བུ་ཡིན་པས་
ཐོད་པ་དྲུག་གིས་མ་རྒན་སེམས་ཅན་རྣམས་ཀྱི་ཤེས་རྒྱུད་ཀྱི་ཡུལ་དྲུག་ལ་བརྟེན་ནས་བྱུང་བའི་ཉོན་མོངས་ཀྱི་དྲི་མ་དེ་རྣམས་ལྷག་མེད་དུ་སྦྱངས་པའི་མོས་པ་བྱའོ། །རྡོ་རྗེ་གསུམ་གྱི་ཡེ་ཤེས་པ་སྤྱན་འདྲེན་

[064B]འདི་རྣམས་ངེད་ཀྱིས་དཀའ་ཚེགས་ལ་མ་བལྟས་པར་བྲིས་པ་ཡིན་པས་སེམས་ལ་ངེས་ངེས་བྱས་ནས་བདག་བསྐྱེད་གཏོང་རེས་ཀྱིས་ཉམས་ལེན་ལ་
ཐེབས་པ་གྱིས་



﻿   ༈    ཡུལ་གསུམ་
ནི༑ ཡིད་དུ་འོང་བ་དང་མི་འོང་བ་དང་བར་མ་གསུམ་དང། དུག་གསུམ་ནི་ཆགས་སྡང་རྨོངས་གསུམ་དང། རྣམ་དག་དགེ་རྩ་གསུམ་ནི་དུག་གསུམ་རྣམ་པར་དག་པ་སྟེ། དུག་གསུམ་དང་མ་འདྲེས་པའི་དགེ་རྩའོ་

[000]  །དེ་ཡང་ཡུལ་ཡིད་དུ་
འོང་བ་འདོད་ཆགས་བསྐྱེད་པའི་རྒྱུར་འགྲོ་བ་དཀག་

[000] འདོད་ཆགས་དང་མ་འདྲེས་པའི་དགེ་བའི་རྒྱུར་སྒྱུར་བར་བྱེད་པ་སོགས་ཏེ། དེའི་ཚུལ་ནི། ཡུལ་ཡིད་དུ་འོང་བ་དང་ཕྲད་བ་ན། འདི་ལྟ་བུའི་ཡུལ་ལ་བརྟེན་ནས་འདོད་ཆགས་
སྐྱེས་ཏེ་ལས་ངན་བསགས་ནས་སྡུག་བསྔལ་མྱོང་བའི་སེམས་ཅན་རྣམས་ཀྱི་འདོད་ཆགས་ལས་ངན་སྡུག་བསྔལ་དང་བཅས་པ་བདག་གི་རྒྱུད་ལ་སྨིན་པར་གྱུར་ཅིག་བདག་གི་རྒྱུད་ལ་འདོད་ཆགས་དང་མ་འདྲེས་པའི་དགེ་བ་དང་
བདེ་བ་ཇི་སྙེད་ཅིག་ཡོད་པ་ཐམས་ཅད་སེམས་ཅན་ཐམས་ཅད་ལ་སྨིན་པར་གྱུར་ཅིག་སྙམ་པ་སོགས་ཏེ། རང་རྒྱུད་ལ་འདོད་ཆགས་སྐྱེས་ཟིན་ན། དེའི་སྟེང་དུ་གཞན་གྱི་འདོད་ཆགས་ལེན་པ་ནི་ཁྱིའུ་

[000]

[000] ཟས་
ཀྱི་འཕྲུལ་ཆེན་པོ་ཡིན་གསུངས། ཚུལ་འདི་དག་རྒྱས་པར། ཡུལ་གསུམ་དུག་གསུམ་དག་རྩ་གསུམ། ཞེས་པའི་བར་གྱི་བློ་སྦྱོང་བློ་བཟང་དགོངས་རྒྱན་སོགས་ན་བཞུགས་པས་དེར་ལེགས་པར་གཟིགས་ནས་མཁྱེན་པར་མཛོད། །།
﻿   ༈    གསར་རྩོམ་མགུར་
མ་ད་ཆ་ཐུབ་རེ་བྲལ་བ་གོང་ཞུས་ལྟར་ལགས། ད་ལམ་གསུང་ཤོག་ཁ་བཏགས་ལྔ་གྲས་མཎྜལ་དོད་ཊམ་གཉིས། སྐུ་རྟེན་མི་འཁྲུགས་པ་སྨྲྀ་ཏི། གསུང་རྟེན་གསུང་རྩོམ་ཡུན་བརྟན། ཐུགས་རྟེན་
སཱཙྪ་བྱིན་ཅན། རྒྱལ་མཆོག་མཁས་གྲུབ་རྒྱ་མཚོའི་ཕྱག་མདུད། མ་ཎི་རིལ་བུ་ཐུམ་བཅས་བསྩལ་ཏེ་ཕྲན་ཡུན་རིང་སྡོང་འདུན་དགོས་ཚུལ་གསུང་པ་བཀའ་དྲིན་ཆེ་དོན་བཞིན། ཕྲན་རྗེ་བླ་མའི་བསྟན་

[117B] འཆི་བ་ལ་ཤིན་ཏུ་འཚེར་གཤིས། རེ་ཞིག་འཚོ་བའི་སྨོན་ལམ་འདེབས་
པ་ལགས། གཟིགས་རྟེན་ལྷ་རྫས་དམ་རྫས་བཅས་ཚེས་བཟང་པོར་ཕུལ་



﻿   ༈    དགེ་སློང་ཡེ་ཤེས་དབང་རྒྱལ་ཁམས་བཟང་ཞིང་ཐོས་བསམ་ལ་བརྩོན་པ་

[101B] བསླབ་བྱ་གཞན་ཕན་འོད་འཕྲེང་གི་གཞུང་གཤགས་པ་སྦྱར་ནས་མངོན་པ་མིན་པ། ཞེས༑ མི་ཚངས་སྤྱོད་ཀྱི་ཕམ་པ་དངོས་གཞི་འབྱུང་བ་ལ། མོ་མཚན་ལྟ་བུ་
གཞུང་དུ་གྲི་སོགས་ཀྱིས་གཤགས་པ་སླར་ཕན་ཚུན་སྦྱར་ནས་མོ་མཚན་གྱི་དབྱིབས་མངོན་པ་ཙམ་ལ་རང་གི་ཕོ་མཚན་བཅུག་པ་མ་ཡིན་པར། མོ་མཚན་སྐྱོན་མེད་ལ་རང་གི་ཕོ་མཚན་བཅུག་པའི་རེག་བྱ་བདེ་བ་སྐྱེས་
བ་ཞིག་དགོས་ཞེས་པའི་དོན་ཡིན། ཆོས་ཉིད་རིགས་པ་དང་འགལ་ན་དེ་དོར། ཞེས་པ་ལྟོས་པའི་རིག་པ་དང། བྱ་བ་བྱེད་པའི་རིགས་པ་དང། འཐད་པས་སྒྲུབ་པའི་རིགས་པ་དང། ཆོས་ཉིད་ཀྱི་རིགས་པ་སྟེ་བཞིའི་ཕྱི་
མའོ༑ ༑དེ་ནི་འདུས་བྱས་ཐམས་ཅད་མི་རྟག་པའི་ཆོས་ཉིད་ཡིན་ཀྱང། འདུས་བྱས་རྟག་པར་འདོད་པ་ཆོས་ཉིད་ཀྱི་རིགས་པ་དང་འགལ་བས་དེ་ལྟ་བུའི་ཁས་ལེན་འདོར་དགོས་སོ། །ཞེས་པའི་དོན་ཡིན་ནམ་སྙམ་
མོ༑ ༑



﻿   ༈   
པའི་ལན་ནི། རྗེའི་ལམ་རིམ་གཉིས་སུ་ལམ་གྱི་གོ་རིམ་ངེས་ཅན་དུ་གསུངས་པ་དེ་སྤྱིར་བཏང་དང། རྒྱུད་སྡེ་སྤྱི་རྣམ་དུ། ས་བཅུ་པའི་བར་མདོ་ལམ་རྐྱང་པས་བགྲོད་ནས། འཚང་རྒྱ་ཁའི་ཚེ་སྔགས་

[115B] སྤྱིར་བཏང་བ་ལ་དམིགས་ཀྱིས་བསལ། །བསྟན་བཅོས་ཀུན་ལ་གཅེས་པར་འདོད། །ཅེས་པ་ལྟར་འགལ་བ་ཅི་ལ་ཡོད། ཅི་སྟེ་ཡོད་ན། རྗེའི་རིམ་
ལྔ་གསལ་སྒྲོན་དུ། རིམ་ལྔ་དང་སྤྱོད་བསྡུས་དྲངས་ནས་ལམ་གྱི་གོ་རིམ་ངེས་ཅན་དུ་ཡང་བསྒྲུབས་ཤིང་ཕར་ཕྱིན་ཐེག་པའི་རང་ལམ་གྱིས་ས་བཅུ་པའི་བར་དུ་བགྲོད་མཐར་སྔགས་ལམ་གྱི་སྣོན་པ་བཏབ་ནས་
འཚང་རྒྱ་ཚུལ་ཡང་རྒྱས་བར་གསུངས་སྣང་བས་རྗེའི་གསུང་ལ་ཡང་ནང་འགལ་ཡོད་པ་དང། མདོ་སྔགས་ཀྱི་ལམ་ལ་སྐས་ཀྱི་རིམ་པ་ལྟར་བགྲོད་པ་པོ་རྣམས་སྔོན་བྱུང་སྟོན་པའི་རྣམ་ཐར་རྗེས་འཇུག་གདུལ་
བྱའི་ཉམས་ལེན་དུ་འཁྱེར་རྒྱུ་མ་བྱུང་བར་ཁས་བླངས་ན་ཧ་ཅང་ཐལ་བར་འགྱུར་རམ་སྙམ་ལགས་



﻿   ༈    ཐ་མལ་གྱི་གཏུམ་མོ་དང་འོད་ཀྱི་གཏུམ་མོ་གཉིས་དབུ་མའི་ནང་དུ་རོལ་རྩེད་བྱེད་ལུགས་སོགས་ཡར་ལུང་པ་སེངྒེ་རྒྱལ་མཚན་དང་འཇམ་དབྱངས་
མཁྱེན་བརྩེའི་དབང་ཕྱུག་གི་ཡི་གེ་ལ་ལྟོས་དགོས་པར་རྒྱལ་མཆོག་ལྔ་པས་མཐོང་གྲོལ་ལྡེ་མིག་ཏུ་གསུངས་སོ་



﻿   ༈   
ལྷ་མོ་དཀར་མོ་བདུད་རྩི་དཀར་པོས་གང་བའི་བུམ་པ་ཐོགས་པ་དཔག་ཏུ་མེད་པ་སྤྲོས་ཏེ། བསྒྲུབ་བྱ་རྣམས་ལ་དབང་བསྐུར་བས། ནད་གདོན་སྡིག་སྒྲིབ་ཐམས་ཅད་བཤད་གཅི་དང་རྣག་ཁྲག་སྡིག་སྤྲུལ་
དང་སྦལ་ལྕོང། དུད་ཁུ་དང་སོལ་ཁུའི་རྣམ་པར་ནག་ཉིལ་ཉིལ་ཕྱིར་འཐོན་པར་བསམ་པ་ནི་མ་དག་པ་འཁྲུད་པའི་དམིགས་པའོ།།    ༈   
ལྟར་འཕྲོས་པ། བསྒྲུབ་བྱ་རྣམས་ཀྱི་བ་སྤུའི་སྒོ་ནས་ལུས་ནང་དུ་ཞུགས་པས། མ་རིག་པའི་མུན་པ་ཐམས་ཅད་མུན་ཁུང་དུ་སྒྲོན་མེ་བཏེག་པ་ལྟར་གར་སོང་ཆ་མེད་དུ་སངས་ཀྱིས་ཡལ་བར་བསམ་པ་ནི་མ་

[065B] །ཡང་ཡི་གེ་རྣམས་ལས་བདུད་རྩི་དམར་སེར་གྱི་རྒྱུན་བྱུང་བས། བསྒྲུབ་བྱ་རྣམས་ཀྱི་ལུས་ཐམས་ཅད་གང། བདུད་རྩིའི་རྡུལ་ཕྲ་རབ་ཐམས་ཅད་རྗེ་བཙུན་འཇམ་དབྱངས་ཀྱི་
སྐུའི་རྣམ་པར་གསལ་བ་ལས་འོད་ཟེར་འཕྲོས་པས། ཕྱོགས་བཅུའི་རྒྱལ་བ་སྲས་བཅས་ཀྱི་ཆེ་བའི་མཁྱེན་རབ་རྣམས་རྗེ་བཙུན་འཇམ་པའི་དབྱངས་ཀྱི་སྐུའི་རྣམ་པར་སྤྱན་དྲངས་ནས། ལུས་ནང་གི་འཇམ་དབྱངས་
རྣམས་ལ་ཐིམས་པའི་འོད་ཟེར་གྱིས་བླང་དོར་གྱི་གནས་རྣམས་རང་སྟོབས་ཀྱིས་འབྱེད་པ་ལ་རྨོངས་པའི་མུན་པ་ཐམས་ཅད་བསལ་ནས། བླང་དོར་གྱི་གནས་རྣམས་རང་སྟོབས་ཀྱིས་འབྱེད་ནུས་པའི་ཤེས་རབ་
རླབས་པོ་ཆེ་ཐོབ་པར་བསམ་པ་ནི་སྐུའི་སྒོ་ནས་ཤེས་རབ་ཆེ་བ་བསྒྲུབ་པའོ། །དེ་བཞིན་དུ་གསུང་ཨ་ར་པ་ཙའི་ཡིག་འབྲུའི་སྒོ་ནས་ཀུན་བྱང་གི་ཆ་ཤས་ཕྲ་མོ་རྣམས་ཀྱང་སོ་སོར་འབྱེད་ནུས་པའི་ཤེས་རབ་
གསལ་བ་དང། ཐུགས་ས་བོན་དྷཱི་ཡིག་གི་སྒོ་ནས་མ་རྟོགས་ལོག་རྟོག་ཐེ་ཚོམ་གྱི་བློ་རྣམས་མྱུར་དུ་འགོག་པའི་ཤེས་རབ་མྱུར་བ་དང། ཐུགས་ཕྱག་མཚན་གླེགས་རལ་གྱི་སྒོ་ནས་གསུང་རབ་ཀྱི་ཚིག་
དོན་ལ་ཐོགས་རྡུགས་དང་ཚད་བཟུང་མེད་པའི་ཤེས་རབ་ཟབ་པ་དང། གླེགས་བམ་གྱི་སྒོ་ནས་འཆད་པའི་ཤེས་རབ་དང། རལ་གྲིའི་འཁོར་ལོའི་སྒོ་ནས་རྩོད་པའི་ཤེས་རབ་དང། གླེགས་བམ་དང་རལ་གྲིའི་

[066A]༄༅། །འཁོར་ལོ་གཉིས་ཀའི་སྒོ་ནས་རྩོམ་པའི་ཤེས་རབ་བསྒྲུབ་པའི་ཚུལ་རྣམས་ཀྱང་ཤེས་པར་བྱའོ། །བཟླས་པའི་མཇུག་ཏུ། རང་ཉིད་དམ་ཚིག་སེམས་དཔའི་རྩ་ཞལ་གྱི་ལྕེ་སྟེང་དུ་དྷཱི་ཡིག་དམར་སེར་
མགོ་གྲེ་ཕུགས་སུ་བསྟན་ནས་ཉལ་སྟབས་སུ་གནས་པ་ཞིག་གསལ་བཏབ་སྟེ། དབུགས་ཐེངས་གཅིག་ལ་དྷཱི་བརྒྱ་རྩ་བརྒྱད་བཟླས་པས། དྷཱི་ཡིག་ལས་འོད་ཟེར་འཕྲོས། ཕྱོགས་བཅུའི་རྒྱལ་བ་སྲས་བཅས་ཐམས་
ཅད་ཀྱི་མི་བརྗེད་པའི་གཟུངས་སོགས་བྱིན་རླབས་ཐམས་ཅད་དྷཱི་ཡིག་དམར་སེར་འོད་ཟེར་འཕྲོ་བ་དང་བཅས་པའི་རྣམ་པར་བསྡུས་ནས་ལྕེ་སྟེང་གི་དྷཱི་ལ་ཐིམས་ཤིང་དྷཱི་ཡང་འོད་དུ་མེར་གྱིས་ཞུ་ནས། མཆིལ་མ་སྒྲ་
མེད་མིད་པ་དང་མཉམ་དུ་སྙིང་གའི་དྷཱི་ཡིག་དབུས་མ་ལ་ཐིམས་པས། མེ་ལྕེ་ལ་མར་ཁུ་བླུག་པ་ལྟར་འོད་ཟེར་ཆེར་འབར་ཐམས་ཅད་གང་ནས་བརྗེད་ངེས་དང་རྨོངས་པའི་མུན་པ་ཐམས་ཐམས་ཅད་བསལ་ཏེ། གསུང་
རབ་ཀྱི་ཚིག་དོན་མི་བརྗེད་པའི་གཟུངས་ཁྱད་པར་ཅན་ཐོབ་པའི་མོས་པ་བརྟན་པོ་བྱས་རྗེས་དྲག་པོའི་བཟླས་པ་ལ་འཇུག་གོ་



﻿   ༈    མཆན་བུ་ཚིགས་
བཅད་དུ་སྒྲིག་མཁན་སུ་ཡིན་ཞུ་རྒྱུ་མེད། འཁོར་ལོའི་ལག་པ་ཞེས་པ་ལྷ་ཁྱབ་འཇུག་གི་མིང་ཡིན་པས་འཇིགས་བྱེད་ཀྱི་མཐུ་ནུས་ཀྱིས་དེའི་ལག་པ་མཁྲིག་མ་ནས་ལྷུང། ཞེས་པ་ཡིན་

[141A]༄༅། །མཆི༑ ༑ཡབ་ཡུམ་གསུམ་ཞེས་པར་འཇིགས་བྱེད་སྔོན་འགྲོ་གཏོར་མའི་སྐབས་གསལ་བ་ལྟར་མཁའ་འགྲོ་མ་དཔལ་ལྡན་ལྷ་མོ་ཐ། རྣལ་འབྱོར་རྒྱུད་ཀྱི་རང་ལམ་ཞེས་པ་སོ་
སྐྱེའི་སྐབས་རང་ནས་ལམ་མཐུན་མོང་བ་སྔོན་དུ་བཏང་ནས་རྣལ་འབྱོར་རྒྱུད་ལ་ཞུགས་པ་དང། དེ་ལ་ལྟོས་པའི་གཞན་ལམ་ཞེས་པ་ས་བཅུ་པའི་བར་ཕར་ཕྱིན་ཐེག་པའི་ལམ་ལ་བསླབས་ནས་
མཚམས་དེ་ལ་སོགས་པ་ནས་ཡོ་གའི་ལམ་ལ་འཇུག་པ་ལྟ་བུར་དགོངས་པ་ཨེ་ཡིན། བཅུ་གཅིག་ཏུ་བྱེད་ཚེ་དབུས་ཀྱི་ལྕགས་མཁར་ཟུར་གསུམ་པ་དང། དེའི་ཕྱིའི་ཟུར་བརྒྱད་པ་ལ་དང། ཉེར་
གསུམ་བྱེད་ཚེ་གོང་གི་སྟེང་དུ་དེ་ཕྱིའི་ཟུར་བཅུ་གཉིས་བསྣན་པ་ཡིན་ནམ་སྙམ། ཞག་གི་དབྱུ་གུའི་གྲངས་དྲུག་ཅུ་རེ་བཞི་དང། ཟླ་བའི་དབྱུ་གུའི་གྲངས་དེ་སུམ་ཅུས་བསྒྱུར་བ་ཆིག་སྟོང་དགུ་
རྒྱ་ཉི་ཤུ་དང། ལོའི་དབྱུ་གུའི་གྲངས་དེ་བཅུ་གཉིས་ཀྱིས་བསྒྱུར་བ་ཉི་ཁྲི་སུམ་སྟོང་བཞི་བཅུ་ཡིན་པས། གོང་ཞུས་ལྟར། དབུས་ཀྱི་ལྕགས་མཁར་གཅིག་པོར་སོ་གཉིས་བརྩེགས། དེ་ཕྱིའི་
བརྒྱད་ལ་ཉེར་བཞི་བརྩེགས། དེའི་ཕྱིའི་བཅུ་དྲུག་ལ་བཅུ་དྲུག་བརྩེགས་བྱས་དེ་ཐམས་ཅད་བཞིས་བསྒྱུར་ན་ཚིག་སྟོང་དགུ་བརྒྱ་ཉི་ཤུ་ལྷག་ཆད་མེད་པར་འབྱུང་བས་འདི་ལ་ཁ་སྐོང་གི་དབྱུ་གུ་

[141B]



﻿
[029A]༄༅། །   ༈    ཞེས་པའི་བཤད་བཀའ་དེ་གང་ཡིན་ཞེ་ན། བཤད་བཀའ་ནི་བཤད་པའི་བཀའ་སྲོལ་ཏེ་
དེ་ཡང་རྗེ་བདག་ཉིད་ཆེན་པོ་ནས། རྒྱལ་ཚབ་དར་མ་རིན་ཆེན། ཉན་པོ་ཤཱཀྱ་རྒྱལ་མཚན། སེ་ར་མཁས་བཙུན་དོན་ཡོད་དཔལ་ལྡན། སེ་ར་རྗེ་བཙུན་ཆོས་ཀྱི་རྒྱལ་མཚན། ཁྲི་ཆེན་དགེ་འདུན་རྒྱལ་
མཚན། སྟག་ལུང་བྲག་པ་བློ་གྲོས་རྒྱ་མཚོ། འཇམ་དབྱངས་དཀོན་མཆོག་ཆོས་འཕེལ་གྱི་བར་བླ་མ་གོང་མ་གོང་མས་འོག་མ་འོག་མ་རྣམས་ལ། ལམ་གྱི་རིམ་པའི་ཚིག་རེ་རེ་ནས་དོན་འདི་
དང། འདི་ཡིན་ནོ་ཞེས་ར་སྤྲད་ནས་ཐོས་པའི་སྒྲོ་འདོགས་གཅོད་པའི་བཀའ་སྲོལ་བཟང་པོ་དེ་འབད་པ་ཆེན་པོས་ཞུས་ནས་སྩལ་བའི་ཐོས་པའི་བླ་མ་བརྒྱུད་རིམ་གཅིག་དང། ཡང་རྗེ་རིན་པོ་ཆེ་ནས་
རྗེ་བཙུན་ཤེས་རབ་སེང་གེ། པཎ་ཆེན་དགེ་འདུན་གྲུབ། མཁས་གྲུབ་ནོར་བཟང་རྒྱ་མཚོ། རྒྱལ་བ་དགེ་འདུན་རྒྱ་མཚོ། ཁྲི་ཆེན་བདེ་བ་ཅན་པ་དགེ་ལེགས་དཔལ་བཟང། ལྷ་བཙུན་བསོད་ནམས་
དཔལ་བཟང། རྒྱལ་བ་བསོད་ནམས་རྒྱ་མཚོ། སྤྱན་སྔ་གཞོན་ནུ་ཆོས་དཔལ་བཟང་པོ། འཁོན་སྟོན་དཔལ་འབྱོར་ལྷུན་གྲུབ་བམ་སྣང་མཛད་རྡོ་རྗེ། ཟུང་འཇམ་དབྱངས་དཔལ་འབྱོར་འཕྲིན་

[029B]
གེགས་སེལ་ཕོགས་འདོན་དང་བཅས་ཏེ་ཉམས་སུ་ལེན་དུ་འཇུག་པའི་འཁྲིད་བཀའ་འམ། འཁྲིད་པའི་བཀའ་སྲོལ་བཟང་པོ་དེ་འབད་པ་ཆེན་པོས་ཞུས་ནས་སྩལ་བའི་བསམ་སྒོམ་གྱི་བླ་མ་བརྒྱུད་རིམ་
གཅིག་སྟེ། བཤད་བཀའ་དང་འཁྲིད་བཀའི་བརྒྱུད་ཚུལ་སོ་སོར་བགྲང་རྒྱུ་ཡོད་པས། དགོན་པའི་བླ་རབས་འདྲེན་པ་ཙམ་དང། བར་སྐབས་ཀྱི་བརྒྱུད་པའི་ཁུངས་མེད་པ་གཞན་ལ་སྟོན་མཁན་ཚོ་དང་མི་
འདྲ་གསུང་རྒྱུ་སྟེ། མཇུག་ཏུ་ཡང། སྨྲ་མཁས་ངག་གི་དབང་ཕྱུག་རྗེ་བཙུན་བླ་མ་དཀོན་མཆོག་ཆོས་འཕེལ་བའི་དྲུང་དུ་ལམ་གྱི་རིམ་པ་ཆེན་མོ་ཚིག་གཅིག་ཀྱང་མ་ལུས་པའི་གཟབས་བཤད་ལན་
གཉིས་ཀྱི་བར་དུ་མནོས། ཞེས་དང། རྒྱལ་བའི་གསུང་རབ་མཐའ་དག་ལ་གཞན་དྲིང་མི་འཇོག་པའི་རྩོང་དུས་ཀྱི་ཀུན་མཁྱེན་ཆེན་པོ་འཁོན་སྟོན་ཆོས་ཀྱི་རྒྱལ་པོའི་ཞལ་ལུང་དྲི་མ་མེད་པ་འཇམ་དབྱངས་
བླ་མའི་དྲིན་ལས་ལེགས་པར་ཐོས། ཞེས་གསུངས་པའི་ཕྱིར་རོ།།



﻿   ༈   
བ་འབྲས་མིང་རྒྱུ་ལ་བཏགས་པ་ཡིན་པ་འདྲ། སྙིང་གའི་ཁམས་དཀར་དམར་དང་དེའི་ནང་གི་རླུང་སེམས་གཉིས་ཀ་ལ་མི་ཤིགས་པའི་ཐིག་ལེའི་སྒྲ་འཇུག་ཡན་ལག་གི་རླུང་ལྔ་ལ་མགྱོགས་བུལ་གྱི་

[105A]༄༅། །ཁྱད་པར་བཤད་པ་མ་མཐོང། རླུང་འཇུག་གནས་ལྡང་གསུམ་གྱིས་ཨོཾ་ཨཱཧཱུཾ་གི་རང་སྒྲ་སྒྲོག་པ་ལ་རླུང་སྔགས་དབྱེར་མེད་ཟེར། ཀུན་རྟོག་གཡོ་བའི་རླུང་ཞེས་པ་རང་བཞིན་བརྒྱད་
ཅུའི་རྣམ་རྟོག་གི་རླུང་ལ་ཟེར། ཡུལ་ཅན་ལྷན་སྐྱེས་ཀྱི་བདེ་བས་ཡུལ་སྟོང་པ་ཉིད་མངོན་སུམ་དུ་སྔར་མ་རྟོགས་པ་གསར་དུ་རྟོགས་པ་དེ་ལ་རྣམ་དག་ཡེ་ཤེས་ཀྱི་རྣལ་འབྱོར་ཟེར་བ་ཡིན། སྟོང་ཉིད་མངོན་སུམ་
དུ་རྟོགས་མཁན་དེ་ལ་འཕགས་པ་ཟེར་བ་ཡིན། ཉོན་སྒྲིབ་གཉེན་པོ་མཐར་ཐུག་གིས་སྤོང་བཞིན་པ་ལ་བར་ཆད་མེད་ལམ་དང། སྤངས་ཟིན་པ་ལ་རྣམ་གྲོལ་ལམ་ཟེར་བ་འདྲ། སྔགས་བླ་མེད་ལུགས་ཀྱིས་
ལམ་བརྩི་ཚུལ་པཎ་ཆེན་ཆོས་ཀྱི་རྒྱལ་པོའི་འཇིགས་རྫོགས་ཚིགས་བཅད་མར་ཡོད་དོ། །དེ་ལྟར་ཇི་སྐད་དྲིས་པ་རྣམས་ཀྱི་ལན། །རྒྱས་དང་བསྡུས་པའི་ཚུལ་དུ་དཀའ་བའི་ཚེགས། །ཁུར་དུ་བཟོད་པར་བྱས་ཏེ་
བཏབ་པོ་སླར། །ཡང་ཡང་རྣ་བ་གཙེར་བར་མ་བྱེད་ཅིག་དེ་ལྟར་དྲིས་ལན་རྣམས་མདོར་བསྡུས་གང་ཤེས་སུ་བསྟར་ནས་རྟེན་དང་བཅས་ཏེ་བསྐུར་བའོ།།



﻿   ༈    གཞན་དང་གཞན་དུ་

[085B] ན་མོ་ནི་ཕྱག་འཚལ་ལོ། །མཉྫུ་ཤྲི་ཡེ་ནི་འཇམ་དཔལ་ལ། ཀུ་མཱ་ར་བྷཱུ་ཏཱ་ཡ་ནི་གཞོན་ནུར་གྱུར་བ་ལ། བོ་དཧི་སཏཱ་ཡ་ནི་བྱང་ཆུབ་སེམས་དཔའ་ལ། མཧཱ་སཏཱ་ཡ་ནི་སེམས་དཔའ་ཆེན་པོ་ལ། མཧཱ་ཀཱ་རུ་
ཎི་ཀཱ་ཡ་ནི་ཐུགས་རྗེ་ཆེན་པོ་དང་ལྡན་པ་ལ། ཏདྱ་ཐཱ་ནི་འདི་ལྟ་སྟེ། ཨོཾ་ནི་སྲུངས་ཤིག་ཨ་ར་ཛེ་ནི་རྡུལ་མེད་མ། བི་ར་ཛེ་ནི་རྡུལ་བྲ་ལ་མ། ཤུ་དཧེ་ནི་དག་མ། བི་ཤུདྡྷེ་ནི་རྣམ་དག་མ། ཤོ་དྷ་ཡ་ནི་སྦྱོངས། བི་ཤོ་དྷ་ཡ་ནི་རྣམ་པར་སྦྱོངས། ཨ་མ་ལེ་ནི་དྲི་མེད་མ། བི་མ་ལེ་
ནི་དྲི་བྲེལ་མ། ནི་རྨ་ལེ་ནི་དྲི་མེད་མ། ཛ་ཡ་ཝཱ་རེ་ནི་རྒྱལ་མཆོག་མ། རུ་རུ་ཙ་ལེ་ནི་སྒྲ་སྒྲོགས་གཡོ་མ། ཧཱུཾ་རྣམས་ནི་བདེ་སྟོང། ཕཊ་རྣམས་ནི་ཁོས་ཤིག་སཱ་ཧཱ་ནི་གཞི་ཚུགས། ཞེས་པར་བསྒྱུར་རུང་



﻿   ༈    རྣལ་
འབྱོར་མའི་ལུས་དཀྱིལ་གྱི་རྟེན་གྱི་དཀྱིལ་འཁོར་ལུས་ཀྱི་ཆ་གང་ལས་བསྐྱེད་པ་ཡིན། ཞེས་པའི་ལན་ནི། འདོད་འཇོར། དེ་ན་རྟེན་བརྟེན་པའི་དཀྱིལ་འཁོར་གཉིས་ཀ་སྒོམ་པ་དང། བརྟེན་པའི་ལུས་དཀྱིལ་ཙམ་

[061B] ཞེས་པའི་གསུང་ཟིན་ལ་བརྟགས་ན་རྟེན་གྱི་ལུས་དཀྱིལ་ཡང་བསྒོམ་དགོས་པ་འདྲ་ཞིག་འདུག་ཀྱང། ས་ལུགས་ཀྱི་བླ་མ་གོང་མ་
རྣམས་ཀྱི་གཞུང་དུ་མི་གསལ་ཞིང། རྭ་སྒྲེང་ཁྲི་ཆེན་གྱིས་ཀྱང་གོང་མའི་ཡིག་ཆ་སོར་བཞག་ཏུ་མཛད་ལ། ལྕང་སྐྱ་རོལ་པའི་རྡོ་རྗེས་རྗེ་ཡབ་སྲས་ཀྱི་གཞུང་དང་བསྟུན་པའི་ཞུས་དག་རེ་མང་མཛད་ཀྱང་རྟེན་གྱི་དཀྱིལ་
འཁོར་ལུས་ལས་སྒྲུབ་པ་མ་མཛད་པ་དང། རྒྱུད་རྒྱ་གཞུང་ཁུངས་མ་ན་ཡང་བརྟེན་པའི་ལུས་དཀྱིལ་ཙམ་ལས་མ་བཤད་པའང་ཇི་སྙེད་ཅིག་འདུག་པ་དང། ཕྱིའི་ཆོས་འབྱུང་ཉིས་བརྩེགས་འདི་ཉིད་དཀྱིལ་འཁོར་གྱི་དོད་ཐུབ་དང་དེའི་ཐ་
སྙད་བཏགས་པ་ཙམ་ལས་དཀྱིལ་འཁོར་མཚན་ཉིད་ཚང་བ་མིན་པ་སོགས་ལ་བསམས་ནས་རྟེན་གྱི་དཀྱིལ་འཁོར་ལུས་ལས་བསྐྱེད་པའི་རྣམ་གཞག་མ་བྱས་སོ།།



﻿   ༈       ༈    ཞེས་པའི་དོན་གོ་
བདེ་བར་བརྗོད་ན། སྔར་ཉི་མའི་དཀྱིལ་འཁོར་ལ་གནས་པའི་རྡོ་རྗེ་ནག་པོ་རྩེ་དགུ་པ་ལྟེ་བ་ལ་ཧཱུཾ་གིས་མཚན་པ་དེ་ལས། རང་འདྲའི་ཉི་མ་ལ་གནས་པའི་རྡོ་རྗེ་རྩེ་དགུ་པ་ཧཱུཾ་གིས་མཚན་པ་ཆུང་ཆུང་མང་པོ་སྤྲོ་བ་ནི་
དེ་ལས་རྡོ་རྗེ་ཕྲ་མོའི་གཟུགས་སྤྲོས་པས། ཞེས་པའི་དོན་ནོ། །དེ་ནས་ཉི་མའི་སྟེང་གི་རྡོ་རྗེ་དེ་དག་འགའ་ཞིག་རྣམ་སྣང་ལ་སོགས་པའི་སངས་རྒྱས་སུ་འགྱུར། འགའ་ཞིག་རྡོ་རྗེ་རྣོན་པོ་ལ་སོགས་པའི་བྱང་ཆུབ་སེམས་དཔར་
འགྱུར། འགའ་ཞིག་རྡོ་རྗེ་ལྕགས་ཀྱུ་ལ་སོགས་པའི་ཁྲོ་བོར་འགྱུར། འགའ་ཞིག་སེམས་མ་རྡོ་རྗེ་མ་ལ་སོགས་པའི་རིག་པ་སྟེ་རིག་མར་འགྱུར་ཏེ། དེ་ཐམས་ཅད་ཀྱང་གདན་སྔར་གྱི་རྡོ་རྗེའི་སྐབས་ཀྱི་ཉི་གདན་གྱི་སྟེང་ན་
ཡོད་པ་ནི། སངས་རྒྱས་དང་བྱང་ཆུབ་སེམས་དཔའ་དང་ཁྲོ་བོ་དང་རིག་པའི་ཚོགས་རྣམས་སྤྲོས་ཏེ། ནམ་མཁའི་ཁམས་ཐམས་ཅད་ཏིལ་གྱི་གང་པུ་བཞིན་དུ་གང་བ། ཞེས་པའི་དོན་ནོ། །དེ་ནས་གདན་ཉི་མ་ལ་གནས་
པའི་ལྷ་ཞི་ཁྲོ་ཕོ་མོ་དེ་རྣམས་ཀྱིས་གང་ལ་གང་འདུལ་གྱི་སྒོ་ནས་མ་རྒན་སེམས་ཅན་ཐམས་ཅད་ཀྱི་རྒྱུད་སྨིན་པར་བྱས། སྨིན་པ་རྣམས་རྡོ་རྗེ་འཇིགས་བྱེད་ཀྱི་གོ་འཕང་ལ་བཀོད་ནས་གྲོལ་བར་བྱས། དེ་ནས་སེམས་ཅན་

[064A]༄༅། །རྡོ་རྗེ་འཇིགས་བྱེད་ཀྱི་གོ་འཕང་ལ་བཀོད་པ་དེ་རྣམས་དང། འགོད་མཁན་གྱི་ཉི་མ་ལ་གནས་པའི་ལྷ་ཞི་ཁྲོ་ཕོ་མོ་དེ་རྣམས་ལྷན་ཅིག་ཏུ་ཚུར་འདུས་ནས་སྔར་གྱི་ཉི་མའི་སྟེང་གི་རྡོ་རྗེ་རྩེ་དགུ་པ་དེའི་ལྟེ་
བའི་ཧཱུཾ་ལ་ཐིམ་པ་ནི། ཉི་མ་ལ་གནས་པའི་སེམས་ཅན་རྣམས་སྨིན་པར་བྱས་ནས། རྡོ་རྗེ་འཇིགས་བྱེད་ཐོབ་པར་བྱས་པ་དང་ལྷན་ཅིག་ཏུ་འདུས་ཏེ་རྡོ་རྗེ་ལ་ཐིམ་པར་གྱུར། ཅེས་པའི་དོན་ཡིན་པས་འདི་དག་གི་དོན་བདག་བསྐྱེད་
ནམ་གཏོང་གི་ཚེ། དལ་བུ་དལ་བུས་ཡིད་ལ་བྱས་ནས་འབྲེལ་ཐོགས་ཀྱིས་མཚོན་པའི་སེམས་ཅན་རྣམས་ལ་ཕན་བདེའི་བསམ་སྦྱོར་ཡར་ངོའི་ཟླ་བ་ལྟར་གོང་ནས་གོང་འཕེལ་དུ་འགྱུར་བ་ཞིག་ཅིས་ཀྱང་གྱིས་ཤིག་དགེ་ལེགས་
འཕེལ།།



﻿   ༈    དཔལ་ལྡན་རྒྱུ་སྐར་དཀྱིལ་འཁོར་ཅན། །ཞེས་པའི་དོན། པཎ་ཆེན་བློ་
བཟང་ཆོས་ཀྱི་རྒྱལ་མཚན་ལ་རབ་འབྱམས་སྨྲ་བ་ཐོས་བསམ་པས་དཔལ་དུས་ཀྱི་འཁོར་ལོའི་དཀའ་གནས་ལས་བརྩམས་པའི་དྲི་ལན་ངང་པའི་རྒྱལ་པོའི་མགྲིན་དབྱངས་ལས། དེ་རྗེས་རྒྱུ་སྐར་དཀྱིལ་
འཁོར་ལ། །འདུས་པ་དྲུག་དང་སྒྱུ་དྲ་གསུམ། །དུས་འཁོར་ཡོངས་རྫོགས་དཀྱིལ་འཁོར་དང། །འཁོར་ལོ་སྡོམ་ཆེན་སྡོམ་ཆུང་དང། །པདྨ་གདན་ཅན་དཀྱིལ་འཁོར་ཏེ། །བཅུ་གསུམ་དག་ཏུ་
བཞེད་ལགས་སམ། །ཞེས་པ་དེ་ལྟར་མི་འདོད་དེ། །པདྨ་གདན་ཅན་ལྷ་ཞེས་པ། །དུས་འཁོར་ཡོངས་རྫོགས་དཀྱིལ་འཁོར་གྱི། །པདྨའི་ལྟེ་བར་བཀོད་པའི་ལྷ། །ང་དྲུག་གིས་ལྷག་བརྒྱ་ཕྲག་གཅིག་
གྲངས་ངེས་མཛད་ཀྱི་དེ་དག་རྣམས། །ལོགས་སུ་བཀོད་པའི་དཀྱིལ་འཁོར་མིན། །སྔོན་ཆུད་དཀྱིལ་འཁོར་བྱ་བ་ཡང། །རྒྱུ་སྐར་དཀྱིལ་འཁོར་ན་ང་ན་མེད། །དེས་ན་དུས་འཁོར་ཡོངས་རྫོགས་དང། །འཁོར་
ལོ་སྡོམ་ཆེན་དཀྱིལ་འཁོར་དང། །འདུས་པ་དྲུག་དང་སྒྱུ་དྲ་གསུམ། །བཅུ་གཅིག་དཔལ་ལྡན་སྒྱུ་སྐར་གྱི། །དཀྱིལ་འཁོར་དག་ཏུ་འདོད་པ་ལགས། །འདུས་པ་དྲུག་དང་སྒྱུ་དྲ་གསུམ། །དཀྱིལ་འཁོར་

[132B] །དགུ་དང་བཅུ་གསུམ་བཅུ་དགུ་དང། །ཉེར་ལྔ་སོ་གཉིས་སོ་བཞི་ཡི། །གྲངས་ལྡན་འདུས་པའི་དཀྱིལ་འཁོར་དྲུག་ཞེ་གསུམ་ཞེ་ལྔ་ཞེ་དགུ་ཡི། །གྲངས་ལྡན་དྲ་བའི་
དཀྱིལ་འཁོར་གསུམ། །ཐབས་རྒྱུད་དཀྱིལ་འཁོར་དགུ་པོ་འདིའི། །ལྷ་རྣམས་ཞལ་གསུམ་ཕྱག་དྲུག་པ། །སྐྱིལ་ཀྲུང་བཞུགས་པ་ཁོ་ནར་གསུངས། །ཞེས་དང། ཡང་ཨེ་ཝཾ་་ན་
གསལ་སྒྲོན་གྱི་ལོ་གསུམ་གྱི་དབྱེ་བས་རྣལ་འབྱོར་མའི་རྒྱུད་ཀྱི་ངེས་པ་ཤེས་པ་ཞེས་པའི་སྐབས་སུ་རྟོགས་དཀའ་བའི་དོན་བཤད་པ་ལ། དཔལ་ལྡན་རྒྱུ་སྐར་གྱི་ནང་ཚན་མ་རྒྱུད་ཀྱི་ལྷ་གྲངས་
དང། དབུ་མའི་ཞག་གི་ལོ་གསུམ་གྱི་ཞག་གྲངས་སྟོང་བརྒྱད་ཅུ་མཚུངས་པར་བཤད་པའི་མ་རྒྱུད་ཀྱི་དཀྱིལ་འཁོར་ལ། དུས་འཁོར་ཡོངས་རྫོགས་དང། །འཁོར་ལོ་སྡོམ་ཆེན་གཉིས་ཡོད་པའི་
ལྷ་གྲངས་ཡིན་ལགས། སྦྱོར་ཚུལ་ཞིབ་ཏུ་བཤད་ན། སྐུ་དཀྱིལ་གྱི་ལྷ་སུམ་བརྒྱ་དྲུག་ཅུའི་ནང་ནས། གཙོ་བོ་བཅུ་གཉིས་པདྨའི་གདན་ཅན་གྱི་ལྷར་འདྲེན་པས་བཞག་དེའི་ཚབ་ཏུ་སྒེག་སོགས་
ལྷ་མོ་བཅུ་གཉིས་བསྣན་པས་སུམ་བརྒྱ་དྲུག་ཅུ་པོ་ཐབས་ཤེས་གཉིས་གཉིས་སུ་དབྱེ་བས་བདུན་བརྒྱ་ཉི་ཤུ། དེའི་སྟེང་དུ་གསུང་དཀྱིལ་གྱི་རྣལ་འབྱོར་མ་དོན་གཉིས་ཀྱི་གཙོ་མོ་བརྒྱད་པདྨའི་གདན་ཅན་

[133A]༄༅། །སྔར་ལྟར་བཞག་རེ་བཞི་པོ་ཐབས་ཤེས་གཉིས་གཉིས་སུ་ཕྱེ་བའི་བརྒྱད་བརྒྱ་དང་ཞེ་བརྒྱད། དེའི་སྟེང་དུ་རྒྱས་འདེབས་ཀྱི་རིགས་བདག་དྲུག་པོ་ཐབས་ཤེས་གཉིས་སུ་བསྡུས་
པ་བསྣན་པས་བརྒྱད་བརྒྱ་དང་ལྔ་བཅུ། དེའི་སྟེང་དུ་པདྨའི་གདན་ཅན་གྱི་ལྷ་བརྒྱ་དང་ང་དྲུག་པོ་བསྣན་པས་སྟོང་དང་དྲུག་དེའི་སྟེང་དུ་སྡོམ་ཆེན་གྱི་ལྷ་གཙོ་བོ་ཡབ་ཡུམ་སོ་སོར་བགྲངས་པས་དོན་གཉིས་
དང། དེའི་རིགས་བདག་ཐབས་ཤེས་གཉིས་སུ་ཕྱེ་བ་གཉིས་སུ་བསྡུས་ནས་བསྣན་པས་སྟོང་བརྒྱད་ཅུ་རྣམས་སྦྱོར་བ་ལགས། འདིས་མཚོན་དཔལ་ལྡན་རྒྱུ་སྐར་གྱི་ཕ་རྒྱུད་དཀྱིལ་འཁོར་དགུའི་
ལྷ་གྲངས་དང། ཕྱོགས་གསུམ་གྱི་ཞག་གྲངས་སྦྱོར་པ་གསུངས་པའི་སྦྱོར་ཚུལ་ཡང་ཤེས་དགོས་སོ། །ཞེས་དང།    ༈    ན་
ཕྱོགས་གསུམ་གྱི་ཞག་། ལྷའི་གྲངས་མཐུན་པར་འགྱུར་རོ།། ཞེས་དང།    ༈   
དཀྱིལ་འཁོར་ཞེས་བརྗོད་པ་ནི། རྒྱུ་སྐར་གྱི་ཆུ་ཚོད་སྟོང་དྲུག་བརྒྱ་ཉི་ཤུའི་གྲངས་དང་མཉམ་པའི་ལྷ་བཞུགས་པའི་དཀྱིལ་འཁོར་ཡིན་པས་ན་དེ་ལྟར་བརྗོད་དོ། །ཞེས་གསུངས་སོ།།    ༈   

[133B] མ་རྒྱུད་དུས་འཁོར་ཡོངས་རྫོགས་དང་འཁོར་ལོ་སྡོམ་ཆེན་གཉིས་ཀྱི་ལྷ་གྲངས་མཐུན་པ་དང། ཕྱོགས་གསུམ་ལ་དུས་སྦྱོར་ལྔ་བརྒྱ་དང་བཞི་
བཅུ་ཡོད་པ་དང། ཕ་རྒྱུད་གསང་འདུས་དྲུག་དང་རྒྱུ་འཕྲུལ་དྲ་བ་གསུམ་སྟེ་དགུའི་གྲངས་མཐུན་པ་དང། རྒྱུ་སྐར་ཉེར་བདུན་གྱི་ཆུ་ཚོད་ཆིག་སྟོང་དྲུག་བརྒྱ་ཉི་ཤུ་ཡོད་པ་དང། ཕ་རྒྱུད་མ་རྒྱུད་ཀྱི་
དཀྱིལ་འཁོར་བཅུ་གཅིག་བསྡོམས་པའི་ལྷ་གྲངས་མཐུན་པ་སྟེ་ཤིན་ཏུ་ངོ་མཚར་རོ། །གོང་དུ་པཎ་ཆེན་ཆོས་ཀྱི་རྒྱལ་པོས། འདིས་མཚོན་དཔལ་ལྡན་རྒྱུ་སྐར་གྱི་ཕ་རྒྱུད་དཀྱིལ་འཁོར་དགུའི་
་ཤེས་དགོས་སོ། །ཞེས་གསུངས་པའི་ཤེས་ཚུལ་ནི། ཕ་རྒྱུད་འདུས་པ་དྲུག་དང་རྒྱུ་དྲ་དགུའི་ལྷ་གྲངས་བསྡོམས་པར་ཉིས་བརྒྱ་དྲུག་ཅུ་རེ་དགུ་ཡོད་པ་ཐབས་ཤེས་གཉིས་སུ་ཕྱེ་བའི་སྟེང་དུ་
རྒྱས་འདེབས་ཀྱི་རིགས་བདག་ཐམས་ཅད་ཐབས་ཤེས་གཉིས་སུ་བསྡུས་པ་བསྣན་པས་ལྔ་བརྒྱ་བཞི་བཅུ་འབྱུང་བ་དང། ཕྱོགས་གསུམ་གྱི་དུས་སྦྱོར་གྱི་གྲངས་སྦྱོར་བ་ཡིན་པར་མ་རྒྱུད་ཀྱི་
རིགས་འགྲེས་མཆོན་བར་གདོན་མི་ཟའོ།།



﻿   ༈    འདུལ་བ་མདོའི་གནས་མལ་གྱི་གཞི་ལས། མཆོད་
རྟེན་གྱི་གྲིབ་མ་ལ་འགོམ་དགོས་པ་བྱུང་ན། སྐར་མ་རབ་རིབ་མར་མེ་དང། ཞེས་སོགས་ཀྱི་ཚིགས་བཅད་བརྗོད་ནས་འགོམ་པར་གསུངས་པའི་རིགས་འགྲེ་སྦྱོར་པའམ་སྔགས་ལུགས་ལྟར་ན་བླ་མའི་སྐུའི་གྲིབ་
མའམ། ཞབས་ལྷམ་མམ། ཆིབས་པ་ལྟ་བུར་འགོམ་དགོས་པ་བྱུང་ན། གང་ལ་འགོམ་པའི་གཞི་དེ་ནམ་མཁར་བཏག་པའི་འོག་ནས་རང་ཉིད་འཛུལ་བར་མོས་ཏེ། ཨོཾ་བཛྲ་བེག་ཨ་ཀྲ་མ་ཧཱུཾ། ཞེས་ངག་ཏུ་བརྗོད་
པའོ༑ ༑དེ་ལྟར་ཇི་སྐད་དྲིས་པའི་ལན་རྣམས་གནད་དོན་སྙིང་པོར་དྲིལ་བ་རེ་ཉུང་དུའི་ཚིག་ཏུ་བཏབ་མོད། འོན་ཀྱང་གཞུང་འདི་དག་གི་ཚིག་རིགས་རྣམས་དཔྱད་གཞི་ཆེ་ཞིང་གཏིང་དཔག་དཀའ་བས་ཚིག་ཟུར་ཕྲ་

[015B] དེ་བཞིན་དུ་མཁྱེན་པར་མཛད་ནས་ཁ་བཤད་ཙམ་དུ་
མ་སོང་བར་ལག་ལེན་ལ་བཏབ་སྟེ་དོན་དང་ལྡན་པར་བྱའོ། །སྨྲས་པ། རྒྱ་གར་མཁས་པའི་གཞུང་ལུགས་མཚོ་ལྟར་ཟབ། །སྡོམ་གསུམ་བཅས་མཚམས་ཀུན་གསལ་མཐའ་དང་མཉམ། །བླུན་རྨོངས་བདག་འདྲའི་བློ་
གྲོས་ཉམ་ཆུང་བས། །ཕལ་ཆེར་ལོག་བཤད་དྲི་མས་སྦགས་ལས་ཆ། །འོན་ཀྱང་ཚད་ལྡན་མཁས་པ་མང་བསྟེན་ནས། །འཇམ་མགོན་རྒྱལ་བ་གཉིས་པའི་ལེགས་བཤད་ལ། །ངལ་བའི་ཁུར་ཆེན་ལན་འགའ་ཁྱེར་བའི་ཕྱིར་
མི་སྨྲ་བརྟུལ་ཞུགས་འཛིན་ལ་སྤྲོ་མ་གྱུར། །དགེ་བ་འདིས་ཀྱང་མ་རྒན་འགྲོ་ཚོགས་ཀུན། །ཀུན་མཁྱེན་ས་ལ་འཁྲིད་པའི་ཐབས་ཀྱི་ཕུལ། །ཕུལ་བྱུང་གཞུང་མང་བརྗོད་བྱ་ཇི་བཞིན་དུ། །དུ་མའི་བསྐལ་པར་སྟོན་པ་ཉིད་གྱུར་
ཅིག་གཟིགས་རྟེན་བཅས་ཆོས་བཟང་པོར་ཕུལ།།



﻿   ༈   
འདིར་བསྲེག་རྫས་ཀྱི་ལྷག་མའི་རྫས་ལྔའི་འོ་ཐུག་སྦྱིན་སྲེག་གི་མེ་ལ་བསྐོལ་

[000] དེའི་སྒྲུབ་ཚུལ་དངོས་གྲུབ་རྒྱ་མཚོར་མདོར་བསྡུས་གསུངས་
པའི་དགོངས་པ་རྗེ་ལྕང་སྐྱ་རིན་པོ་ཆེས་ཤེལ་དཀར་མེ་ལོང་དུ་བཀྲལ་བ་ལ། རབ་གནས་དངོས་གྲུབ་རྒྱ་མཚོའི་ཆར་འབེབས་ནས་ཁ་བསྐངས་

[000] སྦྱིན་སྲེག་དངོས་གཞི་གྲུབ་པའི་མཚམས་
སུ༑ ཐབ་ཁུང་གི་མེ་ལ་མཉྫི་

[000] དྲི་དཀར་པོས་བྱུགས་ཤིང་མགུལ་བར་མེ་ཏོག་དཀར་པོའི་ཕྲེང་བ་བཅིངས་པ་བཞག་ལ། སྐད་ཅིག་གིས་སྟོང་པ་

[048B] ཧཱུཾ་དཀར་པོ་ལས་བྱུང་བའི་རིན་པོ་ཆེའི་སྣོད་ཡངས་ཤིང་རྒྱ་ཆེ་བར་གྱུར་པར་མོས་པའི་ནང་དུ། གོང་དུ་བདུད་རྩི་ལྔའི་ངོ་བོར་བྱིན་གྱིས་བརླབས་ཟིན་པའི་བསྲེག་རྫས་ཀྱི་ལྷག་མའི་འོ་མ་དང་
འབྲས་མ་གྲུགས་ཤིང་ཤུན་པ་མེད་པ་དང། མར་དང། སྦྲང་རྩི་དང། ཀ་ར་རྣམས་བླུགས་གཟར་གྱིས་བླུག་ལ། ཧྲཱི་ཥྚཱི་བཟླ་བཞིན་དུ་བསྐོལ་

[000]
བཞིན་དུ་གྱུར་པར་བསམ། དེ་ནས་ཕུང་བླ་མ་དང་ཡི་དམ་གྱི་ལྷ་ལ་འབུལ་རྒྱུ་ཏིང་ཕོར་ལྟ་བུའི་སྣོད་གཙང་མར་བླུག་དེ་ནས་ཆོས་སྐྱོང་དང་ཕྱོགས་སྐྱོང་དང། གཞི་བདག་རྣམས་ལ་སྣོད་རེ་རེའམ་

[000]
སྨོད་གཅིག་ཏུ་བླུག་དེ་ནས་རྡོ་རྗེ་སློབ་དཔོན་སྒྲུབ་གྲོགས་དང་བཅས་པ་དང། །སྦྱིན་བདག་དང་ལྷག་མ་དོན་དུ་གཉེར་བ་རྣམས་ལ་རིམ་གྱིས་བཀྱེ་ལ། གཟུགས་སྒྲ་དྲི་རོ་རེག་ལྡན་པའི། །མཆོག་ཏུ་གྱུར་
པའི་ཟས་མཆོག་འདི། །བདག་གིས་དང་པས་དབུལ་བར་བགྱི། །ཅི་བདེ་བར་ནི་བཞེས་སུ་གསོལ། །ཨོཾ་དའི་བྱ་བ་ལིཾ་ས་མཱ་དྷ་དྷྱན་

[000]

[000] ཞལ་ཟས་རོ་བརྒྱ་ལྡན་པའི་ཡིད་འཕྲོག་པ། །ལེགས་
སྦྱར་འོ་ཐུག་འདི་ནི་རྒྱལ་བ་སྲས་བཅས་ལ། །དད་པས་ཕུལ་བས་འགྲོ་བ་འདི་དག་ཀུན། །འབྱོར་ལྡན་ཏིང་འཛིན་ཟས་ལ་འ་སྤྱོད་པར་ཤོག་ འོ་ཐུག་  རྒྱལ་བས་བདུད་བཅོམ་བྱང་ཆུབ་སངས་རྒྱས་

[049A]༄༅། །ཏེ༑ ༑རྒྱལ་བའི་སྐུ་ལ་སྤྲིབས་

[000]

[000] །བདག་ཅག་བསོད་ནམས་ཞིང་དུ་འགྱུར་སླད་དུ། བཤོས་དང་ཞལ་ཟས་སྦྱར་བ་འདི་ཕུལ་བས། །དུས་ཀུན་དགེ་བའི་ལོ་
ཏོག་འཕེལ་རྒྱས་ནས། །བདེ་བ་ཅན་དུ་པདྨོ་ལས་སྐྱེས་ཏེ། །ཏིང་འཛིན་ཆོས་དང་ཟས་ལ་སྤྱོད་པར་ཤོག་ཅེས་བརྗོད་དེ། སྒྲུབ་མཆོད་དང་འོ་ཐུག་སྦྲང་རྩི་འཁྱིལ་མ་འབྲེལ་བའི་ཚེ་བདག་བསྐྱེད་ཀྱི་དཀྱིལ་
འཁོར་ཉེར་བསྡུ་བྱས་ཟིན་ན། བླ་མ་ལྷ་ཚོགས་འཁོར་བཅས་མདུན་དུ་སྐད་ཅིག་གིས་གསལ་བཏབ་ལ་ཕུལ། དེ་ནས། དེ་བཞིན་གཤེགས་པའི་ལྷག་མ་འདི། །སྡིག་པ་རྣམ་པར་ཉམས་བྱེད་
གསོལ། །ཞེས་བརྗོད་ནས་སྒྲུབ་པ་པོ་རྣམས་དང། ལྷག་མ་དོན་དུ་གཉེར་བ་རྣམས་ཀྱིས་ཇི་ལྟར་རིགས་པར་ནང་གི་སྦྱིན་སྲེག་གི་ཚུལ་སོགས་ཀྱིས་ལོངས་སྤྱོད་ལ། སྦྱིན་སྲེག་གི་མཇུག་ཆོག་བསྔོ་
པ་དང་ཤིས་བརྗོད་ཀྱིས་བརྒྱན་པར་བྱའོ། །ལྕང་སྐྱའི་རབ་གནས་བཀྲ་ཤིས་སྙེ་མའི་ལྷན་ཐབས་སུ། འོ་ཐུག་གམ་རྩ་རུ་གང་རིགས་འབུལ་བ་ལ་གོང་གི་ཚིགས་བཅད་དེ་རྣམས་མ་བརྗོད་པར་
གསུངས་པས་ཚིག་བསྒྱུར་མ་བྱས་ཀྱང་རུང་བ་དགོངས་པར་མངོན་པས་གང་མོས་བྱས་པས་ཆོག་ཅིང། སྤྲོས་པ་ལ་མི་དགའ་ན་ནང་མཆོད་བྱིན་རླབས་དང་ཚིགས་བཅད་དེ་རྣམས་མ་བརྗོད་པར་

[049B]།
﻿   ༈   
རྣམ་རྫུན་པའི་ལྟ་བ་ཡིན་ཚུལ་གཞུང་ཚད་ལྡན་མང་པོར་བཤད་པས་དེ་མུ་སྟེགས་པ་དང་མཐུན་ཚུལ་བྱུང་བ་ལ་ཡིད་བརྟན་མེད་དམ་སྙམ་ལགས་



﻿   ༈   
ལན༑    ༈    སྒོ་གསུམ་གུས་པའི་སོར་འདབ་སྙིང་གར་འཛུམ་བཞིན་ཞུ་གསོལ། དེ་ཞབས་མཆོག་
ནས་བོང་བ་གསེར་དགོངས་ཀྱི་བཀའ་སམ་གནང་སྐྱེས་ལེ་ཚན་གྱིས་ཀླུབས་པ་སྤྱི་སྩོལ་བཀའ་དྲིན་ཆེ་དོན་བཞིན། གུས་ཕྲན་རང་གི་བསམ་ཚོད་སྤྱི་བརྟོལ་བསྐྱེད་ནས་གསོལ་བ་ལ། ཉིན་གཅིག་ལ་

[136A]༄༅། །དུས་འབྲེལ་གྱི་གསོ་སྦྱོང་དང། བཀྲ་ཤིས་ཀྱི་གསོ་སྦྱོང་གཉིས་བྱས་ན་རུང་མིན་ཇི་ལྟར་གསུངས་སྐོར་གཞི་གསུམ་ཆོ་ག་དང། གཞི་གསུམ་གསལ་བྱེད་གཉིས་ཀར་བཀྲ་ཤིས་ཀྱི་
གསོ་སྦྱོང་སོགས་ནམ་དགོས་ཀྱི་དུས་ལ་བྱས་ཆོག་པ་དང་ཉ་ཤི་དང་བསྟུན་མི་དགོས་པར་གསུངས་པས། ཚེས་བཅོ་ལྔ་དང་གནམ་གང་རང་ལ་བྱེད་དགོས་པའི་ངེས་པ་མེད་ཀྱང་གལ་ཏེ་དགོས་དབང་གིས་
གོང་ཚེས་རང་ལ་བྱེད་དགོས་པ་བྱུང་ན་བཀྲ་ཤིས་ཀྱི་གསོ་སྦྱོང་བྱས་ཏེ་དེས་དུས་འབྲེལ་གསོ་སྦྱོང་གི་གོ་ཆོད་པ་བྱས་ན་འདུལ་བའི་དགོངས་པ་དང་མཐུན་ནམ་སྙམ་སྟེ་མེ་ཏོག་ཕྲེང་རྒྱུད་ལས། སྡིག་པ་སྨན་
གྱི་གསོ་སྦྱོང་ནི། །དགག་དབྱེ་བྱས་ནས་ཡང་མི་བྱ། །གསོ་སྦྱོང་དག་པར་བྱ་ཕྱིར་ཏེ། །དགག་དབྱེ་ཡང་ནི་དེ་ཉིད་ཕྱིར། །ཞེས་དགག་དབྱེའི་ཉིན་དེས་གོ་བཅད་ནས་གསོ་སྦྱོང་མི་བྱ་བར་གསུངས་པའི་རིགས་
འགྲེ་འམ་སྙམ་ལགས་



﻿   ༈    འདིའི་ཡིད་བཟླས་ཀྱི་སྐབས་སུ་ལུས་དཀྱིལ་ལྟེ་གསང་དུ་འབེབས་པར་གསུངས་
པ་ལྟར། ལུས་དཀྱིལ་གྱི་གཙོ་མོའི་ལྟེ་གསང་དུའང་སྔགས་འཕྲེང་སོགས་འབེབས་དགོས་སམ། ཞེས་པའི་ལན་ནི་འདིའི་ཡིད་བཟླས་སོགས་ཀྱི་སྐབས་སུ་སྙིང་གར་མི་འཇོག་པ་ནི། དེའི་ཚེ་བུམ་པ་ཅན་གྱི་རླུང་

[062B] ལས་དང་པོ་པས་ཐོག་མར་སྙིང་གའི་བུམ་པ་ཅན་བཟུང་ན་རྩ་རླུང་གི་གེགས་ཆེ་བ་ལ་དགོངས་ལ། ལྟེ་གསང་དུ་འབེབས་པ་ནི་མི་རྟོག་པ་དང་བདེ་བ་བསྐྱེད་པའི་ཆེད་དུ་གསུངས་པས། ལུས་དཀྱིལ་གྱི་
གཙོ་བོའི་ཐུགས་ཀ་དང་ལྟེ་གསང་གི་དཀྱིལ་དྲང་ཐད་དུ་འགྲིག་ན་དེས་དགོས་པ་འགྲུབ་པས་ལྟེ་བར་དབབ་མི་དགོས་སོ།།



﻿   ༈    དེ་ཡང་བྱམས་སྙིང་རྗེ་བྱང་ཆུབ་
ཀྱི་སེམས་དང་འཆད་རྩོད་རྩོམ་གསུམ་གྱི་ཤེས་རབ་ཁྱད་པར་ཅན་མྱུར་དུ་རྒྱུད་ལ་བསྐྱེད་ཕྱིར། རྡོ་རྗེ་འཇིགས་བྱེད་དང་འཇམ་དབྱངས་དཀར་པོ་ཞི་ཁྲོ་སྦྲགས་བསྒྲུབ་བྱ་ཚུལ་ནི། མངོན་རྟོགས་ཀྱི་འགོ་ནས་
མེ་དཔུང་རབ་ཏུ་འབར་བའི་ཀློང་དཀྱིལ་ན་བཞུགས་པ། ཞེས་པའི་བར་དཀྱུས་བཞིན་ལ། དེ་ནས་རང་ཉིད་དམ་ཚིག་སེམས་དཔའི་ཐུགས་ཀར་པད་ཟླའི་གདན་ལ་ཡེ་ཤེས་སེམས་དཔའ་འཕགས་པ་འཇམ་དཔལ་
དབྱངས་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱི། གཡས་པུས་མོའི་སྟེང་དུ་མཆོག་སྦྱིན་དང། གཡོན་ཐུགས་ཀར་ཆོས་འཆད་མཛད་པའི་མཐེབ་མཛུབ་ཀྱིས་ཨུཏྤ་ལའི་ཡུ་བ་བཟུང་བའི་འདབ་མ་སྙན་གཡས་
གཡོན་གྱི་ཐང་དུ་ཁ་བྱེ་བའི་སྟེང་ན། ཤེས་རབ་ཀྱི་རལ་གྲི་དང། ཤེར་ཕྱིན་གྱི་གླེགས་བམ་བསྣམས་པ། མཚན་དཔེས་མཛེས་ཤིང་ལང་ཚོ་བཅུ་དྲུག་ལོན་པའི་ན་ཚོད་ཅན། རལ་བའི་ཟུར་ཕུད་ལྔ་དང་ལྡན་ཞིང་ཞི་
མཛུམ་སྒེག་པའི་ཉམས་ཅན། རིན་པོ་ཆེའི་རྒྱན་དང་དར་དཀར་གྱི་ན་བཟས་ཀླུབས་ཤིང། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་ཐུགས་ཀར་ཨཱ་ལས་བྱུང་བའི་ཉི་མའི་དཀྱིལ་འཁོར་གྱི་དབུས་སུ་ཏིང་ངེ་

[072A]༄༅། །འཛིན་སེམས་དཔའ་ཧཱུཾ་ཡིག་མཐིང་ག་འོད་ཟེར་ལྔ་འཕྲོག་ཞེས་སོགས་དཀྱུས་ལྟར་རོ། །བཟླས་པའི་ཚེ་དང་པོར། ཡེ་ཤེས་སེམས་དཔའི་ཐུགས་ཀའི་ཏིང་ངེ་འཛིན་སེམས་དཔའ་ཉི་
གདན་དང་བཅས་པ་ཡོངས་སུ་གྱུར་པ་ལས། རང་གི་སྙིང་རྩེ་མོ་གྱེན་དུ་བསྟན་པ་པད་འདབ་ཅུང་ཟད་ཟུམ་པ་ལྟ་བུའི་དབུས་སུ། རྒྱུ་ཟླ་བ་ལས་གྲུབ་པའི་མཚོན་ཆའི་འཁོར་ལོ་དཀར་པོ་རྩིབས་དྲུག་པ། རྩིབས་
རྩེ་རྣོ་ངར་དང་ལྡན་པའི་ལྟེ་བར་ཨ་ཡིག་རྩིབས་དྲུག་ལ་ཨོཾ་ཝཱ་ཀྱེ་དཾ་ན་མཿ་དྲུག་མདུན་ནས་གཡས་སྐོར་དུ་འཁོད་པ། འཁོར་ལོའི་ལྟེ་བ་མི་འགུལ་ཞིང། རྩིབས་གཡས་སྐོར་དང། རྩིབས་སྟེང་གི་ཡི་གེ་རྣམས་
གཡོན་སྐོར་དུ་མགྱོགས་པར་འཁོར་བའི་གཡོ་འགུལ་མེད་པ་ལྟ་བུ་ལ་དམིགས་ནས་བཟླས་པས། ཡིག་འབྲུ་འཁོར་ལོ་དང་བཅས་པ་ལས་འོད་ཟེར་དཀར་པོ་འཕྲོས་པ་རང་དང་སེམས་ཅན་ཐམས་ཅད་ལ་ཕོག་པས་
མི་ཤེས་པའི་མུན་པ་ཐམས་ཅད་སྐད་ཅིག་ལ་བསལ་ནས་ཤེས་རབ་ཕུན་སུམ་ཚོགས་པ་ཐོབ་པར་བསམ། ཡང་འོད་ཟེར་འཕྲོས་པས་འཁོར་འདས་ཀྱི་མཁྱེན་རབ་ཐམས་ཅད་འོད་དཀར་པོའི་རྣམ་པར་བསྡུས་ནས་རང་ལ་
ཐིམས་པས་ཚ་གསལ་མྱུར་ཟབ་འཆད་རྩོད་རྩོམ་པའི་ཤེས་རབ་ཕུན་སུམ་ཚོགས་པ་ཐོབ་པར་བསམ། ཡང་མེ་ཏོག་ཨུཏྤ་ལའི་རྩ་བ་རྩ་ཞལ་གྱི་སྙན་གཡས་གཡོན་དུ་ཟུག་པ་རིམ་གྱིས་བྱུང་སྟེ་ཡེ་ཤེས་སེམས་དཔའི་

[072B] སྙིང་གའི་འཁོར་ལོའི་ལྟེ་བའི་ཨ་ཡིག་གི་གཡས་གཡོན་དུ་མེ་ཏོག་གཉིས་ཁ་སྦྱར་གྱི་ཚུལ་དུ་གནས་པའི་བར་གྱི་ཨ་ཡིག་དེ་བུང་བ་རྐང་དྲུག་དབྱངས་གསལ་གྱི་སྒྲ་སྒྲོག་པར་གྱུར་
ཏེ༑ འོད་ཟེར་སྔར་བཞིན་འཕྲོས་པས་ཕྱོགས་བཅུའི་རྒྱལ་བ་སྲས་བཅས་ཀྱི་མཁྱེན་བརྩེ་ནུས་པའི་བྱིན་རླབས་ཐམས་ཅད་བདུད་རྩི་འོད་ཟེར་དཀར་པོའི་རྣམ་པར་བསྡུས་ནས་ཨུཏྤལ་གྱི་རྩ་བ་ནས་ཞུགས་པས་
ཨུཏྤལ་དེ་ཉིད་ཆེས་ཆེར་རྒྱས་ཏེ་ཟེའུ་འབྲུ་བྱིན་རླབས་ཀྱི་ཟིལ་མངར་འཕྲོ་བར་གྱུར་པ། རང་སེམས་རྐང་དྲུག་གིས་འཐུང་ས་པས། བློ་གྲོས་ཀྱི་ལུས་སྟོབས་རྒྱས་ནས་ཐོས་བསམ་བསྒོམ་གསུམ་དང་འཆད་རྩོད་
རྩོམ་གསུམ་གྱི་ཤེས་རབ་ཕུན་སུམ་ཚོགས་པ་ཐབ་པར་བསམ་མོ། །མཇུག་ཏུ་ལྕེའི་སྟེང་དུ་ཨ་དཀར་པོ་ཞིག་གསལ་བཏབ་སྟེ། དབུགས་ཐེངས་གཅིག་ལ་ཨ་བརྒྱ་རྩ་བཟླ་ཞིང། ཨ་ལས་འོད་ཟེར་འཕྲོས་པས་ཕྱོགས་
བཅུའི་རྒྱལ་བ་སྲས་བཅས་ཀྱི་བྱིན་རླབས་སྤྱི་དང། ཁྱད་པར་མི་བརྗེད་པའི་གཟུངས་རྣམས་ཨ་ཡིག་དཀར་པོའི་རྣམ་པར་བསྡུས་ནས་ལྕེ་སྟེང་གི་ཨ་ལ་བསྟིམ་ཞིང། ཨ་ཡིག་མཆིལ་མ་དང་མཉམ་དུ་མིང་ནས་ཐུགས་
ཀའི་ས་བོན་ལ་ཐིམས་པས་འོད་ཟེར་རབ་ཏུ་འབར་ཏེ་རྨོངས་མུན་ཐམས་ཅད་བསལ་ནས་མི་བརྗེད་པའི་གཟུངས་ཁྱད་པར་ཅན་ཐོབ་པའི་མོས་པ་བྱའོ། །དེ་ནས་འཁོར་ལོ་ཡིག་འབྲུ་དང་བཅས་པ་འོད་དུ་ཞུ་ནས་དྲག་པོའི་

[073A]༄༅། །བཟླས་དམིགས་གསལ་བཏབ་སྟེ་བཟླ་བ་དང། ཡུམ་དང་དབྱངས་ཅན་མ་སྒྲགས་སྒྲུབ་བྱེད་ན་སྔོན་དུ་བྲིས་པའི་གཞུང་བཞིན་བྱ་སྟེ། འདིར་ཡེ་གེས་འཇིགས་ནས་མ་བྲིས་སོ། །ཞེས་པ་འདི་ཡང་དམ་
ལྡན་རིག་སྔགས་འཆང་བའི་རྣལ་འབྱོར་པ་མཁར་ཁང་དཔོན་ཚང་ཚེ་དབང་རྡོ་རྗེའི་དགོངས་བཞེད་བཞིན་དྷརྨ་བྷ་དྲས་གཡེར་ཁྲལ་ཙམ་དུ་བྲིས་


﻿   ༈    མཎྜལ་ཚོམ་བུ་ཉེར་གསུམ་མའི་སྐབས་ཀྱི་རི་མཚོ་གླིང་
སོགས་མཛོད་དང། དུས་འཁོར་གྱི་ལུགས་གང་བྱས་ཀྱང་མི་རུང་བ་མེད་འདྲ་ཡང། རྗེའི་གདན་རྫོགས་དམར་ཁྲིད་ཀྱི་འབྱུང་བཞིའི་ས་བོན་དུས་འཁོར་དང་མཐུན་པར་འདུག་པས། དེ་ལ་མོས་ན་དྭགས་
པོ་དགེ་བཤེས་ཀྱི་མཎྜལ་འཁྲིད་ཡིག་དེ་སྤྱི་དོན་དྲི་མེད་འོད་རྒྱན་ལྟར་སྣང་བས། བྱང་བགྲོད་ལྷོ་བགྲོད་ཀྱི་ཉི་ཟླའི་འཆར་ནུབ་སོགས་དེ་དག་ལས་མཁྱེན་པར་མཛོད་



﻿   ༈    བཏུང་བ་དང། བདུག་པ་གཉིས་མིང་རྐྱང་ཙམ་མ་ཡིན་ཏེ། རྗེ་སི་ཏུས། ཡང་སྐབས་

[125B] གོས་སོགས་ལ་བགོ་བ་དང། རྟ་ལ་བཅིབ་པ། ཆང་སོགས་ལ་བཏུང་བ། སྤོས་ལ་བདུག་པ། བྱ་བ་ལ་བརྩམ་པ། ཟས་ལ་བཟའ་བ་
བསླབ་བྱ་ལ་བསླབ་པ་སོགས་དང། འཆད་འགྱུར་མ་ནིང་གི་འཇུག་པའི་སྐབས་སུ། གདམ་བྱ་ལ་གདམ་པ། རྩ་ལ་གཟན་པ། ཡུལ་ལ་བཟུང་བ་སོགས་དང། མོ་དང་ཤིན་ཏུ་མོའི་འཇུག་པའི་སྐབས་སུའང་དེ་
འདྲ་མང་དུ་འབྱུང་བ་གོ་དགོས་སོ། །ཞེས་གསུངས་པའི་དགོངས་པའི་སྙིང་པོ་གསལ་བར་བྱེད་པའོ། །གཞན་གྱི་དངོས་པོའི་དཔེར་བསྒྱུར་རོ། །ཞེས་པ་དང། བདག་གི་དངོས་པོའི་དཔེར་གཅོད་དོ་ཞེས་པ་ལ་གཅིག་
པའི་སྐྱོན་འདུག་གསུང་བ་ཤིན་ཏུ་མ་བརྟགས་པ་སྟེ། བསྒྱུར་རོ་ཞེས་པ་བསྒྱུར་བར་བྱའོ། །ཞེས་པའི་དོན་དང། གཅོད་དོ་ཞེས་པ་གཅོད་པར་བྱེད་དོ། །ཞེས་པའི་དོན་ཡིན་པས། བྱ་བ་གཞན་དང་བྱེད་པ་བདག་
ལ་གཅིག་སྐྱོན་ཡོད་དོགས་མེད། །དགག་གོ། ཞེས་པ་བྱ་བྱེད་གཉིས་ཀའི་དཔེར་བརྗོད་དུ་བྱུང་བས་བདག་གཞན་མི་ཕྱེད་པའི་དོགས་པ་འདུག་གསུང་བ་ཐུགས་མད་ཀྱང། སྤྱིར་ཚིག་གཅིག་ལ་དོན་དུ་མ་དང། དོན་
གཅིག་ལ་མིང་དུ་མ་འབྱུང་བ་མི་འགལ་བར་མ་ཟད་མ་ནིང་བདག་གཞན་གཉིས་ཀ་ལ་འཇུག་པས། དགག་གོ། ཞེས་པ་ཡང། སྔ་ཕྱིའི་ཚིག་གྲོགས་དང་བསྟུན་ནས། དགག་པར་བྱེད་དོ་ཞེས་པ་དང་མཐུན་

[126A]༄༅། །ན་བདག་དངོས་དང། དགག་པར་བྱའོ། །ཞེས་པ་དང་མཐུན་ན་གཞན་དངོས་སུ་གོ་དགོས་པ་ལགས། གཅད་ངོ་ཞེས་པ་འདི་དུས་གསུམ་གང་དུ་འཇོག་དགོས་ཤེ་ན། མ་འོངས་པར་
འཇོག་དགོས་ཏེ། བཅད་དོ། །ཞེས་པ་བཅད་ཟིནད་ཏོ་སྟེ་འདས་པ་དང། གཅད་དོ་ཞེས་པ་གཅད་པར་བྱའོ་སྟེ་མ་འོངས་པ་དང། གཅོད་དོ་ཞེས་པ་གཅོད་པར་བྱེད་དོ་སྟེ་ད་ལྟར་བ་ཡིན་མོད་ཀྱང་འདི་ལ་འཁྲུལ་
མཁན་མང་པོ་སྣང་ངོ།།



﻿   ༈   

[116A]༄༅། །པའི་ལན་ནི། བདག་གི་འཇིགས་གླུར། སྙིང་ཆོས་ཀྱི་འཁོར་ལོ་རྩིབས་བརྒྱད་དབུས། ཞེས་པ་དང། བདེ་དགྱེས་མཐུན་མོང་གི་བཤད་རྒྱུད་སམྦུ་ཊར། སྙིང་གི་ནང་སོན་པདྨ་ནི། །འདབ་མ་
བརྒྱད་པ་སྙིང་པོར་བཅས། །དེ་ཡི་ནང་དུ་སོན་པའི་རྩ། །ཞེས་གསུངས་པ་གཉིས་དོན་གཅིག་ཅིང། སྙིང་གི་ནང་སོན་ཞེས་པས་འདབ་མ་བརྒྱད་པ་སྙིང་པོ་དང་བཅས་པ་དབུ་མའི་ནང་ན་ཡོད་མི་དགོས་ཏེ། སྙིང་
དང་དབུ་མ་ཐ་དད་ཡིན་པ་གང་ཞིག་སྙིང་པོ་ཞེས་པ་དབུ་མ་ཡིན་པར་གསུངས་པས་དབུ་མའི་ནང་དུ་དབུ་མ་གནས་མི་སྲིད་པའི་ཕྱིར། སྙིང་པོ་ཞེས་པས་དབུ་མ་བསྟན་པར་གསུངས་ཏེ། རྗེ་རིན་པོ་ཆེས་
ཡིད་ཆེས་གསུམ་ལྡན་དུ། དེའི་ནང་དུ་སོན་པའི་རྩ་ནི་སྙིང་པོ་ཞེས་པ་དབུ་མའོ། །ཞེས་གསུངས་པའི་ཕྱིར་རོ།།



﻿   ༈    གང་ལྟར་གཏམ་རྒྱུད་ཀྱི་རྟོག་པ་ཞེས་
པ་ལས། ལྷ་མ་སྲིན་ནི་སྡེ་བརྒྱད་ཀྱིས། །སྲོག་གི་ཡང་སྙིང་ཕུལ་བ་ནི། །གཤིན་རྗེས་ཡ་ཕུལ་མ་མོས་མ། །སྲིན་པོས་ར་ཕུལ་གནོད་སྦྱིན་ཀྵེ། །མི་ཡིས་ནི་ཕུལ་ས་བདག་ས། །བཙན་གྱིས་ཙ་ཕུལ་བདུད་ཀྱིས་ད། །ཞེས་
པའི་ཡི་གེ་རྣམས་ལ་ཡ་མ་རཱ་ཛཱ་ཡོད་མོད་ཀྱི། ཚིགས་བཅད་དེ་མཁས་པ་ཕལ་ཆེར་ཚད་མར་མི་བཞིད་པས་རང་ལུགས་སུ་ཁས་མི་ལེན་ནོ།།



﻿   ༈    བཀའ་འདྲི་ཇི་ལྟར་ཕེབས་པ་རྣམས་ལ། ཕྲན་ན་རྒས་ཀྱིས་བློ་མིག་མི་གསལ་བར་མ་ཟད། དེང་སྐབས་བྲེལ་གཡེང་སྣེ་འཛིངས་ཀྱིས་བརྟག་

[094B] དང་པོ་ལྷ་མང་པོའི་རྗེས་གནང་དུས་གཅིག་ཏུ་གཏོང་ཚུལ་ས་ངོར་དང་བཀྲ་ཤིས་འཁྱིལ་གྱི་ལུགས་དེ་ལྟར་རུང་བ་སྨོས་མེད་དང། ཁྲི་ཆེན་བྱང་
ཆུབ་ཆོས་འཕེལ་དང། ཤར་ཟུར་གྱི་ཕྱག་ལེན་དེ་བཞིན་བདག་གི་བླ་མ་ཡོངས་འཛིན་གུ་གེ་བ་ནས་ཀྱང་མཛད་ཀྱི་ན་གདའ་བས་དེ་ལའང་མི་རུང་བའི་གནོད་བྱེད་དོན་མཐུན་བརྗོད་རྒྱུ་མེད་དམ་སྙམ་པ་ལགས་



﻿   ༈    རྟོག་པ་དང་དངོས་པོ་གཉིས་ལུས་དང་སེམས་ལ་རྒྱས་འགེབས་ན་ཇི་ལྟར་ཞེ་ན། ཁ་ཅིག་ལུས་དངོས་པོ་དང། སེམས་རྟག་པར་འདོད་པ་སྲིད་ཀྱང་ཁོ་བོ་ནི་ལུས་སེམས་
གཉིས་ཀ་དངོས་པོ་དང། ལུས་སེམས་གཉིས་ཀའི་ལྡོག་པ་རྟག་པ་ཡིན་ནམ་སྙམ་མོ།།



﻿   ༈    ཕུལ་དོན། དེ་ནས་དྲི་འཕྲིན་རྟེན་ལྡན་གནང་འབྱོར་ཇི་བཞིན། དཔའ་བོའི་བརྡ་ཚིག་གི་
འགྲེལ་པ་འགོ་བརྩམས་པ་ཞིག་བྱས་ཀྱང་ཚིག་རེ་ཟུང་ལ་དོགས་གནས་ཆེ་ཙམ་འདུག་པ་དཔྱད་མི་ཁོམ་པའི་ངང་དུ་ཡུན་རིང་ལུས་པ་བློའི་བཙོན་དུ་མཆིས་ཀྱང་ལེགས་པར་གོ་ཐུབ་པ་ཞིག་བྱུང་བསྟུན་ཅིས་ཀྱང་བརྩམས་ཐུབ་
པ་བགྱིད། འཇམ་དབྱངས་ཨ་ར་པ་ཙ་ནའི་སྒྲུབ་ཐབས་ཀྱི། བཾ་སོགས་སྙིང་སྒོ་ང་སྟོང་པའི་དབུས་ཀྱི་བར་སྣང་དུ་བསྒོམ་པ་ཡིན་



﻿   ༈    ཡུམ་དང་དབྱངས་ཅན་མ་སྦྲགས་བསྒྲུབ་བྱ་
བར་འདོད་ན། ཞབས་གཡས་བརྐྱངས་ཤིང། གཡོན་པས་ཡབ་ལ་འཁྱུད་པ། དེའི་ཐུགས་ཀར་ཟླ་གདན་ལ་ལྷ་མོ་དབྱངས་ཅན་མ་དཀར་མོ། ཞལ་གཅིག་ཕྱག་གཉིས་ཀྱི་གཡོན་པས་དྲི་ཟའི་པི་ཝང་རྒྱུད་སྟོང་དང་ལྡན་པ་དཀུ་གཡོན་
པའི་ཕྱོགས་སུ་བརྟེན་ནས་བཟུང་བ། གཡས་ཀྱི་སོར་མོས་རྡུང་ཞིང། ཞབས་གཉིས་ཙོག་པུར་བཞུགས་པ། དབུ་སྐྲ་ཕྱེད་བཅིངས་སུ་བྱས་པའི་ཐོར་ཚུགས་ལ་མེ་ཏོག་གི་འཕྲེང་བ་དང་ཟླ་བ་ཕྱེད་པས་མཛེས་ཤིང། རིན་པོ་ཆེའི་རྒྱན་དང་
དར་སྣ་ཚོགས་ཀྱི་ན་བཟའ་ཅན། ཡབ་ཀྱི་གསང་གནས་མི་དམིགས་པའི་ངང་ལས། ཞེས་སོགས་དཀྱུས་ལྟར་རོ།།



﻿   ༈    སྟབས་བདེར་འབུལ་འབྲས། དེང་ཡི་དམ་དགྱེས་པ་
རྡོ་རྗེའི་བསྙེན་སྒྲུབ་ལ་བརྩོན་མུས་ནས་དེའི་མངོན་དཀྱིལ་ལས་བརྩམས་པའི་དྲི་འཕྲིན་རྟེན་ལྡན་གནང་འབྱོར་ཡིད་ཀྱི་གསོས་སུ་སྨིན། ཕྲན་འདི་ལོ་སྒྱུ་ལུས་ལྷག་པར་གཅོང་ཞིང། དུག་སྨན་མང་དུ་
ཟ་དགོས་ལ་བརྟེན་ཡིད་དང་མིག་དབང་མི་གསལ་བ་བཅས་ཀྱཻ་རྡོར་སྦྱིན་སྲེག་རྩོམ་དགོས་འགྱངས་གཞིར་གྱུར་པར་མ་ཟད་དྲི་ལན་རྣམས་ཀྱང་སྣེ་སེལ་ཙམ་མ་ཕུལ་ན་དགོངས་པ་ཁྲེལ་
དོགས་མདོར་བསྡུས་ཙམ་ཞིག་འདྲི་བ་ལ།    ༈   
འཕྲེང་བསྒྲིགས་སོགས་ཀྱི་གོ་རིམ་ཇི་ལྟ་བ་དང། ནམ་མཁའི་ངོས་སུ་དུས་ཇི་ཙམ་གནས་ནས་སླར་གང་དུ་འཇུག་ཅེས་དང།    ༈    ཡང་འཁོར་བསྐྱེད་གྲུབ་ནས་རང་སེམས་
ནམ་མཁར་གནས་པ་དེ། རང་ཉིད་རྒྱུ་རྡོ་རྗེ་འཛིན་པར་གསལ་བའི་ངང་ནས་ཤེས་པའི་ཆ་ཤས་ལྟ་བུའི་རང་སེམས་ཡི་གེའི་རྣམ་པར་གནས་དགོས་པ་ཡིན་ནམ་ཇི་ལྟར་ཡིན། །ཞེས་པ་འདི་དག་གི་

[050A]༄༅། །ལན་ཕྱོགས་གཅིག་ཏུ་བཏབ་ན་ཆོག་པར་སྣང་བས། ཨོཾ་ཨཱ་ཧཱུཾ་གསུམ་སྟེང་འོག་ཏུ་བརྩེགས་པར་དོར་ལུགས་ལ་བཞེད་པ་ནི། འདི་རྣམས་གཞི་ལ་བར་དོའི་སྒོ་གསུམ་དང་ལམ་
འབྲས་ལ་ལོངས་སྐུའི་གསང་གསུམ་གྱི་མཚོན་བྱེད་ཡིན་པས་གནས་ཡིག་འགོད་ཚུལ་སྤྱི་དང་མཐུན་པས་ལེགས་པར་མཐོང་ཞིང། ཧོཿའི་བར་དུ་ཆུད་པ་ནི། ཧོཿ་གཅིག་ཨོཾ་གྱི་སྟེང་དང། གཅིག་ཧཱུཾ་གི་འོག་
ཏུ་འགོད་པ་ཡིན་ཏེ། ཤཱཀྱ་བཤེས་གཉེན་གྱིས། དེ་ཉིད་གསུམ་གྱི་ས་བོན་དཀར་དམར་ནག་མགོ་དང་ཞབས་སུ་ཧོཿ་སེར་གཉིས་དཀྱིལ་བཅུག་ཅེས་པ་ལྟར་རོ། །ཡི་གེ་ལྔ་པོ་དེ་དང་པོ་བསྒོམས་པ་ནས་
མཐར་སྐར་མདའ་བཞིན་དུ་འོངས་ཏེ། ཞེས་པའི་བར་ནམ་མཁའ་གནས་ནས། དེ་ནས་རྒྱུ་རྡོ་རྗེ་འཛིན་པ་ཡབ་ཀྱི་རྩ་ཞལ་དུ་འཇུག་པ་ཡིན་ལ། དེའི་བར་དུ་ང་རྒྱལ་ཇི་ལྟར་འཛིན་པའི་ཚུལ་ནི། བསྐྱེད་རིམ་
མཁས་གྲུབ་ཞལ་ལུང་ལས། ཡི་གེ་ལྔ་པོ་དེ་ལ་དམིགས་ནས། ཆོས་སྐུའི་ཡི་ཤེས་ཀྱི་གཟུང་རྣམ་ཡི་གེ་ལྔའི་རྣམ་པར་ཤར་བ་དེ་ངའོ་སྙམ་དུ་ང་རྒྱལ་འཇོག་ཅེས་དང། རང་ནམ་མཁའི་ཡི་གེ་ལྔའི་གཟུཌ་
སུ་ལངས་པ་དེ་ནས། ནམ་མཁའི་ཡི་གེ་ལྔ་རྒྱུ་རྡོ་རྗེ་འཛིན་པ་ཡབ་ཀྱི་ཞལ་དུ་ཞུགས་པའི་བར། སེམས་བྱིངས་པོ་ལོངས་སྐུའི་ང་རྒྱལ་ལ་གནས་བཞིན་པའི་ངང་ནས། བློའི་ཟུར་གཅིག་གིས་རང་གི་

[050B] འབྱུང་བཞིའི་དཀྱིལ་འཁོར་གཞལ་ཡས་ཁང་གདན་བཅས། རྒྱུ་རྡོ་རྗེ་འཛིན་པ་ཡབ་ཡུམ་འཁོར་གྱི་ལྷ་དང་བཅས་པ་རྣམས་རིམ་གྱིས་གསལ་འདེབས་པ་
ཡིན༑ ཞེས་གསུངས་པ་ལྟར་རོ། །    ༈    གཙོ་བོའི་ཕྱག་མཚན་ཤར་བྷ་དེ་ཇི་ལྟ་བུ་ལ་ཟེར་བ་ཡིན། ཞེས་པ་ནི། དམར་ནག་གི་རྒྱུད་དུ། སེངྒེ་ཤ་ར་བྷ་ག་ནས་དགུག་ཅེས་པའི་དོན་
འཆད་པ་ན། འཁྲུལ་འཁོར་རྣམ་བཤད་ཁམས་གསུམ་ལས་རྣམ་པར་རྒྱལ་བའི་ཉི་འོད་ལས། སེངྒེ་ཤར་བྷ་ནི་སེངྒེ་རྐང་པ་བརྒྱད་པ་ཞེས་གྲགས་པ་སྟེ། དེ་ཡང་སྔ་མ་མང་པོས། སེངྒེ་གཅིག་ལ་ད་ལྟ་ཡོངས་
སུ་གྲགས་པའི་རྐང་པ་འདི་བརྒྱད་ཡོད་པ་བྲིས་པ་ནི་ནོར་བ་སྟེ། ཡོངས་སུ་གྲགས་པའི་རྐང་ལག་བཞི་དང། གཡས་གཡོན་དུ་གཤོག་པ་གཉིས་གཉིས་སྟེ་བརྒྱད་ཡོད་པ་དེས་འགྲོ་བའི་བྱ་བ་བྱེད་པས་རྐང་པ་དང་
འདྲ་བས་རྐང་པ་བརྒྱད་དོ། །དགུག་པ་ནི་དེའི་ལུས་ལ་གནས་པའོ། །ཞེས་གསུངས་པ་ལྟར་རོ།།    ༈    ཡང་ནང་མཆོད་བྱིན་རླབས་སྐབས་ཐམས་ཅད་ལ་མཐུན་མོང་དུ་ཨོཾ་ཡིག་གིས་མཚན་
ཚུལ་དེ། ཨོཾ་ཡིག་གཅིག་གིས་རྫས་ཐམས་ཅད་ལ་མཚན་པ་ཡིན་ནམ། རེ་རེས་སོ་སོ་ལ་མཚན། དང་པོ་ལྟར་ན་ཨོཾ་ཡིག་ཚུལ་ཇི་ལྟར་དུ་གནས། ཕྱི་མ་ལྟར་ན་མཐུན་མོང་དུ་ཞེས་པའི་དགོངས་

[051A]༄༅། །བ་གང་ཡིན། ཞེས་པ་ནི། འདི་མཐུན་མོང་དུ་ཞེས་པའི་ཚིག་ནུས་ཀྱིས་བསྟན་པ་ལྟར་ཨོཾ་ཡིག་གཅིག་གིས་རྫས་ཐམས་ཅད་ལ་མཚན་པ་ཡིན་ཞིང། མཚན་ཚུལ་ལ། འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་བདུད་རྩི་ལྔ་ལ་མཐུན་མོང་དུ་ཨོཾ་ཡིག་གིས་མཚན་པ། ཞེས་པའི་ཐད་ཀྱི་ལྕང་སྐྱའི་འཁྲིད་ཡིག་གསང་ཆེན་མྱུར་ལམ་ལས། བདུད་རྩི་ལྔའི་སྟེང་གི་བར་སྣང་ལ་
ཨོཾ་དཀར་པོ་འོག་ཟུར་ནས་འོད་ཟེར་ཁ་དོག་ལྔ་བདུད་རྩིའི་སྟེང་དུ་འབེབས་བཞིན་པ་ཞེས་གསུངས་ཤིང། འདི་ཁའི་བསྐྱེད་རིམ་མཁས་གྲུབ་ཞལ་ལུང་དུ། དེ་རྣམས་ཀྱི་སྟོང་པ་ཨོཾ་ཡིག་དམར་པོ་མགོ་
འཐུར་དུ་བསྟན་པ་འོད་ཟེར་འོག་གི་རྫས་རྣམས་ལ་འཕྲོ་བ། ཞེས་འབྱུང་བས། ཨོཾ་ཡིག་རྫས་རྣམས་ཀྱི་སྟེང་གི་བར་སྣང་ལ་གནས་པ་ལས་འོད་ཟེར་འཕྲོས་པའི་སྣེ་རྫས་རྣམས་ལ་ཟུག་པ་ཨོཾ་གྱིས་མཚན་
པའི་དོན་དུ་བྱེད་པར་མངོན་ཡང་ཨོཾ་གྱི་ཁ་དོག་དང་མགོ་གྱེན་འཐུར་གང་དུ་ལྟ་ནི་ཕྲ་ཞིང་མཛངས་པའི་བློས་དཔྱད་པར་བྱ་བའི་གནས་སོ། །    ༈    བུམ་པའི་སྐབས་སུ་མཚན་མའི་ལྷ་དང་
ལས་ལྷ་བསྐྱེད་སྐབས་འཁོར་རྣམས་ལའང་ཉི་གདན་ཡོད་ཅིང་སྐབས་གཞན་དུ་མེད་པའི་ཁྱད་གང་ཡིན། ཞེས་པ་ནི། སྐབས་གཞན་དུ་པད་འདབ་ཀྱི་སྟེང་དུ་ཚངས་དབང་སོགས་མནན་པ་ནི་རྒྱུད་

[051B] མཚན་ལྷ་དང་ལས་ལྷ་ལ་པད་ཉིའི་གདན་ཙམ་མཛད་པ་ནི། ཀྱཻ་རྡོར་ལས་རིམ་གྱི་ཆོ་གའི་དགོངས་པ་ཡིན་པས་མི་རུང་བ་མེད་ཅིང། ཚིག་གི་སྤྲོས་པ་ཆུང་བས་ཐ་སྙད་ཟོར་ཡང་བ་ལ་དགོངས་པ་འདྲ་སྙམ་མོ། །    ༈    བཟླས་པའི་སྐབས་ལྷ་སོ་སོའི་ཐུགས་ཀའི་ས་བོན་སྔགས་འཕྲེང་ལ་གདན་ཡོད་མེད་ཀྱི་གསལ་ཁ་བཤད་དམ་མ་བཤད། ཅེས་པ་ནི། གཙོ་
བོའི་སྦྱོར་བ་ཚོགས་གསོག་གི་སྐབས་ཀྱི་ཐུགས་ཀའི་ཧཱུཾ་ཡིག་དང། འབྲས་བུ་རྡོ་རྗེ་འཛིན་པའི་ཏིང་ངེ་འཛིན་སེམས་དཔའ་ལ་པད་ཉིའི་གདན་རེ་བཤད་པ་མ་གཏོགས་གཞན་མ་གདན་ཡོད་མེད་གཉིས་
ཀའི་གསལ་ཁ་གཞན་དུ་བཤད་པ་ཆེར་མ་མཐོང་ཞིང། བསྐྱེད་རིམ་མཁས་གྲུབ་ཞལ་ལུང་དུ། རྗེའི་འཇིགས་བྱེད་སྒྲུབ་ཐབས་ཟ་མ་ཏོག་དང་མཐུན་ཤས་ཆེ་བ་ཞིག་སྣང་ཡང། དེ་ལྟར་རིགས་པའི་
ལུང་རིགས་ཀྱི་སྒྲུབ་བྱེད་ཇི་འདྲ་མཆིས་ནི་མ་ཐོས་སོ། །    ༈    ཡང་མདུན་བསྐྱེད་སྐབས་དཀྱིལ་ཆོག་ཏུ། ནང་དུ་གཏོར་མ་ཕུལ་བའི་མཇུག་ཏུ་ཕྱི་རོལ་མཆོད་པ་བྱ་བར་བཤད་ལ། མཆོད་
འཕྲེང་དུ་གཏོར་མའི་མཇུག་ཏུ་རྡོ་རྗེའི་གླུ་བྱ་བར་བཤད་པ་འདི་གོ་རིམ་ཇི་ལྟར་ཡིན། ཞེས་པ་ནི། མདུན་བསྐྱེད་དཀྱིལ་འཁོར་སྒྲུབ་མཆོད་སྐབས་དཀྱིལ་ཆོག་ཏུ་མི་གསལ་བ་བཞིན་རྡོ་རྗེའི་གླུ་མ་བླངས་

[052A]༄༅། །ཀྱང་ཆོག་ཆད་སྐྱོན་མི་འབྱུང་ལ། རྩ་བཤད་ཀྱི་རྒྱུད་དང་བླ་མ་རྣམས་ཀྱི་གཙིགས་པོ་ཆེར་མཛད་པ་བཞིན་ཉམས་ལེན་བསྟར་པ་བྱུང་ན་བྱིན་རླབས་འཇུག་ཁྱད་ཆེ་འདྲ་བས་
དེའི་ཚེ་ནི། ནང་དུ་གཏོར་མའི་རིམ་པ་རྣམས་ཕུལ་བའི་རྗེས་སུ་རྡོ་རྗེའི་གླུ་བླངས་ནས། དེ་ནས་ཕྱི་རོལ་མཆོད་པ་བྱ་བ་ཡིན་ཏེ། དཔེར་ན་དཀྱིལ་ཆོག་བདེ་ཆེན་རོལ་མཚོར་མདུན་བསྐྱེད་
སྐབས་དཔྱིད་གླུ་ལེན་པ་མི་གསལ་ཡང། རྗེ་འདུལ་བ་འཛིན་པའི་ལག་མཆོད་དུ་འབྱུང་བ་བཞིན་ངག་འདོན་ལྷན་ཐབས་སུ་བཅུག་པ་དང་དབྱིབས་མཚུངས་སོ། །    ༈   
སྒྲུབ་མཆོད་དང་འབྲེལ་སྐབས་མདུན་བསྐྱེད་བསྒྲུབས་ཟིན་དེ་ལ་གཏོར་མ་ཕུལ་བའི་ཆོག་གམ། མགྲོན་ལོགས་སུ་བསྐྱེད་དགོས། དང་པོ་ལྟར་ན་འཇིག་རྟེན་པའི་ལྷ་བསྐྱེད་པ་སོགས་མེད་ཅིང་
མཆོད་འཕྲེང་དུ་གཏོར་མ་གཉིས་སྒྲུབ་ཐབས་སུ་བཤད་པ་ལྟར་བྱ་བར་གསལ་ལ། ཕྱི་མ་ལྟར་ན་བུམ་ལྷ་བསྐྱེད་ཟིན་དེ་དག་ལ་འབུལ་རུང་ལ། མདུན་བསྐྱེད་སྐབས་མི་རུང་བ་ལྟ་བུའི་དགོངས་
པ་གང་ཡིན། ཞེས་པ་ནི། མདུན་བསྐྱེད་ལ་གཏོར་མ་འབུལ་མི་རུང་བ་དང། ངེས་པར་འབུལ་དགོས་པ་གཉིས་ཀ་མིན་པས། འདས་གཏོར་ནི་མདུན་བསྐྱེད་ལ་ཕུལ་ཡང་ཆོག་ལ། མགྲོན་གསར་

[052B] འཇིག་རྟེན་པའི་གཏོར་མ་ནི། མགྲོན་གསར་དུ་སྤྱན་དྲངས་པ་ལ་འབུལ་བ་བདེ་གསང་གི་ངག་འདོན་ལྷན་ཐབས་དག་ཏུའང་འབྱུང་བ་བཞིན་བྱ་བ་ཡིན་ཏེ། དབང་
དོན་དེ་ཉིད་ཡང་གསལ་སྣང་བ་རྡོ་རྗེ་སེམས་དཔའི་ཞལ་ལུང་ལས། སྐབས་འདིར་ནང་དུ་འདས་མ་འདས་གཉིས་ཀ་ལ་གཏོར་མ་འབུལ་བར་བྱ་ལ། དེ་ཡང་ལྷན་ཐབས་སུ་འདས་ལྷ་བསྒྲུབས་པའི་
དཀྱིལ་འཁོར་པ་རྣམས་དང། འཇིག་རྟེན་པའི་མགྲོན་གསར་དུ་སྤྱན་དྲངས་པ་ལ་འབུལ་བར་གསུངས་པ་ལྟར་རུང་ཞིང། སྣར་ཐང་སྨྲ་སེང་གིས། སྒྲུབ་ཐབས་ལས་བསྒྲུབས་པའི་དཀྱིལ་འཁོར་པ་
ལས་ལོགས་སུ་དཀྱིལ་འཁོར་པའི་གཏོར་མགྲོན་སྤྱན་འདྲེན་པར་བཤད་ཅིང། འདིར་ཡང་དེ་ལྟར་བྱེད་དགོས་པར་རྗེ་རིན་པོ་ཆེའི་ཞལ་ལས་དངོས་སུ་ཐོས་པར། དེའི་དངོས་སློབ་ཁ་ཅིག་གསུང་ཞེས་ཟེར་བ་ལྟར་
དཀྱིལ་འཁོར་པའི་གཏོར་མགྲོན་ལོགས་ནས་སྤྱན་འདྲེན་པའམ། ཞེས་དེ་འདྲའི་ལུགས་ཀྱང་ཡོད་པར་བཤད་པ་གཉིས་གང་བྱས་ཀྱང་འདྲ་བར་མངོན་ནོ། །ཞེས་དང། ལྕང་སྐྱའི་བདེ་མཆོག་གི་མཆོད་ཆོག་
བདེ་ཆེན་ཆར་འབེབས་ལས་ཀྱང༑ དེ་ནས་གཏོར་མ་བྱིན་རླབས་སོགས་སྒྲུབ་ཐབས་ལྟར་ནས་དབུལ། དེ་ཡང་དཀྱིལ་ཆོག་བདེ་ཆེན་རོལ་མཚོ་ལས། གཏོར་མ་གཉིས་སྒྲུབ་ཐབས་ལྟར་བྱ་བར་གསུངས་

[053A]༄༅། །ལ༑ དེ་ལྟར་ན་དཀྱིལ་འཁོར་པ་དང་ཕྱོགས་སྐྱོང་སོགས་ཐམས་ཅད་སྤྱན་དྲངས་ནས་འབུལ་དགོས་པ་འདྲ་བས་སྒྲུབ་ཐབས་སུ་བཤད་པ་ཇི་ལྟ་བ་བཞིན་བྱེད་པའམ། ཡང་ན་འདས་
པའི་གཏོར་མ་མདུན་བསྐྱེད་ཀྱི་དཀྱིལ་འཁོར་ལ་འབུལ་ཞིང། འཇིག་རྟེན་པའི་གཏོར་མ་ཕྱོགས་སྐྱོང་སོགས་སྤྱན་དྲངས་ནས་འབུལ་བ་གཞན་ལས་འབྱུང་བ་ལྟར་བྱ་ལ། ཞེས་གསུངས་པའི་ཕྱིར་རོ། །
   ༈    ལྷ་མོ་བརྒྱད་ཀྱི་མཆོད་པའི་སྐབས། དེ་དག་གི་ཕྱག་རྒྱ་བཤད་མིན་དང། ཕྱག་མཚན་རྣམས་ཀྱི་དབྱིབས་དང་ཁ་དོག་སོགས་ཇི་ལྟར་ཡིན། ཞེས་པ་ནི། འདི་རྣམས་ཀྱིས་མཆོད་
པའི་ཚེ་ཕྱག་རྒྱ་འདི་ལྟར་འཆིང་ཞེས་གཞུང་རྣམ་དག་ལས་བྱུང་ཚོད་མི་འདྲ་ཞིང། ནམ་མཁར་རྗེ་བཙུན་བལྟས་ནས་ནི། ཞེས་པ་ནས། གཡུང་མོས་སྐུ་ལ་འཁྱུད་པ་ཉིད། ཅེས་པའི་བར་བརྟག་གཉིས་ཀྱི་
བརྟག་པ་དང་པོའི་ལེའུ་གསུམ་པ་ནས་འབྱུང་བ་བཞིན། །དེའི་རྣམ་བཤད་མཁའ་འགྲོའི་གསང་མཛོད་སོགས་ལས་ཤིན་ཏུ་གསལ་བར་བཤད་གདའ་ནའང། དེང་སང་ཆེན་པོར་གྲགས་པ་ཁ་ཅིག་ལའང་ཡིད་
བརྟན་ཨེ་ཡོང་མི་ཤེས་པས་འདིར་གསལ་བར་བརྗོད་ན། མཆོད་པ་འབུལ་བའི་ཡུལ་ནི། རང་གི་མདུན་གྱི་ནམ་མཁར་རྗེ་བཙུན་ཏེ། བྷཏྟ་ཞེས་པ་རྗེ་བཙུན་དང་དང་སྒྲོལ་གཉིས་ཀ་ལ་འཇུག་པས་གང་

[053B] དེ་ཉིད་ཡོན་ཏན་ཇི་ལྟ་བུ་དང་ལྡན་ཞེ་ན། བདེ་སྟོང་དབྱེར་མི་ཕྱེད་པའི་རྡོ་རྗེའི་ངང་ལས་གཟུགས་སྐུའི་རྣམ་པར་
སྐྱེ་བ་སྟེ་བཞེངས་པ་ནི་སྙིང་རྗེ་ཆེན་པོས་འགྲོ་བ་རྣམས་སྒྲོལ་བའི་ཕྱིར་དུ་ཡིན་པས་དེ་ལྟ་བུའི་ཡོན་ཏན་དང་ལྡན་ནོ། །དེ་ལ་གང་གིས་མཆོད་ན། རང་ལྷར་གསལ་བའི་སྙིང་གའི་ས་བོན་ལས་བྱུང་ཞིང་
ཕྱག་རྒྱ་ལྔ་ལ་སོགས་པའི་རྒྱན་རྣམས་ཐམས་ཅད་སྐུ་ལ་འཛིན་པ་ཡི། གཽ་རཱི་ལ་སོགས་པའི་འཁོར་གྱི་ལྷ་མོ་བརྒྱད་པོ་རྣམས་ཀྱིས་མཆོད་པར་བྱའོ། །ལྷ་མོ་གང་གིས་ཚུལ་ཇི་ལྟར་དུ་མཆོད་ཅེན། དཀར་
མོ་རྒྱ་སྐད་དུ་གཽ་རཱི་སྟེ་འདི་སྐུ་མདོག་དཀར་མོ་མ་ཡིན་ཀྱང་ལྷ་དབང་ཕྱུག་གི་ཆུང་མའི་མིང་དུ་བཏགས་པ་ཙམ་ཡིན་པས། དེས་རི་དྭགས་རི་བོང་གི་མཚན་མ་ཅན་ཟླ་བའི་སྒྲས་བསྟན་པའི་བྱང་སེམས་དཀར་
པོས་གང་བའི་ཐོད་པ་འཛིན་པ་དང། ཆོམ་རྐུན་མ་ནི་རྒྱ་སྐད་དུ་ཙཽ་རཱི་སྟེ། དེས་མུན་པའི་བདུད་ལས་རྒྱལ་བ་ཉི་མའི་སྒྲས་བསྟན་པའི་བྱང་སེམས་དམར་པོས་གང་བའི་ཐོད་པའི་སྣོད་འཛིན་པ་དང། རོ་ལངས་མ་
ནི་རྒྱ་སྐད་དུ་བཻཏྟ་ དེ་ནི་དྲི་ཆུས་གང་བའི་ཐོང་བ་ལག་ན་འཛིན་མ་དང། གྷསྨ་ དེས་སྨན་གྱི་སྒྲས་བསྟན་པའི། བརྟག་གཉིས་ལས། ན་དང་ག་ཧ་དང་པོ་དང། །
[054A]༄༅། །མཐའ་ཡི་ཤྭ་དང་དང་པོའི་ཤྭ། །ཞེས་པ་ལྟར་གྱི་ཤ་ལྔས་གང་བའི་ཐོད་པ་འཛིན་ཅིང། པུཀྐ་སཱི་ནི་བོད་སྐད་དུ་སྤོས་མ་སྟེ། དེས་ནི་རྡོ་རྗེའི་སྒྲས་བསྟན་པའི་དྲི་ཆེན་གྱིས་གང་བའི་
ཐོད་པ་ལག་ན་འཛིན་མ་དང། དེ་བཞིན་དུ་རི་ཁྲོད་མ་ནི་རྒྱ་སྐད་དུ་ཤ་ཝ་རཱི་སྟེ། དེ་ནི་རོ་མཆོག་ཏུ་བདའ་བའི་སྦྲང་ཆང་གིས་གང་བའི་ཐོད་པ་ལག་ན་འཛིན་མ་དང། གདོལ་པ་མོའམ་གཏུམ་མོ་ནི་རྒྱ་སྐད་དུ་ཙནྜ་ལཱི་སྟེ། དེས་ཆོས་
ཐམས་ཅད་སྒྲ་བརྙན་ལྟ་བུར་སྒྲོག་པའི་ཅང་ཏེའུ་རྡུང་བར་བྱེད་པ་སྟེ། མཆོད་པའི་ལྷ་མོ་འདི་རྣམས་ཀྱིས་ནི་ཀྱེ་རྡོ་རྗེ་ཡབ་ཡུམ་གཙོ་བོར་བཞུགས་པའི་དཀྱིལ་འཁོར་གྱི་ལྷ་ཚོགས་རྣམས་ལ་མཆོད་པར་བྱའོ། །དེ་ལྟར་ན་
ནང་ངམ་གསང་བའི་མཆོད་པས་མཆོད་པར་མ་ཟད། འདོད་ཆགས་བདེ་བ་ཆེན་པོའི་ཡེ་ཤེས་ལ་ལྷག་པར་རྗེས་སུ་ཆགས་པའི་ཉམས་དང་ལྡན་པས། གཡུང་མོ་ནི་རྒྱ་སྐད་དུ་ཌོཨྨྦྷི་ནཱི་སྟེ། དེས་གཙོ་བའི་སྐུ་
ལ་འཁྱུད་དེ་སྙོམས་པར་འཇུག་པའི་བདེ་སྟོང་སྐྱེད་པ་དེ་ཁོ་ན་ཉིད་ཀྱི་མཆོད་པས་ཀྱང་མཆོད་པར་བྱེད་པ་ཉིད་དོ། །མཆོད་ཚུལ་ནི་རྒྱུད་འགྲེལ་ལས། དེ་ཡང་བདག་མེད་མ་གཙོ་བོའི་ཐུགས་ཀར་བསྡུས་
ཏེ་གཡུང་མོས་གཙོ་བོ་ལ་འཁྱུད་ནས་སྙོམས་པར་ཞུགས་པས། གཙོ་བོས་བདེ་ཆེན་ཉམས་སུ་མྱོང་བ་ན། དེ་ཉིད་ཀྱིས་འཁོར་རྣམས་བདེ་བས་ཚིམ་པར་འགྱུར་ཏེ། སྐུའི་རྣམ་པ་ཐ་དད་ཀྱང་རྒྱུད་གཅིག་ཡིན་པའི་

[054B] །ཞེས་ཀྱང་གསུངས་སོ། །དེ་ལྟར་ན་ཇི་སྐད་དྲིས་པ་རྣམས་ཀྱི་ལན་ལུང་རིགས་མན་ངག་ཟབ་མོའི་སྐྱེ་
ཕྱིའི་གོ་རྒྱ་གཅོད་པ་ཙམ་མ་ཡིན་པར་རང་རྒྱུད་དང་འདྲེས་ངེས་པའི་ཉམས་ལེན་གྱི་གནད་ལ་འགེལ་འཚལ་ཞིང། སྦྱིན་སྲེག་དེ་སྔ་བརྩམ་སྐབས་མ་བྱུང་ཡང་སྒྱུ་ལུས་བདེ་ཞིང་བྲེལ་བ་དམིགས་བསལ་
ཅན་མ་བྱུང་ན་གང་མྱུར་རྩོམ་འདུན་ལགས་པས་དགོངས་འཇགས་མཁྱེན། རྟེན་བཅས་ཚེས་བཟང་པོར་ཕུལ་



﻿   ༈    ཀརྵ་པ་ཎའི་བཞི་ཆ་ལ་མ་ཤ་ཀ་ཇི་ཙམ་བྱེད་ཡུལ་དུས་ཀྱིས་འགྱུར་བ་དཔེར་བྱས་
ཏེ༑ བོད་འདིར་ཡང་གསེར་ཞོ་གང་གི་བརྒྱད་ཆ་ལ་རིན་ཐང་གི་ཚད་དུ་འདུལ་འཛིན་བློ་གྲོས་སྦས་པས་ཀ་རི་ཀཱའི་འགྲེལ་བར་གསུངས་པ་ལ་འགྱུར་བ་མེད་ཀྱང། གསེར་ཞོ་གང་གི་བརྒྱད་ཆ་ལ་དངུལ་ཊཾ་ཇི་ཙམ་

[102A]༄༅། །བྱེད་ཡུལ་དུས་ཀྱིས་འགྱུར་འགྲོ་བས། གསེར་ཐང་ཉི་ཤུ་མའི་སྐབས་ཊམ་ཕྱེད་གསུམ་དང། གསེར་ཐང་ཉེར་བཞི་མའི་སྐབས་ཊམ་གསུམ་དང། གསེར་ཐང་བཅུ་དྲུག་མའི་སྐབས་
ཊམ་གཉིས་ལ་རིན་ཐང་གི་ཚད་དུ་བྱེད་པ་བསླབ་བྱ་ཉེ་ཕན་མའི་དགོངས་དོན་གྱི་སྙིང་པོ་ཡིན་པས་ཅལ་ཅོལ་གྱི་གཏམ་སྨྲ་བ་མི་བྱའོ།།



﻿   ༈   །



﻿   ༈    སྤྱིར་བརྒྱུད་པའི་བླ་མ་ལ་ལྟོས་ན་ཆོས་འབྲེལ་ཡོད་ཚད་ལ་རྩ་བའི་བླ་མའི་ཐ་སྙད་བྱེད་པའང་ཡོད་
དངོས་ཀྱི་བླ་མ་ལ་ལྟོས་ན་ལམ་རིམ་ལྟ་བུ་ལ་ཉམས་ལེན་བྱེད་པའི་ཚེ། ལམ་རིམ་སྟོན་པ་པོ་ལ་རྩ་བའི་བླ་མའི་ཐ་སྙད་བྱེད་པར་བདག་གི་བླ་མ་ཡོངས་འཛིན་གུ་གེ་བ་དེ་ཉིད་ཀྱི་ཞལ་ལས་གསུང་པ་དངོས་
སུ་ཐོས། ཡང་བཀའ་བརྒྱུད་པ་སོགས་སྟོང་ཉིད་སྟོན་པ་པོ་ལ་ངེས་དོན་སྟོན་པའི་བླ་མ་ཞེས་རྩ་བའི་བླ་མར་བྱེད་པ་དང། བཀའ་གདམས་པ་རྣམས་བྱང་ཆུབ་ཀྱི་སེམས་རང་རྒྱུད་ལ་སྐྱེད་མཁན་ལ་རྩ་
བའི་བླ་མར་བྱེད་པ་ལྟ་བུ་རང་ལ་ཆོས་ཀྱི་བཀའ་དྲིན་ཆེ་བ་ཞིག་ལ་རྩ་བའི་བླ་མར་བྱེད་པའང་ཡོད་པས་མཐའ་གཅིག་ཏུ་མ་ངེས་ལགས་



﻿   ༈   
པོའི་གཏོར་འབུལ་གྱི་ཞི་བའི་ཚེ་ནད་གདོན་ཞི་ཚུལ་ཟེར་བ། ནད་གདོན་རྣམ་པ་ཇི་ལྟར་དམིགས་གསུང་རྒྱུ་ཡིན་ཚེ། ནད་བཤད་གཅི་རྣག་ཁྲག་དང། སྟེང་གདོན་མི་ནག་པོ། བར་གདོན་མི་དམར་པོ། འོག་
གདོན་སྤྲུལ་གཟུགས་ཀྱི་རྣམ་པར་དམིགས་ཆོག་ཅིང། དགྲ་བགེགས་དམིགས་བསལ་མེད་ན་དྲག་པོའི་སྐོར་བྱེད་མི་དགོས་ཤིང། དམིགས་བསལ་ཡོད་ན་ཐབས་གཞན་གྱིས་བཟློག་མ་ནུས་ལ། དགོས་
པ་ཁྱད་པར་ཅན་མཐོང་བའི་ཚེ་དགྲ་བགེགས་དེ་ཉིད་ཉམ་ཐག་པའི་རྣམ་པ་ཅན་དུ་གསལ་བཏབ་པས་ཆོག་ཅིང། མགོན་པོའི་གཞུང་ནས་ཕྱི་ནང་གསང་གསུམ་གྱི་དགྲ་བགེགས་ཀྱི་དབྱེ་བ་བྱས་པ་དང། དེ་འདྲ་
སྒྲོལ་བའི་དམིགས་པའི་བསྒྱུར་ཁ་ཡོད་པ་སྔོན་ཆད་མཐོང་ཐོས་མེད་པས་རང་བཟོ་བྱེད་མ་སྤོབས་ལགས།།



﻿   ༈    ཤེས་སྒྲིབ། སྙོམས་འཇུག་གི་སྒྲིབ་པ་

[136B] སྡིག་པ་དང་སྒྲིབ་པ་ཐམས་ཅད་ཅེས་པའི་སྐབས་ཀྱི་སྒྲིབ་པ་དེ། མཛོད་ལས། མཚམས་མེད་པ་ཡི་ལས་རྣམས་དང། །ཉོན་
མོངས་ཤས་ཆེན་ངན་འགྲོ་དང། །འདུ་ཤེས་མེད་པའི་སེམས་ཅན་དང། །སྒྲ་མི་སྙན་སྒྲིབ་གསུམ་དུ་འདོད། །ཅེས་པའི་ལས་ཀྱི་སྒྲིབ་པ་དེ་ཡིན་འདྲ་བས། དེ་ལྟར་ན་སྡིག་པ་ནི་རྣམ་སྨིན་ཡིད་དུ་མི་འོད་པ་འབྱིན་
པའི་རིགས་ཅན་གྱི་ཉོན་མོངས་པ་དང། དེའི་རིགས་ཅན་གྱི་ལས་ཐམས་ཅད་ལ་འཇོག་ལ། ལས་ཀྱི་སྒྲིབ་པ་ལ་ནི། ལས་ཤིག་དགོས་པ་དང་དེ་ལ་སྒྲིབ་པར་བརྗོད་པ་འཕགས་ལམ་སྐྱེ་བ་ལ་སྒྲིབ་པས་ཡིན་
པར་གསུངས་པས། དེ་གཉིས་ཀྱི་ཁྱད་པར་ལ་ནི་མུ་བཞི་ཡོད་དེ། འདོད་པའི་སས་བསྡུས་ཀྱི་ཞེ་སྡང་ལྟ་བུ་སྡིག་པ་ཡིན་ལ་ལས་སྒྲིབ་མ་ཡིན་པའི་མུ། འདུ་ཤེས་མེད་པར་སྐྱེ་བ་འཕེན་བྱེད་ཀྱི་ལས་ལྟ་བུ་ལས་
སྒྲིབ་ཡིན་ལ་སྡིག་པ་མ་ཡིན་པའི་མུ། མཚམས་མེད་ལྔའི་ལས་ལྟ་བུ་སྡིག་པ་དང་ལས་སྒྲིབ་གཉིས་ཀ་ཡིན་པའི་མུ། དལ་འབྱོར་ཚང་བའི་མི་ལུས་འཕེན་བྱེད་ཀྱི་བསོད་ནམས་ཀྱི་ལས་ལྟ་བུ་སྡིག་པ་དང་ལས་
སྒྲིབ་གཉིས་ཀ་མ་ཡིན་པའི་མུ་རྣམས་སོ། །ལྕི་ཡང་ནི། སྡིག་པ་ལྕི་བ་འདྲ་སྟེ་ཉོན་མོངས་སྡིག་པ་ཡིན་ཅིང་དེ་ལས་སྒྲིབ་ལས་གནོད་ཚབས་ཆེ་བར་གསུངས་པའི་ཕྱིར་རོ། །སོ་སོའི་གཉེན་པོ་གང་གིས་

[137A]༄༅། །སྤོང་བ་ནི། སྡིག་སྒྲིབ་ཀྱི་གཉེན་པོ་སྟོབས་བཞིས་སྤྱོད་པ་ཡིན་ཏེ། སྒོ་གསུམ་སྡིག་ལྟུང་དྲི་མས་སྤགས་པ་འདི། །ལྷག་པར་ལས་སྒྲིབ་སྦྱོང་བ་གནད་ཆེ་བས། །རྒྱུན་དུ་སྟོབས་བཞི་
ཚང་བར་བསྟེན་པ་གཅེས། །ཞེས་རྗེ་རིན་པོ་ཆེས་གསུངས་པའི་ཕྱིར། འོན་ཀྱང་ས་བོན་རྩ་བ་ནས་སྤོང་བའི་གཉེན་པོར་ནི་སྟོང་ཉིད་སོགས་བསྒོམ་དགོས་ཏེ། སྤྱོད་འཇུག་ལས། ཉོན་མོངས་ཤེས་བྱའི་སྒྲིབ་
པ་ཡི༑ ༑མུན་པའི་གཉེན་པོ་སྟོང་པ་ཉིད། །ཅེས་གསུངས་པའི་ཕྱིར་རོ་སྙམ་ལགས་



﻿   ༈    མྱུར་མཛད་མགོན་པོའི་གཏོར་སྤོད་དུ་ཧཱུཾ་རིང་པོ་དྲུག་བརྗོད་གསུང་པར། དེ་རྣམས་ལ་དམིགས་རྟེན་ཞི་
དྲག་སོགས་ཇི་ལྟར་ཡིན་ཞེ་ན། ཧཱུཾ་དང་པོའི་ཚེ་གཏོར་མའི་སྟེང་དུ་ཧཱུཾ་བསམ། གཉིས་པའི་ཆེ་ཧཱུཾ་དེ་ལས་འོད་ཟེར་དམར་པོ་ལྕགས་ཀྱུ་ལྟ་བུ་འཕྲོས་པས། ཞི་བའི་ཚེ་ནད་གདོན་སྡིག་སྒྲིབ་སོགས་གང་ཞི་བར་འདོད་

[022A]༄༅། །པ་དང། རྒྱས་པ་དང་དབང་གི་ཚེ་དཔའ་བོ་དཔའ་མོ་རྣམས་ཀྱི་ཐུགས་ཀ་ནས་བྱང་ཆུབ་ཀྱི་སེམས་ཀྱི་བདུད་རྩི་དང། དྲག་པོའི་ཚེ་དགྲ་བགེགས་གང་ཡིན་དེ་བཀུག་ནས་གཏོར་མ་ལ་ཐིམས་
པས་བདུད་རྩིར་གྱུར་པར་བསམ། གསུམ་པའི་ཚེ་མགོན་པོ་འཁོར་བཅས་ཀྱི་ལྗགས་འོད་ཟེར་གྱི་སྤུ་གུ་གཏོར་མ་ལ་ཟུག་པར་བསམ། བཞི་པ་ལྔ་པ་དྲུག་པ་རྣམས་ཀྱིས་གཏོར་མ་གསོལ་བར་བསམ་མོ།།



﻿   ༈    རྣམ་ཀུན་བརྩེ་བས་འདོར་མེད་རྗེ་དྲུང་ལགས་རིན་པོ་ཆེའི་ཞབས་དྲུང་དུ། འབུལ་འབྲས། བད་མི་ཆེད་གནང་མདུན་ཕྱག་བྲིས་
གནང་རྟེན་གྱིས་ཀླུབས་པ་དང་དེར་གསལ་ཚང་མ་ཉམས་མེད་འབྱོར་བས་དགའ་སྤྲོ་ཐོབ་ཅིང་བཀའ་དྲིན་མཆོག་ཏུ་ཆེ། སྔོན་ཞུས་བཞིན་ཕྲན་རེ་ཞིག་གཟུགས་གཞི་བདེ་མིན་བྱུང་ན་མ་གཏོགས་མི་དང་འཕྲད་འཕྲད་དང་
ཆོས་འཆད་འཆད་མི་བྱེད་པའི་འདུན་པ་ཤུགས་དྲག་བཏང་ཟིན་ཤེས་བཀའ་གནང་ཇི་བཞིན་སྒྲུབ་མ་ཐུབ་པར་ཁྲེལ་འཁྲུངས་མེད་པ་དང། ལམ་རིམ་གྱི་ཚིག་དོན་ལས་བརྩམས་ཏེ་བཀའ་འདྲི་གནང་བའི་ལན་གང་གིས་
རིམ་པ་ལྟར་འབུལ་བ་ལ། དྲི་བ་དང་པོ་བདེ་ལམ་གྱི་ཚོགས་ཞིང་བསྡུ་བའི་ཚེ། བླ་མ་ཐུབ་པའི་དབང་པོ་ཡང་རང་གི་སྤྱི་བོའི་རྩ་བའི་བླ་མ་ལ་ཐིམ། ཞེས་པའི་སྤྱི་བོའི་བླ་མ་དེ་ནི་ཇི་གསུང་ལྟར་གསོལ་འདེབས་རྒྱས་

[028B] དཔལ་ལྡན་རྩ་བའི་ཞེས་སོགས་ཀྱི་སྐབས་སུ་བསྒོམ་པ་ཡིན་ལ། བསྒོམ་ཚུལ་ནི། དོན་ཆེན་པོ་གསུམ་གྱི་སྒོ་ནས་གསོལ་འདེབས་རྫོགས་རྗེས། རང་གི་སྤྱི་བོར་སྣ་ཚོགས་པད་ཟླའི་གདན་ཞིག་ལམ་
གྱིས་བསྐྱེད་ནས། བླ་མ་ཐུབ་པའི་དབང་པོའི་མདུན་དུ་ཡོད་པའི་དྲིན་ཅན་རྩ་བའི་བླ་མ་ལ་དམིགས་ནས། དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྤྱི་བོར་པད་ཟླའི་སྟེང་བཞུགས་པ། །ཞེས་པའི་ཚེ། རྩ་བའི་
བླ་མ་ལས་རང་འདྲ་གཉིས་པ་ཞིག་བྱུང་སྤྱི་བོའི་གདན་སྟེང་དུ་བཞུགས་ཤིང། སྐུ་གསུངས་ཐུགས་ཀྱི་དངོས་གྲུབ་སྩལ་དུ་གསོལ། དང་པོའི་ཚེ་སྤྱི་བོའི་བླ་མའི་སྐུའི་ཆ་ལས་བདུད་རྩི་བབས་ནས་མི་མཐུན་ཕྱོགས་ཀྱི་
ཉེས་སྐྱོན་སྦྱངས་པ་དང། གཉིས་པའི་ཚེ་སྐུ་ལས་རང་འདྲ་གཉིས་པ་ཆད་དེ་རང་ལ་ཐིམས་ནས་མཐུན་ཕྱོགས་ཀྱི་ཡོན་ཏན་རྒྱས་པའི་མོས་པ་དང། འདྲེན་པ་མཉམ་མེད་མན་ཆད་ལ་སྤྱི་བོའི་བླ་མས་མགྲོན་གཉེར་
གྱི་ཚུལ་མཛད་དེ། རང་གིས་སྤྱི་བོའི་བླ་མ་ལ་ཞུས། སྤྱི་བོའི་བླ་མས་མདུན་གྱི་གསོལ་བ་འདེབས་ཡུལ་གང་ཡིན་ལ་ཞུ་བ་སོགས་ཡིན་ཞིང། དོན་ཆེན་པོ་གསུམ་གྱི་གསོལ་འདེབས་ཙམ་ལས་མི་བྱེད་
ན་ཚོགས་ཞིང་བསྡུ་བའི་ཚེ། བླ་མ་ཐུབ་པའི་དབང་པོ་ཡང་རང་གི་སྤྱི་བོར་སེང་ཁྲི་པད་ཟླ་ཉི་མའི་དཀྱིལ་འཁོར་གྱི་སྟེང་དུ་ཞུགས་པར་གྱུར། ཕུན་ཚོགས་དགེ་ལེགས་ཞེས་བརྗོད་པས་ཆོག་ལགས། །



﻿   ༈    །ཕྱག་ལེན་ཡིག་ཆ་སྤྲོས་
པ་ཅན། །སྔོན་ཆད་མཐོང་ཐོས་མ་གྱུར་པས། །རང་བཟོ་བྱ་བར་མི་སྤོབས་ཤིང། །གཞུང་གི་བསྟན་ཚོད་མདོར་བསྡུས་ཤིག་གསན་པ་བདེ་ཕྱིར་ལོགས་སུ་ཞུ། །བདག་ཅག་ཆོ་འཕྲུལ་དུས་ཆེན་འདོད་
མཚམས་བཅད་གང་ངམ་སྔ་མུས་སུ། གནས་འདུན་སྔོན་ནས་ཡང་ཡང་དུ། །གཏང་ཕྱིར་རེ་ཞིག་འཐེན་རྒྱུ་དང། །དེ་ནས་ཕན་ཚུན་བྲེལ་བསྟུན་གྱིས། །མཇལ་འཛོམ་བསྙེན་རྫོགས་ཆོས་འབྲེལ་དག་
རྗེས་གནང་བཅས་པ་ཁང་ཀྱིས་བྱ། །ཐིག་འཁྲིང་གསོ་སྦྱོང་སྡོམ་འབེབས་སོགས། །ཆོས་སྦྱིན་ཡིན་ཕྱིར་ངེས་པར་མཛོད། །འོན་ཀྱང་རྙེད་བཀུར་གྲགས་འདོད་བློ། །སྐྱེས་ན་གཉེན་པོས་འབུར་འཇོམས་

[048A]༄༅། །དང། །སྙིང་རྗེ་ཕན་སེམས་བཅོས་མ་ཚུན། །བསྐྱེད་ནས་མཛད་ན་རང་ལའང་ཕན། །ཉེ་འབྲེལ་གོ་ས་ནོར་རྫས་ལ། །ཞེན་ལོག་འདུན་མའི་དང་པོར་གསུངས། །རང་རེ་དང་པོའི་
ལས་ཅན་གྱིས། །ཞེན་ཆགས་བཙན་ཆོད་དཀའ་མོད་ཀྱི། །ངལ་འབྱོར་རྙེད་དཀའ་འཇིག་སླའི་དོན། །བསག་སྦྱང་གསོལ་འདེབས་ཤུགས་དྲག་དང། །སྦྲེལ་ནས་ཡུན་རིང་བསྒོམ་ནུས་ན། །རིམ་གྱི་ཇེ་ཆུང་
འགྲོ་བར་གསུངས། །དེ་སྐད་སྨྲ་འདི་ལྐོག་ཉལ་མཁན། །དགེ་སློང་དྷརྨ་བྷ་དྲ་ཡིས། །རྒྱལ་གྱི་ཟླ་བའི་དམར་ཕྱོགས་ཀྱི། །དགའ་བ་གསུམ་པར་བྲིས་ནས་ཕུལ།།



﻿   ༈   
གནང་བཅུ་པའི་ལན་ནི། གུས་ཕྲན་གཞོན་དུས་མཚན་ཉིད་སོགས་གཞུང་ཆེན་མོ་རྣམས་ལ་སྦྱངས་པ་མ་བྱས་པར་མ་ཟད་དེང་སྐབས་སྔ་མོ་ཅུང་ཟད་ཤེས་པ་རྣམས་ཀྱང་རྒས་པ་དང་དཀོར་གྲིབ་ཀྱིས་ནོན་པས་
རིམ་གྱིས་བརྗེད་ནས་བློ་མི་གསལ་ཞིང་འཕྲལ་དུ་དཔེ་ལྟ་བའང་མིག་གིས་རྐྱེན་མི་ཐེག་པ་བཅས་གཞི་ལམ་འབྲས་བུའི་རྣམ་གཞག་བྱས་ཀྱང་རང་གི་མ་ཚང་སྟོན་པ་ལས་བསྟན་འགྲོ་སྤྱི་བྱེ་བྲག་ལ་སྨན་རེ་
མེད་ངེས་ལགས་པས་དགོངས་ཁྲེལ་མེད་པ་མཁྱེན་མཁྱེན་ལགས་



﻿   ༈   
ལ་དཔངས་སུ་སྒོ་ཚད་ཇི་ཙམ་དགོས། ཞེས་པ་ལ། ལན་ནི། རྭ་ལྔ་མའི་ལྟེ་བའི་དཔངས་ལ་སྒོ་ཚད་ལྔ་དང། རྭ་གསུམ་མའི་ལྟེ་བའི་དཔངས་ལ་སྒོ་ཚང་གཅིག་བྱེད་པ་ཡིན་ཏེ། ཤེས་བྱེད་རིམ་པ་ལྟར། རྒྱལ་མཆོག་
བསྐལ་བཟང་རྒྱ་མཚོའི་མཆོག་ཐུན་དངོས་གྲུབ་གཏེར་མཛོད་ལས། རྭ་ལྔ་པ་ལ་དཔངས་སུ་སྒོ་ཚད་ལྔ། ཞེས་དང། བདག་གི་བླ་མ་རིན་པོ་ཆེའི་བཧཻ་རའི་བསྐྱེད་རིམ་ལས། སྣ་ཚོགས་རྡོ་རྗེ་ལྟེ་བ་སྔོན་པོ་གྲུབ་བཞི་

[076B] ཞེས་གསུངས་པ་དེ་འདིར་ཡང་མཚུངས་པར་མ་ཟད་རྗེ་དག་དབང་བྱམས་པའི་གསང་བསྐྱེད་དངོས་གྲུབ་རྒྱ་མཚོ་ལས། ལྟེ་བའི་དཔངས་རྭ་
ལྔ་མ་ལ་ལྔ། གསུམ་མ་ལ་གཅིག་ཡོད་དོ། །ཞེས་གསུངས་པའི་ཕྱིར་རོ།།



﻿   ༈    རླུང་སྒྲ་ཅན་དང་ཤུགས་ཅན་དང་རྒོད་བག་ཅན་ཞེས་པ་རྣམས་ཀྱི་དོན་གང་ཡིན་ཞེ་ན། ཡོངས་འཛིན་པཎྜི་ཏའི་བློ་སྦྱོང་བླ་མཆོད་ཕྱག་ཆེན་རྣམས་ཀྱི་འཁྲིད་ཡིག་ཏུ། དེ་ནས་རླུང་
སྒྲ་ཅན་དང་རྩོལ་བས་བསྐྱེད་པའི་ཤུགས་ཅན་དང་རིང་ཐུང་མི་སྙོམས་པའི་རྒོད་བག་ཅན་དུ་མ་སོང་བར་རང་བབས་སུ་བཞག་ལ་ཕར་རྒྱུ་ཚུར་རྒྱུ་དལ་བུས་བརྟག་པར་བྱའོ། །ཞེས་གསུངས་པ་ནི་མྱུར་ལམ་

[034A]༄༅། །གྱི་དེའི་འགྲེལ་བ་ལྟ་བུར་སྣང་ལ། བདག་རང་གི་གོ་ཚོད་ནི། རྗེའི་ལམ་རིམ་ཆེ་ཆུང་ལས། དབུགས་ནི་ཕྱི་ནང་དུ་རྒྱུ་བ་སྒྲ་ཅན་དང། རྔམ་པ་དང་རྒོད་བག་ཅན་དུ་མི་བཏང་གི་ཅི་ནས་ཀྱང་
ཕར་རྒྱུ་ཚུར་རྒྱུ་མི་ཚོར་བར། དལ་བུ་དལ་བུས་འབད་པ་མེད་པར་འཇུག་པ་དེ་ལྟར་བྱའོ། །ཞེས་གསུངས་པ་འདི་དབུ་མ་སྒོམ་རིམ་གྱི་དགོངས་པ་ཡིན་ཞིང། དེ་དོན་ཡང་རིམ་པ་ལྟར། ཕར་རྒྱུ་ཚུར་རྒྱུ་མི་
ཚོར་བ་སྒྲ་ཅན་དུ་མི་བཏང་བའི་དོན་དང། དལ་བུ་དལ་བུས་བཏང་བ་རྔམ་པར་མི་བཏང་བའི་དོན་དང། འབད་རྩོལ་མེད་པར་འཇུག་པ་རྒོད་བག་ཅན་དུ་མི་བཏང་བའི་དོན་དུ་བཟུང་ན་རྗེ་ཐམས་ཅད་མཁྱེན་
པའི་དགོངས་པར་ཨེ་འགྲོ་སྙམ་པས་བརྟག་པར་མཛོད་ཅིག་སྨྲས་པ། བདག་ནི་ཐོས་ཉུང་སྦྱངས་པའི་སྟོབས་དམན་པས། །ལམ་བཟང་དཀའ་གནད་འབྱེད་པར་ག་ལ་ནུས། །འོན་ཀྱང་དང་ལྡན་སློབ་མའི་
གཡར་ཁྲལ་དུ། །གང་ཤར་ཡི་གེར་འབད་པས་བཀོད་དེ་ཕུལ། །ནོར་འཁྲུལ་སྐྱོན་དང་འདྲེས་རྣམས་སྙིང་ནས་འཆགས། །མཁས་པའི་ཚོགས་ཀྱིས་དག་པར་མཛད་དུ་གསོལ། །འདི་ཡི་དགེ་བས་མ་རྒན་
འགྲོ་ཀུན་གྱི། །སོམ་ཉིའི་དྲ་བ་གཅོད་པའི་མཐུ་ལྡན་ཤོག། །སརྦ་མངྒ་ལཾ།།



﻿   ༈   

[057B] ཀྱཻ་རྡོར་སྒྲུབ་མཆོད་སྐབས་ཉིན་རྗེས་མ་ལ་སྒོ་དབྱེའི་གོང་དུ་ཕྱི་རོལ་མཆོད་པ་སྔར་ལྟར་བྱེད་པ་དང། སླར་སྦྱིན་སྲེག་གྲུབ་ནས་རྡུལ་ཚོན་བསྡུ་བའི་སྔ་རོལ་དུའང་ཕྱི་རོལ་མཆོད་པ་བྱེད་པ་འདིའི་དགོས་པ་གང་
ཡིན། ཞེས་པའི་ལན་ནི། མཇུག་ཆོག་གི་ཉིན་དབང་མི་ལེན་པའི་ཕྱོགས་ལ་བུམ་སྒྲུབ་མ་བྱས་ཀྱང་ཆོག་ཅིང་སྒོ་དབྱེ་མི་བྱེད་པ་འཐད་པས། ཐོག་མར་བདག་བསྐྱེད་བཏང། དེ་ནས་མདུན་བསྐྱེད་ཀྱི་དཀྱིལ་འཁོར་བསྒྲུབས་
དེ་ནས་སྦྱིན་སྲེག་དབུལ་དེ་ནས་མདུན་བསྐྱེད་ཀྱི་དཀྱིལ་འཁོར་མཆོད། དེ་ནས་ཕྱི་རོལ་ཏུ་གཏོར་མ་བྱིན། དེ་ནས་དཀྱིལ་འཁོར་ལ་ཕྱག་བྱས་ཏེ། གཏང་རག་གི་མཆོད་བསྟོད། སྨོན་ལམ་ཡིག་བརྒྱ་བཟོད་གསོལ་
བསྡུ་ཆོག་རྡུལ་ཚོན་ཆབ་འདྲེན། ཕུར་བུ་དབྱུང་གཤེགས། བཀྲ་ཤིས་རྣམས་བྱེད་པ་མཁས་གྲུབ་སྨྲ་བའི་དབང་པོའི་བདེ་དགྱེས་ཀྱི་དཀྱིལ་ཆོག་རྣམ་གཉིས་ཀྱི་དགོངས་དོན་ཡིན་རེ་ཡོད་པས། ཚུལ་དེ་ལ་གོང་གི་དོགས་
པ་དེ་འདྲ་བཅང་མི་དགོས་ལ། དེ་ལས་གཞན་དུ་འདོད་པ་ཡོད་ན་དེ་ལ་དྲི་བའི་རྔོ་ཐོགས་པར་མཛོད་ཅིག་



﻿   ༈    མཎྜལ་ཚོམ་བུ་སོ་བདུན་མའི་རྩ་བའི་ཁུངས་གཏུག་ས་ཆོས་རྒྱལ་འཕགས་པའི་མཎྜལ་དང། འཕགས་པའི་མཎྜལ་གྱི་སྒེག་སོགས་བརྒྱད་ཀྱི་ཁུངས་གཏུག་

[028A]༄༅། །ས་རྣལ་འབྱོར་རྒྱུད་ཡིན་པར་དྭགས་པོ་དགེ་བཤེས་ཀྱི་མཎྜལ་འཁྲིད་ཡིག་ཏུ་གསལ་ཞིང། རྣལ་འབྱོར་རྒྱུད་སྐོར་དུ་ཤར་དང་ཤར་ལྷོའི་ལྷ་དཀར་པོ་དང། ལྷོ་དང་ལྷོ་ནུབ་ཀྱི་ལྷ་སེར་པོར་གསུངས་པ་
ཤས་ཆེ་བས། བདུག་སྤོས་མ་དཀར་མོ་ཤར་ལྷོ་དང། མེ་ཏོག་མ་སེར་མོ་ལྷོ་ནུབ་ཏུ་འགོད་པ་རང་བློར་བདེ་ཡང་ཕན་གང་ཟག་ཉམ་ཆུང་ཞིང་དེང་སང་ཆོས་ལ་མི་རྟོན་གང་ཟག་ལ་རྟོན་པའི་དུས་སུ་སྣང་བས་ད་དུང་བརྩད་
གཅད་པར་མཛོད་ཅིག་



﻿   ༈   
པར་ཁས་ལེན་དགོས་པར་གོང་གསལ་གཞི་གསུམ་ལེ་ཚན་ལས་གསུངས་པ་ལྟར་ལེགས་སམ་སྙམ་ལགས་



﻿   ༈    ན་མོ་གུ་རུ་མཉྫུ་གྷོ་ཧཱ་ཡ། དེ་ཡང་དགེ་སློང་ལགས་ཉིད་ནས་བཀའ་འདྲི་ཇི་ལྟར་གནང་བའི་
ལན་རྣམས་མདོར་བསྡུས་སྙིང་པོར་དྲིལ་ཏེ་ཞུ་བ་ལ། བེཀྩེ་ལྕམ་དྲལ་གྱི་བཤགས་འཕྲིན་གྱི་ཚིག་རིས་གང་དག་སྐོར་རྣམས་འདིར་གསུང་འབུམ་མེད་སྟབས་ཞུ་མ་ཤེས་ཀྱང་ངེས་པར་མཁྱེན་འདོད་ཡོད་ཚེ་རྗེ་བཙུན་བློ་བཟང་དཔལ་ལྡན་ཡེ་ཤེས་ཀྱི་

[074B]



﻿   ༈    མཇུག་ཏུ་སཱཧཱ། མེད་པ་ཉིད་ཚར་ཆེན་གྱི་ཚེ་ཁྲིད་ཟླ་བའི་ཆུ་རྒྱུན་ལས་འབྱུང་བས་དེ་བཞིན་མཛད་
འཚལ་



﻿   ༈   
སྐབས་གསོ་སྦྱོང་དངོས་གཞི་ལྟར་གོས་དང་ཀུན་སྤྱོད་འདུལ་བ་དང་མཐུན་པར་མཛད་ན་ཞེ་གཙང་ཞིང་སྐལ་བ་བཟང་བར་འགྱུར་ལགས་



﻿   ༈   
ཞེན་གྱི་གཉེན་པོ་བསྟེན་ཐབས་ནི། དཔུང་བཟང་གིས་ཞུས་པ་ལས། རེ་ཞིག་གཅིག་ནི་དགྲ་ཡང་མཛའ་བོར་འགྱུར། །མཛའ་བོ་ཡང་ནི་དེ་བཞིན་དགྲ་ཡང་འགྱུར། །དེ་བཞིན་ཁ་ཅིག་ཀྱང་ནི་ཕར་མར་འགྱུར། །བར་
མ་དེ་ཉིད་ཀྱང་ནི་དགྲ་བོར་འགྱུར། །དེ་བཞིན་མཛའ་ཤེས་འགྱུར་བར་རིག་ནས་ནི། །བློ་གྲོས་ལྡན་པས་ནམ་ཡང་ཆགས་མི་བྱ། །གཉེན་ལ་དགའ་བའི་སེམས་ཀྱི་རྣམ་རྟོག་དག་བཟློག་ནས་དགེ་ལ་ཅི་བདེར་བཞག་

[088A]༄༅། །པར་བྱ། །ཞེས་དང། རྒྱལ་སྲས་རིན་པོ་ཆེས། འབྱོར་བའི་ཚེ་ན་བྲོས་ཀྱང་རྗེས་སུ་སྙེག་རྒུད་པའི་ཚེ་ན་རྗེས་སུ་བསྙེགས་ཀྱང་འབྲོས། །བུ་ཡིས་རང་གི་ཕ་ཡང་གསོད་བྱེད་ན། །ཉེ་དུ་
རྣམས་ལ་སུ་ཞིག་ཡིད་བརྟན་བྱེད། །ཅེས་དང། གཞོན་ནུ་ཟུར་ཕུད་མེ་ཏོག་གི་རྟོགས་བརྗོད་ལས། འབྱོར་བའི་ཚེ་ན་ཐམས་ཅད་གཉེན། །འདུད་པའི་ཐོག་མ་དགྲ་ཡིས་བྱེད། །རྒུད་པའི་ཚེ་ན་ཀུན་ཀྱང་དགྲ། །
འཛུགས་པའི་ཐོག་མ་གཉེན་གྱིས་བྱེད། །ཅེས་གསུངས་པ་ལྟར། སྤྱིར་དགྲ་གཉེན་གང་ལ་ཡང་ཡིད་བརྟན་མེད་ཚུལ་དང། ཁྱད་པར་སྤྱོད་འཇུག་ལས། ཐམས་ཅད་བོར་ཏེ་ཆ་དགོས་པར། །བདག་གིས་དེ་ལྟར་མ་
ཤེས་ནས། །མཛའ་དང་མི་མཛའི་དོན་གྱི་ཕྱིར། །སྡིག་པ་རྣམ་པ་སྣ་ཚོགས་བྱས། །ཞེས་པ་ལྟར། དགྲ་གཉེན་གྱི་སོ་ཚིས་བྱ་བའི་ཕྱིར་དུ་སྡིག་པ་བསགས་ན་རང་གཞིན་ཐམས་ཅད་ལ་གནོད་ཚུལ་དང། ཆགས་
སྡང་བཀག་ནས་ཆོས་ཚུལ་བཞིན་བྱས་ན་རང་གཞན་ཐམས་ཅད་ལ་ཕན་ཚུལ་དང། གཉེན་ལ་ཕན་པ་སྒྲུབ་ན་ཡང་ཆོས་ཀྱིས་ཕན་བཏགས་པ་ཉིད་མཆོག་ཏུ་འགྱུར་ཚུལ་རྣམས་ལུང་རིགས་དུ་མའི་སྒོ་ནས་བསམས་
ལ་ངེས་པ་འདྲེན་པ་སྟེ། མཁས་གྲུབ་རིན་པོ་ཆེས་ཀྱང། ཕན་གདགས་ཞིང་གི་མཆོག་གྱུར་དྲིན་ཅན་མ། །སྡིག་སྤོང་དགེ་ལ་སྦྱོར་བའི་བླང་དོར་གྱིས། །གཏན་དུ་ཕན་པའི་ལམ་ལ་ལེགས་བཀོད་ན། །ཕན་འདོགས་

[088B] །དངོས་སུ་ཚུལ་དེ་བསྒྲུབ་པར་མ་ནུས་ན། །དྲིན་ཅན་ཕ་མའི་ཐོག་མའི་སྡིག་པའི་ཚོགས། །ཡོངས་སུ་སྦྱོང་བའི་སྔགས་དང་ཏིང་འཛིན་སོགས། །ཐབས་མཁས་ཚུལ་ལ་འབད་པ་རྒྱལ་བས་
བསྔགས། །རང་གི་དགེ་སྦྱོར་ཚུལ་དང་ཀློག་པ་དང། །བསམ་གཏན་རིམ་པ་ཉམས་པར་མི་འགྱུར་ན། །ཁ་ཟས་སྨན་དང་རིམ་གྲོས་ཕན་འདོགས་ཤིང། །མཆོད་པ་བསོད་ནམས་ཚོགས་ཀྱི་ཡན་ལག་ཡིན། །ཐོས་
བསམ་སྒོམ་པའི་བྱ་བ་ཡལ་བོར་ནས། །ཕ་མའི་བསྙེན་བཀུར་ཙམ་ལ་ཆགས་པ་ནི། །རྒྱལ་བའི་ལམ་བཟང་དེ་ཉིད་མ་རིག་པའི། །འཇིག་རྟེན་རྒན་པོའི་སྤྱོད་ཚུལ་ལེགས་པར་ཁུམས། །ཞེས་གང་གསུངས་
པ་ལྟར་རོ།།



﻿   ༈    དལ་འབྱོར་གྲུ་ཆེན་མ་འདི་རྗེ་ཚར་
ཆེན་གྱི་གསུང་བཅོས་བསླད་མེད་པ་ཡིན་ཞིང། འདི་ལ་རྡོར་བྲག་རིག་འཛིན་པདྨ་འཕྲིན་ལས་དང། སྡེ་དགེ་ཞུས་ཆེན་ཚུལ་ཁྲིམས་རིན་ཆེན་ནས་འགྲེལ་པ་མཛད་པ་སྔ་མོ་མཐོང་ཡང་ད་ཆ་དཔེ་ཆ་མེད་
པར་མ་ཟད། ན་རྒས། ལུས་གཅོང། ཤེས་པ་འགྲིབ། མིག་མི་གསལ་བས་འགྲེལ་པ་རྩོམ་ཐུབ་རེ་མེད་ལགས་



﻿   ༈    ལུགས་འདིའི་དཀྱིལ་འཁོར་གྱི་ཐོག་འབུབ་ལུགས་

[060B] སྐུ་འཁོར་གྱི་ཀ་བ་དཔངས་ཆ་ཕྲན་བཅུ་དྲུག་གིས་བཏེག་པའི་གདུང་ཟླུམ་ལ་དམ་ཚིག་གི་འཁོར་ལོའི་གྲྭ་སོགས་ཀྱི་ལྕམ་སྣེ་ནང་མ་དང། སྐུ་འཁོར་གྱི་ལྕམ་སྣེ་ཕྱི་མ་བཀལ། དེའི་ལྕམ་སྣེ་ནང་མ་བཀལ་བའི་
ཐོག་སྟེང་ནས་ཀ་པ་གདུང་ཟླུམ་དང་བཅས་པ་དཔངས་སུ་ཆ་ཕྲན་གཅིག་ཡོད་པ་ལ་གསུང་འཁོར་གྱི་ལྕམ་སྣེ་ཕྱི་མ་བཀལ། དེ་བཞིན་དུ་འཁོར་ལོ་ལྷག་མའི་ཐོག་གི་དཔངས་ཚད་གཞུང་བཞིན་ལ་གཞན་སྔར་བཞིན་དང། །ཕྱི་
དབྱིབས་མཆོད་རྟེན་མཁར་ཐབས་དང། ཞེས་སོགས་ཀྱི་དོན་བདེ་ཆེན་གྱི་འཁོར་ལོ་ལ་དགོངས་སཾ་ཇི་ལྟར་ལགས། ཞེས་པའི་ལན་ནི། ཐོག་འབུབ་ཚུལ་འདི་བཞིན་བྱེད་པ་འདོད་འཇོའི་དགོངས་པ་གཏན་མ་ཡིན་ཏེ། འདི་ལྟར་བྱས་
ན་དམ་ཚིག་འཁོར་ལོ་དང་སྐུ་འཁོར་གྱི་ཐོག་ལ་དཔངས་མཐོ་དམའ་མེད་པའི་སྐྱོན་དང། འདོད་འཇོར་དམ་ཚིག་འཁོར་ལོའི་གྲྭ་ལ་སོགས་པར་གདུང་འཐུད་ནས་གཏོང་བར་གསུངས་པ་དོན་མེད་དུ་ཐལ་བའི་སྐྱོན་དང། སྐུ་འཁོར་སོགས་ཀྱི་ལྕམ་
སྣེ་ནང་མ་འགེལ་ས་མེད་པའི་སྐྱོན་བཅས་འཇུག་པས་སོ། །དེས་ན་དམ་ཚིག་གི་འཁོར་ལོ་ལ་ཀ་བ་མི་དགོས་ཀྱང་གྲུ་གཅོད་ཀྱི་གདུང་ཀྱོག་མན་ངག་བཞིན་བཏང་བ་ལ། ལྕམ་སྣེ་ནང་མ་དང། ཕྱི་མ་གསེར་སྣམ་ལ་བཀལ་ཏེ་
ཕུབ༑ སྐུ་འཁོར་གྱི་རྩིབས་ཀྱི་བར་སྟོང་ལྟེ་བའི་ཟད་མཚམས་སུ་ཀ་བ་བྲེ་གཞུ་གདུང་འཁོར་དང་བཅས་པ་དཔངས་ཆ་ཕྲན་བཅུ་དྲུག་ཡོད་པ་བཙུགས་པ་ལ་ལྕམ་སྣེ་ནང་མ་དང། དམ་ཚིག་འཁོར་ལོའི་ཁ་གདངས་ལ་

[061A]༄༅། །ཀ་ཆུང་བྲེ་གཞུ་གདུང་འཁོར་དང་བཅས་པ་དཔངས་ཆ་ཕྲན་གཉིས་ཡོད་པ་བཙུགས་པ་ལ་ལྕམ་སྣེ་ཕྱི་མ་བཀལ་ནས་སྐུ་འཁོར་གྱི་ཐོག་འབུབ་པ་སོགས་ཡིན་མོད། ཞིབ་པར་ཡི་གེའི་ཁུར་གྱིས་ངལ་
ནས་མ་སྤྲོས་སོ། །ཕྱི་དབྱིབས་མཆོད་རྟེན་མཁར་ཐབས་དང། ཞེས་སོགས་ནི། ཀུན་རིག་ཊཱིཀ་ཆེན་ལས། དབྱིབས་བཞི་པོ་དེ་དག་ཀྱང་གཙོ་ཆེར་གདུང་ཟླུམ་གྱི་སྟེང་དབུས་ཕྱིར་བུད་མཐོ་བའི་དབྱིབས་ལ་བྱ་སྟེ། ཞེས་དང། བློས་
བསླངས་ཀྱི་དཀར་ཆག་ལེགས་བཤད་ནོར་བུའི་དོ་ཤལ་ལས། དབུས་ཀྱི་རེ་མིག་གི་སྟེང་དུ་མཆོད་རྟེན་གྱི་རྣམ་པ་དང། ཞེས་སོགས་དང། ད་ལམ་འདིར་ཁང་བཟང་རྒྱ་ཕུབས་ཅན་གྱི་རྣམ་པར་བྱས་ཏེ། ཞེས་གསུངས་པ་ལ་
བརྟགས་ན་རྒྱ་ཕུབས་ཀྱི་ཕྱི་དབྱིབས་ལ་བྱེད་དམ་སྙམ་མོ། །རྗེའི་གསུང་གི་དོན་ཡང་རྟེན་བརྟེན་པའི་ལུས་དཀྱིལ་གཉིས་ཀ་སྒོམ་ན་གོ་རིམ་རྟེན་གྱི་ལུས་དཀྱིལ་བསྒོམ་པ་སྔོན་དུ་བཏང་ནས་བརྟེན་པའི་ལུས་དཀྱིལ་རྗེས་སུ་
བསྒོམ་དགོས་ཞེས་པའི་དོན་ཡིན་གྱི། རྟེན་གྱི་ལུས་དཀྱིལ་བསྒོམ་པ་སྔོན་དུ་མ་བཏང་བར་བརྟེན་པའི་ལུས་དཀྱིལ་རྐྱང་པ་བསྒོམ་མི་རུང་གསུང་བ་མིན་པ་འདྲ་སྙམ་མོ། །



﻿   ༈   
མཐར་བྱེད་དང། ཡེ་ཤེས་འབབས་སྔགས་གཉིས་ཀྱི་དམིགས་པ་བྱེད་ཚུལ་འཁྲིད་ཡིག་སོགས་ན་མ་གསལ་བས་ཇི་ལྟར་ཡིན། ཞེས་པའི་ལན་ནི། འདི་གཉིས་གཙོ་འཁོར་ཚང་མའི་བཟླས་པའི་གྲངས་སོང་རྗེས་བཟླ་བར་
གསུངས་ཤིང། དེ་ཡང་བགེགས་མཐར་བྱེད་ཀྱི་འཕྲེང་སྔགས་བཟླ་བའི་དམིགས་པ་ནི། སྒྲུབ་ཐབས་རྒྱས་པའི་ཚེ་བྱང་སྒོའི་བགེགས་མཐར་བྱེད་དང། སྒྲུབ་ཐབས་བསྡུས་པའི་ཚེ་རང་གི་རྡོ་རྗེར་བདུད་རྩི་འཁྱིལ་པའི་ཐུགས་
ཀར་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་མཐིང་ནག་གི་མཐར་སྙིང་པོ་དང། དེའི་ཕྱི་རོལ་ཏུ་འཕྲེང་སྔགས་ཀྱིས་བསྐོར་བ་ལ་དམིགས་ནས། གོང་བུའི་བཟླས་པའམ། ཁྲོས་བའི་བཟླས་པ་གང་རུང་བྱེད་

[081B] ཡེ་ཤེས་འབེབས་སྔགས་བཟླ་བའི་ཚེ། གཙོ་བོ་སྐུ་མདོག་དམར་པོ་སྐུ་ལས་འོད་ཟེར་དམར་པོ་ལྕགས་ཀྱུ་ལྟ་བུ་ཕྱོགས་ཐམས་ཅད་དུ་འཕྲོ་བར་བསྒོམས་པའི། འོད་ཟེར་གྱི་ལྕགས་
ཀྱུས་ཕྱོགས་བཅུའི་རྒྱལ་བ་སྲས་བཅས་ཐམས་ཅད་འདུས་པའི་ལྷ་སོ་གཉིས་རྟེན་དང་བརྟེན་པར་བཅས་པའི་དཀྱིལ་འཁོར་གྱི་རྣམ་པར་སྤྱན་དྲངས་ཏེ། རང་ལ་བསྟིམས་ནས་རྒྱུད་བྱིན་གྱིས་བརླབས་པའི་མོས་པ་བྱེད་པར་
བསྙེན་ཡིག་འདུས་པའི་རྒྱན་དུ་གསུངས་པ་ལྟར་གྱིས་ཆོག་པ་ལགས་



﻿   ༈    བླ་མ་སྒོམ་པའི་ཚེ་སྐུའི་
མདོག་དབྱིབས་ཇི་ལྟར་ཡོད་པ་ལྟར་ལས་ཤ་རུས་རྡོས་བཅས་ཆེད་གཉེར་གྱིས་བསྒོམ་ག་ལ་དགོས། འཇའ་ལུས་ཡེ་ཤེས་ཀྱི་སྐུར་བསྒོམ་ཐུབ་ན་དགེ་ལས་སྐྱོན་དུ་འགྱུར་བ་མེད་དམ་སྙམ་ལགས་

[099B] ཀུན་འདུས་ནོར་བུ་ལུགས་སུ་བསྒོམ་ན་བླ་མ་གཅིག་ཐམས་ཅད་ཀྱི་ངོ་བོར་མོས་ནས་བསྒོམས་པས་ཆོག་ཅིང། བཤེས་གཉེན་བསྟེན་ཚུལ་ལྟ་བུའི་སྐབས་སུ་གྲངས་དུ་
ཡོད་ཀྱི་རྣམ་པ་སོ་སོར་བསྒོམ་དགོས་པ་ཡང་ཡོད་པས་མཐའ་གཅིག་ཏུ་ངེས་བཟུང་མི་དགོས་ལགས་



﻿   ༈   
དེ་གཞི་དུས་ལ་སྦྱར་ན་འཛམ་བུ་གླིང་པའི་མི་མངལ་སྐྱེས་ཁམས་དྲུག་ལྡན་པའི་མིར་སྐྱེ་འགྱུར་གྱི་སྐྱེས་ནས་མྱོང་འགྱུར་གྱི་ལས་ཐོག་མར་གསོག་པ་ནས་བཟུང་སྟེ་འཆི་ཁའི་སྨིག་རྒྱུ་འཆར་ཁ་མའི་བར་ཚོགས་ལམ། སྨིག་རྒྱུ་ཤར་
བ་ནས་བར་དོ་བ་སྐྱེ་བ་རྗེས་མའི་ཕ་མའི་ཁུ་ཁྲ་ག་གི་དབུས་སུ་ཉིད་མཚམས་སྦྱར་བའི་འཆི་བ་འོད་གསལ་གྱི་བར་སྦྱོར་ལམ་སྟེ་དེ་གཉིས་མོས་སྤྱོད་ཀྱི་ས་་དང། ཉིང་མཚམས་སྦྱར་བའི་ལུགས་ལྡོག་གི་ཉེར་ཐོབ་ནས་ཟླ་བ་དང་པོ་མ་
རྫོགས་ཀྱི་བར་མཐོང་ལམ་་སྟེ་ས་རབ་ཏུ་དགའ་་བ་དང། ཟླ་བ་གཉིས་པ་ནས་ལས་རླུང་གིས་མགོ་མཇུག་མ་བསྒྱུར་གྱི་བར་སྒོམ་་ལམ་སྟེ་དེ་ཡང་ཟླ་བ་གཉིས་པ་ས་དྲི་མ་མེད་་པ། གསུམ་པ་འོད་བྱེད་པ་། བཞི་པ་འོད་འཕྲོ་པ། ལྔ་
པ་སྦྱང་དཀའ་བ་། དྲུག་པ་མངོན་དུ་གྱུར་་པ། བདུན་པ་རིང་དུ་སོང་་བ། བརྒྱད་པ་མི་གཡོ་བ་། དགུ་པ་ལེགས་པའི་བློ་གྲོས་། ཟླ་བ་བཅུ་པའི་ངོ་མཐོང་ཕན་ཆད་ཆོས་ཀྱི་སྤྲིན་དང་། ལས་རླུང་གིས་མགོ་མཇུག་བསྒྱུར་བ་ནས་མགོ་ལག་
སོགས་མངལ་ནས་ཕྱིར་མ་འཐོན་གྱི་བར་བླ་ན་མེད་པའི་ཁྱད་པར་ལམ་་སྟེ་དཔེ་མེད་པའི་་ས་དང། ཕྱིར་ཐོག་མ་འཐོན་པ་ནས་རྫོགས་པར་འཐོན་མ་ཟིན་གྱི་བར་བྱང་ཆུབ་བར་ཆད་མེད་པའི་་ལམ་སྟེ་ཡེ་ཤེས་ལྡན་གྱིས་དང་། རྫོགས་པར་འཐོན་
[074A]༄༅། །མ་ཐག་པ་རྣམ་པར་གྲོལ་བའི་ལམ་མམ་མི་སློབ་ལམ་སྟེ་རྡོ་རྗེའི་སའམ་ཀུན་ཏུ་འོད་ཀྱི་སའམ་སངས་རྒྱས་ཀྱི་སར་་འཇོག་གོ་ལམ་འཇིགས་བྱེད་ཀྱི་བསྐྱེད་རིམ་ལ་སྦྱར་ན་ཚོགས་ཞིང་སྤྱན་འདྲེན་པའི་འོད་ཟེར་སྤྲོ་བ་ནས་བཏང་སྙོམས་ཚད་
མེད་ཀྱི་བར་ཚོགས་ལམ། འཆི་བ་ཆོས་སྐུའི་རྗེས་གཞིག་གི་སྡུད་རིམ་རྩོམ་པ་ནས་རྒྱུ་རྡོ་རྗེ་འཛིན་པ་འཇམ་དཔལ་གྱི་ཐུགས་ཀར་ཉི་མ་བསྐྱེད་པའི་བར་སྦྱོར་ལམ་སྟེ་དེ་གཉིས་མོས་སྤྱོད་ཀྱི་ས་དང། ཉི་མའི་དཀྱིལ་འཁོར་ལས་འོད་ཟེར་སྤྲོ་བ་ནས་འཇམ་དཔལ་ཐུགས་ཀའི་
ཉི་མ་ལ་ཞུགས་པའི་བར་མཐོང་ལམ་སྟེ་ས་རབ་ཏུ་དགའ་བ་དང། ཉི་མའི་སྟེང་དུ་ཧཱུཾ་བསྐྱེད་པ་ནས་རྡོ་རྗེའི་ལྟེ་བར་ཧཱུཾ་བསྐྱེད་པའི་བར་སྒོམ་ལམ་སྟེ་ས་དྲི་མ་མེད་པ་ནས་ཆོས་ཀྱི་སྤྲིན་གྱི་བར་དགུ་དང། རྡོ་རྗེའི་ལྟེ་བའི་ཧཱུཾ་ལས་འོད་ཟེར་སྤྲོ་བ་ནས་སེམས་
ཅན་རྡོ་རྗེ་འཇིགས་བྱེད་ཀྱི་གོ་འཕང་ལ་བཀོད་པའི་བར་བླ་ན་མེད་པའི་ཁྱད་པར་ལམ་སྟེ་དཔེ་མེད་པའི་ས་དང། ལྷན་ཅིག་ཏུ་ཚུར་འདུས་ཏེ་ཟླ་ཉི་རྡོ་རྗེ་ས་བོན་དང་བཅས་པ་གཅིག་ཏུ་འདྲེས་པའི་བར་བྱང་ཆུབ་བར་ཆད་མེད་པའི་ལམ་སྟེ་ཡེ་ཤེས་ལྡན་
གྱིས་དང། ཡབ་ཡུམ་གྱི་སྐུ་ཅིག་ཅར་དུ་བསྐྱེད་པ་མི་སློབ་ལམ་སྟེ་སངས་རྒྱས་ཀྱི་སར་འཇོག་པ་ཡིན་ནོ།།



﻿   ༈    ཞེས་
པ༑ སྣོད་བཅུད་ཀྱི་ཆོས་ཐམས་ཅད་ཀྱི་རྩ་བ་རླུང་སེམས་ཙམ་ཟླ་བར་སྣང་བ་དེ་ངའོ། །ཞེས་པར་འགྱུར་ཏེ། དངོས་གྲུབ་རྒྱ་མཚོ་ལས། ཨོཾ་ཞེས་པ་བཤད་ཟིན་ཏོ། །དྷརྨཱ་ནི་ཆོས་སོ། །དྷཱ་ཏུ་ནི་དབྱིངས་སམ་ཁམས་ཏེ། མཐར་གཏུགས་སའི་རྩ་པའི་དོན་
ཏོ༑ ༑སྭ་བྷཱ་ཝ་ནི་རང་བཞིན་ཏེ། རླུང་སེམས་སྣོད་བཅུད་ཀྱི་ཆོས་ཐམས་ཅད་ཀྱི་རྩ་བ་ཡིན་པའི་དོན་ནོ། །དེ་འདྲའི་རླུང་སེམས་དེ་ཉིད་ཟླ་བའི་རྣམ་པར་ཤར་བ་དེ་ངའོ་ཞེས་ང་རྒྱལ་འཇོག་པ་ནི་ཨཱཏྨ་ཀཿ་ཨ་ཧཾ། ཞེས་པའོ། །ཞེས་གང་གསུངས་པ་
བཞིན་ནོ། །


﻿   ༈   



﻿   ༈   
པོ་སེམས་ཐོག་ཏུ་ཡོད་པ་བདེ་བར་བསྒྱུར་ཐབས་ནི། སྡུག་བསྔལ་དང་ལན་གྱི་བཟོད་པ་བསྒོམ་པ་སྟེ། དེ་ཡང་ཁ་རག་པའི་ཨང་ཡིག་ལས། སྡུག་བསྔལ་སྡིག་པའི་ཕྱགས་ཤིང་ཡིན། །སེམས་མི་དགའ་བྱུར་དུ་

[087A]༄༅། །མ་ལྟ་ཨང། །ཞེས་དང། རྗེ་མར་བའི་ཞལ་གདམས་མི་ལས་མགུར་དུ་ཞེས་པ་ལས་ཀྱང། བུ་འཁོར་བར་བདེ་བ་མ་རེ་གསུངས། །སྡུག་བསྔལ་སྐྱོན་དུ་མ་ལྟ་གསུངས། ཞེས་འབྱུང་བ་ལྟར་
རང་གིས་བརྟག་ཤེས་ན་སྡུག་བསྔལ་ལ་བརྟེན་ནས་སྡུག་བསྔལ་ཅན་གྱི་འཁོར་བ་ལས་ཐར་འདོད་ཀྱི་ངེས་འབྱུང་སྐྱེ་བ་དང། རང་ལ་མཆོག་འཛིན་གྱི་ང་རྒྱལ་དང་གཞན་ལ་ཁྱད་གསོད་ཀྱི་བློ་བཟློག་པ་དང། སྡུག་
བསྔལ་ལས་སྐྱོབ་ཕྱིར་སྐྱབས་འགྲོ་ཤུགས་དྲག་འབྱུང་བ་དང། སྡུག་བསྔལ་གྱི་རྒྱུ་སྡིག་པ་སྔར་བྱས་ལ་འགྱོད་ཅིང་ཕྱིན་ཆད་སྡོམ་པ་དང། བདེ་བའི་རྒྱུ་ཚོགས་གསོག་ཅིང་བསྔོ་བས་རྒྱས་འདེབས་པ་དང། རང་
ཉམས་ལ་དཔགས་ནས་གཞན་སྡུག་བསྔལ་གྱིས་མནར་བ་ལ་སྙིང་རྗེ་སྐྱེ་བ་དང། སྡུག་བསྔལ་གྱི་རྩ་བ་བདག་འཛིན་དུ་མཐོང་ནས་དེའི་གཉེན་པོར་བདག་མེད་རྟོགས་པའི་ལྟ་བ་འཚོལ་ཞིང། བསྒོམ་པ་སོགས་
ཡོན་ཏན་ཐམས་ཅད་འབྱུང་བའི་སྒོ་ལྟ་བུ་ཡིན་ཞིང། ལམ་རིམ་དུའང་འཁོར་བ་སྤྱི་བྱེ་བྲག་གི་སྡུག་བསྔལ་ཆེད་དུ་གཉེར་ཏེ་འབད་པ་དུ་མས་བསྒོམ་དགོས་པར་གསུངས་པ་ཡིན་པས། ད་དུང་རང་སྟེང་དུ་
འཁོར་བ་སྤྱི་དང་བྱེ་བྲག་གི་སྡུག་བསྔལ་འབབ་ཚུལ་ཡང་དང་ཡང་དུ་བསམ་སྟེ་གསོས་འདེབས་པ་དང། དེར་མ་ཟད་ཁ་ཆེ་པཎ་ཆེན་གྱིས། སྡུག་ན་ཀུན་གྱི་སྡུག་བསྔལ་ཁུར། །སྡུག་བསྔལ་རྒྱ་མཚོ་

[087B]ཅེས་པ་ལྟར། གཞན་རྒྱུད་ཀྱི་སྡུག་བསྔལ་རྣམས་ཀྱང་རང་སྟེང་དུ་ལེན་པའི་མོས་འདུན་ཡང་ཡང་བྱེད་པ་གནད་ཀྱི་དོན་ཏོ།།



﻿   ༈    ལམ་རིམ་མཚན་བཞི་ཚེ་གླིང་པར་མའི་གྲངས་ཉིས་བརྒྱ་སུམ་ཅུ་སོ་དགུ་པའི་རྒྱབ་འཕྲེང་དང་པོར། སྐྱེས་
བུ་འབྲིང་གི་རྣམ་གྲོལ་སྒྲུབ་པའི་རྟེན་ལ་རབ་བྱུང་མཆོག་ཏུ་གསུངས་པའི་སྐབས་ཀྱི་མཆན་དུ། གཅིག་གི་ཕྱེད་དང་ཡན་ལག་དང། །ལག་མཐིལ་ཁབ་རྩེ་རི་རབ་བཞིན། །བར་ཆོད་མཚོར་ལྷུང་མཉམ་
པའོ༑ ༑ཞེས་གསུངས་པ། ཞེས་པ་འདིའི་དོན་གང་ལགས་གསུང་བ། འདི་གཞན་དུ་གསལ་ཁ་མ་མཐོང་ཞིང། བསྟན་རིམ་ལས། དེ་དག་གིས་ཉེ་པ་ཕྲ་བའང་སློང་བར་བསྒྲིམ་པ་ནི། ཆུ་ཐིགས་བསགས་
པས་སྣོད་ཆེན་འགེངས་པ་ལྟར། །ཉེས་པ་ཕྲ་བའང་ཁྱད་དུ་བསད་ནས་ནི། །མང་དུ་བསགས་པས་ཆེན་པོ་ལྡང་གྱུར་ཅིང། །སྲིན་པོ་རྐྱལ་པ་སློང་ལ་བཟློག་ལྟར་སྒྲིམས། །ཞེས་པའི་འགྲེལ་པར། འདས་
ཆེན་ལས། སྡིག་པ་ཆུང་བྱས་བདག་ཉིད་ཀྱི། །ཕྱིར་བཞིན་མི་འོངས་མ་སེམས་ཤིག་ཆུ་ཡི་ཐིགས་པ་ལྷུང་བ་ཡིས། །བུམ་ཆེན་གང་བ་ཇི་བཞིན་དུ། །ཅུང་ཟད་ཅུང་ཟད་བསགས་པ་ཡི། །སྡིག་
པས་བྱིས་པ་གང་བར་འགྱུར། །ཞེས་བྱ་བ་དང། ཡང་ཉེས་བྱས་ཕྲ་མོ་གཅིག་ལས་ཉམས་ན་ཡང་སྡུག་བསྔལ་དཔག་ཏུ་མེད་པ་མྱོང་སྟེ། རུས་སྦལ་ཡན་ལག་དྲུག་སྦོད་པ་ལྟར་ལུས་

[131B] །ཚུལ་ཁྲིམས་ཉམས་ཀྱང་ཉེས་པ་མེད་པར་སྨྲ་བ་ནི་བདུད་ཀྱི་ཚིག་སྟེ་དེ་དང་བརྟེན་པ་སྤང་ངོ། །རྒྱ་མཚོར་ཞུགས་པ་ལ་སྲིན་པོ་རྐྱལ་པ་སློང་པ་ན། འདི་བྱིན་ན་ངེས་པར་འཆི་སྙམ་
སྟེ་ཁྱོད་ཀྱིས་བསད་ཀྱང་སླ་སྟེ་མི་རུང་ངོ་ཞེས་པའོ། །ཡང་ཁྱེད་ནས་རིམ་གྱིས་ཐ་ན་ལག་མཐིལ་ཙམ་དང། དེ་མི་སྟེར་ཡང་ང་ཤིན་ཏུ་ལྟོགས་པས་རྡུལ་གྱི་ཆ་ཙམ་བྱིན་ཅེའོ། །ཁྱོད་སློང་བའང་
ཤིན་ཏུ་ཆུང་མོད་ཀྱི་བདག་རྒྱ་མཚོ་བརྒལ་བར་འདོད་པས་ན་དེ་ཙམ་བྱིན་ཡང་དབུགས་ཕྱིར་བྱུང་སྟེ་བདག་འཆི་བས་མི་སྦྱིན་ནོ། །ཞེས་བཟློག་པ་ལྟར། བྱང་ཆུབ་སེམས་དཔའ་ལ་ཡང་ཉོན་མོངས་
པའི་སྲིན་པོ་ཕམ་པ་ནས་ཉེས་བྱས་རེ་རེའི་བར་ལ་དེ་མ་བསྲུངས་ཀྱང་རྒྱུ་དེས་རབ་ཏུ་ཞི་བའི་བདེ་བ་འཐོབ་ཅེས་སྨྲས་ཀྱང། །ང་ལ་ཉེས་བྱས་ཙམ་བྱུང་སྟེ་ཕྱིར་མ་བཅོས་ཀྱང་སྲིད་པའི་རྒྱ་མཚོ་བརྒལ་བར་མི་
ནུས་ཤིང་མྱ་ངན་ལས་འདས་པ་མི་འཐོབ་སྙམ་པས་ཆུང་ངུ་ན་ཉེས་བྱས་ཀྱང་རྡོ་རྗེ་ལྟ་བུའི་སེམས་ཀྱིས་ཕཾ་པ་ལྟར་བསྲུང་བ་ལ་བརྟེན་པར་གསུངས་སོ། །ཞེས་གཅིག་ནས་ཁབ་རྩེའམ་རྡུལ་གྱི་ཆ་ཤས་
ཙམ་གྱིས་བར་བྱིན་ཀྱང་རིམ་པ་བཞིན་རྒྱ་མཚོར་ལྷུང་སྟེ་འཆི་བའི་བར་ཆོད་བྱེད་པ་མཉམ་པ་ལྟར། ཕམ་པ་ནས་ཉེས་བྱས་ཀྱི་བར་གྱི་ལྟུང་བ་ཕྲ་མོ་ཙམ་བྱུང་ཡང་མྱང་འདས་འཐོབ་པ་ལ་བར་དུ་

[132A]༄༅། །གཅོད་པ་མཉམ་པས་བསྒྲིམས་ཏེ་བསྲུང་བ་ལ་འབད་པའི་དོན་ཏོ།།



﻿   ༈    ཁམས་གསུམ་
འཁོར་བའི་གནས་ལ་མཚོ་འཁྱགས་པའི་བྱ་ལྟར་ཞེན་པ་ལོག་སྟེ། དེ་ལས་ཐར་འདོད་ཀྱི་བློ་སྐོམ་པ་ཆུ་དོན་དུ་གཉེར་བ་ལྟ་བུའི་བསམ་པ་ཞིག་ལ་ཟེར་བ་ཡིན་ཏེ། རྗེ་རིན་པོ་ཆེས། དེ་ལྟར་གོམས་པས་

[138A]༄༅། །།འཁོར་བའི་ཕུན་ཚོགས་ལ། །ཡིད་སྨོན་སྐད་ཅིག་ཙམ་ཡང་མི་སྐྱེ་ཞིང། ཉིན་མཚན་ཀུན་ཏུ་ཐར་པ་དོན་གཉེར་བློ། །བྱུང་ན་དེ་ཚེ་ངེས་འབྱུང་སྐྱེས་པ་ལགས། །ཞེས་
གསུངས་པའི་ཕྱིར་རོ།།



﻿   ༈    དྲན་པས་སྙིང་གི་མུན་སེལ་བླ་མ་དང། །དབྱེར་མེད་འཇམ་དབྱངས་ཞི་ཁྲོར་གུས་

[034B] །དཔྱོད་ལྡན་སློབ་མས་ཇི་ལྟར་དྲིས་པའི་ལན། །ཡིད་བརྟན་རུང་བའི་གཏམ་གྱིས་གདབ་པར་བྱ། །དེ་ཡང་དཔལ་རྡོ་རྗེ་འཇིགས་བྱེད། བཅུ་གསུམ་མའི་མངོན་རྟོགས་ལས་བརྩམས་ཏེ་ཇི་ལྟར་
དྲིས་པའི་ལན་ནི།    ༈    མཚམས་མཐོ་རལ་གྲི་གཤིན་རྗེའི་གཤེད་དུ་བསྐྱེད་པ་ལ་གཏོར་འབུལ་སྐབས་འདས་གཏོར་ཕུལ་རྗེས་འདས་པའི་གཏོར་མགྲོན་རལ་གྲི་གཤིན་རྗེའི་གཤེད་
དང། མཐོའི་ལྷ་གཉིས་ངོ་བོ་གཅིག་ཏུ་མོས་ནས་ཕུལ་བས་ཐུས་སམ་མི་ཐུས་ཞེས་པ། འཇུག་པ་བདེ་བར་བྱེད་ན་འདས་གཏོར་གྱི་རྗེས་སུ་འབུལ་བ་མ་ཡིན་གྱི། འདས་གཏོར་འབུལ་སྔགས་ཁཌྒ་དཧྲྀ་ཀ་གི་སྐབས་
ཉིད་དུ་གཏོར་མགྲོན་གྱི་བྱང་སྒོའི་རལ་གྲི་གཤིན་རྗེའི་གཤེད་དང། མཚམས་མཐོའི་ལྷ་གཉིས་ངོ་བོ་གཅིག་ཏུ་དྲན་ཏེ་བྱང་སྒོའི་ལྷ་ལ་གཏོར་འབུལ་འཕྲིན་འཆོལ་བྱས་ན་མཚམས་མཐོའི་ལྷ་ལའང་གཏོར་
འབུལ་འཕྲིན་འཆོལ་བྱས་པའི་གོ་ཆོད་དེ། ལྷ་དེ་གཉིས་ངོ་བོ་གཅིག་ཡིན་པར་ངེས་པའི་ཕྱིར། ཁྱབ་སྟེ། རྒྱལ་མཆོག་བསྐལ་བཟང་རྒྱ་མཚོས་སྔོན་འགྲོ་གཏོར་མའི་སྐབས་སུ། ཡང་ན་གཙོ་བོ་རྣམས་ལ་
ཕུལ་བས་འཁོར་རྣམས་ཀྱང་རྒྱུད་གཅིག་པ་ཡིན་པས་ཚིམ་པར་མོས་ཀྱང་རུང། ཞེས་གསུངས་པ་དང་གནད་གཅིག་པའི་ཕྱིར་རོ།།    ༈    འབྱུང་བཞི་བསྐྱེད་སྐབས། སྟེང་འོག་གི་རིམ་

[035A]༄༅། །པར་དབྱིབས་མི་འདྲ་སྟབས། ཟུར་སྣེ་སོགས་ཆེ་ཆུང་མ་སྙོམས་པའི་དོགས་པ་སྐྱེ་གསུང་བ། འཁྲིད་ཡིག་ཚོར་ཞལ་གསལ་མི་འདུག་ཀྱང། མཛོད་ལས། རླུང་དཀྱིལ་ཤིན་
ཏུ་རྒྱ་ཆེ་བའི་སྟེང་དུ་ཆུ་སའི་དཀྱིལ་འཁོར་གཉིས་རྒྱ་མཉམ་པ་དང་གསུམ་ག་དབྱིབས་ཟླུམ་པོ་ལས་མེ་དཀྱིལ་དངོས་སུ་མ་བཤད་ཅིང། དུས་འཁོར་ནས་རླུང་མེ་ཆུ་སའི་དཀྱིལ་འཁོར་བཞི་ག་ཟླུམ་པོ་སྟེང་
རིམ་གྱིས་རྒྱ་ཇེ་ཆུང་དུ་བཤད་པས་འདིར་ཡང་རླུང་དཀྱིལ་གྱི་ཤར་དང་ལྷོ་ནུབ་དང། ནུབ་བྱང་གི་མུ་དང་ཁ་ད་ཆད་ཙམ་དུ་མེ་དཀྱིལ་གྱི་ཟུར་གསུམ་དང། མེ་དཀྱིལ་གྱི་ལྷོ་བྱང་ནུབ་གསུམ་གྱི་མུ་དང་ཁ་ད་
ཆད་ཙམ་དུ་ཆུ་དཀྱིལ་དང། ཆུ་དཀྱིལ་གྱི་མུ་དང་ས་དཀྱིལ་གྱི་ཟུར་བཞི་ཁ་ད་ཆད་ཙམ་དང། ས་དཀྱིལ་གྱི་ཕྱོགས་བཞིའི་མུ་དང་སྲུང་འཁོར་གྱི་ར་བ་ཟླུམ་པོ་ཁ་ད་ཆད་ཙམ་བགྱིས་ན་དུས་འཁོར་གྱི་ཁུངས་
དང་འབྲེལ་ཞིང། རླུང་དཀྱིལ་གྱི་མཆོག་མའི་རྒྱལ་མཚན་དང། ས་དཀྱིལ་གྱི་ཟུར་བཞིའི་རྡོ་རྗེ་རྣམས་ཀྱང་སློང་བདེ་བར་སྣང་བས་དེ་བཞིན་དུ་བྱའོ།།    ༈    སྲུང་འཁོར་
མཐུན་མོང་མིན་པའི་སྐབས་སུ་ཁྲོ་བོ་རྣམས་ལ་པད་ཟླ་ཉི་མའི་གདན་གསུམ་བརྩེགས་ཡོད་པ་དེ་གང་ཡིན་ཞེས་པ། འདྲི་བ་པོའི་བསམ་དོན་གང་ཡིན་མི་གསལ་བས་ལན་ཇི་བཞིན་འདེབས་ཚོད་མ་

[035B] འོལ་ཚོད་ཙམ་བརྗོད་ན། ལཱ་ལི་ཏའི་སྒྲུབ་ཐབས་ཆུང་བ་ལས། གནོད་མཛེས་ལ་སོགས་ཁྲོ་བོའི་ཚོགས། །སྣ་ཚོགས་པདྨ་ཉི་མ་ལ། །གཡོན་བརྐྱངས་ཞབས་ཀྱིས་ཡང་དག་གནས། །ཞེས་
པའི་དོན་འཁྲུགས་བསྡེབས་ཏེ་སྒྲུབ་ཐབས་བདུད་ལས་རྣམ་རྒྱལ་དུ་འགོད་པར་མཛད་པ་ཡིན་ལ། དེ་རྣམས་ཀྱི་མཚོན་དོན་ནི། དབང་བཤད་སྐུ་གསུམ་རིན་ཆེན་བང་མཛོད་ལས། གོས་པ་མེད་པའི་
ཆོས་གཅིག་དང་དུ་མ་རབ་ཏུ་སྟོན་པ་ནི་ལྷའི་གནས་ཀྱི་སྣ་ཚོགས་པདྨ། བྱང་ཆུབ་ཀྱི་སེམས་ཡོངས་སུ་སྨིན་པར་བྱེད་པའི་ཉི་མའི་གདན། བྱང་ཆུབ་ཀྱི་སེམས་ཀྱི་མྱུ་གུ་འཕེལ་བར་བྱེད་པའི་ཟླ་བའི་གདན་
དང་ལྡན་པའོ། །ཞེས་གསུངས་པ་ལྟར་རོ།།    ༈    གནོད་མཛེས་འོད་ཞུའི་སྐབས་དེའི་གདན་གསུམ་བརྩེགས་ཀྱང་ཞུ་དགོས་སམ་མི་དགོས། དགོས་ན་རྡོར་སེམས་ལ་
གདན་ཇི་ལྟར་དགོས། ཞེས་པ་འཁྲིད་ཡིག་རྣམས་སུ་མི་གསལ་ཡང། ཉི་གདན་ཞུ་ནས་པད་ཟླའི་སྟེང་དུ་རྡོར་སེམས་བསྐྱེད་ན་རྗེ་དང་གྲུབ་ཆེན་གྱི་དགོངས་པར་འགྲོ་སྟེ། སྦྱིན་སྲེག་དངོས་
གྲུབ་རྒྱ་མཚོ་ལས། སྦྱིན་སྲེག་གི་ཐབ་སྐྱེད་བྱེད་ཀྱི་རྡོ་རྗེ་འཛིན་པ་དང། སྒྲུབ་ཐབས་ཀྱི་ཆོས་འབྱུང་སྐྱེད་བྱེད་ཀྱི་རྡོ་རྗེ་སེམས་དཔའ་གཉིས་དོན་གཅིག་པར་གསུངས་པ་གང་ཞིག་ཐབ་སྐྱེད་བྱེད་

[036A]༄༅། །ཀྱི་རྡོ་རྗེ་འཛིན་པ་པད་ཟླའི་གདན་ཅན་ཡིན་པའི་ཕྱིར་རོ། །    ༈    ཆོས་འབྱུང་གི་འོག་ཟུར་ནས་བཾ་ལས་བྱུང་བའི་པདྨ་དེ་འོག་ཟུར་ལ་རེག་པའི་ཚུལ་གྱིས་
ཡོད་དམ། ཡར་ཙམ་འཕགས་པའི་ཚུལ་གྱིས་ཡོད། དང་པོ་ལྟར་ན་འོག་ཟུར་ཕྲ་བའི་རྐྱེན་གྱིས་སྣ་ཚོགས་རྡོ་རྗེ་ལ་སོགས་པ་གནས་པའི་རྒྱ་ཁྱོན་ཙམ་མི་འབྱུང་བའི་དོགས་པ་འདུག། ཅེས་པ་འཁྲིད་ཡིག་དེར་
པདྨའི་ཡུ་བ་འོག་ཟུར་འཕྲད་མཚམས་ནས་འཐོན་པར་གསུངས་པས་འོག་ཟུར་ལ་རེག་པའི་ཚུལ་དུ་ནི་ཡོད་དོ། །དེ་ལྟ་ན་ཡར་དོགས་པའི་གནས་དེ་ནི་ཡོད་པ་མ་ཡིན་ཏེ། ཐང་སག་པ་དངོས་གྲུབ་རྒྱ་མཚོའི་
བསྐྱེད་རིམ་ལས། དེའི་ནང་གི་འོག་ཟུར་ནས་པཾ་ལྗང་གུ་ཞིག་ཐོལ་གྱིས་བྱུང་དེ་འོད་དུ་མེར་གྱིས་ཞུ་བ་ལས་སྣ་ཚོགས་པདྨའི་སྡོང་པོ་འཐོན། ཆོས་འབྱུང་གི་རྐེད་པར་སླེབས་པ་ན་འདབ་མ་རྣམས་ཕྱིར་གྱེས་
པའི་སྣེ་མོ་ཆོས་འབྱུང་ལ་ཐུག་པ། ཞེས་སོགས་གསུངས་པའི་ཕྱིར་རོ།།    ༈    སྣ་ཚོགས་རྡོ་རྗེའི་ལྟེ་བ་ལ་ཆ་ཕྲན་བཞི་བཅུ་ཞེ་བརྒྱད་ཡོད་བའི་སྟེང་དུ་གཞལ་ཡས་ཁང་འདོད་སྣམ་
དང་བཅས་པའི་ཕྱི་མཐའ་ནས་ཕྱི་མཐའི་བར་ལ་ཆ་ཕྲན་སུམ་ཅུ་སོ་བརྒྱད་ཕུད་འཕྲོས་འདོད་སྣམ་གྱི་མཐར་ཕྱོགས་རིང་ཆ་ཕྲན་ལྔ་རེ་ལུས་ཚོང་ལྟར་ན། སྒོ་བཞིའི་མདུན་དུ་སྣ་ཚོགས་རྡོ་རྗེའི་རྭའི་བར་

[036B] མཐོ་དམའ་མཉམ་མམ། ལྟེ་བ་ལས་སྟེགས་བུ་དམའ་བ་ཡོད། དང་པོ་གཉིས་ལྟར་ན། ཐེམ་སྐས་ཀྱི་སྟེང་དུ་
སེང་སྐས་ཡོད་པས་སེང་སྐས་ཀྱི་མགོ་གཏོང་ས་མ་རྙེད་ལ། ཕྱི་མ་ལྟར་ན་དེའི་ས་ཁོངས་སྟོང་པ་སོགས་ཡོད་པ་འཁྲིད་དཔེར་མ་རྙེད་ཅེས་པ། སྐབས་འདིའི་སྟེགས་བུ་གོང་མ་ཞེས་པ་འཁྲིད་དཔེ་ཚིགས་བཅད་
མའི་དགོངས་པ་ཡིན་མོད་ཀྱི། འདི་ལ་ཐེམ་སྐས་དང་བང་རིམ་ཞེས་པ་ལས། སྟེགས་བུའི་ཐ་སྙད་མ་བྱས་ན་རྟ་བབས་ཀྱི་ཀ་བ་འདེགས་པའི་སྟེགས་བུ་དང་ཟློས་ཉན་ཆུང་ཞིང་འཁྲིད་ཡིག་ལྷུག་མ་དང་མཐུན་
པས་ལེགས་པར་གོ་བས། དེ་ལྟར་ན་ཕྱོགས་དང་པོ་དང་གསུམ་པ་ནི་མི་འཐད་དེ། འདོད་སྣམ་གྱི་ཕྱི་མཐའ་དང་རྡོ་རྗེའི་ལྟེ་བའི་ཕྱི་མཐའི་བར་ལ་ཆ་ཕྲན་ལྔ་ཡོད་མོད་ཀྱང་སྒོ་གདོང་གི་ཕྱི་མཐའ་
ནས་རྡོ་རྗེའི་ལྟེ་བའི་ཕྱི་མཐའི་བར་ལ་ཆ་ཕྲན་གཅིག་ལས་མེད་པས་དེའི་ཐད་ཀྱི་སྟེང་དུ་ཐེམ་སྐས་གོང་མ་ཞིང་ལ་ཆ་ཕྲན་གསུམ་དང་སྲིད་ལ་ཆ་ཕྲན་བཅུ་དྲུག་ཡོད་པ་ཇི་ལྟར་བརྩེག་དེ་བཞིན་དུ་ཐེམ་སྐས་གོང་
མ་རྡོ་རྗེའི་ལྟེ་བ་ལས་དཔངས་དམའ་བ་བྱེད་ན་ཆ་ཕྲན་བཞིས་དམའ་བ་བྱེད་དགོས་པས་དེའི་སྟེང་གཡས་གཡོན་གྱི་སྟེགས་བུ་བུམ་པ་ཀ་བ་དང་བཅས་པས་བཏེག་པའི་རྟ་བབས་ཀྱི་མདའ་ཡབ་དང། གཞལ་ཡས་

[037A]༄༅། །ཁང་གི་མདའ་ཡབ་གཉིས་དཔངས་ཆ་ཕྲན་བཅུ་བདུན་དུ་མི་མཉམ་པས་བསྐྱེད་རིམ་དངོས་གྲུབ་སྙེ་མ་དང་འགལ་བའི་སྐྱོན་ཡོད་པའི་ཕྱིར་རོ། །དེས་ན་ཕྱོགས་གཉིས་པ་ལྟར་ཡིན་
ཀྱང་དོགས་པའི་གནས་དེ་ནི་མེད་དེ་འཁྲིད་ཡིག་གི་ཐེམ་སྐས་རེ་རེ་ལ་སེང་སྐས་དང་བཅས་པ། ཞེས་པ་ཐེམ་སྐས་བཞི་པོ་རེ་རེའི་དཔངས་ལ་ཆ་ཕྲན་ལྔ་རེ་ཡོད་པས་དེ་ལ་འཛེག་པའི་ཕྱིར་དུ་མདུན་ངོས་སུ་སེང་
སྐས་རེ་རེ་འཛུགས་པར་གསུངས་ཀྱི། ཐེམ་སྐས་རེ་རེའི་སྟེང་དུ་སེང་སྐས་རེ་རེ་འཛུགས་པར་མ་གསུངས་པས་ན། ཐེམ་སྐས་གོང་མའི་སྟེང་དུ་སེང་སྐས་མེད་པས་དེའི་མགོ་གཏོད་ས་འཚོལ་བའི་ངལ་བ་མཛད་
མི་དགོས་པའི་ཕྱིར་རོ།    ༈    འཁོར་རྣམས་རྒྱན་ཆ་ལུགས་ཕལ་ཆེར་གཅིག་པ་ལ་གདན་མི་འདྲ་བ་འདི་གང་གི་ཁྱད་ཡིན། ཞེས་པ་སྤྱིར་རྒྱན་ཆ་ལུགས་གཅིག་ན་གདན་གཅིག་
པའི་ངེས་པ་མི་འདུག་ཅིང། ཁྱད་པར་འཇིགས་བྱེད་བཅུ་གསུམ་མ་ལ་གདན་འདི་ལྟར་བྱེད་པ་དགྲ་ནག་གི་རྒྱུད་དང་གྲུབ་ཆེན་དཔལ་འཛིན་སོགས་ཀྱི་དགོངས་པ་ཡིན་ལ། དེའི་རྒྱུ་མཚན་ལ། ངོར་ཆེན་ཀུན་དགའ་བཟང་
པོའི་ཀྱཻ་རྡོར་བསྐྱེད་རིམ་གནད་ཀྱི་ཟླ་ཟེར་ལས། དེས་ན་ཁྲོ་མོ་དང་ཅུང་ཟད་ཞི་བའི་ཁྱད་པར་ཡོད་པས། གདན་གཉིས་ཀྱང་དེ་བཞིན་དུ་བྱ་བ་ཡིན་ཏེ། དཔེར་ན་དགྲ་ནག་གི་དཀྱིལ་འཁོར་དུ། ཁྲོ་བོ་གཞན་

[037B] གཏི་མུག་གཤིན་རྗེའི་གཤེད་ལ་ཟླ་གདན་དུ་བཤད་པ་ལྟར་རོ། །ཞེས་དང། སེར་རྩེ་དགེ་བཤེས་ཐོགས་མེད་ཀྱི་དྲི་ལན་པཎ་ཆེན་གོང་མས་མཛད་པ་ལས། བཅུ་གསུམ་མའི་སྐབས་སུ་གཏི་མུག་
གཤིན་རྗེའི་གཤེད་ཁོ་ནར་ཟླ་གདན་བྱེད་པ་ནི། དེ་ལ་བརྟེན་ནས་ཞི་བའི་ལས་གཙོ་བོར་སྒྲུབ་པའི་རྒྱུ་མཚན་གྱིས་ཡིན། ཞེས་དང། དེས་མཛད་པའི་རབ་འབྱམས་པ་ངག་དབང་ཚུལ་ཁྲིམས་ཀྱི་དྲི་ལན་ལས། ཡང་འཇིགས་
བྱེད་བདག་བསྐྱེད་སྐབས་གཏི་མུག་གཤིན་རྗེའི་གཤེད་དང་ཡུམ་བཞིར་ཟླ་གདན་བསྐྱེད་པའི་དགོས་པ་གང་ཡིན། ཞེས་པ་ནི། དེ་རྣམས་སྲོག་འཛིན་ཡན་ལག་དང་བཅས་པ་རྣམ་པར་དག་པའི་དབང་གིས་ཡིན་ནམ་
སྙམ༑ ཞེས་དང། ལྷ་རྩེ་དགེ་རྒན་ཡེ་ཤེས་སྙིང་པོ་ཞེས་པའི་གསུང་རྒྱུན་དུ། སྤྱིར་བཏང་ལྷ་ཡབ་ཐབས་གཙོ་བོར་གྱུར་པ་རྣམས་ཤེས་རབ་ཉི་གདན་དང། ཡུམ་བཞི་དང་ལྷ་མོ་དྲུག་གི་ངོ་བོའི་ཐོད་པ་ཤེས་རབ་གཙོ་
བོར་གྱུར་བ་རྣམས་ཐབས་ཟླ་གདན་ལ་བཞུགས་པ་ཡིན་ཞིང། དམིགས་བསལ་གཏི་མུག་གཤིན་རྗེའི་གཤེད་ནི། གཏི་མུག་གི་དངོས་གཉེན་སྟོང་ཕྱོགས་ཤེས་རབ་གཙོ་ཆེ་བས་དེ་ཉིད་ཐབས་ཟླ་གདན་ལ་བཞུགས་པ་ཡིན་
ཞེས་པ་སྟེ། བཞེད་ཚུལ་མང་ཡང། སློབ་དཔོན་བཻ་རོ་ཙ་ན་རཀྵི་ཏས་མཛད་པའི་འཇིགས་བྱེད་ཀྱི་སྒྲུབ་ཐབས་རྡོ་རྗེ་འོད་ལས། གཏི་མུག་རྡོ་རྗེ་ཟླ་བ་ལ། །གཏི་མུག་སེལ་བ་ཉིད་ཀྱི་ཕྱིར། །ཤེས་རབ་ཆ་ཡིས་དེ་
[038A]༄༅། །བཞིན་དུ། །རྡོ་རྗེ་རྭ་ཡི་མཚམས་བཞི་རུ། །ཟླ་བའི་གདན་ལ་ལྷ་མོ་བཞི། །ཞེས་འབྱུང་བ་ལྟར་ན་ཕྱི་མ་སྒྲུབ་བྱེད་བཟང་ངམ་སྙམ་ཡང་ད་དུང་ལེགས་པར་དཔྱད་པར་བྱའོ།།    ༈   
བརྒྱད་པ། རྗེ་བསྐལ་བཟང་རྒྱ་མཚོའི་བསྐྱེད་རིམ་དུ། །འདོམ་དཀྲིས་ཙམ་ཡང་མེད་པའི་གཅེར་བུ། ཞེས་དང། ཡང་རྐང་པ་གཡོན་པའི་པགས་པ་ནས་བཟུང་སྟེ་རྒྱབ་ཏུ་གྱོན་པ། ཞེས་འཁོད་པ་འདི་གཉིས་ཇི་ལྟར་
ལགས་ཞེས་པ། གླང་ལྤགས་ན་བཟའ་ཡིན་ཚུལ་འདི་སྐོར་གྱི་རྒྱུད་རྒྱ་གཞུང་ཁུངས་མ་རྣམས་དང་རྗེ་རིན་པོ་ཆེའི་གཞུང་གང་དུ་ཡང་མི་འབྱུང་བར་མ་ཟད་གཞུང་སྔ་མ་འདིར་ཙམ་སྒྲ་དང་ཡང་སྒྲ་སྨོས་པ་ནི། སྨྲ་སྒོ་ལས། ཚང་
འཛིན་ལྷག་མ་འགོག་པ་ནི། །ཙམ་ཞེས་བྱ་བ་རྣམ་པ་གཉིས། །ཞེས་དང། སུམ་ཅུ་པར། ཨཱ་ལི་ཕྱིས་ནས་གཉིས་པ་སྦྱར། །ཚིག་རྒྱན་གཉིས་དང་སྡུད་པར་འགྱུར། །ཞེས་གསུངས་པ་ལྟར། འདོམ་དཀྲིས་ཀྱིས་ལྷག་
མའི་ན་བཟའ་གཞན་ཡོད་པ་འགོག་པའི་ཙམ་དང། འདོམ་དཀྲིས་མེད་པའི་ཟླར་ན་བཟའ་གཞན་མེད་པ་སྡུད་པའི་ཡང་སྒྲ་ཡིན་པའི་ཕྱིར་ན། གཞུང་ཕྱི་མའི་གྱོན་གྱོན་གྱི་གསུང་དེས་སེང་གེ་དཀར་མོ་ལ་སྣ་གོང་ཉག་
པའི་སྐྱོན་དང། མི་ལ་རས་པ་ལ་སྤྲང་རྟགས་ཆེ་བའི་སྐྱོན་ཞིག་སློང་གྲབས་ཡིན་ཚོད་འདུག་ལགས།།    ༈    གཙོ་ཡུམ་གྱི་མངལ་དུ་གཞལ་ཡས་ཁང་སོགས་བསྐྱེད་སྐབས་དེའི་

[038B] ཅེས་པ། རྗེའི་སྒྲུབ་ཐབས་རིན་པོ་ཆེའི་ཟ་མ་ཏོག་ལས། གདན་དང་བཅས་པ་སྔར་བཞིན་བསྐྱེད། ཅེས་དང། ངག་འདོན་ལྷན་ཐབས་དང་འཁྲིད་ཡིག་ཕལ་ཆེར་དུ། མཚན་ཉིད་
ཐམས་ཅད་ཡོངས་སུ་རྫོགས་པ། ཞེས་གསུངས་པ་ལྟར། པད་རྡོར་སོགས་ཡོད་པ་ལེགས་པར་མངོན་ལགས། འདིར་སྨྲས་བ། དྲི་ཚིག་ལྷོ་ཕྱོགས་དྲི་བཞོན་གྱིས་བསྐྱོད་པའི། །རྣམ་དཔྱོད་མ་ལ་ཡར་སྐྱེས་རྐང་འཐུང་ལས། །སྤྲོས་
པའི་དྲི་ལན་གསུང་ཞིམ་འཐུལ་བ་འདིས། །དཔྱོད་ལྡན་ཡོངས་ཀྱི་སྣ་དབང་སྐལ་བཟང་བྱས། །རྙེད་དཀའ་དལ་བརྒྱད་འབྱོར་བཅུའི་རྟེན་རྙེད་ཅིང། །མཇལ་དཀའ་ཞྭ་སེར་བསྟན་དང་མཇལ་དུས་འདིར། །བུ་ཁྱོད་ཚེ་འདིའི་
བདེ་ལ་མ་ཆགས་པར། །གཏན་མདུན་ཐོས་དོན་སྒྲུབ་པ་སྙིང་པོར་འཚལ། །དེ་སྐད་སྙོམ་ལས་རི་བོང་གཟུགས་འཛིན་ཀྱང། །ལྷག་བསམ་ཉ་གང་ཟླ་བའི་རྗེས་འགྲོ་ཅན། །དྷ་རྨ་བྷ་དྲར་གྲགས་པའི་བན་གཟུགས་དེས། །
དངོས་པོའི་མགོ་ཟླའི་དམར་ཕྱོགས་ཚེས་བཅུར་ཕུལ།།    ༈    ཕྲ་ཞིབ་རྣམ་དཔྱོད་སྤོབས་པ་སྩོལ་བའི་ལྷ། །འཇམ་དབྱངས་སྨྲ་བའི་དབང་ཕྱུག་ལ་བཏུད་ནས། །རྟོག་དཔྱོད་ཞིབ་མོར་
མཛད་དེའི་དྲིས་པའི་ལན། །མདོར་བསྡུས་སྤྲོ་བའི་བློ་ཡིས་བསྙད་པར་བྱ། །དེ་ཡང་རྣམ་པར་དཔྱོད་པའི་བློ་ལྡན་རྗེ་དྲུང་བློ་བཟང་ཚེ་རིང་སྐུ་དཀྱིལ་དྭངས་ཤིང་འཇམ་དཔལ་དུས་དགྲའི་དབང་པོའི་བསྙེན་སྒྲུབ་ལ་རྟག་གུས་ཀྱིས་

[039A]༄༅། །ཐུགས་བརྩོན་མི་ལྷོང་བའི་ཐང་ནས་གསུང་བྲིས་གནད་རྟེན་གྱིས་སྤྲས་པ་གནད་འབྱོར་ཡིད་སྤྲོའི་རང་བཞིན་དུ་གྱུར་པ་བཞིན་བཞེད་པ་འགྲུབ་ཕྱིར་སྨོན་འདུན་ཆག་མེད་དུ་ཞུ་བ་ཡིན་ཞིང། །
   ༈    རྗེ་བསྐལ་བཟང་རྒྱ་མཚོའི་འཁྲིད་ཡིག་གི་ནང་མཆོད་བྱིན་རླབས་སྐབས། མར་ཁུ་བཞུ་བ་ལྟར་ལུམ་ལུམ་ཞུ། ཞེས་པ་དང། སླར་ཡང་དཀྲུགས་ནས་དེ་དག་དང་མཉམ་དུ་ཞུ་ཞེས་
པ་རྫས་དང་ཡི་གེ་མཉམ་དུ་ཞུ་བར་ངོས་ཟིན་ན་སྔོན་མའི་དུས་ལ་ཞུ་བའི་འཕྲོས་ལྟ་བུ་ལུས་སམ་ཇི་ལྟར་ཡིན། ཞེས་པ། སྐབས་འདིའི་མཉམ་ཞེས་པ་དུས་མཉམ་ལ་མ་བྱས་པར་རོ་མཉམ་ལ་བྱས་ན་གོ་བ་དེ་
བས་སྔར་ཞུ་བས་རྫས་དེ་དག་དང་རོ་མཉམ་དུ་ཡི་གེ་དེ་དག་ཀྱང་ཞུ། ཞེས་པའི་དོན་ཏོ།།    ༈    ཕྱོགས་སྐྱོང་བཀུག་ནས་ཕུར་གདབ་སོགས་བྱེད་པ་འདི་ལ་དགོས་པ་ཇི་ལྟ་
བུ་ཡོད། ཅེས་པ། འདི་སྐོར་དུ་གསལ་ཁ་ཆེར་མ་མཐོང་ཡང། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསང་འདུས་བསྐྱེད་རིམ་དངོས་གྲུབ་རྒྱ་མཚོའི་སྙིང་པོའི་སྔོན་འགྲོ་གཏོར་མའི་སྐབས་སུ་
ཕྱོགས་སྐྱོང་རྣམས་བདེ་སྟོང་དབྱེར་མེད་ཀྱི་འོད་གསལ་དུ་བཅུག་ནས་རྡོ་རྗེ་འཆང་དུ་བསྐྱེད་པ་ལ་དགོས་པ་ཡོད་དེ། ཕྱོགས་སྐྱོང་རྣམས་ལ་ཐ་མལ་གྱི་སྣང་ཞེན་སྦྱང་བ་དང། དེ་རྣམས་ལ་ཕན་གདགས་

[039B] ཞེས་དང། སྲུང་འཁོར་གྱི་བགེགས་ཀྱི་གཙོ་བོ་ཕྱོགས་སྐྱོང་བཅུ་ལ་ཕུར་གདབ་ཀྱི་སྐབས་སུ། དེ་ལྟར་བགེགས་རྣམས་ཀྱི་སྤྱི་བོ་ནས་རྐང་མཐིལ་གྱི་བར་དུ་ཕུར་བུས་བཏབ་པས། ལུས་
ངག་ཡིད་གསུམ་གཡོ་འགུལ་མེད་པར་བདེ་སྟོང་དབྱེར་མེད་ཀྱི་འོད་གསལ་དུ་བཅུག་པར་བསམ་པར་བྱ་བ་ཡིན་ལ། དེ་ལྟར་བསམས་པ་ལ་དགོས་པ་ཡོད་དེ། བགེགས་རྣམས་ལ་ཐ་མལ་གྱི་སྣང་ཞེན་སྦྱང་བ་དང། དེ་རྣམས་
ལ་ཕན་གདགས་པར་བྱ་བའི་ཆེད་ཡིན་པའི་ཕྱིར། ཞེས་གསུངས་པའི་གཞུང་སྔ་ཕྱི་གཉིས་གུང་བསྒྲིགས་པ་དང། སྐབས་འདི་དོན་གཅིག་ཏུ་སྣང་བས། ཕུར་བུ་སྙིང་གར་བཏབ་པས་ཡིད་དང། མགྲིན་པར་བཏབ་པས་
ངག་དང། སྤྱི་རྐང་དུ་བཏབ་པས་ལུས་འོད་གསལ་དུ་བཅུག་སྟེ་གཙོ་བོར་བསྐྱེད་པའི་སྒོ་ནས་རང་རྒྱུད་ཀྱི་ཐ་མལ་གྱི་སྣང་ཞེན་བཟློག་པ་དང། གཞན་རྒྱུད་ལ་རྡོ་རྗེ་འཇིགས་བྱེད་ཀྱི་གོ་འཕང་མངོན་དུ་འགྱུར་བའི་ས་བོན་བཞག་
ནས་ཕན་འདོགས་པའི་ཕྱིར་དུ་ཡིན་པར་བྱ་སྟེ། སྐབས་འདིའི་ཕུར་གདབ་ཀྱི་གོ་རིམ་དང། སྒྲུབ་ཐབས་དངོས་ཀྱི་སྒོ་གསུམ་བྱིན་རླབས་ཀྱི་གོ་རིམ་མཐུན་པར་འབྱུང་བས་ཀྱང་ཚུལ་འདི་ལ་ངེས་ཤེས་ལྷག་པར་འདྲེན་པས། འདི་ནི་
གྲུབ་ཆེན་དཔལ་འཛིན་གྱི་དཀྱིལ་ཆོག་གཉིས་དང། རྗེ་རིན་པོ་ཆེའི་སྒྲུབ་དཀྱིལ་རྣམས་ཀྱི་དགོངས་པར་ཡང་གནས་སམ་སྙམ་མོ། །    ༈    སྔོན་འགྲོ་གཏོར་མ་འབུལ་སྐབས་ཡ་མ་རཱ་ཛཱ་བརྗོད་

[040A]༄༅། །པའི་ཚེ་རྡོ་རྗེ་འཇིགས་བྱེད་ཀྱི་ལྷ་ཚོགས་ནམ་མཁར་གསལ་བཏབ་སྟེ་འབུལ་བར་བཤད་པ་སྐབས་འདིར་འཇིགས་བྱེད་ཀྱི་ལྷ་ཚོགས་ཀྱི་ལྗགས་བྱིན་རླབས་མཆོད་པའི་ལྷ་མོ། སྔགས་ཀྱི་
མཇུག་ཏུ་བ་ལིཾ་ཏ། ཕྱི་ནང་གི་མཆོད་པ་སོགས་མི་དགོས་ཤིང། ཕྱོགས་སྐྱོང་དང། འོག་གི་གཏོར་འབུལ་སྐབས་དེ་དག་དགོས་པ་གང་གི་ཁྱད་ཡིན། ཞེས་པ། འདིར་གྲུབ་ཆེན་ལཱ་ལི་ཏ་དང་རྗེ་རིན་པོ་ཆེའི་
གཞུང་ལ་རྗེས་འབྲངས་རྣམས་ལ་གོ་ཚུལ་གཉིས་ཡོད་པའི་སྲང་རྒྱུད་པའི་ལུགས་ལྟར་ན་འདིར་རྩ་སྔགས་ཚར་གཅིག་བརྗོད་པ་དེ་གཏོར་མའི་ཕུད་བཅོམ་ལྡན་འདས་ལ་ཕུལ་ཏེ། སྔོན་བྱུང་གི་བཀས་བཅད་ལྟར་གཤིན་རྗེ་ཤ་ཁྲག་
ལ་ལོངས་སྤྱོད་པའི་གནང་བ་ཞུ་བ་ཡིན་ཞེས་རྒྱུད་ཆེན་དཀོན་མཆོག་ཡར་འཕེལ་གྱི་མཐུན་མོང་མིན་པའི་དྲུག་ཅུ་པའི་ལག་ལན་ལས་འབྱུང་བས། ལྗགས་བྱིན་རླབས་དང་ལྷ་མོ་སྤྲོ་བ་ཚིག་ཟིན་ལ་མི་གསལ་ཡང་བྱས་པར་
འགལ་བ་མེད་འདྲ་ཞིང། མཚོན་ཆ་འབར་བའི་འཁྲུལ་འཁོར་དུ་ཡ་མརཱ་ སམྦྷ་ར་དང། ཨ་ཀཱ་རོ་
སོགས་བ་ལིཾ་ཏེ་མ་གཏགས་པའི་གཏོར་སྔགས་ཀྱང་མང་དུ་སྣང་བས་རྩ་སྔགས་རྐྱང་བས་གཏོར་མ་འབུལ་མི་རུང་བ་ཡང་མིན་འདྲ་བ་དང། ཕྱི་ནང་གི་མཆོད་པ་མི་འབུལ་བ་སོགས་མདོར་བསྡུས་པའི་ལུགས་སུ་

[040B]    ༈    ཆོས་རྒྱལ་ནང་སྒྲུབ་ཡབ་ཡུམ་དང། ལྷ་མོ་གསུམ་གྱི་འབུལ་སྔགས་སྐབས། རང་རང་གི་འཁོར་ལ་རེ་རེ་བཞིན་འབུལ་བར་མོས་དགོས་
པར་བཤད་པ། ཆོས་རྒྱལ་ལ་འབུལ་སྐབས་དེའི་འཁོར་ལྷ་མོ་སོགས་ཀྱང་འདུ་བར་མངོན་པ་ལྟར་ན། གཙོ་འཁོར་འགའ་ཞིག་ལ་ངོ་སྐལ་ལས་མེད་ལ། འཁོར་འགའ་ཞིག་ལ་གསུམ་སྐལ་ཡང་འབྱུང་
པའི་ཁྱད་པར་གང་ཡིན། ཞེས་པ། སྤྱིར་བཏང་ཙཱ་མུནྜི་དང་ལྷ་མོ་ཆོས་རྒྱལ་གྱི་འཁོར་ཡིན་ཀྱང། ཨོཾ་བྷཱུ་ཙ་རའི་སྔགས་ཀྱིས་ཆོས་རྒྱལ་འཁོར་བཅས་ལ་གཏོར་མ་འབུལ་བར་གསུངས་པའི་འཁོར་དེར་ཙཱ་མུནྜི་
དང་ལྷ་མོ་མི་བགྲང་བ་དམིགས་བསལ་ཡིན་པ་སྐབས་སྟོབས་ཀྱིས་ཤེས་དགོས་པས། ཚུལ་འདི་འདྲ་ལ་དགོངས་ནས། སྤྱིར་བཏང་བ་ལ་དམིགས་ཀྱིས་བསལ། །བསྟན་བཅོས་ཀུན་ལ་གཅེས་པ་ཡིན།།
ཞེས་གསུངས་སོ།།    ༈    འོད་གསལ་རང་དུས་སུ་སློད་བྱེད་ཀྱི་སྐྱོན་གསུམ་དང་བྲལ་བའི་ཞེས་པའི་སྐྱོན་གསུམ་ངོས་འཛིན་ལུགས་ཇི་ལྟར་ཡིན། ཞེས་པ། དཔེར་ན་
ནམ་མཁའི་རང་མདོག་ཇི་ལྟ་བ་བཞིན་དུ་མཐོང་བ་ལ་སློད་བྱེད་དམ་སྒྲིབ་བྱེད་ཟླ་འོད་དང་ཉི་འོད་དང་སྲོད་ཀྱི་མུན་པ་མཐུག་པོ་གསུམ་ཡོད་ཀྱང་སྟོན་དུས་ཀྱི་ཚེས་བརྒྱད་ལྟ་བུའི་མཐོ་རངས་ཀྱི་ནམ་མཁའ་སྤྲིན་མེད་པ་

[041A]༄༅། །དེ་ལ་སློད་བྱེད་ཀྱི་སྐྱོན་གསུམ་པོ་མེད་པས་ནམ་མཁའི་རང་མདོག་ཇི་ལྟ་བ་བཞིན་དུ་མཐོང་བ་ལྟར། ཐམས་ཅད་སྟོང་པ་འོད་གསལ་རང་དུས་སུ་ཡང་འོད་གསལ་དེ་སྒྲིབ་བྱེད་ཀྱི་རྐྱེན་ལུགས་འབྱུང་གི་སྣང་བ་དཀར་
ལམ་པ་དང་མཆེད་པ་དམར་ལམ་པ་དང། ཉེར་ཐོབ་ནག་ལམ་པ་གསུམ་འདས་ཟིན་ཅིང། ལུགས་ལྡོག་གི་ཐོབ་ཆད་སྣང་གསུམ་ད་ལྟ་མ་ཤར་བར་སྐྱོན་དེ་གསུམ་གྱིས་བསྒྲིབས་བསླད་གང་ཡང་མེད་ཅེས་པའོ།    ༈   
དྲུག་པ། སྔོན་སྩལ་ཞུས་ལན་དང་འཁྲིད་དཔེར་སྣ་ཚོགས་རྡོ་རྗེའི་རྭའི་བར་ནས་རིན་ཆེན་བང་རིམ་བཞི་པོ་རེ་རེའི་ཞིང་ལ་ཆ་ཕྲན་གསུམ་རེ་ཡོད་པར་གསལ་བ། བང་རིམ་རྣམས་ཀྱི་ཕྱི་མཐའ་མཉམ་པར་བསླངས་ན་སེང་སྐས་སོགས་
གདགས་མེད་ལ། འོག་མ་རིམ་བཞིན་ཕྱིར་བསྐྱེད་ན་བར་པ་གཉིས་ཀྱི་རྒྱབ་གཏོད་ས་མ་རྙེད་པས་ཇི་ལྟར་ཡིན། ཞེས་པ། ཕྱི་མ་ལྟར་ཡིན་ཀྱང་སྐྱོན་མེད་དེ། བང་རིམ་བཞི་པོ་འོག་རིམ་གྱི་ཞེང་ལ་ཆ་ཕྲན་བཅུ་གཉིས་དང་དགུ་དང་དྲུག་དང་གསུམ་
ཡོད་པར་མདུན་དུ་མངོན་པའི་དབང་དུ་བྱས་ནས་བཞི་གའི་ཞེང་ལ་ཆ་ཕྲན་གསུམ་རེ་ཡོད་པར་གསུངས་པས་ཀྱང་ཆོག་ལ། ཡང་བང་རིམ་བཞི་པོའི་གོ་རིམ་གྱི་དཔངས་ལ་ཆ་ཕྲན་ལྔ་དང་བཅུ་དང་བཅོ་ལྔ་དང་ཉི་ཤུ་ཡོད་ཀྱང་མདུན་དུ་མངོན་པར་
དབང་དུ་བྱས་ནས་བཞི་གའི་དཔངས་ལ་ཆ་ཕྲན་ལྔ་རེ་བཤད་དོ་བྱས་ཀྱང་ཆོག་པ་ལགས།    ༈    སྒོ་ཁྱུད་གཡས་གཡོན་གྱི་སྟེང་གི་ཕྱི་ངོས་སུ་སྒོ་ཁང་གི་ལྕམ་སྣ་ནང་མ་འགེལ་བའི་གདུང། དེའི་འོག་ཏུ་སྒོའི་ཡ་ཐེམ་མ་ཐེམ་མ་ཐེཾ་

[041B] གདུང་དང་ཡ་ཐེམ་གཉིས་ཀྱི་བར་དུ་ཤར་དུ་འཁོར་ལོ་སོགས་ཞིང་དཔངས་ཆ་ཕྲན་གཉིས་རེ་ཡོད་པ་ཉིས་བརྩེགས་ཉིས་གཤིབས་
སུ་ཡོད་པར་བཤད་པས། དེ་གནས་པའི་ས་ཁོངས་དཔངས་ལ་ཆ་ཕྲན་བཞི་ཡོད་པ་མ་རྙེད་པས་ཇི་ལྟར་ཡིན། ཞེས་པ། སྔོན་ཆད་རྟོག་པ་མ་བྱུང་ཡང་ཤིན་ཏུ་བདེན་པར་སྣང་བས་
ཐང་སག་པའི་བསྐྱེད་རིམ་དུ། ཤར་སྒོའི་ཡེ་ཐེམ་དང་གདུང་ཐུང་གི་བར་དུ་འཁོར་ལོ་དཀར་པོ་དཔངས་ཞེང་གཉིས་ཀར་ཆ་ཕྲན་རེ་ཡོད་པ་ཉིས་གཤིབས་ཉིས་བརྩེགས་ཞེས་སོགས་འབྱུང་བ་དང་
བསྟུན་ན། དཔངས་ཞེང་ཆ་ཕྲན་རེ་རེ་ཡོད་པ་གསུང་རྒྱུ་ལ། གཉིས་རེ་ཞེས་ཡི་གེ་མ་དག་པ་ཡིན་ངེས་སུ་འདུག་ལགས།    ༈    ནང་གི་རེའུ་
མིག་། ཀ་བ་ཐོག་གི་དཀྱིལ་ཟུར་གང་དུ་གནས། ཞེས་པ། ལྕམ་ཚོ་ནང་མའི་ཟུར་ལྕ་མ་བཞི་རེའུ་མིག་དབུས་མའི་གདུང་སྣོལ་མཚམས་ནས་ཆ་ཕྲན་བྱེད་གཉིས་ཙམ་ནང་དུ་ལྷགས་
པ་དང། དེ་རྣམས་ཀྱི་གཡས་གཡོན་གྱི་ལྕམ་རྣམས་རེའུ་ཆུང་ལ་སོང་བའི་སྟེང་དུ་དྲལ་ཐོག་ཕེ་བ། ཟུར་ལྕམ་བཞིའི་ནང་སྣེའི་ཐོག་སྟེང་ནས་རྒྱ་ཕུབ་འདེགས་པའི་ཀ་ཆུང་གསེགས་
[042A]༄༅། །ཀ་ཅན་བཞི་མ་གོ་ཤར་ནུབ་ཏུ་དུད་པའི་ཚུལ་དུ་བྱེད་པ་ལགས།    ༈    གསེར་སྣམ་རེའི་འོག་ཏུ་ཀ་བ་སོགས་ཡོད་ཚུལ་ལས་
གྲངས་མ་བཤད་པས་ཇི་ཙམ་ཡོད། ཅེས་པ། ཐང་སག་པས། དེའི་སྟེང་དུ་ཆ་ཕྲན་རེའི་སར་རྡོ་སྨུག་པོའི་ཀ་བ་རེ། ཞེས་པ་ལྟར་ན། རྡོའི་ཀ་བ་ཐམས་ཅད་བསྡོམས་པར་ཆིག་སྟོང་
དྲུག་བརྒྱ་དྲུག་ཅུ་རེ་བཞི་ཙམ་འོང་བར་མངོན་ཡང། བོད་ཀྱི་བླ་མ་སོ་སོའི་བློས་བཏགས་ཙམ་ལས། ཕྱམ་རྩ་ཉི་ཤུ་བརྒྱད་ཀྱིས་བཀབ། ཅེས་པ་ལྟ་བུའི་རྒྱུད་རྒྱ་གཞུང་གི་ཁུངས་གསལ་བ་ཞིག་
མེད་པས། མཐའ་གཅིག་ཏུ་གྲངས་ངེས་བཟུང་གི་བར་བཀབ་མི་དགོས་པ་ལ་དགོངས་ནས་བར་བར་དུ་བཀོད་ཅེས་གསུངས་པར་མངོན་ནོ།།    ༈    རྒྱུ་རྡོ་རྗེ་འཛིན་པ་
བསྐྱེད་སྐབས་ལོ་བཅུ་དྲུག་ལོན་པའི་རྣམ་པ་ཅན། ཞེས་དང། དེའི་འོག་ཏུ་ཤིན་ཏུ་ཕྲ་བའི་རླུང་སེམས་ཙམ་ལས་གྲུབ་པ། ཞེས་པ་འདི་གཉིས་རྨོངས་ཚོད་ལ་སྐུ་ཆེ་ཆུང་གི་ཚད་ལ་བཤད་པར་
མངོན་པ་ལྟར་ན་ཇི་ལྟར་ཡིན། ཞེས་པ། འདི་གཉིས་ཀ་ཆེ་ཆུང་གི་ཚད་མིན་ཏེ། སྔ་མ་ནི་བྱིས་པ་ལྟ་བུའི་ཕྲ་སྦོམ་གྱི་ཆ་མ་ཕྱེད་པ་ཡང་མིན་ལ། རྒན་ཤ་སླེབས་པ་ཡང་མིན་པའི་དབྱིབས་ལེགས་

[042B] ཕྱི་མ་ནི། སྐུ་འདི་ཤ་རུས་རྔོས་བཅས་ཀྱིས་སྟོངས་པའི་རླུང་སེམས་ཙམ་ལས་
གྲུབ་པ་ཡིན་པས་རྡོས་བཅས་རགས་པ་ལ་ལྟོས་ནས་ཕྲ་བར་བཞག་པའོ།།    ༈    འཇམ་དཔལ་དང་བཅས་པ་ཞུགས་པའི་ཉི་མ་འོག་གི་ཟླ་དཀྱིལ་ལ་རེག་པའི་ཚུལ་གྱི་
ཡོད་དམ། མ་རེག་པར་ཡོད། ཅེས་པ་ཟླ་བ་འཇམ་དཔལ་གྱི་གདན་དང། ཉི་མ་ཐུགས་ཀར་ཡོད་པའི་རིགས་འདྲའི་རྒྱུན་ཡིན་མོད་ཀྱི། འཇམ་དཔལ་ཞུགས་རྗེས་སུ་ནི། བརྩེགས་ཏེ་བསྒོམ་
ཕར་མཁས་གྲུབ་རིན་པོ་ཆེའི་བསྐྱེད་རིམ་ཆེན་མོར་གསུངས་པ་ལྟར་རོ། །    ༈    གཞུང་འདིའི་སྔ་ཕྱིའི་རྡོ་རྗེ་རྣམས་ཕལ་ཆེར་རྩེ་ལྔ་མར་བཤད་ལ། གཙོ་བོ་སྐྱེད་བྱེད་ཀྱི་རྡོ་
རྗེས་རྭ་དགུ་འོང་བ་གང་གི་ཁྱད་ཡིན། ཞེས་པ། སྐབས་འདིའི་རྡོ་རྗེའི་རྭ་གདེངས་པའི་རྒྱུ་མཚན་གྱིས་རྩེ་དགུ་པའི་ཐ་སྙད་བྱུང་ཡང་དོན་དུ་རྩེ་ལྔ་པ་ཡིན་ཏེ། མཁས་གྲུབ་རིན་པོ་ཆེའི་རྣལ་འབྱོར་རོལ་པའི་
དགའ་སྟོན་ལས། གུར་དུ་དམ་ཚིག་གསུམ་སྦྱིན་པའི་སྐབས་སུ་རྡོ་རྗེ་རྩེ་དགུ་པ་ཞེས་གསུངས་པ་ལ། ལྷའི་རིགས་ཀྱི་བློ་གྲོས་ཆེན་པོས། རྡོ་རྗེ་རྩེ་ལྔ་པ་ཡིན་ཀྱང་སྟེང་འོག་གི་ཕྱོགས་རྭ་བཞི་བཞི་སྟེ་

[043A]༄༅། །བརྒྱད། དབུས་རྭ་སྟེང་འོག་གཅིག་ཏུ་བགྲངས་པ་དང་བཅས་པའི་དགུ་ལ་དགོངས་ཏེ་དེ་ལྟར་གསུངས་པར་བཤད་དོ། །ཞེས་དང། མཁས་གྲུབ་ནོར་བཟང་རྒྱ་མཚོའི་གསང་
འདུས་ཀྱི་བསྐྱེད་རིམ་དོན་གསལ་སྒྲོན་མེ་ལས་ཀྱང། ཞེ་སྡང་རྡོ་རྗེའི་ཕྱག་མཚན་གཡས་རྡོ་རྗེ་རྩེ་དེ་གུ་པ་ཞེས་པའི་ཐད་དུ། ཞེ་སྡང་རྡོ་རྗེའི་ཕྱག་མཚན་རྡོ་རྗེ་རྩེ་ལྔ་པ་དེ་ཁོ་བོའི་རྡོ་རྗེ་ཡིན་པས་
ཕྱོགས་རྭའི་རྩ་རྩེ་རྣམས་དབུས་རྭ་ལ་མ་རེག་པ་ཁ་གདེངས་པའི་ཚུལ་གྱིས་མིག་ལམ་དུ་མངོན་པར་ཕན་ཚུན་ཕྱོགས་རྭའི་རྩེ་མོ་བཞི་བཞི་དང། དབུས་རྭ་རྭ་རྩེ་གཅིག་ཏུ་བྱས་པས་རྩེ་དགུ་པར་
འགྱུར་ལ། ཞེས་གསུངས་པ་དང་དོན་འདྲ་བའི་ཕྱིར་རོ།།    ༈    །རིམ་གྱིས་ཡུམ་གྱི་ཐུགས་ཀར་སླེབས་པ་ན། ཞེས་པ། དཀྱིལ་འཁོར་ཡུམ་གྱི་ཐུགས་ཀར་བསྐྱེད་
པ་ལགས་སམ། ཞེས་པ། འདི་དང་ཁྲོ་བཅུ་གཉིས་ཀ་ཡུམ་གྱི་ཐུགས་ཀར་བསྐྱེད་པ་ཐང་སག་པ། འཇམ་དབྱངས་བཞད་པ། རྗེ་ངག་དབང་བྱམས་པ་སོགས་ཀྱང་བཞེད་ཅིང། ཡང་བསྐྱེད་རིམ་
འདིར་ཡུམ་གྱི་མངལ་ཆུང་ངུར་གཞལ་ཡས་ཁང་བསྒོམ་པར་གསུངས་ཤིང། གཞན་དུ་ཡང་གསལ་བ་དང། རྗེའི་དཔའ་གཅིག་གི་སྒྲུབ་ཐབས་བདུང་ལས་རྣམ་རྒྱལ་དུ། ཁྲོ་བཅུ་ཡུམ་གྱི་པདྨར་

[043B] ཨ་བྷྱ་ཀ་རའི་མན་ངག་སྙེ་མ་དང། བཅུ་གསུམ་མའི་སྒྲུབ་ཐབས་ཟ་མ་ཏོག་དང། དགྲ་ནག་གི་སྒྲུབ་ཐབས་རིན་ཆེན་འབར་བར་དཀྱིལ་འཁོར་རྒྱལ་མཆོག་གི་རྟེན་བརྟེན་པ་
ཡུམ་གྱི་པདྨར་བསྐྱེད་པར་གསུངས་པ་གྲུབ་ཆེན་དཔལ་འཛིན། གཞོན་ནུ་ཟླ་བ། སློབ་དཔོན་ནག་པོ་པ་གསུམ་གྱི་དགྲ་ནག་གི་འགྲེལ་པའི་དགོངས་པ་ཡིན་ལ། མངལ་ནི་ཕོ་བའི་འོག་ལོང་ཀའི་སྟེང་ན་
ཡོད་པར་དགའ་བོ་མངལ་འཇུག་ལས་བཤད་ཅིང། མོ་མཚན་ལ་མངལ་སྒོ་ཞེས་ཀྱང་ཟེར་བས། པདྨར་བསྐྱེད་པ་དང་མངལ་དུ་བསྐྱེད་པ་དོན་གཅིག་ཏུ་སྣང་ཞིང། ཡུམ་གྱི་སྙིང་རྒྱུ་མའི་དཀྱིལ་དུ་ཡོད་ན་མ་
གཏོགས་ཐུགས་ཀ་དང་མངལ་གཅིག་ཏུ་འོང་ས་མི་འདུག་པས། རྗེ་ཐམས་ཅད་མཁྱེན་པའི་གསུངས་ལ་ཚད་མར་བྱའོ།།    ༈    དེའི་གཙོ་བོ་སེམས་དཔའ་གསུམ་བརྩེགས་དང། ཡབ་ཡུམ་
གྱི་མཁའ་གསང་བྱིན་རླབས་མི་དགོས་པ་གང་ཡིན། ཞེས་པ། བསྐྱེད་རིམ་འདི་ལས་ཐུགས་ཀའི་སེམས་དཔའ་གཉིས་འདོར་བར་གསུངས་པ་ངག་འདོན་ལྷན་ཐབས་ཀྱི་རྗེས་སུ་འབྲངས་པ་འདྲ་ཞིང་
རྗེའི་ཟ་མ་ཏོག་ལས། དབུས་སུ་རྡོ་རྗེ་འཇིགས་བྱེད་ཡབ་ཡུམ་ནི་སྔར་བཞིན་ནོ། །ཞེས་གསུངས་པ་ལྟར། འདིར་ཡང་སེམས་དཔའ་གསུམ་བརྩེགས་བསྒོམས་པར་ཀླན་ཀ་འཇུག་ཚོད་མི་འདུག་ཅིང་འདུ་

[044A]༄༅། །ཤེས་གསུམ་ལྡན་གྱི་སྙོམས་འཇུག་ཆེད་གཉེར་མི་བྱེད་པས་མཁའ་གསང་བྱིན་རླབས་མི་དགོས་ཏེ། དཔེར་ན་བུམ་བསྐྱེད་དང། འདས་པའི་མེ་ལྷའི་གཙོ་བོ་བཞིན་ནོ།།    ༈   
ལྔ་པ༑ འཁོར་རྣམས་ལ་ན་བཟའ་ཡོད་པ་མ་གསལ་བས། ཡབ་རྣམས་ལ་ནོར་རྒྱས་ཀྱི་བུའི་སྐ་རགས་དེའི་བསྡམ་བྱ་གང་ཡོད། ཅེས་པ། རྒྱལ་བ་ལྔ་པའི་འཇིགས་བྱེད་ཀྱི་མངོན་རྟོགས་རེག་ཟིག་བཀླགས་
ཆོག་མར། ཡབ་བརྒྱད་ཀྱི་སྐབས་སུ་གླང་པོ་ཆེའི་སྟོད་གཡོགས་དང་སྟག་གི་པགས་པའི་ཤམ་ཐབས་གྲོལ་བ། ཞེས་འབྱུང་མོད། རྒྱུད་རྒྱ་གཞུང་རྣམ་དག་དང་རྗེ་རིན་པོ་ཆེའི་གསུངས་གང་དུང་མི་བསལ་
བས་བརྟག་པའི་གནས་དང། སྐབས་འདིའི་སྐ་རགས་ཞེས་པ་སྐེད་རྒྱན་ཡིན་པས་ན་བཟའ་མེད་ཀྱང་དེས་བརྒྱན་པ་ལ་སྐྱོན་མེད་དོ། །དཔེར་ན་གཙོ་བོའི་འོག་པག་བཞིན་ནོ། །རྗེ་བཙུན་རྣལ་འབྱོར་མ་ལ་སོགས་པ་
གཅེར་བུ་རུས་པའི་སྐེད་རྒྱན་ཅན་མང་དུ་སྣང་བས་ཚུལ་འདི་ལ་དོགས་པ་མི་འཚལ་ལོ།།    ༈    ཐོ་བ་གཤིན་རྗེའི་གཤེད་ཀྱི་ཕྱག་མཚན་གྱི་རྭ་ཉི་ཤུ་པ་འཐོན་ལུགས་ཇི་ལྟར་
ཡིན༑ ཞེས་པ། རྗེའི་དཀྱིལ་ཆོག་རིན་ཆེན་འཕྲེང་བའི་ལྷ་མཆན་འགོད་པའི་སྐབས་ལས། ཤར་སྒོར་རྡོ་རྗེ་རྒྱ་གྲམ་ཕྱོགས་ཅུར་རྩེ་མོ་ལྔ་ལྔ་པས་མགོ་བོ་བྱས་པའི་ཐོ་བ་སྔོན་པོ་ཞེས་དང། བསྐྱེད་

[044B] ཐོ་བ་སྔོན་པོ་རྡོ་རྗེ་རྒྱ་གྲམ་རྭ་ཉི་ཤུ་པ་ཕྱོགས་གཅིག་གི་དབུས་རྭ་ནས་ཡུ་བ་འཐོན་པ། ཞེས་པ་ལྟར། རྡོ་རྗེ་རྩེ་ལྔ་རྒྱ་གྲམ་གྱིས་མགོ་བོ་བྱས་པའི་ཐོ་བ་སྔོན་པོ་ཡུ་བ་ཕྱོགས་གཅིག་གི་དབུས་
རྭ་ནས་འཐེན་པ་སྟེ། ཕྱོགས་རེ་རེར་རྭ་ལྔ་ལྔའི་རྩེ་དང་ཐོ་བའི་སོ་འོག་ཕྱོགས་སུ་བསྟན་པའི་དབང་དུ་བྱས་ནས་བསམས་ན་གོ་བདེའོ། །    ༈    འཁོར་ཡུམ་རྣམས་དང་སྐྱེ་མཆེད་ཀྱི་
ལྷ་རྣམས་ཀྱི་ཞལ་རེ་རེ་ལ་སྤྱན་གསུམ་རེ་ཡོད་དམ་མེད། ཅེས་པ། སྤྱིར་ལྷ་ཁྲོ་བོའི་ཉམས་ཅན་རྣམས་ལ་སྤྱན་གསུམ་རེ་ངེས་པར་འོང་ཞིང། ཁྱད་པར་ཡབ་ཡུམ་གྱི་ཁྱད་ཆོས་དམིགས་བསལ་རྣམས་
མ་གཏོགས་ཕན་ཚུན་གཅིག་གིས་གཅིག་མཚོན་དགོས་པ་ནི་རང་འདྲའི་ཡུམ་དང་རང་འདྲའི་ཡབ་ཅེས་པས་སྟོན་པ་ལྡང། ཟ་མ་ཏོག་ལས། རྡོ་རྗེ་མིག་སོགས་གཏི་མུག་གཤིན་རྗེའི་གཤེད་སོགས་
དང་འདྲ་བར་གསུངས་པས་ཀྱང་གྲུབ་བོ།།    ༈    སྤྱན་འདྲེན་གྱི་སྐབས་ཕྱི་འབྲང་གི་བགེགས་སྤྲོད་པར་བཤད་པས་སྔོན་དུ་སྲུང་འཁོར་བསྒོམས་པས་མི་ཆོག་པ་གང་ཡིན་
ཞེས་པ། ལུགས་ཁ་ཅིག་ཏུ། ཡེ་ཤེས་པ་གཞུག་པའི་ཚེ་སྲུང་འཁོར་འབྱེད་སྡོམ་བྱེད་པ་ཡང་ཡོད་ཅིང། དེར་མ་ཟད་རང་རེ་ལྟ་བུའི་སྲུང་འཁོར་ལན་གཅིག་བསྒོམས་པ་ཁོ་ནས་བགེགས་གཏན་ནས་འཇུག་

[045A]༄༅། །མི་ནུས་པ་མིན་པ་ལ་དགོངས་ནས། བདུད་ལས་རྣམ་རྒྱལ་དུ། བགེགས་ཚར་གཅོད་པའི་དམིགས་པ་ཡང་ཡང་དྲན་དགོས་པར་གསུངས་ཤིང། ལྷག་པར་འཇིག་རྟེན་པའི་བག་
མ་དང་མཉམ་དུ་བགེགས་འཇུག་ཉེན་ཆེ་བ་ཞིག་ཡོད་པས་བགེགས་སྐྲོད་དམིགས་བསལ་བྱེད་པ་བཞིན་དུ། ལྷ་འགའ་ཞིག་གི་ཡེ་ཤེས་པ་དང་མཉམ་དུ་བགེགས་འཇུག་ཉེན་ཆེ་བ་ཞིག་ཡོད་པའི་
གནད་ཀྱིས་ཕྱི་འབྲང་གི་བགེགས་སྐྲོད་པ་ཡིན་པས་སྔོན་དུ་སྲུང་འཁོར་བསྒོམས་པ་ཙམ་གྱིས་མི་ཆོག་པར་མངོན་ཏེ། གཞན་དུ་ན། འཕྲེང་བ་བྱིན་རླབས་ཀྱི་སྔོན་དུ་བགེགས་བསང་མི་དགོས་ཏེ། སྔོན་དུ་
སྲུང་འཁོར་བསྒོམས་ཟིན་པའི་ཕྱིར། དེ་ལ་སྟོང་སྦྱང་མི་དགོས་ཏེ། སྔོན་དུ་ཆོས་ཐམས་ཅད་སྟོང་པར་སྦྱངས་ཟིན་པའི་ཕྱིར། ཞེས་སོགས་ཆོ་ག་ཕལ་ཆེར་བག་ཡངས་སུ་འགྱུར་བས་སོ།།    ༈   
བ་བཅུ་དགུ་པ། དབང་བསྐུར་རྒྱས་འདེབས་གཙོ་བོ་དེ་དག་ལ་རྒྱས་བཏབ་པས་དེ་དག་གི་པང་ན་ཡོད་པ་རྣམས་ལ་ཐུས་སམ་མི་ཐུས། མི་ཐུས་ན་གཙོ་ཡུམ་ཕྱོགས་གང་གི་མུར་འགྲོ། ཞེས་པ། ཐུས་ཏེ་གཙོ་བོ་
ཡབ་ལ་རྒྱས་བཏབ་པས་ཆོག་པར་དགོང་ནས་ཡུམ་ལ་རྒྱས་འདེབས་མ་གསུངས་པ་དེས། འཁོར་རྣམས་ལའང་ཡབ་ཡུམ་ཟུང་རེ་ལ་རིགས་བདག་རེ་རེས་ཆོག་པར་དཔག་ནུས་པའི་ཕྱིར་

[045B] དཀྱིལ་འཁོར་གྱི་ནི་ལྷ་ཀུན་གྱི། །དབུ་ལ་གཤིན་རྗེའི་གཤེད་པོ་བསྒོམ། །ཞེས་པའི་ཐད་ཀྱི་ནག་པོ་པའི་འགྲེལ་བར། དཀྱིལ་འཁོར་གྱི་ལྷ་ནི་བཅུ་གསུམ་མོ། །ཞེས་
གསུངས་པ་ལྟར་རོ།།    ༈    མཆོད་པའི་སྐབས་རྩ་བརྒྱུད་ཀྱི་བླ་མ་སོགས་ལ་ནང་མཆོད་པ་གཏོགས་པ་མཆོད་པ་གཞན་རྣམས་འབུལ་མི་དགོས་པ་གང་གི་ཁྱད་ཡིན། ཞེས་པ། ནང་
མཆོད་ཐ་དད་དང་མཆོད་པ་གཞན་རྣམས་སྤྱིར་འབུལ་བས་ཚིག་ལ་གསལ་མི་གསལ་ལས། དོན་ལ་སྤྲོ་ཞིང་བློས་འཆུན་ན་ཆུ་གཉིས་སོགས་ཀྱང་བླ་མ་སོགས་ལ་ཆེད་ཀྱིས་མི་འབུལ་བ་ག་ལ་ཡིན་ཏེ། བླ་མ་
གཤིན་རྗེའི་གཤེད་པོ་ལ། ཞེས་འདོད་ཡོན་ལ་དངོས་སུ་གསུངས་པས་ཀྱང་མཚོན་པར་འགྱུར་རོ།།    ༈    ཕྱོགས་སྐྱོང་སྐོར་གྱི་ལན་རྣམས་ཕྱོགས་གཅིག་ཏུ་བརྗོད་ན། ཉེ་དབང་
གི་སྲུབ་ཤིང་ནི་དཀྲུག་པར་བྱེད་པའི་ཤིང་ཞིག་སྟེ། དཔེར་ན་ཇ་དཀྲུགས་སམ། ཐུག་སྐྱ་ལྟ་བུ་ཞིག་དང། ཀོ་སྟུ་བྷ་ནི་ས་ལྡན་ཞེས་བྱ་བའི་ནོར་བུ་ཞིག་གི་མིང་ངོ། །ལུས་ངན་ནི་རྣམ་སྲས་ཏེ་དེའི་ཞབས་གཏེར་
གྱི་བུམ་པའི་སྟེང་དུ་གནས་པ་དང། ཕྱག་མཚན་ས་བོན་གྱི་གྲོང་ཁྱེར་ལ། འབྲས་ཀྱི་སྙེ་མ་ཡིན་ཟེར་བ་དང། བི་ཛ་པཱུ་ར་ཞེས་བྱ་བའི་ཤིང་ཏོག་ཅིག་ཡིན་ཟེར་བ་དང། བལ་ཡུལ་ནས་ཐོན་ཡོང་བའི་སྲན་མ་དཀར་
[046A]༄༅། །འཛོམ་པར་གྲགས་པ་འདི་ཡིན་ཟེར་བ་སོགས་སྣང་ངོ། །ཚོགས་བདག་གི་ཕྱག་མཚན་ལ་དུ་ནི། རྟོག་པ་ལས། མངར་གསུམ་འབྲས་བུ་གསུམ་པ་ནི། །དེ་བཞིན་ཞི་མ་
པའི་སྤོས་ཀྱིས་བྲན། །བག་ཟན་གྱིས་ནི་རིལ་བུ་བྱ། །འོ་མ་མང་དུ་བཅོས་བྱས་ལ། །ཞེས་གསུངས་པ་ལྟར་སྨན་སྣ་ཚོགས་བཏབ་པའི་བག་ཟན་མང་དུ་བཅོས་པ་འཁུར་བ་ལྟ་བུ་ཞིག་གོ་ཟླ་བའི་ཀུ་མུ་ད་ནི་
མེ་ཏོག་ཤིན་ཏུ་དཀར་བ་ཟླ་བས་ཁ་འབྱེ་ཞིང་ཉི་མས་ཟུམ་འགྲོ་བ་ཞིག་སྟེ་འདིའི་མིང་གི་རྣམ་གྲངས་སུ་ཨུཏྤལ་སྔོན་པོ་ཞེས་ཀྱང་འབྱུང་བས་དབྱིབས་བོད་ཀྱི་ཨུཏྤལ་དང་ཆ་མཚུངས་པ་ཞིག་ཡོད་དམ་
སྙམ༑ སྲིན་པོའི་ཞོན་པ་རོ་ནི་མི་རོ་སྟེ་རོ་ལངས་ཞེས་ཀྱང་འབྱུང་བས་སོ། །རླུང་ལྷའི་ཞོན་པ་རི་དྭགས་ནི་ཤྭ་བའམ། དགོ་བའམ། བསེ་རུ་གང་རུང་ལ་བྱས་ཀྱང་ཁུངས་རྣམ་དག་དང་འབྲེལ་ལོ།།    ༈   
བ་ཉེར་གཉིས་པ། ཞུས་ལན་སྔ་མར་མུ་དང་ཁ་ད་ཆད་ཅེས་པ་དེ་ངོས་མ་ཟིན་པས་ཇི་ལྟར་ཡིན། ཞེས་པ། མུ་ནི་མཐའ་དང། ཁ་ད་ཆད་ནི་ཕལ་སྐད་དུ་ཁ་དར་ཆད་ཟེར་བ་དེ་ཡིན་པས་དོན་དུ་དཀྱིལ་
འཁོར་འོག་མའི་མཐའ་དང་སྟེང་མའི་ཟུར་ཁ་མཉམ་དུ་ཟད་པའི་བརྡ་ཆད་དོ།།    ༈   

[046B] འདིའི་བསྙེན་ཡིག་རྒྱས་པ་མ་མཐོང་ཞིང། བཀའ་འགྱུར་བླ་མའི་གསུང་བགྲོས་བཞིན། བདག་གི་བླ་མ་རིན་པོ་ཆེ་དེ་ཉིད་ཀྱི་ལྗགས་རྩོམ་མདོར་བསྡུས་ཤིག་ཡོད་པ་ཟུར་འབུལ་
ཞུས་ཡོད་ཅིང། སྤྱིར་གྱི་འཇིགས་བྱེད་བསྐྱེད་རིམ་མང་དུ་སྣང་ཞིང། ཁྱད་པར་རྒྱལ་མཆོག་བསྐལ་བཟང་རྒྱ་མཚོའི་བསྐྱེད་རིམ་དེ་རྒྱས་བསྡུས་འཚམ་ཞིང་ཟབ་གནད་རྗེན་སྟོན་གཞན་འགྲན་བྲལ་བ་
ཡིན་པས་ལྗགས་འཛིན་གྲུབ་ན་དེ་བས་ལྷག་ཐེབས་མེད་པར་མ་ཟད་ཕྲན་ལེ་ལོ་ཆེ་ཞིང་འཚོ་བའི་གཡོ་སྐོལ་དང། ཐུན་བཞི་མདོར་བསྡུས་རེ་ཡང་སྐྱོང་དགོས་བཅས། འཇིགས་བྱེད་བསྙེན་ཡིག་དང། ཐོབ་
ཡིག་མདོར་བསྡུས་འདྲི་དགོས་ཀྱང་འཕྲོ་ཅན་དུ་ལུས་ཤིང། ཞབས་དྲུང་འཇམ་དབྱངས་ལགས་ནས་ཡན་ལག་བདུན་པ་དང། མཎྜལ་གྱི་འཁྲིད་ཡིག་བསྐུལ་མ་བྱུང་བའང་ཁས་ལེན་དང་ཉམས་ལེན་གྱི་
དཔེར་ལུས་པ་སོགས་གང་སྤྱི་ནས་དང་ལེན་མ་ནུས་པར་དགོངས་ཁྲེལ་མེད་པ་ཞུ་བ་ལགས། སྨྲས་པ། བདག་གིས་མཁས་གྲུབ་བླ་མའི་ཞབས་ལ་གཏུགས། །ཐ་སྙད་རིག་པའི་གནས་ལའང་ཅུང་ཟད་
སྦྱངས། །རྒྱུད་དང་རྒྱ་བོད་གཞུང་ལ་ལྷ་རྟོག་བྱས། །དེ་ཕྱིར་ཕལ་ཆེར་ལེགས་བཤད་ཡིན་སྙམ་ཡོད། །འོན་ཀྱང་ཚུར་མཐོང་བློ་གྲོས་ཉམ་ཆུང་ཞིང། །བློ་བཟང་རྒྱལ་བའི་དགོངས་པ་ལྕིགས་

[047A]༄༅། །དཀའ་བས། །འགལ་དང་མ་འདྲེས་ཟློས་སོགས་ཉེས་པའི་ཚོགས། །ཆོས་སྤྱན་ལྡན་པའི་ཚོགས་ལ་སྙིང་ནས་འཆགས། །འདིར་འབད་དགེ་ཚོགས་མཐུ་ཡིས་འགྲོ་ཀུན་གྱིས། །
རང་རང་སྐད་ཀྱིས་ཐེ་ཚོམ་འདྲི་བ་ལའང། །གསུང་དབྱངས་གཅིག་གིས་ཅིག་ཅར་ལན་ལྡོན་པའི། །ཚངས་པའི་སྒྲ་དབྱངས་མྱུར་དུ་ཐོབ་གྱུར་ཅིག་སརྦ་སྨཱངྫ་ཡནྟུ།   ༈    བློ་གྲོས་
གཞན་ལས་ཁྱད་ཞུགས་སུ། །བཟང་པོའི་ལས་ཀྱིས་བསྐྲུན་པའི་མཐུས། །ཚེ་རབས་ཀུན་ཏུ་བདེ་བའི་ལམ། །རིང་མིན་བློ་ཡིས་སྒྲུབ་དེ་ལ། །སྐྱེ་སྔ་སྨིན་པ་འཕྱི་བ་ཡི། །སྤང་རྒྱན་མེ་ཏོག་ལ་འགྲན་པའི།།
དཀོར་ཟན་དྲེད་པོ་ཆོས་རྒྱུས་མཁན། །བདག་གིས་མཆིད་འདི་གསོལ་བར་བྱ། །འཇམ་མགོན་བྱིན་རླབས་ཟླ་ཟེར་གྱིས། །ཁྱོད་བློའི་ཀུན་ད་ཕྱེ་བ་ལས། །བྱུང་བའི་དྲི་བསུང་ཡི་གེའི་གཟུགས། །ཤར་བ་སོན་
པས་བདག་བློ་ཚིམས། །སྔོན་ཆད་ཇི་ལྟར་དྲི་ལན་གྱིས། །སོམ་ཉིའི་དྲ་བ་ཆོད་ཚུལ་གྱི། །གཏམ་དེ་རྨ་བྱའི་རྣ་བ་ལ། །འབྲུག་སྒྲ་ལས་ཀྱང་ལྷག་པར་སྙན། །ས་དཀྱིལ་མུ་དང་རྡོ་རྭའི་མཐའ། །མཉམ་
པར་བརྗོད་ལ་ཙམ་གྱི་སྒྲ། །ཡོད་ཕྱིར་སྤོར་གཅོག་ཅུང་ཟད་ཙམ། །བྱེད་ལ་མི་བདེ་མ་མཆིས་ཀྱང། །ས་དཀྱིལ་སྟེང་དུ་དུར་ཁྲོད་བརྒྱད། །བྱས་ན་རྡོ་རྗེའི་རྭ་བ་ལས། །འོག་ཏུ་མེ་ལྕེ་ཇི་ལྟར་

[047B] །དེ་ཕྱིར་རྡོ་རྗེའི་རྭ་གུར་ལས། །བྱུང་བའི་མེ་རི་ཕྱོགས་བཅུ་རུ། །ཇི་ལྟར་ནུས་པ་སྤྲོས་པའི་མཐར། །འོག་གཞི་དང་བཅས་དུར་ཁྲོད་བརྒྱད། །གཞལ་མེད་ཁང་དང་དུས་མཉམ་དུ། །གསར་དུ་གྲུབ་
པར་འདོད་པ་ལགས།    ༈    །དམིགས་བསལ་མ་གཏོགས་སྤྱན་གསུམ་པ། ཉུང་ཡང་དབྱངས་ཅན་དམར་མོ་འདིའི། །རྒྱན་དང་བཞུགས་སྟབས་ལ་དཔགས་
ན༑ ༑ཞི་མ་ཁྲོ་རུ་སྣང་བའི་ཕྱིར། །སྤྱན་གསུམ་བསྒོམས་ལ་སྐྱོན་མེད་དེ། །དཔེར་ན་འཇམ་དཔལ་གཞོན་ནུ་བཞིན། །



﻿   ༈   
རྐྱང་པ་ལྟར་དང་སྒོ་དབྱེ་ཀྱཻ་རྡོར་བཞིན་གྱིས་ཐུས་



﻿   ༈   
ལྡོག་ཅེས་ཟེར་བ་ཡིན་ཅིང། བྱེ་བྲག་ལ་སྦྱར་ན། མངོན་རྟོགས་རྒྱན་ལས་རྟེན་ཅིང་འབྲེལ་འབྱུང་ལུགས་མཐུན་དང། །ལུགས་མི་མཐུན་ལ་རྟོག་པར་བྱེད། ཅེས་རྟེན་འབྲེལ་བཅུ་གཉིས་སྔ་མ་
སྔ་མའི་རྒྱུ་ལས་ཕྱི་མ་ཕྱི་མའི་འབྲས་བུ་འབྱུང་བ་ལ་རྟེན་འབྲེལ་ལུགས་འབྱུང་དང་རྒྱུ་སྔ་མ་སྔ་མ་འགགས་པས་འབྲས་བུ་ཕྱི་མ་ཕྱི་མ་འགག་པ་ལ་རྟེན་འབྲེལ་ལུགས་ལྡོག་ཅེས་བྱ། ཡང་གསང་འདུས་
སྨོན་ལམ་ལས། ལུགས་འབྱུང་ལུགས་ལྡོག་རིམ་པས་དྲངས་པ་ཡི། །ཡས་བབས་མས་བརྟན་དགའ་བཞི་སྐྱེ་བར་ཤོག་ཅེས་པ་ལ་མཚོན་ན། བྱང་སེམས་སྤྱི་བོ་ནས་མགྲིན་པར་སླེབས་པ་
ན་དགའ་བ། མགྲིན་པ་ནས་སྙིང་གར་སླེབས་པ་ན་མཆོག་དགའ། སྙིང་ག་ནས་ལྟེ་བར་སླེབས་པ་ན་ཁྱད་དགའ། ལྟེ་བ་ནས་གསང་གནས་སུ་སླེབས་པ་ན་ལྷན་སྐྱེས་སྐྱེ་བ་དགའ་བཞི་ལུགས་

[138B] གསང་གནས་ནས་ལྟེ་བར་སླེབས་པ་ན་དགའ་བ། ལྟེ་བ་ནས་སྙིང་གར་སླེབས་པ་ན་མཆོག་དགའ། སྙིང་ག་ནས་མགྲིན་པར་སླེབས་པ་ན་ཁྱད་དགའ། མགྲིན་པ་ནས་སྤྱི་བོར་སླེབ་
པ་ན་ལྷན་སྐྱེས་སྐྱེ་བ་དགའ་བཞི་ལུགས་ལྡོག་ཏུ་གསུངས་པ་ལྟར་ལགས། དེ་ལྟར་ཇི་སྐད་གསོལ་བ་རྣམས་ལ་གུས་ཕྲན་གཞུང་ཆེན་མོར་མ་སྦྱངས་ཤིང་ལུང་ཁུགས་སུ་མི་ཚེ་ཡོལ་བ་ཞིག་ལགས་
སྟབས་མ་རྟོགས་ལོག་རྟོག་གི་སྐྱོན་དྲི་མཆིས་མིན་མཁྱེན་ཟབ་ཀྱིས་དཔྱད་ནས་བླང་དོར་བཀའ་དྲིན་ཆེ་བ་མཁྱཻན་མཁྱེན་ལགས། ཞུ་ཆུང་ལ་གཟིགས་པ་འབབ་སྟེགས་བཅས་ཚེས་བཟང་པོར་
གུས་ཕྲན་དགེ་ཆོས་ཀྱིས་ཕུལ་



﻿   ༈    གཏོང་སེམས་སྤེལ་བ་སྦྱིན་པའི་ཉམས་ལེན་གྱི་མཆོག་ཏུ་བདེ་ལམ་སོགས་དང། སྤྱོད་
འཇུག་ཏུའང། གཏོང་བའི་སེམས་ནི་གོམས་པ་ལས། །སྦྱིན་པའི་ཕ་རོལ་ཕྱིན་པར་བཤད། །ཅེས་གསུངས་པས་སོ།།



﻿   ༈       ༈   
ཁམས་བཟང་ངོས་ནས་དྲི་འཕྲིན་རྟེན་ལྡན་གནང་འབྱོར་བཞིན། བླ་མའི་མཚན་སྔགས་ལ་བསྙེན་གྲངས་གསོགས་མཚམས་དེ་གཉིས་སུ་བྱས་པས་ངེས་པར་ཆོག་གྲངས་ཚད་འཁྲིད་ཆེན་གཞན་གྱི་རིགས་ལ་

[082B] བླ་མ་དང་རང་སེམས་དབྱེར་མེད་དུ་མོས་ནས་སྲོག་འཛིན་ལ་རྡོར་བཟླས་བྱས་ཀྱང་ཞབས་བརྟན་རང་ལ་ཧ་ཅང་མི་
འགྱུར་འདྲ་



﻿   ༈   
སྟོང་གསུམ་གྱི་ངོས་འཛིན་ནི། གླིང་བཞི་རི་རབ་སོགས་སྟོང་ལ་སྟོང་དང་པོ་སྤྱི་ཕུད་དང། སྟོང་དང་པོ་སྟོང་ལ་སྟོང་གཉིས་པ་བར་མའི་འཇིག་རྟེན་དང། སྟོང་གཉིས་པ་སྟོང་ལ་སྟོང་གསུམ་གྱི་སྟོང་ཆེན་པོའི་འཇིག་
རྟེན་ཞེས་བྱའོ།།



﻿   ༈    སྤྲུལ་པ་ཅིག་ཅར་དུ་སྟོན་ནུས་པ། གསུང་གི་དབང་ཕྱུག་ནི། སེམས་ཅན་ཐམས་ཅད་ལ་རང་རང་གི་སྐད་དུ་ཆོས་ཅིག་ཅར་དུ་སྟོན་ནུས་པ། ཐུགས་ཀྱི་དབང་ཕྱུག་ནི་

[025A]༄༅། །རྣམ་པར་མི་རྟོག་བཞིན་དུ་ཤེས་བྱ་ཐམས་ཅད་མཁྱེན་པ། རྫུ་འཕྲུལ་གྱི་དབང་ཕྱུག་ནི། བཞེད་པ་ཙམ་གྱིས་རྫུ་འཕྲུལ་མཐའ་ཡས་པ་སྟོན་ནུས་པ། ཀུན་ཏུ་འགྲོ་བའི་དབང་ཕྱུག་ནི། ཡུལ་
དུས་གནས་སྐབས་ཐམས་ཅད་ལ་ཁྱབ་པ། ཅི་འདོད་ཀྱི་དབང་ཕྱུག་ནི། འདོད་པ་ཐམས་ཅད་རྫོགས་པར་བྱེད་ནུས་པ། བསྐྱེད་པའི་དབང་ཕྱུག་ནི། བསམ་པ་ཙམ་གྱིས་བརྟན་གཡོ་སྣ་ཚོགས་སུ་སྟོན་ནུས་པ། ཡོན་
ཏན་གྱི་དབང་ཕྱུག་ནི། སྟོབས་བཅུའི་ཡོན་ཏན་ཐམས་ཅད་དང་ལྡན་པའོ།།



﻿   ༈   

[093A]༄༅། །གསུཾ་པ་དང་བསྐྱེད་རིམ་གྱི་རྗེས་ཆགས་སྐབས། དངོས་སུ་ལུས་སེམས་ལ་འགྱུར་བ་ཐོན་པའི་བདེ་བ་བསྐྱེད་ན་འདུལ་བའི་སྐབས་ཀྱི་ཉེས་པ་བསྐྱེད་མིན་ཇི་ལྟར་ཞེ་ན། འཕྲལ་གྱི་བདེ་
བ་ལ་སྲེད་ཞེན་མེད་ཅིང། བྱང་སེམས་དབང་པོའི་ཕྱིར་མ་འཐོན་ན་ཉེས་པ་མི་འབྱུང་སྟེ། དོན་འདི་ལ་དགོངས་ནས་ཡིད་ལ་ཆོས་ཀྱི་འདུ་ཤེས་བྱ་བ་དང། བྱང་སེམས་འཛིན་དཀའ་ན་གནས་མཐོ་ས་ནས་བཟློག་འགྲེམས་
བྱེད་པར་གསུངས་སོ།།



﻿   ༈   
རྣམ་ཀུན་མཁྱེན་བརྩེའི་རང་གཟུགས་བླ་མ་དགེ་སློང་ལགས་རིན་པོ་ཆེའི་ཞབས་དྲུང་དུ། གུས་པས་ཞུ་བ། དགེ་སློང་བསྟན་འཛིན་མདུན་རྙེད་པར་དཀའ་བའི་བདུད་རྩི་ཁྲུས་ཆབ་གསང་སྣ་ཁ་བཏགས་རིན་འཁོར་
བཅས་སྩལ་འབྱོར་བཀའ་དྲིན་མཆོག་ཏུ་ཆེ་ཆེ་ལགས་པ་ལྟར་བཞེད་པ་འགྲུབ་ཕྱིར་མཆོག་གསུམ་ལ་གསོལ་འདེབས་གང་དྲག་ཞུ་བ་ལགས་ཤིང། བཀའ་འདྲི་ཇི་གནང་སྐོར། བྲུལ་གཏོར་གྱི་ལོངས་སྐུའི་
མགྲོན་ལ་མཆོད་འབུལ་གྱི་ཕྱག་རྒྱར་སྔོན་ཆད་དོགས་པ་ཙམ་ཡང་མ་ཤར་བར་ཆུ་བབས་སུ་བྱ་རྒྱུད་ནང་ལྟར་བྱེད་མུས་ཡིན་ཀྱང། ཇི་གསུང་ལྟར་གཏོར་མའི་སྐབས་སྣོད་ཐོད་པ་དང། བཅུད་ཤ་ལྔ་དང་བདུད་
རྩི་ལྔ་བླ་མེད་ལྟར་འབྱུང་བ་ལ་དཔགས་ན། མཆོད་པའི་ཕྱག་རྒྱའང། བླ་མེད་ལྟར་བྱས་ན་ལེགས་པར་མངོན་ཞིང། མདོ་ཕྱོགས་དང་རྒྱུད་སྡེ་འོག་མ་འོག་མའི་ཉམས་ལེན་ཕལ་ཆེར་སྔགས་ཕྱོགས་དང་རྒྱུད་སྡེ་

[026B] ཐུན་མོང་བར་གསུངས་པས་བྱ་རྒྱུད་ཀྱི་ཕྱག་རྒྱ་བྱས་པར་ཡང་འགལ་བ་མང་འདྲ་སྙམ་པ་ལགས། པཎ་ཆེན་ཆོས་ཀྱི་རྒྱལ་པོ་ཉིད་ཀྱིས། ཝ་རུ་ཎ་དེའི་བཀའ་སྡོད་ཡིན་པས་ཐོག་མཐར་གཏོར་མ་
འབུལ་བ། ཕྱིས་ནས་དམ་པ་འགས་མཛད་ཅིང། ཞེས་དང། ལྔ་པ་ཝ་རུ་ཎ་ལ་འབུལ་འདོད་ན། ཞེས་གསུངས་པ་ལྟར། བྲུལ་གཏོར་གཏོར་རེས་ཀྱིས། ཝ་རུ་ཎ་ཝ་གཏོར་མ་འབུལ་དགོས་པའི་ངེས་པ་མེད་པར་
མངོན་ཡང། རྒྱལ་མཆོག་ལྔ་པ་སོགས་ཀྱིས། དཀར་ཆ་བཞིའི་ནང་གི་ཀླུ་གཏོར་ཐེབས་དང་མ་བསྟུན་པར་བཏང་ཆོག་པ་དམིགས་བསལ་གྱིས་གསུངས་པ་དང། ཆག་མེད་དུ་གཏོང་དགོས་པའི་གཏོར་མ་བརྒྱ་
རྩ་སོགས་ཀྱི་མགྲོན་གྲས་སུའང་ཀླུ་ཕལ་ཆེད་འབྱུང་བར་དོན་གྱིས་ཐོབ་པ་ལ་བརྟགས་ན་ཀླུ་ཐེབས་དང་མ་བསྟན་པར་ཝ་རུ་ཎ་ལ་གཏོར་མ་ཕུལ་བར་འགལ་བ་མེད་ངེས་སྙམ་པ་ལགས། གནས་གསུམ་
ཞེས་པ་ལ། འདས་ལོག་མ་བསྟན་འཛིན་ཆོས་སྒྲོན་གྱི་རྣམ་ཐར་དུ། གངས་རི་སེང་གདོང་དཀར་མོ་སྐུ་ཡི་གནས། །ལ་ཕྱི་སྟག་གདོང་ཕྲ་མོ་གསུང་གི་གནས། །རྩ་རི་ཕག་གདོང་ནག་མེ་ཐུགས་ཀྱི་གནས།།
ཞེས་པ་དང། བདེ་མཆོག་གི་སྐོར་ནས་ས་འོག་སྐུའི་གནས། ས་སྟེང་གསུང་གི་གནས། ས་བླ་ཐུགས་ཀྱི་གནས་སུ་གསུངས་པ་གཉིས་ནི་ཕྱིའི་གནས་གསུམ་དང། སྤྱི་བོ་སྐུའི་གནས། མགྲིན་པ་གསུང་

[027A]༄༅། །གི་གནས། སྙིང་ག་ཐུགས་ཀྱི་གནས་རྣམས་ནི་ནང་གི་གནས་གསུམ་དང། རྒྱལ་བ་དགེ་འདུན་རྒྱ་མཚོས། ཞིང་སྐྱེས་ལྷན་ཅིག་སྐྱེས་དང་སྔགས་སྐྱེས་ཀྱིས། །གནས་
གསུམ་མཁའ་འགྲོའི་ཚོགས་ལ་དབང་བསྒྱུར་ཞིང། །ཞེས་གསུངས་པ་ལྟར། བསྐྱེད་རིམ་དང། སོ་སྐྱེའི་རྫོགས་རིམ་དང། འཕགས་རྒྱུད་ཀྱི་རྫོགས་རིམ་གྱི་རྟོགས་པ་རྒྱུད་ལྡན་གྱི་རྣལ་འབྱོར་མ་ལ་རིམ་
པ་ལྟར། སྔགས་སྐྱེས་དང། ཞིང་སྐྱེས་དང། ལྷན་སྐྱེས་ཀྱི་མཁའ་འགྲོ་མར་གསུངས་པའི་གནས་གསུམ་ནི། གཞན་ནམ་གསང་བའི་གནས་གསུམ་དུ་འཇོག་པ་ལགས། གཟིགས་རྟེན་དམ་རྫས་
དང། སྐུ་ཞབས་བསྐལ་བཟང་ལགས་དེ་ཉིད་ཀྱི་ཕྱག་ཌལ་གྱི་རྒྱ་མགྲོན་ལྔ་བཅས་གུས་པས་ཕུལ།།



﻿   ༈    ཀུན་རྫོབ་བདེན་པའི་སྒྲ་དོན་སྔ་ཕྱི་གཉིས་ལས། དབུ་མ་ཐལ་འགྱུར་པའི་ལུགས་ནི་དང་པོ་དང་མཐུན་ནམ་སྙམ་སྟེ། དྭགས་
པོ་ངག་དབང་གྲགས་པའི་ལམ་རིམ་ལས། གང་ཟག་བདེན་འཛིན་ཅན་དེའི་བདེན་འཛིན་ངོར། །བདེན་པས་དངོས་རྣམས་ཀུན་རྫོབ་བདེན་ཞེས་བསྙད། །ཅེས་གསུངས་པས་སོ། །འོ་ན་འཕགས་པའི་ཡེ་ཤེས་ཀྱི་
གཟིགས་ངོར་ཀུན་རྫོབ་བདེན་པ་འཇོག་ཚུལ་ཇི་ལྟར་བྱེད་ཅེ་ན། ལམ་རིམ་ལས། བདེན་འཛིན་སྤངས་པའི་གང་ཟག་རྣམས་ཀྱི་དོར། །ཀུན་རྫོབ་ཡ་གྱལ་བདེན་པ་བཞག་ཏུ་མེད། །འོན་ཀྱང་དེའི་ངོར་ཀུན་རྫོབ་

[100A]༄༅། །བདེན་པ་འཇོག་ཅེས་དང། ཡུལ་རྣམས་བདེན་སྣང་སངས་རྒྱས་རང་སྣང་གི། །དབང་བྱས་མིན་ཀྱང་གཞན་ལ་སྣང་བ་སྣང། །དེ་ཀུན་རྣམ་མཁྱེན་མངའ་བའི་གནད་ཀྱིས་སོ། །ཞེས་
གསུངས་ཤིང། ལམ་རིམ་ཆུང་ངུ་ལས་ཀྱང། སངས་རྒྱས་ཀྱི་ཇི་སྙེད་པ་མཁྱེན་པའི་ཡེ་ཤེས་ལ། མ་རིག་པ་མ་སྤངས་པའི་ངོར་གཟུགས་སྒྲ་སོགས་རང་གི་མཚན་ཉིད་ཀྱིས་མ་གྲུབ་བཞིན་དུ་དེར་སྣང་བའི་དོན་
རྣམས་སྣང་བ་ནི། མ་རིག་པའི་བསླད་པ་ཡོད་པའི་གང་ཟག་ལ་དེ་དག་སྣང་བ་ཁོ་ནའི་སྒོ་ནས་སངས་རྒྱས་ལ་སྣང་བ་ཡིན་གྱི། གཞན་ལ་དེ་ལྟར་སྣང་བ་ལ་མ་ལྟོས་པར་སངས་རྒྱས་ཀྱི་རང་ངོས་ནས་སྣང་བ་
མིན་ནོ། །དེའི་ཕྱིར་གཟུགས་སོགས་རང་བཞིན་གྱིས་མ་གྲུབ་བཞིན་དུ་དེར་སྣང་བ་སངས་རྒྱས་ཀྱི་མཁྱེན་པ་ཡང་མ་རིག་པ་དང་ལྡན་པ་ལ་དེ་ལྟར་སྣང་བའི་ངོས་ནས་ཡིན་གྱི། གང་ཟག་དེ་ལ་དེར་སྣང་བ་ལ་མ་ལྟོས་
པར་སངས་རྒྱས་རང་གི་ངོས་ནས་དེ་ལྟར་སྣང་བའི་ཚུལ་གྱིས་མཁྱེན་པ་མིན་པས། དེར་སྣང་བས་འཁྲུལ་བར་འགྱུར་བའི་དོན་མེད་དེ། དེ་ནི་ཡེ་ཤེས་ལ་བསླད་པ་ཡོད་ནས་སྣང་བ་མིན་ཡང་ཡེ་ཤེས་དེས་ཤེས་བྱ་ཐམས་
ཅད་མཁྱེན་དགོས་པའི་གནད་ཀྱིས་སོ། །ཞེས་དང། སྟོང་མཐུན་སྐལ་བཟང་མིག་འབྱེད་ལས། བློ་དེས་བདེན་པར་མ་གཟིགས་ཀྱང་དེའི་དོན་བློ་གཞན་གྱིས་བདེན་པར་མཐོང་བ་མེད་མི་དགོས་སོ། །ཞེས་གསུངས་

[100B] །ཀུན་རྫོབ་དང་བདེན་པའི་སྒྲ་དོན་ཕྲན་རང་གིས་ཀྱང་མི་གོ་འདུག་རུང། གོ་ཚོད་ཞུ་བ་ལ། ཀུན་རྫོབ་བདེན་འཛིན་མ་རིག་པ་ལ་བྱས་ནས། དེའི་ངོར་བདེན་པ་ལ་ཀུན་རྫོབ་བདེན་པ་ཞེས་
བཤད་པ་དང། འོན་ཀྱང་བདེན་འཛིན་ཅན་གྱི་ཀུན་རྫོབ་བདེན་པ་མ་གྲུབ་སྟེ། དེའི་ངོར་བདེན་པ་གྲུབ་ཀྱང་ཀུན་རྫོབ་མ་གྲུབ་པའི་ཕྱིར། བདེན་འཛིན་གྱི་ངོར་བདེན་པ་ཙམ་གྱིས་ཀྱང་ཀུན་རྫོབ་བདེན་པ་འཇོག་པ་མིན་
ཏེ༑ ཆོས་ཉིད་ལྟ་བུ་བདེན་འཛིན་གྱི་ངོར་བདེན་ཀྱང་དེ་ཀུན་རྫོབ་བདེན་པ་མ་ཡིན་ཞིང། དོན་དམ་བདེན་པ་ཡིན་པའི་ཕྱིར། དེས་ན་ཆོས་ཉིད་དེ་ཀུན་རྫོབ་བདེན་པ་ཞེས་པའི་སྒྲ་བཤད་གཞི་ཡིན་ཀྱང་ཀུན་རྫོབ་བདེན་
པ་ཞེས་པའི་སྒྲ་འཇུག་གཞི་མ་ཡིན་ནོ་སྙམ་པ་ལགས་



﻿   ༈    མཁྱེན་བརྩེ་ནུས་པའི་རང་གཟུགས་གཏན་གྱི་སྐྱབས། །འཇམ་མགོན་བླ་མའི་ཞབས་

[122B] །དཔྱོད་ལྡན་སོམ་ཉིའི་དྲ་བ་དུམ་བུ་རུ། །གཅོད་པའི་དྲི་ལན་མཚོན་རྣོན་གདེང་བར་བྱ། །དཔྱོད་ལྡན་ལྷ་སྲས་མཆོག་ནས་ཇི་ལྟར་བཀའ་འདྲི་སྩལ་བའི་ལན་བློ་མིག་མི་གསལ་བས་
གང་ཤར་མདོར་བསྡུས་འབུལ་བ་ལ། དང་པོ་ལ་དོན་གྱི་ལས་ལ་སུ་སོགས་བདུན་འཇུག་པའི་དཔེར་བརྗོད་ནི། ཤར་ཕྱོགས་སུ་འགྲོ། རྡོ་བར་གཟུགས་བརྙན་བྱེད། མཐའ་རུ་འཁྱོལ། རྒྱ་གར་དུ་འགྲོ་
རྒྱབ་ཏུ་ཕྱོགས། མདུན་ན་རྒྱུ། གཟུགས་ལ་ལྟ། ཞེས་པ་ལྟ་བུ། ཆེད་ལ་སུ་སོགས་བདུན་འཇུག་པའི་དཔེར་བརྗོད་ནི། ཆོས་ཕྱོགས་སུ་འབད། དམན་པར་བརྩེ། བདུད་རྩི་རུ་བསྒྲུབ། ཤིང་གཅོད་
དུ་སྟ་རེ་བཙལ། གྲུབ་ཏུ་རེ། ཚོགས་ན་ནོར་འགྱེད། ཤིང་ལ་ཆུ་འདྲེན། ཞེས་པ་ལྟ་བུ། རྟེན་གནས་ལ་སུ་སོགས་བདུན་འཇུག་པའི་དཔེར་བརྗོད་ནི། ཤར་ཕྱོགས་སུ་འོད་སྣང། མར་མེ་ལྷ་གནས་
ལྟེ་བ་རུ་རྫིང་བཅས། ལྷ་ཁང་དུ་མཆོད་རྟེན་ཡོད། ས་འོག་ཏུ་སྟོབས་ལྡན་གནས། གཟུགས་ཁམས་ན་ཚངས་པ་ཡོད། ལྕགས་ལ་གསེར་འདུག་ལྟ་བུ༑ དེ་ཉིད་ལ་སུ་སོགས་ལྔ་འཇུག་པའི་དཔེར་བརྗོད་
ནི༑ སྐྱབས་སུ་ཤེས། སྲ་བར་བྱེད། ཚེ་ལྷ་རུ་བསྟེན། འོད་དུ་འཚེར། གཅིག་ཏུ་གྱུར། ལྟ་བུ༑ ཚེ་སྐབས་ལ་སུ་སོགས་བདུན་འཇུག་པའི་དཔེར་བརྗོད་ནི། ཚེས་གཉིས་སུ་ཉི་མ་ལྡོག་སྔ་བར་ལྡང་

[123A]༄༅། །ཉི་མ་འཆར་ཁ་རུ་འགྲོ། རྒྱུན་དུ་ཆོས་ཀློག་རྟག་ཏུ་སྨྲ། གུང་ན་མཉམ་པར་བཞག་སྲོད་ལ་བདུད་བཏུལ། ཅེས་པ་ལྟ་བུའོ། །རིན་སྤུངས་པས། ཕུན་ཚོགས་ལོངས་ལ་
སྤྱོད་གྱུར་ཅིག་ཅེས་པའི་ལ་ནི། དེ་ཉིད་ལ་འཇུག་པ་མིན་ཏེ། ཕུན་ཚོགས་ལོངས་སུ་སྤྱོད་གྱུར་ཅིག་ཅེས་པའི་སུ་དེ་དེ་ཉིད་ལ་འཇུག་ཀྱང། ཕུན་ཚོགས་ལོངས་ལ་སྤྱོད་གྱུར་ཅིག་ཅེས་པའི་ལ་དེ་དེ་ཉིད་ལ་མི་འཇུག་
སྟེ༑ རྗེ་དཀོན་མཆོག་འཇིགས་མེད་དབང་པོའི་གསུང་ན། མཎྜལ་སྐབས། སངས་རྒྱས་ཞིང་དུ་དམིགས་ཏེ་དབུལ་བར་བགྱི། ཞེས་བརྗོད་ན། སངས་རྒྱས་ཀྱི་ཞིང་དེ་འབུལ་རྒྱུའི་རྫས་དང། སངས་རྒྱས་ཞིང་ལ་
དམིགས་ཏེ་དབུལ་བར་བགྱི། ཞེས་བརྗོད་ན། སངས་རྒྱས་ཀྱི་ཞིང་དེ་འབུལ་སའི་ཡུལ་དུ་འགྲོ་བར་གསུངས་པ་དང་ཚུལ་འདྲའོ། །དེ་བཞིན་དུ། སྣང་ལ་རང་བཞིན་མེད། ཅེས་པའི་ལ་ཡང། ཞིང་སོགས་དང་
འཇུག་པ་མཐུན་པའི་ཚིག་ཕྲད་ཙམ་ལས་དེ་ཉིད་ཀྱི་དོན་མ་ཚང་ངམ་སྙམ་པ་ལགས་



﻿   ༈    མཛོད་ལས། གླིང་བཞི་ས་དང་ཉི་ཟླ་དང། །རི་རབ་དང་ནི་འདོད་ལྷ་དང། །
ཚངས་པའི་འཇིག་རྟེན་སྟོང་ལ་ནི། །སྟོང་ནི་སྤྱི་ཕུད་ཡིན་པར་འདོད། །དེ་སྟོང་ལ་ནི་སྟོང་གཉིས་པ། །བར་མའི་འཇིག་རྟེན་ཁམས་ཡིན་ནོ། །དེ་སྟོང་ལ་ནི་སྟོང་གསུམ་མོ། །མཉམ་དུ་འཇིག་ཅིང་འབྱུང་བ་ཡིན། །
ཞེས་གསུངས་པ་ལྟར། གླིང་བཞི་ནས་ཚངས་པའི་འཇིག་རྟེན་པར་སྟོང་ལ་སྟོང་སྤྱི་ཕུད་དང། སྟོང་སྤྱི་ཕུད་སྟོང་ལ་སྟོང་བར་མའི་འཇིག་རྟེན་དང། སྟོང་བར་མའི་འཇིག་རྟེན་སྟོང་ལ་སྟོང་གསུམ་གྱི་སྟོང་
ཆེན་པོ་ཞེས་བྱ་ལ། བར་མའི་འཇིག་རྟེན་ལ་གླིང་བཞི་སོགས་ས་ཡ་གཅིག་དང། སྟོང་གསུམ་གྱི་སྟོང་ཆེན་པོ་ལ་གླིང་བཞི་སོགས་ཐེར་འབུམ་གཅིག་ཡོད་ཅིང། ཐེར་འབུམ་གཅིག་དང། དུང་ཕྱུར་ཕྲག་བཅུ་དང་

[137B] སྟོང་གསུམ་གྱི་སྟོང་ཆེན་པོ་ལ་གླིང་བཞི་ནས་ཚངས་པའི་འཇིག་རྟེན་པར་བྱེ་བ་ཕྲག་པ་བརྒྱ་ཚང་བར་ཡོད་ལགས་



﻿   ༈   

[026A]༄༅། །རང་བདག་བསྐྱེད་ལྷ་གང་དུ་གསལ་བ་དེའི་ཕྱག་མཚན་གཡས་གཡོན་གཉིས་གནམ་ལྕགས་ཀྱི་འཁོར་ལོའམ་ཉི་ཟླར་བསྒྱུར་བ་ལགས། སྨྲས་པ། བློ་གྲོས་དམན་ཞིང་སྦྱངས་པ་ཆུང་བ་
དང། །བྱ་བྱེད་མང་ཞིང་ལེ་ལོ་ཆེ་བ་བཅས། །གསུང་ལན་རྒྱས་པར་བརྗོད་རྔོ་མ་ཐོགས་པར། །མདོར་བསྡུས་ཙམ་ཞིག་བཀོད་ནས་ཕུལ་བ་དགེ་



﻿   ༈    གསུམ་བསླང་གསུམ་འགལ་བཤགས་
པ་དང། ཞེས་པའི་དོན། དུག་གསུམ་གྱིས་ཀུན་ནས་བསླངས་པའི་སྡོམ་པ་གསུམ་གྱི་བཅས་པ་དང་འགལ་བའི་ལྟུང་བ་རྣམས་བཤགས་སོ། །ཞེས་པ་ཡིན་ལ། མཆོད་ཚེ་གཤུང་ན་དུ་དབོད་དེ། ཞེས་

[104A]༄༅། །བའི་གཤུང་བ་ནི། བརྡ་གསར་རྙིང་གི་བསྟན་བཅོས་གསར་བུའི་བློ་གྲོས་སྐྱེད་བྱེད་ལས། གཤུང་བ་འཐིག་སླང་སྨད་པའི་མིང། ཞེས་དང། གཤུང་བའི་ཐད་ཀྱི་དག་ཡིག་ལེ་ཚན་གྱི་
མཚན་བུ་ལས། ཤུབ་བུས་སྨད་པའོ། །ཞེས་པ་ལྟར་རོ།།



﻿   ༈    ན་མི་ ཕྱག་འཚལ་ལ་ ། །རྟན་ཏྲ་ཡཱ་ཡ་
ན་མ་ཨཱ་རྱ་འཕགས་པ། ཛྙཱ་ན་ས་ག་ར། བཻ་རོ་ཙ་ན། བྱཱུ་ཧ་རཱ་ཛཱ་ཡ། ཏ་ཐཱ་ག་ཏཱ་ཡ། ཨྲྷ་ཏེ་ས་མྱ་ཀཱཾ་བུ་དྷཱ་ཡ། ན་མཿ་ཕྱག་འཚལ་ལོ།། སརྦ་ཏ་ཐཱ་ག་ཏེ་བྷྱ་ཨྲྷ་ཏེ་བྷྱ་ས་མྱ་ཀྶཾ་བུདྡྷེ་བྷྱ་ན་མ་ཕྱག་འཚལ་ལོ། །དཀོན་མཆོག་གསུམ་ལ་
ཕྱག་འཚལ་ལོ།། ཡེ་ཤེས་རྒྱ་མཚོ། རྣམ་པར་སྣང་མཛད། བཀོད་པའི་རྒྱལ་པོ་ལ་དེ་བཞིན་གཤེགས་པ། དགྲ་བཅོམ་པ་ཡང་དག་བར་རྫོགས་པའི་སངས་རྒྱས་ལ། ཐམས་ཅད་དེ་བཞིན་གཤེགས་པ། དགྲ་བཅོམ་པ། ཡང་དག་པར་རྫོགས་པའི་སངས་རྒྱས།  ཨཱརྱ་ཨ་ཝ་ལོ་ཀི་ཏེ་ཤྭ་རཱ་
ཡ༑ བོདྷི་སཏཱ་ཡ།  བྱང་ཆུབ་སེམས་དཔའ་ ། མཧཱ་སཏཱ་ཡ་ སེམས་དཔའ་ཆེན་པོ། མཧཱ་ཀ་རུ་ཎི་ཀཱ་ཡ། ཐུགས་རྗེ་ཆེན་པོ་དང་ལྡན་པ། ཏདྱ་ཐཱ། འདི་ལྟ་སྟེ། ཨོཾ་དྷ་ར་དྷ་ར། འཛིན་པ་གཉིས། དཧི་རི་དཧི་རི། བཟུང་བ་གཉིས། འཕགས་པ་སྤྱན་རས་གཟིགས་དབང་

[007A]༄༅། །དཧུ་རུ་དཧུ་རུ། ཨིཊྚེ་ཝ་ཊྚེ། ཙ་ལེ་ཙ་ལེ། པྲ་ཙ་ལེ་པྲ་ཙ་ལེ། ཀུ་སུ་མེ། ཀུ་སུ་མ་ཝ་རེ། ཨི་ལི་མི་ལི། ཙི་ཏི་ཛྲ་འ། མ་པ་ན་ཡེ་སཱ་ཧཱ། ཞེས་སྐྱིད་ཤེད་སྤྲུལ་སྐུའི་བཞེད་པ་ལྟར་བྲིས་པ་ལགས་



﻿   ༈   
དམ་སྙམ་སྟེ། རྒྱལ་མཆོག་བསྐལ་བཟང་རྒྱ་མཚོའི་གསང་འདུས་དབང་བཤད་ལས། སྔགས་ཀྱི་དཀྱིལ་ཆོག་ཏུ་འབྱུང་བའི་ཆོ་ག་དང། བྱང་ས་བསླབ་སྤྱོང་སོགས་ནས་འབྱུང་བའི་ཆོ་ག་གང་གི་སྒོ་ནས་
བྱང་སྡོམ་ཐོབ་ཀྱང་ཆོ་གའི་ཚིག་རིགས་འདྲ་མིན་ཙམ་ལས་སྒོམ་པའི་ངོ་བོ་དང་བསླབ་བྱ་སོགས་ལ་ཁྱད་པར་མེད་བར་གསུངས་ཤིང། བྱང་ས་བསླབ་སྤྱོད་གཉིས་ཀའི་དགོངས་པའི་སྡོམ་པ་ལེན་ཡུལ་མ་
འབྱོར་ན་རང་གིས་བླངས་ཀྱང་སྐྱེ་བར་གསུངས་པའི་ཕྱིར་རོ་སྙམ་ཡང། ཕྲན་གང་ཟག་ཉམ་ཆུང་ཞིང་དེང་སྐབས་ཆོས་ལ་མི་རྟོན་གང་ཟག་ལ་རྟོན་པའི་དུས་སུ་སྣང་བས་གཞན་དུ་ཡང་བརྩད་གཅད་པར་
བྱའོ༑ ༑


﻿   ༈    རྟོག་གེ་བ་བློ་
བཟང་རིན་ཆེན་གྱི་ཐིག་འགྲེལ་གནད་ཀྱི་ཟླ་ཟེར་ལས། དེ་ལ་བདེ་འཇིགས་སོགས་དུར་ཁྲོད་ཡོད་པ་རྣམས་དང། ཀུན་རིག་སོགས་ཁོར་ཡུག་དགོས་པ་རྣམས་ལ། རིམ་བཞིན་དཀྱིལ་འཁོར་ཡོངས་རྫོགས་ལ་ཆ་ཆེན་ཉེར་དྲུག་དང། ཉེར་
བདུན་དགོས་མོད་ཀྱང་རྒྱུ་མཚན་མ་གསུངས་པ་ནི། འདི་དག་སོ་སོའི་སྒོས་ཆོས་ཡིན་གྱི། དཀྱིལ་འཁོར་གྲུ་བཞི་སྒོ་བཞི་པ་ཐམས་ཅད་ཀྱི་ཁྱབ་བྱེད་མིན་པས་ཡིན་ནོ། །ཞེས་གསུངས་པས་སོ།།



﻿   ༈    རལ་གྲི་སོགས་ཀྱི་ཕྱག་མཚན་
བསྒྲུབས་ནས་ལག་ཏུ་བཟུང་བ་ཙམ་གྱིས་གང་འདོད་པའི་གནས་སུ་ཡུད་ཙམ་གྱིས་སླེབས་པའོ། །རི་ལུའི་དངོས་གྲུབ་ནི། རྒྱུད་ལས་གསུངས་པ་ལྟར་བསྒྲུབས་པའི་རི་ལུ་ཟོས་ན་ལུས་གཟི་མདངས་དང་སྟོབས་དང་ལྡན་ཞིང་
བརྩོན་འགྲུས་དང་སྨོན་ལམ་མངོན་ཤེས་ཐོབ་པའོ། །མིག་སྨན་གྱི་དངོས་གྲུབ་ནི། དུད་པའི་མིག་སྨན་བསྒྲུབས་ཏེ་མིག་ལ་བྱུགས་པས་ས་འོག་གི་གཏེར་མཐོང་བ་སོགས་སོ། །རྐང་མགྱོགས་ཀྱི་དངོས་གྲུབ་ནི། ལོ་མའི་རྐང་
མགྱོགས་བསྒྲུབས་ཏེ་བཅངས་པས། རླུང་ལྟར་མགྱོགས་པའི་འགྲོས་དང་ལྡན་པའོ། །མི་སྣང་བའི་དངོས་གྲུབ་ནི། མིག་སྨན་གྱི་རྫས་ལ་བརྟེན་ནས་གཞན་གྱིས་མི་མཐོང་བའོ། །བཅུད་ལེན་གྱི་དངོས་གྲུབ་ནི། བཅུད་ལེན་གྱི་རི་ལུ་ཟོས་པ་
ཙམ་གྱིས་རྒན་པོ་ལོ་བརྒྱད་ཅུ་ལོན་པའང་བྱིས་པ་ལོ་བརྒྱད་ལྟར་འགྱུར་པའོ། །མཁའ་སྤྱོད་ཀྱི་དངོས་གྲུབ་ནི། ནམ་མཁའ་ལ་འཕུར་ནུས་པའོ། །ས་འོག་གི་དངོས་གྲུབ་ནི། ས་འོག་ཏུ་ཆུ་ལ་ཉ་བཞིན་དུ་འགྲོ་ནུས་པའོ། །



﻿   ༈   
དུ་ཡིན་ན་ས་ཆོག་མི་དགོས་གསུང་བ། དགོས་མིན་ཇི་ལྟར་ལགས། ཞེས་པའི་ལན་ནི། སྔགས་རིམ་ཆེན་མོ་ལས། གནས་འགའ་ཞིག་ལ་ས་ཆོག་རྫོགས་པར་མི་དགོས་པའི་ཁྱད་པར་གསུངས་པ་དང། སྦྱིན་སྲེག་གི་གཞུང་ཚད་ལྡན་དག་ལས་སྔར་
ས་ཆོག་བྱས་པའི་རྒྱུན་དང་འབྲེལ་ན་ས་ཆོག་མི་དགོས་པར་གསུངས་པ་མ་གཏོགས། ས་ཆོག་གཏན་ནས་མི་དགོས་པའི་དམིགས་བསལ་ཡོད་པ་བདག་གིས་སྔོན་ཆད་མཐོང་ཐོས་སུ་མ་གྱུར་ལགས་



﻿   ༈    བུད་མེད་ཀྱི་སྐ་རགས་

[083B]།



﻿   ༈    དེ་ཡང་པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས་མཛད་པའི་གནོད་སྦྱིན་རྡོ་རྗེ་བདུད་འདུལ་གྱི་བསྐང་གསོ་བར་ཆད་ཀུན་སེལ་ལས་

[019B] ཞེས་གསུངས་པའི་གཏོར་བསྔོས་བསྡུས་པ་དེ་ཅི་ཡིན་རྟོགས་དཀའ་བས། རྒྱལ་མཆོག་ལྔ་པའི་གཏོར་འབུལ་ནོར་བུའི་འཕྲེང་བ་དང་གུང་བསྟུན་ཏེ་འགོད་པ་ལ་
ཕྱག་ལེན་ལྟར་བཤམས་པའི་གཏོར་མ་ནང་མཆོད་བཞིན་བྱིན་གྱིས་བརླབས་ལ། ཨོཾ་བཛྲ་རཏྣ་ཙི་ཏྟ་རཱ་ག་རཱ་ག་ཧཱུཾ་ཕཊ་ཨི་དཾ་བ་ལི་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་གྱིས་གཙོ་བོ་དང། ཨ་ཀཱ་རོ་ལན་གསུམ་གྱིས་འཁོར་རྣམས་
ལ་ཕུལ་ནས་གཞུང་ལྟར་ཕྱི་ནང་གིས་མཆོད་ལ། འཕྲིན་འཆོལ་མདོར་བསྡུས་ཙམ་བྱེད་ན། ཞང་བློན་རྡོ་རྗེ་བདུད་འདུལ་འཁོར་བཅས་ཀྱིས། །དམ་རྫས་མཆོད་གཏོར་རྒྱ་མཚོ་འདི་བཞེས་ལ། །འགལ་རྐྱེན་མི་མཐུན་ཕྱོགས་
ཀུན་ཞི་བ་དང། །མཐུན་རྐྱེན་མཆོག་མཐུན་དངོས་གྲུབ་སྩལ་དུ་གསོལ། །ཞེས་བརྗོད་པར་བྱའོ། །ཞེས་པ་འདི་ཡང་འཚོ་བྱེད་དགེ་སློང་བློ་བཟང་རྡོ་རྗེའི་གསུང་ངོ་ལྟར་བྷིཀྵུ་དྷརྨ་བྷ་དྲས་སྦྱར་བའོ། །བཀྲ་ཤིས། །



﻿   ༈    ཧ་ས་དེ་བ། དབང་འདྲ་ །པྲ་ཧི་ཏི། སླེ་ཏྲེས་
ཨ་པ་ར་ཅི་ཏ། ཤུ་དག་དཀར་པོ། དཎྜ། མེ་ཏོག་ཨུཏྤ་ལའི་རྩ་བ། འབྲུ་ལྔའི་གྲས། མོན་སྲན་དྲེའུ། རྒྱ་སྲན་ཆེ་བ། མོན་སྲན་རྡེའུ། རྒྱ་སྲན་ཆུང་བ་



﻿   ༈    སྣང་སྟོང་ཚོགས་པ་འཁོར་གསུམ་མི་དམིགས་རྒྱས་འདེབས་གསུང་བ་ཇི་ལྟར་ཞེ་ན། དཔེར་ན་ཆུ་ནང་གི་ཟླ་
གཟུགས་དེ་མིག་ཤེས་ལ་ཟླ་བར་སྣང་ཡང། ཡིད་ཤེས་ཀྱིས་ཟླ་བས་སྟོང་པར་ངེས་པ་བཞིན་དུ་འཁོར་གསུམ་ཐ་སྙད་པའི་ཤེས་པ་ལ་བདེན་པར་སྣང་ཡང། རིགས་ཤེས་ཀྱིས་འཁོར་གསུམ་བདེན་པས་སྟོང་པར་རྟོགས་པ་ནི་སྣང་
སྟོང་གཉིས་ཚོགས་དང་འཁོར་གསུམ་མི་དམིགས་པའི་དོན་ཡིན་ལ། འཁོར་གསུམ་ནི། མཆོད་པ་ལྟ་བུར་མཚོན་ན། མཆོད་ཡུལ་དང། མཆོད་རྫས་དང། མཆོད་མཁན་རྣམས་སོ།།



﻿   ༈    ལྟུང་བ་སྡེ་ལྔ་སྤྱིའི་མིང་ཡིན་ཞིང། ཉེས་དམིགས་ནི། ཚུལ་ཁྲིམས་མ་
བསྲུངས་ཉེས་དམིགས་བཅུ། །སངས་རྒྱས་རྣམས་ཀྱིས་སྨད་པ་དང། །ལྷ་རྣམས་འདི་ནི་ཆོམ་རྐུན་ཞེས། །སྨོད་ཅིང་རང་གི་གྲོགས་ཀྱིས་གཤེ། །བདག་ཉིད་ཀྱིས་ཀྱང་སྨད་
པར་འོས། །གྲགས་པ་ངན་པས་ཕྱོགས་ཀུན་ཁྱབ། །དམ་ཆོས་ཐོས་པར་མི་འགྱུར་ཞིང། །ཐོས་པའང་མྱུར་དུ་བརྗེད་པར་འགྱུར། །ས་ལམ་རྟོགས་པའང་སྐྱེ་མི་འགྱུར། །འགྱོད་བཞིན་འཆི་ཞིང་ངན་འགྲོར་འགྲོ། །
གཞན་ཡང་སྨོན་ལམ་ཡོངས་མི་འགྲུབ། །ཅེས་སོགས་གསུངས་པ་ལྟར་དང། འདུལ་བའི་སྦོམ་པོ་ནི། ཕམ་ལྷག་གི་ཡན་ལག་མ་ཚང་བའི་སྦོམ་པོ་སྟེ། ཉེས་དམིགས་ནི། ལོ་དྲི་མཁན་པོས་དམྱལ་བ་དུ་འབོད་

[024A]༄༅། །དུ་སྐྱེ་བར་བཤད་དོ། །སྔགས་ཀྱི་སྦོམ་པོ་ཡང་སོ་ཐར་གྱི་ཕམ་པ་ལས་ཉེས་པ་ཆེ་བར་བཤད་ན་རྩ་ལྟུང་ལྟ་ཅི་སྨོས། སྡོམ་གསུམ་བསླབ་བྱ་སྐལ་བཟང་མགུལ་རྒྱན་ལས། རྩ་བའི་ལྟུང་བ་དེ་དག་ཕོག་
ན་ནི༑ ༑སྔགས་སྡོམ་གཏོང་ཞིང་དངོས་གྲུབ་བསྒྲུབ་གཞི་སྟོར། །བླ་མ་མཆོག་དང་དཀྱིལ་འཁོར་ལྷ་ཚོགས་དང། །བཀའ་སྡོང་སྲུང་མར་བཅས་པ་ཀུན་བསླུས་པས། །དམ་ཚིག་ཉམས་ཤིང་བདུད་ཀྱིས་གཟུང་འགྱུར་ཏེ། །
དམྱལ་བ་ཆེན་པོར་ལྷུང་བར་རྒྱལ་བས་གསུངས། །ཞེས་དང། སྦོམ་པོའི་ལྟུང་བ་གཅིག་ནི་སོ་ཐར་གྱི། །ཕམ་པ་ལས་ཀྱང་ཉེས་དམིགས་ཆེ་བར་གསུངས། །ཇི་ལྟར་གསང་སྔགས་ཟབ་ཅིང་ལམ་མྱུར་བ། །དེ་ལྟར་བཅས་
འགལ་ལྟུང་བ་ལྕི་བར་གསུངས། །ཞེས་གསུངས་པའི་ཕྱིར་རོ།།



﻿   ༈   
རྣལ་འབྱོར་མའི་བཟླས་པའི་དམིགས་པ་མདོར་བསྡུ་ན། སྒྲུབ་ཐབས་སུ་བཤད་པ་ཉིད་ཡང་ཡང་བསྐྱར་བས་ཆོག་ཅིང། ཅུང་ཟད་སྤྲོ་ན། རང་གི་སྙིང་གའི་བཾ་ཡིག་ཨོཾ་གསུམ་མའི་སྔགས་འཕྲང་དང་བཅས་

[069B] རྗེ་བཙུན་རྡོ་རྗེ་རྣལ་འབྱོར་མ་དཔག་ཏུ་མེད་པ་སྤྲོས་ཏེ། སེམས་ཅན་ཐམས་ཅད་ཀྱི་སྤྱི་བོར་འཁོད་པའི་སྐུ་ལས་བདུད་རྩི་སྣ་ལྔའི་རྒྱུན་བབས་པས། ནད་གདོན་
སྡིག་སྒྲིབ་བག་ཆགས་དང་བཅས་པ་སྦྱངས་ཏེ་རྗེ་བཙུན་རྡོ་རྗེ་རྣལ་འབྱོར་མའི་གོ་འཕང་ལ་བཀོད། ཡང་འོད་ཟེར་འཕྲོས་པ་སྣོད་ཀྱི་འཇིག་རྟེན་ཐམས་ཅད་ལ་ཕོག་པས་ཉེས་སྐྱོན་ཐམས་ཅད་སྦྱངས་ཏེ་ཆོས་འབྱུང་
དམར་པོ་གྲུ་གསུམ་ཉིས་བརྩེགས་ཀྱི་རྣམ་པ་ཅན་གྱི་གཞལ་ཡས་ཁང་དུ་བསྒྱུར། ཡང་འོད་ཟེར་འཕྲོས་པའི་སྣེར་མཆོད་པའི་ལྷ་མོ་ཆུ་གཉིས་ཉེར་སྤྱོད་རོལ་མོ་འདོད་ཡོན་ལ་སོགས་པའི་མཆོད་རྫས་སྣ་
ཚོགས་པ་ཐོགས་པ་རྣམས་ཀྱིས། ཕྱོགས་བཅུའི་ཞིང་ན་བཞུགས་པའི་རྒྱལ་བ་སྲས་བཅས་རྣམས་ལ་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་ཕུལ། མཆོད་ཡུལ་རྣམས་ཀྱི་མཚན་དཔེས་བརྒྱན་པའི་སྐུའི་
བྱིན་རླབས་ཐམས་ཅད་རྗེ་བཙུན་རྡོ་རྗེ་རྣལ་འབྱོར་མའི་རྣམ་པར་བསྡུས་ཏེ་རང་གི་སྤྱི་བོ་དང། དབྱངས་ཀྱི་ཡན་ལག་དྲུག་ཅུ་རྩ་བཞི་དང་ལྡན་པའི་གསུང་གི་བྱིན་རླབས་ཐམས་ཅད་ཨོཾ་གསུམ་མའི་ཡིག་འབྲུའི་
རྣམ་པར་བསྡུས་ཏེ་རང་གི་མགྲིན་པ་དང། མཁྱེན་བརྩེ་ནུས་གསུམ་དང་ལྡན་པའི་ཐུགས་ཀྱི་བྱིན་རླབས་ཐམས་ཅད་གྲི་གུག་དང་ཐོད་ཁྲག་གི་རྣམ་པར་བསྡུས་ཏེ་རང་གི་སྙིང་གར་ཐིམས་པས། རང་ཉིད་ཕྱོགས་

[070A]༄༅། །བཅུའི་བླ་མ་རྒྱལ་བ་སྲས་བཅས་ཐམས་ཅད་ཀྱི་སྐུ་གསུང་ཐུགས་ཀྱི་རྡོ་རྗེ་གསུམ་དབྱེར་མི་ཕྱེད་པའི་རང་བཞིན་ཅན་གྱི་རྗེ་བཙུན་རྡོ་རྗེ་རྣལ་འབྱོར་མར་དངོས་སུ་གྱུར་པར་བསམ་མོ།།



﻿   ༈    དགའ་ལྡན་ལྷ་བརྒྱའི་ཟེར་བ་འདི་ལ་དམ་པ་རིགས་བརྒྱ་སོགས་ཀྱི་བཤད་པ་ཡོད་པ་ཡིན་
ནམ་ཇི་ལྟར་ཡིན། ཞེས་པ་ལ། འདི་ལ་དམ་པ་རིགས་བརྒྱའི་སྒོ་ནས་ལྷ་བརྒྱ་ཟེར་བ་ལ་ངེས་པ་སྟེར་བའི་བཤད་པ་ཡོད་པ་གོ་མཐོང་མ་བྱུང་ཞིང། རང་གི་གོ་ཚོད་ནི། རྗེ་དགེ་འདུན་གྲུབ་ཀྱིས། པདྨོའི་

[113A]༄༅། །གཉེན་སོགས་ལྷ་བརྒྱའི་གཙུག་རྒྱན་གྱིས། ཞེས་དང། གཞན་ཡང། པདྨ་ལ་འདབ་བརྒྱ་པ་དང། མང་པོའི་འགྲོ་སར་བརྒྱ་ལམ་དང། ཉི་མ་ལ་འོད་སྟོང་ཅན་དང་ཁྲི་གདུགས་
ཞེས་བརྗོད་པ་ལྟར་ལྷ་བརྒྱ་ཕྲག་དུ་མ་ཡོད་པའི་མང་ཚིག་ཙམ་ལས་གྲངས་ངེས་བཟུང་ཅན་གྱི་ཚིག་མིན་ནམ་སྙམ་མོ།།



﻿   ༈   
ནས་དེ་ཉིད་ལ་དཔྱད་སྒོམ་དང་འཇོག་སྒོམ་སྤེལ་མར་བྱས་ནས་ངེས་ཤེས་ཀྱི་རྒྱུན་ཆུ་བོའི་རྒྱུན་ལྟར་སྐྱོད་དགོས་པ་ལགས་



﻿   ༈    བསྟན་པའི་གསལ་བྱེད་དམ་པ་སྤྲུལ་པའི་
སྐུ་རིན་པོ་ཆེའི་ཞབས་དྲུང་དུ། གུས་ཞུ། དེ་ནས་བཀའ་འདྲི་ཕེབས་ལན་གང་ཤེས་རིམ་པར་འབུལ་བ་ལ། བཤེས་སྦྲིངས་ལས། བསླབ་པ་བརྒྱ་རྩ་ལྔ་བཅུ་རྩ་གཅིག་ཀྱང། །ཞེས་པ་དང། དབུ་མ་རིན་ཆེན་

[092A]༄༅། །འཕྲེང་བ་ལས། ལྔ་བཅུ་རྩ་བདུན་བསྒྲགས་པ་ཡང། །འབད་དེ་ངེས་པར་རྟོགས་པར་བྱ། །ཞེས་པ་གཉིས་དགེ་སློང་གི་ལྟུང་བ་སྡེ་ལྔའི་གང་དང་གང་ཡིན་གསུང་བ་ལ་
དང་པོ་ལ་བཀྲས་ལྷུན་པར་མ་སོགས་སུ། བསླབ་པ་བརྒྱ་རྩ་ལྔ་བཅུ་ལྷག་གཅིག་ནི། ཞེས་པ་སྣང། འོན་ཀྱང་བུ་སྟོན་རིན་པོ་ཆེའི་ལས་བརྒྱའི་ཊཱིཀྐར། རྩ་ཞེས་པ་ལྷག་པའི་དོན་ཡིན་གསུངས་པ་ལྟར། བརྒྱ་
རྩ་ནི་ལྷག་མ་བརྒྱ་དང་བཅས་པའི་ཉིས་བརྒྱ་དང། ལྔ་བཅུ་རྩ་ནི་ལྷག་མ་གསུམ་དང་བཅས་པའི་ལྔ་བཅུ་ང་གསུམ་སྟེ། ཉིས་བརྒྱ་ལྔ་བཅུ་རྩ་གསུམ་ལ་གོ་བར་བྱ་སྟེ། འདིའི་ཐད་ཀྱི་རྗེ་རེད་མདའ་བའི་འགྲེལ་
པ་ལས། སོ་སོར་ཐར་པ་ལས་གསུངས་པའི་ཕམ་པ་བཞི། ལྷག་མ་བཅུ་གསུམ། སྤང་ལྷུང་སུམ་ཅུ། འབའ་ཞིག་པ་དགུ་བཅུ། སོར་བཤགས་བཞི། ཉེས་བྱས་བརྒྱ་རྩ་བཅུ་གཉིས་ཏེ། བསླབ་པ་བརྒྱ་རྩ་
ལྔ་བཅུ་ལྷག་གཅིག་སྟེ། ཉིས་བརྒྱ་ལྔ་བཅུ་རྩ་གསུམ་པོ་རྣམས་ནི། ལྷག་པའི་ཚུལ་ཁྲིམས་ཡིན་པའི་ཕྱིར། ཞེས་གསུངས་པ་ལྟར་རོ། །འོ་ན༑ བསླབ་པ་ཉིས་བརྒྱ་ལྔ་བཅུ་རྩ་གསུམ་ནི། མི་གསུང་བར་གོ་དཀའ་
བ་དེ་འདྲ་གསུང་བཅི་ཡིན་སྙམ་ན། བཤེས་སྤྲིངས་ཡོངས་རྫོགས་རྒྱ་དཔེར། སྡེབ་སྦྱོར་འཕགས་མའི་དབྱངས་འབའ་ཞིག་ཏུ་ཡོད་པར་གྲགས་པས། སྡེབ་སྦྱོར་བསྒྲིག་སླ་བའི་དབང་གིས་ཡིན་ནམ་སྙམ་

[092B] ༑   ༈    རྒྱས་བཤད་ཀྱི་སྐབས་ཀྱི་རིན་འཕྲེང་དང། དེའི་ཐད་ཀྱི་རྒྱལ་ཚབ་རིན་པོ་ཆེའི་འགྲེལ་པ་གུང་བསྒྲིགས་ཏེ་མིང་ཙམ་བརྗོད་པར། ཉེས་
པ་ཕྲན་ཚེགས་ཀྱི་གཙོ་བོ་སྤང་བྱ་ལྔ་བཅུ་རྩ་བདུན་ནི། ཁྲོ་བ༑ འཁོན་འཛིན། འཆབ་པ། ཚིག་པ། གཡོ༑ སྒྱུ༑ ཕྲག་དོག། སེར་སྣ། ངོ་ཚ་མེད་པ། ཁྲེལ་མེད་པ། ཁེངས་པ། ཉེས་རྩོམ། རྒྱགས་པ། བག་མེད་
ང་རྒྱལ། ཚུལ་འཆོས། ཁ་གསག་གཞོགས་སློངས། ཐོབ་འཇལ། རྙེད་པས་རྙེད་པ་འདོད་པ། སྐྱོན་ཟློས། སྦུངས་མེད། ལེ་ལོ་ཅན། བདག་གཞན་ཐ་དད་ཀྱི་འདུལ་ཤེས། སེམས་ལ་ལྟ་བ་མེད་པ། ལེ་
ལོས་བཀུར་སྟི་ཉམས་པ། སྐྱེ་བོ་ངན་པ། ཞེན་པ། ཡོངས་ཞེན། ཆགས་པ། མི་རིགས་པའི་ཆགས་པ། ཆོས་མིན་པའི་འདོད་ཆགས། ཚུལ་འཆོས་པ། འདོད་ཆེན། ཐོབ་འདོད། མི་བཟོད་པ། ཚུལ་མེད་པ་
བཀའ་བློ་མི་བདེ་བ། ཉེ་དུ་དང་འབྲེལ་བའི་རྣམ་རྟོག་ཡུལ་ལ་སྲེད་པ། མི་འཆི་བའི་རྟོག་པ། རྗེས་སུ་རྣམ་རིག་གི་རྟོག་པ། གཞན་ལ་རྗེས་ཆགས་ཀྱི་རྣམ་རྟོག་གནོད་སེམས་རགས་པ། བརྟན་པ་མེད་པའི་ཡིད། འདོད་
པས་བསྙོགས་པའི་ཡིད། སྙོམ་པ། འགྱུར་བ། ཟས་མི་འདོད་པ། སེམས་ཤིན་ཏུ་དམའ་བ། འདོད་པ་ལ་འདུན་པ། གནོད་སེམས། བརྙ་བ། གཉིད། རྒོད་བ། འགྱོད་པ། ཐེ་ཚོམ་རྣམས་སོ།།



﻿   ༈    བདག་སྐབས་འདིའི་མཚན་
མེད་ཡིན་ན་མ་ནིང་ཡིན་པས་ཁྱབ་པ་ཁས་མི་ལེན་ཅིང། གསལ་བྱེད་སྡེ་ཚན་ལྔར་སྒྲིལ་ཚེ་ཨ་ཡིག་མོ་གཤམ་དང། མོ་གཤམ་ལ་ནང་གསེས་བྱེད་རྩོལ་དྲག་ཞན་གཉིས་སུ་བྱས་པ་ལ་སྐྱོན་གཏན་ནས་མེད་དེ། གཞུང་
ཉིད་ལས། གསལ་བྱེད་སྡེ་ཚན་ལྔར་སྒྲིལ་ནས་སླར་མོ་གཤམ་དང་ཤིན་ཏུ་མོ་མོའི་ཡི་གེར་བསྡུས་ནས་སྡེ་ཚན་གསུམ་དུ་མཛད་པ་དང། རྗེས་མཇུག་བཅུ་ཕོ་མོ་མ་ནིང་གསུམ་དུ་དབྱེ་ནས་སླར་ཕོ་གསུམ་མོ་གཉིས་
མ་ནིང་གསུམ་སྟེ་བརྒྱད་དུ་དབྱེ་བ་ལ་མཁས་པ་སུས་ཀྱང་སྐྱོན་གདགས་སུ་མེད་པ་བཞིན་ནོ། །དེ་ལྟར་ན་མཚན་མེད་ཟེར་ཚད་མ་ནིང་ངོ་སྙམ་པའི་ཐུགས་དོགས་ཀྱི་མདུད་པས་ཡོངས་སུ་བཅིངས་པ་དེ་ཉིད་སྤྲུལ་
ལས་བྱས་པ་ལྟར་རང་ཞིག་ལས་འོས་མེད་པས་འོག་མ་རྣམས་ལ་ཡང་ལན་དེ་ཁས་ཆོག་པ་ལགས་



﻿   ༈    བསྒོམ་ཚུལ་
གཉིས་གང་མཛད་ཀྱང་འགལ་བ་མི་འདུག་ཀྱང། དང་པོ་ལྟར་མཛད་ན་ཤིན་ཏུ་ལེགས་པར་གོ་ལགས་



﻿   ༈    ལན་ནི། འདི་ལ་སྡུག་བསྔལ་སོགས་ཀྱི་རྣམ་པ་གསལ་

[146B] མ་འོངས་པ་ན་མྱང་འགྱུར་གྱི་རང་གི་སྡུག་བསྔལ་རྣམས་ད་ལྟ་ལུས་རྟེན་འདིའི་ཐོག་ཏུ་སྨིན་པར་གྱུར་ཅིག་སྙམ་དུ་འདུན་པ་ཤུགས་དྲག་ཏུ་བྱེད་
པའོ༑༑



﻿   ༈   



﻿   ༈    ཞེས་པའི་མངའ་ནི་མངའ་ཐང་ལོངས་སྤྱོད་ཀྱི་རྒྱུ་ཡོ་བྱད་དང། དབུལ་ནི། འབུལ་བའི་མ་འོངས་བའི་ཚིག་སྟེ། དཔེར་ན། བསྐང་གསོའི་ལྷ་མོ་དང་ཞལ་བཞི་པའི་ཆས་འབུལ་ཞེས་པ་ལྟ་བུའོ། །འདི་ལ་གཉིས། སྤྱིའི་
མངའ་དབུལ་དང། བྱེ་བྲག་གི་མངའ་དབུལ་ལོ། །དང་པོའི་སྡོམ་ནི། ཆུ་བཞི་ཉེར་སྤྱོད་འདོད་ཡོན་ལྔ། །ནང་མཆོད་དབུལ་ཞིང་བསྟོད་པ་བྱ། །དཀྱིལ་འཁོར་རྟགས་བརྒྱད་ཁྲུས་གོས་རྒྱན། །འདོད་ཡོན་རིན་ཆེན་བདུན་དང་བཅུད། །
གདུགས་སོགས་འབྲུ་དང་རིན་ཆེན་ལྔ། །སྨན་དང་བཀྲ་ཤིས་སྤྱི་ཡིའོ། །ཞེས་པ་ལྟར་རོ། གཉིས་པ་བྱེ་བྲག་གི་མངའ་དབུལ་ལ་གསུམ་སྐུ་གཟུགས་ཀྱི་མངའ་དབུལ། གླེགས་བམ་གྱི་མངའ་དབུལ། མཆོད་རྟེན་གྱི་མངའ་དབུལ་ལོ། །
དང་པོའི་སྡོམ་ནི། སྤུ་གྲི་འདྲེག་སྤྱད་སོ་མངས་དང། །ཤངས་དབྱེ་ཚེམས་ཤིང་སྙན་ཞལ་དབྱེ། །ཞེས་པའོ། །གཉིས་པའི་སྡོམ་ནི། ཁྲི་གོས་གླེགས་ཤིང་གླེགས་ཐག་གོ་ཞེས་པའོ། །གསུམ་པའི་སྡོམ་ནི། སྲོག་ཤིང་འཁོར་ལོ་ཅོད་
པན་འཕན། །རྒྱལ་མཚན་གདུགས་དང་འཕྲེང་བ་གདན། །ཞེས་པའོ། །འདི་ནི་ཆོ་ག་ཤིན་ཏུ་དཀའ་བ་ཞིག་སྟེ། དཔེར་ན་སྐུ་གཟུགས་ཀྱི་མངའ་དབུལ་གྱི་ནང་ཚན་ཚེམས་ཤིང་ལ་མཚོན་ན། རྒྱལ་བའི་ཚེམས་དཀར་བཞི་

[009B] །མི་གཙང་རྡུལ་གྱིས་མ་གོས་ཏེ། །བཀུར་སྟིང་རིན་ཆེན་ལྗོན་ཤིང་གིས། །རྒྱལ་བའི་ཚེམས་ནི་དབྱི་བར་བྱ། །དཀར་ལ་ཐགས་བཟང་བཞི་བཅུ་ཚང་བའི་ཚེམས། །བརྒྱད་ཁྲི་བཞི་སྟོང་ཆོས་ལ་མངའ་བསྒྱུར་ཡང། །བདག་ཅག་དང་
པས་ཚེམས་ཤིང་འབུལ་ལགས་ཀྱིས། །འགྲོ་བས་སངས་རྒྱས་གསུང་དབྱང་ཐོབ་པར་ཤོག་ཨོཾ་བཛྲ་དནྦྷ་ ཞེས་གསེར་དངུལ་ལས་བྱས་པའི་ཚེམས་ཤིང་གིས་ཕྱེ་ཞིང་འདྲུ་བའི་ཚུལ་བྱའོ། །ཞེས་
གསུངས་པ་ལྟར་རོ། །དེ་ཡང་རབ་གནས་རྒྱས་འབྲིང་བསྡུས་གསུམ་དང། རྒྱས་པ་ལའང་རྒྱས་འབྲིང་བསྡུས་གསུམ་ཕྱེ་ནས། རྒྱས་པའི་རྒྱས་པར་གཞུང་ཡོངས་རྫོགས་དང། རྒྱས་པའི་འབྲིང་པོར་ཚིགས་བཅད་དང་པོ་དང་
སྔགས་གཉིས་ཙམ་དང། རྒྱས་པའི་བསྡུས་པར་སྔགས་རྐྱང་པ་ཙམ་དང། རབ་གནས་འབྲིང་པོར་སྤྱིའི་མངའ་དབུལ་ཙམ་བྱེད་པར་གསུངས་པའི་ཤུགས་ལ། རབ་གནས་བསྡུས་པར་མངའ་དབུལ་འབྲིང་པོ་ཙམ་མམ། མཎྜལ་གྱི་སྟེང་དུ་མཁོ་
དགུའི་ཡོ་བྱད་ཐམས་ཅད་ཡོད་པར་མོས་ནས་འབུལ་བའམ། མེད་ཀྱང་ཆོག་པར་མངོན་ལགས་



﻿   ༈    ཨོཾ་གསུམ་མའི་སྔགས་དོན་འདོད་འཇོར་གསལ་བ་འདི་
མིན་པའི་ཁྱད་པར་བཞིག་བཀའ་འཁྲིད་ཀྱི་སྐབས་སྩལ་བ་བརྗེད་ཐོར་ཐོར་བུ་འཁོད་ཀྱང། ངེས་པ་རྙེད་དཀའ་བས་ཞིབ་རྒྱས་ཤིག་གནང་བ་མཁྱེན། ཞེས་པའི་ལན་ནི། སྔགས་འདི་ལ་ཨོཾ་དང་ཧཱུཾ་དང་ཕཊ། གསུམ་
འབྱུང་བའི་རྒྱུ་མཚན། རྗེ་བྱམས་པ་ཆོས་ལེགས་ཀྱིས། ཆོས་ལོངས་སྤྲུལ་གསུམ་གྱི་སྐུ་གསུང་ཐུགས་སུ་གསུངས། བསྐྱེད་རིམ་མུན་སེལ་སྒྲོན་མེར། རྩ་སྔགས། སྙིང་པོ། ཉེ་སྙིང་གསུམ་ཚང་བའི་དོན་དུ་གསུངས་
སྒྲུབ་ཐབས་རིན་འབྱུང་གི་ཕག་མོ་དབུ་བཅད་མའི་སྐབས་སུ། ཨོཾ་སརྦ་བུདྡྷ་ཌཱ་ཀི་ནཱི་ཡེ་ཧཱུཾ་ཕཊ་སཱ་ཧཱ། སངས་རྒྱས་མཁའ་འགྲོ་མ་དང། ཨོཾ་བཛྲ་ཝརྞ་ནཱི་ཡེ་ཧཱུཾ་ཕཊ། རྡོ་རྗེ་རབ་སྔགས་མ་དང། ཨོཾ་བཛྲ་བཻ་རོ་ཙ་ནཱི་ཡེ་ཧཱུཾ་ཕཊ་
རྡོ་རྗེ་རྣམ་སྣང་མའི་སྔགས་སུ་བཤད་ཅིང། སྔགས་འདི་གསུམ་བསྡོམས་ན་ཨོཾ་གསུམ་འབྱུང། སྔགས་དང་པོའི་དོན་སངས་རྒྱས་ཐམས་ཅད་ཀྱི་ཐུགས་བདེ་བ་ཆེན་པོའི་ཡེ་ཤེས་ཆོས་ཉིད་ཀྱི་ནམ་མཁའ་ལ་འགྲོ་པས་

[063A]༄༅། །སངས་རྒྱས་ཐམས་ཅད་ཀྱི་མཁའ་འགྲོ་མ་སྟེ་ཆོས་སྐུའམ་ཐུགས་རྡོ་རྗེ་མ། སྔགས་གཉིས་པའི་ཝརྞ་ཞེས་པ་རབ་སྔགས། རིགས། མདོག། ཡི་གེ༑ བརྡུང་བ། དཀྲོལ་བ། ཚིགས་བཅད། ཁ་
རྗོད་བྱེད་སོགས་དོན་མང་པོ་ལ་འཇུག་པས་བདེ་སྟོང་གཉིས་སུ་མེད་པའི་ཡེ་ཤེས་ཀྱི་རྡོ་རྗེ་གདུལ་བྱ་ལ་ཆོས་ཀྱི་དོན་རྗོད་པར་བྱེད་པའི་སྒྲའི་རྣམ་པར་ཤར་བས། རྡོ་རྗེ་རྗོད་བྱེད་མ་སྟེ་ལོངས་སྐུའམ་གསུང་རྡོ་རྗེ་མ། སྔགས་
གསུམ་པའི་དོན་བདེ་སྟོང་གཉིས་སུ་མེད་པའི་ཡེ་ཤེས་ཀྱི་རྡོ་རྗེ་གཟུགས་སྐུའི་རྣམ་པ་ཅན་དུ་གདུལ་བྱ་ལ་སྣང་བར་མཛད་པས། རྡོ་རྗེ་རྣམ་པར་སྣང་མཛད་མ་སྟེ་སྤྲུལ་སྐུའམ་སྐུ་རྡོ་རྗེ་མ་ཡིན་པས། མདོར་ན་སངས་རྒྱས་ཐམས་
ཅད་ཀྱི་སྐུ་གསུང་ཐུགས་ཀྱི་རྡོ་རྗེ་གསུམ་དབྱེར་མི་ཕྱེད་པའི་རྗེ་བཙུན་རྡོ་རྗེ་རྣལ་འབྱོར་མའི་རྩ་སྔགས་སྙིང་པོ་ཉེ་སྙིང་གསུམ་གའི་གོ་ཆོད་པ་ཞིག་གོ་དེ་ལྟར་ཇི་སྐད་དྲིས་པ་རྣམས་ཀྱི་ལན་བསམ་ཚོད་བཀོད་ནས་ཕུལ་ཟིན་ཅིང། བདག་
ཉིད་ཀྱི་སྤྱོད་ཚུལ་ཡི་གེར་བཀོད་དགོས་ཞེས་པ། ལྷོ་བྲག་གྲུབ་ཆེན་ནམ་མཁའ་རྒྱལ་མཚན་གྱིས། སྙིགས་དུས་མཐའ་འཁོབ་ཡུལ་དུ་སྐྱེས་པ་ཡི། །སྙོམ་ལས་དགེ་སློང་ནམ་མཁའ་རྒྱལ་མཚན་གྱིས། །སྙིང་ནས་ལྷ་
ཆོས་ཚུལ་བཞིན་མ་ནུས་པས། །ཡི་གེར་འདྲི་འོས་རྣམ་ཐར་བདག་ལ་མེད། །ཅེས་གསུངས་པ་ལྟར་ལགས་སོ། །བསྙེན་སྒྲུབ་མཐར་ཕྱིན་པ་སོགས་བཞེད་པ་འགྲུབ་ཕྱིར་མཆོག་གསུམ་ལ་གསོལ་འདེབས་གང་

[063B] གཟིགས་རྟེན་བཅས་ཚེས་བཟང་པོར་ཕུལ།།



﻿   ༈    དེར་གསལ་དཔེ་
ལེ་ཚན་བཅས་འབྱོར་པ་ལྟར་བསྙེན་ཡིག་གསར་པ་ཕར་འཁོབ་ཚུར་འཁོབ་བྱ་འདུན་དང། རྣལ་འབྱོར་མའི་སྐྱབས་ཡུལ་གྱི་གདན་པདྨ་འདབ་བཞི་མཐུན་མོང་བ་དང། མཐུན་མོང་མིན་པའི་གདན་རང་རང་ལ་ཇི་ལྟར་ཡོད་པ་གསལ་ཐེབས་ན་མཆོག་ཡིན་
སུམྦྷ་ནིའི་སྔགས་དོན་སྒྲོན་གསལ་མཆན་བུ་དང་འདོད་འཇོ་སོགས་སུ་འབྱུང་ཞིང། མདོར་བསྡུས་སྙིང་པོར་དྲིལ་བ་ནི། སྔགས་ཚན་བཞིའི་འགོའི་ཨོཾ་དང་མཇུག་གི་ཧཱུཾ་ཧཱུཾ་ཕཊ་ལ་མཚོན་དོན་ལས་བསྒྱུར་བ་ཉུང། སུམྦྷ་ངེས་པར་འདུལ་བ། ནི་སུམྦྷ་མ་ལུས་པར་
ངེས་པར་འདུལ་བ། གྲྀཧན་གྲྀཧན། ཟུངས་ཤིག་ཟུངས་ཤིག་གྲྀཧན་པ་ཡ་གྲྀཧན་པ་ཡ། འཛིན་ཏུ་ཆུ་གཅིག་འཛིན་ཏུ་ཆུ་གཅིག་ཨཱ་ན་ཡ། ཁུག་ཅིག་ཧོ་བྷ་ག་ཝཱན། ཀྱེ་བཅོམ་ལྡན་འདས། བཛྲ་རྡོ་རྗེ། གཞུང་ཁ་ཅིག་ཏུ། བིདྱཱ་རཱ་ཛ་འབྱུང་བ་ནི་རིག་པའི་རྒྱལ་
པོའོ༑ ༑འཕྲེང་བ་བྱིན་རླབས་སྐོར་སྔགས་རིམ་ཆེན་མོའི་བསྐྱེད་རིམ་གྱི་ལེའུ་དཀྱིལ་སྨད་ཙམ་དུ་ཡོད། འདིར་འཇིག་རྟེན་པའི་མགྲོན་ལ་ནང་མཆོད་དང་གཏོར་མ་འབུལ་བའི་ཚེ་སྐད་ཅིག་གིས་ལྷག་པའི་ལྷར་མོས་ནས་འབུལ་བ་ཡིན། རྟེན་ཇ་ཕྲན་བུ་
བཅས་ཚེས་བཟང་པོར་ཕུལ་



﻿   ༈    ཐཱུ་བཀྭན་བློ་བཟང་ཆོས་ཀྱི་ཉི་མའི་མི་འཁྲུགས་པ་ལྷ་དགུའི་
དཀྱིལ་ཆོག་གངྒའི་ ལག་པའི་རྒྱབ་གཉིས་གཡས་པ་སྟེང་དང་གཡོན་པ་འོག་ཏུ་བྱས་ཏེ་སྦྱར། གཡས་ཀྱི་མཐེ་བོང་དང་གཡོན་གྱི་མཐེའུ་ཆུང་གཉིས་དང། གཡོན་གྱི་མཐེ་བོང་དང་

[143B] གཡས་ཀྱི་སོར་མོ་ལྷག་མ་གསུམ་སྟེང། གཡོན་གྱི་སོར་མོ་ལྷག་མ་གསུམ་འོག་ཏུ་རྡོ་རྗེ་རྩེ་གསུམ་པའི་དབྱིབས་ལྟ་བུ་བྱས་པ་རྡོ་རྗེའི་རིགས་ཀྱི་དམ་ཚིག་གི་
ཕྱག་རྒྱ་སྙིང་གར་བཅིངས་ཏེ། ཨོཾ་བཛྲ་ཨུདྷྦྷ་ཝ་ཡེ་སཱ་ཧཱ། ཞེས་བརྗོད་དུ་གཞུག་ཅེས་གསུངས་ཤིག། གཞན་ཡང་ཕྱག་རྒྱུ་ན་མི་འདྲ་ཙམ་འགའ་རེ་སྣང་བས་གང་འཐད་དཔྱད་པར་ཞུ་



﻿   ༈    དེ་ཡང་ཞི་བའི་བཟླས་པ་མདོར་བསྡུས་བྱས་པའི་རྗེས་སུ་
འཁོར་ལོ་ཡིག་འབྲུ་དང་བཅས་པ་འོད་དུ་ཞུ་བ་ལས། ཉི་གདན་གྱི་སྟེང་དུ་རྡོ་རྗེ་སྔོན་པོ་རྩེ་ལྔ་པ་གྱེན་འགྲེང་གི་ལྟེ་བའི་ནང་དུ། འཁོར་ལོ་དཀར་པོ་རྩིབས་བརྒྱད་པ་གཉིས་ཁ་སྦྱར་བ་བ་གུར་ལྟ་བུའི་ནང་དུ། པདྨ་དམར་

[066B] དེའི་ཀླ་དཀོར་གྱི་ནང་དུ་ཟླ་གདན་ལ་རང་ཉིད་ཐ་མལ་པའི་རྣམ་པ་ཅན་སོགས་བསྒྲུབ་བྱ། ཧཱུཾ་གི་མཐའ་སྐོར་དུ་ཡ་མཱནྟ་ཀ་དེའི་ཕྱི་རོལ་ཏུ་ཧྲཱི་
ཥྜཱི་དེའི་ཕྱི་རོལ་གྱི་འདབ་བརྒྱད་སྟེང་གི་བར་སྣང་ལ་ཡ་མ་རཱ་ཛཱ། ཡི་གེ་ཐམས་ཅད་ཁ་དོག་སྔོན་པོ་འོད་ཟེར་ཁ་དོག་སྣ་ལྔ་འཕྲོ་བ་ལ་སེམས་བཏད་ནས། ཡ་མ་རཱ་ཛཱ་ཅུང་ཟད་བཟླས་རྗེས། དེའི་སྔགས་འཕྲེང་ནང་གི་ཧྲཱི་
ཥྜཱི་ལ་བསྡུས་ནས་ཧྲཱི་ཥྜཱི་ཅུང་ཟད་བཟླ། ཡང་ཧྲཱི་ཧྲཱིཥྜཱི་ནང་གི་ཡ་མཱནྟ་ཀ་ལ་བསུདས་ནས་སྔས་དེ་ཉིད་གཙོ་བོར་བཟླའོ། །དེའི་ཚེ་ཧཱུམ་ཡིག་སྔགས་འཕྲེང་དང་བཅས་པ་ལས་འོད་ཟེར་འཕྲོས་པ་རིམ་གྱིས་སོང་ནས་རྩ་ཞལ་
གྱི་ཤངས་བུག་གཡས་ནས་འཐོན་ཏེ་སྣོད་བཅུད་ཐམས་ཅད་ཀྱི་སྐྱོན་སྦྱངས་ནས། རྟེན་དང་བརྟེན་པའི་དཀྱིལ་འཁོར་དུ་བསྒྱུར། འོད་ཟེར་སླར་ལོག་ནས་ཤངས་བུག་གཡོན་པ་ནས་ཞུགས་ཏེ་ཧཱུཾ་ཡིག་བསྒྲུབ་
བྱ་དང་བཅས་པ་ལ་ཐིམ་པར་བསམ་པ་ནི་དམིགས་པ་གཅིག་གོ་ཡང་ཧཱུཾ་ཡིག་སྔགས་འཕྲེང་དང་བཅས་པ་ལས་འོད་ཟེར་འཕྲོས་པའི་སྣེར་འཇིགས་བྱེད་ཡབ་ཡུམ་ཞལ་སྦྱོར་དཔག་ཏུ་མེད་པ་ཤངས་བུག་གཡས་
ནས་སྤྲོས་ཏེ། སྐུའི་འོད་ཟེར་གྱིས་སྣོད་ཀྱི་འཇིག་རྟེན་དང། སྦྱོར་མཚམས་ནས་བབས་པའི་བྱང་སེམས་དཀར་དམར་གྱིས་བཅུད་ཀྱི་སེམས་ཅན་གྱི་ཉེས་སྐྱོན་ཐམས་ཅད་སྦྱངས་ནས། སྣོད་ཐམས་ཅད་གཞལ་ཡས་ཁང་དང་

[067A]༄༅། །བཅུད་ཐམས་ཅད་འཇིགས་བྱེད་ཡབ་ཡུམ་དུ་བསྒྱུར་འོད་ཟེར་ལྷ་སྐུ་དང་བཅས་པ་སླར་ལོག་ནས་ཤངས་བུག་གཡོན་པ་ནས་ཞུགས་ཏེ། ཧཱུཾ་ཡིག་བསྒྲུབ་བྱ་དང་བཅས་པ་ལ་ཐིམ་པར་བསམ་པ་ནི་དམིགས་
པ་གཅིག་གོ་ཡང་ཧཱུཾ་ཡིག་སྔགས་འཕྲེང་དང་བཅས་པ་ལས་མེ་འོད་ཚ་ཞིང་འབར་བ་སྤྲོས་པས་རང་དང་བསྒྲུབ་བྱའི་ལུས་ནང་གི་ནད་གདོན་སྡིག་སྒྲིབ་ཐམས་ཅད་གཞོབ་ཐུལ་གྱིས་བསྲེགས། མེ་འོད་ཕྱིར་བ་སྤུའི་སྒོ་ནས་ཕྱོགས་
བཅུར་སྤྲོས་པས་སྣོད་བཅུད་ཀྱི་ཉེས་སྐྱོན་ཐམས་ཅད་བསྲེགས་ཤིང། སྣང་སྲིད་ཐམས་ཅད་མེར་འབར་བའི་སྒྲ་ལས་ཀྱང་སྔགས་ཀྱི་སྒྲ་འུར་དིར་དིར་སྒྲོག་པར་བསམ་པ་ནི་དམིགས་པ་གཅིག་གོ་ཡང་ཧཱུཾ་ཡིག་སྔགས་འཕྲེང་དང་བཅས་
པ་ལས་འོད་ཟེར་སྤྲོས་པའི་སྣེར་ལྷ་མོ་མཆོད་རྫས་ཐོགས་པ་སྤྲོས་པས་ཕྱོགས་བཅུའི་རྒྱལ་བ་སྲས་བཅས་ལ་མཆོད་པ་ཕུལ། དེ་དག་གི་སྐུའི་བྱིན་རླབས་ཐམས་ཅད་རྡོ་རྗེ་འཇིགས་བྱེད་ཀྱི་སྐུའི་རྣམ་པར་བསྡུས་ནས་རང་དང་བསྒྲུབ་
བྱའི་སྤྱི་བོ་དང། གསུང་གི་བྱིན་རླབས་ཐམས་ཅད་སྔགས་གསུམ་གྱི་ཡིག་འབྲུའི་རྣམ་པར་བསྡུས་ནས་མགྲིན་པ་དང། ཐུགས་ཀྱི་བྱིན་རླབས་ཐམས་ཅད་གྲི་ཐོད་སོགས་ཕྱག་མཚན་གྱི་རྣམ་པར་བསྡུས་ནས་སྙིང་གར་ཐིམས་པས་
རྒྱལ་བ་སྲས་བཅས་ཀྱི་གསང་གསུམ་གྱི་བྱིན་རླབས་ཐམས་ཅད་རང་དང་བསྒྲུབ་བྱའི་སྒོ་གསུམ་ལ་ཞུགས་པར་བསམ་པ་ནི་དམིགས་པ་གཅིག་གོ། དེ་ལྟ་བུའི་དམིགས་པ་བཞི་རེ་མོས་ཀྱིས་ཡང་དང་ཡང་དུ་བྱེད་ཅིང། དེའི་

[067B] རང་རྒྱུད་ཀྱི་བདེ་སྟོང་གི་ཡེ་ཤེས་ལྷ་དང་གཞལ་ཡས་ཁང་གི་རྣམ་པར་ཤར་བར་མོས་པའི་དག་པའི་སྣང་ཞེན་བརྟན་པོ་བསྐྱེད་པ་ཡང་ཤིན་ཏུ་གལ་ཆེའོ། །ཐུན་བསྡུ་རན་
ན་སྔགས་འཕྲེང་དབུས་ཀྱི་ཧཱུཾ་ལ་བསྟིམས་ནས་འཁོར་གྱི་བཟླས་པ་ཅུང་ཟད་རེ་བྱེད་པ་སོགས་ནི་དཀྱུས་ལྟར་རོ། །ཡུམ་གྱི་ཞི་བའི་བཟླས་དམིགས་ནི། ཡུམ་རོ་ལངས་མའི་ཐུགས་ཀར་པདྨ་དཀར་པོ་འདབ་མ་བརྒྱད་པའི་ལྟེ་
བར་ཟླ་གདན་ལ་དབྱངས་ཅན་མ་དཀར་མོ་ཕྱག་གཉིས་པི་ཝང་རྡུང་ཞིང་རིན་པོ་ཆེའི་རྒྱན་དང་དར་དཀར་གྱི་ན་བཟའ་ཅན། ཞབས་གཉིས་ཙོག་པུའི་སྟབས་ཀྱིས་བཞུགས་པ། དེའི་ཐུགས་ཀར་པདྨ་དཀར་པོ་འདབ་མ་བརྒྱད་
པའི་ལྟེ་བར་ཟླ་གདན་ལ་བཻཌཱུ་རྱའི་པི་ཝང་རྒྱུད་སྟོང་དང་ལྡན་པ་མགོ་གཡས་སུ་བསྟན་ནས་གན་རྒྱལ་དུ་གནས་པ། དེའི་སྟེང་དུ་པདྨ་དཀར་པོ་འདབ་མ་བརྒྱད་པའི་ལྟེ་བར་ཟླ་གདན་ལ་ཤེས་རབ་ཀྱི་འཁོར་ལོ་དཀར་པོ་རྩིབས་
དྲུག་པའི་ལྟེ་བར་ཧྲཱི་ཡིག་དཀར་པོའི་གི་གུའི་ནང་དུ་ཟླ་གདན་ལ་རང་ཉིད་ཐ་མལ་པའི་རྣམ་པ་ཅན་སོགས་བསྒྲུབ་བྱ་རྣམས་དང། རྩི་བས་དྲུག་གི་སྟོང་དུ། ཨོ་ཨ་ར་པ་ཙ་ན་ཞེས་པའི་ཡི་གེ་དྲུག་དང། རྩི་བས་མཚམས་
དྲུག་ཏུ་ཧྲཱི་དྲུག་ཤར་གྱི་པད་འདབ་ཀྱི་ཕྱི་ངོས་སུ་གསལ་བྱེད་ཀ་ཁ་ག་གྷ་བཞི་བསྒྲིགས་དང། ནང་ངོས་སུ་དབྱངས་ཨ་ཨཱ་ཉིས་བསྒྲིགས། དེ་བཞིན་དུ་ཤར་ལྷོར་ཙ་ཚ་ཛ་ཛྷ་དང་ཨི་ཨཱི། ལྷོར་ཊ་ཋ་ཌ་ཌྷ་དང་ཨུ་ཨཱུ་

[068A]༄༅། །ལྷོ་ནུབ་ཏུ་ཎ་ཏ་ཐ་ད་ ནུབ་བྱང་དུ་བ་བྷ་མ་ལ་དང་ཨེ་ཨཻ། བྱང་དུར་ལ་ཝ་ཤ་དང་ཨོ་ཨཽ། །བྱང་ཤར་དུ་ཥ་ས་ཧ་ཀྵ་དང་ཨཾ་ཨཿ་ཡི་གེ་ཐམས་ཅད་ཁ་དོག་
དཀར་པོ་འོད་ཟེར་འཕྲོ་བ་ལ་སེམས་བཏང་དེ། ཨོཾ་ཨ་ར་པ་ཙ་ན་ཧྲཱི་ཞེས་ཀློག་པའི་ཚུལ་དུ་བཟླས་པས། སྔགས་ཀྱི་སྒྲ་དེ་ཕྱག་དང་ཐུགས་ཀའི་པི་ཝང་གིས་སྒྲོག་པར་བསམ་ཞིང། འཁོར་ལོ་བསྐོར་བ་དང་མི་ཤེས་པ་
གཅོད་པའི་དམིགས་པ་མ་བྱས་ཀྱང་ཆོག་ལ། གཞན་མ་སྔར་ཡབ་ཀྱི་སྐབས་སུ་བཤད་པ་ལྟར་འོད་ཟེར་གྱི་སྣར་ལྷ་མོ་དཀར་མོ་སྤྲོས་ནས་མ་དག་པ་འཁྲུད་པ་དང། འོད་ཟེར་དཀར་པོ་ཟླ་བ་ཤར་བ་ལྟར་སྤྲོས་ནས་མ་རིག་པ་
བསལ་བ་དང། བདུད་རྩི་དཀར་པོ་དབྱངས་ཅན་མའི་སྐུར་གསལ་བས་ཤེས་རབ་ཆེ་བ་དང། ཨོཾ་ཨ་ར་པ་ཙ་ན་ཧྲཱི་དང་དབྱངས་གསལ་དུ་གསལ་བས་ཤེས་རབ་གསལ་བ་དང། ཧྲཱི་ཡིག་དཀར་པོར་གསལ་བས་
ཤེས་རབ་མྱུར་བ་དང། པི་ཝང་དུ་གསལ་བས་ཤེས་རབ་ཟབ་པ་དང། གླེགས་བམ་དུ་གསལ་བས་འཆད་པའི་ཤེས་རབ་དང། ཤེས་རབ་ཀྱི་འཁོར་ལོར་གསལ་བས་རྩོད་པའི་ཤེས་རབ་དང། གླེགས་བམ་དང་ཤེས་
རབ་ཀྱི་འཁོར་ལོ་གཉིས་ཀར་གསལ་བས་རྩོམ་པའི་ཤེས་རབ་བསྒྲུབ་པའི་ཚུལ་རྣམས་རིགས་འགྲེ་སྦྱར་ལ་ཤེས་པར་བྱའོ། །



﻿   ༈   

[056A]༄༅། །གང་དེའི་ཞབས་དྲུང་དུ། སྟབས་བདེར་འབུལ་འབྲས། དེར་སྐུ་ཁམས་བཟང་ཞིང་རྗེ་བཙུན་ནཱ་རོ་མཁའ་སྤྱོད་མའི་བཟླས་བསྙེན་ལ་བརྩོན་པ་ཆུ་རྒྱུན་ལྟར་ལྷོད་མེད་ནས་གསུང་འཕྲིན་རྟེན་ལྡན། དཔེ་
ལེ་ཚན་བཅས་གནང་འབྱོར་བཀའ་དྲིན་མཆོག་ཏུ་ཆེ། འདིར་ཡང་གསར་འཚེ་མེད་པར་སྔར་རྒྱུན་ལྟར་བདེ་བར་གནས།    ༈    དེང་སང་སྨྱུང་གནས་པ་ཕལ་ཆེར་ཆོག་བརྒྱད་ལྟ་བུ་སྦྲེལ་མའི་སྐབས་
སྦྱོར་བའི་སྔ་དྲོ་སྐྱ་རེངས་ཤར་བ་སོགས་ཀྱི་ཚེ་ཁ་ཟས་གཏོང་ཞིང། དེའི་སྔ་རོལ་ཏུ་སྡོམ་པ་ལེན་པར་བྱེད་ལ་འདིའི་སྡོམ་པ་ཉིན་ཞག་གཅིག་གི་ཚད་ཡིན་པར་ངེས་པའི་ཕྱིར། སང་ཉི་མ་མ་ཤར་གྱི་བར་དུ་སྡོམ་པ་གནས་
ན་ཉིན་ཞག་གཅིག་ལས་ཐལ་བར་འགྱུར་བ་དང། མི་གནས་ན་སྡོམ་པ་ལེན་པའི་སྐབས་སུ་དེ་ཉིད་བརྗོད་ཅིང་བསམ་པ་དོན་མེད་དུ་མི་འགྱུར་རམ། ཞེས་པའི་ལན་ནི། སྤྱིར་བསྟེན་གནས་དང་ཐེག་ཆེན་གསོ་སྦྱོང་གཉིས་འདྲ་བར་
ནམ་ལངས་ནས་ཉི་མ་མ་ཤར་གྱི་བར་གྱི་ལག་རིས་མཐོང་བ་ཙམ་ལ་ལེན་པ་ཡིན་མོད། འོན་ཀྱང་རྗེ་རྟ་ཕུག་པའི་སྨྱུང་གནས་ལྷན་ཐབས་ལས། རྗེས་ཀྱི་ཉིན་དང་པོ་སྐྱ་རེངས་ནས་ངག་འགྲོལ་གྱི་བུམ་ཆུ་གཏོར་བ་དང། ཐོར་
ཐུག་འཐུང་བ་བླ་མ་གོང་མ་རྣམས་ཀྱི་ཕྱག་སྲོལ་ཡིན་ཀྱང། སྨྱུང་གནས་ཚར་གཅིག་ཡིན་ན་ག་ལ་རུང། ཆོག་བརྒྱད་ལྟ་བུ་ཡིན་ཚེ་སྔོན་དུ་སྡོམ་པ་བླངས་ནས་ཐོར་ཐུག་གཏོང་དགོས་སམ་སྙམ། ཞེས་དང་རྒྱལ་མཆོག་བསྐལ་

[056B] སྨྱུང་གནས་ཞིག་སྦྲེལ་ནས་གཏོང་ན་སྦྱོར་བ་གཉིས་པའི་ཞོགས་པ་ཐོར་ཐུག་གཏོང་མཚམས། གསོ་སྦྱོང་གི་སྔོན་དང་རྗེས་གང་དུ་བཏང་ཡང་བཅས་པ་དང་འགལ་བའི་ཉེས་
པ་མི་འབྱུང་བས་ཁྱད་པར་མེད་ཀྱང། རང་རང་གི་བླ་མའི་མཐོང་བརྒྱུད་ཕྱག་ལན་གྱི་རྗེས་སུ་འབྲངས་ན་ཞེ་གཙང་བས་དེ་བཞིན་དུ་བྱ་ལ། འོན་ཀྱང་སྐྱ་རེངས་མ་ཤར་གོང་དུ་བཏང་ན་ཕྱི་དྲོའི་ཁ་ཟས་ཀྱི་ཉེས་པར་འགྱུར་བས་དེའི་
མཚམས་ཟིན་པ་དགོས་ཞེས་གསུངས་པ་ལ་བརྟེན་ནས། དེང་སང་དཀར་པོ་ཕྱོགས་བརྒྱད་གཏོང་བ་རྣམས་སྦྱོར་བ་གཉིས་པ་སོགས་ལ་སྐྱ་རེངས་ཤར་ངེས་པ་ནས་དང་པོར་ངག་འགྲོལ་གྱི་བུམ་ཆུ་བཏང། དེ་ནས་གསོ་
སྦྱོང་གི་སྡོམ་པ་བླངས། དེ་ནས་ཐོར་ཐུག་གཏོང་བའི་ཕྱག་ལེན་མཛད་པ་ཡིན་ལ། དེ་ལ་མི་རུང་བ་ཡང་མེད་པ་འདྲ་སྟེ། སྡོམ་གསུམ་རབ་དབྱེ་ལས། བསྙེན་གནས་མཚན་མོ་འདས་པ་ན། གཏོང་ཕྱིར་འདི་ལ་འབུལ་མི་དགོས། །ཞེས་པའི་
ཐད་ཀྱི་ཀླུ་སྒྲུབ་རྒྱ་མཚོའི་འགྲེལ་པ་ལས། བསྙེན་གནས་ཆོས་ཅན། ཁྱོད་སང་ནང་བར་འབུལ་ཆོག་མི་དགོས་པ་ཁྱོད་མཚན་མོ་འདས་ནས་སྐྱ་རེངས་ཤར་བའི་ཚེ་རང་ཤུགས་ཀྱིས་གཏོང་བའི་ཕྱིར། ཞེས་དང། སྡོམ་གསུམ་འགྲེལ་པ་ཟླ་འོད་
ནོར་བུ་ལས་ཀྱང། ཉི་མ་སྟེ་སྐྱ་རེངས་ཤར་བའི་ཚེ་ལེན་པ་ཁོ་ན་བྱེ་བྲག་ཏུ་སྨྲ་བའི་ལུགས་བསྟན་པའི་ཕྱིར་དང། ཞེས་གསུངས་ཤིང། རྒྱལ་མཆོག་ལྔ་པས་ཀྱང། བྱེ་མདོ་གཉིས་ཀྱི་བསྙེན་གནས་ལ་ཉིན་ཞག་གཅིག་

[057A]༄༅། །པར་གྲགས་ཀྱང་ཞིབ་ཏུ་བྱས་ན། བྱེ་བྲག་ཏུ་སྨྲ་བར་ད་ནང་སྐྱ་རེངས་ཤར་ནས་སང་སྐྱ་རེངས་མ་ཤར་གྱི་བར་ཉིན་ཞག་ཕྲུགས་གཅིག་ཚང་ལ། མདོ་སྡེ་པས་ཟས་ཟོས་ནས་བླངས་ན་ཉིན་ཞག་ཚང་
བ་མི་ཡོངས་བའི་ཁྱད་པར་ཡོད་ཅིང། ཞེས་གསུངས་པས་སོ། དེ་ཡང་རང་ཅག་གནས་པའི་ས་འདིར་སྐྱ་རེངས་ཤར་བའི་ཚེ་འཛམ་བུའི་གླིང་འདིའི་ཤར་མཐའི་ས་ཁད་ཡངས་ས་ལྟ་བུར་ཉི་མ་འཆར་སྲིད་པ་ལ་དགོངས་སམ་
སྙམ་སྟེ། འོད་ལྡན་ལས། ཇི་སྟེ་འོ་ན་ཉི་མ་མ་ཤར་ཀྱང་སྐྱ་རེངས་དང་པོ་ཤར་ན་ཉིན་མོའི་ཐ་སྙད་གདགས་སམ་ཞེ་ན་བཤད་པ་སྣང་བ་ཡོད་པའི་ཕྱིར། ཞེས་སོགས་དང། བསྟན་བཅོས་ལས་སྣང་བའི་གནས་སྐབས་ནི་ཉི་མོ་
ཡིན་ལ། མུན་པའི་གནས་སྐབས་ནི་མཚན་མོ་ཡིན་ནོ། །ཞེས་གསུངས་པ་དང་ཡང་མི་འགལ་ཏེ། སྐྱ་རེངས་དང་པོ་ལ་སོགས་པ་ནས་སྣང་བ་རྩོམ་པ་ཡིན་པའི་ཕྱིར་རོ། །ཞེས་དང། འཇམ་དབྱངས་བཞད་པའི་འདུལ་
ཊིཀ་ལས་ཀྱང། ཉི་མ་ཤར་བའི་ཐོག་མའང་ཡོད་དེ། གླིང་དེའི་དབུས་སུ་ཉི་མ་ཤར་བར་འཇོག་སྟེ། རས་ཡུག་གི་ཕྱོགས་གཅིག་ཚིག་པ་ན་རས་ཡུག་ཚིག་པར་འཇོག་པ་བཞིན་ཡིན་པའི་ཕྱིར། ཞེས་དང། མགོན་པོ་
ཡིད་བཞིན་ནོར་བུའི་ལོ་རྒྱུས་ལས། རྒྱ་གར་ནས་ཉི་མ་ཤར་མ་ཐག་ཡོངས་པས་བོད་ས་རོང་དོག་པས་ནམ་ལངས་མ་ཐག་སླེབས་པ་ཡིན་གསུངས། ཞེས་འབྱུང་བ་རྣམས་གུང་བསྒྲིགས་པ་ལས་སོ།།



﻿   ༈    ཛམ་བྷ་ལ་དཀར་པོ་ལ་ཆུ་སྦྱིན་མདོར་བསྡུས་བྱེད་ན། བརྒྱ་རྩའི་བདེན་སྟོབས་དང། ཆོས་སྦྱིན་གྱི་བར་དེར། རིན་པོ་ཆེའི་གཏོར་
སྣོད་གཙང་མའི་ནང་དུ་བསྐྱེད་པ་ཡིན་པས། པད་ཟླར་གཡུ་འབྲུག་སྟེང་དུ་ཛམ་བྷ་ལ། །དཀར་པོ་ཁ་ཊཱཾ་རྩེ་གསུམ་བེ་ཅོན་བསྣམས། །ཕྱོགས་བཞིར་མཁའ་འགྲོ་རིགས་བཞིས་བསྐོར་བ་ཡི། །
སྐུ་ལ་ཉལ་འགྲོའི་རྒྱུན་འབུལ་དངོས་གྲུབ་སྩོལ། །ཨོཾ་པདྨ་ཀྲོ་དྷ་ཨཱ་རྱ་ཛམྦྷ་ལ་ཧྲཱི་ད་ཡ་ཧཱུཾ་ཕཊ། ཅེས་ཆུ་རྒྱུན་སྦྲེང་ཞིང་བཟླ། ཨོཾ་པདྨ་ཀྲོ་དྷ་ཨཱརྱ་ཛམྦྷ་ལ་ས་པ་རི་ཝཱ་ར་ཨརྒྷཾ་སོགས་ཀྱིས་
མཆོད། ཤེལ་དཀར་ཞུན་མའི་ཕུང་པོ་དབང་གཞུ་ཡིས། །རབ་དཀྲེས་གར་དགུའི་ཉམས་ལྡན་གནོད་སྦྱིན་དབང། །འདོད་དགུའི་དངོས་གྲུབ་ཆར་ལྟར་འབེབས་མཛད་པ། །དཔལ་ལྡན་ཛམ་བྷ་ལ་ལ་ཕྱག་འཚལ་ལོ། །ཞེས་པས་བསྟོད། མགྲོན་རྣམས་མི་དམིགས་པར་བསམས་ལ་ཆུ་མཐེབ་སྲིན་གྱིས་རང་གི་ལྕེ་ཐོག་ཏུ་བཞག་ལ་དངོས་གྲུབ་བླང། ཆུ་ཅུང་ཟད་ཕྱོགས་
བཞིར་གཏོར་ཞིང། ལྷག་མ་གཞན་དུ་མ་འཁྱོར་བར་ལོངས་སྤྱད་ན་ཟས་ནོར་གྱི་དངོས་གྲུབ་ཆར་ལྟར་འབབ་པར་གསུངས་སོ། །དམིགས་པའི་གནད་ནི། ཡན་ལག་བརྒྱད་ལྡན་གྱི་

[142A]༄༅། །ཆུ་ཕུལ་བ་དེ་མུ་ཏིག་གི་འཕྲེང་བར་གྱུར་ནས་གཙོ་འཁོར་ལྔའི་ཞལ་དུ་ཞུགས་པས་སྐུ་གང། བཀྲེས་སྐོམ་དང་ཟུག་རྡུ་ཞི་ཞིང་བདེ་བ་དང་ལྡན་པར་གྱུར། ཞལ་ནས་མུ་ཏིག་སོགས་
རིན་པོ་ཆེ་དང་འབྲུའི་དངོས་གྲུབ་ཀྱི་ཆར་ཕབ་པས། ཡུལ་ཕྱོགས་དང་གནས་ཁང་དང་བང་མཛོད་ཐམས་ཅད་གང་བའི་མོས་པ་བྱེད་པ་ལགས། དམ་རྫས་བཅས་ཕྲན་གྱིས་ཕུལ་



﻿   ༈    ཡང་བཀྲ་ཤིས་བྱས་ནས་བཞག་ཆོག་
ཟེར་བ་ཇི་ལྟར་ལགས། ཞེས་པ་ལ་ལན་ནི། མཚམས་གྲོལ་ནས་ཀྱང་ད་དུང་རེ་ཞིག་ཉིན་དེ་བཞིན་བསྒོམ་བཟླས་དང་གཏོར་འབུལ་གྱི་རྒྱུན་སྐྱོང་ན་བྲིས་སྐུ་དང་མཆོད་གཏོར་རྣམས་བཞག་ཆོག་ཅིང། དེ་འདྲའི་ངེས་པ་
མེད་ན་བསྙེན་ཡིག་འདུས་པའི་རྒྱན་ལས། བསྙེན་མཚམས་གྲོལ་ནས་མཆོད་གཏོར་རྣམས་བྱིན་རླབས་ཀྱི་ཚུལ་དུ་རང་གིས་ལོངས་སྤྱོད་པ་དང། གྲོགས་དམ་ཚིག་ཅན་གཞན་ལ་སྦྱིན་དུ་རུང་གི། ཁྱི་དང་སློང་མོ་བ་དང་
དམ་ཚིག་མི་གཙང་བའི་རིགས་ལ་གཏན་ནས་མི་སྦྱིན་ཞིང། རང་གིས་ལོངས་མི་སྤྱོད་ན་ཆུ་གཙང་ལ་གཤེགས། ཡི་དམ་གྱི་བྲིས་སྐུ་དང། ཀ་པཱ་ལ་དང། རྡོར་དྲིལ་དང། བགྲང་འཕྲེང་དང། སྣ་ཚོགས་རྡོ་རྗེའི་སྟན་

[082A]༄༅། །སོགས་དམ་ཚིག་གི་རྫས་རྣམས་དབང་མ་ཐོབ་པ་དང་དམ་ཚིག་མི་གཙང་བའི་རིགས་ལ་མི་བསྟན་པར་སྦ་བར་བྱའོ། །ཞེས་གསུངས་པ་ལྟར་བྱ་བ་ཡིན་གྱི་གཏོར་མ་དང་དཀྱིལ་ཐང་
སོགས་ལ་ཆེད་གཉེར་གྱི་བསྒུལ་བསྐྱོད་གཏོང་དགོས་ཟེར་བ་ལ། མཁས་འདོད་ཐལ་བས་བླུན་པོའི་རང་རྟགས་སྟོན་པ་ཙམ་མ་གཏོགས་རྒྱུ་མཚན་ཡང་དག་པ་ཅི་ཡང་མ་མཐོང་ངོ། །དེ་ལྟར་བདག་ཉིད་མཚམས་
སྒང་དུ་སོང་གཤེས་ཐོས་བསམ་གྱི་བྱ་བ་གཞན་དང་གཞན་སྒྲུབ་དགོས་པ་དང། སྤྱིར་ལེ་ལོ་ཆེ་ཞིང་ལྷག་པར་ཡི་གེ་འདྲི་བ་ལ་ཤིན་ཏུ་འཚེར་བ་དང། ཡང་སྒོས་ཡ་སྲིན་གྱི་ནད་བབས་ལྕི་བ་སོགས་འདུག་ཀྱང་
སྐུ་ཉིད་དགོངས་པ་ཁྲེལ་དོགས་ད་ལམ་ཉག་རྐྱང་དཀའ་བ་ཁུར་དུ་བཟོད་པར་བྱས་ཏེ། རང་གིས་གང་ཤེས་ཡིག་ལམ་དུ་བསྟར་ཏེ་ཕུལ་ཡོད་པས་གང་མཁྱེན་ཉམས་ལེན་གྱི་ཐོག་ཏུ་བསྒྲིལ་ཏེ་ཐོས་པ་དོན་དང་ལྡན་
པ་ཞིག་མཛད་འཚལ་ཞིང། གཟིགས་རྟེན་དམ་རྫས་བཅས་ཚེས་བཟང་པོར་ཕུལ་



﻿   ༈    ཨཱཏྨ་ཀཿ་ནི་བདག་ཉིད། ཨ་ཧཾ་ནི་ངའོ་སྟེ་རྡོ་རྗེའི་བདག་ཉིད་ངའོ་ཞེས་ཕྱག་མཚན་རྡོ་རྗེ་དཀར་པོ་རྩེ་ལྔ་པ་ཨོཾ་ཨཱ་ཧཱུཾ་གིས་མཚན་པ་ལ་ང་རྒྱལ་འཇོག་པའོ། །བྱ་རྒྱུད་ཀྱི་བསྙེན་པ་བྱ་ཚུལ་སྤྱིར་དཔྱད་གཞི་ཆེ་ཞིང། ད་

[086A]༄༅། །ལམ་བྲེལ་བ་དང་ཡང་འདོམ་པ་བཅས་འདྲི་སྐབས་མ་བདེ་བར་ཁྲེལ་ཆ་མེད་པ་ཞུ་ཞུ། རྟེན་ཞིག་ཁུག་གང་བཅས་ཚེས་ལ་ཕུལ་



﻿   ༈   

[084A]༄༅། །རྣམ་བུམ་གྱི་མཚན་ལྷར་གདན་བཞི་བརྩེགས་བཤད་སྙམ་པ་ལོག་རྟོག་སྟེ། ཉི་མ་ཟླ་བ་ཉི་མ་གསུམ། ཞེས་པ་ནི། ཉི་མ་གཉིས་དང་ཟླ་བ་གཅིག་སྟེ་གསུམ་བརྩེགས་པའི་དོན་མིན་གྱི། གཙོ་བོ་ལ་
ཉི་མ༑ གཏི་མུག་གཤིན་རྗེའི་གཤེད་ལ་ཟླ་བ། སེར་སྣ་འདོད་ཆགས་ཕྲག་དོག་གཤིན་རྗེའི་གཤེད་རྣམས་ལ་ཉི་མ་རེ་རེ་སྟེ་ཁྱོན་ཉི་མ་གསུམ་བསྐྱེད་པ་ཡིན་པས་གཙོ་བོ་ལ་ཆོས་འབྱུང་ཡོད་མེད་ཙམ་མ་གཏོགས་དཀྱིལ་ཆོག་
རིན་འཕྲེང་དུ་གསུངས་པ་དང་ཤིན་ཏུ་མཐུན་ནོ།།



﻿   ༈   
དང་གཞལ་ཡས་ཁང་སྐྱེད་བྱེད་ཀྱི་རྡོར་སེམས་དང་རྣམ་སྣང་གི་ཕྱག་དང་པོ་གཉིས་ཀྱིས་ཡུམ་ལ་འཁྱུད་པའི་ཕྱག་རྒྱ་མཛད་པས་ཕྱག་མཚན་གྱི་གོ་ཆོད་པ་ཡིན་ཏེ། གཙུག་ཏོར་དང་ཧཱུཾ་མཛད་དང། སྡིགས་མཛུབ་
དང། སྐྱབས་སྦྱིན་དང། མཆོག་སྦྱིན་གྱི་ཕྱག་རྒྱ་སོགས་ཀྱིས་ཕྱག་མཚན་གྱི་གོ་བཅད་པའི་ལྷ་ཇི་སྙེད་ཅིག་སྣང་བའི་ཕྱིར་རོ།།



﻿   ༈    གྲིབ་ཚོད་འཛིན་ཚུལ་ཇི་ལྟར་ཞེ་ན། ཐུར་མ་སོང་བཞི་བའི་གྲིབ་མ་སོང་རེ་ལ་རྐང་པ་དང་སོར་བཞི་ལ་སྐྱེ་བུའི་ཐ་སྙད་བྱེད་པ་ལགས།།



﻿   ༈    རང་ལ་ཆོས་ཀྱི་སྒོ་ནས་བཀའ་དྲིན་ཆེ་ཤོས་ཀྱི་བླ་མ་ཞིག་རྩ་བརྒྱུད་ཀྱི་བླ་མ་ཀུན་འདུས་ཀྱི་ངོ་
བོར་མོས་ནས་དེ་དང་ཡི་དམ་གྱི་ལྷ་དབྱེར་མེད་དུ་མོས་ན་དེ་ཁས་ཆོག་གམ་སྙམ་ལགས་



﻿   ༈    ཨོཾ་སསྟི། །རྣམ་བཞིའི་སྐྱེས་བཟང་དང་འགྲོགས་དྲི་ཚིག་མཆིད།རྣམ་གཡེང་མཁན་
པོའི་ལག་རྩེར་སོན་ལས་སླར། །རྣམ་རྟོག་རི་མོར་སྤེལ་འདི་སྤྲོ་བར་བྱ། །དེ་ཡང་བྱང་སེམས་ཀྱི་སྡོམ་པ་ཉི་ཤུ་བར། ཉོན་མོངས་དྲག་ལས་ཞེས་སོགས་ཚིག་རྐང་བཅུ་དྲུག་གི་དོན་ཇི་ལྟར་ཡིན་ཞེ་ན། དེ་ཡང་ཚིག་རྐང་དང་པོ་བཞིས་ཉེས་པ་

[013B] དེ་ནས་ཉེས་པ་བཞི་པོ་ཇི་ལྟར་ཡིན་འཆད་པ་ལ། རྙེད་དང་ཞེས་སོགས་གཉིས་ཀྱིས་རྙེད་བཀུར་ལ་ཆགས་པའི་ཕམ་པ་
དང། སྡུག་བསྔལ་ཞེས་སོགས་གཉིས་ཀྱིས་ལོངས་སྤྱོད་ལ་སེར་སྣ་བྱེད་པའི་ཕམ་པ་དང། གཞན་གྱིས་ཞེས་སོགས་གཉིས་ཀྱིས་སེམས་ཅན་ལ་གནོད་སེམས་ཀྱི་ཕམ་པ་དང། ཐེག་པ་ཞེས་སོགས་གཉིས་ཀྱིས་ཆོས་ལ་རྨོངས་པའི་
ཕམ་པ་རྣམས་ཀྱི་ངོས་འཛིན་བསྟན། དེ་ནས་ཉམས་ན་ཕྱིར་བཅོས་བྱེད་ཚུལ་འཆད་པ་ལ། སྡོམ་པ་སླར་ཡང་བླང་བར་བྱ། ཞེས་པས་ཉེས་པ་བཞི་པོ་ཉོན་མོངས་དྲག་པོས་བྱས་ན་བྱང་སྡོམ་གཏོང་བས། སྡོམ་པ་བསྐྱར་
ནས་ལེན་དགོས་པ་དང། ཟག་པ་འབྲིང་ནི་གསུམ་ལ་བཤགས། ཞེས་པས་ཉེས་པ་བཞི་པོ་ཉོན་མོངས་འབྲིང་གིས་བྱས་ན་བྱང་སྡོམ་མི་གཏོང་ཡང་ཉེས་པ་འབྱུང་བས་བཤགས་ཡུལ་གསུམ་ཡན་ཆད་ལ་བཤགས་དགོས་པ་དང། གཅིག་
གི་མདུན་དུ་ལྷག་མ་རྣམས། ཞེས་པས་ཉེས་པ་བཞི་པོ་ཉོན་མོངས་ཞན་པས་བྱས་ན་སྔར་ལས་ཡང་བས་བཤགས་ཡུལ་གཅིག་གི་མདུན་དུ་བཤགས་ཀྱང་འདག་པ་དང། ཉོན་མོངས་མི་མོངས་བདག་སེམས་བཞིན། ཞེས་པས་ཟག་
པ་ཆུང་འབྲིང་གཉིས་ཀ་ལ་བཤགས་ཡུལ་མཚན་ཉིད་དང་ལྡན་པ་གཏན་ནས་མ་འབྱོར་ན། ཉེས་བྱས་ཉོན་མོངས་ཅན་མ་ཡིན་པའི་བཤགས་ཚུལ་བཞིན་དུ་རང་སེམས་ལ་སྔར་བྱས་ལ་འགྱོད་སེམས་དང་ཕྱིན་ཆད་ལ་སྡོམ་

[014A]༄༅། །སེམས་བྱས་ཀྱང་འདག་པར་བསྟན་པ་ཡིན་ལ། དེས་ན་ཕམ་པ་བཞི་སོ་སོའི་ངོས་འཛིན་དང། ཟག་པ་ཆེ་འབྲིང་ཆུང་གསུམ་གྱི་ངོས་འཛིན་དང། ཉེས་བྱས་ཞེ་དྲུག་པོ་རྣམས་ལ་ཀུན་སློང་གི་བསམ་པའི་དབང་
གི་ཉོན་མོངས་ཅན་དང་ཉོན་མོངས་ཅན་མ་ཡིན་པར་འགྱུར་ཚུལ་སོགས་ཞིབ་ཏུ་བྲིས་ན་ཡི་གེ་མང་པོར་འགྱུར་བས་འཇིགས་ཏེ་འདིར་བརྡ་བསྟན་པ་ཙམ་རེ་བྱས་པའོ། །དེ་ཡང། དཀོན་མཆོག་གསུམ་གྱི་དཀོར་འཕྲོག་པ་
གོང་འོག་གཉིས་ནས་གཉིས་པར་ཐུབ་པས་གསུངས་པ་ཡིན། ཞེས་པ་ཚིག་དྲུག་ཇི་ཡིན་འདྲི་བ་ལ། དཀོན་མཆོག་ཅེས་སོགས་གཉིས་ཀྱི་དོན་ནི། དཀོན་མཆོག་གསུམ་གང་རུང་ལ་ཕུལ་བའི་རྫས་ཐ་ན་དར་སྐུད་
རས་སྐུད་དམ་ཞལ་ཟས་གཅིག་གམ་མེ་ཏོག་འདབ་མ་གཅིག་ཙམ་ཡན་ཆད་རང་དོན་དུ་མ་བྱིན་པར་བླངས་ནས་ཀུན་དཀྲིས་ཚང་ན་བྱང་སྡོམ་གཏོང་རྒྱུའི་ཕམ་པ་དང་པོ་འབྱུང་ཞེས་པ་དང། དམ་པའི་ཞེས་སོགས་གཉིས་
ཀྱི་དོན་ནི། ཉན་ཐོས་དང། རང་རྒྱལ་དང་ཐེག་ཆེན་གསུམ་པོ་གང་རུང་གི་ལམ་ཆ་ཚང་བར་སྟོན་པའི་ཆོས་ལ་འདི་སངས་རྒྱས་ཀྱི་གསུང་མ་ཡིན་ཞེས་སྤངས་ཏེ་ཀུན་དཀྲིས་ཚང་ན་ཕམ་པ་གཉིས་པ་འབྱུང་ཞེས་པའོ། །དཀོན་
མཆོག་གསུམ་གྱི་དཀོར་འཕྲོག་པ་འོག་མ་སྟོན་བྱེད་ལ། དགེ་སྦྱོང་ཆད་པས་ཞེས་སོགས་ཚིག་རྐང་གསུམ་ཡོད་པས། དོན་དེ་འདྲི་བ་ཡིན་མིན་སོམ་ཉིར་གྱུར་ཀྱང་ཡིན་དབང་དུ་བྱས་ན་དེའི་དོན་ནི། དགེ་སྦྱོང་ལ་ནོར་གྱི་

[014B] དགེ་སྦྱོང་དེས་དཀོན་མཆོག་གསུམ་གྱི་དཀོར་བརྐུས་སམ་བརྐུར་བཅུག་པའི་ནོར་ཆད་པ་ལ་ཕུལ་བ་ཀུན་དཀྲིས་ཚང་བའི་སྒོ་ནས་བླངས་ན་ལེན་པ་པོ་ལ་ཕ་མ་པ་བཅུ་གསུམ་པ་འབྱུང་ཞེས་པའོ་
ཡང་བདག་ནི་ཟབ་མོ་ཞེས་སོགས་གཉིས་ཀྱི་དོན་ནི། རང་གིས་མ་རྟོགས་བཞིན་དུ་རྫུན་གྱིས་བདག་ནི་སྟོང་ཉིད་ཟབ་མོ་མངོན་སུམ་དུ་རྟོགས་པའི་བཟོད་པ་དང་ལྡན་པ་ཡིན་ཞེས་ཕྱིན་ཅི་ལོག་ཏུ་ཀུན་དཀྲིས་ཚང་པའི་སྒོ་ནས་
སྨྲ་བ་གཞན་གྱིས་དོན་གོ་བ་ན་ཕམ་པ་བཅུ་གཉིས་པ་འབྱུང་ཞེས་པའོ།།



﻿   ༈   
བྱས་བཞི་བཅུ་པའི་བུ་ལ་འབྲས་བུའི་གཉེན་ཟེར་བའི་རྒྱུ་མཚན་ནི། ཕ་མས་བུ་སྐྱེད་པས་ན་སྐྱེད་བྱེད་ཕ་མ་གཉིས་ལ་རྒྱུ་དང། གཉིས་ཀྱིས་བསྐྱེད་པའི་བུ་ལ་འབྲས་བུའི་ཐ་སྙད་འཐོབ་སྟེ། དཔེར་ན་

[103B] ས་བོན་ལ་རྒྱུ་དང་མྱུ་གུ་ལ་འབྲས་བུའི་མིང་འཐོབ་པ་བཞིན་ནོ།།



﻿   ༈   
ལངས་མ་དང་དབྱངས་ཅན་མ་ཞི་ཁྲོ་སྦྲགས་སྒྲུབ་བྱ་ཚུལ་ཞིབ་པར་ལྕགས་ཀ་བའི་རབ་བྱུང་མར་བྲིས་ཡོད་པས་དེ་ནས་གཡར་ལུགས་མཛོད་



﻿   ༈    དགེ་སློང་རླུང་ནང་ཅན་གྱིས་ལུས་མེར་སྲོས་ནས་བྱུག་པ་བྱེད་པའི་གནས་ཁྱད་པར་བ་ཞིག་ལ་སྲོ་ཁང་ཟེར་བས་དེར་འཕྲོད་བསྟེན་
བྱེད་པ་ལ་སྲོ་ཁང་བསྟེན་པ་ཞེས་ཟེར་



﻿   ༈   

[094A]༄༅། །སྒྲ་དྲི་རོ་རེག་བྱ་ཆོས་ཏེ། ཕྱི་གཟུང་བའི་ཡུལ་དྲུག་དང། མིག་རྣ་བ་སྣ་ལྕེ་ལུས་ཡིད་ཀྱི་རྣམ་པར་ཤེས་པ་སྟེ། ནང་འཛིན་པའི་སེམས་དྲུག་ཅེས་གྲགས་ཤིང། སེམས་སེམས་
བྱུང་གཉིས་ཀ་ནང་འཛིན་པའི་སེམས་སམ་ཡུལ་ཅན་ཡིན་གྱི། ཕྱི་གཟུང་བའི་ཡུལ་མིན་པར་གོ་ལགས་



﻿   ༈    བདེན་པ་གཉིས་ན་དོན་དམ་པ་དང་ཀུན་རྫོབ་བདེན་པ་གཉིས་སོ། །དངོས་གྲུབ་བརྒྱད་ནི། རལ་
གྲི་རི་ལུ་མིག་སྨན་རྐང་མགྱོགས་དང། །མི་སྣང་བཅུད་ལེན་མཁའ་སྤྱོད་ས་འོག་བརྒྱད། །ཅེས་པ་ལྟར་རོ། །དབང་ཕྱུག་བརྒྱད་ནི་སྐུ་གསུང་ཐུགས་དང་རྫུ་འཕྲུལ་ཀུན་འགྲོ་དང། །ཅི་འདོད་བསྐྱེད་དང་ཡོན་ཏན་དབང་ཕྱུག་
བརྒྱད། །ཅེས་པ་ལྟར་རོ།།﻿   ༈    ཞེས་པ་ལ། ཆོས་ཐམས་ཅད་མིང་
ཁེར་རྐྱང་ཡིན། དེ་ན་བདེན་པར་མ་གྲུབ་ཅེས་གསུང་པ་ཡིན་མོད། འོན་ཀྱང་ཆོས་ཐམས་ཅད་བདེན་མེད་དུ་ངེས་ཤེས་སྐྱེ་བའང་དཀའ་ན་མིང་རྐྱང་ལ་རྒྱུ་འབྲས་འཐད་ལྡན་གྱི་ངེས་ཤེས་སྐྱེ་བ་ཤིན་ཏུ་
དཀའ་བས་དབུ་མའི་ལྟ་བ་རྟོགས་དཀའ་བར་གསུངས་གདའ་བས་བླུན་པོ་བདག་འདྲ་བས་འདི་ལྟར་རོ་ཞེས་ཞུ་ག་ན་ཤེས་ཏེ། དེ་ལས་ལྡོག་པར་མཐོང་པ་ན། །སྟོང་ལ་བྱ་བ་མི་རུང་ཞིང། །བྱ་དང་བཅས་

[111B] །ཉམ་ངའི་གཡང་དུ་ལྷུང་བར་བཞེད། །ཅེས་གསུངས་པ་ལྟར་རོ།།


﻿   ༈    བསྡུ་ན་འོད་
དམར་སེར་གྱི་རྣམ་པར་བསྟིམས་པས་ཆོག་



﻿   ༈   
བསྐྱེད་པའི་ལུགས་གཉིས་སྣང་ཡང་ཁོ་བོ་གཞི་དུས་དང་མཐུན་ཅིང་རྒྱ་གཞུང་གི་ཁུངས་དང་འབྲེལ་བས་མངལ་དུ་བསྐྱེད་པར་འདོད་པ་ལགས། དེའི་གཙོ་བོ་དམ་ཚིག་སེམས་དཔའ་ཙམ་གྱིས་ཆོག་པ་ངག་འདོན་
ལྷན་ཐབས་ཀྱི་དགོངས་པ་དང། ཟ་མ་ཏོག་ཏུ། དབུས་སུ་རྡོ་རྗེ་འཇིགས་བྱེད་ཡབ་ཡུམ་ནི་སྔར་བཞིན་ནོ། །གསུངས་པ་ལྟར་ན། སེམས་དཔའ་སུམ་བརྩེགས་གྲུབ་ནའང་ལེགས་པ་འདྲ་ལགས་



﻿   ༈    མཚུངས་མེད་བླ་མ་རིན་པོ་ཆེར་ཅུང་ཟད་ཞུ་རྒྱུར། གནས་ཁང་བྱི་དོར་སྐབས་ཀྱི་བ་བྱུང་དང། བདུད་རྩི་ལྔས་སྐྱང་ནུལ་བྱ། ཞེས་པའི་བདུད་རྩི་ལྔ་དང། འདིའི་བདག་བསྐྱེད་
ཀྱི་དབང་བསྐུར་རྒྱས་བཏབ་སྐབས་ཀྱི་བུམ་པ་དཀར་པོ་བདུད་རྩི་ལྔས་བཀང་བ་བཟུང་ནས། ཞེས་པའི་བདུད་རྩི་ལྔ་ལ་ཁྱད་པར་ཡོད་དམ་མེད་ལགས། ཡོད་ན་འདི་གཉིས་ཀྱི་ངོས་འཛིན་ཇི་ལྟར་ལགས་དང་མེད་དུ་ཆུག་ནའང། བདུད་

[011B] བསྙེན་སྒྲུབ་དངོས་གཞིའི་དུས། བྱ་སྤྱོད་སོགས་ལྷ་གཞན་རྣམས་ཀྱི་གཟུངས་སྔགས་དམ་བཅའ་ཅན་འདྲ་བཟླས་ཆོག་གམ་མི་ཆོག་བཅས་ཀྱི་གསལ་ཆ་ཞིག་ཀྱང་ཐུགས་
རྗེའི་རྭ་བ་ནས་མི་འདོར་བ་མཁྱེན་མཁྱེན་ལགས།    ༈    བསྒྲུབ་གཞིའི་རྫས་དངོས་སུ་དགོས་མི་དགོས་ཀྱི་ཁྱད་པར་ཡོད་དེ། དང་པོ་ནི། བཤད་
རྒྱུད་མངོན་བརྗོད་བླ་མ་ལས། །ཡེ་ཤེས་ལྔ་ཡི་བདུད་རྩིས་ནི། །ས་ནི་ཕྱུག་པ་བྱས་ནས་ཀྱང། །བགྲོད་པར་བྱས་པའི་མེ་ཏོག་གིས་འབད་པ་ཡིས་ནི་གཏོར་བར་བྱ། །ཞེས་པའི་དོན་འཆད་པ་ན་རྗེའི་བསྐྱེད་རིམ་འདོད་འཇོ་ལས། སྒྲུབ་
ཁང་དུ་བདུད་རྩི་ལྔས་བྱུག་པ་དང། མེ་ཏོག་གཅལ་དུ་དགྲམ་མོ། །ཞེས་གསུངས་པའི་དགོངས་པ་ཡིན་པས། ཡེ་ཤེས་ལྔའི་བདུད་རྩིས་བྱུགས་པའི་མོས་པ་བྱས་པ་ཙམ་གྱིས་མི་ཆོག་གི་དངོས་སུ་རྫས་ཤིག་བྱུག་དགོས་
ལ༑ རྫས་ཀྱང་རང་རེ་ལྟ་བུ་བདུད་རྩི་ལྔ་དངོས་སུ་མི་འབྱོར་ཅིང། འབྱོར་ཀྱང་རྟོག་པས་མི་འཆུན་པ་རྣམས་ཀྱིས་ནི། ཆང་སོགས་ལ་བདུད་རྩི་རིལ་བུ་བཏབ་པའམ། དེ་ཡང་མ་འབྱོར་ན་ཆང་ངམ། ཇ་ཐང་ངམ། ཐ་ན་
ཆུ་གཙང་ཙམ་ཞིག་བདུད་རྩིར་མོས་ནས་བྱུག་དགོས་ཏེ། ཁ་སྦྱོར་ལས། རྫས་ནི་འདི་དག་ཐམས་ཅད་རྣམས། །བདུད་རྩི་ལྔ་ཡིས་སྦྱང་བར་བྱ། །ཞེས་པའི་དོན་འཆད་པ་ན་སྔགས་རིམ་ལས། བདུད་རྩི་ལྔས་སྦྱོང་བ་

[012A]༄༅། །ནི༑ བདུད་རྩི་རིལ་བུ་བཏབ་ནས་སམ། ཡང་ན་བསྒོམས་ནས་སྦྱང་བར་མན་སྙེ་ལས་གསུངས་སོ། །ཞེས་དང། འཇིགས་བྱེད་ཀྱི་བཤད་རྒྱུད་རྟོག་གསུམ་ལས། དྲི་དང་བ་ཡི་སྣ་ལྔ་དང། །ཉི་ཟླ་སོགས་པས་
བྱི་དོར་བྱ། །ཞེས་པའི་དོན་འཆད་པ་ན་མཁས་གྲུབ་རྗེའི་ཁམས་གསུམ་རྣམ་པར་རྒྱལ་བའི་ཉི་འོད་ལས། དྲི་བཟང་དང་བ་བྱུང་ལྔ་དང། ཉི་མ་སྟེ་ཁྲག་དང། ཟླ་བ་སྟེ་ཁུ་བ་དང། དེ་གཉིས་ཀྱིས་མཚོན་པའི་བདུད་རྩི་ལྔའི་རིལ་
བུ་ཆ་དལ་སྦྱར་བ་དང་བཅས་པས་ས་གཞི་དེར་བྱུག་པར་བྱའོ། །ཞེས་གསུངས་པ་ལྟར་རོ། །འོ་ན་མན་སྙེ་ལས་མོས་ནས་སྦྱང་བར་གསུངས་པ་མ་ཡིན་ནམ་སྙམ་ན། དེ་ནི་བདུད་རྩི་རིལ་བུ་མ་རྙེད་ན་རྫས་གཞན་ཞིག་བདུད་རྩིར་མོས་
ནས་སྦྱོང་བའི་དོན་ཏེ། འདུས་པའི་རྩ་རྒྱུད་ལས། ཤ་རྣམས་ཐམས་ཅད་མེད་ན་ཡང། །ཐམས་ཅད་བསམས་ནས་རྣམ་པར་བརྟག་ཅེས་པའི་དོན་འཆད་པ་ན་ཡོངས་འཛིན་པཎྜི་ཏས་བླ་མཆོད་ཆེན་མོར། ནང་མཆོད་ཀྱི་
རྫས་ཤ་ལྔ་དང། བདུད་རྩི་ལྔ་པོ་དེ་དག་དངོས་སུ་ཚང་བར་མ་འབྱོར་ནའང། འདུས་པའི་རྩ་རྒྱུད་ལེའུ་དྲུག་པ་ལས་གསལ་བར་གསུངས་པ་ལྟར། བདུད་རྩི་རིལ་བུ་ཚུལ་བཞིན་དུ་བསྒྲུབས་ནས་རིལ་བུ་དེ་ནས་ནང་མཆོད་ཀྱི་བསྒྲུབ་
གཞི་ཆང་ལ་སོགས་པར་བཏབ་པས་ཀྱང་ཤིན་ཏུ་རུང་ཞིང། དེ་ཡང་མ་འབྱོར་ན་བསྒྲུབ་གཞི་ཆང་ཙམ་མམ་དེ་ཡང་དགག་དགོས་ཀྱི་དབང་གིས་སྟབས་མ་བདེ་ན། རྒྱ་ཇའི་ཁུ་པའམ། ཐ་ན་ཆུ་ཙམ་གྱིས་ཀྱང་རུང་བར་མན་ངག་

[012B] ཞེས་གསལ་བར་བཀྲལ་བ་ལྟར་ཡིན་ལ། བདུད་རྩི་རིལ་བུ་ལ་བདུད་རྩི་ལྔའི་དོད་ཚང་ཚུལ་ནི། དྲི་ཆེན་ལ་ཛཱ་ཏི། རཀྟ་ལ་ཙན་དན་དམར་པོ། བྱང་སེམས་དཀར་པོ་ལ་ག་པུར། དྲི་ཚུལ་
ཁྲུས་ཆུ། ཤ་ཆེན་ལ་ཨ་རུ་གསེར་མདོག་རྣམས་དོད་དུ་གཏོང་བར་གསང་འདུས་ཀྱི་བདུད་རྩི་སྒྲུབ་ཆོག་ལས་གསུངས་ཤིང། འཇིགས་བྱེད་ལ་ནི། ཤ་ཆེན་གྱི་གནས་སུ་རྐང་མར་འབྱུང་བས་དེའི་དོད་ལ་སིཧླ་གཏོང་བར་
འགའ་ཞིག་བཞེད་པ་ལྟར་རོ། །གཉིས་པ་ནི། བཅོས་མའི་དཀྱིལ་འཁོར་ལ་བརྟེན་ནས་སློབ་མ་ལ་དབང་བསྐུར་བའི་བུམ་ཆུ་སྔོན་དུ་ལྷག་གནས་བྱེད་དགོས་པར་གསུངས་མོད་ཀྱི། བདག་བསྐྱེད་ཀྱི་སྐབས་ཀྱི་དབང་བསྐུར་
ལ་མོས་པ་ཁོ་ན་བྱ་བ་ལས་དངོས་རྫས་དགོས་པར་ཚད་ལྡན་གྱི་གཞུང་གང་དུའང་བཤད་པ་མེད་ལ། ཁྱད་པར་དུ་འདིའི་ཁུངས་ནི་སློབ་དཔོན་རྡོ་རྗེ་གྲུབ་པས་མཛད་པའི་དགྲ་ནག་གི་འགྲེལ་པ་ཡིན་པར་བསྐྱེད་རྫོགས་ཀྱི་རྣམ་
གཞག་གསལ་བའི་གཙུག་རྒྱན་ལས་བཤད་ལ། དེར་ནི་རྡོ་རྗེ་ཙ་རྩི་ཀ་ལ་སོགས་པས་བུམ་པ་ཟླ་བ་ལྟ་བུ་བདུད་རྩི་ལྔས་བཀང་བ་བཟུངས་ཏེ། དེ་རྣམས་ཀྱིས་བདག་ཉིད་ལ་བཀྲ་ཤིས་ཀྱི་ཚིགས་སུ་བཅད་པ་དང། ཡང་
དག་པར་ལྡན་པས་དབང་བསྐུར་བ་རྣམ་པར་བསམ་པར་བྱའོ། །ཞེས་མོས་པ་ཁོ་ནས་བྱ་བར་གསུངས་སོ། །དེ་ཡང་བདུད་རྩི་ལྔར་དབྱེ་ཚུལ་ནི། ལམ་རིམ་བདེ་ལམ་ལས། བདུད་རྩི་སྣ་ལྔ་འོད་ཟེར་དང་བཅས་པའི་

[013A]༄༅། །རྒྱུན་བབས། ཞེས་པ་དང་འདྲ་བས། དཀར་སེར་དམར་ལྗང་སྔོ་བའི་ཁ་དོག་གི་རྣམ་པས་དབྱེ་བའམ། ཡང་ན་མན་སྙེ་ལས། དབང་བསྐུར་བ་ནི། ཡེ་ཤེས་ཀྱི་ཆུ་རྣམས་ཀྱིས་བག་ཆགས་
དང་བཅས་པའི་སྒྲིབ་པ་ཐམས་ཅད་ཀྱི་དྲི་མ་འཁྲུད་པའོ། །ཞེས་གསུངས་པ་ལྟར་རོ། །དྲི་མ་འཁྲུད་པ་ནི་ཞི་བའི་ལས་ཡིན་པས་ཞི་བའི་སྦྱིན་སྲེག་དངོས་གྲུབ་རྒྱ་མཚོར། བུམ་པ་དཀར་པོ་བདུད་རྩི་དཀར་པོས་གང་བ་ཐོགས་ནས། ཞེས་
པ་ལྟར་འདིར་ཡང་བུམ་པ་ཟླ་བ་ལྟ་བུར་གསུངས་པའི་གནད་ཀྱིས་བདུད་རྩི་ཡང་ཁ་དོག་གི་དབྱེ་བ་མ་བྱས་པར་དཀར་པོར་བྱེད་ན་ནི། ལྔ་ཞེས་པ་དག་བྱ་ཕུང་པོ་ལྔ་དང་དུག་ལྔ་ཡོད་པ་བཞིན་དུ། དག་བྱེད་ཀྱི་བདུད་རྩི་ལའང་ངོ་བོ་
ལ་ལྡོག་པས་ཕྱེ་ན་ཡེ་ཤེས་ལྔ་ཡོད་པའི་དབང་གིས་ཡིན་ནོ། །ཞེས་ཁས་བླང་ངོ། །དྲི་བ་དང་པོའི་བཀའ་ལན་མཐའ་ཆོད་པར་ཕུལ་ཟིན་ཏེ། །གཉིས་པའི་ལན་ནི། བསྙེན་ཡིག་གི་དཀྱུས་ལ་མདོར་བསྡུས་ཤིག་དྲི་བར་འདོད་
པས་དེང་གཟིགས་པར་ཞུ།།



﻿   ༈    རྣམ་གཡེང་ཉོན་མོངས་དབང་གིས་
དམིགས་པ་ལས། །སེམས་གཡེང་འདོད་ཆགས་འབྲལ་བའི་བར་གཅོད་ཅན། །ཞེས་པ་ཡོད་ཀྱི། རྣམ་གཡེང་ཉོན་མོངས་དམིགས་པའི་དབང་སོང་ནས། ཞེས་མེད་པས་ཐུགས་ཞིབ་དང། འདོད་ཆགས་
འབྲལ་བ་ཡིན་ཞིང། དོན་ནི། སེམས་རྒྱུད་འདོད་ཆགས་དང་འབྲལ་བ་ལ་རྣམ་གཡེང་འདིས་བར་གཅོད་བྱེད། ཅེས་པ་སྟེ། མངོན་པ་ཀུན་ལས་བཏུས་པ་ལས། །རྣམ་པར་གཡེང་བ་གང་ཞེ་ན། འདོད་
ཆགས་དང། ཞེ་སྡང་དང། གཏི་མུག་གི་ཆར་གཏོགས་པའི་སེམས་ཀྱི་རྣམ་པར་འཕྲོ་བ་སྟེ། འདོད་ཆགས་དང་འབྲལ་བའི་བར་དུ་གཅོད་པའི་ལས་ཅན་ནོ། །ཞེས་གསུངས་པ་ལྟར་རོ།།



﻿   ༈    དབུ་
མཛད་བློ་བཟང་ལགས་ནས་རྩ་སྔགས་ཟེར་བ་གཞི་ནས་མི་འོང་གསུང་བ་དང། བླ་མ་དབུ་མཛད་ལགས་ནས་རྩ་སྔགས་ལ་གྲངས་ཁྲི་བཟླ་དགོས་གསུང་བ་སོགས་སྣང་བས། འདིར་ན་རྩ་སྔགས་ཡོད་མེད་དང་
ཡོད་ཚེ་གྲངས་གསོག་དགོས་མིན་ཇི་ལྟར་ཡིན་ཞེས་པ་ལ། ལན་ནི། རྗེ་བདག་ཉིད་ཆེན་པོའི་སྒྲུབ་ཐབས་རྣལ་འབྱོར་དག་རིམ་ལས། རྩ་སྔགས་སམ་འཕྲེང་སྔགས་ནི་རྒྱུད་འདི་ལས་ཡུམ་བཞི་དང་ཁྲོ་བོ་དགུའི་འཕྲེང་
སྔགས་གསུངས་པ་དང། ལྷག་མའི་འཕྲེང་སྔགས་རྒྱུད་གཞན་ལས་གསུངས་པ་རྣམས་ཡིན་ཏེ། ཞེས་ལྷ་ལྷག་མའི་རྩ་སྔགས་རྒྱུད་གཞན་ནས་འབྱུང་བར་གསུངས་ཤིང། ཨ་ཀྵཽ་བྷྱ་ཞེས་པ་མི་བསྐྱོད་པ་དང་མི་
འཁྲུགས་པ་གཉིས་ཀ་ལ་བསྒྱུར་དུ་ཡོད་པས་དེ་གཉིས་དོན་གཅིག་པ་ལ་དགོངས་ནས། ལྕང་སྐྱའི་གསང་ཆེན་མྱུར་ལམ་ལས་ཀྱང། ཏིང་ངེ་འཛིན་སེམས་དཔའི་མཐར་ཉེ་སྙིང། སྙིང་པོ། རྩ་སྔགས་ཀཾ་ཀ་ནིས་

[077A]༄༅། །རིམ་པ་ལྟར་བསྐོར་བ། ཞེས་གཙོ་བོའི་རྩ་སྔགས་མི་འཁྲུགས་པའི་གཟུངས་ཀཾ་ཀ་ནི་ཡིན་པར་གསུངས་པས་འདིར་གཙོ་བོ་ལ་རྩ་སྔགས་ངེས་པར་ཡོད་ལ། ལས་རུང་གི་བསྙེན་པའི་སྐབས་
སུ་རྩ་སྔགས་ལ་གྲངས་གསོག་བྱེད་ན་བླ་མེད་ཀྱི་ལུགས་ལ། རྒྱལ་མཆོག་བསྐལ་བཟང་རྒྱ་མཚོའི་དབང་དོན་དེ་ཉིད་ཡང་གསལ་སྣང་བ་རྡོ་རྗེ་སེམས་དཔའི་ཞལ་ལུང་ལས། འདུས་པའི་སྐབས་འདིར་ཡང་གཙོ་བོ་ལ་
འབུམ་འཁོར་རྣམས་ལ་ཁྲི་ཁྲག་རེ། བགེགས་མཐར་བྱེད་ཀྱི་འཕྲེང་སྔགས་ཁྲི་བཟླ་དགོས་ལ། བཟླས་བྱའི་སྔགས་ནི་ནག་པོ་སྤྱོད་པས། དཔའ་བོའི་སྙིང་པོའི་གསང་སྔགས་ནི། །ཁྲི་ཁྲག་གསུམ་དུ་བཟླས་པར་བྱ། །ཞེས་སྙིང་
པོའི་སྔགས་ལ་གསུངས་པ་དང། དོན་ཡོད་ཞབས་ཀྱིས། འཇིགས་བྱེད་ལ་སྙིང་པོ་ཡི་གེ་བཅུ་པ་འབུམ་བཟླ་བར་གསུངས་པ་ལྟར། རྩ་སྔགས་དང་སྙིང་པོ་གང་རུང་གཅིག་ལ་གྲངས་བསྙེན་བྱས་པས་ཆོག་པར་བཞེད་ལ། ཉེ་
སྙིང་གིས་གོ་ཆོད་མི་ཆོད་གསལ་བར་བཤད་པ་ཞིག་མ་མཐོང་ངོ། །གསང་འདུས་ལ། བཛྲ་དཧྲྀ་ཀྲ་ཡི་གེ་གསུམ་དང་སྦྲེལ་བའི་སྙིང་པོ་འབུམ་བཟླས་པས་ཆོག་པ་བཞི་བརྒྱ་ལྔ་བཅུ་པའི་དགོངས་པའང་ཡིན་ནོ། །ཞེས་གང་
གསུངས་པ་ལྟར་འབུམ་བཟླ་དགོས་ཤིང། སྙིང་པོ་ལ་གྲངས་གསོག་བྱེད་ན་རྩ་སྔགས་གཏན་ནས་མ་བཟླས་ཀྱང་ཆད་པའི་ཉེས་པ་མེད་པར་འདོད་པ་ལགས་



﻿   ༈   

[077B] བདག་མདུན་གཅིག་སྒྲུབ་ལགས་ཞེས་པ་ལ། ལན་ནི། མངོན་རྟོགས་ངག་འདོན་ལྷན་ཐབས་སུ་མི་གསལ་ཡང། རང་གི་ཐུགས་ཀའི་འོད་ཟེར་གྱི་གཏོར་མགྲོན་མདུན་དུ་
སྤྱན་དྲངས་ནས་འབུལ་ཚུལ། རྗེའི་སྒྲུབ་ཐབས་རྣལ་འབྱོར་དག་རིམ་དང། འགྲེལ་གཏོར་གུང་བསྒྲིགས་ནས་ཤེས་པར་བྱ་དགོས་སོ།།



﻿   ༈    ཞེས་པའི་དོན་ནི། སྲོག་གཅོད། མ་
བྱིན་ལེན། ལོག་གཡེམ་སྟེ། ལུས་ཀྱི་ལས་ལམ་གསུམ། རྫུན༑ ཕྲ་མ༑ ཚིག་རྩུབ། ངག་བཀྱལ་ཏེ། ངག་གི་ལས་ལམ་བཞི། བརྣབས་སེམས། གནོད་སེམས། ལོག་ལྟ་སྟེ་ཡིད་ཀྱི་ལས་ལམ་གསུམ་སྟེ། མི་དགེ་བའི་ལས་ལམ་བཅུའོ། །མི་དགེ་
བ་བཅུ་ལ་ལས་ཀྱི་ལམ་ཞེས་བརྗོད་པའི་རྒྱུ་མཚན་ནི། འདི་རྣམས་ཡིད་ཀྱི་ལས་སེམས་བྱུང་སེམས་པ་འཇུག་པའི་གྮིའམ་ལམ་ཡིན་པའི་ཕྱིར་ཏེ། ལམ་རིམ་ཆེན་མོ་ལས། དེ་དག་ལས་སེམས་པ་ནི། ལས་ཡིན་ལ་ལས་ཀྱི་ལམ་ནི་
མིན་ནོ། །ལུས་ངག་གི་བདུན་ནི་ལས་ཀྱང་ཡིན་ལ། སེམས་འཇུག་པའི་གཞི་ཡིན་པས་ལས་ཀྱི་ལམ་ཡང་ཡིན་ནོ། །བརྣབས་སེམས་སོགས་གསུམ་ནི་ལས་ཀྱི་ལམ་ཡིན་གྱི་ལས་ནི་མིན་ནོ། །ཞེས་གསུངས་པ་ལྟར་རོ། །ཡང་དག་པར་བླང་
བ་ལ་ཞུགས་པ་ནི། ཏཱ་ར་ནཱ་ཐའི་འགྲེལ་པ་ལས། ཡང་དག་པ་ནི་ཚབས་ཆེན་པོའི་མིང་ཡིན་ལ། བླངས་པ་ནི་ལས་དེ་ལ་ཞུགས་པའམ། ཡང་ཡང་བྱེད་པའི་དོན་ཡིན་གྱི། དམ་འཆའ་ཞིང་བླངས་པ་ངེས་པར་དགོས་པ་ནི་མ་ཡིན་ནོ། ཞེས་གསུངས་
པ་ལྟར་རོ།།



﻿   ༈    ལན་ནི། ལྕང་སྐྱའི་གསང་ཆེན་
མྱུར་ལམ་ལས། རང་གི་ཕྱོགས་མཚམས་སུ་འཁོད་པར་གསུངས་ཤིང། གཞུང་གཞན་དུ་སྔོན་འགྲོ་མཆོད་པའི་འགོ་རང་གི་གཡོན་ནས་རྩོམ་པར་བཤད་པ་དེ་མགྲོན་མདུན་དུ་བསྐྱེད་པ་ལ་དགོངས་པར་སྣང་བས་དེ་གཉིས་གང་བདེ་ཞིག་བྱས་པས་ཆོག་པར་མངོན་ནོ།།



﻿   ༈   
བྱའི་སྡོམ་པ་བསྒྲག་པའི་སྐབས་ཀྱི་རྣམ་སྣང་ལ། འདི་ནི་སངས་རྒྱས་རིགས་དག་པའི། ཞེས་དྲངས་ཤིང། རྗེའི་རྩ་ལྟུང་རྣམ་བཤད་དངོས་གྲུབ་སྙེ་མར། འདི་ནི་སངས་རྒྱས་རིགས་དགའ་བའི། ཞེས་དྲངས་ནས་དེ་ཉིད་
དག་པའི་ཁུངས་སུ། འདི་ནི་སངས་རྒྱས་རིགས་ཡིད་འོང། ཞེས་དཀྱིལ་ཆོག་མང་པོར་འབྱུང་ཚུལ་གསུངས་སོ། །དེ་ལྟར་ན་དག་པའི་ཞེས་པ་དང་དགའ་བའི་ཞེས་པ་གཉིས་འགྱུར་ཁྱད་ཙམ་མ་གཏོགས་དོན་འདྲ་བ་བཞིན་
དུ༑ བདེ་མཆོག་གི་སྐབས་ཀྱི་དག་པ་གསུམ་གྱི་རྣལ་འབྱོར་ཞེས་པ་དང། དགའ་བ་གསུམ་གྱི་རྣལ་འབྱོར་ཞེས་པ་གཉིས་ཀྱང་རྒྱ་སྐད་གཅིག་ལ་བོད་སྐད་དུ་འགྱུར་མི་འདྲ་བའི་ཁྱད་པར་ཡིན་ཞེས་སྨྲས་སོ། །



﻿   ༈    རྣམ་ཀུན་མཁྱེན་བརྩེས་འདོར་མེད་བཀྲ་ཤིས་དབང་འདུས་ལགས་ཀྱི་ཞབས་དྲུང་དུ། འབུལ་འབྲས། ད་ལམ་གནས་ཚུལ་ཞིབ་འབྲེལ་གྱི་གསུང་
བྲིས་ལྷ་རྫས་རིན་འཁོར་གྱི་རྟེན་ལྡན་གནང་འབྱོར་ལྟར། ཐུགས་བཞེད་འགྲུབ་ཕྱིར་བླ་མ་དཀོན་མཆོག་ལ་གསོལ་འདེབས་རྒྱུན་ལྡན་དུ་ཞུ། དྲི་བ་མཛད་ལན། ཡན་ལག་བརྒྱད་ལྡན་ལ་སྤྱིར་འཕགས་ལམ་

[128A]༄༅། །ཡན་ལག་བརྒྱད་པ། བསྙེན་གནས་ཡན་ལག་བརྒྱད་པ། ཆུ་ཡན་ལག་བརྒྱད་པ་སོགས་འབྱུང་བ། སྐབས་དང་བསྟུན་ནས་མཁྱེན་དགོས་ཤིང། བདུད་རྩི་སྙིང་པོ་ཡན་ལག་བརྒྱད་པ་ཞེས་
པ་ནི༑ རྩ་རྒྱུད་ལས། ལུས་དང་བྱིས་པ་མོ་ནད་གདོན། །མཚོན་དུག་རྒས་དང་རོ་རྩ་བ། །ཡན་ལག་བརྒྱད་དུ་ཤེས་པར་བྱ། །ཞེས་གསུངས་པ་ལྟར། ལུས་་སྤྱི་གསོ་བ། བྱིས་་པའི་ནད་གསོ་བ། མོ་ནད་་གསོ་བ། གདོན་་
ནད་གསོ་བ། མཚོན་་རྨ་གསོ་བ། དུག་་ནད་གསོ་བ། རྒས་་ནད་གསོ་བ། རོ་་རྩ་ཁུ་བ་གསོ་བ་དང་བརྒྱད་ཡིན་ཏེ། རྒྱས་པར་མན་ངག་་རྒྱུད་ལས་འབྱུང་བ་ལྟར་མཁྱེན་དགོས་སོ། །གཟིགས་རྟེན་དམ་རྫས་བཅས་ཚེས་བཟང་པོར་
ཕུལ༑༑



﻿   ༈    བྱིངས་བསམ་གཏན་དང་སྟོང་ཙམ་ཞིག་རྫས་ཀྱི་བྱ་རྩིས་བཞིན། བསྒྲུབ་བྱ་བཀྲུ་པ་སྤེལ་ཚིག་སོགས་
ཇི་ལྟར་ལགས། ཞེས་པའི་ལན་ནི། རྗེ་རིན་པོ་ཆེའི་བདེ་མཆོག་གི་བསྐྱེད་རིམ་འདོད་འཇོ་ལས། དེ་རྣམས་ལ་སྤྱིར་ཉེས་པ་དག་བྱེད་ལ་ནི་ཇི་ཙམ་འཚམ་པ་ཞིག་གི་སྦྱིན་སྲེག་བྱ། ཡེ་ཤེས་འབེབས་

[080A]༄༅། །པ་ལ་ནི་གཞན་ནས་བཅུ་ཆའི་སྦྱིན་སྲེག་བྱ་བར་གསུངས་ཏེ། སྔ་མ་ནི་ཞི་བ་དང། ཕྱི་མ་ནི་དབང་ངོ། ཞེས་གསུངས་པ་ལྟར། བཟླས་པའི་མཇུག་གི་སྦྱིན་སྲེག་ལ་ནུས་པ་བསྐྱེད་ཅིང་ལྷ་དབང་དུ་
བྱ་བའི་ཕྱིར་ཡེ་ཤེས་འབེབས་པའི་སྔགས་ཇི་ཙམ་བཟླ་བ་དེའི་བཅུ་ཆའི་དབང་གི་སྦྱིན་སྲེག་དང། བསྒོམ་བཟླས་ཆད་ལྷག་གི་ཉེས་པ་ཞི་བའི་ཕྱིར་ཞི་བའི་སྦྱིན་སྲེག་གྲངས་ཇི་ལྟར་འོས་པ་ཞིག་བྱེད་པ་སྟེ་གཉིས་ཡོད་ཀྱང། སྔ་
མའི་སྲོལ་ནུབ་པ་ལྟར་གྱུར་པས་ད་ལྟ་ལག་ལེན་ལ་འགེལ་བ་ཆེར་མི་སྣང་ཞིང། ཕྱི་མ་མཁས་གྲུབ་རིན་པོ་ཆེའི་སྦྱིན་སྲེག་ཇི་ལྟ་བ་བཞིན་ལ། སྡིག་སྒྲིབ་སྤྱོད་པ་གཙོ་བོ་ཡིན་པས་བསྲེག་རྫས་ཏིལ་ནག་གང་མང་འབུལ་བ་
དང། སྤེལ་ཚིག་གཟི་བརྗིད་ཕུན་སུམ་ཚོགས་པ་ལ་བར་དུ་གཅོད་པ་དང། བསྒོམ་བཟླས་ཆད་ལྷག་གི་ཉེས་པ་ཐམས་ཅད་ཤཱིནྟཾ་ཀུ་རུ་ཡེ་སཱཧཱ། ཞེས་སོགས་དང། བསྒྲུབ་བྱ་རང་གཙོ་བོར་གསལ་བ་དང་ཐབ་ཁུང་
གི་ལྷའི་བར་དུ་བསྙེན་པ་བྱེད་པ་པོ་ཐ་མལ་པའི་རྣམ་པ་ཅན་ཟླ་དཀྱིལ་ལ་གནས་པ་ལ། ཐབ་ཁུང་གི་ལྷ་རྣམས་ཀྱི་ཐུགས་ག་ནས་སྤྲོས་པའི་སངས་རྒྱས་སྤྱན་མ་ལ་སོགས་པའི་ལྷ་མོ་རྣམས་ཀྱིས་བུམ་པ་དཀར་པོ་བདུད་རྩི་
དཀར་པོས་གང་བ་ཐོགས་ནས་ཁྲུས་གསོལ་བས་ནད་གདོན་སྡིག་སྒྲིབ་སྤྱི་དང་ཁྱད་པར་བསྒོམ་བཟླས་ཆད་ལྷག་གི་ཉེས་པ་ཐམས་ཅད་དུད་ཁུ་དང་སོལ་ཁུའི་རྣམ་པར་དག་པའི་མོས་པ་ཡང་ཡང་བྱེད་པ་སོགས་སོ།།

[080B] འོ་ཐུག་བསྒྲུབས་ནས་འབུལ་ཚུལ་རྒྱང་སྒོ་བའི་རྗེ་དྲུང་ལགས་ནས་འབུལ་བ་ཡོད་པས། གྲུབ་འཕྲལ་བསྙེན་ཡིག་འདི་ཁ་དང། འོ་ཐུག་བསྒྲུབ་ཚུལ་
རྗེ་དྲུང་ལགས་སུ་ཕྱིར་གནང་ཞུ་ཞུ་



﻿   ༈    དང་པོ་པཎ་
ཆེན་བློ་བཟང་ཆོས་རྒྱན་གྱིས་མཛད་པའི་ཁྱུང་ཁྲའི་སྒྲུབས་ཐབས་འདི་གཏོར་མ་བྱིན་རླབས་ལ་གཞིགས་ན་བླ་མེད་ཡིན་ནམ་སྙམ་པས་བླ་མེད་དང་བྱ་རྒྱུད་ཇི་ལྟར་ཡིན་ཞེ་ན། འདིར་གཏོར་མ་བྱིན་རླབས་གསལ་བ་ལྟར་ཕྲན་ནས་ཡོངས་
འཛིན་གུ་གེ་བའི་སྐུ་ཞབས་སུ་དོགས་གཅོད་ཞུས་པར་འདི་དུས་འཁོར་གྱི་རྒྱུད་ལས་གསུངས་བས་བླ་མེད་ཡིན་གཤིས་མཆོད་པ་བྱིན་རླབས་བྱེད་ཚེ་བཛྲ་ཨ་མྲྀ་ཏས་བསངས་ནས། འཇིགས་བྱེད་ལྟར་བྱས་པས་ཐུས་ཞེས་ཕེབས་
བྱུང་བ་དེ་དཔྱད་གསུམ་དག་བའི་གསེར་དང་འདྲ་བའི་བཀའ་ལགས། གཉིས་པ་བླ་མེད་ཡིན་ཚེ་ནང་མཆོད་ཕུལ་ཆོག་མིན་ཇི་ལྟར་ཞེ་ན། སྤྱིར་བླ་མེད་ཡིན་ན་ངེས་པར་ནང་མཆོད་འབུལ་དགོས་པའི་ངེས་པ་མེད་པར་མ་ཟད་
འདི་སྐོར་གྱི་སྒྲུབས་ཐབས་ཚད་ལྡན་གྱིས་མཛད་པ་རྣམས་སུ་ནང་མཆོད་འབུལ་ཚུལ་ཡོད་པ་ཞིག་མ་མཐོང་བས་ནང་མཆོད་མ་ཕུལ་བ་ཁུངས་དག་པར་བསམ་ཡང། ངེས་མེད་འབུལ་ནའང་བླ་མེད་དུ་སོང་གཤིས་འགལ་
[006A]༄༅། །ཆེན་པོ་རང་ནི་མེད་ལས་ཆེ། གསུམ་པ་བསྙེན་ཚད་ཇི་ཙམ་ཞེ་ན། སྒྲུབ་ཐབས་འདི་དང། རྒྱལ་བ་དགེ་འདུན་རྒྱ་མཚོ་དང། དབེན་ས་པ་ཆེན་པོས་མཛད་པ་གསུམ་དུ་བཤད་པ་མི་སྣང་ཞིང། ནཱ་
རོ་པས་མཛད་ཟེར་བའི་སྒྲུབ་ཐབས་ལས་གྲངས་དུས་མཚན་མའི་བསྙེན་པ་གསུམ་ལས་གྲངས་བསྙེན་ལ། སྙིང་གའི་སྔགས་འཕྲེང་ལ་དམིགས་ནས་འབུམ་ཕྲག་གཅིག་དང། མགྲིན་པའི་སྔགས་འཕྲེང་ལ་དམིགས་ནས་
སུམ་འབུམ་སྟེ་བཞི་འབུམ་བཟླ་བར་བཞེད། དུས་འཁོར་བསྡུས་རྒྱུད་ལས། དེ་ནས་འདབ་ཆགས་མགོན་པོའི་སྔགས་ཀྱི་དང་པོ་ཨོཾ་ཡིག་དག་དང་བྐཤིཨ ་ །དེ་ནི་བྱེ་བ་ཕྲག་གཅིག་བཟླས་ནས་གདེངས་
ཅན་རིགས་དང་བཅས་པའི་འདབ་ཆགས་མགོན་པོ་བསྒྲུབ་པར་བྱ། །ཞེས་གསུངས། རྡོ་རྗེ་འཆང་ཆེན་པོའི་ལམ་གྱི་རིམ་པ་ལས། གཙོ་བོ་ལ་འབུམ་དང། འཁོར་ལ་ཁྲི་བཟླ་བར་གསུངས་པ་དེ་བླ་མེད་སྤྱིའི་ལས་བསྙེན་དུ་
སྣང། དེས་ན་བསྙེན་པ་ལ་གཉིས་ལས། ལས་རུང་ཙམ་ལ་འབུམ་ཕྲག་གཅིག་དང། ལས་རབ་འབྱམས་བཤད་ཚོད་ལྟར་སྒྲུབ་པ་ལ་བྱེ་བར་གསུངས་པ་ལྟར་བྱས་ན་རྗེ་བདག་ཉིད་ཆེན་པོའི་དགོངས་པ་དང་ཨེ་མཐུན་སྙམ་པ་
ལེགས། བཞི་པ་བཟླས་པའི་སྐབས་ཐུགས་ཀར་ཡི་གེ་ལྔ་དང་པདྨ་འདབ་བཞིའི་འོག་ཏུ་ཉི་དཀྱིལ་གསལ་འདེབས་དགོས་མིན་ཇི་ལྟར་ཞེ་ན། སྒྲུབ་ཐབས་འདི་དང། དགེ་འདུན་རྒྱ་མཚོའི་དེ་གཉིས་ཀར་པདྨ་འདབ་བཞི་

[006B] ཅི་སྟེ་ཉི་དཀྱིལ་གསལ་འདེབས་
ཚེ་པདྨ་འདབ་མ་བཞི་པའི་འོག་ལས་སྟེང་དུ་གསལ་བཏབ་ན་ལུགས་སྤྱི་དང་མཐུན་ཞིང་ཁུངས་དང་འབྲེལ་ལམ་སྙམ་སྟེ། བསྡུས་རྒྱུད་ལས། རང་གི་སྙིང་གི་པདྨ་དག་ལ་ཉི་མའི་སྟེང་དུ་ཀཤཱི་ ཞེས་
གསུངས་པའི་ཕྱིར་རོ། །དེ་ལྟར་ན་ཇི་ལྟར་དྲི་བ་མཛད་པའི་ལན་རང་བློས་གང་ལྕོགས་བཞིན་ལེགས་པར་ཕུལ་ཟིན་ཏོ།།



﻿   ༈    མདོ་ཕྱོགས་དབུ་མ་ཐལ་འགྱུར་བའི་ལུགས་ལ་དྲང་དོན་ཀུན་རྫོབ་
དང་ངེས་དོན་དོན་དམ་དུ་བྱེད་པས། ལུས་སེམས་ཀྱི་ཆོས་ཉིད་ངེས་དོན་དོན་དམ་ལ་བརྟེན་ནས་ཡེ་ཤེས་ཀྱི་ཚོགས་དང། ཆོས་ཅན་དྲང་དོན་ཀུན་རྫོབ་ལ་བརྟེན་ནས་བསོད་ནམས་ཀྱི་ཚོགས་གསོག་པ་ནི། ལུས་སེམས་

[024B]།



﻿   ༈    །།བླ་མ་ཞབས་དྲུང་གི་དྲི་ལན། རྣམ་ཀུན་མཁྱེན་བརྩེས་རྗེས་འཛིན་ཞབས་དྲུང་ལགས་རིན་པོ་ཆེའི་ཞབས་པད་དྲུང་དུ། ཆེད་གསོལ། ད་ལམ་གསུང་
བྲིས་གནང་རྟེན་གྱིས་ཀླུབས་པ་སྩལ་འབྱོར་བཀའ་དྲིན་ཆེ་དོན་བཞིན་སྙིང་པོ་དོན་གསུམ་གྱི་བླ་བརྒྱུད་དུ་འབྱུང་བའི་པཎ་ཆེན་བསོད་ནམས་གྲགས་པའི་ཡང་སྲིད་དུ་སྤྲུལ་སྐུ་བསོད་ནམས་དགེ་ལེགས་དཔལ་

[016A]༄༅། །བཟང་དང། དེའི་ཡང་སྲིད་དུ་གཟི་ཁང་སྤྲུལ་སྐུ་གྲགས་པ་རྒྱལ་མཚན་དང། དེ་ཉིད་གློ་བུར་གྱི་རྐྱེན་ལམ་དུ་གཤེགས་པའི་ཡང་སྲིད་དུ་དོལ་རྒྱལ་པོའམ་གཤུགས་ལྡན་རྡོ་རྗེ་
འབར་བར་གྲགས་པ་ཡིན་པར་སྣང་ལགས། དགའ་ལྡན་ལྷ་བརྒྱ་མའི་སྐབས་སུ་མཆོད་པ་བྱིན་རླབས་དང་གཏོར་འབུལ་སོགས་འཇམ་དབྱངས་འབར་བར་གྲགས་པ་ཡིན་པར་སྣང་ལགས། དགའ་ལྡན་ལྷ་བརྒྱ་མའི་སྐབས་སུ་མཆོད་པ་བྱིན་རླབས་དང་གཏོར་འབུལ་སོགས་འཇམ་དབྱངས་བདེ་བའི་རྡོ་རྗེ་དང། རྒྱལ་མཆོག་བསྐལ་བཟང་རྒྱ་
མཚོ་སོགས་ཚད་ལྡན་མཁས་པའི་གཞུང་དུ་མ་མཐོང་ཞིང་བླ་མའི་ཞལ་ལས་ཀྱང་མ་ཐོས་པས་མི་བྱེད་པའི་ཕྱོགས་ཉིད་རྟོག་བཟོའི་བསྲེ་བསླད་ཆུང་བས་ལེགས་པར་གོ་ལགས། འོན་ཀྱང་གང་
ཟག་གི་བློ་རིས་ཀྱིས་ཅིས་ཀྱང་འབུལ་བར་བཞེད་ན། རྗེ་བཙུན་བློ་བཟང་དཔལ་ལྡན་ཡེ་ཤེས་ཀྱིས་དགའ་ལྡན་ལྷ་བརྒྱ་མའི་བསྙེན་ཡིག་ཏུ། དེའི་མདུན་དུ་མཆོད་གཏོར་ཕུན་སུམ་ཚོགས་པ་བཤམས་
ནས༑ ༑ཞེས་གསུངས་པས་ཕུལ་ཀྱང་འགལ་བ་མེད་འདྲ་ཡང་ཇི་ལྟར་འབུལ་ཚུལ་མི་གསལ་བས་རྗེ་དེ་ཉིད་ཀྱི་མཛད་པའི་རྗེ་ཙོང་ཁ་པར་བརྟེན་པའི་ས་བཅུད་བུམ་སྒྲུབ་ནས་རུང་མཐུན་སྦྱར་ན་རུང་བར་མངོན་
པས་དེའི་ཚུལ་ནི། བཅའ་གཞི་འཆའ་པའི་ཚེ་དཀར་གཏོར་ཟླུམ་པོ་རྒྱན་གྱིས་བརྒྱན་པ་དང་ཆུ་གཉིས་ཉེར་སྤྱོད་ཀྱི་མཆོད་པ་བཤམ། སྐྱབས་ཡུལ་འོད་དམར་སེར་དུ་བསྡུས་པའི་རྗེས་སུ་རང་ཉིད་རྗེ་བླ་མར་

[016B] དམིགས་བརྩེ་མའི་བཟླས་བརྗོད་ཟིན་པའི་རྗེས་སུ་མཆོད་པ་རྣམས་ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་ཨོཾ་ལས་རིན་པོ་ཆེ་ལས་གྲུབ་པའི་སྣོད་ཡངས་ཤིང་
རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་མཆོད་ཡོན། ཞབས་བསིལ། མེ་ཏོག་བདུག་སྤོས། མར་མེ། དྲི་ཆབ། ཞལ་ཟས། རོལ་མོ་རྣམས་རང་བཞིན་བདེ་སྟོང། རྣམ་པ་
མཆོད་རྫས། བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨརྒྷཾ་ཨཱ་ཧཱུཾ། དེ་བཞིན་དུ། པཱདྱཾ། པུཥྤེ། དྷཱ་པེ། ཨཱ་ལོ་ཀེ་
གནྡྷེ། ནཻ་ཝི་དཡེ། ཤཔྟ་ཨཱ་ཧཱུཾ། ཞེས་པ་དང། གཏོར་མ། ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་བྷཱུཾ་ལས་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་
དུ༑ གཏོར་མ་ལྷའི་ཞལ་ཟས་འདོད་པའི་ཡོན་ཏན་ལྔ་དང་ལྡན་པའི་སྟེང་དུ་ཨོཾ་ཨཱ་ཧཱུཾ་གིས་མཚན་པ་ལས་འོད་འཕྲོས། འཁོར་འདས་ཀྱིས་བསྡུས་པའི་ཆོས་ཐམས་ཅད་འབྲུ་གསུམ་ལ་ཐིམ་ཞིང་
དེ་ཡང་འོད་དུ་ཞུ་བ་ལས་བྱུང་བའི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ་ཧཱུཾ། ལན་གསུམ་གྱིས་བྱིན་གྱིས་བརླབས་ཏེ། རྗེ་བཙུན་བླ་མ་ཡབ་སྲས་རྣམས་ཀྱི་ལྗགས་འོད་ཟེར་གྱི་སྤུ་གུས་

[017A]༄༅། །གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར། ཨོཾ་གུ་རུ་སུ་མ་ཏི་ཀཱི་རྟི་ས་པ་རི་ཝཱ་ར་ཨི་དཾ་བ་ལི་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་གྱིས་གཏོར་མ་དང། ཨོཾ་
གུ་རུ་སུ་མ་ཏི་ཀཱི་རྟི་ས་པ་རི་ཝཱ་ར་ཨྲྒྷཾ་པྲ་ཏཱི་ཙྪ་ཡེ་སཱ་ཧཱ། ཞེས་པ་ནས། ཤྤྟ་པྲ་ཏཱི་ཙྪ་ཡེ་སཱ་ཧཱ། ཞེས་པའི་བར་གྱིས་མཆོད་པ་ཕུལ་ལ། གངས་ཅན་ཤིང་རྟའི་སྲོལ་འབྱེད་ཙོང་ཁ་པ། །དངོས་
སྟོབས་རིགས་པའི་དབང་ཕྱུག་རྒྱལ་ཚབ་རྗེ། །མདོ་སྔགས་བསྟན་པའི་བདག་པོ་མཁས་གྲུབ་རྗེ། །རྒྱལ་བ་ཡབ་སྲས་གསུམ་ལ་གུས་ཕྱག་འཚལ། །ཞེས་བསྟོད་ནས། རྒྱལ་ཀུན་མཁྱེན་པའི་
རང་གཟུགས་འཇམ་དཔལ་དབྱངས། ཞེས་སོགས་དཀྱུས་ལྟར་མཛད་པས་ཐུས་པས་དགོངས་འཇགས་མཁྱེན་མཁྱེན་ལགས། གཟིགས་རྟེན་བཅས་ཚེས་བཟང་པོར་ཕུལ།།



﻿   ༈   
སྒྲོན་གྱི་དོན། རྗེ་རིན་པོ་ཆེས་ཡིན་ནམ་སྙམ་གསུང་བ་ཐམས་ཅད་ལ་རྗེས་འབྲངས་རྣམས་ཀྱིས་ཡིན་ཤག་ལ་ཐག་གཅོད་པ་ཞིག་མདོ་སྔགས་གང་གི་སྐབས་སུ་ཡང་འདུག་སྙམ་པའི་དད་པའི་
རྗེས་འབྲངས་ཙམ་མ་གཏོགས་རྗེ་ཐམས་ཅད་མཁྱེན་པ་ལྟ་བུས་ཀྱང་ཐེ་ཚོམ་གྱི་གཞིར་མཛད་པའི་དཀའ་གནས་དེ་འདྲ་ལ་ཉམ་ཆུང་བདག་ལྟ་བུས་གསལ་བར་འཆད་ག་ལ་ཤེས་མཁས་མཆོག་
ཉིད་ལ་ལེགས་བཤད་གསར་པའི་བདུད་རྩི་ཡོད་ཚེ་བླ་སློབ་ཀྱི་དམ་ཚིག་ལ་དགོངས་ནས་ཕྲན་ལའང་བགོ་གཤའ་བཀའ་དྲིན་ཆེ་བ་མཁྱཻན་ལགས་



﻿   ༈    གཉིས་སུ་སྣང་ལུགས་ནི། ཕྱི་གཟུང་བ་ཡུལ་གྱི་རྣམ་པ་དང། ནང་འཛིན་པ་སེམས་སམ་ཡུལ་ཅན་གྱི་རྣམ་པ་
གཉིས་སོ་སོར་སྣང་བ་དང། འཁྲུལ་ལུགས་ནི། ཡུལ་རྣམས་བདེན་པར་སྣང་ཞིང་སྣང་བ་ལྟར་དུ་ཡུལ་ཅན་སེམས་ཀྱིས་བདེན་པར་འཛིན་པ་ལ་བྱེད་པ་འདྲ་ཞིང། འོན་ཀྱང་བདེན་སྣང་དང་བདེན་འཛིན་གཉིས་
མི་གཅིག་སྟེ། བདེན་འཛིན་ཉོན་སྒྲིབ་དང་བདེན་སྣང་ཤེས་སྒྲིབ་ཡིན་པའི་ཕྱིར་དང། བདེན་འཛིན་རིག་པའི་དགག་བྱ་དང། བདེན་སྣང་ལམ་གྱི་དགག་བྱ་ཡིན་པའི་ཕྱིར་དང། བདེན་འཛིན་འཕགས་པ་ཐམས་

[101A]༄༅། །ཅད་ཀྱིས་སྤངས་ཤིང་བདེན་སྣང་ཉན་རང་དགྲ་བཅོམ་པ་དང་བྱང་སེམས་ས་བཅུ་པ་བ་རྣམས་ཀྱི་རྗེས་ཐོབ་ཀྱི་གནས་སྐབས་སུ་ཡང་ཡོད་པར་གསུངས་པའི་ཕྱིར་རོ།།



﻿   ༈    མང་ཐོས་

[087B] འབུལ་འབྲས། དེ་ནས་ཕྱག་བྲིས་གནང་རྟེན་གྱིས་ཀླུབས་པ་གནང་འབྱོར་བཞིན་མཁའ་སྤྱོད་མའི་ནང་མཆོད་ཀྱི་རྫས་བསྐྱེད་སྐབས་གཞན་རྣམས་ཇི་
གསུང་ལ་འཁྲུལ་པ་མི་སྣང་ཡང། ནུབ་ཏུ་ཨཾ་དམར་པོ་ལས་བྱང་སེམས་དཀར་པོ་དང། ལྷོར་ཏྲཾ་སེར་པོ་ལས་རཀྟ་དམར་པོ་དང། ལྷོ་ནུབ་ཏུ་མཾ་སྔོན་པོ་ལས་ཁྱིའི་ཤ་དམར་པོ། ནུབ་བྱང་དུ་བཾ་དམར་པོ་ལས་
གླང་པོ་ཆེའི་ཤ་དཀར་པོ་བསྐྱེད་པ་ཡིན། བླ་མ་རང་སེམས་དང་བསྲེས་ནས་སྐུ་བཞིའི་ངོ་བོར་མོས་པ་བྱ་ཚུལ་ལ། ས་སྐྱ་པ་རྣམས་སེམས་གསལ་ཙམ་རིག་ཙམ་དེ་བླ་མ་སྤྲུལ་པའི་སྐུ། ང་གང་དུ་ཡང་མ་གྲུབ་པའི་
སྟོང་ཉིད་དུ་རྗེན་ནེ་བ་དེ་བླ་མ་ཆོས་ཀྱི་སྐུ། གསལ་བ་དང་སྟོང་པ་མེ་དང་མེའི་ཚ་བ་ལྟར་དབྱེར་མི་ཕྱེད་པའི་ཟུང་འཇུག་དེ་བླ་མ་ལོངས་སྐུ། དེ་སྨྲ་བསམ་བརྗོད་དུ་མེད་པའི་བརྗོད་བྲལ་བདེ་ཆེན་དེ་བླ་མ་ངོ་བོ་ཉིད་སྐུར་
བཞེང་པར་གདའ་ནའང། རང་ལུགས་ལ་སྟོང་ཉིད་འཛིན་སྟངས་ཀྱི་ཡུལ་དུ་སོང་བ་དེ་བླ་མ་ཡེ་ཤེས་ཆོས་ཀྱི་སྐུ། མྱོང་ཡུལ་ལྷན་སྐྱེས་ཀྱི་བདེ་ཆེན་སྐྱེས་པར་མོས་པ་དེ་བླ་མ་བདེ་ཆེན་ལོངས་སྐུ། སྣང་ཡུལ་དུ་དག་མ་དག་སྣ་
ཚོགས་འཆར་པ་དེ་བླ་མ་སྣ་ཚོགས་སྤྲུལ་སྐུ། བདེ་སྟོང་གི་གཤིས་ལ་སྒྲིབ་གཉིས་ཀྱི་བསླད་པས་མ་གོས་བ་དེ་བླ་མ་ངོ་བོ་ཉིད་སྐུར་བཞག་ན་རྗེ་ཡབ་སྲས་ཀྱི་གསུང་དང་མཐུན་ཅིང། ཟུང་འཇུག་བདེ་ཆེན་རང་སེམས་བླ་

[088A]༄༅། །མ་ལ། ཞེས་པའི་དགོངས་པར་ཡང་དོན་གྱིས་གནས་སམ་སྙམ། དབང་བཞི་ལུས་བསྒྲིགས་སྐབས་བསྐྱེད་རིམ་རྣལ་འབྱོར་བཅུ་གཅིག་བསྒོམ་པ་བུམ་དབང་གི་ལམ་ཡིན་པ་ཤེས་སླ་
གསང་དབང་གི་ལམ་ནི། རྩའི་འཁོར་ལོ་ལྔ་དང། རྟེན་དཀྱིལ་འཁོར་བཞི་ལ་གནད་དུ་བསྣུན་ནས་བསྒོམས་པའི་རྫོགས་རིམ་རྩ་དབུ་མ་ཡིན་ལ། དེའི་གནད་ནི་བཟླས་པའི་ཚེ་ན་ཚང་བར་ཡོད་དེ། ཆོས་འབྱུང་ཟླ་བ་ས་བོན་སྔགས་
འཕྲེང་དང་བཅས་པ་ལ་དམིགས་ནས་བཟླས་པས་རྩ་འཁོར་ལྔ་ལ་གནད་དུ་བསྣུན་པའི་རྫོགས་རིམ་གྱི་དོད་ཐུབ་པ་གང་ཞིག་ཆོས་འབྱུང་བསྒོམས་པས་ལུས་རྩའི་དཀྱིལ་འཁོར། ས་བོན་དང་སྔགས་འཕྲེང་བསྒོམས་པས་
རྩ་ཡི་གེའི་དཀྱིལ་འཁོར། ཟླ་བ་དཀར་དམར་བསྒོམས་པས་ཁམས་བདུད་རྩིའི་དཀྱིལ་འཁོར། རླུང་ཁ་སྦྱོར་བསྒོམས་པས་སྙིང་པོ་རླུང་གི་དཀྱིལ་འཁོར་ལ་གནད་དུ་བསྣུན་པའི་རྫོགས་རིམ་གྱི་དོད་ཐུབ་པའི་ཕྱིར། ཤེར་དབང་
གི་ལམ་ནི་ཕོ་ཉ་ལ་བརྟེན་ནས་དཀའ་བཞི་བསྐྱེད་པ་ཡིན་ལ། ཞང་བྱུང་རྫོགས་རིམ་དང་པོའི་སྐབས་སུ་གྲྭ་བཞིར་དགའ་འཁྱིལ་བསྒོམས་པ་སོགས་ཀྱིས་ཀྱང་དགའ་བཞྀ་འདྲེན་པའི་ཕྱིར། ཚིག་དབང་གི་ལམ་ནི། སྐུ་ཐུགས་
ཟུང་འཇུག་བསམ་མི་ཁྱབ་ཀྱི་རྫོགས་རིམ་ཡིན་ལ། ཞར་བྱུང་རྫོགས་རིམ་གཉིས་པའི་སྐབས་སུ་ལུས་ལྷ་སྐུ་བཞིན་ལག་གི་རྣམ་པ་ཅན་དུ་གསལ་བཞིན་པའི་ངང་ནས། སེམས་སྙིང་གར་དགའ་འཁྱིལ་དཀར་དམར་འདྲེས་

[088B] དེ་ལྟ་བུའི་བསྐྱེད་རིམ་མ་ཚད་རེ་རེ་ལའང་དབང་བཞི་གའི་ལམ་ཆ་ཚང་བར་ཡོད་བའི་དོན་ནོ། །བསམ་མི་ཁྱབ་མཐུན་མོང་པའི་སྐབས་ཀྱི་གཟུགས་མེད་
ཁམས་ནི། རྗེ་ཏཱ་ར་ནཱ་ཐས། ནམ་མཁའ་མཐའ་ཡས་སྐྱེ་མཆེད་དང། །རྣམ་ཤེས་མཐའ་ཡས་ཅི་ཡང་མེད། །སྲིད་རྩེ་ཞེས་བྱ་གཟུགས་མེད་བཞི། །ཞེས་པ་ལྟར་དང། གཟུགས་ཁམས་ནི། ཚངས་རིས་ཚངས་པ་མདུན་ན་འདོན་
ཚངས་ཆེན་བསམ་གཏན་དང་པོ་ཡིན། །འོད་ཆུང་ཚད་མེད་འོད་འོད་གསལ། །གཉིས་པའོ་དགེ་ཆུང་ཚད་མེད་དགེ་དགེ་རྒྱས་བསམ་གཏན་གསུམ་པ་ཡིན། །སྤྲིན་མེད་བསོད་ནམས་སྐྱེས་དང་ནི། །འབྲས་བུ་ཆེ་ཞེས་གནས་
གསུམ་དང། །མི་ཆེ་མི་གདུང་གྱ་ནོམ་སྣང། །ཤིན་ཏུ་མཐོང་དང་འོག་མིན་ནི། །གནས་གཙང་ལྔ་སྟེ་བཞི་པ་ཡིན། །ཞེས་པ་ལྟར་དང། འདོད་ཁམས་ནི། དམྱལ་བ་ཡི་དྭགས་དུད་འགྲོ་དང། །མི་རྣམས་དང་ནི་འདོད་ལྷ་
དྲུག༑ ཅེས་གསུངས་པ་ལྟར་རོ། །སྨྲས་པ། ངེས་འབྱུང་བྱང་ཆུབ་སེམས་ཀྱིས་རྒྱུད་བསྐུལ་ནས། །ཡང་དག་ལྟ་བས་ཟིན་པའི་བསྐྱེད་རྫོགས་ལམ། །སྡོམ་གསུམ་བཅས་པའི་མཚམས་ལས་མ་གཡོས་པར། །བསྒོམས་
ན་གཏན་གྱི་མདུན་མ་གྲུ་བཞིར་འགྲུབ། །ཟབ་ལས་ཆེས་ཟབ་རྣལ་འབྱོར་གསང་མཐའི་བཅུད། །གནས་གསུམ་མ་དང་མཁའ་འགྲོའི་སྙིང་གི་ཁྲག་དྲོན་མོར་འབབ་འདི་ལ་འུར་མ་འཐུངས་ན། །དལ་འབྱོར་གྲུ་ཆེན་སྟོང་

[089A]༄༅། །པར་འཇིག་གོ་ཀྱེ། །དེ་སྐད་ཞུ་བའི་འཕྲིན་ཡིག་ངང་པའི་བུ། །རྩི་བཅུད་སྐྱེས་ཀྱི་ལུས་འདེགས་བསྐྱོད་པ་ཞིག་ལྷག་བསམ་འོ་མའི་རྫིང་བུ་ལས་ཐོན་ཏེ། །མང་ཐོས་ཞི་དུལ་ལྡན་དེའི་
སྤྱན་སྔར་འཕུར་



﻿   ༈   
བཅུ་གསུམ་པ། ལྷ་མོའི་མཆོད་འབུལ་དུ། ཕྲ་མོ་སྦོམ་པོ་ལས་བྱུང་བའི། ཞེས་པ་ཇི་ལྟར་ཞེ་ན། ཁ་ཅིག་མཐའ་གཉིས་ཕྲ་ཞིང་དབུས་སྦོམ་པའི་དབྱིབས་ཅན་གྱི་ནས་ལས་བྱུང་བའི་ཆང་ནང་མཆོད་ཀྱི་བསྒྲུབ་གཞིར་བྱས་ཏེ་
འབུལ་བའི་དོན་དུ་བཞེད་ལ། གཞན་དག་ཕྲ་མོ་སྲིན་ལག་ཡབ་ཀྱི་རྡོ་རྗེ་དང། སྦོམ་པོ་མཐེ་བོང་ཡུམ་གྱི་པདྨར་མོས་ཏེ་བསྲུབས་པ་ལས་བྱུང་བའི་ཐིག་ལེ་དཀར་དམར་དུ་མོས་པའི་བདུད་རྩི་འབུལ་བའི་དོན་དུ་བཞེད་དེ། ཕྱི་
མ་འདི། སྦོམ་པོ་མཐའ་ལྟག་རྩེ་སྦྱར་བ། །རྣལ་འབྱོར་རིག་པས་རྟག་ཏུ་མཆོད། །ཅེས་པ་དང་མཐུན་པར་གོ་ལགས། རྟེན་བཅས་ཕུལ།།



﻿   ༈   

[118B] མྱུར་ལམ་དམར་ཁྲིད་དབུར། ཚིག་ཙམ་ལ་འཆེལ་བ་ཞེས་པའི་འཆེལ་བ་ནི་ཞེན་པའི་བརྡ་རྙིར་སྟེ་ཚིག་གཙོ་བོར་བཟུངས་ནས་དོན་
ལ་བརྟག་དཔྱད་མི་བྱེད་པའོ། །མཐོང་རེ་སྐན་ཞེས་པའི་སྐན་ནི་མཐོང་བར་མི་འགྱུར་ཞེས་མནའ་སྐྱེལ་བའི་ཚིག་གོ་སྒོམ་རིན་མི་ཆོག་ཅེས་པ་ནི་དངོས་པོ་རིན་ཐང་ཆུང་བ་ལ་གནང་ཆུང་བྱེད་པ་ལྟར་
ངེས་འབྱུང་དང་བྱང་སེམས་ལ་མྱོང་བ་གཙོ་བོར་འདོན་དགོས་པ་ལ། དེ་གཉིས་ལ་གནང་ཆུང་ཆུང་བྱས་ནས་མི་སྒོམ་པ་ལམ་གྱི་གནད་མ་ཤེས་པ་ཡིན་གསུང་པའོ། །མཆོད་པ་གཡོ་མེད་ཅེས་པ་མཆོད་
པའི་རྒྱུ་གཡོ་སྒྱུའི་སྒོ་ནས་བཙལ་བ་མ་ཡིན་པའོ། །གཡམ་ལ་རྒྱུག་པ་ནི་ཞར་ལ་རྒྱུག་པ་སྟེ་ཆུའི་ཞར་ལ་འཁྱག་པ་རྒྱུག་པ་ལྟར་རང་ལ་ངེས་ཤེས་མེད་པར་གཞན་གྱི་ལད་མོ་བྱེད་པ་ལྟ་བུའོ། །རླུང་སྒྲ་ཅན་ནི་ཕར་
རྒྱུ་ཚུར་རྒྱུའི་སྒྲ་ཐོས་པ། རྔམས་པ་ནི་བྲེལ་པ། རྒོད་པག་ཅན་ནི་འབད་རྩོལ་གྱིས་བསྐྱེད་པ་ལ་ལམ་རིམ་ཆེན་མོར་གསུངས་སོ། །བཀན་གཟར་ལ་མི་མ་ཐལ་ཞེས་པའི་བཀན་གཟར་བ་ནི་གྱེན་འཐུར་གྱི་གཡང་
གཟར་བའོ། །ངན་སེམས་ཀྱིས་ཁྲག་ཕྱངས་པ་ནི། སངས་རྒྱས་ཀྱི་སྐུ་ལ་བཀྲོང་འདོད་ཀྱི་བསམ་པས་མཚོན་སོགས་བསྣུན་པར་རྡོ་རྗེའི་སྐུ་བཀྲོང་མི་ནུས་ཀྱང་སྐུ་མཚལ་དོན་པའོ། །མི་འཆབ་བོ་ཞེས་པའི་

[119A]༄༅། །འཆབ་པ་ནི་གསང་བའི་དོན་ནོ། །དགྲ་བཅོམ་རྒྱན་མེད་ནི་རྣམ་གྲོལ་གྱི་རྒྱན་མེད་པ་ཞེས་བྱ་བ་རྫུ་འཕྲུལ་སྟོན་རྒྱུ་མེད་པ་ལ་ཟེར་རོ། །ལུས་སྲོག་ཐེང་ལ་བེར་རམ་ཐེད་ལ་གང་ཡིན་
ཞེས་པ་ཐེད་ལ་ཡིན་ཏེ་བྱ་ཐེད་སྤྱང་ཐེད་ལྟ་བུ་ལྷག་མ་ཅུང་ཟད་ལུས་པ་ལ་བྱེད་དོ། །དམ་པ་མ་ཡིན་པའི་ཕྱོགས་ནི་མི་དགེ་བཅུ་སྤྱོད་པ་དང་དམ་པའི་ཕྱོགས་ནི་དགེ་བ་བཅུ་སྤྱོད་པའོ། །དྲང་སྲོང་ཆེན་
པོ་ལྔ་མངོན་ཤེས་ཞེས་པ་མངོན་ཤེས་ལྔ་དང་ལྡན་པའི་དྲང་སྲོང་ལ་ཟེར་རོ། །ཡན་ལག་དང་ཉིང་ལག་ཅེས་པའི་ཉིང་ནི་ཡང་གི་དོན་ཏེ་ཡན་ལག་གི་ཡང་ཡན་ལག་ཅེས་སོར་མོ་ལ་ཟེར་རོ། །འདབ་
ཆག་བན་འགྱུར་བྱེད་གང་ཞེས་པ་ནི་དྲི་ཚིག་མ་དག་སྟེ་དེ་དང་འདབ་ཆགས་པ་ན་འགྱུར་བྱེད་ཀྱི་ཟེར་བ་ཡིན། དེའི་དོན་འདབ་ཆགས་པ་ནི་འབྲེལ་ཆགས་པ་སྟེ་ཤལ་མ་ལིའི་སྡོང་པོ་དང་ཆུ་བོ་རབ་མེད་གཉིས་
བར་མཚམས་མེད་པར་འབྲེལ་ཆགས་པའི་དོན་ཏོ། །རྣ་བ་བྱེ་བ་རི་དང་དགེ་འདུན་སྲུངས་ཀྱི་རྟོགས་བརྗོད་འདུལ་བ་ལུང་དང་གྲེང་འབུམ་སོགས་ན་ཡོད། སྐུ་གཟུགས་ལ་དཔྱས་མི་གདགས་ཞེས་པ། འདི་ནི་འདི་
འདྲའོ་ལྟ་བུ་འཕྱ་སྨོད་མི་རུང་བའི་དོན་ནོ། །མྱུར་ལམ་དུ་འདུལ་བ་ལུང་གི་ཚིག་དྲངས་པར། བུད་མེད་ཁྱོ་གསུམ་འགྲིམས་པ་དང། །བྱ་ནི་རྙི་ལས་ཤོར་བ་དང། །བན་བཙུན་ཆོས་ལས་དྲེད་པ་གསུམ། །

[119B] །ཞེས་འབྱུང་བ་ནི། སྔ་ཕྱིར་ཁྱོ་གསུམ་བྱུང་བའི་བུད་མེད་དང། རྙིར་ཟིན་པ་ལས་ཤོར་བའི་བྱ་དང། ཆོས་དྲེད་ཀྱིས་ཁྱེར་བའི་བན་བཙུན་གསུམ་གཡོའི་ནང་ནས་ངན་ཤོས་ཡིན་པའི་དོན་
ཏེ་གཡེ་ཞེས་པ་མ་དག་གོ་བརྙ་སྐྱི་ཞེས་པའི་བརྙ་བ་ནི་གཡར་པོ་གཡས་པ་དང་སྐྱི་བ་ནི་སྐྱི་འཕྲུལ་བྱས་པའི་དོན་ཏོ། །སོ་མེལ་ཚེ་ཞེས་པ་ལོངས་སྤྱོད་སོགས་ལ་དགྲ་རྐུན་ཡོང་མིན་རྟོག་པའོ། །བཟང་པོའི་འཕེན་པ་
ཞེས་པ་ཁམས་གོང་མ་གཉིས་སུ་སྐྱེ་བ་འཕེན་བྱེད་ཀྱི་ལས་ཡིན་ནོ། །དེ་ཡང་འཇིག་ཚོགས་ལྟ་བ་ཡིན། ཞེས་པའི་འཇིག་ལྟ་ནི། རང་གི་ཕུང་པོ་ལྔ་ལ་དམིགས་ནས་ང་དང་ང་ཡིར་འཛིན་པའི་བློ་ཉོན་མོངས་ཅན་ཞིག་
གོ༑ ཨེ་ལའི་འདབ་ཀླུ་ཞེས་པའི་ཨེ་ལ་རྒྱ་སྐད་སོར་བཞག་འདྲ་ཞིང་མྱུར་ལམ་དུ་ཏ་ལ་དང་དོན་གཅིག་པར་བཤད་པས་བརྟག་གོ་རབ་བརྒལ་གཅིག་ལ་རྫེ་ཅང་གཉིས་མིན། ཞེས་པ་ཆུའི་རབ་གཅིག་ལ་བརྒལ་
བ་ལ་ཆུ་རྗེས་ལན་གཉིས་མི་བྱེད་ཅེས་པའི་དོན་ཡིན་ནོ། །ལམ་རིམ་བློ་བཟློག་བཞི་པ་ཁ་རེག་སྒོམ་ཆུང་གིས་མཛད་པར་མངོན་ཏེ་ཚིགས་བཅད་འདི་ཨང་ཡིག་བདུན་ཅུ་པའི་ནང་ནས་འབྱུང་བའི་ཕྱིར། འོན་
ཀྱང་ཨང་ཡིག་གི་གླེང་གཞི་ལྟར་ན་བློ་བཟློག་ལྔ་པ་གསུང་དགོས་སམ་སྙམ་མོ། །ཤ་ཐང་ཐང་ནི་ཤ་ཟད་ཟད་ཅེས་པའི་དོན་ཡིན་པར་འགའ་ཞིག་གསུང་ངོ། །རྫིའུ་ཆོས་སུམ་བརྒྱའི་ཁ་ཟས་ཞེས་པ་འབྲས་

[120A]༄༅། །བྲེ་བཅུ་ཡན་ཆད་བཤོང་བའི་འབྲས་ཐུག་གི་ཁྲུ་བ་སུམ་བརྒྱ་ལ་ཟེར་རོ། །ཚོལ་ཀྲོ་ནི་དོན་གཞན་དུ་བཤད་པ་ཡོད་མོད་ཀྱང་ཁོ་བོ་ནི་ཡོ་བྱད་འཚོལ་བའི་ཕྱིར་དུ་འགྲོ་འདུག་བྱེད་པ་ཡིན་
ནམ་སྙམ་པ་ཡོད་དོ། །ཁྱབ་པ་འདུ་བྱེད་ནི་ད་ལྟ་སྡུག་བསྔལ་དངོས་སུ་མེད་ཀྱང་སྡུག་བསྔལ་གྱི་ས་བོན་སེམས་རྒྱུད་ལ་ཡོད་པ་ལ་བྱེད་དོ། །ངམ་ངམ་ཤུགས་ཀྱི་ཞེས་པ་འབད་རྩོལ་མ་བྱས་ཀྱང་རང་ཤུགས་ཀྱིས་
ཡང་ཡང་སྐྱེ་བ་ལ་བྱེད་དོ། །སྐུའི་དོན་སྤྱི་ཞེས་པ་སྔར་སྐུ་མིག་གིས་མཐོང་བའི་མདོག་དབྱིབས་ཡིད་ཡུལ་དུ་ཤར་བ་ལ་བྱེད་དོ། །དྲན་ཤེས་ན་རེ་བསྟེན་པའི་ཚུལ་ཞེས་པ་ནི་དྲན་ཤེས་ཀྱི་རྒྱུན་མ་ཆད་པར་བྱེད་
པའོ༑ ༑བློའི་ངོ་བོ་བྲེད་ཆགས་ཞེས་པ་ནི་བློའི་ངོ་བོ་རྒྱུན་ཆགས་སུ་བསྐྱེད་པའི་དོན་ནོ། །དེ་ལྟར་དྲི་བ་མང་ལ་ཉོག་ཅིང་དྲི་ཚིག་མི་གསལ་བ་བཅས་ལན་འདེབས་དཀའ་ཡང་གཞུང་ལ་བརྟགས་ནས་མདོར་
བསྡུས་རེ་ཕུལ་བའོ།།



﻿   ༈    དྲང་སྲོང་སྟེ་ཡང་དག་པར་རྫོགས་པའི་སངས་རྒྱས་
དང། རང་སངས་རྒྱས་དང། ཉན་ཐོས་དགྲ་བཅོམ་པ་དག་གིས་བསོད་སྙོམས་གསོལ་བའི་སྣོད་དུ་གྱུར་པ། ཞེས་དང། ཏཱ་ར་ནཱ་ཐས། དྲང་པོའི་ལམ་གཞུང་སྲོང་བར་བྱེད་པའི་ཕྱིར་དྲང་སྲོང་སྟེ། དྲང་
པོ་ནི་མཐའ་གཉིས་སྤངས་པ། ཞེས་གསུངས་པ་ལྟར། དྲང་སྲོང་ཞེས་པ་དྲང་པོའི་ལམ་གཞུང་སྲོང་བ་སྤྱིའི་མིང་ཡིན་པས་ཕྱི་རོལ་པའི་དྲང་སྲོང་སོགས་ཀྱང་ཡོད་ལ། དྲང་སྲོང་ཆེན་པོ་ཞེས་པ་
སངས་རྒྱས་ལ་གོ་དགོས་པ་མང་ངོ།།



﻿   ༈    དེ་དག་ཟབ་ཅིང་བརླིང་པས། ཞེས་པའི་བརླིང་པ་དེ་གང་ཞེ་ན། སྤྱིར་གུ་རུ་ཞེས་པ་བོད་སྐད་དུ་བསྒྱུར་ན། བླ་མ་དང་བརླིང་པ་དང། ལྕི་བ་དང། དུལ་བ་
སོགས་དོན་མང་པོར་འགྲོ་བས་སྐབས་དང་བསྟུན་ནས་གོ་བ་བཙལ་དགོས་པར་སྣང་ལ། འདིར་ནི་སྙན་ངག་མེ་ལོང་གི་རྒྱུའི་གཟུགས་ཅན་གྱི་དཔེར་བརྗོད་དུ། ཁྱོད་ནི་ཟབ་པས་རྒྱ་མཚོ་སྟེ། །བརླིང་བ་ཉིད་ཀྱིས་
རོ་བོ་ཡིན། །འཇིག་རྟེན་རྣམས་ལ་འདོད་པ་ནི། །སྟེར་ཕྱིར་དཔག་བསམ་རྐང་འཐུང་ངོ། །ཞེས་བརླིང་བའི་རྒྱུ་མཚན་གྱིས་རི་བོ་དང་འདྲ་བར་གསུངས་པ་ལྟར་རི་བོ་རྣམས་བརྟན་པས་བསྒུལ་བསྐྱོད་བྱ་དཀའ་བ་
ལྟར༑ དགོངས་འགྲེལ་གྱི་བསྟན་བཅོས་དང་བླ་མ་བརྒྱུད་པའི་མན་ངག་ལ་མ་བརྟེན་པར་རང་བློའི་སྟོབས་ཀྱིས་རྒྱལ་བའི་བཀའི་དགོངས་པ་རྟོགས་དཀའ་བའི་དོན་ཏོ། །



﻿   ༈    ཆེད་འབུལ། ད་ལམ་འདི་མདུན་གསུང་བྲིས་གནང་རྟེན་གྱིས་

[145A]༄༅། །ཀླུབས་ཏེ་སྩལ་འབྱོར་བཀའ་དྲིན་མཆོག་ཏུ་ཆེ་ཞིང། ཕྲན་ནས་བླ་མ་མང་པོའི་ཞལ་ལུང་ནོད་ཅིང། གཞུང་ལུགས་ཆེ་ཕྲར་ལྟ་རྟོག་གང་ཞིབ་ཐོག་བསམ་དོན་ཡིག་ལམ་དུ་མདོར་དྲིལ་ནས་བཀོད་ཁུལ་དེ་ཐད་
ཐུགས་ལ་བབས་པོ་བྱུང་བས་འདིར་ཡང་སྤྲོ་བ་འཕེལ་ལགས། །སྐབས་དོན་འཇམ་དབྱངས་ཕྱག་མཚན་གླེགས་རལ་ཅན་དང། གཟུངས་སྔགས་ཨོཾ་ཨ་ར་པ་ཙ་ན་དྷཱི་ཚད་མ་དང། འཁོར་ལོ་ས་བོན་སྔགས་འཕྲེང་ཅན་དུ་བྱེད་པ་ཡིན་ཅིང་
རྒྱལ་ཀུན་མཁྱེན་གཟུགས་མའི་མགོན་ཁྱོད་སྐུ་གསུང་ཐུགས་གསང་ལས་འོངས་པའི། །བྱིན་མཐུས་རྡོ་རྗེ་གསུམ་དུ་བདག་སྒྲུབ་ཅིང། ཞེས་པའི་ཚེ་རྗེ་ཡབ་སྲས་ཀྱི་གནས་གསུམ་ནས་བདུད་རྩི་དཀར་དམར་མཐིང་
གསུམ་བྱུང་བ་རང་གི་གནས་གསུམ་དུ་ཞུགས་པས་སྒོ་གསུམ་གྱི་སྡིག་སྒྲིབ་སྦྱངས་ནས་རྡོ་རྗེ་གསུམ་གྱི་གོ་འཕང་ཐོབ་པར་མོས་པ་དང། དེ་ཕྱིན་ལ་བྱིན་གྱིས་རློབས། ཞེས་པའི་ཚེ་རྗེ་ཡབ་སྲས་ཀྱི་སྐུ་ལས་བདུད་རྩི་དཀར་པོའི་
རྒྱུན་བབས་ཏེ་རང་ལ་ཞུགས་པས་སྐབས་གང་ཡིན་གྱི་ལམ་གྱི་རྟོགས་པ་སྐྱེ་བའི་གེགས་སྡིག་སྒྲིབ་ནད་གདོན་ཐམས་ཅད་བཀྲུས་ནས་ལུས་ཤེལ་གོང་ལྟར་གྱུར་པ་དེ་ཉིད་སླར་བདུད་རྩི་སེར་པོའི་རྒྱུན་གྱིས་གང་སྟེ་
སྐབས་གང་ཡིན་གྱི་ཉམས་རྟོགས་སྐྱེས་པའི་མོས་པ་བྱེད་པ་ལགས། རང་གི་རླུང་སེམས་ཀྱི་ངོ་བོ་ཧཱུཾ་ཡིག་སྔོན་པོར་གསལ་བ་ལ་རྗེ་བླ་མ་བསྟིམ་པ་ཡབ་རྗེ་ངག་དབང་རྡོ་རྗེའི་བཞེད་པ་ཡིན་པས་དེ་བཞིན་མཛད་

[145B] འོན་ཀྱང་ཞིབ་ཆ་རང་བྱེད་ན་གྲུབ་མཆོག་འཇམ་དཔལ་རྒྱ་མཚོའི་འཁྲིད་ཡིག་ལྟར་བྱས་ན་རྫོགས་རིམ་ཟབ་མོའི་སྨིན་བྱེད་དུ་འགྱུར་བའི་ཟབ་གནད་ཁྱད་པར་ཅན་ཡོད་ཀྱང་གཞུང་
དེ་ཡི་གེ་མ་དག་སྟབས་གོ་དཀའ་བ་ཞིག་ཡོད་པས། ཕྲན་ནས་རྗེ་བཙུན་བློ་བཟང་བསྟན་འཛིན་དཔལ་བཟང་པོའི་ཞལ་རྒྱུན་ཇི་ལྟ་བ་བཞིན་ཞུ་ན། གཞི་ལ་དབུ་མའི་ནང་དུ་སྙིང་དང། སྙིང་གི་ནང་དུ་ཁམས་དཀར་དམར་
མེད་ཅིང་སྙིང་ཡང་རྩེ་མོ་ཐུར་དུ་བསྟན་པ་ཡིན་མོད་ཀྱི་སྐབས་འདིར་དགོས་པའི་དབང་གིས་རྩ་དབུ་མའི་ནང་དུ་སྙིང་རྩེ་མོ་གྱེན་བསྟན་གྱི་ནང་དུ་མ་ལས་བྱུང་བའི་ཁམས་དམར་པོ་དང་ཕ་ལས་བྱུང་བའི་ཁམས་
དཀར་པོ་སྟེ་ཐིག་ལེ་དཀར་དམར་སྲན་མ་ཙམ་གྱི་དབུས་སུ་རང་གི་རླུང་སེམས་ཤིན་ཏུ་ཕྲ་བ་ཁ་དོག་དཀར་པོ་འོད་ཟེར་ལྔ་འཕྲོ་བ་ཞིག་གསལ་བཏབ་སྟེ་རང་གི་སྙིང་ཚལ་པ་བརྒྱད་དུ་གྱེས་པ་དང་ཐིག་ལེ་དམར་པོ་གཉིས་དང། རྗེའི་སེང་
ཁྲི་དང་པད་མ་གཉིས་འདྲེས་ནས་པདྨ་དམར་པོ་འདབ་བརྒྱད་དུ་མོས། ཐིག་ལེ་དཀར་པོ་དང་སྙིང་གའི་ཟླ་གདན་འདྲེས་ནས་ཟླ་བའི་དཀྱིལ་འཁོར་དུ་མོས། རང་གི་རླུང་སེམས་ཀྱི་ནང་ཚན་རླུང་དཀར་པོ་འོད་ཟེར་ལྔ་འཕྲོ་བ་དང་རྗེའི་སྐུ་
འདྲེས། རང་གི་རླུང་སེམས་ཀྱི་ནང་ཚན་སེམས་དང་རྗེའི་ཐུགས་འདྲེས། སྙིང་གའི་རང་གི་རླུང་སེམས་ཀྱི་སྟེང་དུ་ངག་གི་ས་བོན་ཕྲ་མོ་ཞིག་ཡོད་པ་དང་རྗེའི་གསུང་འདྲེས་བའི་མོས་པ་བྱེད་པ་ཡིན་གསུང་སྟེ་ཟབ་གནད་འདི་འདྲ་གཞན་དུ་མ་འཁྱར་བ་ཞིག་

[146A]༄༅། ། ཞུ༑ རྟེན་བཅས་ཕུལ་ ། རྣམ་ཀུན་མཁྱེན་བརྩེས་འདོར་མེད་དྲུང་ཡིག་ལགས་རིན་པོ་ཆེའི་ཞབས་དྲུང་དུ། གུས་ཞུ། དེ་ཁ་མཆོག་ནས་གསུང་བྲིས་ཞིབ་ལྷུག་གནང་རྟེན་ཇ་མར་དཀྲུམ་བཞི་གླིང་བཅས་
གནང་བ་ཇི་བཞིན་འབྱོར་པས་བཀའ་དྲིན་མཆོག་ཏུ་ཆེ་ཆེ་ལགས་པ་ལྟར། བཞེད་པ་འགྲུབ་ཕྱིར་མཆོག་གསུམ་ལ་གསོལ་འདེབས་གང་དྲག་ཞུ་བ་ལགས་ཤིང། བསྙུན་གཞིའི་ཐད་ལ། རྒྱལ་སྲས་རིན་
པོ་ཆེས། ལྟོ་འགྲངས་ཉི་མ་དྲོ་ཚེ་ཆོས་པའི་གཟུགས། །རྐྱེན་ངན་སྡུག་བསྔལ་བྱུང་ཚེ་ཐ་མལ་པ། ཞེས་གསུངས་པ་ལྟ་བུར་མ་སོང་བར། སྐྱེས་རབས་སོ་བཞི་པའི་ཡང་སྙིང་མཁས་མཆོག་དཔའ་
བོའི་མགུལ་རྒྱན་ལས། རྒྱལ་སྲས་ཤ་ར་བྷ་ཡི་གར་མཛད་པས། །བདག་ཉིད་གསོད་པའི་རྒྱལ་པོ་མགྱོགས་འགྲོ་ཡིས། །འཇིགས་རུང་གཡང་སར་འཕང་པ་ཐུགས་བརྩེ་བས། །སླར་དྲངས་ཕན་
དང་བདེ་བའི་བཀའ་དྲིན་མཛད། །ཅེས་བསྔགས་པ་དང་ཆ་མཚུངས་པའི་ངོ་མཚར་རྗེས་སུ་ཡི་རང་གི་གནས་སུ་མཐོང་སྟེ། སྤྱོད་འཇུག་ལས། གང་ལ་གནོད་པ་བྱས་ན་བདེར་འབྲེལ་བ། །བདེ་བའི་འབྱུང་
གནས་དེ་ལ་སྐྱབས་སུ་མཆི། །ཞེས་གསུངས་པའི་ཕྱིར་རོ།།



﻿   ༈    རྗེ་རིན་པོ་ཆེའི་བདེ་མཆོག་གི་བསྐྱེད་རིམ་འདོད་འཇོར། ཇི་བཞིན་སྒྲ་
དང་དགོངས་མིན་དང། །དྲང་པའི་དོན་དུའང་གང་འགྱུར་དང། །ཡི་གེའི་དོན་དང་སྤྱི་ཡི་དོན། །ཚོགས་པ་ལ་བཤད་ཡིན་པར་བརྗོད། །ཇི་བཞིན་མིན་སྒྲ་ངེས་དོན་དང། །དེ་བཞིན་དགོངས་ཏེ་བཤད་པ་དང། །སྦས་དང་

[058A]༄༅། །མཐར་ཐུག་པ་རྣམས་ནི། །སློབ་མ་ལ་ནི་བཤད་པར་འདོད། །ཅེས་དྲངས་ནས། ཚུལ་དེས་བཤད་ན་རྒྱུད་དོན་རྫོགས་པར་རྙེད་པས། དེ་ཉིད་བཅུ་བཞི་བཤད་བྱར་བཀོད་ནས་དེ་ལྟར་བཤད་ན་ལེགས་
པས་སྤྱིར་དེ་ལྟར་ཤེས་དགོས་སོ། །ཞེས་པ་ཙམ་ལས་ལུང་གི་དོན་མ་བཤད་པས་ཇི་ལྟར་ཡིན། ཞེས་པའི་ལན་ནི། ལུང་གི་ཚིག་དོན་ཙམ་ཞིག་སྒྲོན་གསལ་གྱི་མཆན་བུ་དང་ཡེ་ཤེས་རྡོ་རྗེ་ཀུན་ལས་བཏུས་ཀྱི་ཊཱིཀྐར་བཤད་
ཟིན་པ་ལ་དགོངས་ནས་འདིར་མ་གསུངས་པས་གཞུང་དེ་དག་ཏུ་བལྟས་པས་གསལ་ལ། བདེ་མཆོག་རྩ་རྒྱུད་དུ་དེ་ཉིད་བཅུ་བཞིའི་དོན་མཐའ་དྲུག་དང་ཚུལ་བཞིའི་རྒྱས་བཅིངས་ཏེ་སྦས་པ། ལཱུ་དྲི་ལན་
གྲུབ་ཆེན་གྱི་མན་ངག་གིས་རྩ་བཤད་སྦྱར་ནས་འགྲོལ་ཚུལ་རྗེའི་གསུང་རབ་སྦས་དོན་ཀུན་གསལ། འདོད་འཇོ། རྫོགས་རིམ་དངོས་གྲུབ་སྙེ་མ། སྦས་དོན་ལྟ་བའི་མིག་འབྱེད་སོགས་སུ་སྣང་མོད་ཀྱི། བདག་དང་བདག་
འདྲ་བའི་སྙིགས་དུས་ཀྱི་སྔགས་པའི་གཟུགས་བརྙན་རྣམས་ཀྱིས་ཇི་བཞིན་རྟོགས་པར་མ་གྱུར་པས་བློ་གསལ་བརྩོན་ལྡན་རྣམས་ཀྱིས་འབད་པར་བྱའོ།།



﻿   ༈   
སྤྱིར་མདུན་བསྐྱེད་གཏོར་མགྲོན་ལས་བདག་བསྐྱེད་ཀྱི་ལྷ་གཙོ་བས་པཎ་ཆེན་རིན་པོ་ཆེའི་བྲུལ་གཏོར་ལ་མཚོན་ན་བདག་བསྐྱེད་ཁ་སརྦཱ་ཎི་བྱ་རྒྱུད་ཡིན་པས། དངོས་སུ་གཏོར་རྫས་མཐེབ་སྐྱུ་ཟན་རིལ་ཆུ་གཙང་སྣོད་
བཅས་བྱ་རྒྱུད་ལྟར་བཤམས་ནས། མགྲོན་དང་པོར་ཡིད་ངོར་སྣོད་ཐོད་པ་དང་བཅུད་ཤ་དང་བདུད་རྩིར་མོས་པ་ལ་བླ་མེད་ཀྱི་འདྲེས་ཤོར་བའི་སྐྱོན་མེད་དེ། བརྒྱ་རྩའི་སྐབས་སུའང་དངོས་རྫས་བྱ་རྒྱུད་ལྟར་ལ། བསྒོམ་

[093B] གཏོར་བཤད་གངས་ཅན་སྤྱི་ནོར་སོགས་ཚད་ལྡན་མང་པོས་བཤད་པར་མ་ཟད། བྲུལ་གཏོར་རང་དུ་འང་དངོས་གཞིའི་མགྲོན་ཆེན་
གསུམ་གར་རང་ལུས་གཏོར་རྫས་སུ་མོས་པར་བཤད་ཅིང། ལུས་ལ་མི་ཤ་དང་བདུད་རྩི་ལྔ་གཡོད་པས་བྲུལ་གཏོར་གཞི་ནས་མི་འཐད་པར་ཐལ་མོ་སྙམ་དུ་བསམ་མོ།།



﻿   ༈   
ཀྱི་ལས་ཀྱིས་བསྐོས་པ་ལ་ཟེར་



﻿   ༈    ཕྱོགས་དང་ཟླ་བའི་རྣལ་འབྱོར་ཞེས་པས་ཡར་མར་གྱི་ཚེས་བཅུ་བསྟན་
པ་མིན་གྱི། ཕྱོགས་ཞེས་པ་བཅུ་དང་ཟླ་བ་ཞེས་པ་གཅིག་གི་བརྡ་ཡིན་པས་བཅུ་དང་གཅིག་གི་རྣལ་འབྱོར་ཏེ་བསྐྱེད་རིམ་རྣལ་འབྱོར་བཅུ་གཅིག་བསྟན་པར་གསུངས་ལགས་



﻿   ༈    མི་བསྐྱོད་པས་ནམ་མཁའི་ཁམས་གང་བ་དེ་རྣམས་ཡབ་ཡུམ་ཟུག་གཅིག་ཏུ་གྱུར་བའི་སྤྱི་བོ་ནས་
ཞུགས་ཞེས་པའི་སྐབས་མི་བསྐྱོད་པ་ཡབ་ཡུམ་གྱི་ཐུགས་ཀར་ཡེ་ཤེས་སེམས་དཔའ་ལྟ་བུའམ། སྤྱི་བོ་ནས་ཞུགས་ཏེ་རང་སྤྲུལ་སྐུ་རྡོར་སེམས་སྐུ་མདོག་སྔོན་པོ་ཞལ་གསུམ་ཕྱག་དྲུག་ཡུམ་མེད་དེ་རང་དུ་སྒོམ་
ལགས་དང། ཞེས་པའི་དྲི་བ་འདི་ལ་ཡིག་སྡེབ་དང་ཚིག་སྦྱོར་གྱི་སྟབས་ཀྱིས་གོ་རྒྱུ་ཆེན་པོ་མི་སྣང་ཡང། འོལ་ཚོད་ཀྱི་ལན་ནི། དང་པོའི་མགོན་པོ་སྤྲུལ་སྐུ་རྡོར་སེམས་སུ་བསྒྱུར་བ་འདི་ལོངས་སྐུའི་ལམ་འཁྱེར་
མིན་ཞིང། སྐྱེ་བ་སྤྲུལ་སྐུའི་ལམ་འཁྱེར་གྱི་སྐབས་ཡིན་ལ། དེ་ཡང་མི་བསྐྱོད་པ་ཐམས་ཅད་གཅིག་ལ་གཅིག་ཐིམས་ནས་མཐར་མི་བསྐྱོད་པ་གཅིག་ཏུ་གྱུར་ལ་ཁད་ཀྱི་ཚེ། རང་དང་པོའི་མགོན་པོ་སྐྱིལ་ཀྲུང་དང་
བཅས་བཞིན་པར་གཡས་གཡོན་མདུན་རྒྱབ་དུ་མ་ཡོ་བར་གདན་གྱི་ཁ་ནས་འཕགས་ཏེ་གདུང་འཁོར་གྱི་འོག་ཙམ་གྱི་བར་སྣང་ལ་འཁོད་པའི་རྗེས་སུ། མི་བསྐྱོད་པ་ཐམས་ཅད་གཅིག་ཏུ་འདྲེས་ནས་གདན་དབུས་

[081A]༄༅། །མའི་སྟེང་དུ་འདུག་པ་ལ། རང་བར་སྣང་དུ་འཁོད་པའི་དང་པོའི་མགོན་པོས་འཕེན་པ་དང་བཅས་ཏེ་མར་བབས་ནས་མི་བསྐྱོད་པའི་སྤྱི་བོ་ནས་ཞུགས་ཏེ་ཐུགས་ཀའི་བྱང་སེམས་དཀར་
དམར་དང་འདྲེས་བའི་རྐྱེན་གྱིས་མི་བསྐྱོད་པ་ཡབ་ཡུམ་སྐད་ཅིག་གིས་སྤྲུལ་སྐུ་རྡོར་སེམས་ཡབ་རྐྱང་དུ་གནས་འགྱུར་བ་ཡིན་གྱི། མི་བསྐྱོད་པ་ཡུམ་བཅས་ཀྱི་ཐུགས་ཀར་དང་པོའི་མགོན་པོ་ཡེ་ཤེས་སེམས་དཔའི་
ཚུལ་དུ་བསྒོམ་པ་གཏན་མིན་ཏེ། དེ་ལྟར་ཡིན་ན་སྤྲུལ་སྐུ་རྡོར་སེམས་སུ་བསྒྱུར་བ་དོན་མེད་དུ་ཐལ་བ་དང། འོག་ཏུ་ཡེ་ཤེས་སེམས་དཔའ་དང་ཡུམ་བསྐྱེད་པ་དོན་མེད་དུ་ཐལ་བར་འགྱུར་རོ།།



﻿   ༈   
དཀར་ཡིད་བཞིན་འཁོར་ལོའི་སྔགས་འཁོར་འགོད་ཚུལ་སྐུ་ཉིད་ནས་གསུང་བ་ལྟར་རྒྱལ་བ་དགེ་འདུན་རྒྱ་མཚོ་དང་བསྐལ་བཟང་རྒྱ་མཚོ་གཉིས་ཀའི་གཞུང་དུ་འབྱུང་ཡང། ངོར་ཆེན་དཀོན་མཆོག་
ལྷུན་གྲུབ་དང། ཐཱུ་བཀྭན་བློ་བཟང་ཆོས་ཀྱི་ཉི་མའི་གཞུང་མཐུན་པར་ཐུགས་ཀའི་འཁོར་ལོའི་ལྟེ་བར་ཏཱཾ་ཡིག་གི་མཐར། ཨོཾ་བདག་གི་ཚེ་དང་བསོད་ནམས་དང། ཡེ་ཤེས་རྒྱས་པར་མཛོད་ཅིག་ཧཱ། ཞེས་པས་
བསྐོར་བ་དང། རྩིབས་བརྒྱད་ལ་མདུན་ནས་གཡས་སྐོར་དུ། ཏཱ་རེ་ཏུ་ཏྟཱ་རེ་ཏུ་རེ་སཱ། ཞེས་པའི་ཡི་གེ་བརྒྱད་དགོད་པར་གསུངས་པ་དེ། ཚར་ཆེན་བློ་གསལ་རྒྱ་མཚོ་དང་རྒྱལ་དབང་ལྔ་པ་ཆེན་པོའི་དགོངས་
པ་དང་ཡང་མཐུན་ཅིང། རྒྱ་གཞུང་གི་བསྟོད་པར་ཡང། རྩིབས་བརྒྱད་ལ་ནི་ཡི་གེ་བརྒྱད། ཡོངས་སུ་བསྐོར་བའི་རྣམ་པ་ཅན། །ཞེས་དང། དྲི་ལན་པདྨ་དཀར་པོའི་ཕྲེང་བ་ལས་ཀྱང། རྩིབས་
བརྒྱད་ལ་ནི་ཡི་གེ་ནི། །བརྒྱད་ཀྱིས་ཡོངས་སུ་བསྐོར་བ་ལ། །ལྟེ་བར་ཨོཾ་དང་ཧཱའི་ཡི་གེའི། །དབུས་གནས་བསྒྲུབ་བྱའི་མིང་དང་ལྡན། །ཞེས་གསུངས་འདུག་པས་འདི་བཞིན་མཛད་འཚལ་ཏེ། རྒྱལ་

[143A]༄༅། །མཆོག་བསྐལ་བཟང་རྒྱ་མཚོའི་གཞུང་དེ་སྐུ་གཞོན་ནུའི་ཚེ་རྗེ་དགེ་འདུན་རྒྱ་མཚོའི་གསུང་ལ་བརྟེན་ནས་མཛད་པའི་ཕྱིར་དང། རྗེ་དགེ་འདུན་རྒྱ་མཚོའི་གཞུང་ལས་རྩིབས་བརྒྱད་
ལ་ཡི་གེ་བརྒྱད་འགོད་པར་གསུངས་པའི་ཕྱིར་རོ། །



﻿   ༈   
རུ་མཉྫུ་གྷོ་ཥཱ་ཡ། དྲན་པ་གཉིས། སྐོར་ཞིང་བསྐོར། གཡོ་བ་གཉིས། རབ་ཏུ་གཡོ་བ་གཉིས། མེ་ཏོག་མ། མེ་ཏོག་མཆོག་མ། ཞན་པ། ངེས་པ། །སོལ་ལ། གཞི་ཚུགས། བླ་མ་ལྷ་ཡི་ཞབས་ལ་གུས་བཏུད་ནས། །ཇི་ལྟར་དྲིས་པའི་ལན་
རྣམས་གང་ཤེས་དབུལ། །དེ་ཡང་སྦྱིན་སྲེག་གི་སྐབས་སུ་ལྷའི་ཞལ་དུ་མར་ཁུ་མ་གཏོགས་གང་ཡང་མེད་ལགས་སམ། ཞེས་པ་ལ། རྗེ་བདག་ཉིད་ཆེན་པོའི་ལས་བཞིའི་སྦྱིན་སྲེག་དངོས་གྲུབ་རྒྱ་མཚོར། འབུལ་བའི་གནས་ནི། ཁུ་བའི་རྫས་
རྣམས་ནི་ཞལ་དང། ཡམ་ཤིང་དུར་པ་ཀུ་ཤ་བདུག་སྤོས་རུས་ཕྱེ་སོགས་ནི་ལྷ་རྣམས་ཀྱི་སྐུའི་འོད་ཀྱི་དཀྱིལ་འཁོར་དང། ཞོ་ཟན་བཟའ་བ་ཞལ་བསིལ་ཏིལ་ནས་ལ་སོགས་པ་ནི་ཕྱག་དང། དྲི་ཐུགས་ཀ་དང། མེ་ཏོག་ནི་དབུ་དང་
ཞབས་བསིལ་ནི་ཞབས་དང། མར་མེ་མཆོད་ཡོན་ནི་མདུན་དུ་དབུལ་བར་ཤཱ་ནྟི་བ་དང་ཨ་བྷྱ་བཞེད་དེ། རེ་རེ་ཙམ་མ་གཏོགས་པ་སྡོམ་འབྱུང་དང་མཐུན་ནོ། །ཞེས་གསུངས་པ་ལྟར་འཇམ་པོ་གསུམ་ལ་ད་ལྟའི་ཕྱག་ལེན་ལ། བསྲེག་
རྫས་ཀྱི་ནང་ནས་མར་ཁུ་མ་གཏོགས་ཞལ་དུ་འབུལ་རྒྱུ་མེད་ཀྱང། དྲག་པོ་ལ་ནི་མི་སོགས་ཀྱི་ཞུན་དང། མར་ནག་དང། ཁྲག་སྣ་རྣམས་ཀྱང་ཞལ་དུ་འབུལ་བས་རྗེས་མར་ཁུ་ཞེས་མ་གསུངས་པར་ཁུ་བའི་རྫས་རྣམས་ཞེས་གསུང་

[007B] ༑འདིར་མི་གསལ་བ་མེ་ལྷའི་གཏོར་མ་དང། བླ་མེད་ཀྱི་སྐབས་སུ་ནང་མཆོད་ཀྱང་ཞལ་དུ་འབུལ་དགོས་སམ་སྙམ་ཞིང། རང་རེའི་བླ་མ་རིན་པོ་ཆེ་དེ་ཉིད་དངོས་གྲུབ་རྒྱ་མཚོར་རེ་རེ་ཙམ་མ་གཏོགས་བསྡོམ་འབྱུང་དང་མཐུན་ནོ། །
ནེས་གསུངས་པའི་དགོངས་པ་བླངས་ཏེ། མཆོད་རྫས་ཀྱི་ནང་ནས་མཆོད་ཡོན་ཞལ་བསིལ། ཞལ་ཟས་རྣམས་ཀྱང་ཞལ་དུ་འབུལ་བར་བཞེད་པས། དེ་ལྟར་ན་སོ་བརྩི་ཡང་ཞལ་དུ་འབུལ་བའམ། ཡང་ན་ཞོ་ཟན་དང་འདྲ་བར་ཕྱག་ཏུ་འབུལ་
བ་བརྟག་དགོས་སོ། །ཞི་རྒྱས་དབང་གསུམ་གྱི་ཆུ་རྫས་ཡི་གེར་འཁོད་པ་དགོས་གསུངས་པ་ལ། ཞི་བར་འོ་མ་ཆུ་དཀར་མེ་ཏོག་དཀར། །རྒྱས་པར་ཞོ་དང་ཆུ་སེར་མེ་ཏོག་སེར། །དབང་ལ་ཆུ་དམར་མེ་ཏོག་དམར་གསུམ་གར། །ནས་ཏིལ་ཀུ་ཤ་འབྲས་
ཡོས་བདུད་རྩི་ལྔའོ། །ཞེས་པ་ལྟར་ལགས། སྨྲས་པ། རྒྱུད་དང་རྒྱ་བོད་མཁས་པའི་གཞུང་གི་དོན། །བྱིས་པའི་བློ་ཡིས་ཇི་བཞིན་རྟོགས་དཀའ་ཡང། །དཔྱོད་ལྡན་གྲོགས་ཀྱི་དྲི་བའི་གཡར་ཁྲལ་ཙམ། །གཞལ་ཕྱིར་དགེ་སློང་དྷརྨ་བྷ་དྲས་
བྲིས་



﻿   ༈    ཡང། འདིར་ནི་དངོས་སུ་ནི་སྤྱི་
དོན་གྱི་སྙིང་རྗེ་ཡིན་ལ། མོས་པ་ཙམ་གྱིས་སྤྱོད་པ་ལ་ནི་སྦས་པ་དང་མཐར་ཐུག་གི་སྙིང་རྗེ་ཡང་ཡོད་དོ། །ཞེས་དང། གཞན་གྱིས་བཏགས་པའི་བདག་གིས་དབེན་པའི་མི་རྟག་པའི་ཆོས་ཙམ་གྱི་ངོ་བོར་གྱུར་པའི་

[058B] རང་བཞིན་གྱིས་གྲུབ་པས་སྟོངས་པའི་སེམས་ཅན་ལ་དམིགས་པའི་སྒོ་ནས་བཞག་ལ། འདིར་ནི་གཟུང་འཛིན་རྫས་གཞན་དུ་བདེན་པས་སྟོངས་པའི་སེམས་ཅན་དང། རང་བཞིན་གྱིས་གྲུབ་པས་སྟོངས་
པའི་སེམས་ཅན་ལ་དམིགས་པའི་སྒོ་ནས་དབྱེ་སྟེ། ཞེས་སོགས་གསུངས་པའི་དོན་མགོ་བ་ཇི་ལྟར་ལགས། ཞེས་པའི་ལན་ནི། སེམས་ཅན་སྡུག་བསྔལ་དང་བྲལ་འདོད་ཀྱི་བློ་ནི་སྤྱི་དོན་གྱི་སྙིང་རྗེ་དང། ལྷན་སྐྱེས་ཀྱི་བདེ་
བས་སྟོང་ཉིད་དོན་སྤྱིའི་ཚུལ་གྱིས་རྟོགས་པའི་དཔེའི་འོད་གསལ་ནི་སྦས་དོན་གྱི་སྙིང་རྗེ་དང། ལྷན་སྐྱེས་ཀྱི་བདེ་བས་སྟོང་ཉིད་མངོན་སུམ་དུ་རྟོགས་པའི་དོན་གྱི་འོད་གསལ་ནི་མཐར་ཐུག་གི་དོན་གྱི་སྙིང་རྗེར་འཇོག་སྟེ། སྙིང་རྗེའི་
སྐད་དོད། ཀཱ་རུ་ཎ་ཞེས་པ་བདེ་འགོག་ལའང་འཇུག་པས། སྤྱི་དོན་གྱི་སྙིང་རྗེས་རང་རྒྱུད་ལྡན་གྱི་བྱང་སེམས་ཞི་བདེ་ཙམ་ལ་ཐོབ་བྱར་བྱེད་པ་འགོག་པས་བདེ་འགོག་ཅེས་བྱ་ལ། སྦས་པ་དང་མཐར་ཐུག་གི་སྙིང་རྗེས། བདེ་
བའི་རྟེན་ཀུནྡ་ལྟ་བུའི་བྱང་སེམས་དྷཱུ་ཏཱི་ནས་ཕྱིར་ལྷུང་བ་འགོག་པས་བདེ་འགོག་ཅེས་བྱའོ། །སྤྱི་དོན་གྱི་སྙིང་རྗེ་ལ་དམིགས་ཚུལ་གྱི་སྒོ་ནས་དབྱེ་ན། སེམས་ཅན་ལ་དམིགས་པའི་སྙིང་རྗེ་དང། ཆོས་ལ་དམིགས་
པའི་སྙིང་རྗེ་དང། དམིགས་མེད་ལ་དམིགས་པའི་སྙིང་རྗེ་སྟེ་གསུམ་ཡོད་ལ། དེའི་དང་པོའི་དམིགས་པ་ནི་སེམས་ཅན་ཙམ་མོ། །གཉིས་པའི་དམིགས་པ་ནི་མི་རྟག་པ་དང་བདག་མེད་རགས་པ་གང་རུང་གིས་

[059A]༄༅། །ཁྱད་པར་དུ་བྱས་པའི་སེམས་ཅན་ཡིན་པས་འཇུག་པར་གཞན་མུ་སྟེགས་ཅན་གྱིས་སྒྲོ་བཏགས་ནས་བཞག་པའི་རྟག་གཅིག་རང་དབང་ཅན་གྱི་བདག་གིས་དབེན་པའི་མི་རྟག་པའི་ཆོས་ཙམ་གྱི་
ངོ་བོར་གྱུར་པའི་སེམས་ཅན་དམིགས་ཡུལ་དུ་བཞག་ལ། ལཱུ་ཨི་པའི་མངོན་རྟོགས་འདིར་ནི་ཕྱི་གཟུང་བའི་ཡུལ་དང་ནད་འཛིན་པའི་སེམས་གཉིས་རྫས་གཞན་ནམ་ཐ་དད་དུ་བདེན་པས་སྟོངས་པའི་སེམས་ཅན་དམིགས་
ཡུལ་དུ་བྱས་ནས་སྡུག་བསྔལ་དང་བྲལ་འདོད་ཀྱི་སྙིང་རྗེ་བསྐྱེད་པའོ། །གསུམ་པའི་དམིགས་པ་ནི་བདག་མེད་ཕྲ་མོས་ཁྱད་པར་དུ་བྱས་པའི་སེམས་ཅན་ཡིན་པས། ལུགས་གཉིས་མཐུན་པར་རང་བཞིན་གྱིས་གྲུབ་པས་སྟོངས་
བཞིན་དུ་རང་བཞིན་གྱིས་གྲུབ་པར་བཟུང་ནས་སྡུག་བསྔལ་མྱོང་བའི་སེམས་ཅན་རྣམས་ལ་དམིགས་ནས་སྡུག་བསྔལ་དང་བྲལ་འདོད་ཀྱི་སྙིང་རྗེ་བསྐྱེད་པའོ། །དེའི་རྗེས་སུ་བདེ་སྟོང་དབྱེར་མེད་ཀྱི་ཆོས་སྐུ་ལ་ང་རྒྱལ་འཇོག་པ་
ནི་སྦས་མཐར་གྱི་སྙིང་རྗེ་མོས་པ་ཡིད་བྱེད་ཙམ་གྱིས་སྦྱོང་ཚུལ་ཏེ། མདོར་ན་ཆོས་ལ་དམིགས་པའི་སྙིང་རྗེ་དང་དམིགས་པ་མེད་པ་ལ་དམིགས་པའི་སྙིང་རྗེ་བསྒོམ་ཚུལ་སྒྲུབ་ཐབས་བདེ་ཆེན་གསལ་བ་ན་བཞུགས་པས་དེ་
དང་གུང་བསྒྲིགས་ནས་མཁྱེན་པར་མཛོད་



﻿   ༈    དཔེར་ན། བརྣབ་སེམས་འདོད་ཆགས། གནོད་སེམས་ཞེ་སྡང། ལོག་ལྟ་
གཏི་མུག་གི་ཆར་གཏོགས་པས། དེ་རྣམས་ཀྱི་རྣམ་སྨིན་གྱི་འབྲས་བུ་ངན་སོང་དུ་སྐྱེ་བ། བྱེད་པ་རྒྱུ་མཐུན་དུག་གསུམ་ཤེས་ཆེ་བ་སོགས་ལམ་རིམ་ལས་ཞིབ་ཏུ་འབྱུང་བ་ལྟར་རོ།།


﻿   ༈    ཀྱེ་རྡོར་དང་འཁོར་ཆེན་ལྟ་བུར་ལྷ་དང་ཕྱོགས་སྐྱོང་དང་ཀླུའམ་
བདུད་དང་གནོད་སྦྱིན་དང་ཀླུ་རྣམས་ལ་དམ་ཅན་བཀའ་སྡོང་སྡེ་གསུམ་མམ། དམ་ཅན་ཉེར་བཞིར་གྲགས་པ་ལྟར་རོ། །འོན་ཀྱང་ད་ལམ་སྐབས་དོན་འཇམ་དཔལ་གཤིན་རྗེའི་གཤེད་ཀྱི་མཐུན་མོང་མ་ཡིན་པའི་བཀའ་སྡོད་
[010A]༄༅། །དམ་ཅན་རྣམ་གསུམ་དེ་དྲི་བྱ་ཡིན་འདྲ་བས་དེ་ནི་ཁྱབ་འཇུག་ཆེན་པོ་རཱ་ཧུ་ལ། སྲིན་པོའི་རྒྱལ་པོ་ལངྐ་མགྲིན་བཅུ། ཀླུ་དབང་མཐུ་སྟོབས་བདག་པོ་རྣམས་ཡིན་པར་གོ་ལགས་



﻿   ༈    དེ་ཁ་ནས་དྲི་བ་གནང་བའི་ལན་རྣམས་ཟུར་དུ་འབུལ་བ་ལ། དེ་ཡང་དྲི་བ་དང་པོ། རྩོད་དུས་སྙིགས་མ་
ལྔའི་དོན་ནི། དགྲ་ངན་དཔུང་ཚོགས་བཅུ་གཉིས་དང། སྐྱ་སེད་བུ་ལྔ་འཐབ་པ་ནས་བཟུང་རྩོད་པའི་དུས་ཏེ་དུས་ཀྱི་སྙིགས་མ། ཚེ་ལོ་མར་འགྲིབ་སྐབས་ཀྱི་ཆེ་ལོ་བརྒྱ་པ་མན་ཆད་ཚེའི་སྙིགས་མ། རྒྱུད་དང་དབང་པོ་འདུལ་
བཀའ་བ་སེམས་ཅན་གྱི་སྙིགས་མ། ཤུགས་དྲག་ལ་རྒྱུན་རིང་བ་ཉོན་མོངས་པའི་སྙིགས་མ། ཕྱིན་ཅི་ལོག་གི་བློ་སྒྱུར་དཀའ་བ་ལྟ་བའི་སྙིགས་མར་སྐྱིད་ཚལ་མཁན་པོ་འཇམ་དབྱངས་ཀུན་དགའ་ཆོས་བཟང་

[131A]༄༅། །པའི་འདུལ་བའི་བསླབ་བྱ་ལས་གསུངས་སོ།།



﻿   ༈    དགེ་སློང་དག་བདེ་འགྲོ་ནས་ཤི་འཕོས་ཏེ་བདེ་འགྲོར་
སྐྱེ་བ་དང། ངན་འགྲོ་ནས་ཤི་འཕོས་ཏེ་བདེ་འགྲོར་སྐྱེ་བ་ནི་ངའི་སེན་མོའི་རྩེའི་རྡུལ་དང་མཉམ་མོ། །ངན་འགྲོ་ནས་ཤི་འཕོས་ཏེ་ངན་འགྲོར་སྐྱེ་བ་དང། བདེ་འགྲོ་ནས་ཤི་འཕོས་ཏེ་ངན་འགྲོར་སྐྱེ་བ་ན་
ས་ཆེན་པོའི་རྡུལ་དང་མཉམ་གསུངས་འདུག་པ། འདིའི་ངན་འགྲོ་ནས་ཤི་འཕོས་ཏེ་བདེ་འགྲོར་སྐྱེ་བ་བཅོམ་ལྡན་འདས་ཀྱི་ཕྱག་སེན་གྱི་རྩེ་མོའི་རྡུལ་དང་མཉམ་པ་ཙམ་ལས་མེད་པ་ལ། བདེ་
འགྲོ་ནས་ཤི་འཕོས་ཏེ་ངན་འགྲོར་སྐྱེ་བ་ས་ཆེན་པོའི་རྡུལ་དང་མཉམ་པ་ཡོད་པ་ཅི་ཡིན། ཞེས་པ་ལ། ཁྱེད་རང་གིས་དྲངས་པའི་ལུང་འདི་ལྟར་ན། བདེ་འགྲོ་དང་ངན་འགྲོ་ནས་ཤི་ནས་བདེ་འགྲོར་སྐྱེ་
བ་སེན་མོའི་རྡུལ་དང་མཉམ་པར་གསུངས་པ་ནི་གཉིས་ཀ་བསྡོམས་པའི་དཔེ་ཡིན་གྱི་གང་རུང་རེ་རེའི་དཔེ་མིན་ལ། དེ་བཞིན་དུ་ངན་འགྲོ་དང་བདེ་འགྲོ་ནས་ཤི་ནས་ངན་འགྲོར་སྐྱེ་བ་ས་ཆེན་པོའི་རྡུལ་དང་
མཉམ་པར་གསུངས་པ་ཡང་གཉིས་ཀ་བསྡོམས་པའི་དཔེ་ཡིན་གྱི་གང་རུང་རེ་རེའི་དཔེ་མ་ཡིན་ཏེ། ངན་འགྲོ་ཤིན་ཏུ་མང་ཞིང་དེ་ལ་ལྟོས་ནས་བདེ་འགྲོ་ཉུང་བ་ཡིན་པས། བདེ་འགྲོ་ནས་བདེ་འགྲོར་སྐྱེ་བ་དང་ངན་འགྲོ་

[112A]༄༅། །ནས་བདེ་འགྲོར་སྐྱེ་བ་གཉིས་མང་ཉུང་མཉམ་པ་མི་སྲིད་པའི་ཕྱིར་དང། ངན་འགྲོ་ནས་ངན་འགྲོར་སྐྱེ་བ་དང། བདེ་འགྲོ་ནས་ངན་འགྲོར་སྐྱེ་བ་གཉིས་ཀྱང་མང་ཉུང་མཉམ་པ་མི་སྲིད་པའི་
ཕྱིར་རོ། །ཞེས་བརྗོད་ན་ལན་ཐེབས་པར་སྣང་ཡང། ལམ་རིམ་དུ་ལུང་གཞི་དྲངས་པའི་ཚིག་ཟིན་སྒྲ་དྲང་ཐད་དུ་ཁས་བླངས་ན་བྱུང་སོང་ཁ་མི་འཐབ་པ་ལྟ་བུའི་དོགས་པ་སྐྱེ་བ་བདེན་ངེས་སུ་འདུག་ཀྱང། བདག་རང་གི་
བློའི་འཆར་ཚོད་ནི། །རྡུལ་དང་མཉམ་པའམ་འདྲ་བ་ནི་དཔེ་དོན་སྦྱོར་བའི་མཚུངས་པ་གསལ་བྱེད་ཀྱི་སྒྲ་མང་དུ་ཡོད་པའི་བྱེ་བྲག་ཡིན་འདུག་པས། སྡོམ་གསུམ་རང་དབྱེ་ལས། རྒྱ་ཆེ་བ་ལ་ནམ་མཁའི་དཔེ། །
ཆུང་ལ་རྡུལ་ཕྲན་དཔེ་སྦྱོར་དང། །རགས་པའི་དཔེ་ལ་རི་རབ་དང། །བྱི་བ་ལ་ནི་གླང་ཆེན་དང། །ཕྱུག་པོ་ལ་ནི་རྣམ་ཐོས་བུ། །རྒྱལ་ཕྲན་ལ་ཡང་བརྒྱ་བྱིན་དཔེ། །དགེ་བའི་བཤེས་གཉེན་ཕལ་པ་ལའང། །སངས་
རྒྱས་ལྟ་བུར་བསྔགས་པ་ནི། །སྙན་ངག་མཁན་ལ་བཀག་པ་མེད། །ཅེས་དང། ལས་ཆོག་རྣམ་རྒྱལ་གསེར་མདོག་ལས། །འདྲ་བའི་ཕྱོགས་ནི་དངོས་མ་ཡིན། །མི་འདྲ་བ་ལ་དཔེ་མ་གྲུབ། །ཅེས་གྲགས་པས་
ཕྱོགས་ཙམ་འདྲ་བ་ལས་ཐམས་ཅད་འདྲ་བ་ཞིག་ག་ལ་དགོས། ཞེས་རྒྱུ་མཚན་དང་བཅས་ཏེ་གསུངས་པ་ལྟར་བལྟོས་ས་བལྟོས་འཇོག་གི་སྒོ་ནས་མང་ཉུང་གི་ཧེ་བག་ཆེ་ཙམ་ཡོད་པ་ལ་དགོངས་ནས། ས་

[112B] གཞན་དུ་ན་ངན་འགྲོ་ནས་ཤི་ནས་བདེ་འགྲོར་སྐྱེ་བ་དང། བདེ་འགྲོ་ནས་ཤི་ནས་བདེ་འགྲོར་སྐྱེ་བ་གཉིས་ལ་མང་ཉུང་ཡོད་དམ་མེད། ཅེས་
ཞུས་ན། སྔ་མ་ས་ཆེན་པོ་དང་ཕྱི་མ་ཕྱག་སེན་གྱི་རྩེའི་རྡུལ་དང་འདྲ་ཞེས་གདོན་མི་ཟ་བར་གསུང་དགོས་སམ་སྙམ་མོ།།



﻿   ༈    འདོད་འཇོར། སྔར་
བསྐྱེད་པའི་གཞལ་ཡས་ཁང་དེ་ཉིད་ཀྱི་སྟེང་ནས་བྱེད་ཀྱི་སྔ་མ་དེ་བསྡུས་ནས་བསྐྱེད་པ་མིན་ཏེ། ཞེས་སོགས་དང། སྔར་བསྐྱེད་པའི་གཞལ་ཡས་ཁང་གི་ནང་དུ་གཞལ་ཡས་ཁང་གཉིས་པ་ཞིག་བསྐྱེད་པའང་མིན་ཞེས་ལ་གསུངས་
པས་ཕྱིར་རྣལ་འབྱོར་མའི་ཐུགས་ཀའི་ཆོས་འབྱུང་དེ་དགོས་པ་གང་གི་ཕྱིར་འཇོག་པ་ཡིན། ཞེས་པའི་ལན་ནི། འདི་ལ་མཚོན་དོན་དང་དགོས་པ་གཞན་ཡང་ཡོད་མོད་ཀྱི། གཙོ་བོར་ལུས་དཀྱིལ་མི་སྒོམ་ན་ས་བོན་དང་

[062A]༄༅། །སྔགས་འཕྲེང་འགོད་པའི་གནས་དང། སྒོམ་ན་ལུས་དཀྱིལ་གྱི་ལྷ་བཞུགས་པའི་གནས་ཀྱི་ཆེད་དུ་ཡིན་ནོ། །འོ་ན་གཞལ་ཡས་ཁང་གཉིས་པ་མི་བསྐྱེད་པར་གསུངས་པ་དང་ཇི་ལྟར་མི་འགལ་སྙམ་ན་
ལྷའི་བཞུགས་གནས་ཆོས་འབྱུང་བསྐྱེད་པ་ཙམ་གྱིས་གཞལ་ཡས་ཁང་བསྐྱེད་པར་འགྱུར་ན། རྗེའི་གཞུང་དུ་མར་སྤྱི་བོ་ལ་སོགས་པའི་གནས་ཉེར་བཞིར། པཱུ་ཛཱ་ལ་སོགས་པའི་ཡི་གེ་ཉེར་བཞི་ལས་རྩིབས་ཁོང་སྟོང་
རྩིབས་ཤུན་གྱི་རྣམ་པ་དང་ལྡན་པའི་འཁོར་ལོ་ཉེར་བཞི་བསྐྱེད་པ་དང། དེ་ཡང་ལྷའི་གནས་ཀྱི་དོན་དུ་ཡིན་པར་གསུངས་པས། ཚུལ་དེ་ཡང་གཞལ་ཡས་ཁང་གཉིས་པ་བསྐྱེད་པར་འགྱུར་ལ། དེས་ན་རྗེའི་གསུངས་པའང་
ནང་འགལ་ཡོད་དོ་ཞེས་ཁས་ལེན་དགོས་སམ་སྙམ་མོ། །ལུས་དཀྱིལ་གྱི་ལྷ་གང་དུ་བཞུགས་པའི་ཆོས་འབྱུང་དེ་ཕྱིའི་ཡུལ་ཉེར་བཞི་སོགས་དང། ནང་གི་སྤྱི་བོ་སོགས་དངོས་ཡིན་པར་མོས་ན་དགོས་པ་ལྷག་པར་ཆེ་ཡང་
དེ་ཙམ་གྱིས་ལུས་རྟེན་གྱི་དཀྱིལ་འཁོར་དུ་བསྒོམ་པའི་ལུས་དཀྱིལ་དུ་འཇོག་པའང་མིན་ནོ། །



﻿   ༈    བཀའ་འདྲི་དང་པོའི་ལན་ནི། སྤྱིར་བརྟན་གཡོ་ཐམས་ཅད་དང་
ཁྱད་པར་བླ་མ་ཡི་དམ་སོགས་ཀྱི་ཆོས་ཉིད་དང། རང་གི་བླ་མའི་ཐུགས་ཀྱི་ཆོས་ཉིད་ལ་དབྱེ་བ་མེད་པ་ལ་དགོངས་པ་ཡིན་ནམ་སྙམ་ལགས་



﻿   ༈    སི་ཏུའི་ཞལ་ལུང་དུ། ཙཀྲ་ལྟ་བུ་བོད་ཀྱི་མིའི་ངག་ནས་བརྗོད་མི་ཐུབ་ཅེས་ཁས་བླངས་པ་མ་ཡིན་གྱི། མིང་གཞི་ཁོ་ནའི་
ཡི་གེ་ཉི་ཤུ་གང་རུང། ཚེག་བར་གཅིག་གི་ནང་དུ་ཙཀ་ཞེས་ཡོད་ཀྱང། དེ་བོད་ཀྱི་ཐ་སྙད་དོན་མཐུན་གང་ལའང་མི་འཇུག་ཅེས་བརྗོད་པ་ཡིན། དེ་ཡང་ཙ་དང་ཀའི་བར་དུ་ཚེག་རྒྱབ་ན་ཚེག་པར་
གཅིག་ཏུ་ཞེས་པ་དང་འགལ། ཡང་ཙ་མིང་གཞི་དང་ཀ་རྗེས་འཇུག་ཏུ་བྱས་ན་རྗེས་འཇུག་གི་ཡི་གེ་བཅུར་གྲངས་ངེས་པ་དང་འགལ། ཡང་ཙཀྲ་ལྟ་བུ་བོད་པའི་ངག་ནས་བརྗོད་ཐུབ་ཀྱང་

[115A]༄༅། །དེ་ལེགས་སྦྱར་གྱི་སྐད་ཡིན་པས། བོད་ཀྱི་ཐ་སྙད་དོན་མཐུན་ཡིན་པ་དང་འགལ། དེས་ན་མིང་གཞི་ཉི་ཤུ་གང་རུང་ཡང་ཡིན། ཉིས་སྦྲེལ་ལམ་གསུམ་སྦྲེལ་ལྟ་བུ་
ཚེག་བར་གཅིག་གི་ནང་དུ་ཡང་ཡོད། དེ་བོད་ལ་ཡོངས་སུ་གྲགས་པའི་ཐ་སྙད་དོན་མཐུན་ལ་ཡང་འཇུག་པ་ཞིག་སྟོན་རྒྱུ་བྱུང་ན་བདག་གི་གཞུང་ལ་སྐྱོན་ཐོངས་པ་ཡིན་ནོ།།



﻿   ༈   



﻿   ༈    བྱཱ་གྷའི་གོང་གི་ཙནྡྲ་ནི། ཞེས་སོགས་

[117A]༄༅། །ཀྱི་དོན་རྗེའི་གསང་རྣམ་དངོས་གྲུབ་སྙེ་མར་མཁས་གྲུབ་རྗེས་བཀྲལ་ཡོད་པས་དེར་གཟིགས་པར་ཞུ་



﻿   ༈   
བླའི་ཆོག་བསྒྲིགས། སྐྱབས་འགྲོ་ནི། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་ཀྱི་ངོ་བོར་གྱུར་པ། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་
བཞིའི་འབྱུང་གནས། འཕགས་པའི་དགེ་འདུན་ཐམས་ཅད་ཀྱི་མངའ་བདག་དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །རྫོགས་པའི་སངས་རྒྱས་བཅོམ་ལྡན་འདས་
རྣམས་ལ་སྐྱབས་སུ་མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། །བཅོམ་ལྡན་འདས་སྨན་གྱི་བླ་བདེ་བར་གཤེགས་པ་མཆེད་བརྒྱད་ཀྱི་ལྷ་ཚོགས་
འཁོར་དང་བཅས་པ་རྣམས་ལ་སྐྱབས་སུ་མཆིའོ། །གསུམ། སེམས་བསྐྱེད་ནི། སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཐོབ་པར་བྱ། དེའི་ཕྱིར་དུ་བཅོམ་ལྡན་འདས་བདེ་བར་གཤེགས་པ་བརྒྱད་
ཀྱི་ལྷ་ཚོགས་འཁོར་དང་བཅས་པ་རྣམས་ལ་ཕྱག་མཆོད་ཐུགས་དམ་བསྐུལ་བ་ལ་སོགས་པའི་ལམ་གྱི་རིམ་པ་ལ་གནས་པར་བྱའོ། །དེ་ཁོ་ན་ཉིད་ཀྱི་ངང་ནས་ཚད་མེད་བཞི་བསྒོམ་པ་ནི། བདག་དང་སྣང་བ་ཐམས་

[070B] དེ་ལྟར་མ་རྟོགས་པའི་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་བྱ། སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་བྱ། སྡུག་བསྔལ་མེད་པའི་བདེ་བ་དང་མི་འབྲལ་
བར་བྱ། བདེ་སྡུག་གི་རྒྱུ་ཆགས་སྡང་ཉེ་རིང་གཉིས་དང་བྲལ་བའི་བཏང་སྙོམས་ལ་གནས་པར་བྱའོ། །མཆོག་བདེན་་བསྔོ༑ ༑མཎྜལ། བཅོམ་ལྡན་གདན་འཛོམ་ཆེན་པོ་དགོངས་སུ་གསོལ། ་མངོན་སུམ་བསྟན་དུ་
གསོལ། བཅོམ་ལྡན་འདས་དེ་བཞིན་གཤེགས་པ། ནས༑ རྒྱལ་བའི་དགོངས་པ་ཇི་བཞིན་འགྲུབ་གྱུར་ཅིག་ཅེས་པའི་བར་དཀྱུས་ལྟར་བྱ། དེ་ནས། གུར་ཀུམ་མདོག་ཅན་རལ་གྲི་གླེགས་བམ་འཛིན། ་ལྷུན་པོ་རྩེ་འཛིན་
རྒྱལ་ལ་ཕྱག་འཚལ་ལོ། །དངོས་བཤམས། ནས༑ བསྔོ༑ ༑འཇམ་དཔལ་སྐྱབས་གྲོལ་་བདག་ལ་མངོན་དུ་འགྱུར་བར་མཛོད། །ཅེས་པའི་བར་དང། དེ་ནས། ཉི་མ་དམར་པོ་ཤིང་རྟ་ཆིབས། ་སྙོམས་ལྡན་གསུམ་ལ་
ཕྱག་འཚལ་ལོ་དངོས་བཤམས། ནས༑ འཇིག་རྟེན་སྐྱོང་བ་སྡེ་དཔོན་་རྟག་ཏུ་བསྲུང་སྐྱོབ་གཡེལ་བ་མེད་པར་མཛོད། །དེ་ནས་ཏདྱ་ཐཱ། གྷུ་མེ་གྷུ་མེ་་ཀྵ་ཡངྐ་རི་སཱ་ཧཱ། ཞེས་དང། ཨོཾ་ན་མོ་བྷ་ག་་སམུངྒ་ཏེ་
སཱ་ཧཱ། སྔགས་བཟླས་པའི་རྐྱེན་གྱིས་བདེ་བར་གཤེགས་པ་བརྒྱད་འཁོར་དང་བཅས་པའི་ཐུགས་དམ་གྱི་རྒྱུད་བསྐུལ་ཏེ་སྐུའི་ཆ་ཐམས་ཅད་ནས་འོད་ཟེར་དཔག་ཏུ་མེད་པ་བྱུང་སྟེ་རང་གཞན་སེམས་ཅན་ཐམས་ཅད་ལ་

[071A]༄༅། །ཐིམས་པས་ནད་གདོན་སྡིག་སྒྲིབ་ཐམས་ཅད་སྦྱངས་པར་གྱུར། བཀའ་དྲིན་མཉམ་མེད་རྩ་བའི་བླ་མ་དང། ་འདིས་མཚོན་དགེ་བ་བྱང་ཆུབ་ཆེན་པོར་བསྔོ། །མ་འབྱོར་བ་དང་ཉམས་པ་དང། ་
དུས་ངན་སེམས་ཅན་བསོད་ནམས་དམན། ་སེར་སྣའི་དབང་གྱུར་མི་མཁས་པས། ་བག་མེད་སྤྱོད་པ་མ་དག་པས། ་ལྷག་པ་དང་ནི་ཆད་པ་དང། ་ཁྱེད་ཀྱི་སེམས་ཅན་དོན་ཀུན་མཛད། །རྗེས་སུ་
མཐུན་པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་ནས་ཀྱང། །སླར་ཡང་ཐུགས་རྗེས་འབྱོན་པར་མཛོད། །མགོན་པོ་ཐུགས་རྗེ་ཆེན་པོ་དང་ལྡན་པ་ཁྱེད་རྣམས་ཀྱིས་བདག་ཅག་དང་སེམས་ཅན་ཐམས་
ཅད་ཀྱི་དོན་མཛད་པ་ལེགས་ཀྱི་སོ་སོའི་ཞིང་ཁམས་སུ་རྫུ་འཕྲུལ་གྱིས་འཁོར་དང་བཅས་པ་གཤེགས་སུ་གསོལ། ཤིས་བརྗོད་རྒྱས་པའམ། བསྡུ་ན། སྙིགས་མའི་འགྲོ་ལ་ཐུགས་རྗེ་ཉི་མའི་འོད། །ཆེས་
ཆེར་རབ་འབར་བཅོམ་ལྡན་བདེ་གཤེགས་བདུན། །སྨོན་ལམ་གསུང་པ་དོན་ཀུན་གྲུབ་པ་སོགས། །རྫོགས་པའི་སངས་རྒྱས་རྣམས་ཀྱི་བཀྲ་ཤིས་ཤོག་ཐོས་པ་ཙམ་གྱིས་སྲིད་ཞིའི་སྡུག་བསྔལ་ལས། །རྣམ་
པར་སྒྲོལ་ནུས་ཟབ་དང་རྒྱ་ཆེ་བའི། །སྙིང་པོ་སྨན་གྱི་མདོ་སྡེ་བརྒྱད་བརྒྱ་པ། །གསུང་མཆོག་དམ་པའི་ཆོས་ཀྱི་བཀྲ་ཤིས་ཤོག་ཞུ་གསོལ་བསྲུང་སྐྱོབ་མཛད་པའི་སེམས་དཔའ་ཆེ། །ཉན་ཐོས་ཕྱོགས་སྐྱོང་

[071B] །ཆོས་འདི་ཡུན་དུ་འཕེལ་ཞིང་གནས་བྱེད་པའི། །དགེ་འདུན་འདུས་པའི་ཚོགས་ཀྱི་བཀྲ་ཤིས་ཤོག་



﻿   ༈    འཇིགས་བྱེད་ཀྱི་བསྙེན་པའི་
གཏོར་འབུལ་སྐབས་འདས་མ་འདས་ཀྱི་མགྲོན་དང་ལས་གཤིན་བཅས་གསུམ་ག་ལ་བསྡུ་ན་ཉེར་སྤྱོད་གཅིག་ཐུས་བྱས་པས་ཆོག་ཞི་བའི་བཟླས་པའི་སྐབས་མགོ་འཕྲེང་གི་དཔྲལ་དཀྱིལ་གྱི་
གཙོ་བོའི་ཐུགས་ཀའི་ཡེ་ཤེས་སེམས་དཔའ་ལས་གཉིས་པ་རེ་ཆད་ནས་རང་གི་སྙིང་གའི་དྷཱི་ཡིག་ལ་ཐིམ་པར་བསམ་ན་འཇུག་པ་བདེ་བ་ཡོང་



﻿   ༈    སྤྱི་ལུགས་ཉིན་ཞག་གཅིག་ལ་ཆུ་ཚོད་དྲུག་ཅུ་དང། ཆོས་
རྒྱལ་གྱི་དྲུག་ཅུ་པའི་སྐབས་དབྱུ་གུ་རེ་བཞི་ཡོང་བའི་ཁྱད་པར་གང་ཡིན། ཞེས་པ་ལ། སྤྱིར་ཆུ་ཚོད་དང་དབྱུ་གུ་གཉིས་དོན་གཅིག་མིང་གི་རྣམ་གྲངས་སུ་བཤད་པའང་ཡོད་མོད་ཀྱི། རྗེ་ལྕང་སྐྱ་རོལ་པའི་
རྡོ་རྗེའི་རྩ་རླུང་ཐིག་ལེའི་རྣམ་གཞག་ཚིགས་བཅད་མ་ལས། གཞན་ལས་འཕོ་ཆེན་བཅུ་གཉིས་གསུངས་མོད་ཀྱང། །བདེ་དགྱེས་རྒྱུད་ལས་འཕོ་བ་བཅུ་དྲུག་གྲགས། །ཞེས་གསུངས་པ་ལྟར་
གཞན་ཏེ་དུས་འཁོར་སྐོར་ནས་ཉིན་ཞག་གཅིག་ལ་འཕོ་ཆེན་བཅུ་གཉིས་དང། འཕོ་ཆེན་རེ་རེ་ལ་ས་ཆུ་མེ་རླུང་ནམ་མཁའི་འཕོ་ཆུང་ལྡ་ལྔ་སྟེ། འཕོ་ཆུང་ངམ་ཆུ་ཚོད་དྲུག་ཅུ་རེ་ཡོད་པར་གསུངས་པ་
དང། བདེ་དགྱེས་དགྲ་ནག་སོགས་བླ་མེད་སྤྱི་འགྲོ་ནས། ཉིན་ཞག་གཅིག་ལ་འཕོ་ཆེན་བཅུ་དྲུག་དང། འཕོ་ཆེན་རེ་རེ་ལ་ས་ཆུ་མེ་རླུང་གི་འཕོ་ཆུང་བཞི་བཞི་སྟེ། འཕོ་ཆུང་ངམ་དབྱུ་གུ་རེ་བཞི་

[118A]༄༅། །ཡོད་པར་གསུངས་པས། ཆུ་ཚོད་གཅིག་ལ་དབུགས་སུམ་བརྒྱ་དྲུག་ཅུ་དང། རྗེ་ལྕང་སྐྱས། སུམ་བརྒྱ་ཕྱེད་བཅས་སོ་བདུན་དབྱུ་གུ་སྟེ། ཞེས་གསུངས་པ་ལྟར། དབྱུ་གུ་རེ་
ལ་དབུགས་ཁུག་པ་སུམ་བརྒྱ་དང་སུམ་ཅུ་ཕྱེད་སོ་བརྒྱད་རེ་ཡོད་པར་གསུངས་པས། ཆུ་ཚོད་གཅིག་དང། དབྱུ་གུ་གཅིག་གི་ཡུན་ཚད་མི་མཐུན་ཀྱང། ཆུ་ཚོད་དྲུག་ཅུ་དང། དབྱུ་གུ་རེ་བཞི་གཉིས་
ཀ་ལ་དབུགས་ཁུག་པ་ཉི་ཁྲི་ཆིག་སྟོང་དྲུག་བརྒྱ་དེ་ཡོད་པས། ཐ་སྙད་འདོགས་ཚུལ་མི་འདྲ་ཡང། དོན་ལ་འགལ་བ་མེད་པར་གོ་ཞིང། ཆོས་རྒྱལ་གྱི་དབྱུ་གུའི་རྩ་བའི་ཁུངས་དགྲ་ནག་གི་རྒྱུད་དོན་
གྲུབ་ཆེན་དཔལ་འཛིན་སོགས་ཀྱིས་བཀྲལ་བ་ལྟར་ཡིན་ལགས་པས་དེ་བཞིན་དགོངས་འཇགས་མཁྱེན་མཁྱེན་



﻿   ༈    གངྒཱའི་ཀླུང་གི་བྱེ་མ་སྙེད། །ཅེས་པ་གང་ཞེ་ན། བྱང་བདག་རྣམ་རྒྱལ་གྲགས་་ཀྱི་གྲངས་བཟང་གིས། མདོ་ལས། འདི་ནས་ཤར་ཕྱོགས་ལོགས་སུ་འཇིག་རྟེན་གྱི་ཁམས་གངྒཱའི་
ཀླུང་གི་བྱེ་མ་སྙེད་འདས་པ་ན་འཇིག་རྟེན་གྱི་ཁམས་འདི་ཞེས་བྱ་བ་ཡོད་དེ། ཞེས་བྱ་བ་ལ་སོགས་པ་གངྒཱའི་ཀླུང་གི་བྱེ་མ་སྙེད་་ཀྱིས་གསུངས་པ་ཤིན་ཏུ་མང་བར་བྱུང་བ། གངྒའི་ཀླུང་གི་བྱེ་མ་སྙེད་དེ་གྲངས་
ཀྱི་གནས་གཞན་ཇི་ཙམ་ཞིག་ལ་དགོངས་པ་ཡིན། ཞེས་དྲིས་པ་ལ། ལན་དུ་པཎ་ཆེན་དགེ་འདུན་གྲུབ་ཀྱིས། གངྒཱའི་ཀླུང་ནི་ཆུ་བོ་བཞིའི་ཡ་གྱལ་གྱི་ཆུ་བོ་གངྒཱ་མིན་གྱི། ཆུ་ཀླུང་ཆེན་པོ་རྒྱ་མཚོ་ཡིན་ལ། དེའི་བྱེ་མ་
ནི་ཆུ་དེའི་རྡུལ་དང། ཆུ་རྡུལ་དེ་རེ་རེ་ནས་བགྲངས་པ་ལ་གྲངས་ཇི་ཙམ་ཡོད་པ་ནི། གངྒཱའི་ཀླུང་གི་བྱེ་མ་སྙེད་ཅེས་བྱའོ། །འོ་ན་རྒྱ་མཚོ་ལ་ཆུ་ཀླུང་ཞེས་བཤད་པ་ཡོད་དམ་མེད་ཅེ་ན་ཡོད་དེ། མྱ་ངན་ལས་འདས་པའི་
མདོ་ལས། ཆུ་ཀླུང་ཞེས་བྱ་བ་ནི་རྒྱ་མཚོ་ལ་བྱ་སྟེ། ཆུ་ཀླུང་ཐམས་ཅད་ཀྱི་ནང་ན་རྒྱ་མཚོ་འབའ་ཞིག་ཆུ་ཀླུང་ཡིན་པས་ན། རྒྱ་མཚོ་ནི་ཆུ་ཀླུང་ཞེས་བྱ་བའི་གྲངས་སུ་གཏོགས་སོ། །ཞེས་གསུངས་སོ། །ཞེས་
སོགས་བརྩི་ཚུལ་རྒྱ་ཆེ་རོལ་པའི་ཁུངས་དང་བཅས་ཏེ་གསུངས་པ་ལྟར་རོ།།



﻿   ༈    ཐུན་ཐ་མའི་གཏོར་མགྲོན་
གྱི་ཕྱོགས་སྐྱོང་གཤེགས་ལུགས་གཅིག་མིན་དང། གཅིག་ཚེ་རང་གནས་སམ་གང་དུ་གཤེགས་དང། ཕྱོགས་སྐྱོང་འཁོར་དང་བཅས་པ་རྣམས་སྟེང་འོག་ཕྱོགས་མཚམས་རྣམས་སུ་འཁོད་ནས་བགེགས་རྣམས་པར་བཟློག་
པའི་འཕྲིན་ལས་མཛོད་ཅིག་ཅེས་འཕྲིན་བཅོལ་གྱིས་གསུང་པ་ལྟར་བྱ་དགོས་སམ་མི་དགོས་ཞེས་པའི་ལན་ནི། བདག་རང་གི་ལུགས་ལ་སྒྲུབ་ཐབས་རྣལ་འབྱོར་དག་རིམ་གྱི་ཐུན་གཤམ་གྱི་འཇིག་རྟེན་པའི་གཏོར་མགྲོན་
གཤེགས་ཚུལ་དེ་ལྷན་ཐབས་ཀྱི་སྔོན་འགྲོའི་གཏོར་མགྲོན་གཤེགས་ཚུལ་ལ་སྦྱར་བ་ཡིན་པས། དེ་གཉིས་གཤེགས་ཚུལ་ངེས་པར་གཅིག་ཅིང། དེ་ཡང་འདས་མ་འདས་ཀྱི་མགྲོན་གཉིས་གཤེགས་གསོལ་བྱ་ཚུལ་རྣལ་
འབྱོར་དག་རིམ་གྱི་དགོངས་པ་ལྕང་སྐྱ་རིན་པོ་ཆེས་བཀྲལ་བ་ལྟར་བྱེད་ན། ཨོཾ་ཡོ་ག་ཤུདྡྷཱ་སརྦ་དྷརྨཱ་ཡོ་ག་ཤུདྡྷོ་ཉ་ཧཾ། འདུས་པའི་རྟེན་དང་བརྟེན་པའི་དཀྱིལ་འཁོར་རང་ཉིད་ལ་ཐིམ་པར་གྱུར། ཨོཾ་ཨཱ་ཧཱུཾ་བཛྲ་མུཿ་ཕྱོགས་སྐྱོང་

[078A]༄༅། །འཁོར་བཅས་རང་གནས་སུ་གཤེགས་པར་གྱུར། ཅེས་བརྗོད་ཅིང་དེའི་ཚིག་དོན་ལྟར་བསམ་པའོ།།



﻿
[121A]༄༅། །   ༈    ཞེས་པ་ལ། རྒྱལ་སྲས་རིན་པོ་ཆེས། གཉེན་གྱི་ཕྱོགས་ལ་འདོད་ཆགས་ཆུ་ལྟར་
གཡོ༑ ༑དགྲ་ཡི་ཕྱོགས་ལ་ཞེ་སྡང་མེ་ལྟར་འབར། །བླང་དོར་བརྗེད་པའི་གཏི་མུག་མུན་ནག་ཅན། །ཕ་ཡུལ་སྤོང་བ་རྒྱལ་སྲས་ལག་ལེན་ཡིན། །ཞེས་གསུང་པ་ལྟར། དགྲ་གཉེན་པར་མའི་སེམས་ཅན་
རྣམས་བཏང་སྙོམས་སུ་བཞག་ན་བྱང་སེམས་ལ་ཉེས་པ་འབྱུང་ལ། བཏང་སྙོམས་ཀྱིས་ཡལ་བར་འདོར་བའི་བློ་སྐྱེ་བ་དེ་གཏི་མུག་གིས་བསྒྲིབས་ནས་བླང་དོར་མ་ཤེས་པའི་སྐྱོན་ཡིན་པས་སོ། །གཞན་ཡང་
ལམ་རིམ་ཆེན་མོ་ལས། བདེ་སྡུག་གང་ཡང་མིན་པའི་གནས་ངན་ལེན་དུ་གཏོགས་པའི་ལུས་ལ་མི་རྟག་པ་ལ་རྟག་པ་སོགས་སུ་འཛིན་པས་གཏི་མུག་སྐྱེ་བར་འགྱུར་རོ། །ཞེས་གསུངས་པ་ལྟར་ཡང་
ཤེས་པར་བྱའོ།།



﻿   ༈    རྡོ་རྗེ་སོར་བཅུ་གཉིས་པའི་དྲིལ་བུ་ཡང་སོར་བཅུ་གཉིས་པ་ལ་སོགས་པ་བྱ་བའི་དོན་ཏོ། །ཞེས་པ་ལ་བདག་གི་བླ་མ་རིན་པོ་ཆེའི་བཞེད་པས་དྲིལ་
བུའི་ལུས་ཚད་ལ་ཆ་གསུམ་དུ་བྱས་པའི་ཆ་གཅིག་དང་རྡོ་རྗེའི་ཚད་མཉམ་པ་ལ་མཛད་ཀྱིན་ཡོད། དྲིལ་བུ་ཆ་གསུམ་མཉམ་པའི་དོན་ལ་བོད་ཀྱི་བླ་མ་སྔ་མ་དག་གིས་དྲིལ་བུའི་ཁོག་པ་ཆ་གཅིག་དང། སྟེང་གི་དབྱུག་པ་ཆ་
གཉིས་སུ་བཞེད་ཀྱང། མཁས་གྲུབ་རིན་པོ་ཆེའི་མཐུན་མོང་མིན་པའི་བཞེད་པར་སྟེང་གི་དབྱུག་པ་ཆ་གཅིག་གཟུགས་མེད་ཀྱི་གནས་དང། འོག་གི་ཁོག་པ་ཆ་གཉིས་སུ་བྱས་པའི་སྟེང་མ་གཟུགས་ཁམས་ཀྱི་གནས་དང། འོག་མ་
འདོད་ཁམས་ཀྱི་གནས་སུ་མཛད་པས་ཡུ་བ་རིང་སྐྱོན་མེད་



﻿   ༈    དང་པོར་རྡོ་རྗེ་གསོར་
བའི་སྔགས་ཧཱུཾ་གསུམ་ཡོད་པ་དང། དེ་ནས་དྲིལ་བུ་དཀྲོལ་བའི་སྔགས་ཧཱུཾ་གསུམ་ཡོད་པ་དང། དེ་ནས་རྡོ་རྗེ་འཛིན་པའི་སྔགས་ཧཱུཾ་གསུམ་ཡོད་པ་རྣམས་བཤད་ནས། དེའི་མཇུག་ཏུ། དེ་ཡང་ཧཱུཾ་གསུམ་བརྗོད་པ་ན། པད་ཀོར་བྱས་ནས་
སྙིང་གར་འཁྱུད་སྟངས་བྱས་ཏེ། ཞེས་འབྱུང་བ་ཧཱུཾ་གསུམ་པ་སྔ་ཕྱི་བར་གསུམ་གང་ལ་ཡིན་འཁྲུལ་ས་ཆེ་བར་འདུག་པ་ལ། དཀྱིལ་ཆོག་རྡོ་རྗེ་འཕྲེང་བ། སྦྱིན་སྲེག་དངོས་གྲུབ་རྒྱ་མཚོ། མཁས་གྲུབ་རིན་པོ་ཆེ་རང་གི་འདུས་པའི་སྦྱིན་
སྲེག་སོགས་སུ། དང་པོར་རྡོ་རྗེ་འཛིན་པའི་སྔགས། དེ་ནས་རྡོ་རྗེ་གསོར་བའི་སྔགས། དེ་ནས་དྲིལ་བུ་དཀྲོལ་བའི་སྔགས་རྣམས་འབྱུང་བས་མཚོན་བྱ་མཚོན་བྱེད་ཀྱི་ཐབས་ཤེས་ཚང་བའི་སྐབས་སུ་འཁྱུད་སྟངས་བྱ་བར་རིགས་སོ་
དགོངས་ཏེ། བདག་གི་བླ་མ་རིན་པོ་ཆེའི་བཧཻ་རའི་བསྐྱེད་རིམ་དུ། ཨོཾ་བཛྲ་དྷརྨཱ་ར་ཎི་ཏ་ཞེས་སོགས་ཀྱི་སྔགས་བརྗོད་པའི་ཚེ་དྲིལ་བུའི་ནང་གི་ལྕེ་ཕྱོགས་བརྒྱད་དུ་བསྐྱོད་དེ་བཀྲོལ་ལ། ཧཱུཾ་དང་ཧོ་རྣམས་བརྗོད་པ་དང་འཁྱུད་པའི་ཕྱག་རྒྱ་
བྱའོ༑ ༑ཞེས་གསུངས་སོ།།



﻿   ༈    མདོ་ལུགས་ལ་བླ་མ་སངས་རྒྱས་ཀྱི་ངོ་

[099A]༄༅། །བོར་བསྒོམ་པ་ལས་རྣམ་པ་སངས་རྒྱས་སུ་བསྒོམ་པར་མ་གསུངས་ཀྱང། སྔགས་ལུགས་སུ། ངོ་བོ་བླ་མར་བསྒོམས་པས་བྱིན་རླབས་མྱུར་བ་དང། རྣམ་པ་སངས་རྒྱས་སུ་བསྒོམ་
པས་བྱིན་རླབས་ཆེ་བར་གསུངས་པ་ཟབ་ཁྱད་དུ་བྱེད་པ་ལགས་



﻿   ༈    བདེན་པར་གྲུབ་པ་རྡུལ་ཙམ་ཡང་ཞལ་གྱིས་
མི་བཞེས་པ་དང། གཞི་གྲུབ་ན་རང་གི་མཚན་ཉིད་ཀྱིས་གྲུབ་པས་ཁྱབ་པ་ཞལ་གྱིས་བཞེས་པ་འདི་གཉིས་ཀྱི་གནད་ཇི་ལྟར་ཡིན། ཞེས་པ་ལ། འདི་པའི་ལུགས་ལ་དོན་དམ་དུ་བདེན་པར་གྲུབ་པ་རྡུལ་ཙམ་ཡང་མི་
འདོད་པས་རྟག་མཐའ་དང། ཐ་སྙད་དུ་བཏགས་དོན་བཙལ་ན་རྙེད་པས་རང་གི་མཚན་ཉིད་ཀྱིས་གྲུབ་པར་འདོད་པས་ཆད་མཐའ་སྤངས་ཏེ་དབུ་མར་གནས་པར་འདོད་པའི་དབང་གིས་ཡིན་ནམ་སྙམ་མོ། །



﻿   ༈    དེ་ལྟར་ན་ཇི་སྐད་དྲིས་པའི་ལན་རྣམས་མདོར་བསྡུས་སྙིང་

[085A]༄༅། །པོར་དྲིལ་ཏེ་ཕུལ་ཟིན་ཏོ།།



﻿   ༈   
དམིགས་བསལ་ཁ་སྐོང་གསོག་མི་དགོས་སམ་སྙམ་ལགས། སྨྲས་པ། ཉམས་ལེན་གནད་ལས་བརྩམས་པའི་སོམ་ཉིའི་གནས། །ཇི་ལྟ་ཇི་ལྟར་དྲིས་པ་དེ་དང་དེའི། །ལན་རྣམས་རྒྱུས་མེད་རྒྱུས་
གཏམ་ཙམ་མིན་པར། །ལུང་དང་རིག་པའི་ལམ་ནས་དྲངས་ཏེ་ཕུལ། །བུ་ཁྱོད་དལ་བརྒྱད་འབྱོར་བཅུའི་རྟེན་ཐོབ་ཅིང། །ཚང་ལ་མ་ནོར་ཞྭ་སེར་བསྟན་པ་དང། །མཇལ་བ་ཉིན་སྐར་ལྟ་བུར་དཀོན་དགོངས་
ལ༑ ༑མདོ་སྔགས་ལམ་ལ་བག་ཆགས་ཅི་ཐེབས་མཛོད། །བཞེད་དོན་འགྲུབ་ཕྱིར་འདིར་ཡང་བླ་མ་ལྷར། །གསོལ་འདེབས་སྐུ་ཚེ་སྤེལ་བའི་བཟླས་སྒོམ་སོགས། །ཀུན་དའི་ཁ་དོག་ལ་འགྲན་ལྷག་བསམ་
གྱིས༑ ༑མི་བརྗེད་རྡོ་བའི་རི་མོ་ལྟ་བུར་ཞུ།།



﻿   ༈    མདའ་པ་ཞེས་པའི་པ་ཡིག་དེ་དང་པོར་བདག་སྒྲ་ཡིན་པ་བདེན་ཡང་སླར་མིང་གི་ཆ་ཤས་སུ་གྱུར་ནས་བདག་སྒྲ་བསྐྱར་དུ་སྦྱོར་དགོས་པ་དུ་མ་མཐོང་
ཕུ་པ་བ། མདའ་པ་བ། ཆང་མ་པ། ཐང་མ་བ། ཞེས་པ་ལྟ་བུའོ།།



﻿   ༈    དབུས་ཀྱི་སངས་རྒྱས་མཁའ་འགྲོའི་ཐུགས་ཀར་ཟླ་གདན་ལ་བཾ་ཡིག་དཀར་པོའི་མཐར་སྔགས་འཕྲེང་གིས་བསྐོར་བའི་འོད་ཟེར་ལས་མཆོད་རྫས་

[086B] ཡུལ་རྣམས་ཀྱི་བྱིན་རླབས་འོད་ཟེར་དཀར་པོའི་རྣམ་པར་བསྡུས་ནས་ས་བོན་སྔགས་འཕྲེང་དང་བཅས་པ་ལ་ཐིམ། སླར་འོད་ཟེར་གྱི་སྣེར་ལྷ་མོ་དཀར་མོ་བུམ་པ་བདུད་
རྩི་དཀར་པོས་གང་པ་ཐོགས་པ་བྱུང་བས་རང་དང་བསྒྲུབ་བྱའི་ནད་གདོན་སྡིག་སྒྲིབ་བཀྲུས་པའི་དམིགས་པ་ཡང་ཡང་བྱེད། དེས་རྡོ་རྗེ་མཁའ་འགྲོའི་ཧ་ཡིག་རིན་ཆེན་མཁའ་འགྲོའི་རི་ཡིག་པདྨ་མཁའ་འགྲོའི་ཎི་ཡིག་ལས་ཀྱི་མཁའ་
འགྲོའི་ས་ཡིག་རང་རང་གི་སྔགས་འཕྲེང་དང་བཅས་པ་ལས་འོད་ཟེར་གྱི་སྤྲོ་བསྡུས་ལས་བསྒྲུབ་ཚུལ་ཡང་ཤེས་པར་བྱའོ། །ཚོགས་ཞིང་སྐབས་གཙོ་མོ་བླ་མ་ཡུམ་ཆེན་མོ་ལ་འཁོར་མཁའ་འགྲོ་སྡེ་ལྔས་བསྐོར་བ་བྱེད་པ་ཡིན་སངས་
རྒྱས་མཁའ་འགྲོ་སྟེང་དུ་བསྒོམ། ལས་ཀྱི་མཁའ་འགྲོའི་སྐབས་དམིགས་པ་བཞི་ག་ལྟར་བྱེད་



﻿   ༈    བདུད་

[031B] ཁལ་ཁ་པཎྜི་ཏ་བློ་བཟང་སྦྱིན་པའི་དྲི་ལན་པཎ་ཆེན་བློ་བཟང་དཔལ་ལྡན་ཡེ་ཤེས་ཀྱིས་སྩལ་པ་ལས། དྲི་བ་དྲུག་པ་འཇམ་དཔལ་ཞལ་ལུང་གི་བདུད་རྩིའི་
སྤུན་ཟླ་གཉིས་པ་ཞེས་པའི་དོན་ནི། སྙན་ངག་བསྡུས་བརྗོད་ཀྱི་དབང་དུ་བྱས་ནས་ཤེས་ན་གོ་བ་སྟེར་ཕུལ་ཆེ་བས། བདུད་རྩི་ནི་ནད་འཇོམས་པ་ལ་ཕུལ་དུ་བྱུང་བ་ལྟར། ཆོས་འདི་ཡང་ཉོན་མོངས་པའི་ནད་
འཇོམས་པ་ལ་ཕུལ་དུ་ཕྱིན་པ་ཡིན་པས་བདུད་རྩིའི་སྤུན་དུ་འོས་ཞེས་པ་ལྟ་བུ་ཡིན། ཡང་ན་ཁྱེད་རང་གི་གོ་བ་བཏབ་པ་ལྟར་བྱས་ཀྱང་རུང། ཞེས་གསུངས་གདའ་ནའང། འགྲེལ་ཚུལ་དེ་ལ། མེ་ལོང་ལས་
དངོས་པོ་འགའ་ལ་བསམས་བྱས་ནས། །དེ་དང་མཚུངས་པའི་དངོས་པོ་གཞན། །བསྡུས་པའི་ཚུལ་གྱིས་རྗོད་བྱེད་པ། །དེ་ནི་བསྡུས་པ་བརྗོད་པར་འདོད། །ཅེས་པའི་བསྡུས་བརྗོད་ཀྱི་མཚན་ཉིད་གསལ་
བར་མ་བྱུང་ཞིང། ཇི་ལྟ་ཇི་ཞིག་ལྟར་མཚུངས་པ། །གསལ་བར་གང་དུ་རྟོགས་བྱེད་པ། །དེ་ནི་དཔེ་ཞེས་བྱ་སྟེ་དེའི། །སྤྲོས་པ་འདིར་ནི་རབ་བཤད་བྱ། །ཞེས་པའི་དཔེ་རྒྱན་གྱི་མཚན་ཉིད་གསལ་བར་བྱུང་
སྟེ༑ སྤུན་ཟླ་ཞེས་པ་དཔེའི་རྒྱན་གསལ་བྱེད་ཀྱི་སྒྲ་ཡིན་པར་ངག་གི་དབང་ཕྱུག་གི་འགྲེལ་པར་བཤད་ཅིང། རྒྱལ་མཆོག་ལྔ་པ་ཉིད་ཀྱིས་ཀྱང་དཀའ་འགྲེལ་དབྱངས་ཅན་དགྱེས་གླུར། སྤུན་ཟླ་ནི། གང་གི་

[032A]༄༅། །འཇམ་མཉེན་མཆུ་སྒྲོས་ཀྱིས། །ཨུཏྤལ་དམར་པོའི་སྤུན་ཟླ་ཐོབ། །ཅེས་པ་ལྟ་བུ། ཞེས་དཔེར་བརྗོད་དང་བཅས་གསུངས་པ་ལྟར་རོ། །དེར་མ་ཟད་འགྲེལ་ཚུལ་དེ་ལྟར་བྱས་ན་
དེའི་མཇུག་ཐོགས་སུ་བྱུང་བའི་གཉིས་པ་ཞེས་པ་ལའང་བཤད་རྒྱུ་འབྱུང་དཀའ་བར་སྣང་བས་དགོངས་པ་གང་ཡིན་བརྟག་པར་བྱ་ཞིང། རང་བློའི་གོ་ཚོད་ནི། མངོན་བརྗོད་ཀྱི་དཔེ་ཞིག་ལས། བདུད་རྩིའི་སྤུན་
ཟླ་ཞེས་པ་ལྷའི་དཔག་བསམ་གྱི་ཤིང་གི་མིང་ཡིན་པར་བཤད་པས། དེ་ལྟར་ན་རྒྱལ་བ་དང་འདྲ་བ་ལ་རྒྱལ་བ་གཉིས་པ་ཟེར་བ་ལྟར་སྐྱེ་དགུའི་རེ་བསྐོད་པ་ལ་དཔག་བསམ་གྱི་ཤིང་དང་འདྲ་བསན་བདུད་རྩིའི་སྤུན་
ཟླ་གཉིས་པ་ཟེར་བ་ཡིན་ནམ་སྙམ་སྟེ་འོན་ཀྱང་དཔྱད་བར་མཛོད་ཅིག་



﻿   ༈    སངས་རྒྱས་བྱང་
སེམས་ཀྱི་གསུང་གི་ཡོན་ཏན་ཐམས་ཅད་འོད་དམར་སེར་གྱི་རྣམ་པར་བསྡུས་ནས་དྷཱི་ལ་ཐིམ། དྷཱི་འོད་དུ་ཞུ་ནས་རང་ལ་ཐིམས་པས་རང་གི་ལུས་དྷཱི་དམར་སེར་འོད་ཟེར་འཕྲོ་བ་ཆེན་པོ་གཅིག་ཏུ་གྱུར་པར་བསམ་པའོ།།



﻿   ༈   
ཡིད་གཡེང་བའི་གནས་ཏེ་བོད་དུ་ལ་བཅོས་ཀྱིས་བཏུབ་ཅེས་རྭ་གསུང། ཞེས་དང། མ་མོའི་ཁྱིམ་ནི། ཚངས་མ། ལྷ་མོ༑ ཁྱབ་འཇུག་མ། དྲག་མོ། གཞོན་ནུ་མ། ཕག་མོ། རྒན་བྱེད་མ་སྟེ་བདུན་གྱི་
གནས་ཏེ། བོད་དུ་བརྟན་མ་བཅུ་གཉིས་ཀྱི་གནས་ལ་རུང་ངོ་ཞེས་རྭ་གསུང། ཞེས་དང། ཁང་སྟོང་གནས་ནི་མཆོད་པ་མེད་པའི་ལྷ་ཁང་དང། ལྷའི་ཁང་པ་ནི། མཆོད་པ་དང་མ་བྲལ་བའི་ལྷ་ཁང་ལ་རྟོག་བདུན་
རྣམ་བཤད་ངེས་དོན་སྣང་བ་ལས་བཤད་པ་ལྟར་རོ།།



﻿   ༈    མི་བཟད་སྡུག་བསྔལ་ལམ་གྱི་གྲོགས་
སུ་ཤར། ཞེས་པའི་སྡུག་བསྔལ་ལམ་གྱི་གྲོགས་སུ་ཤར་ཚུལ་ནི། དཔལ་ཡེ་ཤེས་བཟང་པོ་ལ་སྔོན་ལས་ཀྱིས་སྐུ་སྟོད་དུ་རྨ་འབྲས་ཤིག་བྱུང་བ་ལ་ཐབས་ཅི་བྱས་ཀྱང་མ་ཕན་ཅིང་ཇེ་ལོད་དུ་སོང་ནས་ཤིན་ཏུ་སྡུག་བསྔལ་བའི་
ཚེ༑ དགེ་སློང་མ་དཔལ་མོ་སྤྱན་དྲངས་ནས་ཐབས་མཛད་པས་ནད་ལ་ཕན་བསྐྱེད་བྱུང་ཞིང། དད་པའི་སྟོབས་ཀྱིས་དགེ་སློང་མ་དཔལ་མོ་འཕགས་པ་བཅུ་གཅིག་ཞལ་དངོས་སུ་གཟིགས། དེ་ལ་འཕགས་པའི་སྒྲུབ་སྐོར་
ཞུས་ནས་སྨྱུང་གནས་དང་བཅས་བསྒྲུབས་པས་ནད་རྩ་བ་ནས་འཐོན་ཅིང། མཆོག་གི་དངོས་གྲུབ་ཐོབ་པར་བླ་བརྒྱུད་རྣམ་ཐར་དག་ལས་བཤད་པ་ལྟར་ལགས་



﻿   ༈    བཤད་མ་ཐག་པའི་ལམ་འདི་མ་ཡིན་པ། །ད་ལྟའི་གངས་ཅན་པ་ལ་མ་གྲགས་པའི། །ཕྱག་རྒྱ་ཆེན་པོའི་གདམས་ངག་མཐར་ཐུག་པ། །ད་ལྟ་ཡི་གེར་འགོད་
པར་མི་ནུས་སོ། །ཞེས་པའི་ཟབ་ཁྱད་ལ། དེ་དུས་གངས་ཅན་པ་ལ་གྲགས་པའི་ཕྱག་ཆེན་དང། དགེ་ལྡན་ཕྱག་ཆེན་གྱི་ལྟ་སྒོམ་གྱི་ཁྱད་པར་ནི། གཞུང་སོ་སོར་བརྟགས་ན་ཤེས་པར་སླ་མོད། དགེ་ལུགས་ཀྱི་དབུ་མའི་ལྟ་
ཁྲིད་དང་དགེ་ལྡན་ཕྱག་ཆེན་གྱི་ཁྱད་པར་ནི། འབྱེད་དཀའ་བར་མངོན་ཏེ། རྗེ་དཀོན་མཆོག་འཇིགས་མེད་དབང་པོའི་རྣམ་ཐར་རྒྱལ་སྲས་འཇུག་ངོགས་ལས། ཉིན་གཅིག་གསུང་འཕྲོས་ཀྱི་ཚེ་རྗེ་འདིས། མདོ་ལུགས་
ཀྱི་ཕྱག་ཆེན་ཟེར་བ་འདི། ཐལ་འགྱུར་བའི་ལྟ་བ་བསྒོམ་ཚུལ་ཁོ་ན་ཞིག་ཡིན་ན། ལྟ་ཁྲིད་ཅེས་པ་དང་མིང་གི་ཁྱད་པར་ཙམ་ལས་དགོས་པ་ལྷག་པོ་མི་འདུག་ཅིང། དེ་ལས་གཞན་ཞིག་ཀྱང་འཇོག་རྒྱུ་དཀའ་བར་འདུག་པས་
ཇི་ལྟར་འཐད་ཅེས་ཞུས་པ་ལ། ནོ་མོན་ཧན་རིན་པོ་ཆེའི་ཞལ་ནས། དེ་ལས་སླ་མོད། བདེ་སྟོང་དབྱེར་མེད་ཀྱི་ཡེ་ཤེས་ལ་བྱེད་རྒྱུ་ཡིན་པར་འདུག་ཅེས་བཀའ་ཕེབས་པས། བདེ་སྟོང་དབྱེར་མེད་ཀྱི་ཡེ་ཤེས་ཟེར་བསྔགས་

[097A]༄༅། །ལུགས་ཡིན་མོད་ཞུས་པ་ན། དི་བདེན་པར་འདུག་གསུངས། ཞེས་གསུངས་པའི་ཕྱིར། འོན་ཀྱང་རྗེ་དཀོན་མཆོག་བསྟན་པའི་སྒྲོན་མེའི་ཕྱག་ཆེན་ཟིན་བྲིས་ཞལ་ལུང་བདུད་རྩིའི་ཐིགས་འཕྲེང་
ལས༑ རྗེ་བླ་མས་ཀྱང་དགའ་ལྡན་བྱང་རྩེར་གུང་རུ་རྒྱལ་མཚན་བཟང་པོ་སོགས་ལ་ཕྱག་ཆེན་གྱི་ཁྲིད་དང། ཡོངས་གྲགས་དབུ་མའི་ལྟ་ཁྲིད་གཉིས་གནང་བས་སྒོམ་གསར་རྙིང་གི་ཐ་སྙད་ཀྱང་བྱུང་ལ། དོན་ལྟ་བ་ལ་ཕྲ་རགས་
མེད་ཀྱང། བསྒོམ་པའི་ཚེ་སེམས་ཀྱི་ཀུན་རྫོབ་པའི་ངོ་བོ་ཐོག་མར་བཙལ་ཏེ། དེའི་སྟེང་ནས་དོན་དམ་པའི་ངོ་བོ་བཙལ་ན་རྙེད་སླ་བས་བསྒོམ་ཚུལ་གྱི་ཁྱད་ཙམ་ཞིག་ཡོད་པ་ཡིན་ནམ་སྙམ། ཞེས་གསུངས་པ་ལྟར། ལས་
དང་པོ་བ་རྣམས་ལ་དམིགས་རྟེན་འཆར་སླ་བ་དང། དེ་ལ་བརྟེན་ནས་བྱིང་བ་ཕྲ་མོ་གཅོད་སླ་བ་དང། འཕྲོ་བ་འགོག་པ་གཙོ་བོར་བྱས་པས་རྒོད་པ་རང་ཤུགས་ཀྱིས་འགག་པ་དང། སྔགས་ལུགས་ཀྱི་ཕྱག་རྒྱ་ཆེན་པོའི་
སྨིན་བྱེད་ཁྱད་པར་ཅན་དུ་འགྱུར་ཚབས་ཆེ་བ་སོགས་ཀྱང་ཡིན་ནམ་སྙམ་ལགས་



﻿   ༈    མནར་བའི་ཚུལ་ལ་དགྲ་མི་ཤ་པོས་ཞེས་པ་གང་ཡིན་ཞེ་ན། མི་ཕར་བསད་པའི་ལན་དུ་ཚུར་གསོད་པ་
ལ་མི་ཤ་ལེན་པ་ཞེས་འཇིག་རྟེན་ཁ་མངགས་སུ་གྲགས་པ་ལྟར། རང་གིས་ཕར་མི་ཞིག་བསད་རྗེས། དེའི་ཉེ་དུ་རྣམས་རང་གི་དགྲ་ཡིན་པས་དགྲ་དེ་དག་གིས་མི་ཤ་བླང་བའི་ཕྱིར། རང་ཉིད་གཟུང་ནས་གསོད་
གྲབས་བྱེད་པའི་ཚེ་འཇིགས་སྐྲག་ཇི་ཙམ་སྐྱེ་བ་དེ་ཙམ་ཞིག་སྔར་རང་གིས་ལས་ངན་བསགས་པའི་འབྲས་བུ་འཁོར་བའི་སྡུག་བསྔལ་གྱིས་མནར་ཚུལ་ལའང་བསྐྱེད་ནས་སྐྱབས་འགྲོ་བྱེད་དགོས་གསུང་བ་

[032B]།



﻿   ༈    དུས་
ཚིགས་འཛིན་ཚུལ་ཇི་ལྟར་ཞེ་ན། དགུན། དགུན་སྨད། དཔྱིད། སོ་ག༑ དབྱར། སྟོན་ཏེ་དུས་ཚིགས་ལ་དྲུག་ཏུ་བྱེད་པ་དང། དགུན། དཔྱིད། དབྱར། དབྱར་ཐུང་དུ། དབྱར་རིང་པོ་སྟེ་དུས་ཚིགས་ལ་ལྔར་
བྱེད་པ་དང། དགུན། དཔྱིད། དབྱར། སྟོན་ཏེ་དུས་ཚིགས་ལ་བཞིར་བྱེད་པ་དང། དགུན། དཔྱིད། དབྱར་ཏེ་དུས་ཚིགས་ལ་གསུམ་དུ་བྱེད་པ་དང། དེ་ལ་ཡང་ར་བ་ཐ་ཆུང་གི་དབང་གིས་ཡར་ངོ་སྔོན་

[021B] སྐར་མའི་དབང་གིས་མར་ངོ་སྔོན་འགྲོ་བྱེད་ཚུལ་སོགས་འདུལ་མངོན་གྱི་གཞུང་ལས་མཁྱེན་དགོས་པ་ལགས།།



﻿   ༈    རྗེ་
རིན་པོ་ཆེས། གནད་བསྡུས་ཚང་བའི་ལམ་ལ་འདྲིས་པར་བྱ། ཞེས་གསུངས་པས་སོ།།



﻿   ༈    གཤམ་གསལ་ཡི་གེ་ངང་དེར་གསལ་རྟེན་ལེ་ཚན་བཅས་འབྱོར་པ་ལྟར་འདོད་དོན་འགྲུབ་ཕྱིར་བླ་མ་དཀོན་མཆོག་ལ་གསོལ་འདེབས་
གང་དྲག་ཞུ། བློ་སྦྱོང་རྩ་བར་སྣོད་བཅུད་སྡིག་པས་གང་བའི་ཚེ། ཞེས་པར་བླ་མཆོད་དུ། སྣོད་བཅུད་སྡིག་པའི་འབྲས་བུས་ཡོངས་གང་སྟེ། ཞེས་ཅུང་ཟད་གསལ་དུ་སོང་བ་ལྟར། ཕྱི་སྣོད་ཀྱི་འཇིག་རྟེན་སྡིག་པ་མི་
དགེ་བ་བཅུའི་བདག་པོའི་འབྲས་བུས་གང་བ་དང། ནགྣ་བཅུད་ཀྱི་སེམས་ཅན་རྣམས་སྡིག་པ་མི་དགེ་བ་བཅུའི་རྒྱུ་མཐུན་གྱི་འབྲས་བུས་ཡོངས་སུ་གང་སྟེ། མི་འདོད་པའི་སྡུག་བསྔལ་ཆར་ཆེན་པོ་ལྟར་བབས་པ་དེ་བྱང་ཆུབ་
གྱི་ལམ་དུ་བསྒྱུར་བར་གསུངས་ཏེ། དེ་ལ་མི་དགེ་བ་བཅུའི་བདག་འབྲས་ནི། སྲོག་གཅོད་ཀྱིས་བཟའ་ལྟུང་དང་སྨན་གྱི་ནུས་པ་ཉམས། མ་བྱིན་ལེན་གྱིས་ལོ་འབྲས་ཉུང་དུར་འགྱུར་ཞིང་སྨིན་མི་ནུས། ལོག་གཡེམ་
གྱིས་འདམ་རྫབ་དང་ལྗན་ལྗིན་མང་བ་དང་ཡང་བ། རྫུན་གྱིས་ལས་ཀྱི་མཐའ་རྒྱས་བར་མི་འགྱུར། ཕྲ་མས་ས་ཕྱོགས་མི་སྙོམས་ཤིང་བགྲོད་དཀའ། ཚིག་རྩུབ་ཀྱིས་སྡོང་དུ་མ་དང་ཚེར་མ་དང་རྡོ་གསེག་
སོགས་མང། ངག་བཀྱལ་གྱིས་ལྗོན་ཤིང་ལ་འབྲས་བུ་དུས་སུ་མི་ཆགས། བརྣབ་སེམས་ཀྱིས་ཕུན་སུམ་ཚོགས་པ་ཐམས་ཅད་རིམ་གྱིས་འགྲིབ། གནོད་སེམས་ཀྱིས་འགོ་ནད་དང་འཁྲུག་པ་དང་དགྲ་གདོན་

[144B] ལོག་ལྟས་འབྱུང་ཁུངས་མཆོག་ནུབ་པ་དང་བཟང་ངན་གོ་ལྡོག་པར་འགྱུར་བ་དང། རྒྱུ་མཐུན་གྱི་འབྲས་བུའི་བྱེ་བྲག་མྱོང་བ་རྒྱུ་མཐུན་གྱི་འབྲས་བུ་ནི། སྲོག་གཅོད་ཀྱིས་ཚེ་ཐུང་བ། མ་བྱིན་ལེན་
གྱིས་ལོངས་སྤྱོད་དབུལ་བ། ལོག་གཡེམ་གྱིས་ཆུང་མ་བསྲུང་མི་བཏུབ་པ། རྫུན་གྱིས་མི་ཁ་སྔང་བ། ཕྲ་མས་མཛའ་བ་ཤེས་ཉུང་བ། ཚིག་རྩུབ་ཀྱིས་མི་སྙན་པ་མང་དུ་ཐོས་པ། ངག་བཀྱལ་གྱིས་ཚིག་མི་བཙན་
པ༑ བརྣབ་སེམས་ཀྱིས་ཆགས་པ་ཤས་ཆེ་བ། གནོད་སེམས་ཀྱིས་ཞེ་སྡང་ཤས་ཆེ་བ། ལོག་ལྟས་རྨོངས་པ་ཤས་ཆེ་བ་རྣམས་འབྱུང་བར་གསུངས་ཤིང། བྱེད་པ་རྒྱུ་མཐུན་གྱི་འབྲས་བུ་མི་དགེ་བ་གང་
བྱས་པ་དེ་སྐྱེ་བ་ཐམས་ཅད་དུ་བྱེད་འདོད་པ་དང། རྣམ་སྨིན་གྱི་འབྲས་བུ་མི་དགེ་བཅུ་ཆེན་པོས་དམྱལ་བ། འབྲིང་གིས་ཡི་དྭགས། ཆུང་དུས་དུང་འགྲོར་སྐྱེ་བར་གསུངས། སྟོབས་བཞིའི་བཤགས་པ་
བྱས་ན་རྟེན་གྱི་སྟོབས་ཀྱིས་བདག་འབྲས་དང། གཉེན་པོ་ཀུན་སྤྱོད་ཀྱི་སྟོབས་ཀྱིས་རྣམ་སྨིན་གྱི་འབྲས་བུ་དང། སུན་འབྱིན་པའི་སྟོབས་ཀྱིས་མྱོང་བ་རྒྱུ་མཐུན་གྱི་འབྲས་བུ་དང། སླར་ལྡོག་པའི་སྟོབས་ཀྱིས་བྱེད་
པ་རྒྱུ་མཐུན་གྱི་འབྲས་བུ་འདག་པར་གསུངས་སོ།།



﻿   ༈    དེ་ཡང་མིག་གིས་ལྟས་པར་བསྒོམ་པར་་དེར་མངོན་སུམ་དུ་གྱུར་བར་བསམ་པའོ། །ཞེས་སོགས་
ནི༑ རང་འདྲའི་ལྷ་ཡེ་ཤེས་པ་ཞིག་མདུན་དུ་གློ་བུར་དུ་ཡིད་ཀྱིས་གསལ་གདབ་པ་གཞུང་སྔ་ཕྱི་གཉིས་ཀའི་དགོངས་པ་ཡིན་འདྲ། འཕྲིན་འཆོལ་སྐབས་ཀྱི་སྤྲུལ་པ་སྤྲོ་བསྡུ་སྐོར། ངེས་ངེས་ཀྱི་གསལ་ཆ་མ་མཐོང་ཡང་སྤྲུལ་པ་
ཚུར་བསྡུས་པར་འགལ་བ་མེད་འདྲ་སྙམ། བཟླས་པ་དང། སྤྱིར་རིགས་གསུམ་དུ་བསྡུ་སྐོར་འདི་དག་ད་ལྟ་བློར་གསལ་བ་མི་འདུག། །མགྲོན་ཐབས་པ་རྣམས་ལ་

[087A]༄༅། །ཞེས་སོགས། མགྲོན་ཐབས་པར་རྩ་རིག་ཁྲི་ཁྲག་རེ་བཟླ་བ་བདག་གི་བླ་མ་རིན་པོ་ཆེའི་བཞེད་པར་ཡོད། ཡེ་ཤེས་འབེབས་སྔགས་གཉིས་སྤྲེལ་བ་ལྟ་བུ་བསྡུས་ན་ཐུས་མིན་སྐོར། སྔགས་
གཉིས་གང་རུང་གིས་ཆོག་པར་འཇམ་དབྱངས་བཞད་པའི་བསྙེན་ཡིག་ཏུ་བཤད་ཡོད་སྙམ་སྙམ་འདུག་



﻿   ༈    མེད་ན་ཐུན་དང་
པོ་ལ་འདི་ནས་འདིའི་བར་དང། ཕྱི་མ་རྣམས་ལ་འགོར་མཆོད་གཏོར་བྱིན་རླབས་སོགས་ཇི་ལྟར་དགོས་དང། མཇུག་འདིའི་བར་གཏོང་གི་གསལ་ག་དང། རྡོ་རྗེ་བཞི་བསྐྱེད་རྒྱས་བསྡུས་གསུང་བ་ལས་འདི་དང་འདི་ཞེས་པའི་
ངེས་འདྲོངས་མ་བྱུང་ལགས་པས་ཇི་ལྟར་ཡིན་དང། དང་པོར་བདག་བསྐྱེད་རྒྱས་པ་དང་གཞན་རྣམས་ལ་བསྡུས་པས་ཆོག་གསུང་བ་དང། སྤྲོ་བསྡུ་ཡན་ཆད་དགོས་གསུང་བ་ཇི་ལྟར་ལགས་དང། བཟླས་པ་ཚར་
ནས་མཆོད་པ་བྱིན་རླབས་དགོས་མི་དགོས་དང། མཆོད་བསྟོད་ཚར་ནས་ལྷ་མོ་བཞིས་བསྐུལ་བའི་དབྱངས་དང་ནང་མཆོད་སོགས་མཇུག་རྣམས་དགོས་མི་དགོས་ཇི་ལྟར་ཡིན། ཞེས་པའི་ལན་ནི། སྐབས་འདིའི་
གསུང་བ་ཞེས་པའི་གསུང་པ་པོ་དེ་སུ་འདྲ་ཞིག་གིས་གཞུང་གང་དུ་གསུངས་ཏེ་མ་གོ་ཞིང་ཡང་ཡང་ཟློས་བའི་ཚིག་མྱོག་ཤིན་ཏུ་ཆེ་བར་སྣང་ཡང་རང་བློས་གང་ཤེས་ཀྱི་ལན་རྣམས་ལུང་རིགས་ཀྱི་སྤྲོས་བ་དོར་ཏེ་གོ་བདེ་
བར་ཕྱོགས་གཅིག་ཏུ་འདེབས་པ་ནི། རྩ་རྒྱུད་ལེའུ་བཅུ་གཉིས་པ་ལས། ཡང་ན་རྡོ་རྗེ་བཞི་དག་གིས། །བརྟུལ་ཞུགས་བརྟན་པས་བསྙེན་པ་བྱ། །ཞེས་གསུངས་པ་ལྟར། སྐྱེད་རིམ་མཐུན་མོང་གི་བསྙེན་པ་

[078B] རྒྱུད་ཕྱི་མ་ལས། དང་པོ་སྟོང་ཉིད་བྱང་ཆུབ་སྟེ། །གཉིས་པ་ས་བོན་བསྡུས་པའོ། །གསུམ་པ་གཟུགས་ཉིད་རྫོགས་པ་སྟེ། །བཞི་པ་ཡི་གེ་དགོད་པའོ། །ཞེས་གསུང་པ་ལྟར་རོ། །རྡོ་རྗེ་བཞི་
བསྐྱེད་རྒྱས་བསྡུས་གཉིས་ཀྱིས་མཚམས་ནི། སྒྲུབ་ཐབས་རྒྱས་པ་ལྟར་ན་གནས་མཚན་ཉིད་དང་ལྡན་པར་འཁོད་ནས་བླ་བརྒྱུད་གསོལ་འདེབས་བྱེད་པ་ནས་དང། བསྡུས་པ་ལྟར་ན། དངོས་པོ་མེད་པའི་སྒོམ་པ་མེད། ཅེས་པ་ནས། གཙོ་བོ་ཡང་
རིམ་གྱིས་འོད་གསལ་དུ་ཐིམ་པར་གྱུར། ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ་ཉཧཾ། ཞེས་པའི་བར་ནི་སྟོང་པ་ཉིད་ལས་བྱང་ཆུབ་པའི་རྡོ་རྗེ་དང། གདན་དབུས་མའི་སྟེང་དུ་ཧཱུཾ་ལས་བྱུང་བའི་ཉི་མའི་དཀྱིལ་འཁོར། ཞེས་པ་ནས། རྡོ་རྗེ་དཀར་
པོ་རྩེ་ལྔ་པ་ལྟེ་བ་ལ་ཨོཾ་ཨཱ་ཧཱུཾ་གིས་མཚན་པ། བཛྲ་ཨཱཏྨ་ཀཉཧཾ། ཞེས་པའི་བར་ནི། ས་བོན་བསྡུས་པའི་རྡོ་རྗེ་དང། རྡོ་རྗེ་ཡི་གེ་དང་བཅས་པ་ཡོངས་སུ་གྱུར་པ་ལས་རང་ཉིད་དང་པོའི་མགོན་པོ། ཞེས་པ་ནས། ཁྲོ་བོ་བཅུ་བོ་ཐམས་ཅད་
ཀྱང་དབུ་སྐྲ་དམར་སེར་གྱེན་དུ་བརྫེས་པ་ལ་སོགས་པ་ཁྲོ་བོའི་ཉམས་ཐམས་ཅད་ཡོངས་སུ་རྫོགས་པར་གྱུར། ཅེས་པའི་བར་ནི། གཟུགས་ཉིད་རྫོགས་པའི་རྡོ་རྗེ་དང། རང་གི་སྤྱི་བོར་ཨོཾ་ལས་བྱུང་བའི་ཟླ་བའི་དཀྱིལ་འཁོར་ཡོངས་སུ་རྫོགས་པའི་ལྟེ་བར་
ཞེས་པ་ནས། སྒྲུབ་ཐབས་རྒྱས་པ་ལྟར་ན། རང་གི་འོད་ཟེར་གྱིས་དྲངས་ནས་རང་ཉིད་ལ་ཐིམ་པར་གྱུར། ཨོཾ་ཡོ་ག་ཤུདྡྷཱ་སརྦ་དྷརྨཱ་ཡོ་ག་ཤུདྡྷོ་ཉཧཾ། ཞེས་པའི་བར་དང། བསྡུས་པ་ལྟར་ན། རང་ཉིད་དོན་གྲུབ་ཏུ་གྱུར་

[079A]༄༅། །ཕཊ༑ ཨོཾ་སརྦ་ཏ་ཐཱ་ག་ཏ་པཱུ་ཛ་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཞེས་པའི་བར་ནི། ཡི་གེ་དགོད་པའི་རྡོ་རྗེ་ཡིན་པས། ཐུན་དང་པོ་ལ་བླ་བརྒྱུད་ནས་ཉེར་བསྡུའི་བར་རྡོ་རྗེ་བཞི་བསྐྱེད་རྒྱས་པ་
བྱ་ཚུལ་མངོན་རྟོགས་ངག་འདོན་ལྷན་ཐབས་ཇི་ལྟ་བ་བཞིན་ཡིན་པས་སླ་ཞིང། ཕྱི་མ་གསུམ་ལ་སྒྲུབ་ཐབས་སམ་རྡོ་རྗེ་བཞི་བསྐྱེད་བསྡུས་པ་བྱ་ཚུལ་ལ་ཡང་ཚོགས་ཞིང་མཆོད་པ་དང། སྲུང་འཁོར་བསྒོམ་པ་གཉིས་
བྱེད་མི་བྱེད་ཀྱིས་རྒྱས་བསྡུས་གཉིས་འབྱུང་བས་རྒྱས་པ་ལྟར་ན། རང་ཉིད་མི་བསྐྱོད་རྡོ་རྗེར་གསལ་བའི། ཞེས་པ་ནས་དང། བསྡུས་པ་ལྟར་ན། དངོས་པོ་མེད་པའི་སྒོམ་པ་མེད། ཅེས་པ་ནས། རྐང་མཐིལ་གཉིས་
སུ་གནོད་མཛེས་རྒྱལ་པོ། ཞེས་པའི་བར་བཏང་ནས། གཞལ་ཡས་ཁང་གི་ནང་གི་ལྷ་སོ་སོའི་གདན་རྣམས་མི་དམིགས་པར་གྱུར། བདག་ཉིད་ཀྱི་ལུས་ཀྱི་ལྷ་རྣམ་སྣང། སྤྱན་མ། སའི་སྙིང་པོ། གཟུགས་རྡོ་རྗེ་མ་
ཞེས་པ་ནས། རང་ཉིད་དོན་གྲུབ་ཏུ་གྱུར། ཕཊ༑ ཨོཾ་སརྦ་ཏ་ཐཱ་ག་ཏ་པཱུ་ཛ་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཞེས་པའི་བར་བཏང་ནས། བཟླས་བྱའི་སྔགས་ཀྱིས་བསྐོར་བའི་ལུས་དཀྱིལ་གྱི་ལྷ་རྣམས་ཀྱི་ཐུགས་ཀའི་
རང་རང་གི་ས་བོན་ལས་དཀྱིལ་འཁོར་པའི་ལྷའི་ཚོགས་སྤྲོས་ཏེ། ཞེས་པ་ནས། བཟླས་པའི་མཇུག་གི་ཡིག་བརྒྱ་བཟླ་བའི་བར་བཏང་ནས། མི་བསྐྱོད་རྡོ་རྗེ་ཡེ་ཤེས་ཆེ། ཞེས་པ་ནས། རྡོ་རྗེ་སེམས་དཔའ་ཕྱག་

[079B] །ཞེས་པའི་བར་གྱིས་བསྟོད། ནང་མཆོད་དང་ཕྱི་མཆོད་རིམ་པ་ལྟར་བྱིན་གྱིས་བརླབས་ཏེ། ཨོཾ་སརྦ་ཏ་ཐཱ་ག་ཏ་ཨརྒྷཾ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲི་ཡེ་ཨཱ་ཧཱུཾ། ཞེས་པ་ནས། གསང་བ་དང་དེ་ཁོ་ན་ཉིད་
ཀྱི་མཆོད་པས་དགྱེས་པར་གྱུར། ཅེས་པའི་བར་དང། གཞལ་ཡས་ཁང་གི་ཆ་སོ་སོ་ཡང་རང་གི་ལུས་ཀྱི་ཆ་སོ་སོ་ལ་ཐིམ་པར་གྱུར། ཅེས་པ་ནས། ཨོཾ་ཡོ་ག་ཤུདྡྷ་སརྦ་དྷརྨཱ་ཡོ་ག་ཤུདྡྷོ་ཉཧཾ། ཞེས་པའི་བར་བརྗོད་
ནས་ཐུན་མཚམས་ལ་འཇུག་པའོ། །ཕྱི་ནང་གི་མཆོད་པ་བྱིན་རླབས་ཐུན་འགོར་བྱེད་པ་ངག་འདོན་ལྷན་ཐབས་དང། འབུལ་ཁར་བྱེད་པ་སྒྲུབ་ཐབས་རྣལ་འབྱོར་དག་རིམ་དང། སྐབས་གཉིས་ཀར་བྱེད་པ་རྗེ་ལྕང་
སྐྱའི་དགོངས་པ་ཡིན་པས་གང་བྱས་ཀྱང་མི་འགལ་མོད། བདག་ཉིད་རྣལ་འབྱོར་དག་རིམ་ལྟར་འདོད་པ་ལེགས་ཤིང། འདི་ནས་བརྩམས་པའི་བསྙེན་ཡིག་མེད་ཀྱང་འདིར་ཆེ་ལོང་ཙམ་བཀོད་པ་དང་རྣལ་འབྱོར་
དག་རིམ་གུང་བསྒྲིགས་པ་ལས་མཁྱེན་པར་མཛོད་ཅིག་



﻿   ༈    དགོན་པའམ་སྨན་ལྗོངས་སམ། ཞེས་པའི་སྨན་ལྗོངས་དེ་གང་ཡིན་ཞེ་ན། མངོན་
བརྗོད་མཁས་པའི་རྣ་རྒྱན་ལས། སྤང་གི་རི་བོ་སྨན་གྱི་ལྗོངས། །ཞེས་སྤང་རིའི་མིང་ཡིན་པར་བཤད་པས། སྨན་མང་པོ་སྐྱེ་བའི་ཡུལ་ལྗོངས་ཡིན་པའི་ཆ་ནས་སྨན་ལྗོངས་ཞེས་བསྡུས་ཏེ་བཏགས་པ་འདྲ་
ཞིང། འཇམ་དཔལ་ཞལ་ལུང་ལས། འདུ་འཛིས་དབེན་པའི་ས་འཛིན་མཐོན་པོའི་ངོས། །སྤང་ལྗོངས་ནགས་ཚལ་མེ་ཏོག་ཁོར་ཡུག་ཅན། །ཞེས་པ་ལྟ་བུ་ཞིག་ལ་གསུང་རྒྱུ་ཡིན་པར་མངོན་ནོ། །



﻿   ༈    རྣམ་རྒྱལ་སྟོང་མཆོད་སྐབས་ཀྱི་ལེགས་སོ་སྟེར་བའམ་སྦྱིན་པའི་ཕྱག་རྒྱ་ནི། ལག་པ་གཉིས་མཉམ་པའི་ཐལ་མོ་སྟེ་ཐལ་མོ་སྦྱར་བའི་མཛུབ་མོ་གཉིས་ཀྱི་
ཚིགས་བར་མ་བཅག་སྟེ། མཐེ་བོང་གཉིས་དང་རྩེ་སྤྲད་པ་ལེགས་སོ་སྟེར་བའི་ཕྱག་རྒྱར་གསུངས་སོ། །དེ་ལྟར་ན་ཇི་སྐད་དྲྀས་པ་རྣམས་ཀྱི་ལན་རང་བློས་གང་སྤོབས་ཕུལ་ཟིན་ཅིང། བཞེད་པ་འགྲུབ་ཕྱིར་སྨོན་འདུན་ཀྱང་
གང་དྲག་ཞུ་བ་ལགས་གཟིགས་རྟེན་དམ་རྫས་མར་རྡོག་བཅས་ཚེས་བཟང་པོར་ཕུལ་



﻿   ༈       ༈    སྒྲོལ་དཀར་ཡིད་བཞིན་འཁོར་ལོའི་ཐུགས་ཀར་
སྔགས་ཕྲེང་འགོད་ཚུལ་རྒྱལ་མཆོག་བསྐལ་བཟང་རྒྱ་མཚོའི་ཡི་དམ་སྒྲུབ་སྐོར་དུ་གསུངས་པར། འཁོར་ལོའི་རྩིབས་བརྒྱད་ལ་ཡི་གེ་ཏཱ་རེ་སོགས་དགུ་འདུག་པར་འདིའི་ཏུཏྟཱ་ཞེས་པའི་ཡི་གེ་གཉིས་
རྩིབས་གཅིག་ལ་འགོད་དགོས་ལགས་སམ་མཇུག་གི་སཱ་ཧཱ་གཉིས་ལྷན་དུ་བཀོད་ན་ཡོང། མུ་ཁྱུད་ནང་མར་ཨཱ་ལི་གཡོན་བསྐོར་གསུངས་པ་འདི་ཞལ་ནང་གཟིགས་ཡིན་ནམ། ཡང་དབྱངས་གསལ་
སྔགས་ཕྲེང་ཕྱི་ནང་གཉིས་ལ་སཽར་མགོ་མཇུག་ཏུ་ཨོཾ་དང་སྭ་སཱ་ཧཱ་འགོད་དགོས་མིན། ཡང་བྱ་རྒྱུད་རིགས་གསུམ་གྱི་ནང་ཚན་རྡོ་རྗེའི་རིགས་ཀྱི་དམ་རྒྱར་ཐལ་མོ་ལྡོག་སྟེ་སྦྱར་པའི་མཐེ་བོང་དང་མཐེའུ་ཆུང་རྩེ་

[142B]



﻿   ༈   
གཏོར་མའི་ཚེ་རྒྱུན་པར་ཡང་གླུད་བཏང་བར་འགལ་བ་མེད་ཅིང། གླུང་གཟུགས་རྒྱས་པ་མ་གྲུབ་ན་མ་མཐའ་ཆད་བུ་ཙམ་གྱིས་ཀྱང་རུང་བར་མངོན་ལ། གླུད་རྒྱས་བསྡུས་གང་བྱེད་ཀྱང་བྱིན་རླབས་གོང་

[025B] བདག་གི་བླ་མའི་ཕྱག་བཞེས་སུ་ལན་ཆགས་ཀྱི་མཇུག་ཏུ། གླུད་རྫས་བསངས་སྦྱངས། སྟོང་པའི་ངང་ལས་གླུད་འདི་ཕུང་ཁམས་སྐྱེ་མཆེད་ཐམས་ཅད་ཡོངས་སུ་རྫོགས་པའི་
གཟུགས་གླུད་དུ་གྱུར། ཨོཾ་ཨཱ་ཧཱུཾ། ལན་གསུམ་གྱིས་བྱིན་གྱིས་བརླབས་ལ། ཨ་ཀཱ་རོ་ལན་གསུམ་གྱིས་བསྡོས་ནས། ཀྱཻ༑ འབྱུང་བ་དང་པོ་ཞེས་སོགས་དཀྱུས་ལ་འཇུག་པ་ལགས།།



﻿   ༈    དབྱངས་ཅན་མའི་ཐུགས་ཀའི་པད་

[068B] རྡོ་རྗེ་མཐའ་སྐོར་དུ་ཨོཾ་བཛྲ་བཻཏྟ་ལཱི་ཨཱ་གཙྪ་ཨཱ་གྩཚ་ཧཱ་
ཛསཧཱ། ཞེས་པའི་སྔགས་འཕྲེང་ཁ་དོག་མཐིང་གས་བསྐོར་བ་ལ་དམིགས་ནས་བཟླས་པས། ས་བོན་སྔགས་འཕྲེང་དང་བཅས་པ་ལས་འོད་ཟེར་འཕྲོས་པའི་སྣེ་ལ་རྡོ་རྗེ་རོ་ལངས་མ་ཡབ་བཅས་དཔག་ཏུ་མེད་པར་བ་སྤུའི་
སྒོ་ནས་སྤྲོས། ཡབ་ཡུམ་གྱི་སྦྱོར་མཚམས་ནས་བྱང་སེམས་དཀར་དམར་གྱི་རྒྱུན་བབས་པས། ཕ་མ་སེམས་ཅན་རྣམས་ཀྱི་རྒྱུད་ཀྱི་སྡུག་བསྔལ་དང་དགྲ་སོགས་ལ་དམིགས་ནས་མི་བཟོད་ཅིང་གནོད་པ་བྱ་བར་
འདོད་པའི་ཞེ་སྡང་དང། ཞེ་སྡང་གི་ཀུན་ནས་བསླངས་ཏེ་བསགས་པའི་ལས་ངན་དང། ལས་ངན་གྱི་འབྲས་བུའི་སྡུག་བསྔལ་སོགས་ལུས་སེམས་ཀྱི་སྒྲིབ་པ་ཐམས་ཅད་སྦྱངས། ལུས་རྡོ་རྗེ་རོ་ལེངས་མ་ཡབ་བཅས་ཀྱི་སྐུ་
དང། སེམས་ཆོས་ཐམས་ཅད་ཀྱི་གནས་ཚུལ་སྟོང་པ་ཉིད་མངོན་སུམ་དུ་རྟོགས་པ་མཐར་ཐུག་པའི་ཆོས་ཀྱི་དབྱིངས་ཀྱི་ཡེ་ཤེས་ལ་བཀོད་པ་རྣམས་ཚུར་འདུས་ཏེ་ས་བོན་སྔགས་འཕྲེང་དང་བཅས་པ་ལ་ཐིམ་པར་བསམ་པ་
ཡང་ཡང་བྱའོ། །



﻿   ༈   
ལན་ནི། ནང་གི་ཕག་མོས་ཞེས་སོགས་ཀྱི་ཚིགས་བཅད་འཕོ་བ་ལ་སྦྱར་བ་དང། བསམ་མི་ཁྱབ་མཐུན་མོང་མིན་པ་ལ་སྦྱར་བ་གཉིས་སྣང་བས་ཕྱི་མ་འབྲེལ་ཆགས་པར་གོ་ལགས་



﻿   ༈    དགེ་སྦྱོང་གི་ཚུལ་གྱི་བར་ཆད་
བྱེད་པ་ཞེས་པ། སྡིག་གྲོགས་ཀྱིས་རྒྱུན་ཞུགས་དང། ཕྱིར་འོང་དང། ཕྱིར་མི་འོང་དང། དགྲ་བཅོམ་སྟེ་དགེ་སྦྱོར་གི་ཚུལ་གྱི་འབྲས་བུ་བཞི་ཐོབ་པ་ལ་གེགས་བྱེད་པ་ལ་ཟེར་རོ། །གཏུར་བུ་ཞེས་པ་

[102B]



﻿   ༈    སྟོང་གསུམ་འདི་འམ་སྟོང་གསུམ་གཞན་དག་ན། ཞེས་པའི་
དོན་ནི། སྟོང་གསུམ་འདི་ལས་གཞན་ཡང་སྟོང་གསུམ་མང་པོ་ཡོད་པའི་ཚིག་གོ་



﻿   ༈    བཟླས་པའི་མཇུག་ཏུ། གཏོར་མ་བརྒྱ་
རྩ་ལྟར་བྱིན་གྱིས་བརླབས་ཏེ། བདག་བསྐྱེད་ཀྱི་ཡེ་ཤེས་པ་མདུན་གྱི་ནམ་མཁར་བྱོན་པའི་ལྗགས་འོད་ཟེར་གྱི་སྤུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར། ཨོཾ་སརྦ་ཏ་ཐཱ་ག་ཏ་ཨཱརྱ་མཉྫུ་ཤྲཱི་ས་པ་རི་ཝཱ་ར་ཨི་དཾ་

[073B] ལན་གསུམ་གྱིས་ཕུལ་ནས། ཨོཾ་སརྦ་ཏ་ཐཱ་ཞེས་སོགས་ཀྱིས་མཆོད་པ་དང། མཎྜལ་བསྟོད་པ་སོགས་གཞུང་ལྟར་བྱའོ།།



﻿   ༈    དྲིལ་བུའི་ཁོག་པའི་དཔངས་རིང་ཐུང་གཉིས་ཀའི་ཕྱོགས་ལ། ཁའི་རྒྱ་དང། ཐོག་པའི་
དཔངས་ཚད་མཉམ་པར་བཞེད་དེ། དེ་ཡང་དྲིལ་བུའི་མཆུ་ཅུང་ཟད་ནང་དུ་ཞུམ་པ་དེ་ལས་གོང་གི་རྒྱ་ཆེ་བའི་ཚད་དང་མཉམ་པའོ། །ཞེས་འབྱུང་བས། དེ་ཁའི་དཔེ་དེ་ཡི་གེ་མ་དག་པའི་སྐྱོན་གྱིས་གོ་མ་བདེ་བ་བྱུང་བ་ཡིན་ནམ་སྙམ་

[083A]༄༅། །དཔངས་རིང་ཐུང་གཉིས་ཀའི་ཕྱོགས་ལ་ཞེས་པའི་དོན་ནི། དཔངས་རིང་བ་སོར་བཅུ་གཉིས་པའི་ཕྱོགས་དང། ཐུང་བ་སོར་བརྒྱད་པའི་ཕྱོགས་སོ།།



﻿   ༈    རབ་གནས་ཤིན་ཏུ་བསྡུས་པའི་སྡོམ་ཚིག་རྗེ་བདག་ཉིད་ཆེན་པོའི་ཕྱག་བཞེས་འདུལ་འཛིན་གྲགས་པ་རྒྱལ་མཚན་གྱི་ཟིན་བྲིས་སུ་བཀོད་པ་ལས། སྔོན་འགྲོ་གཏོར་མ་མཆོད་རྫས་རྣམས། །བསངས་སྦྱངས་
བསྐྱེད་ནས་བྱིན་གྱིས་བརླབས། །བདག་བསྐྱེད་རྟེན་བསྐྱེད་སྦྱང་བ་བྱ། །སྐུ་སོགས་བྱིན་བརླབ་ཡེ་ཤེས་དྲངས། །བསྐྲད་གཞུག་དབང་ལྷ་སྤྱན་དྲངས་ཏེ། །དབང་བསྐུར་རིགས་བདག་གིས་རྒྱས་གདབ། །སྤྱན་དབྱེ་མཆོད་བསྟོད་

[008A]༄༅། །གཟུགས་བསྒྱུར་བྱ། །ཤིས་པ་བརྗོད་དང་བརྟན་བཞུགས་བྱ། །སླར་ཡང་ཤིས་པ་བརྗོད་པའོ། །ཞེས་གསུངས་པ་ལྟར། འཇིགས་བྱེད་བཅུ་གསུམ་མ་ལ་བརྟེན་ནས་བྱེད་ན། སྔོན་འགྲོ་
གཏོར་མ་ཞེས་པ་ནི། བདག་བསྐྱེད་ཀྱི་ཐོག་མ་སྔོན་འགྲོ་གཏོར་མ་ནས་ཡིན་པར་ཟ་མ་ཏོག་ནས་འབྱུང་བ་ལྟར་ཏེ་འོན་ཀྱང་འཕྲིན་འཆོལ་གྱི་ཚེ་རབ་གནས་ཀྱི་བྱ་བ་ལ་བར་གཅོད་བཟློག་པར་གསོལ་བ་གདབ་དགོས་
པའི་དོན་ཏོ། །མཆོད་རྫས་རྣམས། བསངས་སྦྱངས་བསྐྱེད་ནས་བྱིན་གྱིས་བརླབ། ཅེས་པ་ནི། བདག་བསྐྱེད་ཀྱི་མཆོད་པ་དང་ལྷན་ཅིག་ཏུ་མདུན་བསྐྱེད་ཀྱི་མཆོད་པ་བྱིན་རླབས་བྱ་བ་དང། བདག་བསྐྱེད་ཅེས་པ་ནི་
ཚོགས་ཞིང་མཆོད་པ་ནས་ཉེར་བསྡུའི་ །སྡོམ་ཚིག་ཏུ་མི་གསལ་ཡང་དེའི་དོན་འགྲོལ་བའི་ཚེ་སྐབས་འདིར་བུམ་སྒྲུབ་གསུངས་པ་བཞིན་བྱ་དགོས་ཏེ་འོག་ཏུ་རྟེན་ལ་ཁྲུས་གསོལ་བྱ་དགོས་པས་སོ། །རྟེན་
བསྐྱེད་ཅེས་པ་ནི། རྟན་རྣམས་སོ་སོའི་དམ་ཚིག་པ་བསྐྱེད་པ་སྟེ། དེ་ཡང་བསངས་སྦྱངས་བྱས་ཏེ་པད་ཉི་གཉིས་དང་པད་ཟླའི་སྟེང་དུ་ཆོ་ག་གསུམ་གྱིས་སྐུ་རྟེན་རྣམས་གཙོ་བོ་ཡབ་ཡུམ་དང། གསུང་རྟེན་རྣམས་འདོད་ཆགས་
གཤིན་རྗེའི་གཤེད་ཡབ་ཡུམ་དང་ཐུགས་རྟེན་བཞུགས་ཁང་གཏི་མུག་གཤིན་རྗེའི་གཤེད་ཡབ་ཡུམ་དུ་བསྐྱེད་པའོ། །སྦྱང་བ་བྱ། ཞེས་པ་ནི། གཏོར་མ་བྱིན་ནས་བགེགས་སྦྱང་བ་དང། ཁྲུས་གསོལ་བྱས་ནས་དྲི་མ་སྦྱང་བའོ། །སྐུ་

[008B] དམ་ཚིག་པར་བསྐྱེད་པ་རྣམས་ཀྱི་སྐྱེ་མཆེད་དང་སྐུ་གསུང་ཐུགས་བྱིན་རླབས་བྱ་བ་དང། ཡེ་ཤེས་དྲངས། ཞེས་པ་ནི། ཡེ་ཤེས་པ་སྤྱན་འདྲེན་དང། བསྐྲད། ཅེས་པ་ནི། དེའི་ཕྱི་འབྲང་གི་འགེགས་བསྐྲད་པ་དང་
གཞུག་ཅེས་པ་ནི། དམ་ཚིག་པ་ལ་གཞུག་པ་དང། དབང་ལྷ་སྤྱན་དྲངས་ཏེ། དབང་བསྐུར་རིགས་བདག་གིས་རྒྱས་གདབ། ཅེས་པ་ནི། དབང་བསྐུར་རྒྱས་གདབ་བོ། སྤྱན་དབྱེ་མཆོད་བསྟོད་གཟུགས་བསྒྱུར་བྱ། ཞེས་པ་ནི་
སྤྱན་དབྱེ་དང། མཆོད་པ་དང། བསྟོད་པ་དང། གཟུགས་བསྒྱུར་རྣམས་ཏེ་གོ་སླའོ། །ཤིས་པ་བརྗོད་དང་བརྟན་བཞུགས་བྱ། ཞེས་པ་ལ། གཞུང་ཁ་ཅིག་ཏུ། མངའ་དབུལ་ཤིས་བརྗོད་བརྟན་བཞུགས་བྱ། ཞེས་འབྱུང་བ་ལྟར་ན་
མངའ་དབུལ། ཞེས་པ་ནི། སྤྱིའི་མངའ་དབུལ་ཙམ་མམ་དེ་ཡང་མ་ལྕོགས་ན་མཎྜལ་འབུལ་བ་དང། ཤིས་བརྗོད། ཅེས་པ་ནི། ཡེརྷར་དང་མཆོག་གསུམ་གྱི་བཀྲ་ཤིས་གང་རུང་དང། བརྟན་བཞུགས། ཞེས་པ་ནི། བཅད་ལྷུག་གཉིས་
ཀའམ་བསྡུ་ན་ལྷུག་རྐྱང་ཙམ་དང། སླར་ཡང་ཤིས་པ་བརྗོད་པའོ། །ཞེས་པ་ནི། ཡི་དམ་གང་བྱེད་ཀྱི་བཀར་ཤིས་བྱེད་པ་སྟེ། མདོར་ན་སྡོམ་ཚིག་འདི་རྒྱས་བསྡུས་དང་གོ་རིམ་མི་འཕྱུག་པའི་སྲོག་ཏུ་བྱས་ལ། དགེ་ལེགས་རྒྱ་མཚོའི་
ཆར་འབེབས་ལྟ་བུའི་རབ་གནས་ཀྱི་གཞུང་རྒྱས་པ་ཞིག་དང། རང་གི་ཡི་དམ་གང་ལ་བརྟེན་ནས་བྱེད་པ་དེའི་གཞུང་ཚིག་གཉིས་གུང་བསྒྲིགས་ཏེ། མེད་མི་རུང་གི་ཆོ་ག་གཙོ་བོ་རྣམས་མ་ཆད་ཅིང། བྱས་ཀྱང་ཕུན་སུམ་ཚོགས་

[009A]༄༅། །ལམ་བྱས་ཀྱང་ཆད་སྐྱོན་མི་འབྱུང་བ་རྣམས། སྐབས་འདིར་རབ་གནས་རྒྱས་འབྲིང་བསྡུས་གསུམ་གྱི་ནང་ནས་བསྡུས་པ་ཡིན་པའི་ཕྱིར་བཞག་ནས་མཛད་དགོས་པར་སེམས་པས་དེ་བཞིན་མཛད་པར་
ཞུ་



﻿   ༈    ཟ་མ་ཏོག་ལས། བ་ཡིག་སྔོན་འཇུག་ཕོ་ཡིན་པས། མིང་གཞིའི་

[124B] །ཏ་ཙ་མོ་ཡིག་ག་ང་ཞ། །ཟ་ཤ་ས་ན་ར་ལ་ལའོ། །ཞེས་པ་འདིས་བ་ཡིག་གི་འཇུག་ཡུལ་རྐྱང་པ་དང་མགོ་ཅན་གྱི་བརྩེགས་པ་གཉིས་ཀ་བསྟན་པ་མ་ཡིན་གྱི། རྐྱང་འཕུལ་དུ་གྲགས་པ་ཁོ་ནའི་
འཇུག་ཡུལ་བསྟན་པ་ཡིན་ཏེ། འདིའི་ཐད་ཀྱི་མཆན་བུར། འདིར་ཡང་ཀ་ག་ས་གསུམ་རྐྱང་བརྩེགས་གཉིས་ཀ་འཕུལ། ར་ལ་གཉིས་བརྩེགས་པ་ཁོ་ན་འཕུལ། གཞན་རྣམས་རྐྱང་པ་ཁོ་ན་འཕུལ་ལོ། །ཞེས་གསུངས་
པའི་ཕྱིར། གྲུབ་སྟེ། ཀ་རྐྱང་འཕུལ། གནང་བཀག་ཅེས་སོགས་དང། བརྩེགས་འཕུལ། བཅིངས་པའི་བཀྱིགས་ཞེས་སོགས་དང། ག་རྐྱང་འཕུལ་ལམ་བགགས་པ་ཞེས་སོགས་དང། བརྩེགས་འཕུལ། དུས་
སོགས་བགྱངས། ཞེས་སོགས་དང། ས་རྐྱང་འཕུལ། ཚོགས་བསགས་ཞེས་སོགས་དང། བརྩེགས་འཕུལ་བཟོད་བསྲན་ཞེས་སོགས་ཀྱིས་བསྟན། ར་བརྩེགས་འཕུལ་བཅོམ་བརླག་ཡུལ་དུ་ཞེས་སོགས་
དང། ལ་བརྩེགས་འཕུལ་ཚོགས་བཟླུ་མས་ཞེས་སོགས་ཀྱིས་བསྟན། གཞན་རྣམས་རྐྱང་པ་ཁོ་ན་འཕུལ་བ་རྟོགས་སླ་ཡང། ན་ཡིག་འཕུལ་བའི་དཔེར་བརྗོད་མི་འབྱུང་བ་ནི། རྗེ་འདིའི་རྟགས་འཇུག་
འགྲེལ་པར། སྔོན་གྱི་དག་ཡིག་འགའ་ཞིག་ན། ན་བཟའ་བནབས་པ་བས་འཕུལ་ལྡན། ཞེས་པ་དང། གླེགས་བམ་འགའ་ནའང་སྣང་བ་གྲགས་ཆུང་ཞིང་དགོས་པ་ཆུང་བས། མཁས་པ་ཕྱི་མ་དག་

[125A]༄༅། །མི་བཞེད་པ་ལེགས་ཤིང། གྱོན་པའི་མནབས་པ་མས་འཕུལ་ཉིད་དོ། །ཞེས་གསུངས་པ་ལྟར་རོ། །དེས་ན་འདིར་ཡང་ཞེས་པ་རྐྱང་པ་དང་མགོ་ཅན་གྱི་བརྩེགས་པ་གཉིས་སུ་ཕྱེ་
བའི་རྐྱང་པ་འདིར་ཡང་འདོགས་ཅན་གྱི་བརྩེགས་པ་དང་འདོགས་ཅན་མིན་པའི་རྐྱང་པ་གཉིས་ཡོད། ཅེས་པའི་དོན་ནོ། །དེ་ལྟར་རྐྱང་པ་དང། འདོགས་ཅན་གྱི་བརྩེགས་པ་དང། མགོ་ཅན་གྱི་བརྩེགས་པ་གསུམ་ག་
ལ་བ་ཡིག་གི་སྔོན་འཇུག་འཐོབ་པ་ཡོད་ཀྱང། འཇུག་ཡུལ་གཙོ་བོ་དེ་ཐོད་དུ་མགོ་གང་ལ་ཡོད་པའི་ཡི་གེ་དེ་དང། སྨད་དུ་འདོགས་གང་ལ་ཡོད་པའི་ཡི་གེ་དེ་ཡིན་པ་ནི། མགོ་ཅན་དང་འདོགས་ཅན་ཞེས་པའི་མིང་
དང། སྒྲ་གདངས་གཙོ་བོར་འབྱུང་ཚུལ་དང། པ་སྡེ་ལ་ས་ར་ལ་གསུམ་གྱི་མགོ་གང་ཡོད་ཀྱང་བའི་སྔོན་འཇུག་མི་ཐོབ་པ་བཅས་ལ་གཟུ་བོའི་བློས་ཞིབ་ཏུ་བརྟགས་ན་ཤེས་པར་ངེས་སོ། །མདོར་ན་རྗེ་ཞ་ལུ་བ་
དང། རྗེ་སི་ཏུ་གཉིས་ཀ། ང་ཇ་ཉ་ན་ཛ་ལྔ་རྐྱང་པ་ལ་བས་འཕུལ་མི་བཞེད་པ་དང། དེ་ལྔ་མགོ་ཅན་ལ་བས་འཕུལ་འཐོབ་པར་བཞེད་པ་ལ་དགོངས་པའི་དབྱིངས་མཐུན་ནོ། །ཞེས་བརྗོད་པ་ལ་མངོན་
སུམ་ལ་བསྙོན་ན་མ་གཏོགས་ལུང་རིགས་ཀྱི་གནོད་པ་གང་ཡང་མི་འབབས་པ་ལགས་



﻿   ༈    པད་ཀར་ཆུན་པོ་ལས། རྣ་ལྡན་གཉིས་དང་ལྟག་པའི་བདུད་སྒོ་ནི་
ཐོད་པའི་དུམ་བུར་མི་ཐེ་ཟུར་དུ་བགྲང། །ཞེས་འབྱུང་བས་ཚིག་རྫོགས་ཀྱི་དུམ་བུ་གཅིག་པ་ལ་རྣ་ལྡན་གཉིས་དང་ལྟག་པའི་བདུད་སྒོའི་རི་མོ་ཡོད་ཅིང། ཇ་རིལ་ནི་ཐོད་པ་རིལ་བོར་རི་མོ་གཏན་ནས་མེད་པ་ཞིག་ཡིན་ནམ་སྙམ་སྟེ་དཔྱད་པར་
བྱའོ༑༑



﻿   ༈    ཅེས་པའི་དོན་ནི། སྐྱེ་བ༑ རྒ་བ༑ ན་བ༑ རྒུད་པ། འཆི་པ་སྟེ་གྲངས་ལྔ་པོ་དེའི་ལྔ་པ་འཆི་བའི་ལམ་དུ་མ་གྱུར་པའོ། །པཎ་ཆེན་ཆོས་རྒྱན་གྱི་དགེ་སློང་གི་བསླབ་བྱའི། ཁྱིམ་ལས་འབྲིང་ཚད་དོ་ལྷག་ཕྱེ་

[075A]༄༅། །ལེན་དང། ཞེས་པའི་འབྲིང་ཚད་དེ་ལྷུང་བཟེད་ལ་བྱེད་པ་ཇི་གསུང་ལྟར་ཡིན། སྨན་བཞི་བྱིན་ལེན་མ་བྱས་མེད་པ་དང། ཞེས་པའི་སྨན་བཞིན་ནི། དུས་རུང་གི་སྨན། ཐུན་ཚོད་དུ་རུང་བའི་སྨན། ཞག་བདུན་པའི་སྨན། ཇི་སྲིད་འཚོ་བཅད་གི་སྨན་
རྣམས་ཡིན། བསླབ་པ་ཡོངས་སུ་སྦྱོང་བའི་གཞི་གསུམ་གྱི་ངོས་འཛིན་ཁྱེད་རང་གིས་གསུང་བ་ལྟར་ཡིན་



﻿   ༈   

[122A]༄༅། །པ་ལས་རུང་གི་བསྙེན་པ་ཁ་སྐོང་གི་སྦྱིན་སྲེག་དང་བཅས་པ་ལན་ཅིག་སྔོན་དུ་སོང་ན་སླར་ལྷ་དེ་ལ་བསྙེན་པ་གང་འཚམ་བྱེད་པ་རྣམས་ལ་ཁ་སྐོང་གི་སྦྱིན་སྲེག་མ་བྱས་ཀྱང་ལས་བྱེད་
པ་ལ་མི་རུང་བའི་སྐྱོན་མེད་པ་ལགས་



﻿   ༈   
མཆོད་རྟེན་བརྒྱད་ལ། རྡོ་རྗེ་དཀར་པོ། རྡོ་རྗེ་ནག་པོ། རྡོ་རྗེ་ཆགས་པ། རྡོ་རྗེ་འདུས་བྱས། ཐུགས་རྡོ་རྗེ། སྐུ་རྡོ་རྗེ། རིན་ཆེན་རྡོ་རྗེ། ཆོས་རྡོ་རྗེ་ཞེས་མིང་སོ་སོར་བཏགས་པའང་འཇམ་དབྱངས་བཞད་པའི་བསྐྱེད་རིམ་
དུ་སྣང་ངོ།།



﻿   ༈    །ཞེས་པའི་ནས་དེ་རྣམ་དབྱེ་ལྔ་པའི་ཁོངས་གཏོགས་
རྒྱུ་མཚན་ལ་འཇུག་པ་མིན་གྱི། རྣམ་དབྱེ་བདུན་པའི་བྱེ་བྲག་ཆེ་སྐབས་ལ་འཇུག་པ་ཡིན་ནོ། །ཡང་བདག་གི་འབྲེལ་པར་དགར་གཞི་དང་དགར་ཆོས་རིགས་མཐུན་པ་ལ་ནས་དང། རིགས་མི་མཐུན་པ་ལ་ལས་

[123B] རྗེ་སི་ཏུའི་གཞུང་དོན་བསྡུས་ཏེ་བཀོད་ཁུལ་ཡིན་ཀྱང། དགོངས་པར་སོང་མ་སོང་ཕྲན་རང་ལའང་ད་ལྟ་སོམ་ཉི་འདུག་མོད། སྔ་མའི་ཁས་ལེན་བསྐྱངས་ནས་ལན་ཞུ་བར། ལྷ་
མི་ལྷ་མིན་གསུམ་གྱི་དཀྱིལ་ནས་མི་ཁོ་ན་ཆོས་ཀྱི་རྟེན། ཞེས་པ་འདི། རྗེ་སི་ཏུའི་འགྲེལ་པར་ཚོགས་ཀྱི་ནང་ནས་འབྱིན་པ་ལྟ་བུར་དགར་བ་ལ་ནས་ཐོབ་པའི་དཔེར་བརྗོད་དུ། གསེར་དངུལ་གཉིས་ཀྱི་ནང་
ནས་གསེར་གོང་ཆེ། ཞེས་པ་དང་མཐུན་པས། དགར་གཞིའི་མི་དང་དགར་ཆོས་ཀྱི་མི་གཉིས་རིགས་མཐུན་པར་གོ་བ་ལགས། ཡང། ཡི་གེ་ལས་ཨ་ཡིག་ཁོ་ན་མཆོག་ཅེས་པ་ཡང། རྗེ་སི་ཏུའི་འགྲེལ་པར། གཞི་
གཉིས་སམ་མང་པོ་ལས་ཀྱང་རུང། དེ་དག་གི་ནང་ནས་ཕྱུང་བ་ལྟ་བུ་མ་ཡིན་པར་ལོགས་སུ་དགར་བ་ཙམ་གྱི་དོན་ལ་ལས་ཀྱི་སྒྲ་འཇུག་པའི་དཔེར་བརྗོད་དུ། ཁ་དོག་རྣམས་ལས་དཀར་པོ་ཉིད་མཛེས་སོ། །ཞེས་
པ་དང་མཐུན་པས། ཁ་དོག་གཞན་མ་རྣམས་ལས་དཀར་པོ་མཛེས། ཞེས་པའི་དོན་ཡིན་ནམ། ཁ་དོག་ཡིན་ནོ་ཅོག་ལས་དཀར་པོ་མཛེས་ཞེས་པའི་དོན་གང་ཡིན། དང་པོ་ལྟར་ནའང་དགར་གཞི་དང་དགར་ཆོས་
རིགས་མི་མཐུན་ཏེ། ཁ་དོག་གཞན་མ་རྣམས་དང་ཁ་དོག་དཀར་པོ་རིས་ཐ་དད་ཡིན་པའི་ཕྱིར། གཉིས་པ་ལྟར་ན་དཀར་པོ་ཁ་དོག་གི་གྲས་ནས་ཕུད་པ་ཡིན་པས། དགར་གཞི་དང་དགར་ཆོས་ཤིན་ཏུའང་རིགས་མི་མཐུན་

[124A]༄༅། །པར་སོང་བ་ལགས་པས་དེས་ན་ཡི་གེ་ཡོད་དོ་ཅོག་ལས་ཨ་ཡིག་ཁོ་ན་མཆོག་གོ་ཞེས་པའི་ཚིག་གིས་ཨ་ཡིག་ཀྱང་ཡི་གེའི་གྲྭ་ནས་མི་འབུད་པར་ཡི་གེ་གཞན་མ་རྣམས་ལས་ཨ་ཡིག་ཁོ་
ན་མཆོག་གོ་ཞེས་པའི་དོན་མཐུན་གྱི་གཏན་ཚིགས་འདིས་གསལ་བྱེད་ཀུན་གྱི་མཇུག་ཏུ་སྙོམ་ཆུང་སྡོད་མཁས་བྱེད་མུས་སུ་འདུག་ཆོག་པར་ཞུ་



﻿   ༈    དུས་གཅིག་ཏུ་བསྐྱེད་པ་ལ་རྒྱུ་འབྲས་ཀྱི་ལྷ་ཡབ་ཡུམ་གཉིས་གཉིས་པ་མེད་ཀྱང། རྒྱུ་འབྲས་ཀྱི་རྡོ་རྗེ་འཛིན་པ་མེད་པ་ནི་མིན་ཏེ། ཞེས་སོགས་དང། ཟླ་བའི་སྟེང་དུ་ས་བོན་ཉིད། །ཕྱི་ནས་བདུད་
ལས་རྒྱལ་བས་མནན། །གཉིས་འདུས་པ་ལས་བདེ་ཆེན་པོ། །ཞེས་དྲངས་པ་སོགས་ཀྱི་དོན་ཟླ་བ་དཀར་དམར་གྱི་དབུས་སུ་ནཱ་ད་ཞུགས་པ་ལས་ཧཱུཾ་ཡིག་དཀར་དམར་གྲུབ་པ་རྒྱུ་རྡོ་རྗེ་འཛིན་པ་དང། དེ་ལས་འོད་ཟེར་ལྔ་ལྷ་དང་

[060A]༄༅། །བཅས་པ་སྤྲོ་བསྡུ་ཟིན་ནས་ཧཱུཾ་ཡིག་འབྲས་བུ་རྡོ་རྗེ་འཛིན་པར་འཇོག་པ་ཡིན་ནམ། རྒྱུ་འབྲས་དེ་གཉིས་རྣལ་འབྱོར་མའི་སྐབས་སུ་ངོས་འཛིན་ལུགས་ཇི་ལྟར་ལགས། ཞེས་པའི་ལན་ནི་
མངོན་བྱང་གསུམ་པ་ཁོ་ན་རྒྱུ་རྡོ་རྗེ་འཛིན་པ་དང་བཞི་པ་འབྲས་བུ་རྡོ་རྗེ་འཛིན་པར་འཇོག་པ་མ་ཡིན་གྱི། མངོན་བྱང་དང་པོ་བཞི་རྒྱུ་རྡོ་རྗེ་འཛིན་པ་དང། ལྔ་པ་འབྲས་བུ་རྡོ་རྗེ་འཛིན་པར་འཇོག་པ་ཡིན་ཏེ། འདོད་འཇོར། དེས་
ན་མན་སྙེ་ལས། འདིར་རྒྱུའི་ཡེ་ཤེས་བཞིའི་རང་བཞིན་ཉིད་ལ་ཡང་བདེ་བ་ཆེན་པོ་མོས་པ་བ་ཡོད་པ་ཁོ་ན་སྟེ། དེ་ཉིད་ཀྱི་ཕྱིར་འདི་རྒྱུ་རྡོ་རྗེ་འཛིན་པར་བརྗོད་པར་བྱའོ། །ཞེས་སོགས་དང། སྔགས་རིམ་ལས། ཞུ་
བ་གླུས་བསྐུལ་མེད་ན་མངོན་བྱང་དང་པོ་བཞི་རྒྱུ་རྡོ་རྗེ་འཛིན་པ་དང། ལྔ་པ་འབྲས་བུ་རྡོ་རྗེ་འཛིན་པ་དང། ཞེས་སོགས་གསུངས་པའི་ཕྱིར་རོ། །རྣལ་འབྱོར་མའི་སྐབས་སུ་ཡང། ཟླ་བའི་དཀར་ཆ་མེ་ལོང་ཡེ་ཤེས་
དམར་ཆ་དང་སྔགས་འཕྲེང་མཉམ་ཉིད་ཡེ་ཤེས། བཾ་ཡིག་ཟླ་སྟེང་དུ་ཞུགས་པ་སོར་རྟོག་ཡེ་ཤེས། འོད་ཟེར་གྱི་སྤྲོ་བསྡུ་བྱ་སྒྲུབ་ཡེ་ཤེས་ཏེ། དེ་བཞི་རྒྱུ་རྡོ་རྗེ་འཛིན་མ། ཟླ་བ་བཾ་ཡིག་སྔགས་འཕྲེང་དང་བཅས་
པ་ཡོངས་སུ་གྱུར་ནས་རྟེན་བརྟེན་པ་རྫོགས་པ་ཆོས་དབྱིངས་ཡེ་ཤེས་ལས་བྱང་ཆུབ་པ་འབྲས་བུ་རྡོ་རྗེ་འཛིན་མར་འཇོག་དགོས་སོ། །



﻿   ༈    བཀའ་དྲིན་གསུམ་ལྡན་རྩ་བའི་བླ་མ་
དང༑ ༑དབྱེར་མེད་མཁྱེན་པའི་གཏེར་ལ་གུས་བཏུད་ནས། །སྡོམ་པ་གསུམ་ལྡན་དགེ་སློང་མཻ་ཏྲིའི་མཚན། །གང་གི་ཡང་ལན་མདོར་བསྡུས་བརྗོད་ལ་གསོན། །དེ་ཡང་དགེ་སློང་ལགས་ཉིད་ནས། གུང་ཚིགས་

[022B] འདུལ་བ་ནས་ཉི་མའི་དཀྱིལ་འཁོར་ནམ་མཁའི་དབུས་སུ་སླེབས་པ་དང་ཉི་མ་ཕྱེད་པར་གསུངས་པ་ལས། ཐུར་གྲིབ་ལ་བརྟེན་ནས་ཕྱེད་མིན་བརྟག་
པར་བཤད་པ་མ་མཐོང་ཞིང། བྱང་བདག་རྣམ་རྒྱལ་གྲགས་བཟང་གི་དྲི་ལན་མཁས་གྲུབ་ཐམས་ཅད་མཁྱེན་པས་མཛད་པ་ལས་འབྱུང་བའི་དོན་ཚིགས་བཅད་དུ་སྨྲས་པ། ཉི་མ་ཕྱེད་མིན་བརྟག་ཚུལ་ནི། །སོར་
བདུན་ལྡན་པའི་ཤིང་བཙུགས་ནས། །རང་གྲིབ་མ་ལུས་ཟད་པའི་ཚེ། །ཧོར་ཟླ་ལྔ་པའི་ཉི་མ་ཕྱེད། །སོར་གང་དྲུག་པ་བཞི་པ་དང། །སོར་ད་བདུན་པ་གསུམ་པ་དང། །སོར་གསུམ་བརྒྱད་པ་གཉིས་པ་དང། །སོར་བཞི་དགུ་
པ་དང་པོ་དང། །སོར་ལྔ་བཅུ་པ་བཅུ་གཉིས་པ། །སོར་དྲུག་ལུས་ཚེ་བཅུ་གཅིག་པའི། །ཉི་མ་ཕྱེད་པའི་ཚད་དུ་གསུངས། །འོན་ཀྱང་ཟླ་སྟོད་ཟླ་སྨད་ཀྱི། །ཞིབ་ཆ་རིགས་པས་དཔྱད་པར་མཛོད། །ཅེས་པ་ལྟར་རོ།།



﻿   ༈    ལས་ཀྱི་ཆོ་ག་གང་ལ་བྱ་བའི་ཡུལ་བསྒྲུབ་བྱ། བྱེད་པ་པོ་མཁན་སློབ་དགེ་འདུན། བྱེད་པ་ལས་ཀྱི་ཆོ་ག་སྟེ་བྱ་བྱེད་ལས་གསུམ་
སྐྱོན་དང་བྲལ་ཞིང་སོ་སོའི་མཚན་ཉིད་ཚང་བ་ལ་བུ་སྟོན་རིན་པོ་ཆེ་དང་རྒྱལ་བ་ལྔ་པའི་ལས་ཆོག་ཏུ་བཤད་ལགས་



