
[001A]༄༅། །ཆོས་སྡེ་ཆེན་པོ་རྣམས་སུ་གསུང་པའི་ཆོས་སྤྱོད་ཀྱི་རིམ་པ་དང་སེར་སྨད་ཐོས་བསམ་ནོར་གླིང་
གྲྭ་ཚང་གི་ཐུན་མོང་མ་ཡིན་པའི་ཉེ་མཁོ་ཆོས་སྤྱོད་བཅས་བཞུགས་སོ།།

[001B]༄༅། ནམ་སཤཱཀྱ་མུན་ཡེཉནུ་ཏྟརྶྱབོདྷཽཡོགེབྷྱོཉྡྷིཧནཾཀུརྦནྟུ། དེ་ལ་འདིར་མཆོག་དམན་བར་པ་མཐའ་
དག་གིས་བསག་སྦྱང་གི་རིམ་པ་བྱ་སླ་ཞིང་དོན་ཆེན་པོ་དང་ལྡན་པ། བླ་མ། སངས་རྒྱས། བྱང་ཆུབ་སེམས་
དཔའི་ཚོགས་ལ་མཆོད་པ། གསོལ་འདེབས། སྨོན་ལམ་དུ་བྱ་བའི་རིམ་པ་ལྷས་སྨོན་ལམ་ཆེན་མོའི་ཕྱག་
ལེན་གཙོ་བོར་བྱས་པའི་སྟེང་དུ་སེ་འབྲས་དགེ་གསུམ། གསང་ཕུ། རྒྱལ་མེ་ཏོག་ཐང་སོགས་དབུས་ཀྱི་ཆོས་སྡེ་
ཆེ་ཕྲ་རྣམས་སུ་ཞལ་འདོན་མཛད་པའི་ཆོས་སྤྱོད་རགས་རིམ་ཁྲིགས་སུ་བསྒྲིགས་པ་ལ། ཕྱོགས་བཅུ་དུས་

[002A]༄༅། །གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་
ཐམས་ཅད་ཀྱི་ངོ་བོར་གྱུར་པ། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བྮིའྀ་འབྱུང་གནས། འཕགས་པའི་དགེ་འདུན་
ཐམས་ཅད་ཀྱི་མངའ་བདག། དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ལ་སྐྱབས་སུ་
མཆིའོ། །སངས་རྒྱས་ལ་སྐྱབས་སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་མཆིའོ། །
ཡི་དམ་དཀྱིལ་འཁོར་གྱི་ལྷ་ཚོགས་འཁོར་དང་བཅས་པ་རྣམས་ལ་སྐྱབས་སུ་མཆིའོ། །དཔལ་མགོན་དམ་

[002B] །ལན་གསུམ་བརྗོད། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་
ཆུབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པ་འདི་དག་གིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་ལན་གསུམ་བརྗོད། དཀོན་
མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང། །སངས་རྒྱས་བྱང་ཆུབ་ཡིད་ཀྱིས་གཟུང། །སངས་
རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་བདག་སྐྱབས་མཆི། །རང་གཞན་དོན་ནི་རབ་བསྒྲུབ་ཕྱིར། །བྱང་ཆུབ་སེམས་ནི་བསྐྱེད་པར་བགྱི། །བྱང་ཆུབ་མཆོག་
གི་སེམས་ནི་བསྐྱེད་བགྱིས་ནས། །སེམས་ཅན་ཐམས་ཅད་བདག་གིས་མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་འོང་སྤྱད་པར་བགྱི། །འགྲོ་ལ་ཕན་ཕྱིར་སངས་
རྒྱས་འགྲུབ་པར་ཤོག། ལན་གསུམ་བརྗོད། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག་སེམས་ཅན་ཐམས་ཅད་སྡུག་བསྔལ་དང་སྡུག་

[003A]༄༅། །བསྔལ་གྱི་རྒྱུ་དང་བྲལ་བར་གྱུར་ཅིག་སེམས་ཅན་ཐམས་ཅད་སྡུག་བསྔལ་མེད་པའི་བདེ་བ་དང་མི་འབྲལ་བར་གྱུར་ཅིག། སེམས་ཅན་ཐམས་ཅད་
ཉེ་རིང་ཆགས་སྡང་གཉིས་དང་བྲལ་བའི་བཏང་སྙོམས་ལ་གནས་པར་གྱུར་ཅིག་ཅེས་ལན་གསུམ་བརྗོད། གང་གིས་རྟེན་ཅིང་འབྲེལ་བར་འབྱུང། །འགག་པ་མེད་པ་སྐྱེ་མེད་
པ༑ ༑ཆད་པ་མེད་པ་རྟག་མེད་པ། །འོང་བ་མེད་པ་འགྲོ་མེད་པ། །ཐ་དད་དོན་མིན་དོན་གཅིག་མིན། །སྤྲོས་པ་ཉེར་ཞི་ཞི་བསྟན་པ། །རྫོགས་པའི་སངས་རྒྱས་སྨྲ་རྣམས་
ཀྱི༑ ༑དམ་པ་དེ་ལ་ཕྱག་འཚལ་ལོ། །ཉན་ཐོས་ཞི་བ་འཚོལ་རྣམས་ཀུན་ཤེས་ཉིད་ཀྱིས་ཉེར་ཞིར་འཁྲིད་མཛད་གང་ཡིན་དང། །འགྲོ་ལ་ཕན་པར་བྱེད་རྣམས་ལམ་
ཤེས་ཉིད་ཀྱིས་འཇིག་རྟེན་དོན་སྒྲུབ་མཛད་པ་གང། །གང་དང་ཡང་དག་ལྡན་པས་ཐུབ་རྣམས་རྣམ་པ་ཀུན་ལྡན་སྣ་ཚོགས་འདི་གསུངས་པ། །ཉན་ཐོས་བྱང་ཆུབ་
སེམས་དཔའི་ཚོགས་བཅས་སངས་རྒྱས་ཀྱི་ནི་ཡུམ་དེ་ལ་ཕྱག་འཚལ། །ཐམས་ཅད་དུ་ནི་ས་གཞི་དག་གསེག་མ་ལ་སོགས་མེད་པ་དང། །ལག་མཐིལ་ལྟར་

[003B] །རང་བཞིན་འཇམ་པོར་གནས་གྱུར་ཅིག་ མ་ལུས་སེམས་ཅན་ཀུན་གྱི་མགོན་གྱུར་ཅིང། །བདུད་སྡེ་དཔུང་བཅས་མི་བཟད་འཇོམས་མཛད་ལྷ། །དངོས་རྣམས་མ་ལུས་ཡང་
དག་མཁྱེན་གྱུར་པའི། །བཅོམ་ལྡན་འཁོར་བཅས་གནས་འདིར་གཤེགས་སུ་གསོལ། །བཅོམ་ལྡན་བསྐལ་པ་གྲངས་མེད་དུ་མ་རུ། །འགྲོ་ལ་བརྩེ་ཕྱིར་ཐུགས་རྗེ་རྣམས་སྦྱངས་ཤིང། །སྨོན་
ལམ་རྒྱ་ཆེན་དགོངས་པ་ཡོངས་རྫོགས་པ། །ཁྱེད་བཞེད་འགྲོ་དོན་མཛད་དུས་འདི་ལགས་ན། །དེ་ཕྱིར་ཆོས་དབྱིངས་ཕོ་བྲང་ལྷུན་གྲུབ་ནས། །རྫུ་འཕྲུལ་བྱིན་རླབས་སྣ་ཚོགས་སྟོན་མཛད་ཅིང། །མཐའ་
ཡས་སེམས་ཅན་ཚོགས་རྣམས་བསྒྲལ་བྱའི་ཕྱིར། །ཡོངས་དག་འཁོར་དང་བཅས་ཏེ་གཤེགས་སུ་གསོལ། །ཆོས་རྣམས་ཀུན་གྱི་དབང་ཕྱུག་གཙོ། །བཙོ་མའི་གསེར་གྱི་མདོག་འདྲ་ཞིང། །ཉི་
མ་ལས་ལྷག་གཟི་བརྗིད་ཆེ། །དད་པས་སྤྱན་ནི་དྲང་བར་བགྱི། །ཞི་ཞིང་ཐུགས་རྗེ་ཆེ་ལྡན་པ། །དུལ་ཞིང་བསམ་གཏན་ས་ལ་བཞུགས། །ཆོས་རྣམས་ཡེ་ཤེས་ཆགས་བྲལ་བ། །ཀུན་ཏུ་མི་ཟད་
ནུས་པར་ལྡན། །ཚུར་སྤྱོན་ཚུར་སྤྱོན་ཞི་བདག་ལྷ། །ཐུབ་པའི་སྐྱེས་མཆོག་ཐམས་ཅད་མཁྱེན། །ཤིན་ཏུ་ལེགས་བྱས་གཟུགས་བརྙན་ནི། །མཆོད་པས་འདིར་ནི་གཤེགས་སུ་གསོལ། །

[004A]༄༅། །འདིར་ནི་གཟུགས་དང་ལྷན་ཅིག་ཏུ། །འགྲོ་བའི་དོན་དུ་བཞུགས་ནས་ཀྱང། །ནང་མེད་ཚེ་དང་དབང་ཕྱུག་དང། །མཆོག་རྣམས་ལེགས་པར་སྩལ་དུ་གསོལ། །བཅོམ་ལྡན་འདིར་
ནི་བྱོན་པ་ལེགས། །བདག་ཅག་བསོད་ནམས་སྐལ་བར་ལྡན། །བདག་གི་མཆོད་ཡོན་བཞེས་ནས་ཀྱང། །ཐུགས་ལ་དགོངས་ཤིང་གནང་བར་མཛོད། །བདག་དང་འགྲོ་ལ་ཐུགས་བརྩེའི་ཕྱིར། །
ཉིད་ཀྱི་རྫུ་འཕྲུལ་མཐུ་ཡིས་ནི། །ཇི་སྲིད་མཆོད་པ་བདག་བགྱིད་ན། །དེ་སྲིད་བཅོམ་ལྡན་བཞུགས་སུ་གསོལ། །གང་འདིར་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་རེག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་
བཅོམ་ལྡན་འདས་དེ་དག་ཐམས་ཅད་ལ་ཡོ་བྱད་ཐམས་ཅད་དང་ལྡན་པའི་ཁྲུས་འདི་གསོལ་བར་བགྱིའོ། །ཁྲུས་ཀྱི་ཁང་པ་ཤིན་ཏུ་དྲི་ཞིམ་པ། །ཤེལ་གྱི་ས་གཞི་གསལ་ཞིང་འཚེར་བ་བསྟར། །
རིན་ཆེན་འབར་བའི་ཀ་བ་ཡིད་འོང་ལྡན། །མུ་ཏིག་འོད་ཆགས་བླ་རེ་བྲེས་པ་དེར། །ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་

[004B] །ཨོཾསརྦ་ཏ་ཐཱ་ག་ཏ་ཨ་བྷིཥེ་ཀ་ཏ་ས་མ་ཡ་ཤྲཱི་ཡེ་ཨཱཧཱུཾ། དེ་དག་སྐུ་ལ་མཚུངས་པ་མེད་པའི་གོས། །གཙང་ལ་དྲི་རབ་བསྒོས་པས་སྐུ་ཕྱིའོ། །ཨོཾ་ཧཱུཾ་ཏྲའཾ་ཧྲའ ་ཨཱ་ཀཱ་ཡ་བི་ཤོ་དྷ་ན་ཡེ་
སཱཧཱ། རྒྱལ་བའི་སྐུ་ལ་ཉོན་མོངས་མི་མངའ་ཡང།། སམ་ཅན་ལུས་ཀྱི་སྒིབ་པ་སྦྱང་སླད་དུ། །རྒྱལ་བའི་སྐུ་ལ་ཁྲུས་ཆབ་འདི་གསོལ་བས། །སེམས་ཅད་ལུས་ཀྱི་སྒྲིབ་པ་དག་གྱུར་ཅིག་ ཨོཾ་སརྦ་ཏ་ཐཱ་ག་ཏ་ཀཱ་ཡ་
ཨེ་བཧི་ཥོ་ཀ་ཏ་ས་མ་ཡ་ཤྲི་ཡེ་ཨཱཧཱུཾ། དེ་དག་སྐུ་ལ་སོགས། རྒྱལ་བའི་གསུང་ལ་འགག་པ་མི་མངའ་ཡང། །སེམས་ཅན་དག་གི་སྒྲིབ་པ་སྦྱང་སླད་དུ། །རྒྱལ་བའི་གསུང་ལ་ཁྲུས་ཆབ་འདི་གསོལ་བས། །
སེམས་ཅན་དག་གི་སྒྲིབ་པ་དག་གྱུར་ཅིག། །ཨོཾ་སརྦ་ཏ་ཐཱ་ག་ཏ་ཝའ་ཥེ་ཀ་ཏ་ས་མ་ཡ་ཤྲཱི་ཡེ་ཨཱཧཱུཾ། རྒྱལ་བའི་ཐུགས་ལ་འཁྲུལ་པ་མི་མངའ་ཡང། །སེམས་ཅན་ཡིད་ཀྱི་སྒྲིབ་པ་སྦྱང་སླད་དུ། །རྒྱལ་བའི་
ཐུགས་ལ་ཁྲུས་ཆབ་འདི་གསོལ་བས། །སེམས་ཅན་ཡིད་ཀྱི་སྒྲིབ་པ་དག་གྱུར་ཅིག། །ཨོཾསརྦ་ཐཱ་ག་ཏ་རྩིཏྟ་ཨ་བཧི་ཥེ་ཀ་ཏ་ས་མ་ཡ་ཤྲི་ཡེ་ཨཱཧཱུཾ། རྒྱལ་བའི་སྐུ་གསུང་ཐུགས་ལ་ཉོན་མོངས་མི་མངའ་
ཡང། །སེམས་ཅན་ལུས་ངག་ཡིད་གསུམ་དྲི་མ་སྦྱང་སླད་དུ། །རྒྱལ་བའི་སྐུ་གསུང་ཐུགས་ལ་ཁྲུས་ཆབ་འདི་གསོལ་བས། །སེམས་ཅན་ལུས་ངག་ཡིད་གསུམ་དྲི་མ་དག་གྱུར་ཅིག་ ཨོཾ་སརྦ་ཏ་ཐཱ་ག་ཏ་

[005A]༄༅། །ཨ་བཧི་ཥེ་ཀ་ཏ་ས་མ་ཡ་ཤྲཱི་ཡེ་ཨཱཧཱུཾ། དེ་དག་སྐུ་ལ་སོགས། ཨོཾཧཱུཾཏྲཱཾཧྲཱིཾཨཱཾསོགྶ། ཁྱེད་སྐུ་རང་བཞིན་ཡོངས་དག་པས། །སྲེད་སོགས་འཆིད་བ་མི་མངའ་ཡང། །བདག་ཅག་སྒྲིབ་པ་སྦྱང་སླད་
དུ། །གཙང་མ་ཆད་ཀྱི་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་སོགས། དེ་དག་སྐུ་ལ་སོགས། ཨོཾ་ཧཱུཾ་ཏྲའ ་ཧྲཱ ་ཨཱསོགྶ། དེ་བཞིན་གཤེགས་དང་དེ་ཡི་སྲས་རྣམས་ལ། །རིན་ཆེན་བུམ་པ་མང་པོ་སྤོས་ཀྱི་
ཆུ། །ཡིད་འོང་ལེགས་པར་བཀང་བ་གླུ་དང་ནི། །རོལ་མོར་བཅས་པ་དུ་མས་སྐུ་ཁྲུས་གསོལ། །ཨོཾ་སྲྦ་ཏ་ཐཱ་ག་ཏ་སོགས། དེ་དག་སྐུ་ལ་སོགས། ཨོཾ་ཧཱུཾ་ཏྲཱཾ་ཧྲཱིཨཱསོགྶ། འགྲོ་བ་ཉོན་མོངས་སྐོམ་གྱིས་གདུང་
པ་ལ། །ཆོས་ཀྱི་ཆུ་ཡིས་ཚིམ་པར་བྱ་བའི་ཕྱིར། །ཉེས་བྲལ་བ་བསྒྲུབ་པའི་དོན་ལ་དམིགས་ནས་ཀྱང། །བདག་གིས་ཁྱེད་ལ་བུམ་ཆུ་དབུལ་བར་བགྱི། །ཨོཾ་སརྦ་ཏ་ཐཱ་ག་ཏ་སོགས། དེ་དག་སྐུ་ལ་སོགས། ཨོཾ་ཧཱུཾ་
ཏྲཱ ་ཧྲཱིཨཱསོགྶ། འདི་ནི་སྦྱིན་པའི་རང་བཞིན་ཆུ། །སེར་སྣའི་དྲི་མ་སྦྱོང་མཛད་པ། །གཏོང་བ་དྲི་ཡིས་ལེགས་བསྒོས་ཆུ། །ཁུས་ལེགས་མཛད་ལ་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་སོགས། དེ་དག་སྐུ་
སོགས། ཨོཾ་ཧཱུཾ་ཏྲཱཾ་ཧྲིཾ་སོགས། འདི་ནི་ཚུལ་ཁྲིམས་རང་བཞིན་ཆུ། །ཚུལ་འཆལ་དྲི་མ་སྦྱོང་མཛད་པ། །ཚུལ་ཁྲིམས་དྲི་ཡིས་ལེགས་པ་བསྒོས་ཆུ། །ཁྲུས་ལེགས་མཛད་ལ་སྐུ་གསོལ། །ཨོཾ་སརྦ་

[005B] འདི་ནི་བཟོད་པའི་རང་བཞིན་ཆུ། །ཁོང་ཁྲོའི་དྲི་མ་སྦྱོང་མཛད་པ། །བྱམས་པ་དྲི་ཡིས་ལེགས་བསྒོས་ཆུ། །ཁྲུས་ལེགས་མཛད་ལ་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་སོགས། འདི་ནི་བརྩོན་
འགྲུས་རང་བཞིན་ཆུ། །ལེ་ལོའི་དྲི་མ་སྦྱོང་མཛད་པ། །བརྩོན་པ་དྲི་ཡིས་ལེགས་བསྒོས་ཆུ། །ཁྲུས་ལེགས་མཛད་ལ་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་སོགས། འདི་ནི་བསམ་གཏན་རང་བཞིན་ཆུ། །རྣམ་
གཡེང་དྲི་མ་སྦྱོང་མཛད་པ། །ཏིང་འཛིན་དྲི་ཡིས་ལེགས་བསྒོས་ཆུ། །ཁྲུས་ལེགས་མཛད་ལ་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་སོགས། འདི་ནི་ཤེས་རབ་རང་བཞིན་ཆུ། །ཤེས་འཆལ་དྲི་མ་སྦྱོང་མཛད་
པ། །ཡེ་ཤེས་དྲི་ཡིས་ལེགས་བསྒོས་ཆུ། །ཁྲུས་ལེགས་མཛད་ལ་སྐུ་ཁྲུས་གསོལ། །ཨོ་སརྦ་ཏ་ཐཱ་ག་ཏ་སོགས། དེ་དག་སྐུ་ལ་སོགས། ཨོཾ་ཧཱུཾ་ཏྲཱཾ་ཧྲཱིཨཱསོགྶ། འདི་ནི་ཁྲུས་མཆོག་དཔལ་དང་ལྡན། །
ཐུགས་རྗེའི་ཆུ་ནི་བླ་ན་མེད། །བྱིན་རླབས་ཡེ་ཤེས་ཆུ་ཡིས་ནི། །ཅི་འདོད་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་སོགས། དེ་དག་སྐུ་ལ་སོགས། ཨོཾ་ཧཱུཾ་ཏྲཱཾ་ཧྲཱིཨཱསོགྶ། སྟོང་གསུམ་ཀུན་ཏུ་དྲི་ངད་ལྡང་
བ་ཡི། །དྲི་མཆོག་རྣམས་ཀྱིས་ཐུབ་དབང་རྣམས་ཀྱི་སྐུ། །གསེར་སྤྱངས་བཙོ་མ་བྱི་དོར་བྱས་པ་ལྟར། །འོད་ཆགས་འབར་བ་དེ་དག་བྱུག་པར་བགྱི། །དེ་ནས་དེ་ལ་ཁ་དོག་ལེགས་བསྒྱུར་བའི། །ན་བཟའ་ཤིན་ཏུ་

[006A]༄༅། །དྲི་ཞིམ་དམ་པ་འབུལ། །གོས་བཟང་སྲབ་ལ་འཇམ་པ་སྣ་ཚོགས་དང། །རྒྱན་མཆོག་བརྒྱ་ཕྲག་དེ་དང་དེ་དག་གིས། །འཕགས་བ་ཀུན་ཏུ་བཟང་དང་འཇམ་དབྱངས་དང། །འཇིག་རྟེན་དབང་ཕྱུག་སོགས་
ལ་བརྒྱན་པར་བགྱི། །སྲབ་འཇམ་ཡང་པ་ལྷ་ཡི་གོས། །མི་ཕྱེད་རྡོ་རྗེའི་སྐུ་བརྙེས་ལ། །མི་ཕྱེད་དད་པས་བདག་འབུལ་ན། །བདག་ཀྱང་རྡོ་རྗེའི་སྐུ་ཐོབ་ཤོག་སྣ་ཚོགས་དབང་པོའི་གཞུ་ལྟར་རབ་བཀྲ་ཞིང། །གང་
ལ་རེག་ན་བདེ་བའི་རྒྱུར་འགྱུར་པ། །གོས་བཟང་རིན་ཆེན་བདག་བློ་སྦྱང་ཕྱིར་དབུལ། །བཟོད་པ་དམ་པའི་གོས་ཀྱིས་བརྒྱན་པར་ཤོག་རྒྱལ་བ་མཚན་དཔེའི་རང་བཞིན་རྒྱན་ལྡན་ཕྱིར། །རྒྱན་གཞན་དག་གིས་
བརྒྱན་པར་མི་འཚལ་ཡང། །རིན་ཆེན་རྒྱན་མཆོག་ཕུལ་བས་འགྲོ་བ་ཀུན། །མཚན་དེབས་བརྒྱན་པའི་སྐུ་ལུས་ཐོབ་པར་ཤོག་བརྩེ་བའི་ཁོར་ཡུག་སྙན་པའི་བ་དན་ཅན། །ཏིང་འཛིན་བླ་བྲེ་སྤོབས་པའི་
འོད་གསལ་བ། །མཆོག་རྐྱེན་འོས་བའི་ཉེར་མཁོ་འདི་དག་འབུལ། །སྐྱེ་བོས་རྣམ་དག་ཡེ་ཤེས་ཐོབ་པར་ཤོག་རིན་ཆེན་མཛེས་པའི་བཀྲ་ཤིས་བུམ་པ་འདི། །སྣ་ཚོགས་བཅུད་ཀྱིས་བཀང་སྟེ་ཕུལ་བ་
ཡིས། །ལས་དང་ཉོན་མོངས་དྲི་མ་ཀུན་བྱང་ནས། །བྱང་ཆུབ་སེམས་ཀྱི་རླན་གྱིས་བརླན་པར་ཤོག་ཕུན་ཚོགས་གསེར་འོད་ཕྱོགས་བཅུར་རབ་ཏུ་འཕྲོ། །བཀྲ་ཤིས་དཔལ་གྱིས་ཀུན་ནས་ལྷམ་མ་བ། །

[006B] །ཤཱཀྱའི་རྒྱལ་པོའི་དབུ་ལ་ཕུལ་བ་ཡིས། །བསྟན་པ་རིན་ཆེན་ཕྱོགས་བཅུར་རྒྱས་པ་དང། །འཇིག་རྟེན་བདེ་ལེགས་ཆེན་པོས་ཁྱབ་པ་དང། །ལྷར་བཅས་འགྲོ་བའི་
གཙུག་གི་རྒྱན་གྱུར་པའི། །སྟོང་ས་བཅུ་མངའ་བའི་གོ་འཕང་ཐོབ་པར་ཤོག་རྒྱལ་བ་རྒྱ་མཚོའི་མཆོད་རྫས་ལས་གྲུབ་པའི། །ཞིང་ཁམས་རྒྱ་མཚོའི་མཆོད་ཡོན་རྒྱ་མཚོའི་ཚོགས། །ཡོན་ཏན་རྒྱ་མཚོའི་
རྒྱལ་བ་འཁོར་བཅས་ལ། །དད་པ་རྒྱ་མཚོས་འབུལ་ལོ་བཞེས་སུ་གསོལ། །རྒྱལ་བ་རྒྱ་མཚོའི་མཆོད་རྫས་ལས་གྲུབ་པའི། །ཞིང་ཁམས་རྒྱ་མཚོའི་ཞབས་བསིལ་རྒྱ་མཚོའི་ཚོགས། །ཡོན་ཏན་རྒྱ་མཚོའི་
རྒྱལ་བ་འཁོར་བཅས་ལ། །དད་པ་རྒྱ་མཚོས་འབུལ་ལོ་བཞེས་སུ་གསོལ། །རྒྱལ་བ་རྒྱ་མཚོའི་མཆོད་རྫས་ལས་གྲུབ་པའི། །ཞིང་ཁམས་རྒྱ་མཚོའི་མེ་ཏོག་རྒྱ་མཚོའི་ཚོགས། །ཡོན་ཏན་རྒྱ་མཚོའི་རྒྱལ་བ་
འཁོར་བཅས་ལ། །དད་པ་རྒྱ་མཚོས་འབུལ་ལོ་བཞེས་སུ་གསོལ། །རྒྱལ་བ་རྒྱ་མཚོའི་མཆོད་རྫས་ལས་གྲུབ་པའི། །ཞིང་ཁམས་རྒྱ་མཚོའི་བདུག་སྤོས་རྒྱ་མཚོའི་ཚོགས། །ཡོན་ཏན་རྒྱ་མཚོའི་རྒྱལ་བ་འཁོར་
བཅས་ལ། །དད་པ་རྒྱ་མཚོས་འབུལ་ལོ་བཞེས་སུ་གསོལ། །རྒྱལ་བ་རྒྱ་མཚོའི་མཆོད་རྫས་ལས་གྲུབ་པའི། །ཞིང་ཁམས་རྒྱ་མཚོའི་སྣང་གསལ་རྒྱ་མཚོའི་ཚོགས། །ཡོན་ཏན་རྒྱ་མཚོའི་རྒྱལ་བ་འཁོར་

[007A]༄༅། །བཅས་ལ། །དད་པ་རྒྱ་མཚོས་འབུལ་ལོ་བཞེས་སུ་གསོལ། །རྒྱལ་བ་རྒྱ་མཚོའི་མཆོད་རྫས་ལས་གྲུབ་པའི། །ཞིང་ཁམས་རྒྱ་མཚོའི་དྲི་ཆབ་རྒྱ་མཚོའི་ཚོགས། །ཡོན་ཏན་རྒྱ་མཚོའི་རྒྱལ་བ་
འཁོར་བཅས་ལ། །དད་པ་རྒྱ་མཚོས་འབུལ་ལོ་བཞེས་སུ་གསོལ། །རྒྱལ་བ་རྒྱ་མཚོའི་མཆོད་རྫས་ལས་གྲུབ་པའི། །ཞིང་ཁམས་རྒྱ་མཚོའི་ཞལ་ཟས་རྒྱ་མཚོའི་ཚོགས། །ཡོན་ཏན་རྒྱ་མཚོའི་རྒྱལ་བ་
འཁོར་བཅས་ལ། །དད་པ་རྒྱ་མཚོས་འབུལ་ལོ་བཞེས་སུ་གསོལ། །རྒྱལ་བ་རྒྱ་མཚོའི་མཆོད་རྫས་ལས་གྲུབ་པའི། །ཞིང་ཁམས་རྒྱ་མཚོའི་རོལ་མོ་རྒྱ་མཚོའི་ཚོགས། །ཡོན་ཏན་རྒྱ་མཚོའི་རྒྱལ་བ་
འཁོར་བཅས་ལ། །དད་པ་རྒྱ་མཚོས་འབུལ་ལོ་བཞེས་སུ་གསོལ། །རིན་ཆེན་དབང་གི་རྒྱལ་པོ་བཻ་ཌཱུརྱ། །སྔོན་པོ་ལ་སོགས་ཁ་དོག་དབྱིབས་ཀྱི་གཟུགས། །རྣམ་གསུམ་གཟུགས་ཀྱི་རྡོ་རྗེ་མར་བྱས་
ནས། །བླ་མ་ལྷ་ཡི་སྤྱན་ལ་དབུལ་པར་བྱ། །མ་ཟིན་འབྱུང་བའི་ཚོགས་པ་ལས་བྱུང་བའི། །བརྗོད་བྲལ་དབྱངས་ལ་སོགས་པ་སྒྲ་ཡི་ཚོགས། །རྣམ་གསུམ་སྒྲ་ཡི་རྡོ་རྗེ་མར་བྱས་ནས། །བླ་མ་ལྷ་ཡི་
སྙན་ལ་དབུལ་བར་བྱ། །ག་བུར་ཨ་ཀར་ཛ་ཏི་ལ་སོགས་པ། །ལེགས་པར་སྦྱར་ལས་བྱུང་བ་དྲི་ཡི་ཚོགས། །རྣམ་གསུམ་དྲི་ཡི་རྡོ་རྗེ་མར་བྱས་ནས། །བླ་མ་ལྷ་ཡི་ཤངས་ལ་དབུལ་བར་བྱ། །ལུས་

[007B] །མངར་སྐྱུར་ཁ་དང་བསྐ་ལ་སོགས་པའྀ་རོ། །རྣམ་གསུམ་རོ་ཡི་རྡོ་རྗེ་མར་བྱས་ནས། །བླ་མ་ལྷ་ཡི་ལྔགས་ལ་དབུལ་བར་བྱ། །ལུས་ལ་རེག་པ་ཙམ་གྱིས་
བདེ་སྟེར་བ། །དཔག་བསམ་གོས་ལ་སོགས་པ་རེག་བྱའི་ཚོགས། །རྣམ་གསུམ་རེག་བྱའི་རྡོ་རྗེ་མར་བྱས་ནས། །བླ་མ་ལྷ་ཡི་སྐུ་ལ་དབུལ་བར་བྱ། །ཞིང་འདི་འཁོར་ལོ་རིན་ཆེན་གྱིས། །མཁས་པ་དག་
ཞིས་ཡོངས་བཀང་སྟེ། །དངོས་གྲུབ་འདོད་པ་སྦྱིན་པའི་ཕྱིར། །ཉིན་རེ་ཤེས་རབ་ཅན་གྱིས་དབུལ། །ཞིང་འདི་ནོར་བུ་རིན་པོ་ཆེས། །མཁས་པ་དག་གིས་ཡོངས་བཀང་སྟེ། །དངོས་གྲུབ་འདོད་པ་སྦྱིན་པའི་ཕྱིར། །
ཉིན་རེ་ཤེས་རབ་ཅན་གྱིས་དབུལ། །ཞིང་འདི་བཙུན་མོ་རིན་པོ་ཆེས། །མཁས་པ་དག་གིས་ཡོངས་བཀང་སྟེ། །དངོས་གྲུབ་འདོད་པ་སྦྱིན་པའི་ཕྱིར། །ཉིན་རོ་ཤེས་རབ་ཅན་གྱིས་དབུལ། །ཞིང་འདི་བློན་པོ་རིན་པོ་
ཆེས། །མཁས་པ་དག་གིས་ཡོངས་བཀང་སྟེ། །དངོས་གྲུབ་འདོད་པ་སྦྱིན་པའི་ཕྱིར། །ཉིན་རེ་ཤེས་རབ་ཅན་གྱིས་དབུལ། །ཞིང་འདི་གླང་པོ་རིན་པོ་ཆེས། །མཁས་པ་དག་གིས་ཡོངས་བཀང་སྟེ། །དངོས་གྲུབ་འདོད་
པ་སྦྱིན་པའི་ཕྱིར། །ཉིན་རེ་ཤེས་རབ་ཅན་གྱིས་དབུལ། །ཞིང་འདི་རྟ་མཆོག་རིན་པོ་ཆེས། །མཁས་པ་དག་གིས་ཡོངས་བཀང་སྟེ། །དངོས་གྲུབ་འདོད་པ་སྦྱིན་པའི་ཕྱིར། །ཉིན་རེ་ཤེས་རབ་ཅན་གྱིས་དབུལ། །ཞིང་

[008A]༄༅། །འདི་དམག་དཔོན་རིན་པོ་ཆེས། །མཁས་པ་དག་གིས་ཡོངས་བཀང་སྟེ། །དངོས་གྲུབ་འདོད་པ་སྦྱིན་པའི་ཕྱིར། །ཉིན་རེ་ཤེས་རབ་ཅན་གྱིས་དབུལ། །དེ་ལས་གཞན་ཡང་མཆོད་པའི་ཚོགས། །
རོལ་མོ་དབྱངས་སྙན་ཡིད་འོང་ལྡན། །སེམས་ཅན་སྡུག་བསྔལ་སིམ་བྱེད་པའི། །སྤྲིན་རྣམས་སོ་སོར་གནས་གྱུར་ཅིག་དམ་ཆོས་དཀོན་མཆོག་ཐམས་ཅད་དང། །མཆོད་རྟེན་རྣམས་དང་སྐུ་གཟུགས་ལ། །
རིན་ཆེན་མེ་ཏོག་ལ་སོགས་ཆར། །རྒྱུན་མི་འཆད་པར་འབབ་པར་ཤོག་ཇི་ལྟར་འཇམ་དབྱངས་ལ་སོགས་པས། །རྒྱལ་བ་རྣམས་ལ་མཆོད་མཛད་པ། །དེ་བཞིན་བདག་གིས་དེ་བཞིན་གཤེགས། །མགོན་
པོ་སྲས་དང་བཅས་རྣམས་མཆོད། །ཡོན་ཏན་རྒྱ་མཚོ་རྣམས་ལ་བདག་བསྟོད་དབྱངས་ཡན་ལག་རྒྱ་མཚོས་བསྟོད། །བསྟོད་དབྱངས་སྙན་སྤྲིན་དེ་དག་ལ། །ངེས་པར་ཀུན་ཏུ་འབྱུང་གྱུར་ཅིག་ཨོཾ་བཛྲ་བཧུ་མི་ཨཱ་
ཧཱུཾ༑ དབང་ཆེན་གསེར་གྱི་ས་གཞི་ཨོཾ་བཛྲ་རེངྵེ་ཨཱཧཱུཾ་ཕྱི་ལྕགས་རི་ཁོར་ཡུག་གིས་བསྐོར་བའི་དབུས་སུ་རིའི་རྒྱལ་པོ་རི་རབ། ཤར་ལུས་འཕགས་པོ། །ལྷོ་འཛམ་བུ་གླིང། ནུབ་བ་གླང་སྤྱོད། བྱང་སྒྲ་མི་
སྙན། ལུས་དང་ལུས་འཕགས། རྔ་ཡབ་དང་རྔ་ཡབ་གཞན། གཡོ་ལྡན་དང་ལམ་མཆོག་འགྲོ། སྒྲ་མི་སྙན་དང་སྒྲ་མི་སྙན་གྱི་ཟླ། རིན་པོ་ཆེའི་རི་བོ། །དཔག་བསམ་གྱི་ཤིང། འདོད་འཇོའི་བ། མ་རྨོས་

[008B] འཁོར་ལོ་རིན་པོ་ཆེ། ནོར་བུ་རིན་པོ་ཆེ། བཙུན་མོ་རིན་པོ་ཆེ། བློན་པོ་རིན་པོ་ཆེ། གླང་པོ་རིན་པོ་ཆེ། རྟ་མཆོག་རིན་པོ་ཆེ། དམག་དཔོན་རིན་པོ་ཆེ། གཏེར་ཆེན་པོའི་བུམ་པ། སྒེག་མོ། །ཕྲེང་
བ་མ། གླུ་མ། གར་མ། མེ་ཏོག་མ། བདུག་སྤོས་མ། སྣང་གསལ་མ། དྲི་ཆབ་མ། ཉི་མ། ཟླ་བ། རིན་པོ་ཆེའི་གདུགས། ཕྱོགས་ལས་རྣམ་པར་རྒྱལ་བའི་རྒྱལ་མཚན། དབུས་སུ་ལྷ་དང་མིའི་དཔལ་འབྱོར་
ཕུན་སུམ་ཚོགས་པ་མ་ཚང་བ་མེད་པ་འདི་དག་དྲིན་ཅན་རྩ་བ་དང་བརྒྱུད་བར་བཅས་པའི་དཔལ་ལྡན་བླ་མ་དམ་པ་རྣམས་དང། མཉམ་མེད་ཤཱཀྱའི་རྒྱལ་པོའི་ལྷ་ཚོགས་འཁོར་དང་བཅས་པ་རྣམས་ལ་དབུལ་བར་
བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། །བཞེས་ནས་བྱིན་གྱིས་བརླབ་ཏུ་གསོལ། །ཐོས་པ་རྒྱ་མཚོའི་མཆོད་ཡོན་ཀུན་ནས་འཁྱིལ། །ཡོན་ཏན་མེ་ཏོག་ཚུལ་ཁྲིམས་བདུག་སྤོས་སྤྲིན། །
ཤེས་རབ་སྒྲོན་མེ་དད་པ་སྤོས་ཆུའི་མཚོ། །ཏིང་འཛིན་བདུད་རྩིའི་ཞལ་ཟས་དམ་པ་དང། །བསྟོད་དབྱངས་སྙན་པའི་སིལ་སྙན་སྒྲ་འབྱིན་ཅིང། །ཀུན་ནས་སྙིང་བརྩེ་རྣམ་དཔྱོད་སྤོབས་པ་ཡི། །གདུགས་དང་རྒྱལ་
མཚན་བ་དན་བསྒྲེངས་བྱས་པས། །བདག་ལུས་གཞལ་མེད་ཁང་བརྩེགས་རབ་བརྒྱན་ནས། །སྙིང་དབུས་ཆུ་སྐྱེས་ཐིག་ལི་འདབ་རྒྱས་ལ། །བརྟན་པར་བཞུགས་པའི་ཆོས་རྗེ་མཆེད་བྱེད་ཅིང། །ངེས་པར་

[009A]༄༅། །འདུན་པའི་ཡིད་ཀྱིས་གསོལ་འདེབས་ན། །འགྲོ་བའི་བླ་མ་རྟག་ཏུ་མཉེས་གྱུར་ཅིག་ཆོས་ཀྱི་རྒྱལ་པོ་རྟག་ཏུ་མཉེས་གྱུར་ཅིག་ས་གཞི་སྔོས་ཀྱིས་བྱུགས་ཤིང་མེ་ཏོག་བཀྲམ། །རི་རབ་
གླིང་བཞི་ཉི་ཟླས་བརྒྱན་པ་འདི། །སངས་རྒྱས་ཞིང་དུ་དམིགས་ཏེ་ཕུལ་བ་ཡིས། །འགྲོ་ཀུན་རྣམ་དག་ཞིང་ལ་སྤྱོད་པར་ཤོག་དེང་ནས་བྱང་ཆུབ་སྙིང་པོའི་བར། །བདག་གི་ལུས་དང་ལོངས་སྤྱོད་དང། །
དུས་གསུམ་དགེ་བའི་དངོས་པོ་རྣམས། །སེམས་ཅན་ཀུན་གྱི་དོན་གྱི་ཕྱིར། །གུས་པས་བྱེད་ལ་དབུལ་བར་བགྱི། །ཀུན་ནས་གཟིགས་པའི་སྤྱན་ལྡན་པ། །ཡོན་གནས་དམ་པ་ཁྱེད་རྣམས་ཀྱིས། །བདག་
ལ་བརྩེ་བས་ཉེར་དགོངས་ནས། །བདག་གི་འདི་དག་བཞེས་སུ་གསོལ། །བཞེས་ནས་བྱིན་གྱིས་བརླབ་ཏུ་གསོལ།། །།ཐབས་མཁས་ཐུགས་རྗེས་ཤཱཀྱའི་རིགས་འཁྲུངས་ཤིང། །གཞན་གྱིས་
མི་ཐུབ་བདུད་ཀྱི་དཔུང་བཅོམ་པ། །གསེར་གྱི་ལྷུན་པོ་ལྟ་བུར་བརྗིད་པའི་སྐུ། །ཤཱཀྱའི་རྒྱལ་པོ་དེ་ལ་ཕྱག་འཚལ་ལོ། །གང་གིས་དང་པོར་བྱང་ཆུབ་ཐུགས་བསྐྱེད་ནས། །བསོད་ནམས་ཡེ་ཤེས་ཚོཌ་
གཉིས་རྫོགས་མཛད་ཅིང། །དུས་འདིར་མཛད་པ་རྒྱ་ཆེན་འགྲོ་བ་ཡི། །མགོན་གྱུར་ཁྱོད་ལ་བདག་གིས་བསྟོད་པར་བགྱི། །ལྷ་རྣམས་འདུལ་མཛད་འདུལ་བའི་དུས་གཟིགས་ནས། །ལྷ་ལས་བབས་ནས་

[009B] །རིགས་ལ་གཟིགས་ནས་ལྷ་མོ་སྒྱུ་འཕྲུལ་མའི། །ལྷུམས་སུ་ཞུགས་པར་མཛད་ལ་ཕྱག་འཚལ་ལོ། །ཟླ་བ་བཅུ་རྫོགས་ཤཱཀྱའི་སྲས་པོ་ནི། །བཀྲ་ཤིས་ལུ་མིའི་ཚལ་དུ་
བལྟམས་པའི་ཚེ། །ཚངས་དང་བརྒྱ་བྱིན་གྱིས་བཏུད་མཚན་མཆོག་ནི། །བྱང་ཆུབ་རིགས་སུ་ངེས་མཛད་ཕྱག་འཚལ་ལོ། །གཞོན་ནུ་སྟོབས་ལྡན་མི་ཡི་སེང་གེ་དེས། །ཨཾ་ག་མ་ག་དཧར་ནི་སྒྱུ་རྩལ་བསྟན། །
སྐྱེ་བོ་དྲེགས་པ་ཅན་རྣམས་ཚར་བཅད་ནས། །འགྲན་ཟླ་མེད་པར་མཛད་ལ་ཕྱག་འཚལ་ལོ། །འཇིག་རྟེན་ཆོས་དང་མཐུན་པར་བྱ་བ་དང། །ཁ་ན་མ་ཐོ་སྤང་ཕྱིར་བཙུན་མོ་ཡི། །འཁོར་དང་ལྡན་མཛད་ཐབས་ལ་
མཁས་པ་ཡིས། །རྒྱལ་སྲིད་སྐྱོང་བར་མཛད་ལ་ཕྱག་འཚལ་ལོ། །འཁོར་བའི་བྱ་བ་སྙིང་པོ་མེད་གཟིགས་ནས། །ཁྱིམ་ནས་བྱུང་སྟེ་མཁའ་ལ་གཤེགས་ནས་ཀྱང། །མཆོད་རྟེན་རྣམ་དག་དྲུང་དུ་ཉིད་ལས་
ཉིད། །རབ་ཏུ་བྱུང་བར་མཛད་ལ་ཕྱག་འཚལ་ལོ། །བརྩོན་པས་བྱང་ཆུབ་འགྲུབ་པ་དགོངས་ནས་ཀྱང། །ནཻ་རཉྫ་རའི་འགྲམ་དུ་ལོ་དྲུག་ཏུ། །དཀའ་བ་སྤྱད་མཛད་བརྩོན་འགྲུས་མཐར་ཕྱིན་ནས། །བསམ་གཏན་
མཆོག་བརྙེས་མཛད་ལ་ཕྱག་འཚལ་ལོ། །ཐོག་མ་མེད་ནས་འབད་པ་དོན་ཡོད་ཕྱིར། །མ་ག་དྷ་ཡི་བྱང་ཆུབ་ཤིང་དྲུང་དུ། །སྐྱིལ་ཀྲུང་མི་གཡོ་མངོན་པར་སངས་རྒྱས་ནས། །བྱང་ཆུབ་རྫོགས་པར་མཛད་ལ་ཕྱག་

[010A]༄༅། །འཚལ་ལོ། །ཐུགས་རྗེས་འགྲོ་ལ་མྱུར་དུ་གཟིགས་ནས་ནི། །ཝཱ་ར་ཎཱ་སི་ལ་སོགས་གནས་མཆོག་ཏུ། །ཆོས་ཀྱི་འཁོར་ལོ་བསྐོར་ནས་གདུལ་བྱ་རྣམས། །ཐེག་པ་གསུམ་ལ་འགོད་མཛད་
ཕྱག་འཚལ་ལོ། །གཞན་གྱི་རྒོལ་བ་ངན་པ་ཚར་བཅད་ནས། །མུ་སྟེགས་སྟོན་པ་དྲུག་དང་ལྷས་བྱིན་སོགས། །འཁོར་མོ་འཇིག་གི་ཡུལ་དུ་བདུད་རྣམས་བཏུལ། །ཐུབ་པ་གཡུལ་ལས་རྒྱལ་ལ་ཕྱག་
འཚལ་ལོ། །སྲིད་པ་གསུམ་ན་དཔེ་མེད་ཡོན་ཏན་གྱིས། །མཉན་དུ་ཡོད་པར་ཆོ་འཕྲུལ་ཆེན་པོ་བསྟན། །ལྷ་མི་འགྲོ་བ་ཀུན་གྱིས་རབ་མཆོད་དེ། །བསྟན་པ་རྒྱས་པར་མཛད་ལ་ཕྱག་འཚལ་ལོ། །ལེ་ལོ་
ཅན་རྣམས་ཆོས་ལ་བསྐུལ་བའི་ཕྱིར། །རྩཱ་མཆོག་གྲོང་གིས་གཞི་གཙང་མ་རུ། །འཆི་མེད་རྡོ་རྗེ་ལྟ་བུའི་སྐུ་བཤིག་ནས། །མྱ་ངན་འདའ་བར་མཛད་ལ་ཕྱག་འཚལ་ལོ། །ཡང་དག་ཉིད་དུ་འཇིག་པ་མེད་
གཟིགས་ཀྱང། །མ་འོངས་སེམས་ཅན་བསོད་ནམས་བསག་བྱའི་ཕྱིར། །དེ་ཉིད་དུ་ནི་རིང་བསྲེལ་མང་སྤྲུལ་ནས། །སྐུ་གདུང་ཆ་བརྒྱད་མཛད་ལ་ཕྱག་འཚལ་ལོ། །དེ་ལྟར་བསྟན་པའི་བདག་པོ་བཅོམ་
ལྡན་གྱི། །མཛད་པའི་ཚུལ་ལ་མདོ་ཙམ་བསྟོད་པ་ཡི། །དགེ་བས་འགྲོ་བ་ཀུན་གྱི་སྤྱོད་པ་ཡང། །བདེ་གཤེགས་ཉིད་ཀྱི་མཛད་དང་མཚུངས་པར་ཤོག་དེ་བཞིན་གཤེགས་པ་ཁྱེད་སྐུ་ཅི་འདྲ་དང། །

[010B] །ཁྱེད་ཀྱི་མཚན་མཆོག་བཟང་པོ་ཅི་འདྲ་བ། །དེ་འདྲ་ཁོ་ནར་བདག་སོགས་འགྱུར་བར་ཤོག་ཁྱོད་ལ་བསྟོད་ཅིང་གསོལ་བ་བཏབ་པའི་མཐུས། །བདག་སོགས་
གང་དུ་གནས་པའི་ས་ཕྱོགས་དེར། །ནད་གདོན་དབུལ་འཕོངས་འཐབ་རྩོད་ཞི་བ་དང། །ཆོས་དང་བཀྲ་ཤིས་འཕེལ་བར་མཛད་དུ་གསོལ། །སྟོན་པ་འཇིག་རྟེན་ཁམས་སུ་བྱོན་པ་དང། །བསྟན་པ་ཉི་འོད་
བཞིན་དུ་གསལ་བ་དང། །བསྟན་འཛིན་བུ་སློབ་ཤིན་ཏུ་མཐུན་པ་ཡིས། །བསྟན་པ་ཡུན་རིང་གནས་པའི་བཀྲ་ཤིས་ཤོག་ཅེས་པ་འདི་ནི་འབྲི་གུང་སྐྱོབ་པ་འཇིག་རྟེན་གསུམ་མགོན་གྱིས་མཛད་པར་
གྲགས་སོ།། །།མགོན་ཁྱོད་བརྗོད་དུ་མེད་པའི་བསྐལ་པ་ནས། །རྟག་བརྟན་ཞི་བ་ཆོས་ཀྱི་སྐུ་བརྙེས་ཀྱང། །སྲིད་མཚོར་ཉེན་པའི་འགྲོ་རྣམས་བསྒྲལ་བའི་སླད། །བྱང་ཆུབ་སྤྱོད་པའི་གར་གྱིས་
རོལ་བར་མཛད། །བྱ་བ་ཕྲག་བརྒྱའི་དགའ་ལྡན་གནས་རྣམས་སུ། །དམ་པ་ཏོག་དཀར་སྒྱུ་འཕྲུལ་དྲ་བ་ཡིས། །ཅིག་ཅར་རྣམ་རོལ་སྐལ་བཟང་བཅུད་ལྡན་ཚོགས། །ཐེག་མཆོག་བདུད་རྩིས་ཚིམ་མཛད་
ཁྱོད་ཕྱག་འཚལ། །འདུལ་བའི་དུས་དང་རིགས་དང་གླིང་སོགས་ལ། །གཟིགས་ནས་ས་གསུམ་འོད་ཀྱིས་སྣང་མཛད་ཅིང། །སྤྲིན་དཀར་གཡོ་འདྲའི་སོ་གཉིས་ལྟར་གཤེགས་ཏེ། །ལྷ་མོ་སྒྱུ་འཕྲུལ་ལྷུམ་

[011A]༄༅། །ཞུགས་ཁྱོད་ཕྱག་འཚལ། །ཟླ་བའི་གྲངས་རྫོགས་ལུམྦི་ནི་ཡི་ཚལ། །སུམ་རྩེན་སྐྱེད་ཚལ་མཆོག་ལ་འགྲན་པ་དེར། །སྤྲིན་རུམ་ནས་ཐོན་རྒྱུ་སྐར་བདག་པོ་བཞིན། །གནོད་མེད་བདེ་བར་
བལྟམས་ལ་ཕྱག་འཚལ་ལོ། །གསེར་གྱི་མངལ་དང་མིག་སྟོང་ལྡན་པ་ཡིས། །ཁྱོད་སྐུ་རབ་བསྟེན་བདུད་རྩིའི་ཆུས་བཀྲུས་ཤིང། །ཞབས་ཀྱི་རྡུལ་ཕྲེང་བཀོད་པས་ནོར་ལྡན་མ། །འདབ་བརྒྱའི་ཕྲེང་བས་
མཛེས་མཛད་ཁྱོད་ཕྱག་འཚལ། །ཡི་གེ་རྩིས་དང་སྒྱུ་རྩལ་རིག་ཀུན་ལ། །འཇིག་རྟེན་གསུམ་གྱི་དྲེགས་ལྡན་ཐམས་ཅད་ཀྱིས། །ཁྱོད་ཀྱི་རྡུལ་ལའང་འགྲན་པར་མ་བཟོད་ནས། །ཟླ་བྲལ་སྐྱེས་བུར་བསྔགས་
ལ་ཕྱག་འཚལ་ལོ། །འདམ་ལས་སྐྱེས་པ་འདམ་གྱིས་མ་གོས་བཞིན། །ཆགས་སོགས་དྲི་མ་མཐའ་དག་རྒྱང་བསྲིངས་ནས། །ལྷ་མོ་ལྟར་མཛེས་བཙུན་མོའི་འཁོར་དང་བཅས། །རྒྱལ་སྲིད་སྐྱོང་བའི་
ཚུལ་མཛད་ཁྱོད་ཕྱག་འཚལ། །རིན་ཆེན་བདུན་ལྡན་འཁོར་ལོས་སྒྱུར་བའི་དཔལ། །སྦྲུལ་གདུག་ཆགས་པའི་ཚང་ཆིང་ལྟར་དགོངས་ཏེ། །འཆི་མེད་མཁའ་ལ་གཤེགས་ནས་ངུར་སྨྲིག་གི་རྒྱལ་
མཚན་ལྷ་དང་བཅས་པའི་དཔལ་དུ་བཞེས། །ལུས་ཀྱི་གདུང་བའི་དཀའ་ཐུབ་དྲག་པོ་དང། །འཇིག་རྟེན་ལམ་གྱིས་གྲོལ་བའི་སྐབས་མེད་པར། །གཟིགས་ནས་རྒྱལ་བ་རྣམས་ཀྱིས་བསྟེན་པའི་གནས། །

[011B] །དེ་ཚེ་མེ་ཏོག་མདའ་ཅན་དཔུང་གི་སྡེས། །མགོན་པོ་ཁྱོད་ལ་ལན་མང་མཐོ་བ་ཅམས་ཀྱང། །ཕམ་པར་མ་ནུས་བདུད་ལས་རྒྱལ་བའི་སྒྲ། །འོག་མིན་གཙང་
མའི་གནས་ནའང་ཅ་ཅོར་གྱུར། །འགྲོ་བ་ཀུན་ལ་བུ་གཅིག་ལྟར་བརྩེ་ཡང། །བྱང་ཆུབ་གོ་འཕང་ཕྱག་གིས་བསྙོད་མི་ནུས། །དེ་སླད་བརྒྱད་ཁྲི་བཞི་སྟོང་ཆོས་ཀྱི་སྒྲ། །སྲིད་པ་གསུམ་དུ་བསྒྲགས་པ་སྐལ་པ་བཟང།།
སྐྱེ་འཆི་སྤངས་པ་རྡོ་རྗེའི་སྐུ་བརྙེས་ཀྱང། །ཐབས་ལ་མཁས་པས་མྱ་ངན་འདའ་བ་དང། །སྐུ་གདུང་རིང་བསྲེལ་མང་སྤྲུལ་འགྲོ་འདི་ཡི། །བསོད་ནམས་ཞིང་དུ་མཛད་ལ་ཕྱག་འཚལ་ལོ། །ཞིང་འདིར་ཆོས་
ཀྱི་དབྱིངས་སུ་སྙོམས་ཞུགས་ཀྱང། །ནམ་མཁའི་མཐའ་ཁྱབ་འཇིག་རྟེན་ཁམས་རྣམས་སུ། །མ་ལུས་ཞིང་གི་རྡུལ་མཉམ་སྤྲུལ་པ་ཡིས། །རྣམ་རོལ་འགྲོ་བའི་བླ་མར་གུས་ཕྱག་འཚལ། །དེ་ལྟར་
རྒྱལ་བའི་མཛད་པ་རྒྱ་མཚོ་ལས། །ཆུ་ཐིགས་ཙམ་ཞིག་སྤོབས་པའི་རྔ་ཡབ་རྩེས། །བླངས་པས་འགྲོ་རྣམས་འཁོར་བའི་སྡུག་བསྔལ་དང། །བྲལ་ནས་རྒྱལ་བའི་གོ་འཕང་ཐོབ་པར་ཤོག་ཅེས་པ་འདི་ནི་
ཆོས་སྨ་བའི་བཙུན་པ་དགེ་འདུན་རྒྱ་མཆོ་དཔལ་བཟང་པོས་པིར་ཐིགས་དབང་པོ་སྤྲུལ་སྐུ་རྣམ་པར་གྲོལ་བའི་སྡེས་བསྐུལ་བའི་ངོར་ཕོ་བྲང་ཆེན་པོ་འཆི་མེད་བཀོད་པར་སྦྱར་བའོ།། །།ན་མོ་ཤྲཱི་

[012A]༄༅། །གུ་རུ་མཉྫུ་གྷོ་ཥཱ་ཡ་སྐབས་གསུམ་པ་དང་དབང་པོའི་དགྲ་དྲི་ཟ་གདེངས་ཅན་གྲུབ་པའི་གཙོ། །ཀུན་གྱི་གཙུག་རྒྱན་ནོར་བུ་ཡིས། །གང་གི་ཞབས་པད་མཛེས་བྱས་པ། །གསེར་འོད་
འཁྱུག་པའི་དཔལ་གྱིས་བརྗིད་པའི་སྐུ། །དྲི་ཟའི་དབྱངས་ཀྱིས་བསྒྲུན་དུ་མེད་པའི་གསུང། །ཉི་མ་བྱེ་བའི་མདངས་ལས་གསལ་བའི་ཐུགས། །མཐའ་ཡས་འགྲོ་བའི་འདྲེན་མཆོག་ཤཱཀྱའི་ཏོག་དག་པའི་
མཁའ་ལ་ཤར་བའི་གཟའ་སྐར་རྣམས། །ཆུ་གཏེར་དབུས་ན་ཡོངས་སུ་གསལ་བ་བཞིན། །དང་བའི་ཡིད་མཚོར་ཁྱོད་ཀྱི་ཡོན་ཏན་གྱི། །གཟུགས་བརྙན་མ་འདྲེས་གསལ་བར་རབ་བཀོད་ནས། །ཟླ་ཟེར་
ཕོག་པའི་ཆུ་སྐྱེས་གཞོན་ནུ་བཞིན། །ལག་པའི་སོར་མོ་སྙིང་གའི་ངོས་སུ་ཟུམ། །རྩེ་གཅིག་ཡིད་ཀྱིས་ཁྱོད་སྐུར་མངོན་ཕྱོགས་ཏེ། །ཅུང་ཟད་བསྟོད་ལ་ཐུགས་རྗེ་ཅན་ཁྱོད་དགོངས། །སྐར་མའི་ཚོགས་ཀྱིས་
མཁའ་ལ་ཟླ་བ་བཞིན། །རྒྱལ་སྲས་དཔའ་བོ་རྣམས་ཀྱིས་ཀུན་ནས་བསྐོར། །བ་ལང་ཁྱུ་ཡི་ཐེག་མར་ཁྱུ་མཆོག་བཞིན། །དགྲ་བཅོམ་འཁོར་གྱི་ཚོགས་ཀྱིས་མདུན་དུ་བདར། །ནམ་མཁའི་ཁྱོན་ཀུན་
འགེངས་པའི་འོད་ཟེར་གྱི། །དྲ་བ་སྟོང་གིས་ཡོངས་སུ་དཀྲིགས་པའི་སྐུ། །ནམ་མཁའི་ལམ་ནས་ཆོ་འཕྲུལ་དུ་མ་ཡིས། །ངང་པའི་རྒྱལ་པོ་བཞིན་དུ་ལྡིང་ཞིང་གཤེགས། །དེ་ཚེ་རིང་ནས་བསྐྲུན་པའི་བཟང་

[012B] །ཡོངས་སུ་སད་པའི་ལྷ་མི་སྟོང་ཕྲག་བརྒྱ། །ཁྱོད་ཞལ་མཐོང་བའི་མོད་ལ་མི་བསྲུན་ཡིད། །ཉེས་བརྒྱའི་འཆིང་བ་ཀུན་ནས་ལྷོད་པར་གྱུར། །དཔའ་བོ་ཁྱོད་ཀྱིས་བྱང་ཆུབ་ཤིང་དྲུང་དུ། །མཁྱེན་བརྩེའི་དཔུང་
གིས་ཡིད་སྲུབས་བདག་པོའི་སྡེ། །མ་ལུས་ཟིལ་གྱིས་གནོན་པར་མཛད་པ་ནི། །དྲག་པོའི་རླུང་དང་ཉེ་བའི་སྤྲིན་ནག་བཞིན། །མདའ་མཚོན་གོ་ཆ་མ་བཟུང་བར། །རང་ཉིད་གཅིག་པུས་བྱེ་བའི་བདུད། །མ་ལུས་ཕམ་
མཛད་གཡུལ་གྱི་ལས། །ཁྱོད་ལས་གཞན་པ་སུ་ཡིས་ཤེས། །དེ་ལྟར་ཁྱོད་ཀྱི་བྱམས་པའི་མེས། །འདོད་ལྷའི་སྙིང་ནི་རབ་གདུངས་ཀྱང། །བརྩེ་བའི་གཏེར་ཁྱོད་ལུས་ཅན་ལ། །རིས་སུ་ཆད་པར་གྱུར་པ་མེད། །
ཁྱོད་ནི་འགྲོ་བའི་དོན་གྱི་སླད། །ཅུང་ཟད་ཙམ་ཡང་མིང་ལ་ཞིང། །འགྲོ་བ་རྣམས་ཀྱང་ཁྱོད་ཀྱི་ནི། །ཡོན་ཏན་བརྗོད་ལ་ངལ་མ་གྱུར། །རྒྱ་མཚོའི་ཀློང་ལྟར་རབ་ཏུ་ཟབ་པའི་ཐུགས། །ལྷ་ཡི་རྔ་བཞིན་ལེཌ་
པར་འདོམས་པའི་གསུང། །ལྷུན་པོའི་སྤོ་ལྟར་མངོན་པར་འཕགས་པའི་སྐུ། །མཐོང་ཐོས་དྲན་པ་དོན་ལྡན་མཛད་པ་ཁྱོད། །འཇིག་རྟེན་ཀུན་གྱི་སེམས་ཅན་ཐུམས་ཅད་ཀྱིས། །དུས་གཅིག་ཉིད་དུ་ཐ་
ཚོམ་དོན་ཞུས་ཀྱང། །དེ་དག་རེ་རེའི་མདུན་དུའང་དེ་སྙེད་ཀྱི། །སྐུ་དང་གསུང་གི་བཀོད་པ་དུས་གཅིག་ཏུ། །མཛད་པ་མཛད་ཀྱང་རྟོག་པ་ཉེར་ཞི་བ། །ཁྱོད་ཀྱི་སྐུ་གསུང་ཐུགས་ཀྱི་གསང་བ་ཡི། །ཚུལ་འདི་རྒྱལ་

[013A]༄༅། །སྲས་རང་རྒྱལ་ཉན་ཐོས་ཀྱིས། །ཇི་ཙམ་བརྟགས་ཀྱང་བློ་ཡི་ཡུལ་མིན་ན། །ཚངས་དང་དབང་པོ་སོགས་ཀྱིས་སྨོས་ཅི་འཚལ། །མཁའ་ལྡིང་དབང་པོས་མཁའ་ལ་བགྲོད་བགྲོད་ནས། །ནམ་
ཞིག་རང་སྟོབས་བྲི་བས་ལྡོག་འགྱུར་གྱི། །ནམ་མཁའ་ཟད་པས་ལྡོག་པར་མི་འགྱུར་བཞིན། །ཁྱོད་ཀྱི་ཡོན་ཏན་བརྗོད་པའང་དེ་ལྟར་ལགས། །གཤོག་རྩལ་རབ་ཏུ་རྫོགས་པའི་མཁའ་ལྡིང་གིས། །
བགྲོད་པའི་ལམ་དུ་བྱིའུ་རྩོལ་བ་ལྟར། །སྟོབས་བཅུ་མངའ་བ་གང་དུ་གཤེགས་པ་ཡི། །ལམ་མཆོག་དེར་ནི་འཇུག་པར་འདོད་པ་བདག་གནས་ལུགས་དོན་ལ་ལྟ་བའི་བློ་མིག་ཉམས། །ངེས་འབྱུང་
བྱང་ཆུབ་སེམས་ཀྱི་འབྱོར་པས་དབུལ། །སྟོབས་ལྡན་ཉོན་མོངས་དགྲ་བོས་རྒྱུན་དུ་གཙེས། །བདག་འཛིན་གཅོད་རོང་ཟབ་མོའི་སྦུབས་སུ་ལྷུང། །འདི་འདྲའི་ཉམ་ཐག་གནས་སུ་གྱུར་ལགས་པ། །བརྩེ་
ཆེན་ཁྱོད་ཀྱིས་ཡལ་བར་འདོར་ལགས་ན། །དམན་པ་རྣམས་ལ་ཆེས་ཆེར་བརྩེ་བའི་མགོན། །ཁྱོད་ལས་གཞན་པ་གང་ལ་སྐྱབས་སུ་བཟུང། །སྙིགས་མ་ལྔ་ཡིས་ཧ་ཅང་སྤགས་པ་ཡི། །ཞིང་འདི་
གཞན་གྱིས་སྤངས་དུས་མགོན་ཁྱོད་ཀྱིས། །ཡོངས་སུ་བཟུང་སྟེ་རྒྱལ་བ་སྲས་བཅས་ཀྱིས། །པད་དཀར་ལྟ་བུར་བསྔགས་པའི་དགོས་པའང་ཅི། །འོན་ཀྱང་ཁྱོད་ཀྱི་འཕྲིན་ལས་གདུལ་བྱ་ལ། །མ་བརྟགས་

[013B] །སྐལ་ངན་བདག་གི་ཉེས་པ་ཁོ་ནར་ཟད། །དེ་ཕྱིར་ཁྱོད་ལ་སྐྱོན་གྱི་སྐབས་མེད་པས། །དེང་ནས་བྱང་ཆུབ་སྙིང་པོར་བདུད་སྡེ་ལས། །ཇི་སྲིད་རྒྱལ་བར་མ་གྱུར་དེ་སྲིད་
དུ༑ ༑སྐྱེ་ཞིང་སྐྱེ་བར་ཁྱོད་ཀྱིས་རྗེས་བཟུང་ནས། །གསུང་གི་བདུད་རྩིས་ངོམས་པ་མེད་པར་ཤོག་ཅེས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རེག་པ་དང་ཞབས་
སུ་ལྡན་པ་བདེ་བར་གཤེགས་པ་འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་བསྒྱུར་བ། བླ་ན་མེད་པ་ལྷ་དང་མི་རྣམས་ཀྱི་སྟོན་པ་ཤཱཀྱ་ཐུབ་པ་ལ་བསྟོད་པ་བྱིན་རླབས་ཉེར་འཇུག་ཅེས་བྱ་བ་
འདི་ནི། སྡེ་སྣོད་འཛིན་པ་འཇམ་དཔལ་རྒྱ་མཚོ་ཞེས་བྱ་བ་རང་གི་སློབ་མས་གསོལ་བ་བཏབ་པའི་དོན་དུ་མང་དུ་ཐོས་པའི་རྒྱལ་ཁམས་པ་བློ་བཟང་གྲགས་པའི་དཔལ་གྱིས་གངས་ཅན་ཁྲོད་ཀྱི་གངས་རིའི་
དབང་པོ་འདི་གུང་རྒྱལ་གྱི་ལྷ་ཞོལ་དུ་སྦྱར་བའི་ཡི་གེ་པ་ནི་སྡེ་སྣོད་འཛིན་པ་བྷ་དྲ་པཱ་ལའོ།། །།ན་མོ་གུ་རུ་མཉྫུ་གྷོ་ཥཱ་ཡ། གང་ཞིག་གཟིགས་ཤིང་གསུང་བ་ཡི། །མཁྱེན་དང་སྟོན་པ་
བླ་ན་མེད། །རྒྱལ་བ་རྟེན་ཅིང་འབྲེལ་པར་འབྱུང། །གཟིགས་ཤིང་འདོམས་པ་དེ་ལ་འདུད། །འཇིག་རྟེན་རྒུད་པ་ཇི་སྙེད་པ། །དེ་ཡི་རྩ་བ་མ་རིག་སྟེ། །གང་ཞིག་མཐོང་བས་དེ་ལྡོག་པ། །རྟེན་ཅིང་འབྲེལ་བར་

[014A]༄༅། །འབྱུང་བར་གསུངས། །དེ་ཚེ་བློ་དང་ལྡན་པ་ཡིས། །རྟེན་ཅིང་འབྲེལ་པར་འབྱུང་བའི་ལམ། །ཁྱོད་ཀྱི་བསྟན་པའི་གནང་ཉིད་དུ། །ཇི་ལྟར་ཁོང་དུ་ཆུད་མི་འགྱུར། །དེ་ལྟ་ལགས་ན་མགོན་
ཁྱོད་ལ། །བསྟོད་པའི་སྒོར་ནི་སུ་ཞིག་གིས། །བརྟེན་ནས་འབྱུང་པ་གསུང་བ་ལས། །ངོ་མཚར་གྱུར་པ་ཅི་ཞིག་རྙེད། །གང་གང་རྐྱེན་ལ་རག་ལས་པ། །དེ་དེ་རང་བཞིན་གྱིས་སྟོང་ཞེས། །གསུང་བ་འདི་
ལས་ཡ་མཚན་པའི། །ལེགས་འདོམས་ཚུལ་ནི་ཅི་ཞིག་ཡོད། །གང་དུ་བཟུང་བས་བྱིས་པ་རྣམས། །མཐར་འཛིན་འཆིང་བ་བརྟན་བྱེད་པ། །དེ་ཉིད་མཁས་ལ་སྤྲོས་པ་ཡི། །དྲ་བ་མ་ལུས་གཅོད་
པའི་སྒོ། །བསྟན་འདི་གཞན་དུ་མ་མཐོང་བས། །སྟོན་པ་ཞེས་བྱ་ཁྱོད་ཉིད་དེ། །ཝ་སྐྱེས་ལ་ནི་སེང་གེ་བཞིན། །མུ་སྟེགས་ཅན་ལའང་གཅམ་བུའི་ཚིག་ཨེ་མའོ་སྟོན་པ་ཨེ་མའོ་སྐྱབས། །ཨེ་མའོ་སྨྲ་
མཆོག་ཨེ་མའོ་མགོན། །རྟེན་ཅིང་འབྲེལ་འབྱུང་ལེགས་གསུང་བའི། །སྟོན་པ་དེ་ལ་བདག་ཕྱག་འཚལ། །ཕན་མཛད་ཁྱོད་ཀྱིས་འགྲེ་བ་ལ། །སྨན་པའི་སླད་དུ་བཀའ་སྩལ་པ། །བསྟན་པའི་སྙིང་པོ་
སྟོང་པ་ཉིད། །ངེས་པའི་རྒྱུ་མཚན་ཟླ་མེད་པ། །རྟེན་ཅིང་འབྲེལ་པར་འབྱུང་བའི་ཚུལ། །འགལ་བ་དང་ནི་མ་གྲུབ་པར། །མཐོང་བ་འདི་ཡིས་ཁྱོད་ཀྱི་ལུགས། །ཇི་ལྟར་ཁོང་དུ་ཆུད་པར་ནུས། །ཁྱོད་ནི་

[014B] །རྟེན་འབྱུང་དོན་དུ་མཐོང་བ་ན། །རང་བཞིན་གྱིས་ནི་སྟོང་པ་དང། །བྱ་བྱེད་འཐད་པའང་མི་འགལ་ཞིང། །དེ་ལས་ལྡོག་པར་མཐོང་བ་ན། །སྟོང་ལ་བྱ་བ་མི་རུང་ཞིང། །བྱ་དང་བཅས་ལ་
སྟོང་མེད་པས། །ཉམ་ངའི་གཡང་དུ་ལྟུང་བར་བཞེད། །དེ་ཕྱིར་ཁྱོད་ཀྱི་བསྟན་པ་ལ། །རྟེན་འབྱུང་མཐོང་བ་ལེགས་པར་བསྔགས། །དེ་ཡང་ཀུན་ཏུ་མེད་པ་དང། །རང་བཞིན་གྱིས་ནི་ཡོད་པས་མིན། །ལྟོས་མེད་
ནམ་མཁའི་མེ་ཏོག་བཞིན། །དེས་ན་མ་བརྟེན་ཡོད་མ་ཡིན། །ངོ་བོས་གྲུབ་ན་དེ་འགྲུབ་པ། །རྒྱུ་དང་རྐྱེན་ལ་ལྟོས་པ་འགལ། །དེ་ཕྱིར་བརྟེན་ནས་འབྱུང་བ་ལས། །མ་གཏོགས་ཆོས་འགའ་ཡོད་མིན་པས།།
རང་བཞིན་གྱིས་ནི་སྟོང་པ་ལས། །མ་གཏོགས་ཆོས་འགའ་མེད་པར་གསུང། །རང་བཞིན་ལྡོག་པ་མེད་པའི་ཕྱིར། །ཆོས་རྣམས་རང་བཞིན་འགའ་ཡོད་ན། །མྱ་ངན་འདས་པ་མི་རུང་ཞིང། །སྤྲོས་ཀུན་
ལྡོག་པ་མེད་པར་གསུངས། །དེ་ཕྱིར་རང་བཞིན་རྣམ་བྲལ་ཞེས། །སེང་གེའི་སྒྲ་ཡིས་ཡང་ཡང་དུ། །མཁས་པའི་ཚོགས་སུ་ལེགས་གསུངས་པ། །འདི་ལ་སུ་ཡིས་འགོད་པར་ནུས། །རང་བཞིན་
འགའ་ཡང་མེད་པ་དང། །འདི་ལ་བརྟེན་ནས་འདི་འབྱུང་བའི། །རྣམ་གཞག་ཐམས་ཅད་འཐད་པ་གཉིས། །མི་འགལ་འདུ་བ་སྨོས་ཅི་དགོས། །བརྟེན་ནས་འབྱུང་བའི་རྒྱུ་མཚན་གྱིས། །མཐར་ལྟ་བ་

[015A]༄༅། །ལ་མི་བརྟེན་ཞེས། །ལེགས་གསུངས་འདི་ནི་མགོན་ཁྱོད་ཀྱི། །སྨྲ་བ་བླ་ན་མེད་པའི་རྒྱུ། །འདི་ཀུན་ངོ་བོས་སྟོང་པ་དང། །འདི་ལས་འདི་འབྲས་འབྱུང་བ་ཡི། །ངེས་པ་གཉིས་པོ་ཕན་
ཚུན་དུ། །གེགས་མེད་པར་ནི་གྲོགས་བྱེད་པ། །འདི་ལས་ངོ་མཚར་གྱུར་པ་དང། །འདི་ལས་རྨད་དུ་བྱུང་བ་གང། །ཚུལ་འདིས་ཁྱོད་ལ་བསྟོད་ན་ནི། །བསྟོད་པར་འགྱུར་གྱི་གཞན་དུ་མིན། །རྨོངས་པས་
བྲན་དུ་བཟུང་བ་ཡིས། །གང་ཞིག་ཁྱོད་དང་ཞེ་འགྲས་པ། །དེ་ཡིས་རང་བཞིན་མེད་པའི་སྒྲ། །མི་བཟོད་གྱུར་ལ་མཚར་ཅི་ཡོད། །ཁྱོད་ཀྱི་གསུང་གི་གཅེས་པའི་མཛོད། །བརྟེན་ནས་འབྱུང་བར་ཁས་བླངས་
ནས། །སྟོང་ཉིད་ང་རོ་མི་བཟོད་པ། །འདི་ལ་ཁོ་བོ་ངོ་མཚར་གྱུར། །རང་བཞིན་མེད་ལ་བཀྲི་བའི་སྒོ། །བླ་མེད་རྟེན་ཅིང་འབྲེལ་འབྱུང་གི་མིང་ཉིད་ཀྱིས་ནི་རང་བཞིན་དུ། །འཛིན་ན་ད་ཀོ་སྐྱེ་བོ་འདི། །
འཕགས་མཆོག་རྣམས་ཀྱི་ལེགས་བགྲོད་པའི། །འཇུག་ངོགས་ཟླ་དང་བྲལ་གྱུར་པ། །ཁྱོད་དགྱེས་གྱུར་བའི་ལམ་བཟང་དེར། །ཐབས་གང་གིས་ནི་བཀྲི་བར་བྱ། །རང་བཞིན་བཅེས་མིན་ལྟོས་མེད་
དང། །རྟེན་འབྲེལ་ལྟོས་དང་བཅོས་མ་གཉིས། །ཇི་ལྟ་བུར་ན་གཞི་གཅིག་ལ། །མི་འགལ་འདུ་བ་ཉིད་དུ་འགྱུར། །དེ་ཕྱིར་བརྟེན་ནས་འབྱུང་བ་གང། །རང་བཞིན་གྱིས་ནི་གདོད་མ་ནས། །རྣམ་པར་

[015B] །འདི་ཀུན་སྒྱུ་མ་བཞིན་དུ་གསུངས། །ཁྱོད་ཀྱིས་ཇི་ལྟར་བསྟན་པ་ལ། །རྒོལ་བ་འགས་ཀྱང་ཆེས་མཐུན་དུ། །གྲགས་མི་རྙེད་པར་གསུངས་པ་ཡང། །འདི་ཉིད་ཀྱིས་ནི་ལེགས་པར་
ཁུམས། །ཅི་སླད་ཅེ་ན་འདི་བཤད་པས། །མཐོང་དང་མ་མཐོང་དངོས་པོ་ལ། །སྒྲོ་འདོགས་པ་དང་སྐུར་འདེབས་ཀྱི། །གོ་སྐབས་རིང་དུ་མཛད་ཕྱིར་རོ། །ཁྱོད་ཀྱི་སྨྲ་བ་ཟླ་མེད་པར། །མཐོང་བའི་རྒྱུ་མཚན་རྟེན་འབྱུང་
གི། ལམ་འདི་ཉིད་ཀྱིས་གསུང་གཞན་ཡང། །ཚད་མར་གྱུར་པ་ངེས་པ་སྐྱེ། །དོན་བཞིན་གཟིགས་ནས་ལེགས་གསུངས་པ། །ཁྱོད་ཀྱི་རྗེས་སུ་སློབ་པ་ལ། །རྒུད་པ་ཐམས་ཅད་རིང་དུ་གྱུར། །ཉེས་ཀུན་
རྩ་བ་ལྡོག་ཕྱིར་རོ། །ཁྱོད་ཀྱི་བསྟན་ལས་ཕྱིར་ཕྱོགས་པས། །ཡུན་རིང་ངལ་བ་བསྟེན་བྱས་ཀྱང། །ཕྱི་ཕྱིར་སྐྱོན་རྣམས་བོས་པ་བཞིན། །བདག་ཏུ་ལྟ་བ་བརྟན་ཕྱིར་རོ། །ཨེ་མའོ་མཁས་པས་འདི་གཉིས་
ཀྱི༑ །ཁྱད་པར་ཁོང་དུ་ཆུད་གྱུར་པ། །དེ་ཚེ་རྐང་གི་ཁོང་ནས་ནི། །ཁྱོད་ལ་ཅི་ཕྱིར་གུས་མི་འགྱུར། །ཁྱོད་གསུང་དུ་མ་ཅི་ཞིག་སྨོས། །ཆ་ཤས་རེ་ཡི་དོན་ཙམ་ལའང། །འོལ་སྤྱི་ཙམ་གྱི་ངེས་རྙེད་པ། །
དེ་ལའང་མཆོག་གི་བདེ་བ་སྟེར། །ཀྱི་ཧུད་བདག་བློ་རྨོངས་པས་བཅོམ། །འདི་འདྲའི་ཡོན་ཏན་ཕུང་པོ་ལ། །རིང་ནས་སྐྱབས་སུ་སོང་གྱུར་ཀྱང། །ཡོན་ཏན་ཆ་ཙམ་མ་འཚལ་ཏོ། །འོན་ཀྱང་འཆི་

[016A]༄༅། །བདག་ཁར་ཕྱོགས་པའི། །སྲོག་གི་རྒྱུན་ནི་མ་ནུབ་པར། །ཁྱོད་ལ་ཅུང་ཟད་ཡིད་ཆེས་པ། །འདི་ཡང་སྐལ་བ་བཟང་སྙམ་བགྱིད། །སྟོན་པའི་ནང་ན་རྟེན་འབྲེལ་སྟོན་པ་དང། །ཤེས་རབ་ནང་ན་རྟེན་འབྲེལ་
ཤེས་པ་གཉིས། །འཇིག་རྟེན་དག་ན་རྒྱལ་བའི་དབང་པོ་བཞིན། །ཕུལ་བྱུང་ལེགས་པར་ཁྱོད་མཁྱེན་གཞན་གྱིས་མིན། །ཁྱེད་ཀྱིས་ཇི་སྙེད་བཀའ་སྩལ་པ། །རྟེན་འབྲེལ་ཉིད་ལས་བརྩམས་ཏེ་འཇུག། དེ་
ཡང་མྱ་ངན་འདའ་ཕྱིར་ཏེ། །ཞི་འགྱུར་མིན་མཛད་ཁྱོད་ལ་མེད། །ཀྱེ་མའོ་ཁྱོད་ཀྱི་བསྟན་པ་ནི། །གང་གི་རྣ་བའི་ལམ་སོང་བ། །དེ་དག་ཐམས་ཅད་ཞི་འགྱུར་ཕྱིར། །ཁྱོད་བསྟན་འཛིན་པར་སུ་མི་གུས། །ཕས་རྒོལ་
མཐའ་དག་འཇོམས་པ་དང། །ལྟག་འོག་འགལ་འདུས་སྟོང་པ་དང། །སྐྱེ་རྒུའི་དོན་གཉིས་སྟེར་བྱེད་པ། །ལུགས་འདིར་ཁོ་བོ་སྤྲོ་བ་འཕེལ། །འདི་ཡི་ཕྱིར་དུ་ཁྱོད་ཀྱིས་ནི། །ལ་ལར་སྐུ་དང་གཞན་དུ་སྲོག། སྡུག་
པའི་གཉེན་དང་ལོངས་སྤྱོད་ཚོགས། །གྲངས་མེད་བསྐལ་པར་ཡང་ཡང་བཏང། །གང་གི་ཡོན་ཏན་མཐོང་བ་ཡིས། །ལྕགས་ཀྱུས་ཉ་ལ་ཇི་བཞིན་དུ། །ཉིད་ཀྱི་ཐུགས་དངས་ཆོས་དེ་ནི། །ཁྱོད་ལས་མ་ཐོས་སྐལ་བ་
ཞན། །དེ་ཡི་མྱ་ངན་ཤུགས་ཀྱིས་ནི། །སྡུག་པའི་བུ་ལ་མ་ཡི་ཡིད། །རྗེས་སུ་སོང་བ་ཇི་བཞིན་དུ། །བདག་གི་ཡིད་ནི་གཏོང་མི་བྱེད། །འདི་ལའང་ཁྱོད་གསུང་བསམས་པ་ན། །མཚན་དཔེའི་དཔལ་གྱིས་རབ་ཏུ་འབར།།

[016B] །སྟན་པ་དེ་ཡི་ཆངས་དབྱངས་ཀྱིས། །འདི་ནི་འདི་ལྟར་གསུངས་སྙམ་དུ། །ཡིད་ལ་ཐུབ་པའི་གཟུགས་བརྙན་ནི། །ཤར་བ་ཙམ་ཡང་ཚ་བ་ཡིས། །གདུངས་ལ་ཟླ་ཟེར་བཞིན་དུ་སྨན། །དེ་
ལྟར་རྨད་དུ་བྱུང་བ་ཡི། །ལུགས་བཟང་དེ་ཡང་མི་མཁས་པའི། །སྐྱེ་བོས་ཡལ་པ་ཛ་བཞིན་དུ། །རྣམ་པ་ཀུན་ཏུ་འཛིངས་པར་བྱས། །ཚུལ་འདི་མཐོང་ནས་བདག་གིས་ནི། །འབད་པ་དུ་མས་མཁས་པ་ཡི། །རྗེས་སུ་འབྲང་
ནས་ཁྱོད་ཀྱི་ནི། །དགོངས་པ་ཡང་དང་ཡང་དུ་བཙལ། །དེ་ཚེ་རང་གཞན་སྡེ་པ་ཡི། །གཞུང་མང་དག་ལ་སྦྱངས་པ་ན། །ཕྱི་ཕྱིར་ཐེ་ཚོམ་དྲ་བ་ཡིས། །བདག་གི་ཡིད་ནི་ཀུན་ཏུ་གདུངས། །ཁྱོད་ཀྱི་བླ་མེད་ཐེག་པའི་ཚུལ། །ཡོད་
དང་མེད་པའི་མཐའ་སྤངས་ཏེ། །ཇི་བཞིན་འགྲེལ་པར་ལུང་བསྟན་པ། །ཀླུ་སྒྲུབ་གཞུང་ལུགས་ཀུནྡའི་ཚལ། །དྲི་མེད་མཁྱེན་པའི་དཀྱིལ་འཁོར་རྒྱས། །གསུང་རབ་མཁའ་ལ་ཐོགས་མེད་རྒྱུ། །མཐར་འཛིན་སྙིང་གི་མུན་
བ་སེལ། །ལོག་སྨྲ་རྒྱུ་སྐར་ཟིལ་གནོན་པ། །དཔལ་ལྡན་ཟླ་བའི་ལེགས་བཤད་ཀྱི། །འོད་དཀར་ཕྲེང་བས་གསལ་བྱས་པ། །བླ་མའི་དྲིན་གྱིས་མཐོང་བའི་ཚེ། །བདག་གི་ཡིད་ཀྱིས་ངལ་སོ་ཐོབ། །མཛད་པ་ཀུན་ལས་
གསུང་གི་ནི། །མཛད་པ་མཆོག་ཡིན་དེ་ཡང་ནི། །འདི་ཉིད་ཡིན་ཕྱིར་མཁས་པ་ཡིས། །འདི་ལས་སངས་རྒྱས་རྗེས་དྲན་བྱོས། །སྟོན་དེའི་རྗེས་སུ་རབ་ཏུ་བྱུང་གྱུར་ཏེ། །རྒྱལ་བའི་གསུང་ལ་སྦྱངས་པ་མི་དམན་ཞིང། །

[017A]༄༅། །རྣལ་འབྱོར་སྤྱོད་ལ་བརྩོན་པའི་དགེ་སློང་ཞིག། དྲང་སྲོང་ཆེན་པོ་དེ་ལ་དེ་ལྟར་གུས། །སྟོན་པ་བླ་ན་མེད་པའི་བསྟན་པ་དང། །མཇལ་བ་འདི་འདྲ་བླ་མའི་དྲིན་ཡིན་པས། །དགེ་བ་འདི་ཡང་
འགྲོ་བ་མ་ལུས་པ། །བཤེས་གཉེན་དམ་པས་འཛིན་པའི་རྒྱུ་རུ་བསྔོ། །ཕན་མཛད་དེ་ཡི་བསྟན་པའང་སྲིད་པའི་མཐར། །ངན་རྟོག་རླུང་གིས་རྣམ་པར་མི་གཡོ་ཞིང། །བསྟན་པའི་ངང་ཚུལ་ཤེས་ནས་སྟོན་
པ་ལ། །ཡིད་ཆེས་རྙེད་པས་རྟག་ཏུ་གང་བར་ཤོག། བརྟེན་ནས་འབྱུང་བའི་དེ་ཉིད་གསལ་མཛད་པ། །ཐུབ་པའི་ལུགས་བཟང་སྐྱེ་བ་ཐམས་ཅད་དུ། །ལུས་དང་སྲོག་ཀྱང་བཏང་ནས་འཛིན་པ་ལ། །སྐད་ཅིག་
ཙམ་ཡང་ལྷོད་པར་མ་གྱུར་ཅིག། འདྲེན་པ་མཆོག་དེས་དཀའ་བ་དཔག་མེད་ཀྱིས། །ནན་ཏན་སྙིང་པོར་མཛད་ནས་བསྒྲུབ་པ་འདི། །ཐབས་གང་ཞིག་གིས་འཕེལ་བར་འགྱུར་སྙམ་པའི། །རྣམ་པར་དཔྱོད་
པས་ཉིན་མཚོན་འདའ་བར་ཤོག། ལྷག་བསམ་དག་པས་ཚུལ་འདིར་བརྩོན་པ་ན། །ཚངས་དང་དབང་པོ་འཇིག་རྟེན་སྐྱོང་བ་དང། །ལེགས་ལྡན་ནག་པོ་ལ་སོགས་སྲུང་མས་ཀྱང། །གཡེལ་བ་མེད་པར་
རྟག་ཏུ་གྲོགས་བྱེད་ཤོག། ཅེས་སངས་རྒྱས་བཅོམ་ལྡན་འདས་འཇིག་རྟེན་ཐམས་ཅད་ཀྱི་མ་འདྲིས་པའི་མཛའ་བཤེས་ཆེན་པོ་སྟོན་པ་བླ་ན་མེད་པ་ལ་ཟབ་མོ་རྟེན་ཅིང་འབྲེལ་པར་འབྱུང་བ་གསུང་པའི་སྒོ་ནས་བསྟོད་

[017B]
རྣམ་པར་རྒྱལ་བའི་གླིང་ཞེས་བྱ་བར་སྦྱར་བའི་ཡི་གེ་པ་ནི་ན་མཁའ་དཔལ་ལོ།། །།སསྟི་སིདྡྷཾ། ཐུབ་རྣམས་སྤངས་རྟོགས་ཡོན་ཏན་རབ་མ་ཉམ་ཡང། །གདུལ་དཀའ་འགྲོ་ལ་ཉེར་བརྩེའི་སྙིང་སྟོབས་
ལ། །ཕྱོགས་བཅུའི་རྒྱལ་ཀུན་མགྲིན་གཅིག་བསྔགས་པའི་ཡུལ། །བཅོམ་ལྡན་ཤཱཀྱ་སེང་གེར་མགོས་ཕྱག་འཚལ། །བདེ་གཤེགས་ཀྱིས་བསྐུལ་ཅོད་པན་མ་ཕམ་དབུར། །བཅིངས་ཏེ་གཟིགས་པ་ལྔ་ཡིས་
འཇམ་གླིང་འགྲ། ཡང་དག་ལམ་ལ་བཀྲི་ཕྱིར་དགའ་ལྡན་ནས། །འཕོ་མཛད་དམ་པ་ཏོག་དཀར་ཕྱག་འཚལ་ལོ། །ས་ག་ཟླ་བའི་ཡར་ཚེས་བཅོ་ལྔའི་མཚན། །སྒྱུ་འཕྲུལ་ལྷ་མོ་གསོ་སྦྱོང་ལ་གནས་དུས། །གླང་
ཆེན་ཐལ་ཀར་མཆེ་བ་དྲུག་ལྡན་གྱི། །རྣམ་པས་ལྷུམས་སུ་ཞུགས་ལ་ཕྱག་འཚལ་ལོ། །དཔོ་ཟླའི་ཚེས་བཅུར་གློ་གཡས་ནས་བལྟམས་ཚེ། །ངོ་མཚར་ལྟས་བཟང་ལྷ་ཀླུས་སྲི་ཞུ་མཛད། །སྐྱེ་མཐར་ཞལ་འཆེས་
ལུས་ཅན་བདེ་སྐྱིད་མཐུས། །དོན་ཀུན་གྲུབ་མཚན་གསོལ་ལ་ཕྱག་འཚལ་ལོ། །ཡེ་གེ་རྒྱལ་དང་གླང་ཆེན་འདུལ་ལ་སོགས། །དྲུག་ཅུ་རྩ་བཞི་ལས་བརྒལ་སྒྱུ་རྩལ་གྱིས། །གཞོན་ནུའི་དུས་ནས་སྟོབས་ཅན་དྲགས་

[018A]༄༅། །ལྡན་ཚོགས། །ཁེངས་པ་འཕྲོག་པར་མཛད་ལ་ཕྱག་འཚལ་ལོ། །རང་ལོ་ཉེར་དགུའི་བར་དུ་རྒྱལ་པོའི་སྲིད། །བསྐྱངས་ཚེ་འཇིག་རྟེན་མཐུན་དང་ལོག་རྟོག་རྣམས། །སེལ་ཕྱིར་ས་འཚོ་གྲགས་
འཛིན་གྱིས་མཚོན་པའི། །བཙུན་མོ་ཁབ་ཏུ་བཞེས་ལ་ཕྱག་འཚལ་ལོ། །རྒྱལ་གསུང་སིལ་སྙན་སྒྲར་དྲངས་ཉེར་བསྐུལ་ཞིང། །རྒ་ན་འཆི་དང་དགེ་སློང་གཟིགས་རྐྱེན་གྱིས། །མཆོད་རྟེན་རྣམ་དག་དྲུང་དུ་རབ་བྱུང་
བར། །བརྒྱ་བྱིན་ངུར་སྨྲིག་ཕུལ་ལ་ཕྱག་འཚལ་ལོ། །ནི་རྙྫ་ནར་མཁའ་ཁྱབ་ཏིང་འཛིན་ལ། །ལོ་དྲུག་དཀའ་བ་སྤྱད་ཚེ་ཟས་གཙང་སོགས། །དབུགས་དབྱུང་ལེགས་སྐྱེས་འོ་མས་བསྙེན་བཀུར་མཐུས། །གསེར་
མདོག་ལང་ཚོ་དར་ལ་ཕྱག་འཚལ་ལོ། །སྐྱིལ་ཀྲུང་གཅིག་ལ་བྱང་ཆུབ་མཆོག་བརྙེས་ཕྱིར། །རྡོ་རྗེའི་གདན་ལ་རྩྭ་ཚོང་བཀྲ་ཤིས་ལས། །ཉེར་བསླངས་ཟོང་བའི་ཆུན་པོ་བཏིང་པའི་སྟེང། །མི་གཡོའི་དམ་བཅའ་བརྟན་
ལ་ཕྱག་འཚལ་ལོ། །བདུད་སྡེའི་མཚོན་ཆར་མཛེས་མའི་སླུ་བྲིད་ཀྱིས། །མ་ཚུགས་གྲངས་མེད་མཆོད་སྦྱིན་དབང་པོ་རུ། །ས་ལྷས་ཐལ་མོ་སྦྱར་ཚེ་འདོད་ལྷ་ཡིས། །དང་བས་ཆེད་དུ་བསྔགས་ལ་ཕྱག་འཚལ་ལོ། །
སུམ་ཅུ་རྩ་ལྔའི་དགུང་ལོར་ཉེར་བབས་དུས། །ས་ག་ཟླ་བའི་བཅོ་ལྔའི་ཐུན་དྲུག་གི། ཐ་མར་བླ་མེད་བྱང་ཆུབ་བདུད་རྩིའི་བཅུད། །ཐུགས་ཀྱི་དཔལ་བེར་གཏམས་ལ་ཕྱག་འཚལ་ལོ། །བདུན་ཕྲག་བདུན་མཐར་

[018B] །ཚངས་དབང་གིས་བསྐུལ་ཝ་ར་ཎཱ་སི་རུ། །ཆུ་སྟོད་ཟླ་བའི་ཆོས་བཞིར་བདེན་པ་བཞིའི། །ཆོས་ཀྱི་འཁོར་ལོ་བསྐོར་ལ་ཕྱག་འཚལ་ལོ། །བརྒྱད་ཅུའི་ལོ་ལ་སླེབས་པའི་དཔྱིད་ཐ་ཡི་
བཅོ་ལྔའི་ཚེས་ཀྱི་ནང་པར་དེ་བཞིན་གཤེགས། །འཇིག་རྟེན་ཁམས་སུ་མི་སྣང་ལྟར་གྱུར་ནས། །མྱ་ང་འདའ་བར་མཛད་ལ་ཕྱག་འཚལ་ལོ། །ཐུན་མོང་གདུལ་བྱར་བསྟན་ཀྱང་ངེས་པའི་དོན། །སྐྱེ་འཆི་སྤངས་པའི་སྐུ་ལ་
ཕྱག་འཚལ་ཞིང། །ནམ་མཁའ་མཛོད་ཀྱི་སྒོ་འཕར་ཡོངས་ཕྱེ་བའི། །འཛད་མེད་དངོས་བཤམས་ཡིད་སྦྲུལ་མཆོད་པ་འབུལ། །ཐོག་མེད་བསགས་པའི་སྡིག་ལྷུང་མ་ལུས་པ། །གཉན་པོ་སྟོབས་བཞིའི་སྒོ་ནས་
བཤགས་པར་བགྱི། །རང་གཞན་ཀུན་གྱིས་བསྒྲུབས་པའི་དགེ་བ་ལ། །དང་བའི་སེམས་ཀྱིས་རྟག་ཏུ་ཡི་རང་ངོ། །རྒྱལ་སྲས་སློབ་མར་བཅས་པ་འཁོར་བའི་མཐའ། །སྟོངས་མིན་ཆོས་ཀྱི་འཁོར་ལོ་བསྐོར་བར་
བསྐུལ། །འགྲོ་ཀུན་ཐར་པའི་ལམ་དུ་མ་བཞག་པར། །གཟུགས་སྐུ་མྱ་ངན་མི་འདའ་བརྟན་པར་བཞུགས། །ཉེར་བསགས་བསོད་ནམས་ཕུང་པོ་སྐྱེ་དགུ་རྣམས། །རྣམ་མཁྱེན་ཡེ་ཤེས་ཐོབ་པའི་རྒྱུ་རུ་བསྔོ། །དགེ་བའི་
འབྲས་བུ་འཇིག་རྟེན་ཁམས་རྣམས་སུ། །བཀྲ་ཤིས་བདེ་ལེགས་ཆེན་པོས་ཁྱབ་པར་ཤོག། འོ་སྐོལ་གྱི་སྟོན་པ་ལྷ་དང་བཅས་པའི་མ་འདྲིས་པའི་མཛའ་བཤེས་ཆེན་པོ་ཉི་མའི་གཉེན་གྱི་མཛད་པ་བཅུ་གཉིས་

[019A]༄༅། །ལས་བརྩམས་པའི་བསྟོད་པ་མཆོག་དམན་ཀུན་གྱིས་གོ་བདེ་ཕྱིར་སྙན་ངག་གི་ལམ་ནས་མ་དྲངས་ཤིང་བརྡ་དང་མངོན་བརྗོད་ཀྱིས་མ་བཅིངས་པ་ཞིག་དགོས་ཞེས་གྲོང་སྨད་པ་
སངས་རྒྱས་རྒྱ་མཆོས་བསྐུལ་བ་ལ་བརྟན་ནས་ཀླུ་སྒྲུབ་ཀྱི་གསུང་དུ་གྲགས་པའི་བསྟོད་རྙིང་དོན་ལ་གནས་ཚེ་དགོངས་བ་འགྲེལ་རྒྱུ་ཁྱད་པར་ཅན་ཡོད་པ་ལས་འོས་མ་མཆིས་མོད། གལ་ཏེ་འབྲི་གུང་
སྐྱོབ་པས་མཛད་པ་ལྟ་བུ་མིང་བཏགས་ཀྱིས་འདྲེས་ན་དོན་གྱི་ཆར་སོམ་ཉི་འགའ་ཞིག་སྣང་ཞིང། ཐམས་ཅད་མཁྱེན་པ་དགེ་འདུན་རྒྱ་མཚོའི་ཐུགས་རྩོམ་དེ་ཚིག་སྦྱོར་ལེགས་ཀྱང་གོ་དཀའ་ལ་མཛད་པ་
གཅིག་ལ་ཚིགས་བཅད་གཉིས་ཙམ་ཡོད་པའི་ཅུང་མི་གསལ་བ་ནས་འདུལ་བའི་རྣམ་བཤད་འཁྲུལ་བ་དང་བྲལ་བ་ལུང་རིགས་གཏེར་མཛོད་ཀྱི་དགོངས་དོན་སོར་བཞག་པའི་བསྟོད་པ་ལེགས་བྱས་
ཡོངས་འདུའི་སྙེ་མ་ཞེས་བྱ་བ་འདི་ནི་ཟ་ཧོར་གྱི་བེནྡ་ངག་དབང་བློ་བཟང་རྒྱ་མཚོས་མ་སྦྲུལ་ཧོར་ཟླ་ལྔ་པའི་ཡར་ངོའི་དགའ་བ་གཉིས་པར་ཕོ་བྲང་པོ་ཏཱ་ལར་སྦྱང་བའི་ཡི་གེ་པ་ཡང་བསྐུལ་བ་པོ་ཉིད་ཀྱིས་བགྱིས་པ་
ཛ་ཡནྟུ།། །།ན་མཿ་ཤྲཱི་གུ་རུ་མཉྫུ་གྷོ་ཥཱ་ཡ། བདེ་གཤེགས་ཀུན་གྱིས་བསྔགས་པའི་བདེ་བ་ཅན། །རྣམ་དག་ཞིང་གི་དབང་ཕྱུག་བཅོམ་ལྡན་འདས། །ལྷ་མིའི་སྟོན་པ་

[019B] །རྒྱལ་བའི་དབང་པོས་འགྲོ་ལ་འཆི་མེད་སྩོལ། །སྣ་ཚོགས་སྣོད་ཀྱི་དབྱེ་བ་མཐའ་ཡས་པའི། །དང་པའི་ཆུ་ལ་སྤྲིན་བྲལ་ཟླ་གཟུགས་བཞིན། །སྐལ་ལྡན་གྲངས་མེད་འགྲོ་ལ་ཅིག་
ཅར་དུ། །རྣམ་པ་དུ་མར་སྟོན་པ་ཁྱོད་ཀྱི་སྐུ། །མཐའ་ཡས་གདུལ་བྱའི་སོ་མ་ཉིའི་དྲ་བ་རྣམས། །སྐད་ཅིག་ཉིད་ལ་སོ་སོར་གཅོད་མཛད་ཅིང། །ཡང་དག་དོན་ལ་བློ་གྲོས་མིག་འབྱད་པའི། །རྒྱུན་མི་འཆད་
པར་སྒྲོག་པ་ཁྱོད་ཀྱི་གསུང། །ཤེས་བྱ་ཀུན་ལ་རབ་འབྱམས་མཁྱེན་པ་འཕྲོ། །རྒྱུད་ལྔའི་འགྲོ་ལ་ཐུགས་རྗེའི་གཞན་དབང་གྱུར། །མཁྱེན་བརྩེ་ནུས་པས་སྲིད་ཞིའི་འཇིགས་ལས་སྐྱོབ། །འབད་
རྩོལ་མཚན་མས་མི་གཡོ་ཁྱོད་ཀྱི་ཐུགས། །ཉིན་བྱེད་ཟེར་གྱིས་ལྷ་ཡི་ལམ་ལ་བཞིན། །དཔག་ཡས་ཞིང་ཀུན་མཐའ་མེད་འོད་དཔུང་གིས། །ཡོངས་སུ་འགེངས་པའི་གཟི་བརྗིད་ཕུང་པོའི་སྐུས། །
སྐལ་ངན་བདག་གི་མིག་གི་དགའ་སྟོན་སྒྲུབས། །སྙན་པའི་འབྲུག་སྒྲ་རྨ་བྱའི་སྙིང་ལ་བཞིན། །ཐོས་པ་ཙམ་གྱིས་བད་བའི་མཆོག་སྟེར་བའི། །ཡན་ལག་ལྔ་དང་ལྡན་པའི་ཚངས་དབྱངས་ཀྱིས། །རྣ་
བའི་ལམ་དུ་བདུད་རྩིའི་ཟེགས་མ་འཐོར། །ནམྑའི་དབྱིངས་སུ་སྤྲིན་ཕུང་ཞི་བ་བཞིན། །སྟོང་པའི་ངང་དུ་རིག་པ་ཞུཌ་གྱུར་བས། །སྤྲས་ཀུན་ཉེར་ཞི་ཞི་བའི་ཐུགས་མཆོག་གིས། །ཀུན་རྟོག་ཡིད་ཀྱི་དམིགས་

[020A]༄༅། །གཏད་ཐམས་ཅད་ཞི། །རྒྱལ་བ་ཀུན་གྱིས་དཔག་མེད་བསྐལ་པ་རུ། །བརྗོད་ཀྱང་ཕ་མཐའ་རྙེད་པར་མི་སླ་བའི། །ཁྱོད་ཀྱི་ཡོན་ཏན་ཕུང་པོ་ཅི་འདྲ་བ། །དེ་འདྲ་བདག་གིས་བརྗོད་
པའི་ཡུལ་ལས་འདས། །དེ་ཕྱིར་མི་ཟད་ཡོན་ཏན་གཏེར་གྱུར་ཅིང། །ཉེས་པའི་ས་བོན་མཐའ་དག་གཏན་སྤངས་པ། །ཁྱོད་དང་མཚུངས་པའི་སྟོན་པ་གཞན་ཡོད་མིན། །དེ་སླད་ཁྱོད་ཉིད་གཅིག་
པུ་འགྲོ་བའི་སྐྱབས། །སྐྱོབ་པ་ཁྱོད་ཀྱིས་སྨོན་ལམ་བྱེ་བ་བརྒྱས། །ལེགས་པར་བསྒྲུབ་པའི་ཞིང་མཆོག་དམ་པ་གང། །སྡུག་བསྔལ་རྣམས་ཀྱི་མིང་ཡང་མི་འབྱུང་བས། །བདེ་བ་ཅན་ཞེས་
ཡོངས་སུ་གྲགས་པ་དེར། །ཚེ་འདིའི་སྣང་བ་ནུབ་པར་གྱུར་ཙམ་ན། །འདབ་སྟོང་པདྨའི་སྦུབས་སུ་སྐྱེས་མ་ཐག་ཆུ་སྐྱེས་དབུས་ནས་ཐོགས་པ་མེད་བྱུང་སྟེ། །ཁྱོད་སྐུ་མཐོང་ནས་གསུང་གིས་ཚིམ་
པར་ཤོག་མགོན་པོ་ཁྱོད་ལས་ཐེག་མཆོག་གཏམ་ཐོས་ནས། །སྲིད་པའི་འདམ་དུ་བྱིང་རྣམས་བསྒྲལ་ཕྱིར་དུ། །སྤྱན་རས་གཟིགས་དང་མཐུ་ཆེན་ཐོབ་གཉིས་ཀྱིས། །ཇི་ལྟར་སྤྱོད་པ་དེ་ལྟར་
བདག་གྱུར་ཅིག། ཅེས་མགོན་པོ་འོད་དཔག་མེད་ཀྱི་བསྟོད་པ་ཞིང་མཆོག་སྒོ་འབྱེད་ཅེས་བྱ་བ་འདི་ནི་མང་དུ་ཐོས་པའི་རྒྱལ་ཁམས་པ་བློ་བཟང་གྲགས་པའི་དཔལ་གྱིས་གངས་ཅན་ཁྲོད་ཀྱི་གངས་

[020B]། །།སསྟི། ཉི་གཞོན་འཆར་ཀའི་མདངས་ལྡན་ལི་ཁྲི་ལྟར། །ཡིད་འོང་དམར་སེར་དྲ་བས་ཁེབས་པ་ཡི་ །འདབ་
སྟོང་གེ་སར་རྩེ་ན་ཟླ་གདན་ལ། །ཧྲཱིལས་བྱུང་བའི་མགོན་པོ་ཚེ་དཔག་མེད། །པདྨ་རཱ་གའི་ལྷུན་པོ་དབང་པོའི་གཞུས། །ཀུན་ནས་ཀླུབས་པ་ཇི་བཞིན་ཁྱོད་ཀྱི་སྐུ། །སྣ་ཚོགས་གོས་དང་ནོར་བུའི་
རྒྱན་མང་གིས། །ཀུན་ནས་མཛེས་པར་བྱས་ལ་ཕྱག་འཚལ་ལོ། །འཁྲི་ཤིང་གཞོན་ནུའི་ཡལ་འདབ་ལྟར་མཉེན་པའི། །ཕྱག་གཉིས་དབུས་ན་འཆི་མེད་བདུད་རྩི་ཡིས། །ལེགས་པར་གང་བའི་
ལྷུང་བཟེད་རབ་བསྣམས་ནས། །ཚེ་ཡི་དངོས་གྲུབ་སྩོལ་ལ་ཕྱག་འཚལ་ལོ། །བུང་བ་ལྟར་གནག་རལ་བའི་ཐོར་ཅོག་ནི། །སྤྱི་བོར་མཛེས་པའི་ལན་བུ་རིང་དུ་འཕྱང། །འཇམ་མཉེན་སྣ་ཚོགས་དར་གྱི་
སྨད་གཡོགས་ཅན། །མཚན་དཔེའི་གཟི་བརྗིད་འབར་ལ་ཕྱག་འཚལ་ལོ། །ཤུགས་དྲག་དད་པས་བསྐྱོད་པའི་ཐལ་སྦྱར་ཞིང། །ཡིད་འཕྲོག་ཤིན་ཏུ་སྙན་པའི་ང་རོ་ཡིས། །ཁྱོད་ཀྱི་ཡོན་ཏན་ལེགས་
པར་བརྗོད་པ་ལ། །ལེགས་ཚོགས་ཐམས་ཅད་སྩོལ་ལ་ཕྱག་འཚལ་ལོ། །ཡེ་ཤེས་མཚོན་གྱིས་མི་ཤེས་དྲ་བ་བཅད། །སེམས་ཅན་ཀུན་ལ་ཐུགས་རྗེ་རྒྱུན་ཆད་མེད། །འགྲོ་ཀུན་འདྲེན་པའི་ཁུར་

[021A]༄༅། །གྱིས་མི་ངལ་བ། །གཏན་གྱི་སྐྱབས་གནས་ཁྱོད་ལ་ཕྱག་འཚལ་ལོ། །མཚན་ཙམ་བཟུང་བས་དུས་མིན་འཆི་བ་འཛོམས། །ཡིད་ལ་དྲན་པས་སྲིད་པའི་འཇིགས་ལས་
སྐྱོབ། །སྐྱབས་སུ་བསྟེན་ན་གཏན་གྱི་བདེ་སྟེར་བ། །ཁྱོད་ལ་རྣམ་པ་ཀུན་ཏུ་ཕྱག་འཚལ་ལོ། །སྐྱོན་བྲལ་ཁྱེད་ལ་གུས་པས་བསྟེན་པ་བདག་གནས་སྐབས་མི་འདོད་ཉེར་འཚེ་ཞི་བ་དང། །མཐར་
ཐུག་བདེ་བ་ཅན་དུ་པད་མོ་ལས། །རྫུས་ཏེ་སྐྱེས་ནས་ཁྱོད་མཉེས་བགྱིད་པར་ཤོག་ ཅེས་པ་འདི་ཡང་རྒྱལ་ཁམས་པ་ཤར་ཙོང་ཁ་པ་བློ་བཟང་གྲགས་པའི་དཔལ་གྱིས་སྦྱར་བའོ།། །།
ན་མོ་ཤྲའི་གུ་རུ་མྙྫུ་གྷོ་ཥའ་ཡ། མཉེས་གཤིན་བྱམས་པས་རྟག་ཏུ་བརླན་ཡང་ནག་པོའི་རྩ་ལག་སྲེག་ཤིན་ཏུ་བཅད་དཀའི་འཆིང་བ་བཅད་ཀྱང་སྙིང་རྗེས་དམ་དུ་བཅིངས། །ཞི་བའི་བཏང་
སྙོམས་རྒྱུན་དུ་ལྡན་ཡང་བདག་པས་གཞན་ལ་གཆེས། །འཇམ་དབྱངས་ཞབས་ལ་གུས་པས་བཏུད་ནས་མི་ཕམ་མགོན་ལ་བསྟོད། །གདོང་བཞིས་མང་པོའི་ཞལ་ནས་རབ་ཏུ་བསྔགས། །
སྤྱན་སྟོང་ལྡན་པས་དང་བས་རྒྱུན་དུ་བལྟ། །དགའ་མའི་བདག་པོས་དྲེགས་པ་བཏང་ནས་བཏུད། །རྒྱལ་ཚབ་ཞབས་ལ་གུས་པས་ཕྱག་བགྱིའོ། །དང་བའི་མཚོལ་འདབ་བརྒྱ་པ་སྟེ་དེ་ཉིད་ལ་ཡང་

[021B] །དག་པའི་མཁའ་ལ་རྒྱུ་སྐར་མགོན་ཏེ་ངེས་ཀྱང་ཀུན་དེའི་ཚལ་ལ་བཞིན། །མཚན་དཔེའི་འཕྲེང་བས་གང་སྐུ་མཐོང་མ་ཐག་ཏུ་འགྲོ་བའི་ཡིད་འཕྲོག་པ། །བྱམས་མགོན་ཞབས་པད་སྐྱེ་ཞིང་
སྐྱེ་བར་བདག་གི་གཙུག་ན་མཛེས་གྱུར་ཅིག། བདུད་འཇོམས་འཁོར་དུ་འཇིགས་པ་ཀུན་དང་བྲལ། །མཚུངས་མེད་དཔའ་བོ་སྲིད་གསུམ་སྟོན་པ་མཆོག་ཉམ་ངར་ལྷུང་བའི་འགྲོ་ལ་རྟག་ཏུ་གཟིགས།།
རྣམ་འདྲེན་ཁྱོད་ཀྱི་ཞབས་ལ་ཕྱག་འཚལ་ལོ། །མཐའ་ཡས་ཤེས་བྱར་ཐོགས་པ་མེད་འཇུག་པའི། །མཁྱེན་པའི་སྟོབས་ཀྱིས་མ་རུངས་བདུད་ཀྱི་སྡེ། །གནམ་ལྕགས་བབས་པའི་མེ་ཏོག་གཞོན་ནུ་
བཞིན། །ཕམ་མཛད་སྟོབས་བཅུའི་དཔལ་གྱིས་བརྗིད་པ་ཁྱོད། །ཕས་རྒོལ་གླང་པོ་དྲེགས་པའི་ཀླད་འགེམས་ཤིང། །ལེགས་བཤད་སྒྲ་ཆེན་འཁོར་དབུས་བསྒྲགས་པ་ཡིས། །སྨྲ་བ་ངན་པའི་
ཝ་སྐྱེས་མཐར་མཛད་པའི། །མི་འཇིགས་བཞི་ལྡན་མི་ཡི་སེང་གེ་ཁྱོད། །ཁེངས་པས་མཐོ་བའི་འཇིག་རྟེན་མེས་ཕོ་དང། །ཉག་ཕྲན་བདག་པོ་དགེ་སྦྱོང་བྲམ་ཟེ་སོགས། །གང་གིས་སྨྲ་བར་མ་ནུས་
འཁོར་ལོ་མཆོག་བསྐོར་བས་འགྲོ་ལ་བྱམས་པའི་མགོན་པོ་ཁྱོད། །སྐུ་དང་གསུང་ལ་འཁྲུལ་པའི་མིང་ཡང་མེད། །དྲན་པ་མ་ཉམས་རྟག་ཏུ་མཉམ་པར་བཞག་ཐ་དད་འཛིན་པ་མི་བརྟགས་

[022A]༄༅། །བཏང་སྙོམས་ཀྱིས། །དབེན་ཕྱིར་ཁྱོད་ཀྱི་སྤྱོད་པ་ཡོངས་སུ་དག་འདུན་པ་དང་ནི་བརྩོན་འགྲུས་དྲན་པ་དང། །ཏིང་འཛིན་ཤེས་རབ་རྣམ་པར་གྲོལ་བ་ལ། །ཉམས་པའི་གོ་
སྐབས་མ་ལུས་རིང་དུ་མཛད། །དེ་ཕྱིར་ཁྱོད་ཀྱི་རྟོགས་པ་བླ་ན་མེད། །དུས་གསུམ་ཐམས་ཅད་ཆགས་ཐོགས་མེད་པར་མཁྱེན། །སྐུ་གསུང་ཐུགས་ཀྱི་འཕྲིན་ལས་རྣམ་པར་དག་ སྲིད་པའི་ཕྱི་མཐའ་
ཇི་སྲིད་འགྲོ་བའི་དོན། །མཛད་པའི་ཁུར་གྱིས་དགྱེས་བཞིན་འཇུག་པ་ཁྱོད། །རྒྱ་ཆེའི་ཡོན་ཏན་ཕུང་ཕོ་རབ་རྫོགས་པས། །ཕྲ་མོའི་སྐྱོན་ཡང་འཇུག་པའི་སྐབས་བཅོམ་པ། །ཁྱོད་ཀྱི་བརྩེ་བའི་ཡུལ་
དུ་གྱུར་པ་བདག་སྨྲེ་སྔགས་སྒོ་ནས་སྨྲ་ལ་ཡུད་ཙམ་དགོངས། །སྡུག་བསྔལ་རྒྱ་མཚོ་ཆེ་ལས་སྒྲོལ་བའི་གྲུ། །དལ་འབྱོར་ཚང་བའི་རྟེན་འདི་ཡིན་ན་ཡང། །བག་མེད་ལེ་ལོ་གཉིད་དང་བྲེ་མོའི་གཏམ།།
རྙེད་བཀུར་འདོད་པའི་སྐྱོན་གྱིས་སྤགས་པ་ཡིས། །དོན་མེད་ཕྱོགས་སུ་བཀོལ་བས་དོན་ཆེན་པོ། །བདེ་བླག་བསྒྲུབ་པའི་ལུས་བཟང་ཆུད་གསོན་པ། །མི་ཡི་ཤ་ཚུགས་ཕྱུགས་ཀྱི་འདུ་ཤེས་
ཅན། །བདག་ལ་ཁྱོད་ཀྱིས་ཐུགས་རྗེས་གཟིགས་སུ་གསོལ། །རྙེད་དཀའ་དོན་ཆེའི་དལ་འབྱོར་ཐོབ་པ་ཡང། །སྟོབས་ཀྱིས་མི་བཟློག་འབྲོས་པར་མི་ནུས་པའི། །སྟོབས་ལྡན་འཆི་བདག་ཕོ་ཉ་

[022B] །ན་དང་རྒ་བས་ཟིན་པར་མཐོང་ན་ཡང། །ནམ་འཆི་ངེས་མེད་འཆི་བའི་དུས་ཀྱི་ཚེ། །ཐམས་ཅད་དོར་ནས་འགྲོ་བ་ཤེས་བཞིན་དུ། །ལོ་ཟླ་ཞག་རྣམས་དོན་མེད་འདའ་བྱེད་པའི། །རབ་རྨོངས་
བདག་ལ་བརྩེ་བའི་དུས་ལ་བབས། །ངེས་པར་ལེགས་པའི་གོ་འཕང་སྨོས་ཅི་དགོས། །ལམ་གྱི་རྟེན་དུ་ཐུབ་པས་བསྔགས་པ་ཡི། །མཐོ་རིས་ཙམ་ཡང་ཐོབ་པའི་གདེངས་མེད་པ། །བདག་ལ་ཁྱེད་ཀྱིས་
བཏང་སྙེམས་མཛད་ལགས་སམ། །མཐོ་རིས་དཔལ་དང་ལྡན་པའི་ལུས་ཐོབ་ཀྱང། །གསུང་རབ་ཚུལ་བཞིན་འབྱེད་པའི་ཤེས་རབ་ཀྱིས། །མ་ནོར་ལམ་བཟང་རྙེད་པར་མ་གྱུར་ན། །སླར་ཡང་འཁོར་བའི་
རྒྱ་མཚོ་ཉིད་དུ་ལྷུང། །དེ་ཕྱིར་གཏི་མུག་མུན་པའི་སྨག་ཆེན་གྱིས། །ཡུན་རིང་དུས་སུ་བསྒྲིབས་པས་བླང་དོར་གནས། །ཇི་བཞིན་འབྱེད་ལ་ཀུན་ནས་འཐོམས་གྱུར་པ། །བདག་ལ་ཤེས་རབ་སྐྲོན་མེ་
སྩལ་དུ་གསོལ། །རབ་འབར་ལྕགས་ཀྱི་ས་གཞིར་མེ་ལྕེས་སྲེག་ཅིང་ལུས་ལ་མཚོན་ཆའི་ཆར་པ་འབབ། །གཤིན་རྗེའི་སྐྱེས་བུས་གསལ་ཤིང་ལ་བསྐྱོན་ཟངས་ཞུན་ལྡུད་ཅིང་ཕུར་བུས་ལྕེ་ལ་འདེབས།།
གངས་རིས་བསྐོར་བའི་འཁྱགས་པའི་སྦུབས་ཆུང་བུ་ཡུག་འཚུབས་པའི་རླུང་གིས་བཏབ་པ་ཡིས། །ལ་ལར་ཆུ་བུར་བརྒྱ་བྱུང་ལ་ལར་རྡོལ་ཞིང་ལུས་ནི་ཚལ་པ་དུ་མར་གས། །གདོང་ནི་སྐས་ཁེབས་ཁ་

[023A]༄༅། །ནི་བསྐམས་ཤིང་ཆུ་ཀླུང་མཐོང་སྟེ་བཏུང་ཕྱིར་བརྒྱུགས་པ་ན། །རལ་གྲི་མདུང་རྣམས་ཐོགས་པའི་སྐྱེས་བུས་འགགས་ཤིང་ཆུ་ཡང་རྣག་ཁྲག་ཉིད་དུ་མཐོང། །ཁ་ནི་ཁ་བ་
ཀྱི་མིག་ཙམ་ཝ་བས་འགྲིན་འགགས་ཟས་སྐོམ་རྙེད་ཀྱང་སྤྱོད་མི་ནུས། །ཟོས་ཤིང་འཐུབས་རྣམས་འབར་ནས་འཚིག་ཅིང་བཤང་གཅིས་འཚོ་ལ་རང་ཤ་བཅད་དེ་ཟ། །རྨོངས་པའི་མུན་ཆེན་
འཐིབས་པས་ལམ་དང་ལམ་མིན་འབྱེད་ལ་བློ་ཡི་ནུས་པ་བྲལ། །གཅིག་ལ་གཅིག་གསོད་ལྷ་མིའི་གཞན་དབང་གྱུར་པས་བརྡེག་དང་བཀལ་བའི་སྡུག་བསྔལ་འབབ། །ལྷ་རྣམས་དཔལ་ལ་
འཁྲུག་པའི་ཕྲག་དོག་མེ་ཆེན་འབར་བས་ཡིད་བདེའི་གོ་སྐབས་བཅོམ། །འཐབ་རྩོད་ལས་བྱུང་ལུས་བཅད་དྲལ་ཞིང་གཡོ་རྒྱུས་བསླད་པས་བདེན་མཐོང་སྐལ་བ་མེད། །དེ་ལྟར་མཐོང་བ་ལྟ་ཞག་
ཐོས་ན་ཡང། །སྙིང་ལ་འཇིགས་བསྐྱེད་སྐྱི་ནི་གཡའ་བ་ཡི། །དམྱལ་བ་ཡི་དྭགས་དུད་འགྲོ་ལྷ་མིན་གྱི། །གཡང་ས་ཆེན་པོ་དག་ཏུ་ལྷུང་འགྱུར་བའི། །དམ་པས་སྨད་པའི་མི་བཟད་སྡིག་པའི་ལས། །
ཐོག་མེད་དུས་ནས་བསགས་ཤིང་སོག་འགྱུར་བ། །གཡང་ས་ཆེན་པོར་མངོན་ཕྱོགས་ཉམ་ཐག་བདག་ངན་འགོའི་འཇིགས་ལས་སྐྱོབ་པའི་དུས་ལ་བབ། །མི་ཡི་གནས་ནའང་ལོངས་སྤྱོད་

[023B] །མངོན་པར་མཐོ་ན་ཉམས་ཀྱི་དོགས་པ་དང། །མཐོ་རིས་ཡོན་ཏན་འབྱོར་པས་ཕོངས་པ་ན། །འདོད་བདེ་འཚོལ་བར་གྱུར་པས་ཤ་ཐང་ངོ། །བདེ་བར་འདོད་ནས་དེ་ཡི་ཐབས་བསྒྲུབས་
པས། །བདེ་བ་ཐོབ་པ་དེ་ལས་ཆེས་ལྷག་པའི། །ལུས་ཀྱི་སྡུག་བསྔལ་སེམས་ཀྱི་ཡིད་མི་བདེ། །རྣམ་པ་དུ་མས་ཀུན་ནས་མནར་བར་འགྱུར། །ལུས་མཛེས་རིན་ཆེན་རྒྱན་གྱིས་རབ་བརྒྱན་ནས། །
ཁང་བཟང་དགའ་བའི་ཚལ་དུ་གནས་བཅས་ཤིང། །ཡུན་རིང་འདོད་པའི་བདེ་ལ་ལོངས་སྤྱོད་པ། །མཐོ་རིས་དཔལ་ལ་རོལ་པའི་ལྷ་རྣམས་ཀྱང། །མི་འདོད་འཆི་བའི་ལྟས་ཀྱིས་ཟིན་པ་ན། །ཡིད་
འཕྲོག་སྙིང་ལ་གཅགས་པར་གྱུར་པ་ཡི། །ལྷ་ཡི་མཛེས་མ་ཡིད་འོང་སྐྱེད་མོས་ཚལ། །བདུད་རྩིའི་ཁ་ཟས་གོས་བཟང་མཛེས་པའི་རྒྱན། །ལྷ་བུ་གཞོན་ནུ་རྣམས་དང་མྱུར་དུ་བདག་མི་འདོད་བཞིན་
དུ་འབྲལ་བར་མཐོང་བའི་ཚེ། །གནས་དེར་སྐྱེས་པའི་ལུས་ཀྱི་བདེ་བ་ལས། །ཆེས་ཆེར་ལྷག་པའི་ཡིད་ཀྱི་སྡུག་བསྔལ་གྱིས། །བསྐྱེད་པའི་མྱ་ངན་མེ་ལྕེ་འབར་བས་བསྲེག་ཚེ་རབས་མང་པོར་
ལེགས་པར་སྤྱད་པའི་ལས། །འབད་པས་བསྒྲུབས་པའི་འབྲས་བུ་སྤྱད་པས་ཟད། །བག་མེད་དབང་གིས་ངན་འགྲོའི་རྒྱུ་བསྒྲུབས་པས། །སླར་ཡང་ངན་སོང་གནས་སུ་ལྟུང་བར་འགྱུར། །འདོད་

[024A]༄༅། །ལ་འདུན་པའི་རྣམ་རྟོག་གནོད་སེམས་མེད། །གཉིད་དང་ཡིད་ལ་གདུང་བའི་སྤྱོད་པ་སྤངས། །ལུས་དང་སེམས་ལ་གནོད་པའི་སྡུག་བསྔལ་བྲལ། །ཏིང་འཛིན་སྟོབས་ཀྱིས་
ཡུན་རིང་བདེར་གནས་པ། །གཟུགས་དང་གཟུགས་མེད་ལྷ་ཡི་གནས་ཐོབ་ཀྱང། །འདུ་བྱེད་སྡུག་བསྔལ་འཆིང་ལས་མ་གྲོལ་བས། །སྔོན་གྱི་ཏིང་འཛིན་འཕེན་པ་ཟད་པ་ན། །ཕྱིར་ཡང་འོག་ཏུ་
ལྷུང་ནས་རྒྱུད་མར་འཁོར། །དེ་ལྟར་འཁོར་བའི་གཙོ་བོ་ལྷ་མི་ཡང། །སྐྱེ་འཆི་ན་དང་རྒ་ལ་སོགས་པ་ཡི། །སྡུག་བསྔལ་ཆུ་བོས་སྲིད་པའི་མཚོར་ཁྱེར་ན། །སྲིད་པའི་ཆུ་བོ་ཆེ་ལས་བསྒྲལ་དུ་གསོལ། །འདོད་
པའི་འདམ་དུ་བྱིང་བས་ཐར་པའི་ལམ་ལས་གོལ། །མ་རིག་འཐིབས་པོར་ཞུགས་པས་ཤེས་རབ་མིག་དང་བྲལ། །སྐྲོས་པའི་གཟེབ་ཏུ་ཆུད་པས་འཁོར་བའི་བརྩོན་རར་བཅིངས། །ལས་ཀྱིས་
མནར་བ་བདག་ནི་ཁྱེད་ཀྱི་ཐུགས་རྗེའི་གནས། །འཇིགས་རུང་འཁོར་བའི་གཡང་ས་འགེགས་པ་ལ། །དྲི་མེད་མང་དུ་ཐོས་ལ་བརྟེན་པ་ཡི། །ཚུལ་བཞིན་སྤྱོད་པའི་རྣམ་དག་རིགས་སྟོབས་ཀྱིས། །
[#LINE APPARENTLY MISSING THIS PAGE]

[024B] །ཇི་བཞིན་འབྱེད་ལ་གཞན་དྲིང་མི་འཇོག་པའི། །མཁས་པའི་གོ་འཕང་ངེས་པར་རྙེད་དགོས་ཀྱང། །རྒྱལ་བའི་དགོངས་པ་ཕྲ་མོ་སྨོས་ཅི་དགོས། །འཇུག་
ལྡོག་གནས་ནི་ཤིན་ཏུ་རགས་པ་ལའང། །བདག་གི་བློ་མིག་ཆེས་ཆེར་གསལ་མ་གྱུར། །ད་དུང་རབ་རྨོངས་དགྲ་འདིས་བདག་གི་སྙིང། །རིང་དུ་བསྒྲིབས་ནས་གྲོལ་བའི་སྐབས་མེད་པ། །ཚུལ་འདི་དགེངས་
ལ་སྙིང་གི་མུན་པ་སེལ། །རྒྱལ་བ་རྒྱལ་སྲས་སྤྱན་སྔར་རིག་གནས་ལ། །མང་ཐོས་རྒྱ་མཚོས་སྐྱེ་བ་དུ་མ་རུ། །ཡང་ཡང་སྦྱངས་པའི་བག་ཆགས་ལེགས་སད་པ། །འགྲོ་ལ་ལམ་བཟང་མཚོན་པའི་
མིག་གཅིག་པུ། །སྔོན་གྱི་དམ་པ་རྣམས་ཀྱིས་ཡལ་བར་དོར། །དེ་ཕྱིར་མགོན་དང་བྲལ་བའི་ཕོངས་པ་བདག། ཕྱོགས་རྣམས་བསླད་པའི་འགྲོན་པོ་བཞིན་གྱུར་པས། །བརྩེ་ཆེན་ཁྱེད་ཀྱིས་རྗེས་སུ་བཟུང་
བའི་དུས། །ཡང་དང་ཡང་དུ་གུས་པས་བསྟེན་པའི་སྐྱབས། །བྱམས་པ་བྱམས་པས་འགྲོ་བ་སྒྲོལ་བ་ཁྱོད། །མྱུར་བ་མྱུར་བར་བྱོན་ནས་བདག་གི་ནི། །སྐྱེ་བ་སྐྱེ་བར་ཐེག་མཆོག་བཤེས་གཉེན་མཛོད། །
རྟག་ཏུ་བརྩེ་བས་ལུས་ཅན་མཐའ་དག་ལ། །རྒྱུན་མི་འཆད་པར་གཟིགས་པ་ཁྱོད་དྲུང་དུ། །གང་གི་ཡོན་ཏན་དྲན་པས་དང་བའི་ཡིད། །ཉིན་རེ་བཞིན་དུ་སླེབ་པར་བགྱིས་ན་ཡང། །གནས་ཀྱིས་བསྐལ་

[025A]༄༅། །ཞིང་སླར་ཡང་དབེན་པའི་རོ། །རབ་ཏུ་མྱོང་ཕྱིར་ཐག་རིང་གནས་སུ་ནི། །འཇུག་པར་འདོད་པས་ལུས་ཀྱིས་བགྲོད་མ་ནུས། །དེས་ན་བསོད་ནམས་ཞིང་གི་དམ་པ་ཁྱོད། །མཉེས་པར་
བགྱི་སླད་ལྷག་བསམ་དག་པ་ཡིས། །རིན་ཆེན་ས་ལེ་སྦྲམ་དང་ལྷ་ཡི་དར། །དགེ་སྦྱོང་རྣམས་ལ་ཐུབ་པས་བསྔགས་པ་ཡི། །ཆོས་གོས་གསུམ་དང་གསིལ་བྱེད་དྲང་སྲོང་སྣོད། །གཞན་ཡང་ཏིང་
འཛིན་སྨོན་ལམ་གྱིས་སྤྲུལ་པའི། །བཀོད་ལེགས་ཡིད་འཕྲོག་མཆོད་པ་ནམ་མཁའི་ཁྱོན། །ཡོངས་སུ་བཀང་སྟེ་རྐང་གཉིས་གཙོ་བོ་ལ། །ཞེན་མེད་མ་ཆགས་བློ་ཡིས་དབུལ་བར་བགྱི། །དེ་ལས་འོངས་
པའི་རབ་དཀར་དགེ་བའི་ཚོགས། །གང་དེས་སྲིད་པར་ཡུན་རིང་འཁྱམས་པ་ན། །སྡུག་བསྔལ་བྱེ་བས་མནར་ཞིང་བདེ་བས་ཕོངས། །མ་ལུས་འགྲོ་བའི་སྐྱབས་སུ་བདག་གྱུར་ཅིག་འཇིག་རྟེན་འདྲེན་
པའི་གོ་འཕང་དམ་པ་ལ། །རེག་པར་མ་གྱུར་སྐྱེ་བ་ཐམས་ཅད་དུ། །ཚངས་སྤྱོད་ཡོངས་སུ་དག་པའི་རབ་བྱུང་རྟེན། །རྙེད་ནས་ཐེག་མཆོག་རིགས་ནི་སད་པར་ཤོག་བཟོད་ལྡན་དྲང་ཞིང་གྱ་རྒྱུ་མེད་
པ་དང། །མ་ཞུམ་སྙིང་སྟོབས་ཤུགས་དྲག་དད་པ་དང། །གུས་དང་རྟག་ཏུ་སྦྱོར་བའི་བརྩོན་འགྲུས་དང། །རྣམ་སྤྱོད་ཤེས་རབ་ཕུལ་བྱུང་ཐོབ་པར་ཤོག་རྒྱལ་བའི་དགོངས་པ་རྣམ་དག་རིགས་

[025B] །ཇི་བཞིན་རྙེད་ནས་རང་གི་དགོངས་པ་ལྟར། །བརྩེ་བས་དྲངས་པའི་ཐབས་མཁས་སྤྱོད་པ་ཡི། །གཞན་ལ་སྟོན་ལ་མཁས་པའི་མཐར་སོན་པའི། །བཤེས་གཉེན་བསྟེན་ནས་མང་ཐོས་རྒྱ་མཚོ་
ལ༑ ༑རིང་དུ་སྦྱངས་པས་ཐེ་ཚོམ་ཀུན་བཅད་ནས། །ཐོས་པའི་དོན་རྣམས་ཚུལ་བཞིན་བསྒྲུབས་པ་ཡིས། །བདེ་བར་གཤེགས་རྣམས་མཉེས་པར་བྱེད་པར་ཤོག་ ཐུབ་པས་བཅས་པའི་མཚམས་ལས་
མི་འངའ་ཞིང། །རྒྱལ་བའི་གདུང་འཚོབ་དགེ་བའི་བཤེས་ལ་གུས། །དབང་པོ་རབ་རྣོ་ལོག་སྒྲུབ་སྐྱོན་དང་བྲལ། །ཡོངས་སུ་དག་པའི་འཁོར་དང་ལྡན་པར་ཤོག་ནག་པོའི་ཕྱོགས་ཀྱིས་ཡིད་ནི་བསྐྱོད་པ་ཡིས།།
ཚོགས་པའི་ཆོས་སྤྱོད་དགའ་སྟོན་མྱོང་བའི་གེགས། །བདུད་ཀྱི་གཉེན་དུ་གྱུར་པའི་སྡིག་གྲོགས་དང། །སྐད་ཅིག་ཙམ་ཡང་ཕྲད་པར་མ་གྱུར་ཅིག་ཐུབ་དབང་རྗེས་སུ་གུས་པས་སློབ་པའི་ཚེ། །རླབས་ཆེན་སྤྱོད་
པ་རྫོགས་པར་བྱེད་པའི་གེགས། །སྐལ་བ་ངན་པའི་རྗེས་འགྲོ་བདུད་ཀྱི་ལས། །བར་དུ་གཅོད་པའི་མིང་ཡང་མེད་པར་ཤོག་གང་དང་ལྡན་ན་དམ་པ་དགའ་བྱེད་པ། །དགེ་སྦྱོང་རྒྱན་དུ་འདྲན་པས་བསྔགས་
པ་ཡ། །བྱང་ཆུབ་སྤྱོད་པའི་རྗེས་སུ་མཐུན་པའི་རྐྱེན། །མ་ལུས་ཐོགས་པ་མེད་པར་འགྲུབ་པར་ཤོག་བྱང་ཆུབ་སྤྱོད་ཚེ་གདུལ་བྱའི་གནས་ཀུན་ཀྱང། །རྣམ་དག་བསླབ་པས་བསྡམས་པའི་རབ་བྱུང་ལ། །

[026A]༄༅། །འགོད་ཅིང་དེ་ལ་འོས་པའི་ཡོ་བྱད་རྣམས། །བསམ་པ་ཙམ་གྱིས་མ་ལུས་སྩོལ་བར་ཤོག་དེང་ནས་བརྩམས་ཏེ་ཚེ་རབས་ཐམས་ཅད་དུ། །ལུས་ངག་ཡིད་ཀྱིས་རྩོམ་པ་གང་བགྱིས་
པ༑ ༑དེ་དག་ཐམས་ཅད་མཐའ་ཡས་འགྲོ་བ་ལ། །གནས་སྐབས་ཀུན་ཏུ་ཕན་པའི་རྒྱུར་གྱུར་ཅིག་བུ་སྡུག་ཤི་བའི་དུས་ཀྱི་མ་བཞིན་དུ། །སྡུག་བསྔལ་ཀུན་གྱིས་མནར་བའི་འགྲོ་བ་ཀུན། །རྟག་ཏུ་
ཡིད་ལ་གཅགས་པའི་བརྩེ་བ་ཡིས། །བདོག་པ་ཐམས་ཅད་དེ་ལ་གཏོང་བར་ཤོག་མོས་སྤྱོད་ས་ཡི་དྲི་མ་སྦྱོང་བ་ན། །འདས་དང་མ་འོངས་ད་ལྟར་བྱུང་བ་ཡི། །ཚུ་རོལ་མཐོང་བའི་རྒྱལ་སྲས་ནང་ན་བདག་
གསེར་གྱིས་འཛིན་དབུས་ན་ལྷུན་པོ་བཞིན། །སྤྱན་དང་མངོན་ཤེས་མང་དུ་ཐོས་པ་སོགས། །ཡོན་ཏན་ཀུན་གྱིས་རབ་ཏུ་མཐོ་བ་དང། །བྱིས་པའི་རྒུད་པ་ཀུན་ལས་འདས་གྱུར་ཏེ། །གཞན་དྲིང་མི་འཇོག་
སྤོབས་པ་ཐོབ་པར་ཤོག་རྒྱལ་སྲས་འཕགས་པའི་ས་ལ་སློབ་པ་ན། །སར་གནས་དཔའ་བོ་དུས་གསུམ་ཐམས་ཅད་དུ། །ཡོངས་སུ་གཤེགས་པ་རྣམས་ཀྱི་ཁྲོད་ན་བདག་བྱ་ལམ་བགྲོད་ལ་འདབ་
བཟང་དབང་པོ་བཞིན། །རྒྱལ་སྲས་གཞན་གྱིས་དཔག་པར་དཀའ་བ་ཡི། །ཤིན་ཏུ་རྒྱ་ཆེའི་ཤེས་བྱའི་གནས་རྣམས་ལ། །དྲི་མེད་མཁྱེན་པ་ཐོགས་པ་མེད་འཇུག་ཅིང། །རླབས་ཆེན་སྤྱོད་པའི་གཏེར་དུ་འགྱུར་

[026B]དེ་ལྟར་སྤྱད་པའི་འབྲས་བུ་གྲུབ་པ་ན། །དུས་གསུམ་རྒྱལ་བ་རྣམས་ཀྱི་སྐུ་དང་ཞིང། །འཁོར་དང་མཛད་པ་སྐུ་ཚེ་སྨོན་ལམ་རྣམས། །གང་ཡིན་གཅིག་ཏུ་བསྡོམས་པ་དེ་དག་ཀུན། །ཐབས་མཁས་
སྤྱོད་པས་ཡོངས་སུ་རྫོགས་གྱུར་ནས། །རིང་ནས་ཡིད་ལ་བརྣགས་པའི་འགྲོ་བ་འདི། །དམ་ཆོས་བདུད་རྩིའི་ཆར་ཆེན་ཕབ་པ་ཡིས། །སྐད་ཅིག་གཅིག་ལ་བདག་གིས་སྒྲོལ་བར་ཤོག་ལྷ་དང་བཅས་པའི་
འཇིག་རྟེན་ཀུན་གྱི་སྐྱབས་གཅིག་དུ་རྒྱལ་བ་བྱམས་པ་མགོན་པོ་ལ་སྨྲེ་སྔགས་ཀྱི་སྒོ་ནས་བསྟོད་པ་ཚངས་པའི་ཅོད་པཎ་ཞེས་བྱ་བ་འདི་ནི་མང་དུ་ཐོས་པའི་རྒྱལ་ཁམས་པ་བློ་བཟང་གྲགས་པའི་དཔལ་གྱིས་
ལྷོ་བྲག་སྟོང་རི་ཉི་ཤར་གྱི་དབེན་གནས་སུ་སྦྱར་བ་དགེ་ལེགས་སུ་གྱུར་ཅིག། །།ན་མོ་གུ་རུ་མཉྫུ་གྷོཥཱ་ཡ། ཟབ་ཡངས་མཁྱེན་པ་མཁའ་ལྟར་ཕ་མཐའ་ཡས། །དམིགས་མེད་
ཐུགས་རྗེས་འགྲོ་ཀུན་རྗེས་སུ་འཛིན། །སྐྱོན་བྲལ་མཛད་པས་གདུལ་བྱ་བདེ་ལ་འགོད། །མི་ཕམ་ཆོས་རྗེའི་ཞབས་ལ་གསོལ་བ་བདེབས། །ཤེས་བྱ་ཀུན་ལ་རྨོངས་པ་ཟད་པ་དང། །ལུས་ཅན་ཀུན་ལ་མ་
ལྟར་བརྩེ་བ་དང། །སྡུག་བསྔལ་རྒྱ་མཚོ་སྐམ་པར་བྱེད་པའི་མཐུ། །བདེ་བླག་ཉིད་དུ་འགྲུབ་པར་བྱིན་གྱིས་རློབས། །རྒྱལ་བ་ཀུན་གྱིས་བསྔགས་པའི་ཡོན་ཏན་གཏེར། །རྒྱལ་བའི་དམ་ཆོས་རྒྱལ་སྲིད་ལེགས་

[027A]༄༅། །སྐྱོང་ཞིང། །རྒྱལ་སྲས་ཀུན་གྱི་གཙུག་ན་མཛེས་གྱུར་པ། །མི་ཕམ་ཆོས་རྗེའི་ཞབས་ལ་གསོལ་བ་འདེབས། །ཇི་སྲིད་ན་མཁའ་གནས་པ་དེ་སྲིད་དུ། །ལུས་ཅན་ཐར་ལམ་འཚོལ་བའི་
མིག་གཅིག་པུ། །ཐུབ་པའི་གསུང་རབ་ལེགས་བཤད་བདུད་རྩིའི་རྒྱུན། །མ་ལུས་འཛིན་ཅིང་སྤེལ་བར་བྱིན་གྱིས་རློབས། །བདུད་བཞིའི་གཡུལ་ལས་རྒྱལ་བའི་མི་ཕམ་མགོན། །རྒྱལ་སྲས་སྤྱོད་པ་མཐར་
ཕྱིན་འཕགས་པའི་མཆོག་ཐུབ་པའི་རྒྱལ་ཚབ་དམ་པར་དབང་བསྐུར་བ། །མི་ཕམ་ཆོས་རྗེའི་ཞབས་ལ་གསོལ་བ་འདེབས། །བདུད་སྡེ་བྱམས་པའི་དཔུང་གིས་འཇོམས་པ་དང། །ཚོགས་གཉིས་ཐབས་
མཁས་ལམ་གྱིས་རྫོགས་པ་དང། །རྒྱལ་བ་མཉེས་པའི་ཀུན་སྤྱོད་འབའ་ཞིག་གིས། །ཉིན་མཚན་གཡེལ་བ་མེད་པར་བྱིན་གྱིས་རློབས། །བདེ་གཤེགས་སྔ་མས་བཏང་སྙོམས་མཛད་པ་ཡིས། །གྲངས་
མེད་འགྲོ་ལ་བརྩེ་བས་མ་བཟོད་ནས། །ཞིང་འདིར་བྱང་ཆུབ་སྙིང་པོར་གཤེགས་འགྱུར་བ། །མི་ཕམ་ཆོས་རྗེའི་ཞབས་ལ་གསོལ་བ་འདེབས། །མགོན་པོ་ཁྱོད་ཀྱིས་བྱང་ཆུབ་མཆོག་བརྙེས་ནས། །
སྐལ་ལྡན་འགྲོ་ལ་ཆོས་འཁོར་བསྐོར་བའི་ཚེ། །ཐོག་མ་ཁོ་ནར་ཁྱོད་གསུང་བདུད་རྩིའི་རོས། །ཉོན་མོངས་ནད་ཀུན་སེལ་བར་བྱིན་གྱིས་རློབས། །དགའ་ལྡན་གནས་སུ་གྲངས་མེད་ལྷ་རྣམས་ལ། །ཐེག་

[027B] །ཕུན་ཚོགས་ཆོས་སྐུའི་གོ་འཕང་མཆོག་སྩོལ་བ། །མི་ཕམ་ཆོས་རྗེའི་ཞབས་ལ་གསོལ་བ་འདེབས། །ཚེ་འདིའི་ཕུན་ཚོགས་རྩ་རྩེའི་ཟིལ་པ་བཞིན། །མི་རྟག་སྙིང་པོ་
མེད་པར་རྟོགས་པ་དང། །ལན་ཅིག་ཙམ་ཞིག་རྙེད་པའི་དལ་འབྱོར་འདི། །རྟག་ཏུ་དོན་ལྡན་བྱེད་པར་བྱིན་གྱིས་རློབས། །འབད་པས་བསྒྲུབས་ཀྱང་ངེས་པར་འདོར་དགོས་པའི། །རྙེད་དང་བཀུར་སྟིའི་ཆོས་ལས་
ཡིད་ལོག་སྟེ། །གཏན་གྱི་བདེ་བསྒྲུབ་བྱེད་དམ་པའི་ཆོས། །རྩེ་གཅིག་ཉམས་སུ་ལེན་པར་བྱིན་གྱིས་རློབས། །ཞེས་རྗེ་བཙུན་བྱམས་པ་མགོན་པོ་ལ་བསྟོད་པའི་ཚིགས་སུ་བཅད་པ་འདི་ནི་རྒྱལ་ཁམས་པ་
བློ་བཟང་གྲགས་པའི་དཔལ་གྱིས་ཆོས་གྲྭ་ཆེན་པོ་སྐྱོར་མོ་ལུང་དུ་སྦྱར་བ་དགེ་ལེགས་སུ་གྱུར་ཅིག། །།ན་མོ་གུ་རུ་མེཉྫུ་གྷོ་ཥཱ་ཡ། རིང་ནས་གོམས་པའི་ཐུགས་རྗེའི་ཆབ་ཀྱིས་རང་བདེ་
འདོད་པའི་ཡིད་ཀྱི་མེ་དཔུང་བཅིལ། །ཟབ་མོའི་རང་བཞིན་ཇི་བཞིན་གཟིགས་པས་ཀུན་ཏུ་རྟོག་པའི་སྤྲོས་པའི་དྲ་བ་བཅད། །ཉིད་ཀྱིས་གཟིགས་གང་འགྲོ་ལ་བསྐྲུན་ཕྱིར་གཞན་ཕན་ཁུར་ཆེན་སྐྱོ་མེད་ཐུགས་
ཀྱིས་ཁྱར། །ལྷག་པའི་ལྷ་དེར་ཡིད་གཏད་དད་པའི་རླུང་གིས་བསྐྱོད་པའི་བསྟོད་ཚིག་མེ་ཏོག་ལ། །ཉིན་བྱེད་འཆར་ཀའི་མདངས་ཀྱིས་རབ་འཁྱུད་པའི། །ལྷུན་སྟུག་གསེར་གྱི་རི་བོའི་ངོས་བཞིན་དུ། །དམར་སེར་

[028A]༄༅། །འོད་ཀྱི་ཕུང་པོ་ལྷམ་མེ་བ། །འཇམ་དབྱངས་མཁྱེན་པའི་གཏེར་ཁྱོད་ཡུད་ཙམ་དགོངས། །མ་ལུས་ཞིང་དུ་འབད་པས་བཙལ་ན་ཡང། །ཁྱོད་ལས་གཞན་པའི་སྐྱབས་བཟང་མ་
མཆིས་པས། །བདག་ཡིད་ཁྱོད་ཀྱི་རྗེས་སུ་ཕྱོགས་པ་ནི། །ཉི་མས་གདུངས་པའི་གླང་ཆེན་པད་མ་ཚེར་བཞིན། །དེ་ཕྱིར་ཁྱོད་ཀྱི་ཡོན་ཏན་བརྗོད་ལ་བདག་ཡིད་ལ་ར་བ་སྐོང་པར་བྱེད་པ་ཡི། །གཏོང་བས་
མཛེས་པའི་སྦྱིན་བདག་མཐོང་བ་ན། །འབྱོར་པས་དམན་པའི་སློང་མོ་བ་བཞིན་གྱུར། །ཁྱོད་སྐུར་དབང་ཇི་བཞིན་མཐོ་ཞིང་དྲང། །ནྱ་གྲོའི་ལྗོན་པ་ལྟར་རྒྱས་ཆུ་ཞེང་གབ། །བཙོ་མའི་གསེར་ལྟར་དག་ཅིང་
གསལ་བ་ཡི། །པགས་པའི་མདོག་ནི་ལོགས་ཤིང་སྲབ་ལ་འཇམ། །རྒྱལ་མཚན་ཏོག་ལྟར་སྤྱི་གཙུག་གནས་སུ་ནི། །རིང་འཇམ་གནག་ལ་སྣུམ་པའི་རལ་པ་ཡི། །ཐོར་ཅོག་མཛེས་པར་བཅིངས་པའི་
ཟེར་བུན། ཟུར་ཕུད་ལྔ་ལྡན་ཅུང་ཟད་གཡོན་དུ་འཕྱང། །རིན་ཆེན་རྩེ་ཕྲན་རྣམས་ཀྱིས་མཛེས་བྱས་པའི། །དབྱིབས་ལེགས་གདུགས་བཞིན་ཀུན་ནས་རྒྱས་པའི་དབུ། །སྐྲ་མཚམས་མཐོ་བར་ལེགས་
པར་ཕྱེད་པ་ཡི། །དཔྲལ་བའི་དབྱེས་ནི་ཟླ་བ་རྒྱས་པ་བཞིན། །ཀུན་ད་དུང་པདྨའི་རྩ་བ་ལྟར། །དཀར་གསལ་གཡས་སུ་འཁྱིལ་ལེགས་རི་མོ་ཅན། །དག་པའི་དངུལ་གྱི་འབུར་དང་འདྲ་བ་ཡི། །དྲི་མེད་

[028B] །ཁ་དོག་གནག་ཅིང་ཅུང་ཟད་གུག་པ་ཡི། །འཇམ་སྣུམ་སྤུ་མཉམ་སྨིན་ཚུགས་རིང་པོ་ཅན། །སྟུག་ཅིང་འཇམ་ལ་མ་འདྲེས་བསྒྲིགས་ལེགས་པ། །ཁྱུ་མཆོག་བཞིན་དུ་
རྫི་མ་ཡིད་དུ་འོང། །ཨུཏྤལ་མཐིང་ཁའི་འདབ་མ་ཇི་བཞིན་དུ། །སྤྱན་དཀྱུས་རིང་པོ་ཅུང་ཟད་ཟུམ་པ་ཡི། །དཀར་ནག་ཆ་རྣམས་མ་འདྲེས་མཛེས་པ་ནི། །འདམ་སྐྱེས་འདབ་མ་ཀུན་ནས་རིངས་པ་བཞིན། །
རིམ་པར་འཚམ་ཞིང་ཀུན་ཏུ་མཐོ་བའི་ཤངས། །བིམ་པ་ལྟར་དམར་ཡིད་དུ་འོང་བའི་མཆུ། །དཀར་ཞིང་ཚད་མཉམ་ཐགས་བཟང་བཞི་བཅུའི་ཚེམས། །འགྲམ་པ་ཟླུམ་རྒྱས་རི་དྭགས་རྒྱལ་པོ་བཞིན། །
སྲབ་མཉེན་རོ་མཆོག་མྱོང་བའི་ལྷགས་ཀྱིས་ནི། །ཞལ་གྱི་དཀྱིལ་འཁོར་ཀུན་ཏུ་ཁེབས་པར་མཛད། །སྙན་ཤལ་བཟང་པོ་རིང་དུ་འཕྱང་བའི་རྩེར། །རིན་ཆེན་དུ་མས་སྤྲས་པའི་རྣ་ཆ་གཡོ། །གཟི་འོད་འཁྱུག་
པའི་རིན་ཆེན་ཕྲེང་བའི་རྒྱན། །གང་དུ་འཕྱང་བའི་དྲི་མེད་མགྲིན་པ་ནི། །མཛེས་པའི་གསེར་གྱི་བུམ་པའི་མགྲིན་པ་བཞིན། །རྩ་ཡི་དྲ་བ་མི་མངོན་ཟླུམ་ཞིང་རྒྱས། །ཕྱག་ཞབས་བོལ་དང་ཕྲག་གོང་ལྟག་པའི་
ཕྱོགས། །ཡོངས་སུ་གང་བས་མི་མཉམ་མེད་པའི་སྐུ། །གདོང་ལྔ་པ་བཞིན་ཀུན་ནས་རྒྱས་པའི་སྟོད། །ལྷུན་པོའི་ངོས་ལྟར་རབ་ཏུ་ཡངས་པའི་བྲང། །དཔུང་པའི་མགོ་ནི་ལེགས་པར་ཟླུམ་པའི་ཕྱག་གླང་

[029A]༄༅། །པོའི་རྒྱལ་པོའི་སྣ་ལྟར་རིང་ཞིང་མཛེས། །ཉི་ཤུའི་སོར་མོ་མཛེས་པའི་དྲ་བ་ཡིས། །ལེགས་པར་འབྲེལ་བ་ངང་པའི་རྒྱལ་པོ་བཞིན། །མདོག་སྣུམ་དམར་བའི་མདངས་ཆགས་སེན་
མོ་ཡི། །ཕྲེང་བས་རབ་ཏུ་དངར་བའི་སོར་མོ་ནི། །དཔག་བསམ་ཡལ་འདབ་གཞོན་ནུའི་ལྕུག་ཕྲན་ལྟར། །རིང་ཞིང་རྒྱས་ལ་འཇམ་ཞིང་གཞོན་ཤ་ཆགས། །གསལ་ཞིང་རྫོགས་ལ་སོ་སོར་མ་འདྲེས་པའི།།
རྩིབས་སྟོང་ལྡན་པའི་གསེར་གྱི་འཁོར་ལོ་མཆོག་ཕྱག་དང་ཞབས་ཀྱི་མཐིལ་ན་བཀྲ་བ་ནི། །རྒྱ་ལས་རྒྱ་ཡི་འབུར་ནི་གསལ་བ་བཞིན། །དཔུང་རྒྱན་གདུ་བུས་མཛེས་པར་བྱས་པ་ཡི། །གཡས་པའི་ཕྱག་ན་
དངོས་འཛིན་འཁྲི་ཤིང་གི་ལྗོན་པ་དྲུང་ནས་གཅོད་པའི་རལ་གྲི་ནི། །འབར་བའི་འོད་ཀྱི་དྲ་བ་འགྱེད་པ་བསྣམས། །ཞི་སྒོ་གཉིས་སུ་མེད་པའི་རྟེན་འབྲེལ་ལམ། །མ་ལུས་གསལ་བར་སྟོན་པའི་གླེགས་
བམ་མཆོག་ཨུཏྤལ་སྔོན་པོའི་ལྟེ་བར་གནས་པ་ཡི། །སྡོང་བུ་གཡོན་བའི་ཕྱག་གི་ཐུགས་ཀར་འཛིན། །རབ་འབྱམས་ཚོན་གྱིས་ཁ་བསྒྱུར་སྲབ་ལ་འཇམ། །སྣ་ཚོགས་དར་གྱི་སྨད་གཡོགས་གཡོ་
བའི་སྟེང། །སིལ་སིལ་སྒྲ་སྒྲོག་གསར་གྱི་འོག་པག་གིས། །ཡིད་འོང་རྐེད་སྐབས་ཀུན་ནས་མཛེས་པར་བསྡམས། །རྟ་མཆོག་བཞིན་དུ་གསང་གནས་སྦུབས་ནུབ། །འཇམ་ཞིང་ཕྲ་བ་སྤུའི་ཚོགས་རྣམས་

[029B] །ཟླ་མེད་རེ་རེར་བྱུང་ནས་གཡས་ཕྱོགས་སུ། །རིམ་གྱིས་འཁྱིལ་ནས་སྐུ་ལ་གྱེན་དུ་ཕྱོགས། །བགས་ཀྱིས་ཕྲ་ཞིང་ཟླུམ་པའི་བྱིན་པ་ལེགས། །ཞབས་ཀྱི་མཁྲེག་མ་ལོང་བའི་འབུར་གྱིས་དབེན། །རུས་སྦལ་
ལྟོ་བཞིན་ཞབས་མཐིལ་ཀུན་ནས་མཉམ། །ཞབས་ཀྱི་བཞི་ཆ་ཕྱིར་འཕགས་རྟིང་པ་ཡངས། །འདབ་དྲུག་པད་དཀར་དམར་སེར་ལྟེ་བའི་སྟེང། །དཀྱིལ་འཁོར་ཡོངས་རྫོགས་རྒྱུ་སྐར་བདག་པོའི་གདན། །གང་དེར་
སྒྲ་ལྡན་གདུ་བུས་མཁྲིག་མའི་ཕྱོགས། །མཛེས་པའི་ཞབས་གཉིས་རྡོ་རྗེའི་སྐྱིལ་ཀྲུང་མཛད། །བསོད་ནམས་ཚོགས་རབ་རབ་འབྱམས་རྒྱུ་ལས་འཁྲུངས་པའི་སྐུ་མཆོག་མཆོག་ཏུ་མཛེས་པ་ཁྱོད་ཀྱི་སྐུ། །ནམ་
མཁའི་མཐས་གཏུགས་གཏུགས་པ་མེད་པའི་ཞིང་མཆོག་ཀུན་དུ་དུ་མའི་འགྲོ་ལ་མིག་འཕྲུལ་བཞིན། །ལ་ལར་བལྟམ་ཞིང་ཞིང་གཞན་དུ་ཡང་བྱང་ཆུབ་ཚུལ་སྟོན་སྟོན་པ་ཁྱོད་ཀྱི་སྐུ་ཡི་ནི། །བཀོད་པ་མཆོག་
འདི་འདི་དང་གཞན་དུ་མ་ལུས་འགྲོ་ཀུན་ཀུན་མཁྱེན་གྱུར་ཀྱང་བརྗོད་མི་ནུས། །ལི་ཁྲིའི་རྒྱ་མཚོར་རྟ་བདུན་འོད་སྟོང་ལྷུང་བ་བཞིན། །བལྟ་བས་མི་ངོམས་འོད་ཕུང་ཕྱོགས་བཅུར་འཕྲོ་བའི་སྐུ། །གང་དེ་ཅུང་ཟད་
བསྟོད་པའི་བསོད་ནམས་དེ་ཡི་བདག་འཇམ་དབྱངས་སྐུ་མཛེས་མིག་གི་ལམ་དུ་འབྲལ་མེད་ཤོག་ནམ་ཞིག་ཁྱོད་སྐུ་མཐོང་བར་གྱུར་མ་ཐག་སྲིད་པར་རིང་དུ་འཁྱམས་པས་དུབ་པ་བདག་ལོག་པའི་ལམ་

[030A]༄༅། །དུ་སོང་བའི་མ་རུངས་ཡིད། །བྱང་ཆུབ་སེམས་ཀྱི་དབང་དུ་འགྱུར་བར་ཤོག་གཞན་ཡང་གཟུངས་དང་མངོན་ཤེས་རྣམ་ཐར་སྒོ། །མུ་མཐའ་མེད་པའི་ཏིང་འཛིན་ཚོགས་ཐོབ་ནས། །ཞིང་
ཁམས་བྱེ་བར་གྱལ་རྣམས་བལྟ་བའི་ཕྱིར། །དཔག་མེད་ལུས་ཀྱི་བཀོད་པ་སྟོན་པར་ཤོག་དེར་ནི་མང་དུ་ཐོས་པའི་མཐར་སོན་ཏེ། །མཐའ་ཡས་འགྲོ་བ་ཆོས་ཀྱིས་ཚི་མ་བྱས་ནས། །རིང་པོར་མི་ཐོགས་
རྒྱལ་བ་ཀུན་གྱི་གཙོ། །ངག་གི་དབང་པོའི་སྐུ་མཆོག་ཐོབ་པར་ཤོག་རྗེ་བཙུན་འཇམ་པའི་དབྱངས་ལ་བསྟོད་པ་འཇམ་དབྱངས་མཉེས་པར་བྱེད་པའི་བསྟོད་སྤྲིན་རྒྱ་མཚོ་ལས་སྐུ་ལ་བསྟོད་པའི་སྐབས་ཏེ་
དང་པོའོ།། །།འོད་སྟོང་ཟེར་གྱིས་ཕྱེ་བའི་གུར་གུམ་གཟུགས། །དང་པའི་མེ་ལོང་དཀྱིལ་ན་གསལ་བ་བཞིན། །འགྱིང་ལེགས་དབང་པོའི་གཞུ་བཞིན་རབ་བཀྲ་བའི། །འཇམ་པའི་དབྱངས་
ཀྱིས་ངག་གི་དབང་ཕྱུག་སྩོལ། །ཕྱོགས་བཅུའི་ཞིང་ཀུན་ཀུན་ནས་འགེངས་པའི་སྒྲ་སྐད་ཀྱི་དབྱེ་བ་མཐའ་ཡས་པ། །སེམས་ཅན་ཀུན་ཡིད་ཡིད་དང་མཐུན་པར་ཚིམ་བྱད་བྱེད་པོའི་གདངས་ཀྱང་ཟིལ་
གནོན་པ། །ཁྱོད་ཀྱི་གསུང་དབྱངས་དབྱངས་ཀྱི་ང་རོའི་དཀྱིལ་འཁོར་འཁོར་བ་སྲིད་དུ་རྒྱུན་ཆགས་པའི། །སྙན་པའི་གསུང་གང་གང་གི་རྣ་བའི་ལམ་དུ་ལྷུང་ན་ན་རྒ་འཆི་བ་འཕྲོག་པར་བྱེད། །གསུང་མཉེན་

[030B] །དག་ཅིང་དི་མེད་འོད་གསལ་སྙན་ལ་འཇེབས། །མཉན་པར་འོས་ཤིང་མི་ཚུགས་སྙན་ཞིང་དུལ། །མི་རྩུབ་མི་བརླང་རང་དུལ་རྣ་བར་སྙེན། །ལུས་སེམས་སྙིང་ནི་ཚིམ་བྱེད་དགའ་
བདེ་སྐྱེད། །གདུང་མེད་ཀུན་ཏུ་ཤེས་བྱ་རྣམ་རིག་བྱ། །རྣམ་གསལ་དགའ་བྱེད་མངོན་པར་དགའ་བྱེད་ཅིང། །ཀུ་ཤེས་ཅིང་རྣམ་པར་བྱེད། །རིགས་ཤིང་འབྲེལ་ལ་ཟློས་པའི་སྐྱོན་དང་བྲལ། །
སེང་གེ་གླང་ཆེན་འབྲུག་དང་ལག་འགྲོའི་དབང། །དྲི་ཟ་ཀ་ལ་པིང་ཀ་ཚངས་པ་དང། །ཤང་ཤང་ཏེའུ་དབང་པོའི་དབྱངས་ལྟར་སྙན། །རྔ་སྒྲ་མ་ཁེངས་མི་དམའ་ཀུན་རྗེས་ཞུགས། །ཚིག་ཟུར་ཕྱིན་ཅིང་མ་ཚང་མེད་
པ་དང། །མ་ཞུམ་མི་ཞན་རབ་དགའ་ཁྱབ་ཅིང་ཆུབ། །རྒྱུན་ཆགས་འབྲེལ་ཞིང་སྒྲ་ཀུན་རྫོགས་པར་བྱེད། །དབང་པོ་ཀུན་ཚིམ་མ་སྨད་མི་འགྱུར་ལ། །མ་བརྟགས་འཁོར་གྱི་དཀྱིལ་འཁོར་ཡོངས་སུ་གྲགས། །
དུག་གསུམ་སེལ་བྱེད་བདུད་དཔུང་ཚར་གཅོད་ཅིང། །རྣམ་པ་ཀུན་གྱི་མཆོག་དང་ལྡན་པར་འབྱུང། །དེ་ལྟར་བཞི་ཡིས་ལྷག་པའི་དྲུག་ཅུའི་དབྱངས། །གསུང་གཅིག་ཉིད་ལའང་མ་ཚང་མེད་པར་ནི། །ཇི་སྲིད་ནམ་
མཁའི་མཐས་ཁྱབ་དེ་སྲིད་དུ། །སྐལ་ལྡན་རྣ་བའི་ལམ་དུ་བདེ་བ་སྟེར། །དེ་ཚེ་ཉེ་བར་གནས་ལ་ཧ་ཅང་ཆེ་བར་མི་སྣང་རིང་ན་གནས་ལ་ཆུང་མིན་པར། །སྣ་ཚོགས་ཚོན་དང་ཕྲད་པའི་ཤེལ་བཞིན་གྲངས་མེད་གདུལ་

[031A]༄༅། །བྱའི་རང་རང་སྐད་དང་མཐུན་པར་ནི། །སྤྱི་གཙུག་མཛོད་སྤུ་མགྲིན་པ་ལ་སོགས་ཁྱོད་སྐུའི་ཆ་ཤས་ཀུན་ནས་འབྱུང་བར་རབ་སྟོན་ཀྱང། །དེ་དག་ཀུན་ལ་རྟོག་པ་ཉེར་ཞི་འདི་ནི་ནམ་མཁས་
ཚངས་དབྱངས་སྒྲོག་ན་མཚོན་པར་ནུས། །གློག་དམར་མཛེས་པའི་སྐེ་རགས་བཅིངས་པ་ཡི། །ཆར་སྤྲིན་ནང་གི་འབྲུག་སྒྲ་ཟབ་མོ་བཞིན། །འཇམ་དབྱངས་གསུང་བསྟོད་བསོད་ནམས་འདི་ཡིས་བདག་
ཁྱོད་གསུང་རྣ་བའི་ལམ་དུ་འབྲལ་མེད་ཤོག་གསུང་རྒྱུན་རྣ་བའི་བུ་གར་ཞུགས་མ་ཐག་སྐལ་ལྡན་རྗེས་འཛིན་ལོག་སྨྲ་ཚོར་གཅོད་ཅིང། །སྡེབ་ལེགས་ཚིག་གི་བློ་གསལ་ཡིད་འཕྲོག་པའི། །འཆད་
རྩོད་རྩོམ་པའི་གནས་རྣམས་མཐར་སོན་ཤོག་ཐ་དད་འགྲོ་བའི་སྐད་ལ་ཐོགས་མེད་པའི། །ངེས་ཚིག་སོ་སོ་ཡང་དག་རིག་པ་མཆོག་བདེ་བླག་ཐོབ་ནས་འགྲོ་བ་ཐམས་ཅད་ཀྱི། །ཐེ་ཚོམ་གཅོད་པའི་
མཆོག་ཏུ་བདག་གྱུར་ཅིག་ཁྱོད་ཀྱིས་ཇི་ལྟར་རྗེས་སུ་གདམས་པ་ཡི། །གསུང་གི་མཚམས་ལས་ནམ་ཡང་མི་འདའ་བར། །གུས་པས་རྩེ་གཅིག་ཉམས་སུ་བླངས་པ་ཡིས། །གསུང་གི་དབང་ཕྱུག་མྱུར་
དུ་འགྲུབ་པར་ཤོག་རྗེ་བཙུན་འཇམ་པའི་དབྱངས་ལ་བསྟོད་པ་འཇམ་དབྱངས་མཉེས་པར་བྱེད་པའི་བསྟོད་སྤྲིན་རྒྱ་མཚོ་ལས་གསུང་ལ་བསྟོད་པའི་སྐབས་ཏེ་གཉིས་པའོ།། །།

[031B]མདོག་ལེགས་ཤེས་བྱ་མ་ལུས་ལྷང་ངེར་མཁྱེན། །མཁྱེན་རབ་དབང་ཕྱུག་འཇམ་དབྱངས་འགྲོ་བའི་སྐྱབས། །སྐྱབས་མཆོག་ཁྱོད་ཀྱིས་རབ་འབྱམས་ཤེས་རབ་
སྩོལ། །དངོས་འཛིན་ཆང་གིས་རབ་ཏུ་མྱོས་པས་བླང་དོར་དཔྱོད་པའི་བློ་གྲོས་ཉམས། །ཉོན་མོངས་གདུག་པའི་སྣ་ཡི་ལག་པས་དགེ་བའི་ལྗོན་པ་ཀུན་ཏུ་འཇོམས། །སྲེད་པའི་ཞགས་པས་ཡིད་ནི་དྲངས་པས་རྙེད་
བཀུར་གླང་མོའི་ཕྱིར་འབྲང་བ། །བག་མེད་ནགས་ཁྲོད་ཀུན་ཏུ་རྒྱུ་བའི་གདུལ་དཀའི་ཡིད་ཀྱི་གླང་པོ་ཆེ། །དྲན་ཤེས་བག་ཡོད་ཐག་བས་དམ་བཅིངས་ནས། །ཡང་དག་རིགས་པའི་ལྕགས་ཀྱུ་རྣོན་པོ་ཡིས། །འཕཌ་
མཆོག་བྱེ་བས་བགྲོད་ཅིང་བསྡགས་པ་ཡི། །རྟེན་འབྲེལ་དམ་པའི་ལམ་བཟང་སྲོལ་དུ་བཙུད། །ཚུལ་དེ་སྐྱོ་མེད་བརྩོན་པའི་ཤུགས་དྲག་གིས། །དཔག་མེད་བསྐལ་པར་ཡང་དང་ཡང་གོམས་པས། །སྒྱུ་མ་ལྟ་
བུའི་ཏིང་འཛིན་རྡོ་རྗེ་ཡིས། །མཐར་འཛིན་རི་བོ་མིང་གི་ལྷག་མར་མཛད། །སླར་ཡང་མཐའ་ཡས་རྒྱལ་བའི་དབང་པོ་རྣམས། །རབ་མཆོག་མཆོད་སྤྲིན་རྒྱ་མཚོས་མཉེས་བྱས་པས། །དྲི་མེད་མགུར་ནས་ཚངས་
དབྱངས་ང་རོ་ཡིས། །དགོངས་པ་གཅིག་གིས་གསུངས་པའི་གདམས་པ་མཆོག་སྲིད་པའི་ནད་བརྒྱ་དྲུངས་འབྱིན་བདུད་རྩིའི་ཟས། །རྒྱུན་དུ་བསྟན་པས་བགྲོད་པར་ཆེས་དཀའ་བའི། །རྒྱལ་སྲས་སྦྱོད་པ་རླབས་

[032A]༄༅། །ཆེའི་ཕ་རོལ་ཏུ། །བགྲོད་པའི་བློ་གྲོས་ལུས་སྟོབས་རྒྱས་པ་ན། །མཐའ་དག་འཛིན་པས་ནམ་ཡང་མི་བརྫི་ཞིང། །མ་ལུས་འཁྲུལ་སྣང་འཇོམས་ལ་ཐོགས་མེད་པའི། །ཏིང་འཛིན་ཀུན་གྱི་གཙོ་བོར་གྱུར་པ་
གང། །རྡོ་རྗེ་ལྟ་བུར་གྲགས་པའི་ཏིང་ངེ་འཛིན། །ཁྱོད་ཀྱིས་མངོན་དུ་མཛད་པ་དེ་ཡི་མཐུས། །སྒྱུ་མ་ལྟ་བུའི་ཡུལ་གྱི་སྣང་བ་དང། །རྨི་ལམ་ལྟ་བུར་གསལ་ཞིང་རིག་པའི་བློ། །མྱོང་སྣང་མ་ལུས་ཆོས་ཀྱི་དབྱིངས་སུ་ཞུགས་
དེ་ཕྱིར་རྩ་བ་ཉམས་པའི་ལྗོན་ཤིང་བཞིན། །མ་ལུས་འཛིན་པའི་ས་བོན་དྲུངས་ཕྱུང་བས། །སྐྱོབ་པ་ཁྱོད་ལ་ནམ་མཁའི་ཇི་སྲིད་དུ། །ཆོས་ཀྱི་སྐུ་ལས་གཡོ་བ་ག་ལ་ཞིག་དེ་ལྟར་མགོན་ཁྱོད་ཆོས་ཀྱི་དབྱིངས་ལས་
ཅུང་ཟད་གཡོ་བ་མེད་བཞིན་དུ། །དུ་མའི་ཤེས་བྱ་གསལ་བར་སྣང་བ་མེ་ལོང་ནང་དུ་གཟུགས་བརྙན་ནམ། །ནམ་མཁའི་ལམ་ན་འཇའ་ཚོན་བཞིན་དུ་སོ་སོར་མ་འདྲེས་རྫོགས་པར་མཁྱེན། །མཁྱེན་བཟང་ཁྱོད་ཀྱི་མཁྱེན་
པ་དེ་ཡང་སྐད་ཅིག་ཉིད་ལ་དེ་ལྟར་ལགས། །སྦྱིན་ལས་འབྱོར་ལྡན་གནས་ཡིན་དབུལ་པོ་མིན། །སེར་སྣས་དབུལ་པོའི་གནས་ཡིན་འབྱོར་ལྡན་མིན། །དེ་སོགས་རྟེན་འབྲལ་མི་བསླུའི་གནས་ཀུན་མཁྱེན། །
དེ་ཕྱིར་ཁྱོད་ནི་སྨྲ་བའི་གཙོ་བོ་ལགས། །ཐོག་མེད་སྲིད་པར་སོང་བ་ཐམས་ཅད་ཀྱི། །དགེ་དང་མི་དགེའི་ལས་ཚུལ་འབྲས་བུར་བཅས། །གང་དེ་ཁྱོད་ཀྱི་མངོན་དུ་མ་གྱུར་མེད། །དེ་སླད་ཁྱོད་གསུང་འབྲས་མེད་མ་མཆིས་

[032B] །ཆགས་ལ་གནས་ཤིང་སྡང་ལ་མོས་པ་དང། །དེ་ལས་བཟློག་སོགས་མོས་པ་སྣ་ཚོགས་ཚུལ། །མངོན་སུམ་གཟིགས་ཕྱིར་ཁྱོད་ཀྱི་མཛད་པ་ཀུན། །འགྲོ་ལ་དོན་དུ་མི་འགྱུར་ཡོད་མ་ལགས། །བཅོ་
བརྒྱད་ཁམས་ཀྱི་རབ་དབྱེ་མཐའ་དག་ལ། །ཁྱེད་ལ་ལྐོག་ཏུ་གྱུར་པ་གང་ཡང་མེད། །དེ་ཕྱིར་ཁྱོད་ནི་གདུལ་བྱའི་གནས་རྣམས་ཀྱི། །གདུལ་བའི་དུས་ལས་ཅུང་ཟད་གདའ་མ་ལགས། །སྲིད་པར་རྒྱུ་བ་རྣམས་ཀྱི་དད་སོགས་
ཀྱི། །དབང་པོ་རྣོ་རྟུལ་དབང་པོ་མེད་པ་ལ། །མཁྱེན་པ་ཐོགས་མེད་འཇུག་པ་དེ་སླད་ཁྱོད། །ཆོས་སྟོན་ཚུལ་ལ་ཤིན་ཏུ་མཁས་པ་ལགས། །མངོན་པར་མཐོ་ཞིང་ངེས་པར་ལེགས་པ་དང། །ངན་སོང་གནས་རྣམས་
ཀུན་ཏུ་བགྲོད་པའི་ལམ། །ཀུན་ལ་མཁྱེན་པ་སྒྲིབ་པ་མེད་པའི་ཕྱིར། །ཁྱོད་ནི་འགྲོ་བའི་བཤེས་གཉེན་བཟང་པོ་ལགས། །བསམ་གཏན་གཟུགས་མེད་སེང་གེ་རྣམ་པར་བསྒྱིངས། །ཐོད་རྒལ་ལ་སོགས་
ཏིང་འཛིན་མཐའ་དག་གི། འཇུག་ལྡང་ཀུན་བྱང་ཚུལ་ལ་མ་རྨོངས་པས། །སྙོམས་འཇུག་རྣམས་ཀྱི་ཕ་རོལ་སོན་པ་ལགས། །ཐོགས་མེད་འཁོར་བར་ཡོངས་སུ་འདྲིས་བགྱིས་པའི། །རང་
གཞན་ཚེ་རབས་དོན་རྟོགས་དང་བཅས་པ། །སྐད་ཅིག་ཙམ་གྱིས་ཁོང་དུ་ཆུད་པས་ན། །ཁྱོད་ནི་སྔོན་གྱི་མཐའ་ལ་མཁས་པ་ལགས། །འདི་ཙམ་དུས་ན་འདི་ནས་འཆི་འཕོ་ཞིང། །

[033A]༄༅། ། །ལེགས་སྤྱད་ཉེས་སྦྱད་ལས་རྣམས་ཇི་ལྟ་བར། །གང་དུ་སྐྱེ་བའི་གནས་ཀུན་རབ་མཁྱེན་པས། །ཁྱོད་ནི་ཕྱི་མའི་མཐའ་ལ་མཁས་པ་ལགས། །གང་ཞིག་ཟག་པ་ཟད་
པའི་མྱང་འདས་དང་གང་གིས་ཟད་བྱེད་འཕགས་ལམ་བརྒྱད་ཀྱི་ལམ། །དེ་དག་ཀུན་ལ་སྒྲིབ་མེད་མངོན་སུམ་སྤྱན། །དེ་ཕྱིར་ཁྱོད་ནི་སྐྱབས་ཀྱི་དམ་པ་ལགས། །དེ་ལྟར་གནས་དང་གནས་མིན་ལས་ཀྱི་
རྣམ་སྨིན་མོས་པ་འཇིག་རྟེན་ཁམས། །དབང་པོའི་རིམ་པ་ཀུན་འགྲོའི་ལམ་དང་ཉོན་མོངས་རྣམ་བྱང་སྔོན་གྱི་གནས། །འཆི་འཕོ་སྐྱེ་དང་ཟག་པ་ཟད་ལ་མཁྱེན་པ་ཐོགས་པ་མེད་འཇུག་པ། །གང་ལ་
མངའ་བ་ཁྱོད་ཀྱི་ཡུལ་དུ་མ་གྱུར་ཤེས་བྱའི་གནས་དེ་གང། །སྲིད་པར་འཁྱམས་པ་རྣམས་ཀྱིས་ཐོག་མེད་ནས། །བདག་བདེའི་ཕྱིར་དུ་གཞན་ལ་གནོད་པའི་ལམ། །དྲག་པོའི་རྩོལ་བས་ཀུན་ཏུ་
བསྟེན་ན་ཡང། །ངལ་བ་འབྲས་བུ་མེད་པས་གོལ་བ་ལྟར། །གཞན་ལ་ཅུང་ཟད་ཙམ་ཡང་མི་འཚེ་བར། །རང་ཉིད་ཕྱིར་དུ་ཉིན་མཚན་བར་མེད་པར། །བརྒྱ་ཕྲག་བརྩོན་པས་ཐར་པ་བསྒྲུབ་དེ་ཡང། །
ཡང་དག་ལམ་ལ་རྒྱབ་ཀྱིས་ཕྱོགས་པར་གཟིགས། །དེ་ཕྱིར་རྒྱལ་བ་ཀུན་གྱི་ལམ་གཅིག་པུ། །ལུས་ཅན་མཐའ་དག་རྗེས་སུ་འཛིན་པའི་མ། །རྒྱལ་སྲས་དཔའ་བོ་གཡུལ་དུ་འཇུག་པའི་གོ་སྙིང་

[033B] །སྡུག་བསྔལ་རྨི་ལམ་དུ་ཡང་མི་འདོད་ཅིང། །ཕུལ་བྱུང་བདེ་ལ་ཆོག་ཤེས་མེད་པར་ནི། །འགྲོ་བ་འདི་དག་ཁྱད་པར་ཡོད་མིན་ན། །གཞན་བདེ་ཡལ་བར་འདོར་རྣམས་ཆོས་
འཁྲུལ་བར། །བརྩེ་ལྡན་ཁྱོད་ཀྱིས་གཟིགས་ནས་བདག་དང་གཞན། །མཉམ་པ་ཉིད་དུ་མཐོང་བའི་བྱང་ཆུབ་སེམས། །ཐོག་མ་ཉིད་དུ་གོམས་པར་མཛད་པ་ཡིས། །སེམས་ཅན་ཐམས་ཅད་ཁྱོད་ཀྱིས་བདག་གིར་
བཟུང། །བདག་བདེར་སྲེད་པ་ཡང་དག་ལམ་གྱི་གེགས། །གཞན་ཉིད་གཅེས་འཛིན་ཡོན་ཏན་ཀུན་གྱི་གཏེར། །དེ་ཕྱིར་ཁྱོད་ཀྱི་བདག་གཞན་བརྗེ་བའི་ཚུལ། །ཡང་ཡང་གོམས་པས་འགྲོ་ཀུན་བདག་ཏུ་མཛད། །དེ་ལྟར་
སྙིང་རྗེའི་མ་ཡིས་ལན་མང་དུ། །ལུས་སྟོབས་རྫོགས་པར་བསྐྱངས་པའི་བཅོམ་ལྡན་ཁྱོད། །ཕུན་ཚོགས་ཡོན་ཏན་རྣམས་ཀྱི་མཐར་ཕྱིན་ཀྱང། །ཞི་བའི་བདེ་བས་འཕྲོག་པར་ག་ལ་འགྱུར། །འདབ་བཟང་དབང་པོ་ལྷ་
ཡི་ལམ་ཞུགས་པ། །དེར་གནས་མ་ཡིན་འཛིན་མར་མི་ལྟུང་ལྟར། །སྲིད་ཞིར་མི་གནས་ཁྱོད་ཐུགས་བསྟོད་པས་བདག། འཇམ་དབྱངས་མཁྱེན་བརྩེ་ཡིད་ལ་འབྲལ་མེད་ཤོག་མཐར་འཛིན་གོ་སྐབས་འཕྲོག་པའི་
ལྟ་བ་དང། །འགྲོ་ཀུན་བུ་སྡུག་ལྟར་མཐོང་སྙིང་རྗེ་གཉིས། །ཡིད་ལ་བདེ་བླག་ཉིད་དུ་གྲུབ་གྱུར་ནས། །ལུས་ཅན་ཐེག་པ་མཆོག་ལ་འཁྲིད་པར་ཤོག། །ཆོས་ཀུན་ཚིག་དོན་མི་བརྗེད་དྲན་པའི་གཟུངས། །དྲི་བ་ཀུན་གྱི་ལན་

[034A]༄༅། །ལྡོན་སྤོབས་པ་མཆོག་མྱུར་དུ་བསྐྱེད་ནས་ཆོས་ཀྱིས་ཕོངས་རྣམས་ལ། །ལེགས་བཤད་དགའ་སྟོན་འགྱེད་པར་བདག་གྱུར་ཅིག་སྣ་ཚོགས་གདུལ་བྱའི་བསམ་པ་ཇི་བཞིན་དུ། །མི་རྟོག་
བཞིན་དུ་རེ་བ་སྐོང་བ་ཡི། །འཇམ་དབྱངས་ཐུགས་ཀྱི་དཔལ་གྱིས་མྱུར་དུ་བདག་སྟོན་ཟླས་ནམ་མཁར་ཇི་བཞིན་མཛེས་གྱུར་ཅིག་རྗེ་བཙུན་འཇམ་པའི་དབྱངས་ལ་བསྟོད་པ་འཇམ་དབྱངས་མཉེས་པར་བྱེད་པའི་བསྟོད་
སྤྲིན་རྒྱ་མཚོ་ལས་ཐུགས་ལ་བསྟོད་པའི་སྐབས་ཏེ་གསུམ་པའོ།། །།ཕྱོགས་བཅུའི་ཞིང་ན་མཐའ་ཡས་རྒྱལ་བས་རྒྱུན་ཆད་མེད་པར་རབ་སྔགས་པ། །གང་གི་སྙན་པས་འཇིག་རྟེན་གསུམ་བཀང་འཇམ་པའི་
དབྱངས་ཞེས་རབ་ཏུ་གྲགས། །གང་དེའི་ཡོན་ཏན་ཅུང་ཟད་གུས་པས་བརྗོད་པའི་བསྟོད་སྤྲིན་རྒྱ་མཚོ་འདི། །གང་ཞིག་འཛིན་ཅིང་ཀློག་པ་དེ་ཡི་ཡིད་ལ་འཇམ་དབྱངས་མྱུར་འཇུག་ཤོག་ཅེས་རྗེ་བཙུན་འཇམ་པའི་
དབྱངས་ལ་བསྟོད་པ་འཇམ་དབྱངས་མཉེས་པར་བྱེད་པའི་བསྟོད་སྤྲིན་རྒྱ་མཚོ་ཞེས་བྱ་བ་འདི་ནི་མང་དུ་ཐོས་པའི་རྒྱལ་ཁམས་པ་བློ་བཟང་གྲགས་པའི་དཔལ་གྱིས་གངས་ཅན་ཁྲོད་ཀྱི་གངས་རིའི་དབང་པོའོ་དེ་གུང་
རྒྱལ་གྱི་ལྷ་ཞོལ་དུ་སྦྱར་བའི་ཡི་གེ་པ་ནི་སྡེ་སྣོད་འཛིན་པ་བྷ་དྲ་པཱ་ལའོ།། །།ཕྱོགས་དུས་ཀུན་གནས་སྐྱབས་གསུམ་བཀའ་སྡོད་བཅས། །ཉོན་མོངས་འགྲོ་ལ་མཁྱེན་བརྩེས་རབ་དགོངས་ནས།།

[034B] །འདིར་གཤེགས་མཆོད་སྤྲིན་རྒྱ་མཚོའི་དབུས་བཞུགས་གསེལ། །ལག་མཐིལ་ལྟར་མཉམ་རིན་ཆེན་རྒྱན་གྱིས་སྤྲས། །ལྗོན་ཤིང་ཆུ་མཚོས་བརྒྱན་པའི་ས་གཞིའི་
དབུས། །རིན་ཆེན་ལས་གྲུབ་གྲུ་བཞི་སྒོ་བཞི་པ། །པདྨ་ཉི་ཟླས་བརྒྱན་པའི་གདན་སྟིང་དུ། །ཐུགས་རྗེས་རྩོད་པའི་དུས་ཀྱི་གདུལ་བྱ་རྣམས། །རྣམ་གྲོལ་ལམ་ལ་འགོད་མཛད་འགྲོ་བའི་མགོན། །ཐུབ་པ་མཆོག་དང་
གནས་བརྟན་ཆེན་པོ་རྣམས། །འཁོར་དང་བཅས་པ་གནས་འདིར་གཤེགས་སུ་གསོལ། །ཕྱོགས་བཅུའི་རྒྱལ་བ་སྲས་བཅས་ཐམས་ཅད་དང། །ཤེས་རབ་མེ་འབར་ཉོན་མོངས་མཚོ་སྐེམ་ཤིང། །རྣམ་གྲོལ་བསོད་
ནམས་ཞིང་དུ་བཀས་བསྟོད་པའི། །ཕྱོགས་བཅུའི་ཉན་ཐོས་དགེ་འདུན་བཞུགས་སོ་འཚལ། །ཡོན་སྦྱོར་མཆོད་པའི་གནས་སུ་སྤྱན་འདྲེན་ན། །འགྲོ་བའི་དོན་ཕྱིར་མཆོད་ཀྱིས་གཤེགས་སུ་གསོལ། །འགྲོ་བའི་
མགོན་པོ་ཤཱཀྱ་སེང་གེ་ཡིས། །སངས་རྒྱས་བསྟན་པ་གང་གི་ཕྱག་ཏུ་བཞག་གསུང་རབ་རིན་ཆེན་སྒྲོམ་གྱི་ཁ་འབྱེད་པ། །ཆོས་སྐྱོང་དགྲ་བཅོམ་ཆེན་པོ་བཞུགས་སོ་འཚལ། །དམ་ཆོས་སྤེལ་བའི་སླད་དུ་སྤྱན་འདྲེན་
ན༑ ༑འགྲོ་བའི་དོན་ཕྱིར་མཆོད་ཀྱིས་གཤེགས་སུ་གསོལ། །ཐུབ་པས་བཀའ་བསྒོས་བསྟན་པའི་རྒྱལ་མཚན་འཛིན། །ཡན་ལག་འབྱུང་དང་མ་ཕམ་ནགས་ན་གནས། །དུས་ལྡན་རྡོ་རྗེ་མོའི་བུ་བཟང་པོ་དང། གསེར་

[035A]༄༅། །བེའུ་བྷ་ར་དྷཱ་ཛ་གསེར་ཅན་མཆོག་འཕགས་པ་བ་ཀུ་ལ་དང་སྒྲ་གཅན་འཛིན། །ལམ་ཕྲན་བྷ་ར་དྷཱ་ཛ་བསོད་སྙོམས་ལེན། །ལམ་བསྟན་ཀླུའི་སྡེ་སྦེད་བྱེད་མི་ཕྱད་པ། །འཁོར་དང་བཅས་པ་
གནས་འདིར་གཤེགས་སུ་གསོལ། །སྤངས་དང་ཡེ་ཤེས་ཕུན་ཚོགས་སངས་རྒྱས་ཀྱང། །གདུལ་བྱའི་དབང་གི་ཉན་ཐོས་ཚུལ་འཛིན་པ། །ཁྱད་པར་ཅན་གྱི་འཕྲིན་ལས་ཆོས་སྐྱོང་བའི། །གནས་བརྟན་བཅུ་དྲུག་
འདིར་བྱོན་གདན་ལ་བཞུགས། །བདེ་གཤེགས་བཀའ་ལུང་གཙོར་མཛད་བསྟན་པ་བསྲུང། །རང་དོན་དོར་ནས་འཁོར་བའི་ནགས་ཚལ་དུ། །གཞན་དོན་ལྷུར་མཛད་གནས་བརྟན་བཅུ་དྲུག་པོ། །དམ་བཅས་ཐུགས་
རྗེའི་དབང་གིས་གནས་འདིར་གཤེགས། །དགེ་བསྙེན་སྐྱབས་གསོལ་བདེན་པའི་ཚིག་བརྟན་པ། །དཀོན་མཆོག་གསུམ་གྱི་ཞམ་འབྲིང་མཆིས་སོ་འཚལ། །བསོད་ནམས་རིན་ཆེན་ཀླིང་དུ་སྦྱན་འདྲེན་ན། །འགྲོ་
བའི་དོན་ཕྱིར་མཆོད་ཀྱིས་གཤེགས་སུ་གསོལ། །བཅོམ་ལྡན་འདིར་ནི་བྱོན་པ་ལེགས། །བདག་ཅག་བསོད་ནམས་སྐལ་བར་ལྡན། །ཇི་སྲིད་མཆོད་པ་བདག་བགྱིད་ན། །དེ་སྲིད་བཅོམ་ལྡན་བཞུགས་སུ་གསོལ་
གང་གི་དྲིན་གྱིས་བདེ་ཆེན་ཉིད། །སྐད་ཅིག་ཉིད་ལ་འཆར་བ་གང། བླ་མ་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུད། །བསྟན་པ་རྒྱས་པར་བྱིན་གྱིས་རློབས། །མགོན་པོ་ཐུགས་རྗེ་ཆེ་ལྡན་པ། །ཐམས་ཅད་

[035B] །བསོད་ནམས་ཡོན་ཏན་རྒྱ་མཚོའི་ཞིང། །དེ་བཞིན་གཤེགས་ལ་ཕྱག་འཚལ་ལོ། །བསྟན་པ་རྒྱས་པར་བྱིན་གྱིས་རློབས། །དག་པས་འདོད་ཆགས་བྲལ་བར་འགྱུར། །དགེ་བས་ངན་སོང་ལས་
གྲོལ་ཞིང། །གཅིག་ཏུ་དོན་དམ་མཆོག་གྱུར་པ། །ཞི་གྱུར་ཆོས་ལ་ཕྱག་འཚལ་ལོ། །བསྟན་པ་རྒྱས་པར་བྱིན་གྱིས་རློབས། །གྲོལ་ནས་གྲོལ་བའི་ལམ་ཡང་སྟོན། །བསླབ་པ་དག་ལ་རབ་ཏུ་གནས། །ཞིང་གི་དམ་པ་
ཡོན་ཏན་ལྡན། །ཚོགས་མཆོག་དགེ་འདུན་ལ་ཕྱག་འཚལ། །བསྟན་པ་རྒྱས་པར་བྱིན་གྱིས་རློབས། །ཁམས་གསུམ་པ་ཡི་འགྲོ་ཀུན་གྱི། །ངན་སོང་ཐམས་ཅད་སྦྱོང་མཛད་པ། །ཆོས་ཀྱི་འཁོར་ལོ་བསྐོར་མཛད་པའི་
ཤཱ་ཀྱ་སེང་གེ་དེ་ལ་འདུད། །བསྟན་པ་རྒྱས་པར་བྱིན་གྱིས་རློབས། །ཉེས་པ་ཀུན་ལས་རྣམ་གྲོལ་ཅིང། །ཡོན་ཏན་ཀུན་གྱིས་བརྒྱན་པ་པོ། །སེམས་ཅན་ཀུན་གྱི་གཉེན་གདིག་པུ། །ཐམས་ཅད་མཁྱེན་ལ་ཕྱག་
འཚལ་ལོ། །བསྟན་པ་རྒྱས་པར་བྱིན་གྱིས་རློབས། །གང་གིས་སྐྱེ་དང་འཇིག་པ་དག། །ཚུལ་འདི་ཡིས་ནི་སྤངས་གྱུར་པ། །རྟེན་ཅིང་འབྲེལ་བར་འབྱུང་གསུང་བའི། །ཐུབ་དབང་དེ་ལ་ཕྱག་འཚལ་ལོ། །བསྟན་པ་རྒྱས་པར་
བྱིན་གྱིས་རློབས། །མཚུངས་མེད་བལྟ་བས་མི་ངོམས་ཤིང། །གསེར་གྱི་མདོག་ཅན་མཛེས་པའི་སྐུ། །ཞལ་གཅིག་ཕྱག་གཉིས་སྐྱིལ་ཀྲུང་བཞུགས། །ས་གནོན་མཉམ་གཞག་མཛད་ཕྱག་འཚལ། །བསྟན་པ་རྒྱས་པར་

[036A]༄༅། །བྱིན་གྱིས་རློབས། །གངས་རི་ཆེན་པོ་ཏེ་སེ་ལ། །འཕགས་པ་གནས་བརྟན་ཡན་ལག་འབྱུང། །དགྲ་བཅོམ་སྟོང་དང་སུམ་བརྒྱས་བསྐོར། །སྤོས་ཕོར་རྔ་ཡབ་འཛིན་ཕྱག་འཚལ། །བསྟན་པ་
རྒྱས་པར་བྱིན་གྱིས་རློབས། །དྲང་སྲོང་རི་ཡི་ངོས་ཤེལ་ན། །འཕགས་པ་གནས་བརྟན་མ་ཕམ་པ། །དགྲ་བཅོམ་བརྒྱ་ཕྲག་གཅིག་གིས་བསྐོར། །ཕྱག་གཉིས་མཉམ་གཞག་མཛད་ཕྱག་འཚལ། །བསྟན་
པ་རྒྱས་པར་བྱིན་གྱིས་རློབས། །ལོ་མ་བདུན་པའི་རི་ཕུག་ན། །འཕགས་པ་གནས་བརྟན་ནགས་ན་གནས། །དགྲ་བཅོམ་སྟོང་དང་བཞི་བརྒྱས་བསྐོར། །སྡིགས་མཇུབ་རྔ་ཡབ་འཛིན་ཕྱག་འཚལ། །བསྟན་པ་རྒྱས་
པར་བྱིན་གྱིས་རློབས། །འཛམ་བུ་གླིང་གི་ཟངས་གླིང་ན། །འཕགས་པ་གནས་བརྟན་དུས་ལྡན་ནི། །དགྲ་བཅོམ་སྟོང་དང་ཆིག་བརྒྱས་བསྐོར། །གསེར་གྱི་རྣ་ཀོར་འཛིན་ཕྱག་འཚལ། །བསྟན་པ་རྒྱས་པར་བྱིན་གྱིས་
རློབས། །སིངྒ་ལ་ཡི་གླིང་ན་ནི། །གནས་བརྟན་རྡོ་རྗེ་མོ་ཡི་བུ། །དགྲ་བཅོམ་སྟོང་ཕྲག་གཅིག་གིས་བསྐོར། །སྡིགས་མཛུབ་རྔ་ཡབ་འཛིན་ཕྱག་འཚལ། །བསྟན་པ་རྒྱས་པར་བྱིན་གྱིས་རློབས། །ཆུ་བོ་ཡ་མུ་ནའི་གླིང་
ན༑ ༑འཕགས་པ་གནས་བརྟན་བཟང་པོ་ནི། །དགྲ་བཅོམ་སྟོང་དང་ཉིས་བརྒྱས་བསྐོར། །ཆོས་འཆད་མཉམ་གཞག་མཛད་ཕྱག་འཚལ། །བསྟན་པ་རྒྱས་པར་བྱིན་གྱིས་རློབས། །གནས་མཆོག་དམ་པ་ཁ་ཆེ་

[036B] ༑འཕགས་པ་གནས་བརྟན་གསེར་བེའུ། །དགྲ་བཅོམ་ཆེན་པོ་ལྔ་བརྒྱས་བསྐོར། །རིན་ཆེན་ཞགས་པ་འཛིན་ཕྱག་འཚལ། །བསྟན་པ་རྒྱས་པར་བྱིན་གྱིས་རློབས། །ནུབ་ཀྱི་བ་ལང་སྤྱོད་གླིང་ན། །བྷ་ར་དཧྭ་ཛ་
གསེར་ཅན་ནི། །དགྲ་བཅོམ་ཆེན་པོ་བདུན་བརྒྱས་བསྐོར། །ཕྱག་གཉིས་མཉམ་གཞག་མཛད་ཕྱག་འཚལ། །བསྟན་པ་རྒྱས་པར་བྱིན་གྱིས་རླབས། །བྱང་གི་སྒྲ་མི་སྙན་ན་ནི། །འཕགས་པ་གནས་བརྟན་བ་ཀུ་
ལ། །དགྲ་བཅོམ་ཆེན་པོ་དགུ་བརྒྱས་བསྐོར། །ཕྱག་གཉིས་ནེའུ་ལེ་འཇིན་ཕྱག་འཚལ། །བསྟན་པ་རྒྱས་པར་བྱིན་གྱིས་རླབས། །བྲི་ཡང་ཀུ་ཡི་གླིང་ན་ནི། །འཕགས་པ་གནས་བརྟན་སྒྲ་གཅན་འཛིན། །དགྲ་
བཅོམ་སྟོང་དང་ཆིག་བརྒྱས་བསྐོར། རིན་ཆེན་བྲོག་ཞུ་འཛིན་ཕྱག་འཚལ། །བསྟན་པ་རྒྱས་པར་བྱིན་གྱིས་རློབས། །བྱ་རྒོད་ཕུང་པོའི་རི་བ་ལ། །འཕགས་པ་གནས་བརྟན་ལམ་ཕྲན་བསྟན། །དགྲ་བཅོམ་སྟོང་
དང་དྲུག་བརྒྱས་བསྐོར། །ཕྱག་གཉིས་མཉམ་གཞག་མཛད་ཕྱག་འཚལ། །བསྟན་པ་རྒྱས་པར་བྱིན་གྱིས་རླབས། །ཤར་གྱི་ལུས་འཕགས་གླིང་ན་ནི། །བྷ་ར་དཧྭ་ཛ་བསོད་སྙོམས་ལེན། །དགྲ་བཅོམ་སྟོང་ཕྲག་
གཅིག་གིས་བསྐོར། །གླེགས་བམ་ལྷུང་བཟེད་འཛིན་ཕྱག་འཚལ། །བསྟན་པ་རྒྱས་པར་བྱིན་གྱིས་རློབས། །ལྷ་གནས་སུམ་ཅུ་རྩ་གསུམ་ན། །འཕགས་པ་གནས་བརྟན་ལམ་བསྟན་ནི། །དགྲ་བཅོམ་ཆན་པོ་དགུ་

[037A]༄༅། །བརྒྱས་བསྐོར། །གླེགས་བམ་ཆོས་འཆད་མཛད་ཕྱག་འཚལ། །བསྟན་པ་རྒྱས་པར་བྱིན་གྱིས་རློབས། །རི་ཡི་རྒྱལ་པོ་ངོས་ཡངས་ལ། །འཕགས་པ་གནས་བརྟན་ཀླུ་ཡི་སྡེ། །དགྲ་བཅོམ་
སྟོང་དང་ཉིས་བརྒྱས་བསྐོར། །བུམ་པ་འཁར་གསིལ་འཛིན་ཕྱག་འཚལ། །བསྟན་པ་རྒྱས་པར་བྱིན་གྱིས་རློབས། །རི་ཡི་རྒྱལ་པོ་བི་ཧུ་ལ། །འཕགས་པ་གནས་བརྟན་སྤད་བྱེད་ནི། །དགྲ་བཅོམ་སྟོང་དང་བཞི་
བརྒྱས་བསྐོར། །ཕྱག་གཉིས་གླེགས་བམ་འཛིན་ཕྱག་འཚལ། །བསྟན་པ་རྒྱས་པར་བྱིན་གྱིས་རློབས། །གངས་ཅན་རི་ཡི་རྒྱལ་པོ་ལ། །འཕགས་པ་གནས་བརྟན་མི་ཕྱེད་པ། །དགྲ་བཅོམ་སྟོང་ཕྲག་
གཅིག་གིས་བསྐོར། །བྱང་ཆུབ་མཆོད་རྟེན་འཛིན་ཕྱག་འཚལ། །བསྟན་པ་རྒྱས་པར་བྱིན་གྱིས་རློབས། །དགེ་བསྙེན་དྷརྨཱཏ་ལ་ནི། །རལ་པའི་ཐོད་བཅིངས་གླེགས་བམ་འཁུར། །སྣང་བ་མཐའ་ཡས་མདུན་
གནས་ཤིང། །རྔ་ཡབ་བུམ་པ་འཛིན་ཕྱག་འཚལ། །བསྟན་པ་རྒྱས་པར་བྱིན་གྱིས་རློབས། །ཡུལ་འཁོར་སྲུང་དང་འཕགས་སྐྱེས་པོ། །སྤྱན་མི་བཟང་དང་རྣམ་ཐོས་སྲས། །རང་རང་འཁོར་འདུལ་སྒོ་བཞི་
བསྲུང། །རྒྱལ་ཆེན་བཞི་ལ་ཕྱག་འཚལ་ལོ། །བསྟན་པ་རྒྱས་པར་བྱིན་གྱིས་རློབས། །ཕྱག་བྱར་འོས་པ་ཐམས་ཅད་ལ། །ཞིང་རྡུལ་ཀུན་གྱི་གྲངས་སྙེད་ཀྱི། །ལུས་བཏུད་པ་ཡིས་རྣམ་ཀུན་ཏུ། །མཆོག་ཏུ་

[037B] །བསྟན་པ་རྒྱས་པར་བྱིན་གྱིས་རློབས།། །།ཇི་སྙེད་སུ་དག་ཕྱོགས་བཅུའི་འཇིག་རྟེན་ན། །དུས་གསུམ་གཤེགས་པ་མི་ཡི་སེང་གེ་ཀུན། །བདག་གིས་མ་ལུས་དེ་དག་
ཐམས་ཅད་ལ། །ལུས་དང་ངག་ཡིད་དང་བས་ཕྱག་བགྱིའོ། །བཟང་པོ་སྤྱོད་པའི་སྨོན་ལམ་སྟོབས་དག་གིས། །རྒྱལ་བ་ཐམས་ཅད་ཡིད་ཀྱི་མངོན་སུམ་དུ། །ཞིང་གི་རྡུལ་སྙེད་ལུས་རབ་བཏུད་པ་ཡིས། །རྒྱལ་བ་
ཀུན་ལ་རབ་ཏུ་ཕྱག་འཚལ་ལོ། །རྡུལ་གཅིག་སྟེང་ན་རྡུལ་སྙེད་སངས་རྒྱས་རྣམས། །སངས་རྒྱས་སྲས་ཀྱི་དབུས་ན་བཞུགས་པ་དག་དེ་ལྟར་ཆོས་ཀྱི་དབྱིངས་རྣམས་མ་ལུས་པ། །ཐམས་ཅད་རྒྱལ་བ་དག་གིས་
གར་བར་མོས། །དེ་དག་བསྔགས་པ་མི་བཟད་རྒྱ་མཚོ་རྣམས། །དབྱངས་ཀྱི་ཉན་ལག་རྒྱ་མཚོའི་སྒྲ་ཀུན་གྱིས། །རྒྱལ་བ་ཀུན་གྱི་ཡོན་ཏན་རབ་བརྗོད་ཅིང། །བདེ་བར་གཤེགས་པ་ཐམས་ཅད་བདག་གིས་བསྟོད།།
མེ་ཏོག་དམ་པ་ཕྲེང་བ་དམ་པ་དང། །སིལ་སྙན་རྣམས་དང་བྱུགས་པ་གདུགས་མཆོག་དང། །མར་མེ་མཆོག་དང་བདུག་སྤོས་དམ་པ་ཡིས། །རྒྱལ་བ་དེ་དག་ལ་ནི་མཆོད་པར་བགྱི། །ན་བཟའ་དམ་པ་རྣམས་དང་དྲི་
མཆོག་དང། །ཕྱི་མ་ཕུར་མ་རི་རབ་མཉམ་པ་དང། །བཀོད་པ་ཁྱད་པར་འཕགས་པའི་མཆོག་ཀུན་གྱིས། །རྒྱལ་བ་དེ་དག་ལ་ནི་མཆོད་པར་བགྱི། །མཆོད་པ་གང་དག་བླ་མེད་རྒྱ་ཆེ་བ། །དེ་དག་རྒྱལ་བ་ཐམས་

[038A]༄༅། །ཅད་ལ་ཡང་མོས། །བཟང་པོ་སྤྱོད་ལ་དད་པའི་སྟོབས་དག་གིས། །རྒྱལ་བ་ཀུན་ལ་ཕྱག་འཚལ་མཆོད་པར་བགྱི། །འདོད་ཆགས་ཞེ་སྡང་གཏི་མུག་དབང་གིས་ནི། །ལུས་དང་ངག་དང་དེ་
བཞིན་ཡིད་ཀྱིས་ཀྱང། །སྡིག་པ་བདག་གིས་བགྱིས་པ་ཅི་མཆིས་པ། །དེ་དག་ཐམས་ཅད་བདག་གིས་སོ་སོར་བཤགས། །ཕྱོགས་བཅུའི་རྒྱལ་བ་ཀུན་དང་སངས་རྒྱས་སྲས། །རང་རྒྱལ་རྣམས་དང་སློབ་དང་
མི་སློབ་དང། །འགྲོ་པ་ཀུན་གྱི་བསོད་ནམས་གང་ལ་ཡང། །དེ་དང་ཀུན་གྱི་རྗེས་སུ་བདག་ཡི་རང་ས། །གང་རྣམས་ཕྱོགས་བཅུའི་འཇིག་རྟེན་སྒྲོན་མ་རྣམས། །བྱང་ཆུབ་རིམ་པར་སངས་རྒྱས་མ་ཆགས་བརྙེས་
མགོན་པོ་དེ་དག་བདག་གིས་ཐམས་ཅད་ལ། །ཆོས་འཁོར་བླ་ན་མེད་པ་བསྐོར་བར་བསྐུལ། །མྱ་ངན་འདའ་སྟོན་གང་བཞེད་དེ་དག་ལ། །འགྲོ་བ་ཀུན་ལ་ཕན་ཞིང་བདེ་བའི་ཕྱིར། །བསྐལ་པ་ཞིང་གི་རྡུལ་
སྙེད་བཞུགས་པར་ཡང། །བདག་གིས་ཐལ་མོ་རབ་སྦྱར་གསོལ་བར་བགྱི། །ཕྱག་འཚལ་བ་དང་མཆོད་ཅིང་བཤགས་པ་དང། །རྗེས་སུ་ཡི་རང་བསྐུལ་ཞིང་གསོལ་བ་ཡི། །དགེ་བ་ཅུང་ཟད་བདག་གིས་ཅི་བསཌ་
པ། །ཐམས་ཅད་བདག་གིས་བྱང་ཆུབ་ཕྱིར་བསྔོའོ།། །།སངས་རྒྱས་སྤྲུལ་པ་དགྲ་བཅོམ་འཕགས་པའི་ཚོགས། །འགྲོ་བའི་དོན་དུ་བསྟན་པ་སྐྱོང་མཛད་པ། །དཀོན་མཆོག་གསུམ་

[038B] །བསྟན་པ་ཡུན་རིང་གནས་པར་བྱིན་གྱིས་རློབས། །ཐུགས་རྗེའི་བདག་ཉིད་གནས་བརྟན་བཅུ་དྲུག་གི། འཁོར་ཚོགས་སྲིད་མཚོ་ལས་བརྒལ་ཉོན་མོངས་མེད། །ཁྲི་དང་དྲུག་སྟོང་བཞི་བརྒྱའི་
ཚོགས་རྣམས་ཀྱིས། །བསྟན་པ་ཡུན་རིང་གནས་པར་བྱིན་གྱིས་རློབས། །སེམས་ཅན་ཀུན་གྱི་གསོས་གྱུར་དགྲ་བཅོམ་པ། །རིག་དང་ཞབས་ལྡན་སྐྱེ་རྒུའི་སྦྱིན་གནས་ཆེ། །འཕགས་པའི་གང་ཟག་ཆེན་པོ་ཁྱེད་རྣམས་
ཀྱིས། །བསྟན་པ་ཡུན་རིང་གནས་པར་བྱིན་གྱིས་རློབས། །བདག་གཞན་དགེ་བའི་རྩ་བ་འདི་ཡི་མཐུས། །ཕན་བདེའི་འབྱུང་གནས་བསྟན་པ་འཕེལ་གྱུར་ཅིག་སྡུག་བསྔལ་ཀུན་འབྱུང་མ་ལུས་རབ་སྤངས་ནས། །
སྲིད་པའི་རྒྱ་མཚོ་མྱུར་དུ་སྐེམ་པར་ཤོག། བསོད་ནམས་རྒྱ་རྒྱ་མཚོ་ཡོངས་སུ་རྫོགས་གྱུར་ཅིང། །ཡེ་ཤེས་རྒྱ་མཚོ་རྣམ་པར་དག་གྱུར་ཏེ། །ཡོན་ཏན་རྒྱ་མཚོ་མ་ལུས་ཀུན་རྫོགས་ནས། །འཇིག་རྟེན་ཀུན་ལས་ཁྱད་པར་
འཕགས་པར་ཤོག་ཚོགས་གཉིས་མཐར་ཕྱིན་དུས་གསུམ་རྒྱལ་བ་ཡི། །འཕྲིན་ལས་སྒྲུབ་ཅིང་ཡོན་ཏན་རྣམ་དབྱེར་མེད། །སྐལ་བ་མཉམ་པའི་གདུལ་བྱ་སྨིན་མཛད་པའི། །མཉམ་མེད་བླ་མ་མཆོག་གི་བཀྲ་ཤིས་
ཤོག། དུས་གསུམ་རྒྱལ་བ་རྒྱལ་སྲས་ཐུགས་རྗེ་ནི། །ཉན་ཐོས་ཚུལ་དུ་སྲིད་པ་ཇི་སྲིད་བར། །བསྟན་པ་སྐྱོང་ཞིང་འགྲོ་བའི་དོན་མཛད་པའི། །གནས་བརྟན་ཆེན་པོ་རྣམས་ཀྱི་བཀྲ་ཤིས་ཤོག་ཉིན་མོ་བདེ་ལེགས་

[039A]༄༅། །མཚན་བདེ་ལེགས། །ཉི་མའི་གུང་ལ་བདེ་ལེགས་ཤིང། ཉིན་མཚན་རྟག་ཏུ་བདེ་ལེགས་པའི། །དཀོན་མཆོག་གསུམ་གྱི་བཀྲ་ཤིས་ཤོག། ཅེས་པ་འདི་ནི་མང་དུ་ཐོས་པའི་བཙུན་པ་
དགེ་འདུན་རྒྱ་མཚོའི་དཔལ་གྱིས་སྦྱར་བའོ།། །མཁའ་མཉམ་འགྲོ་ལ་མཁྱེན་བརྩེས་རབ་དགོངས་ནས། །གྲངས་མེད་གསུམ་དུ་ཚོགས་གཉིས་རབ་རྫོགས་ཏེ། །སྟོང་གསུམ་མི་མཇེད་ཞིང་གི་
དཔལ་གྱུར་པ། །འདྲེན་མཆོག་ཤཱཀྱའི་ཏོག་ལ་ཕྱག་འཚལ་ལོ། །ཤེས་རབ་ཆེན་པོས་དེ་ཉིད་ལེགས་རྟོགས་ནས། །བརྩོན་པ་ཆེན་པོས་གོ་འཕང་མཆོག་བརྙེས་པ། །བསྟན་པ་འདི་ལ་སྟོན་པ་གཉིས་པར་
གྲགས། །འཕགས་མཆོག་ཀླུ་སྒྲུབ་ཞབས་ལ་ཕྱག་འཚལ་ལོ། །དེ་སྲས་ཐུ་བོ་དགེ་ལེགས་དཔལ་ཡོན་ཅན། །ལོག་སྨྲ་ཚར་གཅོད་སྐལ་ལྡན་རྗེས་སུ་འཛིན། །ཐར་འདོད་རྣམས་ལ་ཐར་བའི་ལམ་སྟོན་པ། །
ཨཱརྱ་དེ་ཝའི་ཞབས་ལ་ཕྱག་འཚལ་ལོ། །མཁྱེན་པའི་དཀྱིལ་འཁོར་ལེགས་བཤད་འོད་སྟོང་ཅན། །རབ་འབྱམས་ཤེས་བྱའི་མཁའ་ལ་རབ་འཕགས་ཤིང། །བདེ་གཤེགས་གསུང་རབ་ཉིན་མོར་བྱེད་པའི་
དཔལ། །འཕགས་པ་ཐོག་མེད་ཞབས་ལ་ཕྱག་འཚལ་ལོ། །དགུ་བཅུ་གོ་དགུ་འབུམ་སྡེའི་གཞུང་རྣམས་ཀྱིས། །གང་གི་བློ་གྲོས་མགུལ་པ་རབ་བརྒྱན་ཅིང། །འཛམ་གླིང་འདི་ན་ཀུན་མཁྱེན་གཉིས་པར་

[039B] །མཁས་མཆོག་དབྱིག་གཉེན་ཞབས་ལ་ཕྱག་འཚལ་ལོ། །ཕུལ་དུ་བྱུང་བའི་བློ་གྲོས་སྟོབས་ཀྱིས་བཙུན། །རྨད་དུ་བྱུང་བའི་ཡོན་ཏན་ཁུར་གྱིས་བརྗིད། །ལོག་སྨྲ་འདམ་བུའི་ཚལ་རབ་འཇོམས་མཛད་པའི། །
ཕྱོགས་ཀྱི་གླང་པོའི་ཞབས་ལ་ཕྱག་འཚལ་ལོ། །ཆོས་ཀྱི་རིགས་པས་ཆོས་མིན་ཕམ་མཛད་ཅིང། །གྲགས་པའི་སྒྲ་ཆེན་འཇིག་རྟེན་གསུམ་ན་གྲགས། །སྨྲ་ངན་མུན་འཇོམས་སྨྲ་བའི་ཉི་མ་མཆོག་ཆོས་ཀྱི་
གྲགས་པའི་ཞབས་ལ་ཕྱག་འཚལ་ལོ། །ཚུལ་ཁྲིམས་རྒྱ་མཚོའི་དབུས་ན་གནས་བཅས་ཤིང། །འབུམ་ཕྲག་འདུལ་བའི་གཞུང་གི་གདེངས་ཀས་བརྗིད། །རྣམ་གྲོལ་ཐར་པའི་ནོར་བུས་གཙུག་ན་མཛེས།།
མཆོག་གཉིས་ཀླུ་ཡི་དབང་པོ་ལ་ཕྱག་འཚལ། །ཐུབ་པའི་བསྟན་ལ་ཤིང་རྟའི་སྲོལ་བཏོད་ནས། །སྐྱེ་རྒུ་རྣམས་ལ་ལེགས་པའི་ལམ་སྟོན་པ། །འཛམ་གླིང་མཛེས་བྱེད་རྒྱན་དྲུག་མཆོག་གཉིས་ལ། །རྟག་
ཏུ་གུས་པའི་ཡིད་ཀྱིས་ཕྱག་འཚལ་ལོ། །རྒྱན་དྲུག་ལ་བསྟོད་པ། བསོད་ནམས་ཀྱིས་མངོན་པར་མཐོ་བ་ཁྲི་རྒྱལ་བསོད་ནམས་སྡེས་བསྐུལ་ནས་མང་དུ་ཐོས་པའི་དགེ་སློང་གཞོན་ནུ་བློ་གྲོས་ཀྱིས་མང་ཡུལ་
སྐྱིད་གྲོང་དུ་སྦྱར་བ་དགེ་ལེགས་སུ་གྱུར་ཅིག་མཆོག་གཉིས་ཀྱི་བསྟོད་པ་རྗེ་རིན་པོ་ཆེའི་རྒྱན་དྲུག་དང་མཆོག་གཉིས་ཀྱི་བསྟོད་བ་ལས་ཕྱུང། འཛམ་གླིང་མཛེས་བྱེད་འཛམ་གླིང་རྒྱན་དྲུག་ལ། །ཞེས་

[040A]༄༅། །པ་རྒྱན་དྲུག་མཆོག་གཉིས་ལ་ཞེས་བསྒྱུར་བའོ།། །།ཨོཾ་བདེ་ལེགས་སུ་གྱུར་ཅིག་ཕུན་སུམ་ཚོགས་པ་བྷཾ་ག་ལ་ཡི་ཡུལ། །ཆོ་རིགས་བཙུན་པ་ཟ་
ཧོར་རྒྱལ་པོའི་རིགས། །བྱང་ཆུབ་སེམས་དཔའ་ཞི་ཚོ་འཁྲུངས་པའི་བརྒྱུད། །མར་མེ་མཛད་པའི་ཞབས་ལ་གསོལ་བ་འདེབས། །ཡབ་དང་ཡུམ་ལ་སྲི་ཞུ་མཁས་ཤིང་གུས། །གཟུགས་མཛེས་ཡིད་
འོང་ཤེས་རབ་སྙིང་བརྩེར་ལྡན། །དུལ་ཞིང་རྒྱུད་འཇམ་ཐབས་མཁས་སྙིང་སྟོབས་ཆེ། །མར་མེ་མཛད་པའི་ཞབས་ལ་གསོལ་བ་འདེབས། །འཇིག་རྟེན་ལུགས་ཀྱི་བསྟན་བཅོས་ཐམས་ཅད་དང། །བཟོ་
དང་གསོ་བ་སྒྱུར་རྩལ་སྣ་ཚོགས་དང། །རིག་བྱེད་ཀུན་ལ་མཁས་ཤིང་མཁྱེན་པ་རྒྱས། །མར་མེ་མཛད་པའི་ཞབས་ལ་གསོལ་བ་འདེབས། །འདོད་པའི་ཡོན་ཏན་རྣམས་ལ་མ་ཆགས་ཤིང། །
རྒྱལ་སྲིད་འབྱོར་པ་ཕུན་ཚོགས་སྤངས་ནས་ནི། །དགེ་འདུན་ཕལ་ཆེན་སྡེ་པའི་དགེ་སློང་མཛད། །དཔལ་ལྡན་ཨ་ཏི་ཤ་ལ་གསོལ་བ་འདེབས། །འདུལ་བའི་སྡེ་སྣོད་སྡེ་བཞི་ལས་གསུངས་པ། །
བདེ་བར་གཤེགས་པས་བསླབ་པ་བཅས་པ་ལ། །ཉེས་པའི་སྐྱོན་གྱིས་མ་གོས་རྣམ་པར་དག་དཔལ་ལྡན་ཨ་ཏི་ཤ་ལ་གསོལ་བ་འདེབས། །ཡོངས་སུ་འཛིན་པའི་མཁས་པ་མང་བསྟེན་ཅིང། །

[040B] །མན་ངག་ཀུན་ལ་མཁས་ཤིང་མཁྱེན་པ་རྒྱས། །དཔལ་ལྡན་ཨ་ཏི་ཤ་ལ་གསོལ་བ་འདེབས། །གསེར་གླིང་རྒྱལ་པོ་ས་སྐྱོང་བླ་མ་ལས། །བྱང་ཆུབ་སེམས་ཀྱི་བདུད་རྩིའི་སྨན་བླངས་ནས།།
འགྲོ་བ་ཀུན་ལ་ཕན་པར་མཛད་པ་ཡི། །དཔལ་ལྡན་ཨ་ཏི་ཤ་ལ་གསོལ་བ་འདེབས། །སེམས་ཅན་ཕོངས་ཤིང་ཤིན་ཏུ་སྡུག་བསྔལ་བ། །རབ་ཏུ་མང་ལ་སྙིང་ནས་བརྩེ་བ་ཡིས། །འཇིག་རྟེན་ལྷ་དང་ལྷ་མིན་མིར་བཅས་པའི། །
སྐྱོབ་པ་ཡབ་གཅིག་པོ་ལ་གསོལ་བ་འདེབས། །གྲུབ་པ་བརྙེས་པའི་བླ་མ་དམ་པ་ལས། །ཡི་དམ་ལྷ་ཡི་མངོན་རྟོགས་ལུང་ནོད་ནས། །རྩེ་གཅིག་སྒྲུབ་པ་སྙིང་པོར་མཛད་པ་ཡིས། །ལུང་བསྟན་ཐོབ་པར་མཛད་ལ་གསོལ་བ་
འདེབས། །གདུལ་བྱ་བོད་དུ་ཡོད་བར་དགོངས་ནས་ནི། །ཁ་བ་ཅན་གྱི་ལྗོངས་སུ་བྱོན་ནས་ཀྱང། །སྡེ་པ་མི་ཆེན་རྣམས་ཀྱི་བླ་མ་མཛད། །མཆོད་ཅིང་བཀུར་འོས་ཁྱེད་ལ་གསོལ་བ་འདེབས། །མཁས་མཆོག་ཁྱེད་འདྲ་བོད་དུ་མ་
བྱོན་ན། །སངས་རྒྱས་བསྟན་པ་ཡོད་པར་གྱུར་ཀྱང་ནི། །ཕལ་ཆེར་ཟབ་མོའི་དོན་ལ་རྨོངས་གྱུར་པས། །ལེགས་པར་སྟོན་མཛད་ཁྱེད་ལ་གསོལ་བ་འདེབས། །བསྟན་བཅོས་བསྒྱུར་དང། བསྒྱུར་ཟིན་འཆོས་པ་དང། །དེ་ཉིད་
འཆད་དང་རང་གི་རྩོམ་པ་སོགས། །ཡང་དག་ལམ་ལ་ལེགས་པར་འཁྲིད་པ་ཡིས། །བསྟན་པ་རྒྱས་མཛད་ཁྱེད་ལ་གསོལ་བ་འདེབས། །ལྟ་ངན་ལ་ཞན་ལོག་པའི་ལམ་ལ་ཞུགས། །བདུད་དང་མུ་སྟེགས་དབང་ཕྱུག་གྲུབ་

[041A]༄༅། །མཐའ་ངན། །རིག་པས་ཚར་བཅད་ཟར་པའི་ལམ་ལ་བཀོད། །ཐར་འདོད་དེད་དཔོན་ཁྱེད་ལ་གསོལ་བ་འདེབས། །སྦྱིན་དང་ཚུལ་ཁྲིམས་བཟོད་དང་བརྩོན་འགྲུས་དང། །བསམ་གཏན་ཤེས་རབ་ཕ་རོལ་ཕྱིན་པ་དྲུག་
སྐྱེ་བ་དུ་མར་ཡང་ཡང་གོམས་པ་ཡི། །ཚོགས་གཉིས་ཡོངས་སུ་རྫོགས་ལ་གསོལ་བ་འདེབས། །མཁོ་བ་སྦྱིན་དང་སྙན་པར་སྨྲ་བ་དང། །འཇིག་རྟེན་དོན་མཐུན་གདུལ་བྱའི་དོན་ལ་སྤྱེད། །བསྡུ་བའི་དངོས་པོ་བཞི་ཡིད་བལ་འབྱོར་
གྱིས། །གཞན་དོན་ལྷུར་མཛད་ཁྱེད་ལ་  ྾  དད་དང་ཚུལ་ཁྲིམས་ཐོས་དང་གཏོང་བ་དང། །ངོ་ཚ་ཤེས་དང་ཁྲེལ་ཡོད་ཤས་རབ་ཀྱི། །ནོར་བདུན་དག་གིས་ཕྱུག་པར་གྱུར་པའི་མཛོད། །ཡོན་ཏན་འབྱུང་གནས་ཁྱེད་ལ་  ྾  སྔོན་ཚེ་སྨོན་ལཾ་
བཏབ་པའི་སློབ་མ་མཆོག། །རྒྱལ་བའི་འབྱུང་གནས་རིང་ནས་འོངས་པའི་ཚེ། །ཨུ་པ་སི་ཀ་དེ་རིང་སླེབ་བོ་ཞེས། །ལྷ་མིག་མངོན་ཤེས་མངའ་ལ་  ྾  མ་ག་དྷ་ནས་སློབ་མ་གུས་པ་ཡི། །སིལ་སྙན་དཀྲོལ་ཞིང་གསོལ་བ་བཏབ་
པའི་སྐད། །བོད་དུ་གསན་ནས་འབྲོམ་ལ་སྦྲན་པ་ཡི། །རྣ་བའི་མངོན་ཤེས་མངའ་ལ་  ྾  ལྷ་སར་ལྷ་ཡི་རོལ་མོ་བསྒྲགས་པ་ལས། །མྱུར་བར་བྱོན་ནས་བར་ཁང་ལྷ་ཚོགས་ལ། །ཕྱག་རྟེན་ཕུལ་ནས་མཁའ་ལ་བསྐོར་བ་མཛད། །
རྫུ་འཕྲུལ་མངོན་ཤེས་མངའ་ལ་  ྾  གང་དུ་རྒྱལ་པོའི་བཀའ་ཆེམས་གཏེར་དུ་སྦས། །མཁའ་འགྲོས་གཏེར་ཁ་ཕྱེ་ནས་ཁྱོད་ལ་བསྟན། །ཤཱཀྱ་མུ་ནིའི་འཇའ་ས་ཁྱོད་ཀྱི་དྲིན། །ཇོ་བོ་བཀའ་དྲིན་ཅན་ལ་གསོལ་བ་འདེབས་

[041B] །རྟག་པར་ཚེ་འཛིན་བསྲུང་བའི་སྐོར་རྣམས་ཀྱང། །ཁྱོད་ལས་བྱུང་སྟེ་འགྲོ་བའི་ནད་སོ་མཛད། །ཀླུ་སྒྲུབ་གཉིས་པར་གྲགས་ལ་གསོལ་བ་འདེབས། །སྙེ་ཐང་འོར་དུ་བྱེ་མའི་
སྟེང་བཞུགས་ཚེ། །བརྒྱ་བྱིན་ལ་སོགས་བར་སྣང་ལྷ་ཚོགས་ཀྱིས། །རིན་ཆེན་སྣ་ལྔའི་མེ་ཏོག་ཆར་པ་ཕབ། །བླ་མ་ལྷ་ཡི་ལྷ་ལ་གསོལ་བ་འདེབས། །གཡོར་བོ་འཆིང་རུར་བུ་མོས་མགོ་རྒྱན་ཕུལ། །ཤི་བ་
གསན་ནས་དེ་ཡི་སྒྲིབ་སྦྱོང་མཛད། །རིགས་ཀྱི་བུ་མོ་ལྷ་རུ་སྐྱེས་ཞེས་གསུངས། །འགྲོ་བའི་འདྲེན་པ་ཁྱེད་ལ་གསོལ་བ་འདེབས། །ཁོ་བོ་འདི་ནས་དགའ་ལྡན་གནས་སུ་འགྲོ། ང་ལ་དད་ཅིང་གུས་པར་བྱེད་པ་
རྣམས། །དགའ་ལྡན་གནས་སུ་མཇལ་བར་འགྱུར་ཞེས་གསུངས། །མ་འོངས་མངོན་སུམ་གཟིགས་ལ་གསོལ་བ་འདེབས། །དགའ་ལྡན་གནས་ན་ནམྑའ་དྲི་མ་མེད། །འཕགས་པའི་ཡུལ་ན་དའི་པཾ་ཀ་
ར་ཤྲཱི། །ཁ་བ་ཅན་འདིར་དཔལ་ལྡན་ཨ་ཏི་ཤ། །ས་སྟེང་གྲགས་པས་ཁྱབ་ལ་གསོལ་བ་འདེབས། །འབྲོམ་སྟོན་བདག་གིས་རྭ་སྒྲེང་ལྷ་ཁང་བཞེངས། །འགྲོ་བ་འདྲེན་ཕྱིར་གསོལ་བ་བཏབ་པ་ལས། །དགའ་
ལྡན་གནས་ནས་རབ་གནས་མེ་ཏོག་འཐོར། །བྱིན་རླབས་དངོས་སུ་ཕེབས་ལ་གསོལ་བ་འདེབས། །ཁྱོད་ཀྱི་ཡོན་ཏན་མཐོང་དང་ཐོས་པ་ལས། །དང་བའི་ཡིད་ཀྱིས་ལྷང་ལྷང་གསོལ་འདེབས་ན། །དཀའ་ལྡན་

[042A]༄༅། །གནས་ནས་ཐུགས་རྗེས་གཟིགས་མཛོད་ལ། །གསོལ་བ་བཏབ་བཞིན་བྱིན་གྱིས་བརླབ་ཏུ་གསོལ། །ད་དུང་ཁ་བ་ཅན་ན་ཁྱོད་ཉིད་ལ། །དད་ཅིང་རྗེས་སུ་སློབ་པ་མང་ཡོད་ཀྱི། །ཐུགས་
ལ་དགོངས་ནས་བུ་ལ་མ་བཞིན་དུ། །བརྩེ་བས་བདག་གི་དགེ་བཤེས་མཛད་དུ་གསོལ། །སྙིགས་དུས་སྐྱེ་བོ་དམུས་ལོང་ལྟ་བུ་རྣམས། །དམ་མིན་དགེ་བའི་བཤེས་འདྲས་རྗེས་བཟུང་སྟེ། །འཁོར་བའི་གཅོང་
རོང་གནས་ནས་འདྲེན་མེད་རྣམས། །ཐུགས་རྗེའི་ལྕགས་ཀྱུས་མྱུར་དུ་དྲང་དུ་གསོལ། །དུས་དང་གནས་སྐབས་དག་ནི་ཐམས་ཅད་དུ། །དམ་པ་ཁྱོད་ནི་བདག་གི་མགོན་ལགས་ཀྱི། །མངོན་པར་རྫོགས་
པར་མྱུར་དུ་འཆང་རྒྱ་འགྱུར། །ཐོས་བསམ་སྒོམ་གསུམ་བདག་ལ་སྩལ་དུ་གསོལ། །ཡོངས་ཀྱི་དགེ་བའི་བཤེས་གཉེན་ཡོངས་ཀྱི་མགོན། །རྒྱལ་བའི་གདུང་འཚོ་བ་གྱུར་པ་རྒྱལ་བའི་སྲས། །རང་གཞན་
དོན་གཉིས་འབྱུང་གནས་རིན་པོ་ཆེ། །བཤས་གཉེན་སྟོན་པའི་ཞབས་ལ་གསོལ་བ་འདེབས། །བསྐལ་པ་དུ་མར་ཚོགས་གཉིས་གོམས་པའི་མཐུས། །གནས་གསུམ་དོན་ལ་མཁྱེན་པའི་དཀྱིལ་
འཁོར་རྒྱས། །ཨ་ཏི་ཤ་ཡི་སྲས་ཀྱི་ཐུ་བོ་པ། །ལེགས་པའི་ཤེས་རབ་ཞབས་ལ་གསོལ་བ་འདེབས། །མར་མེ་མཛད་དཔལ་རྒྱལ་བ་ཀུན་གྱི་ཡབ། །རྒྱལ་བའི་འབྱུང་གནས་རྒྱལ་བ་རྒྱ་མཚོ་ལས།།

[042B] །བརྩོན་འགྲུས་གཡུང་དྲུང་ཞབས་ལ་གསོལ་བ་འདེབས། །ལོང་མེད་ཐུགས་ལ་འཁྲུངས་པའི་པོ་ཏ་བ། །བདག་བས་གཞན་གཅེས་སྒོམ་པའི་སྤྱན་སྔ་བ།།
སྒྲུབ་པ་སྙིང་པོར་མཛད་པའི་ཕུ་ཆུང་བ། །རྒྱལ་སྲས་སྐུ་མཆེད་གསུམ་ལ་གསོལ་བ་འདེབས། །སྐྱེ་བ་ཀུན་ཏུ་ཇོ་བོ་ཡབ་སྲས་དང། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང། །ས་དང་ལམ་གྱི་ཡོན་ཏན་རབ་རྫོཌ་
ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག། །།དཔལ་མར་མེ་མཛད་ཡེ་ཤེས་ཡབ་སྲས་བརྒྱུད་བ་དང་བཅས་པ་ཐམས་ཅད་ལ་དུས་ཐམས་ཅད་དུ་གུས་པས་ཕྱག་འཚལ་ལོ། །སྣང་བ་མཐའ་
ཡས་རྒྱལ་བ་ཀུན་གྱི་གཙོ། །སྙིགས་དུས་ལྔ་བརྒྱའི་གཙུག་རྒྱན་ཐམས་ཅད་མཁྱེན། །དཔལ་ལྡན་མར་མེ་མཛད་དཔལ་ཡེ་ཤེས་ཞེས། །ཕྱོགས་བཅུར་སྙན་པར་གྲགས་ལ་ཕྱག་འཚལ་ལོ། །ནོར་བུའི་བ་
གམ་འོད་ཟེར་བཞད་པའི་གྲོང། །གསེར་གྱི་རྒྱལ་མཚན་མངོན་མཐོའི་གཞལ་མེད་ཆེར། །དགེ་བའི་དཔལ་དང་འོད་ཟེར་ཅན་གཉིས་ཀྱི། །སྲས་སུ་བསམས་བཞིན་འཁྲུངས་ལ་ཕྱག་འཚལ་ལོ། །མཆོད་
སྦྱིན་བརྒྱ་པའི་ཕུན་ཚོགས་ལ་འཁུ་བ། །སྲིད་འབྱོར་མནར་མེད་དམྱལ་བའི་བྱིན་ཟ་ལྟར། །དགོངས་མ་ཐག་ཏུ་དེ་སྤངས་སྔགས་སྤྱོད་པའི། །བརྟུལ་ཞུགས་གྲུབ་པའི་དབང་པོ་ཁྱོད་ཕྱག་འཚལ། །བསླབ་གསུཾ་

[043A]༄༅། །སྦྲང་རྩིའི་རྒྱལ་མཚན་དཔལ་འབར་བ། །ཁོ་ནས་ཐུབ་བསྟན་དགའ་ཚལ་མཛེས་དགོངས་ཏེ། །དོན་ཀུན་གྲུབ་པ་གཞན་བཞིན་རབ་བྱུང་བས། །ཐུབ་དབང་གཉིས་པར་གྱུར་པ་ཁྱོད་
ཕྱག་འཚལ། །མཁྱེན་པའི་ཆུ་འཛིན་བརྩེ་བའི་ཆུ་ཁུར་ཅན། །བརྒྱ་དང་ལྔ་བཅུའི་ཐུགས་བཅུད་བདུད་རྩིའི་ཆར། །དྲི་བྲལ་ཁྱོད་ཐུགས་ཤེལ་གྱི་བུམ་བཟང་དེར། །ནམ་ཡང་དོགས་པ་སྤངས་ལ་ཕྱག་འཚལ་
ལོ༑ ༑དངོས་སྟོབས་རིགས་པ་རྡོ་རྗེའི་མེ་ཆར་གྱིས། །ཕས་ཀྱི་རྒོལ་བའི་བྲག་རི་ཀུན་བསྙིལ་ཞིང། །སྐལ་ལྡན་རྨ་བྱའི་རྣ་བར་ལེགས་བཤད་ཀྱི། །འབྲུག་སྒྲ་དལ་གྱིས་དགོད་ལ་ཕྱག་འཚལ་ལོ། །དཔལ་ལྡན་
ཐུབ་པའི་བཀའ་ཡི་ཁུར་འཛིན་པ། །སྡེ་པ་བཅོ་བརྒྱད་ཀུན་གྱི་གཙུག་རྒྱན་དུ། །ཁྱོད་གྱུར་དེ་ཚེ་ལྔ་བརྒྱའི་གཅུག་རྒྱན་ཞེས། །བསྔགས་པ་དོན་དང་ལྡན་ལ་ཕྱག་འཚལ་ལོ། །གངས་ཅན་མགོན་པོ་རྒྱལ་བའི་
འབྱུང་གནས་དང། །ལེགས་སྤྱད་སྨོན་ལམ་སྟོང་གི་མཚམས་སྦྱོར་ལས། །སླར་ཡང་བོད་ཡུལ་མུན་བ་ཀུན་སེལ་བའི། །མར་མེ་མཛད་དཔལ་དོན་མཐུན་ཁྱོད་ཕྱག་འཚལ། །དེ་ཚེ་ཁ་བ་ཅན་གྱི་སྐྱེད་མོས་
ཚལ། །བསླབ་གསུམ་སྦྲང་རྩིས་གཏམས་པའི་ཆུ་སྐྱེས་ཀྱིས། །ཡོངས་གང་འཕགས་ཡུལ་ཆོས་ཀྱི་དགའ་ཚལ་ཡང། །ཀུན་ཏུ་ཕ་མ་པར་མཛད་ལ་ཕྱག་འཚལ་ལོ། །ཞིང་འདིའི་གདུལ་བྱ་འདུལ་བའི་དོན་

[043B] །དགའ་ལྡན་ལ་སོགས་གྲངས་མེད་གནས་མཆོག་ཏུ། །དཔག་མེད་སྤྲུལ་པས་མུ་མེད་འགྲོ་བའི་དོན། །བཞེད་དགུར་མཛད་པ་ཁྱོད་ལ་ཕྱག་འཚལ་ལོ། །སླར་ཡང་མི་རྟོག་ཆོས་སྐུའི་མཁའ་དབྱིངས་ལས། །
ཁྱོད་ཀྱི་འཕྲིན་ལས་ཉི་ཟླའི་འགྲོས་ཆེན་པོས། །བདག་སོགས་རྨོངས་པའི་མུན་པ་ཀུན་སེལ་ཞིང། །ཐུབ་བསྟན་འཛིན་མ་གོས་དཀར་ལྡན་གྱུར་ཅིག། བདག་གིས་མཆོག་ཏུ་དད་པས་མགོན་ཁྱོད་ཀྱི། །རྣམ་ཐར་
ཚུལ་ལ་ཆ་ཙམ་བསྟོད་བགྱིས་པས། །འགྲོ་བ་ཀུན་ཀྱང་དཔལ་ལྡན་ཨ་ཏི་ཤའི། །རྣམ་ཐར་ཚུལ་ལ་འདོད་དགུར་སྤྱོད་གྱུར་ཅིག། ཅེས་དཔལ་མར་མེ་མཛད་ཡེ་ཤེས་ཀྱི་རྣམ་པར་ཐར་པ་ལ་མདོ་ཙམ་དུ་བསྟོད་པ་འདི་
ནི༑ གངས་ཅན་ལྗོངས་ཀྱི་བཀའ་གདམས་པ་རྣམས་ཀྱི་ཐ་ཤལ་དུ་གཏོགས་པ་ཆོས་སྨྲ་བའི་བཙུན་པ་དགེ་འདུན་རྒྱ་མཚོའི་དཔལ་གྱིས་སྦྱར་བའོ།། །།ལྷ་བཅས་འགྲོ་བའི་སྟོན་པ་འོད་དཔག་མེད། །སྙིཌ་
དུས་འགྲོ་ལ་བརྩེ་བས་མ་བཟོད་ནས། །དུར་སྨྲིག་འཛིན་པའི་གར་གྱིས་རྣམ་རོལ་བ། །མགོན་པོ་ཨ་ཏི་ཤ་ལ་གསོལ་བ་འདེབས། །གྲངས་མེད་རྒྱལ་བ་ཀུན་གྱི་ཐུགས་རྗེའི་གཏེར། །གཅིག་ཏུ་བསྡུས་པ་འབྲོམ་སྟོན་
ཆོས་ཀྱི་རྗེ། །རབ་འབྱམས་རྒྱལ་བའི་འབྱུང་གནས་མི་ཟད་པ། །བཤེས་གཉེན་སྟོན་པའི་ཞབས་ལ་གསོལ་བ་འདེབས། །དཔག་མེད་དུས་ནས་མངོན་པར་སངས་རྒྱས་ཀྱང། །ཚད་མེད་ཐུགས་རྗེའི་གཞན་

[044A]༄༅། །དབང་གྱུར་པའི་མཐུས། །མུ་མེད་ཞིང་དུ་གྲངས་མེད་སྤྲུལ་པ་ཡིས། །རྣམ་རོལ་སྣ་ཚོགས་སྟོན་ལ་གསོལ་བ་འདེབས། །ཀུན་ལ་མ་ལྟར་བརྩེ་བའི་ཐུགས་རྗེ་ཡིས། །ཀུན་ཏུ་གདུལ་བར་དཀའ་
བའི་སེམས་ཅན་རྣམས། །ཀུན་མཁྱེན་གོ་འཕང་མཆོག་ལ་འགོད་མཛད་པ། །ཀུན་གྱི་སྐྱབས་གནས་ཁྱོད་ལ་གསོལ་བ་འདེབས། །ཁྱོད་ཐུགས་ཞི་བའི་ངང་ལས་མ་གཡོས་ཀྱང། །ཁྱོད་སྐུའི་རྣམ་རོལ་
སྟོང་གི་ཟློས་གར་གྱིས། །ཁྱོད་གསུང་བདུད་རྩིའི་གྲུ་ཆར་འབེབས་མཁས་པ། །ཁྱོད་ལ་སྙིང་ནས་གུས་པས་གསོལ་བ་འདེབས། །སྐུ་གསུམ་གོ་འཕང་མཐོན་པོར་འཛེགས་པ་ཁྱོད། །སྲིད་གསུམ་འགྲོ་ལ་
ཐུགས་རྗེའི་སྤྱན་རས་ཀྱིས། །དུས་གསུམ་ཀུན་ཏུ་གཟིགས་བ་ལྷུར་ལེན་པ། །སྐྱབས་གསུམ་ཀུན་འདུས་ཁྱོད་ལ་གསོལ་བ་འདེབས། །ལྷག་བསམ་རྣམ་དག་འཛིན་མའི་ཁྱོན་ཡངས་ལས། །བྱང་ཆུབ་སེམས་
ཀྱི་ལྗོན་ཤིང་ཡོངས་རྫོགས་པ། །སྐུ་གསུམ་འབྲས་བུའི་སྙེ་མས་གཡུར་ཟ་བའི། །འདོད་དགུའི་དཔག་བསམ་ཁྱོད་ལ་གསོལ་བ་འདེབས། །དེ་ལྟར་བདག་གིས་མགོན་པོ་སྤྱན་རས་གཟིགས། །ཅུང་ཟད་བསྟོད་ལས་
བྱུང་བའི་བསོད་ནམས་ཀྱིས། །ཚེ་རབས་ཀུན་ཏུ་ཇོ་བོ་ཡབ་སྲས་ཀྱིས། །དགྱེས་བཞིན་རྗེས་སུ་འཛིན་པར་བྱིན་གྱིས་རློབས། །ངན་སོང་གསུམ་གྱི་འཇིགས་པས་ཡིད་སྐྲག་ནས། །སྙིང་ནས་དཀོན་མཆོག་གསུམ་

[044B] །དགེ་དང་མི་དགེའི་ལས་ཀྱི་འཇུག་ལྡོག་གི། །བླང་དོར་ཚུལ་བཞིན་བྱེད་པར་བྱིན་གྱིས་རློབས། །ཚེ་རབས་ཀུན་ཏུ་འཁོར་བའི་ཕུན་ཚོགས་ལ། །རྨི་ལམ་དུ་ཡང་སྲེད་པ་མི་སྐྱེ་ཞིང། །ཐོག་མེད་དུས་ནས་བསྐྱངས་པའི་མ་
རྣམས་ལ། །བཅོས་མིན་སྙིང་རྗེ་སྐྱེ་བར་བྱིན་གྱིས་རློབས། །ལུས་ཅན་འཁོར་བའི་མཚོ་ལས་སྒྲོལ་བ་ལ། །ཞུམ་པ་མེད་པའི་རྨད་བྱུང་སྙིང་སྟོབས་ཀྱིས། །སེམས་ནི་བྱང་ཆུབ་དམ་པར་བསྐྱེད་བྱས་ནས། །ཕྱིན་དྲུག་སྤྱོད་པས་འཚོ་བར་བྱིན་གྱིས་
རློབས། །གནས་སྐབས་སུ་ཡང་བཤད་དང་སྒྲུབ་པ་ཡིས། །བཀའ་གདམས་བསྟན་པའི་རྒྱལ་མཚན་ཕྱོགས་ཀུན་ཏུ། །བསྒྲེང་ལས་སྟེང་འགྲན་ཟླ་མ་མཆིས་པའི། །ཕྱོགས་ལས་རྣམ་པར་རྒྱལ་བ་ཐོབ་པར་ཤོག། ཅེས་པ་འབྲོམ་ཆོས་ཀྱི་
རྒྱལ་པོ་ལ་བསྟོད་ཅིང་གསོལ་བ་འདེབས་པའི་ཚུལ་འདི་ནི་བཙུན་པ་དགེ་འདུན་རྒྱ་མཚོའི་དཔལ་གྱིས་རྭ་སྒྲང་རྒྱལ་བའི་དབེན་གནས་སུ་སྦྱར་བའོ།། །།སསྟེ། དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྙིང་གར་པདྨོའི་གདན་བཞུགས་ལ། །བཀའ་
དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་དངོས་གྲུབ་སྩལ་དུ་གསོལ། །རྒྱལ་བའི་མདུན་ན་རྒྱལ་སྲས་བཟང་པོ་སྐྱོང། །ཁ་བ་ཅན་ན་དཔལ་ལྡན་མར་མེད་མཛད། །དགའ་གནས་ན་ནམ་མཁའ་དྲི་མ་མེད། །ཡིད་བཞིན་ནོར་བུ་ལྟ་
བུར་གཞན་དོན་མཛད། །དཔལ་ལྡན་ཨ་ཏི་ཤ་ལ་ཕྱག་འཚལ་ལོ། །བསྐལ་པ་དུ་མར་ཚོགས་གཉིས་གོམས་པའི་མཐུས། །གནས་གསུམ་དོན་ལ་མཁྱེན་པའི་དཀྱིལ་འཁོར་རྒྱས། །ཁ་བ་ཅན་བསྟན་པའི་སྒྲོན་མེ་སྦར། །ཨ་ཏི་ཤ་

[045A]༄༅། །ཡི་སྲས་ཀྱི་ཐུབ་བོ་པ། །ལེགས་པའི་ཤེས་རབ་ཞབས་ལ་ཕྱག་འཚལ་ལོ། །རྒྱ་གར་ཤར་ནུབ་ལེ་དང་བལ་པོའི་ཡུལ། །མཁས་གྲུབ་དུ་མའི་ལེགས་བཤད་བདུད་རྩིའི་རྒྱུན། །རྣམ་དཔྱོད་
བློ་ཡི་བུམ་བར་ལེགས་བསྡུས་ནས། །བོད་ཡུལ་རྨོངས་པའི་དྲི་མ་སེལ་མཛད་པ། །བློ་ལྡན་ཤེས་རབ་ཞབས་ལ་ཕག་འཚལ་ལོ། །བློ་གྲོས་མཚུངས་མེད་འཇིག་རྟེན་ཀུན་གྱི་མིག། །ཕྱོགས་ལས་རྣམ་རྒྱལ་
རིགས་པའི་དབང་ཕྱུག་གཙོ། །སྨྲ་བའི་སེང་གེ་བློ་ལྡན་ཤེས་རབ་གྲགས། །གྲགས་པ་བསམ་ཡས་ནམ་མཁའི་མཐར་སོན་པ། །བློ་ལྡན་ཤེས་རབ་ཞབས་ལ་ཕྱག་འཚལ་ལོ། །བསྐལ་པ་བྱེ་བ་སྟོང་དུ་ལེགས་
སྦྱངས་པས། །དྲི་མེད་ཡོངས་སུ་དག་པའི་ཐུགས་མངའ་ཞིང། །ངལ་བརྒྱས་རིག་པའི་འབྱུང་གནས་དུ་མར་ནི། །དམ་པ་ཉེར་བསྟེན་དགའ་བ་ཀུན་རྫོགས་པ། །བློ་ལྡན་ཤེས་རབ་ཞབས་ལ་ཕྱག་འཚལ་ལོ། །རྣམ་འགྲོལ་
མཛད་གཞུང་རིགས་པའི་ཐུར་མ་ཡིས། །ལེགས་པར་ཕྱེ་བའི་བློ་མིག་དག་པ་ལ། །ཐུབ་པའི་གསུང་རབ་འོད་ཀྱིས་རབ་གསལ་བའི། །ཤེས་བྱ་མཐའ་མེད་ཇི་བཞིན་སྣང་བ་ཅན། །བློ་ལྡན་ཤེས་རབ་ཞབས་ལ་ཕྱག་
འཚལ་ལོ། །གྲགས་པའི་སྤོལ་སྤོབས་པའི་གཟི་འབར་བ། །ཤེས་རབ་དཀྱིལ་འཁོར་གསུང་གི་ཟེར་འགྱེད་པས། །སྐལ་ལྡན་བློ་ཡི་པདྨོ་ཁ་འབྱེད་ཅིང། །མི་ཤེས་མུན་ནག་དཔྱིས་འབྱིན་མཛད་པ་པོ། །བློ་ལྡན་ཤེས་རབ་

[045B] །གངས་ཁྲོད་སྡེ་སྣོད་འཛིན་པའི་ཅོད་པན་གྱིས། །ཁྱོད་ཀྱི་ཞབས་ཀྱི་པདྨོ་རྣམ་མཛེས་ཤིང། །རིགས་པར་སྨྲ་བའི་སེང་གེའི་སྒྲ་དབྱངས་ཀྱིས། །གཞུང་ལུགས་སྨྲ་བའི་ཝ་ཚོགས་
སྐྲག་མཛད་པ། །བློ་ལྡན་ཤེས་རབ་ཞབས་ལ་ཕྱག་འཚལ་ལོ། །བརྩེ་བས་སྐལ་ལྡན་འགྲོ་བ་རྫས་འཛིན་ཅིང། །ཐུབ་པའི་བསྟན་པ་ཕྱོགས་བཅུར་རྒྱས་མཛད་པ། །ལྷར་བཅས་འཇིག་རྟེན་ཀུན་གྱི་མཆོད་
པའི་གནས། །མི་ཡི་དབང་པོ་མཆོག་ལ་མགོས་ཕྱག་འཚལ། །སྙིགས་མའི་དུས་འདིར་ཐུབ་པའི་བསྟན་པ་ལ། །སྟོན་པ་གཉིས་གྱུར་བློ་གྲོས་ཡོངས་སུ་གསལ། །རྒྱལ་སྲས་བརྩེ་ལྡན་བསྟན་པའི་ཁུར་
འཛིན་པ། །ཀུན་ལས་རྣམ་མཛེས་ཁྱོད་ལ་ཕྱག་འཚལ་ལོ། །དཀའ་བ་ལྷུར་ལེན་སྲོག་ལའང་མི་འཛེམ་པར། །རྒྱ་གར་ཡུལ་དུ་གཤེགས་ནས་ལུང་རིགས་གཉིས། །ལགས་བསྒྱུར་མུན་རུ་མ་གནས་
པའི་ས་ཕྱོགས་འདིར། །བསྟན་པ་གསལ་མཛད་ཁྱེད་ལ་ཕྱག་འཚལ་ལོ། །བྱང་ཕྱོགས་གངས་རིའི་ཁྲོད་འདིར་གཞན་དག་དང། །མཚུངས་བྲལ་ཤེས་རབ་མཆོག་གི་རྩལ་ལྡན་པས། །མངོན་རློམ་རི་དྭཌ་
ཚོགས་རྣམས་སྐྲག་མཛད་པ། །མི་ཡི་སེང་གེ་ཁྱོད་ལ་ཕྱག་འཚལ་ལོ། །ཁ་བ་ཅན་ལྗོངས་སངས་རྒྱས་བསྟན་པའི་བདག་སྲིད་པ་གསུམ་གྱི་ས་མཁན་སྟོན་པར་གྲགས། །རྒྱལ་བས་ལུང་བསྟན་བརྙེས་

[046A]༄༅། །པའི་ལོ་ཙྪ་བ། །བློ་ལྡན་ཤེས་རབ་ཞབས་ལ་ཕྱག་འཚལ་ལོ། །དང་བའི་སེམས་ཀྱིས་འབད་པ་ལྷུར་བླངས་ནས། །བརྩེ་ལྡན་ཁྱེད་ལ་གསོལ་བ་བཏབ་པ་ལས། །བསོད་ནམས་རྙེད་དང་སྨོན་
ལམ་རྣམ་དག་མཐུས། །བདག་དང་མཐའ་ཡས་སེམས་ཅན་མ་ལུས་པ། །བསྟན་པའི་ཁུར་འཛིན་བློ་ལྡན་ཤེས་རབ་ཁྱོད། །ནམ་ཞིག་འགྲོ་བའི་བླ་མར་གྱུར་པའི་ཚེ། །འདྲེན་པ་ཁྱེད་ཀྱི་གདུལ་བྱར་རབ་
གྱུར་ནས། །ཉོན་མོངས་གཡུལ་ལས་རྣམ་པར་རྒྱལ་བར་ཤོག་སྤྱད་པས་མི་ངོམས་བདེ་བའི་མནོག་ཆུང་བའི། །འདོད་ཡོན་ལྔ་ལ་ཆགས་པ་རྣམ་སྤངས་ནས། །སྐྱེ་དང་སྐྱེ་བར་ཁྱེད་ཀྱི་ཞབས་དྲུང་དུ། །
སྤོང་པ་ལྷུར་ལེན་ཐོས་ལ་འདུན་པར་ཤོག་སྐྱེས་ཆེན་ཁྱེད་ཀྱི་ཐུགས་རྗེའི་ལྕགས་ཀྱུ་ཡིས། །ལྷག་པར་མོས་པ་བདག་སོགས་རྗེས་བཟུང་ནས། །བཞུགས་གནས་ཕོ་བྲང་འདི་དག་ལོངས་སྤྱོད་དང། །ཆོས་
ཀྱིས་རྒྱས་པར་བྱིན་གྱིས་བརླབ་ཏུ་གསོལ། །སྐྱེ་བ་ཀུན་ཏུ་ཡང་དག་བླ་མ་དང། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་
ཐོབ་ཤོག་དཔལ་ལྡན་བླ་མ་ཁྱེད་སྐུ་ཅི་འདྲ་དང། །འཁོར་དང་སྐུ་ཚེའི་ཚད་དང་ཞིང་ཁམས་དང། །ཁྱེད་ཀྱི་མཚན་མཆོག་བཟང་པོ་ཅི་འདྲ་བ། །དེ་འདྲ་ཁོ་ནར་འགྲོ་རྣམས་འགྱུར་བར་ཤོག་ཚོགས་གཉིས་

[046B] །འཕྲིན་ལས་སྒྲུབ་ཅིང་ཡོན་ཏན་རྣམས་དབྱེར་མེད། །སྐལ་བ་མཉམ་བའི་གདུལ་བྱ་སྨིན་མཛད་པ། །མཉམ་མེད་བླ་མ་མཆོག་གི་བཀྲ་ཤིས་ཤོག། །།འདྲེན་པ་མྙཾ་
མེད་སྟོན་པ་བཅོམ་ལྡན་འདས། །རྒྱལ་ཚབ་དམ་པ་རྗེ་བཙུན་མི་ཕམ་མགོན། །རྒྱལ་བས་ལུང་བསྟན་འཕགས་པ་ཐོགས་མེད་ཞབས། །སངས་རྒྱས་བྱང་སེམས་གསུམ་ལ་གསོལ་བ་འདེབས། །འཛམ་གླིང་མཁས་
པའི་གཙུག་རྒྱན་དབྱིག་གི་གཉེན། །དབུ་མའི་ལམ་བརྙེས་འཕགས་པ་རྣམ་གྲོལ་སྡེ། །དད་པའི་སར་གནས་བཙུན་པ་རྣམ་གྲོལ་སྡེ། །འཇིག་རྟེན་མིག་འབྱེད་གསུམ་ལ་གསོལ་བ་འདེབས། །རྨད་བྱུང་ངོ་མཚར་གནས་
གྱུར་མཆོག་གི་སྡེ། །ཟབ་མོའི་ལམ་གྱིས་རྒྱུད་སྦྱངས་དུལ་བའི་སྡེ། །རླབས་ཆེན་སྤྱོད་པའི་གཏེར་གྱུར་རྣམ་སྣང་མཛད། །འགྲོ་བའི་རྩ་ལག་གསུམ་ལ་གསོལ་བ་འདེབས། །ལམ་མཆོག་ཤེར་ཕྱིན་རྒྱས་མཛད་སེང་བཟང་ཞབས།།
རྒྱལ་བའི་མན་ངག་ཀུན་འཛིན་ཀུ་ས་ལི། །འགྲོ་ཀུན་བརྩེ་བས་རྗེས་འཛིན་དགེ་བ་ཅན། །འགྲོ་བའི་དད་དཔོན་གསུམ་ལ་གསོལ་བ་འདེབས། །བྱང་ཆུབ་ཐུགས་ལ་མངའ་བརྙེས་གསེར་གླིང་པ། །ཤིང་རྟ་ཆེན་པོའི་སྲོལ་འཛིན་
མར་མེ་མཛད། །ལམ་བཟང་གསལ་མཛད་སྟོན་པ་རིན་པོ་ཆེ། །བསྟན་པའི་སྲོག་ཤིང་གསུམ་ལ་གསོལ་བ་འདེབས། །རྣལ་འབྱོར་དབང་ཕྱུག་དཔལ་ལྡན་དགོན་པ་བ། །ཟབ་མོའི་ཏིང་འཛིན་བརྟན་པའི་སྣེའུ་ཟུར་པ། །འདུལ་བའི་

[047A]༄༅། །སྡེ་སྣོད་ཀུན་འཛིན་ཐག་མ་པ། །མཐའ་འཁོབ་སྒྲོན་མེ་གསུམ་ལ་གསོལ་བ་འདེབས། །བརྩོན་པས་སྒྲུབ་པ་ལྷུར་ལེན་ནམ་སེང་ཞབས། །དམ་པས་བྱིན་རླབས་ནམ་མཁའ་རྒྱལ་པོ་དང། །འཇིག་རྟེན་ཆོས་
བརྒྱད་སྤངས་པའི་སེང་གེ་བཟང། །རྒྱལ་སྲས་བཟང་པོའི་ཞབས་ལ་གསོལ་བ་འདེབས། །བྱང་ཆུབ་ཐུགས་ཀྱིས་འགྲོ་ཀུན་བུ་བཞིན་གཟིགས། །ལྷག་པའི་ལྷ་ཡིས་རྗེས་བཟུང་བྱིན་གྱིས་བརླབས། །སྙིགས་དུས་
འགྲོ་བ་འདྲེན་པའི་བཤེས་གཉེན་མཆོག་ནམ་མཁའ་རྒྱལ་མཚན་ཞབས་ལ་གསོལ་བ་འདེབས། །དམིགས་མེད་བརྩེ་བའི་གཏེར་ཆེན་སྤྱན་རས་གཟིགས། །དྲི་མེད་མཁྱེན་པའི་དབང་པོ་འཇམ་དཔལ་དབྱངས།།
གངས་ཅན་མཁས་པའི་གཙུག་རྒྱན་བཙོང་ཁ་པ། །དཔལ་ལྡན་བླ་མའི་ཞབས་ལ་གསོལ་བ་འདེབས། །བདེ་བར་གཤེགས་པའི་གསུང་རབ་པདྨོའི་ཚལ། །ལེགས་པར་འབྱེད་པའི་བློ་གྲོས་འོད་སྟོང་ལྡན། །སྲད་
གསུམ་མཁས་པའི་གཙུག་རྒྱན་རིན་པོ་ཆེ། །རྒྱལ་ཚབ་ཆོས་རྗེའི་ཞབས་ལ་གསོལ་བ་འདེབས། །རབ་འབྱམས་སྡེ་སྣོད་གསུམ་ལ་མཁྱེན་པ་རྒྱས། །རྣ་དག་བསླབ་པ་གསུཾ་གྱི་ནོར་གྱིས་ཕྱུག་ལུས་ཅན་བྱང་ཆུབ་གསུཾ་
ལ་འགོད་མཛད་པའི། །འདུལ་བ་འཛིན་པའི་ཞབས་ལ་གསོལ་བ་འདེབས། །ཕུན་ཚོགས་དགེ་ལེགས་ལུང་རྟོགས་ནོར་བུའི་དཔལ། །འཕྲིན་ལས་བཟང་པོས་བསྟན་པ་རྒྱས་མཛད་པ། །ཐར་ལམ་གསལ་བར་སྟོན་པའི་ཐུཌ་

[047B] །མཁས་གྲུབ་ཆོས་རྗེའི་ཞབས་ལ་གསོལ་བ་འདེབས། །རི་བོ་དགའ་ལྡན་དུ་མཁན་བརྒྱུད་ཡོངས་རྫོགས་མི་འདུག་རུང་གང་གསུང་རྣམས། ཕུན་ཚོགས་བསླབ་གསུམ་ཡོངས་འདུའི་རྩབ་བརྟན། །རླབས་
ཆེན་སྤྱོད་པའི་ཡལ་ག་ཁྱོན་ཡངས་ཤིང། །བསྡུ་དངོས་འབྲས་བུས་བརྗིད་པ་ཀུནྡཱི་ཚལ། །དཔལ་ལྡན་བླ་མའི་ཞབས་ལ་གསོལ་བ་འདེབས། །བློ་གྲོས་རབ་དཀར་ལེགས་བཤད་ཀུན་གྱི་གཏེར། །གསུང་རབ་
རིན་ཆེན་བདུན་ལ་དབང་སྒྱུར་ཞིང། །ཆོས་ཀྱི་རྒྱལ་སྲིད་སྐྱོང་བའི་དཔལ་མངའ་བ། །རྗེ་བཙུན་བླ་མའི་ཞབས་ལ་གསོལ་བ་འདེབས། །རྒྱ་ཆེན་ཆོས་ཀྱི་སྲིད་ལ་དབང་བསྒྱུར་ཞིང། །རྒྱལ་བ་ཀུན་གྱི་བསྟན་
པའི་རྒྱལ་མཚན་འཛིན། །དཔལ་འབྱོར་བཟང་པོས་འགྲོ་ཀུན་ལེགས་སྐྱོང་བ། །ཆོས་ཀྱི་རྒྱལ་མཚན་ཞབས་ལ་གསོལ་བ་འདེབས། །གཞུང་ལུགས་འབུམ་ཕྲག་ནམ་མཁའི་ཁྱོན་ཡངས་པོར། །དྲི་མེད་
བསླབ་གསུམ་དཀྱིལ་འཁོར་རབ་ཏུ་རྒྱས། །ཐུབ་བསྟན་ཉིན་མོར་བྱེད་པའི་དཔལ་ཡོན་ཅན། །དཔལ་ལྡན་བླ་མའི་ཞབས་ལ་གསོལ་བ་འདེབས། །རྣམ་དཀར་ལས་དང་རླབས་ཆེན་སྨོན་ལམ་གྱིས། །
རྒྱལ་བའི་བསྟན་པ་འཛིན་པ་ཀུན་གྱི་དཔལ། །ཤེས་བྱ་ཀུན་ལ་ལེགས་པའི་བློ་གྲོས་རྒྱས། །བློ་གསལ་ཀུན་གྱི་མགོན་ལ་གསོལ་བ་འདེབས། །མཁྱེན་རབ་འཇམ་པའི་དབྱངས་ལྟར་མཐའ་ཡས་ཤིང། །

[048A]༄༅། །ཐུགས་རྗེའི་འགྲོ་བ་མ་ལུས་བུ་བཞིན་གཟིགས། །འཕྲིན་ལས་བཟང་པོས་བསྟན་པ་རྒྱས་མཛད་པ། །དཔལ་ལྡན་བླ་མའི་ཞབས་ལ་གསོལ་བ་འདེབས། །འབྲས་སྤུངས་མཁན་བརྒྱུད་ནི་བཀྲ་ཤིས་རབ་
བརྟན་ཡིད་འོང་མཛེས་པའི་སྐུ། །དཔལ་ལྡན་ཆོས་སྒྲ་སྙན་པར་སྒྲོག་པའི་གསུང། །གསུང་རབ་མ་ལུས་མཁྱེན་པའི་ཐུགས་མངའ་བ། །འཇམ་དབྱངས་ཆོས་རྗེའི་ཞབས་ལ་གསོལ་བ་འདེབས། །རྣམ་དཀར་
ལས་དང་རླབས་ཆེན་སྨོན་ལམ་གྱིས། །རྒྱལ་བའི་བསྟན་པ་འཛིན་པ་ཀུན་གྱི་དཔལ། །ཤེས་བྱ་ཀུན་ལ་ལེགས་པའི་བློ་གྲོས་རྒྱས། །བླ་གསལ་ཀུན་གྱི་མགོན་ལ་གསོལ་བ་འདེབས། །དཔལ་ལྡན་སྨྲ་བའི་
སེང་གེ་གྲུབ་པའི་གཙོ། །རིན་ཆེན་བྱང་ཆུབ་སེམས་ཀྱི་གཞལ་མེད་ཁང། །ཤཱཀྱའི་ཏོག་གི་བསྟན་པའི་རྒྱལ་མཚན་འཛིན། །བློ་བཟང་བསྟན་པའི་དཔལ་ལ་གསོལ་བ་འདེབས། །གང་གི་མཁྱེན་པ་འཇམ་དབྱངས་
གཞོན་ནུ་བཞིན། །ལེགས་བཤད་དགའ་སྟོན་འགྲོ་ལ་སྩོལ་མཛད་ཅིང། །སྐལ་བཟང་གདུལ་བྱའི་བློ་གྲོས་རྒྱས་མཛད་པའི། །དཔལ་ལྡན་བླ་མའི་ཞབས་ལ་གསོལ་བ་འདེབས། །རྨད་བྱུང་མཁྱེན་བརྩེའི་
གཏིང་མཐའ་མི་མངོན་ཞིང། །མདོ་སྔགས་ཡིད་བཞིན་ནོར་བུའི་ཚོགས་ཀྱིས་གང། །མཁས་བཙུན་ཀླུ་དབང་ཚོགས་ཀྱིས་ཉར་བསྟེན་པ། །ཡོན་ཏན་རྒྱ་མཚོའི་ཞབས་ལ་གསོལ་བ་འདེབས། །དགོས་འདོད་

[048B] །ཡོན་ཏན་ཐམས་ཅད་མ་བསླབས་ཐུགས་སུ་ཆུད། །ཐོས་བསམ་སྒོམ་པ་མཐར་བྱིན་གྲུབ་པ་བརྙེས། །འཕྲིན་ལས་རྒྱུན་མི་འཆད་ལ་གསོལ་བ་འདེབས། །བསོད་ནམས་ཡེ་ཤེས་
ཚོགས་གཉིས་གམས་པའ་མཐུས། །ལུང་རྟོགས་ཡོན་ཏན་དུ་མའི་མཛོད་འཛིན་ཅིང། །སྙན་པའི་གྲགས་པས་ནོར་འཛིན་ཡོངས་སུ་ཁྱབ། །རྗེ་བཙུན་བླ་མའི་ཞབས་ལ་གསོལ་བ་འདེབས། །རྒྱ་ཆེན་བསོད་ནམས་
མཆོག་གིས་བསྐྲུན་པའི་སྐུ། །ལེགས་བཤད་ཆོས་ཀྱི་སྒྲ་དབྱངས་སྒྲོག་པའི་གསུང། །ཤེས་བྱ་མ་ལུས་ཐོགས་མེད་མཁྱེན་པའི་ཐུགས། །མཁས་གྲུབ་རྒྱ་མཚོའི་མགོན་ལ་གསོལ་བ་འདེབས། །མཐོང་བ་དོན་ལྡན་
སླར་ཡང་བསྟན་པའི་དཔལ། །འགྲོ་བའི་དོན་ལ་འགྲན་ཟླ་མ་མཆིས་པ། །སྙིང་ནས་དྲན་པས་སྤྱི་བོར་ལེགས་བསྒོམས་ཏེ། །ཡོན་ཏན་རྒྱ་མཚོའི་ཞབས་ལ་གསོལ་བ་འདེབས། །དགེ་ལེགས་ཡོན་ཏན་མ་ལུས་
འབྱུང་བའི་གནས། །དྲི་མེད་བློ་བཟང་བསྟན་པའི་ཁང་བཟང་རྩེར། །ཆོས་ཀྱི་རྒྱལ་མཚན་འཛིན་པའི་དཔལ་ཡོན་ཅན། །དཔལ་ལྡན་བླ་མའི་ཞབས་ལ་གསོལ་བ་འདེབས། །བློ་བཟང་རྒྱལ་བ་ཀུན་གྱི་ཐུགས་རྗེ་ནི། །
གཅིག་ཏུ་བསྡུས་པ་ཡོན་ཏན་རྒྱ་མཚོའི་དཔལ། །ལྷུན་གྲུབ་འཕྲིན་ལས་བཟང་པོའི་མཛད་པ་ཅན། །རྗེ་བཙུན་བླ་མའི་ཞབས་ལ་གསོལ་བ་འདེབས། །བློ་གྲོས་ཡངས་པའི་སྐལ་བཟང་གདུལ་བྱའི་ཚོགས། །གཙུག་

[049A]༄༅། །ན་བསོད་ནམས་ཡེ་ཤེས་འབྲས་བུ་ཡིས། །ལེགས་དུད་རླུང་གི་རྒྱལ་མཚན་ལྟར་བཀྲ་བ། །དཔལ་ལྡན་བླ་མའི་ཞབས་ལ་གསོལ་བ་འདེབས། །སྔ་འགྱུར་ཐག་པ་པདྨའི་རྫིང་སྐྱེས་ཀྱང། །
བློ་བཟང་གྲགས་སྙན་བསྟན་པ་རིན་ཆེན་གྱི། །གདུགས་དཀར་མཁའ་ཁྱབ་འགྲོ་བའི་གྲིབ་བསིལ་དུ། །འདེགས་མཁས་ཚངས་དབྱངས་རྒྱ་མཚོར་གསོལ་བ་འདེབས། །བསྐལ་བཟང་རྣམ་འདྲེན་ཤཱཀྱ་སེང་
གེ་ཡི། །མདོ་སྔགས་བསྟན་པའི་རྒྱ་མཚོ་སྤེལ་སླད་དུ། །འཕགས་མཆོག་འཇིག་རྟེན་དབང་ཕྱུག་མི་ཡི་གར། །ལེགས་མཛད་རྗེ་བཙུན་བླ་མར་གསོལ་བ་འདེབས། །མཁྱེན་བརྩེའི་བདག་ཉིད་རྗེ་བཙུན་སྤྱན་
རས་གཟིགས། །དཔལ་ལྡན་མཁས་བཙུན་བཟང་པོའི་ཟློས་གར་གྱིས། །རྣམ་རོལ་མཆོག་གི་སྤྲུལ་སྐུ་ཡིད་བཞིན་ནོར། །བློ་བཟང་བསྟན་པའི་དཔལ་དུ་ཞབས་བརྟན་ཤོག་སེར་མཁན་བརྒྱུད་ནི། །ཕུན་ཚོཌ་
བསླབ་གསུམ་ཡོངས་འདུའི་རྩ་བ་བརྟན། །རླབས་ཆེན་སྤྱོད་པའི་ཡལ་ག་ཁྱོན་ཡངས་ཤིང། །བསྡུ་དངོས་འབྲས་བུས་བརྗིད་པ་ཀུནྡའི་ཚལ། །དཔལ་ལྡན་བླ་མའི་ཞབས་ལ་གསོལ་བ་འདེབས། །བྱམས་པ་
ཆེན་པོས་འགྲོ་ཀུན་བདེ་ལ་འགོད། །ཐུགས་རྗེ་ཆེན་པོས་འཇིགས་པ་ཀུན་ལས་སྐྱོབ། །ཡོན་ཏན་ཆེན་པོས་བཤེས་གཉེན་མཆོག་གྱུར་པ། །བྱམས་ཆེན་ཆོས་རྗེའི་ཞབས་ལ་གསོལ་བ་འདེབས། །བླ་མེད་

[049B] །ཉེས་ལྟུད་དྲི་མས་མ་གོས་བསོད་ནམས་བཟང། །རྒྱལ་སྲས་དཔའ་བོ་བྱང་སེམས་རིན་པོ་ཆེ། །ཤཱཀྱ་བསོད་ནམས་ཞབས་ལ་གསོལ་བ་འདེབས། །མང་ཐོས་ཡོན་ཏན་རྒྱ་མཚོའི་མཐར་
སོན་ཅིང། །འཆད་རྩོད་རྩོམ་ལ་ཐོགས་མེད་སྤོབས་པ་ཅན། །གནས་ལྔ་རིག་པའི་པཎ་ཆེན་ཆོས་ཀྱི་རྗེ། །རྒྱལ་མཚན་བཟང་པོའི་ཞབས་ལ་གསོལ་བ་འདེབས། །བློ་གྲོས་རབ་ཏུ་རྒྱས་པའི་ལང་ཚོལ། །གསུང་
རབ་རིན་ཆེན་རྒྱན་གྱིས་མཛེས་བྱས་ཤིང། །ཤཱཀྱ་སེང་གེའི་བསྟན་པའི་སྐྱེད་ཚལ་དུ། །ལེགས་བཤད་གླུ་གར་མཛད་ལ་གསོལ་བ་འདེབས། །མདོ་སྔགས་རྒྱ་མཚོའི་དཔལ་ལ་གནས་བཅས་ཤིང། །ལུང་རིཌ་
ནོར་བུའི་འབྱོར་པ་རབ་ཏུ་རྒྱས། །ལེགས་བཤད་འདོད་དགུ་ལྷུན་གྲུབ་སྩོལ་མཛད་པ། །བཤེས་གཉེན་ཀླུ་དབང་ཞབས་ལ་གསོལ་བ་འདེབས། །མང་དུ་ཐོས་པའི་རིན་ཆེན་གཞལ་མེད་ཁང། །དོན་ཡོད་གྲུབ་པའི་
རྒྱལ་མཚན་མཐོན་པོ་ཅན། །དཔལ་ལྡན་འཕྲིན་ལས་བཟང་པོའི་བ་དན་གཡོ། །བཤེས་གཉེན་དམ་པའི་ཞབས་ལ་གསོལ་བ་འདེབས། །དགོས་འདོད་ཀུན་འབྱུང་ནོར་བུ་བསམ་འཕེལ་ཁྱོད། །ཡོན་ཏན་ཐམས་
ཅད་མ་བསླབས་ཐུགས་སུ་ཆུད། །ཐོས་བསམ་སྒོམ་པ་མཐར་ཕྱིན་གྲུབ་པ་བརྙེས། །འཕྲིན་ལས་རྒྱུན་མི་འཆད་ལ་གསོལ་བ་འདེབས། །རྗེ་བཙུན་ཆོས་ཀྱི་རྒྱལ་པོ་བཙོང་ཁ་པའི། །བཤད་སྒྲུབ་བསྟན་པའི་རྒྱལ་

[050A]༄༅། །མཚན་འཛིན་པ་ལ། །དཔལ་ལྡན་འཕྲིན་ལས་བཟང་པོའི་དཔལ་མངའ་བ། །བཤེས་གཉེན་དམ་པའི་ཞབས་ལ་གསོལ་བ་འདེབས། །བསོད་ནམས་ཡེ་ཤེས་ཚོགས་གཉིས་གོམས་པའི་མཐུས།།
ལུང་རྟོགས་ཡོན་ཏན་དུ་མའི་མཛོད་འཛིན་ཅིང། །སྙན་པའི་གྲགས་པས་ནོར་འཛིན་ཡོངས་སུ་ཁྱབ། །རྗེ་བཙུན་བླ་མའི་ཞབས་ལ་གསོལ་བ་འདེབས། །མདོ་རྒྱུད་ཆོས་ཀྱི་མཁའ་ལ་ཐོགས་མེད་རྒྱུ། །གྲགས་པའི་
འོད་ཟེར་སྟོང་གི་དྲ་བ་ཅན། །སྐལ་བཟང་གདུལ་བྱའི་པད་ཚལ་གཉེན་གཅིག་པུ། །རྨད་བྱུང་བཤེས་གཉེན་ཞབས་ལ་གསོལ་བ་འདེབས། །རྒྱ་ཆེན་བསོད་ནམས་མཆོག་གིས་བསྐྲུན་པའི་སྐུ། །ལེགས་བཤད་
ཆོས་ཀྱི་སྒྲ་དབྱངས་སྒྲོག་པའི་གསུང། །ཤེས་བྱ་མ་ལུས་ཐོགས་མེད་མཁྱེན་པའི་ཐུགས། །མཁས་གྲུབ་རྒྱ་མཚོའི་མགེན་ལ་གསོལ་བ་འདེབས། །རྒྱལ་བ་སླུ་མེད་བསོད་ནམས་རྒྱལ་བའི་སྐུ། །རྒྱལ་བའི་
ཆོས་ལ་ཐོགས་པ་མེད་པའི་གསུང། །རྒྱལ་བ་དབྱར་མེད་གནས་ལྔ་རིག་པའི་ཐུགས། །འཇམ་དབྱངས་རྒྱ་མཚོའི་ཞབས་ལ་གསོལ་བ་འདེབས། །འགྲོ་ལ་སྤྱན་རས་སྟོང་གིས་གཟིགས་པ་ཡི། །ཆོས་སྐུ་མཁའ་
དབྱིངས་མཛེས་མའི་ལང་ཚོལ། །མངོན་པར་འཁྱུད་པའི་སྒྱུ་འཕྲུལ་དྲ་བའི་གར། །མཐོང་བས་དོན་ལྡན་མཛད་ལ་གསོལ་བ་འདེབས། །དགེ་ལེགས་ཡོན་ཏན་མ་ལུས་འབྱུང་བའི་གནས། །དྲི་མེད་བློ་བཟང་བསྟན་

[050B] །ཆོས་ཀྱི་རྒྱལ་མཚན་འཇིན་པའི་དཔལ་ཡོན་ཅན། །དཔལ་ལྡན་བླ་མའི་ཞབས་ལ་གསོལ་བ་འདེབས། །བློ་བཟང་རྒྱལ་བ་ཀུན་གྱི་ཐུགས་རྗེ་ནི། །གཅིག་ཏུ་བསྡུས་པ་ཡོན་ཏན་རྒྱ་མཚོའི་དཔལ། །
ལྷུན་གྲུབ་འཕྲིན་ལས་བཟང་པོའི་མཛད་པ་ཅན། །རྗེ་བཙུན་བླ་མའི་ཞབས་ལ་གསོལ་བ་འདེབས། །བློ་གྲོས་ཡངས་པའི་སྐལ་བཟང་གདུལ་བྱའི་ཚོགས། །གཙུག་ན་བསོད་ནམས་ཡེ་ཤེས་འབྲས་བུ་ཡིས། །
ལེགས་དུད་རླུང་གི་རྒྱལ་མཚན་ལྟར་བཀྲ་བ། །དཔལ་ལྡན་བླ་མའི་ཞབས་ལ་གསོལ་བ་འདེབས། །སྔ་འགྱུར་ཐེག་པ་པདྨའི་རྫིང་སྐྱེས་ཀྱང། །བློ་བཟང་གྲགས་སྙན་བསྟན་པ་རིན་ཆེན་གྱི། །གདུགས་དཀར་
མཁའ་ཁྱབ་འགྲོ་བའི་གྲིབ་སིལ་དུ། །འདེགས་མཁས་ཚངས་དབྱངས་རྒྱ་མཚོར་གསོལ་བ་འདེབས། །བསྐལ་བཟང་རྣམ་འདྲེན་ཤཱཀྱ་སེང་གེ་ཡི། །མདོ་སྔགས་བསྟན་པའི་རྒྱ་མཚོ་སྤེལ་སླད་དུ། །འཕགས་
མཆོག་འཇིག་རྟེན་དབང་ཕྱུག་མི་ཡི་གར། །ལེགས་མཛད་རྗེ་བཙུན་བླ་མར་གསོལ་བ་འདེབས། །རབ་འབྱམས་གསུང་རབ་ཀུན་ལ་ལྟ་བའི་མིག་སྐལ་བཟང་ཐར་པར་བགྲོད་པའི་འཇུག་དོགས་མཆོག་བརྩེབས་
བསྐྱེད་པའི་ཐབས་མཁས་མཛད་པ་ཡིས། །གསལ་མཛད་བཤེས་གཉེན་རྣམས་ལ་གསོལ་བ་འདེབས།། །།སྨྲ་བ་ཟླ་མེད་འདྲེན་མཆོག་ཤཱཀྱའི་ཏོག་རྒྱལ་བའི་མཁྱེན་རབ་ཀུན་བསྡུས་འཇམ་པའི་དབྱངས།།

[051A]༄༅། །ཟབ་མོའི་དོན་གཟིགས་འཕགས་མཆོག་ཀླུ་སྒྲུབ་ཞབས། །སྨྲ་བའི་གཙུག་རྒྱན་གསུམ་ལ་གསོལ་བ་འདེབས། །འཕགས་པའི་དགོངས་པ་གསལ་མཛད་ཟླ་བ་གྲགས། །དེ་སྲས་ཐུ་བོ་རིགས་
པའི་ཁུ་བྱུག་ཆ། །རྒྱལ་སྲས་རིགས་པའི་ཁུ་བྱུག་གཉིས་པའི་ཞབས། །རིགས་པའི་དབང་ཕྱུག་གསུམ་ལ་གསོལ་བ་འདེབས། །རྟེན་འབྲེལ་ཟབ་མོ་ཇི་བཞིན་གཟིགས་པ་ཡི། །ཤིང་རྟ་ཆེན་པོའི་སྲོལ་
འཛིན་མར་མེ་མཛད། །ལམ་བཟང་གསལ་མཛད་སྟོན་པ་རིན་པོ་ཆེ། །འཛམ་གླིང་རྒྱན་གྱུར་གཉིས་ལ་གསོལ་བ་འདེབས། །རྒྱལ་བའི་གདུང་འཚོབ་བཤེས་གཉེན་པོ་ཏོ་བ། །རྣམ་དཔྱོད་འགྲན་ཟླ་བྲལ་བའི་
ཤ་ར་བ། །བྱང་ཆུབ་ཐུགས་ཀྱི་བཀའ་བབས་འཆད་ཁ་བ། །འགྲོ་བའི་རེ་སྐོང་གསུམ་ལ་གསོལ་བ་འདེབས། །ལུང་རྟོགས་མངའ་བདག་བྱང་སེམས་སྤྱིལ་བུ་པ། །དྲི་མེད་ལུང་གི་དབང་ཕྱུག་མཁས་
པའི་མཆོག་ཁམས་གསུམ་འགྲོ་བའི་མགོན་པོ་རིན་པོ་ཆེ། །གནས་བརྟན་ཆེན་པོ་གསུམ་ལ་གསོལ་བ་འདེབས། །རྣམ་དག་ཚུལ་ཁྲིམས་ངད་ལྡང་ཟངས་ཆེན་པ། །འདུལ་བ་འབུམ་སྡེའི་མངའ་བདག་
མཚོ་སྣ་པ། །ཆོས་མངོན་རྒྱ་མཚོའི་མཐར་སོན་མོན་གྲ་པ། །འགྲོ་བའི་འདྲེན་པ་གསུམ་ལ་གསོལ་བ་འདེབས། །ཟབ་ཅིང་རྒྱ་ཆེའི་ཆོས་ལ་མངའ་བརྙེས་པ། །སྐལ་ལྡན་འགྲོ་བ་ཀུན་གྱི་སྐྱབས་སུ་གྱུར། །

[051B] །དཔལ་ལྡན་བླ་མའི་ཞབས་ལ་གསོལ་བ་འདེབས། །གྲུབ་པའི་དབང་ཕྱུག་ཆེན་པོ་ཚུལ་ཁྲིམས་འབར། །བཤེས་གཉེན་ཚུལ་བཞིན་བསྟེན་མཛད་གཞོན་ནུ་འོད།།
ཐེག་མཆོག་ལམ་གྱིས་རྒྱུད་སྦྱངས་དགྱེར་སྒོམ་ཞབས། །རྒྱལ་བའི་སྲས་པོ་གསུམ་ལ་གསོལ་བ་འདེབས། །རྨད་བྱུང་ཡོན་ཏན་མཛོད་འཛིན་སངས་རྒྱས་དབོན། །དམ་པས་བྱིན་བརླབས་ནམ་མཁའ་རྒྱལ་
པོ་དང། །འཇིག་རྟེན་ཆོས་བརྒྱད་སྤངས་པའི་སེང་གེ་བཟང། །རྒྱལ་སྲས་བཟང་པོའི་ཞབས་ལ་གསོལ་བ་འདེབས། །བྱང་ཆུབ་ཐུགས་ཀྱིས་འགྲོ་ཀུན་བུ་བཞིན་གཟིགས། །ལྷག་པའི་ལྷ་ཡིས་རྗེས་བཟུང་
བྱིན་གྱིས་བརླབས། །སྙིགས་དུས་འགྲོ་བ་འདྲེན་པའི་བཤེས་གཉེན་མཆོག་ནམ་མཁའ་རྒྱལ་མཚན་ཞབས་ལ་གསོལ་བ་འདེབས། །བློ་གྲོས་ཁང་བཟང་བསླབ་གསུམ་ནོར་གྱིས་ཕྱུག་བཟང་པོའི་འཕྲིན་
ལས་གདུལ་བྱའི་དཔལ་དུ་ཤར། །གྲགས་པའི་འོད་ཟེར་འཛམ་གླིང་ཕྱོགས་བཅུར་འཕྲོ། །བློ་བཟང་གྲགས་པའི་ཞབས་ལ་གསོལ་བ་འདེབས། །རི་བོ་དགེ་ལྡན་གྱི་བླ་བརྒྱུད་ནི། །ཐར་འདོད་ཐར་པར་འཇུག་པའི་སྒོ་
གཅིག་པུ། །དངོས་སྟོབས་རིགས་པས་རིགས་པའི་གཞུང་གི་དོན། །ལེགས་པར་རྟོགས་ནས་གཞན་ལ་ལེགས་འདོམས་པའི། །རྒྱལ་ཚབ་ཆོས་རྗེའི་ཞབས་ལ་གསོལ་བ་འདེབས། །འདུལ་བ་འཛིན་པ་ཐུབ་

[052A]༄༅། །པའི་རྒྱལ་ཚབ་ཅེས། །སྙན་པའི་གྲགས་པས་ས་སྟེང་ཀུན་ཁྱབ་ཅིང། །ཕྱོགས་དུས་ཀུན་ཏུ་བསྟན་པའི་རྒྱལ་མཚན་འཛིན། །གྲགས་པ་རྒྱལ་མཚན་ཞབས་ལ་གསོལ་བ་འདེབས། །གཞུང་ལུགས་
རལ་པ་འཐུག་པོས་གཉའ་ཁེབས་ཤིང། །རིགས་པའི་གད་རྒྱངས་ས་གསུམ་འདིར་བྱེད་པ། །འཇིགས་མེད་སྨྲ་བའི་སེང་གེ་དགེ་ལེགས་དཔལ། །མཁས་གྲུབ་ཆོས་རྗེའི་ཞབས་ལ་གསོལ་བ་འདེབས། །དགེ་
ལེགས་གཏིང་མཐའ་ཡངས་པའི་ཆུ་གཏེར་ལས། །མཁྱེན་བརྩེའི་འོད་འབར་དབང་གི་རྒྱལ་པོ་ལྟར། །མཁས་མང་རྒྱལ་མཚན་གཙུག་ན་མངོན་མཐོ་བ། །མི་ཕམ་བླ་མའི་ཞབས་ལ་གསོལ་བ་འདེབས། །
དྲི་མེད་བློ་གྲོས་རིགས་པའི་འབྲུག་སྒྲ་ཅན། །རྒྱ་མཚོའི་གོས་ཅན་མཐའ་དག་འདར་བྱེད་པ། །ཆོས་ཆར་ཟབ་མོས་ཐུབ་བསྟན་དཔྱིད་ཀྱི་དཔལ། །སྐྱོང་མཛད་བླ་མ་མཆོག་ལ་གསོལ་བ་འདེབས། །ཐུབ་བསྟན་
གསེར་གྱི་དྲ་བས་གདོང་མཛེས་ཤིང། །བསླབ་གསུམ་དག་པའི་ལུས་སྟོབས་རབ་ཏུ་རྒྱས། །བདག་ཏུ་འཛིན་པའི་འཁྲི་ཤིང་ཀུན་གཅོད་པ། །བསྡུ་བཞིས་འགྲོ་དོན་མཛད་ལ་གསོལ་བ་འདེབས། །མདོ་
རྒྱུད་ཀུན་ལ་བློ་གྲོས་ཐོགས་མེད་རྒྱས། །རི་དབང་ལྟ་བུར་བརྟན་པའི་ཐུགས་རྗེ་ཅན། །ལུས་ཅན་ཐེག་པ་མཆོག་ལ་འགོད་མཛད་པའི། །དཔལ་ལྡན་བླ་མའི་ཞབས་ལ་གསོལ་བ་འདེབས། །སྨོན་

[052B] །དཔལ་ལྡན་མཁས་པའི་ཡིད་རབ་འཕྲོག་པའི་གསུང། །ལེགས་པའི་བློ་གྲོས་ཆོས་ཀུན་གསལ་བའི་ཐུགས། །རབ་འབྱམས་ཆོས་རྗེའི་ཞབས་ལ་གསོལ་བ་འདེབས། །
ཐོས་བསམ་སྒོམ་པའི་བློ་གྲོས་ཡོངས་སུ་གསལ། །མཁས་བཙུན་བཟང་པོས་འཕྲིན་ལས་ཕྱོགས་བཅུར་རྒྱས། །འཆད་རྩོད་རྩོམ་ལ་སྨྲ་བའི་ཉི་མ་མཆོག་བློ་བཟང་ཉི་མའི་ཞབས་ལ་གསོལ་བ་འདེབས། །རབ་
འབྱམས་གསུང་རབ་ཀུན་ལ་ལྟ་བའི་མིག་སྐལ་བཟང་ཐར་པར་བགྲོད་པའི་འཇུག་ངོགས་མཆོག་བརྩེ་བས་བསྐྱོད་པའི་ཐབས་མཁས་མཛད་པ་ཡིས། །གསལ་མཛད་བཤེས་གཉེན་རྣམས་ལ་གསོལ་བ་
འདེབས། །ཡོན་ཏན་ཀུན་གྱི་གཞིར་གྱུར་དྲིན་ཅན་རྗེ། །ཚུལ་བཞིན་བསྟེན་པ་ལམ་གྱི་རྩ་བ་རུ། །ལེགས་པར་མཐོང་ནས་འབད་པ་དུ་མ་ཡིས། །གུས་པ་ཆེན་པོས་བསྟེན་པར་བྱིན་གྱིས་རློབས། །ལན་གཅིག་རྙེད་
པའི་དལ་བའི་རྟེན་བཟང་འདི། །ཤིན་ཏུ་རྙེད་དཀའ་དོན་ཆེ་ཤེས་གྱུར་ནས། །ཉིན་མཚན་ཀུན་ཏུ་སྙིང་པོ་ལེན་པའི་བློ། །རྒྱུན་ཆད་མེད་པར་སྐྱེ་བར་བྱིན་གྱིས་རློབས། །ལུས་སྲོག་གཡོ་བ་ཆུ་ཡི་ཆུ་བུར་བཞིན། །མྱུར་དུ་འཇིག་
པའི་འཆི་བ་དྲན་པ་དང། །ཤི་བའི་རྗེས་སུ་ལུས་དང་གྲིབ་མ་བཞིན། །དཀར་ནག་ལས་འབྲས་ཕྱི་བཞིན་འབྲང་བ་ལ། །ངེས་པ་བརྟན་པོ་རྙེད་ནས་ཉེས་པའི་ཚོགས། །ཕྲ་ཞིང་ཕྲ་བ་རྣམས་ཀྱང་སྤོང་བ་དང། །དགེ་ཚོགས་

[053A]༄༅། །མཐའ་དག་སྒྲུབ་པར་བྱེད་པ་ལ། །རྟག་ཏུ་བག་དང་ལྡན་པར་བྱིན་གྱིས་རློབས། །སྤྱད་པས་མི་ངོམས་སྡུག་བསྔལ་ཀུན་གྱི་སྒོ། །ཡིད་བརྟན་མི་རུང་སྲིད་པའི་ཕུན་ཚོགས་ཀྱི། །ཉེས་དམིགས་རིག་
ནས་ཐར་པའི་བདེ་བ་ལ། །དོན་གཉེར་ཆེན་པོ་སྐྱེ་བར་བྱིན་གྱིས་རློབས། །རྣམ་དག་བསམ་པ་དེ་ཡིས་དྲངས་པ་ཡི། །དྲན་དང་ཤེས་བཞིན་བག་ཡོད་ཆེན་པོ་ཡིས། །བསྟན་པའི་རྩ་བ་སོ་སོ་ཐར་པ་ལ། །སྒྲུབ་པ་སྙིང་པོར་
བྱེད་པར་བྱིན་གྱིས་རློབས། །རང་ཉིད་སྲིད་མཚོར་ལྷུང་བ་ཇི་བཞིན་དུ། །མར་གྱུར་འགྲོ་བ་ཀུན་ཀྱང་དེ་འདྲ་བར། །མཐོང་ནས་འགྲོ་བ་སྒྲོལ་བའི་ཁུར་འཁྱེར་བའི། །བྱང་ཆུབ་སེམས་མཆོག་འབྱོངས་པར་བྱྀན་གྱིས་
རློབས། །སེམས་ཙམ་བསྐྱེད་ཀྱང་ཚུལ་ཁྲིམས་རྣམ་གསུམ་ལ། །གོམས་པ་མེད་ན་བྱང་ཆུབ་མི་འགྲུབ་པར། །ལེགས་པར་མཐོང་ནས་རྒྱལ་སྲས་སྡོམ་པ་ལ། །བརྩོན་པ་དྲག་པོས་སློབ་པར་བྱིན་གྱིས་རློབས། །ལོག་
པའི་ཡུལ་ལ་གཡེང་བ་ཞི་བྱེད་ཅིང། །ཡང་དག་དོན་ལ་ཚུལ་བཞིན་དཔྱོད་པ་ཡི། །ཞི་གནས་ལྷག་མཐོང་ཟུང་དུ་འབྲེལ་བའི་ལམ། །མྱུར་དུ་རྒྱུད་ལ་སྐྱེ་བར་བྱིན་གྱིས་རློབས། །ཐུན་མོང་ལམ་སྦྱངས་སྣོད་དུ་གྱུར་
པ་ན། །ཐེག་པ་ཀུན་གྱི་མཆོག་གྱུར་རྡོ་རྗེའི་ཐེག་སྐལ་བཟང་སྐྱེ་བོའི་འཇུག་ངོགས་དམ་པ་དེར། །བདེ་བླག་ཉིད་དུ་འཇུག་པར་བྱིན་གྱིས་རློབས། །དེ་ཚེ་དངོས་གྲུབ་རྣམ་གཉིས་འགྲུབ་པའི་གཞི། །རྣམ་དག་

[053B] །བཅོས་མ་མིན་པའི་ངེས་པ་རྙེད་གྱུར་ནས། །སྲོག་དང་བསྔོས་ཏེ་སྲུང་བར་བྱིན་གྱིས་རློབས། །དེ་ནས་རྒྱུད་སྡེའི་སྙིང་པོ་རིམ་གཉིས་ཀྱི། །གནད་རྣམས་ཇི་བཞིན་རྟོགས་ནས་བརྩོན་པ་ཡིས།།
ཐུན་བཞིའི་རྣལ་འབྱོར་སྤྱོད་ལས་མི་གཡེལ་བར། །དམ་པའི་གསུང་བཞིན་སྒྲུབ་པར་བྱིན་གྱིས་རློབས། །དེ་ལྟར་ལམ་བཟང་སྟོན་པའི་བཤེས་གཉེན་དང། །ཚུལ་བཞིན་སྒྲུབ་པའི་གྲོགས་རྣམས་ཞབས་བརྟན་ཅིང། །
ཕྱི་དང་ནང་གི་བར་དུ་གཅོད་པའི་ཚོགས། །ཉེ་བར་ཞི་བར་བྱིན་གྱིས་བརླབ་ཏུ་གསོལ། །བྱང་ཆུབ་ལམ་གྱི་རིམ་པའི་བརྒྱུད་པ་རྣམས་ལ་གསོལ་བ་འདེབས་པའི་རིམ་པ་ལམ་མཆོག་སྒོ་འབྱེད་ཅེས་བྱ་བ་འདི་ནི་
འདོད་འདུན་ཅན་དུ་མས་བསྐུལ་བའི་དོན་དུ། སེམས་དཔའ་ཆེན་པོ་དུ་མས་བྱིན་གྱིས་བརླབས་པའི་གྲུབ་གནས་བྱང་རྭ་སྒྲེང་རྒྱལ་བའི་དབེན་གནས་ཀྱི་དགོན་པ་གོང་དུ་དཔལ་ལྡན་ཨ་ཏེ་ཤའི་སྐུ་དངོས་དང་ཁྱད་
པར་མ་མཆིས་པའི་སྐུ་འདྲ་དབུ་ཡོན་མ་ཆ་བར་གྲགས་པའི་སྤྱན་སྔར་ཡུན་རིང་དུ་གསོལ་བ་བཏབ་ནས་ཤཱཀྱའི་དགེ་སློང་བློ་བཟང་གྲགས་པའི་དཔལ་གྱིས་སྦྱར་བའི་ཡི་གེ་པ་ནི་ཤཱཀྱ་བཟང་གིས་བགྱིས་
པའོ།། །།མཁྱེན་པས་སྲིད་པའི་འཆིང་བ་མཐར་མཛད་ཅིང། །ཐུགས་རྗེས་ཞི་ལ་དགའ་བ་རིང་དུ་དོར། །སྲིད་ཞིའི་མཐའ་ལ་མི་གནས་སྲིད་ཞིའི་མགོན། །རྒྱལ་བ་རྡོ་རྗེ་འཆང་ལ་གསོལ་བ་འདེབས། །

[054A]༄༅། །རབ་འབྱམས་ཞིང་གི་རྡུལ་སྙེད་ལས་འདས་པའི། །གྲངས་མེད་རྒྱལ་བ་རྣམས་ཀྱི་མཁྱེན་པའི་གཏེར། །མཐའ་ཡས་གཅིག་ཏུ་བསྡུས་པའི་ཡེ་ཤེས་སྐུ། །མགོན་པོ་འཇམ་པའི་དབྱངས་ལ་གསོལ་
བ་འདེབས། །རླབས་ཆེན་སྨོན་ལམ་རིང་ནས་བཏབ་པའི་མཐུས། །རྗེ་བཙུན་འཇམ་དབྱངས་ཉིད་ཀྱིས་མངོན་སུམ་དུ། །ཐེ་ཚོམ་དྲ་བ་མཐའ་དག་བསལ་གྱུར་པ། །དཔའ་བོ་རྡོ་རྗེའི་ཞབས་ལ་གསོལ་བ་འདེབས།།
བདེན་གཉིས་གནས་ཚུལ་རིགས་པས་ལེགས་རྟོགས་ཤིང། །ཐབས་ཤེས་ཟུང་འབྲལ་ཉམས་སུ་བླངས་པའི་མཐུས། །སྐུ་གསུམ་མངོན་དུ་གྱུར་པའི་བཙོང་ཁ་པ། །དཔལ་ལྡན་བླ་མའི་ཞབས་ལ་གསོལ་
བ་འདེབས། །བདེ་གཤེགས་གསུང་རབ་ནགས་ཀྱི་ཚལ་ན་གནས། །འབུམ་ཕྲག་གཞུང་གི་རལ་པའི་ཚོགས་ཀྱིས་བརྗིད། །ལེགས་ལམ་སྨྲ་བའི་སེང་གེ་དགེ་འདུན་གྲུབ། །འཛམ་གླིང་མཁས་པའི་ཞབས་
ལ་གསོལ་བ་འདེབས། །འཇིག་རྟེན་འཇིག་རྟེན་འདས་པའི་དགེ་ལེགས་ཀྱི། །ཡོན་ཏན་ཀུན་གྱི་རྩ་བ་དྲིན་ཅན་རྗེ། །ཡིད་ལ་དྲན་པ་ཙམ་གྱིས་དུས་ཀུན་ཏུ། །མོས་གུས་རྩོལ་མེད་སྐྱེ་བར་བྱིན་གྱིས་རློབས།།
འདོད་ཆུང་ཆོག་ཤེས་ཞི་ཞིང་དུལ་བར་གནས། །སྙིང་ནས་ཐར་པ་དོན་གཉེར་གསོང་པོར་སྨྲ། །བག་ཡོད་ལ་སྦྱོར་གྲོགས་མཆོག་སྟེན་བྱེད་ཅིང། །དག་སྣང་ཕྱོགས་མེད་སྐྱེ་བར་བྱིན་གྱིས་རློབས། །འཆི་

[054B] །ཚིག་ཙམ་མིན་པར་དྲན་ནས་ལོང་མེད་དང། །རྙེད་བཀུར་ཆོས་ལ་གཏིང་ནས་ཞེན་ལོག་སྟེ། །དགོས་མེད་རྒྱུད་ལ་སྐྱེ་བར་བྱིན་གྱིས་རློབས། །ལུས་ཅན་མཐའ་དག་དྲིན་ཅན་མར་
ཤེས་པས། །ཉམ་ཐག་རྣམས་ཀྱི་སྡུག་བསྔལ་དྲན་གྱུར་ནས། །རང་བདེ་འབའ་ཞིག་སྒྲུབ་ལས་ཡིད་ལོག་སྟེ། །སྙིང་རྗེ་རྩོལ་མེད་སྐྱེ་བར་བྱིན་གྱིས་རློབས། །མཐར་འཛིན་ནད་ཀུན་སེལ་བའི་སྨན་གཅིག་
པུ༑ ༑ཟབ་མོ་རྟེན་འབྲལ་མཐའ་དང་བྲལ་བའི་དོན། །འཕགས་མཆོག་ཀླུ་སྒྲུབ་ཡབ་སྲས་དགོངས་པ་དག་ཇི་བཞིན་ཁོང་དུ་ཆུད་པར་བྱིན་གྱིས་རློབས། །དགེ་འདིས་མཚོན་ནས་དུས་གསུམ་དང་འབྲེལ་
བའི༑ ༑བདག་གཞན་དགེ་བའི་རྩ་བ་ཇི་སྙེད་པ། །དེ་དག་ཐམས་ཅད་སྐྱེ་ཞིང་སྐྱེ་བ་རུ། །བྱང་ཆུབ་མཆོག་གི་རྗེས་སུ་མི་མཐུན་པའི། །ཤེས་ཀྱི་ཁ་འདོད་པ་དང་གྲགས་པ་དང། །འཁོར་དང་ལོངས་སྤྱོད་རྙེད་
དང་བཀུར་སྟིའི་རྒྱུར། །སྐད་ཅིག་ཙམ་ཡང་ནམ་ཡང་མི་སྨིན་པར། །བླ་མེད་བྱང་ཆུབ་ཁོ་ནའི་རྒྱུར་གྱུར་ཅིག་རྨད་བྱུང་སྲས་བཅས་རྒྱལ་བའི་བྱིན་རླབས་དང། །རྟེན་འབྲེལ་བསླུ་བ་མེད་པའི་བདེན་པ་དང། །
བདག་གི་ལྷག་བསམ་དག་པའི་མཐུ་སྟོབས་ཀྱིས། །རྣམ་དག་སྨོན་པའི་གནས་འདི་འགྲུབ་པར་ཤོག་ཅེས་བྱིན་རླབས་ཉེ་བརྒྱུད་ཀྱི་བླ་མ་རྣམས་ལ་གསོལ་བ་འདེབས་པ་དངོས་གྲུབ་ཀྱི་སྙེ་མ་ཞེས་བྱ་བ་

[055A]༄༅། །འདི་ནི་མང་དུ་ཐོས་པའི་དགེ་སློང་བློ་བཟང་གྲགས་པའི་དཔལ་གྱིས་གངས་ཅན་ཁྲོད་ཀྱི་གངས་རིའི་དབང་པོ་འོ་དེ་གུང་རྒྱལ་གྱི་ལྷ་ཞོལ་དུ་སྦྱར་བའོ།། །།ཤེས་བྱ་ཀུན་ལ་ཐོགས་
མེད་འཇམ་པའི་དབྱངས། །མཐའ་ཡས་འགྲོ་བའི་མར་གྱུར་སྤྱན་རས་གཟིགས། །མ་ལུས་བདུད་དཔུང་འཇོམས་མཛད་གསང་བའི་བདག་རིགས་གསུམ་འདུས་སྐུ་བླ་མའི་ཞབས་ལ་འདུད། །སྐྱོན་བྲལ་ཚུལ་
ཁྲིམས་ཆུ་གཏེར་དབུས་ན་མཛེས། །རྒྱལ་སྲས་སྤྱོད་པའི་འདབ་སྟོང་རབ་ཏུ་རྒྱས། །གསང་བའི་དམ་ཚིག་སྦྲང་རྩིའི་དཔལ་འཛིན་པ། །སྡོམ་གསུམ་རྒྱན་གྱིས་མཛེས་ལ་གསོལ་བ་འདེབས། །རྒྱལ་བའི་གསང་
བའི་མཛོད་འཛིན་རྡོ་རྗེ་འཆང། །དེ་ཡི་གསུང་རྒྱུན་བདུད་རྩིས་བློ་གྲོས་ལུས། །ལེགས་པར་རྒྱས་པའི་རྒྱལ་སྲས་འགྲོ་བའི་མགོན། །སྐྱེ་རྒུའི་གཙུག་གི་རྒྱན་ལ་གསོལ་བ་འདེབས། །ཟབ་མོ་ཇི་བཞིན་མཁྱེན་
པའི་ཐུགས་མངའ་ཞིང། །ཉིད་ཀྱིས་གཟིགས་གང་འགྲོ་ལ་བསྐྲུན་པའི་ཕྱིར། །གཞན་ཕན་སྒྲུབ་ལ་གཡེལ་བ་མི་མངའ་བ། །འགྲོ་བའི་དད་དཔོན་ཁྱོད་ལ་གསོལ་བ་འདེབས། །བྱམས་པས་ཁྲོ་བའི་གོ་
སྐབས་མེད་པར་མཛད། །བརྩེ་བས་གཞན་དོན་འབའ་ཞིག་ལྷུར་མཛད་ཅིང། །བསྟེན་པ་ཙམ་གྱིས་དང་གིས་དགེ་བ་འཕེལ། །ཡོན་ཏན་ཕུང་པོ་ཁྱོད་ལ་གསོལ་བ་འདེབས། །མཐུ་ཆེན་ཁྱོད་ལ་གསོལ་བ་

[055B]ཚེ་རབས་ཀུན་ཏུ་ཁྱོད་དང་མི་འབྲལ་ཞིང། །མི་ཕྱེད་དད་པས་ཁྱོད་མཉེས་བགྱིད་པ་དང། །ཟབ་མོའི་གདམས་པས་རྫས་སུ་འཛིན་པར་ཤོག་གསང་བའི་བདག་པོ་དཔལ་ལྡན་བླ་མ་ཡིས། །
བརྩེ་བས་བཟུང་ཚེ་བླ་མའི་ཡོན་ཏན་ཀུན། །ལེགས་པར་མཐོང་ཞིང་ཡིད་ཆེས་ཆེན་པོ་ཡིས། །ཐེ་ཚོམ་བྲལ་བས་གསུང་བཞིན་སྒྲུབ་པར་ཤོག་མདོར་ན་བདག་གི་མངོན་པར་འདོད་པའི་དོན། །ཐམས་ཅད་ཡིད་
ལ་སྨོན་བཞིན་འགྲུབ་པ་དང། །མི་འདོད་དངོས་པོ་ཐམས་ཅད་ཉེར་ཞི་ནས། །བཤེས་གཉེན་དམ་པས་འབྲལ་མེད་འཛིན་གྱུར་ཅིག་ལྷོ་བྲག་གྲུབ་ཆེན་ལས་ཀྱི་རྡོ་རྗེ་ལ་བསྟོད་པ་འདི་ནི་ཤཱཀྱའི་དགེ་སློང་བློ་
བཟང་གྲགས་པའི་དཔལ་གྱིས་སྦྱར་བའོ།། །།གསང་བདག་བླ་མ་ཁྱེད་སྐུ་ཅི་འདྲ་དང། །འཁོར་དང་སྐུ་ཚེའི་ཚད་དང་ཞིང་ཁམས་དང། །ཁྱད་ཀྱི་མཚན་མཆོག་བཟང་པོ་ཅི་འདྲ་བ། །དེ་འདྲ་ཁོ་ནར་
བདག་སོགས་འགྱུར་བར་ཤོག། །།དཔལ་ལྡན་རྩ་བའི་བླ་མ་རིན་པོ་ཆེ། །བདག་སོགས་སྙིང་གར་པདྨོའི་སྟེང་བཞུགས་ལ། །བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་
དངོས་གྲུབ་སྩལ་དུ་གསོལ། །དཔལ་ལྡན་ས་གསུམ་འགྲོ་བའི་མིག་གཅིག་པུ། །ཐར་འདོད་ཡོངས་ཀྱི་བླ་ན་མེད་པའི་མགོན། །རྒྱལ་བ་ཀུན་ལས་ལྷག་པའི་ཐུགས་རྗེ་ཅན། །ཟླ་མེད་བླ་མ་མཆོག་ལ་གསོལ་བ་འདེབས།།

[056A]༄༅། །རྒྱལ་བའི་སྤྱན་སྔར་བྱང་ཆུབ་སྤྱོད་པ་བླངས། །དགའ་ལྡན་གནས་སུ་འཇམ་དཔལ་སྙིང་པོར་གྲགས། །ཁ་བ་ཅན་འདིར་བློ་བཟང་གྲགས་པའི་དཔལ། །རྒྱལ་སྲས་ཐུ་བོ་ཁྱོད་ལ་གསོལ་བ་
འདེབས། །རྒྱ་ཆེན་བསོད་ནམས་སྨིན་པའི་མཐུ་ལྡན་པས། །གསུང་རབ་ཀློག་དང་ལེགས་སྦྱར་སྒྲ་ལ་སོགས། །བརྡ་སྤྲོད་གཙུག་ལག་མ་བསླབས་ཐུགས་སུ་ཆུད། །ཡོན་ཏན་ལྷུན་རྫོགས་ཁྱོད་ལ་གསོལ་
བ་འདེབས། །ཁྱོད་སྐུའི་ཉིན་བྱེད་ཡུམ་གྱི་ཆུ་འཛིན་ལས། །གསལ་བར་བྱོན་ཚེ་སྲིད་པའི་ཕུན་ཚོགས་ལ། །ཀུན་ནས་སྲིད་པའི་གློག་གི་རོལ་རྩེད་དང། །ནམ་ཡང་འགྲོགས་པ་སྤངས་ལ་གསོལ་བ་འདེབས།།
གཞོན་ནུ་ཉིད་ནས་རྒྱལ་བའི་བརྟུལ་ཞུགས་ཀུན། །མ་སྨད་ཚུལ་ཁྲིམས་མཆོག་གིས་ལེགས་བསྡམས་ཤིང། །སྐྱེ་བ་ཀུན་ཏུ་གཅིག་ཏུ་བག་ཡོད་ལ། །གོམས་པའི་མཐུ་ལྡན་ཁྱོད་ལ་གསོལ་བ་འདེབས།།
རྒྱལ་བའི་གསུང་རབ་ཀུན་གྱི་ཚིག་དོན་ལ། །ཐོགས་པ་མེད་པར་འཇུག་པའི་རྣམ་དཔྱོད་ཀྱིས། །རྟག་ཏུ་ལེགས་བཤད་འཚོལ་བ་ལྷུར་བླངས་པས། །རྒྱ་ཆེན་མཁྱེན་པའི་གཏེར་ལ་གསོལ་བ་འདེབས། །ཚིག་
ཕྲེང་ལྦུ་བས་དོ་མས་པ་མི་མངའ་ཞིང། །མཁས་མཆོག་བྱེ་བས་རྟོགས་པར་དཀའ་བའི་གནས། །ཞིབ་ཅིང་ཆེས་ཕྲ་དྲི་མེད་རིགས་པ་ཡིས། །མ་ལུས་ཆོས་ཀུན་གཟིགས་ལ་གསོལ་བ་འདེབས། །

[056B] །ལན་བརྒྱར་དཔྱད་ཀྱང་མགོན་པོ་ཁྱོད་ཀྱི་གསུང། །ཆ་ཙམ་རྣམ་པ་གཞན་དུ་གཡོ་བ་སྤངས། །དག་པའི་ཐུགས་མངའ་ཁྱོད་ལ་གསོལ་བ་འདེབས། །འཕགས་ཡུལ་
ཤིང་རྟ་ཆ་རྣམས་བཞེད་པའི་གཞུང། །ཇི་བཞིན་གཟིགས་པ་ཁྱེད་ལས་གཞན་ན་གང། །གསུང་རབ་ཀུན་ཀྱང་ཁྱོད་ཉིད་འབའ་ཞིག་ལ། །གདམས་པའི་མཆོག་ཏུ་ཤར་ལ་གསོལ་བ་འདེབས། །དེ་ཕྱིར་མཁས་
མཆོག་ཀུན་གྱི་ཅོད་པན་ལ། །རྟག་ཏུ་ངལ་གསོ་མཛད་པའི་ཞབས་པད་ཀྱིས། །རྒྱ་མཚོའི་གོས་ཅན་གང་ལ་བྲིས་པའི་རྡུལ། །འགྲོ་བའི་མཆོད་རྟེན་གྱུར་ལ་གསོལ་བ་འདེབས། །རྒྱལ་བའི་མཁྱེན་པས་ཇི་ཙཾ་
ལེགས་དཔྱད་ཀྱང། །ཁྱོད་ཀྱི་ཐུགས་ལ་རྣམ་དག་བསླབ་པའི་ཁྲིམས། །ལྷོད་པར་བགྱིས་པའི་ཉེས་པ་ཕྲ་མོ་ནི། །ཆ་ཙམ་གཟིགས་པ་སྤངས་ལ་གསོལ་བ་འདེབས། །རིན་ཆེན་འབྱུང་གནས་ཆུ་ཡི་ཕུང་པོ་
བཞིན། །ཁྱོད་ཐུགས་སྙིང་རྗེའི་གཏིང་མཐའ་ཇི་ཙམ་ཞེས། །ཡེ་ཤེས་སྤྱན་ལྡན་ཀུན་གྱི་ཡུལ་ལས་འདས། །རྗེ་བཙུན་ཐུགས་རྗེའི་གཏེར་ལ་གསོལ་བ་འདེབས། །ཁྱོད་ཀྱི་ལྷག་བསམ་ཁྱོགས་ལ་མ་བླངས་
པའི༑ ༑ལུས་ཅན་ཕན་བདེའི་ཁུར་ནི་ཅང་མ་མཆིས། །རླབས་ཆེན་སྤྱོད་པ་ཀུན་གྱི་མཐར་སོན་པ། །སྙིང་སྟོབས་རྨད་དུ་བྱུང་ལ་གསོལ་བ་འདེབས། །མགོན་པོ་ཁྱོད་ཀྱི་ཞལ་གྱི་དབུགས་ཙམ་ཡང། །མཐའ་

[057A]༄༅། །དག་འགྲོ་ལ་སྨན་པའི་རྒྱུར་འགྱུར་ན། །ཚོགས་གཉིས་སྤྱོད་པ་གཞན་ལྟ་སྨོས་ཅི་འཚལ། །ས་གསུམ་སྐྱེ་རྒུའི་གཉེན་ལ་གསོལ་བ་འདེབས། །འཇམ་པའི་དབྱངས་ཀྱིས་ཁྱོད་ལ་མངོན་སུམ་
དུ༑ ༑ཉིན་རེ་བཞིན་ཡང་ལེགས་བཤད་བདུད་རྩིའི་རྒྱུན། །དུས་གསུམ་རྒྱལ་པའི་ཐུགས་ཀྱི་བཅུད་བསྡུས་པ། །རྒྱུན་མི་འཆད་པར་འདོམས་ལ་གསོལ་བ་འདེབས། །ཐུབ་བསྟན་པདྨོའི་ཚལ་ལ་འཇིག་རྟེན་
འདིར། །ཁྱོད་ནི་རྒྱལ་བའི་ཉི་མ་ཇི་བཞིན་ཞེས། །མི་ཕམ་མགོན་པོས་ཁྱོད་ལ་མངོན་སུམ་དུ། །དབུགས་དབྱུང་མཆོག་ཏུ་བསྔགས་ལ་གསོལ་བ་འདེབས། །གྲངས་མེད་རྒྱལ་བའི་སྐུ་ཡི་རྒྱལ་མཚན་གཟིགས། །
ས་ར་ཧ་དང་ལཱུ་ཡི་བ་ལ་སོགས། །གྲུབ་ཆེན་དུ་མས་མངོན་སུམ་བྱིན་གྱིས་བརླབས། །ཡོངས་དག་སྐྱེས་བུ་མཆོག་ལ་གསོལ་བ་འདེབས། །ཀླུ་སྒྲུབ་འཕགས་པ་ལྷ་དང་སངས་རྒྱས་བསྐྱངས། །ཟླ་བའི་ཞབས་ཀྱིས་
གང་ཚེ་བྱིན་བརླབས། །དེ་ཡི་མེད་ལ་ཟབ་མོའི་ཆོས་ཉིད་ལ། །འཁྲུལ་པའི་དྲི་མ་སྤངས་ལ་གསོལ་བ་འདེབས། །ཁྱོད་ཀྱིས་ཆོས་ཉིད་ནམ་ཁའི་དཀྱིལ་ལྟ་བུ། །མཉམ་གཞག་ཏིང་འཛིན་མཆོག་གིས་ལཌ་
བསྒོམས་པས། །རྗེས་ཐོབ་ཏུ་ཡང་སྒྱུ་མ་ལྟ་བུའི་ཐུགས། །སྐད་ཅིག་གཡོ་བ་མེད་ལ་གསོལ་བ་འདེབས། །ཐུབ་པའི་ལེགས་བཤད་ཀུན་གྱི་མཐར་ཐུག་པ། །རྒྱུད་སྡེ་རྒྱ་མཚོའི་དེ་ཉིད་འབྱེད་པ་ལ། །རྒྱལ་བ་ཁྱབ་

[057B] །དབྱེར་མེད་བླ་མ་མཆོག་ལ་གསོལ་བ་འདེབས། །ཕྱོགས་འདིར་སྔོན་ཆད་གཞན་གྱིས་མ་མྱངས་པའི། །ལམ་གྱི་མཐར་ཐུག་རིམ་གཉིས་ཟབ་མོའི་གནད། །ཇི་བཞིན་གཟིགས་ནས་དེ་
དོན་སྒྲུབ་པ་ལ། །ཉམས་ལེན་སྙིང་པོར་མཛད་ལ་གསོལ་བ་འདེབས། །ཕྲ་རྒས་ལྷ་ཡི་རྣལ་འབྱོར་མཐར་ཕྱིན་པས། །ཐ་མལ་སྣང་ཞེན་ཀུན་རྟོག་རྒྱད་བསྲིངས་ཤིང། །གང་ཤར་དཀྱིལ་འཁོར་འཁོར་ལོའི་རྣམ་
རོལ་ལས། །ཁྱོད་ཐུགས་གཡོ་བ་མེད་ལ་གསོལ་བ་འདེབས། །ཀུན་རྟོག་རླུང་གི་རྒྱུ་བ་དྷཱ་ཏཱིར་དེངས། །འོད་གསལ་ཐམས་ཅད་སྟོང་པའི་དེ་ཉིད་གཟིགས། །གང་ཤར་བདེ་ཆེན་མཆོག་གི་རྣམ་རོལ་ཅན། །རྡོ་རྗེའི་
ཐུགས་དང་ལྡན་ལ་གསོལ་བ་འདེབས། །མཐའ་ཡས་སྨོན་ལམ་སྟོབས་མངའ་ཐབས་མཁས་ཀྱིས། །འབད་མེད་ལྷུན་གྲུབ་མཐའ་ཡས་གདུལ་བྱའི་ཚོགས། །རྒྱལ་བ་དགྱེས་པའི་ལམ་ལ་འཁྲིད་མཛད་
པ༑ ༑འཇིག་རྟེན་ཀུན་གྱི་སྐྱབས་ལ་གསོལ་བ་འདེབས། །ཚིག་སྤྱིའི་བཤད་སྒྲུབ་རྟགས་ཀྱི་དགེ་སྦྱོང་གིས། །ཐུབ་བསྟན་མིང་ཙམ་ལྷག་མར་གྱུར་པའི་དུས། །བསླབ་གསུམ་ལུང་རྟོགས་རྒྱལ་བའི་དམ་ཆོས་
ཀུན༑ ༑ཁྱོད་ཀྱིས་ཉིན་མོར་མཛད་ལ་གསོལ་བ་འདེབས། །བསམས་བཞིན་ཞིང་འདིར་སྐུ་ཡི་བཀོད་པ་ནི། །ཉེ་བར་སྡུད་ལ་ཁྱོད་ཐུགས་གཞོལ་བའི་ཚེ། །དཔའ་བོ་མཁའ་འགྲོའི་ལྷ་ཚོགས་མཆོད་པ་ཡིས། །

[058A]༄༅ བསམ་ཡས་ནམ་མཁའ་གང་ལ་གསོལ་བ་འདེབས། །འོད་གསལ་ཆོས་སྐུ་མངོན་དུ་མཛད་གྱུར་པ། །དེ་ཚེ་ཁྱོད་སྐུ་འོད་ཀྱི་གོང་བུར་གྱུར། །བར་དོར་ལོངས་སྤྱོད་རྫོགས་པ་སྒྱུ་མའི་སྐུ། །མཆོག་གི་
དངོས་གྲུབ་བརྙེས་ལ་གསོལ་བ་འདེབས། །དེང་ནས་བརྩམས་ཏེ་ཚེ་རབས་ཀུན་ཏུ་བདག་ཁྱོད་ཞབས་པདྨོ་གུས་པས་མཆོད་པ་དང། །ཁྱོད་གསུང་ཉན་ཅིང་སྒོ་གསུམ་བྱ་བ་ཀུན། །ཁྱོད་མཉེས་འབའ་ཞིག་
སྒྲུབ་པར་བྱིན་གྱིས་རློབས། །རྙད་བཀུར་དོན་གཉེར་ཚེ་འདིའི་སྣང་བ་དང། །རང་བདེ་འདོད་པའི་ཞི་བའི་སེམས་སྤངས་ནས། །འགྲོ་བའི་དོན་སེམས་བྱང་ཆུབ་སེམས་མཆོག་དང། །ནམ་ཡང་འབྲལ་བ་མེད་པར་
བྱིན་གྱིས་རློབས། །ཕྲ་ཞིང་མཛངས་ལ་ཞིབ་པའི་བློ་གྲོས་ཀྱིས། །རིགས་པའི་རྗེས་འབྲང་རྒྱལ་བའི་གསུང་རབ་དོན། །མ་ལུས་ཁོང་དུ་ཆུད་ནས་འགྲོ་བ་ཡི། །རྨོངས་པའི་མུན་ཆེན་སེལ་བར་བྱིན་གྱིས་རློབས། །རྣམ་
མང་རྒྱུད་སྡེའི་དོན་ལ་ངེས་རྙེད་ནས། །ལམ་བཟང་མཐར་ཐུག་རིམ་གཉིས་ཟབ་མོའི་དོན། །ཕྱི་ནང་འགལ་རྐྱེན་ཀུན་གྱིས་གཡོ་མེད་པར། །རྩེ་གཅིག་ཉམས་སུ་ལེན་པར་བྱིན་གྱིས་རློབས། །མདོར་ན་རྒྱལ་བའི་དམ་ཆོས་
མཐའ་དག་དང། །ཁྱད་པར་དུ་ཡང་བླ་མེད་རྡོ་རྗེ་ཐེག་རྒྱལ་བའི་དགོངས་པ་ཇི་བཞིན་ལེགས་བཟུང་ནས། །འགྲོ་བའི་འདྲེན་པ་བགྱིད་པར་བྱིན་གྱིས་རློབས། །དགེ་བ་འདི་ཡིས་སྐྱེ་བ་ཐམས་ཅད་དུ། །འདྲེན་མཆོག་བླ་མ་

[058B] །མགོན་པོ་ཁྱོད་ཀྱི་ཐུཌ་ཀྱི་འཅུད་ཕྱུང་བ། །ལེགས་བཤད་བདུད་རྩིའི་རོ་ཡིས་འཚོ་བར་ཤོག་གཞན་ཡང་བདག་གིས་བགྱིས་དང་བགྱིད་དང་བགྱིད་འགྱུར་བའི། །ལེགས་པར་སྤྱད་པ་ཇི་སྙེད་མཆིས་པ་ཀུན། །ཁྱོད་
ཀྱིས་དགྱེས་བཞིན་རྗེས་སུ་འཛིན་པ་དང། །བཀའ་བཞིན་སྒྲུབ་པ་ཁོ་ནའི་རྒྱུར་གྱུར་ཅིག་ཚེ་རབས་ཀུན་ཏུ་རྒྱལ་བ་བཙོང་ཁ་པས། །ཐེག་མཆོག་བཤེས་གཉེན་དངོས་སུ་མཛད་པའི་མཐུས། །རྒྱལ་བས་བསྔགས་པའི་ལཾ་
བཟང་དེ་ཉིད་ལས། །སྐད་ཅིག་ཙམ་ཡང་ལྡོག་པར་མ་གྱུར་ཅིག་བཟང་དེ་ཉིད་ལས། །སྐད་ཅིག་ཙམ་ཡང་ལྡོག་པར་མ་གྱུར་ཅིག་བའི་གནད་དང་རིམ་གཉིས་ལ། །འཁྲུལ་མེད་ངེས་པ་རྙེད་ནས་བརྩོན་པ་ཡིས། །
ཁྱོད་གསུང་སྒྲུབ་པ་སྙིང་པོར་བྱེད་པར་ཤོག་སྡེ་སྣོད་གསུམ་དང་རྒྱུད་སྡེ་རྣམ་པ་བཞི། །གདམས་པའི་མཆོག་ཏུ་གཟིགས་པའི་བཤད་སྒྲུབ་ཀྱིས། །ཐུབ་བསྟན་ཕྱོགས་དུས་ཀུན་ཏུ་རྒྱས་མཛད་པའི། །བློ་བཟང་གྲཌ་
པའི་དཔལ་གྱི་བཀྲ་ཤིས་ཤོག་ཅེས་རྒྱལ་བ་ཐམས་ཅད་ཀྱི་མཁྱེན་བརྩེ་གཅིག་ཏུ་བསྡུས་པའི་ངོ་བོ། །ལྔ་བརྒྱ་པ་རྣམས་ཀྱི་གཅིག་གི་ནོར་བུ་དཔལ་ལྡན་བླ་མ་དམ་པ་རྗེ་བཙུན་བཙོང་ཁ་པ་ཆེན་པོ་ཉིད་ཀྱི་རྣཾ་
པར་ཐར་པ་མདོ་ཙམ་ཞིག་བརྗོད་པའི་སྒོ་ནས་གསོལ་བ་འདེབས་པའི་ཚིགས་སུ་བཅད་པ་འདི་ནི། སྔ་གོང་ནས་དག་སྦྱོང་སྡོམ་བརྩོན་མཆོག་བཟང་བ་ལ་སོགས་པ་མང་པོ་ཞིག་གིས་ནན་ཆེར་བསྐུལ་ཞིང་ཕྱིས་

[059A]༄༅། །དགེ་བའི་བཤེས་གཉེན་ཉི་མ་སྙིང་པོས་ཡང་ཡང་བསྐུལ་ཏེ། རྣམ་ཐར་གྱི་སྒོ་ནས་གསོལ་བ་འདེབས་པ་སྙན་དངགས་ཀྱི་བརྡས་མ་བཅིངས་པའི་གོ་བདེ་བར་བརྗོད་པ་ཞིག་གྱིས་ཞེས་གསུང་
པ་དང། བདག་ཉིད་མཆོག་ཏུ་དད་པས་ཀྱང་ཉེ་བར་བསྐུལ་ཏེ། རྗེ་བཙུན་བླ་མ་དེ་ཉིད་ཀྱི་ཞབས་ཀྱི་པདྨོ་ལ་ཉེ་བར་གཏུགས་པའི་བཀའ་དྲིན་གྱིས་འཚོ་བ། མང་དུ་ཐོས་པའི་བཅུན་པ་དགེ་ལེགས་དཔལ་
བཟང་པོས་སྦྱར་བ་ཕྱོགས་དུས་ཐམས་ཅད་དུ་བཀྲ་ཤིས་པར་གྱུར་ཅིག། །།གུ་རུ་ཛ་ཡ་བྷ་ཝནྟུ་རྗེ་བཙུན་བླ་མ་འཕགས་པ་འཇམ་དཔལ་གཞོན་ནུར་གྱུར་པའི་ཞབས་ལ་གུས་པས་ཕྱག་
འཚལ་ཞིང་དང་པས་སྐྱབས་སུ་མཆིའོ། །བརྩེ་བ་ཆེན་པོས་དུས་དང་གནས་སྐབས་ཐམས་ཅད་དུ་རྗེས་སུ་བཟུང་དུ་གསོལ། །རྒྱལ་བ་ཀུན་གྱི་མཁྱེན་བརྩེ་གཅིག་བསྡུས་ནས། །རྒྱལ་སྲས་ཚུལ་གྱིས་སྙིགས་དུས་
གངས་ཅན་འདིར། །རྒྱལ་བའི་བསྟན་པ་རྒྱས་པར་མཛད་པ་ཡི། །རྒྱལ་ཚབ་བླ་མའི་ཞབས་ལ་ཕྱག་འཚལ་ནས། །གཞན་ཕན་དབང་གིས་ཀུན་མཁྱེན་བཙོང་ཁ་བ། །གངས་རིའི་ལྗོངས་འདིར་བྱོན་ནས་ཞིང་གཞན་
དུ༑ ༑འགྲོ་བའི་དོན་ལ་ཞི་བར་གཤེགས་ཀྱི་བར། །རབ་ཏུ་ངོ་མཚར་རྨད་བྱུང་མཛད་པའི་ཚུལ། །རང་གཞན་དད་པ་འཕེལ་བའི་ཡན་ལག་ཏུ། །ས་མཐའི་བཙུན་པ་བློ་གསལ་རི་ཁྲོད་པས། །སྒྲོ་སྐུར་སྤངས་ཏེ་མདོར་

[059B] །ཕྱོགས་ལྷུང་དོར་ལ་དད་ཅིང་གུས་པས་ཉོན། །སྐལ་ལྡན་པད་ཚལ་རྒྱས་པར་བྱེད་པ་ཡི། །ཆོས་རྗེ་ཉིན་བྱེད་ཞིང་གཞན་གཤེགས་མ་ཐག་དང་ལྡན་ཀུ་མུ་ད་རྣམས་སྐྱོང་བ་ཡིན། །རྣམ་ཐར་
གསོལ་འདེབས་ཟླ་བ་ཤར་འདི་ལྟོས། །སྤྲུལ་སྐུའི་འཁྲུངས་ཡུལ་གངས་ཅན་ཤར་གྱི་ཕྱོགས། །མདོ་སྨད་བཙོང་ཁར་མེ་མོ་བྱ་ལོ་ལ། །ཀླུ་འབུམ་དགེ་དང་ཤིང་བཟའ་ཨ་ཆོས་ཀྱི། །སྲས་སུ་བསམས་བཞིན་
འཁྲུངས་པའི་བཙོང་ཁ་པ། །མཚུངས་མེད་ཆོས་རྗེའི་ཞབས་ལ་གསོལ་བ་འདེབས། །རྒྱལ་ཚབ་སྤྲུལ་པའི་སྐུ་ཡིས་བྱིན་གྱིས་རློབས། །རང་གཞན་སྨིན་ཅིང་གྲོལ་བར་བྱིན་གྱིས་རློབས། །བཤད་སྒྲུབ་བསྟན་པ་
དར་པར་བྱིན་གྱིས་རློབས། །ལོ་གསུམ་ལོན་ཚེ་གྲུབ་ཆེན་ཀརྨ་པ། །རོལ་པའི་རྡོ་རྗེས་ཡོངས་རྫོགས་དགེ་བསྙེན་མཛད། །ཀུན་དགའ་སྙིང་པོ་ཞེས་བྱར་མཚན་གསོལ་ནས། །ཐུབ་བསྟན་སྒོ་རུ་བཅུག་པའི་བཙོང་
ཁ་པ༑ ༑མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །བདུན་པའི་དུས་སུ་དོན་གྲུབ་རིན་ཆེན་དང། །གཞོན་ནུ་བྱང་ཆུབ་ཅེས་བྱའི་མཁན་སློབ་ཀྱིས། །བློ་བཟང་གྲགས་པའི་དཔལ་དུ་
མཚན་བཏགས་ནས། །དགྱེས་བཞིན་རབ་བྱུང་མཛད་པའི་བཚོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾  བཤད་སྒྲུབ་  ྾ ། །བཅུ་དྲུག་བར་དུ་མཁན་པོ་ལ་བརྟེན་ནས། །བཀའ་ལུང་མན་ངག་

[060A]༄༅། །གཞུང་ལུགས་འགའ་གསན་ཅིང། །བསྙེན་སྒྲུབ་བདག་འཇུག་དུ་མ་མཛད་པ་ལ། །བརྩོན་འགྲུས་ལྷོད་པ་མེད་པའི་བཙོང་ཁ་པ། །མཚུངས་མེད་  ྾  རྒྱལ་ཚབ་  ྾ ། །རང་གཞན་  ྾ ། །བཤད་
སྒྲུབ་  ྾ ། །རབ་ཏུ་བྱུང་ནས་ཡང་ཡང་མནལ་ལམ་དུ། །མཐུ་སྟོབས་དབང་ཕྱུག་གསང་བདག་གཏུམ་པོ་དང། །རྒྱལ་བ་གཉིས་པ་ཇོ་བོ་ཨ་ཏི་ཤ། །སྐུ་བསྟན་བྱིན་གྱིས་བརླབས་པའི་བཙོང་ཁ་པ། །མཚུངས་
མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །བཅུ་བདུན་བཞེས་ཚེ་མཁན་པོའི་གསུང་བཞིན་དུ། །དབུས་སུ་བྱོན་ནས་གདན་ས་འབྲི་ཁུང་དུ། །སྤྱན་སྔ་ཆོས་ཀྱི་རྒྱལ་པོ་དང་མཇལ་
ཏེ༑ ༑ཐུགས་བསྐྱེད་ཟབ་ཁྲིད་གསན་པའི་བཙོང་ཁ་པ། །མཆུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །གྲོགས་འགའི་སྟོབས་ཀྱིས་སྐྱིད་ཤོད་གུང་ཐང་དུ། །གསོ་བ་རིག་
པའི་སློབ་གཉེར་མཛད་པའི་ཚེ། །རིང་པོར་མི་ཐོགས་འབད་པ་ཆུང་དུ་ཡིས། །འཚོ་བྱེད་གོ་འཕང་ཐོབ་པའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །
བདེ་བ་ཅན་དང་དཔལ་ལྡན་ས་སྐྱ་སོགས། །བཤད་གྲྭ་འགའ་རུ་ལེགས་པར་ཐུགས་སྦྱངས་ནས། །དབུས་གཙང་གཉིས་སུ་དཀའ་བཞིའི་གྲྭ་སྐོར་མཛད། །ཟླ་མེད་མཁས་པར་གྲགས་པའི་བཙོང་

[060B] །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾  བཤད་སྒྲུབ་  ྾  འདུལ་བའི་གཞུང་ལུགས་གསན་ཚེ་འགྲེལ་ཆེན་གྱི། །བཅུ་བདུན་ཙམ་རེ་ཆག་མེད་འཛིན་པ་དང། །སྐབས་སུ་མདོ་ཡི་
ཞལ་འདོན་མཛད་པའི་ཚེ། །ཏིང་འཛིན་རྩོལ་མེད་འཁྲུངས་པའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །ཕར་ཕྱིན་དགོངས་འགྲེལ་རྣམ་བཤད་མཛད་
པའི་ཚེ། །གསེར་གྱི་ཁ་དོག་ལྟ་བུའི་ཡི་གེའི་ཚོགས། །ནམ་མཁའི་ཁམས་ཀུན་ཁྱབ་པར་གཟིགས་པ་ཡིས། །ཡུམ་དོན་ཐུགས་སུ་ཆུད་པའི་བཙོང་ཁ་པ། །མཚུངས་མེད་  ྾  རྒྱལ་ཚབ་  ྾ ། །རང་
གཞན་  ྾ ། །བཤད་སྒྲུབ་  ྾ ། །རྒྱ་བོད་མཁས་པའི་གཞུང་ལུགས་ཐམས་ཅད་ལ། །ཕྱོགས་རིས་མེད་པར་རྒྱུན་དུ་སྦྱངས་པ་ཡིས། །རང་གཞན་གྲུབ་མཐའ་རྒྱ་མཆོའི་མཐར་སོན་ནས། །འཆད་རྩོད་རྩོམ་པ་
མཛད་པའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །ཚུལ་ཁྲིམས་རིན་ཆེན་ཤེས་རབ་མགོན་པོ་དང། །བསོད་ནམས་རྡོ་རྗེ་དད་དགེར་བཅས་པ་ལས། །བསྙེན་
པར་རྫོགས་ནས་ཇི་ལྟར་ཞལ་བཞེས་བཞིན། །འདུལ་ཁྲིམས་མཐའ་དག་སྲུང་པའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾  །།སྨོན་འཇུག་བྱང་ཆུབ་མཆོག་ཏུ་སེམས་

[061A]༄༅། །བསྐྱེད་ནས། །བྱང་སེམས་བསླབ་པའི་མི་མཐུན་ཕྱོགས་སྤོང་ཞིང། །བདག་པས་གཞན་གཅེས་འབྱོངས་པའི་སྙིང་རྗེ་ཡིས། །གཞན་ཕན་འབའ་ཞིག་མཛད་པའི་བཙོང་ཁ་པ། །མཚུངས་
མེད་  ྾  ། །རྒྱལ་ཚབ་  ྾  ། །རང་གཞན་  ྾  ། །བཤད་སྒྲུབ་  ྾  ། །སྔོན་ཆེ་བྲམ་ཟེའི་ཁྱེའུ་འཁྲུངས་པའི་དུས། །རང་གི་སྟོན་པ་ཤཱཀྱ་ཐུབ་པ་ལ། །ཤེལ་དཀར་འཕྲེང་བ་དྲི་མེད་ཕུལ་བྱས་ཏེ། །དང་པོར་ཐུགས་
བསྐྱེད་མཛད་པའི་བཙོང་ཁ་པ། །མཚུངས་མེད་  ྾  ། །རྒྱལ་ཚབ་  ྾  ། །རང་གཞན་  ྾  ། །བཤད་སྒྲུབ་  ྾  ། །རྒྱུད་སྡེའི་སྙིང་པོ་སྨིན་བྱེད་དབང་ཐོབ་ནས། །གྲོལ་བྱེད་ལམ་གྱི་རྣལ་འབྱོར་སྒོམ་པ་ན། །རིག་
འཛིན་སྡོམ་པའི་བཅས་མཚམས་མི་འདའ་བར། །དབང་དོན་ཉམས་སུ་ལེན་པའི་བཙོང་ཁ་པ། །མཚུངས་མེད་  ྾  རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །མདོ་རྒྱུད་དགོངས་འགྲེལ་བཅས་
པ་ཐམས་ཅད་ལ། །སྲོལ་འབྱེད་སོ་སའི་དགོངས་པ་ཇི་ལྟ་བར། །ཐོས་བསམ་སྒོམ་པའི་ཚུལ་གྱིས་སྦྱངས་པ་ཡིས། །གཞུང་ལུགས་གདམས་པར་ཤར་བའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །
རང་གཞན་  ྾ ། །བཤད་སྒྲུབ་  ྾ ། །མཚན་ཉིད་ལྡན་པའི་བླ་མ་དུ་མ་ལ། །ཡོངས་སུ་དག་པའི་བརྒྱུད་པ་ཐམས་ཅད་ཀྱི། །དབང་ལུང་གཞུང་བཤད་མན་ངག་ཕལ་མོ་ཆེ། །སོ་སོར་གཏུགས་ནས་གསན་པའི་

[061B] །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །སྡེ་སྣོད་གསུམ་གྱི་བརྗོད་བྱ་ཐུགས་ཆུད་ནས། །བསླབ་པ་གསུམ་གྱིས་རང་གི་རྒྱུད་སྦྱོང་ཞིང། །བསྡུ་བ་བཞི་ཡིས་གཞན་
དོན་མཛད་བ་ཡིས། །སྟོན་པའི་བསྟན་པ་འཛིན་པའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །དབུ་མ་པ་ཡིས་བར་དུ་མཚམས་སྦྱར་ཏེ། །འཇམ་པའི་དབྱངས་ལ་
དྲི་བ་ཞུས་པ་ཡིས། །ཤིན་ཏུ་རྟོགས་དཀའི་ཟབ་པའི་གནད་རྣམས་ཀྱི། །ཐེ་ཚོམ་དྲ་བ་ཆོད་པའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །རྒྱལ་སྲས་གཞོན་ནུས་
གནས་སྐབས་ཐམས་ཅད་དུ། །དངོས་སུ་གདམས་ངག་འདོམས་པའི་བཤེས་གཉེན་ལ། །བརྟེན་ནས་ཡི་དམ་ཉིད་ལ་ཞུས་པ་ཡིས། །སྙན་བརྒྱུད་གདམས་པའི་གཏེར་མཛད་བཙོང་ཁ་པ། །མཚུངས་མེད་
རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །དམར་སེར་གུར་གུམ་མདོག་ཅན་འཇམ་པའི་དབྱངས། །དགའ་བ་གདོང་དུ་བསྒྲུབས་ཚེ་ཞལ་གཟིགས་ཤིང། །ནམ་འདོད་གསོལ་བ་བཏབ་ན་མཐོང་ངོ་
གསུང། །ལྷག་པའི་ལྷ་ཡིས་རྗེས་བཟུང་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾  རྗེ་བཙུན་བཀའ་ཡས་བསྐུལ་བར་གྱུར་མ་ཐག་ཚེ་འདིའི་བྱ་བ་མ་དག་རིང་སྤངས་

[062A]༄༅། །ནས༑ ༑ཕྱི་མ་དོན་གཉེར་འཁོར་དང་ལྷན་ཅིག་ཏུ། །དབེན་པར་སྒྲུབ་ལ་གཤེགས་བའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾  ། །རང་གཞན་  ྾  ། །བཤད་སྒྲུབ་  ྾  ། ཆོས་ལུང་དགོན་
པར་ཐུགས་དམ་མཛད་པའི་ཚེ། །རྒྱུན་དུ་སངས་རྒྱས་སུམ་ཅུ་སོ་ལྔ་ཡིས། །ཚོགས་གསོག་སྒྲིབ་པ་སྦྱོང་བའི་རྟེན་མཛད་དེ། །དག་པའི་འཁོར་ལ་གསུངས་པའི་བཙོང་ཁ་པ། །མཚུངས་མེད་  ྾ ། །རྒྱལ་
ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །དེ་ཚེ་སངས་རྒྱས་སྨན་པའི་རྒྱལ་པོ་དང། །འཆི་མེད་དཔལ་སྟེར་མགོན་པོ་ཚེ་དཔག་མེད། །གཅིག་ཏུ་འགྲོ་ལ་བརྩེ་བའི་བྱམས་པ་རྣམས། །ཡང་དང་ཡང་
དུ་གཟིགས་པའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །རྒྱ་སོག་ཕུ་རུ་རྗེ་བཙུན་འཇམ་དབྱངས་ལ། །སངས་རྒྱས་བྱང་སེམས་རྒྱན་དྲུག་མཆོག་གཉིས་དང། །
གྲུབ་ཆེན་དུ་མས་བསྐོར་བ་གཟིགས་པ་ཡིས། །ལེགས་ཚོགས་རྟེན་འབྲེལ་འགྲིག་པའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །འཇམ་དཔལ་ཐུགས་
ཀའི་ཕྱག་མཚན་རལ་གྲི་ལས། །བརྒྱུད་ནས་ཉིད་ཀྱི་ཐུགས་ཀར་བབས་པ་ཡི། །དཀར་སེར་བདུད་རྩིའི་རྒྱུན་གྱིས་སྐུ་གང་བས། །ཟག་མེད་བདེ་བ་འབར་བའི་བཙོང་ཁ་པ། །མཚུངས་མེད་  ྾ ། །རྒྱལ་

[062B]  ྾ ། །རང་གཞན་  ྾ ། །བཤད་སྒྲུབ་  ྾ ། །དེ་དུས་མཁྱེན་དང་མི་མཁྱེན་སྐྱེ་དགུའི་ཚོགས། །བདུད་རྩི་འདོད་པ་དཔག་མེད་སྣང་བ་ལ། །འགའ་ཡིས་མ་ཐོབ་ལ་ལས་ཅུང་ཞིག་མྱོང། །ཕལ་ཆེར་ཚིམ་པར་
གཟིགས་པའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །སྒྲུབ་གནས་མཆོག་དེར་ཆོ་འཕྲུལ་མཆོད་པའི་དུས། །རང་རང་ཕྱོགས་ཀྱི་མདོག་ཅན་སངས་རྒྱས་
རྣམས། །ནམ་མཁའ་ཁམས་ཀུན་ཁྱབ་པར་བཞུགས་པ་ཡིས། །མཆོད་རྫས་བཞེས་པ་གཟིགས་པའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །གནས་དར་བཟོད་
པར་དཀའ་བའི་གཟི་བརྗིད་ཅན། །རྡོ་རྗེ་འཇིགས་བྱེད་ཞལ་ཕྱག་རྫོགས་པའི་སྐུ། །ཞལ་གཟིགས་ཕྱིན་ཆད་ནམ་ཡང་ཆག་མེད་དུ། །ལམ་དུས་དབང་བཞི་ནོད་པའི་བཙོང་ཁ་པ། །མཚུངས་མེད་  ྾ ། །རྒྱལ་
ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །འཇམ་དབྱངས་བཀའ་བཞིན་རྫིང་ཕྱིའི་གཙུག་ལག་ཁང། །གསོས་ནས་རབ་གནས་མཛད་པའི་དུས་ཀུན་ཏུ། །རང་རང་ཡེ་ཤེས་སེམས་དཔའི་ཚོགས་བྱོན་
ནས༑ ༑སོ་སོར་ཐིམ་པ་གཟིགས་པའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །ལྷ་བཟོས་སངས་རྒྱས་སུམ་ཅུ་སོ་ལྔ་ཡི། །སྐུ་མདོག་ཕྱག་མཚན་འདྲི་

[063A]༄༅། །ཚུལ་མ་ཤེས་པར། །ཞུས་པས་གསོལ་བ་བཏབ་ཆ་རིམ་པ་ལྟར། །དངོས་སུ་བྱོན་བཞིན་བསྟན་པའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་
ལྷོ་བྲག་གྲུབ་ཆེན་ལས་ཀྱི་རྡོ་རྗེ་ལ། །གསང་བའི་བདག་པོའི་སྙན་བརྒྱུད་གདམས་ངག་དང། །མདོ་རྒྱུད་ལམ་གྱི་རིམ་པ་གསན་པ་ཡིས། །བརྒྱུད་པའི་བཀའ་བབས་ཐོབ་པའི་བཙོང་ཁ་པ། །མཚུངས་
མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །ཙ་ར་བསྐོར་ནས་གཉལ་དུ་བྱོན་པའི་ཚེ། །མེ་ལའི་ལ་རྩེར་རྗེ་བཙུན་བྱམས་མགོན་གྱིས། །ཐུབ་བསྟན་འཛིན་ལ་ཐུབ་པའི་དབང་པོ་
ལྟར༑ ༑ལུང་བསྟན་མངོན་དུ་གྱུར་པའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །སེང་གེ་རྫོང་དུ་སྦྱོར་དྲུག་གནད་རྣམས་ལ། །ཞིབ་ཏུ་དཔྱད་པས་ཐུགས་
སུ་ཆུད་པའི་ཚེ། །དུས་འཁོར་དཔའ་གཅིག་གསེར་གྱི་མདོག་ཅན་གྱིས། །ཟླ་བཟང་ལྟ་བུར་བསྔགས་པའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །
གཉལ་དུ་དབྱངས་ཅན་ལྷ་མོས་མནལ་ལམ་དུ། །དགུང་ལོ་འདི་ཙམ་ཞིག་ཐུབ་དེ་ཡི་བར། །གཞན་ཕན་འཕྲིན་ལས་དཔག་མེད་འབྱུང་ངོ་ཞེས། །ཕྱིས་འབྱུང་ལུང་བསྟན་མཛད་པའི་བཙོང་ཁ་པ། །མཚུངས་

[063B]  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །དྭགས་པོ་ལྷ་སྡིངས་དགོན་པར་མནལ་ལམ་དུ། །འཕགས་པ་ཡབ་སྲས་ལྔ་ཡི་རྗེས་བཟུང་ཞིང། །ཉིན་པར་བུདྡྷ་པའ་ལི་ཏ་གཟིགས་པས། །ལྟ་
བའི་སྒྲོ་འདོགས་ཆོད་པའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །གཞན་ཡང་དབེན་གནས་དུ་མར་འཇམ་དབྱངས་ཀྱིས། །འདི་དང་འདི་འདྲ་བའི་བསྟན་བཅོས་
རྩོམས་ཤིག་དང། །བསྟན་དང་འགྲོ་ལ་ཕན་པ་འབྱུང་ངོ་ཞེས། །གསུངས་ནས་བཀའ་བཞིན་མཛད་པའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །སྥྲུལ་པའི་
ལྷ་ཁང་རས་འཕྲུལ་སྣང་དུ། །ཕྱོགས་བཅུའི་སངས་རྒྱས་འཁོར་བཅས་སྤྱན་དྲངས་ནས། །ཀུན་ཏུ་བཟང་པོའི་མཆོད་སྤྲིན་ལྟ་བུ་ཡི། །དཔག་མེད་མཆོད་པས་མཆོད་པའི་བཙོང་ཁ་པ། །མཚུངས་མེད་  ྾ ། །
རྒྱལ་ཚབ་  ྾ ། །རང་བཞིན་  ྾ ། །བཤད་སྒྲུབ་  ྾ ། །དང་བའི་མཚོ་ནང་རྒྱུ་སྐར་གཟུགས་བརྙན་བཞིན། །མཆོད་ཡུལ་ལྷ་རྣམས་དངོས་སུ་སྣང་བ་ལ། །གང་ཤར་བདེ་སྟོང་རྒྱ་ཡིས་ཐེབས་པ་ཡི། །བླ་མེད་མཆོད་
པས་མཆོད་པའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་བཞིན་  ྾ ། །བཤད་སྒྲུབ་  ྾ ། །ས་སྐྱོང་རྗེ་བློན་རྣམས་ཀྱིས་གསོལ་བཏབ་ནས། །ཐར་འདོད་འགྲོ་བ་འབུམ་ཕྲག་དུ་མ་དང། །ལྷ་སར་

[064A]༄༅། །རླབས་ཆེན་སྨོན་ལམ་མཛད་པ་ཡིས། །བོད་ཁམས་བདེ་ལ་བཀོད་པའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། ། འོལ་ཁར་ལྷ་དང་བླ་མས་རྨི་
ལམ་དུ། །བུམ་ཆུ་བསྟབས་ཤིང་གླེགས་བམ་གཏད་པ་སོགས། །རྒྱུད་དོན་རྟོགས་ཤིང་གྲོལ་དུ་རུང་བ་ཡི། །ལྟས་དང་མཚན་མ་གཟིགས་པའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་
བཤད་སྒྲུབ་  ྾ ། །སྐྱེས་མཆོག་ལྷོ་བྲག་མར་པའི་ཐུགས་ཀྱི་བཅུད། །བསྲེ་འཕོ་མཚམས་སྦྱོར་གཉིས་ཀྱི་གནད་རིག་པས། །བླ་མེད་རྒྱུད་དོན་མཐའ་དག་རྟོགས་པ་ཡིས། །ཉམས་ལེན་གནད་ལ་མཁས་
པའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །ས་མོ་གླང་ལ་དགའ་ལྡན་དགོན་པ་བཏབ། །སྟག་ལོ་ནས་བཟུང་ས་མོ་ཕག་གི་བར། །གྲུབ་པའི་གནས་དེར་ཆོས་འཁོར་
བསྐོར་བ་ཡིས། །ཐུབ་བསྟན་འཛིན་སྐྱོང་སྤེལ་བའི་བཙོང་ཁ་པ། །མཚུངས་མེད།   ྾ ། །རྒྱལ་ཚབ་  ྾ ། །རང་གཞན་  ྾  བཤད་སྒྲུབ་  ྾ ། །འབྲོག་རིར་ཐུགས་དམ་མཛད་ཚེ་མནལ་ལམ་དུ། །འོད་ཀྱི་རང་བཞིན་ཨེ་
ཝཾ་ཡི་གེ་གཉིས། །རྩ་གསུམ་དབུ་མར་ཐིམ་ནས་འབྲེལ་མེད་དུ། །བདེ་སྟོང་རྒྱུན་ཆད་མེད་པའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །འབྲུག་གི་ལོ་ལ་བསྙུང་

[064B] །གསེར་རི་ལྟར་བརྗིང་སྟོན་པ་བཅོམ་ལྡན་འདས། །དངོས་སུ་བྱོན་པ་རང་ལ་བསྟིམ་པ་ཡིས། །དབྱེར་མེད་གཅིག་ཏུ་གྱུར་པའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾  རང་གཞན་  ྾  བཤད་སྒྲུབ་
སྙུན་ལས་མ་གྲོལ་དེ་སྲིད་སྐབས་སྐབས་སུ། །སྒྲོལ་མ་རྣམ་རྒྱལ་གདུགས་དཀར་འོད་ཟེར་ཅན། །ལ་སོགས་ཡི་དམ་དུ་མའི་ཞལ་གཟིགས་ཤིང། །ཉམས་རྟོགས་ལྷག་པར་འཕེལ་བའི་བཙོང་ཁ་པ། །མཚུངས་
མེད་  ྾ ། །རྒྱལ་ཚབ་  ྾ ། །རང་གཞན་  ྾  བཤད་སྒྲུབ་  ྾ ། །ཁྱད་པར་གསང་བདག་འཁོར་ལོ་ཆེན་པོ་དང། །ཁྲོ་བོའི་དབང་པོ་རྡོ་རྗེ་འཇིགས་བྱེད་གཉིས། །ཡང་ཡང་བྱོན་ནས་གསོལ་བ་བཏབ་པ་བཞིན། །སྐུ་ཚེའི་བར་
ཆད་སེལ་བའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །དེ་དུས་ཆོས་སྐྱོང་མགོན་པོ་འཁོར་བཅས་ཀྱིས། །ནད་དང་བར་ཆད་འབྱུང་པོ་བསྒྲལ་མ་ཐག་ཕྱི་རུ་བདུད་
སྡེ་དཔུང་བཅས་ཕམ་མོ་ཞེས། །སྒྲ་སྐད་གཞན་གྱིས་ཐོས་པའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །སྟོབས་ལྡན་ཕྱག་དྲུག་པ་དང་ཕྱག་བཞི་པ། །གུར་གྱི་
མགོན་པོ་རྣམ་ཐོས་སྲས་ལ་སོགས། །བསྟན་སྲུང་དུ་མས་རང་རང་གཟུགས་བསྟན་ནས། །འཕྲིན་ལས་སྣ་ཚོགས་མཛད་པའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །ཁྱད་པར་

[065A]༄༅། །དུ་ཡང་ལས་ཀྱི་གཤིན་རྗེ་ཡིས། །སྣ་ཚོགས་གཟུགས་ཀྱིས་དུ་མའི་གཏམ་གླེང་ཞིང། །ཅི་གསུང་བཀའ་ལས་ནམ་ཡང་མི་འདའ་བ། །བཞེད་དོན་མཐའ་དག་སྒྲུབ་པའི་བཙོང་ཁ་པ། །མཚུངས་
མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །དུས་ལ་བབ་ཚེ་སྐལ་ལྡན་གྲངས་མེད་ལ། །བཀའ་ལུང་གཞུང་བཤད་ཟབ་འཁྲིད་མན་ངག་རྣམས། །རང་རང་བློ་དང་འཚམ་པར་བསྟན་པ་ཡིས། །
གདུལ་བྱའི་རེ་འདོད་སྐོང་བའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །དམ་ཆོས་བཀའ་དྲིན་ཐོབ་པའི་འཁོར་མང་ཡང། །ལྷུན་པོའི་དྲུང་ན་གསེར་གྱི་རི་བདུན་
ལྟར༑ ༑འགྲན་ཟླས་དབེན་པའི་ཐུགས་སྲས་བདུན་འབྱུང་ཞེས། །ཡི་དམ་ལུང་བསྟན་ཐོབ་པའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །སྐྱེ་དགུའི་ཕན་བདེའི་
རྩ་བ་སྡོམ་པ་གསུམ། །ལེན་ཅིང་སྲུང་དང་ཉམས་ན་འཆོས་བའི་ཚུལ། །མིང་ཙམ་སྣང་ཡང་ཕལ་ཆེར་ཉམས་པའི་ཚེ། །ཕྱོགས་འདི་གསར་འཛུགས་མཛད་པའི་བཙོང་ཁ་པ། །མཚུངས་མེད་  ྾ ། །རྒྱལ་
ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །མཚན་ཉིད་ཐེག་པའི་གཞུང་ལུགས་ཐམས་ཅད་ཀྱི། །བརྗོད་བྱ་བསྡུས་ནས་ཉམས་སུ་ལེན་པའི་ཚུལ། །སྐྱེས་བུ་གསུཾ་གྱི་ལཾ་གྱི་རིམ་པ་ཡིས། །གོང་ནས་གོང་

[065B] །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །གསང་སྔགས་རྒྱུད་སྡེ་བཞི་ཡི་བརྗོད་བྱའི་དོན། །ལེགས་པར་བསྡུས་ནས་ཉམས་སུ་ལེན་པའི་ཚུལ། །རྡོ་རྗེ་འཆང་
གི་ལམ་གྱི་རིམ་པ་ཡིས། །སྐལ་ལྡན་སྨིན་གྲོལ་མཛད་པའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །ཁྱད་པར་པ་རྒྱུད་གསང་བ་འདུས་པ་དང། །མ་རྒྱུད་བདེ་མཆོག་
འཁོར་ལོ་ལ་སོགས་པའི། །བཤད་སྒྲུབ་ཉམས་བ་ལེགས་པར་གསོས་བྱས་ཏེ། །དར་ཞིང་རྒྱས་པར་མཛད་པའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །དེ་ནས་
ཕག་ལོ་ཟླ་བ་བཅུ་པ་ཡི། །མར་ངོའི་ཆོས་བཅུའི་སྔ་དྲོའི་དུས་ཀྱི་ཚེ། །ངོ་མཚར་ཆོ་འཕྲུལ་དུ་མའི་ཚོགས་བསྟན་ནས། །དགའ་ལྡན་གནས་སུ་གཤེགས་པའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །
རང་གཞན་  ྾ ། །བཤད་སྒྲུབ་  ྾ ། །དེ་ཚེ་བསྟན་འཛིན་དགེ་འདུན་ཚོགས་རྣམས་ཀྱིས། །ཉིད་སྐུའི་རྣམ་པ་ཐ་དད་སྣང་བ་ལ། །དངོས་སུ་འབྱོར་དང་ཡིད་ཀྱིས་སྤྲུལ་པ་དང། །སྒྲུབ་པའི་མཆོད་པས་མཆོད་
པའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །མྱ་ངན་འདས་ཚེ་ནང་གི་རྟེན་འབྲེལ་གྱིས། །ཕྱི་རུ་ཕལ་ཆེར་ནམ་མཁའ་གཡའ་དག་ཅིང། །ཉི་ཟླའི་འོད་གསལ་གྲང་

[066A]༄༅། །དྲོ་སྙོམས་པ་སོགས། །ཡུལ་སྣང་སྒྱུར་བར་མཛད་བའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་སྒྲུབ་  ྾ ། །གཞན་ཡང་མེ་ཏོག་སྣ་ཚོགས་ཆར་པ་དང། །སྐབས་
འགར་འཇའ་འོད་འཁྲུགས་པས་བར་སྣང་ཁྱབ། །ལྷ་སར་ལྷ་ཡི་རོལ་མོའང་གྲག་པ་ཡིས། །སྲིད་གསུམ་མཆོད་པས་མཆོད་པའི་བཙོང་ཁ་པ། །མཚུངས་མེད་  ྾ ། །རྒྱལ་ཚབ་  ྾ ། །རང་གཞན་  ྾ ། །བཤད་
སྒྲུབ་  ྾ ། །མཐོང་ཐོས་དྲན་རེག་སྐྱོབ་པར་ནུས་པ་ཡི། །ཉིད་ཀྱི་སྐུ་གདུང་རིལ་པོར་བཞུགས་པ་ལ། །མཆོད་བསྟོད་གསོལ་བ་འདེབས་པ་ཐམས་ཅད་ཀྱང། །མཐོ་རིས་ཐར་པར་འདྲེན་པའི་བཙོང་ཁ་པ། །
མཚུངས་མེད་ཆོས་རྗེའི་ཞབས་ལ་  ྾ ། །བྱཾས་མགོན་སྤྲུལ་པའི་སྐུ་ཡིས་བྱིན་  ྾ ། །རང་གཞན་སྨིན་ཅིང་གྲོལ་བར་བྱོན་  ྾ ། །བཤད་སྒྲུབ་བསྟན་པ་དར་བར་བྱིན་གྱིས་རློབས། །རྒྱལ་བའི་རྒྱལ་ཚབ་དཔལ་ལྡན་བླ་མ་
ལ༑ ༑སླར་ཡང་སྒོ་གསུམ་གུས་པས་ཕྱག་འཚལ་ནས། །དངོས་འབྱོར་ཡིད་ཀྱིས་སྤྲུལ་པའི་མཆོད་སྤྲིན་དབུལ། །སྔར་བསགས་སྡིག་པ་ཐམས་ཅད་སོ་སོར་བཤགས། །དགེ་བ་སྒྲུབ་པ་ཀུན་ལ་ཡི་རང་
དོ༑ ༑གྲངས་མེད་འགྲོ་ལ་ཆོས་འཁོར་བསྐོར་དུ་གསོལ། །གར་བཞུགས་མྱ་ངན་མི་འདའ་གསོལ་བ་འདེབས། །འདིར་འབད་དགེ་བ་བྱང་ཆུབ་ཆེན་པོར་བསྔོ། །ཞེས་པ་འདི་ནི་འདྲེན་མཆོག་ཆོས་ཀྱི་རྗེ། །

[066B] །བདུན་ཕྲག་གསུམ་པ་ཚེས་པ་བཅོ་ལྔའི་ཉིན། །དགེ་འདུན་ཚོགས་ནས་གསོ་སྦྱོང་མཛད་པའི་ཚེ། །སྡེ་སྣོད་འཛིན་པ་གཞན་གྱིས་བསྐུལ་བའི་ངོར། །ས་
མཐའི་བཙུན་པ་བློ་གསལ་རི་ཁྲོད་པ། །འཇམ་དབྱངས་ཁ་ཆེ་པཎ་ཆེན་པུ་ཎྱ་ཤྲིའྶ། །དགའ་ལྡན་རྣམ་པར་རྒྱལ་བའི་གླིང་དུ་བཀོད།། །།ཨོཾ་བདེ་ལེགས་སུ་གྱུར་ཅིག། །ཆོས་གོས་ངུར་
སྨྀག་རྒྱལ་མཚན་འཆང་བའི་སྐུ། །ཆོས་ཁུང་བརྒྱད་ཁྲི་བཞི་སྟོང་སྒྲོག་པའི་གསུང། །ཆོས་དབྱིངས་དང་ལས་གཡེལ་བ་མེད་པའི་ཐུགས། །ཆོས་ཀྱི་རྒྱལ་པོ་རྒྱལ་བ་བཙོང་ཁ་པ། །གསོལ་བ་
འདེབས་སོ་རྗེ་བཙུན་བཙོང་ཁ་པ། །བྱིན་གྱིས་རློབས་ཤིག་ཐུགས་རྗེ་སྤྲུལ་པའི་སྐུ། །ཀ་ལཱ་པ་ན་འཇམ་དབྱངས་གྲགས་པ་ལྟར། །ཁ་བ་ཅན་འདིར་ཐུབ་བསྟན་འཛིན་པ་ལ། །ག་ན་གནས་ཀྱང་འགྲན་ཟླ་
མ་མཆིས་པའི། །ང་ཡི་གཙུག་གི་རྒྱན་གྱུར་བཙོང་ཁ་པ། །དཔལ་ལྡན་བླ་མའི་ཞབས་ལ་གསོལ་བ་འདེབས། །མཚུངས་མེད་ཆོས་རྗེའི་ཞབས་ལ་གསོལ་བ་འདེབས། །ཅ་ཅོ་སྤངས་ནས་ལེགས་བཤད་
སྒྲ་དབྱངས་སྒྲོག་ཆ་ལུགས་མཛེས་པའི་ཆོས་གོས་རྣམ་གསུམ་འཆང། །ཇ་སོགས་སྲེད་སྤངས་གང་བྱུང་ཙམ་གྱིས་འཚོ། །ཉ་ལྟ་བ་དང་མཚུངས་པའི་བཙོང་ཁ་པ། །དཔལ་ལྡན་  ྾ ། །མཚུངས་མེད་  ྾ །།

[067A]༄༅། །ཏ་ཐཱ་ག་ཏས་ལུང་བསྟན་རྒྱལ་བའི་སྲས། །ཐ་ཆད་གངས་ཅན་འགྲོ་རྣམས་འདུལ་བ་ལ། །དེ་ལྟ་བློ་བཟང་གྲགས་པ་ཞེས་སུ་གྲགས། །ནཱ་ག་ཛུ་ནའི་རྣམ་འཕྲུལ་བཙོང་ཁ་པ་
།དཔལ་ལྡན་  ྾ ། །མཚུངས་མེད་  ྾ ། །པ་སངས་རྒྱུ་སྐར་དབུས་ན་ཟླ་བ་ལྟར། །ཕ་རོལ་མཁས་མང་དབུས་ན་འགྲན་ཟླ་བྲལ། །བ་གླང་དག་ལྟར་བས་མཐར་གནས་བྱས་ཤིང། །མ་ཡོངས་སྒྲུབ་ལ་བརྩོན་པའི་
བཙོང་ཁ་པ། །དཔལ་ལྡན་  ྾ ། །མཚུངས་མེད་  ྾ ། །ཙ་གོར་ལྟར་ནགས་ན་གནས་བྱས་ཤིང། །ཚ་གྲང་འགལ་རྐྱེན་ཐམས་ཅད་ཁྱད་བསད་ནས། །ཛ་ལང་ཅན་གྱི་རང་སེམས་འདུལ་བ་ལ། །ཝ་ལེ་རྩེ་
གཅིག་གནས་པའི་བཙོང་ཁ་པ། །དཔལ་ལྡན་  ྾ ། །མཚུངས་མེད་  ྾  ཞྭ་བཟང་ཏོག་ལྟར་ཡོངས་འཛིན་གཙུག་ཁུར་ནས། །ཟ་མ་མཆོག་དང་གང་བྱུང་ཙམ་གྱིས་འཚོ། །འུ་ཅག་སྲིད་མཚོར་བྱིང་བའི་
འགྲོ་རྣམས་ལ། །ཡ་མཚན་ཐར་ལམ་སྟོན་པའི་བཙོང་ཁ་པ། །དཔལ་ལྡན་  ྾ ། །མཚུངས་མེད་  ྾ ། །རྭ་ལོ་པ་ལྟར་བསྐྱེད་རིམ་མཐར་སོན་ཅིང། །ལ་ཝ་པ་ལྟར་རྫོགས་རིམ་མཆོག་ཏུ་གྱུར། །ཤཱ་རིའི་བུ་
ལྟར་བདེན་པ་གཟིགས་བ་ཡི།། །ས་སྟེང་འགྲན་ཟླ་བྲལ་བའི་བཙོང་ཁ་པ། །དཔལ་ལྡན་  ྾ ། །མཚུངས་མེད་  ྾ ། །ཧ་ཅང་གདུང་བའི་ང་རོས་གསོལ་འདེབས་ན། །ཨ་དོན་སྐྱེ་མེད་སྟོན་པའི་བཙོང་ཁ་

[067B] །དཔལ་ལྡན་བླ་མའི་ཞབས་ལ་གསོལ་བ་འདེབས། །མཚུངས་མེད་ཆོས་རྗེའི་ཞབས་ལ་གསོལ་བ་འདེབས། །ཞེས་པ་འདི་ཡང་དཔལ་གདན་ས་ཐེལ་གྱི་ཆོས་སྒོ་བ་བུ་འབོར་བ་འཇམ་དབྱངས་ཁ་ཆེས་
སྦྱར་བའོ།། །།ཆོས་ཀྱི་རྒྱལ་པོ་བཙོང་ཁ་པ་ལ་ཕྱག་འཚལ་ལོ། །གང་གི་མཁྱེན་པ་རབ་ཡངས་ནམ་མཁའ་ལ། །ཇི་ལྟ་ཇི་སྙེད་མཁྱེན་པའི་འོད་ཟེར་ཅན། །རྒྱལ་སྲས་ཉི་མ་རྗེ་བཙུན་ཆོས་ཀྱི་རྗེ། །དཔལ་
ལྡན་བླ་མའི་ཞབས་རྡུལ་སྤྱི་བོས་བསྟེན། །ཁྱོད་ཀྱི་སྐུ་གསུང་ཐུགས་ཀྱི་ཡོན་ཏན་རྣམས། །ཕྱོགས་བཅུར་བཞུགས་པའི་རྒྱལ་བསྲས་བཅས་ཀྱིས། །མ་ལུས་བརྗོད་པར་མི་ནུས་འོན་ཀྱང་ནི། །དད་པས་
སྤེལ་ལ་ཅུང་ཟད་མཉན་པར་གྱིས། །ཡོན་ཏན་རྒྱ་མཚོའི་བསྟོད་ཚིག་མེ་ཏོག་གི་འཕྲེང་བ་སྤེལ་ལེགས་བློ་གསལ་མགྲིན་པའི་རྒྱན། །དད་པའི་བསོད་ནམས་སྤེལ་བའི་རིན་ཆེན་ནི། །བདག་གིས་བསྒྲུབས་
ལ་མཁས་རྣམས་དགྱེས་པར་མཛོད། །ཁྱོད་ཀྱི་ལེགས་པར་སྤྱད་པའི་བསོད་ནམས་སྤྲིན། །གདུལ་བྱའི་དགེ་ལེགས་སྤེལ་བའི་ཆར་རྒྱུན་ཅན། །ཟབ་དང་རྒྱ་ཆེའི་སྙན་པའི་འབྲུག་སྒྲ་སྒྲོག་དཔལ་ལྡན་བླ་མ་ཆུ་འཛིན་
དབང་པོ་བཞིན། །ཏིང་འཛིན་བྱེ་བ་མང་ལ་དབང་བསྒྱུར་ཞིང། །ལེགས་བཤད་རྩོམ་དང་སྒྲུབ་ལ་མངོན་བརྩོན་པ། །རྣལ་འབྱོར་དབང་ཕྱུག་སྔགས་རིག་ཀུན་གྱི་གཙོ། །དཔལ་ལྡན་བླ་མ་ལུས་ཅན་གཙུག་ན་རྒྱལ།།

[068A]༄༅། །སྔོན་ཚེ་རྡོ་རྗེ་གདན་དུ་རྒྱལ་བ་ལ། །རིན་ཆེན་ཤེལ་གྱི་ཕྲེང་བ་བརྒྱ་རྩ་གཅིག་ལེགས་པར་ཕུལ་ཏེ་བྱང་ཆུབ་སེམས་བསྐྱེད་ནས། །ཡང་དག་ལྟ་བ་རྟོགས་པའི་སྐལ་ལྡན་གྱུར། །དཔལ་ལྡན་བླ་མའི་
ཞབས་ལ་གསོལ་བ་འདེབས། །དགུང་ལོ་བདུན་ནས་རྗེ་བཙུན་གསང་བདག་དང། །ཤིང་རྟ་ཆེན་པོ་དཔལ་ལྡན་མར་མེ་མཛད། །མངོན་སུམ་གཟིགས་ཤིང་རྒྱུན་དུ་རྗེས་བཟུང་བས། །སྔགས་དང་ཕ་རོལ་ཕྱིན་
གཞུང་གདམས་པར་ཤར། །དཔལ་ལྡན་བླ་མའི་ཞབས་ལ་གསོལ་བ་འདེབས། །ཨིནྡྲ་ནཱི་ལའི་མདོག་ལྟར་རབ་སྔོ་བའི། །རབ་མཛེས་འོད་ཟེར་ལྔ་ཡི་དྲ་བ་ཅན། །ཤིན་ཏུ་ཟླུམ་པའི་དབུས་སུ་འཇམ་པའི་
དབྱངས། །མངོན་སུམ་གཟིགས་པ་རྗེ་བཙུན་ཆོས་ཀྱི་རྗེ། །དཔལ་ལྡན་  ྾ ། །དེ་ནས་བརྩམས་ཏེ་རྗེ་བཙུན་མཁྱེན་པའི་གཏེར། །ནམ་འདོད་གཟིགས་ཤིང་དཔལ་ལྡན་འདུས་པ་དང། །ཤེས་རབ་ཕ་རོལ་ཕྱིན་
གཞུང་ཟབ་མོའི་དོན། །རྒྱུན་དུ་གསན་པ་རྒྱལ་སྲས་ཆོས་ཀྱི་རྗེ། །དཔལ་ལྡན་  ྾ ། །ཡན་ལག་བདུན་པའི་ཆོ་ག་མཛད་པའི་ཚེ། །སངས་རྒྱས་སུམ་ཅུ་སོ་ལྔ་མངོན་སུམ་དུ། །རང་རང་སྐུ་ཡི་དབྱིབས་དང་ཕྱག་
མཚན་སོགས། །ཇི་བཞིན་རྒྱུན་དུ་གཟིགས་པ་ཆོས་ཀྱི་རྗེ། །དཔལ་ལྡན་  ྾ ། །གཡས་གཡོན་ཕྱག་གི་ཆོས་འཆད་ཕྱག་རྒྱ་ཅན། །བཟང་པོའི་བཞུགས་སྟངས་མཛད་པའི་བྱམས་མགོན་གྱིས། །སླར་ཡང་སྟོབས་

[068B] །རྒྱལ་བའི་མཛད་པ་སྒྲུབ་པར་ལུང་བསྟན་པ། །དཔལ་ལྡན་  ྾ ། །ལྷ་མིའི་སྟོན་བ་ཤཱཀྱའི་རྒྱལ་པོ་དང། །སྨན་གྱི་བླ་དང་འདྲེན་པ་འོད་དཔག་མེད། །འཁོར་ཚོགས་རྒྱ་མཚོའི་དབུས་
ན་ལྷམ་མེ་བ། །མངོན་སུམ་གཟིགས་པ་རྒྱལ་སྲས་ཆོས་ཀྱི་རྗེ། །དཔལ་ལྡན་  ྾ ། །དངོས་གྲུབ་འབྱུང་གནས་རྗེ་བཙུན་སྒྲོལ་མ་དང། །གཅུག་ཏོར་རྣམ་རྒྱལ་འཕགས་མ་འོད་ཟེར་ཅན། །བར་ཆད་ཀུན་སེལ་གཙུག་
ཏོར་གདུགས་དཀར་སོགས། །ལྷག་པའི་ལྷ་རྣམས་ཡང་ཡང་གསལ་བར་གཟིགས། །དཔལ་ལྡན་  ྾ ། །རྒྱལ་སྲས་ཀླུ་སྒྲུབ་རྗེ་བཙུན་སངས་རྒྱས་བསྐྱངས། །འཕགས་པ་ལྷ་དང་དཔལ་ལྡན་ཟླ་བའི་ཞབས། །
རྣལ་འབྱོར་དབང་ཕྱུག་ཀླུ་ཡི་བྱང་ཆུབ་རྣམས། །མངོན་སུམ་བྱོན་ནས་རྒྱུན་དུ་རྗེས་བཟུང་བ། །དཔལ་ལྡན་  ྾ ། །ས་གསུམ་བརྙེས་པ་འཕགས་པ་ཐོགས་མེད་དང། །ཀུན་མཁྱེན་གཉིས་པ་རྒྱལ་སྲས་དབྱིག་
གི་གཉེན། །འཕགས་པས་རྗེས་བཟུང་ཕྱོགས་ཀྱི་གླང་པོ་རྣམས། །མངོན་སུམ་བྱོན་ནས་རྒྱུན་དུ་རྗེས་བཟུང་བ། །དཔལ་ལྡན་  ྾ ། །སྨྲ་བའི་ཟླ་བ་ཆོས་ཀྱི་གྲགས་པ་དང། །ཡོན་ཏན་འོད་དང་རྒྱལ་སྲས་ཤཱཀྱ་འོད། །ཞི་བ་
ལྷ་དང་དཔལ་ལྡན་ཨ་བྷ་ཡ། །མངོན་སུམ་བྱོན་ནས་རྒྱུན་དུ་རྗེས་བཟུང་བ། །དཔལ་ལྡན་  ྾ ། །ཨིནྡྲ་བྷཱུ་ཏི་དཔལ་ལྡན་ས་ར་ཧ། །ལཱུ་ཡི་པ་དང་རྗེ་བཙུན་དྲིལ་བུའི་ཞབས། །ནག་པོ་སྤྱོད་པ་པདྨའི་ངང་ཚུལ་སོགས། །

[069A]༄༅། །མངོན་སུམ་བྱོན་ནས་རྒྱུན་དུ་རྗེས་བཟུང་བ། །དཔལ་ལྡན་  ྾ ། །འདི་དག་གཞུང་ལ་བརྟེན་ནས་རང་གཞན་ལ། །ཕན་པ་རྒྱ་ཆེན་འགྲུབ་པའི་རྟེན་འབྲེལ་ཞེས། །འཇམ་པའི་དབྱངས་ཀྱིས་
གསལ་བར་ལུང་བསྟན་ཅིང། །གཞན་དོན་ལྷུན་གྱིས་གྲུབ་པའི་སེམས་དཔའ་ཆེ། །དཔལ་ལྡན་  ྾ ། །ཞི་ལྷག་ཟུང་དུ་འབྲེལ་བའི་རྣལ་འབྱོར་གྱི། །ཏིང་འཛིན་ཡར་ངོའི་ཟླ་ལྟར་འཕེལ་བ་ན། །བཅོམ་ལྡན་
རྡོ་རྗེ་འཇིགས་བྱེད་རབ་བརྗིད་པའི། །ཞལ་ཕྱག་ཡོངས་སུ་རྫོགས་པའི་སྐུ་མཆོག་གཟིགས། །དཔལ་ལྡན་  ྾ ། །འཇམ་པའི་དབྱངས་དང་རྗེ་བཙུན་བླ་མ་ཡི། །ཐུགས་ཀར་ཤེས་རབ་རལ་གྲིས་འབྲེལ་བ་ལས།།
ཟག་མེད་བདུད་རྩིའི་ཆུ་རྒྱུན་ཐུགས་ཀར་ཞུགས། །ལྷན་སྐྱེས་བདེ་བའི་ཏིང་འཛིན་བཟང་པོ་འཁྲུངས། །དཔལ་ལྡན་  ྾ ། །བདེ་བ་ཅན་དུ་སྐྱེ་བའི་སྨོན་ལམ་དང། །མི་ལ་མགོན་གྱི་ཡང་དག་དོན་བསྟོད་པ། །དོན་
གྱི་ངོ་བོ་གོ་རིམ་འཇམ་དབྱངས་ཀྱི།། །གསལ་བར་གསུངས་ནས་ཚིག་སྦྱོར་ལེགས་སྦྱར་བ། །དཔལ་ལྡན་  ྾ ། །སྐུ་གསུང་ཐུགས་རྟེན་རབ་གནས་མཛད་པའི་ཚེ། །དམ་ཚིག་པ་ལ་ཡེ་ཤེས་མངོན་
སུམ་ཞུགས། །གང་གིས་བྱིན་གྱིས་བརླབས་པའི་ལྷ་ཚོགས་རྣམས། །སྐྱེ་རྒུའི་བསོད་ནམས་ཞིང་དུ་ལེགས་གྲུབ་པ། །དཔལ་ལྡན་  ྾ ། །རྒྱལ་སྲས་ཀླུ་སྒྲུབ་ཡབ་སྲས་གཙོ་འཁོར་ལྔ། །ཟབ་མོ་རྟེན་

[069B] །དེ་ཡི་ནང་ནས་དཔལ་ལྡན་སངས་རྒྱས་བསྐྱངས། །རྒྱ་དཔེས་བྱིན་བརླབས་འཕགས་པའི་དགོངས་པ་འཁྲུངས། །དཔལ་ལྡན་  ྾ ། །རྒྱུད་ཀྱི་མཐར་ཐུག་དཔལ་ལྡན་དུས་འཁོར་
ལོའི། །ཡན་ལག་དྲུག་གི་གནད་རྣམས་དགོངས་པ་ན། །བཅོམ་ལྡན་དུས་ཀྱི་འཁོར་ལོ་མངོན་སུམ་གཟིགས། །ཟླ་བ་བཟང་པོ་འདྲ་བར་ལུང་བསྟན་པ། །དཔལ་ལྡན་  ྾ ། །ཆོས་འཁོར་ལྷ་སར་ཆོ་འཕྲུལ་ཆེན་
པོའི་དུས། །ངོ་མཚར་བཀྲ་ཤིས་སྣ་ཚོགས་བརྒྱ་བཀོད་པས། །མཆོད་པ་བདེ་བ་ཆེན་པོར་བྱིན་བརླབས་ནས། །ཕྱོགས་བཅུའི་རྒྱལ་བ་སྲས་བཅས་མཉེས་པར་མཛད། །དཔལ་ལྡན་  ྾ ། །ཐ་མལ་སྣོད་བཅུད་
སྣང་སྟོང་སྒྱུ་མ་དང། །ཟབ་གསལ་གཉིས་སུ་མེད་པའི་རྣལ་འབྱོར་གྱིས། །བདེ་ཆེན་ལྷ་ཡི་རྣམ་པར་ཤར་བའི་ཚེ། །སྐུ་ཡི་རྡོ་རྗེའི་རྣལ་འབྱོར་ཆོས་ཀྱི་རྗེ། །དཔལ་ལྡན་  ྾ ། །སྙིང་གའི་པདྨོར་སྐུ་གསུམ་རྡོ་རྗེ་
ཡི༑ ༑འབྱུང་འཇུག་སྔགས་ཀྱི་གདངས་སུ་བཟླས་པ་ན། །ཞུགས་གནས་ཐིམ་པའི་འོད་གསལ་ཕྱག་རྒྱ་ཆེ། །གསུང་གི་རྡོ་རྗེའི་རྣལ་འབྱོར་ཆོས་ཀྱི་རྗེ། །དཔལ་ལྡན་  ྾ ། །ལྟེ་བའི་འཁོར་ལོའི་གཏུམ་
མོ་ཙཎྜ་ལིས། །སྤྱི་བོའི་ཧཾ་ཡིག་དབུ་མར་བཞུ་བ་ལས། །ལྷན་སྐྱེས་བདེ་ཆེན་དཔལ་ལ་རྣམ་རོལ་བ། །ཐུགས་ཀྱི་རྡོ་རྗེའི་རྣལ་འབྱོར་ཆོས་ཀྱི་རྗེ། །དཔལ་ལྡན་  ྾ ། །ཕྱོགས་བཅུར་བཞུགས་པའི་རྒྱལ་བ་སྲས་

[070A]༄༅། །བཅས་རྣམས། །རྣམ་དག་སྨོན་པའི་དབང་པོར་སྤྱན་དྲངས་ཚེ། །རང་རང་ཕྱོགས་ཀྱི་དེ་བཞིན་གཤེགས་པ་ཡི། །སྐུ་ཡི་བཀོད་པས་མཆོད་པ་བདག་གིར་མཛད། །དཔལ་ལྡན་  ྾ ། །འཇམ་པའི་
རྡོ་རྗེའི་དཀྱིལ་འཁོར་གཙོ་བོ་ཡིས། །འཇམ་པའི་དབྱངས་དང་རྗེ་བཙུན་བྱམས་པ་གཉིས། །ཆོས་ཀྱི་འགྲོ་བ་མཛད་པའི་ཆུས་བཀང་བའི། །རིན་ཆེན་བུམ་བཟང་སྟེར་བ་གསལ་བར་རྨིས། །དཔལ་ལྡན་  ྾ །།
རིན་ཆེན་དུ་མས་སྤྲས་པའི་ཁྲི་སྟེང་ན། །ཐམས་ཅད་མཁྱེན་པ་བུ་སྟོན་རིན་ཆེན་གྲུབ། །འདུས་པ་རྩ་བའི་རྒྱུད་ཀྱི་གླེགས་བམ་ནི། །གནང་ནས་འདི་ཡི་བདག་པོ་གྱིས་ཞེས་གསུང། །དཔལ་ལྡན་  ྾ །།
གླེགས་བམ་གཏད་དེ་སྔགས་དང་ཕྱག་རྒྱ་ཡིས། །ལན་གསུམ་དབུ་ཡི་སྟེང་དུ་བྱིན་བརླབས་པས། །ལྷོ་བྲག་མར་པའི་དགོངས་པ་བསྲེ་འཕོའི་གནད། །རྒྱུད་དང་འཕགས་པའི་མན་ངག་ཡིན་པར་ངེས།།
དཔལ་ལྡན་  ྾ ། །བདེ་མཆོག་འཁོར་ལོའི་སྒྲུབ་པ་མཛད་པའི་ཚེ། །དཀྱིལ་འཁོར་པ་རྣམས་མངོན་སུམ་གསལ་བར་གཟིགས། །ཕྱི་ནང་གནས་གསུམ་མཁའ་འགྲོའི་ཚོགས་རྣམས་ཀྱིས། །རྡོ་རྗེ་གླུ་
ཡི་མཆོད་པས་དགྱེས་བར་མཛད། །དཔལ་ལྡན་  ྾ ། །བདུད་དཔུང་གཞིལ་བའི་ཐུགས་དམ་མཛད་པའི་ཚེ། །གསེར་སྦྱངས་བཙོ་མའི་མདངས་ལྟར་རབ་བསལ་ཞིང། །ཉི་མ་བྱེ་བའི་འོད་ཀྱི་ཁོར་ཡུག་ཅན། །བདུད་

[070B] །དཔལ་ལྡན་  ྾ ། །རྗེ་ཡི་སྐུ་དང་རྒྱལ་བའི་སྐུ་གསུང་ཐུགས། །དབྱེར་མེད་མཛད་ནས་བདུད་སྡེ་ཟིལ་མནན་པས། །བསྟན་སྲུང་རྣམས་ཀྱིས་བདུད་རིགས་ཚར་བཅད་ཚེ། །
བདུད་ཀྱི་དམག་དཔུང་ཕམ་པའི་སྒྲ་ཆེན་གྲག་དཔལ་ལྡན་  ྾ ། །བསྟན་སྲུང་རྒྱ་མཚོའི་ཚོགས་ཀྱིས་མངོན་སུམ་དུ། །སྔོན་ཚེ་རྡོ་རྗེ་འཆང་གིས་བཀའ་སྩལ་བཞིན། །ཁྱོད་ཀྱི་བསྟན་པ་འཛིན་དང་སྤེལ་བ་ལ། །
ལྷག་པར་གུས་པའི་ཡིད་ཀྱིས་ཚུལ་བཞིན་སྒྲུབ། །དཔལ་ལྡན་  ྾ ། །དགའ་ལྡན་གནས་སུ་མི་ཕམ་ཆོས་རྗེའི་དྲུང། །རྒྱལ་བའི་སྲས་པོ་འཇམ་དཔལ་སྙིང་པོ་ཞེས། །འཇམ་པའི་དབྱངས་དང་གསང་བའི་བདག་
པོ་ཡིས། །གསལ་བར་ལུང་བསྟན་རྗེ་བཙུན་ཆོས་ཀྱི་རྗེ། །དཔལ་ལྡན་  ྾ ། །དེ་ལྟར་དང་བའི་ཡིད་ཀྱིས་གསོལ་བཏབ་པས། །མཁའ་མཉམ་འགྲོ་བའི་སྡུག་བསྔལ་སེལ་བྱེད་ཅིང། །སྐྱེ་དང་སྐྱེ་བར་རྗེ་བཙུན་བླ་མ་
ཡིས། ༑རྗེས་བཟུང་དམ་ཆོས་འཛིན་པར་བྱིན་གྱིས་རློབས། །བདེ་ཆེན་ལྷན་སྐྱེས་ཡེ་ཤེས་འཆར་དུ་གསོལ། །དངོས་འཛིན་འཁྲུལ་པའི་དྲི་མ་བསལ་དུ་གསོལ། །སེམས་ཉིད་ཐེ་ཚོམ་དྲ་བ་བཅད་དུ་གསོལ། །
མྱུར་དུ་ཁྱད་རང་ལྟ་བུར་བྱིན་གྱིས་རློབས། །ཐོས་བསམ་སྒོམ་པའི་ཤེས་རབ་འཕེལ་དུ་གསོལ། །འཆད་རྩོད་རྩོམ་པའི་བློ་གྲོས་རྒྱལ་སུ་གསོལ། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །མྱུར་དུ་ཁྱེད་རང་

[071A]༄༅། །ལྟ་བུར་བྱིན་གྱིས་རློབས། །ཀུན་བཟང་མཆོད་སྤྲིན་ནམ་མཁའ་མཉམ་པར་འབུལ། །ཐོག་མེད་བསགས་པའི་སྡིག་ལྟུང་སོ་སོར་བཤགས། །རྒྱལ་སྲས་ཀུན་གྱི་དགེ་ལ་ཡི་རང་ཞིང། །མྱ་ངན་མི་
འདའ་ཆོས་འཁོར་བསྐོར་བར་བསྐུལ། །དེ་ལྟར་བགྱིས་པའི་བསོད་ནམས་རྒྱ་མཚོ་དེས། །འགྲོ་ཀུན་ཏིང་འཛིན་དཔལ་ལ་རྣམ་རོལ་ཞིང། །ལེགས་ཚོགས་ཡར་ངོའི་ཟླ་ལྟར་འཕེལ་བ་དང། །ཀུན་མཁྱེན་རྒྱལ་བའི་
བསྟན་པ་རྒྱས་པར་ཤོག་ཅེས་བསོད་ནམས་ཆེན་པོའི་དཔལ་གྱིས་མཐོ་བ་དྲུང་གྲགས་པ་དཔལ་བཟང་པོ་སྐུ་མཆེད་ཀྱི་གསུང་གིས་བསྐུལ་ཞིང་གཞུང་ལུགས་འབུམ་ཕྲག་དུ་མ་ལ་བློ་འོད་འཕྲོ་བ་རིགས་པ་
སྨྲ་བ་ཤཱཀྱཱི་དགེ་སློང་བཀྲིས་དཔལ་ལྡན་གྱི་དྤལྡན་འབྲས་སྤུངས་ཆོས་ཀྱི་སྡེ་ཆེན་པོར་སྦྱར་བའོ། །འདི་བྲིས་དགེ་བས་ཀུན་མཁྱེན་བཙོང་ཁ་པའི། །གསུང་གི་བདུད་རྩི་ཐོག་མར་རོ་མྱོང་ཤིག་འམི་འགྱུར་མཆོག་ཏུ་
ཡངས་པའི་བདེ་བ་ཆེ། །བླ་མེད་ཡེ་ཤེས་བདུད་རྩིའི་སྙིང་པོ་ཅན། །སྐུ་གསུམ་གསང་བ་རྒྱན་གྱི་འཁོར་ལོའི་མཛོད། །སྟོབས་བཅུའི་དཔལ་མངའ་རྒྱལ་བ་གཉིས་པར་བདུད། །དག་པའི་ཞིང་གི་བཀོད་པ་རྒྱ་མཚོའི་
རྡུལ། །ཡེ་ཤེས་རང་སྣང་ལས་གྲུབ་འོག་མིན་གྱི། །ངོ་མཚར་སྒྱུ་མའི་རོལ་རྩེད་ཐེམ་སྐས་ལས། །རྒྱལ་སྲས་དམ་པའི་རྣམ་པར་བདེ་བར་བྱོན། །རྣམ་འདྲེན་ཀུན་གྱི་མཁྱེན་པའི་ཕུང་པོ་གང། །གཅིག་གྱུར་འྗཾ་

[071B] །བསམས་བཞིན་རྣམ་པར་རོལ་པའི་མཛད་པ་ལ། །བསྐལ་བཟང་རྒྱལ་བ་སྟོང་གིས་བསྒྲུན་དུ་མེད། །བློ་གྲོས་ལང་ཚོ་དར་བའི་མིག་སྟོང་ཅན། །མཁས་བཙུན་བཟང་པོའི་ས་སྲུང་ལ་
ཞོན་ཏེ། །འཆད་རྩོད་རྩོམ་པའི་རྡོ་རྗེ་རྩེ་བརྒྱ་པས། །རྒོལ་ངན་ས་འཛིན་བཅོམ་པའི་གྲགས་པ་འབར། །མངལ་རྒྱའི་བྲང་འགྲོའི་མདུད་གྲོལ་དྲི་བྲལ་སྐུའི། །མ་ལ་ཡ་སྐྱེས་ལྕུག་ཕྲན་གཞོན་ནུ་དག་ན་ཚོད་ཕྲ་
ཡང་ཕན་བདེའི་དྲི་བསུང་ནི། །ནམ་ཡང་ཟད་མི་ཤེས་པའི་གཏེར་ཆེན་པོ། །སྲིད་འབྱོར་གློག་གི་བུ་མོའི་གར་མཁན་མ། །སྡུག་བསྔལ་མུན་པར་མལ་འཆའི་མཚང་རིག་སྟེ། །འཁོར་བ་མཚན་མོའི་མཐའ་
ལས་ངེས་འབྱུང་བའི། །ཚངས་སྤྱོད་དཔལ་གྱི་སྐྱ་རེངས་དང་པོར་ཤར། །གཞོན་ནུའི་ལུས་ཅན་རྒན་པོའི་བློ་འཆང་བའི། །རྒྱལ་བསྟན་གྱེན་དུ་འདེགས་པའི་སྙིང་སྟོབས་ཀྱིས། །ཐོས་བསམ་སྒོམ་པའི་ས་
ཆེན་དབུས་གཙང་གི་ལྗོངས་སུ་བདེ་བར་གཤེགས་པ་འདི་རྨད་བྱུང། །མང་ཐོས་དགྱེས་དགུར་སྤྱོད་ལ་ཆེས་སྲེད་པས། །ཤེས་བྱའི་ལུས་ཕྲར་སྤྱད་དེ་བཅལ་ཟིན་པ། །སླར་ཡང་ཐོས་བརྩོན་མི་ཕྱེད་མཛའ་
གཅུགས་གྱིས། །འཁྱུད་པའི་སྐལ་བཟང་འདི་གོས་དམ་དུ་བཅིངས། །ནང་དོན་རིག་པའི་འོ་མཚོར་བ་འཁྱིལ་བར། །རྣམ་འབྱེད་ཤེས་རབ་ལག་ལྡན་ཉེར་ཞུགས་པས། །ཐ་སྙད་རིག་པའི་མེ་ཏོག་ཚོགས་

[072A]༄༅། །ཀྱི་རྩེར། །བློ་གྲོས་སོར་མོས་རེག་མཾ་ན་གང་དུ་མཆིས། །འཇམ་མགོན་མཁྱེན་པར་ཆགས་པའི་རྣམ་དཔྱོད་ཀྱིས། །གཞུང་ལུགས་རྒྱ་མཚོ་རྟོགས་ལ་མཚར་དུ་ཅི། །ཁམས་གསུམ་ལས་
རྒྱལ་ལུས་མེད་མདའ་ལྔ་ཡིས། །ཆེས་སྲབ་བླ་གོས་འབུགས་པར་ནུས་མིན་མཆར། །སྡེ་སྣོད་ཀུན་སྦྱངས་ཡང་དག་གྲུབ་པའི་འབྲས། །དཀའ་ཆེན་དུ་མར་འབྱམས་ཀླས་བཤད་པས་ཅི། །རིང་མོ་ཉིད་ནས་
ཇི་ལྟ་ཇི་སྙེད་ཀྱི། །ཆོས་ཀུན་ཐུགས་སུ་ཆུད་ཟིན་མ་ཡིན་ནམ། །བདེ་སྟོང་རང་བཞིན་རྒྱས་པའི་དབང་པོའི་གཞུ། །ཟུང་འཇུག་གུར་ཁྱིམ་རྣམ་པར་བཀྲ་བ་ནས། །གསང་ཆེན་ཆོས་ཀྱི་རྒྱུད་མང་བསྒྲགས་
པའི་ཆེ། །སར་ཧ་དེ་མཁའ་སྤྱོད་གནས་སུ་བྲོས། །ཁེངས་ལྡན་གནས་ལྔ་རིག་པའི་ལུས་ཕྲ་མ། །རྣམ་དཔྱོད་ཟུར་མིག་ལྕགས་ཀྱུས་ཉེར་བཏབ་ཆ། །འཁྱུད་མིན་མཛའ་བས་མགུལ་པར་དམ་བཅིངས་
ཏེ༑ ༑གོས་པ་མེད་པར་མཁྱེན་པའི་ཀློང་དུ་སིམ། །རང་བཞིན་དག་པའི་ཐུགས་ཀྱི་ཤེལ་དཀར་དུ། །ཆོས་ཀུན་སྒྱུ་མར་སྣང་བའི་རྣམ་རོལ་གཟུགས། །རྒྱུ་དང་འབྲས་བུར་ངེས་པའི་གཟིགས་མོ་ལ། །དུས་གསུཾ་
རྒྱལ་བ་ཕལ་ཆེར་ཡེངས་སམ་སྙམ། །སྒྱུ་ལུས་སིནྡྙ་ཝཱ་རའི་འདབ་མའི་སྒོ། །མཁས་རློམ་ཉི་ཟླའི་འོད་ཀྱིས་ཕྱེད་མིན་པ། །ལེགས་གསུང་རྐེད་མེད་ཁ་ཡི་ཟེགས་མའི་ཆང། །འཐོར་ཚེ་འདབ་བརྒྱ་པ་དེར་རང་

[072B] །འཇམ་དབྱངས་བཤེས་གཉེན་རོལ་པར་ངེས་རྙེད་ནས། །ཁྱོད་བློའི་རི་དྭགས་དཀའ་གནད་སྒྲོག་གི་རྒྱར། །བཅིངས་རྣམས་ཟུར་ཕུད་ལྔ་པའི་གསུང་མཚོན་གྱིས། །བཅད་ལ་མཚར་དུ་འཛིན་པ་བྱིས་པའི་
བློ༑ ༑རྣམ་འདྲེན་སྲས་བཅས་གྲངས་མེད་ཚོགས་རྣམས་དང། །ལྷན་ཅིག་གསང་གསུམ་བཀོད་པས་དུས་འདའ་ན། །འཕགས་མཆོག་པཎ་གྲུབ་འགའ་ཟུང་གཟིགས་ཞེས་པའི། །བསྟོད་བསྔགས་མགོན་འདིའི་
ཆེ་བའི་འོས་སུ་མིན། །རིགས་ཀུན་ཁྱབ་བདག་དབང་པོར་མངོན་གྲུབ་པའི། །དཀྱིལ་འཁོར་རྒྱ་མཚོའི་སྤྲོ་བསྡུར་མངའ་འབྱོར་ན། །ལྷག་པའི་ལྷ་འགས་བྱིན་གྱིས་བརླབས་སོ་ཞེས། །བསྔགས་བརྗོད་དར་དིར་སྒྲོག་ལ་
རེ་བ་བསྐྱུངས། །མཁས་གྲུབ་ཆེར་རློམ་ཕལ་གྱིས་ཁུགས་མིན་པའི། །མཐའ་བྲལ་ལྟ་དང་རིམ་གཉིས་དཀའ་གནས་གཞུ། །ལེགས་བཤད་རྒྱུད་ཀྱིས་བཀུག་འདི་ཐུན་མོང་གི་གདུལ་བྱའི་སྣང་ངོར་བསྟན་
པའི་མཛད་པའི་དཔྱིད། །ངེས་པའི་དོན་དུ་སྤངས་རྟོགས་ཕུན་ཚོགས་ཀྱི། །ཡོན་ཏན་རྫོགས་པའི་དཔལ་སྟུག་གདོང་ལྔའི་དབང། །འཁྲུལ་པའི་གཅན་གཟན་དྲེཌ་པའི་ང་རོ་ལ། །དགྲ་ཟླར་མི་སེམས་རང་གི་ངང་ཚུལ་
ཡིན༑ ༑རྒྱ་ཆེན་མཁྱེན་པའི་སྲང་ལ་ཤེས་བྱ་ཡི། །གནས་ལུགས་མཐའ་དག་བཅལ་ཚེ་རྡུལ་ཕྲན་ལྟར། །གྱུར་པས་སྐྱེངས་ཏེ་ཆོས་ཀུན་འཆི་མེད་གཙོ། །སྟོང་ཉིད་བཤོལ་མེད་མངལ་དུ་ཡུད་ཀྱིས་བྲོས། །བརྩེ་

[073A]༄༅། །ཆེན་ལྷག་པའི་བསམ་པའི་ལྕིད་ཀྱི་ཁུར། །ནོར་འཛིན་བུ་མོས་མ་བཟོད་རྡུལ་བའི་ཆུ། །ཆེས་ཆེར་བབས་ལ་ཁྱབ་འཇུག་ཞབས་བསིལ་དུ། །སྐལ་ལྡན་ཤིང་རྟས་ཕབ་ཅེས་སྒྲོས་སུ་
གླེང༑ ༑དུས་དགྲའི་ནུས་མཐུར་གྲུབ་པའི་ཐོག་མདའ་ཡིས། །ནག་ཕྱོགས་བྲག་རི་བཅོམ་དང་ལྷན་ཅིག་ཏུ། །འདོད་ལྷའི་ལུས་ཀྱང་ཚིག་པར་མགྲིན་སྔོན་གྱིས། །མིག་མེས་བསྲེགས་ཞེས་རིག་ཕྱེད་གཏམ་
དུ་མཆིས། །གང་གིས་ཐར་པར་དྲངས་མིན་སྐྱེས་བུ་ནི། །མེད་ཕྱིར་རྒྱལ་རྣམས་རང་གི་གདུལ་བྱ་དག་མ་རྙེད་ཞི་བའི་དབྱིངས་སུ་མནལ་བ་ལ། །གདུལ་དཀའི་སྙིགས་མ་ལྔ་བདོར་སྒྲོ་ཡིས་བཏཌ། །
སྲིད་ཞིའི་ཁམས་ན་འཆད་རྩོད་རྩོམ་པ་ཡི། །དབ་ཟླང་འོས་པ་ཚོལ་ཕྱིར་ཉི་ཟླ་ཟུང། །དལ་མེད་མཁའ་ལ་རྒྱུ་ཡང་མ་རྙེད་པས། །ངལ་ཏེ་ཐུན་མཚམས་སྒེག་མོའི་ཕང་པར་ཉལ། །ཚུལ་ཁྲིམས་ཏིང་འཛིན་
ཤེས་རབ་བསླབ་པའི་གཞིར། །མཐའ་ཡས་ལུས་ཅན་མ་ལུས་ངེས་སྦྱོར་པའི། །མཛད་པ་མཆོག་འདིས་ཁྱོད་དང་ཟས་གཙང་སྲས། །ཐ་དད་དབྱེ་བའི་གོ་སྐབས་རྟོགས་ནུས་མིན། །བསྐལ་བརྒྱར་བསྒྲུབ་བྱ་སྙིཌ་
དུས་ཆེ་གཅིག་ལ། །ཟུང་འཇུག་སྐུ་བཞིའི་ལམ་དུ་འགྲོ་བ་ཀུན། །འཁྲིད་ལ་ཁྱོད་དང་ཁྱབ་བདག་རྡོ་རྗེ་འཆང། །སྤྲུལ་ལོངས་རྟགས་ཀྱིས་མ་འདྲེས་ངེས་པ་རྙེད། །ཐབས་ཤེས་རིན་ཆེན་སྣ་བདུན་ལ་བརྟེན་

[073B] ༑ལུང་རྟོགས་བསྟན་པའི་གླིང་བཞིར་དབང་སྒྱུར་བའི། །དམ་པའི་ཆོས་ཀྱ་འཁོར་ལོས་སྒྱུར་བཅན། །ཀུན་མཁྱེན་བཙོང་ཁ་པ་ལ་གསོལ་བ་འདེབས། །དེང་ནས་ཚེ་རབས་ལྷ་ཡི་ལམ་ཡངས་པོར། །མི་ཁོམ་སྐྱོན་
གྱི་ཆུ་འཛིན་དང་བྲལ་བའི། །དལ་བརྒྱད་འབྱོར་བཅུའི་བསལ་ཟེར་རབ་སྤྲོས་པས། །གཏན་བདེའི་ག་པུར་ཐིགས་པར་ལོངས་སྤྱོད་ཤོག་འཁྲུལ་པའི་ཁུང་བུར་ལོག་སྨྲའི་ལྕེ་རྐྱོང་བའི། །ལྟར་སྣང་བཤེས་གཉེན་སྤྲུལ་
གྱིས་མི་གཙེ་ཞིང། །ཡང་དག་ལམ་སྟོན་ཡོངས་འཛིན་ཀླུ་དབང་གི་གཙུག་རྒྱན་ཡིད་བཞིན་ནོར་བུ་ཐོབ་པར་ཤོག་རྨད་བྱུང་རྣམ་ཐར་གཙང་མའི་ཁྲིམས་དང་ལྡན། །རླབས་ཆེན་རྒྱལ་སྲས་སྤྱོད་པའི་སྙིང་
སྟོབས་ཆེ། །བདེ་སྟོང་མཆོག་གི་རིམ་གཉིས་རྣལ་འབྱོར་སྤྱོད། །བློ་བཟང་རྒྱལ་བའི་བསྟན་དང་མཇལ་བར་ཤོག་གང་གི་ལེགས་བཤད་འཆི་མེད་འདུད་རྩིའི་ཚོགས། །འཐུང་ལ་ནམ་ཡང་ངོམས་པ་མ་
མཆིས་ཤིང། །དེ་དོན་འཆད་དང་སྤེལ་བའི་རྒྱུད་མང་སྒྲ། །སྲིད་རྩེའི་བར་དུ་སྒྲོག་པའི་དཔལ་ཐོབ་ཤོག་སྐྱེ་མང་ཉེར་བརྒྱུད་མུན་པ་སྟུག་པོའི་ནང། །འདིར་སྣང་བདེ་བ་གློག་འོད་སྐད་ཅིག་མར། །རྟོགས་ནས་
མངོན་མཐོའི་སྒྲོན་མེ་ཉེར་འདེགས་པའི། །དགེ་བའི་རྩི་བཅུད་གྲུབ་པར་བྱིན་གྱིས་རློབས། །སྲིད་པའ་བདེ་བ་དབྱར་གྱི་ཆུ་གཏེར་ཆེ། །སྡུག་བསྔལ་མྱ་ངམ་ཐང་དུ་འགྱུར་ཤས་ནས། །ལྡོག་མེད་ཐེག་གསུམ་འཕགས་

[074A]༄༅། །པའི་གོ་འཕང་གི་མི་ཟད་རྒྱ་མཚོ་ཆེ་ལ་འཇུག་པར་ཤོག་ཞི་བདེའི་མུན་པར་མར་གྱུར་འགྲོ་བའི་གཟུགས། །མ་མཐོང་རྣམ་པར་གྲོལ་བའི་ཚུལ་ཤེས་ཏེ། །ཕྱིན་དྲུག་སྤྱོད་པའི་འོད་
སྟོང་རབ་སྤྲོས་ནས། །ཀུན་མཁྱེན་ཡེ་ཤེས་སྣང་བ་རྒྱས་པར་ཤོག་གྲངས་མེད་བསྐལ་གསུམ་ཀུན་གསལ་རྫོགས་དཀའི་ཚོགས། །རྟ་ལྗང་རླུང་ཤུགས་རིམ་གཉིས་འཁྲུལ་འཁེར་གྱིས། །སྙིགས་
དུས་ཚེ་ཐུང་ཆུ་ཚོད་དྲུག་ཅུ་ལ། །ལྷུན་གྲུབ་འབད་མེད་བགྲོད་པར་བྱིན་གྱིས་རློབས། །ཁྱད་པར་མགོན་ཁྱོད་བསྟན་པ་ཡིད་བཞིན་ནོར། །ཐོས་བསམ་སྒོམ་པའི་རྒྱལ་མཚན་རྩེར་བཀོད་ན། །རིང་ལུགས་
དཔལ་འབྱོར་སྐལ་བཟང་འགྲོ་ཀུན་གྱིས། །མི་ཟད་དགའ་སྟོན་སྤྱོད་ལ་ནུས་ལྡན་ཤོག་འཁོར་བའི་སྐྱེ་སྲིད་འདབ་ཆགས་བགྲོད་པའི་འགྲོས། །སྣ་ཚོགས་མཐོ་དམན་བར་མར་རྒྱུ་བའི་ཚེ། །འཇམ་དཔལ་
སྙིང་པོས་རྗེས་སུ་ཉེར་བཟུང་བའི། །གྲིབ་མ་གཉིས་པས་རྗེས་སུ་འབྲང་བར་ཤོག་ཆོས་ཕུང་སྤྲིན་གྱི་ལུས་ཕྲའི་ཕང་བ་ནས། །རྒྱལ་བ་གཉིས་པའི་བསྟན་པ་འབྲུག་ག་སྒྲ། །བཟང་པོའི་བསྐལ་པ་དབྱར་
དུས་ཇི་སྲིད་དུ། །མི་འགྱུར་རྡོ་རྗེའི་དཔལ་དུ་འགྲུབ་གྱུར་ཅིག་ཁམས་གསུམ་ཆོས་ཀྱི་རྒྱལ་པོ་རྒྱལ་བ་བཙོང་ཁ་པ་ཆེན་པོ་ལ་བསྟོད་པ་དཔྱིད་ཀྱི་རྒྱལ་མོའི་གླུ་དབྱངས་ཞེས་བྱ་བ་འདི། གང་གི་རྣམ་

[074B] དམ་པ་གང་དེའི་རིང་ལུགས་འཛིན་པའི་ཟ་ཧོར་གྱི་བཙུན་པ་དག་དབང་བློ་བཟང་རྒྱ་མཚོས། །ཝཱུ་ཅཱི་ཞེས་པ་ས་ཕོ་བྱི་བའི་ལེ་ཆུ་སྟེད་ཟླ་བའི་དཀར་ཕྱོགས་
ཀྱི་དགའ་བ་དང་པོའི་ཚེས་ལ། དཔལ་ལྡན་འབྲས་སྤུངས་ཆོས་ཀྱི་སྡེ་ཆེན་པོར་སྦྱར་བའི་ཡི་གེ་པ་ནི་ངག་དབང་དགེ་ལེགས་སོ།། །།ན་མོ་མྙྗུ་གྷོ་ཥཱ་ཡ་རྣམ་དག་གངས་རིའི་ཕྲེང་བས་ཡོངས་བསྐོར་
བའི༑ ༑ཕྱོགས་འདིར་བདག་ཅག་མགོན་མེད་རྣམས་ཀྱི་མགོན། །བློ་དམན་བསམ་པའི་ངོ་དང་འཚམ་པའི་སྐུ། །སྟོན་མཛད་བླ་མ་མཆོག་ལ་བདག་ཕྱག་འཚལ། །ཁྱོད་ནི་སྐུ་ཚེ་དུ་མའི་སྔ་རོལ་ཏུ། །རྗེ་བཙུན་འཇམ་
དབྱངས་སྲས་ཀྱི་ཐུ་བོར་གྱུར། །གཟུངས་སྤོབས་མངོན་ཤེས་ཏིང་འཛིན་དུ་མ་ལ། །དབང་འབྱོར་ཆོས་ཀུན་རྣམ་དཔྱོད་སྤྱན་གྱིས་གཟིགས། །ནམ་ཞིག་དེ་བཞིན་བཤེགས་པ་དབང་པོའི་ཏོག་རྣམ་མང་འཁོར་
གྱི་དབུས་ན་ཐེག་པ་མཆོག་སྟོན་མཛད་འདུན་ས་ཆེ་དེར་འཇམ་པའི་དབྱངས། །རྒྱལ་སྲས་རྒྱ་མཚོའི་འཁོར་དང་བཅས་ཏེ་གཤེགས། །དེ་ཆེ་རྒྱལ་བ་ད་ཡི་ཆངས་དབྱངས་ཀྱིས། །རྒྱལ་སྲས་དཔའ་བོ་
ལུས་དང་སྲེག་ལ་ཡང། །ལྟོས་པ་མེད་པར་མ་དག་ཞིང་རྣམས་སུ། །རྡོ་རྗེ་ཐེག་པའི་ལམ་བཟང་འདབ་བརྒྱ་པ། །སྟོང་ཉིད་གཏམ་གྱི་དྲི་བཟང་རྫོགས་པ་ཡིས། །ཡོངས་སུ་འགེངས་ལ་ཞུགས་པ་གང་ཡིན་པ།།

[075A]༄༅། །དེ་ནི་བྱང་ཆུབ་སེམས་དཔའི་སྤྱོད་ཀུན་གྱི། །རབ་དང་ཕུལ་ཞེས་རྒྱ་ཆེར་བསྔགས་པ་ལས། །བདག་ཉིད་ཆེ་ཁྱོད་སྙིང་སྟོབས་འོ་མའི་མཚོ། །ཆེས་ཆེར་བསྐྱོད་པའི་རླབས་ཕྲེང་གཡོ་བ་ཡིས།།
རྒྱལ་བའི་འཁོར་མང་དབུས་ནས་མྱུར་བར་ལངས། །མ་ཞུམ་ཤིན་ཏུ་མཐོ་བའི་སྒྲ་དབྱངས་ཀྱིས། །བདག་ནི་གྲངས་མེད་མ་དག་ཞིང་རྣམས་སུ། །སྟོང་ཉིད་ལྟ་དང་ཉེར་འབྲེལ་སྔགས་ཀྱི་ལམ། །ལུས་དང་
སྲོག་ལ་མི་ལྟ་འདོམས་པ་ཡིས། །རྒྱལ་བ་དགྱེས་པའི་ལམ་བཟང་རྒྱས་བྱ་ཞེས། །དམ་བཅས་སྨོན་ལམ་བཏབ་པའི་མོད་ཉིད་ལ། །རྒྱལ་བ་དབང་པོའི་ཏོག་དང་ཕྱོགས་བཅུ་ཡི། །རྒྱལ་བ་མ་ལུས་དབྱངས་
དང་མགྲིན་གཅིག་ཏུ། །ལེགས་སོ་ཁྱོད་ནི་སྙིང་སྟོབས་ཆེན་པོ་ཞེས། །ཆེས་ཆེར་བསྔགས་ཤིང་ངོ་མཚར་ལྟས་མང་བསྟན། །དེ་ནས་བརྩམས་ཏེ་སངས་རྒྱས་ཞིང་ཀུན་ཏུ། །འདི་ཡི་མཚན་ནི་སྙིང་
སྟོབས་ཆེན་པོ་ཞེས། །རྒྱལ་བ་སྲས་བཅས་ཀུན་ལ་མཐུན་པར་གྲགས། །དེ་ནས་དེར་ནི་བདེ་གཤེས་དབང་པོའི་ཏོག། །སྐུ་ལས་འོད་ཟེར་བྱེ་བ་འབུམ་འགྱེད་ཅིང། །འཛུམ་ལྡན་ཞལ་གྱིས་བདག་
གི་དགེ་བའི་བཤེས། །སྙིང་སྟོབས་ཆེ་དེ་འདི་ལྟར་ལུང་བསྟན་མཛད། །ཁྱོད་ནི་དེང་ནས་བརྩམས་ཏེ་མ་དག་པའི། །གྲངས་མེད་ཞིང་དུ་རྡོ་རྗེ་ཐེག་པའི་ལམ། །ཟབ་མོ་དབུ་མའི་ལྟ་བས་ཡོངས་བཟུང་ག་

[075B] །སངས་རྒྱས་ཞིང་མང་བརྒལ་བའི་བྱང་ཤར་མཚམས། །ངོ་མཚར་རྨད་བྱུང་བཀོད་པའི་འཇིག་རྟེན་དུ། །དེ་བཞིན་གཤེགས་པ་སེང་གེའི་ང་རོ་ཞེས། །
མངོན་པར་རྫོགས་པར་མྱུར་དུ་འཚང་རྒྱ་འགྱུར། །ཞེས་གསུངས་དེ་ལྟར་འདི་ཉིད་སངས་རྒྱས་པའི། །རྒྱལ་བ་སེང་གེའི་ང་རོའི་སྐུ་ཚེ་ནི་བསྐལ་པ་དཔག་མེད་ཐ་མལ་སྐུ་ཡི་ཚད། །དཔག་ཆད་གཅིག་
པ་མར་གད་མདོག་ལྟ་བུ། །དཔག་ཚད་དུ་མའི་འོད་ལྡན་ཕྱག་གཡས་ནི། །ཆོས་འཆད་གཡོན་པ་མཉམ་གཞག་ལ་གནས་པ། །བདུད་རྩིས་གང་བའི་ལྷུང་བཟེད་དེ་དབུས་ན། །བདུད་རྩིའི་འོད་ལྡན་མཆོད་
སྡོང་ཆེར་འཕགས་ཤིང། །གྲངས་མེད་འོད་ཟེར་འགྱེད་པ་ལྷག་གེར་གསལ། །ཞིང་དེའི་གདུལ་བྱ་དབང་པོ་མཆོག་རྣམས་ཀྱིས། །མཆོད་སྡོང་དེ་ཉིད་མཐོང་བའི་མོད་ཙམ་ལ། །ཐེག་མཆོག་ལམ་བཟང་
རྒྱུད་ལ་མངོན་དུ་བྱེད། །འབྲིང་དང་ཐ་མའི་གདུལ་བྱའང་རྒྱལ་བ་དེས། །སྔགས་ཚུལ་སྟོང་ཉིད་གཏམ་དང་ཉེར་འབྲེལ་བ། །འདོམས་པའི་གསུང་གི་བདུད་རྩི་འཐུངས་ཙམ་ལས། །དེ་ཡི་མོད་ལ་ལམ་
བཟང་མངོན་དུ་བྱེད། །ཞིང་དེའི་གདུལ་བྱ་ཀུན་ཀྱང་སྔགས་ཀྱི་ཚུལ། །ཟབ་མོ་དབུ་མའི་ལྟ་དང་ཉེར་འབྲེལ་བ། །ཁོང་དུ་ཆུད་པའི་མཐུ་ལས་སྲིད་པ་གཞན། །ཉིད་མཚམས་མི་སྦྱོར་རྒྱལ་སྲས་ཤ་སྟག་གོ་དེ་

[076A]༄༅། །ལྟར་འཚང་རྒྱ་བདག་ཅག་རྣམས་ཀྱི་སྐྱབས། །འདྲེན་པ་མཆོག་དེའི་ཐུགས་ཀྱི་བཅུད་ཕྱུང་བ། །རྒྱུད་སྡེ་རྒྱ་མཚོའི་དེ་ཉིད་ལེགས་རྟོགས་ནས། །བཀའ་བཞིན་སྒྲུབ་པ་སྙིང་པོར་བྱེད་པར་ཤོག། །སྐྱེ་བ་
ཀུན་ཏུ་ལུས་དང་སྲོག་ལ་ཡང། །མི་ལྟ་སྔགས་ཀྱི་ཆོས་ཚུལ་ཀུན་བཟུང་ནས། །རྒྱལ་བ་སེང་གེའི་ང་རོར་སངས་རྒྱས་པ། །དེ་ཡི་འཁོར་གྱི་དང་པོར་བདག་གྱུར་ཅིག་ཅེས་རྗེ་བཙུན་ཆོས་ཀྱི་རྒྱལ་པོ་
བཙོང་ཁ་པ་ཆེན་པོ་གང་དུ་མངོན་པར་རྫོགས་པར་འཚང་རྒྱ་བའི་ཚུལ་སྟེན་པའི་སྤྲུལ་པའི་སྐུའི་བཀོད་པ་མཐའ་ཡས་པ་ལས་ཕྱོགས་གཅིག་གི་ཚུལ་ལས་བརྩམས་ཏེ་མདོར་བསྡུས་པར་བརྗོད་ནས་
སྨོན་ལམ་དུ་བྱ་བའི་ཚིགས་སུ་བཅད་པ་གོ་བདེ་བར་སྦྱར་བ་འདི་ནི་རྗེ་རིན་པོ་ཆེ་དེ་ཉིད་ལ་མི་ཕྱེད་པའི་དད་པ་བརྟན་པོ་ལ་སོགས་པའི་ཡོན་ཏན་དུ་མས་ལེགས་པར་བརྒྱན་པ་དྲུང་ན་མཁའ་དཔལ་འབྱོར་
བའི་གསུང་གིས་ཉེ་བར་བསྐུལ་ཏེ་བཙུན་པ་དགེ་ལེགས་དཔལ་བཟང་པོས་སྦྱར་བའོ།། །།སྭ་སྟི། མཚམས་སྤྲིན་གཞོན་ནུའི་མདངས་བཞིན་མཛེས་པའི་སྐུ། །འཆི་མེད་བདག་པོའི་དབྱངས་ལྟར་སྙན་
པའི་གསུང། །ཆུ་གཏེར་ཆེན་པོའི་ཀློང་བཞིན་ཟབ་པའི་ཐུགས། །འཇམ་དབྱངས་རྒྱལ་བའི་ཡབ་ལ་ཕྱག་འཚལ་ལོ། །རབ་འབྱམས་བསྐལ་པར་གྲངས་མེད་རྒྱལ་བ་ལ། །རབ་འབྱམས་ཞིང་དུ་དཔག་མེད་

[076B] །རབ་འབྱམས་བརྩོན་པས་ཐོས་པའི་མཐར་སོན་བའི། །མཚུངས་མེད་མཁྱེན་པའི་དབང་ཕྱུག་ཁྱོད་ལ་འདུད། །འཁོར་བའི་ཐ་མའི་མཚམས་གང་ཇི་སྲིད་པ། །དེ་སྲིད་ཉམ་ཐག་འགྲོ་ཀུན་
བསྐྱབ་པའི་ཕྱིར། །སེམས་ཅན་ཁུར་ཆེན་ཁྱེར་བས་མི་ངལ་བའི། །མཚུངས་མེད་སྙིང་རྗེའི་དབང་ཕྱུག་ཁྱོད་ལ་འདུད། །རྒྱལ་སྲས་ཐུ་བོའི་སྐུ་ཡིས་ཞིང་ཀུན་ཏུ། །རྨད་བྱུང་བཀོད་པའི་མཛད་པའི་རྒྱ་
མཚོ་ལས། །སྐྲ་རྩེས་བླངས་པའི་ཆ་ཤས་ཕྲ་མོ་ཙམ། །མཁའ་མཉམ་འགྲོ་བའི་དོན་དུ་འདིར་བཀོད་པས། །ཚེ་རབས་ཀུན་ཏུ་རྗེ་བཙུན་འཇམ་དབྱངས་ཀྱིས། །ཐེག་མཆོག་སྟོན་པའི་བཤེས་གཉེན་
མཛད་པ་དང། །སྡུག་བསྔལ་རྒྱ་མཚོར་བྱིང་བའི་དྲིན་ཅན་རྣམས། །མ་ལུས་སྒྲོལ་ལ་འཇམ་དབྱངས་འདྲ་བར་ཤོག། །ན་མོ་ཨཱྲྱ་ལོ་ཀེ་ཤྭ་རཱ་ཡ། །ཕྱོགས་བཅུའི་རྒྱལ་བ་
རབ་འབྱམས་ཞིང་གི་རྡུལ་དང་མཉམ་པ་དེ་དག་གི་འགྲོ་ལ་ཆགས་པས་ཀུན་ཏུ་ཆགས་པའི་སྙིང་རྗེ་རྒྱ་མཚོ་ལྟ་བུར་ཟབ། །དེ་ལས་འཁྲུངས་པའི་ཡོན་ཏན་ལྷུན་རྫོགས་སྤྱན་རས་གཟིགས་
ཞེས་རྣམ་གྲགས་པ། །མགོན་པོ་བདག་ཅག་ཀུན་གྱིས་བསྟེན་འོས་རིན་ཆེན་རི་འདྲ་དེ་ལ་འདུད། །དྲི་མེད་ཆུ་སྐྱེས་གསར་པའི་དབུས་སུ་བསིལ་ཟེར་གང་བའི་དཀྱིལ་འཁོར་སྟེང། །པདྨའི་འདབ་ལྟར་

[077A]༄༅། བླ་མ་བར་དག་པའི་ཞབས་གཉིས་མཉམ་པའི་ཚུལ་བཞུགས་ཏེ། །འཇིག་རྟེན་དག་ན་ཟླ་བ་ཉ་འདྲ་ཀུན་ཏུ་ལྷམ་མེར་གསལ་བ་ཁྱོད། །མཐོང་བའི་མོད་ལ་སྙིང་གི་གདུང་སེལ་
ཀུན་ནས་དགའ་བ་རྒྱས་པར་མཛད། །ཁ་བའི་རེག་པ་ལྟ་བུར་བསིལ་ཡང་བདུད་ཀྱི་སྡེ་རྣམས་ལྷག་པར་བསྲེག་མཐའ་དག་མཚན་མའི་ཆོས་ལས་འདས་ཀྱང་སྤྲེས་པ་དུ་མའི་དཀྱིལ་འཁོར་
སྣང༑ ༑སྲིད་ལས་བརྒལ་ཡང་སྲིད་པ་གསུམ་དུ་སྐྱེ་བ་རྟག་ཏུ་སྟོན་མཛད་པའི། །སྒྱུ་མ་ཇི་བཞིན་ཁྱོད་ཀྱི་སྤྱོད་ལ་བློ་དང་ལྡན་རྣམས་ངོ་མཚར་འགྱུར། །རྣམ་པ་ཀུན་གྱི་རྗེས་སུ་ཞུགས་པ་སྟོན་མཚན་
ནམ་མཁའི་དཀྱིལ་འཁོར་ཏེ། །སྐལ་ལྡན་སྐྱེ་བོས་རྟག་ཏུ་བསྟན་པས་སྐྱོ་མེད་ས་གཞི་ཉིད་དུ་གྱུར། །འཇིག་རྟེན་ཡོངས་ཀྱི་གཏི་མུག་མུན་པ་མཐར་མཛད་ཉི་མ་འབར་བ་དང། །ཞེ་སྡང་ཡིད་བསྲེག་གདུང་
བ་སེལ་བའི་རི་བོང་མཚན་མ་འཛིན་པ་ཅན། །པུནྚ་རེ་ཀ་རབ་ཏུ་བཞད་པའི་ཞལ་གྱི་དཀྱིལ་འཁོར་མཛེས་སྟོན་ཅིང། །དྲི་མེད་དུང་དང་ཆུ་ཤེལ་ལྟར་དཀར་ལྟ་ན་སྡུག་པའི་ལང་ཚོ་ཅན། །བསམ་ཡས་
མཆོད་སྤྲིན་རྒྱས་པའི་དབུས་ན་སྒྲོལ་མཛད་སྒྱུ་མའི་རྩེད་འཇོ་དང། །བདེ་གཤེགས་རྒྱལ་སྲས་ཁྲོ་པོའི་དཔུང་ཚོགས་གྲངས་མེད་འཁོར་གྱི་དབུས་ན་བརྗིད། །མེ་དང་ཆུ་ཀླུང་སྐལ་བ་ངན་དང་རྒྱལ་

[077B] །ཤིན་ཏུ་ཉམ་ཐག་གནས་སུ་ལྷུང་བའི་སྡུག་བསྔལ་བརྒྱ་ཡིས་གཙེས་པ་ཀུན། །ཁྱོད་ཀྱི་འོད་ཟེར་ཟླ་བ་བཀྲུས་འདྲའི་ལུ་གུ་རྒྱུད་ཀྱིས་ཉེར་དྲངས་ནས། །ལྷ་ཡི་དཔལ་དང་རབ་
ཏུ་ལྡན་པའི་བདེ་བ་མཆོག་ལ་མངོན་པར་སྦྱོར། །དྲི་ཞིམ་ལན་བུ་སྤྱི་བོར་བཅིངས་པ་ནམྑའི་འོད་དང་རབ་འདྲེས་ལ། །རྒྱལ་བའི་དབང་པོ་འོད་དཔག་མེད་སྐུ་རིགས་ཀྱི་ཅོད་པ་ན་དབུ་ལ་མཛེས། །ཕྱག་གཡས་
མཆོག་སྦྱིན་རྩེ་མོ་ལས་བབས་བདུད་རྩི་དཀར་པོའི་ཐིག་པ་ནི། །མུ་ཏིག་འོད་ཆགས་རྟག་ཏུ་ལྷུངས་པས་ཡི་དྭགས་ཀུན་གྱི་གདུང་བ་འཇོམས། །ཕྱག་གཡོན་སྟ་ཟུར་ངོས་ལ་བརྟེན་པའི་འགྱིང་བག་ཡིད་འོང་
གཙང་མའི་སྐུ། །ཚངས་དབང་ལ་སོགས་དྲགས་ལྡན་འདུད་པས་ཁྱོད་ནི་འཇིག་རྟེན་ཀུན་དབང་ཕྱུག་འཁོར་ལོ་པདྨ་མདའ་དང་གཞུ་ཡི་ཕྱག་རྒྱ་སོགས་ཀྱིས་རབ་སྤ་བའི། །སྟོང་ཕྲག་ཕྱག་དང་སྤྱན་སྟོང་
མངའ་བ་བཅུ་གཅིག་ཞལ་བཟང་ཡང་དག་སྟོན། །ལ་ལར་གདུག་ཅན་ཀླུ་ཡི་དེ་ད་དཔོན་སེང་གེའི་སྒྲ་དང་གཞན་དུ་ནི། །དོན་ཡོད་ཞགས་དང་མགྲིན་སྔོན་ལ་སོགས་རྣམ་པ་དུ་མའི་ཆོ་འཕྲུལ་འགྱེད།།
རེས་འགའ་བགེགས་འཇོམས་ཁྲོ་རྒྱལ་རྟ་མགྲིན་ལེགས་ལྡན་ནག་པོའི་ཚུལ་ལ་སོགས། །དྲག་ཤུལ་ས་གསུམ་འགས་པ་སྟོན་ཡང་ཐུགས་ནི་བརྩེ་ལས་གཡོ་མི་མངའ། །ནམ་མཁའི་ལམ་གྱི་རྗེས་སུ་

[078A]༄༅། །སོང་བའི་འཇིག་རྟེན་རྒྱ་ཆེན་མཐའ་མ་མཆིས། །དེ་ལྟ་མོད་ཀྱི་སེམས་ཅན་གྲངས་མཚུངས་ཁྱོད་ཀྱི་སྤྲུལ་པ་དེ་སྙེད་ཅིག་རབ་ཏུ་སྤྲོ་ཡང་བ་སྤུའི་རྩེ་ཙམ་གཡོ་སྙམ་བགྱིད་པ་མ་ཡིན་
ཏེ༑ ༑ཆར་སྤྲིན་ལས་ནི་ཆུ་ཆར་བཞིན་དུ་འབད་པའི་རྟོག་པ་མངའ་མ་ལགས། །རྣམ་པ་འགར་ཡང་འགྲོ་བའི་དོན་དུ་མི་འགྱུར་ཚིག་ནི་ཡོངས་སུ་སྤངས། །རང་རང་བློ་དང་རྗེས་སུ་མཐུན་པའི་འགག་མེད་
དབྱངས་ཀྱི་ཡན་ལག་ནི། །རྒྱ་མཚོའི་རྡུལ་གྱི་གྲངས་ལས་འདས་པའི་ཆོས་ལམ་ཉེ་བར་སྟོན་མཛད་པ། །ཁྱོད་གསུང་སུ་ཡི་རྣ་བར་ལྷུང་ཡང་བཀའ་ལ་ཡང་དག་གནས་པར་འགྱུར། །དྲི་ཟའི་རྒྱུད་མར་སྒྲ་དང་འཐབ་པའི་
ཡིད་འོང་ན་ཆུང་གླུ་ལྟ་བུ། །ཡིད་དུ་འཐད་ཀྱང་ཆགས་ལྡན་རྣམས་ཀྱི་ཡུལ་གྱི་འདོད་པ་མ་ལུས་འཇོམས། །ནམ་མཁའ་ཁྱབ་པའི་འབྲུག་སྒྲ་ཇི་བཞིན་ཟབ་མོར་འབྱིན་ཡང་དེ་ཡི་མོད། །འཇིགས་པས་
སྐྲག་པ་དེ་དག་གི་ཡང་སྡུག་བསྔལ་མིང་གི་ལྷག་མར་མཛད། །འཁོར་བ་པ་རྣམས་རྟག་ཏུ་གཡོ་བའི་སྐྱེ་བ་ཡང་དག་གྲོལ་སླད་དུ། །རྣམ་པ་ཀུན་ལྡན་གསང་མཐོར་སྒྲོག་པའི་ཆོས་ཀྱི་འཁོར་ལོ་སྔོན་འགྲོ་
བ༑ ༑དུས་གསུམ་གཏོགས་པའི་རྒྱལ་བ་ཀུན་གྱི་གསུང་དབྱངས་ངེས་པ་རབ་རྫོགས་པས། །བླ་མེད་འབྱོར་པའི་དབང་ཕྱུག་ཁྱོད་ནི་འཇིག་རྟེན་ཀུན་གྱི་བླ་མར་གྲགས། །སྐྱེ་བོ་གང་དག་རང་སྡུག་ཉིད་ཀྱང་

[078B] །གསོད་པར་བརྩམས་མོད་ཁྱོད་ཀྱི་འགྲོ་རྣམས་བུ་དང་འདྲ་བར་རྟག་དགོངས་ནས། །གནོད་འགྱུར་ཆ་ཙམ་ཐུགས་ཀྱིས་དགོངས་པ་རིང་མོ་ཞིག་ནས་བཏང་བས་ན། །བདག་འདྲ་རང་
ལ་བརྩེབ་དས་ཀྱང་ཁྱོད་ཐུགས་སྙིང་རྗེའི་ཆར་མི་ཕོད། །ག་བུར་ཙན་དན་ཨུ་ཤིར་ལ་སོགས་ཆབ་ཀྱིས་སྤངས་པ་ལྟར་བསིལ་བའི། །ཞི་བའི་གཟིགས་སྟངས་ནམ་ཡང་མི་འཛུམ་རིགས་དྲུག་སྤྱན་རས་བཙའ་
མོད་ཀྱི། །མྱོང་སྣང་སྤྲོས་པ་ཆོས་ཀྱི་དབྱིངས་སུ་ཉེ་བར་ཞི་བའི་དགོངས་པ་ནི། །བདེ་བ་མཆོག་གིས་རྟག་ཏུ་འཁྱུད་བཞིན་གཡོ་བ་མེད་ལ་ཕྱག་འཚལ་ལོ། །ཕྱོགས་ཀུན་འབར་བའི་མེ་ལྕེས་བསྲེག་ཅིང་ཁ་
གདངས་མིག་རྩ་དམར་ཁྲོས་པའི། །གཤེད་མས་ཁོར་ཡུག་ཀུན་ནས་འཇིགས་བསྐྱེད་ལ་ལ་ཟངས་ཞུན་འབར་བའི་ཁྲོད། །འབྲུ་ལྟར་འཚེད་པའི་ཚ་དམྱལ་གནས་སུ་བདུད་རྩིའི་ཆར་གྱིས་བསིལ་བ་དང། །ཤ་
རུས་འགས་བྱེད་གྲང་བས་ཉེན་རྣམས་དྲོ་བའི་རེག་པས་སྐྱོབ་ཏུ་གསོལ། །ལྟོ་བ་རི་མཚུངས་མགྲིན་པ་འགག་ཅིང་ཡན་ལག་རྩ་ཕྲན་བཞིན་དུ་ཕྲ། །ལུས་སྐམས་ཐལ་བས་རབ་གཡོགས་ལྷུ་ཚིགས་འཐབ་ལས་མེ་ཡི་
ཚ་ཚ་འབབ། །ཆུ་ཀླུང་དག་ཀྱང་བལྟས་པ་ཙམ་གྱིས་སྐེམ་འགྱུར་རྟག་ཏུ་ངལ་བ་དང། །བཀྲེས་པས་གདུང་བའི་ཡི་དྭགས་རྣམས་ལ་ཟས་གོས་བདུད་རྩིའི་ཆར་པ་སྩོལ། །ཟས་ཁམ་ཙམ་གྱི་འདོད་ལ་སྲེད་པས་ཕྲ་

[079A]༄༅། །མོའི་བདེ་བ་དེ་ཡི་སླད། །གཅེས་པའི་སྲོག་ཀྱང་ཡལ་བར་འདོར་བགྱིད་བླང་དོར་འགའ་ཡང་སྐབས་མི་ཕྱེད། །དབྱིབས་དང་ཁ་དོག་མི་སྡུག་ལ་བརྟེན་ཤིན་ཏུ་སྐལ་དམན་དུད་འགྲོ་རྣམས། །མྱུར་
དུ་དགེ་བའི་དྲན་པ་ཐོབ་ཅིང་བདེ་བའི་འཚོ་བ་སྩལ་དུ་གསོལ། །ནོར་བུ་འབར་བའི་གཞལ་མེད་ལ་བརྟེན་ཚངས་པའི་རྒྱལ་པོའི་དཔལ་དེ་ཡང། །མི་རྟག་ཉམས་ནས་མནར་མེད་མེ་ནང་རུས་པ་རྐང་ཡང་འབར་
འགྱུར་ཞིང། །རེག་ན་བདེ་བའི་མལ་སྟན་འཇམ་དང་ཡིད་འོང་སྐྱེད་ཚལ་ངོགས་རྩེ་བའི། །ལྷ་བུ་ཉིད་ཀྱང་འགྱུར་བྱེད་འཐུང་ཞིང་ལྕགས་ཀྱི་ཚེར་རྣོན་ཐང་ལ་འདྲད། །མཐོ་བ་ཉིད་ཀྱང་མི་རིང་དུས་སུ་རྐང་
པས་བསྣུན་འོས་བྲན་དུ་འགྱུར། །ལང་ཚོ་འདི་ཡང་ཡུད་ཀྱིས་ཉམས་འགྱུར་སྟོན་མཐའི་མེ་ཏོག་ཇི་ལྟ་བུ། །འབྱོར་པ་འདི་ཡང་དུས་ཀྱིས་འདོར་ངེས་བརྙན་པོའི་རྒྱན་ལ་དགའ་སྙམ་བཞིན། །བདག་གི་
ཚེ་ཡང་གློག་འོད་འགྱུ་བཞིན་སྐད་ཅིག་ཙམ་ཞིག་འདིར་སྣང་སྟེ། །འཇིག་རྟེན་འདི་ཡི་ཕ་རོལ་ཞེས་བྱ་སྔར་འདྲིས་དངོས་པོ་ཐག་བསྲིང་བའི། །མུན་ཁྲོད་སྟུག་པོར་བདག་ཉིད་གཅིག་པུ་རྣམ་པར་འཁྱམས་འགྱུར་
དེ་ཡི་སླད། །འཇིགས་རུང་འཁོར་བར་ཉོན་མོངས་སྒྱུ་ཡིས་སྙིང་ལ་མངོན་པར་བསླུས་གྱུར་པ། །བདག་ཅག་སྡུག་བསྔལ་རྒྱ་མཚོ་འདི་ནས་ཐུགས་རྗེའི་ཕྱག་གིས་དྲང་དུ་གསོལ། །གངས་ཅན་རི་ཡིས་བསྐོར་བའི་ཞིང་

[079B] །ཆོས་བྱེད་ཕལ་ཆེར་ཚུལ་ཁྲིམས་གོས་བྲལ་གཅེར་བུར་ངོ་ཚ་སྤངས་ནས་ནི། །ཁྱིམ་པ་རྣམས་ལ་བསྙེན་ཅིང་ངོར་བལྟ་དམ་པས་སྨད་པའི་ལས་ལ་འཇུག་ཀྱེ་མ་དམ་ཆོས་
ཉི་མའི་འོད་ཟེར་རི་བོའི་ཕག་ཏུ་ནུབ་ལ་ཉེ། །སྟོབས་དང་ལྡན་རྣམས་རང་འདོད་ལྷུར་ལེན་ཕན་ཚུན་རྩོད་ཅིང་དམའ་ལ་འཚེ། །དམན་པ་རྣམས་ནི་རྟག་ཏུ་འཁོལ་ཞིང་གྱི་ནའི་ཟས་ཀྱང་རྙེད་པར་དཀའ། །མི་བཟད་སྙིཌ་
མའི་ངང་ཚུལ་འདི་འདྲར་འཕགས་པ་བཏང་སྙོམས་མཛད་ལགས་ན། །སྔོན་གྱི་ཐུགས་དམ་དེ་ཡི་ཅི་འཚལ་འབངས་རྣམས་སུ་ཞིག་སྐྱབས་ལ་བསྟེན། །ཁྱོད་ཀྱི་མཚན་ཡང་བྱིན་གྱིས་བརླབས་ཏེ་གང་ཐོས་
འཇིགས་པ་ཞི་བ་དང། །སངས་རྒྱས་གྲངས་མེད་བསྙེན་པའི་ལས་དང་ཁྱོད་མཚན་འཛིན་ཙམ་འབྲས་མཚུངས་ཞེས། །དྲང་སྲོང་བདེན་པའི་ཚིག་གིས་བསྟན་བཞིན་བདག་ཅག་རེ་བས་གསོལ་འདེབས་ན།།
མགོན་པོ་གཞན་དུ་གཡེལ་བའི་ཐུགས་སྤངས་ཉམ་ཐག་སེམས་ཅན་སྐྱོབ་ཏུ་གསོལ། །སྐྱེ་བོ་ཐམས་ཅད་དཀོན་མཆོག་གསུམ་པོ་གུས་པས་ཉེ་བར་བསྟེན་པ་དང། ལས་དང་འབྲས་བུའི་གནས་ལ་དད་པས་རྟག་
ཏུ་ཆོས་ཀྱི་ལམ་དུ་འཇུག་སྣ་ཚོགས་ཁམས་དང་སྐལ་པར་འཚམས་པའི་ཞི་ཁྲོའི་ཆོ་འཕྲུལ་དཔག་མེད་ཀྱི། །སྲིད་པ་ཉམ་ངའི་གནས་འདིར་ལྷུང་བའི་གཉེན་རྣམས་བདེ་ལ་སྦྱོར་དུ་གསོལ། །རབ་གུས་བདག་ཀྱང་

[080A]༄༅། །དེ་ཉིད་འབྱེད་པའི་བློ་གྲོས་དྲི་མ་མེད་པ་དང། །སྲིད་ལ་སྐྱོ་དང་སྙིང་རྗེས་གཞན་དོན་སྐྱེ་བ་དུ་མར་སྤྱོད་ལ་བརྩོན། །བདུད་སྡེ་མཐའ་དག་ཕི་པར་བྱེད་པའི་མཐུ་ཆེན་ཕ་རོལ་ཕྱིན་ཐོབ་སྟེ། །རྣམ་དག་
དགའ་ལྡན་ཆོས་ཀྱི་ཚུལ་དང་འགྲོ་བདུས་རིང་སྐྱོང་གྱུར་ཅིག་བློ་གྲོས་དམན་ཡང་ཁོ་བོའི་ཡིད་ཀྱིའོ་མཚོ་གྱེན་དུ་འཕྱུར་བའི་མཐུས། །བསྟོད་ཅིང་སྨྲེ་བའི་འཕྲེང་བ་རབ་མཛེས་དབུ་བ་དཀར་པོ་རྒོད་པ་འདི། །
ཀློག་གམ་ཐོས་སམ་དྲན་པ་དེ་ཡང་སྡིག་པའི་དྲི་མ་རྣམ་དག་ཅིང། །གྲུ་འཛིན་ཞིང་དུ་རྒྱལ་བ་མཆོག་རབ་སྤྱན་རས་གཟིགས་ཀྱིས་རྗེས་བཟུང་ཤོག། །།དེ་ལྟར་རྒྱལ་བ་ཐམས་ཅད་ཀྱི་ཐུགས་
རྗེའི་རང་གཟུགས་འཕགས་པ་འཇིག་རྟེན་དབང་ཕྱུག་སྤྱན་རས་གཟིགས་ལ་བསྟོད་ཅིང་ཐུགས་རྗེ་བསྐུལ་བའི་གསོལ་འདེབས་དང་བཅས་པ་ཕན་བདེའི་ཆར་འབེབས་ཞེས་བྱ་བ་འདི་ནི་ཤཱཀྱའི་དགེ་སློང་ཆོས་
སྨྲ་བ་བློ་བཟང་བསྐལ་བཟང་རྒྱ་མཚོས་སྦྱར་བའོ།། །།ན་མོ་གུ་རུ་མཉྫུ་གྷོ་ཥ་ཡ། ཤེས་དང་ཤེས་བྱ་གཅིག་ཏུ་གྱུར་པའི་སྐུ། །ཤེས་པའི་སྣང་བ་རབ་ཏུ་རྒྱས་མཛད་གསུང། །ཤེས་བྱ་ཐམས་
ཅད་མངོན་སུམ་གསལ་བའི་ཐུགས། །ཤེས་རབ་ལྷ་མཆོག་འཇམ་དབྱངས་མགོན་ལ་འདུད། །ཐོག་མེད་དུས་ནས་ལས་ཉོན་གཞན་དབང་གིས། །སྡུག་བསྔལ་ཀློང་དུ་མནར་བའི་ཉམ་ཐག་བདག་དེང་ནས་

[080B] །འདྲེན་པའི་བཤེས་གཉེན་མཛོད་ཅིག་འཇམ་དཔལ་དབྱངས། །འདོད་ལ་ཞེ་ན་ཅིང་མི་འདོད་གནས་ལ་སྡང། །ཆོས་བློ་རྟུལ་ཞིང་བག་མེད་རྣམ་གཡེང་རྣོ། །རྣམ་པ་འདི་ལྟའི་ཉོན་མོངས་
ཆ་ཙམ་ཡང། །འབྱུང་བའི་གོ་སྐབས་བཅོམ་ཞིག་འཇམ་དཔལ་དབྱངས། །ངེས་འབྱུང་སྙིང་རྗེ་མཆོག་གིས་རྒྱུད་དུལ་ཞིང། །ཤེས་བྱའི་གནས་ཀུན་མཐོང་བའི་བློ་གྲོས་རྒྱས། །ཁྱད་པར་མཐའ་བྲལ་གནས་ལུགས་དེ་
བཞིན་ཉིད། །རྟོགས་པའི་ཡེ་ཤེས་སྩོལ་ཞིག་འཇམ་དཔལ་དབྱངས། །སྟོང་དང་བདེ་ཆེན་ཟུང་དུ་འཇུག་པའི་འཕྲུལ། །སྒྱུ་མ་ལྟ་བུའི་ཏིང་འཛིན་རོལ་པ་ལ། །གང་ཤར་དག་པའི་འཁོར་ལོར་འབྱམས་ཀླས་ཏེ།།
ཚེ་འདིར་གྲོལ་བར་མཛོད་ཅིག་འཛམ་དཔལ་དབྱངས། །རྒྱལ་བའི་དམ་ཆོས་མ་ལུས་འཛིན་པ་དང། །འགྲོ་ལ་ཕན་བྱེད་ཡོན་ཏན་ཀུན་ཐོབ་ནས། །བགྱི་བ་མཐའ་དག་དོན་ལྡན་འབའ་ཞིག་ཏུ། །སྤྱོད་པའི་སྐལ་
བཟང་སྩོལ་ཞིག་འཇམ་དཔལ་དབྱངས། །རིས་མེད་འགྲོ་ལ་ཕན་བདེ་འབྱུང་པའི་གནས། །ཐུབ་བསྟན་བཤད་སྒྲུབ་དར་ཞིང་རྒྱས་པ་དང། །འཇིག་རྟེན་ཁམས་འདིར་སྐྱེ་དགུ་མཐའ་དག་ལ། །བདེ་སྐྱིད་དགའ་
སྟོན་སྩལ་ཞིག་འཇམ་དཔལ་དབྱངས། །འཇམ་དབྱངས་མཛེས་སྐུ་མིག་དང་མི་འབྲལ་ཞིང། །མགོན་ཁྱོད་གསུང་དབྱངས་རྟག་ཏུ་རྣ་བར་སྙན། །ཡིད་ལ་མཁྱེན་བརྩེ་ནུས་པའི་དཔལ་ཐོབ་ནས། །རང་གཞན་དོན་

[081A]༄༅། །གཉིས་ལྷུན་གྱིས་འགྲུབ་གྱུར་ཅིག། །།ཅེས་ཤིང་ཁྱི་ཧོར་ཟླ་བཅུ་པའི་ནང་རྗེ་བཙུན་འཇམ་དཔལ་དབྱངས་ཀྱི་སྐུ་བརྙན་བྱིན་ཅན་དུ་མ་ལ་གསོལ་འདེབས་དང། མཆོད་འབུལ་
སྤྲོས་སྐབས་ཕུལ་བའི་སྙན་དར་ཞལ་ཡིག་བླ་གྲས་མཆོག་གི་སྣང་བ་ཞེས་བྱ་བ་འདི་ནི་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།། །།ཨོཾ་སྭ་སྟི། མཉམ་ཉིད་མི་གཡོ་ཟབ་གསལ་བདེ་
ཆེན་ཐུགས། །ཆོས་ཀྱི་དབྱིངས་སུ་རོ་གཅིག་མི་ཕྱེད་པའི། །རྡོ་རྗེ་འཆང་དབང་སངས་རྒྱས་ཀུན་འདུས་དཔལ། །བློ་བཟང་གྲགས་པའི་ཞབས་ལ་གསོལ་བ་འདེབས། །མགོན་ཁྱོད་གྲངས་མེད་རྒྱལ་བ་མ་ལུས་
པའི༑ ༑ཡབ་གཅིག་འཇམ་དཔལ་གཞོན་ནུ་མཐོན་མཐིང་གི་ཟུར་བུད་བྲེགས་ཏེ་ཐུན་མཚམས་ལ་འཁུ་བའི། །བླ་གོས་ཉེར་ཀླུབས་ཐུབ་བསྟན་བདག་པོར་བཞེངས། །སཱ་ལའི་སྨན་ལྗོངས་ཟབ་མོ་དབུ་མ་
དང༑ ༑ཉེར་འབྲེལ་རྡོ་རྗེ་ཐེག་པའི་རིམ་གཉིས་ལམ། །ཕྱིན་ཅི་མ་ལོག་བསམ་འཕེལ་རིན་པོ་ཆེས། །ཡོངས་གཏམས་ཤིང་རྟའི་སྲོལ་འབྱེད་ཁྱོད་ཁོ་ན། །དྲི་མེད་བཀའ་དང་བསྟན་བཅས་ཆུ་ཀླུང་འབུམ།།
ཟབ་རྒྱས་གདམས་ངག་རྒྱ་མཚོར་ཤར་བའི་འཛིང། །ཐོས་བསམ་སྒོམ་པའི་གྲུ་རྫིངས་བརྟན་པོ་ཡིས། །དོན་གཉིས་ནོར་བུར་དབང་བ་ཁྱོད་ལས་གང། །དེ་ཕྱིར་མགོན་པོ་ཁྱོད་ཀྱི་གསང་བ་གསུམ། །འདྲེན་

[081B] །ཤེས་ནས་མི་ཕྱེད་དད་པས་རྩེ་གཅིག་ཏུ། །གཏན་གྱི་སྐྱབས་གསོལ་ཐུགས་རྗེས་རྟག་ཏུ་སྐྱོངས། །སྲིད་པར་སྡུག་བསྔལ་གསུམ་གྱི་མེ་འོ་བས་སུ། །ལྷུང་སྟེ་ཐོག་མེད་དུས་
ནས་འཁོར་བའི་རྒྱུན། །ཟད་པར་མ་གྱུར་མཁའ་མཉམ་སེམས་ཅན་ལ། །བྱིན་རླབས་ཐུགས་རྗེས་རྟག་པར་མི་གཏོང་གསོལ། །དལ་འབྱོར་ཆུ་ལྦུར་འདྲ་བའི་ཉམ་ཆུང་ལུས། །མི་རྟག་ནུ་བཀའི་ཉི་མ་ཇི་བཞིན་
འདིར། །དོན་མེད་ངན་སོང་གཏིང་རྡོ་སྒྲུང་བ་ལ། །གཞོལ་བའི་རྨོངས་ཆེན་འགྲོ་རྣམས་ཐུགས་རྗེས་སྐྱོངས། །ཁྱད་པར་སྙིཌ་མ་ལྔ་ཡི་འཛིན་ཁྲིའི་སོ། །རྣོ་བས་ཕུག་པའི་མི་བཟད་སྡུག་བསྔལ་ཅན། །གདུལ་བར་
ཆེས་དཀའ་དེང་དུས་སེམས་ཅན་ལ། །སྐྱོབ་པ་ཁྱོད་ཀྱི་ཐུགས་རྗེའི་དཔུང་སྐྱེད་ཅིག་རྒྱལ་བ་ཐམས་ཅད་སྤངས་རྟོགས་ཕྲིན་ལས་ཀུན། །ཕུན་སུམ་ཚོགས་པར་མཉམ་པ་ཉིད་མོད་ཀྱང། །སྙིགས་དུས་འགྲོ་ལ་
ལྷག་པར་མགོན་དང་སྐྱབས། །མཛད་པའི་དམ་བཅའ་བཙན་པོ་མ་གཡེལ་དགོངས། །ཞྭ་སེར་ལུགས་བཟང་ཀུན་སྣང་འབར་བའི་འོད། །རྟག་ཏུ་མི་ཉམས་ཕྱོགས་བཅུར་འཕེལ་བ་དང། །རྒྱ་ཧོར་བོད་གསུམ་སེཾས་
ཅན་སྡུག་བསྔལ་ཉིད། །རབ་སངས་གཏན་བདེའི་སྣང་བར་སྦྱོར་དུ་གསོལ། །སྲིད་པའི་གནས་ལ་བཙོན་རའི་མི་བཞིན་དུ། །ངེས་འབྱུང་བཅོས་མ་མིན་པས་གཞི་བཟུང་སྟེ། །མར་གྱུར་འགྲོ་ལ་བྱམས་དང་སྙིང་རྗེ་ཆེས། །

[082A]༄༅། །བདག་རྒྱུད་རྟག་ཏུ་ཕྱུག་པར་བྱིན་གྱིས་རློབས། །འགྲོ་རྣམས་སྡུག་བསྔལ་བྲལ་བའི་བྱང་ཆུབ་ཆེར། །སྐད་ཅིག་ཉིད་ལ་སྦྱོར་འདོད་སེམས་བསྐྱེད་དང། །རྟག་ཆད་མཐའ་བྲལ་ཟབ་མོ་དབུ་མའི་
ལྟ༑ ༑ཇི་བཞིན་རྒྱུད་ལ་སྐྱེ་བར་བྱིན་གྱིས་རླབས། །འདི་ཕྱིའི་ལེགས་ཚོགས་ཀོ་བི་དཱ་རའི་ཤིང། །མ་ལུས་སྐྱེ་བའི་ས་གཞི་དམ་ཚིག་དང། །སོ་ཐར་བྱང་སེམས་རིག་འཛིན་སྡོམ་པ་ལ། །ཉེས་པས་མི་གོས་རྣམ་
པར་དག་བྱིན་རློབས། །ཐ་མལ་སྣང་ཞེན་སྤངས་ཏེ་དཀྱིལ་འཁོར་ལྷར། །བསྐྱེད་པའི་རྣལ་འབྱོར་ཕྲ་རེགས་བརྟན་པ་དང། །རྫོགས་རིམ་ཟབ་ལམ་བླ་མེད་ཁྱད་པར་ཅན། །རྒྱུད་ལ་མྱུར་དུ་སྐྱེ་བར་བྱིན་གྱིས་རློབས།།
མདོར་ན་རང་གཞན་དོན་གཉིས་རླབས་པོ་ཆེ། །བསྒྲུབ་ལ་བར་གཅོད་ཉེར་འཚེས་མི་བརྫི་ཞིང། །ཕྱི་དང་ནང་གི་མཐུན་རྐྱེན་ཇི་སྙེད་པ། །འབད་མེད་ལྷུན་གྱིས་གྲུབ་པར་བྱིན་གྱིས་རློབས། །བསླུ་མེད་དཀོན་མཆོག་
གསུམ་གྱི་བྱིན་རླབས་དང། །ཡི་དམ་དཀྱིལ་འཁོར་ལྷ་ཚོགས་མཁའ་འགྲོར་བཅས། །དཀར་ཕྱོགས་སྲུང་མའི་མཐུ་སྟོབས་ནུས་པ་ཡིས། །བསམ་དོན་སྨན་པ་ཐམས་ཅད་འགྲུབ་པར་ཤོག་ཅེས་རྗེ་བཙུན་བླ་
མ་བཙོང་ཁ་པ་ཆེན་པོ་ལ་གསོལ་བ་འདེབས་ཤིང། །ཁྱད་པར་སྙིགས་དུས་ཀྱི་རྒུད་བཞི་ཕྱིར་ཐུགས་རྗེ་བསྐུལ་བ་འདི་ནི། རྗེ་བླ་མ་གང་གི་གསང་བ་གསུམ་གྱི་རྣམ་ཐར་ལ་ཤེས་ནས་དད་པ་ཐོབ་པ་

[082B]། །།དཔལ་ལྡན་བླ་མ་དམ་པ་ལ་བསྟོད་པའི་ཚིགས་སུ་བཅད་པ་ཚངས་པའི་དབྱངས་ཞེས་བྱ་བ། རྗེ་བཙུན་བླ་མ་
འཇམ་པའི་དབྱངས་ཀྱི་ཞབས་ལ་ཕྱག་འཚལ་ལོ། །དཔལ་ལྡན་ཡོན་ཏན་ཚོགས་ཀྱི་བྱེད་པོ་ཡིས། །མི་འཇིགས་སེང་གེའི་ཁྲི་ལ་དབང་བསྐུར་བ། །རྒྱལ་བ་གཉིས་པའི་རྒྱལ་ཚབ་ཆོས་ཀྱི་རྗེ། །མི་ཕམ་བླ་མ་གཉིས་པ་རྒྱལ་
གྱུར་ཅིག་ཁྱོད་ནི་རྣམ་དཔྱད་ལུས་མཛེས་ཤིང། །དར་དིར་ལེགས་བཤད་མགྲིན་པའི་དབྱངས། །མ་ལུས་མཁས་པའི་ཡིད་འཕྲོག་པ། །རིན་ཆེན་རིགས་པའི་དོ་ཤལ་འཕྱང། །མཁས་པ་ཀུན་གྱི་ཟུར་ཕུད་ལ། །བཀའ་
ཡི་རྩེ་དགའ་བགྱིས་པ་ཁྱོད། །དཔལ་ལྡན་ཕྱོགས་རྣམས་ཐམས་ཅད་ལས། །རྣམ་པར་རྒྱལ་བའི་རྒྱལ་མཚན་འཛིན། །རིགས་པའི་ཉིན་བྱེད་ཁྱོད་དྲིན་ལས། །གངས་ཅན་བློ་གསལ་བུང་བའི་ཚོགས། །མཐའ་དག་
བསྟན་པའི་པད་ཚལ་དུ། །གསུང་རབ་སྦྲང་རྩིའི་དགའ་སྟོན་མྱོང། །ད་ལྟ་ཐུབ་པའི་གཞུང་ལུགས་ལ། །ལོག་པར་འཁུ་བ་རྣམས་ཀྱི་སྙིང། །ཁྱོད་གསུང་རིགས་པའི་རི་བོ་ནི། །ཤིན་ཏུ་ལྕི་བས་ཅི་ཡང་ནོན།།
བརྩོན་པ་དམ་པའི་དཔུང་གི་ཚོགས། །ཡན་ལག་བཞི་དང་ལྡན་པ་ཁྱོད། །ལ་ལོའི་དགྲ་སྡེ་དྲུངས་ཕྱུངས་ནས། །ཉམས་པ་མེད་པའི་གོ་འཕང་འཛེགས། །དེ་ཕྱིར་ཆོས་ཚུལ་ཆུ་བོའི་རྒྱུན། །བྱེ་བ་ཕྲག་བརྒྱ་ཉིན་

[083A]༄༅། །བཞིན་དུ། །རྒྱུན་མི་འཆད་པར་འབབ་བ་ལས། །ཁྱོད་ཐུགས་ཆུ་གཏེར་རྣམ་པར་འཕེལ། །ཁྱོད་ནི་དམ་པའི་མགོན་གྱིས་བཟུང། །རྒྱལ་བའི་ཐུཌ་བཅུད་རྩིའི་རྒྱུན། །ཞལ་གྱི་བུམ་བཟང་ལས་
འོངས་བ། །དད་བའི་སྙིམ་པས་རྫོགས་པར་གསོལ། །དེ་སླད་ཆོས་ཀུན་ཐུགས་སུ་ཆུད། །རང་གཞན་གྲུབ་མཐའི་ཕ་རོལ་སོན། །སྨྲ་མཁས་རི་དྭགས་ཚོགས་རྣམས་ཀྱི། །དབུས་སུ་སེང་གེའི་སྒྲ་ཡང་སྒྲོགས། །སྟོང་
ཉིད་སྡེར་ཕྲེང་ཆེར་གཡོ་བ། །རྟེན་འབྲེལ་ཟབ་མོའི་ང་རོ་ཡིས། །དངོས་འཛིན་གླང་ཆེན་མྱོས་པ་དག་སྙིང་ལ་འཆི་བའི་འཇིགས་པ་བྱིན། །བདེན་གསུང་བདེན་པར་གསུངས་པ་གང། །དེ་ཡང་བཅད་བརྡར་བསྲེགས་
པ་ཡི། །གསེར་བཞིན་ཚད་མས་ལེགས་སྦྱངས་པའི། །གསུང་ལ་སུ་ཞིག་གླགས་ཐོད་འགྱུར། །དེ་ཕྱིར་རྟོག་གེ་རྣོ་ལྡན་པ། །ལེགས་སྦྱངས་རྒོལ་བ་སྟོང་དག་ནི། །ཁྱོད་དྲུང་ལྕེ་རྩེ་མགྲིན་ཕ་ན། །སྙིང་དང་ལྷན་ཅིག་
འདར་བ་བསྟེན། །ལེགས་བཤད་འོད་དཀར་རབ་རྒྱས་ཤིང། །ལྷག་བསམ་ཆ་ཤས་ཡོངས་རྫོགས་པ། །གྱ་གྱུའི་རི་བོང་མཚན་མ་དང། །བྲལ་བའི་ཟླ་བ་ཁྱོད་ཤར་ཚེ། །ལོག་སྨྲ་འབྱུང་པོའི་བྱ་ཡི་ཚོགས། །
མཚན་མོ་རྒྱུ་བའང་མཚན་མོ་ནི། །ལོང་བས་སྡུག་བསྔལ་ཐོབ་པ་དག་མུན་པའི་ཁུང་བུ་སྐྱབས་སུ་འཛིན། །ཁྱོད་ནི་དབྱངས་ཅན་མགྲིན་པར་ཆགས། །ལེགས་བཤད་བདུད་རྩི་ཞལ་ལ་ཆགས། །ཕ་རོལ་རྒོལ་བ་

[083B] །ཁ་ལ་སྨྲ་བཅད་རྒྱ་ཡང་བྱིན། །མཁས་པ་གསེར་རིའི་ཕྲེང་བ་ནི། །གཟི་བརྗིད་རབ་རྒྱས་ཉི་མ་ཡི། །དྲུང་ན་མར་མེའི་རྩེ་མོ་དང། །མཚུངས་པའི་གནས་ལ་ཁྱོད་ཀྱིས་བཀོད། །རྟག་ཏུ་ལེགས་བཤད་ཚོགས་
ཀྱིས་གང། །དུལ་བའི་དཔལ་གྱིས་རྣམ་པར་བརྗིད། །རིགས་པའི་སྣང་བ་བྱེ་བས་བརྒྱན། །བསྟན་པ་འབའ་ཞིག་གཅེས་པར་དགོངས། །དེ་ཕྱིར་ཕན་བདེའི་རྩ་ལག་མཆོག་བློ་ལྡན་ཐར་ལམ་སྟོན་པའི་མིག་འགྲོ་
བའི་མཛའ་བཤེས་དམ་པའི་ཕུལ། །ཁྱོད་ལྟའི་མགོན་བཅས་སྐལ་བ་བཟང། །བག་ཡོང་ཆུ་ལོན་བརྟན་པོ་ཡིས། །ཉེས་པའི་ཆུ་ཀླུང་རྒྱུན་བཅད་ནས། །བརྟུལ་ཞུགས་རྫོགས་པའི་དྲང་སྲོང་མཆོག་ཀུན་མཁྱེན་
རལ་པའི་ཆོད་པན་མཛེས། །རང་གི་དོན་དུ་འཆི་མེད་ཀྱི། །བདེ་བའང་རྩ་ལྟར་དགོངས་པ་ཁྱོད། །ཐུག་རྗེ་ཁོ་ནས་གཞན་དོན་ཕྱིར། །དཀའ་བ་བརྒྱ་ཕྲག་དག་གིས་དགྱེས། །རི་རབ་ལྟ་བུར་བརྟན་པའི་ཐུགས། །
བྱམས་པའི་རླུང་ཤུགས་ཀྱིས་བསྐྱེད་པས། །ཤིང་བལ་བཞིན་དུ་སྲིད་པ་འདིར། །འགྲོ་བའི་དོན་དུ་གཡོ་བ་ལགས། །རིམ་གཉིས་ནོར་བུའི་ཅོད་པན་གྱིས། །བསླབ་གསུམ་གདེངས་ཀ་རབ་ཏུ་མཛེས། །ཟབ་
ཡངས་རྒྱུད་སྡེའི་རྒྱ་མཚོ་ལ། །དབང་སྒྱུར་གདེངས་ཅན་དབང་པོ་ཁྱོད། །ཏིང་འཛིན་མཆོག་གི་བདེ་བ་ལ། །འདོད་དགུར་སྤྱོད་པའི་མཐུ་ལྡན་ཡང། །འགྲོ་བའི་མུན་སེལ་ངལ་བ་ལ། །ལྷག་པར་གཞོལ་འདི་རྨད་དུ་

[084A]༄༅། །བྱུང། །མདོར་ན་ཡབ་རྗེ་དམ་པའི་བཀའ། །རྒྱལ་བའི་རིང་ལུགས་ཡོངས་རྫོགས་པ། །ཉམས་པ་མེད་པའི་བཀའ་དྲིན་མཛད། །ཕན་མཛད་ཁྱོད་ལ་ཕྱག་འཚལ་ལོ། །སྐྱེ་བོ་ཡོན་ཏན་མེད་ལ་
ཡང༑ ༑ཡོན་ཏན་ལྷག་པར་སྒྲོ་བཏགས་ནས། །གཅམ་བུ་ཁོ་ནའི་ངག་གིས་ནི། །མགུ་བ་ལྷུར་ལེན་ཚིག་ཏུ་སྨྲ། །ཁྱོད་ཀྱི་ཡོན་ཏན་ཆུ་གཏིར་ལས། །སྒྲ་རྩེས་བཟུང་བའི་ཐིགས་པ་ལྟར། །བསྔགས་
པའི་འདབ་བརྒྱ་དགོད་པ་འདི། །ཚད་མའི་ཉིན་བྱེད་འོད་ཀྱིས་ཕྱེ། །དེ་ལྟར་དགེ་བའི་བཤེས་ཀྱི་ཡོན་ཏན་གྱི། །མེ་ཏོག་ཕྲེང་མཛེས་ཅུང་ཟད་སྤེལ་བ་ལས། །ཐོབ་པའི་དགེ་བས་འགྲོ་བ་མ་ལུས་པ། །ཐེག་
པ་མཆོག་གི་མགོན་དང་ལྡན་གྱུར་ཅིག་རབ་བྱེད་འདི་ཡང་གངས་རིའི་ཁྲོད་འདི་ན། །སྙན་ངག་དབང་པོ་ཀུན་གྱི་མགོ་བོ་ལ། །ཚིག་གི་གོམ་པ་འགོད་མཁས་དགེ་ལེགས་དཔལ། །བཟང་པོས་ཚིག་གི་སྦྱོར་
བ་སྤངས་ཏེ་སྨྲས། །དཔལ་ལྡན་མཁས་པ་མ་ལུས་པའི་ཅོད་པན་འཛིན་པའི་ཞབས་ཀྱི་པད་མོས་ས་ཆེན་པོ་ལ་དབུགས་འབྱིན་པར་མཛད་པ་དེ་ཉིད་ལ་ཡོན་ཏན་རབ་ཏུ་བསྔགས་པའི་ཚིགས་སུ་བཅད་པ་ཚངས་
པའི་དབྱངས་ཞེས་བྱ་བ་འདི་ནི། མགོན་དེའི་བཀའ་དྲིན་གྱིས་ཉེ་བར་འཚོ་བ། །སྡེ་སྣོད་རིན་པོ་ཆེའི་ནོར་གྱིས་བློ་གྲོས་ཀྱི་བང་མཛོད་རབ་ཏུ་ཁེངས་པ་འཛིན་པ་དུ་མས། ཚིག་གི་སྦྱོར་བའི་འཆིང་བ་དང་མི་ལྡན་པར་

[084B] རིག་པའི་གནས་ཀྱི་འབྱོར་པ་དམ་པའི་དཔལ་ལ་འདོད་དགུར་སྤྱོད་པའི་སྐལ་བ་དང་ལྡན་པའི་བཙུན་པ་
དགེ་ལེགས་ཀྱིས་སྤྲོ་བ་ལྷུར་ལེན་བའི་མགྲིན་པ་ཅུང་ཟད་གཟེངས་བསྟོད་དེ་སྨྲས་པའོ།། །།ལྷ་དང་བཅས་པའི་འཇིག་རྟེན་ཐམས་ཅད་ལ། །ཆོས་ཀྱི་སྒོ་མོ་བརྒྱུད་ཁྲི་བཞི་སྟོང་གི་སེང་གེའི་ང་རོ་སྒྲེག་ལ་
ཟླ་བྲལ་བ། །མཁས་གྲུབ་ཆོས་རྗེའི་ཞབས་ལ་གསོལ་བ་འདེབས། །གྲུབ་པའི་གནས་མཆོག་དཔལ་ལྡན་ཤམྦྷ་ལའི། །རིགས་ལྡན་རིགས་ཀྱི་གཙོར་གྱུར་གྲགས་པ་ནི། །དགེ་ལེགས་དཔལ་ཞེས་ས་སྟེང་མཁས་
རྣམས་ཀྱི། །གཙུག་གི་རྒྱན་དུ་སྤྲུལ་ལ་གསོལ་བ་འདེབས། །ཕྱོགས་འདིར་མཁས་རློམ་རི་དྭགས་མ་ལུས་པ། །ཁྱེད་ཀྱི་ལུང་རིགས་ང་རོ་མི་བཟད་པས། །ཆེས་ཆེར་སྐྲག་མཛད་སྨྲ་བའི་གཙུག་རྒྱན་ཞེས། །
འཇིག་རྟེན་གསུམ་ན་གྲགས་ལ་གསོལ་བ་འདེབས། །སྒྱུ་མ་ལྟ་བུའི་ཆོས་ཀྱི་དོན་རྟོགས་ནས། །སྒྱུ་མ་ལྟ་བུར་ང་ནི་འཚང་རྒྱ་ཞེས། །སྐལ་ལྡན་འགྲོ་ལ་དངོས་སུ་འདོམས་མཛད་པ། །རྡོ་རྗེ་འཆང་དབང་ཁྱོད་
ལ་གསོལ་བ་འདེབས། །བདེ་ཆེན་ཆོས་སྐུའི་དང་དུ་རྟག་བཞུགས་ཀྱང། །ཀླུ་སྒྲུབ་སྲས་ཀྱི་ཐུ་བོ་ལེགས་ལྡན་འབྱེད། །ཨ་བྷ་ཡ་སོགས་མཁས་དང་གྲུབ་པའི་ཚུལ། །འཛིན་མཛད་བླ་མ་མཆོག་ལ་གསོལ་

[085A]༄༅། །བ་འདེབས། །རྒྱལ་བ་ཀུན་དངོས་རྗེ་བཙུན་བཙོང་ཁ་པའི། །སྲས་ཀྱི་ཐུ་བོ་མཉམ་མེད་དགེ་ལེགས་དཔལ། །ཅུང་ཟད་བསྟོད་ལས་བྱུང་བའི་བསོད་ནམས་དེས། །འགྲོ་ཀུན་ཐེག་མཆོག་མགོན་
དང་ལྡན་གྱུར་ཅིག་ཕྱོགས་འདིར་ཡབ་སྲས་བླ་མའི་འཕྲིན་ལས་ཀྱི། །ཉིན་མོའི་དབང་ཕྱུག་འོད་ཟེར་སྟོང་འབར་བས། །ལོག་སྨྲ་མུན་པའི་ཚོགས་ཀུན་དྲུང་ཕྱུངས་ཏེ། །ཕན་བདེའི་འདབ་བརྒྱ་རྟག་ཏུ་རྒྱས་པར་
ཤོག་ཅེས་པ་འདི་ནི་བཙུན་པ་དགེ་འདུན་རྒྱ་མཚོ་དཔལ་བཟང་པོས་དོན་གཉེར་ཅན་འགའ་ཞིག་གིས་བསྐུལ་བའི་དོར་ཆོས་གྲྭ་ཆེན་པོ་རྩེས་ཐང་དུ་སྨྲས་པའོ། །།ཡོན་ཏན་དཀྱིལ་འཁོར་ཡོངས་
སུ་རྫོར་པ་ཡི། །སྨྲ་བའི་ཟླ་བ་འཇམ་དབྱངས་ཆོས་རྗེ་ཞེས། །ས་གསུམ་སྙན་པའི་བ་དན་རབ་གསལ་བ། །འཇམ་དབྱངས་ཆོས་རྗེའི་ཞབས་ལ་གསོལ་བ་འདེབས། །ངེས་འབྱུང་རླུང་གི་བཞོན་པ་ལ་བརྟེན་ནས།།
ཚངས་སྦྱོང་ཤར་རིའི་རྩེ་ལ་རབ་འཕགས་ཏེ། །འཆལ་ཚུལ་མུན་པའི་གོ་སྐབས་ཀུན་སྤངས་པ། །འཇམ་དབྱངས་ཆོས་རྗེའི་ཞབས་ལ་གསོལ་བ་འདེབས། །བློ་གྲོས་དྲི་མ་མེད་པའི་ཆུ་ཤེལ་ལས། །རྣམ་
དཔྱོད་བསིལ་ཟེར་དྲ་བ་སྟོང་འགྱེད་པ། །རྨོངས་པའི་གདུང་བ་རིང་དུ་སྤངས་པ་ཅན། །འཇམ་དབྱངས་ཆོས་རྗེའི་ཞབས་ལ་གསོལ་བ་འདེབས། །རབ་དཀར་ཡིད་ཀྱི་མེ་ལོང་དག་པའི་ངོས། །གསུང་རབ་

[085B] །སྙིང་རྗེའི་བདུད་རྩིས་རྟག་ཏུ་གང་བ་ཅན། །འཇམ་དབྱངས་ཆོས་རྗེའི་ཞབས་ལ་གསོལ་བ་འདེབས། །འཇམ་པའི་དབྱངས་ཀྱིས་མངོན་སུམ་བྱིན་གྱིས་བརླབས། །མཁྱེན་པས་ཆོས་ལ་
དབང་སྒྱུར་ཐོགས་པ་མེད། །ཐུགས་རྗེ་ཆེན་པོས་ཀུན་ལ་ཕན་བདེ་སྟེར། །འཇམ་དབྱངས་ཆོས་རྗེའི་ཞབས་ལ་གསོལ་བ་འདེབས། །རྒྱལ་བ་རྣམས་ཀྱི་མཁྱེན་བརྩེའི་ཅོད་པན་བཅིངས། །རྒྱལ་སྲས་ཀུན་གྱིས་བཀྲ་ཤིས་མེ་ཏོག་
འཐོར། །ཆོས་ཀྱི་རྒྱལ་སྲིད་དཔལ་དང་རབ་ལྡན་པ། །འཇམ་དབྱངས་ཆོས་རྗེའི་ཞབས་ལ་གསོལ་བ་འདེབས། །བཀྲ་ཤིས་གཏེར་གྱི་བུམ་པ་བཟང་པོ་ཅན། །དཔལ་ལྡན་འདོད་དགུའི་འབྱུང་གནས་ཡིད་བཞིན་ནོར། །
ལྷུན་གྲུབ་མཛད་པའི་ཆར་འབེབས་ཆོས་ཀྱི་སྤྲིན། །འཇམ་དབྱངས་ཆོས་རྗེའི་ཞབས་ལ་གསོལ་བ་འདེབས། །མང་ཐོས་རྒྱ་མཚོའི་དཔལ་ལ་དབང་སྒྱུར་ཞིང། །ཚུལ་བཞིན་རྣམ་དཔྱོད་གདེངས་ཀ་རྒྱ་ཆེན་
པོ༑ ༑སྒོམ་པ་དྲི་མེད་ནོར་བུའི་གཙུག་རྒྱན་ཅན། །འཇམ་དབྱངས་ཆོས་རྗེའི་ཞབས་ལ་གསོལ་བ་འདེབས། །འཆད་རྩོད་རྩོམ་པའི་འོད་ཟེར་འབུམ་ཕྲག་གིས། །བསྟན་པའི་པད་ཚལ་རྣམ་པར་རྒྱས་བྱས་ཏེ། །སྐྱེ་རྒུ་
བུང་བའི་ཚོགས་ཀྱི་དབུགས་འབྱིན་པ། །འཇམ་དབྱངས་ཆོས་རྗེའི་ཞབས་ལ་གསོལ་བ་འདེབས། །ཁྱོད་ཞབས་པདྨོ་གང་ལ་རེག་པའི་གནས། །བཀྲ་ཤིས་དགེ་མཚན་དཔལ་དང་རབ་ལྡན་པ། །བསོད་ནམས་

[086A]༄༅། །ཕུང་པོ་ཡོངས་སུ་རྫོགས་པའི་སྐུ། །མིག་གི་ཡུལ་དུ་འབྲལ་བ་མེད་པར་ཤོག་མཁས་མང་སྨྲ་བའི་འདུན་སར་བཞུགས་པ་ན། །འཇམ་པའི་དབྱངས་ཀྱིས་ཡིད་ལ་སྐལ་བཟང་སྟེར། །གསུང་རབ་
ཀུན་གྱི་དེ་ཉིད་འབྱེད་པའི་གསུང། །རྣ་བའི་ཡུལ་དུ་རྟག་ཏུ་འབྲལ་མེད་ཤོག་ཤེས་བྱ་ཀུན་ལ་བློ་གྲོས་ཐོགས་མེད་ཅིང། །ལུས་ཅན་ཀུན་ལ་ཕན་པའི་བསམ་པ་ཅན། །མཁྱེན་བརྩེའི་དཔལ་གྱིས་ཡོངས་
སུ་གང་བའི་ཐུགས། །ཡིད་ཀྱི་ཡུལ་དུ་རྟག་ཏུ་འབྲལ་མེད་ཤོག་ཡིད་བཞིན་ནོར་བུ་ལྟ་བུར་རྙེད་དཀའ་ཞིང། །ཆུ་བུར་ལྟ་བུར་འཇིག་པར་སླ་བའི་ཚུལ། །ལེགས་པར་རྟོགས་ནས་དལ་བའི་རྟེན་བཟང་
པོ༑ ཉིན་མཚན་ཆོས་ཀྱིས་དོན་ལྡན་བྱེད་པར་ཤོག་ཅེས་པ་བློ་གྲོས་རིན་ཆེན་སེང་གེའི་དང་བ་ལས་བྱུང་བའོ།། །།བྱམས་པ་ཆེན་པོས་འགྲོ་ཀུན་བདེ་ལ་འགོད། །ཐུགས་རྗེ་ཆེན་
པོས་འཇིགས་པ་ཀུན་ལས་སྐྱོབ། །ཡོན་ཏན་ཆེན་པོས་བཤེས་གཉེན་མཆོག་གྱུར་པ། །བྱམས་ཆེན་ཆོས་ཀྱི་རྗེ་ལ་གསོལ་བ་འདེབས། །དཔག་ཡས་བསྐལ་པར་ཤིན་ཏུ་བྱ་དཀའ་བའི། །རླབས་
ཆེན་ཚོགས་གཉིས་རྒྱ་ཆེན་བསྐྲུན་པའི་མཐུས། །བྱམས་ཆེན་གཏེར་ལས་འཁྲུངས་པའི་སྤྱན་རས་གཟིགས། །མི་ཕམ་བྱམས་ཆེན་ཆོས་རྗེ་རྒྱལ་གྱུར་ཅིག་ལེགས་ཚོགས་བྱེ་བས་བསྐྲུན་པའི་རབ་

[086B] །ཡིད་རབ་ཚིམ་བྱེད་ལེགས་པར་འདོམས་པའི་གསུང། །དྲི་མེད་མཁྱེན་དང་བརྩེ་བའི་རྣམ་དག་ཐུགས། །ཡོན་ཏན་ཕུང་ཕོ་བྱམས་ཆེན་ཆོས་ཀྱི་རྗེ། །ལྷ་མའི་སྤྱི་གཅུག་རྒྱན་དུ་རྟག་བཞུགས་ནས་
ལུས་ཅན་འཁོར་བའི་འཇིགས་ལས་སྐྱོབ་མཛད་ཅིང། །ཕུལ་བྱུང་ཡོན་ཏན་བླ་མེད་གསེར་གྱི་གཞི། །བྱམས་ཆེན་ཆོས་ཀྱི་རྗེ་ལ་གསོལ་བ་འདེབས། །རྨད་བྱུང་ཤཱཀྱའི་བསྟན་པའི་རྒྱལ་མཚན་
འཛིན། །རྣམ་དག་མཁྱེན་པའི་ཡེ་ཤེས་ཀུན་ལ་ཁྱབ། །མི་དམིགས་མཁྱེན་པས་འགྲོ་བ་འཇིགས་ལས་སྐྱོབ། །བྱམས་ཆེན་ཆོས་ཀྱི་རྗེ་ལ་གསོལ་བ་འདེབས། །སེར་སྣ་དོར་བའི་སྦྱིན་པ་རླབས་པོ་
ཆེ། །ཉེས་སྤྱོད་ཀུན་སྡོམ་ཚུལ་ཁྲིམས་འཕགས་པའི་ནོར། །དམ་པ་དགའ་སྐྱེད་བདེ་ལེགས་ཀུན་གྱི་གཞི། །བྱམས་ཆེན་ཆོས་ཀྱི་རྗེ་ལ་གསོལ་བ་འདེབས། །བློ་གྲོས་སྐྱོན་གྱིས་མི་གོས་བཟོད་
པ་དང། །རྨད་བྱུང་དགེ་ཚོགས་སྡུད་པའི་བརྩོན་འགྲུས་ཀྱི་ །ཡོན་ཏན་ཚོགས་ཀྱིས་མངོན་པར་འཕགས་གྱུར་པ། །བྱམས་ཆེན་ཆོས་ཀྱི་རྗེ་ལ་གསོལ་བ་འདེབས། །བསམ་གཏན་སེམས་ལ་དབང་
སྒྱུར་བདེ་ཆེན་འདྲེན། །ཤེས་རབ་རྣམ་ཐར་ཟབ་མོའི་དེ་ཉིད་གཟིགས། །རྣམ་གྲོལ་ལམ་གྱི་མཐར་ཐུག་ཡིད་བཞིན་ནོར། །བྱམས་ཆེན་ཆོས་ཀྱི་རྗེ་ལ་གསོལ་བ་འདེབས། །བླ་མེད་ཤཱཀྱའི་བསྟན་པའི་དཔག་

[087A]༄༅། །བསམ་ཤིང། །སྐྱེས་ཐོབ་བློ་གྲོས་གཞན་ལས་མི་དམན་ཞིང། །སྦྱངས་སྟོབས་ལེགས་བཤད་ཡེ་ཤེས་མཁྱེན་པའི་གཏེར། །བྱམས་ཆེན་ཆོས་ཀྱི་རྗེ་ལ་གསོལ་བ་འདེབས། །བསྐྱེད་རིམ་
རྡོ་རྗེའི་རྣལ་འབྱོར་ཐབས་ཀྱི་མཆོག་རྫོགས་རིམ་ལམ་གྱི་མཐར་ཐུག་ཕྱག་རྒྱ་ཆེ། །མི་འགྱུར་བདེ་བ་མཆོག་གི་ལམ་བརྙེས་པ། །བྱམས་ཆེན་ཆོས་ཀྱི་རྗེ་ལ་གསོལ་བ་འདེབས། །ཕུན་ཚོགས་ཡོན་
ཏན་གཏེར་དུ་གྱུར་པ་ན། །ཐུགས་ཀྱི་ཆུ་གཏེར་དགའ་བདེའི་རླུང་གིས་བསྐྱོད། །ཞི་བའི་གནས་སུ་མི་རྟོག་ཏིང་འཛིན་གསལ། །བྱམས་ཆེན་ཆོས་ཀྱི་རྗེ་ལ་གསོལ་བ་འདེབས། །མཚུངས་མེད་སྙིང་རྗེས་ཀུན་
ཏུ་ཁྱབ་པ་དང། །ཡོན་ཏན་ཚོགས་ཀྱིས་བརྒྱན་པར་བྱིན་གྱིས་རློབས། །འགྲོ་བ་དགའ་སྐྱེད་གཏོང་བ་རྒྱས་པ་དང། །སྐྱོན་བྲལ་ཚུལ་ཁྲིམས་ལྡན་པར་བྱིན་གྱིས་རློབས། །རྣམ་དག་བཟོད་པ་མཁས་
པའི་རྒྱན་གྱི་མཆོག་རླབས་ཆེན་དགེ་ཚོགས་འཕེལ་བར་བྱིན་གྱིས་རློབས། །རྣམ་གཡེང་སྐྱོན་གྱིས་མ་གོས་བསམ་གཏན་དང། །རྣམ་དཔྱོད་ཤེས་རབ་རྒྱས་པར་བྱིན་གྱིས་རློབས། །ཐབས་ཤེས་
ཟུང་དུ་འབྲེལ་བའི་ཉམས་ལེན་གྱིས། །དཔག་མེད་གཞན་དོན་བྱེད་པར་བྱིན་གྱིས་རློབས། །ཀུན་རྟོག་རྙོག་པའི་དྲི་མ་དག་པ་དང། །བདེ་ཆེན་ལམ་མཆོག་ཐོབ་པར་བྱིན་གྱིས་རློབས། །པད་དཀར་འཕྲེང་བ་

[087B] །རྒྱུ་སྐར་བཀྲ་བའི་མཚན་མོའི་མགོན་པོ་བཞིན། །རྒྱལ་ཡུམ་དོན་ལྡན་སྤྲོས་བྲལ་ཆོས་ཀྱི་དབྱིངས། །སྒྱུ་མའི་ཏིང་འཛིན་མངོན་དུ་འགྱུར་བར་ཤོག་དེ་ལྟར་གུས་པའི་ཡིད་ཀྱིས་གསོལ་བཏབ་
པས༑ ༑རྒྱལ་བ་ཀུན་གྱིས་བསྔགས་པའི་རྨད་བྱུང་ལམ། །ཐེག་མཆོག་ཟབ་ལམ་སྟོན་པའི་བཤེས་གཉེན་གྱིས། །སྐྱེ་བ་ཀུན་ཏུ་རྗེས་སུ་འཛིན་པར་ཤོག་ །ཚོགས་གཉིས་མཐར་ཕྱིན་དུས་གསུམ་རྒྱལ་བ་
ཡི༑ ༑འཕྲིན་ལས་སྒྲུབ་ཅིང་ཡོན་ཏན་རྣམས་དབྱར་མེད། །སྐལ་བ་མཉམ་བའི་གདུལ་བྱ་སྨིན་མཛད་པ། །མཉམ་མེད་བླ་མ་མཆོག་གི་བཀྲ་ཤིས་ཤོག་ཅེས་པ་མི་དབང་གཙུག་གི་ནོར་བུ་བྱམས་ཆེན་ཆོས་ཀྱི་རྗེ་
ཤཱཀྱ་ཡེ་ཤེས་ལ་བསྟོད་བ་དཔག་བསམ་ཤིང་གི་འདོད་འཇོ་འབྲས་བུ་དགོས་འདོད་ཀུན་འབྱུང་ཞེས་བྱ་བ་འདི་ནི་མདོ་སྟོང་པ་རྒྱལ་མཚན་བཟང་པོས་སྦྱར་བའོ།། །།ཨོཾ་སྭ་སྟི། བླ་མ་
དང་མགོན་པོ་འཇམ་པའི་དབྱངས་ལ་ཕྱག་འཚལ་ལོ། །ཐུབ་དབང་བསྟན་པའི་སྒྲོན་མེ་ལེགས་བཟུང་ནས། །གདུལ་བྱའི་ཡིད་ཀྱི་མུན་པ་སེལ་མཛད་པའི། །མཁྱེན་རབ་དབང་ཕྱུག་དཔལ་ལྡན་ཆོས་ཀྱི་རྗེ། །སྙིང་
གའི་པདྨོར་བཞུགས་ལ་མཆོག་སྩོལ་ཅིག་བསླབ་གསུམ་དག་པའི་དཀྱིལ་འཁོར་རབ་ཏུ་རྒྱས། །རྒྱ་ཆེན་མཁྱེན་པའི་འོད་སྟོང་རབ་ཏུ་འཕྲོ། །སྐལ་བཟང་འདབ་བརྒྱ་ལྡན་པའི་གཉེན་གཅིག་བུ། །སྨྲ་བའི་ཉི་མ་

[088A]༄༅། །བློ་བཟང་དགེ་འདུན་གྲུབ། །ཞབས་པད་གཙུག་གིས་བསྟེན་པའི་མང་ཐོས་བདག་དྲི་བཞོན་རླུང་གིས་བསྐྱོད་པའི་ནགས་ཚལ་བཞིན། །དང་བའི་བསེར་བུས་
[#DATA INCOMPLETE HERE]
ལྷ་མིན་སྡེ་དང་བཅས་པ་འདར། །བུ་རམ་ཤིང་པའི་རིང་ལུགས་བླ་ན་མེད། །ཡོངས་རྫོགས་ཉམས་པ་མེད་པར་སྟོན་པ་ལ། །མགོན་པོ་ཁྱོད་ནི་སྨྲ་བ་བླ་ན་མེད། །སྨྲ་
བ་གཞན་རྣམས་ཆུ་ཤིང་བཞིན་དུ་གྱུར། །ཤེས་རབ་མཆོག་གིས་བག་ཡོད་ལེགས་གསུངས་པ། །སྐལ་བཟང་ཁྱོད་ལ་དོན་དང་བཅས་པར་གྱུར། །བདེ་གཤེགས་བསྟན་ལ་ཉེས་ལྟུང་དྲི་མས་དབེན། །
དེ་སླད་ངུར་སྨྲིག་འཛིན་པའི་མཆོག་ཏུ་གྱུར། །དཔལ་ལྡན་རྡོ་རྗེ་འཆང་གིས་རབ་བསྔགས་པའི། །རྒྱུད་སྡེ་རྒྱ་མཚོའི་དེ་ཉིད་ལེགས་རྟོགས་ནས། །ཟབ་ལམ་རིམ་གཉིས་ནོར་བུ་ལེན་པ་དེ། །མགོན་

[088B] །སྐལ་བཟང་བློ་གྲོས་པདྨོ་ཁ་འབྱེད་པའི། །གསུང་རབ་དལ་གྱིས་འཆད་པའི་སྨྲ་མཁས་དང། །ལོག་སྨྲ་ཕྱིར་རྒོལ་སྤོབས་པ་འཕྲོག་བྱེད་པའི། །མཁས་པའི་
འདུན་སར་རྩོད་པའི་ཁྲི་ལ་དབང། །གསུང་རབ་དགོངས་དོན་ཚུལ་བཞིན་རབ་འབྱེད་པའི། །སྡེབ་ལེགས་རྩོམ་པས་མཁས་རྣམས་དགའ་བ་སྐྱེད། །རྨད་བྱུང་མཁས་པའི་བྱ་བ་གསུམ་པོ་དེ། །
འཇིག་རྟེན་འདི་ན་མུན་སེལ་སྒྲོན་མེ་ཡིན། །རྨོངས་པའི་མུན་སེལ་རྒྱ་ཆེན་ཐོས་པ་དང། །རིགས་ལམ་མ་འདྲེས་འབྱེད་པའི་སོ་སོར་རྟོག་གནས་ལུགས་དོན་ལ་ལྟ་བའི་ཉམས་ལེན་གསུམ། །
འཛམ་གླིང་འདི་ན་འདོད་པ་འཇོ་བ་ཡིན། །ཉོན་མོངས་གདུང་སེལ་ངེས་འབྱུང་ཚུལ་ཁྲིམས་དང། །དཔག་ཡས་འགྲོ་ལ་བརྩེ་བའི་ལྷག་བསམ་དང། །མཐར་འཛིན་དྲ་བ་གཅོད་པའི་ཤེས་རབ་སྟེ། །ས་
སྟེང་འདི་ན་རིན་ཆེན་རྣམ་པ་གསུམ། །མཁས་པ་མཛེས་པའི་རྒྱན་བཟང་འདི་དག་ནི། །དམ་པ་རྣམས་ཀྱིས་ཁྱོད་ལ་བསྔགས་པ་ཡིས། །ཕྱོགས་མེད་རྒྱལ་ཁམས་བགྲོད་པའི་མང་ཐོས་བདག། བཤེས་
གཉེན་དམ་པའི་རྣམ་པར་ཐར་པ་དྲན། །བདག་ཤེགས་བསྟན་ལ་དུར་སྨྲིག་རྒྱལ་མཚན་འཛིན། །བཤེས་གཉེན་དམ་པའི་ཞབས་པད་སྤྱི་བོར་ལེན། །ལེཌ་པར་བཤད་པའི་བདུད་རྩིའི་དགའ་སྟོན་མྱོངས། །འདི་

[089A]༄༅། །འདུ་འདི་ཡང་སྐལ་པ་བཟང་སྙམ་བགྱིད། །མགོན་ཁྱོད་བསྟོད་པའི་བསོད་ནམས་དམ་པ་དེས། །སྐྱེ་དང་སྐྱེ་བར་ཁྱོད་དང་མི་འབྲལ་ཞིང། །ཟས་གཙང་སྲས་ཀྱི་བསྟན་པ་སྡེ་སྣོད་གསུཾ།།
ཀུན་ལ་སྦྱངས་པའི་ཡོན་ཏན་མཆོག་ཏུ་གྱུར། །ཟབ་མོ་དབུ་མའི་ལམ་དང་འབྲེལ་བ་ཡི། །བླ་མེད་རྡོ་རྗེ་ཐེག་པའི་བསྟན་པ་ལ། །རྒྱལ་བས་བསྔགས་པའི་དལ་འབྱོར་ལུས་ཐོབ་ནས། །བདེ་གཤེགས་བསྟན་
པའི་དཔལ་དུ་བདག་གྱུར་ཅིག་བདག་ཀྱང་མགོན་པོ་ཁྱོད་ཀྱི་བཀའ་དྲིན་ལས། །ཐམས་ཅད་གཟིགས་པའི་གོ་འཕང་ཐོབ་ཀྱི་བར། །སྐྱེ་བ་ཀུན་ཏུ་ཚེ་རབས་དྲན་པ་དང། །ངུར་སྨྲིག་འཛིན་པའི་མཆོག་ཏུ་
འགྱུར་བར་ཤོག་སྟོན་པ་བླ་ན་མེད་པའི་བསྟན་པ་དང། །མཇལ་བ་འདི་འདྲ་བླ་མའི་དྲིན་ཡིན་པས། །དགེ་བ་འདི་ཡང་འགྲོ་བ་མ་ལུས་པ། །བཤེས་གཉེན་དམ་པས་འཛིན་བའི་རྒྱུ་རུ་བསྔོ། །བཤེས་
གཉེན་དམ་པས་རྗེས་སུ་བཟུང་བའི་ཚེ། །མི་མཉེས་སྐད་ཅིག་ཙམ་ཡང་མི་སྒྲུབ་ཅིང། །སྐུ་གསུང་ཐུགས་ཀྱི་རྣམ་ཐར་ལེགས་བཟུང་ནས། །ཚུལ་བཞིན་སྒྲུབ་པའི་མཆོད་པས་མཉེས་བྱེད་ཤོག་ཅེས་
ཐམས་ཅད་མཁྱེན་པ་དགེ་འདུན་གྲུབ་པ་དཔལ་བཟང་པོ་ལ་བསྟོད་པ་འདི་ནི་འདུལ་བ་འཛིན་པ་བློ་གྲོས་སྦས་པས་མཛད་པའོ།། །།དུས་གསུཾ་རྒྱལ་བ་ཐམས་ཅད་ཀྱི་མཁྱེན་བརྩེ་གཅིག་ཏུ་བསྡུས་བའི་ངོ་བོ། །

[089B] རྗེ་
བཙུན་གྲུབ་པའི་དབང་ཕྱུག་དེ་ཉིད་ཀྱི་ཞབས་ཀྱི་པདྨོར་དུས་ཐམས་ཅད་དུ་གུས་པས་ཕྱག་འཚལ་ལོ། །རབ་འབྱམས་ཕྱོགས་བཅུའི་ཇི་སྙེད་རྒྱལ་རྣམས་ཀྱི། །རྨད་བྱུང་མཁྱེན་བརྩེ་ནུས་པ་མ་ལུས་པ། །ཐེག་
མཆོག་བཤེས་གཉེན་གཟུགས་ཀྱིས་རྣམ་རོལ་བ། །ཟླ་མེད་དམ་པའི་མགོན་ལ་གསོལ་བ་འདེབས། །ལེགས་བཤད་འདོད་དགུའི་འབྱུང་གནས་ཡིད་བཞིན་ནོར། །སྐལ་བཟང་གདུལ་བྱའི་རེ་སྐོང་
དཔག་བསམ་ཤིང། །ལུང་རིགས་རླབས་འཕྲེང་གཡོ་བའི་རྒྱ་མཚོ་ཆེ། །མཁས་གྲུབ་བླ་མ་མཆོག་ལ་གསོལ་བ་འདེབས། །སྔོན་བསགས་རྣམ་དཀར་ལེགས་སྤྱད་ཟླ་མེད་པས། །མཁས་དང་གྲུབ་པའི་
འབྱུང་གནས་རྟ་ནག་ཅེས། །གྲགས་པའི་བདན་དཀར་བར་བསམས་བཞིན་དུ། །མཐོན་པོའི་རིགས་སུ་འཁྲུངས་ལ་གསོལ་བ་འདེབས། །གང་སྐུའི་ཟླ་ཤེལ་ཡུམ་གྱི་མཁའ་དབྱིངས་ལས། །ཤར་མ་
ཐག་ཏུ་དད་དང་བློ་གྲོས་སོགས། །དཔག་དཀའ་ཡོན་ཏན་བདུད་རྩིའི་འོད་དཀར་གྱིས། །འཛིན་མའི་ཁྱོན་ཀུན་འགེངས་ལ་གསོལ་བ་འདེབས། །འབྱོར་བའི་ཚོགས་ཀྱིས་ཡོངས་གང་ཁྱིམ་གྱི་དཔལ། །སྦྲུལ་གདུག་

[090A]༄༅། །ཆགས་པའི་ཚེང་ཚིང་ལྟར་དགོངས་ནས། །ངུར་སྨྲིག་རྒྱལ་མཚན་བཞེས་ཚེ་ཤཱཀྱའི་སྲས། །ཀུན་གྱི་གཙོ་བོར་གྱུར་ལ་གསོལ་བ་འདེབས། །མཁས་དང་གྲུབ་པའི་བླ་མ་མང་བསྟེན་
ནས༑ ༑སྡེ་སྣོད་གསུམ་དང་རྒྱུད་སྔ་རྣམ་བཞི་སོགས། །རྒྱལ་བའི་བཀའ་དང་དགོངས་འགྲེལ་མ་ལུས་ལ། །སྦྱངས་པ་མཐར་ཕྱིན་མཛད་ལ་གསོལ་བ་འདེབས། །ཟབ་ཅིང་རྒྱ་ཆེའི་གསུང་རབ་མ་ལུས་
ལ༑ ༑རྨད་བྱུང་སྙིང་སྟོབས་ཤུགས་དྲག་བརྩོན་འགྲུས་དང། །རྒྱ་ཆེན་གཏིང་དཔག་དཀའ་བའི་བློ་གྲོས་ཀྱིས། །ཟླ་མེད་མཁས་པར་གྱུར་ལ་གསོལ་བ་འདེབས། །འཛམ་གླིང་རྒྱན་གྱུར་འཕགས་
ཡུལ་མཁས་རྣམས་ཀྱི། །གཞུང་ལུགས་ཀུན་ལ་ཟླ་དང་བྲལ་གྱུར་པས། །མཁས་པའི་འདུན་སར་འཇིགས་མེད་སེང་གེའི་སྒྲ། །ལན་ཅིག་མིན་པར་བསྒྲགས་ལ་གསོལ་བ་འདེབས། །ལེགས་
སྦྱར་སྒྲ་དང་མངོན་བརྗོད་སྙན་དངགས་དང། །སྡེབ་སྦྱོར་ལ་སོགས་རིག་གནས་རྒྱ་མཚོ་ཆེ། །མཐར་སོན་ཚོགས་ཀྱི་ནང་ན་སྨྲ་བ་ཡི། །ཁྱུ་མཆོག་རླབས་ཆེན་གྱུར་ལ་གསོལ་བ་འདེབས། །ཁྱད་པར་དཔལ་ལྡན་དང་
པོའི་སངས་རྒྱས་ཀྱི། །རྒྱུད་དོན་འགྲེལ་ལ་རེགས་ལྡན་གྲགས་པ་དང། །དབྱེར་མེད་སྲིད་པ་གསུམ་ན་ཟླ་བྲལ་བ། །མཚུངས་མེད་དམ་པའི་མགོན་ལ་གསོལ་བ་འདེབས། །དཔལ་ལྡན་འདུས་པའི་རྩ་བཤད་རྒྱུད་ཀུན་

[090B] ༑ཟབ་མོ་མཐའ་བྲལ་དབུ་མ་ཆེན་པོའི་ལམ། །ཇི་བཞིན་འབྱེད་ལ་འཕགས་པ་ཡབ་སྲས་དང། །དབྱེར་མེད་བླ་མ་མཆོག་ལ་གསོལ་བ་འདེབས། །དེ་ལྟར་ཐོས་བསམ་རྒྱ་མཚོའི་མཐར་སོན་ནས། །ཆོས་བརྒྱད་
སྤྲོས་པའི་རོལ་རྩེད་རྒྱང་བསྲིངས་ཏེ། །རྩེ་གཅིག་སྒྲུབ་པའི་རྒྱལ་མཚན་འཛིན་པ་ལ། །ས་སྟེང་འགྲན་ཟླ་བྲལ་ལ་གསོལ་བ་འདེབས། །སྐྱོན་བྲལ་ཚུལ་ཁྲིམས་རྣམ་དག་གསེར་གྱི་གཞིར། །ཞི་ལྷག་ཟུང་དུ་
འབྲེལ་བའི་ཡིད་བཞིན་ཚོར། །སྤངས་རྟོགས་བང་རིམ་མངོན་པར་མཐོ་བ་ཅན། །སྒྲུབ་མཆོག་ལྷུན་པོའི་དབང་པོར་གསོལ་བ་འདེབས། །སྡུག་བསྔལ་གསུམ་གྱིས་ཉམ་ཐག་སྲེད་པའི་གནས། །དམྱལ་
མཾ་བཟོད་དཀའི་འཁྲུལ་འཁོར་ལྷར་གཟིགས་ནས། །སྡོམ་པ་གསུམ་གྱི་བཅས་མཚམས་མཐའ་དག་ལ། །ཉེས་པའི་དྲི་མ་སྤངས་ལ་གསོལ་བ་འདེབས། །མཐའ་མེད་འཁོར་བའི་ཀློང་ཟབ་འཇིགས་རུང་
བར༑ ༑ཆུད་པའི་འགྲོ་རྣམས་བདག་ཉིད་གཅིག་པུ་ཡིས། །རིངས་པར་བྱང་ཆུབ་མཆོག་ལ་དགོད་བྱ་ཞེས། །དམ་བཅའི་ཁུར་ཆེན་བཞེས་ལ་གསོལ་བ་འདེབས། །ཕྱིན་དྲུག་སྤྱོད་པའི་གྲུ་ཆེན་མ་བཟུང་
བར༑ ༑ཚོགས་གཉིས་རྒྱ་མཚོ་བརྒལ་བར་མི་ནུས་ཞེས། །རྒྱལ་སྲས་ཀུན་གྱི་རླབས་ཆེན་སྤྱོད་པའི་ཁུར། །འཛིན་མཛད་དཔའ་བོ་མཆོག་ལ་གསོལ་བ་འདེབས། །ཕྱི་ནང་ཆོས་ཀུན་རྟོག་བཏགས་

[091A]༄༅། །འབའ་ཞིག་ལས། །ཡུལ་གྱི་སྟེང་ནས་གྲུབ་པ་རྡུལ་ཙམ་མེད། །མེད་པའི་མཐའ་བྲལ་ཟབ་མོའི་གནས་ལུགས་ལས། །རྟག་ཏུ་གཡོ་བ་མེད་ལ་གསོལ་བ་འདེབས། །ཚེ་གཅིག་ཉིད་
ལ་སྐུ་གསུམ་གོ་འཕང་དུ། །འཇོག་པའི་ཐབས་ནི་གཉིས་པ་གཞན་མེད་པར། །དགོངས་ནས་རཾམ་གཉིས་ཟབ་མོའི་ཉམས་ལེན་ལ། །ནམ་ཡང་གཡེལ་བ་མེད་ལ་གསོལ་བ་འདེབས། །མ་དག་སྐྱེ་ཤི་བར་
དོའི་སྣང་ཞེན་ནི། །ཐབས་མཁས་མཆོག་གིས་རྒྱལ་བའི་སྐུ་གསུམ་དུ། །ཡིད་ངོར་སྒྱུར་བྱེད་རིམ་པ་དང་པོའི་ལམ། །གོམས་པ་མ་ཐར་ཕྱིན་མཛད་ལ་གསོལ་བ་འདེབས། །ཟླ་ཉིའི་རྒྱུ་བ་སྒྲ་གཅན་གྱིས་ཟོས་
པས༑ ༑ཙཎྜལི་ཡི་བྱིན་ཟས་རི་བོང་ཅན། །བཞུས་པའི་བྱང་ཆུབ་སེམས་ཀྱི་འགྲོ་ལྡོག་ལས། །བཅུ་དྲུག་དགའ་བས་རོལ་ལ་གསོལ་བ་འདེབས། །ཆོས་དབྱིངས་མལ་དུ་འོད་གསལ་བདེ་བ་ཆེར། །
ལས་ཀྱི་མགྱོགས་འགྲོ་རྒྱུན་བཅད་གཉིད་གྱུར་ཅིང། །ལངས་ཚོ་མཁའ་ཁྱབ་སྒྱུ་འཕྲུལ་དྲ་བའི་གར། །རྣམ་རོལ་འཁོར་ལོའི་གཙོ་ལ་གསོལ་བ་འདེབས། །མཁས་དང་བླེ་གསལ་སྐྱེ་བོ་མཐའ་དག་
དང། །ས་སྐྱོང་ཚོགས་དང་སྐལ་བཟང་གདུལ་བྱའི་ཆོགས། །མ་ནོར་མོད་དང་རྒྱུད་སྡེའི་ལེགས་བཤད་ཀྱིས། །ལྷག་པར་ཚིམ་མཛད་ཁྱེད་ལ་གསོལ་བ་འདེབས། །ཟབ་ཅིང་གཏིང་དཔག་དཀའ་བའི་ཆོས་

[091B] །དྲི་ཞིང་རྨེད་ལ་མངོན་ད་གྱེས་ཆོས་ཀྱི་གཏམ། །བློ་ཆེན་ཀུན་གྱིས་གཏིང་དཔག་མི་ནུས་པ། །མཁྱེན་རབ་དབང་ཕྱུག་ཞབས་ལ་གསོལ་བ་འདེབས། །པུར་མ་ཤིང་པའི་མདོ་སྔགས་གསུང་རབ་
ཀྱི། །དགོངས་དོན་རྒྱལ་བ་གཉིས་པ་བཙོང་ཁ་པ། །ལེགས་པར་བཀྲལ་བའི་སྲོལ་ཞུགས་ལེགས་བཤད་ཀྱི། །འཕྲེད་བ་སྔོན་མེད་སྦེལ་ལ་གསོལ་བ་འདེབས། །ཞིང་གཞན་གཤེགས་པར་
མངོན་དུ་ཕྱོགས་པའི་ཆེ། །དཔག་བསམ་རྐང་འཐུང་ཡིད་བཞིན་རྒྱ་མཆོའི་དབུས། །མཚན་དཔེའི་གཟི་འབར་ནམ་མཁའི་ཁྱོན་གང་བའི། །འཇམ་དབྱངས་གཞོ་ནུ་གཟིཌ་ལ་གསོལ་བ་འདེབས། །མགོན་
དེའི་ཞལ་གྱི་བདུད་རྩིའི་འཇུམ་དཀར་ལས། །མཁའ་ཁྱབ་འགྲོ་འདི་སངས་རྒྱས་གོ་འཕང་ལ། །བདག་ཉིད་ཁོ་ནས་ངེས་པར་དགོད་དོ་ཞེས། །གསོལ་བར་མངོན་སུམ་འདོམས་ལ་གསོལ་བ་འདེབས། །
ཤིན་ཏུ་ལྐོག་ཏུ་གྱུར་པའི་གནས་རྣམས་ཀྱང། །ཆགས་ཐོགས་སྤངས་པའི་ཚུལ་གྱིས་མངོན་སུམ་གཟིགས། །སྲས་བཅས་རྒྱལ་བའི་ཞ་ལ་དང་ཏིང་འཛིན་གྱི། །སྒོ་བརྒྱ་མངོན་དུ་གྱུར་ལ་གསོལ་བ་
འདེབས། །ཆོས་འཁོར་ལྷ་སར་རོལ་མོ་དཀྲོལ་བའི་སྐད། །འོལ་ཁའི་གནས་འདིར་བདག་གིས་གསལ་བར་ཐོས། །སྟོགས་པ་ཏགས་རྟེན་འབྲེལ་སྣང་བ་མཆར་ཆེ་ཞེས། །དགྱེས་བཞིན་འཁོར་ལ་བཀའ་

[092A]༄༅། །སྩལ་གསོལ་བ་འདེབས། །མགོན་ཁྱོད་ཟུང་འཇུག་རྡོ་རྗེའི་སྐུ་བརྙེས་ཀྱང། །དགུང་ལོ་བཅུ་ཕྲག་དགུ་དང་གཅིག་འདས་ཆེ། །ཕུང་པོ་རྙིང་པའི་ཟ་མ་ཏོག་སྤངས་ནས། །དག་པའི་
ཞིང་དུ་གཤགས་ལ་གསོལ་བ་འདེབས། །དེ་ཚེ་དཔའ་བོ་མཁའ་འགྲོའི་ལྷ་ཚོགས་ཀྱིས། །ལྷ་ཡི་རོལ་མོའི་སྒྲ་བསྒྲོགས་རིན་ཆེན་གྱི། །མེ་ཏོག་ཆར་ཕབ་ནམ་མཁའ་དབང་པོའི་གཞུས། །རྟག་
ཏུ་ཁྱབ་པར་མཛད་ལ་གསོལ་བ་འདེབས། །ཉིད་ཀྱི་ཕུང་ཁམས་སྐྱེ་མཆེད་མ་ལུས་པ། །ངེས་པར་ལྷ་དང་ལྷ་མོའི་རང་བཞིན་ཞེས། །སྐུ་གདུང་ལྷ་སྐུ་རིང་བསྲེལ་བྱུར་བུར་གྱུར། །གཞན་དོན་མཐར་
ཕྱིན་ཁྱེད་ལ་གསོལ་བ་འདེབས། །མགོན་ཁྱོད་ཡོན་ཏན་རྒྱ་མཚོ་ཆེན་པོ་ལས། །ཆུ་ཐིགས་ཙམ་ཞིག་བརྗོད་པས་བདག་ཅག་རྣམས། །རྗེ་བཙུན་བླ་མ་ཁྱོད་དང་མི་འབྲལ་བར། །ཁྱོད་གསུང་བདུད་རྩིས་
འཚོ་བར་བྱིན་གྱིས་རློབས། །རྙད་དཀའ་འཇིག་པར་སླ་བའི་དལ་འབྱོར་འདི། །ཡིད་བཞིན་ནོར་ལྟར་མཆོག་ཏུ་གཅེས་པའི་བློས། །དོན་མེད་ཆོས་བརྒྱད་བྱ་བས་མི་གཡེལ་བར། །རྟག་ཏུ་སྙིང་པོ་ལེན་པར་
བྱིན་གྱིས་རློབས། །འཁོར་བའི་གནས་ཀུན་མེ་འོ་བས་ལྟར་མཐོང་ཞིང། །འགྲོ་ཀུན་དྲིན་ཅན་ཕ་མར་ཤེས་གྱུར་ནས། །བཅོས་མིན་བྱམས་དང་སྙིང་རྗེས་ཡིད་དྲངས་ཏེ། །བྱང་ཆུབ་སེམས་གཉིས་འབྱོངས་

[092B] །རྒྱལ་བའི་བཀའ་དང་དགོངས་འགྲེལ་མ་ལུས་པ། །གདམས་པའི་མཆོག་ཏུ་ཤར་ནས་དེ་ཡི་དོན། །རྩེ་གཅིག་ཉིད་དུ་ཉམས་སུ་བླངས་པ་ལས། །རང་གཞན་དོན་གཉིས་འགྲུབ་པར་
བྱིན་གྱིས་རླེབས། །བྱང་ཆུབ་སེམས་དང་འཁྲུལ་མེད་ལྟ་བ་དང། །གསང་ཆེན་ལམ་གྱི་
[#DATA INCOMPLETE HERE]
ཤོག་ཅེས་དཔལ་ལྡན་བླ་མ་དམ་པ་མཁས་གྲུབ་ཆོས་ཀྱི་རྒྱལ་པོ་ནོར་བཟང་རྒྱ་མཚོའི་ཞལ་སྔ་ནས་ཀྱི་རྣམ་པར་ཐར་པ་མདོ་ཙམ་དུ་བརྗོད་པའི་སྒོ་ནས་གསོལ་བ་འདེབས་པ་དངོས་གྲུབ་གཉིས་ཀྱི་
བང་མཛོད་ཅེས་བྱ་བ་འདི་ནི་ས་སྐྱོང་ཆོས་ཀྱི་སྤྱན་ལྡན་ནོར་འཛིན་ཆོས་རྒྱལ་གྱི་བཀས་ལེགས་པར་བསྐུལ་ཞིང། ཆ་མལ་ནས་ནང་པ་དག་གི་དོན་གྲུབ་པས་བསྐུལ་བ་དང་ཁྱད་པར་རང་གི་དད་པས་ཀུན་

[093A]༄༅། །ནས་བསླང་སྟེ། རྗེ་བཙུན་བླ་མ་དེ་ཉིད་ཀྱི་ཞབས་རྡུལ་སྤྱི་བོར་ལེན་པ་ཆོས་སྨྲ་བའི་བཙུན་པ་དགེ་འདུན་རྒྱ་མཚོའི་དཔལ་གྱིས་འོལ་ཁ་སྟག་རྩེའི་ཕོ་བྲང་དུ་ཉེ་བར་སྦྱར་བའོ།། །།
ཐུགས་རྗེའི་བདག་ཉིད་སྤྱན་རས་གཟིགས་དབང་ཞེས། །རབ་འབྱམས་རྒྱལ་བའི་འབྱུང་གནས་གང་དེ་ཉིད། །སླར་ཡང་གདུལ་བྱའི་དོན་དུ་གངས་ཅན་འདིར། །མི་ཡི་གཟུགས་སུ་སྤྲུལ་ལ་བསྟོད་པར་
བགྱི༑ ༑ཕན་བདེའི་འབྱུང་གནས་རྫོགས་པའི་སངས་རྒྱས་ཀྱི། །བསྟན་འཛིན་དགེ་འདུན་འདུས་པ་རྒྱ་མཚོ་ཡི། །གཙུག་རྒྱན་ཤཱཀྱའི་གདུང་འཚོ་བ་ཆོས་ཀྱི་རྗེ། །རྗེ་བཙུན་བླ་མ་མཆོག་ལ་གསོལ་བ་འདེབས།།
མཁྱེན་རབ་དབང་ཕྱུག་འཇམ་དབྱངས་གཞོན་ནུ་གང། །མཐེན་མཐིང་རལ་བའི་ཁུར་གྱིས་རབ་བརྗིད་པ། །ངུར་སྨྲིག་ཟློས་གར་གསར་པར་བཞེངས་པ་ཡི། །ཀུན་མཁྱེན་བླ་མ་མཆོག་ལ་གསོལ་བ་འདེབས། །
བྱང་ཆུབ་ཐུགས་ལ་བསྐལ་པར་རབ་གོམས་པས། །བདག་འཛིན་སྤོང་ཞིང་གཞན་དོན་སྒྲུབ་པ་ལ། །དམྱལ་མེ་བཟོད་དཀའ་པད་རྫིང་ལྟར་དགོངས་པའི། །རྒྱལ་སྲས་བླ་མ་མཆོག་ལ་གསོལ་བ་
འདེབས། །སྐུ་གསུང་ཐུགས་ཀྱི་བཀོད་པ་དཔག་མེད་ཀྱི། །སྒྱུ་འཕྲུལ་དྲ་བའི་རྣམ་རོལ་དུ་མ་དག་སྐལ་མཉམ་ཉིད་དུ་འགྲོ་ལ་སྟོན་མཁས་པ། །མཚུངས་མེད་བླ་མ་མཆོག་ལ་གསོལ་བ་འདེབས། །

[093B] །ལེགས་པར་འབྱེད་ལ་དཔེ་བྲལ་ཆུ་ཤེལ་གྱི། །འཕྲིན་ལས་འོད་དཀར་འགྲོ་ལ་གསལ་བ་ཅན། །སྨྲ་བའི་ཟླ་བ་མཆོག་ལ་གསོལ་བ་འདེབས། །རྒྱ་ཆེན་ལུང་
གི་ཆུ་འཛིན་རབ་དཀྲིགས་ནས། །དྲི་མེད་རིགས་པའི་འབྲུག་སྟོང་ཆེར་བསྒྲགས་པས། །གཞན་སྡེ་ལག་པའི་གཉིད་ལས་སློང་མཁས་པ། །ཕས་རྒོལ་འཇོམས་པའི་མཆོག་ལ་གསོལ་བ་འདེབས། །གང་གི་
ལྗགས་བཟང་པད་མཚོ་རབ་ཡངས་པ། །དབྱངས་ཅན་དང་མོ་རྩེ་བ་ལས་བྱུང་བའི། །སྐྱེ་རྒུའི་རྣ་བའི་བཅུད་ལེན་སྙན་ངག་སྒྲས། །ས་གསུམ་འགེངས་པའི་མཆོག་ལ་གསོལ་བ་འདེབས། །འཛམ་
གླིང་སྐྱེ་བོ་ཀུན་གྱིས་ཕྱག་བྱས་ཤིང། །དགེ་བའི་བཤེས་དང་ས་སྐྱོང་ཚོགས་དག་གི་ཡན་ལག་མཆོག་གིས་ཞབས་རྡུལ་གུས་བསྟེན་པའི། །འགྲོ་བའི་བླ་མ་མཆོག་ལ་གསོལ་བ་འདེབས། །ཁྲིཾས་
བརྒྱ་དུ་ཀཱུམ་ལ་ཡི་གོས་བཟང་མཛེས། །རླབས་ཆེན་སྤྱོད་པའི་མིག་འཕྲུལ་བརྒྱ་ཕྲག་འགྱེད། །གཡོ་མེད་རྡོ་རྗེ་གསུམ་གྱིས་རབ་བརྒྱན་པ། །དཔལ་མགོན་བླ་མ་མཆོག་ལ་གསོལ་བ་འདེབས། །དེ་ལྟར་
བསྟོད་པའི་དག་བས་བདག་ཅག་ཀུན། །ཁྱོད་ཞབས་ཐུགས་རྗེའི་ལྕགས་ཀྱུས་ཉེར་བཟུང་ནས། །དགའ་ལྡན་གནས་སུ་ཐེག་མཆོག་བདུད་རྩི་ལ། །རྫོགས་པར་སྤྱོད་པའི་སྐལ་བ་ཐབ་གྱུར་ཅིག། །ཁྱེད་ཀྱི་

[094A]༄༅། །ཡོན་ཏན་མཁའ་ལྟར་རྒྱ་ཆེ་བ། །བློ་ཆེན་རྣམས་ཀྱིས་གཞལ་བར་མི་དཔྱོད་མོད། །འོན་ཀྱང་བསྟོད་ཚིག་ཆུ་ཡི་ཟེགས་མ་ནི། །དད་པའི་རྒྱ་མཚོ་ལུད་པས་འཐོར་བ་ལགས། །གྲུབ་པའི་
དབང་ཕྱུག་དཔལ་ལྡན་བླ་མ་དང། །བསླུ་བ་མད་པའི་སྐྱབས་གནས་དཀོན་མཆོག་གསུམ། །མཐུ་ལྡན་སྲུང་མ་གནས་གསུམ་མཁའ་འགྲོའི་ཆོགས། །དབྱེར་མེད་ཞབས་ཀྱི་པད་མོའི་བཀའ་དྲ་ནི་
དང༑ ༑སྲས་བཅས་རྒྱལ་བའི་རྣམ་དཀར་དགེ་ཚོགས་བཅས། །ཚུལ་བཞིན་སྒྲུབ་ལ་འདུན་པའི་བསམ་པ་ཡིས། །ཐུབ་བསྟན་རྒྱ་མཚོའི་དཔལ་དུ་ཡུན་རིང་དུ། །གནས་ཤིང་འཕྲིན་ལས་ཕྱོགས་
བཅུར་རྒྱས་པར་ཤོག་མཁས་གྲུབ་ནོར་བཟང་རྒྱ་མཚོས་མཛད་པའོ།། །།ཨོཾ་སྭ་སྟི། རབ་དཀར་དགེ་ཚོགས་སྟོང་གིས་བསྐྲུན་པའི་སྐུ། །འདུན་ལྡན་རྒྱ་མཚོའི་རེ་བ་སྐོང་བའི་གསུང།།
དཔལ་ལྡན་ཤེས་བྱ་མ་ལུས་གསལ་བའི་ཐུགས། །འཕྲིན་ལས་བཟང་པོ་རྟག་ཏུ་རྒྱལ་གྱུར་ཅིག་གཞོན་ནུ་ཉིད་ནས་ལྷ་དང་བླ་མ་ཡིས། །བྱིན་གྱིས་བརླབས་པའི་སྣང་བ་རབ་རྒྱས་ཤིང། །གསུང་
རབ་ཀློག་དང་ཡི་གེའི་གཙུག་ལག་སོགས། །མ་བསླབས་པར་ཡང་མཐའ་དག་ཐུགས་སུ་ཆུད། །ཚེ་རབས་མང་པོར་མཁས་པར་རབ་སྤྱངས་པས། །སྐྱེས་ཙམ་ཉིད་ནས་སྡེབ་ལེགས་སྙན་ངག་གི་མེ་ཏོག་

[094B] །དབྱངས་ཅན་བཞད་པའི་རྡོ་རྗེ་རྒྱལ་གྱུར་ཅིག་ཐུབ་པའི་བསྟན་པ་འཆི་མེད་སྐྱེད་ཚལ་དུ། །ཚངས་སྤྱོད་སྦྲང་རྩིའི་ཆང་གིས་མྱོས་པ་ཁྱོད། །འདུལ་བ་འབུམ་སྡེ་མགྲིན་
པའི་རྒྱུད་མང་སྒྲས། །བློ་གསལ་རྣ་བའི་བདུད་རྩི་འགྱེད་ལ་མཁས། །མདོ་སྔགས་གཞུང་ལུགས་སྟོང་གི་ནམ་མཁའ་ལ། །བློ་གྲོས་དཀྱིལ་འཁོར་ཐོགས་པ་མ་མཆིས་ཤིང། །རྒྱ་ཆེན་བཤད་པའི་
འོད་ཟེར་འབུམ་ཕྲག་གིས། །རྣམ་མང་ཤེས་བྱའི་ཁྱོན་ཀུན་ཅིག་ཅར་གསལ། །མང་དུ་ཐོས་པའི་རལ་ཁུར་ཅི་ཡང་འཛིན། །དངོས་སྟོབས་རིགས་པའི་སྦར་ཁྱིམ་རྣམ་པར་གཡོ། །སྙན་ངག་རྩོམ་པའི་
གད་རྒྱངས་མཐོན་པོ་ཅན། །ཐུབ་བསྟན་གངས་རི་སྐྱོང་བ་ཁྱོད་ཉིད་ལགས། །རྟག་ཏུ་འགྲོ་ལ་བརྩེ་བའི་བྱང་ཆུབ་སེམས། །རླབས་ཆེན་སྤྱོད་པའི་འོད་དཀར་སྟོང་འཕྲོ་བ། །ཁྱོད་ཐུགས་མཁའ་དབྱིངས་མཛེས་
པའི་ལང་ཚོ་ལ། །གསལ་བར་འགྲོགས་པའི་མཛེས་སྤུག་ཅི་ཡང་འཛིན། །རྣམ་དཔྱོད་འགྲན་ཟླ་མེད་པའི་དེད་དཔོན་གྱིས། །རྒྱུད་སྡེ་རྒྱ་མཚོའི་ཁྱོན་ལ་དབང་སྒྱུར་ཞིང། །རིམ་གཉིས་དབང་གི་རྒྱལ་པོའི་
ཅོད་པན་གྱིས། །བསླབ་གསུམ་རིན་ཆེན་གདེངས་ཀ་མཆོག་ཏུ་མཛེས། །བཤད་དང་སྒྲུབ་པའི་དཔུང་པའི་ཀ་བ་ཡིས། །བདེ་གཤེགས་བསྟན་པའི་ས་ཆེན་འདེགས་མཁས་པ། །ཁྱོད་ཀྱི་འཕྲིན་ལས་རྒྱུན་ཆད་

[095A]༄༅། །མེད་པའི་འོད། །བློ་བཟང་བསྟན་པའི་པད་ཚལ་བཞད་པའི་གཉེན། །མཐོང་དང་ཐོས་དང་དྲན་དང་རེག་པས་ཀྱང། །མཐའ་དག་སྐྱེ་བོའི་ཚོགས་ལ་སྐལ་བཟང་སྩོལ། །དགའ་ལྡན་ལྷ་
བརྒྱའི་ཕོ་བྲང་ཉམས་དགའ་བར། །འགྲོ་ཀུན་འདྲེན་མཛད་ཁྱོད་ལ་ཕྱག་འཚལ་ལོ། །དེ་ལྟར་བསྟོད་པའི་དགེ་བ་དཔག་མེད་ཀྱིས། །མཚོན་པའི་རྣམ་དཀར་ཕུང་པོ་ཅི་མཆིས་པ། །གཅིག་ཏུ་བསྡོམས་པ་དེ་
ཡང་དགེ་བའི་བཤེས། །ཁྱོད་ཀྱིས་རྗེས་སུ་འཛིན་པའི་རྒྱུར་གྱུར་ཅིག་རྗེ་བཙུན་བླ་མའི་སྐུ་ཚེ་རབ་བརྟན་ཅིང། །རྣམ་དཀར་འཕྲིན་ལས་ཕྱོགས་བཅུར་རྒྱས་པ་དང། །བློ་བཟང་བསྟན་པའི་སྒྲོན་མེ་ས་གསུམ་
གྱི༑ ༑འགྲོ་བའི་མུན་སེལ་རྟག་ཏུ་གནས་གྱུར་ཅིག་རང་གིས་རང་ལ་བསྟོད་པ་ནི། །རིགས་པ་མིན་ཡང་རིགས་སོ་ཞེས། །ནན་གྱིས་བསྐུལ་བའི་ནན་ཚིག་ངོར། །སྨྲས་ལ་མཁས་རྣམས་བཟོད་པར་
མཛོད། །ཅེས་པ་འདི་ཡང་རྗེ་ཉིད་ཀྱིས་མཛད་པའོ།། །།རྨད་བྱུང་དགེ་ཚོགས་དུ་མས་བསྐྲུན་པའི་སྐུ། །བསྟན་ལ་འདུན་པའི་ར་བ་སྐོང་བའི་གསུང། །མཁྱེན་བརྩེའི་རྒྱ་མཚོ་གཏིང་མཐའ་མེད་
པའི་ཐུགས། །རྗེ་བཙུན་ཐུགས་རྗེའི་གཏེར་ལ་གསོལ་བ་འདེབས། །སྤྲོས་བྲལ་ཆོས་སྐུའི་ནམ་མཁའ་ཡངས་པ་ལ། །སྣ་ཚོགས་གཟུགས་སྐུའི་ཆུ་འཛིན་འཁྲིགས་པ་ལས། །ཕུལ་བྱུང་མཛད་པའི་གྲུ་

[095B] །ཕན་བདེའི་ལོ་ཏོག་སྐྲུན་ལ་གསོལ་བ་འདེབས། །སྒྲོ་འདེབས་བཅད་ཕྱིད་བདེན་གཉིས་ཅིག་ཅར་གཟིགས། །རྣམ་དག་ལམ་ལ་གདུལ་བྱ་ཐབས་ཀྱིས་འདྲེན། །སྐུ་གསུམ་འབྲས་
བུའི་གནས་ལ་འགོད་མཛད་པ། །དོན་གྱི་འབྱུང་གནས་ཁྱེད་ལ་གསོལ་བ་འདེབས། །ཁྱོད་ནི་སྔོན་ཆོ་ཁ་བ་ཅན་ལྗོངས་འདིར། །ཆོས་རྒྱལ་མི་དབང་དུ་མར་སྐུ་སྤྲུལ་ནས། །དམ་ཆོས་དབུ་བརྙས་སྲོལ་བཏོད་དར་
རྒྱས་མཛད། །ཐུབ་བསྟན་གསལ་མཛད་ཁྱད་ལ་གསོལ་བ་འདེབས། །དེ་ནས་ལྷ་ཆོས་བདུན་ལྡན་བཀའ་གདམས་ཀྱི། །རྣམ་ཐར་གཙང་མའི་བསྟན་པ་སྤེལ་བའི་ཕྱིར། །ཨ་ཏི་ཤ་ཡི་སྲས་ཀྱི་ཐུ་བོ་པ། །རྒྱལ་
བའི་འབྱུང་གནས་ཞབས་ལ་གསོལ་བ་འདེབས། །དེ་ཡི་རྣམ་སྤྲུལ་བསམ་གྱིས་མི་ཁྱད་ཅིང། །བློ་བཟང་བསྟན་ལ་མཁས་པའི་ཚུལ་འཛིན་པ། །ཐུབ་དབང་བསྟན་པའི་སྒྲོན་མེ་དགེ་འདུན་གྲུབ། །ཐར་
ལམ་སྟོན་མཇད་ཁྱོད་ལ་གསོལ་བ་འདེབས། །མགོན་ཁྱོད་ཞིང་འདིར་གདུལ་བྱ་མ་རྫོགས་པར། །གངས་ཅན་མགོན་པོ་དགེ་འདུན་རྒྱ་མཚོ་ཞེས། །འཇིག་རྟེན་དབང་ཕྱུག་ཐུགས་ཀྱི་རྣམ་སྤྲུལ་དུ། །ས་
སྟེང་གྲགས་པས་ཁྱབ་ལ་གསོལ་བ་འདེབས། །རྗེ་བཙུན་བླ་མ་སྤྱན་རས་གཟིགས་དབང་ལ། །ཡིད་ཆེས་དད་པས་གསོལ་བ་བཏབ་པའི་མཐུས། །བྱང་ཆུབ་སེམས་དང་ནམ་ཡང་མི་འབྲལ་ཞིང། །རྒྱལ་

[096A]༄༅། །སྲས་སྤྱོད་པས་འགྲོ་བ་འདྲེན་གྱུར་ཅིག་བསྟན་པའི་གཉེན་གྱུར་རྒྱལ་སྲས་མཐུ་ཆེན་ཐོབ། །བསྟན་སྲུང་རྒྱ་མཚོའི་ཚོགས་དང་བཅས་པས་ཀྱང། །མགོན་པོ་འདི་ཡི་མི་ཕྱེད་རྡོ་རྗེའི་སྐུ། །
རི་དབང་ལྟ་བུར་བརྟན་པར་མཛད་དུ་གསོལ། །སྐྱེ་བ་ཀུན་ཏུ་ཡང་དག་བླ་མ་དང། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་
ཐོབ་ཤོག་ །།མཆོག་ཏུ་ཟབ་ཅིང་རྒྱ་ཆེའི་མཁྱེན་པ་ཅན། །ལྷག་པའི་ལྷ་ཡིས་རྗེས་བཟུང་གྲུབ་པ་བརྙེས། །རྨད་བྱུང་འཕྲིན་ལས་འོད་ཟེར་སྟོང་ལྡན་པ། །བཤེས་གཉེན་བཟང་པོ་རྟག་ཏུ་
རྒྱལ་གྱུར་ཅིག་ཕུན་ཚོགས་ཡོན་ཏན་ཀུན་གྱི་གཞིར་གྱུར་པ། །དད་པའི་ས་ཆེན་རབ་ཏུ་བརྟན་གྱུར་ཅིག། །བསླབ་གསུམ་འཆི་མེད་བདུད་རྩིས་ཁྱོད་ཐུགས་ཀྱི། །བུམ་བཟང་ཡོངས་སུ་གཏམས་ལ་
ཕྱག་འཚལ་ལོ། །སྟོབས་ཆེན་བཤད་དང་སྒྲུབ་པའི་གྱད་ཟུང་གིས། །ཕན་བདེའི་ནོར་བུས་ཡོངས་སུ་གང་གྱུར་པའི། །བདེ་གཤེགས་བསྟན་པའི་ཤིང་རྟ་ལེགས་དྲངས་ཏེ། །འགྲོ་བློའི་རྒུད་པ་ཀུན་སེལ་དེ་
ལ་འདུད། །མཁྱེན་པའི་མཁའ་ལ་གཞུང་ལུགས་ཆུ་འཛིན་འཁྲིགས། །ལུང་དང་རིགས་པའི་འབྲུག་གི་གད་རྒྱངས་ཅན། །གདུལ་བྱའི་འཛིན་མར་ལེགས་པར་བཤད་པའི་ཆར། །དུས་སུ་འབེབས་

[096B] །སྐྱབས་གསུམ་གཙུག་གི་རྒྱན་དུ་གུས་པས་འཇིན། །ཐེག་གསུམ་ཆོས་ཀྱི་དེ་ཉིད་འབྱེད་ལ་མཁས། །སྲིད་གསུམ་འགྲོ་བའི་གཙུག་གི་རྒྱན་ཁྱོད་ལ། །སྒོ་གསུམ་གུས་
པའི་ཡིད་ཀྱིས་ཕྱག་འཚལ་ལོ། །དེ་ལྟར་བསྟོད་པའི་དགེ་བས་འགྲོ་བ་ཀུན། །ཡོངས་དག་དགེ་བའི་བཤེས་ཀྱིས་རྗེས་བཟུང་སྟེ། །རྒྱལ་བ་ཀུན་གྱི་ལུང་རྟོགས་དམ་པའི་ཆོས། །མ་ལུས་འཛིན་ལ་འཇམ་
པའི་དབྱངས་གྱུར་ཅིག། །ཅེས་པ་འདི་ནི་བླ་མ་ད་ཉིད་ལ་དད་པ་དང་ལྡན་པའི་སློབ་དཔོན་བསོད་ནམས་རྣམ་རྒྱལ་ཞེས་བྱ་བས་བསྐུལ་བའི་དོར། བཙུན་པ་དགེ་འདུན་རྒྱ་མཚོ་དཔལ་བཟང་པོས་དཔལ་རྩེས་
ཐང་གི་ཆོས་གྲྭ་ཆེན་པོར་སྦྱར་བའོ།། །།སྔོན་བསགས་ལེགས་པར་སྤྱད་པའི་ནམ་མཁའ་ལ། །བློ་གྲོས་དཀྱིལ་འཁོར་རྒྱས་པའི་རི་བོང་ཅན། །འཕྲིན་ལས་བཟང་པོའི་འོད་དཀར་སྟོང་
འཕྲོ་བའི། །ཐུབ་བསྟན་ཀུན་དའི་གཉེན་ལ་གསོལ་བ་འདེབས། །དལ་དང་འབྱོར་པའི་དཔག་བསམ་རྐང་འཐུང་ནི། །ཕུན་ཚོགས་དུར་སྨྲིག་ལོ་འདབ་གསར་པས་གཡོགས། །སྤྱོད་ཚུལ་བཟང་པོའི་དྲི་
བཟང་གཡོ་བ་ཅན། །འདུལ་བ་འཛིན་པའི་ཞབས་ལ་གསོལ་བ་འདེབས། །འདི་ཕྱིའི་དངོས་གྲུབ་ཀུན་གྱི་རྩ་བ་མཆོག་རྨད་བྱུང་དམ་པའི་མགོན་གྱིས་དགྱེས་བཞིན་དུ། །རྗེས་བཟུང་ལེགས་བཤད་དུ་

[097A]༄༅། །མའི་དཔལ་གྱིས་འབྱོར། །ནོར་བཟང་དང་མཚུངས་ཁྱེད་ལ་གསོལ་བ་འདེབས། །རྒྱ་ཆེན་བཤད་བས་བློ་གསལ་དགའ་བ་སྐྱེད། །རིགས་ལམ་རྩོད་པས་ཕས་རྒོལ་ཟིལ་གྱིས་
གནོན། །སྡེ་བ་ལེགས་རྩོམ་པས་མཁས་པའི་ཡིད་འཕྲོག་པ། །སྨྲ་བའི་དབང་པོའི་ཞབས་ལ་གསོལ་བ་འདེབས། །དེ་ལྟར་བསྔགས་འོས་བཤེས་གཉེན་དམ་པ་ཡིས། །བརྩེ་བས་སེམས་ཅན་རྣཾས་
ལ་གཟིགས་པ་དང། །འཕྲིན་ལས་ཡར་ངོའི་ཟླ་ལྟར་གོང་འཕེལ་ཞིང། །བཤད་སྒྲུབ་བསྟན་པ་ཕྱོགས་བཅུར་རྒྱས་པར་ཤོག་ཅེས་དྲུང་ཆེན་ལགས་པ་བཟང་པོ་ལ་བསྟོད་པའི་ཚིགས་སུ་བཅད་པ་
འདི་དེ་ཉིད་ཀྱི་ཞལ་སློབ་འགས་བསྐུལ་བའི་ངོར་ཆོས་སྨྲ་བའི་བཙུན་པ་དགེ་བཙུན་རྒྱ་མཚོ་དཔལ་བཟང་པོས་སྦྱར་བའོ།། །།རྒྱ་ཆེན་བསོད་ནམས་མཆོག་གིས་བསྐྲུན་པའི་སྐུ། །
ལེགས་བཤད་ཆོས་ཀྱི་སྒྲ་དབྱངས་སྒྲོག་པའི་གསུང། །ཤེས་བྱ་མ་ལུས་ཐོགས་མེད་མཁྱེན་པའི་ཐུགས། །མཁས་གྲུབ་རྒྱ་མཚོའི་མགོན་ལ་གསོལ་བ་འདེབས། །དཔལ་ལྡན་ལེགས་སྤྱད་བསོད་
ནམས་ཆུ་གཏེར་ལས། །རབ་འཁྲུངས་ཡོན་ཏན་རྒྱ་མཚོའི་རླབས་འཕྲེང་ཅན། །དངོས་གྲུབ་ནོར་བུའི་ཚོགས་ཀྱིས་ཡོངས་གང་བའི། །ཡོངས་འཛིན་འདོད་དགུའི་འབྱུང་གནས་རྒྱལ་གྱུར་ཅིག་རྣམ་དག་ཚོཌ་

[097B] །ལུང་རྟེགས་བར་རིམ་ཆ་ཤས་ཡོངས་རྫོགས་ཤིང། །ཐུབ་བསྟན་གླིང་བཞིའི་དབུས་ན་ལྷམ་མེ་བ། །དཔལ་ལྡན་བླ་མས་འཛིན་དབང་པོར་འདུད། །མཚན་ལྡན་
ལུས་ཀྱི་ན་ཚོད་ཕྲ་མོ་ནས། །དྲི་བྲལ་ལྷག་བསམ་དཀྱིལ་འཁོར་རང་རྒྱས་ཤིང། །ངོ་མཚར་དག་པའི་སྣང་བརྙན་རི་དྭགས་གཟུགས། །གྲངས་མེད་གསལ་བར་ཤར་བ་ཁྱོད་ཕྱག་འཚལ། །འཚོཌ་
གཉིས་མངའ་ཐང་རྒྱས་པའི་བང་མཛོད་ནས། །ཕུལ་བྱུང་མཛད་པའི་བཻཌཱུ་དཀར་པོ་ནི། །ཡོངས་རྫོགས་བློ་བཟང་བསྟན་པའི་རྒྱལ་མཚན་རྩེར། །རབ་མཛེས་དབང་གི་རྒྱལ་པོ་ཁྱོད་ཕྱག་འཚལ། །
དྲི་མེད་མཁྱེན་པའི་འོད་སྟོང་རབ་རྒྱས་ཤིང། །སྐལ་ལྡན་བློ་གསལ་སྐྱེ་བོའི་ཚོགས་རྣམས་ལ། །རྣམ་གྲོལ་ལམ་བཟང་གསལ་བར་སྟོན་མཛད་པའི། །མཚུངས་མེད་བླ་མ་མཆོག་ལ་ཕྱག་འཚལ་
ལོ༑ ༑མཐོང་ཐོས་དྲན་པས་སྲིད་ཞིའི་རྒུད་པ་ཀུན། །ཉིང་ཞི་བླ་མེད་བདེ་ལ་འགོང་པའི་གཉེན། །ཟབ་རྒྱས་ལེགས་བཤད་ཆོས་ཀྱི་གྞྜཱིའི་དབྱངས། །རྒྱུན་མི་འཆད་པར་སྒྲོག་པ་ཁྱོད་ཕྱག་འཚལ། །
གང་གི་སྙིང་སྟོབས་དཔག་བསམ་ལྗོན་པ་ནི། །ཐུབ་བསྟན་ས་ཆེན་འདེགས་པའི་ཁུར་ཁྱེར་ཞིང། །མཁྱེན་བརྩེའི་གྲིབ་བསིལ་ཡོངས་སུ་རྒྱས་པ་ཡིས། །འགྲོ་བའི་གདུང་བ་སེལ་ལ་ཕྱག་འཚལ་ལོ། །

[098A]༄༅། །དཔལ་ལྡན་མར་མེ་མཛད་དང་འགྲོ་བའི་མགོན། །འཇམ་དཔལ་སྙིང་པོས་རྗེས་བཟུང་གྲུབ་པ་བརྙེས། །མཐའ་ཡས་འགྲོ་བ་ཀུན་གྱི་ཉེར་འཚོ་མཆོག་སྐྱབས་གནས་ཀུན་
འདུས་ཁྱོད་ལ་ཕྱག་འཚལ་ལོ། །ཉི་ཟླ་ལྟ་བུར་མཁྱེན་པའི་སྤྱན་ཡངས་ཤིང༑ ༑རྒྱ་མཚོ་ལྟ་བུར་ཟབ་པའི་ཐུགས་མངའ་བ། །ནམ་མཁའ་ལྟ་བུར་མཛད་འཕྲིན་ཀུན་ལ་ཁྱབ། །ཟླ་མེད་སྐྱབས་
གྱུར་ཁྱོད་ལ་ཕྱག་འཚལ་ལོ། །དེ་ལྟར་བསྟོད་པའི་དགེ་ཚོགས་མཐའ་ཡས་པས། །དངོས་གྲུབ་འབྱུང་གནས་ཐེག་མཆོག་བཤེས་གཉེན་གྱིས། །དགྱེས་བཞིན་རྗེས་སུ་བཟུང་སྟེ་དམ་ཆོས་
ཀུན༑ ༑ཚུལ་བཞིན་སྒྲུབ་པའི་བརྩོན་པ་མཐར་ཕྱིན་ཤོག་བླ་མ་ལྷར་བཅས་རྣམས་ཀྱི་བྱིན་རླབས་དང། །འགྲོ་འདིའི་ལེགས་སྤྱད་གཅིག་ཏུ་བསྡོམས་པའི་མཐུས། །གངས་ཅན་ཕན་བདེའི་
བསོད་ནམས་ཉེར་འཚོ་མཆོག་ཐུབ་བསྟན་རྒྱ་མཚོར་མི་གཡོ་ཞབས་བརྟན་ཤོག་རྒྱལ་བ་ཀུན་གྱི་མཁྱེན་བརྩེའི་ཆུ་ཀླུང་ཀུན། །གང་དུ་འཁྱིལ་བ་ཡོན་ཏན་ནོར་བུའི་གཏེར། །འཕྲིན་ལས་
གཏིང་མཐའ་ཡངས་པའི་རྒྱ་མཚོ་ཆེ། །རྗེ་བཙུན་གངས་ཅན་མགོན་པོར་གསོལ་བ་འདེབས།། །།རང་གིས་རང་ལ་བསྟོད་པར་མི་འོས་ཀྱང་དོན་གཉེར་ཅན་མང་པོས་བསྐུལ་བའི་ངོར་

[098B] །།ན་མོ་ལེ་ཀེ་ཤྭ་རཱ་ཡ། རྗེ་བཙུན་བླ་མ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་
མཆོག་གི་སྤྲུལ་པའི་སྐུ་རིན་པོ་ཆེ་ལ་བསྟོད་པ་དབྱངས་ཅན་ཕང་འགྲོའི་སྒྲ་དབྱངས་ཞེས་བྱ་བ་འཇིག་རྟེན་དབང་ཕྱུག་ཐུགས་རྗེ་ཆེན་པོ་ལ་ཕྱག་འཚལ་ལོ། །དཔག་ཡས་བསོད་ནམས་སྐལ་ལྡན་ཤིང་རྟ་
འབུམ། །ལེགས་འདུས་རྒྱ་མཚོའི་ཀློང་ལས་རབ་བསྐྲུན་ཞིང། །འགྲོ་ལ་དགོས་འདོད་མ་ལུས་སྟེར་བའི་དཔལ། །འཕྲིན་ལས་བཟང་པོ་སྲིད་མཐར་རྒྱལ་གྱུར་ཅིག་རབ་འབྱམས་རྒྱལ་བའི་ལེགས་བྲིས་
མ་ལུས་པའི། །མཁྱེན་བརྩེ་མཛེས་དགུའི་ཚོགས་ཀུན་རབ་བསྡུས་ཏེ། །འགྲོ་འདིའི་ལེགས་སྤྱད་མཁའ་ལ་རྟག་འཆང་བའི། །འདྲེན་མཆོག་རྒྱལ་བའི་ཉི་མ་ཁྱོད་ལ་བསྟོད། །དཔག་མེད་བསྐལ་ནས་
བགྲང་ཡས་འགྲོ་འདིའི་ཕྱིར། །རྒྱལ་སྲས་སྤྱོད་པ་བསླབས་པའི་ཟླ་བ་ནི། །རང་བདེར་གཉེར་བའི་རི་དྭགས་མི་འཛིན་ཞིང། །ཞུམ་པའི་དྲི་ནི་གཞར་ཡང་སྤངས་པ་ལགས། །སྐུ་ཚེ་དུ་མར་མཁས་པའི་གངས་
རི་ལ༑ ༑གནས་བཅས་བལྟམས་པའི་མོད་ནས་མགྲིན་ཡངས་པོར། །དབྱངས་ཅན་ལེགས་ཆགས་སྙན་དང་གས་གངྒླའི་རྒྱུན། །སྐྱུག་མཁས་ཛ་ཧུ་གསར་པ་ཁྱོད་ལས་སུ། །ཁྱེད་སྐུའི་འདབ་བརྒྱ་ཡུམ་གྱི་

[099A]༄༅། །སྐྱེད་ཚལ་ལས། །ལེགས་འོངས་འཁོར་བའི་ཕུན་ཚོགས་རྡུལ་སྤངས་ཏེ། །ཚངས་སྤྱོད་ཟིལ་དངར་གྱིས་གཏམས་འགྲོ་བ་ཡི། །བུང་བའི་གཉེན་ནི་ཁྱོད་ལས་གཞན་མ་མཆིས། །གཞོན་
ནུ་ཉིད་ནས་རྨད་བྱུང་རྣམ་དཔྱོད་ཀྱིས། །མཁས་རློམ་སྦྱངས་པས་དྲེགས་པ་མ་གཉིས་པའི། །སྙེམས་པའི་མཚོ་བ་ཕྱུང་ཚེ་ཀཱརྟི་ཀ་གར་མཁན་གཞོན་དབང་ཟོལ་གྱིས་མཐོ་རིས་སོང། །ཐུབ་བསྟན་
ལང་ཚོར་ཆགས་པའི་མཁྱེན་སྤྱན་སྟོང། །མདོ་རྒྱུད་གནད་དོན་ཕྲ་ཞིང་ཕྲ་བ་ཀུན། །གསལ་བར་གཟིགས་ཚེ་སྤྲིན་ལ་ཞོན་པའི་མིག་མཐོ་རིས་དབང་མོར་ལྟ་བའི་རྫུ་ལས་ཅི། །ཀུན་ཕྱོགས་དབང་
སེམས་ལྡན་རབ་རྟོག་གི་ཕུལ་བྱུང་པོ་བརྒྱ་ཡིས་མ་བཀྲུས་ཤིང། །འཆི་མེད་དར་བཟང་ཀུན་གྱིས་མ་ཕྱིས་པའི། །ཁྱོད་ཐུགས་བསླབ་གསུམ་ འཇིག་རྟེན་ན་རབ་ཏུ་གྲགས་པའི་རྒྱུ་བཟློག་ནས་ནང་གི་རྒྱུ་གཞན་ཅུང་ཟད་དང་བཅས་
པའི་སྲིད་པ་ཅན་གྱི་རྒྱན། དག་ལ་ཉེས་པའི་དྲི། །རྒྱལ་ཀུན་གྱིས་ཀྱང་གཟིགས་པ་གཞར་ཡང་ཅི། །ཁྱོད་ཀྱི་གསང་གསུམ་ཀུན་མཁྱེན་མཁྱེན་པས་ཀྱང། །དཔག་ནུས་མིན་པའི་ཡོན་ཏན་ཕུང་པོའི་ཁུར། །
རྣམ་པར་ལྕི་བས་གསར་ལྡན་དགའ་མའི་ལུས། །རྡུལ་བས་དལ་འགྲོའི་རྒྱུན་རྣམས་ཕྱུང་བ་ སེམས་མེད་རབ་རྟོག་བཞིན། །མཁྱེན་ཐེ་ཚོམ་ཕུལ་བྱུང། པས་ཤེས་བྱ་མ་ལུས་ཀུན་གཟིགས་ཤིང། །

[099B] །འདྲེན་མཆོག་ཁྱོད་དང་ཀུན་མཁྱེན་མུ་ནཱི་ནྡྲ། །གཅིག་ཏུ་འདྲེས་ཏེ་ཐ་དད་མཚོན་མ་ནུས། །ཁྱོད་གསུང་ལེགས་བཤད་ཛཱ་ཧུའི་བུ་མོའི་རྒྱུན། །བློ་ལྡན་གདུལ་
བྱའི་སྙིང་ལ་རབ་ཞུགས་ཚེ། །ཐོག་མེད་དུས་ནས་བསགས་པའི་ཉོན་མོངས་འདམ། །བསྐམས་པར་གྱུར་འདི་ངོ་མཚར་ཟླ་དང་བྲལ། །ཐུགས་རྗེའི་ཞགས་པས་སྐལ་ལྡན་ཀུན་འཆིང་ཞིང། །ཡེ་ཤེས་
རལ་གྲིས་མ་རིག་མགོ་བོ་འདྲལ། །ཚོགས་གཉིས་དཔུང་གིས་བདུད་སྡེ་ཀུན་འཇོམས་པས། །འདྲེན་མཆོག་ཁྱོད་ནི་བརྩེ་བ་ལྡན་པ་ཆོས་འགོག་པ། རྫུན། །རྒྱལ་གཞུང་མུ་མཐའ་བྲལ་བའི་ནོར་ལྡན་
ཀུན༑ ༑ཁྱོད་མཁྱེན་དང་ལ་གྱི་བདག་པོའི་གོམ་གཅིག་གིས། །བགྲེད་ཆ་ངལ་བརྒྱས་རིང་དུ་རབ་སྦྱངས་པའི། །མཁས་རློམ་དྲགས་པའི་སྟོབས་ལྡན་མ་བསྡུས་པའི་གཟུགས་ཅན། །ས་འོག་སོང། །རྒྱལ་ཐུན་
མ་ཡིན་པའི་དང། དང་རྒྱལ་པའི་སྲས་པོ་མཐའ་དག་གི། མཁྱེན་དང་བརྩེ་བའི་མཐའ་ལས་རབ་འདས་པའི། །ཁྱོད་ཀྱི་ཐུགས་རྗེའི་འགྲན་ཟླ་ཁྱོད་ཉིད་ལས། །བདེ་གཤེགས་མཁྱེན་པས་ཇི་ཙམ་དཔྱད་ཀྱང་ཅི། །བརྩོན་ས་
པས་བ་ཤ་བའི་ཉཾས་ལྡན། བགྲེད་དཀའི་དཀའ་བ་མ་སྤྱད་པར། །རྒྱུད་སྡེ་བེ་དར་ཡི་གླིང་ཕྱིན་ཏེ། །རིམ་གཉིས་དབང་གི་རྒྱལ་པོའི་རྒྱལ་མཚན་གྱིས། །འགྲོ་བའི་དོན་མཆོག་སྒྲུབ་པ་ཁྱོད་ལས་སུ། །རྒྱལ་བའི་

[100A]༄༅། །དབུས་ན་སྙིང་སྟོབས་ཟླ་མེད་པའི། །ཐུབ་པའི་དབང་པོས་ལེགས་བཟུང་ཞིང་གི་ལྷག་སྙིགས་མ་བས་ཀྱང་ཆེས་ཆེར་སྙིགས་དུས་འདིར། །ཐུབ་བསྟན་ཀུན་ནས་རྒྱས་མཛད་ཁྱོད་ཀྱི་ཟླ། །
ཉིན་བྱེད་འབུམ་གྱི་སྒྲོན་མ་དང་བཅས་ཏེ། །མིག་སྟོང་ཅན་གྱིས་སྲིད་གསུམ་བྱེ་བ་བརྒྱར། །སྟོང་ཕྲག་བསྐལ་པར་བཙལ་ཡང་རྙེད་པ་ན། །རིན་ཆེན་འབྱུང་གནས་ཞུགས་ཀྱི་ཕུང་པོར་འགྱུར། །ལུང་རྟོཌ་
ཡོན་ཏན་མཆོག་གི་ལུས་སྟོབས་རྒྱས། །བསླབ་གསུམ་དམར་སེར་ངལ་བའི་ཁུར་གྱིས་མཛེས། །རིགས་པའི་ང་རོ་སྲིད་གསུམ་གཡོ་བར་སྒྲོག་བློ་བཟང་བསྟན་པའི་ནགས་ཀླུང་ཆ་ཤས་གཟུཌ་ཅན་
སྐྱོང་བ་ཁྱེད། །ལྷར་བཅས་འཇིག་རྟེན་ཀུན་གྱི་སྤྱི་བོ་རུ། །ཞབས་སེན་ངལ་གསོ་མཛད་ལ་མཚར་དུ་ཅི། །མཐུ་ལྡན་སྲུང་མའི་ཚོགས་ཀྱི་ཅོད་པན་དུ། །ཁྱོད་གསུང་རྣམ་པར་ལྕི་འདི་ངོ་མཚར་རྨད། །
མཁྱེན་བརྩེའི་མངོན་གྱུར་འགོག་པ། བདག་ཉིད་ཉེས་པ་ཀུན་ལས་གྲོལ། །ཉོན་མོངས་འཁོར་བའི་འཇིགས་ལས་སྐྱོབ་པའི་མགོན། །ཟླ་མེད་འདྲེན་པའི་དབང་པོ་ཁྱོད་ཡོད་བཞིན། །ཕྱོགས་བཅུའི་རྒྱལ་ཀུན་
སྐྱབས་སུ་འབོད་པ་ཅི། །ཤེས་ཟུང་ལྡན་པར་མཆོད་པ་དང་བཞིའི་བར་ན་གནས་པའི་རྒྱན་ དེ་ལྟར་བ་འགོག་པ། བྱ་ཀུན་མཁྱེན་པའི་ལྷ་ལམ་ལས། །འགྲོ་ལ་རབ་བརྩེ་བརྩེ་བའི་ཀུན་ཕན་གྱིས། །གདུང་བ་ཀུན་འཕྲོག་

[100B] །འཕྲིན་ལས་རྒྱུན་མཆོག་མཆོག་ལྡན་ཁྱོད་ལ་འདུད། །འདི་ལྟར་བསྟོད་པའི་དགེ་ལེགས་ཉི་ཟེར་གྱིས། །ཁྱོད་ཐུགས་དགྱེས་པའི་པདྨ་ཁ་ཕྱེ་སྟེ། །གསུང་བཅུང་སྦྲང་རྩིས་མྱོས་པའི་རྐང་
དྲུག་པ། །འཕུར་ཞིང་ལྡིང་བས་ཆུ་མཐོངས་འགོག་པར་ཤོག་མཁྱེན་དང་ལྡན་པའི་གཟུགས་ཅན། བརྩེ་བའི་ཡལ་འདབ་རབ་ཡངས་ཤིང། །ཐུགས་རྗེའི་མ་ཏོག་འབྲས་བུ་ཕུན་ཚོགས་བའི༑ ༑དམ་
པ་ཁྱོད་ཀྱི་གྲིབ་བསིལ་ཉམས་དགའ་བར། །སྐྱེ་བ་ཀུན་ཏུ་ངལ་གསོ་བགྱིད་པར་ཤོག་དམིགས་བྲལ་བརྩེ་བའི་གཏིང་མཐའ་མི་མངོན་ཞིང། །རང་བདེ་འདོད་པའི་སྤྲུལ་ངན་འགྲོགས་སྤངས་ཏེ། །
བྱང་ཆུབ་སེམས་མཆོག་རིན་ཆེན་གྱིས་གང་བས། །འགྲོ་ལ་དགོས་འདོད་སྟེར་བའི་སྔོན་མེད་གཟུགས་ཅན། རྒྱ་མཚོར་ཤོག་ཚེ་རབས་ཀུན་ཏུ་ཐུགས་རྗེའི་གངས་རི་ལ། །གནས་བཅས་ཁྱོད་
ཞབས་ཟླ་བའི་གཙུག་རྒྱན་དང། །འབྲལ་མེད་བློ་གྲོས་རལ་པའི་ནགས་ཀླུང་དུ། །གསུང་ཟབ་གངྒཱ་རྟག་ཏུ་འཛིན་པར་ཤོག་མདོ་དང་རྒྱུད་སྡེའི་རྒྱ་མཚོ་ལེགས་བསྲུབས་པའི། །འཁྲུལ་བྲལ་ཟབ་
མོའི་གནད་ཀྱི་བདུད་རྩིའི་གཏེར། །ལེགས་པར་རྙེད་ཅིང་མ་ལུས་ཁོང་བསྡུས་པས། །ཟག་མེད་བདེ་ཆེན་རོ་ཡིས་ཚོམ་པར་ཤོག་གང་གི་ཞབས་སེན་འཁོར་ལོས་ཏོག་བྱས་ཤིང། །བློ་བཟང་རྒྱལ་

[101A]༄༅། །བའི་ཆོས་ཚུལ་རྗེ་བྲལ་གོས། །ཐུབ་བསྟན་ཁང་བཟང་རྩེལ་བསྒྲེང་འོས་པའི། །མི་ནུབ་བསྟན་པའི་རྒྱལ་མཚན་རྒྱལ་གྱུར་ཅིག། །ཁྱོད་ཞབས་རིན་ཆེན་དབང་གི་ལྡ་
ལྡོ་མཆོག་སྐབས་གསུམ་བདག་པོའི་བླར་ཡང་བྲེས་པ་དེས། །ས་འཛིན་དབང་པོ་དེ་དང་ལྷན་ཅིག་ཏུ། །སྲིད་པའི་མཐར་ཡང་གཡོ་བ་མེད་གྱུར་ཅིག་ཅེས་བྱ་བ་ལྷན་ཅིག་བརྗོད་པའི་ཤིས་བརྗོད། སྙིཌ་
དུས་ཀྱི་ཀུན་མཁྱེན་གཉིས་པ་མཆོག་གི་སྤྲུལ་པའི་སྐུ་རིན་པོ་ཆེ་བསོད་ནམས་རྒྱ་མཚོ་དཔལ་བཟང་པོའི་ཞལ་སྔ་ནས་ལ་མདོ་ཙམ་ཞིག་བསྟོད་པའི་ཚིགས་སུ་བཅད་པ་དབྱངས་ཅན་ཕང་འགྲོའི་སྒྲ་དབྱངས་
ཞེས་བྱ་བ་འདི་ནི། རྗེ་ཉིད་ཀྱི་དྲུང་དུ་འབྲལ་བ་མེད་པར་བཞུགས་ཤིང། གསུང་རབ་མཐའ་དག་ལ་གཟིགས་བའི་སྤྱན་རས་གཉིས་པ་ལྟར་གྱུར་པ། །འཇིག་རྟེན་དབང་ཕྱུག་ཆོས་ཀྱི་རྒྱལ་པོའི་གདུང་བརྒྱུད་
དྲ་མ་མེད་པ་ལྷ་བཅུན་བསོད་ནམས་དཔལ་བཟང་པོའི་བཀའ་ནན་གྱིས་རིང་མོ་ནས་བསྐུལ་ཞིང། རང་ཉིད་ཀྱིས་ཀྱང་སྐུ་སྐྱེ་བ་ཟུང་དུ་ཞབས་རྡུལ་སྤྱི་པོས་བསྟེན་ཅིང་གསུང་གི་བདུད་རྩི་མང་དུ་མྱོང་བ་ལས་
མི་ཕྱེད་པའི་དད་པ་ཐོབ་པ་དག་གི་དབང་ཕྱུག་དབྱངས་ཅན་དབང་པོའི་སྡེ་མིང་གཞན་དགའ་ལྡན་པ་བཀྲ་ཤིས་རབ་བརྟན་གྱིས་བྱེ་རི་སྟག་རྩེའི་རྫོང་དུ་སྦྱར་བ་འདིས་ཀྱང་སྐྱེ་བ་དང་ཚེ་རབས་ཐམས་ཅད་དུ་རྗེས་

[101B] །།ན་མོ་གུ་རུ་མྙྫུ་གྷོ་ཥཱ་ཡ། རྒྱལ་བ་ཐམས་ཅད་མཁྱེན་པ་ཡོན་ཏན་རྒྱ་མཚོ་དཔལ་བཟང་པོ་ལ་བསྟོད་པ་ཡིད་ཀྱི་འདོད་འཇོ་ཞེས་བྱ་བ་རྗེ་བཙུན་དེ་
པ་པད་དཀར་འཛིན་པ་དེ་ཉིད་ཀྱི་ཞབས་ལ་དུས་ཐམས་ཅད་དུ་ཕྱག་འཚལ་ལོ། །ཕུན་ཚོགས་ཡོན་ཏན་རྒྱ་མཚོའི་དབུས་གནས་ཤིང། །སྐུ་གསུཾ་བང་རིམ་མཐོན་བོས་མངོན་པར་མཛེས། །ལྷུན་གྲུབ་འཕྲིན་
ལས་ཉི་ཟླའི་འོད་སྟེང་གིས། །ཕན་བདེའི་སྣང་བརྙན་སྩོལ་ལ་གསོལ་བ་འདེབས། །འགྲོ་ལ་སྤྱན་རས་སྟོང་གིས་གཟིགས་པ་ཡི། །ཆོས་སྐུ་མཁའ་དབྱིངས་མཛེས་མའི་ལང་ཚོལ། །མངོན་པར་འཁྱུད་
བའི་སྒྱུ་འཕྲུལ་དྲ་བའི་གར། །མཐོང་བས་དོན་ལྡན་མཛད་ལ་གསོལ་བ་འདེབས། །མཐོན་པོའི་རིགས་ཀྱི་བ་གམ་ལས་འོངས་པའི། །མཚན་དཔེའི་འོད་སྟོང་འགྱེད་པའི་ཉིན་མོར་བྱེད། །གངས་
ཅན་ཕན་བདེའི་པད་ཚལ་རྒྱས་མཛད་པ། །གདུལ་བྱའི་བློ་མུན་སེལ་ལ་གསོལ་བ་འདེབས། །རྣམ་དག་ངེས་འབྱུང་འདབ་བརྒྱའི་དགའ་ཚལ་དུ། །བསླབ་གསུམ་སྦྲང་རྩིས་མྱོས་པའི་རྐང་དྲུག་
བུ༑ ༑ལེགས་གསུངས་མགྲིན་པའི་རྒྱུད་མང་འབུམ་ཕྲག་གིས། །རྣ་བའི་བཅུད་ལེན་འགྱེད་ལ་གསོལ་བ་འདེབས། །མཁས་དང་གྲུབ་པའི་ལེགས་བཤད་བདུད་རྩིའི་རྒྱུན། །ཁྱོད་ཐུགས་

[102A]༄༅། །རིན་ཆེན་བུམ་བཟང་ལ་རེག་པས། །ངོ་མཚར་རྒྱལ་བས་བསྔགས་པའི་ལུང་རྟོགས་ཀྱི། །དམ་ཆོས་རྒྱལ་སྲིད་སྐྱོང་ལ་གསོལ་བ་འདེབས། །བགྲང་ཡས་ཤེས་
བྱའི་དཀྱིལ་འཁོར་མ་ལུས་པ། །ཁྱོད་ཀྱི་རྣམ་དཔྱོད་གོམ་པ་གཅིག་གིས་ཀྱང། །བགྲོད་ཚེ་ཀུན་རྨོངས་སྟོབས་ལྡན་མཐར་མཛད་པས། །ཕྱོགས་ལས་རྣམ་པར་རྒྱལ་ལ་གསོལ་བ་
འདེབས། །མདོ་རྒྱུད་གཞུང་ལུགས་རལ་པའི་ཁུར་འཆང་ཞིང། །རྣམ་དག་རིགས་པའི་སྡེར་འཕྲེང་མངོན་པར་གཡོ། །འཆད་རྩོད་རྩོམ་པའི་གད་རྒྱངས་མཐོན་པོ་ཅན། །ཐུབ་བསྟན་
གངས་རི་སྐྱོང་ལ་གསོལ་བ་འདེབས། །རྨད་བྱུང་རྣམ་དཔྱོད་རྩོམ་པའི་དེད་དཔོན་གྱིས། །དཔལ་ལྡན་མདོ་དང་རྒྱུད་སྡེའི་རྒྱ་མཚོ་ཆེར། །དབང་སྒྱུར་རྣམ་གྲོལ་ནོར་བུའི་དཔལ་
མངའ་བ། །འགྲོ་ལ་འདོད་དགུ་སྩོལ་ལ་གསོལ་བ་འདེབས། །ལུང་རྟོགས་ཡོན་ཏན་རིན་ཆེན་གྱིས་གང་ཞིང། །འཕྲིན་ལས་རླབས་ཕྲེང་གཡོ་བའི་རྒྱ་མཚོ་ཆེ། །སྐལ་བཟང་
ཀླུ་དབང་ཚགས་ཀྱི་ཉེར་འཚོའི་གཞིར། །ཡུན་རྀང་འཚོ་ཞིང་གཞས་པར་གསོལ་བ་འདེབས། །ཡོན་ཏན་འོད་དཀར་རི་མོ་བརྒྱ་ཕྲག་གིས། །རྒྱལ་བ་གཉིས་པའི་བསྟན་པའི་རྒྱ་མཚོ་ཆེ། །

[102B] །གཡོ་མེད་རྡོ་རྗེ་ལྟ་བུར་བརྟན་པར་ཤོག་དེ་ལྟར་བསྟོད་པའི་རྣམ་དཀར་ཕུང་པོའི་མཐུས། །ཚེ་རབས་ཀུན་ཏུ་ཕྱག་ན་པདྨོ་ཡིས། །
དགྱེས་བཞིན་རྗེས་སུ་བཟུང་སྟེ་དམ་ཆོས་ཀུན། །རྒྱལ་བའི་དགོངས་པ་ཇི་བཞིན་འཛིན་པར་ཤོག་ ་རྒྱལ་བ་མང་པོའི་ཡེ་ཤེས་རྣམ་རོལ་ལས། །བྱུང་བའི་གསང་བ་
གསུམ་གྱི་རང་བཞིན་ཉིད། །འགྲོ་བ་ཀུན་གྱི་འདྲེན་པ་བླ་ན་མེད་མཚུངས་མེད་དམ་པའི་ཞབས་ལ་གསོལ་བ་འདེབས། ཞེས་པ་འདི་ཡང་ཤཱཀྱའི་བཙུན་པ་བློ་བཟང་
ཆོས་ཀྱི་རྒྱལ་མཚན་དཔལ་བཟང་པོས་ཆོས་གྲྭ་ཆེན་པོ་དཔལ་ལྡན་འབྲས་སྤུངས་སུ་སྦྱར་བའོ།། །།ན་མོ་གུ་རུ་མྙྫུ་གྷོ་ཥཱ་ཡ། ཐུབ་དབང་
ཞལ་གྱི་པདྨོ་ལ་ཆགས་པའི། །ལེགས་བཤད་སྦྲང་རྩིས་མྱོས་པའི་རྐང་དྲུག་པ། །རྨད་བྱུང་རྟོགས་པའི་དབྱངས་སྙན་སྒྲོག་པ་ཅན། །ཐེག་མཆོག་ཉན་ཐོས་གྱུར་ལ་
གསོལ་བ་འདེབས། །ཀེ་ལ་ཤས་མཛེས་ནོར་བུའི་ཕོ་བྲང་ཆེར། །དཔལ་ལྡན་དང་པོའི་སངས་རྒྱས་རྩ་བའི་རྒྱུད། །སླར་ཡང་སྡུད་མཛད་འཇམ་པའི་དབྱངས་ཞེས་གྲགས། །རིགས་

[103A]༄༅། །ལྡན་རིགས་ཀྱི་གཙོ་ལ་གསོལ་བ་འདེབས། །གྲུབ་པའི་གོ་འཕང་མཐོན་བོར་གཤེགས་གྱུར་ཀྱང། །སྣ་ཚོགས་གདུལ་བྱའི་བསམ་པ་ཇི་བཞིན་དུ། །ལེགས་ལྡན་རང་རྒྱུད་ཤིང་
རྟའི་སྲོལ་འབྱེད་མཁན། །ཀླུ་སྒྲུབ་སྲས་ཀྱི་མཆོག་ལ་གསོལ་བ་འདེབས། །རྗེ་བཙུན་རྣལ་འབྱོར་མ་ཡིས་རྗེས་བཟུང་ནས་རྒྱུད་སྡེའི་དོན་ལ་ཐོགས་མེད་མཁྱེན་པ་རྒྱས། །འཆད་རྩོད་རྩོམ་པས་
ཐུབ་བསྟན་ཉིན་མོར་མཛད། །འཇིགས་མེད་འབྱུང་གནས་ཞབས་ལ་གསོལ་བ་འདེབས། །དམ་ཆོས་འཛིན་པའི་སྨོན་ལམ་སྟོབས་རྒྱས་པས། །འཕགས་ཡུལ་མཁས་གྲུབ་དུ་མའི་ཞབས་བསྟེན་
ཅིང། །འདུས་པའི་ལམ་བཟང་ཕྱོགས་འདིར་གསལ་མཛད་པ། །སྒྲ་སྒྱུར་དམ་པའི་ཞབས་ལ་གསོལ་བ་འདེབས། །འཇམ་པའི་དབྱངས་ཀྱིས་དངོས་སུ་བྱིན་བརླབས་པས་ཤེས་བྱ་ཀུན་ལ་ལྟ་བའི་
རྣམ་དཔྱོད་ཀྱིས། །རིག་གནས་རྒྱ་མཚོའི་མཐར་སོན་པཎྜི་ཏ། །ཀུན་དགའ་རྒྱལ་མཚན་ཞབས་ལ་གསོལ་བ་འདེབས། །གསང་སྔགས་རྙིང་མའི་གདམས་པ་བདུད་རྩིའི་ཆུས། །སྐལ་བཟང་བྱས་པ་གྲུབ་
པའི་ཡ་མཚན་གྱིས། །སྣང་སྲིད་ཟིལ་གནོན་དམ་ཅན་བྲན་དུ་འཁོལ། །རྣལ་འབྱོར་དབང་ཕྱུག་ཞབས་ལ་གསོལ་བ་འདེབས། །རྒྱལ་བ་གཉིས་པ་རྗེ་བཙུན་བཙོང་ཁ་པའི། །སྲས་ཀྱི་ཐུ་བོའི་ཚུལ་བཟུང་

[103B] །འཛམ་གླིང་མཁས་པའི་གཙུག་རྒྱན་དགེ་ལེགས་དཔལ། །མཁས་གྲུབ་ཆེན་པོའི་ཞབས་ལ་གསོལ་བ་འདེབས། །མདོ་རྒྱུད་གཞུང་ལ་མཁྱེན་པའི་ལུས་སྟོབས་རྒྱས། །བསླབ་
གསུམ་རིམ་གཉིས་གསེར་གྱི་དྲ་བས་མཛེས། །དངོས་སྟོབས་རིགས་པའི་མཆེ་བ་མངོན་མཐོ་བའི། །ཕྱོགས་ཀྱི་གླང་པོའི་ཞབས་ལ་གསོལ་བ་འདེབས། །བློ་བཟང་དགོངས་དོན་བསམ་འཕེལ་དབང་གི་
རྒྱལ། །རྨད་བྱུང་སྒྲུབ་པའི་རྒྱལ་མཚན་རྩེར་མཆོད་པས། །སྐུ་གསུམ་འདོད་དགུའི་ཆར་འབེབས་དབེན་ས་པ། །གྲུབ་མཆོག་དམ་པའི་ཞབས་ལ་གསོལ་བ་འདེབས། །དགེ་ལེགས་ཡོན་ཏན་མ་ལུས་
འབྱུང་བའི་གནས། །དྲི་མེད་བློ་བཟང་བསྟན་པའི་ཁང་བཟང་རྩེར། །ཆོས་ཀྱི་རྒྱལ་མཚན་འཛིན་པའི་དཔལ་ཡོན་ཅན། །དཔལ་ལྡན་བླ་མའི་ཞབས་ལ་གསོལ་བ་འདེབས། །འདིས་མཚོན་དགེ་བས་ཚེ་རབས་
ཐམས་ཅད་དུ། །ཐེག་མཆོག་དམ་པའི་མགོན་དང་མི་འབྲལ་ཞིང། །མཐའ་ཡས་རྒྱལ་བའི་ཆོས་ཚུལ་ཀུན་བཟུང་ནས། །བསྟན་དང་འགྲོ་བའི་དཔལ་དུ་བདག་གྱུར་ཅིག། ཕན་བདེའི་དཔལ་གྱུར་བློ་བཟང་
བསྟན་པའི་གཉེན། །བཤད་སྒྲུབ་ཆོས་ཀྱི་རྒྱལ་མཚན་འཛིན་པའི་མཆོག། སྐལ་བཟང་གདུལ་བྱའི་དཔལ་དུ་ཞབས་བརྟན་ཅིང། །ཐུབ་བསྟན་རྒྱ་མཚོ་རྟག་ཏུ་རྒྱས་གྱུར་ཅིག། ་རྗེ་བཙུན་བླ་མ་སྐུ་ཚེ་

[104A]༄༅། །རབ་བརྟན་ཅིང། །རྣམ་དཀར་འཕྲིན་ལས་ཕྱོགས་བཅུར་རྒྱས་པ་དང། །བློ་བཟང་བསྟན་པའི་སྒྲོན་མེས་གསུམ་གྱི། །འགྲོ་བའི་མུན་སེལ་རྟག་ཏུ་གནས་གྱུར་ཅིག། ཅེས་རྗེ་བཙུན་དབེན་
ས་པ་བློ་བཟང་དོན་གྲུབ་ཀྱི་སྐྱེས་རབས་འདི་ནི་ཤཱཀྱའི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའོ།། །།ཕུན་ཚོགས་འདབ་སྟོང་འོད་སྲུང་ཕྱིན་ཡངས་པར། །མཛེས་སྡུག་
ལང་ཚོའི་གཟི་འོད་མན་ཤེལ་མདངས། །མཚན་བཟང་རླུང་གི་རྒྱལ་མཚན་གྱིས་འཁྱུད་པའི། །བློ་གཏེར་བསིལ་ལྡན་ལྷུན་པོས་དགེ་ལེགས་སྩོལ། །དཔལ་སྟུག་གསང་གསུམ་ཟླ་བའི་མ་མ་ལས། །
རབ་ཡངས་མཁྱེན་པའི་བློ་གྲོས་བཅུ་གཉིས་བདག་སྣ་ཚོགས་བཟང་པོའི་མཛད་པའི་ཚ་ཟེར་གྱིས། །ཤེས་བྱའི་གནས་དོན་ལྟ་བས་ཀུན་ཏུ་སྙོམས། །ལུས་མེད་ཉག་ཕྲན་གྱིས་བཅོམ་ཕྱོགས་ཀྱི་གོས།།
ལེགས་བསལ་ཆོས་ཀྱི་སྦྲང་རྩིའི་རྒྱལ་མཚན་ཚལ། །རབ་རྒྱས་གཅིག་ཏུ་མཛད་པའི་ཀརྞ་ཀ། ཕྱོགས་བྲལ་རྣ་བར་འགོད་མཁས་རྟག་ཏུ་རྒྱལ། །ལུས་ཅན་བསོད་ནམས་མེ་ཞལ་སྒྱུ་རྩལ་སར། །ཐུབ་
བསྟན་ནགས་ཀྱི་བདག་པོའི་ཕྲེང་རྫོགས་དབུས། །གྲངས་མེད་རྒྱལ་བ་ཀུན་དངོས་དཔག་བསམ་ལྗོན། །ཕན་བདེའི་དྲི་བསུང་རྒྱས་ཕྱིར་བརྟན་གྱུར་ཅིག། བློ་བཟང་རྒྱལ་བསྟན་ཤལ་གྱི་བ་གམ་དུ། །ལུང་

[104B] །རྒོལ་དན་སྦྱིན་སྐྱེས་འཇོམས་པའི་རྒྱལ་མཚན་མཆོག། ཉེར་འཛིན་བཤེས་གཉེན་ལྷ་དབང་རྟག་བཞུགས་གསོལ། །ཁྱད་པར་ནག་ཕྱོགས་སྡེ་བཅས་འཇོམས་
པའི་ཆེད། །ཕྱག་ན་འཁོར་ལོ་མི་རྗེའི་ཚུལ་འཛིན་པ། །ཐུབ་ཀླུ་དུས་ཀྱི་ཟླ་ཕྲེང་རྫོགས་མན་དུ། །བགྲོད་བྱེད་རྡོ་རྗེའི་རང་བཞིན་ལྟར་གྱུར་ཅིག། གྲངས་མེད་རྣམ་འདྲེན་སྟོབས་བཅུ་མངའ་བ་འགས། །ཤེས་
ལྡན་རྗེས་བརྩེ་བོར་ནས་སྙོམས་ཞུགས་པ། །མགོན་ཁྱོད་ཆེད་དུ་ཞིང་འདིར་སྲིད་བཟུང་ནས། །ཞི་བདེར་ཞུགས་པའི་མཛད་པ་རིགས་སམ་ཅི། །འཇམ་མགོན་ཆོས་ཀྱི་རྒྱལ་པོ་གྲོང་གསུམ་འཇོམས། །འཇོཾས་
བྱེད་མི་མཐུན་ཆུ་སྲིན་རྒྱལ་མཚན་སྡེ། །སྡེ་བཅས་འཕྲིན་ལས་འདྲེན་བྱེད་ཞུགས་ཀྱི་ཐབས། །ཐབས་འཕྲུལ་མཆོག་དེས་རྟག་ཏུ་རྒྱལ་བའི་དཔལ། །དཔལ་གྱི་དུ་མ་བུ་ལྟར་དཀར་འཆི་མེད་ལྷ། །ལྷ་
མཆོག་ཡིད་བཞིན་འཁོར་ལོ་དབང་གི་རྒྱལ། །རྒྱལ་ཡུམ་དེས་ཀྱང་སྙན་ཚིག་དབྱར་སྐྱེས་རྔ། །རྔ་གསང་ཆོས་ཆེར་སྒྲོག་པའི་དགའ་སྟོན་སྩོལ། །རིགས་བརྒྱའི་ཁྱབ་བདག་དངོས་གྱུར་གནམ་བསྐོས་ལྷ། །
བསྟན་འགྲོའི་ཕུན་ཚོགས་གླིང་བཞིའི་དཔལ་མགོན་དུ། །གཡོ་མེད་ལུང་རྟོགས་གངྒཱ་སྐྱེས་འཁོར་ལོ། །ཀུན་ཁྱབ་ཤིས་བརྗོད་ཕྲེང་བ་གྲུབ་གྱུར་ཅིག། རྒྱལ་བ་མཆོག་ཉིད་ཞབས་ཟུང་རྡོ་རྗེ་ལྟར། །བདེ་ལེགས་

[105A]༄༅། །དཔལ་དུ་བརྟན་ཕྱིར་ཤིས་བརྗོད་འཕྲེང། །ཡན་ལག་མཆོག་བརྟེན་པད་དཀར་འདབ་སྟོང་དབུས། །དབྱངས་ཅན་བཞུགས་ནས་གསུངས་མིན་གཞན་དུ་ཅི། །འོན་ཀྱང་སྐྱེས་ཐོབ་བློ་གྲོས་གངས་རི་
ལས། །གྲོང་གཏམ་རིང་སྤངས་དཎྜིའི་གཞུང་བཞིན་དུ། །ཚངས་སྲས་བཞད་པའི་རྡོ་རྗེ་དཔལ་བཟང་པོ། །མེ་སྐྱེས་དགའ་བའི་ལང་ཚོ་མཆོག་སྡེས་སྦྱར། །།སྐལ་པ་མཆོག་གི་དྲི་བཞོན་འཁོར་
ལོའི་ཤུགས། །ལོངས་སུ་སྤྱོད་པས་ཐུབ་བསྟན་དུས་གཟུགས་ཆས། །རྣམ་པར་གང་བའི་བཤེས་གཉེན་བསིལ་སྦྱིན་མཁན། །ཕན་བདེའི་ས་མོས་བཞད་ཁྱོད་རྒྱལ་གྱུར་མཐའ་དག་གཟུགས་ཅན་དང་གྲངས་ཀྱི་གབ་ཚིག་
ཅིག། རིང་ནས་མཛའ་བཅིངས་མཁྱེན་པའི་བཧྲ་མ་རས། །གསུང་རབ་འདབ་བརྒྱའི་བཅུད་ཀྱིས་མྱོས་པའི་གླུ་མཁས་མང་བླ་ན་མཐོ་བའི་མགྲིན་ཕ་ནས། །དབྱངས་སུ་སྒྲོག་པ་ཐོས་འཛིན་རྒྱན་དུ་དངར། །འཁྲུལ་མེད་
ཡན་ལག་གཉིས་པའི་གཟུགས་ཅན་བཅུ་ལྡན་མངོན་གྱུར་མཁའ་དབྱིངས་ནས། །ཚངས་སྤྱོད་དཔལ་གྱི་བི་ཙུལ་ཏ་མཆོག། བླང་དོར་ཚུལ་བཞིན་བསྟར་བའི་སྣང་མཛོད་ཀྱིས། །ཚུལ་ཁྲིམས་སྤྲིན་གྱི་མེ་ཏོག་ཅི་ཡང་འཛག་
ངེས་དོན་རྒྱ་མཚོའི་འཇིང་གནས་ཤིང་རྟ་ མཆོག་གི་ངེས་བསྟན། ཆེའི། །གཟུགས་ཅན་དང་ལེའུ་དང་པོའི་ཤར་ཕྱོགས་གཽ་ཌ་པ་ལ་གྲགས་པའི་རབ་དངོས་ཀྱི་རྒྱན་འདྲེས་པ་ ། གཞུང་ལུགས་ཇི་བཞིན་སྟོན་པའི་ངག་ལྡན་ན། །གང་གིས་

[105B] །དཔྱད་གསུམ་དག་པའི་འདབ་ལྡན་མིན་པ་གང། །རྒྱལ་ཡུམ་བཀའ་དང་དགོངས་འགྲེལ་དྲང་ངེས་རྣམས། །མ་འདྲེས་སྟོན་པའི་ཁྱེད་ཀྱི་ལེགས་བཤད་ལྟར། །མི་ཕམ་
མགོན་དང་ཐོགས་མེད་ཡབ་སྲས་ཀྱི། །གསུང་རབ་ཚོགས་འདི་གཅིག་ཏུ་ངོ་མཚར་རྨད། དཔྱོད་ལྡན་གཟིགས་མོར་མཚར་བའི་དོན་གྱི་འོད། །མ་རྟོགས་རི་བོ་ཚད་མའི་གུང་འབིགས་པར། །
ལེགས་བྲིས་འཁོར་གསུམ་ཚང་བའི་གཏན་ཚིགས་ཀྱིས། །རིགས་གཞུང་གསེར་ལྡན་ལྟོ་ལེའུ་དང་པོར་བསྟན་པའི་མཛེས་པའི་ཡོན་ཏན་ལ་གཉིས་སུ་ཡོད་པའི་ལྷོ་ཕྱོགས་བེ་དྲྦྷ་ལ་གྲགས་པའི་གཏམ་དང་སྦྱར་བའི་ཚིག་རྒྱན་གཟུགས་
ཅན་དང་བྶྔྦྶ་པ།འདིར་རྣམ་པར་བསྒྱེལ།  མངོན་གྱུར་འགོག་པ་ །  མ་བསྡུས་པའི་གཟུགས་ཅན་ ། །ཤེས་བྱ་གཞི་ལྔ་གཙོར་བརྗོད་ཆོས་མངོན་གསུང། །སྨྲ་ལ་ལྗོངས་འདིར་ཟླ་བྲལ་ཁེངས་པས་ཅི། །རྒྱལ་གསུང་ཡན་ལག་བཅུ་གཉིས་མཛའ་ན་མོས། །རྟག་ཏུ་མགྲིན་
པའི་གཞོ་ནུར་འཁྱུད་མི་ནཾ། །གསང་བ་ཐུགས་ཀྱི་མ་བསྡུས་རྩིའི་ཟ་མ་ཏོག། །མཐའ་དྲུག་ཚུལ་བཞིའི་མི་ཕྱེད་རྒྱས་བཅིངས་པར། །ཆོས་ཀུན་འབྱེད་པའི་ཤེས་རབ་རྒྱན་བདུན་གྱིས། །
སྐལ་བཟང་སྙིང་གི་ཡོལ་གོར་འདོད་པ་འཇོ། །རླབས་ཆེན་སྙིང་སྟོབས་ ལྡན་པའི་གཟུགས་ཅན་  མཁྱེན་པའི་གྲུ་རྫིངས་ཀྱིས། །ཐོས་བསམ་སྒོམ་པའི་ཆུ་གཏེར་ལས་བརྒལ་ཏེ། །མཁས་བཙུན་བཟང་པོར་གྲུབ་

[106A]༄༅། །པའི་ཡིད་བཞིན་ནོར། །སྐུ་གསུམ་རིན་ཆེན་ཆར་དུ་སྙིལ་དེར་འདུད། །དེ་ལྟར་དགེ་ཚོགས་བསོད་ནམས་ཕུང་པོའི་མཐའ། །ཀུན་ཏུ་རྣམ་པར་ཀླས་པའི་བྱེད་པོ་ཡིས། །རྣམ་འདྲེན་བསྟན་པའི་དབྱིག་
གི་བློ་གྲོས་འདིར། །རྗེ་བཙུན་ས་འཛིན་དབང་པོ་བརྟན་གྱུར་ཅིག། ཅེས་རྗེ་བཙུན་ཆོས་ཀྱི་སྤྱན་ལྡན་མཁས་ཤིང་གྲུབ་པའི་དབང་ཕྱུག་དམ་པ་དཀོན་མཆོག་ཆོས་འཕེལ་པ་ལ་གསོལ་འདེབས་བརྟན་བཞུགས་ཀྱི་རྟེན་
འབྱུང་དུ་བྱ་བ་འདི་ཡང། ཡུལ་ལྷོ་ཕྱོགས་སྨན་ལྗོངས་སའི་ཐིག་ལེར་བྱུང་བའི་རིག་བྱེད་པ་ཚངས་སྲས་བཞད་པའི་རྡོ་རྗེས་སྦྱར།། །།ལེགས་བྱས་མཆོག་གི་བཟོ་བོས་བསྐྲུན་པའི་སྐུ། །མདོ་རྒྱུད་རབ་འབྱཾས་
ཚུལ་བཞིན་འདོམས་པའི་གསུང། །མཁྱེན་བརྩེའི་དཔལ་གྱིས་ལེགས་པར་གཏམས་པའི་ཐུགས། །སྐྱབས་མཆོག་རྗེ་བཙུན་བླ་མར་གསོལ་བ་འདེབས། །མཁྱེན་པའི་ཀུན་གསལ་དང་འགྲོགས་དབང་པོའི་གཞུ།།
རིག་འཛིན་དབྱོར་སྐྱེས་མཛེས་མའི་སྤྱོད་ཡུལ་ཉིད། །དོན་གཉེར་བློ་གསལ་འདྲེན་བྱེད་དགའ་ཚལ་དུ། །མཚན་ལྡན་སྤྲུལ་སྐུའི་ཟློས་གར་ཅན་དེར་འདུད། །མ་ལུས་རིག་གནས་དབྱངས་གསལ་གྲེ་འགྱུར་ཅན། །ཚངས་
དབྱངས་དྲི་ཟའི་ཕང་འགྲོའི་སྒྲ་སྙན་གྱིས། །བསིལ་ལྡན་མཁས་པའི་སྙིང་ལ་བདེ་སྟེར་མཁན། །ངག་གི་དབང་ཕྱུག་ཞབས་ལ་གསོལ་བ་འདེབས། །རྨད་བྱུང་ཐུགས་རྗེའི་འཆི་མེད་མཛེས་མ་ཡིས། །རང་བཞིན་དབྱེར་

[106B] །བླངས་པའི་ཕྱིན་དྲུག་སྤྱོད་པའི་ལག་ལྡན་གྱིས། །སྒྲིབ་གཉིས་ལྷ་མིན་བཅོམ་ལ་གསོལ་བ་འདེབས། །མི་ཉམས་བློ་བཟང་རིང་ལུགས་དགའ་བའི་ཚལ། །ཁྱོད་ཀྱི་ཐབས་མཁས་མཛད་
པས་སྲུང་བ་ཡི། །མ་ལུས་གཏེར་ཁ་འབྱེད་པའི་ཉི་མ་ལྟར། །གསལ་མཛད་འགྲོ་བའི་མགོན་ལ་གསོལ་བ་འདེབས། །རླབས་ཆེན་ཚོགས་གཉིས་འོ་མའི་རྒྱ་མཚོ་ལས། །ལྷུན་གྲུབ་འཕྲིན་ལས་བདུད་རྩིའི་ཀཻ་ལ་ཤས་
སྐལ་བཟང་ལྷ་བརྒྱའི་རེ་འདོད་ཀུན་སྩོལ་བ། །ཡོངས་འཛིན་འཇུག་པ་བཅུ་ལ་གསོལ་བ་འདེབས། །བསླུ་མེད་དཀོན་མཆོག་རིན་ཆེན་ཐུགས་རྗེ་དང། །མཐུ་ལྡན་ཆོས་སྐྱོང་སྲུང་མའི་མཐུ་རྩལ་གྱིས། །རྒྱལ་བསྟན་
འཕེལ་མཛད་རྡོ་རྗེ་འཛིན་པ་ཡི། །གཟུགས་སྐུའི་བཀོད་པ་སྲིད་མཐར་བརྟན་གྱུར་ཅིག། དེ་ལྟར་བླ་མའི་ཡོན་ཏན་ཕུང་པོ་ལས། །ཆ་ཤས་ཙམ་ཞིག་བརྗོད་པའི་དགེ་བ་དེས། །འདྲེན་མཆོག་འཁོར་ལོའི་མགོན་དང་
མི་འབྲལ་ཞིང། །རིམ་གཉིས་ཟབ་མོའི་དཔལ་ལ་སྤྱོད་པར་ཤོག། །རྗེ་བཙུན་དམ་པ་དཀོན་མཆོག་ཆོས་འཕེལ་གྱི་བསྟོད་པ་འདི་ནི་རྗེ་ཉིད་ཀྱིས་མཛད་པར་ཁ་གཡར་ཀྱང། བུ་སློབ་མང་པོས་བསྡུས་ནས་བརྩཾས་
པར་གདའོ།། །།མཆོག་དང་ཐུན་མོང་དངོས་གྲུབ་མ་ལུས་པ། །དཔལ་ལྡན་བླ་མ་ཉིད་ལ་རག་ལས་ཞེས། །མདོ་རྒྱུད་ཀུན་ལས་གསུངས་ཀུན་ལས་གསུངས་དཔའི་བླ་མ་ཡི་ །ཞབས་ཀྱི་པདྨོར་གུས་པས་

[107A]༄༅། །ཕྱག་འཚལ་ལོ། །དཔལ་འབྱོར་ཚོགས་གཉིས་ཡལ་གའི་ཁྱོན་ཡངས་ཤིང། །བསླབ་གསུམ་རིམ་གཉིས་འབྲས་བུས་མངོན་པར་ཕྱུག། ལྷུན་འགྲུབ་འཕྲིན་ལས་བཟང་པོའི་དྲི་བསུང་ཅན། །
བཤེས་གཉེན་ཡོངས་འདུའི་དབང་པོའི་ཞབས་ལ་འདུད། །སངས་རྒྱས་ཤཱཀྱ་ཐུབ་པ་བྱོན་པའི་ཚེ། །ཁྱོད་ནི་ཚེ་དང་ལྡན་པ་ཙུནྡ་ཞེས། །དགྲ་བཅོམ་ཚོགས་ཀྱི་དབུས་ན་ལྷམ་མེ་བ། །མཆོད་འོས་མཆོག་ཏུ་གྱུར་ལ་
གསོལ་བ་འདེབས། །ལྔ་བརྒྱ་ཕྲག་གཉིས་འབྲས་བུའི་ལེའུ་དུས། །ཁྱོད་ནི་ཀླུ་སྒྲུབ་སྲས་ཀྱི་ཐུ་བོ་མཆོག། ཤཱཀྱ་བཤེས་གཉེན་ཞེས་བྱ་མཁས་པའི་མཆོག། སྨྲ་བའི་དབང་ཕྱུག་ཞབས་ལ་གསོལ་བ་འདེབས།།
ལྔ་བརྒྱ་ཕྲག་བཞི་སྒྲུབ་པའི་ལེའུ་དུས། །ཁྱོད་ནི་སྐད་གཉིས་སྨྲ་བའི་ལོ་ཙྪ་བ། །སྒྲ་བསྒྱུར་དབང་པོ་སྐ་བ་དཔལ་བརྩེགས་ཞེས། །འཇིག་རྟེན་མིག་གྱུར་ཞབས་ལ་གསོལ་བ་འདེབས། །འདུས་པ་མདོ་དང་སྒྱུ་
འཕྲུལ་སེམས་སྡེ་སོགས། །གསང་བ་བླ་མེད་ཆོས་ཀྱི་ཆར་ཕབ་ནས། །འགྲོ་རྣམས་བདེ་ཆེན་ཞིང་དུ་འཁྲིད་མཛད་པ། །གསང་བདག་སྒྲོ་ཕུག་ཞབས་ལ་གསོལ་བ་འདེབས། །བྱམས་དང་སྙིང་རྗེའི་སེམས་ལ་བློ་
འབྱོངས་པས། །བདག་པས་གཞན་གཅེས་སྒོམ་པའི་སེམས་དཔའ་ཆེ། །སྤྱན་རས་གཟིགས་དབང་སི་རི་པ་ཞེས། །ཐུགས་རྗེ་ཆེན་པོའི་ཞབས་ལ་གསོལ་བ་འདེབས། །མཐའ་འཁོབ་མུན་གླིང་རྒྱ་བོད་ཧོར་

[107B] །དམ་ཆོས་ཉི་མ་ཤར་བ་ལྟར་མཛད་ཅིང། །འགྲོ་ལ་ཐར་པའི་ལམ་བཟང་སྩོལ་མཛད་པ། །བླ་མ་འཕགས་པའི་ཞབས་ལ་གསོལ་བ་འདེབས། །རྡོ་རྗེ་འཆང་དབང་ཐུགས་བཅུད་གསང་བའི་མཛོད། །བླ་མེད་སྙིང་
པོ་རིམ་གཉིས་ཟབ་མོའི་གནད། །ཇི་བཞིན་གཟིགས་ནས་གཞན་ལ་སྟོན་མཛད་པ། །བསོད་ནམས་རྒྱལ་མཚན་ཞབས་ལ་གསོལ་བ་འདེབས། །ཤཱཀྱ་སེང་གེའི་གསུང་གི་གསང་བའི་གནད། །ཡེ་ཤེས་སྤྱན་གྱིས་མངོན་
སུམ་གཟིགས་པ་བཞིན། །སྐལ་བཟང་མི་དབང་ཚོགས་ལ་འདོམས་མཛད་པ། །བྱམས་ཆེན་ཆོས་རྗེའི་ཞབས་ལ་གསོལ་བ་འདེབས། །རྗེ་བཙུན་བླ་མའི་མདོ་སྔགས་གསུང་རབ་སོགས། །ལེགས་བཤད་ཆོས་ཀྱི་དགའ་
སྟོན་སྤེལ་བ་ལ། །རྒྱལ་མཆན་ཏོག་ལྟར་མངོན་པར་འཕགས་གྱུར་པའི། །རྗེ་བཙུན་བླ་མའི་ཞབས་ལ་གསོལ་བ་འདེབས། །དེ་དག་ཀུན་དང་ལས་སྨོན་འབྲེལ་ཆེས་པས། །ཐར་པ་སྒྲུབ་པའི་རྟེན་བཟང་འདི་ཐོབ་པར། །སྐྱེ་བ་
རིམ་པར་བརྒྱུད་པ་ཁྱད་ཡན་ཞེས། །འགའ་ཡིས་རབ་བཏགས་མཛད་ལ་གསོལ་བ་འདེབས། །བདག་ལ་འདི་འདྲའི་སྐྱེས་རབས་མི་སྲིད་ཀྱང། །དམ་པ་རྣམས་ལ་བསྟོད་པའི་དགེ་བའི་མཐུས། །ཐུབ་པའི་བསྟན་པ་དར་ཞིང་
རྒྱས་པ་དང། །རྟག་ཏུ་རྒྱལ་བའི་དམ་ཆོས་འཛིན་པར་ཤོག། ཅེས་པ་འདི་ནི་འཁོ་ན་སྟོན་ཆོས་ཀྱི་རྒྱལ་པོའི་གསུང་དྲི་མ་མེད་པ་ཡིན་ནོ།། །།ཐབས་དང་ཤེས་རབ་མཆོག་གི་ཆུ་གཏེར་ལས། །

[108A]༄༅། །ཟུང་འཇུག་བདུད་རྩིའི་བཅུད་ཀྱི་ཟ་མ་ཏོག་སྐལ་བཟང་འཆི་བ་མེད་པའི་དགའ་སྟོན་ཅན། །རྒྱལ་བའི་ཏོག་གྱུར་རྗེ་བཙུན་བླ་མར་འདུད། །དཔལ་སྟུག་གསང་བ་གསུམ་གྱི་ཡིད་བཞིན་ནོར། །གང་གིས་
བདག་གིར་མཛད་པའི་འབྱོར་མཛོད་ལས། །སྟོབས་བཅུའི་ལམ་བཟང་དཔག་ཡས་འདོད་དགུའི་ཆར། །རྩོལ་མེད་ལྷུན་གྲུབ་ཟད་མི་ཤེས་པའི་གཏེར། །ཉི་མའི་གཉེན་སྲས་ཅུནྡ་ངེས་དོན་སྒྲ། །འཇིགས་མེད་སྒྲོག་ལ་
ཤཱཀྱ་བཤེས་གཉེན་ཞབས། །གངས་ཁྲོད་ཐུབ་བསྟན་པུཎྜ་རི་ཀའི་ཚལ། །རྒྱས་བྱེད་སྐད་གཉིས་སྨྲ་བ་རྟ་ལྗང་ཅན། །སྔ་འགྱུར་ལམ་བཟང་རྫིངས་ཀྱིས་སྐལ་ལྡན་རྣམས། །སྐུ་གསུམ་རིན་ཆེན་གླིང་འཁྲིད་སྒྲོ་ཕུག་རྗེ།།
དབང་ཕྱོགས་ཆོས་རྒྱལ་མགྲིན་སྔོན་རོལ་པའི་རྩེར། །ཞབས་སེན་ཟླ་ཚེས་འགོད་མཁས་འཕགས་པའི་མཚན། །བརྒལ་བརྟག་རྒྱ་ཆེན་འབྲེལ་བའི་ལྷ་ལམ་ངོས། །རྒྱལ་དབང་བློ་བཟང་རིང་ལུགས་སྣང་མཛོད་ཁྱིམ། །
ཐོགས་མེད་འདྲེན་པའི་རྣམ་དཔྱོད་རྟ་བདུན་པ། །ལོག་སྨྲའི་ཀུནྡ་ཟུམ་ལ་འགྲན་ཟླས་དབེན། །མངོན་པར་གདུལ་དཀའ་ལྔ་བརྒྱའི་ནགས་ཀླུང་ཁྲོད། །ཕུན་ཚོགས་སྐྱེས་རབས་དགུ་ཡི་ཡོངས་འདུའི་ཕྲེང། །ཚར་དུ་དངར་
བ་ཕན་བདེའི་དྲི་བསུང་གིས། །འཛམ་གླིང་བསྟན་དང་འགྲོ་བའི་ཉེར་འཚོའི་དཔྱིད། །རབ་འབྱམས་ཤེས་བྱའི་འོད་དཀར་ཅན་གྱི་གཟུགས། །བློ་གྲོས་ཆུ་མཚོར་ཤར་བའི་ཇི་སྙེད་ཆོས། །མ་འདྲེས་འབྱེད་ལ་བརྟན་པའི་

[108B] །ཐུན་མཚམས་བླ་གོས་གསར་པའི་འོད་ཀྱིས་མཛེས། །རིང་ནས་སྦྱངས་པའི་སྙིང་རྗེའི་མཛའ་ན་མོས། །མ་འདྲིས་འགྲོ་ལ་འཁྱུད་པའི་རྩེ་དགའ་ཡིས། །པད་དཀར་འཛིན་པའི་སྙིང་སྟོབས་ཁེངས་པའི་གཞུ།།
འགུགས་བྱེད་ལྷག་བསམ་རྒྱུད་འདི་གཞན་དུ་ཅི། །དཔག་དཀའ་ནུས་སྟོབས་རྡོ་རྗེའི་ཟེགས་མ་ཡིས། །ཆུ་སྲིན་རྒྱལ་མཚན་སྡེར་བཅས་བྲག་གི་རི། །ཐལ་བར་བརླག་འདིས་མཐུ་ཆེན་གསང་བའི་བདག། ཁྱོད་ལ་ཞུམ་
པའི་ཚུལ་གྱིས་བདུད་མིན་ནམ། །དུས་གསུམ་ཅིག་ཅར་མཁྱེན་པའི་འོད་དཀར་གྱིས། །འགྲོ་ཀུན་མ་རིག་མུན་ལས་རྒྱལ་བྱེད་ན། །འཕགས་ཡུལ་མཁས་པའི་འཆད་རྩོད་རྩོམ་པའི་བློས། །གང་གི་རྣམ་དཔྱོད་ལ་འགྲན་ངལ་
པའི་དཔེ། །གཟོད་མ་ཉིད་ནས་རིགས་བ་རྒྱའི་བདག་པོའི་སྐུར། །ཡོངས་སུ་གྲུབ་ཀྱང་ཐོས་བསམ་སྒོམ་པ་ཡི། །རླབས་ཆེན་མཛད་པས་རྒྱ་བོད་གྲུབ་དབང་རྣམས། །ཞི་བའི་དབྱིངས་སུ་ཞུགས་པའི་ཟོལ་གྱིས་བརྟེན། །བསྐལ་
པ་དུ་མར་གོམས་པའི་ཐུན་གསུམ་མཐར། །མཁས་བཙུན་བཟང་པོའི་ཉིན་མོར་བྱེད་པ་ཡིས། །ཡོན་ཏན་ཕྱོགས་རེར་དྲེགས་པའི་མེ་ཁྱེར་དང། །སྨྲ་བཅད་བཟང་རྫུའི་ཚང་ཚིང་སྟུག་པོར་ཡིབ། །ཀ་དག་ལྷུན་གྲུབ་དབྱིག་གི་
བློ་གྲོས་ལྟོར། །ཁྲེག་གཅོད་ཐོད་བརྒལ་ལམ་ཟབ་སཱ་ལའི་ལྗོན། །སྐུ་དང་ཡེ་ཤེས་གང་བུ་གཡུར་ཟ་བའི། །འཁོར་ལོའི་དབང་ཕྱུག་དམ་པར་གསོལ་བ་འདེབས། །རྒྱལ་བ་ཀུན་དངོས་རྗེ་བཙུན་བླ་མ་ཡི། །མཐའ་ཡས་

[109A]༄༅། །ཡོན་ཏན་ནོར་བུའི་འབྱུང་གནས་ལས། །སོར་རྩེའི་གར་དུ་བགྱིས་ལྟའི་ཕྲ་མོའི་ཆ། །ཅུང་ཟད་བསྟོད་ཚིག་འཕྲེང་བར་སྤེལ་བ་འདིས། །ཀུན་གསལ་བུ་མོའི་ཕ་མཐའ་ཞགས་པས་ཀྱང། །ཚད་
དུ་གཞལ་དཀའ་འཁོར་བའི་རྦ་ཀློང་ཁྲོད། །ལན་ཅིག་མིན་པར་གཡེང་བའི་ཚེ་རབས་སུ། །བཤེས་གཉེན་མཆོག་གིས་བརྩེ་བས་རྗེས་འཛིན་ཤོག་ཡོངས་སུ་དག་པ་ཟངས་མདོག་དཔལ་གྱི་རིར། །མགོན་ཁྱོད་
འཆི་མེད་གྲུབ་པའི་འཁོར་གྱིས་གཙོར། །བཞུགས་ཚ་དད་ལྡན་སློབ་ཚོགས་ཞིང་མཆོག་དེར། །ཐེག་མཆོག་ཆོས་ལ་སྤྱོད་པར་བྱིན་གྱིས་རློབས། །སྡུག་བསྔལ་གསུམ་གྱི་ཚེར་མའི་ཁུང་བུ་རུ། །གྲངས་མེད་མནར་
བའི་མར་གྱུར་འགྲོ་བ་ཀུན། །གང་གི་ཐུགས་རྗེས་གནས་སྐབས་མཐར་ཐུག་ཀུན། །ཕན་དང་བདེ་བའི་འདོད་འཇོ་རྒྱས་གྱུར་ཅིག། ཅེས་རྒྱལ་བ་ཀུན་གྱི་མཁྱེན་བརྩེ་ནུས་པའི་དབང་ཕྱུག་གསུམ་ལྡན་རྡོ་རྗེ་འཛིན་པའི་
གཟུགས་སུ་ཤར་བ་དྲིན་ཅན་རྩ་བའི་བླ་མ་དཔལ་འབྱོར་ལྷུན་གྲུབ་ལ་གསོལ་འདེབས་སྨོན་ལམ་དུ་བགྱིས་པ་འདི་ཡང་དམ་པ་གང་དེའི་གསུང་གི་བདུད་རྩིས་ཉེ་བར་འཚོ་བའི་ཟ་ཧོར་གྱི་རིགས་ལས་
སོན་པའི་བཙུན་པ་ངག་དབང་བློ་བཟང་རྒྱ་མཚོས་དགའ་ལྡན་ཕོ་བྲང་དུ་སྦྱར་བའོ།། །།ན་མོ་མའུ་ལ་སྱ་གུ་ར་ཝེ། བསྐལ་བཟང་སྟོབས་བཙུ་མངའ་བ་སྟོང་གི་དབུས། །ཕུལ་བྱུང་སྙིང་སྟོབས་

[109B] །རྒྱ་ཆེན་ཆོས་ཀྱི་གདུལ་བྱ་ཉན་ཐོས་ཀྱི། །མཆོག་གྱུར་དགྲ་བཅོམ་ཙུནྡར་གསོལ་བ་འདེབས། །རྒྱུད་ཀྱི་མཐར་ཐུག་འདུས་པའི་ལམ་གྱི་བཅུད། །ཟབ་ཡངས་ཐུགས་ཀྱི་བུམ་པར་ལེགས་
གཏམས་པའི། །མཁས་གྲུབ་དབང་པོ་ཤཱཀྱ་བཤེས་གཉེན་ཞེས། །ཀླུ་སྒྲུབ་སྲས་ཀྱི་མཆོག་ལ་གསོལ་བ་འདེབས། །རྣམ་དཔྱོད་ཉིན་མོར་བྱེད་པའི་འོད་ཟེར་གྱིས། །མུན་གླིང་སྣང་བས་ཁྱབ་པའི་མཛད་བཟང་ཅན་
འཇིག་རྟེན་མིག་གཅིག་སྐ་པ་དཔལ་བརྩེགས་ཞབས། །སྐད་གཉིས་སྨྲ་བའི་དབང་པོར་གསོལ་བ་འདེབས། །མདོ་སྒྱུ་སེམས་སོགས་སྔ་འགྱུར་རྒྱུད་སྡེའི་གཟུགས། །མཁྱེན་དཔྱོད་འདྲེན་བྱེད་སྟོང་གིས་ལེགས་
གཟིགས་པའི། །དོན་གྱི་བརྒྱ་བྱིན་གསང་བདག་སྒྲོ་ཕུག་པ། །ཟུར་རིགས་ཐམས་ཅད་མཁྱེན་ལ་གསོལ་བ་འདེབས། །ཕྱག་ན་པདྨོའི་བཀོད་པ་རྒྱ་མཚོའི་རྡུལ། །འགྲོ་བའི་ཁམས་དང་འཆམ་པར་སྟོན་ནུས་པའི། །
སྦས་པའི་རྣལ་འབྱོར་སི་སི་རི་པ་ཞེས། །ཐུགས་རྗེ་ཆེན་པོའི་གཏེར་ལ་གསོལ་བ་འདེབས། །མཁྱེན་པས་ཤེས་བྱ་མཐའ་དག་ཐུགས་སུ་ཆུད། །བརྩེ་བས་འགྲོ་ཀུན་ཐབས་ཀྱིས་རྗེས་སུ་འཛིན། །ནུས་པས་རྒྱ་ཧོར་བོད་
རྣམས་དབང་བསྡུས་པའི། །འགྲོ་མགོན་ཆོས་ཀྱི་རྒྱལ་པོར་གསོལ་བ་འདེབས། །མདོ་སྔགས་ཐ་སྙད་ལུང་གི་ཆོས་རྣམས་དང། །རིམ་གཉིས་རྟོགས་པ་མཆོག་གི་མཐར་སོན་པའི། །མཁས་དང་གྲུབ་པའི་དད་དཔོན་ཐམས་

[110A]༄༅། །ཅད་གཟིགས། །བསོད་ནམས་རྒྱལ་མཚན་ཞབས་ལ་གསོལ་བ་འདེབས། །བློ་བཟང་སྙན་གྲགས་རྒྱས་པའི་དྲི་མེད་བསྟན། །ཤར་ཕྱོགས་རྒྱ་མཚོའི་ཕ་མཐར་ཁྱབ་མཛད་པའི། །མི་དབང་གཙུག་
གི་རྒྱན་གྱུར་ཤཱཀྱའི་མཚན། །བྱམས་ཆན་ཆོས་ཀྱི་རྗེ་ལ་གསོལ་བ་འདེབས། །མཁས་རླེམ་གླང་པོའི་རྩོད་ངག་མཚོན་ཆ་ཡིས། །ཐུབ་བསྟན་ལོག་རྟོག་ཟུག་རྡུ་འབྱིན་པའི་ཚེ། །འཇིགས་མེད་སེང་གེའི་ང་རོས་ཕམ་
མཛད་པའི། །ཆོས་ཀྱི་རྒྱལ་མཚན་འཛིན་ལ་གསོལ་བ་འདེབས། །གནས་ལྔ་རིག་པའི་རོལ་མཚོ་ལགས་འཁྱིལ་ཞིང། །རིས་བྲལ་བསྟན་པའི་བང་རིམ་རྣམ་བཞིའི་སྟེང། །བློ་བཟང་རིང་ལུགས་རིན་ཆེན་ཁང་
བཟང་དབུས། །འགྱིང་མཁས་འཇམ་མགོན་བླ་མར་གསོལ་བ་འདེབས། །དེང་ནས་བཟུང་སྟེ་ཚེ་རབས་ཐམས་ཅད་དུ། །ཡང་དག་དགེ་བའི་བཤེས་གཉེན་ཁྱོད་ཉིད་ཀྱིས། །རྗེས་སུ་བཟུང་སྟེ་མངོན་མཐོའི་རྟེན་རྙེད་ཅིང། །
དལ་འབྱོར་དོན་དང་ལྡན་པར་བྱིན་གྱིས་རློབས། །ངན་སོང་སྡུག་བསྔལ་བཟོད་པར་དཀའ་བ་དང། །སྲིད་པའི་བདེ་བ་འགྱུར་པའི་རང་བཞིན་དུ། །ཤེས་ནས་མངོན་པར་མཐོ་དང་ཐར་པའི་ལམ། །ཐོབ་པའི་ཐབས་ལ་
བརྩོན་པས་འཇུག་པར་ཤོག། མཐའ་ཡས་བསྐལ་པར་དྲིན་གྱིས་ལེགས་བསྐྱངས་པའི། །འགྲོ་རྣམས་སྡུག་བསྔལ་གསུམ་ལས་བསྒྲལ་བའི་ཕྱིར། །རྒྱལ་བའི་སྲས་ཀྱི་སྤྱོད་པ་རླབས་ཆེན་ལ། །འཇུག་

[110B]ཁྱད་པར་ཚེ་གཅིག་སངས་རྒྱས་སར་འགོད་པའི། །སྔ་ཕྱིར་འགྱུར་བའི་གསང་ཆེན་རྡོ་རྗེའི་ཐེག། སྨིན་གྲོལ་ཟབ་མོའི་ལམ་ཀུན་ཉམས་བླངས་པས། །ཟུང་འཇུག་སྐུ་བཞིའི་དཔལ་ལ་
སྤྱོད་པར་ཤོག་མདོར་ན་མཆོག་དང་ཐུན་མོང་དངོས་གྲུབ་ཀྱི། །ཕུན་ཚོགས་ལེགས་པའི་ཡོན་ཏན་མ་ལུས་པ། །འདོད་པའི་རེ་བ་ཇི་བཞིན་སྐོང་བ་ལ། །བསམ་འཕེལ་དབང་གི་རྒྱལ་པོ་དང་མཚུངས་ཤོག་
ཅེས་དུས་གསུམ་རྒྱལ་བ་ཐམས་ཅད་ཀྱི་ངོ་བོ་དཔལ་ལྡན་བླ་མ་དམ་པ། འཁོན་སྟོན་རྡོ་རྗེ་འཆང་དཔལ་འབྱོར་ལྷུན་གྲུབ་ཀྱི་སྐྱེས་རབས་ཀྱི་འཕྲེང་བ་ལ་བསྟོད་པ་སྨོན་ལམ་དང་བཅས་པ་འདི་ཡང། རྗེ་ཉིད་ཀྱི་གསུང་
འབུམ་རྣམས་ཕྱོགས་གཅིག་ཏུ་དཔོན་ཡིག་ཨུ་རྒྱན། ཆོས་ནོར་བུ། ལོ་རྒྱལ་གསུམ་གྱིས་ཡི་གེ་པ་བྱས་ཏེ། གླེགས་བམ་ལ་བཀོད་པའི་ཚེ་བླ་མའི་བཀའ་འབངས་ཟ་ཧོར་གྱི་བཙུན་པ་ངག་དབང་བློ་བཟང་རྒྱ་མཚོས་
སྦྱར་བའི་ཡི་གེ་པ་ནི་བློ་བཟང་ནོར་བུའོ།། །།བློ་བཟང་རྒྱལ་བ་ཀུན་གྱི་ཐུགས་རྗེ་ནི། །གཅིག་ཏུ་བསྡུས་པ་ཡོན་ཏན་རྒྱ་མཚོའི་དཔལ། །ལྷུན་གྲུབ་འཕྲིན་ལས་བཟང་པོའི་མཛད་པ་ཅན། །རྗེ་
བཙུན་བླ་མའི་ཞབས་ལ་གསོལ་བ་འདེབས། །བགྲང་ཡས་བསྐལ་བའི་སྔོན་ནས་སངས་རྒྱས་ཀྱང། །འོད་དཔག་མེད་མགོན་ལ་སོགས་དུས་གསུམ་གྱི། །རྒྱལ་སྲས་ཐུ་བོས་བཅུའི་དབང་ཕྱུག་ཚུལ། །འཇིག་

[111A]༄༅། །རྟེན་གསུམ་གྱི་མགོན་ལ་གསོལ་བ་འདེབས། །དེ་ཉིད་ཐུགས་རྗེའི་འོད་གཟིས་གངས་ཅན་གྱིས། །གདུང་བའི་མུན་སེལ་དགེ་ལེགས་པདྨོའི་ཚལ། །རྒྱས་མཛད་ཉིན་མོར་བྱེད་པ་སྲོང་བཙན་ཞེས། །
ཆོས་ཀྱི་རྒྱལ་པོར་གྱུར་ལ་གསོལ་བ་འདེབས། །དཔལ་ལྡན་མར་མེ་མཛད་དཔལ་ཐུགས་ཀྱི་སྲས། །ཕན་བདེའི་འབྱུང་གནས་བཀའ་གདམས་ཤིང་རྟའི་སྲོལ། །ལེགས་པར་འབྱེད་མཛད་སྟོན་པ་རིན་པོ་ཆེ། །
རྒྱལ་བའི་འབྱུང་གནས་ཞབས་ལ་གསོལ་བ་འདེབས། །དབང་ཕྱུག་བརྒྱད་ལྡན་རྒྱལ་བཙོང་ཁ་པའི། །བསྟན་པའི་སྒྲོན་མེ་དགེ་འདུན་ཀུན་གྱི་གཙོ། །མཁས་ཤིང་གྲུབ་པའི་དཔལ་གྱུར་ཐམས་ཅད་མཁྱེན། །
ཕན་བདེའི་ཉིན་མོར་བྱེད་ལ་གསོལ་བ་འདེབས། །དགེ་ཚོགས་ཀུན་ལ་འདུན་པའི་རྣམ་དཔྱོད་ཀྱིས། །རབ་འབྱམས་མདོ་རྒྱུད་གཞུང་ལུགས་རྒྱ་མཚོ་ལ། །འདོད་དགུར་སྤྱོད་པའི་དེད་དཔོན་བླ་ན་མེད། །མཁྱེན་རབ་
དབང་ཕྱུག་ཞབས་ལ་གསོལ་བ་འདེབས། །བདག་ཉིད་ཆེན་པོ་གཞན་གྱིས་གདུལ་དཀའ་བ། །མ་རུངས་མཐའ་འཁོབ་སྐྱེ་བོ་མཐའ་དག་ལ། །བསོད་ནམས་ཡེ་ཤེས་རྒྱ་མཚོ་མཐར་ཕྱིན་པའི། །རྒྱལ་བའི་མཛད་
པ་སྒྲུབ་ལ་གསོལ་བ་འདེབས། །མཁྱེན་པའི་ཆུ་གཏེར་གཏིང་མཐའ་མི་མངོན་ཞིང། །མཐུ་སྟོབས་ཡོན་ཏན་རིན་ཆེན་ཚོགས་ཀྱིས་གང། །འཕྲིན་ལས་རླབས་ཕྲེང་འཁྲིགས་པའི་རྒྱ་མཚོ་ཆེ། །འགྲོ་བའི་འདྲེན་པ་

[111B] །ཀུན་མཁྱེན་བློ་བཟང་བསྟན་པའི་རྒྱ་མཚོ་ཆེར། །མཚམས་སྤྲིན་ལ་འགྲན་དུར་སྨིག་གསར་པ་ཡི། །སྦྲང་རྩིའི་རྒྱལ་མཚན་འཛིན་པའི་པད་དཀར་ཅན། །སྤྲུལ་པས་འགྲོ་བ་འདྲེན་ལ་
གསོལ་བ་འདེབས། །མཁྱེན་བརྩེའི་བདག་ཉིད་རྗེ་བཙུན་སྤྱན་རས་གཟིགས། །དཔལ་ལྡན་མཁས་བཅུན་བཟང་པོའི་ཟློས་གར་གྱི། །རྣམ་རོལ་མཆོག་གི་སྤྲུལ་སྐུ་ཡིད་བཞིན་ནོར། །བློ་བཟང་བསྟན་པའི་དཔལ་དུ་
ཞབས་བརྟན་ཤོག། ཅེས་པ་འདི་ནི་ཡོངས་ཀྱི་དགེ་བའི་བཤེས་གཉེན་ཆེན་པོ་གླིང་སྨད་ཞབས་དྲུང་རིན་པོ་ཆེས་བཀའ་སྩལ་བ་དང་དུ་བླངས་ཏེ། ཕྱོགས་མྱུལ་གྱི་རྒྱལ་ཁམས་པ་བློ་བཟང་ཆོས་ཀྱི་རྒྱལ་མཚན་དཔལ་
བཟང་པོས་དཔལ་ལྡན་འབྲས་སྤུངས་ཀྱི་གཟིམས་ཆུང་ཉི་འོད་འཁྱིལ་པར་སྦྱར་བའི་ཡི་གེ་པ་ནི་དགེ་ཚུལ་བློ་བཟང་ཕུན་ཚོགས་སོ།། །།རབ་འབྱམས་སྐྱོབ་པ་ཉིད་གཟིགས་ཡེ་ཤེས་སྐུའི། །
རང་གཟུགས་བདག་ཅག་དང་བའི་ཟླ་ཤེལ་གྱི་།གསལ་བྱེད་རྣམ་པར་བཀྲ་བའི་རྒྱན་གྱུར་པ། །འཆར་ནུབ་སྤངས་པའི་སྣང་བ་བརྟན་པར་ཤོག། གཞོན་ནུ་ཉིད་ནས་རིག་གནས་མཐའ་དག་དང། །མདོ་རྒྱུད་ཀུན་མཁྱེན་
ཁྷ་རྫས་ཀྱིས་ཀླུབས་པ། །བལྟམས་མ་ཐག་པའི་དོན་ཀུན་གྲུབ་པ་ཡི། །རྗེས་འགྲོ་གངས་རིའི་མགོན་པོ་ཞབས་བརྟན་ཤོག། འཆི་མེད་མཆོག་སྩོལ་རིགས་ཅན་ཀུན་གྱི་གཅོ། །འཛམ་གླིང་མཁས་གྲུབ་བྱེ་བའི་བདེ་

[112A]༄༅། །འབྱུང་གི། སྤྱི་བོར་ཞབས་སེན་གསར་པའི་ཟླ་ཚེས་ཀྱིས། །མཛེས་པའི་ཕུན་ཚོགས་འགྱུར་བ་མེད་པར་ཤོག། གང་གིས་ཀུན་རྨོངས་རླུང་ཐུབ་སར་ལྡན་བཅས། །ཞུ་མཛད་ཤེས་བྱའི་རིན་ཆེན་
འབྱུང་བའི་གནས། །རྣམ་དཔྱོད་ཧུབ་གཅིག་གིས་འདྲེན་དྲང་སྲོང་ཆེ། །བགྲང་ཡས་བསྐལ་པའི་བར་དུ་ཞབས་བརྟན་ཤོག། རིག་གནས་སྡེ་སྣོད་ཀུན་ཤེས་གསར་གྱི་མངལ། །དབྱངས་ཅན་བཞད་པའི་ངག་གི་དབང་
ཕྱུག་མཆོག། བློ་བཟང་ལུང་རྟོགས་ནོར་བུས་ཡོངས་གང་བའི། །ཕུན་ཚོགས་རྒྱ་མཚོ་གཡོ་མེད་བརྟན་པར་ཤོག། དགེ་ལ་འདུན་པ་མཁས་དང་གྲུབ་པའི་དཔལ། །བསོད་ནམས་ཡེ་ཤེས་རྒྱ་མཚོ་ཆེན་པོའི་འཛིང། །
སྐུ་གསུམ་གདངས་ཀ་ནོར་བུའི་འོད་འབར་བ། །འགྲོ་ལ་འདོད་དགུའི་མཆོག་སྩོལ་བརྟན་པར་ཤོག། པུཎྜ་རི་ཀ་འཛིན་པའི་ཐུགས་རྗེ་ཡི་ །ཞོ་འཐུང་རུས་པའི་རང་བཞིན་ལས་གྲུབ་ཅིང། །མེ་ཏོག་མདའ་ཅན་རི་
འཇོམས་དཔལ་ཡོན་ཅན། །འགྱུར་མེད་རྡོ་རྗེའི་རང་བཞིན་བརྟན་བར་ཤོག། ་དེ་ལྟར་བསྟོད་པའི་དགེ་བས་འགྲོ་བ་ཀུན། །མཚན་ཉིད་ལྡན་པའི་དམ་པས་རྗེས་བཟུང་སྟེ། །མདོ་རྒྱུད་ཚིག་དོན་ཀུན་རྟོགས་ཐབས་ཤེས་
ཀྱི༑ ༑ཉམས་ལེན་མཐར་སོན་ཐམས་ཅད་མཁྱེན་གྱུར་ཅིག། བླ་མ་ཡི་དམ་རྣམས་ཀྱི་བྱིན་རླབས་དང། །བསྟན་སྲུང་དམག་ཟོར་རྒྱལ་མོའི་མཐུ་སྟོབས་ཀྱིས། །གངས་ཅན་མགོན་པོ་བློ་བཟང་རྒྱ་མཚོའི་དཔལ། །སྐུ་ཚེ་

[112B] ལྕགས་ཕོ་འབྲུག་ལོའི་སྨོན་ལམ་ཆེན་མོའི་དུས་པཎ་ཆེན་རིན་པོ་ཆེ་བློ་བཟང་ཆོས་ཀྱི་རྒྱལ་མཚན་གྱིས་མཛད་པའོ།། །།ངག་གི་འདོད་འཇོ་དབྱངས་ཅན་
དགའ་བའི་དཔལ། །འཆད་རྩོད་རྩོམ་ལ་དབང་བའི་བློ་གྲོས་ཅན། །མཁས་བཙུན་བཟང་པོར་གྲུབ་པའི་འཁོར་ལོ་ཡིས། །རྒྱ་མཚོའི་གོས་ཅན་ཁྱོན་ལ་སྒྱུར་ང་རྒྱལ། །མི་འཇིགས་བཞི་ལྡན་རྒྱལ་གསུང་སྙང་པོའི་
བཅུད། །ཡོད་མེད་མཐའ་བྲལ་དབུ་མའི་གོ་ཆ་ཡིས། །ཐུབ་བསྟན་ཐེག་ཆེན་ལང་ཚོའི་སྲོག་འཚོ་བའི། །རྣམ་དཔྱོད་སྡེ་བཞེའི་དཔལ་མངར་གསོལ་བ་འདེབས། །ཤེས་བྱའི་ཕ་མཐའ་རྣམ་པར་སྲ་བའི་གཞུ། །
མང་ཐོས་རྒྱུད་ཀྱིས་བཀུག་པའི་གནས་ལྔའི་མདས། །དྲི་བཅས་འཁྲུལ་པའི་བདེ་འབྱུང་དཀའ་ཐུབ་གྱིས། །དམ་བཅའི་དངོས་ཀུན་འཇིག་པའི་ཆོས་ཉིད་ཅན། །མཐའ་ཀླས་ཚིག་གི་ཀ་ཤི་མཛེས་དགའ་མའི། །
དོན་བཟང་རྣ་གོང་ཨུཏྤལ་ཕོན་པོའི་ཁ། །ཕྲ་ཞིབ་བསམ་པའི་ཟླ་ཟེར་གྱིས་ཕྱེ་བས། །ཕུལ་བྱུང་ལེགས་བཤད་འདབ་མ་འཛུམ་གྱིས་བསུ། །བརྗོད་བྲལ་སྟོང་ཆེན་དག་པའི་མཁའ་དབྱིངས་ངོས། །བདེ་ཆེན་རྣམ་པར་
བཀྲ་བའི་འཇའ་ཚོན་མདངས། །རླུང་སེམས་གོམས་པའི་པིར་གྱིས་ཟློས་པའི་གར། །ཟུང་འཇུག་འཛིན་མའི་ངེས་སུ་སྒྱུར་ལ་བྲེལ། །འཇམ་དབྱངས་དབྱངས་ཅན་མགྲིན་པར་ཆགས་པའི་གཏམ། །སྙན་ཚིག་ཚིག་དོན་

[113A]༄༅། །ཁྲོལ་བའི་རྒྱུད་མང་སྒྲ། །རྣམ་དཔྱོད་དཔྱོད་ལྡན་དགའ་བའི་འགྱུར་ཁུག་གིས། །ཟིལ་དངར་དངར་བའི་གླུ་དབྱངས་མགྲིན་པར་ལེན། །ཕུན་ཚོགས་དོན་གཉིས་ནོར་བུའི་བད་
མཛོད་ནས། །འདོད་པའི་རེ་བ་སྐོང་བའི་དབང་གི་རྒྱལ། །འབད་མེད་སྩོལ་མཁས་མ་འདྲིས་འཛའ་བའི་བཤེས། །རབ་འབྱམས་རྒྱལ་བའི་ངོ་བོར་གསོལ་བ་འདེབས། །རྡོ་རྗེའི་ཁམས་ལས་གྲུབ་པའི་
སང་གེའི་ཁྲིར། །ཁྱོད་ཞབས་བཀྲ་ཤིས་འཁོར་ལོའི་རི་མོ་ཅན། །བསྐལ་པ་རྒྱ་མཚོར་འགྲོ་ལ་དམ་ཆོས་ཀྱི། །འཁོར་ལོ་བསྐོར་ཕྱིར་གཡོ་མེད་བརྟན་པར་བཞུགས། །ལུང་དང་རིགས་པའི་ཉི་མའི་འོད་ཟེར་
གྱིས། །ཁྲིམས་ལྡན་འདུས་པའི་པད་ཚལ་བཞད་པའི་ཐང། །སྐལ་བཟང་རྐང་དྲུག་ཚོགས་ཀྱིས་ལོངས་སྤྱོད་པའི། །བཀྲ་ཤིས་གླུ་དབྱངས་དར་དིར་སྒྲོག་གྱུར་ཅིག། ཅེས་པ་འདི་ལྟ་བུ་ཞིག་དགོས་ཞེས་གསང་
ཕུ་ཉེ་ཐང་བླ་མས་བསྐུལ་བའི་ངོར་ཟ་ཧོར་གྱི་བནྡེས་སྤྱར།། །།མཐའ་ཡས་རྒྱལ་བའི་སྙིང་སྟོབས་བཙན་པོའི་གོ། ཅིག་ཅར་ཡོངས་རྫོགས་མཚན་དཔེའི་ངོ་མཚར་མཆོག་སྐལ་བཟང་འགྲོ་བའི་སྣང་བྱེད་དགའ་སྟོན་ཅན།།
རྣམ་འདྲེན་བུ་རམ་ཤིང་པ་རྒྱལ་གྱུར་ཅིག། རྨོངས་པའི་མུན་ཆེན་གཏིབས་པའི་བསིལ་བའི་ལྗོངས། །སོ་ཐར་ཁྲིམས་ཀྱི་ནམ་མཁའི་ནོར་བུ་ཡིས། །རྒྱལ་བསྟན་འོད་སྟོང་སྤྲོ་བའི་ཐམས་ཅད་མཁྱེན། །མཁན་ཆེན་བསྟན་པའི་

[113B] །ལུང་དང་རྟོགས་པའི་དངོས་པོ་ལྕི་བའི་ཁུར། །འདྲེན་པ་འཆད་རྩོད་རྩོམ་པའི་ཤིང་རྟ་པ། །ཟུང་གི་ཁ་ལོ་བསྒྱུར་བའི་པཎྜི་ཏ། །ལྔ་བརྒྱའི་དཔུང་གཉེན་མར་མེ་མཛད་ལ་འདུད། །ཐབས་དང་ཤེས་རབ་
ཟུང་དུ་འཇུག་པ་ཡི། །ཟག་མེད་བདེ་ཆེན་སྙིང་པོའི་ཀུནྡ་ལས། །མཚན་དཔེའི་ལང་ཚོ་རྒྱས་པའི་ཟློས་གར་ཅན། །རྒྱལ་བ་ཀུན་དངོས་ཙོང་ཁ་པ་ལ་འདུད། །དྷཱིཡིག་རང་བཞིན་བློ་ཡི་ཆུ་གཏེར་ལས། །དྲུག་པ་རྡོ་རྗེ་འཆང་གི་
བཟང་པོའི་བཅུད། །ཕྱོགས་བྲལ་གྲགས་པའི་ཀཻ་ལ་ཤར་གཏམས་ནས། །དཔྱད་ལྡན་འཆི་མེད་དགའ་སྟོན་སྤེལ་ལ་འདུད། །སྲིད་འདིར་འཇམ་མགོན་ཟུར་ཕུད་ལྔ་པ་གང། །མཚམས་སྤྲིན་མདངས་ཀྱི་དབལ་འཕྲོག་བློ་གྲོས་
ཅན། །ཐུབ་བསྟན་སྙིང་པོར་བགྱིས་པའ་དཀའ་གནད་འདུད། །འགྲེལ་མཁས་རྒྱལ་བ་གཉིས་པར་གསོལ་བ་འདེབས། །དེ་ལྟར་བསླུ་མེད་མཆོག་གསུམ་དམ་པའི་མཐུས། །གངས་ཅན་ཕན་བདེའི་དཔྱིད་གྱུར་ཞི་འཚོའི་
དབེན། །ངག་དབང་བརྟན་པའི་འཁོར་ལོ་བླ་མ་རྗེ། །བློ་བཟང་རྒྱལ་བའི་རིང་ལུགས་རྒྱ་མཚོའི་རྟེན། །འཆད་རྩོད་རྩོམ་པའི་ནོར་འཛིན་དབང་པོ་གང། །ཤེས་རབ་ཁུར་གྱིས་འདེགས་པའི་པད་དཀར་མིག། །གཡུང་
དྲུང་རྟག་པའི་རྡོ་རྗེའི་གཞི་ཆེན་པོར། །ནམ་ཡང་གཡོ་མེད་རབ་ཏུ་བརྟན་གྱུར་ཅིག། གྲངས་མེད་འགྲོ་ལ་ངེས་པར་ལེགས་པའི་ནོར། །ཇི་བཞིན་སྟེར་བའི་མི་ཟད་བང་མཛོད་མཆོག་ ཀུན་མཁྱེན་ཟས་གཙང་སྲས་པོའི་

[114A]༄༅། །པོའི་ལུང་རྟོགས་ཀྱི། །ཕུལ་བྱུང་བསྟན་པ་ཡུན་དུ་རྒྱས་པ་དང། །མུ་མཐའ་དང་བྲལ་མཁྱེན་པའི་ཆུ་ཀླུང་གིས། །ཚུལ་མིན་ལོག་པའི་དྲི་མ་ཀུན་བཀྲུས་པས། །སྙིགས་དུས་རྒྱལ་བའི་དབང་པོ་
བཙོང་ཁ་པའི། །ལུགས་བཟང་སྲིད་མཐའི་བར་དུ་འཕེལ་གྱུར་ཅིག། བརྒལ་བརྟག་རིགས་པའི་རྒྱུད་ལས་ཉེར་དྲངས་ནས། །རྒྱ་བོད་མཁས་པའི་གཞུང་ལུགས་འདབ་ལྡན་གྱིས། །ལོག་སྨྲའི་སྔོན་གྱི་ལྷ་ཀུན་རབ་
བཅོམས་ནས། །ལེགས་བཤད་སྐབས་གསུམ་དགའ་སྟོན་རྒྱས་པར་ཤོག། ཅེས་པ་འདི་ཡང་ལེགས་བཤད་ཆོས་འཁོར་གླིང་པ་རྣམས་ཀྱིས་ནན་གྱིས་བསྐུལ་བ་ལ་བརྟེན་ནས། ཤླཽ་ཀ་དང་པོ་དྲུག་གི་ཐུབ་དབང་
མཁན་པོ་རིན་པོ་ཆེ། ཇོ་བོ་རྗེ། རྒྱལ་བ་བཙོང་ཁ་པ་རྣམས་ལ་བསྟོད་ཅིང། ལྷག་མ་ལྔས་སྨོན་ལམ་བྱས་ཏེ། ཡུལ་ལྷོ་ཕྱོགས་སྨན་ལྗོངས་སུ་བྱུང་བའི་སྙན་ངག་མཁན་ཚངས་སྲས་བཞད་པའི་རྡོ་རྗེས་བྲིས་པའོ།།།
ཨོཾ་བདེ་ལེགས་སུ་གྱུར་ཅིག། རབ་འབྱམས་ཕྱོགས་བཅུའི་རྒྱལ་བ་མ་ལུས་པའི། །ཐུགས་རྗེ་བདུད་རྩིའི་རྒྱ་མཚོ་ལས་འཁྲུངས་པ། །པད་དཀར་འཛིན་པ་གངས་ཅན་འགྲོ་བའི་མགོན། །མཐའ་ཡས་བསྐལ་པའི་
བར་དུ་ཞབས་བརྟན་ཤོག། ངག་གི་དབང་ཕྱུག་བློ་བཟང་བསྟན་པ་ཡི། །རྒྱ་མཚོ་ཆེན་པོ་ཕྱོགས་བཅུར་རྒྱས་མཛད་པ། །འཕྲིན་ལས་འོད་དཀར་བྱེ་བ་གྱེད་མཁས་པའི། །སྨྲ་བའི་ཟླ་བ་མཆོག་དེ་ཞབས་བརྟན་ཤོག་

[114B] །སྐུ་གསུམ་ཡིད་བཞིན་རིན་ཆེན་དབང་གི་རྒྱལ། །མཆོག་གསུམ་ཐུན་མོང་འདོད་དགུའི་ཆར་འབེབས་པ། །རྗེ་བཙུན་བླ་མ་སྲིད་མཐར་ཞབས་བརྟན་ཤོག་བསླུ་
མེད་དཀོན་མཆོག་གསུམ་གྱི་བྱིན་རླབས་དང། །དམ་ཅན་ཆོས་སྐྱོང་སྲུང་མའི་མཐུ་སྟོབས་དང། །དྲང་སྲོང་གྲུབ་པ་རྣམས་ཀྱི་བདེན་ཚིག་དང། །མཐའ་ཡས་འགྲོ་འདིའི་ལེགས་པར་སྤྱད་པའི་མཐུས། །གངས་རིའི་ར་
པས་བསྐོར་བའི་ཞིང་ཁམས་འདེར། །ཕན་དང་བདེ་བ་མ་ལུས་འབྱུང་བའི་གནས། །སྤྱན་རས་གཟིགས་དབང་ཐམས་ཅད་མཁྱེན་པ་ཡི། །ཞབས་པད་སྲིད་མཐའི་བར་དུ་བརྟན་གྱུར་ཅིག། ཆོས་སྐྱོང་ཆེན་པོས་ངེད་
ལ་བརྟན་བཞུགས་ལོང་ནས་ཕུལ་གསུངས་པ་བཞིན་འབྲས་སྤུངས་ཚོགས་ཆེན་ནས་བསྐུལ་བའི་ངོར་ཤཱཀྱའི་བཅུན་པ་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའོ།། །།རྡོ་རྗེའི་སྐུ་བརྙེས་ཚེ་དང་
ཡེ་ཤེས་རྣམས། །དཔག་མེད་ལྷུན་གྱིས་གྲུབ་པའི་མགོན་པོ་དང། །སངས་རྒྱས་ཀུན་གྱི་འཕྲིན་ལས་གཅིག་བསྡུས་མ། །བཅོམ་ལྡན་ཡིད་བཞིན་འཁོར་ལོའི་བྱྀན་རླབས་ཀྱིས། །ངག་དབང་འཇམ་མགོན་ལྷ་
ཡིས་རྗེས་བཟུང་བའི། །བློ་ལྡན་བསྐལ་བཟང་རྒྱ་མཚོའི་དགེ་བའི་བཤེས། །འཆི་བདག་གཡུལ་ལས་རྒྱལ་ཏེ་ཡུན་རིང་དུ། །གནས་ཤིང་རྣམ་དཀར་འཕྲིན་ལས་རྒྱས་གྱུར་ཅིག། བདུད་སྔོའི་དཔུང་ལ་འཇིགས་པ་

[115A]༄༅། །མེད་པ་ཡི། །མཐུ་སྟོབས་བཙན་པོའི་གོ་ཆ་རབ་བགོས་ནས། །ཐུབ་བསྟན་ལང་ཚོ་རྒྱས་པའི་སྔེ་ཆེན་པོར། །གཡུང་དྲུང་ལྟ་བུར་མི་འགྱུར་བརྟན་པར་བཞུགས། །མཆོག་གསུམ་ཐུགས་རྗེ་
རྟེན་ཅིང་འབྲེལ་འབྱུང་མཐུའི། །ཟླ་བའི་མ་མ་ལས་འོངས་འཆི་མེད་ཀྱི། །མ་སྨད་བདུད་རྩིའི་ཐུགས་ཀྱི་ཟ་མ་ཏོག། ལེགས་པར་འཁྱིལ་བའི་དགའ་སྟོན་གྲུབ་པར་ཤོག། མས་ལྡན་མང་དུ་ཐོས་པའི་འདུས་
ཚོགས་ཀྱིས། །རབ་དཀར་ལྷག་བསམ་དག་པའི་རྒྱལ་མཚན་རྩེར། །རྩེ་གཅིག་སྨོན་ལམ་བཏབ་པའི་ཡིད་བཞིན་ནོར། །བསམས་པའི་འབྲས་བུ་དུས་སུ་སྨིན་པར་ཤོག། འཁོར་བའི་ཡང་སྲིད་སྐྱེ་ཞིང་སྐྱེ་བ་རུ། །
དམ་པའི་མགོན་མཆོག་ཁྱོད་ཀྱིས་རྗེས་བཟུང་ཞིང། །འདི་དང་གཏན་གྱི་མདུན་མ་མ་ལུས་ཀུན། །ཚུལ་བཞིན་སྒྲུབ་པའི་རེ་བ་སྐོད་བར་ཤོག། མཐོ་རིས་བདུན་དང་ལྡན་པའི་རྟེན་བཟང་པོར། །མངོན་པར་མཐོ་
དང་ངེས་པར་ལེགས་པའི་ལམ། །རབ་ཏུ་སྒྲུབ་པའི་ཕན་དང་བདེ་བ་ཡི། །རྨད་བྱུང་རོ་བརྒྱའི་དཔལ་ལ་སྦྱོད་པར་ཤོག་སྒྲིབ་བྲལ་དོན་གཉིས་ལྡན་པ་སངས་རྒྱས་དང། སྤངས་རྟོགས་ཡོན་ཏན་འབྱུང་
གནས་དམ་པའི་ཆོས། །རིག་དང་གྲོལ་བའི་དཔལ་ལྡན་དགེ་འདུན་སྡེ། །དཀོན་མཆོག་མཐུ་ཡིས་བདེན་ཚིག་འགྲུབ་གྱུར་ཅིག་དུས་གསུམ་རྒྱལ་བ་སྲས་བཅས་ཐུགས་རྗེ་དང། །བསྟན་པ་སྐྱོང་བར་

[115B] །ཁྱད་པར་འདོད་ཁམས་དབང་ཕྱུག་ནུས་མཐུ་ཡིས། །འདོད་པའི་དོན་རྣམས་ལྷུན་གྱིས་འགྲུབ་པར་ཤོག་གསེར་མངལ་ཅན་དང་མགྲིན་སྔོན་པད་དཀར་མིག་འཆི་མེད་དབང་
པོ་དྲང་སྲོང་རིག་པ་འཛིན། །བདེན་ཚིག་གྲུབ་པ་རྣམས་ཀྱིས་དུས་ཀུན་ཏུ། །ཕུན་སུམ་ཚོགས་པའི་བཀྲ་ཤིས་སྤེལ་བར་ཤོག་ཐུབ་པའི་བསྟན་དང་བསྟན་འཛིན་དག་འདུན་སྡེ། །རྙེད་བཀུར་ཕུ་དུད་སྒྲུབ་པ་
སྦྱིན་པའི་བདག་འགྲོ་བའི་བདེ་སྐྱིད་མ་ལུས་འཕེལ་བ་ཡི། །བདེ་ལེགས་ཆེན་པོས་ནོར་འཛིན་ཀུན་ཁྱབ་ཤོག་ཅེས་བརྟན་བཞུགས་དང་སྨོན་ལམ་གཉིས་ཀ་ཆང་བ་ཤོ་ལོ་ཀ་བཅུ་ཙམ་ཞིག་དགོས་ཞེས་ཉུང་
ཇ་ཁད་པ་རྣམས་ཀྱིས་ནན་གྱིས་བསྐུལ་བའི་ངོར། ཟ་ཧོར་གྱི་བནྡེས་སྦྱར་བའོ།། །།གསུང་ངག་རྡོ་རྗེའི་དབྱངས་སུ་འགྱུར་ཁུགས་ནས། །སྨིན་བྱེད་དབང་གི་ཆུ་རྒྱུན་ཀུན་འཛིན་པའི། །བློ་བཟང་
རྒྱལ་བ་ཀུན་འདུས་རྡོ་རྗེ་འཆང། །དཀྱིལ་འཁོར་རྒྱ་མཚོའི་རིགས་བདག་ཞབས་བརྟན་ཤོག། །ངག་དབང་མཁྱེན་པའི་མཛོད་ལ་མངའ་འབྱོར་ཞིང། །ལེགས་བཤད་རིན་ཆེན་འཕྲེང་བ་སྤལ་མཁས་པའི། །
བློ་བཟང་གྲགས་པའི་རིང་ལུགས་རྒྱ་མཚོའི་དབུས། །རི་དབང་ལྷུན་པོ་ལྟ་བུར་ཞབས་བརྟན་ཤོག་ཕས་རྒོལ་རྩོད་ངག་གཡུལ་ལ་འཇིགས་མེད་ཀྱི། །ལུང་རིགས་སྲ་བའི་གོ་ཆ་དགོས་ཤིང། །ཐུབ་བསྟན་བཤད་

[116A]༄༅། །སྒྲུབ་ལང་ཚོ་རྒྱས་པའི་སྡེ། །གངས་ཅན་སེང་གེའི་ཁྲི་ལ་ཞབས་བརྟན་ཤོག་ཅེས་པ་འདི་ཡང་གངས་རིའི་ལྗོངས་ཀྱི་པཎྚི་ཏ་ཆེན་པོ་སྨོན་འགྲོ་པ་རིག་གནས་རྒྱ་མཚོའི་འཕྲེང་བ་
འཛིན་པ་ཆོ་དབང་དོན་གྲུབ་ཀྱི་བཀའ་དྲིན་ལས་བློ་གྲོས་ཀྱི་རྣམ་དཔྱོད་ཅུང་ཟད་ཡངས་པའི་སྨོན་འགྲོ་བ་འཇམ་དབྱངས་དབང་རྒྱལ་རྡོ་རྗེས་རྒྱ་ཧོར་གྱི་ཡུལ་གྲུའི་ཆ་ཏིལ་སྒར་སྦྱར་ནས་ཕུལ་བ་སརྦྦ་རྠ་སིདྡྷི་
རསྟུ།། །།ཨོཾ་སྭ་སྟི། བློ་བཟང་རྒྱལ་བ་གཉིས་པའི་ཐུགས་ཀྱི་བཅུད། །གཅིག་བསྡུས་བསྐལ་བཟང་རྒྱ་མཚོ་ལས་ཐོན་པའི། །བགྲང་ཡས་སྐྱེ་རྒུའི་རེ་སྐོང་ཡིད་བཞིན་ནོར། །བསམ་
འཕེལ་དབང་གི་རྒྱལ་པོར་གསོལ་བ་འདེབས། །འགྲོ་ཀུནྡུ་ཁ་ལས་སྒྲོལ་དམ་བཅས་ནས། །གང་འདུལ་ཇི་བཞིན་བསྒྱུར་མཁས་གྲུ་འཛིན་བདག་སྒྱུ་འཕྲུལ་དྲ་བ་ལས་བྱོན་འཕགས་ཡུལ་
གྱི༑ ༑མི་རྗེ་པཎ་གྲུབ་ཚོགས་ལ་གསོལ་བ་འདེབས། །མགོན་ཁྱོད་ཐུགས་རྗེའི་འོད་གཟིས་བསིལ་ལྗོངས་འདིར། །དགེ་བཅུའི་ཁྲིམས་སྤེལ་ངན་འགྲོའི་ལམ་བཀག་ནས། །ཐུབ་བསྟན་སྣང་བའི་
མཛོད་ཀྱིས་ཁྱབ་མཛད་བའི། །ཆོས་རྒྱལ་ལོ་པཎ་རྣམས་ལ་གསོལ་བ་འདེབས། །སྒྲོལ་མས་ལུང་བསྟན་དའི་པཾ་ཀ་རའི་སྲས། །བཀའ་གདམས་ཤིང་རྟའི་སྲོལ་འབྱེད་འབྲོམ་སྟོན་རྗེ། །འཁོན་རིགས་

[116B] །ཀུན་དགའ་སྙིང་པོའི་ཞབས་ལ་གསོལ་བ་འདེབས། །འདི་སྣང་སྲིད་བདེར་སྙིང་པོ་མེད་གཟིགས་ནས། །ལམ་བཟང་སྒྲུབ་མཛད་སངས་རྒྱས་སྒོམ་པ་དང། །རྒྱལ་
བའི་དགོངས་དོན་འབྱེད་མཁས་ཐམས་ཅད་མཁྱེན། །དགེ་འདུན་གྲུབ་ཀྱི་ཞབས་ལ་གསོལ་བ་འདེབས། །འཇམ་དཔལ་སྙིང་པོའི་ལུང་རྟོགས་ཆོས་སྲིད་ལ། །དབང་བསྒྱུར་དགེ་འདུན་རྒྱ་མཚོའི་དབུས་
གནས་ཤིང། །གདུལ་དཀའ་མཐའ་འཁོབ་སྐྱེ་འགྲོར་ཐར་པའི་ལམ། །སྟོན་མཁས་བསོད་ནམས་རྒྱ་མཚོར་གསོལ་བ་འདེབས། །ཟབ་ལམ་རིམ་གཉིས་མཐར་ཕྱིན་བདུད་སྡེའི་དཔུང། །ཕྱེ་མར་འཐག་མཛད་
ཡོན་ཏན་རྒྱ་མཚོའི་དཔལ། །རྣམ་འདྲེན་ཀུན་གྱི་གཙུག་རྒྱན་ཐམས་ཅད་མཁྱེན། །ངག་དབང་བློ་བཟང་རྒྱ་མཚོར་གསོལ་བ་འདེབས། །སྨྱོས་རིགས་ལས་འཁྲུངས་ཀུན་མཁྱེན་ངག་གི་དབང། །བློ་བཟང་རིན་ཆེན་
ཚངས་དབྱངས་རྒྱ་མཚོའི་ཞབས། །བློ་གྲོས་བཟང་པོས་འགྲོ་ལ་དམ་ཆོས་ཆར། །འབེབས་མཁས་བསྐལ་བཟང་རྒྱ་མཚོར་གསོལ་བ་འདེབས། །མགོན་ཁྱོད་ཞབས་ཟུང་མི་འགྱུར་རྡོ་རྗེའི་ཁྲིར། །བགྲང་ཡས་
བསྐལ་པར་གཡོ་མེད་བརྟན་པའི་ངོས། །ཟབ་རྒྱས་ཆོས་འཁོར་མཐོ་རིས་རྔ་བོ་ཆེ། །གཞོམ་མེད་རྟག་པའི་ང་རོས་སྩལ་བ་གང། །མཁའ་མཉམ་འགྲོ་བའི་ཁྱུ་མཆོག་རླབས་ཆེན་གྱིས། །ཐོས་པའི་དགའ་སྟོན་

[117A]༄༅། །ཕུན་ཚོགས་རོལ་པ་ལས། །སྨིན་གྲོལ་ལམ་བཟང་ཐེམ་སྐས་རྩེར་འཛེགས་ནས། །སྐུ་གསུམ་གཞལ་མེད་ཁང་དུ་མྱུར་འཇུག་ཤོག་གཞན་ཡང་ལྗོངས་འདིར་ནད་མཚོན་མུ་གེ་སོཌ།།
མི་མཐུན་རྒུད་པའི་མིང་ཡང་མི་གྲག་ཅིང། །བློ་བཟང་གྲགས་བསྟན་ཕྱོགས་བཅུར་རྒྱས་པ་དང། །འགྲོ་ཀུན་བདེ་སྐྱིད་ལྡན་པའི་བཀྲ་ཤིས་ཤོག་ཅེས་ཐམས་ཅད་མཁྱེན་པ་བློ་བཟང་སྐལ་བཟང་རྒྱ་མཚོའི་
འཁྲུངས་རབས་གསོལ་འདེབས་བརྟན་བཞུགས་དང་བཅས་པ་འདི་ཡང་འཇམ་དབྱངས་གོང་མ་རྒྱལ་པོའི་ཞབས་འབྲིང་པ་གུང་ཆོ་དབང་ནོར་བུ་སོགས་དང་མཚོ་སྔོན་དཔོན་ཁག་རྣམས་ཀྱིས་བསྐུལ་
བ་ལ་བརྟེན་ཆོས་སྨྲ་བ་བློ་བཟང་ཡེ་ཤེས་ཀྱིས་ཕོ་བྲང་ཆེན་པོ་པོ་ཏ་ལའི་གཟིམས་ཆུང་བདེ་བ་ཅན་དུ་སྒྱར་བའོ།། །།དཔལ་ལྡན་སྟོབས་བཅུ་མངའ་ཀུན་གསང་བ་གསུམ། །ཐིག་ལེའི་དཔྱིད་གྱུར་བློ་
བཟང་ལེགས་བརྗོད་མས། །འགྲོ་རྣམས་མཐོ་རིས་མཆོག་མཐུན་གྲགས་པའི་བདེར། །རབ་སྦྱོར་འཇམ་དཔལ་སྙིང་པོ་གཙུག་ན་རྒྱལ། །སྣང་བ་མཐའ་ཡས་བློ་གཏེར་བཟང་པོ་ཡི། །ཡེ་ཤེས་སྒྱུ་འཕྲུལ་དྲ་
བའི་རོལ་གར་ལས། །དཀྱིལ་འཁོར་འཁོར་ལོ་ཀུན་བདག་གཏན་གྱི་སྐྱབས། །རྡོ་རྗེ་སློབ་དཔོན་ཞབས་ལ་མགོས་ཕྱག་འཚལ། །བརྟན་གཡོའི་བཀྲ་ཤིས་འོག་མིན་ལྷུན་སྟུག་སྤོར། །ཐེག་མཆོག་ཆོས་ཚུལ་

[117B] །ལེགས་འདོམས་ཁ་སྦྱོར་བདུན་ལྡན་མགོན་པོ་ཁྱོད། །བསྐལ་པ་མ་སྟོངས་བར་དུ་ཞབས་བརྟན་ཤོག་འཁོར་བའི་པད་སྦུབས་ཉེས་མང་འཆིང་རྒྱ་ལས། །རྣམ་པར་གྲོལ་ཏེ་ཞི་
བའི་ཟིལ་དངར་མཆོག་རབ་བསྟེན་ཐུབ་དབང་གསུང་སྐྱེས་བཧྲ་མ་རའི། །མགོན་པོ་སྲིད་པའི་མིག་ཁྱོད་ཞབས་བརྟན་ཤོག་ཉོན་མོངས་འཛིན་ཁྲིས་ཡོངས་གང་སྲིད་པའི་མཚོར། །རིགས་དྲུག་ཆུ་ཡི་ཤིང་
ལྟར་འཁྱམས་པའི་འགྲོ། །སྒྲོལ་བའི་དེད་དཔོན་རྒྱལ་སྲས་ཀུན་གྱི་རྗེ། །རྗེ་བཙུན་བླ་མ་སྲིད་མཐར་ཞབས་བརྟན་ཤོག་དབང་བཞིའི་ཆུ་བོས་རྒྱུད་སྨིན་སྐད་ཅིག་ལ། །སྐུ་བཞིའི་ས་བོན་ཁམས་དྲུག་ལྡན་
པའི་མངལ། །རིམ་གཉིས་སྐྱེ་མཆེད་སྦྲུམ་པའི་མི་བསྐྱོད་ལྷར། །འགྲོ་ཀུན་མ་གྱུར་དེ་སྲིད་ཞབས་བརྟན་ཤོག་མཐོང་གྲོལ་ལྟ་ན་སྤུག་པ་མཚན་དཔེའི་སྐུ། །ཐོས་བས་འཆོས་སྐྱོ་བ་དྲུག་ཅུའི་སྙན་འཇེབས་
གསུང། །ཟབ་གསལ་བདེ་སྟོང་གཉིས་མེད་ཡེ་ཤེས་ཐུགས། །གསང་གསུམ་རྒྱན་གྱི་འཁོར་ལོ་རྟག་བརྟེན་ཤོག་ངེས་པའི་དབྱིངས་སུ་བདུད་བཞིའི་གདེངས་ཅན་སྲོག་ཚོགས་གཉིས་མཁས་ལྡིང་
གིས་ཟོས་ཀུན་མཁྱེན་ནོར། །སྲིད་ཞིར་རྣམ་པར་རྒྱལ་བའི་རྡོ་རྗེའི་སྐུ། །མི་ཤིགས་རྟག་པའི་ཁམས་སུ་ཅི་ས་མི་བཞུགས། །སྒྲིབ་བྲལ་སྐུ་མཆོག་ཤེལ་དྭངས་རྩིག་པའི་ངོས། །ཆུ་ལྦུར་མིག་ངོར་གཟུགས་

[118A]༄༅། །དུས་བགྲང་བྱའི་ཕྲེང། །འབོད་གྲོགས་སྣང་བརྙན་འཆར་ཡང་བདེན་སྟོངས་པས། །མི་འགྱུར་རྡོ་རྗེའི་ཁྲི་ལ་གཡོ་མེད་ཤོག་མགོན་ཁྱོད་ཐུགས་རྗེས་རླུང་གི་ཤིང་རྟ་ལས། །
རྣམ་མང་དམ་ཆོས་སྦྲང་ཆར་རྒྱུན་མི་ཆད། །བདག་སོགས་གདུལ་བྱའི་སྒོ་གསུམ་ཞིང་ས་རུ། །ངེས་ལེགས་ལོ་ཏོག་གཡུར་ཟར་ཕབ་ཏུ་གསོལ། །ཞ་སེར་རིང་ལུགས་ཛ་མབུའི་ཤིང་གི་འབྲས། །ས་གསུམ་སྐྱེ་
དགུའི་བསོད་ནམས་མ་དྲོས་མཚོར། །རབ་འཁྱིལ་བཤད་སྒྲུབ་རིན་ཆེན་ས་ལེ་སྦྲམ། །ཕྱོགས་བཅུར་དར་བའི་གཟི་འོད་དཔལ་འབར་ཤོག་རྩོད་དུས་སྐྱེ་བོ་རཱ་མ་ཎ་ཡི་དཔུང། །སྙིགས་མ་སྣ་ལྔའི་མཚོན་
ཆར་གྱིས་རྨས་པ། །ཐབས་མཁས་ཧ་ནུ་མནྠས་དྲངས་པ་ཡི། །ཐུགས་རྗེ་ཤེ་གསོས་སྨན་གྱིས་འཚོ་བར་ཤོག་མྷཱ་ཀཱ་ལ་དམ་ཅན་ཆོས་ཀྱི་རྒྱལ། །སྲིད་གསུམ་བདག་མོ་ལྕམ་སྲིང་ལ་སོཌ་ཀྱིས། །
བདེན་ཚིག་སྨོན་ལམ་འགྲུབ་པའི་གྲོགས་མཛོད་ལ། །ཕུན་ཚོགས་བཀྲ་ཤིས་གཏེར་གྱིས་གང་བར་ཤོག་ཅེས་དོན་གྱི་སླད་དུ་མཚན་ནས་སྨོས་ཏེ་མཁན་ཆེན་བསྟན་པའི་བདག་པ་ར་ཊི་དང་དཀྱིལ་འཁོར་
རྒྱ་མཚོའི་ཁྱབ་བདག་རྡོ་རྗེ་འཆང་པཎ་ཆེན་བློ་བཟང་ཡེ་ཤེས་དཔལ་བཟང་པོ་ངེས་པའི་དོན་དུ་སྒྲིབ་གཉིས་བག་ཆགས་དང་བཅས་པའི་དྲི་མ་མི་མངའ་བས་བགྲེས་རྒུད་སྙུན་སོགས་གཏན་ནས་

[118B] དྲང་དོན་གདུལ་བྱའི་བློ་ངོར་འཚམས་པའི་དགུང་ལོ་དྲུག་ཅུ་རེ་གཅིག་གི་དགུང་ཀེག་ཐོག་ཕེབས་པར་རང་ཉིད་རྒྱལ་བའི་གསུང་རབ་ལ་སྦྱངས་པ་དམན་པས་ཚིག་སྦྱོར་དམན་རུང་ མི་ཕྱེད་པའི་
དད་པས་བསྟན་པ་སྤྱི་དང་བྱ་བྲག་འཇམ་དཔལ་སྙིང་པོའི་ལུགས་བཟང་དར་ཞིང་རྒྱས་པ། བདག་སོགས་མཁའ་མཉམ་གྱི་སེམས་ཅན་རྣམས་བསམ་པའི་རེ་བ་མ་ལུས་པ་སྐོང་བའི་ཕྱིར་ཞབས་པད་སྲིད་
པ་ནམ་གནས་ཀྱི་བར་བརྟན་པར་སྨོན་ལམ་ཕུར་ཚུགས་སུ་འདེབས་པ་འདི་ཡང་ཤཱཀྱའི་བཙུན་བ་བློ་བཟང་བསྐལ་བཟང་རྒྱ་མཚོས་སྦྱར་ཏེ་རྟེན་འབྱུང་ཐོ་གསལ་དང་བཅས་ཕུལ་བའི་ཡི་གེ་པ་ནི་ངག་དབང་
ཡོན་ཏན་འབྱུང་གནས་སོ།། །།ཨོཾ་སསྟི། རྒྱལ་ཀུན་མཁྱེན་བརྩེ་ནུས་པའི་དགའ་ཚལ་ལས། །སྐུ་གསུམ་འབྲས་བཟང་སྙིང་པོ་རབ་ལྕི་བ། །ལུས་ཅན་བསམ་པའི་རེ་སྐོང་དཔག་བྶཾ་
ཤིང༑ ༑བློ་བཟང་གྲགས་པའི་དཔལ་གྱིས་ཤིས་པ་སྩོལ། །ཚོགས་གཉིས་བདུད་རྩིའི་རྒྱ་མཚོར་སྟོབས་བཅུའི་སྟོབས། །ལྷུན་པོའི་སྤེ་ལྟར་མངོན་པར་འཕགས་ཟིན་ཀྱང། །སེམས་ཅན་དོན་དུ་རྒྱལ་
སྲས་གསེར་རིའི་འཕྲེང། །འཛིན་མཁས་གྲུ་འཛིན་བདག་པོར་གསོལ་བ་འདེབས། །མགོན་ཁྱོད་བོད་ཡུལ་རྨོངས་མུན་རབ་བསལ་བར། །ཐུབ་བསྟན་རྟ་བདུན་བདག་པོའི་དཀྱིལ་འཁོར་གྱི། །སྣང་བ་འདྲེན་

[119A]༄༅། །པའི་ཐུགས་བསྐྱེད་སྐྱ་རེངས་ཅན། །སྲོང་བཙན་སྒམ་པོའི་ཞབས་ལ་གསོལ་བ་འདེབས། །རྒྱལ་བའི་བསྟན་པ་འཆི་མེད་ལྷ་ལམ་ཀུན། །གསལ་མཛད་དའི་པཾ་ཀ་ར་ཆུ་ཤིལ་དབང། །ལས་བྱུང་
ལྷ་ཆོས་ཟླ་ཟེར་གྱིས་བསྐྱེད་པའི། །འབྲོམ་སྟོན་ཀུ་མུད་བཞད་ལ་གསོལ་བ་འདེབས། །རྒྱལ་བ་གཉིས་པའི་རིང་ལུགས་ཆར་གྱི་རྒྱུན། །སྐལ་ལྡན་ཞིངས་གཤིན་པར་ལེགས་ཕབ་ནས། །མངོན་མཐོ་
ངེས་ལེགས་ཕུལ་བྱུང་མྱུ་གུའི་ཚོགས། །སྨིན་མཛད་དགེ་འདུན་གྲུབ་ལ་གསོལ་བ་འདེབས། །མཁྱེན་དང་བརྩེ་བ་དབྱངས་ཅན་མ་ལ་ཡའི། །ཐུགས་རྒྱུད་དྲི་ཡི་བཞོན་པས་བསྐྱེད་པ་ཡི། །བསླབ་གསུཾ་
དྲི་བཟང་འཐུལ་བས་གདུལ་བྱ་ཀུན། །ཚིམ་བྱེད་དགེ་འདུན་རྒྱ་མཚོར་གསོལ་བ་འདེབས། །བསོད་ནམས་ཡེ་ཤེས་བྱ་བས་ལེགས་བསྐྲུན་པའི། །སྐུ་གསུང་ཐུགས་ཀྱི་འཕྲིན་ལས་སྒྲོན་མེ་ཡིས། །གདུལ་
དཀའ་མུན་པའི་གླིང་གི་སྐྱེ་བོ་རྣམས། །གསལ་མཛད་ལུང་རྟོགས་རྒྱ་མཚོར་གསོལ་བ་འདེབས། །སྟོབས་ལྡན་ས་སྲུང་ཀུན་གྱི་གཉར་ཞོན་ནས། །ནག་པོའི་རྩ་ལག་ལྷ་མིན་ཀླད་འགམ་པར། །མཐུ་
སྟོབས་རྩེ་བརྒྱ་འབེབས་པའི་ལྷ་ཡི་ལྷ། །ཡོན་ཏན་རྒྱ་མཚོའི་ཞབས་ལ་གསོལ་བ་འདེབས། །ངག་གི་དབང་ཕྱུག་མེད་རྒྱུད་ཆུ་ཀླུང་ཀུན། །རབ་འཁྱིལ་བློ་བཟང་རྒྱལ་བ་རྒྱ་མཚོ་ལས། །ཐོན་པའི་ཚངས་

[119B] །སྲིད་གསུམ་འགྲོ་བའི་མགོན་པོར་གསོལ་བ་འདེབས། །མཁས་གྲུབ་གླིང་བཞིའི་ཁྱོན་ལ་དབང་སྒྱུར་བའི། །དགོས་འདོད་སྣ་བདུན་དམ་པའི་ཆོས་ཀྱི་སྲིད། །འཛིན་མཁས་
འཁོར་ལོས་སྒྱུར་རྒྱལ་ཀུན་གྱི་གརྩོ། །ཚངས་དབྱངས་རྒྱ་མཚོའི་ཞབས་ལ་གསོལ་བ་འདེབས། །ཚོགས་གཉིས་རྒྱ་ཆེ་ལས་སྨོན་བཟང་པོའི་མཐུས། །བརྟན་པའི་འཁོར་ལོ་ཡེ་ཤེས་རོལ་པའི་གར། །ཆོས་ཀྱི་
རྒྱལ་པོས་ལེགས་བསྐྱངས་བསྟན་འགྲོའི་གཉེན། །བསྐལ་བཟང་རྒྱ་མཚོའི་ཞབས་ལ་གསོལ་བ་འདེབས། །མཆོག་གསུམ་ཐུགས་རྗེ་བདུད་རྩིའི་ཆར་རྒྱུན་གྱིས། །རང་ལུས་ཆུ་སྐྱེས་གཞོན་ནུ་ཆེར་
རྒྱས་པ། །གདུལ་བྱ་བུང་བའི་ཚོཌ་ལ་དཔལ་སྟེར་ཕྱིར། །མི་འགྱུར་ལྷུན་པོ་ལྟ་བུར་བརྟན་པར་ཤོག། །ཐོས་བསམ་སྒོམ་པའི་གྲུ་གཟིངས་ནང་ཞུགས་ཏེ། །འཁར་བ་ན་ཀྲའི་གྲོང་ཁྱེར་ལས་བརྒལ་ནས། །
རྒྱལ་བའི་གོ་འཕང་རིན་ཆེན་གླེང་མཆོག་ཏུ། །འགྲོ་ཀུན་ཕན་འདེའི་ནོར་ལ་སྤྱོད་པར་ཤོག་ཅེས་པ་་དི་ནི་བསྟན་འཛིན་གུ་ཤྲི་ཁང་གི་རིགས་རུས་དྲི་མ་མེད་པ་ཨར་ཏེ་ནི་སྤོ་ཤོག་ཐུས་བསྐུལ་བའི་ངོར་
ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་ཕོ་བྲང་ཆེན་པོ་པོ་ཏ་ལའི་གཟིམས་ཆུང་ཉི་འོད་འཁྱིལ་པར་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་ཀྱིས་བགྱིས་པའོ།། །།སསྟི་

[120A]༄༅། །པྲཛཱ་བྷྱ་རང་བཞིན་རྣམ་དག་འཆི་མེད་གནས་མཆོག་ནས། །བདེ་འབྱུང་ལེགས་གཤེགས་ཤཱཀྱའི་རྒྱལ་པོ་དང། གང་གི་བསྟན་སྐྱོང་གནས་བརྟན་བཅུ་དྲུག་པོ། །འཁོར་བཅས་
གདུང་བ་སེལ་བའི་ཟླ་བ་ཚེར། །དད་ཤུགས་ནོར་བུའི་གཤིས་ལུགས་ཀེ་ཏ་ཀས། །ཡིད་ཀྱི་རོལ་མཚོ་བགྲུངས་པར་སྣང་སྟོང་གཟུགས། །མི་ཤིགས་ཏིང་འཛིན་རྣམ་དཀར་ཁར་ཡུག་ཅན། །འགོག་
མེད་འཆར་གཞིར་སྤྱན་འདྲེན་ཤིས་པར་མཛོད། །བདུད་བཞི་ཀུན་སྤངས་རབ་མཛེས་གསེར་ཞུང་སྐུ། །མཚོན་དཔེ་ཉི་མ་སྟོང་གི་གཟི་འབར་ཞིང། །ལྔ་བདོའི་འགྲོ་འདྲེན་སྙིང་སྟོབས་རྨད་བྱུང་བ། །མི་མཇེད་
ཞིང་དཔལ་ཤཱཀྱ་སེང་གེ་ལ། །ཕྱག་འཚལ་བསྐལ་བཟང་རྒྱལ་བ་རྒྱ་མཚོའི་དཔྱིད། །སྐུ་ཚེ་གཡུང་དྲུང་ལྟར་བརྟན་ཐུབ་པའི་བསྟན། །འཕེལ་རྒྱས་འཛམ་གླིང་སྤྱི་དང་གངས་ཅན་འགྲོར། །བདེ་སྐྱིད་གསར་
ཆོས་རྫོགས་ལྡན་མགྲོན་དུ་ཁུག་བསོད་ནམས་རྩིབས་སྟོང་དར་དྲག་འཁོར་ལོ་ཡིས། །སྡེ་བཞིའི་མངའ་ཐང་མ་ལུས་རྒྱས་པ་དང། །བློ་བཟང་ཆོས་ཀྱི་འཚོ་བས་དོན་གཉིས་ནོར། །ལྷུན་གྲུབ་མྱུར་དུ་
སངས་རྒྱས་ཐོབ་པར་ཤོག་གཉིས་འཛིན་ལྟར་སྣང་མས་བསྐྱེད་མེ་ཆུའི་འཇིགས། །སྔགས་དང་བདེན་པའི་མཐུས་བཟློག་སྒྲ་གཅན་འཛིན། །བཧོ་ཨོཾརེས་འཇོག་བློ་མུན་ཐུབ་དབང་ཉིས། །ལེགས་

[120B] །ཕྱག་འཚལ་བསྐལ་བཟང་རྒྱལ་བ་རྒྱ་མཚོའི་དཔྱིད། །སྐུ་ཚེ་གཡུང་དྲུང་ལྟར་བརྟན་ཐུབ་པའི་བསྟན། །འཕེལ་རྒྱས་འཛམ་གླིང་སྤྱི་དང་གངས་ཅན་འགྲོར། །བདེ་
སྐྱིད་གསར་ཚེས་རྫོགས་ལྡན་མགྲོན་དུ་ཁུག་བསོད་ནམས་རྩིབས་སྟོང་དར་དྲག་འཁོར་ལོ་ཡིས། །སྡེ་བཞིའི་མངའ་ཐང་མ་ལུས་རྒྱས་པ་དང། །བློ་བཟང་ཆོས་ཀྱི་འཚོ་བས་དོན་གཉིས་ནོར། །ལྷུན་གྲུབ་
མྱུར་དུ་སངས་རྒྱས་ཐོབ་པར་ཤོག་རྡ་ཟས་ཡིད་འབྱུང་དགྲ་བཅོམ་སེང་གེའི་སྒྲ། །བསྒྲགས་མཆོག་བྷ་ར་དྷ་ཛ་བསོད་སྙོམས་ལེན། །མཁས་མས་ལམ་བསྐྱལ་སངས་རྒྱས་ཤིས་པའི་མཐུས། །རིག་གྲོལ་
དགྲ་བཅོམ་ཆེན་པོ་ལམ་བསྟན་ལ། །ཕྱག་འཚལ་བསྐལ་བཟང་རྒྱལ་བ་རྒྱ་མཚོའི་དཔྱིད། །སྐུ་ཚེ་གཡུང་དྲུང་ལྟར་བརྟན་ཐུབ་པའི་བསྟན། །འཕེལ་རྒྱས་འཛམ་གླིང་སྤྱི་དང་གངས་ཅན་འགྲོར། །བདེ་སྐྱིད་
གསར་ཚེས་རྫོགས་ལྡན་མགྲོན་དུ་ཁུག་བསོད་ནམས་རྩིབས་སྟོང་དར་དྲག་འཁོར་ལོ་ཡིས། །སྡེ་བཞིའི་མངའ་ཐང་མ་ལུས་རྒྱས་པ་དང། །བློ་བཟང་ཆོས་ཀྱི་འཚོ་བས་དོན་གཉིས་ནོར། །ལྷུན་གྲུབ་མྱུར་
དུ་སངས་རྒྱས་ཐོབ་པར་ཤོག་རྒྱལ་སྲིད་དུག་མཚོར་མངོན་ཞེན་སྡིག་པའི་ལས། །འགྱོད་བཤགས་སྲེད་བཅོམ་འཕགས་པ་ཀླུ་ཡི་སྡེ། །རིགས་གརྩོའི་རིགས་འཁྲུངས་གླེགས་བམ་མཐོང་རེག་ཡིད།།

[121A]༄༅། །དཔལ་འཛིན་གནས་བརྟན་ཆེན་པོ་སྦེད་བྱེད་ལ། །ཕྱག་འཚལ་བསྐལ་བཟང་རྒྱལ་བ་རྒྱ་མཚོའི་དཔྱིད། །སྐུ་ཚེ་གཡུང་དྲུང་ལྟར་བརྟན་ཐུབ་པའི་བསྟན། །འཕེལ་རྒྱས་འཇིམ་གླིང་སྤྱི་དང་གངས་
ཅན་འགྲོར། །བདེ་སྐྱིད་གསར་ཚེས་རྫོགས་ལྡན་མགྲོན་དུ་ཁུག་བསོད་ནམས་རྩིབས་སྟོང་དར་དྲག་འཁོར་ལོ་ཡིས། །སྡ་བཞིའི་མངའ་ཐང་མ་ལུས་རྒྱས་པ་དང། །བློ་བཟང་ཆོས་ཀྱི་འཚོ་བས་དོན་གཉིས་
ནོར༑ ༑ལྷུན་གྲུབ་མྱུར་དུ་སངས་རྒྱས་ཐོབ་པར་ཤོག། །ཚིག་གིས་གངྒཱ་སྡོང་འཇུག་ཆོམ་རྐུན་བཏུལ། །སྙིང་རྗེས་གནོད་སྦྱིན་ཐར་བཀོད་མི་ཕྱེད་པ། །ཉོན་མོངས་རོས་བསླད་དུར་ཁྲོད་ཞུགས་ཀྱི་དགྲ། །མ་ལུས་
བཅོམ་ལྡན་ཡན་ལག་འབྱུང་བ་ལ། །ཕྱག་འཚལ་བསྐལ་བཟང་རྒྱལ་བ་རྒྱ་མཚོའི་དཔྱིད། །སྐུ་ཚེ་གཡུང་དྲུང་ལྟར་བརྟན་ཐུབ་པའི་བསྟན། །འཕེལ་རྒྱས་འཛམ་གླིང་སྤྱི་དང་གངས་ཅན་འགྲོར། །བདེ་སྐྱིད་
གསར་ཚེས་རྫོགས་ལྡན་མགྲོན་དུ་ཁུག་བསོད་ནམས་རྩིབས་སྟོང་དར་དྲག་འཁོར་ལོ་ཡིས། །སྡེ་བཞིའི་མངའ་ཐང་མ་ལུས་རྒྱས་པ་དང། །བློ་བཟང་ཆོས་ཀྱི་འཚོ་བས་དོན་གཉིས་ནོར། །ལྷུན་གྲུབ་
མྱུར་དུ་སངས་རྒྱས་ཐོབ་པར་ཤོག། །མཉམ་གཞག་ཕྱག་རྒྱ་བསྟན་ནས་ཁྲིམས་དཔོལ་སྙན། །ཏིང་འཛིན་བརྒྱ་སྟོང་བདེ་བསྐྱེད་མ་ཕམ་པ། །དཀའ་ཐུབ་ལོ་མ་བདུན་འོག་གདུང་རིང་ཀྱང། །ནགས་གནས་མེ་ཏོག་

[121B] །ཕྱག་འཚལ་བསྐལ་བཟང་རྒྱལ་བ་རྒྱ་མཚོའི་དཔྱིད། །སྐུ་ཚེ་གཡུང་དྲུང་ལྟར་བརྟན་ཐུབ་པའི་བསྟན། །འཕེལ་རྒྱས་འཛམ་གླིང་སྤྱི་དང་གངས་ཅན་འགྲོར། །བདེ་སྐྱིད་གསར་ཚེས་རྫོགས་
ལྡན་མགྲིན་དུ་ཁུག་བསོད་ནམས་རྩིབས་སྟོང་དར་དྲག་འཁོར་ལོ་ཡིས། །སྡེ་བཞིའི་མངའ་ཐང་མ་ལུས་རྒྱས་པ་དང། །བློ་བཟང་ཆོས་ཀྱི་འཚོ་བས་དོན་གཉིས་ནོར། །ལྷུན་གྲུབ་མྱུར་དུ་སང་སངས་རྒྱས་ཐོབ་
པར་ཤོག། །བདེན་འཛིན་ཀུན་བཅོམས་ལྷ་བུ་ཐར་པར་འཁྲིད། །རྣ་ཀོར་ཙམ་བརྡས་བདེ་སྟེར་ཀཱ་ལི་ཀ། །རྒྱལ་རིགས་བཙུན་པ་རབ་སྣང་བརྡེག་རྨིས་ཀྱིས། །ཟག་པ་ཀུན་ཞི་རྡོ་རྗེ་མོའི་བུལ། །ཕྱག་འཚལ་
བསྐལ་བཟང་རྒྱལ་བ་རྒྱ་མཚོའི་དཔྱིད། །སྐུ་ཚེ་གཡུང་དྲུང་ལྟར་བརྟན་ཐུབ་པའི་བསྟན། །འཕེལ་རྒྱས་འཛམ་གླིང་སྤྱི་དང་གངས་ཅན་འགྲོར། །བདེ་སྐྱིད་གསར་ཚེས་རྫོགས་ལྡན་མགྲོན་དུ་ཁུག་བསོད་ནཾས་
རྩིབས་སྟོང་དར་དྲག་འཁོར་ལོ་ཡིས། །སྡེ་བཞིའི་མངའ་ཐང་མ་ལུས་རྒྱས་པ་དང། །བློ་བཟང་ཆོས་ཀྱི་འཚོ་བས་དོན་གཉིས་ནོར། །ལྷུན་གྲུབ་མྱུར་དུ་སངས་རྒྱས་ཐོབ་པར་ཤོག་ཐབས་ཤེས་མངོན་སྤྱན་ལ་སོཌ་
མཐུན་པའི་རྐྱེན། །འབད་མེད་ཕྱག་གིས་སྕོལ་བའི་བཟང་པོ་བ། །སྔོན་དགེའི་གསེར་གླིང་ཕྲོགས་ཀྱང་རྗེས་འབྲངས་པས། །རྒྱལ་ལ་སྐྱབས་སོང་དགྲ་བཅོམ་གསེར་བེའུ། །ཕྱག་འཚལ་བསྐལ་བཟང་རྒྱལ་

[122A]༄༅། །བ་རྒྱ་མཚོའི་དཔྱིད། །སྐུ་ཚེ་གཡུང་དྲུང་ལྟར་བརྟན་ཐུབ་པའི་བསྟན། །འཕེལ་རྒྱས་འཛམ་གླིང་སྤྱི་དང་གངས་ཅན་འགྲོར། །བདེ་སྐྱིད་གསར་ཆོས་རྫོགས་ལྡན་མགྲོན་དུ་ཁུག་བསོད་
ནམས་རྩིབས་སྟོང་དར་དྲག་འཁོར་ལོ་ཡིས། །སྡེ་བཞིའི་མངའ་ཐང་མ་ལུས་རྒྱས་པ་དང། །བློ་བཟང་ཆོས་ཀྱི་འཚོ་བས་དོན་གཉིས་ནོར། །ལྷུན་གྲུབ་མྱུར་དུ་སངས་རྒྱས་ཐོབ་པར་ཤོག། །མཚན་ལྡན་ལག་
པར་ཐར་པའི་གསེར་འཛགས་པ། །ལེགས་ཐོབ་བྷ་ར་དྷཛ་གསེར་ཅན་དང། །མདའ་ལག་གཟུགས་ཀྱི་བགྲང་བྱར་བྲོ་ནད་སོགས། །འཚེ་བྲལ་དང་གྲོལ་མཆོག་བསྔཌ་པ་ཀུ་ལར། །ཕྱག་འཚལ་
བསྐལ་བཟང་རྒྱལ་བ་རྒྱ་མཚོའི་དཔྱིད། །སྐུ་ཚེ་གཡུང་དྲུང་ལྟར་བརྟན་ཐུབ་པའི་བསྟན། །འཕེལ་རྒྱས་འཛམ་གླིང་སྤྱི་དང་གངས་ཅན་འགྲོར། །བདེ་སྐྱིད་གསར་ཚེས་རྫོགས་ལྡན་མགྲོན་དུ་ཁུག་བསོད་
ནམས་རྩིབས་སྟོང་དར་དྲག་འཁོར་ལོ་ཡིས། །སྡེ་བཞིའི་མངའ་ཐང་མ་ལུས་རྒྱས་པ་དང། །བློ་བཟང་ཆོས་ཀྱི་འཚོ་བས་དོན་གཉིས་ནོར། །ལྷུན་གྲུབ་མྱུར་དུ་སངས་རྒྱས་ཐོབ་པར་ཤོག། །འཁོར་མཚོའི་
འདམ་ལས་བརྒོལ་ཡང་སྲིད་པ་འདིར། །ཆོས་སྐྱོང་དགྲ་བཅོམ་འཁོར་ཚོགས་ཉོན་མོངས་མེད། །ཉེ་བར་གནས་པ་དྷ་རྨ་ཏ་ལ་དང། །དམ་ཅན་བསྟན་སྲུང་རྒྱལ་པོ་སྡེ་བཞི་ལ། །ཕྱག་འཚལ་བསྐལ་

[122B] །སྐུ་ཚེ་གཡུང་དྲུང་ལྟར་བརྟན་ཐུབ་པའི་བསྟན། །འཕེལ་རྒྱས་འཛམ་གླིང་སྤྱི་དང་གངས་ཅན་འགྲོར། །བདེ་སྐྱིད་གསང་ཚེས་རྫོགས་ལྡན་མགྲོན་དུ་ཁུག་བསོད་ནམས་རྩིབས་སྟོང་དར་དྲག་
འཁོར་ལོ་ཡིས། །སྡེ་བཞིའི་མངའ་ཐང་མ་ལུས་རྒྱས་པ་དང། །བློ་བཟང་ཆོས་ཀྱི་འཚོ་བས་དོན་གཉིས་ནོར། །ལྷུན་གྲུབ་མྱུར་དུ་སངས་རྒྱས་ཐོབ་པར་ཤོག་སྒོ་གསུམ་ཕྱག་དང་མཆོད་ཚོགས་རྒྱ་མཚོ་འབུལ།།
སྡིག་ལྟུང་རབ་བཤགས་དགེ་ལ་རྗེས་ཡི་རངས། །ཆོས་འཁོར་བསྐོར་ཞིང་མྱ་ངན་མི་འདའ་གསོལ། །བདག་གཞན་དགེ་བ་བྱང་ཆུབ་ཆེན་པོར་བསྔོ། །བདག་ལུས་ཉེར་བསྐྱེད་བརྩེ་བའི་ཕ་མས་གཙོས།།
སེམས་ཅན་ཁམས་ཀྱི་མོས་པ་ཇི་ལྟ་བ། །འབྲལ་མེད་སྙིང་གི་ཡོལ་གོར་རོ་གཅིག་པའི། །རེ་འབྲས་མཐའ་དག་འགྲུབ་པའི་རྒྱུར་གྱུར་ཅིག། །སྒྲིབ་གཉིས་ལས་གྲོལ་སྟོན་པ་རྫོགས་སངས་རྒྱས། །འགོག་ལམ་
ཆེས་འདུས་གང་གསུང་བདུད་རྩི་ཡིས། །རྣམ་པར་སྨན་པ་གནས་བརྟན་བཅུ་དྲུག་གིས། །ཕུན་ཚོགས་སྨོན་གནས་འགྲུབ་པའི་བཀྲ་ཤིས་ཤོག། །ཅེས་པ་འདི་ནི་དཀོན་མཆོག་རིན་པོ་ཆེ་རྣམ་པ་གསུམ་ལ་སྲི་ཞུར་
བརྩོན་ཞིང་དད་པ་དང་ལྷག་བསམ་གྱིས་ཕྱུག་པའི་སྐྱེད་བྱེད་བསོད་ནམས་དར་རྒྱས་ཀྱིས་གནས་བཅུར་ཕྱག་མཆོད་དང་འབྲེལ་བའི་ངེད་རང་གི་རིང་འཚོ། །རྒྱལ་བསྟན་དར་རྒྱས་འཛམ་གླིང་སྤྱི་དང་བྱེ་བྲག་གངས་

[123A]༄༅། །ཅན་གྱི་འགྲོ་བ་བདེ་བ་ཕ་མ་གཉིས་རང་རྗེས་འཛིན་གྱི་སྨོན་ལམ་སོགས་དོན་འཐུས་རྒྱུན་པར་ཁ་ཏོན་བགྱིས་ཆོག་པ་ཞིག་དགོས་ཞེས་བསྐུལ་མ་མཛད་པ་བཞིན་གོ་རིམ་ཆག་ལོས་
མཛད་པའི་གནས་བཅུའི་རྟོགས་བརྗོད་ཀུ་མུ་དའི་ཕྲེང་བའི་ལུགས་སུ་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་གྲུ་འཛིན་གཉིས་པའི་གཙུག་ལག་ཁང་དུ་སྦྱར་བའི་ཡི་གེ་པ་ནི་ངག་དབང་
ཡོན་ཏན་འབྱུང་གནས་ཀྱིས་བགྱིས་པ་ཛ་ཡནྟུ།། །།ཕུན་ཚོགས་དཀྱིལ་འཁོར་དབང་ཕྱུག་འཇམ་མགོན་ལྷའི། །ཞལ་ལུང་བདུད་རྩིའི་ཟེགས་མ་ཕྲ་མོས་ཀྱང། །ཉེས་བརྒྱའི་འཆི་བདག་
འཇོམས་མཛད་བཙོང་ཁ་པ། །ས་གསུམ་ལུས་ཅན་གཙུག་ན་རྒྱལ་གྱུར་ཅིག། །བློ་གྲོས་གཟིགས་པ་སྒྲིབ་མེད་ཀཻ་ལ་ཤའི། །ས་འཛིན་ལས་འོངས་ཆོས་བཟང་གྔེའཱི་ཆུས། །ལུས་ཅན་དྲི་འཁྲུད་སྐ་ལྡན་ཤིང་རྟའི་མཆེད་
དཔལ་ལྡན་ཡེ་ཤེས་དབང་པོར་གསོལ་བ་འདེབས། །བློ་གཏེར་མེ་ཞལ་འོད་བཟང་རབ་འབར་བས། །ཤེས་བྱ་མ་འདྲེས་འབྱེད་པའི་དཔལ་ཡོན་ལྡན། །ལྐོག་གྱུར་ཐུན་གསུམ་མིང་གི་མཐར་བསྐྲད་
པའི༑ ༑ཡེ་ཤེས་སྒྱུ་འཕྲུལ་ཆེན་པོ་ཞབས་བརྟན་ཤོག་དངོས་འཛིན་སྨིག་རྒྱུ་སྙེག་པའི་སྐོམ་སྲེད་ཀྱིས། །སྲིད་པའི་གདུང་པ་ཆེར་འཕེལ་མཐའ་ཀླས་འགྲོ། །ངེས་དོན་ཆོས་ཀྱི་བདུད་རྩིས་གསོ་མཛད་

[123B] ༑ཟླ་མེད་སྟོན་པ་ཆེན་པོ་ཞབས་བརྟན་ཤོག་བླང་དོར་བློ་ཡི་མཐུ་སྟོབས་ཆེས་ཕྲ་བའི། །བྱིས་རྣམས་བརྩེ་ཆེན་མ་མས་ནམ་དུ་ཡང། །མ་འདོར་དམ་བཅའི་རི་མོ་བཀྲ་བ་ཡི། །རྣམ་འདྲེན་ཞབས་ཟུང་རྡོ་རྗེ་ལྟར་
བརྟན་ཤོག་མི་སྲུན་སྙིགས་མའི་མཚོན་ཆ་ཆེས་རྣོ་ཡང། །འབིགས་པར་ནུས་མིན་སྙིང་སྟོབས་དམ་བཅའི་གོར། །བློ་བཟང་རྒྱལ་བ་གཞན་གྱི་ཟླ་བྲལ་བའི། །དཔལ་ལྡན་ཡེ་ཤེས་དབང་ཕྱུག་ཞབས་བརྟན་ཤོག་
གང་གི་འཕྲིན་ལས་རབ་མངར་ཟེགས་མའི་ཐིགས། །འཐུངས་པས་དོན་གཉིས་འབྲས་ལྡན་བ་ཀུ་ལ། །ཁམས་གསུམ་འགྲོ་བའི་ཡིད་ཀྱི་དགའ་ཚལ་དུ། །ཆེས་ཆེར་བཞད་པའི་དགའ་སྟོན་མྱོང་བར་
ཤོག་འོད་མཚན་སྟོང་འབར་ཞབས་སེན་དབང་གི་རྒྱལ། །གྲངས་རིང་སྐྱེ་བ་ཀུན་ཏུ་གཙུག་ཏོར་རྩེར། །འབྲལ་མེད་བཀོད་ནས་མངོན་མཐོ་ངེས་ལེགས་ཀྱི། །འདོད་དགུ་མ་ལུས་ཆར་དུ་སྙིལ་བར་ཤོག་ཅེས་
བསྟན་བའི་བདག་པོ་པཎ་ཆེན་ཐམས་ཅད་མཁྱེན་གཟིགས་མཆོག་གི་སྤྲུལ་པའི་སྐུ་རྗེ་བཙུན་བློ་བཟང་དཔལ་ལྡན་ཡེ་ཤེས་ཀྱི་ཞབས་བརྟན་འདི་ནི་གྲ་ས་ཆེན་པོ་གསུམ་དང་རྒྱུད་སྟོད་སྨད་ཀྱི་སློབ་དཔོན་
རྣམ་པས་མགྲིན་གཅིག་བསྐུལ་བ་ལ་བརྟེན་ནས་ཤཱཀྱའི་དགེ་སློང་ཆོས་སྨྲ་བ་བློ་བཟང་བསྐལ་བཟང་རྒྱ་མཚོས་སྦྱར་བའོ། །།རྣམ་ཀུན་མཆོག་ལྡན་སྟོང་ཉིད་དགའ་མ་ལ། །མཉམ་

[124A]༄༅། །ཉིད་དགྱེས་དགུར་རོལ་བའི་བདེ་བ་ཆེ། །ཟུང་འཇུག་ཟ་མ་ཏོག་ཏུ་འཁྱིལ་བའི་སྐུ། །ཚེ་དང་ལྷ་ཚོགས་རྣམས་ཀྱིས་དངོས་གྲུབ་སྩོལ། །ངག་ལ་ཆོས་ཕུང་བརྒྱད་ཁྲིའི་གནས་བཅས་
ཤིང༑ ༑དབང་ཕྱུག་ཡོན་ཏན་ནོར་བུའི་རྒྱན་གྱིས་སྤུད། །མཆོག་ལྡན་རིགས་ཀུན་ཁྱབ་བདག་སྐུར་བསྟན་པ། །དྲིན་ཅན་རྩ་བའི་བླ་མར་གསོལ་བ་འདེབས། །ངག་གི་དབང་ཕྱུག་འཇམ་མགོན་
བཙོང་ཁ་པའི། །མདེ་སྔགས་བསྟན་པའི་གདུགས་དཀར་སྲིད་གསུམ་བླར། །འདེགས་མཁས་འདྲེན་མཆོག་བསྟན་འཛིན་གཙུག་གི་རྒྱན། །དཔལ་ལྡན་སྐྱབས་ཀུན་ངོ་བོ་ཞབས་བརྟན་ཤོག་
ངག་དབང་ལྷ་མོའི་རྗེས་འགྲོ་ལེགས་བཤད་གསུང། །མཆོག་ལྡན་འཇམ་དབྱངས་ཡེ་ཤེས་ལས་བྱུང་བས། །སྐལ་ལྡན་ཐར་བར་འཁྲིད་མཛད་རྡོ་རྗེ་ཅན། །ཞིང་འདིར་ནམ་ཡང་མི་གཡོ་ཞབས་བརྟན་
ཤོག་བླ་མའི་གདམས་ངག་བྱིན་རླབས་རྨད་བྱུང་མཐུས། །བདག་རྒྱུད་སྨིན་གྲོལ་ས་ལ་དབང་འབྱོར་ཞིང། །སྐྱེ་བར་མཚན་ཉིད་ལྡན་པའི་བཤེས་གཉེན་ཆོས། །རྗེས་བཟུང་དམ་ཆོས་མ་ལུས་འཛིན་པར་
ཤོག་ཅེས་རིགས་དང་དཀྱིལ་འཁོར་རྒྱ་མཚོའི་ཁྱབ་བདག་མཚན་ཉིད་ཀུན་ལྡན་གྱི་རྡོ་རྗེ་སློབ་དཔོན་དྲིན་ཅན་རྩ་བའི་བླ་མ་ངག་དབང་མཆོག་ལྡན་པའི་ཞལ་སྔ་ནས་ཞབས་པད་བརྟན་པར་གསོལ་བ་

[124B] །།རྒྱལ་བ་ཁྱབ་བདག་རྡོ་རྗེ་འཆང་ཆེན་པོ་དང་ངོ་
བོ་དབྱེར་མ་མཆིས་པ་རྗེ་བཙུན་བློ་བཟང་བསྐལ་བཟང་རྒྱ་མཚོ་དཔལ་བཟང་པོའི་ཞལ་སྔ་ནས་ལ་གསང་བའི་རྣམ་པར་ཐར་པའི་སྒོ་ནས་བསྟོད་པ་ཐུགས་རྗེའི་ཉིན་བྱེད་འདྲེན་པའི་སྐྱ་རེངས་ཞེས་བྱ་བ་རྗེ་བཙུན་
བླ་མ་དམ་པ་དེ་ཉིད་ཀྱི་ཞབས་ལ་གུས་པ་ཆེན་པོས་ཕྱག་འཚལ་ལོ། །ངོ་མཚར་བསྔགས་པའི་པདྨ་དཀར་པོའི་འཕྲེང། །སྤེལ་བས་གང་ལ་ཡང་ཡང་མཆོད་པའི་སླད། །རྒྱལ་ཀུན་ནམ་ཡང་བརྩོན་པ་
མི་ལྷོད་པ། །ཐུགས་རྗེའི་བདག་ཉིད་བླ་མ་དེར་ཕྱག་འཚལ། །སྲིད་པའི་འབྲོག་ཏུ་ཉམ་ཐག་འགྲོ་ཀུན་ལ། །ཐུགས་རྗེའི་ཕྱག་རིང་རྐྱང་བས་དབུགས་འབྱིན་པ། །དཔལ་ལྡན་ཐུབ་པ་ཀུན་གྱི་མཛད་པའི་
ཁུར༑ ༑གཅིག་ཏུ་བསྣམས་པ་ཁྱོད་ལ་བདག་སྐྱབས་མཆི། །བྱེ་བ་ཕྲག་བརྒྱའི་སྒྱུ་འཕྲུལ་དྲ་བ་ཡིས། །ནམ་མཁའ་ཇི་སྲིད་ཀུན་ཏུ་རོལ་མཛད་པས། །བདག་གིས་ལྕེ་བརྒྱ་སྤྲུལ་ནས་སྲིད་མཐའི་བར། །
བརྗོད་ཀྱང་ཁྱོད་བསྔགས་ཇི་བཞིན་ག་ལ་སྤོབས། །འོན་ཀྱང་ཁྱོད་ཀྱི་ཐུགས་རྗེའི་ཟར་འཕྲེང་གིས། །བདག་བློ་འདབ་བརྒྱའི་ཚལ་ལ་སྐལ་བཟང་གི་དགེ་ལེགས་ཤེས་ཙམ་བྱིན་པའི་མཐུ་ཉིད་ལས།།

[125A]༄༅། །རྨད་བྱུང་གཏམ་གྱི་སྦྱོར་བ་འདི་ལྟར་སྤེལ། །ཁྱོད་ནི་ན་ཚོད་རླ་ཚེས་ཚེས་ཕྲའི་དུས། །ཀུན་གསལ་ངོགས་སུ་སྤྲིན་དཀར་ལང་ལོང་རྩར། །བཅུ་དྲུག་འཕགས་པའི་གནས་བརྟན་རབ་གསལ་
བས༑ ༑ཡོངས་རྫོགས་ཐུབ་བསྟན་བདག་པོར་མངའ་གསོལ་མཛད། །ཆོས་ཀུན་མཁྱེན་དཔྱོད་སྲང་ལ་གཞལ་བའི་ཚེ། །རབ་དཀར་ཟླ་བ་གཞོན་ནུའི་ལང་ཚོ་ཅན། །བརྟན་པའི་འཁོར་ལོ་མཆོག་དང་དབྱངས་
ལྡན་མས། །ཡང་ཡང་མངོན་སུམ་བྱིན་རླབས་སྣང་བ་སྩལ། །དེ་ཚེ་རབ་འབྱམས་གསུང་རབ་ཀུནྜཱི་ཚལ། །རང་རང་དཀའ་གནད་གེ་སར་གསེར་གྱི་འཕྲེང། །རྣམ་པར་རྒོད་པའི་འཛུམ་པ་ཆེར་བསྟན་ཏེ། །ཁྱོད་
འབའ་ཞིག་གི་ཕྱོགས་སུ་མགོ་ལྕོགས་ལྡེམ། །ཐུགས་རྗེའི་སྤྱན་རས་སྟོང་གིས་འགྲོ་རྣམས་ལ། །སྲིད་པའི་ཕྱི་མཐའ་དེ་སྲིད་སྐྱོབ་མཛད་པའི། །ནོར་བུ་ཆུ་ཤེལ་ལུས་ཅན་འཇིག་རྟེན་དབང། །ཁྱོད་ཀྱི་
བླང་དོར་སྟོན་པའི་བཤེས་སུ་གྱུར། །དེ་ཚེ་མི་སྲུན་སྐྱེ་བོ་དུ་མ་ཡི། །བརླང་སྤྱོད་མཚོན་གྱིས་མི་ཕིགས་བཟོད་པའི་གོ་བརྟན་པོར་བགོས་ཏེ་དུས་མཐའི་མུན་སྟུག་ཚོགས། །སེལ་ཕྱིར་ཆས་པའི་བརྟུལ་ཞུཌ་
ཁྱོད་ཀྱིས་བླངས། །འཇམ་དཔལ་སྙིང་པོའི་གྲུབ་པའི་གནས་མཆོག་ཏུ། །རྣམ་དག་རིགས་ཚུལ་རྡོ་རྗེའི་རྩེ་བརྒྱ་ཡིས། །མཐར་འཛིན་བྲག་རིའི་སྤོ་མཐོ་བཅོཾ་པ་ན། །ཆོས་ཀུན་དེ་ཉིད་མཐར་ཐུགས་ལེར་གཟིཌ།།

[125B] །འོད་འབུམ་འཁྱུག་པའི་ལྷུན་པོ་ལྟར་བརྗིད་པའི། །ཐུབ་ཆེན་དཔའ་མཇོས་སྐུ་མངོན་གྱུར་པས། །མཆོག་ཏུ་དགའ་བའི་སྙན་འཇེབས་དབྱངས་ཀྱིས་
བསྔགས། །ཐུབ་པ་ཀུན་གྱི་སྲས་མཆོག་རྣམ་བརྒྱད་ཀྱིས། །པདྨའི་འདབ་ལྟར་གཉེན་པའི་ཕྱག་བརྐྱངས་ནས། །གང་གི་ཡང་ལག་མཆོག་ལ་དཔལ་བྱིན་ཏེ། །ཆེད་དུ་བརྗོད་པའི་དབྱངས་ཀྱིས་རྒྱུད་མང་བསྒྲེང་
དེས་ནི་རིན་ཆེན་སེམས་མཆོག་ལྷུན་པོ་ལྟར། །རབ་ཏུ་བརྟན་པའི་དཔལ་གྱིས་ཁྱོད་མཛེས་ཏེ། །སྟོབས་བཅུ་མངའ་བའི་གདུང་འཚོབ་བླ་མེད་དུ། །མཐའ་ཡས་རྒྱལ་བའི་ཞིང་དུ་ཡོངས་སུ་གྲགས། །གསང་
བའི་རྣལ་འབྱོར་མཆོག་ལ་མངོན་གཞོལ་ཚེ། །འཇིགས་མཛད་རྡོ་རྗེ་པདྨ་གར་དབང་གིས། །མཐུ་སྟོབས་གཟི་བྱིན་དབང་ཕྱུག་མཆོག་བསྒྲུབས་པས། །ཕྱི་ནང་ཡིད་སྲུབས་གཡུལ་ལས་རྣམ་པར་རྒྱལ།།
བྱི་རུའི་ཡལ་འདབ་བསྐྱོད་འདྲའི་མཛེས་མ་ལ། །དབང་སྔོན་ཁྲག་འཐུང་གར་གྱིས་རྩེན་པའི་ཚེ། །རྒོད་མ་ཁ་ཡི་འོད་ཟེར་སྟོང་འབར་བས། །བད་འབྱུང་གཙུག་རྒྱན་ག་བུར་རྒྱུན་དུ་བཞུས། །དེ་ཆེ་ཤེས་བྱའི་
དཀྱིལ་འཁོར་འཁོར་ལོ་ཀུན། །ཆོས་དབྱིངས་སྒེག་མོའི་ཕང་བར་བྲོས་པ་ལས། །བདེ་ཆེན་སྒྱུ་མའི་རིག་སྔགས་བྲག་ཆའེ་སྒྲ། །སྲིད་ཞིའི་མཐའ་ལས་འདས་པའི་རོལ་མོར་བསྒྲགས། །ལོག་པར་འཁུ་

[126A]༄༅། །བའི་འདོད་ལྷའི་བྲན་གྱུར་འགས། །སྐྱེ་དགུའི་བདེ་སྐྱིད་གཞོམ་ལ་བརྩོན་པའི་ཚེ། །གཟི་ལྡན་དབང་ཕྱུག་འདོད་ཁམས་དབང་མོ་ཡིས། །གཡར་དམ་མ་བོར་མངོན་སུམ་ཉིད་དུ་བསྒྲལ། །གསར་འོད་
འབར་བའི་གཙུག་ཏོར་འཆང་བའི་ལུགས། །ནོར་འཛིན་བུ་མོའི་ལྟོ་བར་ཡོངས་འཁྱིལ་བའི། །རྩེ་དགའ་རྣམ་པར་རྒྱས་པའི་རྒྱལ་མཚན་ཆེ། །སྲིད་པའི་རྩེ་མོར་བསྒྲང་ལ་ཁྱོད་ཉིད་དཔའ། །མ་རྒད་སྤུངས་འདྲ་
འབྲོག་རི་ཆེན་པོའི་སྤོར། །ཐུན་འཚམས་བླ་གོས་གསར་བའི་ལྷབ་ལྷུབ་ཅན། །བློ་བཟང་ཡབ་རྗེ་མཆོག་གིས་མངོན་སུམ་དུ། །ཆོས་ཀྱི་རྒྱལ་སྲིད་ཆེན་པོར་དབང་ཡང་བསྐུར། །དེ་ཚེ་མགོན་ཁྱོད་དད་པའི་རླུང་
ཤུགས་ཀྱིས། །བསྐྱོད་པའི་རྙོག་མེད་ཡིད་མཚོའི་རྦ་རླབས་འཕྲེང། །གྱེན་དུ་འཕྱུར་བ་འདྲེན་བྱེད་ལམ་ཟུང་ལས། །མུ་ཏིག་སྟེར་ལ་བརྒྱུས་འདྲ་རྒོད་བཞིན་ལྷུང། །སར་གནས་དཔའ་བོ་ཐུགས་ཀྱི་སྲས་མཆོག་
ལ༑ ༑གསང་ཆེན་བདུད་རྩིའི་དགའ་སྟོན་འགྱེད་པ་ན། །མངོན་སུམ་དཀྱིལ་འཁོར་བདག་པོར་ཡོངས་བཞེངས་ཏེ། །གར་དགུའི་འཇོ་སྒོག་ཉམས་ཀྱིས་ཅི་ཡང་བྲེལ། །དེ་ཚེ་དག་པའི་སྣང་བ་རབ་འབྱམས་ཀྱིས། །
སྟུག་པོ་བཀོད་པའི་ཕུན་ཚོགས་གཟི་བྱིན་ཀུན། །མགྲོན་དུ་བོས་འདྲ་གནས་མཆོག་འདི་ཉིད་དུ། །དཔའ་བོ་དཔའ་མོའི་གར་སྟབས་ལང་ལིང་བསྒྱུར། །ཉི་ཤུ་རྩ་བཞི་གྲུབ་པའི་གནས་མཆོག་ཏུ། །རྒྱན་དྲུག་སྒེག་པའི་

[126B] །བདེ་སྟོང་ཆབ་གིས་མྱོས་པའི་སྣང་བ་ཆེ། །ངོ་མཚར་ལྟད་མོ་འབྱམས་སུ་ཀླས་འདི་རྨད། །མི་ཤིགས་རླུང་སེམས་གཅིག་གྱུར་རང་གི་ལུས། །དཔའ་བོ་དཔའ་མོའི་དབང་ཕྱུག་བདེ་བ་མཆོག་
ཤེས་རབ་ཕག་མོའི་མགྲིན་པར་དམ་འཁྱུད་པའི། །བཅུག་གཉིས་དཔེས་མཚོན་སྒྱུ་མའི་རོལ་མོར་གཟིགས། །ལ་ལར་རྣམ་བཅས་སྟོང་གཟུགས་ཕྱག་རྒྱ་ཆེ། །རྣམ་མེད་བདེ་ཆེན་མཚོན་བརྒྱའི་མདངས་བཀྲ་བའི།།
དང་པོའི་སངས་རྒྱས་གཉིས་མེད་དབང་ཕྱུག་མགོན། །མཐའ་ཡས་སྤྲུལ་པའི་འཇའ་རིས་འཁྱུག་པར་སྟོན། །མ་འོངས་ཀླ་ཀློའི་དཔུང་ཚོགས་གཞོམ་པ་ལ། །མི་བཟད་རྡོ་རྗེའི་རུ་མཚོན་རྔམས་བརྗིད་ཅན། །
མི་རྗེ་བཅུ་གཉིས་བདག་པོའི་སྣང་བ་ཡིས། །འཛམ་གླིང་ཡངས་པའི་ཁྱོན་ལ་དགེ་ལེགས་སྦྱིན། །དེ་ལྟ་མོད་ཀྱི་ད་དུད་ལྗོངས་འདི་ན། །ཁྱོད་ལ་ལྷག་པར་དད་པའི་སྐལ་ལྡན་ཚོགས། །གདུང་བའི་དབྱངས་
ཀྱིས་གསོལ་འདེབས་ཆེས་མིང་བས། །ཐུགས་རྗེའི་སྣང་བ་མྱུར་བར་བསྟན་དུ་གསོལ། །གདོན་གྱིས་བརླམས་པའི་བུ་ཡིས་རང་གི་མར། །གཤེ་ཡང་བྱམས་པའི་མ་ཡིས་སླར་བརྩེ་བཞིན། །སྙིཌ་
དུས་འགྲོ་འདིས་ཁྱོད་ལ་མཐོ་བརྩམས་ཡང། །བརྩེ་ཆེན་ཁྱོད་ཀྱིས་ཕྱིར་ཞིང་བརྩེ་བར་རིགས། །རྒྱལ་བ་རྒྱ་མཚོའི་ཐུགས་རྗེའི་བདག་ཉིད་ཁྱེད། །སྐྱེ་དང་སྐྱེ་བར་བྡགི་བཤེས་མཛད་ནས། །བླ་མེད་ཐེག་

[127A]༄༅། །པའི་བདུད་རྩིའི་དགའ་སྟོན་གྱིས། །སྙིང་ལ་འགྱུར་བ་མེད་པའི་བདེ་སྟེར་མཛོད། །ཁྱོད་ཀྱི་གསང་བ་ཀུན་གྱི་མཛོད་འཛིན་པའི། །སྲས་ཀྱི་ཐུ་བོའི་མཆོག་ཏུ་བདག་གྱུར་ཏེ། །ནམ་མཁའ་
ཇི་སྲིད་འགྲོ་བ་ཐམས་ཅད་ལ། །ཐུབ་པའི་ལུགས་བཟང་གསལ་བར་བྱེད་པར་ཤོག་ཕྱོགས་བཅུའི་རྒྱལ་བ་ཀུན་གྱི་ཞིང་དང་སྐུ། །འཁོར་དང་འབྱོར་བ་མཛད་པ་ཅི་མཆིས་པ། །བདག་ལ་མ་ཚང་མེད་པར་
གྱུར་ནས་ཀྱང། །སྟོབས་བཅུ་མངའ་བ་མཆོག་ཏུ་འགྱུར་བར་ཤོག་ཅེས་རྒྱལ་བ་ཐམས་ཅད་ཀྱི་བདག་པོ་རྡོ་རྗེ་འཆང་དང་དབྱེར་མ་མཆིས་པའི་རྗེ་བཙུན་བློ་བཟང་བསྐལ་བཟང་རྒྱ་མཚོ་དཔལ་བཟང་པོའི་
ཞལ་སྔ་ནས་ལ་གསང་བའི་རྣམ་པར་ཐར་པའི་སྒོ་ནས་བསྟོད་བ་ཐུགས་རྗེའི་ཉིན་བྱེད་འདྲེན་པའི་སྐྱ་རེངས་ཞེས་བྱ་བ་འདི་ནི། རྗེ་བཙུན་དེ་ཉིད་ཀྱི་ཞབས་ཀྱི་པདྨོ་ལ་གཏུགས་ཤིང་བློ་བཟང་རྒྱལ་བ་
གཉིས་པའི་མདོ་སྔགས་ཀྱི་ཆོས་ཚུལ་མཐའ་ཡས་པ་ལ་དྲི་མ་མེད་པའི་རིགས་ལམ་ནས་དྲངས་པའི་དད་པ་བརྟན་པོ་དང་ལྡན་པ་ཡུལ་བྱང་ཕྱོགས་སུ་སྐྱེས་པའི་རྒྱལ་ཁམས་པ་ལྕང་སྐྱ་རོལ་པའི་རྡོ་
རྗེས་རང་གཞན་གྱི་དད་པའི་གསོས་སུ་འགྱུར་བར་བསཾས་ཏེ་ལྷ་ལྡན་སྤྲུལ་པའི་གཙུག་ལག་ཁང་གི་ཉེ་འདབས་སུ་སྦྱར་བའི་ཡི་གེ་པ་ནི་དགེ་ཚུལ་དགེ་ལེགས་ནམ་མཁས་བགྱིས་པ་འདིས་ཀྱང་འགྲོ་

[127B] །།བླ་མ་འཇམ་དཔལ་དབྱངས་ལ་ཕྱག་འཚལ་ལོ། །རྒྱལ་ཀུན་མཁྱེན་བརྩེའི་བློ་གྲོས་བདུད་རྩིའི་ཆབ། །ཐུགས་ཀྱི་བུམ་
པ་ནང་ཡངས་པར་འཁྱིལ་བའི་བཅུད། །འཇམ་དཔལ་དབྱངས་མཆོག་གྲགས་བསྟན་འདབ་བརྒྱ་པ། །རྒྱ་མཚོའི་ཕ་མཐར་རྒྱས་ཕྱིར་སྤ་མཛད་རྒྱལ། །གསང་གསུམ་སྒྱུ་འཕྲུལ་རོལ་གར་མཐའ་ཡས་ལས། །
དེང་འདིར་གསར་སྐུའི་ཟླ་ཞལ་ཡོན་ཏན་གྱི། །ཆ་ཤས་ཡོངས་རྫོགས་ཐུབ་པའི་རིང་ལུགས་མཆོག་ཀུ་མུ་ད་ཚལ་སྤེལ་ཕྱིར་བསྐལ་བརྒྱར་བཞུགས། །རིང་ནས་སྙིང་རྗེའི་འོད་ཞགས་རིང་པོས་ན། །
འགྲོ་ལ་དམ་དུ་འཁྱུད་པའི་རྩེ་དགའ་ལ། །རྣམ་པར་རོལ་པའི་འདུ་བྱེད་མི་ལྷད་པ། །ཁྱབ་བདག་འཁོར་ལོའི་མགོན་པོ་ཁྱོད་ལ་འདུད། །འཕགས་ཡུལ་བོད་སོགས་ཡུལ་གྲུ་མཐའ་ཡས་པར། །སེམས་ཅན་
རང་རང་བསམ་པའི་མོས་ངོ་ལྟར། །སྣ་ཚོགས་སྐུ་ཡི་བཀོད་པ་མུ་མེད་པས། །དམ་ཆོས་ཆར་ཆེན་འབབས་ལ་གསོལ་བ་འདེབས། །ཁྱད་པར་བསིལ་ལྡན་ར་བས་ཁོར་ཡུག་ཏུ། །ལེགས་པར་བྲིས་པའི་
ཕྱོགས་འདིར་ཉོན་མོངས་སྨག་འཐུག་པོས་ནོན་པའི་སྐྱེ་བོའི་སྒྲོན་མེ་མཆོག་སྐྱབས་གཅིག་ཁྱོད་ལ་བདག་ཅག་སྙིང་ནས་འདུད། །བྱམས་ཆེན་ཚད་མེད་དྲོད་ཀྱིས་རབ་སྨིན་ཞིང། །ཀུན་ནས་བརྩེ་བའི་རླན་གཤེར་

[128A]༄༅། །གྱིས་ཟིན་པས། །དཔལ་སྟུག་བསྟན་པའི་སྲིད་རྩེར་རབ་བསྙེག་པ། །མཉམ་མེད་དཔག་བསམ་ལྗོན་ཤིང་རྟག་བརྟན་ཤོག་ལྷག་བསམ་རྩེ་བརྒྱ་རྒྱས་པའི་རྣམ་དཔྱོད་ཀྱི། །ཞོ་འཐུང་མཚོན་ཆ་
གདེངས་པས་བློ་བཟང་གྲགས། །ལེགས་བཤད་སུམ་རྩེན་གནས་ལ་རྩོད་བྱེད་པའི། །རྒོལ་ངན་ལྷ་མིན་འཇོམས་མཛད་ཞབས་བརྟན་ཤོག་སྙིགས་དུས་ཚ་ཟེར་བརྒྱ་ཕྲག་གིས་མནར་བའི། །རྐང་གཉིས་
ཚོགས་ལ་བསིལ་བའི་བདེ་བ་ཆེ། །སྦྱིན་མཛད་མཁས་བཙུན་བཟང་པོའི་འོད་དཀར་ཅན། །བློ་བཟང་འཇམ་དཔལ་རྒྱ་མཚོ་ཞབས་བརྟན་ཤོག་སྲིད་ཞིའི་མུ་མཐའ་ཟད་པའི་མངོན་རྟོགས་ཀྱི། །གོ་འཕང་མཆོག་
ལ་རོལ་པའི་དགའ་བདེ་གང། །ཀུན་གྱིས་ཐོབ་པའི་སྐལ་བཟང་མ་སྦྱིན་པར། །རྡོ་རྗེའི་ཁྲི་ལས་མི་གཡོ་རབ་བརྟན་བཞུགས། །རིགས་ལམ་ཕྲ་མོར་མཁས་དང་རྡོ་རྗེའི་ཐེག་གྲུབ་མཆོག་ས་འཛིན་མཐོན་
པོའི་རྩེར་འཕགས་ཤིང། །སྡོམ་གསུམ་ཚུལ་ཁྲིམས་གོས་ཀྱིས་ལེགས་ཀླུབས་ཏེ། །བསྐལ་པ་རྒྱ་མཚོར་ཆོས་ཀྱི་འཁོར་ལོ་བསྐོར། །ལེགས་བྱས་རྣམ་པར་དཀར་བའི་ཏིང་འཛིན་ལྡན། །ཐུགས་རྗེ་བསྐུལ་
བའི་ཆུ་རྒྱུན་སྐྱུགས་མཁས་པ། །རིང་ལུགས་སྒྲ་དབྱངས་བསྐལ་པའི་ཆེ་མཐའ་ཅན། །དྲང་སྲོང་བདེན་མཐུས་དོན་འདི་ཀུན་འགྲུབ་ཤོག་ནག་ཕྱོགས་བདུད་སྡེའི་བྲག་རི་འཇོམས་པ་ལ། །མཐུ་སྟོབས་གནམ་

[128B] །དམ་ཅན་ཆོས་སྲུང་རྣམས་ཀྱི་འཕྲིན་ལས་ལས། །རེ་འབྲས་དོན་དང་ལྡན་པའི་དངོས་གྲུབ་སྩོལ། །བྱེ་བ་ཕྲག་བརྒྱའི་ཡི་དམ་དཀྱིལ་འཁོར་ལྷ། །ཕྱོགས་བཅུ་དུས་ཀུན་བཞུཌ་
པའི་ཚངས་པའི་སྒྲ། །སྙན་འཇེབས་ཀྱིས་བརྗོད་བཀྲ་ཤིས་གླུ་དབྱངས་ཆེ། །བདེན་ཆེན་མེ་ཏོག་དང་བཅས་དབབ་པར་མཛོད། །ཅེས་རྒྱལ་བ་ཐམས་ཅད་ཀྱི་མཁྱེན་བརྩེ་ནུས་གསུམ་མ་ལུས་པ་གཅིག་ཏུ་
བསྡུས་པའི་བདག་ཉིད་ལྷར་བཅས་འགྲོ་བ་སྤྱི་དང། ཁྱད་པར་བདག་ཅག་ཁ་པ་རི་པ་རྣམས་ཀྱི་མགོན་སྐྱབས་གཅིག་པུ་རྒྱལ་དབང་ཁྱབ་བདག་རྡོ་རྗེ་འཆང་བཀའ་དྲིན་ཟླ་མེད་མཚན་བརྗོད་པར་དཀའ་བ་དེ་
ཉིད་སླར་ཡང་ཞིང་འདིར་གདུལ་བྱའི་དཔལ་དུ་སྤྲུལ་སྐུའི་རོལ་གར་གསར་དུ་ཤར་བ་རྗེ་བཙུན་བློ་བཟང་བསྟན་པའི་དབང་ཕྱུག་འཇམ་དཔལ་རྒྱ་མཚོ་དཔལ་བཟང་པོ་གང་གི་ཞབས་པད་བསྐལ་བརྒྱར་
བརྟན་ཅིང་ཐུགས་རྗེ་བསྐུལ་བའི་གསོལ་འདེབས་འདི་ནི་ཁྱབ་བདག་རྡོ་རྗེ་འཆང་ཆེན་དེ་ཉིད་ཀྱི་སློབ་མར་གྱུར་པ་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་དང་བ་ཆེན་པོས་ཕུལ་བའོ།། །།
ན་མོ་གུ་རུ་མ་ཉྫུ་གྷོ་ཥཱ་ཡ། །རྗེ་བཙུན་བླ་མ་ཡོངས་རྫོགས་བསྟན་པའི་གསལ་བྱེད་དམ་པར་གྱུར་པ་གང་འདི་ཉིད་ལ་སྐྱེས་པའི་རབས་ཀྱི་འཕྲེང་བའི་ཚོགས་ལས་གཙོ་བོར་བརྩམས་ཏེ་གསོལ་བ་འདེབས་

[129A]༄༅། །པའི་རབ་ཏུ་བྱེད་པ་དང་པའི་པདྨོ་ཁ་ཡོངས་སུ་འབྱེད་པའི་གྲུ་ཆར་ཞེས་བྱ་བ་དཔལ་ལྡན་བླ་མ་དམ་པ་རྣམས་ཀྱི་ཞབས་ལ་དུས་ཐམས་ཅད་དུ་དུ་གུས་པས་ཕྱག་འཚལ་ལོ། །རྣམ་པ་ཀུན་ཏུ་བདེ་
ཆེན་རོལ་པ་ལས། །ནམ་ཡང་གཡོ་མེད་རྡོ་རྗེའི་ཁམས་ལྟ་བུར། །མེ་ཕྱེད་བདེ་སྟོང་ཟུང་འཇུག་དབྱིངས་བཞུགས་པ། །རྗེ་བཙུན་བརྟན་པའི་མགོན་པོར་གསོལ་བ་འདེབས། །མགོན་པོ་ཁྱོད་ཀྱི་གསང་གསུམ་
སྒྱུ་འཕྲུལ་གར། །དུ་མའི་ཉམས་ཀྱིས་འཆར་བའི་ཚུལ་དག་གིས། །མངོན་ཤེས་ལྡ་ལྡན་རྣམས་ཀྱི་བློ་གྲོས་ཀྱང། །འཁྱོག་ལ་འཕྱང་བར་མཛད་ལ་གསོལ་བ་འདེབས། །ཤིན་ཏུ་སྤྲུལ་པའི་བཀོད་པ་རབ་
མང་མོད། །འོན་ཀྱང་དེ་ལས་ཆ་ཤས་ཙམ་གྱི་ཚུལ། །འགྲོ་རྣམས་དང་པའི་ཡུལ་དུ་རྗོད་བྱེད་ལའང། །དག་པའི་སྣང་བ་སྩོལ་ལ་གསོལ་བ་འདེབས། །ཁྱོད་ནི་ཞིང་འདིར་བདེ་གཤེགས་ཉི་མའི་གཉེན། །འགྲོ་
བ་ཀུན་གྱི་དཔལ་དུ་གྱུར་པའི་ཚེ། །ཐེག་ཆེན་འཕགས་མཆོག་ཉན་ཐོས་དགྲ་བཅོམ་ཚུལ། །རབ་བཟུང་ཙུནྡར་གྱུར་ལ་གསོལ་བ་འདེབས། །ཀླུ་སྒྲུབ་ཟླ་བའི་འོད་སྣང་འཇིག་རྟེན་འདིར། །འཕགས་པར་གྱུར་
ཚེ་ཤཱཀྱ་བཤས་གཉེན་ཞེས། །རབ་གྲགས་མདོ་སྔགས་ཆོས་ཚུལ་ཀུན་གྱི་བདག་མཆོག་གྱུར་ཆོས་ཀྱི་རྒྱལ་པོར་གསོལ་བ་འདེབས། །གཞན་ཡང་འཕགས་པའི་ཡུལ་དུ་གཤིན་རྗེའི་གཤེད། །འཇིགས་མཛད་

[129B] །དརྦན་ཨཱ་ཙ་རྱ་ཞེས་སྙན་པའི་དར། །ས་གསུམ་ཀུན་ཏུ་གཡོ་ལ་གསོལ་བ་འདེབས། །ཁ་བ་ཅན་གྱི་ལྗོངས་སུའང་དེ་བཞིན་དུ། །སེམས་ཅན་རྣཾས་ལ་བརྩེ་བས་ཉེར་དགོངས་ཏོ། །བདག་
ཅག་འགྲོ་བའི་མགོན་གྱུར་སྒྲ་སྒྱུར་ཆེ། །སྐ་བ་དཔལ་བརྩེགས་ཞབས་ལ་གསོལ་བ་འདེབས། །དེ་ལས་སླར་ཡང་བཀོད་པས་རོལ་པ་ནི། །གསང་སྔགས་སྔ་འགྱུར་གྲུབ་པ་མཆོག་བརྙེས་པ། །སྒྲ་ཕུག་ཞེས་གྲགས་ཀུན་གྱི་
འདྲེན་པ་མཆོག་རྣལ་འབྱོར་དབང་ཕྱུག་ཞབས་ལ་གསོལ་བ་འདེབས། །སི་སི་རི་བའི་མཚན་ཅན་སྤྱན་རས་གཟིགས། །དངོས་སུ་ཞལ་གཟིགས་སྤས་པའི་བརྟུལ་ཞུགས་ཅན། །མ་གྱུར་འགྲ་རྣམས་ལམ་བཟང་འཁྲིད་
མཛད་པ། །འགྲོ་བའི་སྐྱབས་གཅིག་དམ་པར་གསོལ་བ་འདེབས། །མ་རིག་འཁོར་བའི་འཁྲུལ་འཁོར་འཇོམས་པ་ལ། །ཡེ་ཤེས་རྡོ་རྗེའི་ཐོག་དང་རབ་མཚུངས་པའི། །སྟོང་ཉིད་སེང་གེའི་ང་རོ་ཆེར་སྒྲོགས་པ། །དཔལ་ལྡན་
བླ་མའི་ཞབས་ལ་གསོལ་བ་འདེབས། །འཇམ་དབྱངས་ས་སྐྱ་པཎ་ཆེན་གདུང་རིགས་སུ། །རྗེ་བཙུན་བློ་གྲོས་རྒྱལ་མཚན་ཞེས་བྱར་གྱུར། །སངས་རྒྱས་བསྟན་པ་ཕྱོགས་བཅུར་རྒྱས་པར་མཛད། །བསྟན་པའི་སྒྲོན་མེ་མཆོག་
ལ་གསོལ་བ་འདེབས། །འགྲོ་བའི་མགོན་པོ་བསོད་ནམས་འཕགས་པ་ཞེས། །མདོ་སྔགས་རྒྱུད་སྡེ་རྒྱ་མཚོའི་ཕ་རོལ་སོན། །མཐུ་སྟོབས་དབང་ཕྱུག་གནོད་སྦྱིན་བྲན་དུ་འཁོལ། །ཡོངས་འཛིན་གདུལ་བྱའི་སྐྱབས་

[130A]༄༅། །ལ་གསོལ་བ་འདེབས། །ཁྱད་པར་ཁམས་གསུམ་འདྲེན་མཆོག་བཙོང་ཁ་པའི། །སྲས་ཀྱི་མཆོག་གྱུར་བྱམས་ཆེན་ཆས་ཀྱི་རྗེ། །གཽ་ཏཾ་བསྟན་པའི་སྙིང་པོའི་སྣང་བྱེད་མཆོག་ཁྱབ་བདག་
འཁོར་ལོའི་མགོན་པོར་གསོལ་བ་འདེབས། །རྒྱལ་བ་གཉིས་པའི་ལུགས་སྲོལ་མ་ལུས་པ། །ཉིན་བཞིན་ལེགས་བཤད་འོད་བརྒྱས་སྣང་མཛད་ཅིང། །ཐུབ་བསྟན་ཆོས་ཀྱི་རྒྱལ་མཚན་འཛིན་པའི་དཔལ། །རྗེ་
བཙུན་བླ་མའི་ཞབས་ལ་གསོལ་བ་འདེབས། །འཇམ་དབྱངས་འཁོན་གྱི་རིགས་འཁྲུངས་ས་གསུམ་གྱི། །འགྲོ་བའི་དད་དཔོན་མངའ་བརྙེས་སྐྱབས་གཅིག་པུ། །དཔལ་འབྱོར་ལྷུན་གྱིས་གྲུབ་པའི་མཚན་
མངའ་བ། །རྗེ་བཙུན་བླ་མའི་ཞབས་ལ་གསོལ་བ་འདེབས། །རྒྱལ་བསྟན་ས་མོས་ཚལ་མཆོག་ཁ་འབྱེད་པའི། །གྲགས་པའི་འོད་ཟེར་འགྱེད་མཁས་གྲུབ་པའི་གཙོ། །མཐོང་ཐོས་དྲན་རེག་སྨིན་ཅིང་
གྲོལ་མཛད་པ། །དཔལ་ལྡན་བླ་མ་དམ་པར་གསོལ་བ་འདེབས། །ངག་གི་དབང་ཕྱུག་ངུར་སྨྲིག་འཛིན་པ་ཡི། །མདོ་སྔགས་གསུང་རབ་ཀུན་གྱི་སྙིང་པོའི་དོན། །ཚུལ་བཞིན་ལེགས་ཕྱེ་ཀུན་ལ་སྦྱིན་མཛད་
པ༑ ༑བླ་བཟང་ཆོས་ལྡན་ཞབས་ལ་གསོལ་བ་འདེབས། །བུར་མ་ཤིང་པའི་བསྟན་པ་དུས་ཀྱི་མཐར། །གྱུར་ཚེ་རྒྱལ་བ་གཞན་གྱི་གོ་ཆ་ལས། །སྙིང་སྟོབས་ཁྱད་པར་ཕུལ་བྱུང་སྐྱབས་གཅིག་པུ། །རྗེ་བཙུན་བླ་

[130B] །འཇམ་དཔལ་དབྱངས་མཆོག་ངུར་སྨྲིག་ཟློས་གར་གྱིས། །རྣམ་རོལ་གསུང་གི་ལེགས་བཤད་པདྨོའི་ཚལ། །ནམ་ཡང་མི་ཉམས་ཕྱོགས་བརྒྱར་སྤེལ་བའི་ཕྱིར། །བསྟན་པའི་ཉི་
མ་གཅིག་པུ་ཁྱོད་རྟག་བཞུགས། །དུས་འདི་ནས་བཟུང་བྱང་ཆུབ་ཤིང་དྲུང་ལ། །ཡང་དག་དག་ལས་མི་བཟད་བདུད་ཀྱི་སྡེ། །དཔུང་བཅས་བཅོམས་པའི་དགའ་བདེ་མཆོག་དེ་ནི། །མ་མྱངས་བར་དུ་བདག་ཅག་རྗེས་སུ་
ཟུངས། །འདི་ལྟར་དམ་པའི་མགོན་པོ་ཁྱོད་ཉིད་ལ། །རྩེ་གཅིག་ཡིད་ཀྱིས་གསོལ་བཏབ་དག་བ་གང། །ཀུནྡ་ལྟར་དཀར་ཇི་སྙེད་ཐོབ་པ་དེ། །མ་རྣམས་བསྒྲལ་ཕྱིར་རྫོགས་བྱང་ཆེད་དུ་བསྔོ། །མ་འོངས་ཚེ་རབས་ཀུན་
ཏུའང་དམ་པ་ཡི། །སྐྱབས་ཀྱི་ཡེ་ཤེས་གཟིགས་པའི་སྤྱན་རས་ཀྱིས། །བཅའ་བ་ལས་བྱུང་ཡང་དག་ལམ་བཟང་དང། །ཅུང་ཟད་ཙམ་ཡང་འབྲལ་བ་མེད་པར་ཤོག་འཇིག་རྟེན་ཁམས་ཚོགས་མུ་མཐའ་གྲངས་མེད་
རྣམས། །བདེ་ལེགས་འབྲས་བུའི་བཅུད་ཀྱིས་རབ་གང་ཞིང། །མི་མཐུན་རྒུད་པའི་ཉེར་འཚེ་གཏན་བཅོམས་ནས། །བཀྲ་ཤིས་རྒྱ་མཚོས་རྟག་ཏུ་ཁྱབ་གྱུར་ཅིག། །།ཅེས་རྗེ་བཙུན་བླ་མ་ཡོངས་རྫོགས་བསྟན་
པའི་གསལ་བྱད་ཀྭན་ཏིང་ཕུའུ་ཤན་ཀྭང་ཚི་ཏཱ་ཀཽ་ཤྲི་ལྕང་སྐྱ་མཆོག་གི་སྤྲུལ་པའི་སྐུ་རིན་པོ་ཆེ་གང་འདི་ཉིད་ཀྱི་སྐུ་སྐྱེས་པའི་རབས་ལས་གཙོ་བོར་བརྩམས་ཏེ་གསོལ་བ་འདེབས་ཤིང་བརྟན་བཞུགས་ཀྱི་བདེན་ཚིག་

[131A]༄༅། །བརྗོད་པར་བྱེད་པ་དད་པའི་པདྨོ་ཁ་ཡོངས་སུ་འབྱེད་པའི་གྲུ་ཆར་ཞེས་བྱ་བ་འདི་ནི་རྫ་སག་བླ་མ་བློ་བཟང་ཆོས་འཕེལ་སོགས་དམ་པ་འདི་ཉིད་ལ་མི་ཕྱེད་པའི་དད་པ་ཅན་རྣམས་ཀྱིས་འདི་ལྟ་བུ་ཞིག་
དགོས་ཞེས་ཉེ་བར་བསྐུལ་བ་ལ་བརྟེན་ནས་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྙན་ངག་གི་བརྡའ་སོགས་ཀྱིས་མ་བཅིངས་པར་གོ་བདེ་བར་སུག་བྲིས་སུ་བགྱིས་པའོ། །།ན་མོ་
གུ་རུ། རྡོ་རྗེའི་རྣལ་འབྱོར་མཐར་སོན་མཁས་པའི་གཙོ། །ཉི་ཟླ་ལྟ་བུ་ཤ་ནྟི་པ་ཡི་ཞབས། །ཡེ་ཤེས་མཆོག་གྱུར་གྲུབ་དབང་ཏོག་རྩེ་པར། །གསོལ་བ་འདེབས་སོ་བྱིན་གྱིས་རླབ་ཏུ་གསོལ། །ཐབས་ཆུལ་ཀུན་གྱིས་
འགོ་རྣམས་ལེགས་སྐྱོང་པ། །ཆོས་ཀྱི་བློན་པོ་མགར་དང་གྲུབ་པ་ཡི། །ངོ་མཚར་སྟོང་འབར་བེ་དཧི་སྟྭའི་མཚན། །གསོལ་བ་འདེབས་སོ་བྱིན་གྱིས་རླབ་ཏུ་གསོལ། །བརྡ་ཡི་གནས་ཚུལ་སྤྱོད་པ་རྒྱ་མཚོའི་
བཅུད། །ཀུན་ནས་སྩལ་མཛད་གཡུ་སྒྲ་སྙིང་པོའི་མཚན། །ནག་ཕྱོགས་མཐར་མཛད་བསོད་ནཾས་རྒྱལ་མཚན་ཞབས། །གསོལ་བ་འདེབས་སོ་བྱིན་གྱིས་རླབ་ཏུ་གསོལ། །རྒྱལ་བ་གཉིས་པས་རབ་བསྔགས་མེ་ཏོག་
གིས༑ ༑ཉེར་བསྟོད་མཁས་པའི་དབང་ཕྱུག་འཇམ་དཀར་བ། །མཐུ་སྟོབས་མངའ་བདག་དཔལ་ལྡན་རྡོ་རྗེ་འཛིན། །གསོལ་བ་འདེབས་སོ་བྱིན་གྱིས་རླབ་ཏུ་གསོལ། །ལམ་གཙོ་གསུམ་པོ་མཐར་སོན་རིམ་གཉིས་

[131B] །དཀོན་མཆོག་འབྱུང་གནས་འགྲོ་བའི་སྐྱབས་ཀྱི་ཕུལ། །དབང་ཕྱུག་བརྒྱད་ལ་དབང་འབྱོར་ཡང་དག་རྒྱལ། །གསོལ་བ་འདེབས་སོ་བྱིན་གྱིས་རླབ་ཏུ་གསོལ། །བདེ་སྟོང་དབྱེར་མེད་དཔག་དཀའི་ཡོན་ཏན་
བརྙེས། །ངག་དབང་ཕྱོགས་ལས་རྣམ་པར་རྒྱལ་བ་དང། །གཤིན་རྗེ་གཤེད་དངོས་དགེ་ལེགས་རྒྱལ་མཚན་ལ། །གསོལ་བ་འདེབས་སོ་བྱིན་གྱིས་རླབ་ཏུ་གསོལ། །གྲུབ་པའི་བརྟུལ་ཞུགས་བརྙས་པ་ངག་དབང་
མཚན། །ལ་སོགས་སྐྱེས་རབས་མུ་ཏིག་འཕྲེང་མཛེས་ཆེ། །སངས་རྒྱས་གསང་བའི་སྤྱོད་ཚུལ་རྒྱ་མཚོ་ལ། །གསོལ་བ་འདེབས་སོ་བྱིན་གྱིས་རླབ་ཏུ་གསོལ། །ཁྱད་པར་ངག་དབང་འཇམ་དཔལ་བདེ་ལེགས་མཚན། །རྒྱ་
མཚོའི་དཔལ་མངའ་མགོན་ཁྱོད་བླ་མ་ལྷ། །ཀུན་དང་དབྱེར་མེད་ངོ་བོར་གསོལ་འདེབས་ཀྱི། །བསྐལ་པ་གངྒཱའི་རྡུལ་སྙེད་ཞབས་བརྟན་ཤོག་སྔོན་གྱི་སྨོན་ལམ་བརྟན་པོའི་ཆོས་སྲིད་ཀྱི། །ཟུང་འཇུག་གཟི་བྱིན་འབར་
བས་ནོར་འཛིན་ཁྱོན། །ཀུན་ཁྱབ་བདེ་སྐྱིད་དཔལ་འབྱོར་མ་ལུས་པ། །རྫོགས་ལྡན་གསར་པའི་དགའ་སྟོན་ངོམ་གྱུར་ཅིག་རྒྱལ་དབང་སྲིད་ཞིའི་གཙུག་རྒྱན་འཕྲིན་ལས་ཀྱི། །གདུགས་དཀར་འོག་མིན་མཐར་ཐུག་བསྒྲེང་
པ་ལ༑ ༑ནག་ཕྱོགས་བདུད་ཀྱི་འཚེ་བས་མི་བརྗི་ཞིང། །མཐུན་རྐྱེན་ཀུན་འབར་བཀྲ་ཤིས་ལྷུན་གྲུབ་ཤོག། །།ཅེས་རྒྱལ་བ་མཆོག་གི་རྒྱལ་ཚབ་དམ་པ་ཞྭ་སེར་བསྟན་པ་འཛིན་བྱེད་དཔལ་ལྡན་ནོ་མིན་

[132A]༄༅། །ཧན་རིན་པོ་ཆེའི་འཁྲུངས་རབས་སྔོན་རྩོམ་ལ་ཁ་སྐོང་གིས་བརྒྱན་པ་འདི་ནི། གང་གི་ཞབས་འབྲིང་པ་དགེ་སློང་དོན་གྲུབ་ཀྱིས་བསྐུལ་བ་ལྟར།། ་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་
ཀྱིས་སྦྱར་བའོ།། །།་ཆོས་སྐུ་སྟོང་པའི་ངང་ཉིད་ལས། །འགྲོ་བའི་དོན་དུ་བཞེངས་པའི་སྐུ། །ཞི་བའི་ཞལ་བཞི་ཁྲོ་ཞལ་བདུན། །བཅུ་གཅིག་ཞལ་ལ་ཕྱག་འཚལ་བསྟོད། །རྩ་བའི་ཞི་ཞལ་
དཀར་པ་གསུམ། །རབ་ཏུ་འཛུམ་ཞིང་མཛེས་པ་སྟེ། །ལས་དང་ཉོན་མོངས་ཞི་མཛད་པ། །ཆོས་སྐུའི་ཞལ་ལ་ཕྱག་འཚལ་བསྟོད། །དེ་སྟེང་བཙོ་མ་གསར་མདོག་ཅན། །རྔམ་པའི་ཞལ་གསུམ་བཞད་པའི་
དཔལ། །ཚེ་དང་བསོད་ནམས་དཔལ་འབྱོར་སོགས། །རྒྱས་པར་མཛད་ལ་ཕྱག་འཚལ་བསྟོད། །དེ་སྟེང་བྱུ་རུ་ལྟར་དམར་བའི། །དབང་གི་ལས་མཛད་ཞལ་གཉིས་པོ། །རབ་ཏུ་གཙིགས་པའི་ཁྲོ་གཉེར་
ཅན༑ ༑ལོངས་སྐུའི་ཞལ་ལ་ཕྱག་འཚལ་བསྟོད། །དེ་སྟེང་དྲག་པོའི་ལས་མཛད་པ། །དུད་སྤྲིན་མདོག་ཅན་ཞལ་གཉིས་པ། །འཇིགས་ཤིང་རྔཾ་པའི་སྤྱན་གསུཾ་བསྲད། །སྤྲུལ་སྐུའི་ཞལ་ལ་ཕྱག་འཚལ་བསྟོད། །དེ་
སྟེང་བླ་མ་སྤྲུལ་པའི་སྐུ། །སངས་རྒྱས་ཀུན་འདུས་ལི་ཁྲིའི་མདོག་འོད་དཔག་མེད་མགོན་རྒྱལ་བ་ཡི། །གཙུག་རྒྱན་ཅན་ལ་ཕྱག་འཚལ་བསྟོད། །པདྨའི་འདབ་འདྲ་དང་པོ་ཡི། །ཕྱག་གཉིས་ཐུགས་ཀར་ཐལ་སྦྱར་ནས།།

[132B] །བསྐུལ་བར་མཛད་ལ་ཕྱག་འཚལ་བསྟོད། །གཡས་ཀྱི་ཕྱག་བཞི་རིམ་པ་བཞིན། །བགྲང་འཕྲེང་འཁོར་ལོ་མཆོག་སྦྱིན་དང། །དུས་གསུམ་སངས་རྒྱས་འོད་དཔག་མེད། །ལེགས་པར་
བསྣམས་ལ་ཕྱག་འཚལ་ལོ། །གཡོན་གྱི་ཕྱག་བཞི་རིམ་པ་བཞིན། །པད་དཀར་སྤྱི་བླུགས་རིན་པོ་ཆེ། །ཐབས་ཤེས་ཟུང་འཇུག་མདའ་དང་གཞུ། །ལེགས་པར་བསྣམས་ལ་ཕྱག་འཚལ་བསྟོད། །གཡས་ཀྱི་ཡན་ལག་
བཅུ་དགུན། །རིན་ཆེན་ཞགས་པ་ལྷུང་བཟེད་གྲི། །རྡོ་རྗེ་མེ་ཤེལ་ཆུ་ཤེལ་གཞུ། །ལྕུག་མ་བསྣམས་ལ་ཕྱག་འཚལ་བསྟོད། །རྔ་ཡབ་ཕུབ་དང་བུམ་པ་བཟང། །དགྲ་སྟ་འཕྲེང་བ་པདྨ་སྔོ། །སྤྱི་བླུགས་ཉི་མ་ཆུ་ཤེལ་དཀར། །སྙ་
མ་བསྣམས་ལ་ཕྱག་འཚལ་བསྟོད། །གཡོན་གྱི་ཡལ་ལག་བཅུ་དགུ་ན། །སྤྲིན་དཀར་སྤྱི་བླུགས་པདྨ་གྲི། །དུར་ཐོད་འཕྲེང་བ་དྲིལ་བུ་དང། །རྡོ་རྗེ་བསྣམས་ལ་ཕྱག་འཚལ་བསྟོད། །ལྕགས་ཀྱུ་འཁར་གསིལ་སྤྲུལ་པའི་
སྐུ༑ ༑ཁང་བཟང་གླེགས་བམ་འཁོར་ལོ་དང། །སྐུ་གཟུགས་ཤིང་ཐོག་གསར་ཅན། །རིན་ཆེན་བསྣམས་ལ་ཕྱག་འཚལ་བསྟོད། །ཆོས་སྐུའི་རྩ་ཕྱག་རྣམ་པ་བཅུ། །ལོངས་སྐུའི་ཡན་ལག་སུམ་ཅུ་བརྒྱད། །
སྤྲུལ་སྐུའི་ཉིང་ལག་སྟོང་མངའ་བ། །ནམ་མཁའི་རྒྱལ་པོ་ཕྱག་འཚལ་བསྟོད། །པདྨ་ལྟ་བུའི་ཕྱག་མཐིལ་ལ། །ཨུཏྤལ་འདྲའི་སྤྱན་མིག་གིས། །རྒྱུ་སྐར་བཞིན་དུ་རྣམ་བཀྲ་བའི། །ནམ་མཁའི་རྒྱལ་པོ་ཕྱག་འཚལ་

[133A]༄༅། །བསྟོད། །དབུ་ལ་རྒྱལ་བའི་ཅོད་པཎ་ཅན། །ཕྱག་ཞངས་གསེར་གྱི་གདུ་བུ་འཁྲོལ། །སྐུ་ལ་དྲི་ཞིམ་སྤོས་ངད་ལྡན། །ནམ་མཁའི་རྒྱལ་པོ་ཕྱག་འཚལ་བསྟོད། །སྣ་ཚོགས་དར་གྱི་ན་བཟའ་གསོལ་
རིན་ཆེན་དུ་མའི་རྒྱན་གྱིས་སྤྲས། །ལྟ་བས་མི་ངོམས་མཛེས་པའི་སྐུ། །ནམ་མཁའ་རྒྱལ་པོ་ཕྱག་འཚལ་བསྟོད། །རི་དྭགས་ལྤགས་པས་ནུ་མ་བཀབ། །ཡན་ལག་རིགས་བཞི་སྤྲུལ་གྱིས་བརྒྱན། །མཚན་དཔེའི་གཟི་
བརྗིད་འབར་བའི་སྐུ། །ནམ་མཁའི་རྒྱལ་པོ་ཕྱག་འཚལ་བསྟོད། །གངས་རིའི་ངོས་ལྟར་མཛེས་པ་ལ། །ཅུང་ཟད་དམར་བའི་མདངས་དང་ལྡན། །ཐུགས་རྗེའི་འོད་དཀར་འཕྲོ་བའི་སྐུ། །ནམ་མཁའི་རྒྱལ་པོ་ཕྱག་
འཚལ་བསྟོད། །ལྷ་རྒྱལ་གཙུག་གི་ནོར་བུའི་སྟེང། །ལེགས་པར་བཞེངས་པའི་ཞབས་གཉིས་པོ། །པད་ཟླའི་སྟེང་ན་འགྱིང་པའི་སྐུ། །ནམ་མཁའི་རྒྱལ་པོ་ཕྱག་འཚལ་བསྟོད། །དུས་གསུམ་སངས་རྒྱས་ཐམས་
ཅད་ཀྱི། །ཐུགས་ཀྱི་སྤྲུལ་པ་རིན་པོ་ཆེ། །ཐབས་མཁས་ཐུགས་རྗེ་ལྡན་པ་ཁྱོད། །སེམས་ཅན་རྣམས་ལ་གཟིགས་སུ་གསོལ། །འགྲོ་བ་ཀུན་གྱི་སྐྱབས་གནས་ཁྱོད། །སྡུག་བསྔལ་དུ་མས་གཙེས་པ་ཡི། །ཉཾ་
ཐག་ཕོངས་པའི་སེམས་ཅན་ལ། །ཐུགས་རྗེའི་སྤྱན་གྱིས་གཟིགས་སུ་གསོལ། །མ་རིགས་འཁྲུལ་པའི་སེམས་ཅན་རྣམས། །ལས་ངན་བསགས་པས་ལུས་ངན་བླངས། །ངན་སོང་གསུམ་དུ་ལྷུང་པ་ན། །ཐུགས་རྗེའི་

[133B] །ཆོས་ཀྱི་རྒྱལ་པོ་སྲོང་བཙན་སྒམ་པོའི་གསུང་ཡིན་ནོ།། །།རྒྱ་གར་སྐད་དུ། ཨུཥྞི་ཥ་བེ་ཛ་ཡ་སྟོད་ཏྭ་ནཱ་མ། བོད་སྐད་དུ། གཙུག་ཏོར་རྣམ་པར་རྒྱལ་མ་ལ་བསྟོད་
པ་ཞེས་བྱ་བ། རྣམ་པར་རྒྱལ་མ་ལ་ཕྱག་འཚལ་ལོ། །རྣམ་སྣང་མཛད་ཀྱི་སྤྲུལ་པ་ལས། །བྱུང་བའི་ལྷ་མོ་ཡེ་ཤེས་སྐུ། །ཚེ་དང་ཡེ་ཤེས་མངའ་བརྙེས་པའི། །རྣམ་པར་རྒྱལ་མའི་ཞབས་ལ་འདུད། །གཙོ་མོ་བཅོམ་ལྡན་
འདས་མ་ནི། །པུཎྜ་རི་ཀའི་མེ་ཏོག་ལྟར། །སྐྱོན་གྱིས་མ་གོས་སྐུ་མདོག་དཀར། །ཞལ་གསུམ་ཕྱག་བརྒྱད་སྤྱན་གསུམ་མངའ། །དབུ་རྒྱན་མགུལ་རྒྱན་སྙན་ཆ་བཅས། །རིན་ཆེན་སྣ་ཚོགས་མཛེས་པར་བརྒྱན། །
པདྨ་ཟླ་བའི་གདན་ལ་བཞུགས། །དབུས་དཀར་གཡས་སེར་གཡོན་ལྗང་སྔོ། །ཁྲོ་མོའི་ཆ་ལུགས་མཆེ་བ་གཙིགས། །ཕྱག་གཡས་སྣ་ཚོགས་རྡོ་རྗེ་དང། །པད་སྡོང་རྒྱལ་བ་འོད་དཔག་མེད། །མདའ་དང་མཆོག་
སྦྱིན་ཕྱག་རྒྱའོ། །གཡོན་པ་སྡིགས་མཛུབ་ཞགས་པ་དང། །གཞུ་དང་མི་འཇིགས་ཕྱག་རྒྱ་ཅན། །བུམ་པ་དག་གིས་ལེགས་པར་བརྒྱན། །བཻ་རོ་ཙ་ནའི་དབུ་རྒྱན་ཅན། །སྟོད་གཡོགས་ལྷ་ཡིན་བཟའ་བྱས། །བློ་དང་ཚེ་
འཕེལ་མཛད་བ་མོ། །ཕུ་རིའི་ནང་ན་ལེགས་བཞུགས་བའི། །བཅོམ་ལྡན་འདས་མ་ཉིད་ལ་བསྟོད། །གཡས་ན་རྗེ་བཙུན་སྤྱན་རས་གཟིགས། །སྐུ་མདོག་དཀར་པོ་སྐྱོན་མ་གོས། །གཡོན་ན་པདྨ་གཡས་པ་ན། །རྔ་ཡབ་

[134A]༄༅། །འཛིན་ལ་ཕྱག་འཚལ་ལོ། །གཡོན་གྱི་གསང་བའི་བདག་པོ་ནི། །ཨུཏྤལ་མདོག་འདྲ་རྡོ་རྗེ་གཡོན། །གཡས་པས་རྔ་ཡབ་མཛེས་བརྒྱན་པའི། །མཐུ་སྟོབས་ཅན་ལ་ཕྱག་འཚལ་ལོ། །ཤར་ལྷོ་
ནུབ་བྱང་ཕྱོགས་བཞི་ཡི། །ཁྲོ་བའི་རྒྱལ་བོ་བཞི་བོ་ནི། །མདུན་ན་ཁྲོ་རྒྱལ་མི་གཡོ་མགོན། །སྔོ་སངས་གཡས་ན་རལ་གྲི་འཛིན། །གཡོན་བ་སྡེགས་མཛུབ་སྐྲ་བརྗེས་པ། །རིན་ཆེན་སྦྲུལ་དང་དར་གྱིས་བརྒྱན། །
གཡོན་བརྐྱང་པ་ཡི་གནས་པས་གནས། །མ་རུངས་འདུལ་ལ་ཕྱག་འཚལ་ལོ། །ཁྲོ་ཆེན་འདོད་པའི་རྒྱལ་པོ་ནི། །སྔོ་སངས་ལྕགས་ཀྱུ་འབར་བ་བསྣམས། །མ་རུང་འདུལ་བའི་རྒྱན་ཆ་ཅན། །ཐམས་ཅད་འགུཌ་
ལ་ཕྱག་འཚལ་ལོ། །ཁྲོ་ཆེན་དབྱུག་པ་སྔོན་པོ་ནི། །ཞལ་གཅིག་ཕྱག་གཉིས་གཡས་པ་ན། །དབྱུག་ཏོ་གཡོན་པ་སྡིགས་མཛུབ་མཛད། །སྔོ་སངས་བདུད་འདུལ་ཁྱོད་ལ་བསྟོད། །ཁྲོ་བོའི་རྒྱལ་པོ་སྟོབས་
པོ་ཆེ་ཨུཏྤལ་མདོག་འདྲ་ཕྱག་གཉིས་པ། །གཡོན་པ་སྡིགས་མཛུབ་གཡས་གྲི་གུག་འདུད་འདུལ་དྲག་པོ་ཁྱོད་ལ་བསྟོད། །ཀུན་ཀྱང་སྦྲུལ་དང་དར་གྱིས་བརྒྱན་ཞལ་གཅིག་ཕྱག་གཉིས་སྐུ་མདོག་སོ། །
པདྨ་ཉི་མའི་གདན་ལ་བཞུགས། །བདུད་བཞི་འཇོམས་མཛད་ཕྱག་འཚལ་བསྟོད། །སྟེང་གི་ཕྱོགས་ན་མཛེས་པ་ནི། །གནས་གཙང་ལྷ་ཡི་བུ་གཉིས་པོ། །ལྷ་ཡི་རྒྱན་དང་ན་བཟའ་མཛེས། །ཕྱག་ན་བདུད་རྩིའི་

[134B] །བདུད་རྩིའི་ཆར་གྱིས་འགྲོ་རྣམས་ཀྱི། །ཉོན་མོངས་མེ་རྣམས་ཞི་མཛད་ཅིང། །ཚོགས་གཉིས་མ་ལུས་རྫོགས་མཛད་པའི། །དག་པའི་སྐུ་ལ་ཕྱག་འཚལ་ལོ། །གང་ཞིག་ནང་བར་སྔར་ལངས་
ནས༑ ༑བསྟོད་པ་འདི་རྣམས་དུས་ཀུན་ཏུ། །འཁོར་དང་བཅས་ལ་བསྟོད་བྱས་ན། །བློ་དང་ཚེ་རྣམས་འཕེལ་བར་འགྱུར། །གུས་པ་ཉིད་ཀྱིས་སྔར་ལངས་ཤིང། །རྩེ་གཅིག་སེམས་ཀྱིས་བསྟོད་བྱས་ན། །དཔལ་དང་
འབྱེར་བའི་དངོས་གྲུབ་སྟེར། །མཆོག་གི་དངོས་གྲུབ་ཐོབ་པར་འགྱུར། །དགེ་བ་འདི་དང་དགེ་བ་གཞན། །མ་ལུས་གཅིག་ཏུ་བསྡོམས་བྱས་ནས། །སེམས་ཅན་ཀུན་གྱི་དོན་གྱི་ཕྱིར། །རྫོགས་པའི་སངས་རྒྱས་
མྱུར་ཐོབ་ཤོག་གཙུག་ཏོར་རྣམ་པར་རྒྱལ་མ་ལ་བསྟོད་པ་ཞེས་བྱ་བ་སློབ་དཔོན་ཆེན་པོ་ཙནྡྲ་གོ་མིས་མཛད་པ་རྫོགས་སོ།། །།ན་མཿ་ཤྲཱི་གུ་རུ་མཉྫུ་གྷོ་ཥཱ་ཡ། ས་གསུམ་འགྲོ་བའི་རེ་སྐོང་དངོས་
གྲུབ་གཏེར། །ལེགས་བཤད་འོད་སྟོང་འགྱེད་པའི་ཉིན་མོར་བྱེད། །ཡོན་ཏན་ཆ་ཤས་ཀུན་རྫོགས་འོད་དཀར་ཅན། །དཔལ་ལྡན་བླ་མ་ལུས་ཅན་གཙུག་ན་རྒྱལ། །གང་ལ་བརྟེན་ན་བློ་གྲོས་མཆོག་སྟེར་ཞིང། །འཆི་བདག་བེ་
ཅོན་རི་མོའི་དབྱུག་པ་ལྟར། །གང་གིས་མཛད་པའི་ལྟ་མོ་འགྲོ་བའི་སྐྱབས། །གཙུག་ཏོར་རྣམ་རྒྱལ་ཅུང་ཟད་བསྟོད་པར་བགྱི། །མིག་བྲལ་སྐྱེ་བོས་སྣ་ཚོགས་གཟུགས་ལ་བཞིན། །ཁྱེད་ཀྱི་དང་ཚུལ་བདག་ལ་རིང་དུ་

[135A]༄༅། །བསྐལ། །འོན་ཀྱང་དམ་ཆོས་ཡང་དག་སྡུད་པའི་ཕུག་བདེ་བ་ཅན་གྱི་ཁང་བཟང་ཆོག་ཉིད་ན། །འཇིག་རྟེན་རྣམ་འདྲེན་ཚེ་དཔག་མེད་མགོན་གྱིས། །ཁྱོད་ལ་རྒྱ་ཆེར་བསྔགས་པ་ཐོས་པ་ལས། །
འཕགས་མའི་ཞབས་ཟུང་རིང་ནས་བསྟེན་པ་བདག་འདི་སྐད་གླེང་བའི་གོ་སྐབས་ཅུང་ཟད་རྙེད། །ཡིད་འཕྲོག་འོད་ཟེར་སྟོང་གི་དྲ་བ་ཅན། །ཕུལ་བྱུང་ཆུ་ཞེང་གབ་པ་ཁྱོད་ཀྱི་སྐུ། །འོ་མའི་ཆུ་གཏེར་དབུས་ན་གངས་
རི་བཞིན། །པད་ཟླའི་སྟེང་ན་མཛེས་ལ་ཕྱག་འྪ་ལོ། །ཆུ་ཤེལ་བཙོ་མའི་གསེར་དང་ཨིནྡྲ་རྙིལ། །ཡོངས་སུ་དག་པའི་འོད་ལྟར་རབ་གསལ་བའི། །དབུས་དང་གཡས་གཡོན་ཞལ་བཟང་རྒྱས་པ་ནི། །སྒེག་དང་ཞི་དང་
ཁྲོ་ལ་ཕྱག་འཚལ་ལོ། །གདུགས་མཛེས་ཏོག་ལ་ཨིནྡྲ་ནི་ལ་བཞིན། །རབ་རྒྱས་དབུ་ལ་རལ་པའི་ཐོར་ཅོག་ཅན། །དྲི་བྲལ་མཁའ་ལ་འཁྱོག་པའི་འཇའ་ཚོན་ལྟར། །མཐོན་མཐིང་སྤྱན་མཆོག་སྨིན་མ་རིང་པོས་མཛེས།།
དབྱིབས་ལེགས་ཤངས་ཀྱི་རྒྱུད་ནི་ཡིད་དུ་འོང། །མཆུ་སྒྲོས་མཛེས་པའི་ཞལ་ནི་ལྟ་ན་སྡུག་མཉེན་ལེགས་སྙན་གྱི་བུག་པར་རིན་ཆེན་འཕྱང། །རྨད་བྱུང་ཉམས་ཀྱིས་ཡིད་འཛིན་ཁྱོད་ལ་འདུད། །སྐར་འཕྲེང་བཀྲ་
བའི་མདངས་ལྟར་རབ་གསལ་བའི། །དོ་ཤལ་མཆོག་གིས་མགྲིན་པར་རབ་ཏུ་འཁྱུད། །འོ་མའི་རྒྱུན་འཛིན་ནུ་འབུར་ཟུང་གཅིག་གིས། །རབ་ཡངས་བྲང་ལ་ངང་བས་པད་མཚོར་བཞིན། །རིན་ཆེན་རྒྱན་གྱིས་མཛེས་

[135B]པདྨའི་རྩ་བ་ལྟར་དཀར་ཟུང་བཞི་ཡི། །དང་པོ་རྡོ་རྗེ་སྡིགས་མཛུབ་ཞགས་པ་སྟེ། །གཉིས་པ་འོད་དཔག་མེད་དང་མི་འཇིགས་སྦྱིན། །གསུམ་པས་མདའ་གཞུ་བཞི་པའི་ཕྱག་ཟུང་གིས། །
མཆོག་སྦྱིན་བུམ་པ་བཟུང་ནས་འགྲོ་བ་ལ། །འཆི་མེད་ཚེ་ཡི་དཔལ་སྟེར་བཅོམ་ལྡན་མ། །ཚེ་དཔག་མེད་པ་ཁྱོད་ལ་ཕྱག་འཚལ་ལོ། །ཡིད་བཞིན་མཚོ་ཡི་དོགས་ཀྱི་པད་སྡོང་བཞིན། །དྲང་ཞིང་ལྡེམ་པའི་སྐེད་
སྐབས་གསལ་བ་ཅན། །འཇའ་ཚོན་གུར་ཕུབ་ཤེལ་གྱི་མཆོད་སྡོང་ལྟར། །དྲི་མེད་མཛེས་སྐུ་བཀྲ་བའི་གོས་ཀྱིས་སྤུད། །མི་ཕྱེད་སྐྱིལ་ཀྲུང་མཆོག་གིས་ལེགས་གནས་ཤིང། །བརྒྱད་གཉིས་ལང་ཚོའི་དཔལ་འཛིན་
རྒྱལ་བའི་ཡུམ། །མི་འདྲའི་རྣམ་འཕྲུལ་དུ་མས་རྣམ་རོལ་བ། །འགྲོ་བའི་ཡིད་བཞིན་འཇུག་ལ་ཕྱག་འཚལ་ལོ། །རྔ་ཡབ་དཀར་བོ་བསྣམས་པའི་རྒྱལ་བའི་སྲས། །ཕྱག་ན་པདྨ་རྡོ་རྗེ་འཛིན་པ་གཉིས། །གཡས་
གཡོན་གནས་ནས་ཁྱོད་སྐུར་མངོན་ཕྱོགས་ཏེ། །རྟག་ཏུ་བསྒྲིམས་ཏེ་བལྟས་ཀྱང་ངོམས་པ་མེད། །རལ་གྲི་ལྕགས་ཀྱུ་དབྱུག་པ་རྡོ་རྗེ་གཡས། །གཡོན་པ་མ་རུངས་འདུལ་བའི་སྡིགས་མཛུབ་ཅན། །མི་གཡོ་འདོད་
རྒྱལ་དབྱུག་སྔོན་སྟོབས་པོ་ཆེ། །ཁོང་ཀྱི་ཕྱོགས་བཞིར་གནས་ནས་བགེགས་དཔུང་འཇོམས། །འཆི་མེད་བདུད་རྩིའི་ཆར་གྱི་རྒྱུན་འབེབས་པའི། །གཙང་མའི་གནས་ཀྱི་ལྷ་ཡི་བུ་གཉིས་ནི། །སྟེང་གི་ཕྱོགས་ནས་རིན་

[136A]༄༅། །ཆེན་བུམ་པ་ཡིས། །དག་པའི་ཆུ་རྒྱུན་འཕེབས་ལ་མངོན་པར་བརྩོན། །མ་ལུས་ཤེས་བྱ་མཐའ་དག་མངོན་དུ་གྱུར། །མུ་མེད་འགྲོ་ལ་རྒྱུན་ཆད་མེད་པར་བརྩེ། །མེ་མཚོན་དུག་སོགས་འཇིཌ་
པ་ཀུན་ལས་སྐྱོབ། །མི་དང་ལྷ་ཡི་རྣམ་འདྲེན་ཁྱོད་ལ་འདུད། །ཤེས་བྱ་ཀུན་ལ་རྨོངས་པའི་དྲ་བ་བཅད། །སེམས་ཅན་ཀུན་ལ་སྙོམས་པའྀ་ཐུགས་དང་ལྡན། །གནས་སྐབས་ཀུན་ཏུ་ཕན་དང་བདེ་སྟེར་བ། །འཇིག་རྟེན་
ཀུན་གྱི་སྐྱབས་ལ་ཕྱག་འཚལ་ལོ། །ཤིན་ཏུ་བརྟན་པ་ཞེས་བྱ་ལྷ་ཡི་བུས། །ཁྱོད་ཀྱི་གཟུངས་སྔགས་ཞག་དྲུག་བགྲངས་པས་ཀྱང། །འཇིགས་པ་ཆེ་ལས་ཡོངས་སུ་ཐར་གྱུར་ཏེ། །མཆོག་གི་ཚེ་ཐོབ་ངན་འགྲོ་
དག་གྱུར་ན། །འདི་ན་ཁྱོད་ལ་རྩེ་གཅིག་ཡིད་ཀྱིས་ནི། །རྒྱུན་དུ་སྐྱབས་སུ་བཟུང་ནས་ཏིང་འཛིན་དང། །བཟླས་རྗོད་མཆོད་པས་དུས་རྣམས་འདའ་བ་ལ། །ཅི་ལགས་རེ་བ་མི་སྐོང་བཅོམ་ལྡན་མ། །བརྩེ་བའི་མ་
ཡིས་ཡིད་འོང་བུ་ལ་བཞིན། །ཡིད་ལ་ཁྱོད་སེམས་དང་བའི་བུ་ཡིས་ནི། །ཡང་ཡང་བོས་ཀྱང་རྗེས་སུ་མི་འཛིན་ན། །བརྩེ་བའི་གཏེར་དུ་བདག་གིས་ཅི་ལས་དཔག་ཁྱོད་ནི་འགྲོ་བ་ཀུན་གྱི་བསམ་པ་མཁྱེན།།
སྔོན་ཚེ་དེ་དག་དོན་དུ་ཐུགས་ཀྱང་བསྐྱེད། །ཇི་ལྟར་འདུལ་བའི་ཐབས་ལ་ཤིན་ཏུ་མཁས། །སྲིད་ཞིའི་རྒུད་བསལ་པའི་མཐུ་དང་ལྡན། །དེ་ཕྱིར་རྟག་ཏུ་དག་པའི་སྐྱེ་བ་འཛིན། །རྒྱལ་དང་ཕྲད་ཅིང་རྒྱལ་སྲས་རྀཌ་

[136B] །བློ་རྣོ་ཚེ་རྦས་དྲན་ཞིང་ངག་ནི་བཙུན། །དྲན་དང་ལྡན་ཞིང་བདེ་བཅན་དུ་སྐྱེ། །དཔག་མེད་ཚེ་ཐུབ་འབྱུང་པོའི་གནོད་པ་མེད། །དུས་མིན་འཆི་བ་བརྒྱད་དང་ནད་ལས་གྲོལ། །ཀུན་གྱི་མཆོད་འོས་དགྲ་ལས་
རྒྱལ་བ་དང། །རལ་གྲི་རིག་འཛིན་མཁའ་ལ་འགྲོ་བ་སོགས། །རྒྱལ་བས་གསུངས་པའི་གཟུངས་ཀྱི་པན་ཡོན་ཀུན། །སྒྲུབ་པ་པོ་ཡིས་ཇི་ལྟར་གསོལ་བ་བཞིན། །ཐུགས་རྗེའི་དབང་གྱུར་འཕགས་མ་འདྲིན་གྱིས་
ནི༑ ༑ཡིད་ལ་རེ་བ་ཡོངས་སུ་རྫོགས་པར་མཛོད། །གཟུངས་མཆོག་གང་ལ་གཏད་པའི་ལྷ་དབང་དང། །གང་དེ་འཛིན་པའི་སླད་བཞིན་འབྲངས་ནས་ནི། །རྟག་ཏུ་བསྲུང་བར་ཞལ་གྱིས་ལེགས་བཞེས་པ། །ཆོས་ཀྱི་
རྒྱལ་པོ་གཤིན་རྗེ་ཆེན་པོས་ཀྱང། །སྙིགས་དུས་སྐྱེ་བོའི་ངང་ཚུལ་མི་ལྟ་བར། །རྒྱལ་བའི་སྤྱན་སྔར་དམ་བཅས་དགོངས་མཛོད་ལ། །གཟུངས་ཀྱི་ཕན་ཡོན་གང་ཡིན་དེ་དག་ཀུན། །མྱུར་དུ་མངོན་དུ་འགྱུར་བའི་
འཕྲིན་ལས་མཛོད། །དེ་ལྟར་འགྲོ་བའི་སྐྱབས་གྱུར་རྗེ་བཙུན་མ། །ཅུང་ཟད་བསྟོད་ལས་བྱུང་བའི་དགེ་བ་དེས། །འཕགས་མའི་གོ་འཕང་མཆོག་དེ་མྱུར་ཐོབ་ནས། །ཉམ་ཆུང་ལུས་ཅན་ཀུན་གྱི་མགོན་བགྱིད་
ཤོག་མི་བསྲུན་ཡིད་ཀྱི་བྲན་དུ་གྱུར་པའི་མཐུས། །མི་འདོད་འབྲས་བུ་སྟེར་བའི་གནག་པའི་ལས། །མི་ཤེས་དབང་གིས་བགྱིས་པ་གང་ཡིན་པ། །མ་ལུས་བདེ་བླག་ཉིད་དུ་ཞི་གྱུར་ཅིག། །མཆོག་གི་ཆེ་དང་

[137A]༄༅། །རླབས་ཆེན་རྣམ་དཔྱོད་དང། །དད་དང་སྙིང་རྗེ་བརྩོན་འགྲུས་ཏིང་འཛིན་སོགས། །ལུང་དང་རྟོགས་པའི་ཡོན་ཏན་ཇི་སྙེད་པ། །མཐའ་དག་གོང་ནས་གོང་དུ་རྒྱས་པར་ཤོག། །བྱང་ཆུབ་སྒྲུབ་པའི་རྗེས་སུ་
རབ་གཞོལ་བ། །བདེ་གཤེགས་དགྱེས་པའི་རབ་འབྱམས་དབང་གི་ལས། །དེ་དག་ཐམས་ཅད་ཇི་ལྟར་སྨོན་པ་བཞིན། །འདོད་པ་ཙམ་གྱིས་རྗེས་སུ་བྱེད་པར་ཤོག། །ཐོས་བསམ་སྒོམ་པས་བདག་རྒྱུད་འདུལ་བའི་
ཚེ༑ ༑ཡང་དག་ལམ་གྱི་གེགས་ལ་མངོན་བརྩོན་པ། །ནག་པོའི་རྩི་ལག་རྣམས་ཀྱི་སྟོབས་དང་དཔུང། །མངོན་སྤྱོད་ལས་ཀྱིས་ཐམས་ཅད་ཚར་གཅོད་ཤོག། །མཐོང་ཐོས་དྲན་དང་རེག་པ་ཙམ་གྱིས་ཀྱང། །འགྲོ་བ་
ཀུན་གྱི་རེ་བ་གང་ཡིན་པ། །མཐའ་དག་ཡོངས་སུ་རྫོགས་པར་བྱེད་པས། །ཡིད་བཞིན་ནོར་དང་དཔག་བསམ་ཤིང་བཞིན་ཤོག། །མདོར་ན་བཤེས་གཉེན་དམ་པ་མཉེས་བྱས་ནས། །ཐུབ་པའི་དགོངས་པ་རྙེད་པའི་མང་ཐོས་
ཀྱིས༑ ༑སྒྲུབ་པའི་བྱ་བ་ལེགས་པར་མཐར་ཕྱིན་ནས། །རྒྱལ་བའི་བསྟན་པ་ཕྱོགས་བཅུར་རྒྱས་བྱེད་ཤོག། །བཅོམ་ལྡན་འདས་གཙུག་ཏོར་རྣམ་པར་རྒྱལ་མ་ལ་བསྟོད་པ་འཆི་མེད་གྲུབ་པ་ཞེས་བྱ་བ་འདི་ནི་མང་དུ་
ཐོས་པའི་རྒྱལ་ཁམས་བློ་བཟང་གྲགས་པའི་དཔལ་གྱིས་གསལ་རྗེ་གངས་ཀྱི་དབེན་གནས་ཡར་འདྲེན་དུ་སྦྱར་བའོ།། །།རྒྱ་གར་སྐད་དུ། །སཱརྱ་མཉྫུ་ཤྲཱི་ནཱ་མ་སཾ་གའི་ཏི་བོད་སྐད་དུ། འཕགས་

[137B] འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །དེ་ནས་དཔལ་ལྡན་རྡོ་རྗེ་འཆང། །གདུལ་དཀའ་འདུལ་བ་རྣམས་ཀྱི་མཆོག་དཔའ་བོ་འཇིག་
རྟེན་གསུམ་ལས་རྒྱལ། །རྡོ་རྗེ་དབང་ཕྱུག་གསང་བའི་རྒྱལ། །པདྨ་དཀར་པོ་རྒྱས་འདྲའི་སྤྱན། །པདྨ་རྒྱས་འདྲའི་ཞལ་མངའ་བ། །རང་གི་ལག་གིས་རྡོ་རྗེ་མཆོག། །ཡང་དང་ཡང་དུ་གསོར་བྱེད་པ། །ཁྲོ་གཉེར་རིམ་
པར་ལྡན་ལ་སོགས། །ལག་ན་རྡོ་རྗེ་མཐའ་ཡས་པ། །དཔའ་བོ་གདུལ་དཀའ་འདུལ་བ་པོ། །འཇིགས་སུ་རུང་དང་དཔའ་བྱད་ཅན། །རྡོ་རྗེ་རྩེ་མོ་རབ་འཕྲོ་བ། །རང་གི་ལག་གིས་གསོལ་བྱེད་པ། །སྙིང་རྗེ་ཆེ་དང་ཤེས་རབ་དང།།
ཐབས་ཀྱིས་འགྲོ་དོན་བྱེད་པའི་མཆོག་དགའ་མགུ་རངས་པའི་བསམ་པ་ཅན། །ཁྲོ་བོའི་ལུས་ཀྱི་གཟུགས་ལྡན་པ། །སངས་རྒྱས་འཕྲིན་ལས་བྱེད་པའི་མགོན། །ལུས་བཏུད་རྣམས་དང་ལྷན་ཅིག་ཏུ། །དེ་
བཞིན་གཤེགས་པ་བཅོམ་ལྡན་འདས། །རྫོགས་སངས་རྒྱས་ལ་ཕྱག་འཚལ་ནས། །ཐལ་མོ་སྦྱར་བར་བྱས་ནས་ནི། །སྤྱན་སྔར་འདུག་སྟེ་འདི་སྐད་གསོལ། །ཁྱབ་བདག་བདག་ལ་སྨན་པ་དང། །བདག་དོན་
བདག་ལ་ཐུགས་བརྩེའི་ཕྱིར། །སྒྱུ་འཕྲུལ་དྲ་བས་མངོན་རྫོགས་པའི། །བྱང་ཆུབ་ཅི་ནས་བདག་ཐོབ་མཛོད། །ཉོན་མོངས་པས་ནི་སེམས་དཀྲུགས་ཤིང། །མི་ཤེས་འདམ་དུ་བྱིང་བ་

[138A]༄༅། །ཡི༑ ༑སེམས་ཅན་ཀུན་ལ་སྨན་པ་དང། །བླ་མེད་འབྲས་བུ་ཐོབ་བྱའི་ཕྱིར། །རྫོགས་པའི་སངས་རྒྱས་བཅོམ་ལྡན་འདས། །འགྲོ་བའི་བླ་མ་སྟོན་པ་པོ། །དམ་ཚིག་ཆེན་པོ་དེ་ཉིད་མཁྱེན། །དབང་པོ་
བསམ་པ་མཁྱེན་མཆོག་གིས། །བཅོམ་ལྡན་འདས་ཀྱི་ཡེ་ཤེས་སྐུ། །གཙུག་ཏོར་ཆེན་པོ་ཚིག་གི་བདག་ཡེ་ཤེས་སྐུ་སྟེ་རང་བྱུང་བ། །འཇམ་དཔལ་ཡེ་ཤེས་སེམས་དཔའ་ཡི། །མིང་ནི་ཡང་དག་བརྗོད་པའི་
མཆོག། །དོན་ཟབ་དོན་ནི་རྒྱ་ཆེ་ཞིང། །དོན་ཆེན་མཚུངས་མེད་རབ་ཞི་བ། །ཐོག་མ་བར་དང་མཐར་
[#LINE APPARENTLY INCOMPLETE THIS PAGE]
དགེ་བ། །འདས་པའི་སངས་རྒྱས་རྣམས་ཀྱིས་གསུངས། །མ་འོངས་རྣམས་ཀྱང་གསུང་འགྱུར་ལ། །ད་ལྟར་བྱུང་བའི་རྫོགས་སངས་རྒྱས། །ཡང་དང་ཡང་དུ་གསུང་བ་གང། །རྒྱུད་ཆེན་སྒྱུ་འཕྲུལ་དྲ་བ་ལས། །
རྡོ་རྗེ་འཆང་ཆེན་གསང་སྔགས་འཆང། །དཔག་མེད་རྣམས་ཀྱིས་བཀའ་བཞིན་དུ། །གླུ་བླངས་གང་ལགས་བཤད་དུ་གསོལ། །མགོན་པོ་རྫོགས་སངས་རྒྱས་ཀུན་གྱི། །གསང་འཛིན་ཅི་ནས་བདག་འགྱུར་ཕྱིར། །
ངེས་པར་འབྱུང་གི་བར་དུ་འདི། །བདག་གིས་བསམ་པ་བརྟན་པོས་བཟུང། །ཉོན་མོངས་མ་ལུས་བསལ་བ་དང། །མི་ཤེས་མ་ལུས་སྤང་པའི་ཕྱིར། བསམ་པའི་ཁྱད་པར་ཇི་བཞིན་དུ། །སེམས་ཅན་རྣམས་ལ་

[138B] །གསང་དབང་ལག་ན་རྡོ་རྗེ་ཡིས། །དེ་བཞིན་གཤེགས་ལ་དེ་སྐད་དུ། །གསོལ་ནས་ཐལ་མོ་སྦྱར་བྱས་ཏེ། །ལུས་བཏུད་ནས་ནི་སྤྱན་སྔར་འདུག་དེ་ནས་བཅོམ་ལྡན་ཤཱཀྱ་ཐུབ། །རྫོགས་པའི་སངས་
རྒྱས་རྐང་གཉིས་མ་ཆོག་ཉིད་ཀྱི་ཞལ་ནས་ལྗགས་བཟང་བ། །རིང་ཞིང་ཡངས་པ་བརྐྱངས་མཛད་དེ། །འཇིག་རྟེན་གསུམ་པོ་སྣང་བྱེད་ཅིང། །བདུད་བཞིའི་དགྲ་རྣམས་འདུལ་བྱེད་པ། །སེམས་ཅན་རྣམས་ཀྱི་ངན་སོང་
གསུམ། །སྦྱོང་བར་བྱེད་པའི་འཇུམ་བསྟན་ནས། །ཚངས་པའི་གསུང་ནི་སྙན་པ་ཡིས། །འཇིག་རྟེན་གསུམ་པོ་ཀུན་བཀང་སྟེ། །ལག་ན་རྡོ་རྗེ་སྟོབས་པོ་ཆེ། །གསང་དབང་ལ་ནི་སླར་གསུངས་པ། །སྙིང་རྗེ་ཆེ་དང་ལྡན་གྱུར་
པས༑ ༑འགྲོ་ལ་ཕན་པའི་དོན་དུ་ཁྱོད། །ཡེ་ཤེས་ལུས་ཅན་འཇམ་དཔལ་གྱི། །མིང་བརྗོད་པས་ནི་དོན་ཆེ་བ། །དག་པར་བྱེད་ཅིང་སྡིག་སེལ་བ། །ང་ལས་ཉན་པར་བརྩོན་པ་ནི། །ལེགས་སོ་དཔལ་ལྡན་རྡོ་རྗེ་འཆང། །
ལག་ན་རྡོ་རྗེ་ཁྱོད་ལེགས་སོ། །གསང་བའི་བདག་པོ་དེ་ཕྱིར་ངས། །ཁྱོད་ལ་ལེགས་པར་བསྟན་པར་བྱ། །ཁྱོད་ནི་རྩེ་གཅིག་ཡིད་ཀྱིས་ཉོན། །བཅོམ་ལྡན་དེ་ནི་ལེགས་ཞེས་གསོལ། །དེ་ནས་བཅོམ་ལྡན་ཤཱཀྱ་ཐུབ། །
གསང་སྔགས་རིགས་ཆེན་ཐམས་ཅད་དང། །གསང་སྔགས་རིག་སྔགས་འཆང་བའི་རིགས། །རིགས་གསུམ་ལ་ནི་རྣམ་པར་གཟིགས། །འཇིག་རྟེན་འཇིག་རྟེན་འདས་པའི་རིགས། །འཇིག་རྟེན་སྣང་བྱེད་རིགས་ཆེན་དང། །

[139A]༄༅། །ཕྱག་རྒྱ་ཆེན་པོའི་རིགས་མཆོག་དང། །རིགས་ཆེན་གཙུག་ཏོར་ཆེར་གཟིགས་ནས། །ཚིག་གི་བདག་པོས་ཚིགས་སུ་བཅད། །གསང་སྔགས་རྒྱལ་པོ་དྲུག་ལྡན་ཞིང། །གཉིས་སུ་མེད་པར་
འབྱུང་བ་དང། །མི་སྐྱེ་ཆོས་ཅན་འདི་གསུངས་པ། །ཨ་ཨཱ། ཨི་ཨཱི། ཨུ་ཨཱུ། ཨེ་ཨཻ། ཨོ་ཨཽ། ཨཾ་ཨསྠི་ཏོ་ཧྲྀ་དི། ཛྙའ་ན་མཱུརྟྟི་ར་ཧཾ་བུད་དཧོ་བུད་དྷཱ་ན། ཏྛ་དཧྭ་བརྟྟཱི་ནཱི། ཨོཾ་བཛྲ་ཏཱི་ཀྵྜ་དུཁ་ཅཚ་ད་པྲཛྙཱ་ཛྙཱ་ན་མཱུརྟྟ་ཡེ། ཛྙའ་ན་ཀཱ་
ཡ་ཝཱ་གའི་ཤྭ་ར་ཨ་ར་པ་ཙ་ན་ཡ་ཏེ་ན་མཿ། །འདི་ལྟར་སངས་རྒྱས་བཅོམ་ལྡན་འདས། །རྫོགས་པའི་སངས་རྒྱས་ཨ་ལས་བྱུང། །ཨ་ན་ཡིག་འབྲུ་ཀུན་གྱི་མཆོག་དོན་ཆེན་ཡི་གེ་དམ་པ་ཡིན། །ཁོང་ནས་འབྱུང་
བ་སྐྱེ་བ་མེད། །ཚིག་ཏུ་བརྗོད་པ་སྤངས་པ་སྟེ། །བརྗོད་པ་ཀུན་གྱི་རྒྱུ་ཡི་མཆོག་ཚིག་ཀུན་རབ་ཏུ་གསལ་བར་བྱེད། །མཆོད་པ་ཆེན་པོ་འདོད་ཆགས་ཆེ། །སེམས་ཅན་ཐམས་ཅད་དགའ་བར་བྱེད། །མཆོད་པ་ཆེན་
པོ་ཞེ་སྡང་ཆེ། །ཉོན་མོངས་ཀུན་གྱི་དགྲ་ཆེ་བ། །མཆོད་པ་ཆེན་པོ་གཏི་མུག་ཆེ། །གཏི་མུག་བློ་སྟེ་གཏི་མུག་སལ། །མཆོད་པ་ཆེན་པོ་ཁྲོ་བ་ཆེ། །ཁྲོ་བ་ཆེན་པོ་དགྲ་ཆེ་བ། །མཆོད་པ་ཆེན་པོ་ཆགས་པ་ཆེ། །ཆགས་པ་
ཐམས་ཅད་སེལ་བར་བྱེད། །འདོད་པ་ཆེན་པོ་བདེ་བ་ཆེ། །དགའ་བ་ཆེན་པོ་མགུ་བ་ཆེ། །གཟུགས་ཆེ་ལུས་ཀྱང་ཆེ་བ་སྟེ། །ཁ་དོག་ཆེ་ཞིང་ལུས་པོངས་ཆེ། །མིང་ཡང་ཆེ་ཞིང་རྒྱ་ཆེ་བ། །དཀྱིལ་འཁོར་ཆེན་པོ་ཡངས་

[139B] །ཤེས་རབ་མཚོན་ཆེན་འཆང་བ་སྟེ། །ཉོན་མོངས་ལྕགས་ཀྱུ་ཆེ་བའི་མཆོག། །གྲགས་ཆེན་སྙན་གྲགས་ཆེན་པོ་སྟེ། །སྣང་བ་ཆེན་པོ་གསལ་བ་ཆེ། །མཁས་པ་སྒྱུ་འཕྲུལ་ཆེན་པོ་འཆང། །སྒྱུ་འཕྲུལ་ཆན་པོ་དོན་
གྲུབ་པ། །སྒྱུ་འཕྲུལ་ཆེན་པོ་དགའ་བས་དགའ། །སྒྱུ་འཕྲུལ་ཆེན་པོའི་མིག་འཕྲུལ་ཅན། །སྦྱིན་བདག་ཆེན་པོ་གཙོ་པོ་སྟེ། །ཚུལ་ཁྲིམས་ཆེན་པོ་འཆང་བའི་མཆོག། །བཟོད་ཆེན་འཆང་བ་བརྟན་པ་པོ། །བརྩོན་འགྲུས་
ཆེན་པོ་བརྟུལ་བ་ཡིན། །བསམ་གཏན་ཆེན་པོ་ཏིང་འཛིན་གནས། །ཤེས་རབ་ཆེན་པོའི་ལུས་འཆང་བ། །སྟོབས་པོ་ཆེ་ལ་ཐབས་ཆེ་བ། །སྨོན་ལམ་ཡེ་ཤེས་རྒྱ་མཚོ་སྟེ། །བྱམས་ཆེན་རང་བཞན་དབག་ཏུ་མེད། །
སྙིང་རྗེ་ཆེན་པོ་བློ་ཡི་མཆོག་ཤེས་རབ་ཆེན་པོ་བློ་ཆེན་ལྡན། །མཁས་པ་ཆེན་པོ་ཐབས་ཆེ་ག། །རྫུ་འཕྲུལ་ཆེན་པོ་སྟོབས་དང་ལྡན། །ཤུགས་ཆེན་མགྱོགས་པ་ཆེན་པོ་སྟེ། །རྫུ་འཕྲུལ་ཆེན་པོ་ཆེར་གྲགས་པ། །
སྟོབས་ཆེན་ཕ་རོལ་གནོན་པ་པོ། །སྲིད་པའི་རི་བོ་ཆེན་པོ་འཇོམས། །མཁྲེགས་ཤིང་རྡོ་རྗེ་ཆེན་པོ་འཆང། །དྲག་པོ་ཆེན་པོ་དྲག་ཤུལ་ཆེ། །འཇིགས་ཆེན་འཇིགས་པར་བྱེད་པ་པོ། །མགོན་པོ་རིགས་མཆོག་ཆེན་པོ་སྟེ། །
བླ་མ་གསང་སྔགས་ཆེ་བའི་མཆོག། །ཐེག་པ་ཆེན་པོའི་ཚུལ་ལ་གནས། །ཐེག་པ་ཆེན་པོའི་ཚུལ་གྱི་མཆོག་སངས་རྒྱས་རྣམ་པར་སྣང་མཛད་ཆེ། །ཐུབ་པ་ཆེན་པོ་ཐུབ་ཆེན་ལྡན། །གསང་སྔགས་ཚུལ་ཆེན་ལས་

[140A]༄༅། །བྱུང་བ། །གསང་སྔགས་ཚུལ་ཆེན་བདག་ཉིད་ཅན། །ཕ་རོལ་ཕྱིན་བཅུ་ཐོབ་པ་སྟེ། །ཕ་རོལ་ཕྱིན་པ་བཅུ་ལ་གནས། །ཕ་རོལ་ཕྱིན་བཅུ་དག་པ་སྟེ། །ཕ་རོལ་ཕྱིན་པ་བཅུ་ཡི་ཚུལ། །མགོན་པོ་ས་བཅུའི་
དབང་ཕྱུག་སྟེ། །ས་བཅུ་ལ་ནི་གནས་པ་པོ། །ཤེས་བཅུ་རྣམ་དག་བདག་ཉིད་ཅན། །ཤེས་བཅུ་རྣམ་དག་འཆང་བ་པོ། །རྣམ་པ་བཅུ་པོ་དོན་བཅུའི་དོན། །ཐུབ་དབང་སྟོབས་བཅུ་ཁྱབ་པའི་བདག་ཀུན་གྱི་དོན་ནི་མ་ལུས་
བྱེད༑ ༑རྣམ་བཅུ་དབང་ལྡན་ཆེ་བ་པོ། །ཐོག་མ་མེད་པ་སྤྲོས་མེད་བདག་དེ་བཞིན་ཉིད་བདག་དག་པའི་བདག་བདེན་པར་སྨྲ་ཞིང་མི་འགྱུར། །ཇི་སྐད་སྨྲས་པ་དེ་བཞིན་བྱེད། །གཉིས་སུ་མེད་དང་གཉིས་མེད་
སྟོན༑ ༑ཡང་དག་མཐའ་ལ་རྣམ་པར་གནས། །བདག་མེད་སེང་གེའི་སྒྲ་དང་ལྡན། །མུ་སྟེགས་རི་དྭགས་ངན་འཇིགས་བྱེད། །ཀུན་དུ་འགྲ་བའི་དོན་ཡོད་སྟོབས། །དེ་བཞིན་གཤེགས་པའི་ཡིད་ལྟར་མགྱོགས། །རྒྱལ་
བ་དགྲ་རྒྱལ་རྣམ་པར་རྒྱལ། །འཁོར་ལོས་སྒྱུར་བ་སྟོབས་པོ་ཆེ། །ཚོགས་ཀྱི་སློབ་དཔོན་ཚོགས་ཀྱི་མཆོག། །ཚོགས་རྗེ་ཚོགས་བདག་དབང་དང་ལྡན། །མཐུ་ཆེན་གཅེས་པར་འཛིན་པ་སྟེ། །ཚུལ་ཆེན་གཞན་གྱི་
དྲིང་མི་འཇོག་ཚིག་རྗེ་ཚིག་བདག་སྨྲ་མཁས་པ། །ཚིག་ལ་དབང་བ་ཚིག་མཐའ་ཡས། །ཚིག་བདེན་པ་དང་བདེན་པར་སྨྲ། །བདེན་པ་བཞི་ནི་སྟོན་པ་པོ། །ཕྱིར་མི་ལྡོག་པ་ཕྱིར་མི་འོང། །འདྲེན་པ་རང་རྒྱལ་བ་སེ་

[140B] །ངེས་འབྱུང་སྣ་ཚོགས་ལས་བྱུང་བ། །འབྱུང་བ་ཆེན་པོ་རྒྱུ་གཅིག་པུ། །དགེ་སློང་དགྲ་བཅོམ་ཟག་པ་ཟད། །འདོད་ཆགས་བྲལ་བས་དབང་པོ་ཐུལ། །བདེ་བ་བརྙེད་པ་འཇིགས་མེད་ཐོབ། །བསིལ་བར་གྱུར་པ་རྙོག་པ་མེད། །
རིག་པ་དང་ནི་རྐང་པར་ལྔ་ནི། །བདེ་གཤེགས་འཇིག་རྟེན་རིག་པའི་མཆོག་བདག་གིར་མི་འཛིན་ངར་མི་འཛིན། །བདེན་པ་གཉིས་ཀྱི་ཚུལ་ལ་གནས། །འཁོར་བའི་ཕ་རོལ་མཐར་སོན་པ་བྱ་བ་བྱས་པ་སྐམ་སར་གནས། །ཤེས་
པ་འབའ་ཞིག་ངས་གསལ་བ། །ཤེས་རབ་མཚོན་ཆས་རྣམ་འཇོམས་པ། །དམ་ཆོས་ཆོས་རྒྱལ་གསལ་བར་ལྡན་འཇིག་རྟེན་སྣང་བར་བྱེད་པའི་མཆོག་ཆོས་ཀྱི་དབང་ཕྱུག་ཆོས་ཀྱི་རྒྱལ། །ལེགས་པའི་ལམ་ནི་སྟོན་པ་
པོ༑ ༑དོན་གྲུབ་བསམ་པ་གྲུབ་པ་སྟེ། །ཀུན་དུ་རྟོག་པ་ཐམས་ཅད་སྤངས། །རྣམ་པར་མི་རྟོག་དབྱིངས་མི་ཟད། །ཆོས་དབྱིངས་དམ་པ་ཟད་མི་ཤེས། །བསོད་ནམས་ལྡན་པ་བསོད་ནམས་ཚོགས། །ཡེ་ཤེས་ཡེ་ཤེས་འབྱུང་
གནས་ཆེ། །ཡེ་ཤེས་ལྡན་པ་ཡོད་མེར་ཤེས། །ཚོགས་གཉིས་ཚོགས་ནི་བསགས་པ་པོ། །རྟག་པ་ཀུན་རྒྱལ་རྣལ་འབྱོར་ཅན། །བསམ་གཏན་བསམ་བྱ་བློ་ལྡན་མཆོག། །སོ་སོ་རང་རིག་མི་གཡོ་བ། །མཆོག་གི་དང་པོ་སྐུ་
གསུམ་འཆང། །སངས་རྒྱས་སྐུ་ལྔའི་བདག་ཉིད་ཅན། །ཁྱབ་བདག་ཡེ་ཤེས་ལྔ་ཡི་བདག་སངས་རྒྱས་ལྔ་བདག་ཅོད་པན་ཅན། །སྤྱན་སྔ་ཆགས་པ་མེད་པ་འཆང། །སངས་རྒྱས་ཐམས་ཅད་སྐྱེད་པ་པོ། །སངས་རྒྱས་

[141A]༄༅། །སྲས་པོ་དམ་པའི་མཆོག་ཤེས་པས་སྲིད་འབྱུང་སྐྱེ་གནས་མེད། །ཆོས་ལས་འབྱུང་བ་སྲིད་པ་སེལ། །གཅིག་པུ་སྲ་མཁྲེགས་རྡོ་རྗེའི་བདག་སྐྱེས་མ་ཐག་ཏུ་འགྲོ་བའི་བདག་ནམ་མཁའ་འ་
འབྱུང་རང་བྱུང་བ། །ཤེས་རབ་ཡེ་ཤེས་མེ་བོ་ཆེ། །འོད་ཆེན་རྣམ་པར་སྣང་བར་བྱེད། །ཡེ་ཤེས་སྣང་བ་ལམ་མེ་པ། །འགྲོ་བའི་མར་མེ་ཡེ་ཤེས་སྒྲོན། །གཟི་བརྗིད་ཆེན་པོ་འོད་གསལ་བ། །སྔགས་མཆོག་མངའ་
བདག་རིག་སྔགས་རྒྱལ། །གསང་སྔགས་རྒྱལ་པོ་དོན་ཆེན་བྱེད། །གཙུག་ཏོར་ཆེན་པོ་རྨད་བྱུང་གཅུག་ནམ་མཁའི་བདག་པོ་སྣ་ཚོགས་སྟོན། །སངས་རྒྱས་ཀུན་བདག་དངོས་པོ་མཆོག་འགྲོ་ཀུན་དགའ་བའི་
མིག་དང་ལྡན། །སྣ་ཚོགས་གཟུགས་ཅན་བསྐྱེད་པ་པོ། །མཆོད་ཅིང་བརྗོད་པ་དྲང་སྲོང་ཆེ། །རིགས་གསུམ་འཆང་བ་གསང་སྔགས་འཆང། །དམ་ཚིག་ཆེན་པོ་གསང་སྔགས་འཛིན། །གཙོ་བོ་དཀོན་མཆོག་
གསུམ་འཛིན་པ། །ཐེག་པ་མཆོག་གསུམ་སྟོན་པ་པོ། །དོན་ཡོད་ཞགས་པ་རྣམ་པར་རྒྱལ། །འཛིན་བ་ཆེན་པོ་རྡོ་རྗེ་ཞགས། །རྡོ་རྗེ་ལྕགས་ཀྱུ་ཞགས་པ་ཆེ། །རྡོ་རྗེ་འཇིགས་བྱེད་འཇིགས་པར་བྱེད། །ཁྲོ་བོའི་
རྒྱལ་པོ་གདོང་དྲུག་འཇིགས། །མིག་དྲུག་ལག་དྲུག་སྟོབས་དང་ལྡན། །ཀེང་རུས་མ་ཆེ་བ་གཙིགས་པ་པོ། །ཧ་ལ་ཧ་ལ་གདོང་བརྒྱ་པ། །གཤིན་རྗེ་གཤེད་པོ་བགེགས་ཀྱི་རྒྱལ། །རྡོ་རྗེ་ཤུགས་ཆེན་འཇིགས་བྱེད་པ། །རྡོ་

[141B] །སྒྱུ་འཕྲུལ་རྡོ་རྗེ་གསུས་པོ་ཆེ།། རྗེ་ལས་སྐྱེས་རྡོ་རྗེའི་བདག་རྡོ་རྗེ་སྙིང་པོ་མཁའ་འདྲ་པ། །མི་གཡོ་རལ་པ་གཅིག་གིས་བསྒྱིངས། །གླང་ཆེན་ཀོ་རློན་གོས་
སུ་གྱོན། །གྲགས་ཆེན་ཧ་ཧ་ཞེས་སྒྲོག་པ། །ཧི་ཧི་ཞེས་སྒྲོག་འཇིགས་པར་བྱེད། །གད་མ་ཆེན་མོ་གད་རྒྱངས་ཅན། །རྡོ་རྗེ་གད་མོ་ཆེར་སྒྲོག་པ། །རྡོ་རྗེ་སེམས་དཔའ་སེམས་དཔའ་ཆེ། །རྡོ་རྗེ་རྒྱལ་པོ་བདེ་བ་ཆེ། །རྡོ་
རྗེ་དྲག་པོ་དགའ་བ་ཆེ། །རྡོ་རྗེ་ཧཱུཾ་སྟེ་ཧཱུཾ་ཞེས་སྒྲོག་མཚོན་དུ་རྡོ་རྗེ་མདའ་ཐོགས་པ། །རྡོ་རྗེ་རལ་གྲིས་མ་ལུས་གཅོད། །རྡོ་རྗེ་ཀུན་འཆང་རྡོ་རྗེ་ཅན། །རྡོ་རྗེ་གཅིག་པུ་གཡུལ་སེལ་བ། །རྡོ་རྗེ་འབར་བ་མིག་མི་
བཟང། །སྐྲ་ཡང་རྡོ་རྗེ་འབར་བ་སྟེ། །རྡོ་རྗེ་འབེབས་པ་འབབས་པ་ཆེ། །མིག་བརྒྱ་པ་སྟེ་རྡོ་རྗེའི་མིག་ལུས་ནི་རྡོ་རྗེའི་བ་སྤུ་ཅན། །རྡོ་རྗེའི་སྤུ་ནི་གཅིག་པུའི་ལུས། །སེན་མོ་སྐྱེས་པ་རྡོ་རྗེའི་རྩེ། །རྡོ་རྗེའི་སྙིང་པོ་
པགས་པ་མཁྲེགས། །རྡོ་རྗེ་འཕྲེང་ཐོགས་དཔལ་དང་ལྡན། །རྡོ་རྗེའི་རྒྱན་གྱིས་བརྒྱན་པ་སྟེ། །གད་རྒྱངས་ཧ་ཧ་ངེས་པར་སྒྲོག་ཡི་གེ་དྲུག་པ་རྡོ་རྗེའི་སྒྲ། འཇམ་དབྱངས་ཆེན་པོ་སྒྲ་ཆེ་བ། །འཇིག་རྟེན་གསུམ་ན་སྒྲ་
གཅིག་པ། །ནམ་མཁའི་མཐའ་ཀླས་སྒྲ་སྒྲོགས་པ། །སྒྲ་དང་ལྡན་པ་རྣམས་ཀྱི་མཆོག་ཡང་དག་བདག་མེད་དེ་བཞིན་ཉིད། །ཡང་དག་མཐའ་སྟེ་ཡེ་གེ་མེད། །སྟེང་ཉིད་སྨྲ་བའི་ཁྱུ་མཆོག་སྟེ། །ཟབ་ཅིང་རྒྱ་

[142A]༄༅། །ཆེ་སྒྲ་སྒྲོག་པ། །ཆོས་ཀྱི་དུང་སྟེ་སྒྲ་ཆེན་ལྡན། །ཆོས་ཀྱི་གཎྜི་སྒྲ་བོ་ཆེ། །མི་གནས་མྱ་ངན་འདས་པ་པོ། །ཕྱོགས་བཅུ་ཆོས་ཀྱི་རྔ་བོ་ཆེ། །གཟུགས་མེད་གཟུགས་བཟང་དམ་པ་སྟེ། །སྣ་ཚོཌ་
གཟུགས་ཅན་ཡིད་ལས་སྐྱེས། །གཟུགས་རྣམས་ཐམས་ཅད་སྣང་བའི་དཔལ། །གཟུགས་བརྙན་མ་ལུས་འཆང་བ་པོ། །ཚུགས་པ་མེད་ཅིང་ཆེ་བར་གྲཌ། །ཁཾས་གསུཾ་དབང་ཕྱུག་ཆེན་པོ་སྟེ། །འཕགས་
ལམ་ཤིན་ཏུ་མཐོ་ལ་གནས། །དར་བ་ཆེན་པོ་ཆོས་ཀྱི་ཏོག། འཇིག་རྟེན་གསུམ་ན་གཞོན་ལུས་གཅིག་གནས་བརྟན་རྒན་པོ་སྐྱེ་རྒུའི་བདག་སུམ་ཅུ་རྩ་གཉིས་མཚན་འཆང་བ། །སྡུག་གུ་འཇིག་
རྟེན་གསུམ་ན་མཛེས། །འཇིག་རྟེན་ཤེས་ལེགས་སློབ་དཔོན་ཏེ། །འཇིག་རྟེན་སློབ་དཔོན་འཇིགས་པ་མེད། །མགོན་སྐྱབས་འཇིག་རྟེན་ཡིད་གཅུགས་པ། །སྐྱབས་དང་སྐྱོབ་པ་བླ་ན་མེད། །ནམྑའི་
མཐའ་ཀླས་ལོངས་སྤྱོད་པ། །ཐམས་ཅད་མཁྱེན་པའི་ཡེ་ཤེས་མཚོ། །མ་རིག་སྒོ་ངའི་སྦུབས་འབྱེད་པ། །སྲིད་པའི་དྲ་བ་འཇོམས་པ་པོ། །ཉོན་མོངས་མ་ལུས་ཞི་བྱེད་པ། །འཁོར་བའི་རྒྱ་མཚོའི་ཕ་
རོལ་ཕྱིན། །ཡེ་ཤེས་དབང་བསྐུར་ཅོད་པན་ཅན། །རྫོགས་པའི་སངས་རྒྱས་རྒྱན་དུ་ཐོགས། །སྡུག་བསྔལ་གསུམ་གྱི་སྡུག་བསྔལ་ཞི། །གསུམ་སེལ་མཐའ་ཡས་གྲོལ་གསུམ་ཐོབ། །སྒྲིབ་པ་ཀུན་ལས་

[142B] །མཁའ་ལྟར་མཉམ་པ་ཉིད་ལ་གནས། །ཉོན་མོངས་དྲི་མ་ཀུན་ལས་འདས། །དུས་གསུམ་དུས་མེད་རྟོགས་པ་པོ། །སེམས་ཅན་ཀུན་གྱི་བླུ་ཆེན་པོ། །ཡོན་ཏན་ཐོད་ཅན་རྣཾས་ཀྱི་ཐོད། །ཉོན་མོངས་
ཀུན་ལས་རྣམ་གྲོལ་བ། །ནམ་མཁའི་ལམ་ལ་རབ་གནས་པ། །ཡིད་བཞིན་ནོར་བུ་ཆེན་པོ་འཆང། །ཁྱབ་བདག་རིན་ཆེན་ཀུན་གྱི་བདག་དཔག་བསམ་ཤིང་ཆེན་རྒྱས་པ་སྟེ། །བུམ་པ་བཟང་པོ་ཆེ་བའི་མཆོག་
བྱེད་པ་སེམས་ཅན་ཀུན་དོན་བྱེད། །ཕན་འདོད་སེམས་ཅན་མཉེས་གཤིན་པ། །བཟང་ངན་ཤེས་ཤིང་དུས་ཤེས་ལ། །ཁྱབ་བདག་དམ་ཤེས་དམ་ཚིག་ལྡན། །དུས་ཤེས་སེམས་ཅན་དབང་པོ་ཤེས། །རྣམ་གྲོལ་
གསུམ་ལ་མཁས་པ་པོ། །ཡོན་ཏན་ལྡན་ཞིང་ཡོན་ཏན་ཤེས། །ཆོས་ཤེས་བཀྲ་ཤིས་བཀྲ་ཤིས་འབྱུང། །བཀྲ་ཤིས་ཀུན་གྱིས་བཀྲ་ཤིས་པ། །གྲགས་པའི་བཀྲ་ཤིས་སྙན་གྲགས་དགེ་དབུགས་འབྱིན་ཆེན་
པོ་དགའ་སྟོན་ཆེ། །དགའ་ཆེན་རོལ་མོ་ཆེན་པོ་སྟེ། །བཀུར་སྟི་རིམ་གྲོ་ཕུན་སུམ་ཚོགས། །མཆོག་ཏུ་དགའ་བའི་གྲགས་བདག་དཔལ། །མཆོག་ལྡན་མཆོག་སྦྱིན་གཙོ་བོ་སྟེ། །སྐྱབས་ཀྱི་དམ་པ་སྐྱབས་སུ་
འོས༑ ༑འཇིག་ཆེན་དགྲ་སྟེ་རབ་ཀྱི་མཆོག་འཇིགས་པ་མ་ལུས་སེལ་བ་པོ། །གཙུག་ཕུད་ཕུད་བུ་ལྕང་ལོ་ཅན། །རལ་པ་མུན་ཛ་ཅོད་པན་ཐོགས། །གདོང་ལྔ་ཟུར་ཕུད་ལྔ་དང་ལྡན། །ཟུར་ཕུད་ལྔ་པ་མེ་ཏོག་

[143A]༄༅། །ཐོད༑ ༑མགོ་ཟླུམ་བརྟུལ་ཞུགས་ཆེན་པོ་པ། །ཚངས་པར་སྤྱོད་པ་བརྟུལ་ཞུགས་མཆོག་དཀའ་ཐུབ་མཐར་ཕྱིན་དཀའ་ཐུབ་ཆེ། །གཙང་གནས་དམ་པ་གོའུ་ཏམ། །བྲམ་ཟེ་ཚངས་པ་ཚངས་པ་
ཤེས༑ ༑མྱ་ངན་འདས་པ་ཚངས་པ་ཐོབ། །གྲོལ་བ་ཐར་པ་རྣམ་གྲོལ་ལུས། །རྣམ་གྲོལ་ཞི་བ་ཞི་བ་ཉིད། །མྱ་ངན་འདས་ཞི་མྱ་ངན་འདས། །ལེགས་པར་མྱ་ངན་འདས་དང་ཉེ། །བདེ་སྡུག་སེལ་བ་མཐར་གྱུར་པ། །
ཆགས་བྲལ་ལུས་ལས་འདས་པ་པོ། །ཐུབ་པ་མེད་པ་དཔེ་མེད་པ། །མི་མངོན་མི་སྣང་གསལ་བྱེད་མིན། །མི་འགྱུར་ཀུན་འགྲོ་ཁྱབ་པ་པོ། །ཕྲ་ཞིང་ཟག་མེད་ས་བོན་བྲལ། །རྡུལ་མེད་རྡུལ་བྲལ་དྲི་མ་མེད། །ཉེས་
པ་སྤངས་པ་སྐྱོན་མེད་པ། །ཤིན་ཏུ་སད་པ་སད་པའི་བདག་ཀུན་ཤེས་ཀུན་རིག་དམ་པ་པོ། །རྣམ་པར་ཤེས་པའི་ཆོས་ཉིད་འདས། །ཡེ་ཤེས་གཉིས་མེད་ཚུལ་འཆང་བ། །རྣམ་པར་རྟོག་མེད་ལྷུན་གྱིས་
གྲུབ༑ ༑དུས་གསུམ་སངས་རྒྱས་ལས་བྱེད་པ། །སངས་རྒྱས་ཐོག་མ་ཐ་མ་མེད། །དང་པོའི་སངས་རྒྱས་རྒྱུ་མེད་པ། །ཡེ་ཤེས་མིག་གཅིག་དྲི་མ་མེད། །ཡེ་ཤེས་ལུས་ཅན་དེ་བཞིན་གཤེགས། །ཚེག་གི་དབང་
ཕྱུག་སྨྲ་བ་ཆེ། །སྨྲ་བའི་སྐྱེས་མཆོག་སྨྲ་བའི་རྒྱལ། །སྨྲ་བའི་དམ་པ་མཆོག་གི་གནས། །སྨྲ་བའི་སེང་གེ་ཚུགས་པ་མེད། །ཀུན་ཏུ་ལྟ་བ་མཆོག་ཏུ་དགའ། །གཟི་བརྗིད་འཕྲེང་བ་ལྟ་ན་སྡུག་འོད་བཟང་འབར་བ་

[143B] །ལག་ན་འོད་འབར་སྣང་བ་པོ། །སྨན་པ་ཆེ་མཆོག་གཙོ་བོ་སྟེ། །ཟུག་རྔུ་འབྱིན་པ་བླ་ན་མེད། །སྨན་རྣམས་མ་ལུས་ལྗོན་པའི་ཤིང། །ནད་དོ་ཅོག་གི་དགྲ་ཆེ་བ། །སྡུག་གུ་འཇིག་རྟེན་གསུམ་གྱི་མཆོག་དཔལ་
ལྡན་རྒྱུ་སྐར་དཀྱིལ་འཁོར་ཅན། །ཕྱོགས་བཅུ་ནམྑའི་མཐས་གཏུགས་པར། །ཆོས་ཀྱི་རྒྱལ་མཚན་ལེགས་པར་འཛུགས། ། ་འགྲོ་ན་གདུགས་གཅིག་ཡངས་པ་སྟེ། །བྱམས་དང་སྙིང་རྗེའི་དཀྱིལ་འཁོར་ཅན། །
དཔལ་ལྡན་པདྨ་གར་གྱི་བདག་ཁྱབ་བདག་ཆེན་པོ་རིན་ཆེན་གདུཌ། །སངྱས་ཀུན་གྱི་གཟི་བརྗིད་ཆེ། །སངྱས་ཀུན་གྱི་སྐུ་ཆེ་བ། །སངས་རྒྱས་ཀུན་གྱི་རྣལ་འབྱོར་ཆེ། །སངྱས་ཀུན་གྱི་བསྟན་པ་གཅིག་རྡོ་རྗེ་རིན་ཆེན་དབང་བསྐུར་
དཔལ། །རིན་ཆེན་ཀུན་བདག་དབང་ཕྱུག་སྟེ། །འཇིག་རྟེན་དབང་ཕྱུག་ཀུན་གྱི་བདག་རྡོ་རྗེ་འཆང་བ་ཀུན་གྱི་རྗེ། །སངས་རྒྱས་ཀུན་གྱི་ཐུགས་ཆེ་བ། །སངས་རྒྱས་ཀུན་གྱི་ཐུགས་ལ་གནས། །སངས་རྒྱས་ཀུན་
གྱི་སྐུ་ཆེ་བ། །སངས་རྒྱས་ཀུན་གྱི་གསུང་ཡང་ཡིན། །རྡོ་རྗེ་ཉི་མ་སྣང་བ་ཆེ། །རྡོ་རྗེ་ཟླ་བ་དྲི་མེད་འོད། །ཆགས་བྲལ་ལ་སོགས་ཆགས་པ་ཆེ། །ཁ་དོག་སྣ་ཚོགས་འབར་བའི་འོད། །རྡོ་རྗེ་སྐྱིལ་ཀྲུང་རྫོགས་སངས་
རྒྱས༑ ༑སངས་རྒྱས་འགྲོ་བའི་ཆོས་འཛིན་པ། །དཔལ་ལྡན་སངས་རྒྱས་པདྨ་སྐྱེས། །ཀུན་མཁྱེན་ཡེ་ཤེས་མཛོད་འཛིན་པ། །རྒྱལ་པོ་སྒྱུ་འཕྲུལ་སྣ་ཚོགས་འཆང། །ཆེ་བ་སངས་རྒྱས་རིག་སྔགས་རྒྱལ། །རྡོ་རྗེ་རྣོན་

[144A]༄༅། །པོ་རལ་གྲི་ཆེ། །ཡི་གེ་མཆོག་སྟེ་རྣམ་པར་དག་ཐེག་པ་ཆེན་པོ་སྡུག་བསྔལ་གཅོད། །མཚོན་ཆ་ཆེན་པོ་རྡོ་རྗེ་ཆོས། །རྡོ་རྗེ་ཟབ་མོ་འཛིན་འཇིག་རྡོ་རྗེ་བློ་གྲོས་དོན་བཞིན་རིག་ཕ་རོལ་ཕྱིན་པ་ཀུན་
རྫོགས་པ། །ས་རྣམས་ཀུན་གྱི་རྒྱན་དང་ལྡན། །རྣམ་པར་དག་པ་བདག་མེད་ཆོས། །ཡང་དག་ཡེ་ཤེས་ཟླ་འོད་བཟང། །བརྩོན་ཆེན་སྒྱུ་འཕྲུལ་དྲ་བ་སྟེ། །རྒྱུད་ཀུན་གྱི་ནི་བདག་པོ་མཆོག་རྡོ་རྗེ་གདན་ནི་མ་ལུས་ལྡན། །
ཡེ་ཤེས་སྐུ་རྣམས་མ་ལུས་འཆང། །ཀུན་ཏུ་བཟང་པོ་བློ་གྲོས་བཟང། །ས་ཡི་སྙིང་པོ་འགྲོ་བ་འཛིན། །སངས་རྒྱས་ཀུན་གྱི་སྙིང་པོ་ཆེ། །སྤྲུལ་པའི་འཁོར་ལོ་སྣ་ཚོགས་འཆང། །དངོས་པོ་ཀུན་གྱི་རང་བཞིན་
མཆོག་དངོས་པོ་ཀུན་གྱི་རང་བཞིན་འཛིན། །སྐྱེ་མེད་ཆོས་ཏེ་སྣ་ཚོགས་དོན། །ཆོས་ཀུན་ངོ་བོ་ཉིད་འཆང་བ། །ཤེས་རབ་ཆེན་པོ་སྐད་ཅིག་ལ། །ཆོས་ཀུན་ཁོང་དུ་ཆུད་པ་འཆང། །ཆོས་ཀུན་མངོན་པར་
རྟོགས་པ་སྟེ། །ཐུབ་པ་བློ་མཆོག་འབྱུང་བའི་མཐའ། །མི་གཡོ་རབ་ཏུ་དང་བའི་བདག་རྫོགས་པའི་སངས་རྒྱས་བྱང་ཆུབ་འཆང། །སངས་རྒྱས་ཀུན་གྱིས་མངོན་སུམ་པ། །ཡེ་ཤེས་མེ་ལྕེ་འོད་རབ་གསལ། །
འདོད་པའི་དོན་གྲུབ་དམ་པ་སྟེ། །ངན་སོང་ཐམས་ཅད་རྣམ་སྦྱོང་བའི། །མགོན་པོ་སེཾ་ན་ཀུན་གྱི་མཆོག་སེམས་ཅན་ཐམས་ཅད་རབ་གྲོལ་བྱེད། །ཉོན་མོངས་གཡུལ་དུ་གཅིག་དཔའ་བ། །མི་ཤེས་དགྲ་ཡི་

[144B] །བློ་ལྡན་སྒེག་འཆང་དཔལ་དང་ལྡན། །བརྟན་པོ་མི་སྡུག་གཟུགས་འཆང་བ། །ལག་པ་བརྒྱ་པོ་ཀུན་བསྐྱོད་ཅིང། །གོམ་པའི་སྟབས་ཀྱིས་གར་བྱེད་པ། །དཔལ་ལྡན་ལེག་པ་བརྒྱས་གང་ལ། །
ནམ་མཁའ་ཁྱབ་པར་གར་བྱེད་པ། །ས་ཡི་དཀྱིལ་འཁོར་བཞི་ཡི་ཁྱོན། །རྐང་པ་ཡ་གཅིག་མཐིལ་གྱིས་གནོན། །རྐང་མཐེབ་སེན་མོའི་ཁྱོན་གྱིས་ཀྱང། །ཆོངས་པའི་ཡུལ་ས་རྩེ་ནས་གནོན། །དོན་གཅིག་
གཉིས་མེད་ཆོས་ཀྱི་དོན། །དམ་པའི་དོན་ནི་འཇིགས་པ་མེད། །རྣམ་རིག་སྣ་ཚོགས་གཟུགས་དོན་ཅན། །སེམས་དང་རྣམ་ཤེས་རྒྱུད་དང་ལྡན། །དངོས་དོན་མ་ལུས་རྣམས་ལ་དགའ། །སྟོང་པ་ཉིད་དགའ་འདོད་
ཆགས་བློ། །སྲིད་པའི་འདོད་ཆགས་སོགས་སྤངས་པ། །སྲིད་གསུམ་དགའ་བ་ཆེན་པོ་སྟེ། །སྤྲིན་དཀར་དག་པ་ཤིན་ཏུ་དཀར། །འོད་བཟང་སྟོན་ཀའི་ཟླ་བའི་འོད། །ཉི་མ་འཆར་ཀའི་དཀྱིལ་ལྟར་མཛེས། །སེན་མོའི་འོད་ནི་ཤས་
ཆེར་དམར། །ཅོད་པན་བཟང་པོ་མཐོན་གའི་རྩེ། །སྐྲ་མཆོག་མཐོན་ག་ཆེན་པོ་ཅན། །ནོར་བུ་ཆེན་པོ་འོད་ཆགས་དཔལ། །སངས་རྒྱས་སྤྲུལ་པའི་རྒྱན་དང་ལྡན། །འཇིག་རྟེན་ཁམས་བརྒྱ་ཀུན་སྐྱོད་པ། །རྫུ་འཕྲུལ་རྐང་
པའི་སྟོབས་ཆེན་ལྡན། །དེ་ཉིད་དྲན་པ་ཆེན་པོ་འཆང། །དྲན་པ་བཞི་པོ་ཏིང་འཛིན་རྒྱལ། །བྱང་ཆུབ་ཡན་ལག་མེ་ཏོག་སྤོས། །དེ་བཞིན་གཤེགས་པའི་ཡོན་ཏན་མཚོ། །ལམ་གྱི་ཡན་ལག་བརྒྱད་ཚུལ་རྀག་ཡང་དག་

[145A]༄༅། །སངས་རྒྱས་ལམ་རིག་པ། །སེམས་ཅན་ཀུན་ལ་ཤས་ཆེར་ཆགས། །ནམ་མཁའ་ལྟ་བུར་ཆགས་པ་མེད། །སེམས་ཅན་ཀུན་གྱི་ཡིད་ལ་འཇུག་སེམས་ཅན་ཀུན་གྱི་ཡིད་ལྟར་མགྱོཌ། །
སེམས་ཅན་ཀུན་གྱི་དབང་དོན་ཤེས། །སེམས་ཅན་ཀུན་གྱི་ཡིད་འཕྲོག་པ། །ཕུང་པོ་ལྔ་དོན་དེ་ཉིད་ཤེས། །རྣམ་དག་ཕུང་པོ་ལྔ་འཆང་བ། །ངེས་འབྱུང་ཀུན་གྱི་མཐའ་ལ་གནས། །ངེས་པར་འབྱུང་བ་
ཀུན་ལ་མཁས། །ངེས་འབྱུང་ཀུན་གྱི་ལམ་ལ་གནས། །ངེས་པར་འབྱུང་བ་ཀུན་སྟོན་པ། །ཡན་ལག་བཅུ་གཉིས་སྲིད་རྩ་བཏོན། །དག་པ་རྣམ་པ་བཅུ་གཉིས་འཆང། །བདེན་བཞིའི་ཚུལ་གྱི་རྣམ་པ་ཅན། །
ཤེས་པ་བརྒྱད་པོ་རྟོགས་པ་འཆང། །བདེན་དོན་རྣམ་པ་བཅུ་གཉིས་ལྡན། །དེ་ཉིད་རྣམ་པ་བཅུ་དྲུག་རིག་རྣམ་པ་ཉི་ཤུས་བྱང་ཆུབ་པ། །རྣམ་པ་སངས་རྒྱས་ཀུན་རིག་མཆོག་སངས་རྒྱས་ཀུན་གྱི་སྤྲུལ་
པའི་སྐུ། །བྱེ་བ་དཔག་མེད་འགྱེད་པ་པོ། །སྐད་ཅིག་ཐམས་ཅད་མངོན་པར་རྟོགས། །སེམས་ཀྱི་སྐད་ཅིག་དོན་ཀུན་རིག་ཐེག་པ་སྣ་ཚོགས་ཐབས་ཚུལ་གྱིས། །འགྲོ་བའི་དོན་ལ་རྟོག་པ་པོ། །ཐེག་པ་
གསུམ་གྱིས་ངེས་འབྱུང་ལ། །ཐེག་པ་གཅིག་གི་འབྲས་བུར་གནས། །ཉོན་མོངས་ཁམས་རྣམས་དག་པའི་བདག་ལས་ཀྱི་ཁམས་རྣམས་ཟད་བྱེད་པ། །ཆུ་བོ་རྒྱ་མཚོ་ཀུན་ལས་བརྒལ། །སྦྱོར་བའི་དགོན་

[145B] །ཉོན་མོངས་ཉེ་བ་ཀུན་ཉོན་མོངས། །བག་ཆགས་བཅས་པ་གཏན་སྤངས་པ། །སྙིང་རྗེ་ཆེན་པོ་ཤེས་རབ་ཐབས། །དོན་ཡོད་འགྲོ་བའི་དོན་བྱེད་པ། །འདུ་ཤེས་ཀུན་གྱི་དོན་སྤངས་ཤིང། །རྣམ་ཤེས་
དོན་ནི་འགག་པར་བྱེད། །སེམས་ཅན་ཀུན་ཡིད་ཡུལ་དང་ལྡན། །སེམས་ཅན་ཀུན་གྱི་ཡིད་རིག་པ། །སེམས་ཅན་ཀུན་གྱི་ཡིད་ལ་གནས། །དེ་དག་སེམས་དང་མཐུན་པར་འཇུག་སེམས་ཅན་ཀུན་ཡིད་ཚིམ་
པར་བྱེད། །སེམས་ཅན་ཀུན་གྱི་ཡིད་དགའ་བ། །གྲུབ་པ་མཐར་ཕྱིན་འཁྲུལ་པ་མེད། །ནོར་བ་ཐམས་ཅད་རྣམ་པར་སྤངས། །དོན་གསུམ་ཐེ་ཚོམ་མེད་པའི་བློ། །ཀུན་དོན་ཡོན་ཏན་གསུམ་གྱི་བདག་ཕུང་པོ་
ལྔ་དོན་དུས་གསུམ་དུ། །སྐད་ཅིག་ཐམས་ཅད་བྱེ་བྲག་བྱེད། །སྐད་ཅིག་གཅིག་གིས་རྫོགས་སངས་རྒྱས། །སངས་རྒྱས་ཀུན་གྱི་རང་བཞིན་འཆང། །ལུས་མེད་ལུས་ཏེ་ལུས་ཀྱི་མཆོག་ལུས་ཀྱི་མཐའ་
ནི་རྟོགས་པ་པོ། །གཟུགས་རྣམས་སྣ་ཚོགས་ཀུན་དུ་སྟོན། །ནོར་བུ་ཆེན་པོ་རིན་ཆེན་ཏོག་སངས་རྒྱས་ཀུན་གྱིས་རྟོགས་བྱ་བ། །སངས་རྒྱས་བྱང་ཆུབ་བླ་ན་མེད། །གསང་སྔགས་ལས་བྱུང་ཡི་གེ་མེད། །
གསང་སྔགས་ཆེན་པོ་རིགས་གསུམ་པ། །གསང་སྔགས་དོན་ཀུན་སྐྱེད་པ་པོ། །ཐིག་ལེ་ཆེན་པོ་ཡི་གེ་མེད། །སྟོང་པ་ཆེན་པོ་ཡི་གེ་ལྔ། །ཐིག་ལེ་སྟོང་པ་ཡི་གེ་བརྒྱ། །རྣམ་པ་ཀུན་ལྡན་རྣམ་པ་མེད། །བཅུ་དྲུག་ཕྱེད་

[146A]༄༅། །ཕྱེད་ཐེག་ལེ་འཆང། །ཡན་ལག་མེད་པའི་རྩིས་ལས་འདས། །བསམ་གཏན་བཞི་པའི་རྩེ་མོ་ཅན། །བསམ་གཏན་ཡན་ལག་ཀུན་ཤེས་ཤིང། །ཏིང་འཛིན་རིག་དང་རྒྱུད་རིག་པ། །ཏིང་
འཛིན་ལུས་ཅན་ལུས་ཀྱི་མཆོག་ལོངས་སྤྱོད་རྫོགས་སྐུ་ཀུན་གྱི་རྒྱལ། །སྤྲུལ་པའི་སྐུ་སྟེ་སྐུ་ཡི་མཆོག་སངས་རྒྱས་སྤྲུལ་པའི་རྒྱུད་འཆང་པ། །ཕྱོགས་བཅུར་སྤྲུལ་པ་སྣ་ཚོགས་འགྱེད། །ཇི་བཞིན་
འགྲོ་བའི་དོན་བྱེད་པ། །ལྷ་དང་ལྷ་དབང་ལྷ་ཡི་བླ། །ལྷ་ཡི་བདག་པོ་ལྷ་མིན་བདག་འཆི་མེད་དབང་པོ་ལྷ་ཡི་བླ། །འཇོམས་བྱེད་འཇོམས་བྱེད་དབང་ཕྱུག་པོ། །སྲིད་པའི་དགོན་པ་ལས་བརྒལ་བ། །སྟོན་པ་
གཅིག་པུ་འགྲོ་བའི་བླ། །འཇིག་རྟེན་ཕྱོགས་བཅུར་རབ་གྲགས་པ། །ཆོས་ཀྱི་སྦྱིན་བདག་ཆེ་བ་པོ། །བྱམས་བའི་གོ་ཆ་ཆས་པ་སྟེ། །སྙིང་རྗེ་ཡི་ནི་ཡ་ལད་བགོས། །ཤེས་རབ་རལ་གྲི་མདའ་གཞུ་ཐོགས། །
ཉོན་མོངས་མི་ཤེས་གཡུལ་ངོ་སེལ། །དཔའ་བོ་བདུད་དགྲ་བདུད་འདུལ་བ། །བདུད་བཞིའི་འཇིགས་པ་སེལ་བར་བྱེད། །བདུད་ཀྱི་དཔུང་རྣམས་ཕམ་བྱེད་པ། །རྫོགས་པའི་སངས་རྒྱས་འཇིག་རྟེན་འདྲེན། །མཆོད་
འོས་བསྟོད་འོས་ཕྱག་གི་གནས། །རྟག་ཏུ་རི་མོར་བྱ་བའི་འོས། །བཀུར་འོས་རྗེད་པར་བྱ་བའི་མཆོད། །ཕྱག་བྱར་འོས་པ་བླ་མའི་རབ། །འཇིག་རྟེན་གསུམ་པོ་གོམ་གཅིག་བགྲོད། །མཁའ་ལྟར་མཐའ་མེད་རྣ་པར་

[146B] །གསུམ་རིག་གཅང་མ་དག་པ་སྟེ། །མངོན་ཤེས་དྲུག་ལྡན་རྗེས་དྲན་དྲུག་བྱང་ཆུབ་སེམས་དཔའ་སེམས་དཔའ་ཆེ། །རྫུ་འཕྲུལ་ཆེན་པོ་འཇིག་རྟེན་འདས། །ཤེས་རབ་ཕ་རོལ་ཕྱིན་པའི་མཐའ། །ཤེས་རབ་ཀྱི་
ནི་དེ་ཉིད་ཐོབ། །བདག་རིག་གཞན་རིག་ཐམས་ཅད་པ། །ཀུན་ལ་ཕན་པའི་གང་ཟག་མཆོག་དཔེར་བྱ་ཀུན་ལས་འདས་བ་སྟེ། །ཤེས་དང་ཤེས་བྱའི་བདག་པོ་མཆོག་གཙོ་བོ་ཆོས་ཀྱི་སྦྱིན་བདག་སྟེ། །ཕྱག་རྒྱ་
བཞི་པོའི་དོན་སྟོན་པ། །འགྲོ་བའི་བསྙེན་བཀུར་གནས་ཀྱི་མཆོག་ངེས་འབྱུང་གསུམ་པོ་བགྲོད་རྣམས་ཀྱི། །དོན་གྱི་དམ་པ་རྣམ་དག་དཔལ། །འཇིག་རྟེན་གསུམ་ན་སྐལ་བཟང་ཆེ། །དཔལ་ལྡན་འབྱོར་པ་
ཀུན་བྱེད་པ། །འཇམ་དཔལ་དཔལ་དང་ལྡན་པའི་མཆོག་མཆོག་སྦྱིན་རྡོ་རྗེ་མཆོག་ཁྱོད་འདུད། །ཡང་དག་མཐར་གྱུར་ཁྱོད་ལ་འདུད། །སྟོང་ཉིད་ལས་བྱུང་ཁྱོད་ལ་འདུད། །སངས་རྒྱས་བྱང་ཆུབ་ཁྱོད་ལ་འདུད། །
སངས་རྒྱས་ཆགས་པ་ཁྱོད་ལ་འདུད། །སངས་རྒྱས་འདོད་ལ་ཕྱག་འཚལ་འདུད། །སངས་རྒྱས་དགྱེས་པ་ཁྱོད་ལ་འདུད། །སངས་རྒྱས་རོལ་ལ་ཕྱག་འཚལ་འདུད། །སངས་རྒྱས་འཛུམ་པ་ཁྱོད་ལ་འདུད། །སངས་
རྒྱས་བཞད་ལ་ཕྱག་འཚལ་འདུད། །སངས་རྒྱས་གསུང་ཉིད་ཁྱོད་ལ་འདུད། །སངས་རྒྱས་ཐུགས་ལ་ཕྱག་འཚལ་འདུད། །མེད་པ་ལས་བྱུང་ཁྱོད་ལ་འདུད། །སངས་རྒྱས་འབྱུང་པ་ཁྱོད་ལ་འདུད། །ནམ་མཁའ་

[147A]༄༅། །ལས་བྱུང་ཁྱོད་ལ་འདུད། །ཡེ་ཤེས་ལས་བྱུང་ཁྱོད་ལ་འདུད། །སྥྱུ་འཕྲུལ་དྲ་བ་ཁྱོད་ལ་འདུད། །སངས་རྒྱས་རོལ་སྟོན་ཁྱོད་ལ་འདུད། །ཐམས་ཅད་ཐམས་ཅད་ཁྱོད་ལ་འདུད། །ཡེ་ཤེས་སྐུ་
ཉིད་ཁྱོད་ལ་འདུད། །ཨོཾ་སརྦྦ་དྷརྨྨ་ཨ་བྷ་བ། །སྭ་བྷཱ་བ་བི་ཤུད་དྷ་བཛྲ་ཙཀྵཱུཨ་ཨཱ་ཨཾ་ཨཿ་པྲ་ཀྲི་ཏི་པ་རི་ཤུད་དྷ། སརྦྦ་དྷ་རྨྨ། ཡ་དུ་ཏ་སརྦྦ་ཏ་ཐཱ་ག་ཏ་ཛྙཱ་ན་ཀཱ་ཡ་མཉྫུ་ཤྲཱི་བ་རི་ཤུད་དཧི་ཏཱ་མུ་པཱ་དཱ་ཡ་ཏི། ཨ་
ཨཱ་སརྦྦ་ཏ་ཐ་ག་ཏ་ཧྲི་ད་ཡ། ཧ་ར་ཧ་རི། ཨོཾ་ཧཱུཾ་ཧྲཱིབྷག་ཝཱན་ཛྙཱ་ན་མཱུརྟྟི། བཱ་གའི་ཤྭ་ར། མཧཱ་པཱ་ཙ། སརྦྦ་དྷ་རྨྨ་ག་ག་ན་ཨ་མ་ལ་སུ་བ་རི་ཤུད་དྷ་དྷརྨ་དྷཱ་ཏུ་ཛྙཱན་གརྦྷ་ཨཱ། །དེ་ནས་དཔལ་ལྡན་རྡོ་རྗེ་འཆང། །
དགའ་ཞིང་མགུ་ནས་ཐལ་མོ་སྦྱར། །མགྲོན་པོ་བཅོམ་ལྡན་དེ་བཞིན་གཤེགས། །རྫོགས་སངས་རྒྱས་ལ་ཕྱག་འཚལ་ནས། །དེ་ནས་མགོན་པོ་གསང་བའི་བདག་ལག་ན་རྡོ་རྗེ་ཁྲོ་བོའི་རྒྱལ། །སྣ་ཚོགས་གཞན་
དང་ལྷན་ཅིག་ཏུ། །གསང་བསྟོད་ནས་ནི་ཚིག་འདི་གསོལ། །མགོན་པོ་བདག་ཅག་ཡི་རང་ངོ། །ལེགས་སོ་ལེགས་སོ་ལེགས་པར་གསུངས། །རྣམ་གྲོལ་འབྲས་བུ་འཆལ་པ་ཡི། །འགྲོ་བ་མགོན་མེད་རྣམས་དང་
ནི༑ ༑བདག་ཅག་ཡང་དག་རྫོགས་བ་ཡི། །བྱང་ཆུབ་འཐོབ་པའི་དོན་ཆེན་མཛད། །སྒྱུ་འཕྲུལ་དྲ་བའི་ཚུལ་བསྟན་བ། །འདི་ནི་རྣམ་དག་ལེགས་པའི་ལམ། །ཟབ་ཅིང་ཡངས་ལ་རྒྱ་ཆེ་སྟེ། །དོན་ཆེན་འགྲོ་བའི་

[147B] །སངས་རྒྱས་རྣམས་ཀྱི་ཡུལ་འདི་ནི། །རྫོགས་པའི་སངས་རྒྱས་ཀུན་གྱིས་བཤད། །བཅོམ་ལྡན་འདས་འཇམ་དཔལ་ཡེ་ཤེས་སེམས་དཔའི་དོན་དམ་པའི་མཚན་ཡང་དག་པར་བརྗོད་པ། བཅོམ་
ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས་གསུངས་པ་རྫོགས་སོ།། །།རྒྱ་གར་གྱི་མཁན་པོ་ཤྭད་དྷ་ཀ་ར་ཝརྨ་དང། ཀ་མ་ལ་གུཔྟ་དང། ཞུ་ཆེན་གྱི་ལོ་ཙཱ་བ་རིན་ཆེན་བཟང་པོས་
བསྒྱུར་ཅིང་ཞུས་ཏེ་གཏན་ལ་ཕབ་པའོ།། །།་རྒྱ་གར་སྐད་དུ། ཨཱརྱ་ཏ་ཐཱ་ག་ཏེ་ཥྞཱི་ཥ་སི་ཏཱ་ཏ་པ་ཏྲེ་ཨ་པ་རཱ་ཛི་ཏ་མཧཱ་པྲ་ཏྱ་གའི་ར་པ་ར་མ་སདྡྷ་ནཱ་མ་དྷ་ར་ཎི། བོད་སྐད་དུ། འཕགས་པ་དེ་
བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་པོ་ཅན་གཞན་གྱིས་མི་ཐུབ་པ་ཕྱིར་ཟློག་པ་ཆེན་མོ་མཆོག་ཏུ་གྲུབ་པ་ཞེས་བྱ་བའི་གཟུངས། སངས་རྒྱས་དང་བྱང་ཆུབ་སེམས་དཔའ་དང། འཕཌ་
པ་ཉན་ཐོས་དང་རང་སངས་རྒྱས་ཐམས་ཅད་ལ་ཕྱག་འཚལ་ལོ། །བཅོམ་ལྡན་འདས་གཞན་གྱིས་མི་ཐུབ་པ་གཙུག་ཏོར་རྒྱལ་མོ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་
འདས་སུམ་ཅུ་རྩ་གསུམ་པའི་ལྷའི་གནས་ཆོས་བཟང་ལྷའི་འདུན་ས་ན་དགེ་སློང་གི་དགེ་འདུན་ཆེན་པོ་དང། བྱང་ཆུབ་སེམས་དཔའི་དགེ་འདུན་ཆེན་པོ་དང། ལྷའི་དབང་པོ་བརྒྱ་བྱིན་དང་ཐབས་གཅིག་ཏུ་བཞུགས་

[148A]༄༅། །སོ༑ ༑དེའི་ཚེ་བཅོམ་ལྡན་འདས་གདན་བཤམས་པ་ཉིད་ལ་བཞུགས་ནས་གཙུག་ཏོར་རྣམ་པར་ལྟ་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །སྙོམས་པར་ཞུགས་མ་ཐག་ཏུ་
བཅོམ་ལྡན་འདས་ཀྱི་གཙུག་ཏོར་གྱི་དབུས་ནས་གསང་སྔགས་ཀྱི་ཚིག་འདི་དག་ཕྱུང་ངོ། །སངས་རྒྱས་ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་ལོ། །ཡང་དག་པར་རྫོགས་
པའི་སངས་རྒྱས་བྱེ་བ་ཕྲག་བདུན་ལ་ཕྱག་འཚལ་ལོ། །བྱང་ཆུབ་སེམས་དཔའི་དགེ་འདུན་དང། ཉན་ཐོས་ཀྱི་དགེ་འདུན་རྣམས་ལ་ཕྱག་འཚལ་ལོ། །བྱམས་པ་ལ་སོགས་པ་བྱང་ཆུབ་སེམས་དཔའ་སེམས་
དཔའ་ཆེན་པོ་ཐམས་ཅད་ལ་ཕྱག་འཚལ་ལོ། །འཇིག་རྟེན་ན་དགྲ་བཅོམ་པ་རྣམས་ལ་ཕྱག་འཚལ་ལོ། །རྒྱུན་དུ་ཞུགས་པ་རྣམས་ལ་ཕྱག་འཚལ་ལོ། །ལན་ཅིག་ཕྱིར་འོང་བ་རྣམས་ལ་ཕྱག་འཚལ་ལོ། །
ཕྱིར་མི་འོང་བ་རྣམས་ལ་ཕྱག་འཚལ་ལོ། །འཇིག་རྟེན་ན་ཡང་དག་པར་སོང་བ་རྣམས་ལ་ཕྱག་འཚལ་ལོ། །ཡང་དག་པར་ཞུགས་པ་རྣམས་ལ་ཕྱག་འཚལ་ལོ། །ལྷའི་དྲང་སྲོང་རྣམས་ལ་ཕྱག་འཚལ་
ལོ༑ ༑རིག་སྔགས་འཆང་གྲུབ་པའི་དྲང་སྲོང་ཕན་འདོགས་ནུས་པ་རྣམས་ལ་ཕྱག་འཚལ་ལོ། །རིག་སྔགས་འཆང་གྲུབ་པ་རྣམས་ལ་ཕྱག་འཚལ་ལོ། །ཚངས་པ་ལ་ཕྱག་འཚལ་ལོ། །དབང་པོ་ལ་

[148B] །ལེགས་ལྡན་དྲག་པོ་དཀའ་ཐུབ་ཟློག་པའི་བདག་པོ་དང་བཅས་པ་ལ་ཕྱག་འཚལ་ལོ། །ལེགས་ལྡན་སྲེད་མེད་ཀྱི་བུ་ཕྱག་རྒྱ་ཆེན་པོ་ལྔས་ཕྱག་བྱས་པ་ལ་ཕྱག་འཚལ་ལོ། །ལེཌ་
ལྡན་ནག་པོ་ཆེན་པོ་གྲོང་ཁྱེར་སུམ་བརྩེགས་འཇིག་པར་བྱེད་པ་དུར་ཁྲོད་ན་གནས་བར་མོས་པ་མ་མོའི་ཚོགས་ཀྱིས་ཕྱག་བྱས་པ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པའི་
གདུང་ལ་ཕྱག་འཚལ་ལོ། །བཅོམ་ལྡན་འདས་པདྨའི་གདུང་ལ་ཕྱག་འཚལ་ལོ། །བཅོམ་ལྡན་འདས་རྡོ་རྗེའི་གདུང་ལ་ཕྱག་འཚལ་ལོ། །བཅོམ་ལྡན་འདས་ནོར་བུའི་གདུང་ལ་ཕྱག་འཚལ། །བཅོམ་
ལྡན་འདས་གླང་པོའི་གདུང་ལ་ཕྱག་འཚལ་ལོ། །བཅོམ་ལྡན་འདས་གཞོན་ནུའི་གདུང་ལ་ཕྱག་འཚལ་ལོ། །བཅོམ་ལྡན་འདས་ཀླུའི་གདུང་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དཔའ་བརྟན་པའི་སྡེ་མཚོན་ཆའི་རྒྱལ་པོ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་འོད་དཔག་ཏུ་མེད་པ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མི་བསྐྱོད་པ་ལ་ཕྱག་འཚལ་ལོ། །བཅོམ་ལྡན་

[149A]༄༅། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྨན་གྱི་བླ་བཻཌཱུརྱའི་འོད་ཀྱི་རྒྱལ་པོ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་སཱ་ལའི་དབང་པོ་མེ་ཏོག་ཀུན་ཏུ་རྒྱས་པ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་ཤཱཀྱ་ཐུབ་པ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་པོ་ཆེ་ཏོག་གི་རྒྱལ་པོ་ལ་ཕྱག་འཚལ་ལོ། །བཅོམ་
ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀུན་ཏུ་བཟང་པོ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་ཡང་དག་པར་རྫོགས་པའི་
སངས་རྒྱས་རྣམ་པར་སྣང་མཛད་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྤྱན་རྒྱས་པ་ཨུཏྤ་ལའི་དྲིའི་ཏོག་གི་རྒྱལ་པོ་ལ་
ཕྱག་འཚལ་ལོ། །དེ་རྣམས་ལ་ཕྱག་འཚལ་ནས། །བཅོམ་ལྡན་འདས་མ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་པོ་ཅན་གཞན་གྱིས་མི་ཐུབ་པ། ཕྱིར་ཟློག་པ་ཆེན་མོ་འདི་འབྱུང་

[149B] གཞན་གྱི་རིག་སྔཌ་ཐཾད་གཅོད་པར་བྱེད་པ། དུས་མ་ཡིན་པར་འཆི་བ་ཐཾད་ལས་ཟློག་པ་སེཾན་གསོད་པ་དང་བཅིངས་པ་ཐཾད་ལས་སྒོལ་བ། སྡང་བ་དང་རྨི་ལཾ་ངན་པ་དང་ལྟས་ངན་པ་ཐཾད་
ཟློག་པ། གནོད་སྦྱིན་དང་སྲིན་པོའི་གདོན་ཐམས་ཅད་འཇིག་པར་བྱེད་པ། གདོན་སྟོང་ཕྲག་བརྒྱད་ཅུ་རྩ་བཞི་འཇིག་པར་བྱེད་པ། རྒྱུ་སྐར་ཉི་ཤུ་རྩ་བརྒྱད་དགའ་བར་བྱེད་པ། གཟའ་ཆེན་པོ་བརྒྱད་འཇིག་
པར་བྱེད་པ། དགྲ་ཐམས་ཅད་ཟློག་པར་བྱེད་པ། མ་རུངས་པ་དང་སྡང་བ་དང། རྨི་ལམ་ངན་པ་ཐམས་ཅད་འཇིག་པར་བྱེད་པ། དུག་དང་མཚོན་ཐམས་ཅད་དང། མེ་དང་ཆུ་ལས་ཟློག་པར་བྱེད་པ། ངན་
འགྲོའི་འཇིགས་པ་ཐམས་ཅད་ལས་སྒྲོལ་བ་སྟེ་ གཞན་གྱིས་མི་ཐུབ་དྲག་ཤུལ་ཆེ། །གཏུམ་པ་ཆེན་མོ་སྟོབས་ཆེན་མེ། །འབར་བ་ཆེན་མོ་གཟི་བརྗིད་ཆེ། །དཀར་ཆེན་འབར་འཕྲེང་གོས་དཀར་མོ། །འཕཌ་
མ་སྒྲོལ་མ་ཁྲོ་གཉེར་ཅན། །རྒྱལ་བའི་རྡོ་རྗེ་འཕྲེང་ཞེས་གྲགས། །པདྨོའི་མངོན་མཚན་རྡོ་རྗེའི་མཚན། །གཞན་གྱིས་མི་ཐུབ་ཕྲེང་བ་ཅན། །རྡོ་རྗེ་མཆུ་ཅན་རྣམ་སྒེག་མོ། །ཞི་བ་ལྷ་རྣམས་ཀྱིས་མཆོད་མ། །
ཞི་པ་གསེར་གྱི་ཕྲེང་བ་ཅན། །དཀར་ཆེན་འབར་བ་གོས་དཀར་མོ། །འཕཌ་མ་སྒོལ་མ་སྟོབས་མོ་ཆེ། །རྡོ་རྗེ་ལུ་གུ་རྒྱུད་གཞན་དང། །རྡོ་རྗེ་གཞོན་ནུ་རིག་འཛིན་མ། །ལག་ན་རྡོ་རྗེ་རིག་གསེར་ཕྲེང། །ལེ་བརྐན་

[150A]༄༅། །རྩི་དང་རིན་ཆེན་མ། །སྣང་མཛད་རྡོ་རྗེ་གཙུག་ཏོར་གྲགས། །ཕྱག་རྒྱ་དང་སྔགས་ཀྱི་ཚོགས་དེ་དག་ཐམས་ཅད་ཀྱིས་བདག་ཅག་འཁོར་དང་བཅས་པ་དང། སེམས་ཅན་ཐམས་ཅད་
སྲུང་དུ་གསོལ། ཨོཾ་སརྦྦ་ཏ་ཐཱ་ག་ཏོ་ཥྞཱི་ཥ་སི་ཏཱ་ཏ་པ་ཏྲེ་ཧཱུཾ་དྲཱུཾ་ཧྲཱིཥྚོཾ། ཛ་མྦྷ་ན་ཀ་རཱི་ཧཱུཾ་དྲཱུཾ་ཧྲཱིཥྚོཾ། སྟམྦྷ་ན་ཀ་རཱི་ཧཱུ་དྲཱུཾ་ཧྲཱིཥྚོཾ། མོ་ཧ་ན་ཀ་རཱི་ཧཱུཾ་དྲཱུཾ་ཧྲཱིཥྚོཾ། ལམྦྷ་ན་ཀ་རཱི་ཧཱུཾ་དྲཱུཾ་ཧྲཱིཥྚོཾ། བ་ཧ་ན་ཀ་རཱི་ཧཱུཾ་
དྲཱུཾ་ཧྲཱིཥྚོཾ། པ་ར་བི་ཥ་བྷཀྵ་ཎ་ཀ་རཱི་ཧཱུཾ་དྲཱུཾ་ཧྲཱིཥྚོཾ། སརྦྦ་དུཥྚ་པྲ་དུ་ཥྚཱ་ནཱཾ་སྟམ་བྷ་ན་ཀ་རཱི་ཧཱུཾ་དྲཱུཾ་ཧྲཱིཥྚོཾ།སརྦྦ་ཡཀྵ་རཀྵ་ས་གྲཧཱ་ཎཱཾ་བི་དཧྭཾ་ས་ན་ཀ་རཱི་ཧཱུཾ་དྲཱུཾ་ཧྲཱིཥྚོཾ། སརྦྦ་པ་ར་པདྱཱཨ་ཙྪེ་ད་ན་ཀ་རཱི་ཧཱུཾ་དྲཱུཾ་ཧྲཱིཥྚོཾ་
ཙ་ཏུ་ར་ཤཱི་ཏཱཾ་ནཱཾ་གྲ་ཧ་ས་ཧ་སྲཱ་ཎཱཾ་བི་དཧྭཾས་ན་ཀ་རཱི་ཧཱུཾ་དྲཱུཾ་ཧྲཱིཥྚོཾ། ཨ་ཥྚ་བིཾ་ཤ་ཏཱི་ནཱཾ་ནཀྵ་ཏཱ་ཎཱཾ་པྲ་སཱ་ད་ན་ཀ་རཱི་ཧཱུཾ་དྲཱུཾ་ཧྲཱིཥྚོཾ། ཨཥྚཱ་ནཱཾ་མཧཱ་གྲ་ཧཱ་ཎཱཾ་བི་དཧྭཾ་ས་ན་ཀ་རཱི་ཧཱུཾ་དྲཱུཾ་ཧྲཱིཥྚོཾ། རཀྵ་རཀྵ་མཾ་སརྦྦ་སཏཱཾ་ཤྩ་
བཅོམ་ལྡན་འདས་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་པོ་ཅན། རྡོ་རྗེ་གཙུག་ཏོར་ཕྱིར་ཟློག་པ་ཆེན་མོ། །ཕྱག་སྟོང་མངའ་བ་ཆེན་མོ། །དབུ་སྟོང་མངའ་བ་ཆེན་མོ། །
སྤྱན་བྱེ་བ་བརྒྱ་སྟོང་མངའ་བ་ཆེན་མོ། །མི་ཕྱེད་འབར་བའི་མཚན་རྟགས་ཅན། །རྡོ་རྗེ་ཡངས་པ་ཆེན་པོས་ས་གསུམ་གྱི་དཀྱིལ་འཁོར་དུ་བདག་དང་སེམས་ཅན་ཐམས་ཅད་བདེ་ལེགས་སུ་གྱུར་

[150B]རྣམ་པར་བསྒྱིངས་མ་རྡོ་རྗེ་དང། །གསེར་འོད་ལྟ་བུའི་སྤྱན་མངའ་མ། །རྡོ་རྗེའི་འགྲོས་དང་དཀར་མོ་དང། །པདྨའི་སྤྱན་དང་ཟླ་འོད་དང། །སངས་རྒྱས་དཔལ་དང་དེ་བཞིན་སྤྱན། །རྡོ་རྗེ་ཉི་མའི་འོད་དང་ནི། །
དེ་བཞིན་ཟླ་བ་རྡོ་རྗེ་འཛིན། །རིག་པ་དང། ཕྱག་རྒྱ་དང། སྔགས་ཀྱི་ཚོགས་དེ་དག་གིས་བདག་དང་སེམས་ཅན་ཐམས་ཅད་ཀུན་ནས་སྲུང་དུ་གསོལ། །ཨོཾ་རྀ་ཥི་ག་ན་པྲ་ཤཱ་སྟཱ་སརྦྦ་ཏ་ཐཱ་ག་ཏོཥྞཱི་སི་ཏཱ་ཏ་པ་ཏེ་ཧཱུཾ་དྲཱུཾ་
ཛེ་མྦྷན་ཀ་རཱི་ཧཱུཾ་དྲཱུཾ། སྟཾ་བྷ་ན་ཀ་རཱི་ཧཱུཾ་དྲཱུཾ། མ་ཧཱ་བིདྱཱ་སཾ་བྷཀྵ་ཎ་ཀ་རཱི་ཧཱུཾ་དྲཱུཾ། པ་ར་བིདྱཱ་སམྦྷཀྵ་ཎ་ཀ་རཱི་ཧཱུཾ་དྲཱུཾ། སརྦྦ་དུཥྚའ་ནའ འ་སྟམྦྷ་ན་ཀ་རཱི་ཧཱུཾ་དྲཱུཾ། སརྦྦ་ཡཀྵ་རཀྵ་ས་གྲ་ཧཱ་ཎཱཾ་བི་དཧྭཾ་ས་ན་ཀ་རཱི་ཧཱུཾ་དྲཱུཾ། ཙ་ཏུ་ར་ཤཱེ་ཏཱི་ནཱཾ་གྲ་ཧ་
སཧ་སཱ་ཎཱཾ་བི་དཧྭཾ་ས་ན་ཀ་རཱི་ཧཱུཾ་དྲཱུཾ། ཨཥྚ་བིཾ་ཤ་ཏཱི་ནཱཾ་ནཀྵ་ཏྲཱ་ཎཱཾ་པྲ་སཱ་ད་ན་ཀ་རཱི་ཧཱུཾ་དྲཱུཾ། ཨཥྚཱ་ནཱཾ་མཧཱ་གྲ་ཧཱ་ཎཱཾ་བི་དཧྭཾ་ས་ན་ཀ་རཱི་ཧཱུཾ་དྲཱུཾ། ཧཱུཾ་ཧཱུཾ་ཕཌ་ཕཌ་རཀྵ་རཀྵ་མཾ་སཱཧཱ། བཅོམ་ལྡན་འདས་དེ་བཞིན་གཤེགས་པའི་
གཙུག་ཏོར་ནས་བྱུང་བའི་གདུགས་དཀར་པོ་ཅན་རྡོ་རྗེ་གཙུག་ཏོར་ཕྱིར་ཟློག་པ་ཆེན་མོ། །ཕྱག་སྟོང་མངའ་བ་ཆེན་མོ། །དབུ་སྟོང་མངའ་བ་ཆེན་མོ། །སྤྱན་བྱེ་བ་བརྒྱ་སྟོང་མངའ་བ་ཆེན་མོ། །མི་ཕྱེད་འབར་
བའི་མཚན་རྟགས་ཅན། །རྡོ་རྗེ་ཡངས་པ་ཆེན་པོས་ས་གསུམ་གྱི་དཀྱིལ་འཁོར་དུ་བདག་དང་སེམས་ཅན་ཐམས་ཅད་རྒྱལ་པོའི་འཇིགས་པ་དང། །རྐུན་པོའི་འཇིགས་པ་དང། །མེའི་འཇིགས་པ་དང་

[151A]༄༅། །ཆུའི་འཇིགས་པ་དང་དགུ་གི་འཇིགས་པ་དང་མཚོན་གྱི་འཇིགས་པ་དང་ཕ་རོལ་གྱི་དམག་ཚོགས་ཀྱི་འཇིགས་པ་དང་མུ་གེའི་འཇིགས་པ་དང་དགྲའི་འཇིགས་པ་དང་ལྕེ་
འབབ་པའི་འཇིགས་པ་དང་དུས་མ་ཡིན་པར་འཆི་བའི་འཇིགས་པ་དང་ས་གཡོ་བའི་འཇིགས་པ་དང་སྐར་མདའ་ལྟུང་བའི་འཇིགས་པ་དང་རྒྱལ་པོའི་ཆད་པའི་ལས་ཀྱི་འཇིགས་པ་དང་ལྷའི་
འཇིགས་པ་དང་ཀླུའི་འཇིགས་པ་དང་གློག་གི་འཇིགས་པ་དང་ནམ་མཁའ་ལྡིང་གི་འཇིགས་པ་དང་གཅན་གཟན་ཁྲོ་བོའི་འཇིགས་པ་དང་ལྷའི་གདོན་དང་ལྷའི་གདོན་དང་ལྷ་མ་ཡིན་གྱི་གདོན་
དང་རླུང་ལྷའི་གདོན་དང་ནམ་མཁའ་ལྡིང་གི་གདོན་དང་དྲི་ཟའི་གདོན་དན་མི་འམ་ཅིའི་གདོན་དང་ལྟོ་འཕྱེ་ཆེན་པོའི་གདོན་དང་གནོད་སྦྱིན་གྱི་གདོན་དང་སྲིན་པོའི་གདོན་དང་ཡི་དྭགས་ཀྱི་གདོན་
དང་ཤ་ཟའི་གདོན་དང་འབྱུང་པོའི་གདོན་དང་གྲུལ་བུམ་གྱི་གདོན་དང་སྲུལ་པོའི་གདོན་དང་ལུས་སྲུལ་པོའི་གདོན་དང་སྐེམ་བྱེད་ཀྱི་གདོན་དང་བརྗོད་བྱེད་ཀྱི་གདོན་དང་སྨྱོ་བྱེད་ཀྱི་གདོན་དང་
གྲབ་གནོན་གྱི་གདོན་དང་གནོན་པོའི་གདོན་དང་མཁའ་འགྲོ་མའི་གདོན་དང་ནམ་གྲུའི་གདོན་དང་གཤིན་རྗེའི་གདོན་དང་བྱའི་གདོན་དང་མ་མོ་དགའ་བར་བྱེད་པའི་གདོན་དང་ཀུན་ཏུ་འགྲོ་བའི་

[151B]ཚེར་མ་འདོན་པའི་གདོན་རྣམས་ལས་བདག་བདེ་ལེཌ་སུ་གྱུར་ཅིག་ཟས་སུ་མདངས་ཟ་བ་དང་ཟས་སུ་མངལ་ཟ་བ་དང་ཟས་སུ་ཁྲག་འཐུང་བ་དང་ཟས་སུ་ཞག་ཟ་བ་དང་ཟས་སུ་ཤ་ཟ་བ་དང། ཟས་
སུ་ཚིལ་ཟ་བ་དང་ཟས་སུ་རྐང་ཟབ་དང་ཟས་སུ་བཙས་བ་ཟ་བ་དང་སྲོག་འཕྲོག་པ་དང་ཟས་སུ་སྐྱུགས་པ་ཟ་བ་དང་ཟས་སུ་ཕྱིས་ཟ་བ་དང་ཟས་སུ་གཅིན་འཐུང་བ་དང་ཟས་སུ་སྟོར་ཁུང་ནས་
འབབ་པ་འཐུང་བ་དང་ཟས་སུ་ལྷག་མ་ཟ་བ་དང་ཟས་སུ་མཆིལ་མ་འཐུང་བ་དང་ཟས་སུ་སྣབས་ཟ་བ་དང་ཟསུ་ངར་སྣབས་ཟ་བ་དང་ཟསུ་མི་གཙང་ཟ་བ་དང་ཟསུ་གཏོར་མ་ཟ་བ་དང་ཟསུ་ཕྲེང་བ་ཟ་བ་དང་ཟས་
སུ་དྲི་ཟ་བ་དང་ཟས་སུ་བདུག་བ་ཟ་བ་དང་སེམས་འཕྲོག་པ་དང་ཟས་སུ་མེ་ཏོག་ཟ་བ་དང་ཟས་སུ་འབྲས་བུ་ཟ་བ་དང། ཟས་སུ་ལོ་ཏོག་ཟ་བ་དང་ཟས་སུ་སྦྱིན་སྲེག་ཟ་བའི་གདོན་ལས་བདག་ལ་སྲུང་
བར་གྱིས་ཤིག་དེ་དག་ཐམས་ཅད་ཀྱིས་བྱས་པའི་རིག་སྔགས་གཅད་དོ། །ཕུར་བུས་གདབ་པོ། །ཀུན་ཏུ་རྒྱུས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །མཁའ་འགྲོ་དང་མྑའྒྲོ་མས་བྱས་
པའི་རིག་སྔགས་གཅད་དོ། །ཕུར་བུས་གདབ་པོ། །ཚངས་པས་བྱས་པའི་རིག་སྔགས་གཅད་དོ། །ཕུར་བུས་གདབ་པོ། །དབང་ཕྱུག་ཆེན་པོས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །སྲེད་མེད་ཀྱི་

[152A]༄༅། །བུས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །ནམ་མཁའ་ལྡིང་དང་ལྷན་ཅིག་པས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །ནག་པོ་ཆེན་པོས་བྱས་པའི་རིག་སྔགས་
གཅད་དོ། །ཕུར་བུས་གདབ་བོ། །མ་མོའི་ཚོགས་ཀྱིས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །མིའི་ཐོད་པ་ཅན་གྱིས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །རྒྱལ་བར་བྱེད་པ་
དང་སྦྲང་རྩིར་བྱེད་པ་དང་དོན་ཀུན་གྲུབ་པས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །སྲིང་མོ་བཞིས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །བཧྲྀང་གི་རི་ཏི་དང་དགའ་བྱེད་
དབང་ཕྱུག་དང་ཚོགས་ཀྱི་བདག་པོ་དང་ལྷན་ཅིག་པས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །དགེ་སྤྱོང་གཅེར་བུས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །དགེ་སྤྱོང་མགོ་
རེག་གིས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །དགྲ་བཅོམ་པས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །འདོད་ཆགས་དང་བྲལ་བས་བྱས་པའི་རིག་སྔགས་གཅད་དོ། །ཕུར་
བུས་གདབ་བོ། །འཇིག་རྟེན་དབང་ཕྱུག་འཁོར་དང་བཅས་པས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །ལག་ན་རྡོ་རྗེ་འཁོར་དང་བཅས་པས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །ཕོ་

[152B]ཕོ་ཉ་མོ་དང་བྲན་ཕོ་དང་བྲན་མོས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །དྲང་སྲོང་གི་ཚོགས་ཐམས་ཅད་ཀྱིས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །ལྷའི་ཚོགས་ཐཾད་
ཀྱིས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །མི་འཕྲོད་པ་ཟ་བའི་བདག་པོས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །བཅོམ་ལྡན་འདས་མ་དེ་བཞིན་གཤེགས་པའི་གཙུག་
ཏོར་ནས་བྱུང་བའི་གདུགས་དཀར་པོ་ཅན་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་ཕྱག་བྱས་པ་ལ་ཕྱག་འཚལ་ལོ། །བདག་དང་སེམས་ཅན་ཐམས་ཅད་སྲུང་དུ་གསོལ། །སྲུང་དུ་
གསོལ། ཨོཾ་ཨ་སི་ཏ་ཨ་ན་ལཱརྐ་པྲ་བྷཱ་སྥུ་ཊ་བི་ཀ་སི་ཏཱ་ཏ་པ་ཏྲེ་ཨོཾ་ཛྭ་ལ་ཇྭ་ལ། ཁཱ་ད་ཁཱ་ད་ཧ་ན་ཧ་ན། ད་ཧ་ད་ཧ་ད་ར་ད་ར་བི་དར་བི་དར་ཙིནྪང་ཙིནྪང་བྷིནྡ་བྷིནྡ་ཧཱུཾ་ཧཱུཾ་ཕཊ་སཱཧཱ་སྙིང་པོའོ། །ཧེ་ཧེ་ཕཊ་ཧོ་ཧོ་ཕཊ།།
ཨོཾ་མོགྷཱ་ཡ་ཕཊ་ཨ་པྲ་ཏི་ཧ་ཏཱ་ཡ་ཕཊ་བ་ར་དཱ་ཡ་ཕཊ་བ་ར་པྲ་ངཱ་ཡ་ཕཊ་པྲ་ཏྱིངྒི་རཱ་ཏཱ་ཡ་ཕཊ་ཨ་སུ་ར་པི་དྲཱ་པ་ཎ་ཀ་རྵ་ཡ་ཕཊ། པ་ར་ཡི་དྲ་བ་ཎ་རཱ་ཡ་ཕཊ་སརྦྦ་དེ་བེ་བྷྱཕཊ་སརྦ་ནཱ་གེ་བྷྱཕཊ་སརྦྦ་
རཱ་ཀྵ་སེབྷྱཕཊ་སརྦྦ་བྷཱུ་ཏེ་བྷྱཕཊ་སརྦྦ་པྲེ་ཏེ་བྷྱཕཊ་སརྦྦ་པི་ཤཱ་ཙ་བྷྱཕཊ་སརྦྦ་ཀུ་མྥཎྜེ་བྷྱཕཊ་སརྦྦ་པཱུ་ཏ་ནེ་བྷྱཕཊ་སརྦྦ་ཀ་ཊ་པཱུ་ཏ་ནི་བྷྱཕཊ་སརྦྦ་སྐནྡཱི་བྷྱཕཊ་སརྦྦ་ཨུཾ་མཱ་དེ་བྷྱཕཊ་སརྦྦ་ཙྪཱ་ཡི་

[153A]༄༅། །བྷྱཕཊ་སརྦབ་ཨ་པསྨཱ་རེ་བྷྱཕཊ་སརྦྦ་ཨོསྟེ་ར་ཀ་བྷྱཕཊ་སརྦྦ་ཌཱ་ཀི་ནཱི་དྷྱཕཊ་སརྦྦ་རེ་བ་ཏཱི་བྷྱཕཊ་སརྦྦ་ཡ་མ་ཡེ་བྷྱཕཊ་སརྦྦ་ཤ་ཀུ་ནི་བྷྱཕཊ་སརྦ་མཱ་ཏྲི་ན་ནིད་ཀེ་བྷྱཕཊ་
སརྦྦ་ཀཾ་པཱུ་ཀི་མ་ནེ་བྷྱཕཊ་སརྦྦ་ཨ་ལཾ་བ་ཀ་བྷྱཕཊ་སརྦབ་ཀ་ཏ་ད་ནི་བྷྱཕཊ་སརྦྦ་གྣྡྷརྦ་བྷྱཕཊ་སརྦྦ་ཨ་སུ་རེ་བྷྱཕཊ་སརྦྦ་ཀི་ནན་རེ་བྷྱཕཊ་སརྦྦ་ག་རུ་ཊེ་བྷྱཕཊ་སརྦྦ་མ་ཧོ་ར་གེ་བྷྱཕཊ་སརྦྦ་ཡཀྵེ་བྷྱཕཊ་
སརྦྦ་དུ་རླཾ་གྀ་ཏེ་བྷྱཕཊ་སརྦྦ་དུ་པྲ་ཀྵི་ཏེ་བྷྱཕཊ་སརྦྦ་ཛྭ་རེ་བྷྱཕཊ་སརྦྦ་བྷ་ཡེ་བྷྱཕཊ། སརྦྦ་ཨུ་བ་དྲ་བེ་བྷྱཕཊ་སརྦྦ་ཨུ་པ་སརྒེ་བྷྱཕཊ། སརྦ་ཀྲྀ་ཏྱ་ཀ་རྨ་ཎི་ཀཱ་ཁོརྡེ་བྷྱཕཊ་ཀི་ར་ཎ་པེ་ཏཱ་ཌ་བྷྱ་
ཕཊ་ཙི་ཅྪ་པྲེ་ཤ་ཀ་སརྦྦ་དུ་ཤྩ་རྡིཏ་བྷྱཕཊ། སརྦྦ་དུར་བྷུཀྟེ་བྷྱཕཊ་སརྦྦ་ཏཱི་རྠི་ཀེ་བྷྱཕཊ། སརྦྦ་ཤྲ་མ་ཎེ་བྷྱཕཊ་སརྦྦ་པཱ་ཏ་ཀེ་བྷྱཕཊ། སརྦྦ་བིདྱཱ་དྷ་རེ་བྷྱཕཊ་ཛ་ཡ་ཀ་ར་མ་དཧུ་ཀ་ར་སརྦྦ་
ཨརྠ་སཱ་དྷ་ཀེ་བྷྱོ་བིདྱཱ་ཙ་རེ་བྷྱཕཊ་ཙ་ཏུ་རྦྷྱོ་བྷ་གི་ནཱི་བྷྱཕཊ་བྫྲ་ཀཻ་མཱ་རཱི་ཡ་བྫྲ་ཀུ་ལནྡྷ་རི་བིདྱཱ་ཙ་རེ་བྷྱཕཊ་སརྦྦ་མཧཱ་པྲ་ཏྱཾ་གི་རེ་བྷྱཕཊ། བྫྲ་ཤཾ་ཀ་ལཱེ་ཡ་པྲ་ཏྱཾ་གི་ར་རཱ་ཛཱ་ཡེ་ཕཊ་མཧཱ་ཀཱ་ལཱ་ཡ་
མའྀ་ཏྲ་ག་ཎ་ན་མསྐྲྀ་ཏཱ་ཡེ་ཕཊ་བྲཧྨ་ཎཱི་ཡེ་ཕཊ་བའི་ཥྞ་བའི་ཡེ་ཕཊ་མ་ཧེ་ཤྭ་རཱི་ཡེ་ཕཊ་རཽདྲཱི་ཡེ་ཕཊ། མཧཱ་ཀཱ་ལཱི་ཡེ་ཕཊ་ཙཱ་མུཎྜཱི་ཡེ་ཕཊ་ཀཽ་མ་རི་ཡེ་ཕཊ། བཱ་རཱ་ཧཱི་ཡེ་ཕཊ། ཨིནྡཱི་ཡེ་ཕཊ་ཨགྣཱི་

[153B]ཡ་མཱ་ཡེ་ཕཊ་ནི་རི་ཏཱི་ཡེ་ཕཊ་བ་རུ་ཎཱ་ཡེ་ཕཊ་མཱ་རུ་ཏཱི་ཡེ་ཕཊ་སོ་མཱ་ཡེ་ཕཊ་ཨཱི་ཤནཱི་ཡེ་ཕཊ། ཀཱལ་དཎྜཱི་ཡེ་ཕཊ་ཀཱ་ལ་རཱ་ཏྲཱི་ཡེ་ཕཊ་ཡ་མ་དཎྜཱི་ཡེ་ཕཊ་རཱ་ཏྲཱི་ཡེ་ཕཊ་ཀ་པཱ་ལ་ཡེ་ཕཊ་
ཨ་དཧི་མུཀྟི་ཤྨ་ཤཱ་ན་པཱ་སི་ནི་ཡེ་སཱ་ཧཱ་ཨོཾ་ཥྚོ་བནྡྷ་བནྡྷ། རཀྵ་རཀྵ་མཾ་སཱཧཱ་སེམས་ཅན་གང་སུ་དག་བདག་ལ་གདུག་པ་དང་གདུག་པའི་སེམས་དང་ལྡན་པ་རྣམས་དང། དྲག་ཤུལ་དང་དྲག་ཤུལ་གྱི་སེམས་
དང་ལྡན་པ་རྣམས་དང་སྡིག་པ་དང་སྡིག་པའི་སམས་དང་ལྡན་པ་རྣམས་དང་འཁྲུག་པ་དང་འཁྲུག་པའི་སེམས་དང་ལྡན་པ་རྣམས་དང་སྡང་བ་དང་སྡང་བའི་སེམས་དང་ལྡན་པ་རྣམས་བྱམས་པའི་
སེམས་དང་ལྡན་པར་གྱུར་ནས། བདག་དང་སེམས་ཅན་ཐམས་ཅད་སྲུང་དུ་གསོལ། ལོ་བརྒྱ་འཚོ་བར་གྱུར་ཅིག་སྟོན་བརྒྱ་མཐོང་བར་གྱུར་ཅིག་གནོད་སྦྱིན་དང་གདོན་གང་སུ་དག་ཟས་སུ་མདངས་ཟ་
བ་རྣམས་དང་གཟི་བྱིན་འཕྲོག་པ་རྣམས་དང་ཟས་སུ་མངལ་ཟ་བ་རྣཾས་དང་ཟས་སུ་ཁྲག་འཐུང་བ་རྣམས་དང་ཟས་སུ་ཞག་ཟ་བ་རྣམས་དང་ཟས་སུ་ཤ་ཟ་བ་རྣམས་དང་ཟས་སུ་ཚིལ་ཟ་བ་རྣམས་
དང་ཟས་སུ་རྐང་ཟ་བ་རྣམས་དང་ཟསུ་བཙས་པ་ཟ་བ་རྣཾས་དང་སྲོག་འཕྲོག་པ་རྣམས་དང་ཟས་སུ་ལྷག་མ་ཟ་བ་རྣམས་དང་ཟས་སུ་གཏོར་མ་ཟ་བ་རྣམས་དང་ཟས་སུ་འཕྲེང་བ་ཟ་བ་རྣམས་དང་

[154A]༄༅། །ཟས་སུ་དྲི་ཟ་བ་རྣམས་དང་ཟས་སུ་གདུག་པ་ཟ་བ་རྣམས་དང་ཟས་སུ་མེ་ཏོག་ཟ་བ་རྣམས་དང་ཟས་སུ་འབྲས་བུ་ཟ་བ་རྣམས་དང་ཟས་སུ་ལོ་ཏོག་ཟ་བ་རྣམས་དང་ཟས་སུ་སྦྱིན་སྲེག་ཟ་བ་
རྣམས་དང་ཟས་སུ་རྣག་ཟ་བ་རྣམས་དང་ཟས་སུ་ཕྱི་ས་ཟ་བ་རྣམས་དང་ཟས་སུ་གཅིན་འཐུང་བ་རྣམས་དང་ཟས་སུ་མཆིལ་མ་འཐུང་བ་རྣམས་དང་ཟསུ་སྐྱུགས་པ་ཟ་བ་རྣཾས་དང་ཟསུ་སྣབས་ཟ་བ་རྣཾས་དང་
ཟསུ་ངར་སྣབས་ཟ་བ་རྣཾས་དང་ཟས་སུ་མི་གཙང་བ་ཟ་བ་རྣམས་དང་ཟསུ་སྟོར་ཁུང་ནས་འབབ་པ་འཐུང་བ་རྣམས་དང། སྡིག་པའི་སེམས་དང་ལྡན་པ་རྣམས་དང་གདུག་པའི་སེམས་དང་ལྡན་པ་རྣམས་དང་
དྲག་ཤུལ་གྱི་སེམས་དང་ལྡན་པ་རྣམས་དང་འཁྲུག་པའི་སེམས་དང་ལྡན་པ་རྣམས་དང་སྡང་བའི་སེམས་དང་ལྡན་པ་རྣམས་དང་ལྷའི་གདོན་རྣམས་དང་ཀླུའི་གདོན་རྣམས་དང་ལྷ་མ་ཡིན་གྱི་
གདོན་རྣམས་དང་གནོད་སྦྱིན་གྱི་གདོན་རྣམས་དང་སྲིན་པོའི་གདོན་རྣམ་དང་འབྱུང་པོའི་གདོན་རྣམས་དང་ཡི་དྭགས་ཀྱི་གདོན་རྣམས་དང་ཤ་ཟའི་གདོན་རྣམས་དང་ཀུ་སྨན་དའི་གདོན་
རྣམས་དང་སྲུལ་པོའི་གདོན་རྣམས་དང་ལུས་སྲུལ་པོའི་གདོན་རྣམས་དང་སྐེམ་བྱེད་ཀྱི་གདོན་རྣཾས་དང་སྨྱོ་བྱེད་ཀྱི་གདོན་རྣཾས་དང་གྲིབ་གནོན་གྱི་གདོན་རྣཾས་དང་བརྗེད་བྱེད་ཀྱི་གདོན་རྣམས་དང་གནོན་པོའི་གདོན་

[154B]མཁའ་འགྲོ་མའི་གདོན་རྣམས་དང་རྣམ་གྲུའི་གདོན་རྣམས་དང་གཤིན་རྗེའི་གདོན་རྣམས་དང་བྱའི་གདོན་རྣམས་དང་མ་མོ་དགའ་བར་བྱེད་པའི་གདོན་རྣམས་དང་ཀུན་ཏུ་འགྲོ་བའི་གདོན་རྣམས་དང་རེ་
ལྡ་འདོན་པའི་གདོན་རྣམས་དང་ཚེར་མ་འདོན་པའི་གདོན་རྣམས་ལས་བདག་ལ་སྲུང་བར་མཛད་དུ་གསོལ་ལོ་བརྒྱ་འཚོ་བར་གྱུར་ཅིག་སྟོན་བརྒྱ་མཐོང་བར་གྱུར་ཅིག་རིམས་ཉིན་གཅིག་བ་རྣམས་དང་ཉིན་
གཉིས་པ་རྣམས་དང་ཉིན་གསུམ་པ་རྣམས་དང་ཉིན་བཞི་པ་རྣམས་དང་ཉིན་བདུན་པ་རྣམས་དང་རྟག་པའི་རིམས་རྣམས་དང་རིམས་མི་བཟད་པ་རྣམས་དང་འབྱུང་པོའི་རིམས་རྣམས་དང་རླུང་ལས་
གྱུར་པ་རྣམས་དང་མཁྲིས་པ་ལས་གྱུར་པ་རྣམས་དང་བད་ཀན་ལས་གྱུར་པ་རྣམས་དང་འདུས་པ་ལས་གྱུར་པ་རྣམས་དང་རིམས་ནད་ཐམས་ཅད་དང་ཀླད་པ་ནབ་བསལ་དུ་གསོལ། །གཞོགས་ཕྱེད་ན་བ་དང་
ཡི་ག་འཆུས་པ་དང་མིག་ནད་དང་སྣ་ནད་དང་ཁ་ནད་དང། མགུལ་ནད་དང་སྙིང་ནད་དང་ལྐོག་མའི་ལྷ་གོར་ན་བ་དང། རྣ་བ་ན་བ་དང་སོ་ན་བ་དང་སྙིང་ན་པ་དང་ཀླད་པ་ན་བ་དང་རྩིབ་ལོགས་ན་བ་དང་
རྒྱབ་ན་བ་དང་ལྟོ་བ་ན་བ་དང་རྐེད་པ་ན་བ་དང་ཆུ་སོ་ན་བ་དང་བརླ་ན་བ་དང་རྗེ་ངར་ན་བ་དང་ལག་པ་ན་བ་དང་རྐང་པ་ན་བ་དང་ཡན་ལག་ན་བ་དང་ཉིང་ལག་ན་བ་རབ་ཏུ་བསལ་དུ་གསོལ། །གདུགས་དཀར་པོ་ཅན་

[155A]༄༅། །རྡོ་རྗེ་གཙུག་ཏོར་ཕྱིར་ཟློག་པ་ཆེན་མོ་འདིས་དཔག་ཚད་བཅུ་གཉིས་ཀྱི་ནང་ཚུན་ཆད་དུ་འབྱུང་པོ་དང་རོ་ལྔས་དང་མཁའ་འགྲོ་མ་དང་གནོད་སྦྱིན་དང་སྲིན་པོ་དང་རིམས་དང་ཤུ་
བ་དང་གཡའ་བ་དང་འབྲུམ་བུ་ཕྲ་མོ་དང་མཚན་པར་རྡོལ་བ་དང་མཛེ་དང་ཕོལ་མིག་དང་བལ་ལྡཌ་དང་མེ་དཔལ་དང་གཡེན་པ་དང་ལྷོག་པ་དང་སྐེ་མ་པ་དང་སྐྲག་པ་དང་ལུང་པ་ལུ་པ་
དང་དབུགས་མི་བདེ་བ་དང་མི་དྲན་པ་དང་དབྱིག་དུག་དང། དུག་སྦྱར་མ་དང་བྱད་དང་མེ་དང་ཆུ་དང་མི་ངས་དང། བདུད་དང་འཆིང་བ་དང་དགྲ་དང་གནོད་པ་དང་དུས་མ་ཡིན་པར་འཆི་
བ་དང་སྦྲང་བུ་ཏྲྱ་མ་བུ་ག་དང་ཏྲཻ་ལ་ཏ་དང་སྡིག་པ་དང་སྦྲུལ་པ་དང་སྲེ་མོང་དང་སེང་གེ་དང་སྟག་དང། དོམ་དང་དྲེད་དང་གཡག་རྒོད་དང་ཆུ་སྲིན་ལ་སོགས་པའི་སྲོག་ཆགས་རྣམས་ལས་
སྲུང་དུ་གསོལ། །དེ་དག་ཐཾད་ཀྱི་རིག་སྔགས་བཅིང་བར་བགྱིའོ། །གཟི་བརྗིད་བཅིང་བར་བགྱིའོ། །གཞན་ཐམས་ཅད་ཀྱི་རིག་སྔགས་བཅིང་བར་བགྱིའོ། །མཚམས་བཅིང་བར་བགྱིའོ། །ཏདྱ་ཐཱ། ཨོཾ་ཨ་
ན་ལེ་ཨ་ན་ལེ། ཁ་ས་མེ་ཁ་ས་མེ་བཻ་ར་བཻ་ར། སཽ་མེ་སཽ་མེ་ཤཱནྟེ་ཤཱནྟེ་དཱནྟེ་དཱནྟེ་བི་ཥ་དེ་བི་ཥ་དེ། བའི་རེ་བའི་རེ་དེ་བི་བྫྲ་དྷཱ་རི་བནྡྷ་བནྡྷ་ནི་བྫྲ་པཱ་ནི་ཕཊ་ཨོཾ་ཧཱུཾ་ཧཱུཾ་དྲཱུཾ་ཥྚོཾ་ཕཊ་སཱཧཱ་ཧཱུཾ་དྲཱུཾ་བནྡྷ་ཕཊ་

[155B]ཨོཾ་བྫྲ་པཱ་ཎི་བནྡྷ་བནྡྷ་བྫྲ་བཱ་ཤེ་ནམ་མ་སརྦ་དུ་ཥྚཾ་བི་ནཱ་ཡ་ཀཾ་ཧཱུཾ་ཧཱུཾ་ཕཊ་ཕཊ་སཱཧཱ། ཉེ་བའི་སྙིང་པོའོ། །སུས་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་པོ་ཅན་
གཞན་གྱིས་མི་ཐུབ་པ་ཕྱིར་ཟློག་པ་རིག་སྔགས་ཀྱྀ་རྒྱལ་མོ་འདི་གྲོག་འམ་རས་སམ་ཤིང་ཤུན་ལ་བྲིས་ཏེ། ལུས་སམ་མགུལ་དུ་བཏགས་སམ་ཀླག་པར་བྱེད་ན་དེ་ཇི་སྲིད་འཚོའི་བིར་དུ་མཚོན་གྱིས་མི་ཚུཊ་
དུག་གིས་མི་ཚུགས་མེས་མི་ཚུགས་ཆུས་མི་ཚུགས། དབྱིག་དུག་གིས་མི་ཚུགས་དུག་སྦྱར་མས་མི་ཚུགས་བྱད་ཀྱིས་མི་ཚུགས་དུས་མ་ཡིན་པར་འཆི་བའི་དུས་བྱེད་པར་མི་འགྱུར་རོ། །གདོན་ཐམས་ཅད་
དང་བགེགས་དང་ལོག་འདྲེན་ཐཾས་ཅད་ཀྱང་དགའ་བར་འགྱུར་རོ། །རྡོ་རྗེའི་རིགས་བྱེ་བ་ཁྲག་ཁྲིག་བརྒྱ་སྟོང་ཕྲག་བརྒྱད་ཅུ་ཙ་བཞི་རྣམས་དང་གྲུབ་པའི་ལྷ་མོ་རྣམས་ཀྱིས་ཀྱང་དེ་ལ་རྟག་ཏུ་མཐུན་པར་སྲུང་
བ་དང་སྐྱོབ་བ་དང་སྦེད་པར་བྱེད་ཅིང་དེ་རྣམས་ཀྱི་ཡིད་དུ་འོང་བ་དང་དགའ་བར་ཡང་འགྱུར་རོ། །བསྐལ་པ་ཆེན་པོ་སྟོང་ཕྲག་བརྒྱད་ཅུ་རྩ་བཞིའི་སྐྱེ་བ་དྲན་པར་འགྱུར་རོ། །རྡོ་རྗེ་ཕོ་ཉ་མོ་དྲུག་ཅུ་ཙ་བཞིས་
ཀྱང་རྟག་པར་ཡོངས་སུ་ཀྱོང་བར་འགྱུར་རོ། །ནམ་དུ་ཡང་གནོད་སྦྱིན་དང་ཡི་དྭགས་དང་ཤ་ཟ་དང་སྲུལ་བོ་དང་ལུས་སྲུལ་པོ་ཉིད་དུ་མི་འགྱུར་རོ། །མི་དབུལ་པོར་མི་འགྱུར་རོ། །སངས་རྒྱས་བཅོམ་

[156A]༄༅། །ལྡན་འདས་གྲངས་མེད་དཔག་ཏུ་མེད་པ་གངྒའི་ཀླུང་གི་བྱེ་མ་སྙེད་ཀྱི་བསོད་ནམས་ཀྱི་ཕུང་བོ་དང་ལྡན་པར་འགྱུར་རོ། །སངས་རྒྱས་བཅོམ་ལྡན་འདས་དང། བྱང་ཆུབ་སེམས་དཔའ་གངྒའི་
ཀླུང་གི་བྱེ་མ་སྙེད་ཀྱིས་སྲུང་བ་དང། སྐྱོབ་པ་དང། སྦེད་པར་མཛད་ཅིང་དེ་དག་གི་ཐུག་སུ་བྱོན་པ་དང། དགྱེས་པར་ཡང་འགྱུར་རོ། །དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་ནས་བྱུང་བའི་གདུགས་
དཀར་པོ་ཅན་ཞེས་བྱ་བ་གཞན་གྱིས་མི་ཐུབ་པ་ཕྱིར་ཟློག་པ་རིག་སྔགས་ཀྱི་རྒྱལ་མོ་འདི་འཆང་ན་ཚངས་པར་མི་སྤྱོད་པ་ཡང་ཚངས་པར་སྤྱོད་པར་འགྱུར། །ཐུབ་པར་མ་བྱས་པ་ཡང་ཐུབ་པར་བྱས་པར་འགྱུར། །མི་གཙང་བ་
ཡང་གཙང་བར་འགྱུར། སྨྱུང་བ་མ་བྱས་པ་ཡང་སྨྱུང་བ་བྱས་པར་འྒྱུརོ། །མཚམས་མེད་པ་ལྔ་བྱས་པ་ཡང་བྱང་བར་འགྱུར་རོ། །སྔོན་གྱི་ལས་ཀྱི་སྒྲིབ་པ་ཡང་མ་ལུས་པར་ཟད་པར་འགྱུར་རོ། །རིགས་ཀྱི་བུ་འམ་རིགས་ཀྱི་བུ་
མོ་བུ་འདོད་པ་གང་ལ་ལས་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་པོ་ཅན་ཕྱིར་ཟློག་པ་རིག་སྔགས་ཀྱི་རྒྱལ་མོ་འདི་འཆང་ངམ་ཀློག་ན་བུ་འདོད་པ་དེས་བུ་རྙེད་དེ། ཚེ་དང་
བསོད་ནཾས་དང་སྟོབས་ཀྱང་རབ་ཏུ་རྙེད་དོ། །འདི་ནས་ཤེ་འཕོས་ནས་ཀྱང་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་རོ། །མི་ནད་དང། ཕྱུགས་ནད་དང། ཡམས་ཀྱི་ནད་དང། འཚེ་བ་དང། གནོད་

[156B] ནད་འགོ་བ་དང། འཁྲུག་པ་ཐམས་ཅད་དང། ཕ་རོལ་གྱི་དམག་ཚོགས་འོང་བ་ཐམས་ཅད་ལ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་པོ་ཅན་ཞེས་བྱ་བ་གཞན་གྱིས་མི་
ཐུབ་པ་ཕྱིར་ཟློག་པ་རིག་སྔགས་ཀྱི་རྒྱལ་མོ་འདི་རྒྱལ་མཚན་གྱི་རྩེ་མོ་ལ་བཏགས་ཏེ། རིམ་གྲོ་ཆེར་མཆོད་པ་ཆེན་པོ་བྱས་ལ། གྲོང་ཁྱེར་ཐམས་ཅད་ཀྱི་སྒོ་འམ། གྲོང་ངམ། གྲོང་ཁྱེར་རམ། གོང་རྡལ་ལཾ་
ལྗོངས་སམ། དགོན་པའི་གནས་སུ་གཟུགས་སོ། །འཕགས་མ་གཞན་གྱིས་མི་ཐུབ་པ་ཕྱིར་ཟློག་པ་རིག་སྔགས་ཀྱི་རྒྱལ་མོ་འདི་རིམ་གྲོ་ཆེར་བྱས་ཏེ་བཙུགས་ན་བཙུགས་མ་ཐག་ཏུ་གཡུལ་ཞི་བར་བྱེད་པར་
འགྱུར་རོ། །ཡམས་ཀྱི་ནད་དང། འཚེ་བ་དང། གནོད་པ་དང། ནད་འགོ་བ་དང། འཁྲུག་པ་དང། ཕ་རོལ་གྱི་དམག་ཚོགས་འོང་བ་ཐམས་ཅད་རབ་ཏུ་ཞི་བར་འགྱུར་རོ། །ཏ་དྱ་ཐཱ། ཨོཾ་ཥྚཾ་བནྡྷ་བནྡྷ། མ་མ་
རྐ་ར་ཀྵ་སཱཧཱ། ཨོཾ་ཥྚོཾ་བནྡྷ་བནྡྷ། བྫྲ་མ་མ་རྐྵ་རཀྵ། བྫྲ་པཱ་ཎི་ཧཱུཾ་ཕཊ་སཱཧཱ། ཨོཾ་སརྦྦ་ཏོ་ཥྞྛི་ཥ་ཨ་ན་ལེ། ཨ་བ་ལོ་ཀི་ཏེ་ཙུརྞཱ་ཏེ་ཛོ་རཱ་སི། ཨོཾ་ཛྭ་ལ་ཛྭ་ལ། དྷ་ཀ་དྷ་ཀ། ད་ར་ད་ར། བི་ད་ར་བི་ད་ར། ཙྪཨྣད་
ཙྪིནྡ། བྷིནྡ་བྷིནྡ། ཧཱུཾ་ཧཱུཾ་ཕཊ་ཕཊ་སཱཧཱ། ཨོཾ་སརྦྦ་ཏ་ཐཱ་ག་ཏོ་ཥྞཱི་ཥ་ཧཱུཾ་ཕཊ་སཱཧཱ། ཏདྱ་ཐཱ། ཨོཾ་ཨ་ན་ལེ། ཁ་ས་མེ་ཁ་ས་མེ། བཻ་ར་བཻ་ར། སཽ་མེ་སཽ་མེ། སརྦྦ་བུདྡྷ་ཨྡྷིཥྛན་ཨ་ཥྛི་ཏེ། སརྦྦ་ཐཱ་ག་ཏོཥྞཱི་ཥསི་

[157A]༄༅། །ཏཱ་ཏ་པ་ཏྲ་ཧཱུཾ་ཕཊ། ཧཱུཾ་མ་མ་ཧཱུཾ་ནི་སཱཧཱ། ཀླུའི་རྒྱལ་པོ་མཐའ་ཡས་དང། ཀླུའི་རྒྱལ་པོ་དུང་སྐྱོང་དང། ཀླུའི་རྒྱལ་པོ་ནག་པོ་ཆེན་པོ་རྣཾས་དུས་དུ་སུ་ཆར་འབེབས་སོ། །དུས་དུས་སུ་སྤྲིན་སྡུད་པ་
དང༑ དུས་དུས་སུ་འབྲུག་སྒྲ་སྒྲོག་པར་འགྱུར་རོ། །ཉེ་བར་འཚེ་བ་ཐམས་ཅད་ལ་སངས་རྒྱས་རྣལ་འབྱོར་དུ་བྱས་ལ་ལན་གསུམ་བཟླ་བར་བྱའོ། །སངས་རྒྱས་དང་བྱང་ཆུབ་སེམས་དཔའ་རྣམས་དང་
ལྷ་དང་མི་དང་ལྷ་མ་ཡིན་དང་དྲི་ཟར་བཅས་པའི་འཇིག་རྟེན་ཡི་རངས་ཏེ། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་དེ་བཞིན་གཤེགས་པའི་གཙུག་ཏོར་ནས་བྱུང་
བའི་གདུགས་དཀར་པོ་ཅན། གཞན་གྱིས་མི་ཐུབ་པ་ཕྱིར་ཟློག་པ་ཆེན་མོ་མཆོག་ཏུ་གྲུབ་པ་ཞེས་བྱ་བའི་གཟུངས་རྫོགས་སོ།། །།རྒྱལ་བློན་བྱང་ཆུབ་སེམས་དཔའི་སྐུ་རིང་ལ་བསྒྱུར་བ་
ལས་དུས་ཕྱིས་ཁ་ཆེའི་པཎྚི་ཏ་པ་ར་ཧེ་ཏ་དང་ལོ་ཙཱ་བ་ཟུ་དགའ་རྡོར་གྱིས་ཁ་ཆེའི་བདུད་རྩི་འབྱུང་གནས་ཀྱི་གཙུག་ལག་ཁང་གི་དཔེ་རྙིང་ལ་གཏགས་ནས་དག་པར་བྱས་པའོ།། །།
རྒྱལ་བ་བྱེ་བ་བདུན་དང་འཕགས་པའི་འཁོར། །དྲང་སྲོང་རིག་སྔགས་འཆང་དང་ཚངས་དབང་དང། །དྲག་པོ་རི་སྲས་དང་བཅས་སྲེད་མེད་བུ། །ལེགས་ལྡན་ནག་པོ་གདུང་བདུན་བདེ་གཤེགས་བཅུ། །ཕྱག་འོས་

[157B] །བདེ་གཤེགས་གཙུག་ནས་གསང་སྔགས་ཚིག་ཕྱུང་སྟེ། །གང་གིས་བསྔགས་བ་འཁོར་ལ་བཀའ་སྩལ་པའི། །དཔལ་ལྡན་གདུགས་དཀར་ཅན་ལ་བསྟོད་པར་བྱ། །འཆི་མེད་དབང་
བོའི་འདུན་ས་ཆོས་བཟང་དུ། །ཤཱཀྱའི་རྒྱལ་པོའི་མཚན་མཆོག་གཙུག་ཏོར་ནས། །ལེགས་འཁྲུངས་བདུད་ཀྱི་རིགས་ཀྱིས་མི་ཐུབ་ཅིང། །ཕས་ཀྱི་རྒོལ་བ་ཐམས་ཅད་ཕྱིར་ཟློག་པ། །གཞན་གྱིས་མི་ཐུབ་གཙུག་ཏོར་གདུཌ་
དཀར་ཞེས། །ཡོངས་སུ་གྲགས་པས་ས་གསུམ་ཀུན་ཁྱབ་པ། །དུས་གསུམ་རྒྱལ་བ་ཀུན་གྱི་ཡུམ་གཅིག་པུ། །བཅོམ་ལྡན་འདས་མ་ཁྱོད་ལ་བདག་ཕྱག་འཚལ། །གདོན་དང་རྒྱུ་སྐར་གཟའ་ཡི་གནོད་པ་དང། །དུས་
མིན་འཆི་དང་སྡིག་པའི་རྨི་ལམ་དང། །དུག་མཚོན་མེ་དང་ཆུ་ཡི་གནོད་པ་སོགས། །མ་ལུས་ཞི་མཛད་ཁྱོད་ལ་ཕྱག་འཚལ་ལོ། །སྐུ་ཡི་དཀྱིལ་འཁོར་ཁྱོན་ནི་ཤིན་ཏུ་ཡངས། །དུ་མའི་ཉམས་ཅན་དབུ་ནི་སྟོང་ཕྲག་དང།།
འབར་བའི་ཕྱག་མཚན་ལྡན་པའི་ཕྲག་སྟོང་ཅན། །ས་གསུམ་དཀྱིལ་འཁོར་ཀུན་ལ་དབང་མཛད་མ། དྲག་ཤུལ་ཆེ་སོགས་ཉེར་གཉིས་ཕྱག་རྒྱའི་འཁོར། །གདུག་པ་འདུལ་བའི་ལས་ལ་ཐོགས་མེད་པས། །
ནག་པོའི་སྡེ་རྣམས་རྡུལ་དུ་བརླག་མཛད་པའི། །རིག་སྔགས་ལྷ་མོའི་ཚོགས་ལ་ཕྱག་འཚལ་ལོ། །དུས་མིན་འཆི་དང་ནད་ཀྱི་འཇིགས་པ་སོགས། །མི་དང་མི་མིན་འབྱུང་བས་བསྐྱེད་པ་ཡི། །འཇིགས་པ་དྲན་ནས་

[158A]༄༅། །ཁྱོད་ལ་སྐྱབས་འཆའ་ན། །འཇིགས་པ་ཀུན་ལས་རྟག་ཏུ་སྲུང་དུ་གསོལ། །ལྷ་ཀླུ་ལྷ་མ་ཡིན་ལ་སོགས་པ་ཡི། །གདོན་ཆེན་རྣམས་དང་གཟི་བརྗིད་མདངས་འཕྲོག་ཅིང། །མངལ་དང་ཤ་ཁྲག་
ལ་སོགས་ཟ་བ་ཀུན། །ཁྱེད་ཞབས་དྲན་པ་ཙམ་གྱིས་ཟློག་ཏུ་གསོལ། །གང་གི་སྒོ་ནས་མི་བསྲུན་སྐྱེ་བོ་ཡིས། །བདག་ཅག་བདེ་ལེགས་འཕྲོག་པའི་རིག་སྔགས་སོགས། །མ་ལུས་གཅད་དང་འབར་བའི་ཕུར་
བུ་ཡིས། །དེ་དག་རྣམས་ལ་གདབ་པའི་འཕྲིན་ལས་མཛོད། །མདོར་ན་བཅོམ་ལྡན་མ་ཁྱོད་ཕྱག་རྒྱའི་འཁོར། །སྐྱབས་སུ་བཟུང་ནས་རེ་བ་འཆའ་བ་ཡི། །ཚུལ་འདི་དགོངས་ལ་འགལ་རྐྱེན་ཀུན་ཞི་ཞིང།།
མཐུན་རྐྱེན་མ་ལུས་ཡིད་བཞིན་འགྲུབ་པར་མཛོད། །བདེ་གཤེགས་གཙུག་ནས་གདུགས་དཀར་ལྷ་མོ་ཞེས། །གདོན་དང་བགེགས་རིགས་འབྱུང་པོའི་ཚོགས་བཅས་ཀུན། །ཕྱེ་མར་འཐག་བྱེད་རྔམས་པའི་
གཟི་བརྗིད་ཅན། །བཅོམ་ལྡན་མ་ཁྱོད་ཐུབ་བསྟན་རྒྱས་པར་མཛོད། །བདེ་གཤེགས་ཐུགས་རྗེས་གཙུག་ཏོར་ལས་འཁྲུངས་ཤིང། །བདེ་འབྱུང་བསྟན་ལ་གནོད་བྱེད་ཚར་བཅད་ནས། །བདེ་ལེགས་འབྲས་བུ་
ཉེ་བར་སྩོལ་མཛད་པའི། །བདེ་མཆོག་གདུགས་དཀར་ཅན་གྱི་བཀྲ་ཤིས་ཤོག་ཅེས་པའང་བྱའོ། །གཙུག་ཏོར་གདུགས་དཀར་ཅན་ལ་བསྟོད་པ་འདི་ནི། བློ་བཟང་གྲགས་པའི་དཔལ་གྱིས་སྡོམ་བརྩོན་ཤེས་རབ་

[158B]། །།་རྒྱ་གར་སྐད་དུ། དྷ་ག་ཝ་ཏི་པྲཛྙཱ་པའ་ར་མི་ཏཱ་ཧྲཾ་ད་ཡ། བོད་སྐད་དུ། བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་
པོ༑ ༑བམ་པོ་གཅིག་གོ། འདི་སྐད་བདག་གིས་ཐོས་པ་དུས་གཅིག་ན། བཅོཾ་ལྡན་འདས་རྒྱལ་པོའི་ཁབ་བྱ་རྒོད་ཕུང་པོའི་རི་ལ་དགེ་སློང་གི་དགེ་འདུན་ཆེན་པོ་དང་བྱང་ཆུབ་སེམས་དཔའི་དགེ་འདུན་ཆེན་པོ་
དང་ཐབས་ཅིག་ཏུ་བཞུགས་ཏེ། དེའི་ཚེ་བཅོམ་ལྡན་འདས་ཟབ་མོ་སྣང་བ་ཞེས་བྱ་བའི་ཆོས་ཀྱི་རྣམ་གྲངས་ཀྱི་ཏེང་ངེ་འཛིན་ལ་སྙོམས་པར་ཞུགས་སོ། །ཡང་དེའི་ཚེ་བྱང་ཆུབ་སེམས་དཔའ་སེམས་དཔའ་
ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱི་དོ་པ་ཉིད་ལ་རྣམ་པར་བལྟ་ཞིང་ཕུང་པོ་ལྔ་པོ་དེ་དག་ལ་ཡང་རང་བཞིན་གྱིས་སྟོང་པར་རྣམ་པར་བལྟའོ།།
དེ་ནས་སངས་རྒྱས་ཀྱི་མཐུས་ཚེ་དང་ལྡན་པ་ཤཱ་རིའི་བུས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་སྨྲས་སོ། །རིགས་ཀྱི་བུ་གང་ལ་ལ་
ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྐྱོད་པ་སྤྱད་པར་འདོད་པ་དེས་ཇི་ལྟར་བསླབ་པར་བྱ། ད་སྐད་ཅེས་སྨྲས་པ་དང་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་

[159A]༄༅། །དབང་ཕྱུག་གིས་ཚེ་དང་ལྡན་པ་ཤཱ་ར་དྭ་ཏིའི་བུ་ལ་འདི་སྐད་ཅེས་སྨྲས་སོ། །ཤཱ་རིའི་བུ། རིགས་ཀྱི་བུ་འམ་རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་སྤྱད་
པར་འདོད་པ་དེས་འདི་ལྟར་རྣམ་པར་བལྟ་བར་བྱ་སྟེ། ཕུང་པོ་ལྔ་པོ་དེ་དག་ཀྱང་རང་བཞིན་གྱིས་སྟོང་པར་རྣམ་པར་ཡང་དག་པར་རྗེས་སུ་བལྟའོ། །གཟུགས་སྟོང་པའོ། །སྟོང་པ་ཉིད་གཟུགས་སོ། །གཟུགས་ལས་
སྟོང་པ་ཉིད་གཞན་མ་ཡིན། སྟོང་པ་ཉིད་ལས་ཀྱང་གཟུགས་གཞན་མ་ཡིན་ནོ། །དེ་བཞིན་དུ་ཚོར་བ་དང། འདུ་ཤེས་དང། འདུ་བྱེད་དང། རྣམ་པར་ཤེས་པ་རྣམས་སྟོང་པའོ། །ཤཱ་རིའི་བུ། དེ་ལྟར་ཆོས་ཐམས་
ཅད་སྟོང་པ་ཉིད་དེ། མཚན་ཉིད་མེད་པ། མ་སྐྱེས་པ་ མ་འགགས་པ། དྲི་མ་མེད་པ། དྲི་མ་དང་བྲལ་བ། བྲི་བ་མེད་པ། གང་བ་མེད་བའོ། །ཤཱ་རིའི་བུ། དེ་ལྟ་བས་ན་སྟོང་པ་ཉིད་ལ་གཟུགས་མེད། ཚོར་བ་མེད། འདུ་
ཤེས་མེད། འདུ་བྱེད་རྣམས་མེད། རྣམ་པར་ཤེས་པ་མེད། མིག་མེད། ། རྣ་བ་མེད། སྣ་མེད། ལྕེ་མེད། ལུས་མེད། ཡིད་མེད། གཟུགས་མེད། སྒྲ་མེད། དྲི་མེད། རོ་མེད། རེག་བྱ་མེད། ཆོས་མེད་དོ། །མིག་གི་ཁཾས་
མེད་པ་ནས་ཡིད་ཀྱི་ཁམས་མེད། ཡིད་ཀྱི་རྣམ་པར་ཤེས་པའི་ཁམས་ཀྱི་བར་དུ་ཡང་མེད་དོ། །མ་རིག་པ་མེད། མ་རིག་པ་ཟད་པ་མེད་པ་ནས་རྒ་ཤི་མེད་རྒ་ཤི་ཟད་པའི་བར་དུའང་མེད་དོ། །དེ་བཞིན་དུ་སྡུག་བསྔལ་

[159B] ཀུན་འབྱུང་བ་དང། འགོག་པ་དང། ལམ་མེད། ཡེ་ཤེས་མེད། ཐོབ་པ་མེད། མ་ཐོབ་པ་ཡང་མེད་དོ། །ཤཱ་རིའི་བུ། དེ་ལྟ་བས་ན་བྱང་ཆུབ་སེམས་དཔའ་རྣམས་ཐོབ་པ་མེད་པའི་ཕྱིར་ཤེས་རབ་ཀྱི་ཕ་རོལ་
ཏུ་ཕྱིན་པ་ལ་བརྟེན་ཅིང་གནས་ཏེ་སེམས་ལ་སྒྲིབ་པ་མེད་པས་སྐྲག་པ་མེད་དེ། ཕྱིན་ཅི་ལོག་ལས་ཤིན་ཏུ་འདས་ནས་མྱ་ངན་ལས་འདས་པའི་མཐར་ཕྱིན་ཏོ། །དུས་གསུམ་དུ་རྣམ་པར་བཞུགས་པའི་སངས་
རྒྱས་ཐམས་ཅད་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྟེན་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་སོ། །དེ་ལྟ་བས་ན་ཤེས་རབ་ཀྱི་ཕ་རོལ་ཏུ་ཕྱིན་པའི་
སྔགས། རིག་པ་ཆེན་པོའི་སྔགས། བླ་ན་མེད་པའི་སྔགས། མི་མཉམ་པ་དང་མཉམ་པའི་སྔགས། སྡུག་བསྔལ་ཐམས་ཅད་རབ་ཏུ་ཞི་བར་བྱེད་པའི་སྔགས། མི་རྫུན་པས་ན་བདེན་པར་ཤེས་པར་བྱ་
སྟེ༑ ༑ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་སྨྲས་པ། ཏདྱ་ཐཱ། ག་ཏེ་ག་ཏེ་པཱ་ར་སཾ་ག་ཏེ་བོ་དཧི་སཱཧཱ། ཤཱ་རིའི་བུ། བྱང་ཆུབ་སེམས་དཔའ་སེམས་དཔའ་ཆེན་པོས་དེ་ལྟར་ཤེས་རབ་ཀྱི་ཕ་རོལ་
ཏུ་ཕྱིན་པ་ཟབ་མོ་ལ་བསླབ་པར་བྱའོ། །དེ་ནས་བཅོམ་ལྡན་འདས་ཏིང་ངེ་འཛིན་དེ་ལས་བཞེངས་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་ལེགས་སོ་ཞེས་བྱ་བ་

[160A]༄༅། །བྱིན་ནས། ལེགས་སོ་ལེགས་སོ། །རིགས་ཀྱི་བུ། དེ་དེ་བཞིན་ནོ། །རིགས་ཀྱི་བུ་དེ་དེ་བཞིན་ཏེ། ཇི་ལྟར་ཁྱོད་ཀྱིས་བསྟན་པ་བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་སྤྱད་པར་བྱ་
སྟེ༑ དེ་བཞིན་གཤེགས་པ་རྣམས་ཀྱང་རྗེས་སུ་ཡི་རང་ངོ། བཅོམ་ལྡན་པ་ཤཱ་ར་དྭ་ཏིའི་བུ་དང། བྱང་ཆུབ་སེམས་དཔའ་སེམས་དཔའ་ཆེན་པོ་འཕཊ་
པ་སྤྱན་རས་གཟིགས་དབང་ཕྱུག་དང། ཐམས་ཅད་དང་ལྡན་པའི་འཁོར་དེ་དག་དང། ལྷ་དང། མི་དང། ལྷ་མ་ཡིན་དང། དྲི་ཟར་བཅས་པའི་འཇིག་རྟེན་ཡི་རངས་ཏེ། བཅོམ་ལྡན་འདས་ཀྱིས་གསུངས་
པ་ལ་མངོན་པར་བསྟོད་དོ། །འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་རྫོགས་སོ།། །།རྒྱ་གར་སྐད་དུ། ཨཱྲྱ་ཨ་པ་རི་མི་ཏ་ཨཱ་ཡུར་ཛྙཱ་ན་ནཱ་མ་མྷཱ་ཡ་ན་སཱུ་ཏྲ། བོད་སྐད་དུ་
འཕགས་པ་ཚེ་དང་ཡེ་ཤེས་དཔག་ཏུ་མེད་པ་ཞེས་བྱ་བ་ཐེག་པ་ཆེན་པོའི་མདོ། །སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན་
བཅོམ་ལྡན་འདས་མཉན་དུ་ཡོད་པ་ན་འཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་དགེ་སློང་བརྒྱ་ཕྲག་ཕྱེད་དང་བདེ་གསུམ་གྱི་དགེ་སློང་གི་དགེ་འདུན་ཆེན་པོ་དང། བྱང་ཆུབ་སེམས་དཔའ་

[160B] །དེ་ནས་བཅོམ་ལྡན་འདས་ཀྱིས་འཇམ་དཔལ་གཞོན་ནུར་གྱུར་པ་ལ་བཀའ་སྩལ་པ། འཇམ་དཔལ་སྟེང་གི་ཕྱོགས་ན་འཇིག་རྟེན་གྱི་
ཁམས་ཡོན་ཏན་དཔག་ཏུ་མེད་པ་ཞེས་བྱ་བ་ཞིག་ཡོད་དེ། དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཚེ་དང་ཡེ་ཤེས་དཔག་ཏུ་མེད་པ་ཤིན་ཏུ་རྣམ་པར་ངེས་པ་
གཟི་བརྗིད་ཀྱི་རྒྱལ་པོ་ཞེས་བྱ་བ་བཞུགས་སོ། །ཚེ་འཛིན་ཅིང་ཚེ་མཐར་ཕྱིན་པར་གཞེས་ཏེ་སེམས་ཅན་རྣམས་ལ་ཆོས་ཀྱང་སྟོན་ཏོ། །འཇམ་དཔལ་གཞོན་ནུར་གྱུར་པ་ཉོན་ཅིག། འཛམ་བུའི་གླིང་
འདིའི་མི་རྣམས་ནི་ཚེ་ཐུང་བ་ལས་ཚེ་ལོ་བརྒྱ་ཐུབ་པ་ཤ་སྟག་སྟེ། དེ་དག་ལས་ཀྱང་ཕལ་ཆེར་དུས་མ་ཡིན་པར་འཆི་བར་བསྟན་ཏོ། །འཇམ་དཔལ་སེམས་ཅན་གང་དག་དེ་བཞིན་གཤེགས་པ་ཚེ་དཔག་
ཏུ་མེད་པ་དེའི་ཡོན་ཏན་དང་བསྔགས་པ་ཡོངས་སུ་བརྗོད་པ་ཞེས་བྱ་བའི་ཆོས་ཀྱི་རྣམ་གྲངས་འདི་ཡི་གེར་འདྲི་འམ་ཡི་གེར་འདྲི་འཇུག་གམ། མིང་ཙམ་ཉན་ཏམ་ཀློག་པ་ནས་གླེགས་བམ་ལ་
བྲིས་ཏེ་ཁྱིམ་ན་འཆང་བར་བྱེད་དམ། མེ་ཏོག་དང། བདུག་པ་དང། སྤོས་དང། ཕྲེང་བ་རྣམས་ཀྱིས་མཆོད་པར་འགྱུར་བ་དེ་དག་གི་ཚེ་ཡོངས་སུ་ཟད་པ་ལས་ཚེ་ལོ་བརྒྱ་ཐུབ་པར་འགྱུར་རོ། །འཇམ་དཔལ་སེནཾ་

[161A]༄༅། །གང་དག་ཚེ་དང་ཡེ་ཤེས་དཔག་ཏུ་མེད་པ་ཤིན་ཏུ་རྣམ་པར་ངེས་པ་གཟི་བརྗིད་ཀྱི་རྒྱལ་པོའི་མཚན་བརྒྱ་རྩ་བརྒྱད་ཐོས་པར་གྱུར་པ་དེ་དག་གི་ཚེ་ཡང་འཕེལ་བར་འགྱུར་རོ། །སེམས་ཅན་གང་དག་
ཚེ་ཟད་ཀར་མཚན་འཆང་བར་གྱུར་པ་དེ་དག་གི་ཚེ་ཡང་རྣམ་པར་འཕེལ་བར་འགྱུར་རོ། །འཇམ་དཔལ་དེ་ལྟ་བས་ན་རིགས་ཀྱི་བུ་འམ་རིགས་ཀྱི་བུ་མོ་ཚེ་རིང་བར་འདོད་པ་དེ་དག་དེ་བཞིན་གཤེགས་པ་ཚེ་དཔག་ཏུ་
མེད་པ་དེའི་མཚན་བརྒྱ་རྩ་བརྒྱད་ཉན་ཏམ། ཡི་གེར་འདྲི་འམ། ཡི་གེར་འདྲིར་འཇུག་ན་དེ་དག་གི་ཡོན་ཏན་དང་ལེགས་པར་འགྱུར་པ་ནི་འདི་དག་གོ་ཨོཾ་ན་མོ་བྷ་ག་ཝ་ཏེ་ཨ་པ་རི་མི་ཏ་ཨཱ་ཡུར་ཛྙཱ་ན་སུ་བི་
ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སཾ་མྱཀ་སཾ་བུད་དྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མཧཱ་བུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་བུ་ཎྱེ་ཛྙཱ་ན་སཾ་བྷཱ་རོ་པ་ཅི་ཏེ། ཨོཾ་སརྦ་སཾ་སྐཱར་པ་རི་ཤུདྦྷ་དྷ་རྨ་ཏེ་ག་ག་ནས་མུད་ག་ཏེ་སྭ་
བྷཱ་བ་བི་ཤུད་དཧེ་མཧཱ་ན་ཡ་པ་རི་བཱ་རེ་སཱ་ཧཱ་ འཇམ་དཔལ་དེ་བཞིན་གཤེགས་པའི་མཚན་བརྒྱ་རྩ་བརྒྱད་པོ་འདི་དག་གང་ལ་ལ་ཞིག་གིས་ཡྀ་གེར་འདྲི་འམ། ཡི་གེར་འདྲིར་འཇུག་གམ། གླེགས་བམ་
ལ་བྲིས་ཏེ་ཁྱིམ་ན་འཆང་ངམ། ཀློག་པར་གྱུར་ན་དེའི་ཚེ་ཟད་པ་ལས་ཚེ་ལོ་བརྒྱ་ཐུབ་པར་འགྱུར་ཏེ། འདི་ནས་ཤི་འཕོས་ནས་ཀྱང་དེ་བཞིན་གཤེགས་པ་ཚེ་དཔག་ཏུ་མེད་པ་དེའི་སངས་རྒྱས་ཀྱི་ཞིང་

[161B] །ཨོཾ་ན་མོ་བྷ་ག་ཝ་ཏེ་ཨ་པ་རི་མི་ཏ་ཨཱ་ཡུར་ཛྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀ་སཾ་བུད་དྷ་ཡ། ཏདྱ་
ཐཱ༑ ཨོཾ་པུ་ཎྱེ་པུ་ཎྱེ་མཧཱ་པུ་ཎྱེ་ཨ་པ་རི་མ་ཏི་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷཱ་རོ་པ་ཙི་ཏེ། ཨོཾ་སརྦ་སཾ་སྐར་པ་རི་ཤུད་བྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་བ་བི་ཤུད་དཧེ་མཧཱ་ན་ཡ་བཱ་རི་བཱ་རི་བཱ་རེ་སཱ་ཧཱ། ཡང་དེའི་ཚེ་
སངས་རྒྱས་བྱེ་བ་ཕྲག་དགུ་བཅུ་རྩ་དགུས་དགོངས་པ་གཅིག་དང་དབྱངས་གཅིག་གིས་ཚེ་དཔག་ཏུ་མེད་པའི་མདོ་སྡེ་འདི་གསུངས་སོ། །ཨོཾ་ན་མོ་བྷ་ག་ཝ་ཏེ་ཨ་པ་རི་མི་ཏ་ཨཱ་ཡུར་ཛྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་
ཡ༑ ཏ་ཐཱ་ག་ཏཱ་ཡ། ཨརྷ་ཏེ་སམྱཀ་སཾ་བུད་དྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷཱ་རོ་པ་ཙི་ཏེ། ཨོཾ་སརྦ་སཾ་སྐཱར་པ་རི་ཤུད་དྷ་དྷརྨ་ཏེ་ག་ག་ན་ས་མུད་ག་ཏེ་སྭ་
བྷཱ་བ་བི་ཤུད་དཧེ་མཧཱ་ན་ཡ་པ་རི་བཱ་རེ་སཱཧཱ། ཡང་དེའི་ཚེ་སངས་རྒྱས་བྱེ་བ་ཕྲག་བརྒྱད་ཅུ་རྩ་བཞིས་དགོངས་པ་གཅིག་དང་དབྱངས་གཅིག་གིས་ཚེ་དཔག་ཏུ་མེད་པའི་མདོ་སྡེ་འདི་གསུངས་སོ། །ཨོཾ་ན་མོ་བྷ་ག་
ཝ་ཏེ་ཨ་པ་རི་མི་ཏ་ཨཱ་ཡུར་ཛྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀ་སཾ་བུད་དྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷཱ་རོ་པ་ཙི་ཏེ། ཨོཾ་སརྦ་

[162A]༄༅། །སཾ་སྐཱ་ར་པཱ་རི་ཤུད་དྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་བ་བི་ཤུད་དགེ་མཧཱ་ན་ཡ་པ་རི་བཱ་རེ་སཱཧཱ། ཡང་དེའི་ཚེ་སངས་རྒྱས་བྱེ་བ་ཕྲག་བདུན་ཆུ་རྩ་བདུན་གྱིས་དགོངས་པ་གཅིག་དང་དབྱངས་གཅིག་
གིས་ཚེ་དཔག་ཏུ་མེད་པའི་མདོ་སྔ་འདི་གསུངས་སོ། །ཨོཾ་ན་མོ་བྷ་ག་ཝ་ཏེ་ཨ་པ་རི་མི་ཏ་ཨཱ་ཡུར་ཛྙཱ་ན་སུ་བི་ནི་ཤྩི་ཏ་ཏེ་ཛེ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀ་སཾ་བུདྡྷ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མཧཱ་པུ་
ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷཱ་རོ་པ་ཙི་ཏེ། ཨོཾ་སརྦ་སཾ་སྐཱ་ར་པ་རི་ཤུད་དྷ་དྷ་རྨཱ་ཏེ་ག་ག་ན་ས་མུད་ག་ཏེ་སྭ་བྷཱ་བ་བི་ཤུད་དཧེ་མཧཱ་ན་ཡ་པ་རི་བཱ་རེ་སཱཧཱ། ཡང་དེའི་ཚེ་སངས་རྒྱས་བྱེ་བ་
ཕྲག་དྲུག་ཅུ་རྩ་ལྔས་དགོངས་པ་གཅིག་དང་དབྱངས་གཅིག་གིས་ཚེ་དཔག་ཏུ་མེད་པའི་མདོ་སྡེ་འདི་གསུངས་སོ། །ཨོཾ་ན་མོ་བྷ་ག་ཝ་ཏེ་ཨ་པ་རི་མི་ཏ་ཨཱ་ཡུར་ཛྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་
ཏཱ་ཡ། ཨརྷ་ཏེ་སམྱཀ་སཾ་བུདྡྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སམ་བྷཱ་རོ་པ་ཙི་ཏེ། ཨོཾ་སརྦ་སཾ་སྐཱ་ར་པ་རི་ཤུད་དྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་བ་བི་ཤུད་དཧེ་མཧཱ་ན་ཡ་པ་རི་བཱ་
རེ་སཱ་ཧཱ། ཡང་དེའི་ཚེ་སངས་རྒྱས་བྱེ་བ་ཕྲག་ལྔ་བཅུ་རྩ་ལྔས་དགོངས་པ་གཅིག་དང་དབྱངས་གཅིག་གིས་ཚེ་དཔག་ཏུ་མེད་པའི་མདོ་སྡེ་འདི་གསུངས་སོ། །ཨོཾ་ན་མོ་བྷ་ག་ཝ་ཏེ་ཨ་པ་རི་མི་ཏ་ཨཱ་ཡུར་ཛྙཱ་ན་སུ་བི་

[162B] ཏ་ཐཱ་ག་ཏཱ་ཡ། ཨརྷ་ཏེ་སམྱཀ་སཾ་བུད་དྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱྱ་ཛྙཱ་ན་སཾ་བྷཱ་རོ་པ་ཙི་ཏེ། ཨོཾ་སརྦ་སཾ་སྐཱ་ར་པ་རི་ཤུད་དྷ་དྷརྨ་ཏེ་ག་ག་ན་ས་
མུད་ག་ཏེ་སྭ་བྷཱ་བ་བི་ཤུད་དཧེ་མཧཱ་ན་ཡ་པ་རི་བཱ་རེ་སཱ་ཧཱ། ཡང་དེའི་ཚེ་སངས་རྒྱས་བྱ་བ་ཕྲག་བཞི་བཅུ་རྩ་ལྔས་དགོངས་པ་གཅིག་དང་དབྱངས་གཅིག་གིས་ཚེ་དཔག་ཏུ་མེད་པའི་མདོ་སྡེ་འདི་གསུངས་སོ། །ཨོཾ་ན་མོ་
བྷ་ག་ཝ་ཏེ་ཨ་པ་རི་མི་ཏ་ཨཱ་ཡུར་ཛྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀ་སཾ་བུད་དྷཱ་ཡ། ཏདྱ་ཐཱ། ཨོཾ་པུ་ཎྱེ་བུ་ཎྱེ་མཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷཱ་རོ་པ་ཙི་ཏེ་
ཨོཾ་སརྦ་སཾ་སྐཱ་ར་པ་རི་ཤུད་དྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་ཝ་བི་ཤུད་དཧེ་མཧཱ་ན་ཡ་པ་རི་བཱ་རེ་སཱ་ཧཱ། ཡང་དེའི་ཚེ་སངས་རྒྱས་བྱེ་བ་ཕྲག་སུམ་ཅུ་རྩ་དྲུག་གིས་དགོངས་པ་གཅིག་དང་དབྱངས་གཅིག་
གིས་ཚེ་དཔག་ཏུ་མེད་པའི་མདོ་སྡེ་འདི་གསུངས་སོ། །ཨོཾ་ན་མོ་བྷ་ག་ཝ་ཏེ་ཨ་པ་རི་མི་ཏ་ཨཱ་ཡུར་ཛྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀ་སཾ་བུད་དྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་
ཎྱེ་མཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷཱ་རོ་པ་ཙི་ཏེ། ཨོཾ་སརྦ་སཾ་སྐཱ་ར་པ་རི་ཤུད་དྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་ཝ་བི་ཤུད་དཧེ་མཧཱ་ན་ཡ་པ་རི་བཱ་རི་བཱ་རེ་སཱ་ཧཱ། ཡང་དེའི་ཚེ་སངས་རྒྱས་བྱེ་

[163A]༄༅། །པ་ཕྲག་ཉི་ཤུ་རྩ་ལྔས་དགོངས་པ་གཅིག་དང་དབྱངས་གཅིག་གིས་ཚེ་དཔག་ཏུ་མེད་པའི་མདོ་སྡེ་འདི་གསུངས་སོ། །ཨོཾ་ན་མོ་བྷ་ག་ཝ་ཏེ་ཨ་པ་རི་མི་ཏ་ཨཱ་ཡུར་ཛྙཱ་ན་སུ་བི་ནི་ཤྩི་ཏ་ཏེ་
ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀ་སཾ་བུད་དྷཱ་ཡ། ཏདྱ་ཐཱ། ཨོཾ་པུ་ཎྱ་མཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷཱ་རོ་པ་ཙི་ཏེ། ཨོཾ་སརྦ་སཾ་སྐཱ་ར་པ་རི་ཤུད་དྷ་དྷརྨ་ཏེ་ག་ག་ན་ས་མུད་ག་
ཏེ་སྭ་བྷཱ་ཝ་བི་ཤུད་དཧེ་མཧཱ་ན་ཡ་པ་རི་བཱ་རེ་སཱཧཱ། ཡང་དེའི་ཚེ་སངས་རྒྱས་བྱེ་བ་ཕྲག་གངྒཱའི་ཀླུང་བཅུའི་བྱེ་མ་སྙེད་ཀྱིས་དགོངས་པ་གཅིག་དང་དབྱངས་གཅིག་གིས་ཚེ་དཔག་ཏུ་མེད་པའི་མདོ་སྡེ་འདི་
གསུངས་སོ། །ཨོཾ་ན་མོ་བྷ་ག་ཝ་ཏེ་ཨ་པ་རི་མི་ཏ་ཨཱ་ཡུར་ཛྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀ་སཾ་བུད་དྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མཧཱ་པུ་ཎྱེ་ཨ་བ་མི་ཏ་པུ་ཎྱེ་
ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷཱ་རོ་པ་ཙི་ཏེ། ཨོཾ་སརྦ་སཾ་སྐཱ་ར་པ་རི་ཤུད་དྷ་དྷ་རྨ་ཏེ་ག་ག་ན་ས་མུད་ག་ཏེ་སྭ་བྷཱ་ཝ་བི་ཤུད་དཧེ་མཧཱ་ན་ཡ་པ་རི་བཱ་རེ་སཱ་ཧཱ། གང་ཞིག་ཚེ་དཔག་ཏུ་མེད་པའི་མདོ་སྡེ་འདི་ཡི་
གེར་འདྲི་འམ། ཡི་གེར་འདྲིར་འཇུག་ན་དེའི་ཚེ་ཟད་པ་ལས་ཚེ་ལོ་བརྒྱ་ཐུབ་པར་འགྱུར་ཏེ། དེའི་ཚེ་ཡང་རྣམ་པར་འཕེལ་བར་འགྱུར་རོ། །ཨོཾ་ན་མོ་བྷ་ག་ཝ་ཏེ་ཨ་རི་མི་ཏ་ཨཱ་ཡུར་ཛྙཱ་ན་སུ་བི་ནི་ཤྩི་ཏ་ཏེ་ཛོ་རཱ་

[163B] ཏ་ཐཱ་ག་ཏཱ་ཡ། ཨརྷ་ཏེ་སམྱཀ་བུད་དྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏུ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷཱ་རོ་པ་ཙི་ཏེ། ཨོཾ་སརྦ་སཾ་སྐཱ་ར་པ་རི་ཤུད་དྷ་དྷརྨ་ཏ་ག་ག་ན་ས་མུད་ག་ཏེ་སྭ་
བྷཱ་ཝ་བི་ཤུད་དཧེ་མཧཱ་ན་ཡ་པ་རི་བཱ་རེ་སཱཧཱ། གང་ཞིག་ཚེ་དཔག་ཏུ་མེད་པའི་མདོ་སྡེ་འདི་ཡི་གེར་འདྲི་འམ། ཡི་གེར་འདྲིར་འཇུག་ན་དེས་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་འདྲིར་བཅུག་པར་འགྱུར་རོ། །ཨོཾ་ན་
མོ་བྷ་ག་ཝ་ཏེ་ཨ་པ་རི་མི་ཏ་ཨཱ་ཡུར་ཛྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སཾ་མྱཀ་སཾ་བུད་དྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱྱ་ཛྙཱ་ན་སཾ་བྷཱ་རོ་པ་ཙི་
ཏེ། ཨོཾ་སརྦ་སཾ་སྐཱ་ར་པ་རི་ཤུད་དྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་ཝ་བི་ཤུད་དཧེ་མཧཱ་ན་ཡ་པཱ་རི་བཱ་ར་སཱཧཱ། གང་ཞིག་ཚེ་དཔག་ཏུ་མེད་པའི་མདོ་སྡེ་འདི་ཡི་གེར་འདྲི་འམ། ཡི་གེར་འདྲིར་འཇུག་ན་དེས་
ཆོས་ཀྱི་ཕུང་པོ་བརྒྱད་ཁྲི་བཞི་སྟོང་བྱེད་དུ་བཅུག་པ་དང་རབ་ཏུ་གནས་པ་བྱས་པ་ཡིན་ནོ། །ཨོཾ་ན་མོ་བྷ་ག་ཝ་ཏེ་ཨ་པ་རི་མི་ཏ་ཨཱ་ཡུར་ཛྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀ་སཾ་
བུད་དྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷཱ་རོ་པ་ཙི་ཏེ། ཨོཾ་སརྦ་སཾ་སྐཱ་ར་པ་རི་ཤད་དྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་ཝ་བི་ཤུད་དཧེ་མཧཱ་ན་ཡ་པ་རི་བཱ་རེ་

[164A]༄༅། །སཱ་ཧཱ། གང་ཞིག་ཚེ་དཔག་ཏུ་མེད་པའི་མདོ་སྡེ་འདི་ཡི་གེར་འདྲི་འམ། ཡེ་གེར་འདྲིར་འཇུག་ན་དེའི་མཚམས་མེད་པ་ལྔ་བྱས་པ་ཡང་ཡོངྶུ་བྱང་བར་འགྱུར་རོ། །ཨོཾ་ན་མོ་བྷ་ག་ཝ་ཏེ་
ཨ་པ་རི་མི་ཏ་ཨ་ཡུར་ཛྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀ་སཾ་བུད་དྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་སཾ་བྷཱ་རོ་པ་ཙི་ཏེ། ཨོཾ་
སརྦ་སཾ་སྐཱ་ར་པ་རི་ཤུད་དྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་ཝ་བི་ཤུད་དཧེ་མཧཱ་ན་ཡ་པ་རི་བཱ་རེ་སཱ་ཧཱ། གང་ཞིག་ཚེ་དཔག་ཏུ་མེད་པའི་མདོ་སྡེ་འདི་ཡི་གེར་འདྲི་འམ། ཡི་གེར་འདྲིར་འཇུག་ན་དེའི་སྡིག་
པའི་ཕུང་པོ་རི་རབ་ཙམ་ཡང་ཡོངས་སུ་བྱང་བར་འགྱུར་རོ། །ཨོམ་ན་མོ་བྷ་ག་ཝ་ཏེ་ཨ་པ་རི་མི་ཏ་ཨཱ་ཡུར་ཛྙཱ་ན་སུ་བ་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀ་སཾ་བུད་དྷཱ་ཡ། ཏདྱ་ཐཱ། ཨོཾ་པུ་
ཎྱེ་པུ་ཎྱེ་མཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་སཾ་བྷཱ་རོ་པ་ཙི་ཏེ། ཨོཾ་སརྦ་སཾ་སྐཱ་ར་པ་རི་ཤུད་དྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་ཝ་བི་ཤུད་དཧེ་མཧཱ་ན་ཡ་པ་རི་བཱ་རེ་སཱཧཱ། གང་ཞིག་ཚེ་དཔག་
ཏུ་མེད་པའི་མདོ་སྡེ་འདི་ཡི་གེར་འདྲི་འམ། ཡེ་གེར་འདྲིར་འཇུག་ན་དེ་ལ་བདུད་ཀྱི་རིགས་ཀྱི་ལྷ་དང། གནོད་སྦྱིན་དང། སྲིན་པོས་གླགས་བལྟས་ཀྱང་གླགས་རྙེད་པར་མི་འགྱུར་རོ། །ཨོཾ་ན་མོ་བྷ་ག་ཝ་ཏེ་

[164B] ཏ་ཐའ་ག་ཏཱ་ཡ། ཨརྷ་ཏ་སམྱཀ་སཾ་བུདྡྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷཱ་རོ་པ་ཙི་ཏེ། ཨོཾ་སརྦ་སཾ་སྐཱ་ར་པོ་རི་ཤུད་
དྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་ཝ་བི་ཤུད་དཧེ་མཧཱ་ན་ཡ་པ་རི་བཱ་རེ་སཱཧཱ། གང་ཞིག་ཚེ་དཔག་ཏུ་མེད་པའི་མདོ་སྡེ་འདི་ཡི་གེར་འདྲི་འམ། ཡི་གེར་འདྲིར་འཇུག་ན་དེ་འཆི་བའི་དུས་ཀྱི་ཚེ་སངས་རྒྱས་བྱེ་
བ་ཕྲག་དགུ་བཅུ་རྩ་དགུས་མངོན་སུམ་དུ་ལུང་སྟོན་པར་མཛད་དེ། སངས་རྒྱས་སྟོང་གིས་དེ་ལ་ཕྱག་རྐྱོང་བར་འགྱུར་རོ། །སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་འགྲོ་བར་མཛད་པར་འགྱུར་རོ། །
འདི་ལ་ཐེ་ཚོམ་དང་སོམ་ཉི་དང་ཡིད་གཉིས་མ་ཟ་ཞིག་ཨོཾ་ན་མོ་བྷ་ག་ཝ་ཏེ་ཨ་པ་རི་མི་ཏ་ཨཱ་ཡུར་ཛྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀ་སཾ་བུད་དྷཱ་ཡ། ཏདྱ་ཐཱ། ཨོཾ་
པུ་ཎྱེ་པུ་ཎྱེ་མཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷཱ་རོ་པ་ཙི་ཏེ། ཨོཾ་སརྦ་སཾ་སྐཱ་ར་པ་རི་ཤུད་དྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་ཝ་བི་ཤུད་དཧེ་མཧཱ་ན་ཡ་པ་རི་བཱ་རེ་སཱཧཱ། གང་ཞིག་
ཚེ་དཔག་ཏུ་མེད་པའི་མདོ་སྡེ་འདི་ཡི་གེར་འདྲི་འམ། ཡི་གེར་འདྲིར་འཇུག་ན་རྒྱལ་པོ་ཆེན་པོ་བཞི་དེའི་ཕྱི་བཞིན་དུ་འབྲང་ཞིང་བསྲུང་བ་དང། སྐྱབ་པ་དང། སྦེང་པར་བྱེད་པར་འགྱུར་རོ། །ཨོཾ་ན་

[165A]༄༅། ། མོ་བྷ་ག་ཝ་ཏེ་ཨ་པ་རི་མི་ཏ་ཨཱ་ཡུར་ཛྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀ་སཾ་བུད་དྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མཧཱ་པུ་ཎྱེ་ཨ་པ་རི་མི་ཏ་པུ་
ཎྱེ་ཨ་པ་རི་མི་ཏ་པུ་ཎྱེ་ཛྙཱ་ན་སཾ་བྷཱ་རོ་པ་ཙི་ཏེ། ཨོཾ་སརྦ་སཾ་སྐཱ་ར་པ་རི་ཤུད་དྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་ཝ་བི་ཤུད་དཧེ་མཧཱ་ན་པ་རི་བཱ་རེ་སཱཧཱ། གང་ཞིག་ཚེ་དཔག་ཏུ་མེད་པའི་མདོ་སྡེ་འདི་
ཡི་གེར་འདྲི་འམ། ཡི་གེར་འདྲིར་འཇུག་ན་དེ་དེ་བཞིན་གཤེགས་པ་འོད་དཔག་ཏུ་མེད་པའི་སངས་རྒྱས་ཀྱི་ཞིང་ཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་རོ། །ཨོཾ་ན་མོ་བྷ་ག་ཝ་
ཏེ་ཨ་པ་རི་མི་ཏ་ཨཱ་ཡུར་ཛྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀ་སཾ་བུད་དྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱེ་ཛྙཱ་ན་སཾ་བྷཱ་རོ་
པ་ཙི་ཏེ། ཨོཾ་སརྦ་སཾ་སྐཱ་ར་པ་རི་ཤུད་དྷ་དྷརྨ་ཏེ་ག་ག་ན་སུ་མུད་ག་ཏེ་སྭ་བྷཱ་ཝ་བི་ཤུད་དཧེ་མཧཱ་ན་ཡ་པ་རི་བཱ་རེ་སཱཧཱ། ས་ཕྱོགས་གང་དུ་མདོ་སྡེ་དཀོན་མཆོག་འདི་འདྲི་བའི་ས་ཕྱོགས་དེ་ཡང་
མཆོད་རྟེན་དུ་འགྱུར་ཏེ། ཕྱག་བྱ་བར་འོས་པར་འགྱུར་རོ། །བྱོལ་སོང་གི་སྐྱེ་གནས་སུ་སོང་བ་དང། བྱ་དང་རི་དྭགས་གང་དག་གི་རྣ་ལམ་དུ་གྲག་པར་གྱུར་པ་དེ་དག་ཐམས་ཅད་བླ་ན་མེད་པ་

[165B] །ཨོཾ་ན་མོ་བྷ་ག་ཝ་ཏེ་ཨ་པ་རི་མི་ཏ་ཨཱ་ཡུར་ཛྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀ་
སཾ་བུད་དྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་ཏ་པུ་ཎྱ་ཛྙཱ་ན་སཾ་བྷ་རོ་པ་ཙི་ཏེ། ཨོཾ་སརྦ་སཾ་སྐཱ་ར་པ་རི་ཤུད་དྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་ཝ་བི་ཤུད་དཧེ་མཧཱ་ན་ཡ་པ་རི་
པཱ་རེ་སཱཧཱ། གང་ཞིག་ཚེ་དཔག་ཏུ་མེད་པའི་མདོ་སྡེ་འདི་ཡི་གེར་འདིར་འམ། ཡི་གེར་འདྲིར་འཇུག་ན་དེ་བུད་མེད་ཀྱི་ལུས་སུ་ནམ་དུ་ཡང་སྐྱེ་བར་མི་འྒྱུརོ། །ཨོཾ་ན་མོ་བྷ་ག་ཝ་ཏེ་ཨ་པ་རི་མི་ཏ་ཨཱ་ཡུར་
ཛྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀ་སཾ་བུད་དྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མཧཱ་བུ་ཎྱེ་ཨ་པ་རི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷཱ་རོ་པ་ཙི་ཏེ། ཨོཾ་སརྦ་སམ་སྐཱ་ར་པ་རི་
ཤུད་དྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་ཝ་བི་ཤུད་དྷ་མཧཱ་ན་ཡ་པ་རི་བཱ་རེ་སཱཧཱ། གང་ལ་ལ་ཞིག་གིས་ཆོས་ཀྱི་རྣམ་གྲངས་འདིའི་ཕྱིར་ཀར་ཤ་པ་ཎ་འགའ་ཞིག་སྦྱིན་པ་བྱིན་ན་དེས་སྟོང་གསུམ་
གྱི་སྟོང་ཆེན་པོའི་ཇིག་རྟེན་གྱི་ཁམས་རིན་པོ་ཆེ་སྣ་བདུན་གྱིས་ཡོངས་སུ་བཀང་སྟེ་སྦྱིན་པ་བྱིན་པར་འགྱུར་རོ། ཨོཾ་ན་མོ་བྷ་ག་ཝ་ཏེ་ཨ་པ་རི་མི་ཏ་ཨཱ་ཡུར་ཛྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ་

[166A]༄༅། །ཏ་ཐཱ་ག་ཏཱ་ཡ། ཨརྷ་ཏེ་སམྱཀ་སཾ་བུད་དྷཱ་ཡ། ཏདྱ་ཐཱ། ཨོཾ་པུ་ཎྱེ་བུ་ཎྱེ་མཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱེ་ཛྙཱ་ན་སཾ་བྷ་རོ་པ་ཙི་ཏེ། ཨོཾ་སརྦ་སཾ་སྐྱར་པ་རི་ཤུད་དྷ་དྷ་རྨ་ཏེ་ག་ག་ནས་
མུ་ད་ག་ཏ་སྭ་བྷཱ་ཝ་བི་ཤུད་དཧེ་མཧཱ་ན་ཡ་པ་རི་བཱ་རེ་སཱ་ཧཱ། གང་ལ་ལ་ཞིག་ཆོས་ཀྱི་རྣམ་གྲངས་འདི་ལ་མཆོད་པ་བྱེད་པར་འགྱུར་བ་དེས་དམ་པའི་ཆོས་མཐའ་དག་མཆོད་པར་འགྱུར་རོ། །ཨོཾ་ན་མོ་བྷ་
ག་ཝ་ཏེ་ཨ་པ་རི་མི་ཏ་ཨཱ་ཡུར་ཛྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀ་སཾ་བུད་དྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱེ་ཛྙཱ་ན་
སཾ་བྷཱ་རོ་པ་ཙི་ཏེ། ཨོཾ་སརྦ་སཾ་སྐར་པ་རི་ཤུད་དྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་ཝ་བི་ཤུད་དཧེ་མཧཱ་ན་ཡ་པ་རི་བཱ་རེ་སཱ་ཧཱ། འདི་ལྟ་སྟེ། དཔེར་ན་དེ་བཞིན་གཤེགས་པ་རྣམ་པར་གཟིཌ་
དང། གཙུག་ཏོར་ཅན་དང། ཐམས་ཅད་སྐྱོབ་དང་ལོག་པར་དད་སེལ་དང་གསེར་ཐུབ་དང་འོད་སྲུང་དང་ཤཱཀྱ་ཐུབ་པ་ལ་སོགས་པ་ལ་རིན་པོ་ཆེ་སྣ་བདུན་གྱི་མཆོད་པ་རྣམས་ཀྱིས་
མཆོད་པ་བྱས་པའ་བསོད་ནམས་ཀྱི་ཕུང་པོའི་ཚད་ནི་བགྲང་བར་ནུས་ཀྱི། ཚེ་དཔག་ཏུ་མེད་པའི་མདོ་སྡེའི་བསོད་ནམས་ཀྱི་ཕུང་པོའི་ཚད་ནི་བགྲང་བར་མི་ནུས་སོ། །ཨོཾ་ན་མོ་བྷ་ག་ཝ་ཏེ་ཨ་པ་རི་མི་ཏ་

[166B] ཏ་ཐཱ་ག་ཏཱ་ཡ། ཨརྷ་ཏེ་སམྱཀ་སཾ་བུད་དྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷཱ་རོ་པ་ཙི་ཏེ། ཨོཾ་སརྦ་སཾ་སྐཱ་ར་པ་རི་
ཤུད་དྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་ཝ་བི་ཤུ་ད་བཧེ་མཧཱ་ན་ཡ་པ་རི་བཱ་ར་སཱཧཱ། འདི་ལྟ་སྟེ། དཔེར་ན་རིན་པོ་ཆེའི་ཕུང་པོ་རི་རབ་ཙམ་སྤུངས་ཏེ་སྦྱིན་པ་བྱིན་པ་དེའི་བསོད་ནམས་ཀྱི་ཕུང་པོའི་ཚད་ནི་
བགྲང་བར་ནུས་ཀྱི། ཚེ་དཔག་ཏུ་མེད་པའི་བསོད་ནམས་ཀྱི་ཕུང་པོའི་ཚད་ནི་བགྲང་པར་མི་ནུས་སོ། །ཨོཾ་ན་མོ་བྷ་ག་ཝ་ཏེ་ཨ་པ་རི་མི་ཏ་ཨཱ་ཡུར་ཛྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀ་
སཾ་བུད་དྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷཱ་རོ་པ་ཙི་ཏེ། ཨོཾ་སརྦ་སཾ་སྐཱ་ར་པ་རི་ཤུད་དྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་ཝ་བི་ཤུད་དཧེ་མཧཱ་ན་ཡ་པ་རི་
བཱ་རི་སཱ་ཧཱ། འདི་ལྟ་སྟེ། དཔེར་ན་རྒྱ་མཚོ་ཆེན་པོ་བཞི་ཆུས་ཡོངས་སུ་གང་བའི་ཐིག་ས་པ་རེ་རེ་ནས་བགྲང་བར་ནུས་ཀྱི། ཚེ་དཔག་ཏུ་མེད་པའི་བསོད་ནམས་ཀྱི་ཕུང་པོའི་ཚད་ནི་བགྲང་བར་མི་ནུས་སོ། །ཨོཾ་
ན་མོ་བྷ་ག་ཝ་ཏེ་ཨ་པ་རི་མི་ཏ་ཨཱ་ཡུར་ཛྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨྲྷ་ཏེ་སྨྱཀ་སཾ་བུད་དྷ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མྷཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཛྙཱ་ན་སཾ་བྷཱ་རོ་

[167A]༄༅། །པ་ཙི་ཏེ། ཨོཾ་སརྦ་སཾ་སྐཱ་ར་པ་རི་ཤུད་དྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་ཝ་བི་ཤུད་དཧེ་མཧཱ་ན་ཡ་པ་རི་བཱ་རེ་སཱཧཱ། གང་ཞིག་ཚེ་དཔག་ཏུ་མེད་པའི་མདོ་སྡེ་འདི་ཡི་གེར་འདི་འམ། ཡི་
གེར་འདྲིར་འཇུག་གམ། བསྟི་སྟང་དུ་བྱས་ཏེ་མཆོད་པ་བྱེད་པར་འགྱུར་བ་ངེས་ཕྱོགས་བཅུའི་སངས་རྒྱས་ཀྱི་ཞིང་ཐམས་ཅད་དུ་དེ་བཞིན་གཤེགས་པ་ཐམས་ཅད་ལ་ཕྱག་བྱས་པ་དང་མཆོད་པ་བྱས་པ་
ཡིན་ནོ། །ཨོཾ་ན་མོ་བྷ་ག་ཝ་ཏེ་ཨ་པ་རི་མི་ཏ་ཨཱ་ཡུར་ཛྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀ་སཾ་བུད་དྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་
པུ་ཎྱེ་ཛྙཱ་སཾ་བྷ་རོ་པ་ཙི་ཏེ། ཨོཾ་སརྦ་སཾ་སྐཱ་ར་པ་རི་ཤུད་དྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་ཝ་བི་ཤུད་དཧེ་མཧཱ་ན་ཡ་པ་རི་བཱ་རེ་སཱ་ཧཱ། སྦྱིན་པའི་སྟོབས་ཀྱིས་སངས་རྒྱས་ཡང་དག་འཕགས། །མི་ཡི་སེང་
གེ་སྦྱིན་པའི་སྟོབས་རྟོགས་ཏེ། །སྙིང་རྗེ་ཅན་གྱི་གྲོང་ཁྱེར་འཇུག་པ་ན། །སྦྱིན་པའི་སྟོབས་ཀྱི་སྒྲ་ནི་གྲགས་པར་འགྱུར། །ཚུལ་ཁྲིམས་སྟོབས་ཀྱིས་སངས་རྒྱས་ཡང་དག་འཕགས། །མི་ཡི་སེང་གེ་
ཚུལ་ཁྲིམས་སྟོབས་རྟོགས་ཏེ། །སྙིང་རྗེ་ཅན་གྱི་གྲོང་ཁྱེར་འཇུག་པ་ན། །ཚུལ་ཁྲིམས་སྟོབས་ཀྱི་སྒྲ་ནི་གྲགས་པར་འགྱུར། །བཟོད་པའི་སྟོབས་ཀྱིས་སངས་རྒྱས་ཡང་དག་འཕགས། །མི་ཡི་སེང་གེ་

[167B] །སྙིང་རྗེ་ཅན་གྱི་གྲོང་ཁྱེར་འཇུག་པ་ན། །བཟོད་པའི་སྟོབས་ཀྱི་སྒྲ་ནི་གྲགས་པར་འགྱུར། །བརྩོན་འགྲུས་སྟོབས་ཀྱིས་སངས་རྒྱས་ཡང་དག་འཕགས། །མི་ཡི་སེང་གེ་བརྩོན་འགྲུས་
སྟོབས་རྟོགས་ཏེ། །སྙིང་རྗེ་ཅན་གྱི་གྲོང་ཁྱེར་འཇུག་པ་ན། །བརྩོན་འགྲུས་སྟོབ་ཀྱི་སྒྲ་ནི་གྲགས་པར་འགྱུར། །བསམ་གཏན་སྟོབས་ཀྱིས་སངས་རྒྱས་ཡང་དག་འཕགས། །མི་ཡི་སེང་གེ་བསམ་གཏན་
སྟོབས་རྟོགས་ཏེ། །སྙིང་རྗེ་ཅན་གྱི་གྲོང་ཁྱེར་འཇུག་པ་ན། །བསམ་གཏན་སྟོབས་ཀྱི་སྒྲ་ནི་གྲགས་པར་འགྱུར། །ཤེས་རབ་སྟོབས་ཀྱིས་སངས་རྒྱས་ཡང་དག་འཕགས། །མི་ཡི་སེང་གེ་ཤེས་རབ་སྟོབས་
རྟོགས་ཏེ། །སྙིང་རྗེ་ཅན་གྱི་གྲོང་ཁྱེར་འཇུག་པ་ན། །ཤེས་རབ་སྟོབས་ཀྱི་སྒྲ་ནི་གྲགས་པར་འགྱུར། །ཨོཾ་ན་མོ་བྷ་ག་ཝ་ཏེ་ཨ་པ་རི་མི་ཏ་ཨཱ་ཡུར་ཛྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་
ཏེ་སམྱཀ་སཾ་བུད་དྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མཧཱ་པུ་ཎྱེ་ཨ་པ་ར་མ་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷཱ་རོ་པ་ཙི་ཏེ། ཨོཾ་སརྦ་སཾ་སྐཱ་ར་པ་རི་ཤུད་དྷ་དྷརྨ་ཏེ་ག་ག་ན་ས་མུད་ག་ཏེ་སྭ་ཝ་བི་ཤུད་དཧེ་མཧཱ་
ན་ཡ་པ་རི་བཱ་རེ་སཱ་ཧཱ། བཅོམ་ལྡན་འདས་དགྱེས་ཤིང་དེ་སྐད་ཅེས་བཀའ་སྩལ་ནས། འཇམ་དཔལ་གཞོན་ནུར་གྱུར་པ་དང། ཐམས་ཅད་དང་ལྡན་པའི་འཁོར་དེ་དག་དང། ལྷ་དང། མི་དང། ལྷ་མ་ཡིན་དང་

[168A]༄༅། །དྲི་ཟར་བཅས་པའི་འཇིག་རྟེན་ཡི་རངས་ཏེ། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་ཚེ་དཔག་ཏུ་མེད་པ་ཞེས་བྱ་བ་ཐེག་པ་ཆེན་པོའི་མདོ་རྫོགས་
སོ།། །།རྒྱ་གར་སྐད་དུ། ཨཱརྱ་ཨ་པ་རི་མི་ཏ་ཨཱ་ཡུར་ཛྙཱ་ན་ཧྲི་ད་ཡ་ནཱ་མ་དྷཱ་ར་ཎི། བོད་སྐད་དུ། འཕགས་པ་ཚེ་དང་ཡེ་ཤེས་དཔག་ཏུ་མེད་པའི་སྙིང་པོ་ཞེས་བྱ་བའི་གཟུངས་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་བ་དུས་གཅིག་ན། བཅོམ་ལྡན་འདས་གངྒཱ་ཏས་བསྐོར་པའི་རྫིང་བུའི་འགྲཾ་ན་དགེ་སློང་ལྔ་བརྒྱའི་དགེ་སློང་གི་
དགེ་འདུན་ཆེན་པོ་དང། བྱང་ཆུབ་སེཾས་དཔའི་དགེ་འདུན་ཆེན་པོ་དང་ཐབས་ཅིག་ཏུ་བཞུགས་ཏེ། དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་ནས། དགེ་སློང་དེ་དག་བཅོམ་ལྡན་འདས་ཀྱི་ལྟར་ཉན་པ་དང་བཅོམ་ལྡན་འདས་ཀྱིས་དེ་དག་ལ་འདི་སྐད་ཅེས་བཀའ་སྩལ་ཏོ། །འདི་ནས་ནུབ་ཀྱི་ཕྱོགས་རོལ་ན། །བདེ་བ་ཅན་གྱི་འཇིག་རྟེན་ཁམས། །དེ་ན་རྫོགས་པའི་སངས་རྒྱས་
བཞུགས། །དེ་བཞིན་གཤེགས་པ་ཚེ་དཔག་མེད། །སུ་ཞིག་དེ་ཡི་མཚན་བརྗོད་ན། །དེ་ནི་དེ་རུ་སྐྱེ་བར་འགྱུར། །འཆི་བའི་དུས་སུ་སྟེན་པ་ནི། །དགེ་སློང་དགེ་འདུན་བཅས་ཏེ་མཐོང། །དེ་ན་བུད་མེད་

[168B] །མངལ་ན་གནས་པ་ཡོད་མ་ཡིན། །རིན་ཆེན་རྣམས་ཀྱི་པདྨོ་ལས། །རྫུ་འཕྲུལ་ཆེན་པོ་འབྱུང་བར་འགྱུར། །ཟས་དང་གོས་དང་སྨན་རྣམས་དང། །ཆོས་གོས་མལ་ཆ་ལྷུང་བཟེད་རྣམས། །སེཾས་
ཀྱིས་བསམས་མ་ཐག་ཏུ་ནི། །ད་དག་མོད་ལ་འབྱུང་བར་འགྱུར། །ཕྱོགས་བཅུར་བཞུགས་པའི་སངས་རྒྱས་རྣམས། །བདེ་བ་ཅན་གྱི་བསྔགས་པ་བརྗོད། །དེ་ལྟར་སངས་རྒྱས་བསམ་མི་ཁྱབ། །
སངས་རྒྱས་ཆོས་ཀྱང་བསམ་མི་ཁྱབ། །འཕགས་པའི་དགེ་འདུན་བསམ་མི་ཁྱབ། །བསམ་མི་ཁྱབ་ལ་དད་བྱས་པའི། །རྣམ་པར་སྨིན་པའང་བསམ་མི་ཁྱབ། །རྣམ་དག་ཞིང་དུ་སྐྱེ་བར་འགྱུར། །
དགེ་སློང་དག་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཚེ་དཔག་མེད་ཀྱི་ཕོ་བང་འཁོར་དང་བཅས་པ་ཞེས་བྱ་བརྒྱར་དཔག་ཚད་ཁྲི་ཡོད་པ་ཞག་ཡོད་དེ། རྒྱལ་རིགས་སུ་
སྐྱེས་སོ། །དགེ་སློང་དག་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཚེ་དཔག་མེད་ཀྱི་ཡབ་ནི་འཁོར་ལོས་སྒྱུར་བའི་རྒྱལ་པོ་བཟང་པོའི་མཆག་ཅེས་བྱ་བར་གྱུར་ཏོ། །དེའི་
ཡུམ་ནི་གཟི་བརྗིད་ཅན་ཞེས་བྱ་བར་གྱུར་ཏོ། །དེའི་བཙུན་མོ་ནི་རྒྱལ་རིགས་བཟང་སྐྱོང་མ་ཞེས་བྱ་བར་གྱུར་ཏོ། །དགེ་སློང་དག་དེ་བཞིན་གཤེགས་པ་ཚེ་དཔག་མེད་ཀྱི་སྲས་ནི་ཟླ་བའི་འོད་ཅེས་བྱ་བར་གྱུར་

[169A]༄༅། །ཏོ༑ རིམ་གྲོ་པ་ནི་སྙན་པ་དྲི་མ་མེད་ཅེས་བྱ་བར་གྱུར་ཏོ། །དགེ་སློང་དག་དེ་བཞིན་གཤེགས་པ་ཚེ་དཔག་མེད་ཀྱི་ཤེས་རབ་ཅན་གྱི་མཆོག་ཏུ་གྱུར་པ་ནི་བཟང་པོའི་ཏོག་ཅེས་
བྱ་བར་གྱུར་ཏོ། །རྫུ་འཕྲུལ་དང་ལྡན་པའི་མཆོག་དང་བརྩོན་འགྲུས་ཆེན་པོ་དང་ལྡན་པའི་མཆོག་ནི་བཀོད་པ་ཆེན་པོ་ཞེས་བྱ་བར་གྱུར་ཏོ། །དགེ་སློང་དག་དེ་བཞིན་གཤེགས་པ་ཚེ་དཔག་མེད་ཀྱི་
བདུད་ནི་མཆོད་པའི་རྒྱལ་པ་ཞེས་བྱ་བར་གྱུར་ཏོ། །ལྷས་བྱིན་གྱི་མིང་ནི་དང་བ་ཞེས་བྱ་བར་གྱུར་ཏོ། །དགེ་སློང་དག་དེ་བཞིན་གཤེགས་པ་ཚེ་དཔག་མེད་ཀྱི་ཉན་ཐོས་འདུས་པ་ཆེན་པོ་ནི་ཉན་ཐོས་
ཆེན་པོ་དྲུག་ཁྲི་ཡོད་དོ། །དགེ་སློང་དག་སེམས་ཅན་ཐམས་ཅད་ཀྱིས་ལེགས་པར་བསམས་ཏེ། དེ་བཞིན་གཤེགས་པ་ཚེ་དཔག་མེད་ཀྱི་མཚན་ལེགས་པར་བཟུང་ལ། །ཞག་བཅུར་སངས་
རྒྱས་རྗེས་སུ་དྲན་པ་ཡིད་ལ་མ་ཡེངས་པར་སྒོམ་ཞིང། འཇིག་རྟེན་གྱི་ཁམས་བདེ་བ་ཅན་ན་བཞུགས་པའི་དེ་བཞིན་གཤེགས་ཚེ་དཔག་མེད་རྒྱན་དུ་ཡོད་ལ་བྱའོ། །དཔལ་འཆི་མེད་རྔ་སྒྲའི་རྒྱལ་
པོ་ཞེས་བྱ་བའི་གཟུངས་འདི་ཡང་རྟག་ཏུ་བཟླས་བརྗོད་བྱའོ། །ཉིན་ལན་གསུམ་མཚན་ལན་གསུམ་ཡན་ལག་ལྔས་ཕྱག་བྱས་ལ། སེམས་ཅན་ཐམས་ཅད་ཀྱིས་དེ་བཞིན་གཤེགས་པ་ཚེ་

[169B] །ཕྱོགས་བཅུ་ན་བཞུགས་པའི་སངས་རྒྱས་བཅོམ་ལྡན་འདས་ཐམས་ཅད་ཀྱང་མཐོང་བར་འགྱུར་རོ་
དགེ་བའི་རྩ་བ་ཐམས་ཅད་ཀྱང་འཇིག་རྟེན་གྱི་ཁམས་བདེ་བ་ཅན་དུ་ཡོངས་སུ་བསྔོས་ན་དེ་འཆི་བའི་དུས་ཀྱི་ཚེ་དེ་བཞིན་གཤེགས་པ་ཚེ་དཔག་མེད་མདུན་ན་བཞུགས་པར་འགྱུར། དེ་བཞིན་གཤེགས་པ་ཚེ་
དཔག་མེད་དེའི་སངས་རྒྱས་ཀྱི་ཞིང་དུ་སྐྱེ་བར་འགྱུར་རོ། །དགེ་སློང་དག་འཆི་མེད་རྔ་སྒྲའི་རྒྱལ་པོ་ཞེས་བྱ་བའི་གཟུངས་དེ་གང་ཞེ་ན། ཏདྱ་ཐ། ཨོཾ་ཤ་བ་ལེ། ཨ་བ་ལ། ས་མ་ཛ་ལེ། ནི་རྡི་ཤེ། ནིར་
ཛཱ་ཏེ། ནི་རུ་ཀ་ཏེ། ནིར་མུ་ཁེ། ཛཱ་ལ་པ་རི་ཙྪེ་ད་ནེ། སུ་ཁ་བ་ཏི་ནི་རྡེ་ཤེ། ཨ་མྲི་ཏེ། ཨཱ་ཡུར་གརྦྷ་ནི་ར་ཧཱ་ནི། ཨ་མྲྀ་ཏེ་ཨཱ་ཡུར་པྲ་ས་དྷ་ནི། ནིར་བུད་དཧེ། ཨཱ་ཀཱ་ཤ་ནིར་དེ་ཤེ་ཨཱ་ཀཱ་ཤ་ནི་རྫཱི་ཏེ། ཨཱ་ཀཱ་ཤ་
ནཾ་ར་ཀུ་ཤ་ལ། ཨཱ་ཀཱ་ཤ་ནིར་དརཤ་ན། ཨཱ་ཀཱ་ཤ་ཨ་བཧིའི་ཥྵི་ནེ། སུ་ཁ་བ་ཏི་ཨ་ཏི་ཥྵ་ནེ། རཱ་པ་ནི་རྡི་ཤེ། ཙ་ཏའ་རེ་དྷརྨ་པྲ་སཱ་དྷ་ནི། ཙ་ཏཱ་རི་ཨཱརྱ་པྲ་སཱ་དྷ་ནི། ཙ་ཏཱ་རི་མརྒ་བྷཱ་བ་པྲ་སཱ་དྷ་ནི་ཁ་ལ་བཱིརྱ་ད་སཱ་དྷ་ནི། དྷརྨ་ཙྪེ་ད་ཤ་ཀུ་ཤ་ལེ། ཀུ་ཤ་ལ་ནི་
དཧེ་ཤ། ཀུ་ཤ་ལ་པྲ་ཏེ་ཥྛ་ནི་བུདྡྷ་ཀུ་ཤ་ལེ་བི་ཤུད་དཧེ་པྲ་བྷཱ་ས་དྷརྨ་ཀ་ར་ཎི། ནི་རྫཱི་ཏི་ནི་ར་བུད་དཧེ། བི་མ་ལེ། བི་རི་ཛེ། ར་ཛ་སྱེ། ར་སཱ་གྲེ། ར་སཱ་གྲ་བཱ་ལེ། ར་སཱ་གྲེ། ཨ་དཧི་ཥྵི་ཏེ། ཀུ་ལ་པྲ་ཏི། །

[170A]༄༅། །ཀུ་ལེ། བི་ཀུ་ལེ། ད་ན་ཏ་སུ་དན་ཏི་ཙི་ཏཏེ། སུ་པྲ་ཏི་ཥྵི་ཏེ་སུ་ལེ་སུམ་ཁེ། དྷ་རྨེ་ཙ་དྷ་རྨེ། བ་ལེ་བ་ལེ། ཨ་ནུ་ཤ། ཨ་བ་ལེ། བུད་དྷ་ཨཱ་ཀཱ་ཤ་གུ་ཎ་བུད་དྷ་ཨཱ་ཀཱ་ཤ་ནི་ར་གུ་ཎེ། ཨ་མྲྀ་
ཏ་དུན་དུ་བཧིཿ་སྭ་རེ་སཱ་ཧཱ། དགེ་སློང་དག་དད་པའི་རིགས་ཀྱི་བུ་འམ་རིགས་ཀྱི་བུ་མོ་གང་ལ་ལ་འཆི་མེད་རྔ་སྒྲའི་རྒྱལ་པོ་ཞེས་བྱ་བའི་གཟུངས་འདི་སྐད་བསྟན་པ་དེ་བཞིན་དུ་ཁ་ཏ་ན་བྱེད་པ་དེས་གོས་
གཙང་མ་བགོས་ཏེ་ཕྱོགས་གཙང་ཞིང་དྲི་མ་མེད་པར་དེ་བཞིན་གཤེགས་པ་ཚེ་དཔག་མེད་ལ་མེ་ཏོག་དང་སྤོས་ཀྱིས་མཆོད་པར་བྱའོ། །བྱང་ཆུབ་ཀྱི་སྙིང་པོ་པདྨོའི་གནས་དང་བྱང་ཆུབ་ཀྱི་ཤིང་ཕུན་སུཾ་
ཚོགས་པ་ཡང་ཡིད་ལ་བྱའོ། །དེ་ལ་འདོད་པ་བསྐྱེད་པར་བྱས་ཏེ། འདོད་པ་དང་དད་པ་བྱས་ན་དེ་བཞིན་གཤེགས་པ་ཚེ་དཔག་མེད་དེའི་སངས་རྒྱས་ཀྱི་ཞིང་དུ་སྐྱེ་བར་འགྱུར་རོ། །དགེ་སློང་དག་དེ་བཞིན་
གཤེགས་པ་ཚེ་དཔག་མེད་ཀྱི་ཤིང་གི་རྒྱལ་པོ་ནི་རིན་པོ་ཆེའི་པདྨ་རྣམ་པར་སྣང་བ་ཞེས་བྱ་བ་ཤིང་དེ་མེ་ཏོག་དང་འབྲས་བུ་ཕུན་སུམ་ཚོགས་པའོ། །པདྨའི་གདན་ནི་དག་ཅིང་གསལ་ལ་བཟང་ཞིང་
བཀྲ་བའི་འོད་ཟེར་ཅན་ཞེས་བྱ་སྟེ། རིན་པོ་ཆེ་དུ་མས་བསྐོར་བ་ལ་དེ་བཞིན་གཤེགས་པ་ཚེ་དཔག་མེད་བཞུགས་སོ། །གཡས་ན་ནི་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གོ་གཡོན་

[170B] བྱང་ཆུབ་སེམས་དཔའི་ཚོགས་གྲངས་མེད་པས་བསྐོར་ཏེ། དད་པའི་རིགས་ཀྱི་བུ་འམ་རིགས་ཀྱི་བུ་མོ་གང་ལ་ལ་མོས་པ་དང་དད་པ་དང་གུས་པ་མང་བ་
དེ་དེར་སྐྱེ་བར་འགྱུར་ཏེ། གསེར་གྱིས་གཞི་ཆེན་པོ་ལ་རིན་པོ་ཆེ་སྣ་བདུན་གྱི་པདྨ་ཆེན་པོ་དག་ལས་རྫུས་ཏེ་སྐྱེ་བར་འགྱུར་རོ། །དགེ་སློང་དག་དགེ་སློང་ཕ་འམ། དགེ་སློང་མ་འམ། དགེ་བསྙེན་ཕ་འམ་
དགེ་བསྙེན་མ་གང་ལ་ལ་བཅོམ་ལྡན་འདས་དེ་བཞིན་གཤེགས་པ་ཚེ་དཔག་མེད་དེའི་མཚན་ཡང་དག་པར་འཛིན་པ་དེ་ལ་མའི་འཇིགས་པ་མི་འབྱུང། ཆུའི་འཇིགས་པ་མི་འབྱུང། དུག་གི་འཇིགས་
པ་མི་འབྱུང། མཚོན་ཆའི་འཇིགས་པ་མི་འབྱུང། གནོད་སྦྱིན་གྱི་འཇིགས་པ་མི་འབྱུང། སྲིན་པོའི་འཇིགས་བ་མི་འབྱུང་ངོ། །སྔོན་གྱི་རྣམ་པར་སྨིན་པ་ནི་གང་ལ་ཡང་མ་གཏོགས་སོ། །
བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་དགེ་སློང་དེ་དག་དང། ཐམས་ཅད་དང་ལྡན་པའི་འཁོར་དེ་དག་དང། ལྷ་དང། མི་དང། ལྷ་མ་ཡིན་དང། དྲི་ཟར་བཅས་པའི་འཇིག་རྟེན་
ཡི་རངས་ཏེ། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་ཚེ་དང་ཡེ་ཤེས་དཔག་ཏུ་མེད་པའི་སྙིང་པོ་ཞེས་བྱ་བའི་གཟུངས་རྫོགས་སོ།། །།ན་མོ་ཨཱརྱ་ཏཱ་ར་ཡེ། འཕཌ་

[171A]༄༅། །པ་སྤྱན་རས་གཟིགས་དབང་ཕྱུག་ཐུགས་རྗེའི་གཏེར་ལ་ཕྱག་འཚལ་ལོ། །ཨོཾ་རྗེ་བཙུན་མ་འཕགས་མ་སྒྲོལ་མ་ལ་ཕྱག་འཚལ་ལོ། །ཕྱག་འཚལ་སྒྲོལ་མ་
མྱུར་མ་དཔའ་མོ། །སྤྱན་ནི་སྐད་ཅིག་གློག་དང་འདྲ་མ། །འཇིག་རྟེན་གསུམ་མགོན་ཆུ་སྐྱེས་ཞལ་གྱི། །གེ་སར་བྱ་བ་ལས་ནི་བྱུང་མ། །ཕྱག་འཚལ་སྟོན་ཀའི་ཟླ་བ་ཀུན་ཏུ། །གང་བ་བརྒྱ་ནི་བརྩེགས་
པའི་ཞལ་མ། །སྐར་མ་སྟོང་ཕྲག་ཚོགས་པ་རྣམས་ཀྱིས། །རབ་ཏུ་ཕྱེ་བའི་འོད་རབ་འབར་མ། །ཕྱག་འཚལ་སེར་སྔོ་ཆུ་ནས་སྐྱེས་ཀྱི། །པདྨས་ཕྱག་ནི་རྣམ་པར་བརྒྱན་མ། །སྦྱིན་པ་བརྩོན་
འགྲུས་དཀའ་ཐུབ་ཞི་བ། །བཟོད་པ་བསམ་གཏན་སྤྱོད་ཡུལ་ཉིད་མ། །ཕྱག་འཚལ་དེ་བཞིན་གཤེགས་པའི་གཙུག་ཏོར། །མཐའ་ཡས་རྣམ་པར་རྒྱལ་བར་སྤྱོད་མ། །མ་ལུས་ཕ་
རོལ་ཕྱིན་པ་ཐོབ་པའི། །རྒྱལ་བའི་སྲས་ཀྱི་ཤིན་ཏུ་བསྟན་མ། །ཕྱག་འཚལ་ཏུ་ཏྟཱ་ར་ཧཱུཾ་ཡི་གེས། །འདོད་དང་ཕྱོགས་དང་ནམ་མཁའ་གང་མ། །འཇིག་རྟེན་བདུན་པོ་ཞབས་ཀྱིས་མནན་ཏེ་
ལུས་པ་མེད་པར་འགུགས་པར་ནུས་མ། །ཕྱག་འཚལ་བརྒྱ་བྱིན་མེ་ལྷ་ཚངས་པ། །རླུང་ལྷ་སྣ་ཚོགས་དབང་ཕྱུག་མཆོད་མ། །འབྱུང་པོ་རོ་ལངས་དྲི་ཟ་རྣམས་དང། །གནོད་སྦྱིན་ཚོགས་

[171B] །ཕྱག་འཚལ་ཏྲད་ཅེས་བྱ་དང་ཕཌ་ཀྱིས། །ཕ་རོལ་འཁྲུལ་འཁོར་རབ་ཏུ་འཇོམས་མ། །གཡས་བསྐུམས་གཡོན་བརྐྱང་ཞབས་ཀྱིས་མནན་ཏེ། །མེ་འབར་འཁྲུག་པ་ཤིན་
ཏུ་འབར་མ། །ཕྱག་འཚལ་ཏུ་རེ་འཇིགས་པ་ཆེན་པོ། །བདུད་ཀྱི་དཔའ་བོ་རྣམ་པར་འཇོམས་མ། །ཆུ་སྐྱེས་ཞལ་ནི་ཁྲོ་གཉེར་ལྡན་མཛད། །དགྲ་བོ་ཐམས་ཅད་མ་ལུས་གསོད་མ། །ཕྱག་འཚལ་
དཀོན་མཆོག་གསུམ་མཚོན་ཕྱག་རྒྱའི། །སོར་མོས་ཐུགས་ཀར་རྣམ་པར་བརྒྱན་མ། །མ་ལུས་ཕྱོགས་ཀྱི་འཁོར་ལོ་བརྒྱན་པའི། །རང་གི་འོད་ཀྱི་ཚོགས་རྣམས་འཁྲུག་མ། །ཕྱག་འཚལ་
རབ་ཏུ་དགའ་བ་བརྗིད་པའི། །དབུ་རྒྱན་འོད་ཀྱི་ཕྲེང་བ་སྤེལ་མ། །བཞད་པ་རབ་བཞད་ཏུ་ཏྟཱ་ར་ཡིས། །བདུད་དང་འཇིག་རྟེན་དབང་དུ་མཛད་མ། །ཕྱག་འཚལ་ས་གཞི་སྐྱོང་བའི་ཚོགས་
རྣམས། །ཐམས་ཅད་འགུགས་པར་ནུས་མ་ཉིད་མ། །ཁྲོ་གཉེར་གཡོ་བ་ཡི་གེ་ཧཱུཾ་གིས། །ཕོངས་པ་ཐམས་ཅད་རྣམ་པར་སྒྲོལ་མ། །ཕྱག་འཚལ་ཟླ་བའི་དུམ་བུས་དབུ་བརྒྱན། །བརྒྱན་
པ་ཐམས་ཅད་ཤིན་ཏུ་འབར་མ། །རལ་པའི་ཁྲོད་ན་འོད་དཔག་མེད་ལས། །རྟག་པར་ཤིན་ཏུ་འོད་རབ་མཛད་མ། ཕྱག་འཚལ་བསྐལ་པའི་ཐ་མའི་མེ་ལྟར། །འབར་བའི་ཕྲེང་བའི་

[172A]༄༅། །དབུས་ན་གནས་མ། །གཡས་བརྐྱངས་གཡོན་བསྐུམས་ཀུན་ནས་བསྐོར་དགའི། །དགྲ་ཡི་དཔུང་ནི་རྣམ་པར་འཇོམས་མ། །ཕྱག་འཚལ་ས་གཞིའི་ངོས་ལ་ཕྱག་
གི་མཐེལ་གྱིས་བསྣུན་ཅིང་ཞབས་ཀྱིས་བརྡུང་མ། །ཁྲོ་གཉེར་སྤྱན་མཛད་ཡི་གེ་ཧཱུཾ་གིས། །རིམ་པ་བདུན་པོ་རྣམས་ན་འགེམས་མ། །ཕྱག་འཚལ་བདེ་མ་དགེ་མ་ཞི་མ། །མྱ་ངན་
འདས་ཞི་སྤྱོད་ཡུལ་ཉིད་མ། །སཱ་ཧཱ་ཨོཾ་དང་ཡང་དག་ལྡན་པས། །སྡིག་པ་ཆེན་པོ་འཇོམས་པ་ཉིད་མ། །ཕྱག་འཚལ་ཀུན་ནས་བསྐོར་རབ་དགའ་བའི། །དགྲ་ཡི་ལུས་ནི་རྣམ་པར་
འགེམས་མ། །ཡི་གེ་བཅུ་པའི་ངག་ནི་བཀོད་པའི། །རིག་པ་ཧཱུཾ་ལས་སྒྲོལ་མ་ཉིད་མ། །ཕྱག་འཚལ་ཏུ་རེ་ཞབས་ནི་བརྡབས་པས། །ཧཱུཾ་གི་རྣམ་པའི་ས་བོན་ཉིད་མ། །རི་རབ་མནྡྷ་ར་དང་
འབིགས་བྱེད། །འཇིག་རྟེན་གསུམ་རྣམས་གཡོ་བ་ཉིད་མ། །ཕྱག་འཚལ་ལྷ་ཡི་མཚོ་ཡི་རྣམ་པའི། །རི་དགས་རྟགས་ཅན་ཕྱག་ན་བསྣམས་མ། །ཏཱ་ར་གཉིས་བརྗོད་ཕཌ་ཀྱི་ཡི་གེས། །
དུག་རྣམས་མ་ལུས་པ་ནི་སེལ་མ། །ཕྱག་འཚལ་ལྷ་ཡི་ཚོགས་རྣམས་རྒྱལ་པོ། །ལྷ་དང་མི་འམ་ཅི་ཡིས་བསྟེན་མ། །ཀུན་ནས་གོ་ཆ་དགའ་བའི་བརྗིད་ཀྱིས། །རྩོད་དང་རྨི་ལམ་ངན་པ་སེལ་མ། །

[172B] །སྤྱན་གཉིས་པོ་ལ་འོད་རབ་གསལ་མ། །ཧ་ར་གཉིས་བརྗོད་ཏུཏྟཱ་ར་ཡིས། །ཤིན་ཏུ་དྲག་པོའི་རིམས་ནད་སེལ་མ། །ཕྱག་འཚལ་དེ་ཉིད་གསུམ་རྣམ་བཀོད་པས། །ཞི་
བའི་མཐུ་དང་ཡང་དག་ལྡན་མ། །གདོན་དང་རོ་ལངས་གནོད་སྦྱིན་ཚོགས་རྣམས། །འཇོམས་པ་ཏུ་རེ་རབ་མཆོག་ཉིད་མ། །རྩ་བའི་སྔགས་ཀྱི་བསྟོད་པ་འདི་དང། ཕྱག་འཚལ་བ་ནི་ཉི་ཤུ་རྩ་གཅིག་
ལྷ་མོ་ལ་གུས་ཡང་དག་ལྡན་པས། །བློ་ལྡན་གང་གི་རབ་དད་བརྗོད་དེ། །སྲོད་དད་ཐོ་རངས་ལངས་པར་བྱས་ནས། །དྲན་པས་མི་འཇིགས་ཐམས་ཅད་རབ་སྟེར། །སྡིག་པ་ཐམས་ཅད་རབ་ཏུ་ཞི་བས། །ངན་
འགྲོ་ཐམས་ཅད་འཇོམས་པ་ཉིད་འཐོབ། །རྒྱལ་བ་བྱེ་བ་ཕྲག་བདུན་རྣམས་ཀྱིས། །མྱུར་དུ་དབང་ནི་བསྐུར་བར་འགྱུར་ལ། །འདི་ལས་ཆེ་བ་ཉིད་ནི་ཐོབ་ཅིང། །སངས་རྒྱས་གོ་འཕང་མཐར་ཐུག་དེར་འགྲོ། །དེ་ཡིས་
དུག་ནི་དྲག་པོ་ཆེན་པོ། །བརྟན་གནས་པ་འམ་གཞན་ཡང་འགྲོ་བ། །ཟོས་པ་དང་ནི་འཐུས་པ་ཉིད་ཀྱང། །དྲན་པས་རབ་ཏུ་སེལ་བ་ཉིད་འཐོབ། །གདོན་དང་རིམས་དང་དུག་གིས་གཟིར་བའི། །སྡུག་བསྔལ་
ཚོགས་ནི་རྣམ་པར་སྤངས་ཏེ། །སེམས་ཅན་གཞན་པ་རྣམས་ལ་ཡང་ངོ། །གཉིས་གསུམ་བདུན་དུ་མངོན་པར་བརྗོད་ན། །བུ་འདོད་པས་ནི་བུ་ཐོབ་འགྱུར་ཞིང། །ནོར་འདོད་པས་ནི་ནོར་རྣམས་ཉིད་

[173A]༄༅། །འཐོབ། །འདོད་པ་ཐམས་ཅད་ཐོབ་པར་འགྱུར་ལ། །བགེགས་རྣམས་མེད་ཅིང་སོ་སོར་འཛོམས་འགྱུར། །རྗེ་བཙུན་སྒྲོལ་མ་ལ་ཡང་དག་པར་རྫོགས་པའི་སངས་རྒྱས་རྣམ་
པར་སྣང་མཛད་ཆེན་པོས་བསྟོད་པ་གསུངས་པ་རྫོགས་སོ།། །།རྗེ་བཙུན་འཕགས་མ་སྒྲོལ་མ་དང། །ཕྱོགས་བཅུ་དུས་གསུམ་བཞུགས་པ་ཡི། །རྒྱལ་བ་སྲས་བཅས་ཐམས་ཅད་ལ། །ཀུན་
ནས་དང་བས་ཕྱག་བགྱིའོ། །མེ་ཏོག་བདུག་སྤོས་མར་མེ་དྲི། །ཞལ་ཟས་རོལ་མོ་ལ་སོགས་པ། །དངོས་བཤམས་ཡིད་ཀྱིས་སྤྲུལ་ནས་འབུལ། །འཕགས་མའི་ཚོགས་རྣམས་བཞེས་སུ་
གསོལ། །ཐོག་མ་མེད་ནས་ད་ལྟའི་བར། །མི་དགེ་བཅུ་དང་མཚམས་མེད་ལྔ། །སེམས་ནི་ཉོན་མོངས་དབང་གྱུར་བས། །བགྱིས་པ་ཐམས་ཅད་བཤགས་པར་བགྱི། །ཉན་ཐོས་རང་རྒྱལ་
བྱང་ཆུབ་སེམས། །སོ་སོ་སྐྱེ་བོ་ལ་སོགས་པས། །དུས་གསུམ་དགེ་བ་ཅི་བསགས་པའི། །བསོད་ནམས་ལ་ནི་བདག་ཡི་རང། །སེམས་ཅན་རྣམས་ཀྱི་བསམ་པ་དང། །བློ་ཡི་བྱེ་བྲག་ཇི་ལྟ་
བར། །ཆེ་ཆུང་ཐུན་མོང་ཐེག་པ་ཡི། །ཆོས་ཀྱི་འཁོར་ལོ་བསྐོར་དུ་གསོལ། །འཁོར་བ་ཇི་སྲིད་མ་སྟོངས་བར། །མྱ་ངན་མི་འདའ་ཐུགས་རྗེ་ཡིས། །སྡུག་བསྔལ་རྒྱ་མཚོར་བྱིང་བ་ཡི། །

[173B] །བདག་གིས་བསོད་ནམས་ཅི་བསགས་པ། །ཐམས་ཅད་བྱང་ཆུབ་རྒྱུར་གྱུར་ནས། །རིང་པོར་མི་ཐོགས་འགྲོ་བ་ཡི། །འདྲེན་པའི་དཔལ་དུ་བདག་གྱུར་ཅིག་
རྗེ་བཙུན་བཅོམ་ལྡན་འདས་མ་ཐུགས་རྗེ་ཅན། །བདག་དང་མཐའ་ཡས་སེམས་ཅན་ཐམས་ཅད་ཀྱི། །སྒྲིབ་གཉིས་བྱང་ཞིང་ཚོགས་གཉིས་མྱུར་རྫོགས་ནས། །རྫོགས་པའི་སངས་རྒྱས་ཐོབ་
པར་མཛད་དུ་གསོལ། །དེ་མ་ཐོབ་ཀྱི་ཚེ་རབས་ཀུན་ཏུ་ཡང། །ལྷ་དང་མི་ཡི་བདེ་བ་མཆོ་ག་ཐོབ་ནས། །ཐམས་ཅད་མཁྱེན་པ་སྒྲུབ་པར་བྱེད་པ་ལ། །བར་ཆད་གདོན་བགེགས་རིམས་
དང་ནད་ལ་སོགས། །དུས་མིན་འཆི་བར་གྱུར་པ་སྣ་ཚོགས་དང། །རྨི་ལམ་ངན་དང་མཚན་མ་ངན་པ་དང། །འཇིགས་པ་བརྒྱད་སོགས་ཉེ་བར་འཚེ་བ་རྣམས། །མྱུར་དུ་ཞི་ཞིང་མེད་པར་
མཛད་དུ་གསོལ། །འཇིག་རྟེན་འཇིག་རྟེན་ལས་ནི་འདས་པ་ཡི། །བཀྲ་ཤིས་བདེ་ལེགས་ཕུན་སུམ་ཚོགས་པ་རྣམས། །འཕལ་ཞིང་རྒྱས་པས་དོན་རྣམས་མ་ལུས་པ། །འབད་མེད་
ལྷུན་གྱིས་གྲུབ་པར་མཛད་དུ་གསོལ། །སྒྲུབ་ལ་བརྩོན་ཞིང་དམ་ཆོས་འཕེལ་བ་དང། །རྟག་ཏུ་ཁྱོད་སྒྲུབ་ཞལ་མཆོག་མཐོང་བ་དང། །སྟོང་ཉིད་དོན་རྟོགས་བྱང་སེམས་རིན་པོ་ཆེ། །ཡར་ངོའི་

[174A]༄༅། །ཟླ་ལྟར་འཕེལ་ཞིང་རྒྱས་པར་མཛོད། །རྒྱལ་བའི་དཀྱིལ་འཁོར་བཟང་ཞིང་དགའ་བ་དང། །པདྨོ་དམ་པ་ཤིན་ཏུ་མཛེས་ལས་སྐྱེས། །སྣང་བ་མཐའ་ཡས་རྒྱལ་བས་མངོན་སུམ་
དུ། །ལུང་བསྟན་པ་ཡང་བདག་གིས་དེར་ཐོབ་ཤོག་བདག་གིས་ཚེ་རབས་སྔོན་ནས་བསྒྲུབས་པའི་ལྷ། །དུས་གསུམ་སངས་རྒྱས་ཀུན་གྱི་འཕྲིན་ལས་མ། །སྔོ་ལྗང་ཞལ་གཅིག་ཕྱག་གཉིས་མྱུར་ཞི་མ། །
ཡུམ་གྱུར་ཨུཏྤལ་བསྣམས་པའི་བཀྲ་ཤིས་ཤོག་རྒྱལ་ཡུམ་སྒྲོལ་མ་ཁྱེད་སྐུ་ཅི་འདྲ་དང། །འཁོར་དང་སྐུ་ཚེའི་ཚད་དང་ཞིང་ཁམས་དང། །ཁྱེད་ཀྱི་མཚན་མཆོག་བཟང་པོ་ཅི་འདྲ་བ། །དེ་འདྲ་ཁོ་ནར་
བདག་སོགས་འགྱུར་བར་ཤོག་ཁྱེད་ལ་བསྟོད་ཅིང་གསོལ་བ་བཏབ་པའི་མཐུས། །བདག་སོགས་གང་དུ་གནས་པའི་ས་ཕྱོགས་དེར། །ནད་དང་དབུལ་ཕོངས་འཐབ་རྩོད་ཞི་བ་དང། །ཆོས་དང་བཀྲི་
ཤིས་འཕེལ་བར་མཛད་དུ་གསོལ།། །།འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །ལེགས་བྲིས་དཔལ་གྱི་བདག་པོ་གསེར་གྱི་མངལ། །ལྷ་ཡི་བླ་མ་གླང་
གདོང་དཔལ་གྱི་མགྲིན། །པདྨོའི་གཉེན་སོགས་ལྷ་བརྒྱའི་གཙུག་རྒྱན་གྱིས། །ཞབས་པད་གུས་མཆོད་སྒྲོལ་མའི་ཞབས་ལ་འདུད། །ཐུགས་རྗེ་ཆེན་པོའི་ཐུགས་རྗེའི་རྣམ་འཕྲུལ་གྱིས། །དུས་གསུམ་

[174B] །རབ་མཛེས་ཕྲིན་ལས་ལྷ་མོའི་སྐུར་བསྟན་ནས། །ཕོངས་པ་ཀུན་སྐྱོབ་སྒྲོལ་མའི་ཞབས་ལ་འདུད། །དབྱིངས་རིག་རྣམ་དག་པད་ཟླའི་གདན་སྟེང་ན། །མར་གད་
མདོག་ཅན་ཞལ་གཅིག་ཕྱག་གཉིས་མ། །ལང་ཚོ་རང་རྒྱས་གཡས་བརྐྱངས་གཡོན་བསྐུམ་ཞབས། །ཐབས་ཤེས་ཟུང་འབྲེལ་མ་ལ་ཕྱག་འཚལ་ལོ། །ནུ་འབུར་རབ་རྒྱས་ཟག་མེད་བདེ་བའི་གཏེར། །
ཞལ་རས་ཟླ་བ་རྒྱས་པའི་འཇུམ་དཀར་ཅན། །ཞི་བའི་ཉམས་ལྡན་ཐུགས་རྗེའི་སྤྱན་ཡངས་མ། །སེང་ལྡེང་ནགས་ཀྱི་མཛེས་མ་ཁྱོད་ལ་འདུད། །གཡུ་ཡི་ལྗོན་ཤིང་ཡལ་ག་བརྐྱངས་འདྲ་བའི། །
འཇམ་མཉེན་ཕྱག་གཡས་མཆོག་སྦྱིན་ཕྱག་རྒྱ་ནི། །མཁས་རྣམས་དངོས་གྲུབ་མཆོག་གི་དགའ་སྟོན་ལ། །མགྲོན་དུ་འབོད་འདྲ་ཁྱོད་ལ་ཕྱག་འཚལ་ལོ། །ཕྱག་གཡོན་དཀོན་མཆོག་གསུམ་མཚོན་
སྐྱབས་སྦྱིན་གྱིས། །འཇིགས་པ་བརྒྱ་ཕྲག་མཐོང་བའི་སྐྱེ་བོ་རྣམས། །མ་འཇིགས་ང་ཡིས་མྱུར་དུ་བསྐྱབ་བོ་ཞེས། །གསལ་བར་མཚོན་པ་ཁྱེད་ལ་ཕྱག་འཚལ་ལོ། །ཕྱག་གཉིས་ཨུཏྤལ་སྔོན་པོས་
མཚན་པ་ནི། །འགྲོ་ཀུན་སྲིད་པའི་བདེ་ལ་མ་ཆགས་པར། །ཐར་པ་ཆེན་པོའི་གྲོང་དུ་ཞུགས་ཤིག་ཅེས། །བརྩོན་པའི་ལྕག་གིས་བསྐུལ་འདྲ་ཁྱེད་ལ་འདུད། །པདྨ་རཱ་གའི་མདངས་ལྡན་འོད་དཔག་མེད། །

[175A]༄༅། །མཉམ་གཞག་བདུད་རྩིས་གང་བའི་ལྷུང་བཟེད་བསྣམས། །འཆི་མེད་དངོས་གྲུབ་སྩོལ་བས་སྤྱི་བོར་བརྒྱན། །བདག་གི་འཆི་བདག་འཇོམས་པ་ཁྱོད་ལ་འདུད། །ཚོགས་གཉིས་མཐོ་
རིས་བཟོ་བོའི་འདུ་བྱེད་ཀྱིས། །གཞལ་མེད་ལྷ་ཡི་ཡིད་བཞིན་ནོར་བུ་རྣམས། །མཛེས་མཛེས་གཅིག་ཏུ་བསྡུས་པའི་ཡྀད་འཕྲོག་བརྒྱན། །ཀུན་གྱིས་བརྒྱན་པ་ཁྱོད་ལ་ཕྱག་འཚལ་ལོ། །མར་གད་རི་བོས་འཇའ་
ཚོན་གྱོན་པ་བཞིན། །སྐུ་སྟོད་ལྷ་རྫས་གོས་ཀྱི་ག་ཤ་ཅན། །ཕྲ་ཞིང་ལྡེམ་ལ་མཛེས་པའི་རྐེད་སྐབས་ནི། །པཉྕ་ལི་ཀའི་ཤམ་ཐབས་འཛིན་ལ་འདུད། །གཡས་ན་མྱ་ངན་མེད་པའི་འོད་ཟེར་ཅན། །ཞི་བའི་
ཉམས་ལྡན་གསེར་མདོག་ཉི་འོད་འཕྲོ། །གཡོན་ན་རལ་གཅིག་ནམྑའི་མཛེས་པ་འཕྲོག་ཁྲོ་ཆགས་བརྗིད་པས་མཛེས་པ་དེ་ལ་འདུད། །དྲུག་ལྡན་གླུ་དང་མཛེས་པའི་གར་ལ་མཁས། །གདུགས་དཀར་
རྔ་ཡབ་པི་ཝང་གླིང་བུ་སོགས། །རབ་འབྱམས་མཆོད་རྫས་འཛིན་པའི་ལྷ་མོའི་ཚོགས། །ནམྑའ་གང་བས་མཆོད་ལ་ཕྱག་འཚལ་ལོ། །དཔལ་མོ་ལེགས་བརྗོད་མ་དང་རི་སྐྱེས་སོགས། །ཡིད་འོང་འཆི་མེད་བུ་
མོ་སྟོང་དག་གིས། ཁྱོད་དྲུང་བྲན་མོ་ཙམ་ཡང་ཐོབ་དཀའ་བ། །མཛེས་སྡུག་ལྷ་མོའི་སྐུ་ལ་ཕྱག་འཚལ་ལོ། །ཐུགས་རྗེའི་ཆུ་འཛིན་རྒྱས་པའི་ཀློང་ཡངས་ནས། །གསུང་སྙན་ཚངས་དབྱངས་སྤྲིན་གྱི་རྔ་སྒྲ་ཅན། །

[175B] །ཀུན་ཏུ་འབེབས་མཁས་མ་ལ་ཕྱག་འཚལ་ལོ། །ཤེས་བྱ་ཀུན་གཟིགས་ཡོན་ཏན་རྒྱ་མཚོའི་གཏེར། །ཇི་བཞེན་མ་ལུས་བརྗོད་པར་སུ་ཡིས་ནུས། །
བློ་གྲོས་ཐོགས་མེད་སྟོབས་བཅུ་མངའ་བའི་ཐུགས། །མཁྱེན་རབ་མཐར་ཕྱིན་མ་ལ་ཕྱག་འཚལ་ལོ། །ཞི་བ་བརྙེས་ཀྱང་ཐུགས་རྗེའི་གཞན་དབང་གིས། །སྡུག་བསྔལ་རྒྱ་མཚོར་བྱིང་བའི་འགྲོ་བ་རྣམས། །
ཐུགས་རྗེའི་ཕྱག་གིས་མྱུར་དུ་འདྲེན་མཛད་མ། །བརྩེ་བ་མཐར་ཕྱིན་མ་ལ་ཕྱག་འཚལ་ལོ། །ཞི་རྒྱས་དབང་དང་དྲག་པོའི་འཕྲིན་ལས་རྣམས། །རྒྱ་མཚོའི་རླབས་བཞིན་དུས་ལས་མི་འདའ་བར། །ལྷུན་གྲུབ་
རྒྱུན་མི་འཆད་པར་འཇུག་མཛད་མ། །མཛད་པ་མཐར་ཕྱིན་མ་ལ་ཕྱག་འཚལ་ལོ། འཇིགས་ཆེན་སྡུག་བསྔལ་བརྒྱད་དང་འབྱུང་པོའི་གདོན། །ཉོན་མོངས་ཤེས་བྱའི་སྒྲིབ་པའི་འཇིགས་པ་རྣམས། །ཁྱེད་ཞབས་
དྲན་པའི་མོད་ལ་སྐྱོབ་མཛད་མ། །ནུས་པ་མཐར་ཕྱིན་མ་ལ་ཕྱག་འཚལ་ལོ། །དེ་ལྟར་སྐྱབས་འོས་ཁྱོད་ཀྱིས་ལུས་ཅན་རྣམས། །ནད་རིམས་གདོན་བགེགས་དུས་མིན་འཆི་བ་དང། །རྨི་ལམ་ངན་དང་མཚན་
མ་ངན་པ་སོགས། །འཇིགས་པ་ཀུན་ལས་མྱུར་དུ་བསྐྱབ་ཏུ་གསོལ། །འཇིག་ཚོགས་ལྟ་བའི་རི་སུལ་གནས་བཅས་ཏེ། །གཞན་ལས་མཆོག་ཏུ་འཛིན་པས་སེམས་ཁེངས་ཤིང། །ཕ་རོལ་ཁྱད་དུ་གསོད་པའི་

[176A]༄༅། །སྤར་ཁྱིམ་ཅན། །ང་རྒྱལ་སེང་གེའི་འཇིགས་པ་བསྐྱབ་ཏུ་གསོལ། །དྲན་ཤེས་ལྕགས་ཀྱུ་རྣོན་པོས་མ་བཏུལ་ཞིང། །འདོད་ཡོན་མྱོས་ཆུ་འཐུངས་བས་འཐོམས་པའི་མཐུས། །ལོག་པའི་
ལམ་ཞུགས་གནོད་འཚེའི་མཆེ་བ་གཙིགས། །གཏི་མུག་གླང་པོའི་འཇིགས་པ་བསྐྱབ་ཏུ་གསོལ། །ཚུལ་མིན་ཡིད་བྱེད་རླུང་གིས་བསྐུལ་བ་ལས། །ཉེས་སྤྱོང་དུད་སྤྲིན་འཁྲུག་པའི་ཀློང་དཀྱིལ་ན། །དགེ་བའི་ནགས་
ཚལ་བསྲེག་པའི་ནུས་པ་ཅན། །ཞེ་སྡང་མ་ཡ་འཇིགས་པ་བསྐྱབ་ཏུ་གསོལ། །མ་རིག་འཐིབས་པོའི་ཁུང་དུ་མངོན་ཞེན་ཅིང། །གཞན་འབྱོར་ཕུན་ཚོགས་མཐོང་ཚེ་མི་བཟོད་པར། །གདུག་པའི་དུག་གིས་མྱུར་དུ་ཁྱབ་
བྱེད་པའི། །ཕྱག་དོག་སྦྲུལ་གྱི་འཇིགས་པ་བསྐྱབ་ཏུ་གསོལ། །བརྟུལ་ཞུགས་དམན་པའི་འབྲོག་དགོན་འཇིགས་རུང་དང། །རྟག་ཆད་མྱཾ་ངམ་ཐང་ལ་རབ་རྒྱུ་ཞིང། །ཕན་བདེའི་གྲོང་དང་དགོན་པ་ཀུན་འཇོམས་པའི། །
ལྟ་ངན་རྐུན་པོའི་འཇིགས་པ་བསྐྱབ་ཏུ་གསལ། །མ་བཟོད་སྲིད་པའི་བཙོན་ཁང་ར་བ་རུ། །ལུས་ཅན་རང་དབང་མེད་པར་འཆིང་བྱེད་ཅིང། །སྲེད་པའི་སྒོ་ལྕགས་དབྱེ་དཀས་འཁྱུད་པ་ཡི། །སེར་སྣའི་ལྕགས་སྒྲོག་འཇིཌ་
པ་བསྐྱབ་ཏུ་གསོལ། །ཤིན་ཏུ་བརྒལ་དཀའི་སྲིད་པའི་རྒྱུན་ཕྱགས་ཁྱེར། །ལས་རླུང་དྲག་པོའི་རྐྱེན་དང་ཉེ་བ་ལས། །སྐྱེ་རྒན་འཆིའི་རབ་ཀློང་རབ་འཁྲུག་པའི། །འདོད་ཆགས་ཆུ་བོའི་འཇིགས་པ་བསྐྱབ་ཏུ་གསོལ། །ཀུན་

[176B] །ངེས་པ་དོན་དུ་གཉེར་ལ་ལྷག་པར་འཚེ། །ཐར་པའི་སྲོག་ལ་རྒོལ་བའི་གདུག་པ་ཅན། །ཐེ་ཚོམ་ཤ་ཟའི་འཇིགས་པ་བསྐྱབ་ཏུ་གསོལ། །ཁྱོད་ལ་བསྟོད་ཅིང་གསོལ་བ་བཏབ་པའི་
མཐུས། །དམ་ཆོས་སྒྲུབ་པའི་འགལ་རྐྱེན་ཞི་བ་དང། །ཚེ་དང་བསོད་ནམས་དཔལ་དང་འབྱོར་བ་སོགས། །མཐུན་པའི་རྐྱེན་རྣམས་ཡིད་བཞིན་འགྲུབ་པར་མཛད། །ཞིང་མཆོག་བདེ་བ་ཅན་དེར་འགྲོ་བ་ཀུན། །འདྲེན་
པ་འོད་དཔག་མེད་པས་རྗེས་བཟུང་ནས། །དཀའ་བ་བརྒྱ་ཕྲག་སྤྱད་པ་མེད་པར་ཡང། །མྱུར་དུ་སངས་རྒྱས་ས་ལ་རེག་གྱུར་ཅིག་བདག་ཀྱང་རྟག་ཏུ་ཚེ་རབས་དྲན་པ་དང། །བྱང་ཆུབ་སེམས་དང་ནམ་ཡང་མི་འབྲལ་
ཞིང། །རྒྱལ་སྲས་སྤྱོད་པ་རླབས་ཆེན་ཆོལ་བ་ལ། །བརྩོན་འགྲུས་ཆུ་འོའི་རྒྱུན་བཞིན་བསྟེན་པར་ཤོག་རང་དོན་སྒྲུབ་ལ་ནམ་ཡང་མི་རེ་ཞིང། །གཞན་དོན་འབའ་ཞིག་སྒྲུབ་ལ་གཞལ་བ་དང། །སྤྱན་དང་མངོན་ཤེས་
སྨྲ་མཁས་བཟོད་པ་སོགས། །གཞན་དོན་བྱེད་པའི་རྐྱེན་རྣམས་ཚང་བར་ཤོག་རབ་འབྱམས་ཞིང་དུ་རྒྱལ་བའི་དམ་ཆོས་ཀུན། །རྒྱས་པར་བྱེད་ལ་ནམ་ཡང་མི་ཞུམ་ཞིང། །རྟག་ཏུ་སེམས་ཅན་ཀུན་དོན་བསྒྲུབ་པའི་
ཕྱིར། །རྒྱལ་བའི་གོ་འཕང་བདེ་བླག་ཐོབ་གྱུར་ཅིག་རྗེ་བཙུན་བཅོམ་ལྡན་འདས་མ་སེང་ལྡེང་ནགས་ཀྱི་སྒྲོལ་མ་ལ་བསྟོད་པ་མཁས་པའི་གཙུག་རྒྱན་ཞེས་བྱ་བ་འདི་ནི། ཤཱཀྱའི་དགེ་སློང་དགེ་འདུན་གྲུབ་པ་དཔལ་

[177A]༄༅། །བཟང་པོས་ཡུན་རིང་དུ་གསོལ་བ་བཏབ་སྟེ་བྱང་ཆུབ་ཆེན་པོའི་དབེན་གནས་ཐེག་ཆེན་ཕོ་བྲང་དུ་ལེགས་པར་སྦྱར་བའི།། །།ན་མོ་ཨཱརྱཏཱ་ར་ཡེ་མཁྱེན་བརྩེ་དྲི་མེད་རྒྱས་པའི་རང་
བཞིན་གྱི། །པད་དཀར་བསིལ་ཟེར་ཅན་གྱི་གདན་སྟེང་ན། །ལྷག་པའི་ལྷ་མོ་གངས་རིའི་མདངས་འཕྲོག་མ། །རབ་མཛེས་ལང་ཚོའི་དཔལ་ཡོན་ཅན་དེར་འདུད། །ཞལ་གཅིག་ཕྱག་གཉིས་རྡོ་རྗེ་སྐྱིལ་ཀྲུང་བཞུགས། །
བདེ་ཆེན་རབ་རྒྱས་ཟླ་བའི་རྒྱབ་ཡོལ་ཅན། །ཤིན་ཏུ་སྒེག་ཅིང་ཞི་བའི་ཉམས་དང་ལྡན། །གཞོན་ནུ་ནུ་འབུར་རྒྱས་པ་ཁྱོད་ལ་འདུད། །ཕྱག་གཡས་སྒྲུབ་ལ་མཆོག་སྦྱིན་ཕྱག་རྒྱ་ནི། །ཞི་སོགས་རབ་འབྱམས་ལས་དང་
གྲུབ་ཆེན་བརྒྱད། །རྒྱལ་བའི་གོ་འཕང་མཆོག་ཀྱང་བདེ་བླག་ཏུ། །ལེགས་པར་སྦྱིན་མཛད་མ་ལ་ཕྱག་འཚལ་ལོ། །ཕྱག་གཡོན་ཨུཏྤལ་བསྣམས་པའི་སྐྱབས་སྦྱིན་གྱིས། །སེང་གེ་གླང་ཆེན་མེ་དང་དུག་སྦྲུལ་སོཌ་
འཇིགས་པ་ཀུན་སྐྱོབ་དུས་གསུམ་སངས་རྒྱས་ཀྱི། །ཡུམ་གྱུར་དགེ་མ་ཁྱོད་ལ་ཕྱག་འཚལ་ལོ། །ཕྱག་ཞབས་མཐིལ་ལ་མངའ་བའི་སྟོང་ཉིད་སོགས། །རྣམ་ཐར་སྒོ་བཞིའི་སྤྱན་གྱིས་འགྲོ་བ་ཀུན། །བདེ་ཆེན་ཐར་
པའི་གླིང་དུ་འཁྲིད་མཛད་མ། །ཀུན་གྱི་སྐྱབས་གནས་ཁྱོད་ལ་ཕྱག་འཚལ་ལོ། །ཡིད་འོང་སྟོན་ཀའི་ཟླ་བ་འབུམ་ཕྲག་གི་རབ་ཏུ་མཛེས་པ་གཅིག་ཏུ་བསྡུས་བའི་ཞལ། །འགྲོ་ལ་དགྱེས་པའི་འཛུམ་དཀར་འཕྲོ་

[177B] །ཐུགས་རྗེའི་སྤྱན་ཡངས་མ་ལ་ཕྱག་འཚལ་ལོ། །དྲན་པས་ཚེ་དང་ཡེ་ཤེས་ཀུན་སྩོལ་བའི། །ཚེ་དཔག་མེད་མགོན་མཉམ་གཞག་ཕྱག་རྒྱ་ཅན། །འཚི་མེད་བདུད་རྩིས་གང་བའི་བུམ་པ་ནི། །ལེགས་པར་
བསྣམས་པས་སྤྱི་བོར་བརྒྱན་ལ་འདུད། །མཐོན་མཐིང་དབུ་སྐྲ་ཕྱེད་བཅིངས་ཐོར་ཅོག་གི་ལྷག་མ་སིལ་བུར་ཕབས་པས་སྐུ་སྟོད་ཁེབས། །སྤྱི་གཙུག་ཉི་ཟླའི་མདངས་འཕྲོག་གཙུག་རྒྱན་གྱིས། །ཀུན་ནས་མཛེས་པར་
བྱས་ལ་ཕྱག་འཚལ་ལོ། །གཞན་ཡང་ལྷ་དང་མི་ལས་ཕུལ་བྱུང་རྒྱན། །དབུ་རྒྱན་སྙན་རྒྱན་མགུལ་རྒྱན་དོ་ཤལ་དང། །དཔུང་རྒྱན་ཕྱག་ཞབས་གདུ་བུ་སྐེ་རགས་སོགས། །བཀོད་ལེགས་རིན་ཆེན་འབར་བས་
བརྒྱན་ལ་འདུད། །ཤེལ་གྱི་རི་བོ་སྣ་ཚོགས་དབང་པོའི་གཞུས། །ཀུན་ནས་འཁྱུད་པ་ཇི་བཞིན་ཁྱོད་ཀྱི་སྐུ། །རྣམ་བཀྲ་ལྷ་རྫས་གོས་ཀྱི་ག་ཤ་དང། །སྣ་ཚོགས་དར་གྱི་ཤམ་ཐབས་འཛིན་ལ་འདུད། །དབང་པོའི་དབང་
ཕྱུག་སྐབས་གསུམ་དབང་པོ་དང། །ལྷ་ཆེན་ལྷ་ལས་རྒན་དང་སྔོན་གྱི་ལྷ། །མི་དང་མི་མིན་མིའམ་ཅི་ལ་སོགས། །ཀུན་གྱིས་ཞབས་པད་མཆོད་ལ་ཕྱག་འཚལ་ལོ། །གང་གིས་ཁྱོད་ཞབས་པདྨོ་གུས་མཆོད་ནས། །ཏཱ་
རེ་ལ་སོགས་རིག་སྔགས་ཟློས་ཙམ་གྱིས། །འཆི་མེད་ཚེ་དང་ཡེ་ཤེས་བསོད་ནམས་སོགས། །ཅི་འདོད་དངོས་གྲུབ་སྩོལ་ལ་ཕྱག་འཚལ་ལོ། །རྒྱལ་བ་ཀུན་གྱི་མཁྱེན་བརྩེ་འཕྲིན་ལས་རྣམས། །རབ་མཛེས་ལྷ་མོའི་

[178A]༄༅། །གཟུགས་སུ་ཤར་བ་ཁྱོད། །སྐྱབས་སུ་བསྟེན་ནས་གུས་པས་གསོལ་འདེབས་ན། །བར་ཆད་ཞི་ཞིང་བོན་ཀུན་གྲུབ་པར་མཛོད། །བདག་གི་བྱང་ཆུབ་སྒྲུབ་པའི་མི་མཐུན་ཕྱོགས། །འཇིགས་ཆེན་
བརྒྱད་དང་ནད་དང་གདོན་ལ་སོགས། །ཕྱི་དང་ནང་གི་ཉེ་བར་འཚེ་བ་རྣམས། །ཞི་བའི་འཕྲིན་ལས་མྱུར་དུ་གྲུབ་པར་མཛོད། །ཚེ་དང་བསོད་ནམས་དམིགས་མེད་སྙིང་རྗེ་དང། །ཐོས་བསམ་སྒོམ་པའི་ཤེས་རབ་དེ་མེད་དང་
བསླབ་བ་གསུམ་སོགས་ལེགས་པའི་ཡོན་ཏན་རྣམས། །རྒྱས་པའི་འཕྲིན་ལས་མྱུར་དུ་གྲུབ་པར་མཛོད། །ལྷ་མི་གནོད་སྦྱིན་ལ་སོགས་འགྲོ་ཀུན་གྱིས། །གུས་པས་འདུད་ཅིང་ཇི་ལྟར་བསམས་པའི་དོན། །
ཐམས་ཅད་འདོད་དགུར་མྱུར་དུ་འགུགས་བྱེད་པའི། །དབང་གི་འཕྲིན་ལས་མྱུར་དུ་གྲུབ་པར་མཛོད། །རྒྱལ་བའི་བསྟན་དང་བསྟན་པ་འཛིན་པ་ལ། །ལོག་པར་འཁུ་བའི་གདོན་དང་བགེགས་རིགས་ཀུན། །ཇི་ལྟར་
འཆམ་པའི་ཆད་པས་ཚར་གཅོད་པའི། །དྲག་པོའི་འཕྲིན་ལས་མྱུར་དུ་གྲུབ་པར་མཛོད། །རལ་གྲི་མིག་སྨན་རྐང་མགྱོགས་རི་ལུ་དང། །བུམ་པ་བཟང་པོ་ལ་སོགས་དངོས་གྲུབ་དང། །ཕྱག་རྒྱ་ཆེན་པོ་མཆོག་
གི་དངོས་གྲུབ་ཀྱང། །དཀའ་བ་མེད་པར་མྱུར་དུ་གྲུབ་པར་མཛོད། །མདོར་ན་དེང་ནས་བྱང་ཆུབ་སྙིང་པོའི་བར། །ཁྱོད་ཞབས་གུས་པས་མཆོད་པ་མ་གཏོགས་པར། །སྐྱབས་མགོན་རེས་གཞན་ནས་མི་འཚོལ་

[178B] །བརྩེ་བས་དགོངས་ལ་མྱུར་དུ་བསྐྱབ་ཏུ་གསོལ། །བསོད་ནམས་འདི་ཡིས་ཚེ་རབས་ཀུན་ཏུ་བདག་བཅོམ་ལྡན་རྗེ་བཙུན་སྒྲོལ་མས་མངོན་སུམ་དུ། །རབ་ཏུ་དགྱེས་བཞིན་རྗེས་སུ་འཛིན་པ་དང། །སྐད་ཅིག་ཙམ་
ཡང་འབྲལ་བར་མ་གྱུར་ཅིག། འགྲོ་ཀུན་བདེ་བ་ཅན་གྱི་ཞིང་མཆོག་དེར། །དྲང་སྲོང་ཚེ་དཔག་མེད་པའི་ཞབས་དྲུང་དུ། །སྐྱེས་ནས་རྒྱལ་སྲས་སྤྱད་པ་སྤྱོད་པ་ལ། །སྤྱན་རས་གཟིགས་དབང་དེ་དང་མཚུངས་པར་ཤོག་
མདོ་དང་རྒྱུད་སྡེ་རྒྱ་མཚོའི་དམ་ཆོས་ཀུན། །ལེགས་པར་རྟོགས་ནས་གཞན་ལ་འདོམས་པ་དང། །ཚུལ་བཞིན་སྒྲུབ་པའི་རྒྱལ་མཚན་འཛིན་པ་ལ། །འཁོར་བ་མ་སྟོང་བར་དུ་བརྩོན་པར་ཤོག་ཅེས་རྒྱལ་
བའི་ཡུམ་མཆོག་རྗེ་བཙུན་སྒྲོལ་མ་དཀར་མོ་ལ་བསྟོད་པ་ཚེ་དང་ཡེ་ཤེས་སྤེལ་བར་བྱེད་པའི་རིན་པོ་ཆེ་ཞེས་བྱ་བ་འདི་ནི་ཤཱཀྱའི་དགེ་སློང་དགེ་འདུན་གྲུབ་པ་དཔལ་བཟང་པོས་དཔལ་བྱང་ཆུབ་ཆེན་པོའི་དབེན་
གནས་ཐེག་ཆེན་ཕོ་བྲང་དུ་སྦྱར་བའོ།། །།ཨོཾ་བདེ་ལེགས་སུ་གྱུར་ཅིག། ཐམས་ཅད་མཁྱེན་པ་ལ་ཕྱག་འཚལ་ལོ། །གང་ལ་བརྟེན་ན་བདེ་བླག་ཏུ། །ཐར་པའི་གྲོང་དུ་བགྲོད་པའི་
ཐབས། །བདེ་གཤེགས་བསྟན་པའི་སྙིང་པོ་མཆོག། སོ་སོར་ཐར་ཅེས་གྲགས་པ་གང། །ངོ་བོ་དང་ནི་རབ་དབྱེ་དང། །སོ་སོའི་ངོས་འཛིན་སྐྱེ་བའི་རྟེན། །གཏོང་བའི་རྒྱུ་དང་ཕན་ཡོན་ཏེ། །རྣམ་པ་དྲུག་གིས་

[179A]༄༅། །ཇི་བཞིན་བཤད། །ངེས་འབྱུང་བསམ་པས་རྒྱུ་བྱས་ནས། །གཞན་གནོད་གཞི་དང་བཅས་པ་ལས། །ལྡོག་པ་དེ་ཡང་ལུས་ངག་ལས། །གཟུགས་ཅན་ཡིན་ཞེས་འདོད་པ་
དང། །སྤོང་བའི་སེམས་པ་རྒྱུན་ཆགས་པ། །ས་བོན་དང་བཅེས་ཡིན་ནོ་ཞེས། །འདོད་པའི་ཚུལ་ནི་རྣམ་པ་གཉིས། །རང་གི་སྡེ་པ་གོང་འོག་སྨྲ། །བསྙེན་གནས་དགེ་བསྙེན་ཕ་མ་དང། །དགེ་ཚུལ་ཕ་མ་
དགེ་སློབ་མ། །དགེ་སློང་མ་དང་དགེ་སློང་སྟེ། །སོ་སོར་ཐར་པ་རིགས་བརྒྱད་དོ། །ཁྱིམ་པའི་སྡོམ་པ་དང་པོ་གསུམ། །རབ་བྱུང་སྡོམ་པ་ཐ་མ་ལྔ། །རྩ་བ་བཞི་དང་ཡན་ལག་བཞི། །བརྒྱད་སྤོང་བསྙེན་གནས་སྡོམ་པའོ་
མི་ཚངས་སྤྱོད་དང་མ་བྱིན་ལེན། །སྲོག་གཅོད་རྫུན་དུ་སྨྲ་བ་རྣམས། །རྩ་བ་བཞི་ཡིན་མལ་ཆེ་མཐོ། །ཆང་འཐུང་གར་སོགས་ཕྲེང་སོགས་དང། །ཕྱི་དྲོའི་ཁ་ཟས་ཡན་ལག་བཞི། །གསོད་རྐུ་སྨྲ་དང་ལོག་པར་གཡེམ།།
མྱོས་འགྱུར་འཐུང་བ་ལྔ་སྤོང་བ། །དགེ་བསྙེན་གྱི་ནི་སྔོམ་པའོ། །སྣ་གཅིག་སྣ་འགའ་ཕལ་ཆེར་སྤྱོད། །ཡོངས་རྫོགས་སྤྱོད་དང་ཚངས་སྤྱོད་དང། །སྐྱབས་འགྲོའི་དགེ་བསྙེན་རྣམ་པ་དྲུག་རྩ་བ་བཞི་ལས་གཅིག་
གཉིས་གསུམ། །འདོད་ལོག་མི་ཚངས་སྤྱོད་སྤོང་དང། །སྐྱབས་འགྲོ་ཙམ་གྱི་དགེ་བསྙེན་དུ། །ཁས་ལེན་རྣམས་དང་གོ་རིམ་བཞིན། །རྩ་བ་བཞི་དང་ཡན་ལག་དྲུག། བཅུ་སྤོང་དགེ་ཚུལ་སྡོམ་པའོ། །

[179B] །གསེར་དངུལ་ལེན་དང་རྣམ་པ་གསུམ། །ཕྱེ་བས་ཡན་ལག་དྲུག་ཏུ་འགྱུར། །མཁན་པོར་གསོལ་བ་གདབ་པ་དང། །ཁྱིམ་པའི་རྟགས་ནི་སྤོང་བ་དང། །རབ་བྱུང་རྟགས་ནི་
ལེན་པ་ལས། །ཉམས་པ་རྣམ་གསུམ་བསྣན་པ་ཡིས། །སྤང་བྱ་བཅུ་གསུམ་དག་ཏུ་འགྱུར། །དགེ་ཚུལ་སྡོམ་པ་ཐོབ་རྗེས་སུ། །རྩ་བའི་ཆོས་དྲུག་རྗེས་མཐུན་གྱི། །ཆོས་དྲུག་སྤོང་བའི་སྡོམ་པ་ནི། །དགེ་སློབ་མ་ཡིས་
སྡོམ་པ་ཡིན། །གཅིག་པུ་ལམ་དུ་འགྲོ་མི་བྱ། །ཆུ་བོའི་ཕ་རོལ་རྐྱལ་མི་བྱ། །སྐྱེས་པ་ལ་ནི་རེག་མི་བྱ། །སྐྱེས་པ་དང་ནི་འདུག་མི་བྱ། །སྨྱན་དུ་འགྱུར་བ་མི་བྱ་ཞིང། །ཁ་ན་མ་ཐོ་འཆབ་མི་བྱ། །དེ་དག་རྩ་བའི་ཆོས་དྲུག་
སྤང། །གསེར་ལ་བཟུང་བར་མི་བྱ་ཞིང། །འདོམས་ཀྱི་སྤུ་ནི་བྲེག་མི་བྱ། །བྱིན་ལེན་མ་བྱས་ཟ་མི་བྱ། །གསོག་འཇོག་བྱས་པ་བཟའ་མི་བྱ། །རྩྭ་སྔོན་མི་གཙང་འདོར་མི་བྱ། །ས་ནི་བརྐོ་བར་མི་བྱ་བ། །རྗེས་མཐུན་ཆོས་
ནི་རྣམ་དྲུག་སྤོང། །ཕམ་བརྒྱད་ལྷག་མ་ཉི་ཤུ་དང། །སྤོང་བའི་ལྟུང་བྱང་སུམ་ཅུ་གསུམ། །ལྟུང་བྱེད་འབའ་ཞིག་བརྒྱ་བརྒྱད་ཅུ། །སོ་སོར་བཤགས་པ་བཅུ་གཅིག་དང། །ཉེས་བྱས་བརྒྱ་དང་བཅུ་གཉིས་ཏེ། །སུ་
བརྒྱ་དྲུག་ཅུ་རྩ་བཞི་རྣམས། །སྤོང་བར་བྱེད་པ་དགེ་སློང་མ། །ཕམ་པ་བཞི་དང་ལྷག་མ་ནི། །བཅུ་གསུམ་སྤང་ལྟུང་སུམ་ཅུ་དང། །ལྟུང་བྱེད་འབའ་ཞིག་དགུ་བཅུ་དང། །སོར་བཤགས་བཞི་དང་ཉེས་བྱས་ནི། །བརྒྱ་

[180A]༄༅། །རྩ་བཅུ་གཉིས་བསྡོམས་པ་ཡི། །ཉིས་བརྒྱ་ལྔ་བཅུ་རྩ་གསུམ་རྣམས། །སྤོང་བར་བྱེད་པ་དགེ་སློང་ངོ། །དེ་ལྟར་སོ་ཐར་རིགས་བརྒྱད་པོ། །སྒྲ་མི་སྙན་པ་མ་གཏོགས་པའི། །གླིང་གསུམ་སྐྱེས་པ་བུད་
མེད་ཀྱི། །རྟེན་ལ་སྐྱ་ཡི་ཟ་མ་དང། །མ་ནིང་མཚན་གཉིས་སོགས་ལ་མིན། །སྡོམ་པ་གཏོང་བའི་རྒྱུ་ལ་གཉིས། །བསླབ་པ་ཕུལ་དང་ཤི་འཕོས་དང། །མཚན་གཉིས་བྱུང་དང་ལན་གསུམ་གྱུར། །དགེ་རྩ་ཆད་
རྣམས་ཐུན་མོང་ངོ། །ཉི་ཤུ་མ་ལོན་དེར་ཤེས་དང། །བསྟེན་ཕྱིར་ཁས་བླངས་ཉིན་ཞག་འདས། །རིམ་བཞིན་དགེ་སློང་དགེ་སློབ་མ། །བསྙེན་གནས་རྣམས་ཀྱི་ཐུན་མོང་མིན། །རྩ་བའི་ལྟུང་བ་བྱུང་བ་དང་
དམ་པའི་ཆོས་ནི་ནུབ་པ་ལས། །སྡོམ་པ་གཏོང་ཞེས་འདོད་པའང་ཡོད། །ཁ་ཆེ་བྱེ་བྲག་སྨྲ་བ་རྣམས། །སྡོམ་ལྡན་རྩ་ལྟུང་བྱུང་བ་ལ། །བུ་ལོན་ནོར་ལྡན་བཞིན་དུ་འདོད། །སྡོམ་བ་དེ་དག་བསྲུངས་བ་ལས་
གནས་སྐབས་འབྲས་བུ་ལྷ་མི་དང། །མཐར་ཐུག་འབྲས་བུ་བྱང་ཆུབ་གསུམ། །ཐོབ་པར་འགྱུར་ཞེས་གསུངས་པའི་ཕྱིར། །བརྩོན་ལྡན་རྣམས་ཀྱིས་སོ་སོར་ཐར། །རྟག་ཏུ་གུས་པས་འབད་ད་བསྲུང། །
དག་དེས་སྐྱེ་བར་ལུས་ཅན་རྣམས། །རྟག་ཏུ་ཚངས་སྤྱོད་ལ་གནས་ཤོག། ཅེས་སོ་སོར་ཐར་བའི་སྡོམ་པ་གཏན་ལ་དབབ་པ་འདུལ་བརྒྱ་མཚོའི་སྙིང་པོ་བསྡུས་པ་ཞེས་བྱ་བ་འདི་ནི། ཡུལ་གངས་

[180B]། །།ཕུན་ཚོགས་དགེ་ལེགས་བྱེ་བས་བསྐྲུན་པའི་སྐུ། །
མཐའ་ཡས་འགྲོ་བའི་རེ་བ་སྐོང་བའི་གསུང། །མ་ལུས་ཤེས་བྱ་ཇི་བཞིན་གཟིགས་པའི་ཐུགས། །ཤཱཀྱའི་གཙོ་བོ་དེ་ལ་མགོས་ཕྱག་འཚལ། །ཟླ་མེད་སྟོན་པ་དེ་ཡི་སྲས་ཀྱི་མཆོག། རྒྱལ་བའི་
མཛད་པ་ཀུན་གྱི་ཁུར་བསྣམས་ནས། །གྲངས་མེད་ཞིང་དུ་སྤྲུལ་པས་རྣམ་རོལ་བ། །མི་ཕམ་འཇམ་པའི་དབྱངས་ལ་ཕྱག་འཚལ་ལོ། །ཤིན་ཏུ་དཔག་པར་དཀའ་བ་རྒྱལ་བའི་ཡུམ། །ཇི་བཞིན་
དགོངས་པ་འགྲེལ་མཛད་འཛམ་གླིང་རྒྱན། །ཀླུ་སྒྲུབ་ཐོགས་མེད་ཅེས་ནི་ས་གསུམ་ན། །ཡོངས་སུ་གགས་པའི་ཞབས་ལ་བདག་ཕྱག་འཚལ། །ཤིང་རྟ་ཆེན་པོ་གཉིས་ལས་ལེགས་བརྒྱུད་པའི། །ཟབ་
མོ་ལྟ་བ་རྒྱ་ཆེན་སྤྱོད་པའི་ལམ། །མ་ནོར་ཡོངས་སུ་རྫོགས་པའི་གནད་བསྡུས་པའི། །གདམས་པའི་མཛོད་འཛིན་མར་མེ་མཛད་ལ་འདུད། །རབ་འབྱམས་གསུང་རབ་ཀུན་ལ་ལྟ་བའི་མིག་སྐལ་བཟང་
ཐར་པར་བགྲོད་པའི་འཇུག་ངོགས་མཆོག་བརྩེ་བས་བསྐྱོད་པའི་ཐབས་མཁས་མཛད་པ་ཡིས། །གསལ་མཛད་བཤེས་གཉེན་རྣམས་ལ་གུས་ཕྱག་འཚལ། །འཛམ་གླིང་མཁས་པ་ཡོངས་ཀྱི་གཙུག་

[181A]༄༅། །གི་རྒྱན། །སྙན་པའི་བ་དན་འགྲོ་ན་ལྷང་ངེ་བ། །ཀླུ་སྒྲུབ་ཐོགས་མེད་གཉིས་ལས་རིམ་བཞིན་དུ། །ལེགས་བརྒྱུད་བྱང་ཆུབ་ལམ་གྱི་རིམ་པ་ནི། །སྐྱེ་རྒུའི་འདོད་དོན་མ་ལུས་སྐོང་
བས་ན། །གདམས་པ་རིན་ཆེན་དབང་གི་རྒྱལ་པོ་སྟེ། །གཞུང་བཟང་སྟེང་གི་ཆུ་བོ་འདུ་བའི་ཕྱིར། །དཔལ་ལྡན་ལེགས་པར་བཤད་པའི་རྒྱ་མྪོའང་ཡིན། །བསྟན་པ་ཐམས་ཅད་འགལ་མེད་
རྟོགས་པ་དང། །གསུང་རབ་མ་ལུས་གདམས་པར་འཆང་བ་དང། །རྒྱལ་བའི་དགོངས་པ་བདེ་བླག་རྙེད་པ་དང། །ཉེས་སྤྱོད་ཆེན་པོའི་གཡང་ས་ལས་ཀྱང་སྲུང། །དེ་ཕྱིར་རྒྱ་བོད་མཁས་པའི་སྐྱེ་བོ་ནི།།
སྐལ་ལྡན་དུ་མས་བསྟེན་པའི་གདམས་པ་མཆོག། སྐྱེས་བུ་གསུམ་གྱི་ལམ་གྱི་རིམ་པ་ཡིས། །ཡིད་རབ་མི་འཕྲོག་དཔྱོད་ལྡན་སུ་ཞིག་ཡོད། །གསུང་རབ་ཀུན་གྱི་སྙིང་པོ་བསྡུ་བསྡུ་བ། །ཚུལ་འདི་
ཐུན་རེ་སྟོན་དང་ཉན་པས་ཀྱང། །དམ་ཆོས་འཆད་དང་ཐོས་པའི་ཕན་ཡོན་ཚོགས། །རླབས་ཆེན་སྡུད་པར་ངེས་པས་དེ་དོན་བསམ། །དེ་ནས་འདི་ཕྱིའི་ལེགས་ཚོགས་ཇི་སྙེད་པའི། །རྟེན་འབྲེལ་
ལེགས་པར་འཇིགས་པའི་རྩ་བ་ནི། །ལམ་སྟོན་བཤེས་གཉེན་དམ་པ་འབད་པ་ཡིས། །བསམ་དང་སྦྱོར་བས་ཚུལ་བཞིན་བསྟན་པ་རུ། །མཐོང་ནས་སྲོག་གི་ཕྱིར་ཡང་མི་གཏོང་བར། །བཀའ་

[181B] །རྗེ་བཙུན་བླ་མས་ཉམས་ལེན་དེ་ལྟར་མཛད། །ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། །དལ་བའི་རྟེན་འདི་ཡིད་བཞིན་ནོར་ལས་ལྷག་འདི་འདྲ་
རྙེད་པ་ད་རེས་ཙམ་ཞིག་ཡིན། །རྙེད་དཀའ་འཇིགས་སླ་ནམ་མཁའི་གློག་དང་འདྲ། །ཚུལ་འདི་བསམས་ནས་འཇིག་རྟེན་བྱ་བ་ཀུན། །སྦུན་པ་འཕྱར་བ་བཞིན་དུ་རྟོགས་གྱུར་ནས། །ཉིན་མཚན་ཀུན་ཏུ་སྙིང་པོ་
ལེན་པ་དགོས། །རྗེ་བཙུན་བླ་མས་ཉམས་ལེན་དེ་ལྟར་མཛད། །ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། །ཤི་ནས་ངན་འགྲོར་མི་སྐྱེའི་གདེངས་མེད་ཅིང། །དེ་ཡི་འཇིགས་སྐྱོབ་དཀོན་མཆོག་གསུཾ་
དུ་ངེས། །དེ་ཕྱིར་སྐྱབས་འགྲོ་ཤིན་ཏུ་བརྟན་པ་དང། །དེ་ཡི་བསླབ་བྱ་ཉམས་པ་མེད་པར་བྱ། །དེ་ཡང་དཀར་ནག་ལས་འབྲས་ལོགས་བསམས་ནས། །བླང་དོར་ཚུལ་བཞིན་སྒྲུབ་པ་ལ་རག་ལས་སོ། །
རྗེ་བཙུན་བླ་མས་ཉམས་ལེན་དེ་ལྟར་མཛད། །ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། །ལམ་མཆོག་སྒྲུབ་ལ་མཚན་ཉིད་ཚང་བའི་རྟེན། །མ་རྙེད་བར་དུ་ས་ཕྱོད་མི་འོང་བས། །དེ་ཡི་མ་ཚང་
མེད་པའི་རྒྱུ་ལ་བསླབ། །སྒོ་གསུམ་སྡིག་ལྟུང་དྲི་མས་སྦགས་པ་འདི། །ལྷག་པར་ལས་སྒྲིབ་སྦྱོང་བ་གནད་ཆེ་བས། །རྒྱུན་དུ་སྟོབས་བཞི་ཚང་བར་བསྟེན་པ་གཅེས། །རྗེ་བཙུན་བླ་མས་ཉམས་ལེན་དེ་ལྟར་

[182A]༄༅། །མཛད། །ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། །སྡུག་བདེན་ཉེས་དམིགས་བསམ་ལ་མ་འབད་ན། །ཐར་པ་དོན་གཉེར་ཇི་བཞིན་མི་སྐྱེ་ཞིང། །ཀུན་འབྱུང་
འཁོར་བའི་འཇུག་རིམ་མ་བསམས་ན། །འཁོར་བའི་རྩ་བ་གཅོད་ཚུལ་མི་ཤེས་པས། །སྲིད་ལས་ངེས་འབྱུང་སྐྱོ་ཤས་བསྟེན་པ་དང། །འཁོར་བར་གང་གིས་བཅིངས་པ་ཤེས་པ་གཅེས། །རྗེ་བཙུན་བླ་
མས་ཉམས་ལེན་དེ་ལྟར་མཛད། །ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། །སེམས་བསྐྱེད་ཐེག་མཆོག་ལམ་གྱི་གཞུང་ཤིང་སྟེ། །རླབས་ཆེན་སྤྱོད་པ་རྣམས་ཀྱི་གཞི་དང་རྟེན། །ཚོགས་
གཉིས་ཀུན་ལ་གསར་འགྱུར་རྩི་ལྟ་བུ། །རབ་འབྱམས་དགེ་ཚོགས་སྡུད་པའི་བསོད་ནམས་གཏེར། །དེ་ལྟར་ཤེས་ནས་རྒྱལ་སྲས་དཔའ་བོ་རྣམས། །རིན་ཆེན་སེམས་མཆོག་ཐུགས་དམ་མཐིལ་དུ་
འཛིན། །རྗེ་བཙུན་བླ་མས་ཉམས་ལེན་དེ་ལྟར་མཛད། །ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། །སྦྱིན་པ་འགྲོ་བའི་རེ་སྐོང་ཡིད་བཞིན་ནོར། །སེར་སྣའི་མདུད་པ་གཙོང་པའི་མཚོན་ཆ་མཆོག་
མ་ཞུམ་སྙིང་སྟོབས་བསྐྱེད་པའི་རྒྱལ་སྲས་སྤྱོད། །སྙན་པའི་གྲགས་པ་ཕྱོགས་བཅུར་སྒྲོག་པའི་གཞི། །དེ་ལྟར་ཤེས་ནས་ལུས་དང་ལོངས་སྤྱོད་དགེ། ཡོངས་སུ་གཏོང་བའི་ལམ་བཟང་མཁས་པས་

[182B] །རྗེ་བཙུན་བླ་མས་ཉམས་ལེན་དེ་ལྟར་མཛད། །ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། །ཚུལ་ཁྲིམས་ཉེས་སྤྱོད་དྲ་མ་འཁྲུད་པའི་ཆུ། །ཉོན་མོངས་ཚ་གདུང་སལ་བའི་ཟླ་བའི་འོད། །སྐྱེ་
རྒུའི་དབུས་ན་ལྷུན་པོ་ལྟ་བུར་བརྗིད། །སྟོབས་ཀྱིས་བསྡིགས་པ་མེད་པར་འགྲོ་ཀུན་འདུད། །དེ་ལྟར་ཤེས་ནས་ཡང་དག་བླངས་པའི་ཁྲིམས། །དམ་པ་རྣམས་ཀྱིས་མིག་བཞིན་བསྲུང་བར་མཛད། །རྗེ་བཙུན་
བླ་མས་ཉམས་ལན་དེ་ལྟར་མཛད། །ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། །བཟོད་པ་སྟོབས་ལྡན་རྣམས་ལ་རྒྱན་གྱི་མཆོག། ཉོན་མོངས་གདུང་བའི་དཀའ་ཐུབ་ཀུན་གྱི་ཕུལ། །ཞེ་སྡང་
ལག་འགྲོའི་དགྲ་ལ་ནམྑའ་ལྡིང། །ཚིག་རྩུབ་མཚོན་ལ་སྲ་བའི་གོ་ཆ་ཡིན། །དེ་ལྟར་ཤེས་ནས་བཟོད་མཆོག་གོ་ཆ་ལ། །རྣམ་པ་སྣ་ཚོགས་ཚུལ་གྱིས་གོམས་པར་མཛད། །རྗེ་བཙུན་བླ་
མས་ཉམས་ལེན་དེ་ལྟར་མཛད། །ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། །མི་བཟློག་བརྟན་པའི་བཙོན་འགྲུས་གོ་བགོས་ན། །ལུང་རྟོགས་ཡོན་ཏན་ཡར་ངོའི་ཟླ་བ་ཞིན་འཕེལ། །སྤྱོད་
ལམ་ཐམས་ཅད་དོན་དང་ལྡན་པར་འགྱུར། །གང་བརྩམས་ལས་ཀྱི་མཐའ་རྣམས་ཡིད་བཞིན་འགྲུབ། །དེ་ལྟར་ཤེས་ནས་ལེ་ལོ་ཀུན་སེལ་བའི། །རླབས་ཆེན་བརྩོན་འགྲུས་རྒྱལ་སྲས་རྣམས་

[183A]༄༅། །ཀྱིས་བརྩམས། །རྗེ་བཙུན་བླ་མས་ཉམས་ལེན་ད་ལྟར་མཛད། །ཐར་འདོད་བདག་ཀྱང་དེ་བཞིན་བསྐྱེད་འཚལ་ལོ། །བསམ་གཏན་སེམས་ལ་དབང་བསྒྱུར་རྒྱལ་པོ་
སྟེ༑ ༑བཞག་ན་གཡོ་མེད་རི་ཡི་དབང་པོ་བཞིན། །བཏང་ན་དགེ་བའི་དམིགས་པ་ཀུན་ལ་འཇུག་ལུས་སེམས་ལས་སུ་རུང་བའི་བདེ་ཆེན་འདྲེན། །དེ་ལྟར་ཤེས་ནས་རྣལ་འབྱོར་དབང་པོ་རྣམས། །
རྣམ་གཡེང་དགྲ་འཇོམས་ཏིང་འཛིན་རྒྱུན་དུ་བསྟན། །རྗེ་བཙུན་བླ་མས་ཉམས་ལེན་དེ་ལྟར་མཛད། །ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། །ཤེས་རབ་ཟབ་མོའི་དེ་ཉིད་ལྟ་བའི་མིག། སྲིད་
པའི་རྩ་བ་དྲུངས་ནས་འབྱིན་པའི་ལམ། །གསུང་རབ་ཀུན་ལས་བསྔགས་པའི་ཡོན་ཏན་གཏེར། །གཏི་མུག་མུན་སེལ་སྒྲོན་མེ་མཆོག་ཏུ་གྲགས། །དེ་ལྟར་ཤེས་ནས་ཐར་འདོད་མཁས་པ་ཡི་ །
ལམ་དེ་འབད་པ་དུ་མས་བསྐྱེད་པར་མཛད། །རྗེ་བཙུན་བླ་མས་ཉམས་ལེན་དེ་ལྟར་མཛད། །ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། །རྩེ་གཅིག་བསམ་གཏན་ཙམ་ལ་འཁོར་བ་ཡི་
རྩ་བ་གཅོད་པའི་ནུས་པ་མ་མཐོང་ཞིང། །ཞི་གནས་ལམ་དང་བྲལ་བའི་ཤེས་རབ་ཀྱིས། །ཇི་ཙམ་དཔྱད་ཀྱང་ཉོན་མོངས་མི་ལྡོག་པས། །ཡིན་ལུགས་ཕུ་ཐག་ཆོད་པའི་ཤེས་རབ་དེ། །གཡོ་མེད་

[183B] །མཐའ་བྲལ་དབུ་མའི་རིགས་པའི་མཚོན་རྣོན་གྱིས། །མཐར་འཛིན་དམིགས་གཏད་ཐམས་ཅད་འཇིག་བྱེད་པའི། །ཚུལ་བཞིན་དཔྱོད་པའི་ཡངས་བའི་ཤེས་རབ་
ཀྱིས། །དེ་ཉིད་རྟོགས་པའི་བློ་གྲོས་རྒྱས་པར་མཛད། །རྗེ་བཙུན་བླ་མས་ཉམས་ལེན་དེ་ལྟར་མཛད། །ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། །རྩེ་གཅིག་གོམས་པས་ཏིང་འཛིན་འགྲུབ་
པ་ནི། །སྨོས་པར་ཅི་འཚལ་ཚུལ་བཞིན་དཔྱོད་པ་ཡི། །སོ་སོར་རྟོག་པ་ཡིས་ཀྱང་ཡིན་ལུགས་ལ། །གཡོ་མེད་ཤིན་ཏུ་བརྟན་པར་གནས་པ་ཡི། །ཏིང་འཛིན་བསྐྱེད་པར་མཐོང་ནས་ཞི་ལྷག་གཉིས། །
ཟུང་འབྲེལ་སྒྲུབ་ལ་བརྩོན་རྣམས་ཡ་མཚན་ནོ། །རྗེ་བཙུན་བླ་མས་ཉམས་ལེན་དེ་ལྟར་མཛད། །ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། །མཉམ་གཞག་ན་མཁའ་ལྟ་བུའི་སྟོང་ཉིད་དང། །
རྗེས་ཐོབ་སྒྱུ་མ་ལྟ་བུའི་སྟོང་པ་གཉིས། །བསྒོམས་ནས་ཐབས་ཤེས་ཟུང་དུ་འབྲེལ་བ་ཡིས། །རྒྱལ་སྲས་སྤྱོད་པའི་ཕ་རོལ་འགྲོ་བ་བསྔགས། །དེ་ལྟར་རྟོགས་ནས་ཕྱོགས་རེའི་ལམ་གྱིས་ནི། །
ཚིམ་པ་མེད་པ་སྐལ་བཟང་རྣམས་ཀྱི་ལུགས། །རྗེ་བཙུན་བླ་མས་ཉམས་ལེན་དེ་ལྟར་མཛད། །ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། །དེ་ལྔར་རྒྱུ་དང་འབྲས་བུའི་ཐེག་ཆེན་གྱི། །ལམ་མཆོག་

[184A]༄༅། ཁ་་གཉིས་ཀར་དགོས་པའི་ཐུན་མོང་ལམ། །ཇི་བཞིན་བསྐྱེད་ནས་མཁས་པའི་དེད་དཔོན་གྱི། །མགོན་ལ་བརྟེན་ནས་རྒྱུད་སྡེའི་རྒྱ་མཚོ་ཆེར། །ཞུགས་ནས་ཡོངས་རྫོགས་མན་
དག་བསྟེན་པ་དེས། །དལ་འབྱོར་ཐོབ་པ་དོན་དང་ལྡན་པར་བྱས། །རྗེ་བཙུན་བླ་མས་ཉམས་ལེན་དེ་ལྟར་མཛད། །ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། །རང་གི་ཡིད་ལ་གོམས་པར་
བྱ་ཕྱིར་དང། །སྐལ་བཟང་གཞན་ལའང་ཕན་པར་བྱ་བའི་ཕྱིར། །རྒྱལ་བ་དགྱེས་པའི་ཡོངས་སུ་རྫོགས་པའི་ལམ། །གོ་སླའི་ངག་གིས་བཤད་པའི་དགེ་བ་དེས། །འགྲོ་བ་ཀུན་ཀྱང་རྣམ་དག་ལམ་
བཟང་དང། །འབྲལ་མེད་གྱུར་ཅིག་ཅེས་ནི་སྨོན་ལམ་འདེབས། །རྗེ་བཙུན་བླ་མས་སྨོན་ལམ་དེ་ལྟར་བཏབ། །ཐར་འདོད་བདག་ཀྱང་དེ་བཞིན་འདེབས་འཚལ་ལོ། །འསྟོན་པ་བླ་ན་མེད་པའི་བསྟན་
པ་དང། །མཇལ་པ་འདི་འདྲ་བླ་མའི་དྲིན་ཡིན་པས། །དགེ་བ་འདི་ཡང་འགྲོ་བ་མ་ལུས་པ། །བཤེས་གཉེན་དམ་པས་འཛིན་པའི་རྒྱུ་རུ་བསྔོ། །ང་ཡི་བླ་མ་བློ་བཟང་གྲགས་པ་དེ། །དགའ་ལྡན་གནས་
སམ་བདེ་བ་ཅན་ལ་སོགས། །དག་པའི་ཞིང་ཁམས་གད་ན་བཞུགས་ཀྱང་རུང། །བདག་སོགས་འཁོར་གྱི་ཐོག་མར་སྐྱེ་བར་ཤོག་དང་པོར་རྒྱ་ཆེན་ཐོས་པ་མང་དུ་བཙལ། །བར་དུ་གཞུང་ལུགས་

[184B] །ཐ་མར་ཉིན་མཚན་ཀུན་ཏུ་ཉམས་སུ་བླངས། །ཀུན་ཀྱང་བསྟན་པ་རྒྱས་པའི་ཆེད་དུ་བསྔོ།། །།ཨོཾ་བདེ་ལེགས་སུ་གྱུར་ཅིག་འཇིག་རྟེན་མཐོ་རིས་
བྱང་གྲོལ་ལྟ་བའི་མིག་སྲིད་ལམ་འཁྱམས་པས་དུབ་པའི་ངལ་སོའི་གནས། །བདེ་ལེགས་རྩ་བ་དྲིན་ཅན་བླ་མ་དང། །རྗེ་བཙུན་མཁྱེན་པའི་གཏེར་གྱི་ཞབས་ལ་འདུད། །འབད་པ་ཆུང་དུས་རླབས་
ཆེན་ཚོགས་སྡུད་ལ། །དགེ་ལ་རྗེས་སུ་ཡི་རང་མཆོག་ཏུ་གསུངས། །ཁྱད་པར་རང་གིས་སྔོན་བྱས་དགེ་བ་ལ། །རློམ་སེམས་བྲལ་བས་དགའ་བ་ཆེར་བསྐྱེད་ན། །སྔོན་བྱས་དགེ་བ་གོང་དུ་འཕེལ་ལོ་ཞེས། །
རྒྱལ་བས་གསུངས་པའི་དོན་དེ་བསྒྲུབ་ཕྱིར་དང། །དགོས་པ་གཞན་ཡང་མང་དུ་མཐོང་བས་ན། །སེམས་ཁྱོད་དགའ་བ་འདི་ལྟར་བསྐྱེད་ན་ལེགས། །དང་པོར་རྒྱ་ཆེན་ཐོས་པ་མང་དུ་བཙལ། །བར་དུ་
གཞུང་ལུགས་ཐམས་ཅད་གདམས་པར་ཤར། །ཐ་མར་ཉིན་མཚན་ཀུན་ཏུ་ཉམས་སུ་བླངས། །ཀུན་ཀྱང་བསྟན་པ་རྒྱས་པའི་ཆེད་དུ་བསྔོས། །ཚུལ་འདི་བསམས་ཤིང་མདུན་མ་ལེགས་ནས་གདའ། །
བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །བླང་དོར་གནས་ལ་ཀུན་ནས་འཐོམས་པའི་མུན། །ཡང་དག་ཐོས་པའི་སྒྲོན་མེས་མ་བསལ་བར། །ལམ་མི་ཤེས་ན་ཐར་པའི་གྲོང་མཆོག་ཏུ། །འཇུག་

[185A]༄༅། །པར་འགྱུར་བ་སྨོས་ཀྱང་ཅི་ཞིག་དགོས། །དེ་ཉིད་ཕྱིར་ན་མི་ཕམ་ཆོས་རྗེ་དང། །འཛམ་གླིང་རྒྱན་དྲུག་མཆོག་གཉིས་ཞེས་གྲགས་པའི། །གཞུང་ལ་ཕྱོགས་རེ་བ་དང་རགས་པ་རེས། །
ཚིམ་པར་མ་བྱས་ཀུན་ལ་ཞིབ་ཏུ་སྦྱངས། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །ཁྱད་པར་ཚུ་རོལ་མཐོང་བས་དངོས་པོ་ཡི། །དེ་ཉིད་
གཏན་ལ་འབེབས་པའི་སྒོ་གཅིག་པུ། །ཡང་དག་རིགས་པའི་གཞུང་གི་དཀའ་གནས་ལ། །འབད་པ་དུ་མས་ཡང་དང་ཡང་དུ་སྦྱངས། །ཚུལ་འདི་བསམས་ཤིང་མདུན་མ་ལེགས་ནས་གདའ། །
བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །མདོ་སྔགས་གཞུང་ལ་ངལ་བ་མང་བྱས་ཀྱང། །ཟབ་དོན་ཉམས་སུ་ལེན་དང་སྨྲ་བ་ན། །གང་ཡང་མ་བསླབས་ཅི་ཡང་མི་ཤེས་པའི། །ལྟ་བའི་ཚུལ་ལས་
རིང་དུ་མ་སོང་བར། །མཐོང་ནས་ལྷག་པར་ཀླུ་སྒྲུབ་གཞུང་ལུགས་ཀྱི། །ཟབ་མོ་འབྱེད་པའི་ཕྲ་བའི་རིགས་ལམ་ནས། །ཡང་དག་ལྟ་བ་འདྲེན་པའི་གནད་ཀུན་ལ། །ལེགས་པར་སྦྱངས་ཏེ་ཐེ་ཚོམ་ཆོད་
པར་བྱས། །ཚུལ་འདི་བསམ་ཤིང་མདུན་མ་ལོགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །འདི་ན་རྫོགས་སངས་རྒྱས་སུ་བགྲོད་པ་ལ། །ཟབ་མོ་རྡོ་རྗེ་ཐེག་དང་ཕར་ཕྱིན་ཐེག་རྣམ་

[185B] །ཤིན་ཏུ་ཁྱད་པར་འཕགས་པ་ཡིན་ནོ་ཞེས། །ཉི་མ་ཟླ་བ་ལྟ་བུར་ཀུན་ཏུ་གྲགས། །ཚིག་དེ་བདེན་པའི་ཚིག་ཏུ་འདོད་བཞིན་དུ། །ཟབ་མོའི་ཐེག་དེ་ཇི་ལྟ་བུ་
ཞིག་ཅེས། །ཚོལ་བར་མི་བྱེད་མཁས་པའི་ཁུར་འཛིན་པ། །དེ་འདྲ་དེ་ཡང་ཤེས་རབ་ཅན་ཡིན་ན། །དེ་ལས་གཞན་པའི་དབང་པོ་རྟུལ་པོ་གང། །ཤིན་ཏུ་ཕྲད་དཀའ་གོང་ན་མེད་པའི་ལམ། །འདི་
འདྲ་ཡལ་བར་འདོར་བ་ཀྱེ་མའོ་མཚར། །དེ་ཉིད་ཕྱིར་ན་རྒྱལ་བའི་ཐེག་པ་མཆོག། །སངས་རྒྱས་ལས་ཀྱང་དཀོན་པའི་རྡོ་རྗེ་ཐེག་དངོས་གྲུབ་གཉིས་ཀྱི་གཏེར་གྱུར་ཟབ་མོ་དེར། །ཞུགས་ནས་འབད་པ་
མང་པོས་རིང་དུ་སྦྱངས། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆའོ་རྗེ་བཙུན་མཁྱེན་པའི་གཏེར། །རྒྱུད་སྡེ་འོག་མ་གསུམ་གྱི་ལམ་གྱི་ཚུལ། །མི་ཤེས་དེ་ཡིས་རྣལ་
འབྱོར་བླ་མེད་རྒྱུད། །རྒྱུད་སྡེ་ཀུན་གྱི་མཆོག་ཏུ་ཐག་བཅད་ཀྱང། །དམ་བཅའ་ཙམ་དུ་ཟད་པར་ལེགས་མཐོང་ནས། །གསང་བ་སྤྱི་རྒྱུད་ལེགས་པར་གྲུབ་པ་དང། །དཔུང་བཟང་གིས་ཞུས་བསམ་གཏན་
ཕྱི་མ་སོགས། །བྱ་རྒྱུད་རིགས་གསུམ་སྤྱི་དང་བྱེ་བྲག་གི་རྒྱུད་སྡེ་རྣམས་ལ་རིང་དུ་འདྲིས་པར་བྱས། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་

[186A]༄༅། །གཏེར། །རྒྱུད་སྡེ་གཉིས་པ་སྤྱོད་པའི་རྒྱུད་རྣམས་ཀྱི། །གཙོ་བོར་གྱུར་པ་རྣམ་སྣང་མངོན་བྱང་གི། རྒྱུད་ལ་སྦྱངས་པས་སྤྱོད་པའི་རྒྱུད་ཀྱི་ཕྱོགས། །གང་ཡིན་དེ་ཡང་ལེགས་པར་
ངེས་པར་བྱས། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །རྒྱུད་སྡེ་གསུམ་པ་རྣལ་འབྱོར་རྒྱུད་རྣམས་ཀྱི། །གཙོ་བོ་དཔལ་ལྡན་དེ་
ཉིད་བསྡུས་པའི་རྒྱུད། །བཤད་རྒྱུད་རྡོ་རྗེ་རྩེ་མོ་ལ་སོགས་ལ། །སྦྱངས་པས་རྣལ་འབྱོར་རྒྱུད་ཀྱི་དགའ་སྟོན་མྱོང། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་
བཙུན་མཁྱེན་པའི་གཏེར། །བཞི་པ་རྣལ་འབྱོར་བླ་ན་མེད་པ་ལ། །འཕགས་ཡུལ་མཁས་པ་རྣམས་ལ་ཉི་ཟླ་ལྟར། །ཡོངས་སུ་གྲགས་པའི་ཕ་རྒྱུད་འདུས་པ་དང། །རྣལ་འབྱོར་མ་རྒྱུད་ཀྱེ་རྡོར་
བདེ་མཆོག་གི། །རྩ་རྒྱུད་བཤད་པའི་རྒྱུད་ལ་སོགས་པ་དང། །མདོ་རྒྱུད་གཞན་དང་བཤད་སྲོལ་མི་འདྲ་བའི། །ཤིང་རྟའི་སྲོལ་ཆེན་དུས་ཀྱི་འཁོར་ལོའི་རྒྱུད། །གསལ་བྱེད་དྲི་མ་མེད་པའི་འོད་ལ་
སྦྱངས། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །དང་པོར་རྐྱ་ཆེན་པོ་མང་དུ་ཐོས་པ་བཙལ་བའི་སྐབས་ཏེ་དང་པོའོ།། །།

[186B]འཇམ་པའི་དབྱངས་ལ་ཤུགས་དྲག་རྒྱུན་རིང་གི་དད་པ་བརྟན་པོས་གཞུང་ལུགས་གདམས་པ་རུ། །འཆར་ཕྱིར་གསོལ་བཏབ་རྒྱུ་ཚོགས་ཀུན་ལ་
འབད། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །དེ་ལྟར་འབད་པས་ཀླུ་སྒྲུབ་ཐོགས་མེད་ལས། །རིམ་བཞིན་བརྒྱུད་པའི་བྱང་ཆུབ་
ལམ་རིམ་ལ། །ཐུན་མོང་མིན་པའི་ངེས་པ་རྙེད་གྱུར་པས། །ཟབ་མོའི་གཞུང་མཆོག་ཕར་ཕྱིན་གདམས་པར་ཤར། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་
དྲིན་ཆེའོ་རྗེ་བཙུན་མཁྱེན་པའི་གཏེར། །བྱང་ཕྱོགས་འདི་ན་ཚད་མའི་གཞུང་ལུགས་ལ། །སྦྱངས་དང་མ་སྦྱངས་དུ་མ་མགྲིན་གཅིག་ཏུ། །མདོ་དང་སྡེ་བདུན་ཀུན་ལ་བྱང་ཆུབ་ཏུ། །བགྲོད་པའི་ཉམས་
ལེན་རིམ་པ་ཡོད་མིན་ཟེར། །འཇམ་པའི་དབྱངས་ཀྱིས་ཕྱོགས་ཀྱི་གླང་པོ་ལ། །དངོས་སུ་འདི་རྩམས་འདི་ནི་མ་འོངས་དུས། །འགྲོ་བ་ཀུན་གྱི་མིག་ཏུ་འགྱུར་རོ་ཞེས། །གསུང་གི་གནང་བ་སྩལ་བའང་
ཚད་མར་བྱེད། །དེ་ནི་མི་རིགས་སྨྲ་བའི་ཕུལ་བྱུང་དུ། །མཐོང་ནས་ལྷག་པར་ཚུལ་དེར་དཔྱད་པ་ན། །ཚད་མ་ཀུན་ལས་བཏུས་པའི་མཆོད་བརྗོད་དོན། །ཚད་མ་གྲུབ་པར་ལུགས་འབྱུང་ལུགས་ལྡོག་

[187A]༄༅། །གིས། །རྣམ་གྲོལ་དོན་དུ་གཉེར་ལ་བཅོམ་ལྡན་འདས། །ཚད་མར་བསྒྲུབས་ཤིང་དེ་ལས་དེ་ཡི་ནི། །བསྟན་པ་ཁོ་ན་ཐར་འདོད་འཇུག་ངོགས་སུ། །ངེས་པ་གཏིང་ནས་རྙེད་པས་ཐག་
གཉིས་ཀྱི། །ལམ་གྱི་གནད་ཀུན་འདྲིལ་བར་རིགས་ལམ་ནས། །ལེགས་བར་ཐོན་པས་ལྷག་པར་དགའ་བ་རྙེད། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་
མཁྱེན་པའི་གཏེར། །དེ་ནས་བྱང་ས་མདོ་སྔ་རྒྱན་གཉིས་པོ། །ལེགས་པར་སྦྱར་ཏེ་ཚུལ་བཞིན་རབ་འབད་པས། །མི་ཕམ་ཆོས་རྗེའི་གཞུང་དང་རྗེས་འབྲང་གི། །གཞུང་ཀུན་ཉམས་སུ་ལེན་པའི་གདམས་
པར་ཤར། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །ལྷག་པར་ཟབ་ཅིང་རྒྱ་ཆེའི་གསུང་རབ་ཚོགས། །བསྒྲིགས་པའི་གོ་རིམ་
ཉིད་ལས་ལམ་གྱི་གནད། །ཀུན་ལ་ངེས་ལྟར་བསླབ་པ་ཀུན་བཏུས་ལ། །བརྟེན་ནས་མདོ་སྡེ་ཀུན་ལས་བཏུས་པ་སོགས། །ཀླུ་སྒྲུབ་ལུགས་ཀྱི་གཞུང་མཆོག་དུ་མའི་དོན། །ཉམས་སུ་ལེན་
པའི་རིམ་པ་ལགས་པར་མཐོང། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །དེ་ནས་བསམ་གཏན་ཕྱི་མ་རྣམ་སྣང་ནི། །མངོན་པར་

[187B] །ལེགས་པར་བཤད་པའྨན་ངག་ལ་བརྟེན་ནས། །ལམ་གྱི་གནད་ཀུན་ལེགས་པར་གདམས་པར་ཤར། །ཚུལ་འདི་བསམས་ཤིང་མདུན་མ་ལེགས་ནས་
གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །དཔལ་ལྡན་དེ་ཉིད་བསྡུས་པའི་ལམ་གྱི་གནད། །ཏིང་འཛིན་གསུམ་གྱིས་བསྡུས་པར་མཐོང་བར་ནི། །ཅུང་ཟད་སླ་ཡང་ལམ་དེར་ཟབ་མོའི་དོན།།
སྒོམ་ཚུལ་རྟོགས་པར་དཀའ་བ་པཎ་ཆེན་ནི། །སངས་རྒྱས་གསང་བས་རྩ་བཤད་ཆ་མཐུན་རྒྱུད། །རྣམ་གསུམ་སྦྱར་ཏེ་ཚུལ་བཞིན་བཤད་པ་དང། །རྒྱུད་སྡེ་གསུམ་གྱི་ཟབ་མོའི་ཉམས་ལེན་རྣཾས། །
སྒོམ་རིམ་ཇི་བཞིན་བཤད་པས་བློ་མུན་བསལ། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །ཐུབ་པའི་ལེགས་བཤད་ཀུན་གྱི་
མཐར་ཐུག་པ། །དཔལ་ལྡན་རྣལ་འབྱོར་བླ་ན་མེད་པའི་རྒྱུད། །དེ་ཡི་ནང་ནས་ཤིན་ཏུ་ཆེས་ཟབ་པ། །དཔལ་ལྡན་གསང་བ་འདུས་པའི་རྒྱུད་རྒྱལ་ལ། །སྨྲ་བའི་དམ་པ་ཀླུ་སྒྲུབ་འདི་སྐད་གསུང། །
རྩ་བའི་རྒྱུད་དུ་ལམ་གྱི་གནད་རྣམས་ནི། །མཐའ་དྲུག་ཚུལ་བཞིའི་རྒྱ་ཡིས་བཏབ་སྟེ་གནས། །དེ་ཕྱིར་བཤད་པའི་རྒྱུད་ཀྱི་རྗེས་འབྲངས་ནས། །བླ་མའི་མན་ངག་ལས་ནི་ཤེས་བྱར་གསུངས། །ཚུལ་

[188A]༄༅། །དེ་གནད་དུ་བཟུང་ནས་མན་ངག་གི་མཐར་ཐུག་མདོར་བྱས་སྤྱོད་བསྡུས་རྣམ་གཞག་སོགས། །འདུས་པ་འཕགས་པའི་སྐོར་གྱི་ཕན་ཀུན་ལ། །རིང་དུ་འདྲིས་པར་བྱས་ཏེ་རྩ་བའི་
རྒྱུད། །སྒྲོན་མེ་ལྟ་བུར་གསལ་བར་བྱེད་པ་ལ། །བརྟེན་ནས་བཤད་རྒྱུད་ཆེན་པོ་ལྔ་དང་ནི། །ལེགས་པར་སྦྱར་ལ་འབད་པ་ཆེན་པོས་སྦྱངས། །སྦྱངས་པས་འདས་པའི་རིམ་གཉིས་སྤྱི་དང་ནི། །
ཁྱད་པར་རྫོགས་པའི་རིམ་པའི་གནད་ཀུན་རྙེད། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །དེ་ཡི་མཐུ་ལས་བདེ་དགྱེས་དུས་འཁོར་
སོགས། །རྒྱུད་སྡེ་མང་པོའི་གནད་དོན་གདམས་པར་ཤར། །དེ་དག་བདག་གིས་གཞན་དུ་བཤད་པས་ན། །འདིར་ནི་རྣམ་དཔྱོད་ཅན་ལ་སྒོ་ཙམ་ཞིག་ཚུལ་འདི་བསམས་ཤིང་མདུན་མ་ལེགས་ནས་གདའ།།
བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །བར་དུ་གཞུང་ལུགས་ཐམས་ཅད་གདམས་པར་ཤར་བའི་སྐབས་ཏེ་གཉིས་པའོ།། །།དེ་ལྟར་གདམས་པའི་གཏེར་དུ་གྱུར་པ་ན། །ཐེག་
ཆེན་གཉིས་ཀྱི་ཐུན་མོང་ལམ་དང་ནི། །ཐུན་མོང་མིན་པའི་ལམ་གྱི་རིམ་པ་གཉིས། །གནད་བསྡུས་ཚང་བའི་ལམ་ལ་འདྲེས་པར་སྦྱངས། །ཚུལ་འདི་བསམས་ཤིང་མདུན་མ་ལེགས་ནས་

[188B] །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །རྒྱལ་སྲས་སྨོན་ལམ་གངྒཱའི་ཀླུང་རྣམས་ནི། །དམ་ཆོས་འཛིན་པའི་སྨོན་ལམ་ནང་འདུས་པར། །གསུངས་ཕྱིར་དགེ་རྩ་ཇི་སྙེད་བསགས་པ་ནི། །
ཀུན་ཀྱང་ཐུབ་བསྟན་རྒྱས་པའི་ཆེད་དུ་བསྔོས། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །ཐ་མར་ཉིན་མཚན་ཀུན་ཏུ་ཉམས་སུ་
བླངས་པ་དང། །ཀུན་ཀྱང་བསྟན་པ་རྒྱས་པའི་ཆེད་དུ་བསྔོས་པའི་སྐབས་ཏེ་གསུམ་པའོ།། །།རང་གི་དགེ་བ་རྒྱ་ཆེར་སྤེལ་ཕྱིར་དང། །རྣམ་དཔྱོད་ལྡན་
པའི་སྐལ་བཟང་མང་བོ་ལ། །འཇུག་སྒོ་མ་ནོར་ཚུལ་བཞིན་བསྟན་པའི་ཕྱིར། །རང་གི་རྟོགས་པ་བརྗོད་པ་འདི་བྱས་སོ། །དེ་ལས་ཐོབ་པའི་དགེ་བའི་ཚོགས་རྣམས་ཀྱིས། །རིམ་པ་འདི་ཡིས་འགྲོ་
བ་མ་ལུས་ཀུན། །ཐུབ་པའི་བརྟུལ་ཞུགས་བླ་ན་མེད་བཟུང་ནས། །རྒྱལ་བ་དགྱེས་པའི་ལམ་ལ་འཇུག་པར་ཤོག་ཅེས་རང་གི་རྟོགས་པ་མངོན་པར་བརྗོད་པ་མདོ་ཙམ་དུ་བཤད་པ་འདི་ནི། མང་དུ་
ཐོས་པའི་དགེ་སློང་ཤར་བཙོང་ཁ་པ་བློ་བཟང་གྲགས་པའི་དཔལ་གྱིས་འབྲོག་རི་བོ་ཆེ་དགེ་ལྡན་རྣམ་པར་རྒྱལ་བའི་གླིང་དུ་སྦྱར་བའི་ཡི་གེ་པ་ནི་དཀའ་བཞི་པ་རིན་ཆེན་དཔལ་ལོ། །འདིས་ཀྱང་བསྟན་པ་རིན་

[189A]༄༅། །པོ་ཆེ་ཕྱོགས་ཀུན་ཏུ་རྒྱས་པར་བྱེད་ནུས་པར་གྱུར་ཅིག་ །།གང་ཞིག་དག་ནི་གནས་སྐབས་དང། །མཐར་ཐུག་བདེ་ལེགས་ཐམས་ཅད་ནི། །བདེ་བླག་
ཉིད་དུ་འགྲུབ་འགྱུར་བའི། །སྡིག་པ་དག་པའི་ཆོ་ག་བཤད། །ཆོས་བཞི་བསྟན་པའི་མདོ་ལས། སྟོབས་བཞི་དང་ལྡན་ན་བྱས་ཤིང་བསགས་པའི་སྡིག་པ་ཐམས་ཅད་འདག་པར་གསུངས་པས་ལས་
ཀྱི་སྒྲིབ་པ་སྦྱང་བར་འདོད་པས་ནི་གཉེན་པོ་སྟོབས་བཞི་ལ་འབད་པར་བྱའོ། །དེ་ལ་རྟེན་གྱི་སྟོབས་མཐར་གསུངས་ཀྱང་ཉམས་སུ་བླང་བའི་རིམ་པ་ལ་སྔོན་དུ་བླངས་ན་བདེ་ལ། དེ་དག་བྱ་བའི་རིམ་པ་
ནི་འདིའོ། །ཐོག་མར་གནས་ཤིན་ཏུ་གཙང་བར་དཀོན་མཆོག་གི་རྟེན་མང་དུ་དཀྲམ་ལ། །དེ་དག་ལ་སངས་རྒྱས་དང་བྱང་ཆུབ་སེམས་དཔའ་དངོས་ཡིན་སྙམ་པའི་འདུ་ཤེས་བཞག་དེ་རྣམས་
ཀྱི་སྤྱན་སྔར་མཆོད་པ་བཟང་ལ་མང་བ་བཀོད་པ་མཛེས་པར་བཤམས་བ་བློས་དཔག་ཏུ་མེད་པར་སྤྲུལ་ནས་མཆོད། དེ་ནས་ཚེ་རབས་ཐོག་མ་མེད་པ་ནས་དེ་ལྟ་ལ་ཐུག་གི་བར་དུ་དུག་གསུམ་གྱིས་
ཀུན་ནས་བསླང་བའི་སྒོ་གསུམ་གྱི་སྡིག་བ་རང་གིས་བྱས་པ་དང། གཞན་ལ་བྱེད་དུ་བཅུག་པ་དང། གཞན་གྱིས་བྱས་པ་ལ་རྗེས་སུ་ཡི་རང་བ་བགྱིས་པ་རྣམས་ཀྱིས་སྤྱིར་འཁོར་བ་དང་ཁྱད་པར་དུ་

[189B]
མཆོག་ལ་སྐྱབས་འཆའ་བའི་བསམ་པ་དྲག་པོ་བསྐྱེད་ལ་ངག་ཏུ་འདི་སྐད་བརྗོད་དོ། །གཙོ་བོ་རྒྱལ་བ་འགྲོ་བའི་མགོན་ །འགྲོ་བ་སྐྱོབས་པའི་དོན་བརྩོན་པ། །སྟོབས་ཆེན་འཇིགས་པ་ཀུན་སེལ་
ལ༑ ༑དེ་རིང་ཉིད་ནས་སྐྱབས་སུ་མཆི། །དེ་ཡི་ཐུགས་སུ་ཆུད་པའི་ཆོས། །འཁོར་བའི་འཇིགས་པ་སེལ་བ་དང། །བྱང་ཆུབ་སེམས་དཔའི་ཚོགས་ལ་ཡང། །དེ་བཞིན་ཡང་དག་སྐྱབས་སུ་མཆི།།
བདག་ནི་འཇིགས་པས་རྣམ་སྐྲག་པས། །ཀུན་ཏུ་བཟང་ལ་བདག་ཉིད་དབུལ། །འཇམ་པའི་དབྱངས་ལའང་བདག་ཉིད་ཀྱིས། །བདག་གི་ལུས་འདི་དབུལ་བར་བགྱི། །ཐུགས་རྗེས་སྤྱོད་པ་མ་འཁྲུལ་
བའི། །སྤྱན་རས་གཟིགས་མགོན་དེ་ལ་ཡང། །ཉམ་ཐག་ང་རོས་འོ་དོད་འབོད། སྡིག་ལྡན་བདག་ལ་བསྐྱབ་ཏུ་གསོལ། །འཕགས་པ་ནམྑའི་སྙིང་པོ་དང། །ས་ཡི་སྙིང་པོ་དག་དང་ནི། །ཐུགས་
རྗེ་ཆེ་མགོན་ཐམས་ཅད་ལ། །སྐྱབས་འཚོལ་སྙིང་ནས་འོ་དོད་འབོད། །གང་ཞིག་མཐོང་ནས་གཤིན་རྗེ་ཡི། །ཕོ་ཉ་ལ་སོགས་སྡང་བ་རྣམས། །སྐྲག་ནས་ཕྱོགས་བཞིར་འབྱེར་བྱེད་པ། །རྡོ་རྗེ་ཅན་ལ་

[190A]༄༅། །སྐྱབས་སུ་མཆི། །སྔོན་ཆད་ཁྱེད་ཀྱི་བཀའ་ལས་འདས། །ད་ནི་འཇིགས་པ་ཆེ་མཐོང་ནས། །ཁྱེད་ལ་སྐྱབས་སུ་མཆི་ལགས་ཀྱི། །འཇིགས་པ་མྱུར་དུ་བསལ་དུ་གསོལ། །ཞེས་
ལན་གསུམ་བརྗོད་ལ་སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་བྲན་དུ་བདག་ཉིད་ཕུལ་ནས་དེ་དག་གི་སྐྱབས་འོག་ཏུ་ཆུད་པར་བྱ། དེ་ནས་ལས་ཀྱི་སྒྲིབ་པའི་འབྲས་བུ་མི་འདོད་བཞིན་དུ་ཉམས་
སུ་མྱོང་བའི་སེམས་ཅན་མཐའ་ཡས་པ་རྣམས་དྲན་པར་བྱས་ནས། བདག་གི་མར་གྱུར་བའི་སེམས་ཅན་འདི་དག་ཐམས་ཅད་བདེ་བ་ཐམས་ཅད་དང་ལྡན་པར་བྱ། སྡུག་བསྔལ་ཐམས་ཅད་དང་
བྲལ་བ་ངེས་པར་བདག་གིས་བྱའོ། །དེའི་ཕྱིར་དུ་བདག་གིས་བླ་ན་མེད་པའི་སངས་རྒྱས་ཀྱི་གོ་འཕང་ཅི་ནས་ཀྱང་མྱུར་དུ་ཐོབ་པར་བྱའོ་སྙམ་པའི་བྱང་ཆུབ་ཀྱི་སེམས་ཡིད་ལ་དུང་དུང་བ་མང་དུ་བསྐྱེད་དེ་
དེ་གཉིས་ནི་རྟེན་གྱི་སྟོབས་སོ། །དེ་ནས་བདག་གིས་བགྱི་བར་མ་འོས་པ་འདི་དང་འདི་དག་བྱས་པ་ཐམས་ཅད་རྒྱལ་བ་སྲས་བཅས་ཀྱི་སྤྱན་སྔར་མི་གསང་བར་བསྒྲག་པར་བྱའོ་སྙམ་དུ་བསམས་ལ་
ཉེས་པ་ཐམས་ཅད་བསྒྲག་ཅིང་རང་ཉིད་ཉེས་ཅན་དུ་ཁས་བླངས་པའི་སྒོ་ནས་སྨོད་པའི་རྣམ་པ་ཅན་གྱི་རྣམ་པར་སུན་འབྱིན་པའི་སྟོབས་སྒོམ་པ་ནི་ཚིགས་སུ་བཅད་པ་འདི་དག་བརྗོད་ལ་བྱ་སྟེ་

[190B]ཐུགས་བརྩེ་ཐུགས་རྗེ་ལྡན་པའི་ཐུགས། །གང་དག་ཕྱོགས་བཅུའི་འཇིག་རྟེན་ན། །བཞུགས་པ་བདག་ལ་དགོངས་སུ་གསོལ། །བདག་གི་སྔོན་ཆད་སྡིག་པའི་ལས་
ཤིན་ཏུ་མི་བཟད་གང་བགྱིས་པ། །སྟོབ་བཅུའི་སྤྱན་སྔར་མཆིས་ནས་ནི། །དེ་དག་ཐཾད་བཤཌ་པར་བགྱི། །ཕ་མ་དག་ཏུ་མི་འཛིན་དང། །སདྱས་རྣམས་སུ་མི་འཛིན་དང། །དགེ་བ་དག་ཏུ་མི་འཛིན་པས། །སྡིག་པ་བདག་གིས་
གང་བགྱིས་དང། །ཕྱུག་པོའི་རྒྱགས་པས་དྲེགས་པ་དང། །རིགས་དང་ལོངས་སྤྱོད་དྲེགས་པ་དང། །གཞོན་པའི་རྒྱགས་པས་དྲེགས་པ་ཡིས། །བདག་གིས་སྡིག་པ་གང་བགྱིས་དང། །ཉེས་པ་
དམིགས་སུ་མ་མཐོང་བས། །ཉེས་པར་བགྱིས་པའི་ལས་དང་ནི། །ཉེས་པར་བསམས་ཤིང་ཉེས་སྨྲས་པའི། །སྡིག་ལས་བདག་གིས་གང་བགྱིས་དང། །བྱིས་པའི་བློ་ཡིས་འཇུག་པ་དང། །མི་
ཤེས་མུན་པའི་སེམས་དང་ནི། །སྡིག་པའི་གྲོགས་པོའི་དབང་གྱུར་དང། །ཉོན་མོངས་རྣམ་པར་འཁྲུག་སེམས་དང། །རྩེད་མོ་དགའ་བའི་དབང་ཉིད་དང། །མྱ་ངན་དང་ནི་ནད་དབང་དང། །ནོར་
གྱིས་མི་ཆོག་ཉེས་པ་ཡིས། །བདག་གིས་སྡིག་པ་གང་བགྱིས་དང། །འཕགས་མིན་སྐྱེ་བོ་འདྲེ་བ་དང། །ཕྲག་དོག་སེར་སྣའི་རྒྱུ་དང་ནི། །གཡོ་དང་དབུལ་བའི་ཉེས་པ་ཡིས། །བདག་གིས་སྡིག་པ་

[191A]༄༅། །གང་བགྱིས་དང། །ཕོངས་དང་རྒུད་པའི་དུས་ཀྱི་ཚེ། །འདོད་པ་རྣམས་ཀྱིས་འཇིགས་རྒྱུ་དང། །ཕྱུག་པོ་མ་ཡིན་གྱུར་པ་ཡིས། །བདག་གིས་སྡིག་པ་གང་བགྱིས་དང། །གཡོ་
བའི་སེམས་ཀྱི་དབང་ཉིད་དང། །འདོད་དང་ཁྲོ་བའི་དབང་དག་དང། །བཀྲེས་དང་སྐོམ་པས་ཉེན་པ་ཡིས། །བདག་གིས་སྡིག་པ་གང་བགྱིས་དང། །བུད་མེད་རྒྱུ་དང་གོས་ཀྱི་ཕྱིར། །ཉོན་མོངས་གདུང་བ་སྣ་ཚོཌ་
ཀྱིས། །བདག་གིས་སྡིག་པ་གང་བགྱིས་དང། །ལུས་དང་ངག་དང་ཡིད་ཀྱི་སྡིག། ཉེས་པར་སྤྱད་པ་རྣམ་གསུམ་དག། འདི་འདྲའི་ཚུལ་གྱིས་གང་བགྱིས་པ། །དེ་དག་ཐམས་ཅད་བདག་འཆགས་སོ། །
སངས་རྒྱས་རྣམས་དང་ཆོས་རྣམས་དང། །དེ་བཞིན་ཉན་ཐོས་རྣམས་ལ་ཡང། །གུས་པ་མ་ལགས་གང་བགྱིས་པ། །དེ་དག་ཐམས་ཅད་བདག་འཆགས་སོ། །གང་ཡང་རང་སངས་རྒྱས་རྣམས་
དང། །བྱང་ཆུབ་སེམས་དཔའ་རྣམས་ལ་ཡང། །གུས་པ་མ་ལགས་བགྱིས་པ་རྣམས། །དེ་དག་ཐམས་ཅད་བདག་འཆགས་སོ། །དམ་ཆོས་སྨྲ་བ་རྣམས་ལ་ཡང། །གུས་པ་མ་ལགས་བགྱིས་
པ་དང། །ཆོས་ལའང་གུས་པ་མ་བགྱིས་པ། །དེ་དག་ཐམས་ཅད་བདག་འཆགས་སོ། །བདག་གིས་རྟག་ཏུ་མི་ཤེས་པས། །དམ་པའི་ཆོས་ནི་སྤངས་པ་དང། །ཕ་མ་རྣམས་ལ་མ་གུས་གང། །དེ་དག་

[191B] །བླུན་པ་དང་ནི་བྱིས་པ་དང། །འདོད་ཆགས་ཞེ་སྡང་གཏི་མུག་དང། །ང་རྒྱལ་དྲེགས་པས་བསྒྲིབས་བགྱིས་པ། །དེ་དག་ཐམས་ཅད་བདག་འཆགས་སོ། །བདག་གིས་ཕྱོགས་
བཅུའི་འཇིག་རྟེན་དུ། །སྟོབས་བཅུ་རྣམས་ལ་མཆོད་པར་བགྱི། །བདག་གིས་ཕྱོགས་བཅུའི་སེམས་ཅན་རྣམས། །སྡུག་བསྔལ་ཀུན་ལས་གདོན་པར་བགྱི། །སེམས་ཅན་བསམ་གྱིས་མི་ཁྱབ་ཀུན། །
ས་བཅུ་ལ་ནི་དགོད་པར་བགྱི། །ས་བཅུ་ལ་ནི་གནས་ནས་ཀྱང། །ཐམས་ཅད་དེ་བཞིན་གཤེགས་གྱུར་ཅིག་ཇི་སྲིད་སྡུག་བསྔལ་རྒྱ་མཚོ་ལས། །དེ་ཀུན་ཐར་འགྱིད་ནུས་སྲིད་དུ། །སེམས་ཅན་
རེ་རེའི་ཕྱིར་ཡང་ནི། །བསྐལ་པ་བྱེ་བར་སྤྱད་པར་བགྱི། །གསེར་འོད་དམ་པ་ཞེས་བགྱི་བ། །ལས་རྣམས་ཐམས་ཅད་བྱང་བགྱིས་པ། །ཟབ་མོ་དག་ནི་སྟོན་པ་འདི། །སེམས་ཅན་དེ་དག་བསྟན་པར་
བགྱི༑ ༑གང་གི་བསྐལ་པ་སྟོང་རྣམས་སུ། །སྡིག་པ་ཤིན་ཏུ་མི་བཟོད་བགྱིས། །ལན་ཅིག་རབ་ཏུ་བཤགས་པ་ཡིས། །དེ་དག་ཐམས་ཅད་བྱང་བར་འགྱུར། །གང་གི་ལས་ཀྱི་སྒྲིབ་པ་རྣམས། །མྱུར་
དུ་ཡང་དག་ཟད་འགྱུར་བ། །གསེར་འོད་དམ་པ་དག་པ་ཡི། །བཤགས་པ་འདི་དག་བཤགས་ནས་ནི། །རིན་ཆན་འབྱུང་གནས་མཆོག་བཅུ་པོ། །ས་བཅུ་ལ་ནི་གནས་པར་བགྱི། །སངས་རྒྱས་ཡོན་

[192A]༄༅། །ཏན་སྣང་བར་བགྱི། །སྲིད་པའི་མཚོ་ལས་བསྒྲལ་བར་བགྱི། །སངས་རྒྱས་རྒྱ་མཚོ་ཆུ་བོ་དང། །ཡོན་ཏན་རྒྱ་མཚོ་ཟབ་མོ་དེ། །སངས་རྒྱས་ཡོན་ཏན་བསམ་ཡས་ཀྱིས། །ཐམས་
ཅད་མཁྱེན་དུ་རྫོགས་པར་བགྱི། །ཏིང་འཛིན་བརྒྱ་སྟོང་རྣམས་དང། །གཟུངས་རྣམས་བསམ་གྱིས་མི་ཁྱབ་དང། །དབང་སྟོབས་བྱང་ཆུབ་ཡན་ལག་གིས། །སྟོབས་བཅུ་དམ་པར་འགྱུར་བར་
བགྱི། །དགོངས་པའི་ཐུགས་ཀྱི་སངས་རྒྱས་རྣམས། །བདག་ལ་རྣམ་པར་གཟིགས་སུ་གསོལ། །ཐུགས་རྗེ་ལྡན་པའི་ཐུགས་ཀྱིས་ནི། །ནོངས་པར་རབ་ཏུ་བཟུང་དུ་གསོལ། །བདག་གིས་བསྐལ་
པ་བརྒྱ་རྣམས་སུ། །སྔོན་ཆད་སྡིག་པ་གང་བགྱིས་པ། །དེ་ཕྱིར་བདག་ནི་མྱ་ངན་སེམས། །ཕོངས་དང་མྱ་ངན་འཇིགས་པས་གཟིར། །སྡིག་པའི་ལས་ལ་འཇིགས་པར་བགྱིད། །ཡིད་ནི་རྟག་ཏུ་
དམན་པར་འགྱུར། །གང་དང་གང་དུ་སྤྱོད་བགྱིས་པ། །བདག་ནི་གང་དུའང་དགའ་མ་མཆིས། །སངས་རྒྱས་ཐམས་ཅད་ཐུགས་རྗེ་ལྡན། །འགྲོ་བ་ཀུན་གྱི་འཇིགས་སེལ་བས། །ནོངས་པར་རབ་ཏུ་
བཟུང་དུ་གསོལ། །འཇིགས་པ་དག་ལས་བདག་ཐར་མཛོད། །བདག་གི་ཉོན་མོངས་ལས་རྣམས་ཀྱི། །དྲི་མ་དེ་བཞིན་གཤེགས་པས་སོལ། །སངས་རྒྱས་རྣམས་ཀྱིས་བདག་ལ་ནི། །སྙིང་

[192B] །སྡིག་པ་ཐམས་ཅད་བཤགས་པར་བགྱི། །སྔོན་ཆད་བདག་གིས་གང་བགྱིས་དང། །དེ་ལྟར་བདག་གི་སྡིག་པ་གང། །ད་དག་ཐམས་ཅད་བདག་འཆགས་སོ། །ནོངས་པར་
བགྱིས་པའི་ལས་རྣམས་ཀུན། །སླན་ཆད་མི་བགྱི་སྡོམ་པར་བགྱི། །བདག་གིས་ནོངས་པ་བགྱིས་པ་གང། །སྡིག་དེ་བཅབ་པར་མི་བགྱིའོ། །ལུས་ཀྱི་ལས་ནི་རྣམ་གསུམ་དང། །ངག་གི་རྣམ་པ་
བཞི་དག་དང། །ཡིད་ཀྱི་རྣམ་པ་གསུམ་པ་རྣམས། །དེ་དག་ཐམས་ཅད་བདག་འཆགས་སོ། །ལུས་ཀྱིས་བགྱིས་དང་ངག་གི་ལས། །ཡིད་ཀྱིས་རྣམ་པར་བསམས་པ་དང། །ལས་རྣམས་བཅུ་པོ་བགྱིས་
པ་དག། དེ་དག་ཐམས་ཅད་བདག་འཆགས་སོ། །མི་དགེའི་ལས་བཅུ་སྤང་ནས་སུ། །དགེ་བ་བཅུ་པོ་བསྟེན་བགྱི་སྟེ། །ས་བཅུ་ལ་ནི་བདག་གནས་བགྱི། །སྟོབས་བཅུ་མཆོག་ཏུ་འགྱུར་བར་བགྱི། །བདག་
གི་སྡིག་པའི་ལས་གང་དག། མི་འདོད་འབྲས་བུ་ཐོབ་བགྱིད་པ། །སངས་རྒྱས་སྦྱན་སྔར་མཆིས་ནས་ནི། །དེ་དག་ཐམས་ཅད་བཤགས་པར་བགྱི། །འཛམ་བུའི་གླིང་འདིར་གང་དག་དང། །འཇིག་རྟེན་
ཁམས་ནི་གཞན་དག་ཏུ། །གང་རྣམས་དགེ་བའི་ལས་བགྱིད་པ། །དེ་དག་ཀུན་ལ་ཡི་རང་ངོ། །ལུས་དང་ངག་དང་ཡིད་ཀྱིས་ཀྱང། །བདག་གི་བསོད་ནམས་གང་འགྲུབ་པ། །བདག་ནི་དགེ་བའི་རྩ་བ་

[193A]༄༅། །དེས། །བྱང་ཆུབ་མཆོག་ལ་རིག་པར་བགྱི། །སྲིད་འགྲོ་ཉམ་ངར་བྱིས་པའི་བློ་ཡིས་ནི། །ཤིན་ཏུ་མི་ཟད་སྡིག་པ་གང་བགྱིས་པ། །སྟོབས་བཅུ་མངའ་བའི་སྤྱན་སྔར་མཆིས་ནས་ནི། །
སྡིག་པ་དེ་ཀུན་སོ་སོར་བཤགས་པར་བགྱི། །སྐྱེ་བ་ཉམ་ང་སྲིད་པ་ཉམ་ང་དང། །འཇིག་རྟེན་ཉམ་ང་གཡོ་སེམས་ཉམ་ང་བར། །ལུས་ཀྱི་སྤྱོད་པ་ཉམ་ང་སྣ་ཚོགས་ཀྱིས། །བདག་གིས་སྡིག་པ་གང་བསགས་
དེ་འཆགས་སོ། །བྱིས་པ་བླུན་བྱས་གཡོ་སེམས་ཉམ་ང་དང། །སྡིག་པའི་གྲོགས་དང་འཕྲད་པའི་ཉམ་ང་དང། །སྲེད་པ་ཉམ་ང་འདོད་ཆགས་ཉམ་ང་དང། །ཞེ་སྡང་ཉམ་ང་གཏི་མུག་ཉམ་ང་དང། །ངལ་བའི་
ཉམ་ང་དུས་ཀྱི་ཉམ་ང་དང། །བསོད་ནམས་བསྒྲིབ་པ་ཉམ་ང་དག་གིས་ཀྱང། །རྒྱལ་བ་ཡང་དག་མངོན་སུམ་མཆིས་ནས་ནི། །སྡིག་པ་ད་ཀུན་སོ་སོར་བཤགས་པར་བགྱི། །ཞེས་གསེར་འོད་དམ་པ་ནས་
གསུངས་པ་འདི་ཡིད་གཞན་དུ་མ་ཡེངས་པར་དེ་དག་རེ་རེ་ནས་ཀྱི་དོན་དྲན་བཞིན་པའི་ངང་ནས་རང་གིས་ཉེས་པ་བྱས་པ་དེ་དག་ལ་འགྱོད་ཅིང་ནོངས་པའི་སྒོ་ནས་སངས་རྒྱས་སྲས་བཅས་མངོན་སུམ་དུ་ཞུགས་པའི་མདུན་
དུ་ཉེས་པ་རྣམས་བསྒྲག་པ་ལན་གསུམ་དུ་བྱའོ། །དེ་ནས་ཉེས་པ་ལས་སླར་བཟློག་པའི་སྟོབས་མེད་ན་བཤགས་པ་སྟོབས་ཆུང་བར་གསུངས་པས། ཉེས་པ་རྣམས་ཡིད་ལ་བྱས་ལ་འདི་དང་འདི་རྣམས་དེང་ནས་བཟུང་

[193B] དུས་རིང་པོར་སྤོང་ཐུབ་པ་རྣམས་ལ་དུས་དེ་ཙམ་དུ་མི་བྱ་བའི་བསམ་པ་དང། དུས་ཐུང་བ་ལས་མི་ཐུབ་པ་རྣམས་ལ་ཡང། འཕགས་པ་ཀ་དྱ་ཡ་ནས་
མཛད་པ་ལྟར་ཐ་ན་ཉིན་མཚན་རེ་རེར་ཡང་མི་བྱའོ་སྙམ་པའི་སྡོམ་སེམས་མང་དུ་བྱའོ། །དེ་ནས་གཉེན་པོ་ཀུན་ཏུ་སྤྱོད་པའི་སྟོབས་ནི། རང་དང་བཤགས་ཡུལ་དང་བཤགས་པའི་ཆོ་ག་ལ་སོགས་
པ་ཐམས་ཅད་སྒྱུ་མ་དང་རྨི་ལམ་ལ་སོགས་པ་བཞིན་དུ་རང་བཞིན་མེད་པའི་དོན་དྲན་པ་དང། སྡིག་པ་འདག་པའི་ཐབས་སུ་དམིགས་ལ་ཤེས་རབ་སྙིང་པོ་དང་བཟང་སྤྱོད་སོགས་ཀྱི་མདོ་སྡེ་ཟབ་མོ་གདོན་ཅིང་
ཡི་གེ་འདྲི་བ་སོགས་ཀྱང་བྱ་བ་དང། སངས་རྒྱས་བྱང་སེམས་མང་པོའི་མཚན་བརྗོད་པ་དང། དེ་དག་ལ་མཆོད་པ་མང་དུ་དབུལ་བ་དང། ཚ་ཚ་ལ་སོགས་པའི་མཆོད་རྟེན་དང་སྐུ་གཟུགས་
ཅི་འགྲུབ་གསར་དུ་བཞེངས། རྙིང་པ་འཆོས་པ་དང། ཡི་གེ་བརྒྱ་པ་ལ་སོགས་པའི་གཟུངས་སྔགས་ཁྱད་པར་ཅན་རྣམས་གདོན་པ་སྟེ། འཕགས་པ་ཞི་བ་ལྷས་དངོས་སུ་གསུངས་
པ་དྲུག་དང་གཞན་ཡང་དགེ་བའི་བྱ་བ་ལ་བརྩོན་པར་བྱའོ།། །།དེ་ནས་བསགས་པའི་དགེ་བ་རྣམས་བསྡོ་བ་དང་སྨོན་ལམ་རྣམ་པར་དག་པས་ཁ་

[194A]༄༅། །བསྒྱུར་ཞིང། ནམ་ཡང་མི་ཟད་པར་བྱེད་པ་ནི་མགོན་པོ་ཀླུ་སྒྲུབ་ཀྱིས་གསུངས་པ་ལྟར་བྱ་སྟེ། དེ་ལྟར་བགྱིས་པའི་བསོད་ནམས་དང། །བདག་གིས་བགྱིས་དང་མ་བགྱིས་
གར། །དེས་ནི་སེམས་ཅན་ཐམས་ཅད་ཀྱང། །བླ་མེད་བྱང་ཆུབ་སེམས་ལྡན་ཤོག་སེམས་ཅན་ཐམས་ཅད་དྲི་མེད་དབང། །ཡོངས་རྫོགས་མི་ཁོམ་ཀུན་འདུས་ཤིང། །སྤྱོད་པ་རང་དབང་ཡོད་པ་
དང། །འཚོ་བ་བཟང་དང་ལྡན་པར་ཤོག་ལུས་ཅན་དག་ནི་ཐམས་ཅད་ཀྱང། །ལག་ན་རིན་ཆེན་ཉིད་ལྡན་ཞིང། །ཡོ་བྱད་ཐམས་ཅད་མཐའ་ཡས་པ། །འཁོར་བ་སྲིད་དུ་མི་ཟད་ཤོག་བུད་
མེད་ཐམས་ཅད་དུས་ཀུན་ཏུ། །སྐྱེས་མཆོག་ཉིད་དུ་འགྱུར་བར་ཤོག་ལུས་ཅན་ཐམས་ཅད་རིག་པ་དང། །རྐང་པར་ལྡན་པ་ཉིད་དུ་ཤོག། ལུས་ཅན་ཁ་དོག་ལྡན་པ་དང། །གཟུགས་བཟང་གཟི་
བརྗིད་ཆེ་བ་དང། །ལྟ་ན་སྡུག་ཅིང་ནད་མེད་དང། །སྟོབས་ཆེན་ཚེ་དང་ལྡན་པར་ཤོག། ཐམས་ཅད་ཐབས་ལ་མཁས་གྱུར་ཏེ། །སྡུག་བསྔལ་ཀུན་ལས་ཐར་བ་དང། །དཀོན་མཆོག་གསུམ་ལ་
གཞོལ་བ་དང། །སངས་རྒྱས་ཆོས་ནོར་ཆེར་ལྡན་ཤོག། བྱམས་དང་སྙིང་རྗེ་དགའ་བ་དང། །ཉོན་མོངས་བཏང་སྙོམས་གནས་པ་དང། །སྦྱིན་དང་ཚུལ་ཁྲིམས་བཟོད་བརྩོན་འགྲུས། །བསམ་གཏན་

[194B] །ཚོགས་རྣམས་ཐམས་ཅད་ཡོངས་རྫོགས་ཏེ། །མཚན་དང་དཔེ་བྱེད་གསལ་བ་དང། །བསམ་གྱིས་མི་ཁྱབ་ས་བཅུ་དག་རྒྱུན་མི་ཆད་པར་བགྲོད་པར་ཤོག་བདག་
ཀྱང་ཡོན་ཏན་དེ་དག་དང། །གཞན་ཀུན་གྱིས་ཀྱང་བརྒྱན་ལྡན་ཏེ། །ཉེས་པ་ཀུན་ལས་གྲོལ་བ་དང། །སེམས་ཅན་ཀུན་མཆོག་བྱམས་པ་དང། །སེམས་ཅན་ཀུན་གྱི་བསམ་པ་དང། །དགེ་བ་
ཐམས་ཅད་རྫོགས་བགྱིད་ཅིང། །རྟག་ཏུ་ལུས་ཅན་ཐམས་ཅད་ཀྱི། །སྡུག་བསྔལ་སེལ་བར་བགྱིད་པར་ཤོག་འཇིག་རྟེན་ཀུན་ན་སྐྱེ་བོ་གང། །སུ་དག་འཇིགས་པས་སྐྱོ་བ་དེ། །བདག་གི་མིང་ཙམ་ཐོས་
པས་ཀྱང། །ཤིན་ཏུ་འཇིགས་པ་མེད་པར་ཤོག་བདག་ནི་མཐོང་དང་དྲན་པ་དང། །མིང་ཙམ་ཐོས་པས་སྐྱེ་བོ་རྣམས། །རབ་དང་འཁྲུག་མེད་རྣལ་མ་དང། །རྫོགས་པའི་བྱང་ཆུབ་ངེས་པ་དང། །
ཚེ་རབས་ཀུན་ཏུ་རྗེས་འབྲང་བའི། །མངོན་ཤེས་ལྔ་པོ་ཐོབ་པར་ཤོག་སེམས་ཅན་ཀུན་ལ་རྣམ་ཀུན་ཏུ། །རྟག་ཏུ་ཕན་བདེ་བགྱིད་པར་ཤོག་འཇིག་རྟེན་ཀུན་ན་སྐྱེ་བོ་གང། །སྡིག་པ་བྱེད་པར་འདོད་
གྱུར་པ། །དེ་དག་ཐམས་ཅད་གནོད་མེད་པར། །རྟག་ཏུ་ཅིག་ཅར་བཟློག་གྱུར་ཅིག་ས་དང་ཆུ་དང་མེ་དང་རླུང། །སྨན་དང་དགོན་པའི་ཤིང་བཞིན་དུ། །རྟག་ཏུ་སེམས་ཅན་ཐམས་ཅད་ཀྱིས། །རང་དགར་དགག་མེད་

[195A]༄༅། །སྤྱོད་པར་ཤོག་སེམས་ཅན་རྣམས་ལ་སྲོག་བཞིན་ཕངས། །བདག་ལ་དེ་དག་ཆེས་ཕངས་ཤོག་བདག་ལ་དེ་དག་སྡིག་སྨིན་ཅིང། །བདག་དགེ་མ་ལུས་དེར་སྨིན་ཤོག་ཇི་སྲིད་སེམས་ཅན་འགའ་
ཞིག་ཀྱང། །གོང་དུ་མ་གྲོལ་དེ་སྲིད་དུ། །དེ་ཕྱིར་བླ་ན་མེད་པ་ཡི། །བྱང་ཆུབ་ཐོབ་ཀྱང་གནས་གྱུར་ཅིག་ཅེས་དེ་དག་གི་དོན་དྲན་བཞིན་བསམ་ཡེངས་པར་བྱ་སྟེ། སྨོན་པའི་གནས་རྣམས་ལ་འདུན་པ་དྲག་པོ་ཉིན་རེ་
བཞིན་ལན་གསུམ་གསུམ་བྱའོ། །དེ་ལྟ་བུའི་སྡིག་པ་སྦྱོང་ཐབས་ནི་ཇི་སྲིད་སྡིག་པ་དག་པའི་རྟགས་བྱུང་བྱུང་དུ་བྱ་སྟེ། རྟགས་ནི་རྨི་ལམ་ན་ཟས་ངན་བསྐྱུགས་པ་དང། ཞོ་དང་འོ་མ་ལ་སོགས་འཐུང་བ་དང་
སྐྱུགས་པ་དང། ཉི་མ་དང། ཟླ་བ་མཐོང་བ་དང། ནམྑའ་ལ་འགྲོ་བ་དང། མེ་འབར་བ་དང། མ་ཧེ་དང་མི་ནག་པོ་ཐུབ་པ་དང། དགེ་སློང་དང་དགེ་སློང་མའི་དགེ་འདུན་མཐོང་བ་དང། འོ་མ་འབྱུང་བའི་ཤིང་དང། གླང་པོ་
ཆེ་དང། ཁྱུ་མཆོག་དང། རི་དང་སེང་གེའི་ཁྲི་དང། ཁང་བཟང་གི་སྟེང་དུ་འཛེགས་པ་དང། ཆོས་ཉན་པ་རྨིས་ན་སྡིག་པ་བྱང་བར་ཤེས་པར་བྱའོ། །ཞེས་སྐུལ་བྱེད་ཀྱི་གཟུངས་ལས་བཤད་དོ། །དེ་དག་ཐུན་བཞིར་བཅད་ནས་
ཉི་མ་རེ་རེ་བཞིན་རྒྱུན་ལྡན་དུ་ཡུན་རིང་པོའི་བར་དུ་བྱའོ། །དེ་ལྟར་བྱེད་པའི་ལོང་སྐབས་མ་བྱུང་བའི་ཚེ་ཡང་ཉིན་རེ་ལ་སྟོབས་བཞི་ཚང་ཙམ་རེ་མ་ཆག་ན་སྡིག་པ་མང་པོ་འདག་པར་གསུངས་སོ། །སྡིག་པའི་གཉེན་པོ་

[195B] །སྟོབས་བཞི་ཡིན་ཏེ་དེ་ཡི་ཆོ་ག་རྣམས། །རྒྱལ་སྲས་ཞི་བ་ལྷ་ཡི་རྗེས་འབྲངས་ནས། །གོ་བདེར་ལག་ཏུ་བླང་བའི་རིམ་པར་བསྒྲིགས། །ཚུལ་འདི་མངོན་མཐོའི་དཔལ་གྱིས་ཉེར་མཛེས་ཤིང། །རྒྱལ་བའི་
བསྟན་འཛིན་རྣམས་ལ་ཤིན་ཏུ་གུས། །དཔལ་འབྱོར་བཟང་པོས་གསོལ་བ་བཏབ་པའི་ངོར། །བློ་བཟང་གྲགས་པས་བྱམས་པ་གླིང་དུ་བྲིས། །དེ་ཡི་དགེ་བས་མཐའ་ཡས་འགྲོ་བ་ཡི། །ལས་སྒྲིབ་མ་ལུས་དག་པས་ཕྱི་
ནང་གི། ཉེར་འཚེ་ཀུན་དང་བྲལ་ནས་རྒྱལ་བ་ཡི། །གོ་འཕང་མཆོག་ཏུ་བདེ་བླག་བགྲོད་པར་ཤོག་འདིས་ཀྱང་རྒྱལ་བའི་བསྟན་པ་རིན་པོ་ཆེ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག། །།
ན་མོ༑ བྱང་ཆུབ་སེམས་དཔའི་ལྟུང་བ་བཤགས་པ། བདག་མིང་འདི་ཞེས་བགྱི་བ། བླ་མ་ལ་སྐྱབས་སུ་མཆིའོ། །སངས་རྒྱས་ལ་སྐྱབས་སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་མཆིའོ།།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ལ་ཕྱག་འཚལ་ལོ། །དེ་བཞིན་གཤེགས་པ་རྡོ་རྗེ་སྙིང་པོས་རབ་ཏུ་འཇོམས་པ་ལ་ཕྱག་འཚལ་ལོ། །དེ་བཞིན་གཤྱེ་
པ་རིན་ཆེན་འོད་འཕྲོ་ལ་ཕྱག་འཚལ་ལོ། །དེ་བཞིན་གཤེགས་པ་ཀླུ་དབང་གི་རྒྱལ་པོ་ལ་ཕྱག་འཚལ་ལོ། །དེ་བཞིན་གཤེགས་པ་དཔའ་བོའི་སྡེ་ལ་ཕྱག་འཚལ་ལོ། །དེ་བཞིན་གཤེགས་པ་དཔལ་དགྱེས་

[196A]༄༅། །ལ་ཕྱག་འཚལ་ལོ། །དེ་བཞིན་གཤེགས་པ་རིན་ཆེན་མེ་ལ་ཕྱག་འཚལ་ལོ། །དེ་བཞིན་གཤེགས་པ་རིན་ཆེན་ཟླ་འོད་ལ་ཕྱག་འཚལ་ལོ། །དེ་བཞིན་གཤེགས་པ་མཐོང་བ་དོན་ཡོད་ལ་
ཕྱག་འཚལ་ལོ། །དེ་བཞིན་གཤེགས་པ་རིན་ཆེན་ཟླ་བ་ལ་ཕྱག་འཚལ་ལོ། །དེ་བཞིན་གཤེགས་པ་དྲི་མ་མེད་པ་ལ་ཕྱག་འཚལ་ལོ། །དེ་བཞིན་གཤེགས་པ་དཔལ་སྦྱིན་ལ་ཕྱག་འཚལ་ལོ། །དེ་བཞིན་གཤྱེ་
པ་ཚངས་པ་ལ་ཕྱག་འཚལ་ལོ། །དེ་བཞིན་གཤེགས་པ་ཚངས་པས་བྱིན་ལ་ཕྱག་འཚལ་ལོ། །དེ་བཞིན་གཤེགས་པ་ཆུ་ལྷ་ལ་ཕྱག་འཚལ་ལོ། །དེ་བཞིན་གཤེགས་པ་ཆུ་ལྷའི་ལྷ་ལ་ཕྱག་འཚལ་
ལོ། །དེ་བཞིན་གཤེགས་པ་དཔལ་བཟང་ལ་ཕྱག་འཚལ་ལོ། །དེ་བཞིན་གཤེགས་པ་ཙན་དན་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་གཟི་བརྗིད་མཐའ་ཡས་ལ་ཕྱག་འཚལ་ལོ། །དེ་
བཞིན་གཤེགས་པ་འོད་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་མྱ་ངན་མེད་པའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་སྲེད་མེད་ཀྱི་བུ་ལ་ཕྱག་འཚལ་ལོ། །དེ་བཞིན་
གཤེགས་པ་མེ་ཏོག་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་ཚངས་པའི་འོད་ཟེར་རྣམ་པར་རོལ་བས་མངོན་པར་མཁྱེན་པ་ལ་ཕྱག་འཚལ་ལོ། །དེ་བཞིན་གཤེགས་པ་པདྨའི་འོད་ཟེར་རྣམ་པར་རོལ་

[196B] །དེ་བཞིན་གཤེགས་པ་ནོར་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་དྲན་པའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་མཚན་དཔལ་ཤིན་ཏུ་
ཡོངས་གྲགས་ལ་ཕྱག་འཚལ་ལོ། །དེ་བཞིན་གཤེགས་པ་དབང་པོའི་ཏོག་གི་རྒྱལ་མཚན་གྱི་རྒྱལ་པོ་ལ་ཕྱག་འཚལ་ལོ། །དེ་བཞིན་གཤེགས་པ་ཤིན་ཏུ་རྣམ་པར་གནོན་པའི་དཔལ་ལ་ཕྱག་འཚལ་ལོ། །དེ་
བཞིན་གཤེགས་པ་གཡུལ་ལས་ཤིན་ཏུ་རྣམ་པར་རྒྱལ་བ་ལ་ཕྱག་འཚལ་ལོ། །དེ་བཞིན་གཤེགས་པ་རྣམ་པར་གནོན་པས་གཤེགས་པ་ལ་ཕྱག་འཚལ་ལོ། །དེ་བཞིན་གཤེགས་པ་ཀུན་ནས་སྣང་བ་བཀོད་
པའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་རིན་ཆེན་པདྨ་རྣམ་པར་གནོན་པ་ལ་ཕྱག་འཚལ་ལོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་པོ་ཆེ་དང་པདྨ་ལ་
རབ་ཏུ་བཞུགས་པ་རི་དབང་གི་རྒྱལ་པོ་ལ་ཕྱག་འཚལ་ལོ། །དེ་དག་ལ་སོགས་པ་ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཅོམ་
ལྡན་འདས་གང་ཇི་སྙེད་ཅིག་བཞུགས་ཏེ་འཚོ་ཞིང་གཞེས་པའི་སངས་རྒྱས་བཅོམ་ལྡན་འདས་དེ་དག་ཐམས་ཅད་བདག་ལ་དགོངས་སུ་གསོལ་བདག་གིས་སྐྱེ་བ་འདི་དང། སྐྱེ་བ་ཐོག་མའི་ཐ་མ་མ་མཆིས་པ་ནས་

[197A]༄༅། །འཁོར་བ་ན་འཁོར་བའི་སྐྱེ་གནས་ཐམས་ཅད་དུ་སྡིག་པའི་ལས་བགྱིས་པ་དང་བགྱིད་དུ་བསྩལ་བ་དང་བགྱིད་པ་ལ་རྗེས་སུ་ཡི་རང་བའམ། མཆོད་རྟེན་གྱི་དཀོར་རམ། དགེ་འདུན་གྱི་དཀོར་རམ། ཕྱོགས་བཞིའི་
དགེ་འདུན་གྱི་དཀོར་ཕྲོགས་པ་དང། འཕྲོག་ཏུ་བཅུག་པ་དང་འཕྲོག་པ་ལ་རྗེས་སུ་ཡི་རང་བའམ། མཚམས་མ་མཆིས་པ་ལྔའི་ལས་བགྱིས་པ་དང། བགྱིད་དུ་བསྩལ་བ་དང་བགྱིད་པ་ལ་རྗེས་སུ་ཡི་རང་བའམ། མི་དགེ་
བ་བཅུའི་ལས་ཀྱི་ལམ་ཡང་དག་པར་བླང་བ་ལ་ཞུགས་པ་དང། འཇུག་ཏུ་བསྩལ་བ་དང། འཇུག་པ་ལ་རྗེས་སུ་ཡི་རང་བའམ། ལས་ཀྱི་སྒྲིབ་པ་གང་གིས་བསྒྲིབས་ནས་བདག་སེམས་ཅན་དམྱལ་བར་མཆི་བའམ། དུད་
འགྲོའི་སྐྱེ་གནས་སུ་མཆི་བའམ། ཡི་དྭགས་ཀྱི་ཡུལ་དུ་མཆི་བའམ། ཡུལ་མཐའ་འཁོབ་ཏུ་སྐྱེ་བའམ། ཀླ་ཀློར་སྐྱེ་བའམ། ལྷ་ཚེ་རིང་པོ་རྣམས་སུ་སྐྱེ་བའམ། དབང་པོ་མ་ཚང་བར་འགྱུར་བའམ། ལྟ་བ་ལོག་པ་འཛིན་
པར་འགྱུར་བའམ། སངས་རྒྱས་འབྱུང་བ་ལ་མཉེས་པར་མི་བགྱིད་པར་འགྱུར་བའི་ལས་ཀྱི་སྒྲིབ་པ་གང་ལགས་པ་དེ་དག་ཐམས་ཅད་སངས་རྒྱས་བཅོམ་ལྡན་འདས་ཡེ་ཤེས་སུ་གྱུར་པ། སྤྱན་དུ་གྱུར་པ། དཔང་
དུ་གྱུར་པ། ཚད་མར་གྱུར་པ། མཁྱེན་པས་གཟིགས་པ་དེ་དག་གི་སྤྱན་སྔར་མཐོལ་ལོ། །འཆགས་སོ། །མི་འཆབ་པོ་མི་སྦེད་དོ། །སླན་ཆད་ཀྱང་གཅོད་ཅིང་སྡོམ་པར་བགྱིད་ལགས་སོ། །སངས་རྒྱས་བཅོམ་

[197B] བདག་གིས་སྐྱེ་བ་འདི་དང། སྐྱེ་བ་ཐོག་མའི་ཐ་མ་མ་མཆིས་པ་ནས་འཁོར་བ་ན་འཁོར་བའི་སྐྱེ་གནས་གཞན་དག་ཏུ་སྦྱིན་པ་ཐ་ན་དུད་འགྲོའི་
སྐྱེ་གནས་སུ་སྐྱེས་པ་ལ་ཟས་ཁམས་གཅིག་ཙམ་སྩལ་བའི་དགེ་བའི་རྩ་བ་གང་ལགས་པ་དང། བདག་གིས་ཚུལ་ཁྲིམས་བསྲུངས་པའི་དགེ་བའི་རྩ་བ་གང་ལགས་པ་དང། བདག་གིས་ཚངས་པར་
སྤྱད་པའི་དགེ་བའི་རྩ་བ་གང་ལགས་པ་དང། བདག་གིས་སེམས་ཅན་ཡོངས་སུ་སྨིན་པར་བགྱིས་པའི་དགེ་བའི་རྩ་བ་གང་ལགས་པ་དང། བདག་གིས་བྱང་ཆུབ་ཏུ་སེམས་བསྐྱེད་པའི་དགེ་བའི་རྩ་བ་གང་
ལགས་པ་དང། བདག་གི་བླ་ན་མེད་པའི་ཡེ་ཤེས་ཀྱི་དགེ་བའི་རྩ་བ་གང་ལགས་པ་དེ་དག་ཐམས་ཅད་གཅིག་ཏུ་བསྡུས་ཤིང་བཟླུམས་ཏེ་བསྡོམས་ནས་བླ་ན་མ་མཆིས་པ་དང། གོང་ན་མ་མཆིས་པ་དང། གོང་མའི་
ཡང་གོང་མ། བླ་མའི་ཡང་བླ་མར་ཡོངས་སུ་བསྔོ་བས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བར་བགྱིའོ། །ཇི་ལྟར་འདས་པའི་སངས་རྒྱས་བཅོམ་ལྡན་འདས་རྣམས་ཀྱིས་ཡོངས་
སུ་བསྔོས་པ་དང། ཇི་ལྟར་མ་བྱོན་པའི་སངས་རྒྱས་བཅོམ་ལྡན་འདས་རྣམས་ཀྱིས་ཡོངས་སུ་བསྔོ་བར་འགྱུར་པ་དང། ཇི་ལྟར་ད་ལྟར་བཞུགས་པའི་སངས་རྒྱས་བཅོམ་ལྡན་འདས་རྣམས་ཀྱིས་ཡོངས་སུ་བསྔོ་

[198A]༄༅། །བར་མཛད་པ་དེ་བཞིན་དུ་བདག་གིས་ཀྱང་ཡོངས་སུ་བསྔོ་བར་བགྱིའོ། །སྡིག་པ་ཐམས་ཅད་ནི་སོ་སོར་བཤགས་སོ། །བསོད་ནམས་ཐམས་ཅད་ལ་ནི་རྗེས་སུ་ཡི་རང་ངོ། །སངས་རྒྱས་
ཐམས་ཅད་ལ་ནི་བསྐུལ་ཞིང་གསོལ་བ་འདེབས་སོ། །བདག་གིས་བླ་ན་མེད་པའི་ཡེ་ཤེས་ཀྱི་མཆོག་དམ་པ་ཐོབ་པར་གྱུར་ཅིག་མི་མཆོག་རྒྱལ་བ་གང་དགད་ལྟར་བཞུགས་པ་དང། །གང་དག་འདས་པ་དག་དང་དེ་
བཞིན་གང་མ་བྱོན། །ཡོན་ཏན་བསྔགས་པ་མཐའ་ཡས་རྒྱ་མཚོ་འདྲ་ཀུན་ལ། །ཐལ་མོ་སྦྱར་བར་བགྱིས་ཏེ་སྐྱབས་སུ་ཉེ་བར་མཆིའོ། །འཕགས་པ་ཕུང་པོ་གསུམ་པ་ཞེས་བྱ་བ་ཐེག་པ་ཆེན་པོའི་མདོ་རྫོགས་སོ།། །།
་རྒྱ་གར་སྐད་དུ། ཨཱརྱ་བྷ་དྲ་ཙཱ་རྱ་པྲཎི་དྷཱ་ན་རཱ་ཛཱ། བོད་སྐད་དུ། འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོ། །འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །ཇི་སྙེད་སུ་དག་ཕྱོགས་
བཅུའི་འཇིག་རྟེན་ན། །དུས་གསུམ་གཤེགས་པ་མི་ཡི་སེང་གེ་ཀུན། །བདག་གིས་མ་ལུས་དེ་དག་ཐམས་ཅད་ལ། །ལུས་དང་ངག་ཡིད་དང་བས་ཕྱག་བགྱིའོ། །བཟང་པོ་སྤྱོད་པའི་སྨོན་ལམ་སྟོབས་དག་གིས། །རྒྱལ་
བ་ཐམས་ཅད་ཡིད་ཀྱི་མངོན་སུམ་དུ། །ཞིང་གི་རྡུལ་སྙེད་ལུས་རབ་བཏུད་པ་ཡིས། །རྒྱལ་བ་ཀུན་ལ་རབ་ཏུ་ཕྱག་འཚལ་ལོ། །རྡུལ་གཅིག་སྟེང་ན་རྡུལ་སྙེད་སངས་རྒྱས་རྣམས། །སངས་རྒྱས་སྲས་ཀྱི་དབུས་ན་

[198B]དེ་ལྟར་ཆོས་ཀྱི་དབྱིངས་རྣམས་མ་ལུས་པ། །ཐམས་ཅད་རྒྱལ་པ་དག་གིས་གང་བར་མོས། །དེ་དག་བསྔགས་པ་མི་ཟད་རྒྱ་མཚོ་རྣམས། །དབྱངས་ཀྱི་ཡན་ལག་རྒྱ་མཚོའི་སྒྲ་ཀུན་གྱིས། །རྒྱལ་བ་
ཀུན་གྱི་ཡོན་ཏན་རབ་བརྗོད་ཅིང། །བདེ་བར་གཤེགས་པ་ཐམས་ཅད་བདག་གིས་བསྟོད། །མེ་ཏོག་དམ་པ་འཕྲེང་བ་དམ་པ་དང། །སིལ་སྙན་རྣམས་དང་བྱུང་པ་གདུགས་མཆོག་དང། །མར་མེ་མཆོག་དང་བདུག་སྤོས་དམ་པ་ཡིས། །རྒྱལ་བ་དེ་དག་ལ་ནི་མཆོད་པར་བགྱི། །ན་བཟའ་དམ་པ་རྣམས་དང་དྲི་མཆོག་དང། །ཕྱེ་མ་ཕུར་མ་རི་རབ་མཉམ་པ་དང། །བཀོད་པ་ཁྱད་པར་འཕགས་པའི་མཆོག་ཀུན་གྱིས། །
རྒྱལ་བ་དེ་དག་ལ་ནི་མཆོད་པར་བགྱི། །མཆོད་པ་གང་རྣམས་བླ་མེད་རྒྱ་ཆེ་བ། །དེ་དག་རྒྱལ་བ་ཐམས་ཅད་ལ་ཡང་མོས། །བཟང་པོ་སྤྱོད་ལ་དད་པའི་སྟོབས་དག་གིས། །རྒྱལ་བ་ཀུན་ལ་ཕྱག་འཚལ་མཆོད་
པར་བགྱི། །འདོད་ཆགས་ཞེ་སྡང་གཏི་མུག་དབང་གིས་ནི། །ལུས་དང་ངག་དང་དེ་བཞིན་ཡིད་ཀྱིས་ཀྱང། །སྡིག་པ་བདག་གིས་བགྱིས་པ་ཅི་མཆིས་པ། །དེ་དག་ཐམས་ཅད་བདག་གིས་སོ་སོར་བཤགས། །
ཕྱོགས་བཅུའི་རྒྱལ་བ་ཀུན་དང་སངས་རྒྱས་སྲས། །རང་རྒྱལ་རྣམས་དང་སློབ་དང་མི་སློབ་དང། །འགྲོ་བ་ཀུན་གྱི་བསོད་ནམས་གང་ལ་ཡང། །དེ་དག་ཀུན་ཀྱི་རྗེས་སུ་བདག་ཡི་རང། །གང་རྣམས་ཕྱོགས་བཅུའི་

[199A]༄༅། །འཇིག་རྟེན་སྒྲོན་མ་དག་བྱང་ཆུབ་རིམ་པར་སངས་རྒྱས་མ་ཆགས་བརྙེས། །མགོན་པོ་དེ་དག་བདག་གིས་ཐམས་ཅད་ལ། །འཁོར་ལོ་བླ་ན་མེད་པ་བསྐོར་བར་བསྐུལ། །མྱ་ངན་འདའ་
སྟོན་གང་བཞེད་དེ་དག་ལ། །འགྲོ་བ་ཀུན་ལ་ཕན་ཞིང་བདེ་བའི་ཕྱིར། །བསྐལ་པ་ཞིང་གི་རྡུལ་སྙེད་བཞུགས་པར་ཡང། །བདག་གི་ཐལ་མོ་རབ་སྦྱར་གསོལ་བར་བགྱི། །ཕྱག་འཚལ་བ་དང་མཆོད་ཅིང་
བཤགས་པ་དང། །རྗེས་སུ་ཡི་རང་བསྐུལ་ཞིང་གསོལ་བ་ཡི། །དགེ་བ་ཅུང་ཟད་བདག་གིས་ཅི་བསགས་པ། །ཐམས་ཅད་བདག་གིས་བྱང་ཆུབ་ཕྱིར་བསྔོའོ། །འདས་པའི་སངས་རྒྱས་རྣམས་དང་ཕྱོཌ་
བཅུ་ཡི། །འཇིག་རྟེན་དག་ན་གང་བཞུགས་མཆོད་གྱུར་ཅིག་གང་ཡང་མ་བྱོན་དེ་དག་རབ་མྱུར་བར། །བསམ་རྫོགས་བྱང་ཆུབ་རིམ་པར་སངས་རྒྱས་སྦྱོན། །ཕྱོགས་བཅུ་ག་ལའི་ཞིང་རྣམས་ཇི་སྙེད་པ། །དེ་
དག་རྒྱ་ཆེར་ཡོངས་སུ་དག་གྱུར་ཅིག་བྱང་ཆུབ་ཤིང་དབང་དྲུང་གཤེགས་རྒྱལ་བ་དང། །སངས་རྒྱས་སྲས་ཀྱིས་རབ་ཏུ་གང་བར་ཤོག་ཕྱོགས་བཅུའི་སེམས་ཅན་གང་རྣམས་ཇི་སྙེད་པ། །དེ་དག་རྟག་ཏུ་
ནད་མེད་བདེ་གྱུར་ཅིག་འགྲོ་བ་ཀུན་གྱི་ཆོས་ཀྱི་དོན་རྣམས་ནི། །མཐུན་པར་གྱུར་ཅིང་རེ་བའང་འགྲུབ་པར་ཤོག་བྱང་ཆུབ་སྤྱོད་པ་དག་ནི་བདག་སྤྱོད་ཅིང། །འགྲོ་བ་ཀུན་ཏུ་སྐྱེ་བ་དྲན་གྱུར་ཅིག་ཚེ་རབས་ཀུན་

[199B] །རྟག་ཏུ་བདག་ནི་རབ་ཏུ་འབྱུང་བར་ཤོག་རྒྱལ་བ་ཀུན་གྱི་རྗེས་སུ་སློབ་གྱུར་ཏེ། །བཟང་པོ་སྤྱོད་པ་ཡོངས་སུ་རྫོགས་བྱེད་ཅིང། །ཚུལ་ཁྲིམས་སྤྱོད་པ་དྲི་མེད་ཡོངས་དག་པ། །རྟག་ཏུ་མ་ཉམས་
སྐྱོན་མེད་སྤྱོད་པར་ཤོག་ལྷ་ཡི་སྐད་དང་ཀླུ་དང་གནོད་སྦྱིན་སྐད། །གྲུལ་བུམ་དག་དང་མི་ཡི་སྐད་རྣམས་དང། །འགྲོ་བ་ཀུན་གྱི་སྒྲ་རྣམས་ཇི་ཙམ་པར། །ཐམས་ཅད་སྐད་དུ་བདག་གིས་ཆོས་བསྟན་ཏོ། །དེས་ཤིང་ཕ་རོལ་
ཕྱིན་ལ་རབ་བརྩོན་ཏེ། །བྱང་ཆུབ་སེམས་ནི་ནམ་ཡང་བརྗེད་མ་གྱུར། །སྡིག་པ་གང་རྣམས་སྒྲིབ་པར་གྱུར་པ་དག་དེ་དག་མ་ལུས་ཡོངས་སུ་བྱང་བར་ཤོག་ལས་དང་ཉོན་མོངས་བདུད་ཀྱི་ལས་རྣམས་ལས། །གྲོལ་ཞིང་འཇིག་རྟེན་
འགྲོ་བ་རྣམས་སུ་ཡང། །ཇི་ལྟར་པདྨ་ཆུས་མི་ཆགས་པ་བཞིན། །ཉི་ཟླ་ནམ་ཁར་ཐོགས་པ་མེད་ལྟར་སྤྱད། །ཞིང་གི་ཁྱོན་དང་ཕྱོགས་རྣམས་ཇི་ཙམ་བར། །ངན་སོང་སྡུག་བསྔལ་རབ་ཏུ་ཞི་བར་བྱེད། །བདེ་བ་དག་ལ་འགྲོ་བ་ཀུན་
དགོད་ཅིང། །འགྲོ་བ་ཐམས་ཅད་ལ་ནི་ཕན་པར་སྤྱད། །བྱང་ཆུབ་སྤྱོད་པ་ཡོངས་སུ་རྫོགས་བྱེད་ཅིང། །སེམས་ཅན་དག་གི་སྤྱོད་དང་མཐུན་པར་འཇུག། བཟང་པོ་སྤྱོད་པ་དག་ནི་རབ་སྟོན་ཅིང། །མ་འོངས་བསྐལ་པ་ཀུན་ཏུ་སྤྱོད་གྱུར་
ཅིག་བདག་གི་སྤྱོད་དང་མཚུངས་པར་གང་སྤྱོད་པ། །དེ་དག་དང་ནི་རྟག་ཏུ་འགྲོགས་པར་ཤོག་ལུས་དང་ངག་རྣམས་དང་ནི་སེམས་ཀྱིས་ཀྱང། །སྤྱོད་པ་དག་དང་སྨོན་ལམ་གཅིག་ཏུ་སྤྱད། །བདག་ལ་ཕན་པར་འདོད་པའི་གྲོཌ་

[200A]༄༅། །པ་གང། །བཟང་པོ་སྤྱོད་པ་རབ་ཏུ་སྟོན་བགྱིད་པ། །དེ་དག་དང་ཡང་རྟག་ཏུ་ཕྲད་པར་ཤོག་དེ་དག་བདག་གིས་ནམ་ཡང་ཡིད་མི་དབྱུང། །སངས་རྒྱས་སྲས་ཀྱིས་བསྐོར་བའི་མགོན་པོ་རྣམས་
མངོན་སུམ་རྟག་ཏུ་བདག་གིས་རྒྱལ་བ་བལྟ། །མ་འོངས་བསྐལ་པ་ཀུན་ཏུ་མི་སྐྱོ་བར། །དེ་དག་ལ་ཡང་མཆོད་པ་རྒྱ་ཆེར་བགྱི། །རྒྱལ་བ་རྣམས་ཀྱི་དམ་པའི་ཆོས་འཛིན་ཅིང། །བྱང་ཆུབ་སྤྱད་པ་ཀུན་ཏུ་སྣང་
བར་བྱེད། །བཟང་པོ་སྤྱོད་པ་རྣམ་པར་སྦྱང་བ་ཡང། །མ་འོངས་བསྐལ་པ་ཀུན་ཏུ་སྤྱད་པར་བགྱི། །སྲིད་པ་ཐམས་ཅད་དུ་ཡང་འཁོར་བ་ན། །བསོད་ནམས་ཡེ་ཤེས་དག་ནི་མི་ཟད་རྙད། །ཐབས་དང་ཤེས་རབ་ཏིང་
འཛིན་རྣམ་ཐར་དང། །ཡོན་ཏན་ཀུན་གྱི་མི་ཟད་མཛོད་གྱུར་ཅིག་རྡུལ་གཅིག་སྟེང་ན་རྡུལ་སྙེད་ཞིང་རྣམས་ཏེ། །ཞིང་དེར་བསམ་གྱིས་མི་ཁྱབ་སངས་རྒྱས་རྣམས། །སངས་རྒྱས་སྲས་ཀྱི་དབུས་ན་བཞུགས་པ་ལ།།
བྱང་ཆུབ་སྤྱད་པ་སྤྱོད་ཅིང་བལྟ་བར་བགྱི། །དེ་ལྟར་མ་ལུས་ཐམས་ཅད་ཕྱོགས་སུ་ཡང། །སྐྲ་ཙམ་ཁྱོན་ལ་དུས་གསུམ་ཆང་སྙེད་ཀྱི། །སངས་རྒྱས་རྒྱ་མཚོ་ཞིང་རྣམས་རྒྱ་མཚོ་དང། །བསྐལ་པ་རྒྱ་མཚོར་སྤྱོད་
ཅིང་རབ་ཏུ་འཇུག་གསུང་གཅིག་ཡན་ལག་རྒྱ་མཚོའི་སྒྲ་སྐད་ཀྱིས། །རྒྱལ་བ་ཀུན་དབྱངས་ཡན་ལག་རྣམ་དག་པ། །འགྲོ་བ་ཀུན་གྱི་བསམ་པ་ཇི་བཞིན་དབྱངས། །སངས་རྒྱས་གསུང་ལ་རྟག་ཏུ་འཇུག་

[200B] །དུས་གསུམ་གཤེགས་པའི་རྒྱལ་བ་ཐམས་ཅད་དག་འཁོར་ལོའི་ཚུལ་རྣམས་རབ་ཏུ་བསྐོར་བ་ཡི། །དེ་དག་གི་ཡང་གསུང་དབྱངས་མི་ཟད་ལ། །བློ་ཡི་སྟོབས་ཀྱིས་བདག་ཀྱང་རབ་ཏུ་འཇུག་མ་འོངས་
བསྐལ་པ་ཐམས་ཅད་འཇུག་པར་ཡང། །སྐད་ཅིག་གཅིག་གིས་བདག་ཀྱང་འཇུག་པར་བགྱི། །གང་ཡང་བསྐལ་པ་དུས་གསུམ་ཚད་དེ་དག་སྐད་ཅིག་ཆ་ཤས་ཀྱིས་ནི་ཞུགས་པར་སྤྱོད། །དུས་གསུམ་གཤགས་
པ་མ་ཡི་སེང་གེ་གང། དེ་དག་སྐད་ཅིག་གཅིག་ལ་བདག་གིས་བལྟ། །རྟག་ཏུ་དེ་དག་གི་ནི་སྤྱོད་ཡུལ་ལ། །སྒྱུ་མར་གྱུར་པའི་རྣམ་ཐར་སྟོབས་ཀྱིས་འཇུག་གང་ཡང་དུས་གསུམ་དག་གི་ཞིང་བཀོད་པ། །དེ་དག་རྡུལ་
གཅིག་སྟེང་དུ་མངོན་པར་བསྒྲུབ། །དེ་ལྟར་མ་ལུས་ཕྱོགས་རྣམས་ཐམས་ཅད་དུ། །རྒྱལ་བ་དག་གི་ཞིང་རྣམས་བཀོད་ལ་འཇུག་གང་ཡང་མ་བྱོན་འཇིག་རྟེན་སྒྲོན་མ་རྣམས། །དེ་དག་རིམ་པར་འཚང་རྒྱ་འཁོར་ལོ་
བསྐོར། །མྱ་ངན་འདས་པ་རབ་ཏུ་ཞི་མཐའ་སྟོན། །མགོན་པོ་ཀུན་གྱི་དྲུང་དུ་བདག་མཆིའོ། །ཀུན་ཏུ་མྱུར་བའི་རྫུ་འཕྲུལ་སྟོབས་རྣམས་དང། །ཀུན་ནས་སྒོ་ཡི་ཐག་པའི་སྟོབས་རྣམས་དང། །ཀུན་ཏུ་ཡོན་ཏན་སྤྱོད་
པའི་སྟོབས་རྣམས་དང། །ཀུན་ཏུ་ཁྱབ་པ་བྱམས་པ་དག་གི་སྟོབས། །ཀུན་ནས་དགེ་བའི་བསོད་ནམས་སྟོབས་རྣམས་དང། །ཆགས་པ་མེད་པར་གྱུར་པའི་ཡེ་ཤེས་སྟོབས། །ཤེས་རབ་ཐབས་དང་ཏིང་འཛིན་སྟོབས་

[201A]༄༅། །དག་གིས། །བྱང་ཆུབ་སྟོབས་རྣམས་ཡང་དག་སྒྲུབ་པར་བྱེད། །ལས་ཀྱི་སྟོབས་རྣམས་ཡོངས་སུ་དག་བྱེད་ཅིང། །ཉོན་མོངས་སྟོབས་རྣམས་ཀུན་ཏུ་འཇོམས་པར་བྱེད། །བདུད་ཀྱི་
སྟོབས་རྣམས་སྟོབས་མེད་རབ་བྱེད་ཅིང། །བཟང་པོ་སྤྱོད་པའི་སྟོབས་ནི་རྫོགས་པར་བགྱི། །ཞིང་རྣམས་རྒྱ་མཚོ་རྣམ་པར་དག་བྱེད་ཅིང། །སེམས་ཅན་རྒྱ་མཚོ་དག་ནི་རྣམ་པར་སྒྲོལ། །ཆོས་རྣམ་རྒྱ་མཚོ་
རབ་ཏུ་མཐོང་བྱེད་ཅིང། །ཡེ་ཤེས་རྒྱ་མཚོ་རབ་ཏུ་རྟོགས་པར་བྱེད། །སྤྱོད་བ་རྒྱ་མཚོ་རྣམ་པར་དག་བགྱིད་ཅིང། །སྨོན་ལམ་རྒྱ་མཚོ་རབ་ཏུ་རྫོགས་པར་བྱེད། །སངས་རྒྱས་རྒྱ་མཚོ་རབ་ཏུ་མཆོད་བགྱིད་ཅིང། །
བསྐལ་པ་རྒྱ་མཚོར་མི་སྐྱོ་སྤྱད་པར་བགྱི། །གང་ཡང་དུས་གསུམ་གཤེགས་པ་རྒྱལ་བ་ཡི། །བྱང་ཆུབ་སྤྱོད་པའི་སྨོན་ལམ་བྱ་བྲག་རྣམས། །བཟང་པོ་སྤྱོད་པས་བྱང་ཆུབ་སངས་རྒྱས་ནས། །དེ་ཀུན་མ་ལུས་
བདག་གིས་རྫོགས་པར་བགྱི། །རྒྱལ་བ་ཀུན་གྱི་སྲས་ཀྱི་ཐུ་བོ་པ། །གང་གི་མིང་ནི་ཀུན་ཏུ་བཟང་ཞེས་བྱ། །མཁས་པ་དེ་དང་མཚུངས་པར་སྤྱད་པའི་ཕྱིར། །དགེ་བ་འདི་དག་ཐམས་ཅད་རབ་ཏུ་བསྔོ། །ལུས་དང་ངག་
དང་ཡིད་ཀྱང་རྣམ་དག་ཅིང། །སྤྱོད་པ་རྣམ་དག་ཞིང་རྣམས་ཡོངས་དག་པར། །བསྔོ་བ་བཟང་པོ་མཁས་པ་ཅི་འདྲ་བ། །དེ་འདྲར་བདག་ཀྱང་དེ་དང་མཚུངས་པར་ཤོག། །ཀུན་ནས་དགེ་བ་བཟང་པོ་སྤྱད་པའི་ཕྱིར། །འཇམ་

[201B] །མ་འོངས་བསྐལ་ཀུན་ཏུ་མི་སྐྱོ་བར། །དེ་ཡི་བྱ་བ་མ་ལུས་རྫོགས་པར་བགྱི། །སྤྱོད་པ་དག་ནི་ཚད་ཡོད་མ་གྱུར་ཅིག། །ཡོན་ཏན་རྣམས་ཀྱང་ཆད་གཟུང་མེད་པར་ཤོག་སྤྱོད་པ་ཚད་
མེད་པ་ལ་གནས་ནས་ཀྱང། །དེ་དག་འཁྲུལ་བ་ཐམས་ཅད་འཚལ་བར་བགྱི། །ནམ་མཁའི་མཐར་ཐུག་གྱུར་པ་ཇི་ཙམ་པ། །སེམས་ཅན་མ་ལུས་མཐའ་ཡང་དེ་བཞིན་ཏེ། །ཇི་ཙམ་ལས་དང་ཉོན་མོངས་མཐར་གྱུར་པ།།
བདག་གི་སྨོན་ལམ་མཐའ་ཡང་དེ་ཙམ་མོ། །གང་ཡང་ཕྱོགས་བཅུའི་ཞིང་རྣམས་མཐའ་ཡས་པ། །རིན་ཆེན་བརྒྱན་ཏེ་རྒྱལ་བ་རྣམས་ལ་ཕུལ། །ལྷ་དང་མི་ཡི་བདེ་བ་མཆོག་རྣམས་ཀྱང། །ཞིང་གི་རྡུལ་སྙེད་བསྐལ་པར་
ཕུལ་བ་བས། །གང་གིས་བསྔོ་བའི་རྒྱལ་པོ་འདི་ཐོས་ནས། །བྱང་ཆུབ་མཆོག་གི་རྗེས་སུ་རབ་མོས་ཤིང། །ལན་ཅིག་ཙམ་ཡང་དད་པ་བསྐྱེད་པ་ནི། །བསོད་ནམས་དམ་པའི་མཆོག་ཏུ་འདི་འགྱུར་རོ། །གང་གིས་བཟང་སྤྱོད་
སྨོན་ལམ་འདི་བཏབ་པས། །དེས་ནི་ངན་སོང་ཐམས་ཅད་སྤངས་པར་གྱུར། །དེས་ནི་གྲོགས་པོ་ངན་པ་སྤངས་པ་ཡིན། །སྣང་བ་མཐའ་ཡས་དེ་ཡང་དེས་མྱུར་མཐོང། །དེ་དག་རྙེད་པར་བ་རྙེད་བདེ་བར་འཚོ། །མི་ཚེ་འདིར་ཡང་
དེ་དག་ལེགས་པར་འོང། །ཀུན་ཏུ་བཟང་པོ་དེ་ཡང་ཅི་འདྲ་བར། །དེ་དག་རིང་པོར་མི་ཐོགས་དེ་བཞིན་འགྱུར། །མཚམས་མེད་ལྔ་པོ་དག་གི་སྡིག་པ་རྣམས། །གང་གིས་མི་ཤེས་དབང་གིས་བྱས་པ་དག། དེ་ཡིས་བཟང་པོ་

[202A]༄༅། །སྤྱོད་པ་འདི་བརྗོད་ན། །མྱུར་དུ་མ་ལུས་ཡོངས་སུ་བྱང་བར་འགྱུར། །ཡེ་ཤེས་དང་ནི་གཟུགས་དང་མཚན་རྣམས་དང། །རིགས་དང་ཁ་དོག་རྣམས་དང་ལྡན་པར་འགྱུར། །བདུད་དང་མུ་སྟེཌ་
མང་པོས་དེ་མི་ཐུབ། །འཇིག་རྟེན་གསུམ་པོ་ཀུན་ནའང་མཆོད་པར་འགྱུར། །བྱང་ཆུབ་ཤིང་དབང་དྲུང་དུ་དེ་མྱུར་འགྲོ། །སོང་ནས་སེམས་ཅན་ཕན་ཕྱིར་དེར་འདུག་སྟེ། །བྱང་ཆུབ་སངས་རྒྱས་འཁོར་ལོ་རབ་
ཏུ་བསྐོར། །བདུད་རྣམས་སྡེ་དང་བཅས་པ་ཐམས་ཅད་བཏུལ། །གང་ཡང་བཟང་པོ་སྤྱོད་པའི་སྨོན་ལམ་འདྀ། །འཆང་བ་དང་ནི་སྟོན་ཏམ་ཀློག་ན་ཡང། །དེ་ཡི་རྣམ་པར་སྨིན་པའང་སངས་རྒྱས་མཁྱེན། །བྱང་
ཆུབ་མཆོག་ལ་སོམ་ཉི་མ་བྱེད་ཅིག་འཇམ་དཔལ་དཔའ་བོས་ཇི་ལྟར་མཁྱེན་པ་དང། །ཀུན་ཏུ་བཟང་པོ་དེ་ཡང་དེ་བཞིན་ཏེ། །དེ་དག་ཀུན་གྱི་རྗེས་སུ་བདག་སློབ་ཕྱིར། །དགེ་བ་འདི་དག་ཐམས་ཅད་རབ་ཏུ་བསྔོ།།
དུས་གསུམ་གཤེགས་པའི་རྒྱལ་བ་ཐམས་ཅད་ཀྱིས། །བསྔོ་བ་གང་ལ་མཆོག་ཏུ་བསྔགས་པ་དེས། །བདག་གིས་དགེ་བའི་རྩ་བ་འདི་ཀུན་ཀྱང། །བཟང་པོ་སྤྱོད་ཕྱིར་རབ་ཏུ་བསྔོ་བར་བགྱི། །བདག་ནི་འཆི་བའི་
དུས་བྱེད་གྱུར་པ་ན། །སྒྲིབ་པ་ཐམས་ཅད་དག་ནི་ཕྱིར་བསལ་ཏེ། །མངོན་སུམ་སྣང་བ་མཐའ་ཡས་དེ་མཐོང་ནས། །བདེ་བ་ཅན་གྱི་ཞིང་དེར་རབ་ཏུ་འགྲོ། །དེར་སོང་ནས་ནི་སྨོན་ལམ་འདི་དག་ཀྱང། །ཐཾད་མ་ལུས་

[202B]དེ་དག་མ་ལུས་བདག་གིས་ཡོངས་སུ་གང། །འཇིག་རྟེན་ཇི་སྲིད་སེམས་ཅན་ཕན་པར་བགྱི། །རྒྱལ་བའི་དཀྱིལ་འཁོར་བཟང་ཞིང་དགའ་བ་དེར། །པདྨོ་དམ་པ་ཤིན་ཏུ་མཛེས་ལས་
སྐྱེས། །སྣང་བ་མཐའ་ཡས་རྒྱལ་བས་མངོན་སུམ་དུ། །ལུང་བསྟན་པ་ཡང་བདག་གིས་དེར་ཐོབ་ཤོག། །དེར་ནི་བདག་གིས་ལུང་བསྟན་རབ་ཐོབ་ནས། །སྤྲུལ་པ་མང་པོ་བྱེ་བ་ཕྲག་བརྒྱ་ཡིས། །བློ་ཡི་སྟོབས་ཀྱིས་ཕྱོཌ་
བཅུ་རྣམས་སུ་ཡང། །སེམས་ཅན་རྣམས་ལ་ཕན་པ་མང་པོ་བགྱིད། །བཟང་པོ་སྤྱོད་པའི་སྨོན་ལམ་བཏབ་པ་ཡི། །དགེ་བ་ཅུང་ཟད་བདག་གིས་ཅི་བསགས་པ། །དེས་ནི་འགྲོ་བའི་སྨོན་ལམ་དགེ་བ་རྣམས། །སྐད་
ཅིག་གཅིག་གིས་ཐམས་ཅད་འབྱོར་པར་ཤོག་བཟང་པོ་སྤྱོད་པའི་སྨོན་ལམ་བསྡོས་པ་ཡིས། །བསོད་ནམས་དམ་པ་མཐའ་ཡས་གང་ཐོབ་དེས། །འགྲོ་བ་སྡུག་བསྔལ་ཆུ་བོར་བྱིང་བ་རྣམས། །འོད་དཔག་མེད་
པའི་གནས་རབ་ཐོབ་པར་ཤོག་སྨོན་ལམ་རྒྱལ་བ་འདི་དག་མཆོག་གི་གཙོ། །མཐའ་ཡས་འགྲོ་བ་ཀུན་ལ་ཕན་བྱེད་ཅིང། །ཀུན་ཏུ་བཟང་པོས་བརྒྱན་པའི་གཞུང་གྲུབ་སྟེ། །ངན་སོང་རྒྱུད་རྣམས་མ་ལུས་སྟོབས་
པར་ཤོག། འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོ་རྫོགས་སོ།། །།རྒྱ་གར་སྐད་དུ། ཨཱ་རྱ་མཻ་ཏྲི་པྲ་ཎི་དྷ་ན་རཱ་ཛཱ། བོད་སྐད་དུ། འཕགས་པ་བྱམས་པའི་སྨོན་ལམ་གྱི་

[203A]༄༅། །རྒྱལ་པོ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །ཀུན་དགའ་བོ་ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པས་དམ་བཅས་པས་སྔོན་བྱང་ཆུབ་
སེམས་དཔའི་སྤྱད་པ་སྤྱོད་པའི་ཚེ་ཉིན་ལན་གསུམ་མཚན་ལན་གསུམ་དུ་བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ་ཐལ་མོ་སྦྱར་ནས་ཚིག་འདི་སྐད་ཅེས་སྨོན་ལམ་
བཏབ་བོ། །སངས་རྒྱས་ཀུན་ལ་ཕྱག་འཚལ་ལོ། །དྲང་སྲོང་ལྷ་མིག་ལྡན་པ་ཡི། །བྱང་ཆུབ་སེམས་དཔའ་རྣམས་དང་ཡང། ཉན་ཐོས་རྣམས་ལ་ཕྱག་འཚལ་ལོ། །ངན་འགྲོའི་ལམ་ནི་བཟློག་བ་བགྱིད་ཅིང།།
མཐོ་རིས་ལམ་ནི་རབ་སྟོན་ལ། །རྒ་ཤི་མེད་པར་འདྲེན་བགྱིད་པའི། །བྱང་ཆུབ་སེམས་ལ་ཕྱག་འཚལ་ལོ། །སེམས་ཀྱི་དབང་དུ་གྱུར་པས་ན། །བདག་གིས་སྡིག་པོ་ཅི་བགྱིས་པ། །སངས་རྒྱས་སྤྱན་སྔར་
མཆིས་ནས་སུ། །བདག་གི་དེ་དག་བཤགས་པར་བགྱི། །བདག་ལས་རྣམ་པ་གསུམ་གང་གིས། །བསོད་ནམས་ཚོགས་ནི་བསྐྱེད་པ་དེ། །བདག་གི་ཀུན་མཁྱེན་ས་བོན་ཏེ། །བདག་ལ་བྱང་ཆུབ་མི་ཟད་ཤོག་ཕྱོགས་
བཅུ་དག་གི་ཞིང་རྣམས་སུ། །སངས་རྒྱས་མཆོད་པ་གང་བྱུང་བ། །སངས་རྒྱས་མཁྱེན་པ་ཡི་རང་བ། །དེ་ལ་བདག་ནི་ཡི་རང་ངོ། །སྡིག་པ་ཐམས་ཅད་བཤགས་པར་བགྱི། །བསོད་ནམས་ཀུན་ལ་ཡི་རང་ངོ། །སངས་

[203B] །བདག་ནི་ཡེ་ཤེས་མཆོག་ཐོབ་ཤོག་ཕྱོགས་བཅུ་དག་གི་ཕྱོགས་རྣམས་སུ། །ས་བཅུ་དག་ལ་གནས་པ་ཡི། །བྱང་ཆུབ་སེམས་དཔའ་བྱང་ཆུབ་མཆོག། །འཚང་རྒྱ་བགྱིད་པར་སྐུལ་མ་
འདེབས། །བྱང་ཆུབ་དམ་པར་སངས་རྒྱས་ཤིང། །སྡོ་དང་བཅས་པའི་བདུད་བཏུལ་ནས། །སྲོག་ཆགས་ཀུན་ལ་སྨན་སླད་དུ། །ཆོས་ཀྱི་འཁོར་ལོ་བསྐོར་གྱུར་ཅིག་ཆོས་རྔ་ཆེན་པོའི་སྒྲ་ཡས་ནི། །སེམས་ཅན་སྡུག་
བསྔལ་ཐར་བགྱིད་ཤོག་བསྐལ་པ་བྱ་བ་བསམ་ཡས་སུ། །ཆོས་སྟོན་མཛད་ཅིང་བཞུགས་གྱུར་ཅིག་འདོད་པའི་འདམ་དུ་བྱིང་གྱུར་ཅིང། །སྲེད་པའི་སྲད་བུས་དམ་བཅིངས་པ། །འཆིང་བཀུན་གྱིས་བཅིངས་དག་ལ།།
རྐང་གཉིས་མཆོག་རྣམས་གཟིགས་སུ་གསོལ། །སེམས་ཀྱི་དྲི་མར་གྱུར་པ་ལ། །སངས་རྒྱས་རྣམས་ནི་སྨོད་མི་མཛད། །སེམས་ཅན་རྣམས་ལ་བྱམས་ཐུགས་ལྡན། །སྲིད་པའི་མཚོ་ལས་སྒྲོལ་བར་ཤོག་རྫོགས་པའི་
སངས་རྒྱས་གང་བཞུགས་དང། །གང་དག་འདས་དང་མ་བྱོན་པ། །དེ་དག་རྗེས་སུ་བདག་སློབ་ཅིང། །བྱང་ཆུབ་སྤྱད་པ་སྤྱོད་གྱུར་ཅིག། །ཕ་རོལ་ཕྱིན་དྲུག་རྫོགས་བགྱིས་པའི། །འགྲོ་དྲུག་སེམས་ཅན་ཐར་བགྱིད་ཤོག་མངོན་ཤེས་
དྲུག་པོ་མངོན་བགྱིས་ནས། །བླ་མེད་བྱང་ཆུབ་རེག་གྱུར་ཅིག། མ་སྐྱེས་པ་དང་མི་འབྱུང་དང། །རང་བཞིན་ནམ་མཆིས་གནས་མ་མཆིས། །རྣམ་རིག་མ་མཆིས་དངོས་མ་མཆིས། སྟོང་པའི་ཆོས་ནི་རྟོགས་པར་ཤོག་སངས་

[204A]༄༅། །རྒྱས་དྲང་སྲོང་ཆེན་པོ་ལྟར། །སེམས་ཅན་མ་མཆིས་སྲོ་མ་མཆིས། །གང་ཟག་མ་མཆིས་གསོ་མ་མཆིས། །བདག་མ་མཆིས་ཀྱི་ཆོས་རྟོགས་ཤོག་བདག་འཛིན་བདག་གིར་འཛིན་པ་ཡི། །
དངོས་པོ་ཀུན་ལ་མི་གནས་པར། །སེམས་ཅན་ཀུན་ལ་སྨན་སླད་དུ། །སེར་སྣ་མ་མཆིས་སྦྱིན་གཏོང་ཤོག་དངོས་པོ་དངོས་པོ་མ་མཆིས་པའི། །བདག་གི་ལོངས་སྤྱོད་ལྷུན་གྲུབ་ཤོག་དངོས་པོ་ཐམས་ཅད་རྣམ་འཇིག་
བས། །སྦྱིན་པའི་ཕ་རོལ་ཕྱིན་རྫོགས་ཤོག་ཁྲིམས་ཀྱི་ཚུལ་ཁྲིམས་སྐྱོན་མེད་ཅིང། །ཚུལ་ཁྲིམས་རྣམ་པར་དག་དང་ལྡན། །རློམ་སེམས་མེད་པའི་ཚུལ་ཁྲིམས་ཀྱིས། །ཚུལ་ཁྲིམས་ཕ་རོལ་ཕྱིན་རྫོགས་ཤོག་ས་འམ་
ཡང་ན་ཆུ་འམ་མེ། །རླུང་གི་ཁམས་ལྟར་མི་གནས་ཤིང། །བཟོད་པའམ་ཁྲོ་བ་མ་མཆིས་པའི། །བཟོད་པའི་ཕ་རོལ་ཕྱིན་རྫོགས་ཤོག། །བརྩོན་འགྲུས་བརྩམས་པའི་བརྩོན་འགྲུས་ཀྱིས། །བརྟན་སྤྲོ་ལེ་ལོ་མ་མཆིས་
ཤིང། །སྟོབས་དང་ལྡན་པའི་ལུས་སེམས་ཀྱིས། །བརྩོན་འགྲུས་ཕ་རོལ་ཕྱིན་རྫོགས་ཤོག་སྒྱུ་མ་ལྟ་བུའི་ཏིང་འཛིན་དང། །དཔའ་བར་འགྲོ་བའི་ཏིང་འཛིན་དང། །རྡོ་རྗེ་ལྟ་བུའི་ཏིང་འཛིན་གྱིས། །བསམ་གཏན་ཕ་རོལ་ཕྱིན་
རྫོགས་ཤོག་རྣམ་པར་ཐར་པའི་སྒོ་གསུམ་དང། །དུས་གསུམ་མཉམ་པ་ཉིད་དང་ནི། །རིག་གསུམ་མངོན་སུམ་བགྱིས་པ་ཡིས། །ཤེས་རབ་ཕ་རོལ་ཕྱིན་རྫོགས་ཤོག་སངས་རྒྱས་ཀུན་གྱིས་བསྔགས་པ་དང། །འོད་

[204B] །བྱང་ཆུབ་སེམས་དཔའི་བརྩོན་འགྲུས་ཀྱིས། །བདག་གཞན་བསམ་བརྫོགས་གྱུར་ཅིག་དེ་ལྟར་སྤྱད་པ་སྤྱོད་བྱད་ཅིང། །བྱམས་པ་གྲགས་དང་ལྡན་པ་ཡིས། །ཕ་རོལ་ཕྱིན་དྲུག་རྫོགས་བྱས་
ནས། །ས་བཅུའི་སྤོ་ལ་རབ་ཏུ་གནས།། །།འདི་ནས་ཤི་འཕོས་གྱུར་མ་ཐག་དགའ་ལྡན་སྐྱེ་གནས་ཡིད་དགའ་བར། །མྱུར་དུ་བྱམས་མགོན་མཉེས་བྱས་ནས། །བྱང་ཆུབ་ལུང་བསྟན་ཐོབ་པར་ཤོག། །།
་བདག་གིས་བྱང་ཆུབ་སྤྱོད་པ་ལ། །འཇུག་པ་རྣམ་པར་བརྩམས་པ་ཡི། །དགེ་བ་གང་དེས་འགྲོ་བ་ཀུན། །བྱང་ཆུབ་སྤྱོད་ལ་འཇུག་པར་ཤོག་ཕྱོགས་རྣམས་ཀུན་ན་ལུས་དང་སེམས། །སྡུག་བསྔལ་ནད་པ་ཇི་སྙེད་
པ། །དེ་དག་བདག་གི་བསོད་ནམས་ཀྱིས། །བདེ་དགའ་རྒྱ་མཚོ་ཐོབ་པར་ཤོག་དེ་དག་འཁོར་བ་ཇི་སྲིད་དུ། །ནམ་ཡང་བདེ་ལས་ཉམས་མ་གྱུར། །འགྲོ་བས་བླ་ན་མེད་པ་ཡི། །བདེ་བ་རྒྱུན་མི་འཆད་ཐོབ་ཤོག། །འཇིག་རྟེན་
ཁམས་ན་དམྱལ་བདག། །གང་དག་ཇི་སྙེད་ཡོད་པ་རྣམས། །དེ་དག་ཏུ་ནི་ལུས་ཅན་རྣམས། །བདེ་ཅན་བདེ་བས་དགའ་བར་ཤོག་གྲང་བས་ཉམ་ཐག་དྲོ་ཐོབ་ཤོག་བྱང་ཆུབ་སེམས་པའི་སྤྲིན་ཆེན་ལས། །བྱུང་བའི་ཆུ་བོ་
མཐའ་ཡས་ཀྱིས། །ཆེ་བས་ཉམ་ཐག་བསིལ་ཐོབ་ཤོག་རལ་གྲི་ལོ་མའི་ནགས་ཚལ་ཡང། །དེ་ལ་དགའ་ཚལ་སྡུག་གུར་ཤོག། ཤལ་མ་ལི་ཡི་སྡོང་པོ་ཡང། །དཔག་བསམ་ཤིང་དུ་འཁྲུངས་པར་ཤོག་མཐིང་

[205A]༄༅། །རིལ་ངུར་པ་དག་དང་ངང་པ་དང། །བཞད་སོགས་སྐད་སྙན་འབྱིན་པས་མཛེས་གྱུར་ཅིག། པདྨ་དྲི་བསུང་ཆེ་ལྡན་མཚོ་དག་གིས། །དམྱལ་བའི་ས་ཕྱོགས་དག་ནི་ཉམས་དགར་ཤོག་སོལ་
ཕུང་དེ་དག་རིན་ཆེན་ཕུང་པོར་གྱུར། །ས་བསྲེགས་ཤེལ་གྱིས་གཞི་བསྟར་བར་ཤོག་བསྡུས་འཇོམས་རི་བོ་རྣམས་ཀྱང་མཆོད་པ་ཡི། །གཞལ་མེད་ཁང་གྱུར་བདེ་གཤེགས་གང་བར་ཤོག་མདག་
མ་རྡོ་བསྲེགས་མཚོན་གྱི་ཆར་པ་དང། །དེང་ནས་བཟུང་སྟེ་མེ་ཏོག་ཆར་པར་གྱུར། །ཕན་ཚུན་མཚོན་གྱིས་འདེབས་པ་དེ་ཡང་ནི། །དེང་ནས་བརྩེ་ཕྱིར་མེ་ཏོག་འཕེན་པར་ཤོག་ཆུ་བོ་རབ་མེད་མེ་དང་འདྲེ་ནང་
བྱིང་བ་དག། ཤ་ཀུན་ཞིག་གྱུར་རུས་གོང་མེ་ཏོག་ཀུན་དའི་མདོག། བདག་གི་དགེ་པའི་སྟོབས་ཀྱིས་ལྷ་ཡི་ལུས་ཐོབ་ནས། །ལྷ་མོ་རྣམས་དང་ལྷན་ཅིག་དལ་གྱིས་འབབ་གནས་ཤོག། ཅི་ཕྱིར་འདི་ནི་གཤིན་
རྗེའི་མི་དང་ཁྭ་དང་བྱ་རྒོད་མི་བཟད་རྣཾས་སྐྲག་བྱེད། །ཀུན་ནས་མུན་བསལ་བདེ་དགའ་སྐྱེད་པའི་མཐུ་བཟང་འདི་ཀོ་སུ་ཡི་མཐུ་སྙམ་སྟེ། །གྱེན་དུ་བལྟས་ན་ནམ་མཁའི་དཀྱིལ་ན་ཕྱག་ན་རྡོ་རྗེ་འབར་བ་བཞུགས་མཐོང་
ནས། །རབ་ཏུ་དགའ་བའི་ཤུགས་ཀྱིས་སྡིག་དང་བྲལ་ནས་དེ་དང་ལྷན་ཅིག་འགྲོ་བར་ཤོག། །མེ་ཏོག་ཆར་པ་སྤོས་ཆུ་དང་འདྲེས་འབབ་པ་ཡིས། །དམྱལ་བའི་མེ་དག་ཆིལ་ཆིལ་གསོད་པ་མཐོང་གྱུར་ནས།།

[205B] །སེམས་དམྱལ་རྣམས་ཀྱིས་ཕྱག་ན་པདྨོ་མཐོང་བར་ཤོག་གྲོགས་དག་འཇིགས་པ་བོར་ལ་རིངས་པར་ཚུར་ཤོག་འུ་བུའི་ཐད་དུ་ནི། །གང་གིས་མཐུ་ཡིས་སྡུག་
བསྔལ་ཐམས་ཅད་དང་བྲལ་དགའ་བའི་ཤུགས་ཕྱིན་ལ། །འགྲོ་བ་ཀུན་ནས་ཡོངས་སྐྱོབ་བྱང་ཆུབ་སེམས་དཔའ་བརྩེ་བ་སྐྱེས་གྱུར་པ། །གཞོན་ནུ་ཟུར་ཕུད་ཅན་འབར་འཇིགས་པ་མེད་པར་བྱེད་པ་ཅི་ཞིག་ཕྱིན། །
ཁྱོད་ཀྱི་ལྷ་བརྒྱའི་ཅོང་པ་ན་དག་གིས་ཞབས་ཀྱི་པདྨ་ལ་མཆོད་ཅིང། །ཐུགས་རྗེས་བརླ་ན་སྤྱན་དབུ་ལ་མེ་ཏོག་དུ་མའི་ཚོགས་ཀྱི་ཆར་འབབ་པ། །ཁང་བརྩེཌ་ཡིད་འོང་ལྷ་མོ་སྟོང་ཕྲག་བསྟོང་དབྱངས་སྒྲོག་ལྡན་འདི་ལྟོས་ཞེས། །འྗཾ་
དབྱངས་དེ་འདྲ་མཐོང་ནས་ད་ནི་སེཾས་དམྱལ་ཅ་ཅོ་འདོན་པར་ཤོག་དེ་ལྟར་བདག་གི་དགེ་རྩས་ཀུན་ཏུ་བཟང་ལ་སོགས། །བྱང་ཆུབ་སེམས་དཔའ་སྒྲིབ་པ་མེད་སྤྲིན་བདེ་བ་དང། །བསིལ་ཞིང་དྲི་ཞིམ་དང་ལྡན་ཆར་པ་འབབས་མཐོང་ནས། །སེ་ནི་
དམྱལ་བ་དེ་དག་མངོན་པར་དགར་གྱུར་ཅིག་དུད་འགྲོ་རྣམས་ནི་གཅིག་ལ་གཅིག་ཟ་བའི་འཇིགས་དང་བྲལ་བར་ཤོག་སྒྲ་མི་སྙན་པའི་མི་བཞིན་དུ། །ཡི་དྭགས་རྣམས་ནི་བདེ་བར་གྱུར། །འཕགས་པ་སྤྱན་རས་
གཟིགས་དབང་གི། །ཕྱག་ནས་འབབ་པའི་འོ་རྒྱུན་གྱི། །ཡི་དྭགས་ཨྲྣམྶ་ནི་ཚིམ་བྱས་ཤིང། །ཁྲུས་བྱས་རྟག་ཏུ་བསིལ་བར་ཤོག། །ལོང་བ་རྣམས་ཀྱིས་མིག་མཐོང་ཞིང། །འོན་པས་རྟག་ཏུ་སྒྲ་ཐོས་ཤོག་ལྷ་

[206A]༄༅། །མོ་སྒྱུ་འཕྲུལ་ཇི་བཞིན་དུ། །སྒྲུམ་མའང་གནོད་མེད་བཙའ་བར་ཤོག་གཅེར་བུ་རྣམས་ཀྱིས་གོས་དག་དང། །བཀྲེས་པ་རྣམས་ཀྱིས་ཟས་དང་ནི། །སྐོམ་པ་རྣམས་ཀྱིས་ཆུ་དག་དང། །བཏུང་བ་
ཞིམ་པོ་ཐོབ་པར་ཤོག་བཀྲེན་པ་རྣམས་ཀྱིས་ནོར་ཐོབ་ཤོག་མྱ་ངན་ཉམ་ཐག་དགའ་ཐོབ་ཤོག་ཡིད་ཆེད་རྣམས་ཀྱང་ཡིད་སོས་ཤིང། །བརྟན་པ་ཕུན་སུམ་ཚོགས་པར་ཤོག་སེམས་ཅན་ནད་པ་ཇི་སྙེད་
པ༑ ༑མྱུར་དུ་ནད་ལས་ཐར་གྱུར་ཅིག་འགྲོ་བའི་ནད་ནི་མ་ལུས་པ། །རྟག་ཏུ་འབྱུང་བ་མེད་པར་ཤོག་སྐྲག་པ་རྣམས་ནི་འཇིགས་མེད་ཤོག་བཅིངས་པ་རྣམས་ནི་གྲོལ་བར་གྱུར། །མཐུ་མེད་རྣམས་ནི་མཐུ་ལྡན་
ཞིང༑ ༑སེམས་ནི་ཕན་ཚུན་གཉེན་གྱུར་ཅིག་འགྲོན་པོ་དག་ནི་ཐམས་ཅད་ལ། །ཕྱོགས་རྣམས་ཐམས་ཅད་བདེ་བར་ཤོག་གང་གི་དོན་དུ་འགྲོ་བྱེད་པ། །དེ་འབད་མི་དགོས་གྲུབ་གྱུར་ཅིག་གྲུ་དང་གྲུ་ཆེན་
ཞུགས་པ་རྣམས། །ཡིད་ལ་བསམས་པ་གྲུབ་གྱུར་ཏེ། །ཆུ་ཡི་ངོགས་སུ་བདེར་ཕྱིན་ནས། །གཉེན་དང་ལྷན་ཅིག་དགའ་བར་ཤོག་མྱ་ངན་ལམ་གོལ་འཁྱམས་པ་རྣམས། །འགྲོན་པོ་དག་དང་ཕྲད་གྱུར་ནས། །
ཆོམ་རྐུན་སྟག་སོགས་འཇིགས་མེད་པར། །མི་ངལ་བདེ་བླག་འདོང་བར་ཤོག་དགོན་སོགས་ལམ་མེད་ཉམ་ང་བར། །བྱིས་པ་རྒན་པོ་མགོན་མེད་པར། །གཉིད་ལོག་མྱོས་ཤིང་རབ་མྱོས་རྣམས། །ལྷ་དག་སྲུང་བར་

[206B]མིང་ལ་ཀུན་ལས་ཐར་པ་དང། །དད་དང་ཤེས་རབ་བརྩེ་ལྡན་ཞིང། །ཟས་དང་སྤྱོད་པ་ཕུན་ཚོགས་ནས། །རྟག་ཏུ་ཚེ་རབས་དྲན་པར་ཤོག་ཐམས་ཅད་ནམ་ཁའ་མཛོད་བཞིན་དུ། །ལོངས་སྤྱོད་ཆད་པ་མེད་པར་
ཤོག༑ རྩོད་པ་མེད་ཅིང་འཚེ་མེད་པར། །རང་དབང་དུ་ནི་སྤྱོད་པར་ཤོག་སེམས་ཅན་གཟི་བརྗིད་ཆུང་ངུ་གང། །དེ་དག་གཟི་བརྗིད་ཆེན་པོར་ཤོག་དཀའ་ཐུབ་ཅན་གང་གཟུགས་ངན་པ། །གཟུགས་བཟང་ཕུན་སུམ་
ཚོགས་གྱུར་ཅིག་འཇིག་རྟེན་བུད་མེད་ཇི་སྙེད་པ། །དེ་དག་སྐྱེས་པ་ཉིད་གྱུར་ཅིག་མ་རབས་རྣམས་ནི་མཐོ་ཐོབ་ཅིང། །ང་རྒྱལ་དག་ཀྱང་བཅོམ་པར་ཤོག་བདག་གི་བསོད་ནམས་འདི་ཡིས་ནི། །སེམས་ཅན་ཐམས་
ཅད་མ་ལུས་པ། །སྡིག་པ་ཐམས་ཅད་སྤངས་ནས་ནི། །རྟག་ཏུ་དགེ་བ་བྱེད་པར་ཤོག་བྱང་ཆུབ་སེམས་དང་མི་འབྲལ་ཞིང། །བྱང་ཆུབ་སྤྱོད་ལ་གཞོལ་བ་དང། །སངས་རྒྱས་རྣམས་ཀྱིས་ཡོངས་བཟུང་ཞིང། །བདུད་ཀྱི་
ལས་རྣམས་སྤངས་པར་ཤོག་སེམས་ཅན་འདི་དག་ཐམས་ཅད་ནི། །ཚེ་ཡང་དཔག་མེད་རིང་བར་ཤོག་རྟག་ཏུ་བདེ་བར་འཚོ་འགྱུར་ཞིང། །འཆི་བའི་སྒྲ་ཡང་གྲག་མ་གྱུར། །དཔག་བསམ་ཤིང་གི་སྐྱེད་མོས་ཚལ། །སངས་
རྒྱས་དང་ནི་སངས་རྒྱས་སྲས། །ཆོས་སྙན་སྒྲོག་པས་གང་བ་ཡིས། །ཕྱོགས་རྣམས་ཐམས་ཅད་གང་བར་ཤོག་ཐམས་ཅད་དུ་ནི་ས་གཞི་དག་བསེག་མ་ལ་སོགས་མེད་པ་དང། །ལག་མཐིལ་མཉམ་པ་བཻཌཱུ་རྱའི། །རང་བཞིན་

[207A]༄༅། །འཇམ་པོར་གནས་གྱུར་ཅིག་འཁོར་གྱི་དཀྱིལ་འཁོར་ཡོང་དགུར་ཡང། །བྱང་ཆུབ་སེམས་དཔའ་མང་པོ་དག་རང་གི་ལེགས་བྶ་ས་སྟེང་དག་བརྒྱན་པར་མཛད་པས་བཞུགས་གྱུར་ཅིག་ལུས་
ཅན་ཀུན་གྱིས་བྱ་དང་ནི། །ཤིང་དང་འོད་ཟེར་ཐམས་ཅད་དང། །ནམ་མཁའ་ལས་ཀྱང་ཆོས་ཀྱི་སྒྲ། །རྒྱུན་མི་འཆད་པར་ཐོས་པར་ཤོག་དེ་དག་རྟག་ཏུ་སངས་རྒྱས་དང། །སངས་རྒྱས་སྲས་དང་ཕྲད་གྱུར་ཅིག་མཆོད་
པའི་སྤྲིན་ན་མཐའ་ཡས་པས། །འགྲོ་བའི་བླ་མ་མཆེད་པར་ཤོག་ལྷ་ཡང་དུས་སུ་ཆར་འབེབས་ཤིང། །ལོ་ཏོག་ཕུན་སུམ་ཚོགས་པར་ཤོག་རྒྱལ་པོ་ཆོས་བཞིན་བྱེད་གྱུར་ཅིག་འཇིག་རྟེན་དག་ཀྱང་དང་བར་
ཤོག་སྨན་རྣམས་མཐུ་དང་ལྡན་པ་དང། །གསང་སྔགས་བཟླས་བརྗོད་འགྲུབ་པར་ཤོག་མཁའ་འགྲོ་སྲིན་པོ་ལ་སོགས་པ། །སྙིང་རྗེའི་སེམས་དང་ལྡན་གྱུར་ཅིག་སེམས་ཅན་འགའ་ཡང་སྡུག་མ་གྱུར། །འཇིགས་
དང་བརྙས་པར་མི་འགྱུར་ཞིང། །འགའ་ཡང་ཡིད་མི་བདེ་མ་གྱུར། །གཙུག་ལག་ཁང་རྣམས་ཀློག་པ་དང། །ཁ་ཏོན་གྱིས་རྒྱས་ལེགས་གནས་ཤོག་རྟག་ཏུ་དགེ་འདུན་མཐུན་པ་དང། །དགེ་འདུན་དོན་ཡང་འགྲུབ་
པར་ཤོག་བསླབ་པ་ནོད་པའི་དགེ་སློང་དག་དབེན་པ་དག་ཀྱང་ཐོབ་པར་ཤོག་གཡེང་བ་ཐམས་ཅད་སྤངས་ནས་ནི། །སེམས་ནི་ལས་རུང་སྒོམ་གྱུར་ཅིག་དགེ་སློང་མ་རྣམས་རྙེད་ལྡན་ཞིང། །འཐབ་དང་གནོད་པ་

[207B]དེ་བཞིན་རབ་ཏུ་བྱུང་བ་ཀུན། །ཚུལ་ཁྲིམས་ཉམས་པ་མེད་གྱུར་ཅིག་ཚུལ་ཁྲིམས་འཆལ་བས་ཡིད་བྱུང་ནས། །རྟག་ཏུ་སྡིག་པ་ཟད་བྱེད་ཤོག་བདེ་འགྲོ་དག་ཀྱང་ཐོབ་གྱུར་ནས། །དེར་ཡང་བརྟུལ་
ཞུགས་མི་ཉམས་ཤོག་མཁས་པ་རྣམས་ནི་བཀུར་བ་དང། །བསོད་སྙོམས་དག་ཀྱང་རྙེད་པར་ཤོག་རྒྱུད་ན་ཡོངས་སུ་དག་པ་དང། །ཕྱོགས་རྣམས་ཀུན་ཏུ་གྲགས་པར་ཤོག་ངན་སོང་སྡུག་བསྔལ་མི་མྱོང་
ཞིང། །དཀའ་བསྤྱད་པ་མེད་པར་ཡང། །ལྷ་བས་ལྷག་པའི་ལུས་ཀྱིས་ནི། །དེ་དག་སངས་རྒྱས་མྱུར་ཐོབ་ཤོག་སེམས་ཅན་ཀུན་གྱིས་ལན་མང་དུ། །སངས་རྒྱས་ཐམས་ཅད་མཆོད་བྱེད་ཅིང། །སངས་རྒྱས་བདེ་
བ་བསམ་ཡས་ཀྱིས། །རྟག་ཏུ་བདེ་དང་ལྡན་གྱུར་ཅིག་བྱང་ཆུབ་སེམས་དཔའ་རྣམས་ཀྱིས་ནི། །འགྲོ་དོན་ཐུགས་ལ་དགོངས་འགྲུབ་ཤོག་མགོན་པོ་ཡིས་ནི་གང་དགོངས་པ། །སེམས་ཅད་རྣམས་ལ་དེ་འབྱོར་
ཤོག་དེ་བཞིན་རང་སངས་རྒྱས་རྣམས་དང། །ཉན་ཐོས་རྣམས་ཀྱང་བདེ་གྱུར་ཅིག་བདག་ཀྱང་འཇམ་དབྱངས་བཀའ་དྲིན་གྱིས། །ས་རབ་དགའ་བ་ཐོབ་བར་དུ། །རྟག་ཏུ་ཚེ་རབས་དྲན་པ་དང། །རབ་ཏུ་བྱུང་བ་ཐོབ་པར་
ཤོག་བདག་ནི་ཁ་ཟས་གྱི་ནས་ཀྱང། །ཉམས་དང་ལྡན་ཞིང་འཚོ་བར་ཤོག་ཚེ་རབས་ཀུན་ཏུ་དབེན་གནས་པ། །ཕུན་སུམ་ལྡན་པ་ཐོབ་བར་ཤོག་གང་ཚེ་ལྟ་བར་འདོད་པའམ། །ཅུང་ཟད་བྲི་བར་འདོད་ན་ཡང། །མགོན་

[208A]༄༅། །པོ་འཇམ་དབྱངས་དེ་ཉིད་ནི། །གེགས་མེད་པར་ཡང་མཐོང་བར་ཤོག་ཕྱོགས་བཅུ་ནམ་ཁའི་མཐས་གཏུགས་པའི། །སེམས་ཅན་ཀུན་དོན་བསྒྲུབ་པའི་ཕྱིར། །ཇི་ལྟར་འཇམ་དབྱངས་
སྤྱོད་མཛད་པ། །བདག་གི་སྤྱོད་པའང་དེ་འདྲར་ཤོག་ཇི་སྲིད་ནམྑའ་གནས་པ་དང། །འགྲོ་བ་ཇི་སྲིད་གནས་གྱུར་པ། །དེ་སྲད་བདག་ནི་གནས་གྱུར་ནས། །འགྲོ་བའི་སྡུག་བསྔལ་སེལ་བར་ཤོག་འགྲོ་
བའི་སྡུག་བསྔལ་གང་ཅིའང་རུང། །དེ་ཀུན་བདག་ལ་སྨིན་གྱུར་ཅིག་བྱང་ཆུབ་སེམས་དཔའི་དགེ་འདུན་གྱིས། །འགྲོ་བའི་བདེ་ལ་སྤྱོད་པར་ཤོག་འགྲོ་བའི་སྡུག་བསྔལ་སྨན་གཅིག་པུ། །བདེ་བ་ཐམས་ཅད་
འབྱུང་བའི་གནས། །བསྟན་པ་རྙེད་དང་བཀུར་སྟི་དང། །བཅས་ཏེ་ཡུན་རིང་གནས་གྱུར་ཅིག་གང་གི་དྲིན་གྱིས་དགེ་བློ་འབྱུང། །འཇམ་པའི་དབྱངས་ལ་ཕྱག་འཚལ་ལོ། །གང་གི་དྲིན་གྱིས་བདག་དར་བ། །དགེ་
བའི་བཤེས་ལ་བདག་ཕྱག་འཚལ། །བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས། བསྔོ་བ་ཞེས་བྱ་བའི་ལེའུ་སྟེ་བཅུ་པའོ།། །།ཕྱོགས་བཅུའི་རྒྱལ་བ་སྲས་དང་
བཅས་པ་ཐམས་ཅད་ལ་ཕྱག་འཚལ་ལོ། །མཐའ་ཡས་འགྲོ་བ་སྲིད་ལས་བསྒྲལ་བྱའི་ཕྱིར། །མཐའ་མད་སྨོན་ལམ་ལྷག་བསམ་དག་པས་གདབ། །སླུ་མེད་དཀོན་མཆོག་གསུམ་དང་མཐུ་སྟོབས་ཅན།།

[208B]བདག་ནི་སྐྱེ་ཞིང་སྐྱེ་བ་ཐམས་ཅད་དུ། །ངན་སོང་ངན་འགྲོ་ལོག་པར་ལྟུང་བ་ཡི། །སྐྱེ་གནས་རྣམས་སུ་ནམ་ཡང་མི་སྐྱེ་ཞིང། །དལ་འབྱོར་ཚང་བའི་མི་ལུས་ཐོབ་པར་ཤོ་
སྐྱེས་མ་ཐག་ནས་སྲིད་པའི་བདེ་བ་ལ། །ནམ་ཡང་མ་ཆགས་ཐར་པ་ཐོབ་བྱའི་ཕྱིར། །ངེས་བྱུང་བསམ་པས་ཚངས་སྤྱོད་ཚོལ་བ་ལ། །བརྩོན་འགྲུས་ལྷོད་པ་མེད་པར་འཇུག་པར་ཤོག་བདག་ནི་རབ་ཏུ་འབྱུང་བར་བྱེད་པ་ལ།།
འཁོར་དང་ཉེ་དུ་ལོངས་སྤྱོད་གང་གིས་ཀྱང། །གེགས་བྱེད་མེད་པར་མཐུན་པའི་རྐྱེན་རྣམས་ཀུན། །ཇི་ལྟར་བསམས་པ་ཇི་བཞིན་འགྲུབ་པར་ཤོག་རབ་ཏུ་བྱུང་ནས་ཇི་སྲིད་འཚོ་ཡི་བར། །མཁན་སློབ་སྤྱན་སྔར་ཇི་
ལྟར་ཁས་བླངས་བཞིན། །བཅས་དང་རང་བཞིན་ཁ་ན་མ་ཐོ་བའི། །ཉེས་པས་ནམ་ཡང་གོས་པར་མ་གྱུར་ཅིག་ཆངས་སྤྱོད་རྟེན་ལ་ཐེག་པ་ཆེན་པོ་ཡི། །ཟབ་ཅིང་རྒྱ་ཆེའི་ཆོས་རྣམས་ཇི་སྙེད་པ། །མ་རྣམས་དོན་དུ་
དཀའ་བ་དུ་མ་ཡིས། །བསྐལ་པ་དཔག་ཏུ་མེད་པར་སྒྲུབ་པར་ཤོག་ལུང་རྟོགས་ཡོན་ཏན་དུ་མས་རྒྱུད་གཏམས་ཤིང། །དབང་པོ་ཞི་ཞིང་རབ་དུལ་སྙིང་བརྩེར་བཅས། །གཞན་དོན་སྐྱོ་མེད་སྒྲུབ་པའི་སྙིང་སྟོབས་ཅན།།
བཤེས་གཉེན་དམ་པས་རྗེས་སུ་འཛིན་པར་ཤོག་རྟག་ཏུ་དུ་ཡིས་ཆོས་འཕགས་བསྟན་པ་ལྟར། །ལུས་སྲོག་ལོངས་སྤྱོད་ཀུན་གྱིས་གཡོ་མེད་པར། །བཤེས་གཉེན་དམ་པ་ལེགས་པར་མཉེས་བྱས་ནས། །མི་མཉེས་

[209A]༄༅། །སྐད་ཅིག་ཙམ་ཡང་མི་བྱེད་ཤོག་ཟབ་ཞི་སྤྲོས་དང་བྲལ་བའི་ཤེར་ཕྱིན་དོན། །ལོག་རྟོག་དྲི་མའི་ཆུ་ཡིས་མ་བསླད་པར། །ཇི་ལྟར་རྟག་ཏུ་དུ་ལ་བསྙད་པ་ལྟར། །དེ་ལྟར་བདག་ལ་རྟག་ཏུ་འདེམས་
པར་ཤོག་ཐུབ་པའི་དགོངས་པའི་དོན་ལས་ཕྱིར་ཕྱོགས་པའོ། །རྟག་ཆད་ལྟ་བསྟོན་པར་བྱེད་པ་པོ། །མི་དགེའི་བཤེས་གཉེན་སྡིག་པའི་གྲོགས་རྣམས་ཀྱི། །དབང་དུ་ནམ་ཡང་འགྲོ་བར་མ་གྱུར་ཅིག་ལྷག་བསམ་
རྣམ་པར་དག་པའི་དར་ཆེན་འཕྱར། །བརྩོན་འགྲུས་ལྷོད་པ་མེད་པའི་རླུང་གིས་བསྐྱོད། །ཐོས་བསམ་སྒོམ་པའི་གྲུ་གཟིངས་ལེཌ་བསྡམས་ནས། །ལུས་ཅན་འཁོར་བའི་མཚོ་ལས་སྒྲོལ་བར་ཤོག་ཇི་ཙམ་མང་དུ་ཐོས་
དང་ལྷག་པར་གཏོང། །རྣམ་དག་ཚུལ་ཁྲིམས་རྣམ་དཔྱད་ཤེས་རབ་ཀྱིས། །བདག་རྒྱུད་ལྷག་པར་གྱུར་བ་དེ་ཙམ་དུ། །ཕྱི་ཕྱིར་ཁེངས་པ་ཀུན་དང་བྲལ་བར་ཤོག་རྣམ་དག་རིགས་པའི་སྟོབས་ཀྱིས་གསུང་རབ་
དོན། །ཇི་བཞིན་འབྱེད་ལ་གཞན་དྲིང་མི་འཇོག་པའི། །མཁས་པའི་གམ་དུ་མཐའ་ཡས་གསུང་རབ་ལ། །ངོམས་པ་མེད་པའི་ཐོས་པ་བྱེད་པར་ཤོག་ཇི་ལྟར་ཐོས་པའི་དོན་ལ་རིགས་པ་བཞིས། །ཉིན་དང་མཚན་
དུ་ཚུལ་བཞིན་རབ་བརྟགས་ནས། །བསམ་བྱའི་གནས་ལ་བསམས་ལས་བྱུང་བ་ཡི། །རྣམ་དཔྱོད་བློ་ཡིས་ཐེ་ཚོམ་ཆོད་པར་ཤོག་གང་ཚེ་ཤིན་ཏུ་ཟབ་པའི་ཆོས་ཚུལ་ལ། །བསམ་བྱུང་བློ་ཡིས་ངེས་

[209B] །ཚེ་འདིའི་འཁྲི་བ་ཆོད་པའི་བརྩོན་འགྲུས་ཀྱིས། །དབེན་པ་བསྟན་ནས་ཚུལ་བཞིན་སྒྲུབ་པར་ཤོག་དེ་ལྟར་ཐོས་བསམ་སྒོམ་པས་རྒྱལ་བ་ཡི། །དགོངས་པའི་གནད་རྣམས་རྒྱུད་ལ་བསྐྲུན་པའི་ཚེ། །
སྲིད་ལ་བརྐམ་པའི་ཚེ་འདིའི་སྣང་བ་དང། །རང་བདེ་འདོད་པའི་བློ་རྣམས་མི་འབྱུང་ཤོག་བདག་གི་བདོག་པའི་དངོས་པོ་ཐམས་ཅད་ལ། །མ་ཆགས་བློ་ཡིས་སེར་སྣ་བཅོམ་བྱས་ཏེ། །ཐོག་མར་ཟང་ཟང་སྦྱིན་པས་
སེམས་ཅན་རྣམས། །འཁོར་དུ་བསྡུས་ནས་ཆོས་ཀྱི་ཚིམ་བྱེད་ཤོག་ཇི་ལྟར་ནོད་པའི་བསླབ་པ་ཕྲ་བ་ཡང། །ངེས་བྱུང་བསམ་པས་བྱང་ཆུབ་ཐོབ་ཀྱི་བར། །སྲོག་གི་ཕྱིར་ཡང་གཏོང་བར་མི་བྱེད་པའི། །ཐར་པའི་
རྒྱལ་མཚན་རྟག་ཏུ་འཛིན་པར་ཤོག་བདག་ལ་བརྡེག་འཚོག་མཚང་འབྲུའི་སེམས་ཅན་རྣམས། །མཐོང་ངམ་ཐོས་སམ་ཡིད་ལ་དྲན་པའི་ཚེ། །ཁོང་ཁྲོ་བྲལ་ཞིང་སླར་ཡང་དེ་དག་གི་ཡོན་ཏན་བརྗོད་ཅིང་བཟོད་
པ་སྒོམ་པར་ཤོག་དཀར་པོའི་ཆོས་རྣམས་མ་ཐོབ་ཐོབ་པ་དང། །ཐོབ་རྣམས་གོང་ནས་གོང་དུ་འཕེལ་བ་ལས། །ཉམས་པར་བྱེད་པའི་ལེ་ལོ་རྣམ་པ་གསུམ། །ཀུན་ནས་སྤངས་ཏེ་བརྩོན་འགྲུས་རྩོམ་པར་ཤོག་སྲིང་
མཐའ་གནོན་པའི་ལྷག་མཐོང་སྟོབས་དང་བྲལ། །ཞི་མཐའ་གནོན་པའི་སྙིང་རྗེའི་རླན་གྱིས་དཔེ་ན། །ཕལ་ཆེར་སྲིད་པར་འཕེན་པར་བྱེད་པ་ཡི། །ཞི་གནས་སྤངས་ཏེ་ཟུང་འབྲེལ་སྒོམ་པར་ཤོག་གནས་ལུགས་ཟབ་

[210A]༄༅། །མོའི་དོན་ལ་སྐྲག་གྱུར་ནས། །བློས་བྱས་ཉི་ཚེའི་སྟོང་པ་མཆོག་འཛིན་པའི། །ལོག་པའི་ལྟ་ངན་མཐའ་དག་རབ་སྤངས་ཏེ། །ཆོས་ཀུན་གདོད་ནས་སྟོང་པར་རྟོགས་པར་ཤོག་རྣམ་དག་
བསླབ་པ་ཁྲེལ་མེད་སེམས་ཀྱིས་དྲལ། །དམ་པས་སྨད་པའི་ལས་ལ་འཇིགས་མི་བྱེད། །ཁྲིམས་འཆལ་དགེ་སྦྱོང་ཤ་ཚུགས་ཅན་རྣམས་ཀྱང། །བདག་གིས་སྐྱོན་མེད་ཁྲིམས་ལ་སྦྱོར་བར་ཤོག་ཡང་དག་ལམ་དོར་
ལོག་པའི་ལམ་ངན་ཞུགས། །མི་དགེའི་བཤེས་གཉེན་སྡིག་གྲོགས་དབང་དུ་སོང། །གང་ཡིན་དེ་ཡང་བདག་གིས་བདེ་བླག་ཏུ། །རྒྱལ་བས་བསྔགས་པའི་ལམ་ལ་འགོད་པར་ཤོག་བདག་གིས་འཆད་རྩོད་རྩོམ་
པ་སེང་གེའི་སྒྲས། །ལོག་སྨྲའི་ཝ་ཚོགས་སྤོབས་པ་འཕྲོགས་བྱས་ནས། །གང་གིས་འདུལ་བའི་ཐབས་ཀྱིས་རྗེས་བཟུང་སྟེ། །མི་ནུབ་བསྟན་པའི་རྒྱལ་མཚན་འཛིན་པར་ཤོག་བདག་ནི་གང་དུ་སྐྱེས་ནས་ཐུབ་
པ་ཡི། །གསུམ་གི་བདུན་རྩི་འཐུང་བ་དེ་ཡི་ཚེ། །རིགས་གཟུགས་འབྱོར་དང་དབང་ཕྱུག་ཤེས་རབ་དང། །ཚེ་རིང་ནད་མེད་བདེ་དང་ལྡན་པར་ཤོག་བདག་གི་ལུས་དང་སྲོག་དང་ལོངས་སྤྱོད་ལ། །རྒྱུན་དུ་འཚེ་བའི་
བསམ་པ་དང་ལྡན་ཞིང། །བདག་ལ་མི་སྙན་བརྗོད་པ་དེ་དག་ལའང། །བདག་ནི་ལྷག་པར་མ་བཞིན་བྱམས་གྱུར་ཅིག་བདག་གིས་དེ་དག་རིང་པོར་མི་ཐོགས་པར། །བདག་པས་གཞན་གཅེས་སྒོམ་པའི་བྱང་

[210B] །ལྷག་བྶཾ་དག་པ་རྒྱུ་དེ་ལ་བསྐྱེད་བྱས་ནས། །བླ་མེད་བྱང་ཆུབ་གོ་འཕང་སྟེར་བར་ཤོག་སྨོན་ལམ་འདི་དག་གང་གིས་མཐོང་ངམ་ཐོས། །ཡིད་ལ་དྲན་པར་བྱེད་པ་དེ་དག་ཀྱང། །རྒྱལ་སྲས་རྣམས་
ཀྱི་སྨོན་ལམ་རླབས་པོ་ཆེ། །མ་ལུས་སྒྲུབ་ལ་ཞུམ་པ་མེད་པར་ཤོག་ལྷག་བསམ་དག་པའི་སྟོབས་ཀྱིས་ལེགས་བསྒྲུབས་པའི། །རྒྱ་ཆེན་སྨོན་ལམ་བཏབ་པ་འདི་ཡི་མཐུས། །སྨོན་ལམ་ཕ་རོལ་ཕྱིན་པ་ཡོངས་
རྫོགས་ནས། །ལུས་ཅན་ཀུན་གྱི་རེ་བ་སྐོང་བར་ཤོག་ཅེས་ཐོག་མ་དང་བར་མ་དང་ཐ་མར་དགེ་བའི་སྨོན་ལམ་འདི་ནི་མང་དུ་ཐོས་པའི་རྒྱལ་ཁམས་པ་བློ་བཟང་གྲགས་པའི་དཔལ་གྱིས་གཞོ་སྟོད་དཔལ་གྱི་
འབྲི་གུང་ཐལ་དུ་སྦྱར་བའོ།། །།ཧུལ་བྱུང་མཛད་པས་འགྲོ་ལ་མི་ཟད་དཔལ་སྟེར་ཞིང། །ལན་ཅིག་དྲན་པས་འཆི་བདག་འཇིགས་པ་རིང་དུ་དོར། རྟག་ཏུ་བརྩེ་བས་འགྲོ་ལ་བུ་བཞིན་
དགོངས་གྱུར་པ། །ལྷ་མིའི་སྟོན་པ་ཚེ་དཔག་མེད་ལ་ཕྱག་འཚལ་ལོ། །ཐུབ་པའི་དབང་པོས་ལན་གྲངས་དུ་མ་རུ། །ལེགས་པར་ཡོངས་སུ་བསྔགས་པའི་ཞིང་གི་མཆོག་བདེ་བ་ཅན་དུ་སྐྱེ་བའི་སྨོན་
ལམ་འགའ། །བརྩེ་བའི་དབང་གིས་ཇི་ལྟར་ནུས་བཞིན་བརྗོད། །བླང་དོར་གནས་རྣམས་མ་རིག་འཐུག་པོས་བསྒྲིབས། །ཁོང་ཁྲོའི་མཚོན་གྱིས་མཐོ་རིས་སྲོག་འཕྲོག་ཅིང། འདོད་སྲེད་ཞགས་པས་འཁོར་

[211A]༄༅། །བའི་བརྩོན་རར་བཅིངས། །ལས་ཀྱི་ཆུ་བོས་སྲིད་པའི་རྒྱ་མཚོར་ཁྱེར། །ན་རྒའི་སྡུག་བསྔལ་རྦ་རླབས་མང་པོས་གཡེངས། །མི་བཟོད་འཆི་བདག་ཆུ་སྲིན་ཁར་ཆུད་པས། །མི་འདོད་
སྡུག་བསྔལ་ཁུར་གྱིས་ནོན་གྱུར་པ། །མགོན་མེད་བདག་གི་ཉམ་ཐག་ང་རོ་ཡིས། །ཡིད་ལ་སྨོན་པ་འགྲུབ་པའི་དབང་པོ་རུ། །ཕོངས་པའི་གཉེན་གཅིག་འདྲེན་པ་འོད་དཔག་མེད། །སྤྱན་རས་གཟིགས་དབང་
རྒྱལ་སྲས་མཐུ་ཆེན་ཐོབ། །འཁོར་དང་བཅས་ལ་གུས་པས་གསོལ་འདེབས་ན། །དཔག་མེད་བསྐལ་པར་བདག་ཅག་རྣམས་ཀྱི་ཕྱིར། །ཐུགས་མཆོག་བསྐྱེད་པའི་དམ་བཅའ་མ་མཉེལ་བར། །འདབ་བཟང་
གརྩོ་བོ་ལྷ་ཡི་ལམ་ལ་བཞིན། །རྫུ་འཕྲུལ་སྟོབས་ཀྱིས་བརྩེ་བས་འདིར་གཤེགས་ཤིག་བདག་དང་གཞན་གྱི་དུས་གསུམ་དང་འབྲེལ་བའི་ཚོགས་གཉིས་ཀྱི་རྒྱ་མཚོ་རྣམས་ཕྱོགས་གཅིག་ཏུ་བསྡོམས་
པའི་མཐུ་ལ་བརྟེན་ནས། བདག་འཆི་བའི་དུས་ཉེ་བར་གནས་པ་ན་འདྲེན་པ་འོད་དཔག་ཏུ་མེད་པ་སྲས་ཀྱི་ཐུ་བོ་གཉིས་ལ་སོགས་པའི་འཁོར་གྱིས་བསྐོར་བ་མངོན་སུམ་དུ་མཐོང་ཞིང། དེའི་ཚེ་རྒྱལ་བ་འཁོར་
དང་བཅས་པ་ལེ་དམིགས་པའི་རབ་ཏུ་དང་བ་དྲག་པོ་སྐྱེས་ཏེ། གནད་གཅོད་ཀྱི་སྡུག་བསྔལ་མེད་པ་དང་དད་པ་ཡུལ་དང་བཅས་པ་མ་བརྗེད་པའི་དྲན་པས་ཤི་འཕོས་མ་ཐག་ཏུ་རྒྱལ་བའི་སྲས་པོ་བརྒྱད་རྫུ་

[211B]
གྱུར་ཅིག་སྐྱེས་མ་ཐག་ཏུ་གཟུངས་དང། ཏིང་ངེ་འཛིན་དང། དམིགས་པ་མེད་པའི་བྱང་ཆུབ་ཀྱི་སེམས་དང། ཟད་མི་ཤེས་པའི་སྤོབས་པ་ལ་སོགས་པ་ཡོན་ཏན་གྱི་ཚོགས་དཔག་ཏུ་མེད་པ་ཐོབ་པ་དང་
སྟོན་པ་བླ་ན་མེད་པ་འོད་དཔག་ཏུ་མེད་པ་ལ་སོགས་པ་ཕྱོགས་བཅུའི་རྒྱལ་བ་སྲས་དང་བཅས་པ་ཐམས་ཅད་མཉེས་པར་བྱས་ནས་ཐེག་པ་ཆེན་པོའི་བཀའ་ལུང་ཡང་དག་པར་ནོད་པར་གྱུར་ཅིག་དེ་རྣམས་ཀྱི་
དོན་ཇི་ལྟ་བ་བཞིན་དུ་ཁོང་དུ་ཆུད་ནས་སྐད་ཅིག་རེ་རེ་ལའང་སངས་རྒྱས་ཀྱི་ཞིང་རབ་འབྱམས་སུ་རྫུ་འཕྲུལ་གྱིས་ཐོགས་མེད་དུ་བགྲོད་ནས་བྱང་ཆུབ་སེམས་དཔའི་སྤྱོད་པ་རླབས་པོ་ཆེ་ཐཾད་ཡོང་སུ་རྫོཌ་བར་བྱེད་པར་
གྱུར་ཅིག་དག་པའི་ཞིང་དུ་སྐྱེས་ནས་ཀྱང་བརྩེ་བ་ཤུགས་དྲག་པོས་ཀུན་ནས་བསླང་སྟེ་ཐོགས་པ་མེད་པའི་རྫུ་འཕྲུལ་གྱིས་གཙོ་བོར་མ་དག་པའི་ཞིང་དུ་ཕྱིན་ནས་སེམས་ཅན་ཐཾད་ཀྱི་རང་རང་གི་སྐལ་པ་ཇི་ལྟ་
བ་བཞིན་དུ་ཆོས་བསྟན་པ་ལ་བརྟེན་ནས་རྒྱལ་བས་བསྔགས་པའི་ལམ་རྣམ་པར་དག་པ་ལ་འགོད་ནུས་པར་གྱུར་ཅིག་སྤྱོད་པ་རྨད་དུ་བྱུང་བ་དེ་དག་མྱུར་དུ་རྫོགས་པར་བྱས་པའི་སྒོ་ནས་མཐའ་ཡས་བའི་འགྲོ་

[212A]༄༅། །བའི་དོན་དུ་རྒྱལ་བའི་གོ་འཕང་བདེ་བླག་ཏུ་ཐོབ་པར་གྱུར་ཅིག་ནམ་ཞིག་ཚེ་ཡི་འདུ་བྱེད་གཏོང་བ་ན། །འཁོར་ཚོགས་རྒྱ་མཚོས་བསྐོར་བའོ་འོད་དཔག་མེད། །མིག་གི་ལམ་དུ་
གསལ་བར་མཐོང་གྱུར་ནས། །དད་དང་སྙིང་རྗེས་བདག་རྒྱུད་གང་བར་ཤོག་བར་དོའི་སྣང་བ་ཤར་བར་གྱུར་མ་ཐག་རྒྱལ་སྲས་བརྒྱད་ཀྱི་མ་ནོར་ལམ་བསྟན་ཏེ། །བདེ་བ་ཅན་དུ་སྐྱེས་ནས་སྤྲུལ་པ་ཡིས། །མ་དག་
ཞིང་གི་འགྲོ་བ་འདྲེན་གྱུར་ཅིག་དེ་ལྟ་བུའི་གོ་འཕང་མཆོག་མ་ཐོབ་པའི་སྐྱེ་བ་ཐམས་ཅད་དུའང་རྒྱལ་བའི་བསྟན་པ་ལུང་དང་རྟོགས་པ་ལ་ཐོས་པ་དང་བསམ་པ་དང་སྒོམ་པ་རྣམ་པར་དག་པ་སྒྲུབ་པའི་
རྟེན་ཤ་སྟག་ཐོབ་པར་གྱུར་ཅིག་རྟེན་དེ་ཡང་མཐོ་རིས་ཀྱི་ཡོན་ཏན་བདུན་གྱི་རྒྱན་དང་མི་འབྲལ་བར་གྱུར་ཅིག་དེ་ལྟ་བུའི་གནས་སྐབས་ཐམས་ཅད་དུའང་སྔོན་གྱི་གནས་ཇི་ལྟ་བ་བཞིན་དུ་དྲན་པའི་ཚེ་
རབས་དྲན་པ་ཐོབ་པར་གྱུར་ཅིག་སྐྱེ་བ་ཐམས་ཅད་དུ་སྲིད་པ་མཐའ་དག་ལ་སྙིང་པོ་མེད་པར་མཐོང་ཞིང་ཐར་པའི་ཡོན་ཏན་གྱིས་ཡིད་འཕྲོག་པའི་བསམ་པས་ཀུན་ནས་བསླང་སྟེ། བཅོམ་ལྡན་འདས་ཀྱིས་
ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་པ་བྱེད་པར་གྱུར་ཅིག་རབ་ཏུ་བྱུང་བའི་ཚོན་ཡང་ཉེས་ལྟུང་ཕྲ་མོས་ཀྱང་མ་གོས་པར་ཚུལ་ཁྲིམས་ཀྱི་ཕུང་པོ་མཐར་ཕྱིན་པར་མཛད་པའི་སྒོ་ནས་བྱང་

[212B]གཞན་ཡང་སྐྱེ་བ་ཐམས་ཅད་དུ་ཀུན་ནས་ཉོན་མོངས་པ་དང་རྣམ་པར་བྱང་བའི་ཚུལ་ཇི་ལྟ་བ་བཞིན་དུ་ཁོང་དུ་ཆུད་ནས་མཐར་ཕྱིན་པའི་ཡན་
ལག་ཆོས་རྣམས་ཀྱི་ཚིག་དང་དོན་མ་ལུས་པ་མི་བརྗེད་པར་འཛིན་པའི་གཟུངས་ཕུན་སུམ་ཚོགས་པ་ཐོབ་པར་གྱུར་ཅིག་རང་ཉིད་ཀྱིས་གཟུངས་བ་བཞིན་དུ་གཞན་ལ་སྟོན་པ་ལ་ཐོགས་པ་མེད་པའི་སྤོབས་
པ་རྣམ་པར་དག་པ་ཐོབ་པར་གྱུར་ཅིག་གཞན་ཡང་སྐྱེ་བ་ཐམས་ཅད་དུ་དཔའ་བར་འགྲོ་བ་ལ་སོགས་པའི་ཏིང་ངེ་འཛིན་གྱི་སྒོ་རྣམས་དང། ཤའི་མིག་ལ་སོགས་པའི་སྤྱན་རྣམས་དང། རྫུ་འཕྲུལ་གྱི་ཡུལ་ཤེས་
པ་ལ་སོགས་པའི་མངོན་པར་ཤེས་པ་རྣམས་ཐོབ་པ་དང་མི་འབྲལ་བར་གྱུར་ཅིག་གཞན་ཡང་སྐྱེ་བ་ཐམས་ཅད་དུ་བླང་དོར་གྱི་གནད་རྣམས་རང་སྟོབས་ཀྱིས་འབྱེད་ནུས་པའི་ཤེས་རབ་རླབས་ཆེ་བ་ཐོབ་པར་
གྱུར་ཅིག་ཀུན་ནས་ཉོན་མོངས་པ་དང་རྣམ་པར་བྱང་བའི་ཆ་ཤས་ཕྲ་ཞིང་ཕྲ་བ་རྣམས་ཇི་ལྟ་བ་བཞིན་དུ་མ་འདྲེས་པར་འབྱེད་ནུས་པའི་ཤེས་རབ་གསལ་བ་ཐོབ་པར་གྱུར་ཅིག་མ་རྟོགས་པ་དང་ལོག་པར་
རྟོག་པ་དང་ཐེ་ཚོམ་གྱི་བསམ་པ་སྐྱེས་མ་ཐག་ཏུ་མ་ལུས་པར་འགོག་ནུས་པའི་ཤེས་རབ་མྱུར་བ་ཐོབ་པར་གྱུར་ཅིག་གཞན་གྱིས་ཚད་གཟུང་མི་ནུས་པའི་གསུང་རབ་ཀྱི་ཚིག་དོན་ལ་གཏོགས་པ་མེད་

[213A]༄༅། །པར་འཇུག་པའི་ཤེས་རབ་ཟབ་པ་ཐོབ་པར་གྱུར་ཅིག་མདོར་ན་འཆལ་པའི་ཤེས་རབ་ཀྱི་སྐྱོན་ཐམས་ཅད་དང་བྲལ་བའི་ཤེས་རབ་ཀྱི་གསུང་རབ་ཀྱི་ཚིག་དོན་འབྱེད་པ་ལ་
ཐབས་མཁས་པའི་ཤེས་རབ་ཀྱི་སྒོ་ནས་བྱང་ཆུབ་སེམས་དཔའི་སྤྱོད་པ་ཐམས་ཅད་ཀྱི་མཐར་སོན་པ་རྗེ་བཙུན་འཇམ་པའི་དབྱངས་ལྟ་བུར་གྱུར་ཅིག་དེ་ལྟར་ཤེས་རབ་ཆེ་བ་གསལ་བ་མྱུར་བ་ཟབ་པ་
བདེ་བླག་ཏུ་རྙེད་ནས་སྐལ་ལྡན་རྗེས་སུ་འཛིན་པ་དང་ལོག་སྨྲ་ཚར་གཅོད་པ་དང། མཁས་པ་མགུ་བ་བསྐྱེད་པའི་ཡན་ལག་རྒྱལ་བའི་གསུང་རབ་མཐའ་དག་ལ་དམིཌ་པའི་འཆད་པ་དང་རྩོད་པ་དང་རྩོམ་པ་ལ་
མཁས་པའི་ཕ་རོལ་ཏུ་ཕྱིན་པ་ཐོབ་པར་གྱུར་ཅིག་གཞན་ཡང་སྐྱེ་བ་ཐམས་ཅད་དུ་རང་གི་དོན་གཙོ་བོར་འཛིན་པའི་ཡིད་ལ་བྱེད་པ་དང། བྱང་ཆུབ་སེམས་དཔའི་སྤྱོད་པ་རླབས་པོ་ཆེ་ལ་སྒྱིད་ལུག་ཅིང་ཞུམ་
པའི་བསམ་པ་ཐམས་ཅད་བཀག་ནས་གཞན་གྱི་དོན་ལྷུར་ལེན་ཅིང་སྙིང་སྟོབས་མཆོག་གི་ཕ་རོལ་ཏུ་སོན་པ་ལ་ཐབས་མཁས་པའི་བྱང་ཆུབ་ཀྱི་སེམས་ཀྱི་སྒོ་ནས་བྱང་ཆུབ་སེམས་དཔའི་སྤྱོད་པ་
ཐམས་ཅད་ཀྱི་མཐར་སོན་པ་རྗེ་བཙུན་སྤྱན་རས་གཟིགས་དབང་ཕྱུག་ལྟ་བུར་གྱུར་ཅིག་གཞན་ཡང་སྐྱེ་བ་ཐམས་ཅད་དུ་རང་དང་གཞན་གྱི་དོན་ལ་འཇུག་པ་ན་བདུད་དང་མུ་སྟེགས་དང་ཕས་ཀྱི་རྒོལ་བ་

[213B]སྐྱེ་བ་ཐམས་ཅད་དུ་ལེ་ལོ་
སྤངས་པའི་བརྩོན་འགྲུས་ཀྱིས་བྱང་ཆུབ་ཀྱི་སྤྱོད་པ་ཡོངས་སུ་རྫོགས་པར་བྱེད་པ་ལ་དང་པོ་ཐུགས་བསྐྱེད་པ་ནས་སྐད་ཅིག་ཀྱང་གཡེལ་བ་མེད་པར་རླབས་པོ་ཆེའི་བརྩོན་འགྲུས་ཀྱི་སྒོ་ནས་བྱང་ཆུབ་ཆེན་པོ་བརྙེས་
པ་མཉམ་མེད་ཤཱཀྱའི་རྒྱལ་པོ་ལྟ་བུར་གྱུར་ཅིག་སྐྱེ་བ་ཐམས་ཅད་དུ་བྱུང་ཆུབ་སྒྲུབ་པོ་ལྟ་བུར་གྱུར་ཅིག་གཞན་ཡང་སྐྱེ་བ་ཐམས་ཅད་དུ་ཇི་ལྟར་འདོད་པ་བཞིན་ཚེ་མཐར་ཕྱིན་པ་ལ་མཆན་ནས་སྨོས་པ་
གསུམ་གྱི་ཟུག་རྔུ་ཐམས་ཅད་ཞི་པར་བྱེད་ནུས་པ་བདེ་བར་གཤེགས་པ་སྨན་པའི་རྒྱལ་པོ་ལྟ་པུར་གྱུར་ཅིག་གཞན་ཡང་སྐྱེ་བ་ཐམས་ཅད་དུ་ཇི་ལྟར་འདོད་པ་བཞིན་ཚེ་མཐར་ཕྱིན་པ་ལ་མཆན་ནས་སྨོས་པ་
ཙམ་གྱིས་དུས་མ་ཡིན་པའི་འཆི་བ་ཐམས་ཅད་འཇོམས་པར་བྱེད་ནུས་པ་རྒྱལ་བ་ཚེ་དཔག་ཏུ་མེད་པ་ལྟ་པུར་གྱུར་ཅིག་ཚེའི་བར་ཆད་འབྱུང་དུ་ཉེ་བ་ན་སྐྱོབ་པ་ཚེ་དཔག་ཏུ་མེད་པས་འཕྲིན་ལས་བཞི་གང་
གིས་འདུལ་བ་དང་རྗེས་སུ་མཐུན་པའི་སྐུའི་སྣང་བ་རབ་ཏུ་བསྟན་པ་མཐོང་ཞིང། མཐོང་མ་ཐག་ཏུ་ཚེའི་བར་དུ་གཅོད་བ་མ་ལུས་པ་ཉེ་བར་ཞི་བར་གྱུར་ཅིག་གང་གིས་འདུལ་བ་དང་འཚམ་པར་སྐུའི་སྣང་

[214A]༄༅། །བ་བསྟན་པ་དེ་ཡང་མགོན་པོ་ཚེ་དཔག་ཏུ་མེད་པ་ཡིན་པར་ངོ་ཤེས་ནས་བཅོས་མ་མ་ཡིན་པའི་དང་པ་བརྟན་པོ་སྐྱེས་ཤིང། དེའི་མཐུ་ལ་བརྟེན་ནས་སྐྱེ་བ་ཐམས་ཅད་དུ་རྒྱལ་བ་ཚེ་
དཔག་མེད་ཀྱིས་དགེ་བའི་བ་ཤེས་གཉེན་དངོས་སུ་མཛད་པ་དང་མི་འབྲལ་བར་གྱུར་ཅིག་གཞན་ཡང་སྐྱེ་བ་ཐམས་ཅད་དུ་འཇིག་རྟེན་དང་འཇིག་རྟེན་ལས་འདས་པའི་ཡོན་ཏན་ཐམས་ཅད་ཀྱི་རྩ་བ་
ཐེག་པ་ཆེན་པོའི་དགེ་བའི་བཤེས་གཉེན་མཚན་ཉིད་དང་ལྡན་པས་མཉེས་བཞིན་དུ་རྗེས་སུ་འཛིན་བར་གྱུར་ཅིག། རྗེས་སུ་བ་ཟུང་བའི་ཚེ་ན་ཡང་དགེ་བའི་བཤེས་གཉེན་ལ་མི་ཕྱེད་པའི་དད་པ་བརྟན་
པོ་ཐོབ་སྟེ་སྒོ་ཐམས་ཅད་ནས་མཉས་པ་ཁོ་ན་བྱེད་པར་གྱུར་ཅིག་མི་མཉེས་པ་སྐད་ཅིག་ཙམ་ཡང་མི་སྒྲུབ་པར་གྱུར་ཅིག་དགེ་བའི་བཤེས་གཉེན་གྱིས་གདམས་པ་དང། རྗེས་སུ་བསྟན་པ་ཐམས་
ཅད་མ་ཚང་བ་མེད་པར་འདེམས་པར་གྱུར་ཅིག་དེའི་དོན་ཐམས་ཅད་ཇི་ལྟ་བ་བཞིན་དུ་ཁོང་དུ་ཆུད་ནས་སྒྲུབ་པས་མཐར་ཕྱིན་པར་བྱེད་ནུས་པར་གྱུར་ཅིག་མི་དགེ་བའི་བཤེས་གཉེན་དང་སྡིག་པའི་
གྲོགས་པོའི་དབང་དུ་སྐད་ཅིག་ཙམ་ཡང་མི་འགྲོ་བར་གྱུར་ཅིག་སྐྱེ་བ་ཐམས་ཅད་དུ་ལས་འབྲས་ལ་ཡོད་ཆེས་པའི་དད་པ་དང། ངེས་འབྱུང་དང། བྱང་ཆུབ་ཀྱི་སེམས་དང། ལྟ་བ་རྣམ་པར་དག་པ་

[214B]སྐྱེ་བ་ཐམས་ཅད་དུ་ལུས་དང་ངག་དང་ཡིད་ཀྱི་སྒོ་ནས་དགེ་བའི་རྩ་བ་ཇི་སྙེད་ཅིག་བྱས་པ་ཐམས་ཅད་གཞན་དོན་དང་
བྱང་ཆུབ་རྣམ་བར་དག་པ་ཁོ་ནའི་རྒྱུར་གྱུར་ཅིག་ །།ཇི་སྲིད་ཐུབ་མཆོག་གོ་འཕང་དམ་པ་དུ། །བདག་གི་མངོན་དུ་བྱས་དེ་སྲེད་དུ། །རྣམ་དག་ལམ་བཟང་སྒྲུབ་པའི་རྟན་རྙེད་ཅིང། །རབ་
ཏུ་འབྱུང་ཞིང་ཚེ་རབས་དྲན་པར་ཤོག་གཟུངས་སྤོབས་ཏིང་འཛིན་མངོན་ཤེས་རྫུ་འཕྲུལ་སོགས། །མཐའ་ཡས་ཡོན་ཏན་དུ་མའི་མཛོད་འཛིན་ཅིང། །མཁྱེན་བརྩེ་ནས་པ་ཟླ་དང་བྲལ་ཐོབ་ནས། །བྱང་ཆུབ་
སྤྱོད་པ་མྱུར་དུ་མཐར་ཕྱིན་ཤོག་དུས་མིན་འཆི་བའི་མཚན་མ་མཐོང་བ་ན། །དེ་ཡི་མོད་ལ་ཚེ་དབག་མེད་མགོན་སྐུ། །གསལ་བར་མཐོང་ནས་འཆི་བདག་དཔའ་བཅོམ་སྟེ། །འཆི་མེད་རིག་འཛིན་མྱུར་
དུ་ཐོབ་པར་ཤོག་ཚེ་རབས་ཀུན་ཏུ་ཚེ་དཔག་མེད་པ་ཡིས། །ཐིག་མཆོག་བཤེས་གཉེན་དངོས་སུ་མཛད་པའི་མཐུས། །རྒྱལ་བས་བསྔགས་པའི་ལམ་བཟང་དེ་ཉིད་ལས། །སྐད་ཅིག་ཙམ་ཡང་ལྡོག་ཕར་མ་གྱུར་
ཅིག་སེམས་ཅན་ཡལ་བར་དོར་ནས་རང་དོན་ལ། །རེ་བའི་བློ་ནི་ནམ་ཡང་མི་སྐྱེ་ཞིང། །གཞན་དོན་སྒྲུབ་པའི་ཚུལ་ལ་མ་རྨོངས་བའི། །ཐབས་ལ་མཁས་པས་གཞན་དོན་ལྷུར་ལེན་ཤོག་བདག་གི་མིང་ཙམ་

[215A]༄༅། །བརྗོད་དང་དྲན་བས་ཀྱང། །སྡིག་པའི་ལས་ཀྱི་འབྲས་བུས་མནར་བ་ཀུན། །ཕུན་ཚོགས་བདེ་བའི་དཔལ་རབ་འབྱོར་གྱུར་ནས། །ཐེག་མཆོག་བགྲོད་པའི་ཐེམ་སྐས་འཛེག་གྱུར་ཅིག་རྒྱལ་
བའི་སྲས་ཀྱི་རྣམ་ཐར་ཕྱོགས་ཙམ་ཞིག་མཚོན་པར་བྱས་པས་རྒྱལ་སྲས་སྤྱོད་པའི་གེགས། །མ་ལུས་ཞི་ཞིང་མཐུན་པའི་ཚོགས་ཆས་ཀུན། །ཡིད་ལ་བསམ་པ་ཙམ་གྱིས་འགྲུབ་པར་ཤོག་ཤཱཀྱའི་
དབང་པོ་འདྲེན་པ་འོད་དབག་མེད། །མི་ཕམ་འཇམ་དབྱངས་གསང་བདག་སྤྱན་རས་གཟིགས། །བདེ་གཤེགས་འཁོར་བཅས་རྟེན་འབྲེལ་མི་བསླུ་བའི། །བདན་པས་སྨོན་ལམ་འདི་དག་མྱུར་འགྲུབ་
ཤོག། །།བྱམས་བའི་སྐུ་གཐུགས་ཕུལ་བྱུང་བཞེངས་ཕ་ལ། །མཐུན་སྐྱེན་སྒྲུབ་པར་བྱེད་པའི་ལུས་ཅན་རྣམས། །རྗེ་བཙུན་བྱམས་པ་མགོན་པོའི་ཞབས་དྲུང་དུ། །ཐེག་
མཆོག་ཆོས་ཀྱི་དཔལ་ལ་སྤྱོད་པར་ཤོག་ནམ་ཞིག་རྡོ་རྗེའི་གདན་གྱི་རི་བོའི་སྤོར། །བྱམས་མགོན་ཉིན་བྱེད་དབང་པོ་ཤར་བའི་ཚེ། །བདག་གི་བློ་གྲོས་པདྨོ་ཁ་ཕྱེ་ནས། །སྐལ་བཟང་བུང་བའི་ཚོགས་
རྣམས་ཚིམ་བྱེད་ཤོག། དེ་ཚེ་རྒྱལ་བ་བྱམས་པ་རབ་ཏུ་དགྱེས། །ཕྱག་གཡས་བདག་གི་མགོ་ལ་བཞག་བཞིན་དུ། །བླ་མེད་བྱང་ཆུབ་མཆོག་ཏུ་ལུང་བསྟན་ནས། །འགྲོ་ཀུན་དོན་དུ་སངས་རྒྱས་མྱུར་ཐོབ་

[215B]བྱང་ཆུབ་སྒྲུབ་པའི་ཚེ་རབས་ཀུན་ཏུ་ཡང། །དུས་གསུམ་རྒྱལ་བ་སྲས་བཅས་ཐམས་ཅད་ཀྱི། །རླབས་ཆེན་སྤྱོད་པ་ཇི་སྙེད་མཆིས་པ་ཀུན། །གཅིག་ཏུ་བསྡུས་ནས་ཚུལ་བཞིན་འདོམས་པར་ཤོག་
ལེགས་བཤད་རི་མོ་བཀྲ་བའི་ལུང་གི་གོས། །རྣམ་དབྱོད་གསེར་ཀྱི་ཡུ་བ་ལ་བརྟེན་ཅིང། །བསླབ་གསུམ་ནོར་བུའི་ཏོག་གིས་རབ་མཚན་པའི། །བསྟན་པའི་རྒྱལ་མཚན་ཕྱོགས་བཅུར་ཚུགས་པར་ཤོག་ཕན་
བདེའི་འབྱུང་གནས་བསྟན་པ་དར་ཞིང་རྒྱས། །བསྟན་འཛིན་སྐྱེས་བུ་ཐམས་ཅད་སྐུ་ཁམས་བཟང། །ལུས་ཅན་ཀུན་ལ་བདེ་སྐྱིད་འབྱུང་བའི་གནས། །བཀྲ་ཤིས་ལྷུན་པོ་རྟག་ཏུ་རྒྱས་གྱུར་ཅིག་རྟག་ཏུ་བྱམས་
པ་རྣམ་གསུམ་གོམས་པའི་མཐུས། །བདུད་སྡེ་བྱམས་པའི་བཔུང་གིས་འཇོམས་པ་དང། །འགྲོ་ཀུན་བྱམས་པའི་སྟོབས་ཀྱིས་སྐྱོང་མཛད་པའི། །རྒྱལ་བ་བྱམས་པ་མགོན་པོའི་བཀྲ་ཤིས་ཤོག། ཅེས་པ་རྗེ་
ཐམས་ཅད་མཁྱེན་པ་དགེ་འདུན་གྲུབ་ཀྱིས་མཛད་པའོ།། །།བདེ་ཆེན་ལྷུན་གྲུབ་ཆོས་སྐུའི་ན་མཁའ་ལས། །བྱམས་བརྩེའི་སྤྲིན་གྱིས་འཇིག་རྟེན་ཁྱབ་མཛད་ཅིང། །རྒྱུན་མི་
ཆད་དུ་མཛད་པའི་ཆར་འབེབས་པ། །མི་ཕམ་རྒྱལ་བའི་དབང་པོར་གུས་ཕྱག་འཚལ། །གྲངས་མེད་གདུལ་བྱའི་ཁམས་དང་བསམ་པ་ཀུན། །ཇི་བཞིན་གཟིགས་པའི་ཡེ་ཤེས་རྣམ་རོལ་ལས། །དད་པའི་

[216A]༄༅། །དབང་གིས་ཆུ་ནང་ཟླ་གཟུགས་བཞིན། །གནས་འདིར་ཐོགས་པ་མེད་པར་གཤེགས་སུ་གསོལ། །རབ་མཛེས་གསེར་ཞུན་བརྩེགས་པའི་ལྷུན་པོ་ལ། །རྣམ་མང་རིན་ཆེན་
ཚོགས་ཀྱི་ཕྲ་བཀོད་ལྟར། །ལྟ་བས་མི་ངོམས་སྐུ་གཟུགས་མཆོག་འདི་ལ། །སྲིད་མཐའི་བར་དུ་བརྟན་པར་བཞུགས་སུ་གསོལ། །ཡིད་འོང་བྱམས་པའི་སྐུ་གཟུགས་བཞེངས་པ་ལ། །མཐུན་རྐྱེན་སྒྲུབ་
པར་བྱེད་པའི་སྐྱེ་བོ་ཀུན། །མགོན་ཁྱོད་ཐུགས་རྗེའི་ཕྱག་གིས་ཉེར་བཟུང་ནས། །དགའ་ལྡན་གནས་སུ་ངེས་པར་དྲང་དུ་གསོལ། །ཁྱོད་ཞལ་མིག་གི་བདུད་རྩིར་མི་འབྲལ་ཞིང། །ཐེག་མཆོག་གསུང་གིས་རྟག་
ཏུ་འཚོ་བ་དང། །རྒྱལ་སྲས་སྤྱོད་པའི་གནས་ཀུན་མཐར་ཕྱིན་ནས། །མྱུར་དུ་སངས་རྒྱས་ཐོབ་པར་བྱིན་གྱིས་རློབས། །གནས་སྐབས་སུ་ཡང་བསམས་པའི་དོན་ཀུན་འགྲུབ། །མཐའ་དག་འགྲོ་འདི་བྱམས་
པའི་སེམས་དང་ལྡན། །རྒྱལ་བའི་བསྟན་པ་ཕྱོགས་བཅུར་དར་ཞིང་རྒྱས། །འགྲོ་ཀུན་ཕན་བདེའི་དཔལ་ལ་སྤྱོད་པར་ཤོག་བསླབ་པ་གསུམ་ལྡན་ངུར་སྨྲིག་འཛིན་པ་ཡི། །འདུས་པའི་ཚོགས་ཀྱིས་
གནས་འདི་ཡོངས་གང་ཞིང། །རྟག་ཏུ་བཤད་སྒྲུབ་བྱ་བས་སྲིད་མཐའི་བར། །ཐུབ་བསྟན་ཕྱོགས་བཅུར་རྒྱས་པའི་བཀྲ་ཤིས་ཤོག་བསླུ་མེད་དཀོན་མཆོག་གསུམ་གྱི་བདེན་པ་དང། །མི་ཕམ་རྒྱལ་བའི་

[216B] །མཐུ་ལྡན་ཆོས་སྐྱོང་སྲུང་མའི་འཕྲིན་ལས་ཀྱིས། །རྣམ་དག་སྨོན་པའི་གནས་འདི་འགྲུབ་པར་ཤོག་ཅེས་མཆོག་ཏུ་གྲུབ་པའི་བདེན་ཚིག་སྨོན་ལམ་འདི། བི་ཤྭ་ཀརྨའི་
རྣམ་འཕྲུལ་དབེན་མོ་ཆེ་ཉི་མ་དཔལ་གྱིས་བསྐུལ་བའི་ངོར་ཆོས་སྨྲ་བའི་བཙུན་པ་དགེ་འདུན་རྒྱ་མཚོའི་དཔལ་གྱིས་ཆོས་འཁོར་རྒྱལ་གྱི་གཙུག་ལག་ཁང་དུ་ཉེ་བར་སྦྱར་བའོ།། །།
འདྲེན་པ་མཉམ་མེད་ཟས་གཙང་སྲས། །དེ་སྲས་མཁྱེན་དང་བརྩེ་བའི་བདག་འཇམ་པའི་དབྱངས་དང་མི་ཕམ་མགོན། །གསོལ་བ་འདེབས་སོ་བྱིན་གྱིས་རློབས། །ལྔ་བརྒྱའི་གཙུག་རྒྱན་ཐམས་
ཅད་མཁྱེན། །འོད་དཔག་མེད་མགོན་མར་མེ་མཛད། །སྤྱན་རས་གཟིགས་དབང་རྒྱལ་བ་འབྲོམ། །ཟག་མེད་བདུད་རྩིའི་མཆོད་པ་བཞེས། །རྒྱལ་བའི་ཡབ་གཅིག་འཇམ་པའི་དབྱངས། །དགེ་སློང་ཚུལ་
བཟུང་བཙོང་ཁ་པ། །བྱིན་རླབས་ཐུགས་རྗེའི་སྤྲིན་དཀྲིགས་ནས། །བདེ་ཆེན་བདུད་རྩིས་ཚིམ་པར་མཛོད། །ཡབ་གཅིག་ཡབ་གཅིག་འཇམ་པའི་དབྱངས། །གཏན་གྱི་སྐྱབས་གནས་རིན་པོ་ཆེ། །འབྲལ་
མེད་སྙིང་གའི་པདྨོར་བཞུགས། །དཔག་མེད་བདུད་རྩིའི་མཆོད་པ་བཞེས། །རང་ལུས་ལྷ་སྐུའི་ངོ་པོ་ཉིད། །རོ་བརྒྱ་བདུད་རྩིའི་སྲེད་བྲལ་ཡང། །འདོད་དགུར་སྤྱད་པས་བདེ་བ་ཆེ། །ཨེ་མའོ་རྨད་བྱུང་

[217A]༄༅། །སྐལ་བ་བཟང། །རྗེ་བཙུན་བླ་མ་སྐུ་ཚེ་རབ་བརྟན་ཅིང། །རྣམ་དཀར་འཕྲིན་ལས་ཕྱོགས་བཅུར་རྒྱས་པ་དང། །བློ་བཟང་བསྟན་པའི་སྒྲོན་མེ་ས་གསུམ་གྱི། །འགྲོ་བའི་མུན་སེལ་
རྟག་ཏུ་གནས་གྱུར་ཅིག་ཆོས་ཀྱི་རྒྱལ་པོ་བཙོང་ཁ་པའི། །ཆོས་ཚུལ་རྣམ་པར་འཕེལ་བ་ལ། །གེགས་ཀྱི་མཚན་མ་ཞི་བ་དང། །མཐུན་རྐྱེན་མ་ལུས་ཚང་བར་ཤོག་བདག་སོགས་འཁོར་བཅས་ཚེ་
རབས་ཐམས་ཅད་དུ། །དཀོན་མཆོག་གསུམ་དང་ནམ་ཡང་མི་འབྲལ་ཞིང། །དཀོན་མཆོག་གསུམ་པོ་རྒྱུན་དུ་མཆོད་པ་དང། །དཀོན་མཆོག་གསུམ་གྱི་འཕྲིན་ལས་འཇུག་པར་ཤོག། །།
་ཐམས་ཅད་མཁྱེན་པ་ལ་ཕྱག་འཚལ་ལོ། །འདི་ལྟར་སངས་རྒྱས་བཅོམ་ལྡན་འདས་དེ་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་རིག་པ་
དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་སོ། །དེ་བཞིན་
གཤེགས་པ་དེ་ན་བསོད་ནམས་དག་གི་རྒྱུ་མཐུན་པ། དགེ་བའི་རྩ་བ་རྣམས་ཆུད་མི་ཟ་བ། བཟོད་པས་རབ་ཏུ་བརྒྱན་པ། བསོད་ནམས་ཀྱི་གཏེར་རྣམས་ཀྱི་གཞི། དཔེ་བྱད་བཟང་པོ་

[217B] མཚན་རྣམས་ཀྱི་མེ་ཏོག་རྒྱས་པ། སྤྱོད་ཡུལ་རན་པར་མཐུན་པ། མཐོང་ན་མི་མཐུན་པ་མེད་པ། དད་པས་མོས་པ་རྣམས་ལ་མངོན་པར་དགའ་བ། ཤེས་རབ་ཟིལ་གྱི་མི་ནོན་
པ། སྟོབས་རྣམས་ལ་བརྫི་བ་མེད་པ། སེམས་ཅན་ཐམས་ཅད་ཀྱི་སྔོན་པ། བྱང་ཆུབ་སེམས་དཔའ་རྣམས་ཀྱི་ཡབ། འཕགས་པའི་གང་ཟག་རྣམས་ཀྱི་རྒྱལ་པོ། །མྱ་ངན་ལས་འདས་
པའི་གྲོང་ཁྱེར་དུ་འགྲོ་བ་རྣམས་ཀྱི་དེད་དཔོན། ཡེ་ཤེས་དཔག་ཏུ་མེད་པ། སྤོབས་པ་བསམ་གྱིས་མི་ཁྱབ་པ། གསུང་རྣམ་པར་དག་པ། དབྱངས་སྙན་པ། སྐུ་བྱད་བལྟ་བས་ཆོག་མི་ཤེས་པ་
སྐུ་མཚུངས་པ་མེད་པ། འདོད་པ་དག་གིས་མ་གོས་པ། གཟུགས་དག་གིས་ཉེ་བར་མ་གོས་པ། གཟུགས་མེད་པ་དག་དང་མ་འདྲེས་པ། སྡུག་བསྔལ་ལས་རྣམ་པར་གྲོལ་བ། ཕུང་པོ་དག་ལས་རབ་
ཏུ་རྣམ་པར་གྲོལ་བ་ཁཾས་རྣམས་དང་མི་ལྡན་པ། སྐྱེ་མཆེད་རྣམས་བསྡམས་པ། མདུད་པ་རྣམས་ཤིན་ཏུ་བཅད་པ། ཡོངས་སུ་གདུང་བ་དག་ལས་རྣམ་པར་གྲོལ་བ། སྲིད་པ་ལས་གྲོལ་བ། ཆུ་བོ་ལས་
བརྒལ་བ། ཡེ་ཤེས་ཡོངས་སུ་རྫོགས་པ། འདས་པ་དང་མ་བྱོན་པ་དང་ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་ཡེ་ཤེས་ལ་གནས་པ། མྱ་ངན་ལས་འདས་པ་ལ་མི་གནས་

[218A]༄༅། །པ་ཡང་དག་པ་ཉིད་ཀྱི་མཐའ་ལ་གནས་པ། སེམས་ཅན་ཐམས་ཅད་ལ་གཟིགས་པའི་ས་ལ་བཞུགས་པ་སྟེ། འདི་དག་ནི་སངས་རྒྱས་བཅོམ་ལྡན་འདས་རྣམས་ཀྱི་སྐུ་ཚེ་
བའི་ཡོན་ཏན་ཡང་དག་པ་རྣམས་སོ། །དམ་པའི་ཆོས་ནི་ཐོག་མར་དགེ་བ། བར་དུ་དགེ་བ། ཐ་མར་དགེ་བ། དོན་བཟང་པོ། ཚིག་འབྲུ་བཟང་པོ། མ་འདྲས་པ། ཡོངས་སུ་རྫོགས་པ། ཡོངས་སུ་དག་
པ། ཡོངས་སུ་བྱང་བ། ཡང་དག་པར་མཐོང་བ། ནད་མེད་པ། དུས་ཆད་པ་མེད་པ། ཉེ་བར་སྟོན་པ། འདི་མཐོང་བ་ལ་དོན་ཡོད་པ། མཁས་པ་རྣམས་ཀྱིས་སོ་སོར་རང་གིས་རིག་པར་བྱ་བ། བཅོམ་
ལྡན་འདས་ཀྱིས་ལེགས་པར་གསུངས་པའི་ཆོས་འདུལ་བ་ལ་ལེགས་པར་སྟོན་པ། ངེས་པར་འབྱུང་བ། རྫོགས་པའི་བྱང་ཆུབ་ཏུ་འགྲོ་བར་བྱེད་པ། མི་མཐུན་པ་མེད་ཅིང་འདུས་པ་དང་ལྡན་
པ། བརྟེན་པ་ཡོད་པ། རྒྱུ་བ་བཅད་པའོ། །ཐེག་པ་ཆེན་པོའི་དགེ་འདུན་ནི་ལེགས་པར་ཞུགས་པ། རིགས་པར་ཞུགས་པ། དྲང་པོར་ཞུགས་པ། མཐུན་པར་ཞུགས་པ། ཐལ་མོ་སྦྱར་
བའི་འོས་སུ་གྱུར་པ། ཕྱག་བྱ་བའི་འོས་སུ་གྱུར་པ། བསོད་ནམས་ཀྱི་དཔལ་གྱི་ཞིང། ཡོན་ཡོངས་སུ་སྦྱོང་བ་ཆེན་པོ། སྦྱིན་པའི་གནས་སུ་གྱུར་པ། ཀུན་ཏུའང་སྦྱིན་པའི་གནས་སུ་

[218B] །རྒྱལ་བས་བདུད་བཅོམ་བྱང་ཆུབ་སངས་རྒྱས་ཏེ། །རྒྱལ་བའི་སྐུ་ལ་སྒྲིབས་སྐྱེམས་མི་མངའ་ཡང། །བདག་ཅག་བསོད་ནམས་ཞིང་དུ་འགྱུར་སླད་དུ། །བཤེས་དང་ཞལ་ཟས་སྦྱར་བ་འདི་
ཕུལ་བས། །དུས་ཀུན་དགེ་བའི་ལོ་ཏོག་འཕེལ་རྒྱས་ནས། །བདེ་བ་ཅན་དུ་པདྨོ་ལས་སྐྱེས་ཏེ། །ཏིང་འཛིན་ཟས་དང་ཆོས་ལ་ལོངས་སྤྱོད་ཤོག་སངས་རྒྱས་ཡོན་ཏན་བསམ་མི་ཁྱབ། །དམ་པའི་ཆོས་
ཀྱང་བསམ་མི་ཁྱབ། །འཕགས་པའི་དགེ་འདུན་བསམ་མི་ཁྱབ། །བསམ་མི་ཁྱབ་ལ་དད་བྱས་པའི། །རྣམ་པར་སྨིན་པའང་བསམ་མི་ཁྱབ། །རྣམ་དག་ཞིང་ལ་སྤྱོད་པར་ཤོག། །།
མགོན་པོ་ཐུགས་རྗེ་ཆེ་ལྡན་པ། །ཐམས་ཅད་མཁྱེན་པ་སྟོན་པ་པོ། །བསོད་ནམས་ཡོན་ཏན་རྒྱ་མཚོའི་ཞིང། །དེ་བཞིན་གཤེགས་ལ་ཕྱག་འཚལ་ལོ། །དག་པས་འདོད་ཆགས་བྲལ་བར་གྱུར། །དགེ་བས་
ངན་སོང་ལས་གྲོལ་ཅིང། །གཅིག་ཏུ་དོན་དམ་མཆོག་གྱུར་པ། །ཞི་གྱུར་ཆོས་ལ་ཕྱག་འཚལ་ལོ། །གྲོལ་ནས་གྲོལ་བའི་ལམ་ཡང་སྟོན། །བསླབ་པ་དག་ལ་རབ་ཏུ་གནས། །ཞིང་གི་དམ་པ་ཡོན་ཏན་ལྡན་
དགེ་འདུན་ལ་ཡང་ཕྱག་འཚལ་ལོ། །སངས་རྒྱས་གཙོ་ལ་ཕྱག་འཚལ་ལོ། །སྐྱོབ་པ་ཆོས་ལ་ཕྱག་འཚལ་ལོ། །དགེ་འདུན་ཆེ་ལ་ཕྱག་འཚལ་ལོ། །གསུམ་ལ་རྟག་ཏུ་གུས་ཕྱག་འཚལ། །སངས་

[219A]༄༅། །རྒྱས་ཡོན་ཏན་བསམ་མི་ཁྱབ། །ཆོས་ཀྱི་ཡོན་ཏན་བསམ་མི་ཁྱབ། །དགེ་འདུན་ཡོན་ཏན་བསམ་མི་ཁྱབ། །བསམ་མི་ཁྱབ་ལ་དད་བྱས་པའི། །རྣམ་པར་སྨིན་པའང་བསམ་མི་
ཁྱབ། །རྣམ་དག་ཞིང་ལ་སྤྱོད་ལ་ཤོག་སྟོན་པ་བླ་མེད་སངས་རྒྱས་རིན་པོ་ཆེ། །སྐྱོབ་པ་བླ་མེད་དམ་ཆོས་རིན་པོ་ཆེ། །འདྲེན་པ་བླ་མེད་དགེ་འདུན་རིན་པོ་ཆེ། །བླ་མེད་དཀོན་མཆོག་གསུམ་ལ་མཆོད་
པ་འབུལ། །ཞལ་ཟས་རོ་བརྒྱ་ལྡན་པའི་ཡིད་འཕྲོག་པ། །ལེགས་སྦྱར་འདི་ནི་རྒྱལ་བ་སྲས་བཅས་ལ། །དད་པས་ཕུལ་བས་འགྲོ་བ་འདི་དག་ཀུན། །འབྱོར་ལྡན་ཏིང་འཛིན་ཟས་ལ་སྤྱོད་པར་ཤོག་ཨོཾ་
གུ་རུ་བཛྲ་ནཻ་ཝིདྱ་ཨཱཧཱུཾ། ཕུད་བླ་མ་ལ་དབུལ། ཨོཾ་སརྦ་བུད་དྷ་བོ་དཧྀ་སཏེ་བྷྱོ་བཛྲ་ནཻ་ཝིདྱ་ཨཱཧཱུཾ། སངས་རྒྱས་བྱང་སེམས་ལ་དབུལ། ཨོཾ་ཀཱ་མ་དེ་ཝ་མཎྜ་ལ་བཛྲ་ནཻ་ཝི་དྱ་ཨཱཧཱུཾ་ཡི་དམ་ལྷ་ཚོགས་
ལ་དབུལ། ཨོཾ་ཤྲཱི་དྷརྨ་པཱ་ལ་བཛྲ་ནཻ་ཝི་དྱ་ཨཱཧཱུཾ། ཆོས་སྐྱོང་ལ་དབུལ། དེ་ནས་ཆང་བུ་དང་པོ་ལ། ཨོཾ་ཧ་རི་ཏེ་སཱཧ། འཕྲོག་མ་ལ་དབུལ། ཨོཾ་ཧ་རི་ཏེ་མཧཱ་བཛྲ་ལ་ཀྵི་ཎི་ཧ་ར་ཧ་ར་སརྦ་པཱ་པཾ་མི་ཀྵཾ་སཱཧཱ་
འཕྲོག་མའི་བུ་ལྔ་བརྒྱ་ལ་དབུལ། ཨོཾ་ཨ་གྲ་པིཎྜ་ཨ་ཤི་བྷྱསཱཧཱ། ཕུད་ལ་དབང་བའི་འབྱུང་པོ་ལ་དབུལ། ཨོཾ་ཨུ་ཙྖ་ཥྚ་བིཎྜ་ཨ་ཤི་བྷྱསཱཧཱ། ལྷག་མ་ལ་དབང་བའི་འབྱུང་པོ་ལ་དབུལ། བཅོམ་ལྡན་

[219B] །ན་མསམནྟ་པྲ་བྷ་རཱ་ཛཱ་མ། ཏ་ཐཱ་ག་ཏཱ་ཡ་
ཨརྷ་ཏེ་སམྱཀྶཾ་བུད་དྷ་ཡ། ན་མོ་མཉྫུ་ཤྲི་ཡེ། ཀུན་མཱ་ར་བྷཱུ་ཏཱ་ཡ། བོ་དཧི་སཏ་ཡ། མཧཱ་སཏ་ཡ། མཧཱ་ཀ་རུ་ཎི་ཀ་ཡ། ཏདྱ་ཐཱ། ཨོཾ་ནི་རཱ་ལ་བཧེ་ནི་རཱ་བྷ་སེ། ཇ་ཡེ། ཛ་ཡེ། ལབ་དཧེ། མཧཱ་མ་ཏེ། དཀྵེ་དཀྵི་ཎྀ་མེ་པ་རི་ཤོ་དྷ་ཡེ་
སཱཧཱ། གང་གིས་བདག་ལ་ཁ་ཟས་བྱིན་པ་དེ་དག་ཉེ་བར་ཞི་བའི་བདེ་བ་ཐོབ་པར་གྱུར་ཅིག་གང་གིས་བདག་ལ་སྐོམ་བླུད་པ་དང། རིམ་གྲོ་བྱས་པ་དང། བཀུར་བསྟི་བྱས་པ་དང། བསྟི་སྟང་བྱས་པ་
དང༑ མཆོད་པ་བྱས་པ་དེ་དག་ཐམས་ཅད་ཉེ་བར་ཞི་བའི་བདེ་བ་ཐོབ་པར་གྱུར་ཅིག་གང་དག་བདག་ལ་གཤེ་བར་བྱེད་པ་དང། མི་བདེ་བ་བྱེད་པ་དང། རྡེག་པ་དང། མཚོན་གྱིས་འདེབས་པ་
དང༑ རྣམ་པ་ཐམས་ཅད་དུ་སྲོག་གཅོད་པའི་བར་དུ་བྱེད་པ་དེ་དག་ཐམས་ཅད་བྱང་ཆུབ་ཀྱི་བདེ་བ་ཐོབ་ཅིང། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་
གྱུར་ཅིག་བཟའ་བ་ཕུལ་བའི་བསོད་ནམས་ཀྱིས། །ཁ་དོག་སྟོབས་དང་ལྡན་གྱུར་ཅིག་རོ་བརྒྱ་ལྡན་པའི་ཟས་རྙེད་ཅིང། །བསམ་གཏན་ཟས་ཀྱིས་འཚོ་བར་ཤོག་བཏུང་བ་ཕུལ་བའི་བསོད་ནམས་

[220A]༄༅། །ཀྱིས། །ཉོན་མོངས་བཀྲིས་སྐོམ་ཞི་གྱུར་ཅིག་སྦྱིན་སོགས་ཡོན་ཏན་ལྡན་པ་དང། །སྐོམ་ནད་མེད་པར་སྐྱེ་བར་ཤོག་གང་གིས་སྦྱིན་པ་གང་ལ་སྦྱིན། །སྦྱིན་པ་ཇི་ལྟར་མི་
དམིགས་པ། །སྦྱིན་པ་མཉམ་པ་དེ་ཉིད་ཀྱིས། །སྦྱིན་བདག་ལ་ནི་ཡོངས་རྫོགས་ཤོག་ཀླུ་རྒྱལ་དགའ་བོ་ཉེ་དགའ་བོ། །བསྟན་ལ་དད་པའི་ལྷ་རྣམས་དང། །རྒྱལ་པོ་སྦྱིན་བདག་ཉིད་དང་ནི། །
སེམས་ཅན་ཕོངས་པ་གཞན་དག་ཀྱང། །ཚེ་རིང་ནད་མེད་ཕུན་སུམ་ཚོགས། །གཏན་དུ་བདེ་བ་ཐོབ་པར་ཤོག། །།བྷྱོ་རབ་འབྱམས་རྒྱལ་བ་ཀུན་གྱི་འཕྲིན་ལས་ལ། །དམག་ཟོར་
རྒྱལ་མོ་ཞེས་བྱར་མཚན་གསོལ་བ། །རྩེ་གཅིག་མོས་པའི་དབང་གིས་སྤྱན་འདྲེན་ན། །ཐོགས་པ་མེད་པར་མྱུར་དུ་གཤེགས་སུ་གསོལ། །མདུན་གྱི་ནམྑར་རླུང་ནག་འཚུབ་མའི་དབུས། །བེ་ཅོན་ཐོད་
ཁྲག་འཛིན་པ་སྲིན་མོའི་གཟུགས། །དྲེའུ་སྟེང་བཞུགས་གདུག་པ་ཚར་གཅོད་སྐུ། །ཇི་སྲིད་དྲན་པ་དེ་སྲིད་རྟག་ཏུ་བཞུགས། །ཕྱི་ཡི་སྤྱན་གཟིགས་ནམྑའི་ཁྱོན་གང་ཞིང། །ནང་གི་དམ་རྫས་ས་གཞི་
མ་ལུས་ཁྱབ། །ཡིད་ཀྱིས་སྤྲུལ་པའི་མཆོད་སྤྲིན་ཞིང་ཁམས་ཀུན། །རྒྱས་པར་འགེངས་པ་འཁོར་དང་བཅས་ལ་འབུལ། །དཔལ་ལྡན་ཐུབ་པའི་བཀའ་སྲུང་མཐུ་རྩལ་ཅན། །ཁྱོད་ཉིད་བསྙེན་ཅིང་སྒྲུབ་

[220B] །གསོལ་བ་འདེབས་པའི་རྣལ་འབྱོར་དཔོན་སློབ་ཀྱི། །འགལ་རྐྱེན་ཀུན་སེལ་མཐུན་རྐྱེན་མ་ལུས་སྒྲུབས། །ཤ་ཁྲག་ལ་སོགས་བདུད་རྩི་ལྔ་དང་སྦྱར། །འབྲུ་སྣ་ལྔ་དང་སྦྱར་བའི་གཏེར་མ་
འདི༑ ༑དཔལ་ལྡན་དམག་ཟོར་རྒྱལ་མོ་ལ་འབུལ་གྱི། །རྒྱལ་བའི་བསྟན་པ་བསྲུང་ཕྱིར་བཞེས་སུ་གསོལ། །སྐུ་གསུམ་ལྷུན་གྲུབ་ཐུགས་རྗེ་མཐར་ཕྱིན་ཀྱང། །སྲིད་གསུམ་གདུག་པ་འདུལ་ཕྱིར་ཁྲོས་
པའི་སྐུ། །དུས་གསུམ་རྒྱལ་བའི་བསྟན་སྲུང་ཆེན་མོ་ལ། །སྒོ་གསུམ་གུས་པ་ཆེན་པོས་ཕྱག་འཚལ་ལོ། །བདག་སོགས་རྣམས་ཀྱི་ཆོས་དང་མཐུན་པའི་དོན། །ཇི་ལྟར་བསམས་པ་ཡིད་བཞིན་འགྲུབ་པ་
དང༑ ༑ནད་གདོན་བགེགས་དང་བར་དུ་གཅོད་པའི་ཚོགས། །ཉེ་བར་ཞི་བར་བྱིན་གྱིས་བརླབ་ཏུ་གསོལ། །གྲུབ་པའི་དབང་ཕྱུག་དཔལ་ལྡན་བླ་མ་དང། །བསླུ་བ་མེད་པའི་སྐྱབས་གནས་དཀོན་མཆོག་
གསུམ། །མཐུ་ལྡན་སྲུང་མ་གནས་གསུམ་མྑའྒྲོའི་ཚོགས། །དབྱེར་མེད་ཞབས་ཀྱི་པདྨོའི་བཀའ་དྲིན་དང། །སྲས་བཅས་རྒྱལ་བའི་རྣམ་དཀར་དགེ་ཚོགས་བཅས། །ཚུལ་བཞིན་སྒྲུབ་ལ་འདུན་
པའི་བསམས་པ་ཡིས། །ཐུབ་བསྟན་རྒྱ་མཚོའི་དཔལ་དུ་ཡུན་རིང་དུ། །གནས་ཤིང་འཕྲིན་ལས་ཕྱོགས་བཅུར་རྒྱས་གྱུར་ཅིག་བསླབ་པ་གསུམ་ལྡན་ངུར་སྨྲིག་འཛིན་པ་ཡི། །འདུས་པའི་ཚོགས་ཀྱིས་

[221A]༄༅། །གནས་འདི་ཡོངས་གང་ཞིང། །རྟག་ཏུ་བཤད་སྒྲུབ་བྱ་བས་སྲིད་མཐའི་བར། །ཐུབ་བསྟན་ཕྱོགས་བཅུར་རྒྱས་པའི་བཀྲ་ཤིས་ཤོག། །།ཨོཾ་བཛྲ་ཨ་མྲྀ་ཏ་ཀུཎྜ་
ལི་ཧ་ན་ཧ་ན་ཧཱུཾ་ཕཌ། ཨོཾ་སྭ་བྷཱ་ཝ་ཤུད་དྷ་སརྦ་དྷརྨ་སྭ་བྷཱ་ཝ་ཤུད་དྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་བྷཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆ་བ་རྣམས་ཀྱི་ནང་དུ་གཏོར་མ་དཀར་
གསུམ་མངར་གསུམ་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཧཱུཾ། ལན་གསུམ་བརྗོད། ན་མསརྦ་ཏ་ཐཱ་ག་ཏཱ་ཨ་ཝ་ལོ་ཀི་ཏེ་ཨོཾ་སཾ་བྷ་ར་སཾ་བྷ་ར་ཧཱུཾ། ལན་གསུམ་བརྗོད་
དེ་བཞིན་གཤེགས་པ་རིན་ཆེན་མང་ལ་ཕྱག་འཚལ་ལོ། །དེ་བཞིན་གཤེགས་པ་གཟུགས་མཛེས་དམ་པ་ལ་ཕྱག་འཚལ་ལོ། །དེ་བཞིན་གཤེགས་པ་སྐུ་འབྱམས་ཀླས་ལ་ཕྱག་འཚལ་
ལོ༑ ༑དེ་བཞིན་གཤེགས་པ་འཇིགས་པ་ཐམས་ཅད་དང་བྲལ་བ་ལ་ཕྱག་འཚལ་ལོ། །བདུད་རྩི་རྒྱ་མཚོའི་གཏོར་མ་འདི་ཉིད་ས་བདག་སའི་ལྷ་མོ། །འཛམ་གླིང་སྐྱོང་བ་སྤྱི་དང་ཁྱད་པར་བོད་
ཁམས་སྐྱོང་བའི་བསྟན་མ་བཅུ་གཉིས། ཡུལ་ལྷ་གཞི་བདག། སྟོད་མངའ་རིས་སྐོར་གསུམ། སྨང་མདོ་ཁམས་སྒང་གསུམ། བར་དབུས་གཙང་རུ་བཞི། ས་ཕྱོགས། ཡུལ་རིགས། དགོན་

[221B] །བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་འགལ་རྐྱེན་སེལ་ལ་མཐུན་རྐྱེན་
སྒྲུབས། །བསམས་པའི་དོན་རྣམས་ཡིད་བཞིན་དུ་འགྲུབ་པར་མཛད་དུ་གསོལ། །བདག་གི་བསམ་པའི་སྟོབས་དང་ནི། །དེ་བཞིན་གཤེགས་པའི་བྱིན་སྟོབས་དང། །ཆོས་ཀྱི་དབྱིངས་ཀྱི་སྟོབས་རྣམས་
ཀྱིས༑ ༑དོན་རྣམས་གང་དག་བསམས་པ་ཀུན། །དེ་དག་ཐམས་ཅད་ཅི་རིགས་པར། །ཐོགས་པ་མེད་པར་འབྱུང་གྱུར་ཅིག་ཤིས་བརྗོད་ནི། རྒྱལ་མཚན་རྩེ་མོ་དབང་གི་རྒྱལ་པོ་ལྟར། །ལྷག་པའི་ལྷ་ཡི་
གཙུག་གི་རྒྱན་གྱུར་པ། །སྒྲུབ་པ་པོ་ལ་དངོས་གྲུབ་མཆོག་སྩོལ་བའི། །དཔལ་ལྡན་བླ་མ་རྣམས་ཀྱི་བཀྲ་ཤིས་ཤོག་ཉིན་མོ་བདེ་ལེགས་མཚན་བདེ་ལེགས། །ཉིན་མའི་གུང་ཡང་བདེ་ལེགས་ཤིང། །
ཉིན་མཚན་རྟག་ཏུ་བདེ་ལེགས་པའི། །དཀོན་མཆོག་གསུམ་གྱི་བཀྲ་ཤིས་ཤོག་ཐབས་མཁས་ཐུགས་རྗེས་ཤཱཀྱའི་རིགས་སུ་འཁྲུངས། །གཞན་གྱིས་མི་ཐུབ་བདུད་ཀྱི་དཔུང་བཅོམ་པ། །གསེར་གྱི་ལྷུན་
པོ་ལྟ་བུར་བརྗིད་པའི་སྐུ། །ཤཱཀྱའི་རྒྱལ་པོའི་དཔལ་གྱི་བཀྲ་ཤིས་ཤོག་ཆོས་སྐུ་ནམྑའ་བཞིན་དུ་དབྱེར་མེད་ཀྱང། །གཟུགས་སུ་འཇའ་ཚོན་བཞིན་དུ་སོ་སོར་གསལ། །ཐབས་དང་ཤེས་རབ་མཆོག་ལ་མངའ་

[222A]༄༅། །བརྙེས་པ། །རིགས་ལྔ་བདེ་བར་གཤེགས་པའི་བཀྲ་ཤིས་ཤོག་ཐུགས་རྗེས་འགྲོ་བའི་དོན་མཛད་བཅོམ་ལྡན་འདས། །མཚན་ཙམ་ཐོས་པས་ངན་འགྲོའི་སྡུག་བསྔལ་སེལ། །དུག་
གསུམ་ནས་སེལ་སངས་རྒྱས་སྨན་གྱི་བླ། །བཻ་ཌཱུརྱ་ཡི་འོད་ཀྱི་བཀྲིས་ཤོག་མཚན་ལེགས་རིན་ཆེན་གསེར་བཟང་མྱ་ངན་མེད། །ཆོས་བསྒྲགས་མངོན་མཁྱེན་སྨན་བླ་ཤཱཀྱ་ཐུབ། །རྒྱ་ཆེན་སྨོན་ལམ་ཡོངས་
སུ་རྫོགས་པ་ཡི། །བདེ་བར་གཤེགས་པ་བརྒྱད་ཀྱི་བཀྲ་ཤིས་ཤོག་འཇིག་རྟེན་འདྲེན་པའི་གཙོ་བོ་ཚེ་དཔག་མེད། །དུས་མིན་འཆི་བ་མ་ལུས་འཇོམས་མཛད་ཅིང། །མགོན་མེད་སྡུག་བསྔལ་གྱུར་པ་
རྣམས་ཀྱིས་སྐྱབས། །སངས་རྒྱས་ཚེ་དཔག་མེད་ཀྱི་བཀྲ་ཤིས་ཤོག་མཐུན་པའི་དགེ་ཚོགས་སྨོན་ལམ་རྨད་བྱུང་ཞིང། །སྤྱད་པ་སྤྱད་ཚེ་ན་ཡང་མཆེད་གྱུར་ལ། །བསྐལ་བཟང་འདི་ལ་མཛད་པ་མཐར་ཕྱིན་
པའི༑ ༑རྫོགས་པའི་སངས་རྒྱས་སྟོང་གི་བཀྲ་ཤིས་ཤོག་གདུལ་བྱའི་ཁམས་དང་དབང་པོར་འཚམ་པ་ཡི། །ཐབས་མཁས་མཛད་པ་མཆོག་གིས་འགྲོ་བ་རྣམས། །ཕན་དང་བདེ་བའི་དཔལ་ལ་འགོད་
མཛད་པའི། །ཕྱོགས་བཅུའི་སངས་རྒྱས་རྣམས་ཀྱི་བཀྲ་ཤིས་ཤོག་ཐུབ་པའི་བསྟན་ལ་ཤིང་རྟའི་སྲོལ་བཏོད་ནས། །སྐྱེ་རྒུ་རྣམས་ལ་ལེགས་པའི་ལམ་སྟོན་པ། །འཛམ་གླིང་མཛེས་བྱེད་རྒྱུན་དྲུག་མཆོག་

[222B] །འཕགས་ཡུལ་པཎ་ཆེན་རྣམས་ཀྱི་བཀྲ་ཤིས་ཤོག་ཟ་ཧོར་རྒྱལ་པོའི་རིགས་སུ་སྐུ་འཁྲུངས་ཤིང། །ཐམས་ཅད་ཡོད་སྨྲའི་སྡེ་ལ་རབ་ཏུ་བྱུང། །ཉེས་ལྟུང་དྲི་མས་མ་གོས་བཙུན་པའི་
མཆོག་བོ་དཧི་སཏའ་ཞབས་ཀྱི་བཀྲ་ཤིས་ཤོག་རྒྱལ་བའི་མདུན་ན་རྒྱལ་སྲས་བཟང་པོ་སྐྱོང། །ཁ་བ་ཅན་འདིར་དཔལ་ལྡན་མར་མེ་མཛད། །དགའ་ལྡན་གནས་ནན་མཁའ་དྲི་མ་མེད། །ཡིད་བཞིན་ནོར་བུ་ལྟ་བུར་གཞན་དོན་
མཛད། །དྤལྡན་ཨ་ཏི་ཤ་ཡི་བཀྲ་ཤིས་ཤོག་ཡོངས་ཀྱི་དགེ་བའི་བཤེས་གཉེན་ཡོངས་ཀྱི་མགོན། །རྒྱལ་བའི་གདུང་འཚབ་གྱུར་པ་རྒྱལ་བའི་སྲས། །རང་གཞན་དོན་གཉིས་འབྱུང་གནས་རིན་པོ་ཆེ། །
བཤེས་གཉེན་སྟོན་པའི་ཞབས་ཀྱི་བཀྲ་ཤིས་ཤོག་བསྐལ་པ་དུ་མར་ཚོགས་གཉིས་གོམས་པའི་མཐུས། །གནས་གསུམ་དོན་ལ་མཁྱེན་པའི་དཀྱིལ་འཁོར་རྒྱས། །ཁ་བ་ཅན་འདིར་བསྟན་པའི་སྒྲོན་མེ་
སྦར༑ ༑ཨ་ཏི་ཤ་ཡི་སྲས་ཀྱི་ཐུ་བོ་པ། །ལེགས་པའི་ཤེས་རབ་ཞབས་ཀྱི་བཀྲ་ཤིས་ཤོག་གསུར་རབ་རྒྱ་མཚོའི་མཐར་སོན་པོ་ཏོ་བ། །བདག་པས་གཞན་གཅེས་སྒོམ་པའི་སྤྱན་སྔ་བ། །སྒྲུབ་པ་སྙིང་པོར་
མཛད་པའི་བུ་ཆུང་བ། །རྒྱལ་སྲས་སྐུ་མཆེང་གསུམ་གྱི་བཀྲ་ཤིས་ཤོག་དཔལ་ལྡན་ཕག་མོ་གྲུ་ཡི་ནགས་ཁྲོད་དུ། །སྐལ་ལྡན་གདུལ་བྱ་མང་པོ་སྨིན་མཛད་ཅིང། །བསམ་གྱིས་མི་ཁྱབ་ཆོ་འཕྲུལ་སྣ་

[223A]༄༅། །ཆོགས་སྟོན། །འགྲོ་མགོན་རིན་པོ་ཆེ་ཡི་བཀྲ་ཤིས་ཤོག་བྱང་ཆུབ་ཐུགས་ཀྱིས་འགྲོ་ཀུན་བུ་བཞིན་གཟིགས། །ལྷག་པའི་ལྷ་ཡིས་རྗེས་གཟུང་བྱིན་གྱིས་བརླབས། །སྙིགས་
དུས་འགྲོ་བ་འདྲེན་པའི་བཤེས་གཉེན་མཆོག་ནམ་མཁའ་རྒྱལ་མཚན་ཞབས་ཀྱི་བཀྲ་ཤིས་ཤོག་རིག་གནས་ཀུན་ལ་ཀུན་མཁྱེན་ལོ་ཙཱ་བ། །བློ་གྲོས་མཁའ་ལྟར་ཡངས་པའི་རེད་མདའ་བ། །ཡོངས་
རྫོགས་བསྟན་པའི་མངའ་བདག་བཙོང་ཁ་པ། །མཚུངས་མེད་བླ་མ་གསུམ་གྱི་བཀྲ་ཤིས་ཤོག་དམིགས་མེད་བརྩེ་བའི་གཏེར་ཆེན་སྤྱན་རས་གཟིགས། །དྲི་མད་མཁྱེན་པའི་དབང་པོ་འཇམ་དཔལ་དབྱངས། །གངས་ཅན་མཁས་པའི་གཙུག་རྒྱན་བཙོང་ཁ་པ། །བློ་བཟང་གྲགས་པའི་ཞབས་ཀྱི་བཀྲ་ཤིས་ཤོག་བདེ་བར་གཤེགས་པའི་གསུང་རབ་པདྨོའི་ཚལ། །ལེགས་པར་འབྱེད་པའི་བློ་གྲོས་
འོད་སྟོང་ཅན། །སྲིད་གསུམ་མཁས་པའི་གཙུག་རྒྱན་རིན་པོ་ཆེ། །རྒྱལ་ཚབ་ཆོས་རྗེའི་ཞབས་ཀྱི་བཀྲ་ཤིས་ཤོག་འདུལ་བ་འཛིན་པ་ཐུབ་པའི་རྒྱལ་ཆབ་ཅེས། །སྙན་པའི་གྲགས་པས་ས་སྟེང་ཀུན་
ཁྱབ་ཅིང། །ཕྱོགས་དུས་ཀུན་ཏུ་བསྟན་པའི་རྒྱལ་མཚན་འཛིན། །གྲགས་པ་རྒྱལ་མཚན་ཞབས་ཀྱིས་བཀྲ་ཤིས་ཤོག་ཕུན་ཚོགས་དགེ་ལེགས་ལུང་རྟོགས་ནོར་བུའི་དཔལ། །འཕྲིན་ལས་བཟང་པོས་

[223B] །ཐར་ལམ་གསལ་བར་སྟོན་པའི་ཐུགས་རྗེ་ཅན། །མཁས་གྲུབ་ཆོས་རྗེའི་ཞབས་ཀྱི་བཀྲ་ཤིས་ཤོག་བཀྲ་ཤིས་རབ་བརྟན་ཡིད་འོང་མཛེས་པའི་སྐུ། །དཔལ་ལྡན་ཆོས་སྒྲ་སྙན་པར་སྒྲོག་
པའི་གསུང། །གསུང་རབ་མ་ལུས་མཁྱེན་པའི་ཐུགས་མངའ་བ། །འཇམ་དབྱངས་ཆོས་རྗེའི་ཞབས་ཀྱི་བཀྲ་ཤིས་ཤོག་བྱམས་པ་ཆེན་པོས་འགྲོ་ཀུན་བདེ་ལ་འགོད། །ཐུགས་རྗེ་ཆེན་པོས་འཇིགས་པ་ཀུན་ལས་
སྐྱོབ༑ ༑ཡོན་ཏན་ཆེན་པོས་བཤེས་གཉེན་མཆོག་གྱུར་པ། །བྱམས་ཆེན་ཆོས་རྗེའི་ཞབས་ཀྱི་བཀྲ་ཤིས་བཀྲ་ཤིས་ཤོག་དགོས་འདོད་ཀུན་འབྱུང་ནོར་བུ་བསམ་འཕེལ་ཁྱོད། །ཡོན་ཏན་ཐམས་ཅད་མ་བསླབས་ཐུགས་
སུ་ཆུད། །ཐོས་བསམ་སྒོམ་པ་མཐར་ཕྱིན་གྲུབ་པ་བརྙེས། །འཕྲིན་ལས་རྒྱུན་མི་འཆད་པའི་བཀྲ་ཤིས་ཤོག་བསོད་ནམས་ཡེ་ཤེས་ཚོགས་གཉིས་གོམས་པའི་མཐུས། །ལུང་རྟོགས་ཡོན་ཏན་དུ་མའི་མཛོད་
འཛིན་ཅིང། །སྙན་པའི་གྲགས་པས་ནོར་འཛིན་ཀུན་ཏུ་ཁྱབ། །རྗེ་བཙུན་བླ་མའི་ཞབས་ཀྱི་བཀྲ་ཤིས་ཤོག་རྗེ་བཙུན་ཆོས་ཀྱི་རྒྱལ་པོ་བཙོང་ཁ་པའི། །བཤད་སྒྲུབ་བསྟན་པའི་རྒྱལ་མཚན་འཛིན་པ་ལ། །དཔལ་
ལྡན་འཕྲིན་ལས་བཟང་པོའི་བ་དན་ཅན། །རྗེ་བཙུན་བླ་མའི་ཞབས་ཀྱི་བཀྲ་ཤིས་ཤོག་རྒྱ་ཆེན་བསོད་ནམས་མཆོག་གིས་བསྐྲུན་པའི་སྐུ། །ལེགས་བཤད་ཆོས་ཀྱི་སྒྲ་དབྱངས་སྒྲོག་པའི་གསུང། །ཤེས་བྱ་མ་

[224A]༄༅། །ལུས་ཐོགས་མེད་མཁྱེན་པའི་ཐུགས། །མཁས་གྲུབ་རྒྱ་མཚོའི་མགོན་གྱི་བཀྲ་ཤིས་ཤོག་མཐོང་བ་དོན་ལྡན་སླར་ཡང་བསྟན་པའི་དཔལ། །འགྲོ་བའི་དོན་ལ་འགྲན་ཟླ་མ་མཆིས་
པ༑ ༑སྙིང་ནས་དྲན་པས་སྤྱི་བོར་ལེགས་བསྒོམས་ཏེ། །ཡོན་ཏན་རྒྱ་མཚོའི་ཞབས་ཀྱི་བཀྲ་ཤིས་ཤོག་དགེ་ལེགས་ཡོན་ཏན་མ་ལུས་འབྱུང་བའི་གནས། །དྲི་མེད་བློ་བཟང་བསྟན་པའི་ཁང་བཟང་
རྩེར༑ ༑ཆོས་ཀྱི་རྒྱལ་མཚན་འཛིན་པའི་དཔལ་ཡོན་ཅན། །དཔལ་ལྡན་བླ་མའི་ཞབས་ཀྱི་བཀྲ་ཤིས་ཤོག་དཔལ་འབྱོར་ཚོགས་གཉིས་ནམ་མཁའི་ཁྱོན་ཡངས་ཤིང། །བསླབ་གསུམ་རིམ་གཉིས་
འབྲས་བུས་མངོན་པར་བརྗིད། །ལྷུན་གྲུབ་འཕྲིན་ལས་བཟང་པོའི་མཛད་པ་ཅན། །དཔལ་ལྡན་བླ་མའི་ཞབས་ཀྱི་བཀྲ་ཤིས་ཤོག་དཀོན་མཆོག་གསུམ་དངོས་རྗེ་བཙུན་བཙོང་ཁ་པའི། །མདོ་སྔགས་
དམ་ཆོས་ཡར་ངོའི་ཟླ་བ་ལྟར། །འཕེལ་མཛད་འགྲོ་བའི་འདྲེན་པ་ཆོས་ཀྱི་རྗེ། །ཡོངས་འཛིན་དམ་པའི་ཞབས་ཀྱི་བཀྲ་ཤིས་ཤོག་བློ་བཟང་རྒྱལ་བ་ཀུན་གྱི་ཐུགས་རྗེ་ནི། །གཅིག་ཏུ་བསྡུས་པ་ཡོན་
ཏན་རྒྱ་མཚོའི་དཔལ། །ལྷུན་གྲུབ་འཕྲིན་ལས་བཟང་པོའི་མཛད་པ་ཅན། །རྗེ་བཙུན་བླ་མའི་ཞབས་ཀྱི་བཀྲ་ཤིས་ཤོག་གང་གིས་བདག་ལ་རིག་པ་བསླབས་པ་དང། །མདོ་རྒྱུད་བསྟན་བཅོས་མན་ངག་རྗེས་

[224B] །བསླབ་བསྩལ་དང་དབང་བསྐུར་བྱིན་བརླབས་པའི། །དངོས་ཀྱི་བླ་མ་རྣམས་ཀྱི་བཀྲ་ཤིས་ཤོག་རབ་འབྱམས་གསུང་རབ་ཀུན་ལ་བལྟ་བའི་མིག་སྐལ་བཟང་ཐར་པར་བགྲོད་བའི་འཇུག་
ངོགས་མཆོག་བརྩེབས་བསྐྱོད་པའི་ཐབས་མཁས་མཛད་པ་ཡིས། །གསལ་མཛད་བཤེས་གཉེན་རྣམས་ཀྱི་བཀྲ་ཤིས་ཤོག་སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། །མ་སྐྱེས་མི་འགག་ནམ་
མཁའི་ངོ་བོ་ཉིད། །སོ་སོ་རང་རིག་ཡེ་ཤེས་སྤྱོད་ཡུལ་པ། །དུས་གསུམ་རྒྱལ་བའི་ཡུམ་གྱི་བཀྲ་ཤིས་ཤོག་དཔལ་ལྡན་ལྷ་མོ་སྟོན་ཀའི་ཟླ་བའི་མདོག་ཞལ་གསུམ་ཕྱག་བརྒྱད་རབ་མཛེས་ཞི་
བའི་སྐུ། །ཡེ་ཤེས་དཔག་ཡས་ཚེ་ཡི་མཆོག་སྩོལ་མ། །རྣམ་པར་རྒྱལ་མའི་ཞབས་ཀྱི་བཀྲ་ཤིས་ཤོག་གཞོན་ནུའི་ཆ་ལུགས་འཆང་བ་པོ། །ཤེས་རབ་སྒྲོན་མེས་རབ་ཏུ་བརྒྱན། །འཇིག་རྟེན་གསུམ་
གྱི་མུན་སེལ་བ། །འཇམ་པའི་དབྱངས་ཀྱི་བཀྲ་ཤིས་ཤོག་སྐྱོན་གྱིས་མ་གོས་སྐུ་མདོག་དཀར། །རྫོགས་སངས་རྒྱས་ཀྱིས་དབུ་ལ་བརྒྱན། །ཐུགས་རྗེའི་སྤྱན་གྱིས་འགྲོ་ལ་གཟིགས། །སྤྱན་རས་
གཟིགས་ཀྱི་བཀྲ་ཤིས་ཤོག་ལྕང་ལོ་ཅན་གྱི་གནས་མཆོག་དམ་པ་ན། །གསང་སྔགས་རིག་སྔགས་ཀུན་གྱི་བདག་པོ་སྟེ། །ལོག་འདྲེན་བགེགས་ཀྱི་ཚོགས་རྣམས་འཇོམས་མཛད་པའི། །བཅོམ་ལྡན་

[225A]༄༅། །རྡོ་རྗེ་བསྣམས་པའི་བཀྲ་ཤིས་ཤོག་བདག་གིས་ཚེ་རབས་སྔོན་ནས་བསྒྲུབས་པའི་ལྷ། །དུས་གསུམ་སངས་རྒྱས་ཀུན་གྱི་འཕྲིན་ལས་མ། །སྔོ་ལྗང་ཞལ་གཅིག་ཕྱག་གཉིས་
མྱུར་ཞི་དཔའ། །ཡུམ་གྱུར་ཨུཏྤལ་བསྣམས་པའི་བཀྲ་ཤིས་ཤོག་བཅོམ་ལྡན་འདས་ཀྱི་སྤྱན་སྔ་རུ། །སྒྲུབ་པ་མཛད་པའི་གང་ཟག་ལ། །བུ་བཞིན་སྐྱོང་བར་ཞལ་བཞེས་པའི། །ཆོས་སྐྱོང་སྲུང་
མའི་བཀྲ་ཤིས་ཤོག་སྟོན་པ་འཇིག་རྟེན་ཁམས་སུ་བྱོན་པ་དང། །བསྟན་པ་ཉི་འོད་བཞིན་དུ་གསལ་བ་དང། །བསྟན་འཛིན་བུ་སློབ་ཤིན་ཏུ་མཐུན་པ་ཡིས། །བསྟན་པ་ཡུན་རིང་གནས་པའི་བཀྲ་
ཤིས་ཤོག་འཇིག་རྟེན་བདེ་ཞིང་ལོ་ལེགས་དང། །འབྲུ་རྣམས་འཕེལ་ཞིང་ཆོས་འཕེལ་དང། །བདེ་ལེགས་ཐམས་ཅད་འབྱུང་བ་དང། །ཡིད་ལ་འདོད་པ་ཀུན་འགྲུབ་ཤོག་ལྷས་ཀྱང་དུས་སུ་ཆར་
འབབས་ཤིང། །ལོ་ཏོག་ཕུན་སུམ་ཚོགས་པ་དང། །རྒྱལ་པོ་ཆོས་བཞིན་བྱེད་གྱུར་ཅིག་འཇིག་རྟེན་དག་ཀྱང་དར་བར་ཤོག་སྨན་རྣམས་མཐུ་དང་ལྡན་པ་དང། །གསང་སྔགས་བཟླས་བརྗོད་འགྲུབ་
པར་ཤོག། །མཁའ་འགྲོ་སྲིན་པོ་ལ་སོགས་པ། །སྙིང་རྗེའི་སེམས་དང་ལྡན་གྱུར་ཅིག་སྡེ་འདིར་བྱིན་རླབས་དཔལ་འབྱོར་མི་ཉམས་ཤིང། །བསམ་སྦྱོར་ངན་པའི་གདུག་རྩུབ་ཞི་བ་དང། །བསླབ་གསུམ་

[225B] །དགེ་འདུན་ཚོགས་ཀྱིས་གང་བའི་བཀྲ་ཤིས་ཤོག་ལེགས་བཤད་རི་མོ་བཀྲ་བའི་ལུང་གི་གོས། །རྣམ་དཔྱོད་གསེར་གྱི་ཡུ་བ་ལ་བརྟེན་ཅིང། །བསླབ་གསུམ་ནོར་
བུའི་ཏོག་གིས་རབ་མཚན་པའི། །བསྟན་པའི་རྒྱལ་མཚན་ཕྱོགས་བཅུར་ཆུགས་པར་ཤོག་བསྟན་པའི་དཔལ་གྱུར་བླ་མའི་ཞབས་པད་བརྟན། །བསྟན་འཛིན་སྐྱེས་བུས་ས་སྟེང་ཀུན་ཏུ་ཁྱད། །བསྟན་པའི་
སྦྱིན་བདག་མངའ་ཐང་འབྱོར་པ་རྒྱས། །བསྟན་པ་ཡུན་རིང་གནས་པའི་བཀྲ་ཤིས་ཤོག་སངས་རྒྱས་རྣམ་གཟིགས་གཙུག་ཏོར་ཐམས་ཅད་སྐྱོབ། །འཁོར་བ་འཇིག་དང་གསེར་ཐུང་འོད་སྲུང་དང། །ཤཱཀྱ་
ཐུབ་པ་གོའུ་ཏཾ་ལྷ་ཡི་ལྷ། །སངས་རྒྱས་དཔའ་བོ་བདུན་ལ་ཕྱག་འཚལ་ལོ། །སེམས་ཅན་དོན་དུ་བདག་གིས་སྔོན། །དཀའ་བ་གང་ཞིག་སྤྱད་གྱུར་དང། །བདག་གི་བདེ་བ་བཏང་བ་ཡིས། །བསྟན་པ་
ཡུན་རིང་འབར་གྱུར་ཅིག་ངས་སྔོན་ནད་པའི་ཆེད་དག་ཏུ། །རང་གི་འཚོ་བ་ཡོངས་བཏང་བས། །སེམས་ཅན་ཕོངས་པ་བསྐྱབ་པའི་ཕྱིར། །ཡུན་རིང་བསྟན་པ་འབར་གྱུར་ཅིག་བུ་དང་བུ་མོ་ཆུང་མ་དང། །
ནོར་དང་གླང་ཆེན་ཤིང་རྟ་དང། །རིན་ཆེན་བྱང་ཆུབ་ཕྱིར་བཏང་བས། །བསྟན་པ་ཡུན་རིང་འབར་གྱུར་ཅིག་བདག་གིས་སངས་རྒྱས་རང་སངས་རྒྱས། །ཉན་ཐོས་ཕ་དང་མ་དང་ནི། །དྲང་སྲོད་དག་ལ་མཆོད་

[226A]༄༅། །བྱས་པས། །བསྟན་པ་ཡུན་རིང་འབར་གྱུར་ཅིག་བསྐལ་པ་བྱེ་བ་དུ་མར་བདག་སྡུག་བསྔལ་སྣ་ཚོགས་མྱོང་གྱུར་ཅིང། །བྱང་ཆུབ་དོན་དུ་ཐོས་བཙལ་བས། །བསྟན་པ་ཡུན་
རིང་འབར་གྱུར་ཅིག་བདག་གིས་ཚུལ་ཁྲིམས་བརྟུལ་ཞུགས་དང། །དཀའ་ཐུབ་ཡུན་རིང་བསྟེན་བྱས་ཤིང། །ཕྱོགས་བཅུའི་སངས་རྒྱས་ངས་མཆོད་པས། །བསྟན་པ་ཡུན་རིང་འབར་གྱུར་ཅིག་
བདག་སྔོན་བརྩོན་འགྲུས་དང་ལྡན་པས། །རྟག་ཏུ་བརྟན་ཅིང་ཕ་རོལ་གནོན། །སེམས་ཅན་ཐམས་ཅད་བསྒྲལ་དོན་དུ། །བདག་བསྟན་ཡུན་རིང་འབར་གྱུར་ཅིག་བཟོད་བརྟུལ་རྟག་ཏུ་བསྟེན་བྱས་
ཤིང། །སེམས་ཅན་ཉོན་མོངས་སྙིགས་མ་ཡི། །སེམས་ཅན་ངན་བཟོད་བྱས་གྱུར་པས། །བསྟན་པ་ཡུན་རིང་འབར་གྱུར་ཅིག་བསམ་གཏན་རྣམ་ཐར་གཟུགས་མེད་དང། །ཏིང་འཛིན་གང་
གླའི་ཇི་སྙེད་པ། །བསྒོམས་པས་དེ་མཐུས་བདག་གི་ནི། །བསྟན་པ་ཡུན་རིང་  ྾  ཡེ་ཤེས་དོན་དུ་བདག་གིས་སྔོན། །བཀའ་ཐུབ་ནགས་དག་བསྟེན་བྱས་ཤིང། །བསྟན་བཅོས་དུ་མ་ཉེར་བསྟན་པས། །བདག་གི་བསྟན་པ་
འབར་གྱུར་ཅིག་བརྩེ་བའི་རྒྱུ་ཡིས་ཤ་ཁྲག་དང། །འཚོ་བ་ཡོངས་སུ་བཏང་གྱུར་ཅིག་ཡན་ལག་ཉིང་ལག་བཏང་བ་ཡིས། །ཆོས་ཚུལ་རྣམ་པར་འཕེལ་གྱུར་ཅིག་བདག་སྔོན་སྡིག་པའི་སེམས་ཅན་རྣམས།།

[226B] །ཐེག་པ་གསུམ་ལ་རབ་བཀོད་པས། །ཆོས་ཀྱི་མཆོད་སྦྱིན་རྒྱས་གྱུར་ཅིག་བདག་སྔོན་ཐབས་ཤས་གྱུར་པ་ན། །སེམས་ཅན་ལྟ་ངན་ལས་བསྒྲལ་ཅིང། །ཡང་
དག་ལྟ་ལ་བཀོད་བྱས་པས། །ཆོས་ནི་རྣམ་པར་འཕེལ་གྱུར་ཅིག་བདག་གིས་སེམས་ཅན་བསྡུ་དངོས་བཞིས། །ཉོན་མོངས་མེ་ལས་ཐར་བྱས་ཤིང། །བདག་གིས་འཕེལ་སྡིག་ཕམ་བྱས་བས། །བདག་
འཁེར་ཡུན་རིང་གནས་གྱུར་ཅིག་བདག་གིས་མུ་སྟེགས་ཅན་གཞན་དག་ལྟ་བའི་ཆུ་ལས་བསྒྲལ་བྱས་ཏེ། །ཡང་དག་ལྟ་ལ་བཀོད་གྱུར་པས། །བདག་འཁོར་རྟག་ཏུ་གུས་གྱུར་ཅིག། །།
་ཡུན་རིང་བསྟན་པ་འབར་གྱུར་ཅིག་ཆོས་ཀྱི་རྒྱལ་པོ་བཙོང་ཁ་པའི། །ཆོས་ཚུལ་རྣམ་པར་འཕེལ་བ་ལ། །གེགས་ཀྱི་མཚན་མ་ཞི་བ་དང། །མཐུན་རྐྱེན་མ་ལུས་ཚང་བར་ཤོག་ཕན་བདེ་འབྱུང་
བའི་གནས་གཅིག་པུ། །བསྟན་པ་ཡུན་རིང་གནས་པ་དང། །བསྟན་འཛིན་སྐྱེས་བུ་དམ་པ་རྣམས། །སྐུ་ཚེའི་རྒྱལ་མཚན་བརྟན་གྱུར་ཅིག། །།
་ཨོཾ་སྲ་སྟི། རྣམ་ཀུན་མཁྱེན་པའི་སྟོབས་ཀྱིས་བསྐུལ་བའི་དབྱངས། །ཆོས་ཕུང་བརྒྱད་ཁྲིའི་ངེས་པ་ཡོངས་རྫོགས་པའི། །དམ་ཆོས་བདུད་རྩིས་ཉེར་འཚོ་བསོད་ནམས་ཀྱིས། །ཞིང་མཆོག་དགེ་འདུན་

[227A]༄༅། །འདུས་གྲྭ་ཆེ་གསུམ་སོགས། །ནར་མར་མཛད་པའི་ཆོས་སྤྱོད་ནོར་བུའི་འཕྲེང། །རབ་གསལ་ཀུན་ཏུ་དགེ་བའི་འོད་འགྱེད་གང། །འཛད་མེད་
གཞན་ལ་ཕན་པའི་བྱེད་པོ་རུ། །པར་དུ་བསྐྲུན་པའི་བསོད་ནམས་འདི་ཡི་མཐུས། །མི་མཇེད་ཞིག་གི་དབང་ཕྱུག་ཟས་གཙང་སྲས། །ལེགས་གསུངས་མདོ་སྔགས་བསྟན་
པའི་རྒྱལ་མཚན་རྩེར། །དགའ་ལྡན་རིང་ལུགས་བསམ་འཕེལ་ནོར་བུའི་ཏོག་རྟག་ཏུ་གཟི་འོད་འབར་བས་མཛེས་གྱུར་ཅིག་ཉེས་མང་དུག་སྦྲུལ་མཚང་གྱུར་ཁྱིམ་གནས་
ལས། །རབ་བྱུང་ངུར་སྨིག་རྒྱལ་མཚན་འཛིན་པ་ཀུན། །བག་ཡོད་བདུད་རྩིའི་གནས་ལ་ལེགས་བརྟེན་ནས། །བཤད་སྒྲུབ་བསྟན་པའི་བྱ་བར་རྟག་འགྲུས་ཤོག་གྲངས་མེད་སྐྱེ་
བར་ཕན་པས་བདག་བསྐྱངས་པའི། །མར་གྱུར་འགྲོ་རྣམས་སྡུག་བསྔལ་རྒྱ་མཚོ་ལས། །མྱུར་གྲོལ་སྲིད་དང་ཞི་བའི་མཐའ་སྤངས་པའི། །བྱང་ཆུབ་བདེ་བ་མཆོག་ལ་ལོངས་སྤྱོད་
ཤོག། །།ཅེས་པ་འདི་ནི་གྲྭ་ས་ཆེན་པོ་གསུམ་ལ་སོགས་པའི་ཆོས་སྡེ་རྣམས་ཀྱི་ཞལ་འདོན་ཆོས་སྤྱོད་རབ་གསལ་གྱི་པར་དེ་སྔ་བསྐྱངས་པ་འགྲོ་དོན་ཤིན་ཏུ་ཆེ་སྟབས་གསལ་མིན་ལ་དགོངས་

[227B]
པའི་གསོལ་འདེབས་སྨོན་ལམ་གྲགས་ཆེ་བ་ཁ་ཤས་ཀྱང་གསར་བསྣན་དང་བཅས་ཆོས་སྦྱིན་རྒྱ་ཆེར་སྤེལ་སླད་གསར་བསྐྲུན་མཛད་ཟིན་ནའང། སླར་ཡང་ལོ་མང་བསྐུལ་བར་བགྲེས་སྐྱོན་གྱི་ཞལ་ཁ་གསལ་མིན་ལ་བརྟེན་
པའི་དགོས་པ་ཁྱད་པར་ཅན་དང། འཇམ་དཔལ་མཚན་བརྗོད་པར་རྙིང་དུ་རབ་གསུང་མ་ཕན་ཡོན་དང་བཅས་ཕུན་སུམ་ཚོགས་པ་མཆིས་ཀྱང་ཕལ་མོ་ཆེའི་ཚོགས་འདོན་དུ་གླུ་བླངས་བར་མཛད་ཅིང་དར་ཆ་ཆ་བས་བོ་གསང་ཐུགས་
འཛིན་བད་ཁྱད་གླུ་བླང་མ་གསར་འཇུག་ཞུས་པ་ལས། དེ་བྱིངས་ལེའུ་ཚན་གོ་རིམ་སྨོན་ཚིག་དང་བཅས་པ་སོར་བཞག་གིས་བྱི་ལོ་རྣམ་གྲྭ་ཁང་གཉེར་དཀོན་མཆོག་ཚེ་རིང་ནང་མི་འདོད་མཐུན་ལྷག་བསམ་གྱི་པར་གསར་བསྐྲུན་ཞུས་
པའི་སྨོན་ཚིགས་ཞུས་སྩལ་དུ།། ་།ཨོཾ་སྲ་སྟི། བསིལ་ལྡན་འདི་ན་གྲགས་པའི་ཆོས་སྡེ་ཆེར། །ཆོས་སྤྱོད་རབ་གསལ་འགྲོ་དོན་རྒྱ་ཆེ་བའི། །པར་ཤིང་ལོ་མང་བགྲེས་སྐྱོན་འདྲེན་བྱེད་ཡུལ། །བཙའ་འོས་རྒྱུ་སྦྱོར་དཀོན་མཆོག་
ཚེ་རིང་ནས། །ཆ་ཚང་གསར་དུ་བཞེངས་པའི་དགེ་བའི་མཐུས། །ཚེ་རབས་ཀུན་ཏུ་བཟའ་ཚོ་བུ་ཕྲུག་སོགས། །ལྟོས་བཅས་རྒྱལ་བའི་བསྟན་པ་དང་མཇལ་ཞིང། །མདོ་སྔགས་ཆོས་ཚུལ་རྒྱ་མཚོར་མ་རྨོངས་པའི། །བློ་གྲོས་སྟོབས་

[228A]༄༅། །རྒྱས་དམ་པའི་མགོན་རྣམས་ཀྱིས། །མཉེས་བཞིན་བྱང་ཆུབ་བར་དུ་རྗེས་འཛིན་ཤོག། །།ཞེས་པའི་པར་བྱང་
སྨོན་ཚིག་མཆོག་གསུམ་བླ་མར་མོས་གུས་ལྷུར་ལེན་ཞིང་གཏོང་བ་ལ་ཞུམ་པ་མེད་པའི་བློ་ལྡན་རྒྱུ་སྦྱོར་བ་རྣམ་གྲྭ་ཁང་གཉེར་པ་དཀོན་མཆོག་
ཚེ་རིང། མ་ཚེ་རིང་དབྱངས་ཅན་སྒྲོལ་མ། བུ་བསྐལ་བཟང་དོན་གྲུབ། བུ་མོ་ལྷ་མོ་ཚེ་རིང་དང་བསམ་འགྲུབ་སྒྲོལ་མ་ཅན་གྱི་རྒྱུ་སྦྱར་ཐོག་ཆོས་དྲུང་ཆོས་རྒྱལ་
པོ་ནས་ཞལ་འདེབས་ཊམ་སྲང་ལྔ་བཅུ་ཐམ་པ་ཕུལ་ཏེ་བྲིས་བརྐོས་ཀྱི་འཁུར་ལེན་སྙེ་ཡོན་མང་པྲ་དཧེས་བགྱིས་སྐབས་བསྐུལ་བ་ལྟར་སྲིད་སྐྱོང་་དེ་
མོ་བས་འབྲས་སྤུང་ཀུན་དགའ་ར་བའི་གཟིམ་ཆུང་དུ་སྦྱར་བ་དགེ་ལེགས་འཕེལ། །བར་འདེ་འབྲས་སྤུང་བར་ཁང་དུ་བཞུགས། །སརྦ་མངག་ལཾ།། །།
། དབྱངས་ཅན་དྲག་ཁྲོས་དམག་ཟོར་རྒྱལ། །འཆི་མེད་བདུད་བཅོམ་རྣམ་རྒྱལ་རྟེན། །རྣང་སྲིད་སྡེ་དཔོན་འོད་ལྡན་དཀར་
༄༅། །སེར་སྨད་ཐོས་བསམ་ནོར་གླིང་གྲྭ་ཚང་གི་ཐུན་མོང་མ་ཡིན་པའི་ཉེ་མཁོ་ཆོས་སྤྱོད་བཞུགས་སོ།། །།

[001] །དགའ་ལྡན་ལྷ་བརྒྱའི་མགོན་གྱི་ཐུགས་ཀ་ནས། །རབ་དཀར་ཞོ་གསར་སྤུངས་འདྲའི་ཆུ་འཛིན་རྩེར། །ཆོས་ཀྱི་རྒྱལ་པོ་ཀུན་མཁྱེན་བློ་བཟང་གྲགས། །སྲས་དང་
བཅས་པ་གནས་འདིར་གཤེགས་སུ་གསོལ། །མདུན་གྱི་ནམ་མཁར་སེང་ཁྲི་པད་ཟླའི་སྟེང། །རྗེ་བཙུན་བླ་མ་དགྱེས་པའི་འཛུམ་དཀར་ཅན། །བདག་བློ་དད་པའི་བསོད་ནམས་ཞིང་མཆོག་ཏུ། །
བསྟན་པ་རྒྱས་ཕྱིར་བསྐལ་བརྒྱར་བཞུགས་སུ་གསོལ། །ཤེས་བྱའི་ཁྱོན་ཀུན་ཡངས་པའི་བློ་གྲོས་ཐུགས། །སྐལ་བཟང་རྣ་བའི་རྒྱན་གྱུར་ལེགས་བཤད་གསུང། །གྲགས་པའི་དཔལ་གྱིས་ལྷམ་མེར་
མཛེས་པའི་སྐུ། །མཐོང་ཐོས་དྲན་པས་དོན་ལྡན་ལ་ཕྱག་འཚལ། །ཡིད་འོང་མཆོད་ཡོན་སྣ་ཚོགས་མེ་ཏོག་དང། །དྲི་ཞིམ་བདུག་སྤོས་སྣང་གསལ་དྲི་ཆབ་སོགས། །དངོས་བཤམས་ཡིད་སྤྲུལ་
མཆོད་སྤྲིན་རྒྱ་མཚོ་འདི། །བསོད་ནམས་ཞིང་མཆོག་ཁྱོད་ལ་མཆོད་པར་འབུལ། །གང་ཞིག་ཐོག་མེད་དུས་ནས་བསགས་པ་ཡི། །ལུས་ངག་ཡིད་ཀྱི་མི་དགེ་ཅི་བགྱིས་དང། །ཁྱད་པར་སྡོམ་

[002A] །པ་གསུམ་གྱི་མི་མཐུན་ཕྱོགས། །སྙིང་ནས་འགྱོད་པ་དྲག་པོས་མཐོལ་ལོ་བཤགས། །སྙིགས་མའི་དུས་འདིར་མང་ཐོས་སྒྲུབ་ལ་བརྩོན། །ཆོས་བརྒྱད་སྤངས་པའི་དལ་
འབྱོར་དོན་ཡོད་བྱེད། །མགོན་པོ་ཁྱོད་ཀྱི་རླབས་ཆེན་མཛད་པ་ལ། །བདག་ཅག་བསམ་པ་ཐག་པས་ཡི་རང་ངོ། །རྗེ་བཙུན་བླ་མ་དམ་པ་ཁྱེད་རྣམས་ཀྱིས། །ཆོས་སྐུའི་མཁའ་ལ་མཁྱེན་བརྩེའི་ཆུ་འཛིན་
འཁྲིགས། །ཇི་ལྟར་འཚམས་པའི་གདུལ་བྱའི་འཛིན་མ་ལ། །ཟབ་རྒྱས་ཆོས་ཀྱི་ཆར་པ་དབབ་ཏུ་གསོལ། །བདག་གིས་ཇི་སྙེད་བསགས་པའི་དགེ་བ་འདི། །བསྟན་དང་འགྲོ་བ་ཀུན་ལ་གང་ཕན་དང། །
ཁྱད་པར་རྗེ་བཙུན་བློ་བཟང་གྲགས་པ་ཡི། །བསྟན་པའི་སྙིང་པོ་རིང་དུ་གསལ་བྱེད་ཤོག། ་། ཚེ་གླིང་རྡོ་རྗེ་འཆང་ནོ་མི་ཧན་ཧོ་ཐོགས་མཐུ་ཆེན་པོའི་འཁྲུངས་རབས་གསོལ་འདེབས་བསྡུས་པ་དཔལ་ལྡན་སྟོབས་
བཅུ་ཞེས་བྱ་བ་བཞུགས་སོ་ །། །།དཔལ་ལྡན་སྟོབས་བཅུ་མངའ་བ་མ་ལུས་པ། །གསང་བ་གསུམ་གྱི་སྒྱུ་འཕྲུལ་རོལ་པའི་གར། །རྗེ་བཙུན་བླ་མ་བློ་བཟང་གྲགས་པ་ལ། །གསོལ་བ་འདེབས་སོ་བྱིན་གྱིས་

[002B] །བཀའ་དྲིན་གསུམ་ལྡན་རྗེ་བཙུན་རྡོ་རྗེའི་འཆང། །གང་གི་སྤངས་རྟོགས་ཡོན་ཏན་མཐའ་ཡས་ཕྱིར། །བདག་བློས་ཇི་བཞིན་བརྗོད་པར་མི་སྤོབ་ཀྱང། །ཆ་ཤས་ཙམ་ཞིག་དད་དང་གུས་པས་སྤེལ། །ཁམས་
གསུམ་འཁོར་བའི་སྡུག་བསྔལ་འཇིགས་མཛད་ལྷ། །རྣམ་འདྲེན་དང་པོར་བྱོན་པའི་སྐྱོབས་པ་དང། །རྣམ་འདྲེན་བཞི་པའི་གདན་ཕུལ་ངེས་གསང་ཅན། །སྤྲུལ་པའི་ཟློས་གར་མཛད་ལ་གསོལ་བ་འདེབས། །བ་ཀུ་ལ་ཞེས་ཤིན་ཤུན་
ན་བཟའ་ཅན། །རྣམ་དག་བྲམ་ཟེ་བདེ་བ་མཆོག་ལ་བསྲེད། །ལཱ་བའི་ན་བཟའ་ཅན་དང་ཏེ་ལོ་སོགས། །གྲུབ་དབང་དུ་མར་སྤྲུལ་ལ་  ྾  ཁམས་གསུམ་དབང་སྒྱུར་རྡོ་རྗེ་རྒྱལ་པོ་དང། །རི་ཕུག་པ་དང་རི་མགོན་རྡོ་རིང་ཞབས། །རང་
རང་བསམ་པའི་མོས་ངོ་དང་མཚུངས་པའི། །སྒྱུ་འཕྲུལ་རོལ་གར་མཛད་ལ་  ྾  འཇམ་མགོན་བླ་མའི་བརླབས་ཆེན་ཐུགས་བསྐྱེད་སྟོབས། །ཉིད་ཀྱི་དྲི་མེད་ཤེས་རབ་བཟང་པོའི་མཐུས། །དགའ་ལྡན་བསྟན་པ་སྤེལ་བའི་འཕྲིན་
ལས་ཅན། །དཔལ་ལྡན་བླ་མའི་ཞབས་ལ་  ྾  རྒྱལ་བའི་བཀའ་དང་ཤིང་རྟ་ཆེན་པོའི་གཞུང། །རྣམ་དཔྱོད་བློ་གྲོས་བསྩལ་གྱི་ལེགས་སྤྱད་ནས། །དགོངས་དོན་བཟང་པོ་བརྙེད་ནས་པཎ་ཆེན་ཞེས། །མཆོག་ཀུན་གྲགས་པས་
ཁྱབ་ལ་  ྾  གངས་ཅན་མགོན་པོའི་འཕྲིན་ལས་སྤེལ་བ་ལ། །འཇམ་དཔལ་དབྱངས་ལྟར་ཐབས་མཁས་མཆོག་ཐོབ་པའི། །གནས་བརྟན་ཀུན་གྱི་གཙོ་བོར་རབ་གྲགས་པ། །བསྟན་པའི་གསལ་བྱེད་མཆོག་ལ་  ྾  ངག་གི་དབང་ཕྱུག་

[003A]༄༅། །རྗེ་བཙུན་ཙོང་ཁ་པའི། །བསྟན་པའི་སྙིང་པོའི་ཚུལ་ཁྲིམས་རྒྱལ་མཚན་འཛིན། །རྒྱལ་བ་གཉིས་པའི་རྒྱལ་ཚབ་ཆོས་ཀྱི་རྗེ། །རྗེ་བཙུན་རྡོ་རྗེ་འཆང་ལ་  ྾  ངག་དབང་མཁྱེན་གཏེར་ཐུགས་རྗེ་ཉེར་བཞུགས་
པའི༑ ༑འཇམ་དཔལ་སྙིང་པོའི་བསྟན་པ་སྤེལ་བ་ལ། །ཚུལ་ཁྲིམས་ནོར་བུའི་བང་མཛོད་འཛིན་མཛད་པའི། །རྗེ་བཙུན་མཆོག་གི་སྤྲུལ་སྐུར་  ྾  དད་ལྡན་སློབ་མའི་བསོད་ནམས་ཞིང་མཆོག་ཏུ། །རྒྱལ་བ་ཀུན་ལས་
བླ་མ་ལྷག་གོ་ཞེས། །རྡོ་རྗེ་འཆང་གི་ཞལ་གྱིས་བཞེས་པས་ན། །སྐྱབས་གསུམ་ཀུན་འདུས་བླ་མར་  ྾  ཕྱོགས་བཅུའི་རྒྱལ་བ་ཐམས་ཅད་མཆོད་པ་བས། །བླ་མའི་བ་སྤུ་གཅིག་མཆོད་ཆེས་ལྷག་ཤིང། །རྒྱལ་བ་སྲས་བཅས་
ཀུན་གྱིས་མཐུན་པར་སྒྲགས། །ཕུལ་བྱུང་ཞིང་མཆོག་དམ་པར་  ྾  རྡོ་རྗེ་གསུམ་ལ་མངའ་རྙེད་མགོན་ཁྱོད་ཀྱི། །ཐབས་མཁས་ཐུགས་རྗེའི་ནུས་པ་ཆེར་སྐྱེད་ཞིང། །གང་ལ་གང་འདུལ་སྤྲུལ་པའི་མཛད་པ་ཡི། །བློ་བཟང་
རྒྱལ་བསྟན་འཕེལ་བར་མཛད་དུ་གསོལ། །རིངས་ནས་གོམས་པའི་ཐུགས་བསྐྱེད་སྨོན་ལམ་མཐུས། །བསིལ་ལྡན་ལྗོངས་འདིར་གནས་པའི་འགྲོ་རྣམས་ལ། །མི་མཐུན་རྒུད་ཚོགས་མཐའ་དག་ཞི་བ་དང། །ཆོས་
སྲིད་ལེགས་ཚོགས་འཕེལ་ཞིང་རྒྱས་བར་མཛོད། །བདག་སོགས་དེང་ནས་ཚེ་རབས་ཐམས་ཅད་དུ། །སྐྱབས་གསུམ་ཀུན་འདུས་མགོན་པོ་ཁྱོད་ཉིད་ཀྱི། །འབྲེལ་བ་མེད་པར་རྗེས་སུ་འཛིན་པ་དང། །བཀའ་བཞིན་སྒྲུབ་པས་ས་

[003B]སྲས་བཅས་རྒྱལ་བ་བརྒྱ་མཚོའི་བྱིན་རླབས་དང། །རྗེ་བཙུན་བླ་མ་མཆོག་གི་ཐུགས་བསྐྱེད་སྟོབས། །བདག་སོགས་མོས་པས་གསོལ་བཏབ་བདེན་མཐུ་བཅས། །ཇི་ལྟར་སྨོན་པའི་དོན་ཀུན་འགྲུབ་གྱུར་ཅིག། །
་ཡང་སྲིང་མང་པོར་བག་ཆགས་བཟང་པོའི་མཐུས། །ཤུགས་འབྱུང་ཡངས་པའི་བློ་གྲོས་ནམ་མཁའ་ལ། །ལུགས་གཉིས་ཉི་ཟླ་ཟུང་འབྲེལ་མི་དབང་མཆོག་སངས་རྒྱས་རྒྱ་མཚོའི་ཞབས་ལ་གསོལ་བ་འདེབས། །བདུད་བཞི་
རབ་བཅོམ་གདོད་ནས་སངས་རྒྱས་ཀྱང། །སྙིགས་འགྲོར་རྗེས་བརྩེ་སྡོམ་བརྩོན་རྒྱལ་པོའི་ཚུལ། །ངག་དབང་བློ་བཟང་རྒྱ་མཚོར་དྲང་དོན་དུ། །ཐོག་མེད་ད་ལྟའི་བར་བསགས་སྡིག་ལྟུང་དང། །སྒྲིབ་པ་ཀུན་སྦྱངས་དགོངས་བཞེད་རྣམ་དག་གིས་
རླབས་ཆེན་ཚོགས་གཉིས་ཟླ་བའི་ཆ་རྫོགས་ནས། །འགྲོ་ལ་ཆོས་འཁོར་རྒྱུན་ཆད་མེད་བསྐོར་སོགས། །ཐུགས་བསྐྱེད་སྨོན་ལམ་གང་མཛད་འགྲུབ་པར་ཤོག་ཆོས་སྲིད་འཛིན་པ་སངས་རྒྱས་རྒྱ་མཚོ་ཡང། །སྡིག་སྒྲིབ་ཉེས་ལྟུང་དྲི་མའི་
གཡའ་དག་ནས། །ཚེ་རིང་སྐྱེ་ཀུན་རྗེ་ཉིད་མི་འབྲལ་ཞིང། །སྨོན་ལམ་ཀུན་འགྲུབ་སངས་རྒྱས་མྱུར་ཐོབ་ཤོག། ་།རྗེ་བཙུན་བློ་བཟང་རྒྱལ་བ་གཉིས་པ་ཡི། །བསྟན་པའི་དབང་ཕྱུག་འཇམ་དཔལ་རྒྱ་མཚོའི་དཔལ། །བཟང་པོའི་མཛད་
པས་འགྲོ་བ་འདྲེན་མཛད་པ། །སྐྱབས་གསུམ་ཀུན་འདུས་མཆོག་ལ་གསོལ་བ་འདེབས། །བསམ་པའི་རེ་བ་སྐོང་མཛད་བླ་མ་དང། །དངོས་གྲུབ་འབྱུང་གནས་ཡི་དམ་དཀྱིལ་འཁོར་ལྷ། །བདེ་གཤེགས་སྲས་བཅས་དཔའ་བོ་མཁའ་འགྲོ་དང། །

[004A]༄༅། །མཐུ་ལྡན་སྲུང་མའི་ཚོགས་རྣམས་དགོངས་སུ་གསོལ། །བདག་ཅག་རྨོངས་དང་བག་མེད་དབང་གྱུར་ཅིང། །མ་གུས་ཉོན་མོངས་གདོན་གྱིས་བརླམས་པའི་མཐུས། །སྔོན་བསགས་སྒོ་གསུམ་ཉེས་ཚོགས་ཅི་
བགྱིས་པ། །མ་ལུས་འགྱོད་པ་དྲག་པོས་སོ་སོར་བཤགས། །ཁྱད་པར་རང་གིས་ཁས་བླངས་སྡོམ་པ་དང། །དམ་ཚིག་བླང་དོར་གནས་ལས་ཉེར་འདས་ཤིང། །གསང་བ་བསྒྲགས་དང་ཉམས་གྲིབ་སྤགས་པ་སོགས། །ནོངས་བ་གང་
བགྱིས་སྙིང་ནས་འཐོལ་ཞིང་བཤགས། །འཁོར་གསུམ་གནས་ལུགས་མཁའ་ལྟར་རྣམ་དག་ཀྱང། །ཀུན་རྫོབ་འགྲོ་ལ་རྨད་བྱུང་ཐུགས་རྗེའི་ཆུས། །སྡིག་ལྟུང་དེ་འབྲས་ནད་གདོན་སྡུག་བསྔལ་སྒྲིབ། །ཉེ་བར་ཁྲུས་ནས་ཚངས་པ་
སྩལ་དུ་གསོལ།། །།ཀུན་མཁྱེན་རལ་གྲིའི་རྣོ་ཡིས་མི་ཤེས་དགྲ་བསད་པའི་དཔའ་རྟགས་མཚམས་སྤྲིན་དམར་བ་འགེབས། །འཇམ་དབྱངས་མི་ཡི་རྣམ་རོལ་ཙོང་ཁ་པས། །རྟག་ཏུ་རྗེས་བཟུང་ལམ་བཟང་བགྲོད་པར་ཤོག་
བློ་གྲོས་ཡོལ་གོ་ཡངས་པོར་འཁྱིལ་བའི་ཆབ། །བརྟུལ་ཞུགས་བཟད་པོས་གཙང་བའི་ངོས་གཅིག་ཏུ། །ཆོས་ཚུལ་རྒྱུ་སྐར་འབུམ་གྱི་གཟུགས་རྫོགས་པའི། །འདྲེན་མཆོག་སྐལ་བཟང་རྒྱ་མཚོར་གསོལ་བ་འདེབས། །ཕྱོགས་
བཅུར་བཞུགས་པའི་སངས་རྒྱས་སྲས་བཅས་སོགས། །བསླུ་མེད་སྐྱབས་གནས་རྒྱ་མཚོའི་བྱིན་མཐུ་ཡིས། །གངས་ཅན་ས་ལ་ལེགས་སྤྱོད་གང་དེ་ཡི། །སྒྲིབ་བྱང་ཚོགས་གཉིས་མྱུར་དུ་རྫོགས་གྱུར་ཅིག་

[004B] །རྗེ་བཙུན་པད་དཀར་ཅན་གྱི་ཞབས་སེན་ནོར། །སྤྱི་གཙུག་འབྲེལ་མེད་བསྟེན་ནས་གནས་སྐབས་དང། །མཐར་ཐུག་འདོད་པའི་འབྲས་བུ་ཆར་བསྙིལ་ཤོག་གང་དབང་དབྱངས་
ཀྱི་རྒྱལ་མོའི་ཕང་འགྲོའི་སྒྲ། །སྙན་ཡང་ནག་ཕྱོགས་རྩ་ལག་སྡེ་དཔུང་སྙིང། །ཚལ་བར་འགས་བྱེད་སྲིད་གསུམ་བདག་མོ་ཡིས། །བྱང་ཆུབ་བར་དུ་གྲོགས་དང་འཕྲིན་ལས་མཛོད། །ཁྲོ་གཏུམ་འཛིན་ཁྲི་ཁྲོས་པའི་མཆེ་
བའི་གྲྭར། །མ་རུངས་ཤ་རུས་ཚེམ་ཐོས་ཁྲག་རྒྱུན་གྱིས། །ཉེར་སྦགས་སྟོབས་ལྡན་ཐ་འོག་ཆོས་ཀྱི་རྒྱལ། །འཁོར་དང་བཅས་པས་འགལ་རྐྱེན་མ་ལུས་སོལ། །སྨད་བྱུང་སྲས་བཅས་  ྾   ྾   ྾   ྾ ། ། ཅེས་པ་འདི་ནི་སེར་སྨད་རབ་འབྱམས་པ་ཚུལ་
ཁྲིམས་དཔལ་འབར་གྱིས་བསྐུལ་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ་ །། ་།བློ་གྲོས་རབ་ཡངས་ནམ་མཁའ་ལྟ་བུའི་དབྱིངས། །མཚན་བཟང་སྒྱུ་འཕྲུལ་དྲ་བས་འགེངས་པའི་ལྷ། །འཇམ་དབྱངས་མི་ཡི་རྣམ་རོལ་
ཙོང་ཁ་པའི། །བསྟན་འདེགས་བསྐལ་བཟང་རྒྱ་མཚོར་གསོལ་བ་འདེབས། །དག་པའི་རང་བཞིན་ཁྱབ་བདག་རྡོ་རྗེ་སེམས། །བསྐལ་དམན་སྙིགས་མར་སྤྱོད་པའི་འགྲོ་སྒྲོལ་སླད། །ཐ་མལ་བཤེས་གཉེན་ཚུལ་བཟུང་ཆོས་ཀྱི་རྗེ། །
བསྐལ་བཟང་རྒྱ་མཚོའི་མགོན་ལ་གསོལ་བ་འདེབས། །མཁྱེན་རབ་འཇམ་དབྱངས་སྒེག་པའི་ལང་ཚོ་ལ། །མགྲིན་པར་དབྱངས་ཅན་དགྱེས་བཞུགས་ལེགས་བཤད་གཏམ། །གང་འདུལ་ཡིད་ཀྱི་གསོས་སུ་སྨྲ་མཁས་པའི། །རྡོ་རྗེ་འཆང་

[005A]༄༅། །དབང་ཞབས་ལ་གསོལ་བ་འདེབས། །རྗེ་བཙུན་བླ་མའི་གསང་གསུམ་འཁོར་ལོ་དང། །རང་སེམས་གཉིས་མེད་ངོ་བོར་བྱིན་བརླབས་ནས། །ཚེ་རབས་ཀུན་ཏུ་མཉེས་བཞིན་རྗེས་བཟུང་ཞིང། །བཀའ་
བཞིན་སྒྲུབ་ལ་གཞོལ་བར་བྱིན་གྱིས་རློབས། །ཚེ་འདིའི་ཆོས་བརྒྱད་འཁྲི་པ་ཆོད་པ་དང། །ཐབས་ཤེས་བྱང་ཆུབ་སེམས་གཉིས་འབྱོངས་པ་དང། །ཟབ་གསང་ལམ་གྱི་འགྲོད་པ་མཐར་ཕྱིན་ནས། །ཁ་སྦྱོར་བདུན་ལྡན་མགོན་པོ་མྱུར་
ཐོབ་ཤོག་ ཅེས་པ་འདི་ནི་འཕན་ཡུལ་དགའ་ལྡན་ཆོས་འཁོར་གྲྭ་རིགས་འཚོ་བྱེད་བློ་བཟང་འཇམ་དབྱངས་སོགས་ནས་དགོས་ཞེས་བསྐུལ་ངོར་་ཤའྐྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།། །།གྲྭ་ཚང་གི་ཐུན་མོང་མ་ཡིན་པའི་ལམ་རིམ་གསོལ་འདེབས་མཇུག་ཚིག་ནི་ ། གངས་ཅན་
མཁས་པའི་  ྾  དཔལ་ལྡན་བླ་མའི་ཞབས་ལ་  ྾  བདེ་བར་གཤེགས་པ་གསུང་རབ་པདྨོའི་ཚལ། །ལེགས་པར་འབྱེད་པའི་བློ་གྲོས་འོད་སྟོང་ལྡན། །སྲིད་གསུམ་མཁས་པའི་གཙུག་རྒྱན་རིན་པོ་ཆེ། །རྒྱལ་ཚབ་ཆོས་རྗེའི་
ཞབས་ལ་  ྾  ཕུན་ཚོགས་དགེ་ལེགས་ལུང་རྟོགས་ནོར་བུའི་དཔལ། །འཕྲིན་ལས་བཟང་པོས་བསྟན་པ་རྒྱས་མཛད་པ། །ཐལ་ལམ་གསལ་བར་སྟོན་པའི་ཐུགས་རྗེ་ཅན། །མཁས་གྲུབ་ཆོས་རྗེའི་ཞབས་ལ་  ྾  ཕུན་ཚོགས་
བསླབ་གསུམ་ཡོངས་འདུའི་རྩ་བ་བརྟན། །རླབས་ཆེན་སྤྱོད་པའི་ཡལ་ག་ཁྱོན་ཡངས་ཤིང། །བསྡུ་དངོས་འབྲས་བུ་བརྗིད་པ་ཀུནྡའི་ཚལ། །དཔལ་ལྡན་བླ་མའི་ཞབས་ལ་  ྾  བྱམས་པ་ཆེན་པོས་  ྾  བླ་མེད་ཤཱཀྱའི་བསྟན་ལ་རབ་ཏུ་

[005B] །ཉེས་ལྟུང་དྲི་མས་མ་གོས་བསོད་ནམས་བཟང། །རྒྱལ་སྲས་དཔའ་བོ་བྱང་སེམས་རིན་པོ་ཆེ། །ཤཱཀྱ་བསོད་ནམས་ཞབས་ལ་  ྾  མང་ཐོས་ཡོན་ཏན་རྒྱ་མཚོའི་མཐར་སོན་ཅིང། །འཆད་རྩོད་རྩམ་ལ་ཐོགས་
མེད་སྦོབས་པ་ཅན། །གནས་ལྔ་རིགས་པའི་པཎ་ཆེན་ཆོས་ཀྱི་རྗེ། །རྒྱལ་མཚན་བཟང་པོའི་ཞབས་ལ་  ྾  རབ་འབྱམས་གཞུང་ལ་  ྾  ནས་འགྲོ་འདྲེན་དམ་པ་གསུམ་ལ་  ྾  ངག་དབང་བློ་གཏེར་བསྐལ་བཟང་  ྾  ངག་གི་དབང་ཕྱུག་བློ་
བཟང་  ྾  གནས་གསུམ་ཀུན་ལ་  ྾  ནས་རང་རྒྱུད་ལེགས་པར་སྦྱངས་ཏེ་  ྾  བླ་མ་བརྒྱུད་པ་རྣམས་ལ་གསོལ་བ་འདེབས། །རབ་འབྱམས་གསུང་རབ་  ྾  རྩ་བརྒྱུད་བླ་མ་ཁྱོད་སྐུ་  ྾  ཆོས་དང་བཀྲ་ཤིས་འཕེལ་བར་མཛད་དུ་གསོལ། །
་སྨྲ་བ་ཟླ་མེད་  ྾  ནས་ཐར་འདོད་ཐར་པར་འཇུག་པའི་སྒོ་གཅིག་པུ། །དངོས་སྟོབས་རིགས་པས་རིགས་པའི་གཞུང་གི་དོན། །ལེགས་པར་རྟོགས་ནས་གཞན་ལ་ལེགས་འདོམས་པའི། །རྒྱལ་ཚབ་ཆོས་རྗེའི་ཞབས་ལ་
གཞུང་ལུགས་རལ་པ་འཐུག་པོས་གཉའ་ཁེབས་ཤིང། །རིགས་པའི་གད་རྒྱངས་ས་གསུམ་འདར་བྱེད་པ། །འཇིགས་མེད་སྨྲ་བའི་སེངྒེ་དགེ་ལེགས་དཔལ། །མཁས་གྲུབ་ཆོས་རྗེའི་ཞབས་ལ་  ྾  དགེ་ལེགས་གཏིང་མཐའ་ཡངས་
པའི་ཆུ་གཏེར་ལས། །མཁྱེན་བརྩེའི་འོད་འབར་དབང་གི་རྒྱལ་པོ་ལྟར། །མཁས་མང་རྒྱལ་མཚན་གཙུག་ན་མངོན་མཐོ་བ། །མི་ཕམ་བླ་མ་མཆོག་ལ་  ྾  ཤེས་བྱ་ཀུན་ལ་རྨོངས་པའི་དྲ་བ་ཅན། །ལུས་ཅན་ཀུན་ལ་ཕན་པའི་

[006A]༄༅། །བསམ་པ་ཅན། །ཤཱཀྱའི་བསྟན་ལ་ཡེ་ཤེས་མཆོག་གྱུར་པ། །བྱམས་ཆེན་ཆོས་རྗེའི་ཞབས་ལ་  ྾  ཤཱཀྱའི་དབང་པོ་ཤཱཀྱའི་རྒྱལ་མཚན་འཛིན། །རྣམ་དཀར་བསོད་ནམས་དཔལ་འབྱོར་རབ་
རྒྱས་ཤིང། །བསྐལ་བཟང་འགྲོ་ལ་བྱང་ཆུབ་ལམ་སྟོན་པ། །བྱང་སེམས་ཆེན་པོའི་ཞབས་ལ་  ྾  མང་ཐོས་ཡོན་ཏན་རྒྱ་མཚོའི་  ྾   ནས་  གསལ་མཛད་བཤེས་གཉེན་རྣམས་ལ་གསོལ་བ་འདེབས། །ཡོན་ཏན་ཀུན་གྱི་ནས་
གོང་འཕང་མྱུར་ཐོབ་ཤོག་རྩ་བརྒྱུད་བླ་མ་ཁྱོད་སྐུ་  ྾  འཕེལ་བར་མཛད་དུ་གསོལ།  །མཇུག་ཏུ་ལ་མ་རིམ་སྨོན་ལམ།། །།བློ་བཟང་རྒྱལ་ཀུན་མའི་མཇུག་ཚིག་ནི།  སྤྲུལ་པའི་འགྲོ་བ་འདྲེན་ལ་གསོལ་བ་འདེབས། །བློ་བཟང་རིན་ཆེན་
དབང་གི་རྒྱལ་པོ་ལྟར། །སྙན་གྲགས་ཚངས་དབྱངས་སྲིད་པ་གསུམ་ན་ཁྲོལ། །འཕྲིན་ལས་རྒྱ་མཚོའི་གོས་ཅན་ཁྱབ་མཛད་པའི། །རྗེ་བཙུན་བླ་མའི་ཞབས་ལ་  ྾  བློ་བཟང་རྒྱལ་པ་གཉིས་པའི་ཐུགས་ཀྱི་བཅུད། །གཅིག་
བསྡུས་བསྐལ་བཟང་རྒྱ་མཚོ་ལས་ཐོན་པའི། །བགྲང་ཡས་སྐྱེ་རྒུའི་རེ་སྐོང་ཡིད་བཞིན་ནོར། །བསམ་འཕེལ་དབང་གི་རྒྱལ་པོར་  ྾  རྗེ་བཙུན་བློ་བཟང་རྒྱལ་བ་གཉིས་པ་ཡི། །བསྟན་པའི་དབང་ཕྱུག་འཇམ་དཔལ་རྒྱ་
མཚོའི་དཔལ། །བཟང་པོའི་མཛད་པས་འགྲོ་བ་འདྲེན་མཛད་པ། །སྐྱབས་གསུམ་ཀུན་འདུས་མཆོག་ལ་  ྾  བློ་བཟང་རྒྱལ་བའི་བསྟན་པའི་ཁུར་ཆེན་པོ། །འཛིན་མཛད་ཕན་བདེའི་འབྱུང་གནས་ངག་གི་དབང། །བསླབ་གསུམ་

[006B] །སྐྱབས་མཆོག་གངས་ཅན་མགོན་པོར་  ྾  ངག་ལ་དབང་འབྱོར་བློ་བཟང་རྣམ་དཔྱོད་ཀྱི། །འཇམ་དཔལ་སྙིང་པོའི་བསྟན་འཛིན་ཀུན་གྱི་གཙོ། །མཁས་བཙུན་ཚུལ་ཁྲིམས་རྒྱ་མཚོའི་མངའ་བདག་
མཆོག་རྗེ་བཙུན་བླ་མའི་ཞབས་ལ་  ྾  ངག་གི་དབང་ཕྱུག་བསྐལ་བཟང་རྣམ་འདྲེན་གཙོ། །ཡོངས་རྫོགས་བསྟན་པའི་གསལ་བྱེད་སྒྲོན་མེ་ཆེ། །མཁས་གྲུབ་བསྟན་འཛིན་རྒྱ་མཚོའི་གཙུག་རྒྱན་མཆོག་རྗེ་བཙུན་བླ་མའི་ཞབས་ལ་
ངག་དབང་བློ་བཟང་བསྟན་པའི་ཁང་བཟང་རྩེར། །ངུར་སྨྲིག་རྒྱལ་མཚན་སྒྲེང་ལ་མི་འཕྲོག་པའི། །མཁྱེན་རབ་ཟབ་མོའི་ཐུགས་རྒྱུད་ལེགས་གཏམས་པ། །འཕྲིན་ལས་རྒྱ་མཚོའི་མགོན་ལ་  ྾  ངག་དབང་བློ་གཏེར་བསྐལ་བཟང་ཐུབ་
དབང་བསྟན། །རྒྱ་ཆེན་དབྱར་གྱི་མཚོ་བཞིན་སྤེལ་བའི་སླད། །འཇིགས་བྲལ་ས་གསུམ་དབང་ཕྱུག་ཕྱོགས་ཀུན་ལས། །རྣམ་པར་རྒྱལ་བའི་སྡེ་ལ་  ྾  ངག་གི་དབང་ཕྱུག་བློ་བཟང་རྒྱལ་བའི་བསྟན། །འཛིན་མཁས་རྒྱལ་བ་
རྒྱ་མཚོ་གངས་རིའི་མགོན། །སྲིད་གསུམ་དབང་བསྒྱུར་ཕན་བདེ་བདུད་རྩིའི་མཛོད། །མཚུངས་པ་མེད་པའི་སྡེ་ལ་  ྾  མཁྱེན་བརྩེའི་བདག་ཉིད་  ྾  དཔལ་དུ་ཞབས་བརྟན་ཤོག་དེ་ལྟར་བསྟོད་པའི་དགེ་བས་འགྲོ་བ་ཀུན། །
མཚན་ཉིད་ལྡན་པའི་དམ་པས་རྗེས་བཟུང་ཏེ། །མདོ་རྒྱུད་ཚིག་དོན་ཀུན་རྟོགས་ཐབས་ཤེས་ཀྱིས། །ཉམས་ལེན་མཐར་སོན་ཐམས་ཅད་མཁྱེན་གྱུར་ཅིག་བླ་མ་ཡི་དམ་རྣམས་ཀྱི་བྱིན་རླབས་དང། །བསྟན་སྲུང་དམག་ཟོར་རྒྱལ་

[007A]༄༅། །མོའི་མཐུ་སྟབས་ཀྱིས། །གངས་ཅན་མགོན་པོ་བསྟན་འཛིན་རྒྱ་མཚོ་ཡི། །སྐུ་ཚེ་བརྟན་ཅིང་མཛད་འཕྲིན་རྒྱས་གྱུར་ཅིག་སངས་རྒྱས་གཉིས་པ་ཇོ་བོ་ཡབ་སྲས་དང། །བསྟན་པ་འཛིན་པའི་བསྟན་
འཛིན་སྐྱེས་བུ་རྣམས། །དཔག་བསམ་ལྗོན་པ་བཞིན་དུ་ཁྱོན་ཡངས་ཤིང། །ཏིལ་གྱི་གང་བུ་བཞིན་དུ་འཕེལ་བར་ཤོག།  །།བློ་བཟང་རྒྱལ་གཉིས་པའི་ཁ་ལོང་ནི།  བློ་བཟང་རྒྱལ་བའི་བསྟན་པའི་དབང་ཕྱུག་མགོན། །
མཁྱེན་བརྩེའི་གཏེར་ཆེན་འཇམ་དཔལ་རྒྱ་མཚོ་དང། །བློ་གྲོས་བཟང་པོའི་བསྟན་པའི་འབྱུང་གནས་མཆོག་ངག་དབང་ལུང་རྟོགས་རྒྱ་མཚོར་གསོལ་བ་འདེབས།།  །།རྣམ་པ་ཀུན་ཏུ་མའི་ཁ་ལོང་ནི།  སྙིང་སྟོབས་
ཁྱད་པར་ཕུལ་བྱུང་སྐྱབས་གཅིག་པུ། །རྗེ་བཙུན་རོལ་པའི་རྡོ་རྗེར་གསོལ་བ་འདེབས། །རྒྱལ་ཀུན་མཁྱེན་བརྩེའི་ཡེ་ཤེས་བ་གམ་རྩེར། །ལུང་རྟོགས་བསྟན་པའི་རྒྱལ་མཚན་རབ་བསྒྲེངས་ཏེ། །རྒོལ་ངན་ལྷ་མིན་དཔུང་
ཚོགས་འཇོམས་མཛད་པའི། །སྐྱབས་གཅིག་རྗེ་བཙུན་བླ་མར་གསོལ་བ་འདེབས། །འཇམ་དཔལ་དབྱངས་མཆོག་ ཅེས་སོགས་སྦྱོར།། །།ཐུབ་དབང་ཞལ་པད་མའི་ཁ་ལོང་ནི།  དཔལ་ལྡན་བླ་མའི་ཞབས་ལ་གསོལ་བ་འདེབས་
 ཞེས་པའི་མཇུག་ཏུ།  བློ་གྲོས་ཡངས་པའི་སྐལ་བཟང་གདུལ་བྱའི་ཚོགས། །གཙུག་ན་བསོད་ནམས་ཡེ་ཤེས་འབྲས་བུ་ཡིས། །ལེགས་དུད་རླུང་གི་རྒྱལ་མཚན་ལྟར་བཀྲ་བ། །དཔལ་ལྡན་བླ་མའི་ཞབས་ལ་གསོལ་བ་འདེབས། །

[007B] །ས་འཛིན་ལས་འོངས་ཆོས་བཟང་གངྒའི་ཆུས། །ཡིད་ཅན་དྲི་འཁྲུད་སྐལ་ལྡན་ཤིང་རྟ་ཆེ། །དཔལ་ལྡན་ཡི་ཤེས་དབང་བོར་  ྾  འཇམ་དཔལ་རྗོ་རྗེའི་རྣམ་སྤྲུལ་དགེ་ལེགས་དཔལ། །
བློ་བཟང་ཆོས་ཀྱི་རྒྱལ་མཚན་འཛིན་པ་གང། །མ་འོངས་ནག་ཕྱོགས་ལྷ་མིན་ཀླ་ཀློའི་དཔུང། །འཇོམས་མཛད་འཁོར་ལོས་བསྒྱུར་ལ་  ྾  དཔལ་ལྡན་གྲགས་པའི་ཉི་མ་འཛམ་གླིང་འདིར། །ཕུན་ཚོགས་མཛད་པའི་འོད་སྟོང་
འགྱེད་པའི་ཚེ། །བདག་ཀྱང་འཁོར་གྱི་ཐོག་མ་ཉིད་གྱུར་ཏེ། །རྒྱལ་བའི་འཕྲིན་ལས་ཚུལ་བཞིན་སྒྲུབ་པར་ཤོག་འདོར་ན་འདིས་མཚོན་རྣམ་དཀར་དགེ་བའི་ཚོགས། །ཇི་སྙེད་བསགས་པ་དེ་ཡིས་མྱུར་དུ་བདག་ནོར་བུའི་བང་
མཛོད་ཤམྦྷ་ལར་སྐྱེས་ནས། །བླ་མེད་ལམ་གྱི་རིམ་པ་མཐར་ཕྱིན་ཤོག་འདིས་མཚོན་དགེ་བས་ཞེས་སོགས། དུས་གསུམ་རྒྱལ་བ་སྲས་བཅས་ཐམས་ཅད་ཀྱི། །མཁྱེན་བརྩེའི་བདག་ཉིད་བློ་བཟང་གྲགས་པའི་དཔལ། །
མགོན་དེའི་ཆོས་ཀྱི་རྒྱལ་མཚན་མངོན་མཐོ་བ། །ལྷར་བཅས་འགྲོ་བའི་གཙུག་ན་རྒྱལ་གྱུར་ཅིག་རྗེ་བཙུན་བླ་མའི་ཞེས་སོགས། གནས་སྐབས་སུ་ཡང་ས་ཕྱོགས་འདི་དག་གི་འཐབ་རྩོད་འཁྲུག་ལོང་མ་ལུས་ཞི་བ་དང། །
སེམས་ཅན་ཀུན་གྱི་དགེ་བའི་བསམ་པ་ཅན། །ལྷག་པར་འཕེལ་བར་བྱིན་གྱིས་བརླབ་ཏུ་གསོལ།། །།པད་དཀར་ལྟར་བསྔགས་འདྲེན་པ་ཤཱཀྱའི་རྒྱལ། །ལྷ་མིའི་འཇིག་རྟེན་མེས་པོ་གདོང་བཞི་པ། །མིག་སྟོང་ལྡན་

[008A]༄༅། །དང་པདྨོའི་གཉེན་ལ་སོགས། །ལྷ་མའི་གཙུག་རྒྱན་གུས་བཏུད་མཆོད་པ་འབུལ། །ལྷ་དང་ལྷ་མིན་འཇིག་རྟེན་སྐྱོང་བ་ཡིས། །མགོན་པོའི་ཅོད་པ་ན་དག་གིས་ལེགས་བཏུད་ཅིང། །ཕོངས་པ་ཀུན་
ལས་རྣམ་པར་སྒྲོལ་མཛད་མ། །ནམ་མཁའི་མདངས་འཕྲོག་མ་ལ་མཆོད་པ་འབུལ། །ཀླུ་སྒྲུབ་ཨརྱ་དེ་བ་ཐོགས་མེད་དང། །དབྱིག་གཉེན་ཕྱོགས་གླང་ཆོས་ཀྱི་གྲགས་པའི་དཔལ། །ཡོན་ཏན་འོད་དང་རྒྱལ་སྲས་ཤཱཀ་
འོད་སོགས། །འཛམ་གླིང་མཛེས་བྱེད་རྣམས་ལ་མཆོད་པ་འབུལ། །བོད་ཡུལ་བསིལ་ལྡན་སཱ་ལའི་སྨན་ལྗོངས་འདིར། །རྡོ་རྗེའི་ཐེག་དང་ཟབ་མོ་དབུ་མ་ཡི། །ལྟ་བ་སྤེལ་མཛད་བློ་བཟང་གྲགས་པ་ཞེས། །ས་གསུམ་
སྙན་པར་གྲགས་ལ་མཆོད་པ་འབུལ། །བློ་ལྡན་ཤེས་རབ་ལེགས་བཤད་ཆུ་གཏེར་ལས། །རྒྱ་བོད་མཁས་པའི་གཞུང་ལུགས་འདྲེན་མཁས་ཤིང། །ཕ་རོལ་རྒོལ་ངན་ལོག་ལྟ་འཇོམས་མཛད་པའི། །ཆོས་ཀྱི་སེངྒེའི་
ཞལ་ལ་མཆོད་པ་འབུལ། །དེང་ནས་བྱང་ཆུབ་སྙིང་པོ་མ་ཐོབ་པར། །རྣམ་དག་ལམ་བཟང་རིག་པའི་སྒོ་འབྱེད་ཅིང། །ཐོས་དང་བསམ་པས་སྒྲུབ་པ་བྱེད་པ་ལ། །རྩེ་གཅིག་མོས་པ་ལྷུར་ལེན་བྱེད་པར་
ཤོག།  །།རྒྱལ་དབང་རིམ་བྱོན་གྱི་འཁྲུངས་རབས་གསོལ་འདེབས་ནོར་བུའི་ཕྲེང་བ་བཞུགས་སོ།།  རྨད་བྱུང་བསྐལ་པ་འཛིན་པར་སངས་རྒྱས་ཀྱང། །སྣང་མཐའི་སྲས་སུ་བདེ་ཅན་སེམས་དཔའི་ཚུལ། །ལྔ་བདོའི་འགྲོ་

[008B] །ཀུན་ལྷག་དཔལ་ལྡན་བླ་མར་གསོལ་བ་འདེབས། །སྔོན་གོམས་ཐུགས་བསྐྱེད་ཆུ་ཀླུང་ཚད་མེད་པས། །བྱ་དཀའ་སྤྱོད་པའི་སྡོང་པོ་བསྐྱེད་བསྲིངས་རྩེར། །ཚོགས་གཉིས་སྨིན་
པའི་འབྲས་བུ་ཡོངས་དུད་པ། །འཇིག་རྟེན་དབང་ཕྱུག་ཞབས་ལ་གསོལ་བ་འདེབས། །རྒྱལ་ཁབ་བཞི་མདོར་དོན་ཀུན་གྲུབ་པ་ཡིས། །ཕྲ་མོའི་ལས་འབྲས་བསྟན་ནས་བག་ཡོད་ལ། །སྒོ་གསུམ་ལེགས་སྦྱར་བྲམ་ཟེ་
གཙང་མའི་རིགས། །གཏན་བདེའི་སྣང་བ་རྒྱས་ལ་  ྾  རིག་བྱེད་རྒྱ་མཚོར་མཁས་པ་ལེགས་སྐྱེས་ཀྱི། །སྲས་འཁྲུངས་སྲིད་པ་མེ་འོབས་ལྟར་གཟིགས་ནས། །ཚངས་སྤྱོད་བཏུལ་ཞུགས་བློ་གྲོས་འཇིགས་མེད་ལ། །ཉེར་
བླངས་ཐར་ལམ་གསལ་བར་  ྾  ས་སྤྱོད་འོད་ཟེར་དཔལ་གྱི་རིགས་བལྟམས་ཀྱང། །རྒྱལ་སྲིད་སྡུག་བསྔལ་འཆིང་རྒྱར་ཆགས་མེད་པས། །ཆགས་མེད་བླ་མ་བསྟེན་ནས་བས་མཐའ་རུ། །ཏིང་འཛིན་རྩེ་གཅིག་བཞུགས་ལ་
ཡངས་ཅན་དགའ་རབ་རྒྱལ་པོའི་ཁབ་བཟུང་ནས། །འོད་ཟེར་སྙིང་པོའི་ཞབས་བསྙེན་ལོག་པའི་བཤེས། །ཡོངས་སྤངས་དགེ་འདུན་དཀོན་མཆོག་བསྙེན་བཀུར་བར། །འབངས་སྦྱོར་ཀུན་ཏུ་དགའ་ལ་  ྾  ཁྱབ་འཇུག་དྲེགས་
རྒྱས་ན་ཕྲའི་ཕ་ལམ་གྱིས། །ཟིལ་མནན་ལྷ་སྲས་བསོད་ནམས་འཕེལ་གྱི་རྒྱུད། །སྐྱེས་ཀྱང་སྲིད་འབྱོར་སྤངས་ཏེ་ཐུགས་རྗེའི་སྤྲིན། །བསྟེན་ནས་བྱང་ཆུབ་བསྒྲུབ་ལ་  ྾  ་བདེ་སྤྱོད་རྒྱལ་པོའི་སྲས་འཁྲུངས་དཀོན་མཆོག་

[009A]༄༅། །འབངས། །དྲི་མེད་བླ་མའི་ལུང་བཞིན་ཨྱོན་ཡུལ། །བྱོན་ནས་མ་འོངས་ལྐོག་གྱུར་ཆོས་གཟུངས་ཀུན། །མཁྱེན་པའི་མེ་ལོང་ཤར་ལ་  ྾  བཧང་གའི་རིགས་འཁྲུངས་ཨ་ཤྭ་ཀས་བྱིན་བརླབས། །གདུལ་
དཀའ་འབོད་གྲོགས་བཏུལ་ནས་ཀུ་ཤ་ན། །སྤྱན་དྲངས་མི་སྲུན་བདུད་རིགས་ཚར་གཅོད་པ། །ས་སྐྱོང་དད་པ་བརྟན་པར་  ྾  རྒྱལ་སྲིད་ཆོས་བཞིན་བདེ་བར་བསྐྱངས་པའི་མཐར། །རང་གི་སེམས་ལས་མཆེད་པ་གཅེས་པའི་བུ་
ཕྱི་ནང་བློན་པོ་གཉིས་ལ་ལེགས་གཏན་ནས། །མ་འོངས་མཁྱེན་པ་དཔལ་ལ་  ྾  བློན་པོ་དཔལ་གྱིས་ཁམ་རྡའི་སྲིད་གཏད་པར། །བྱས་པ་དྲིན་བཟོས་ལེགས་བསྐྱངས་འདོད་པའི་ལྷ། །བློན་པོས་སྒྱུ་མའི་འཕྲུལ་གྱིས་
མཐར་མཛད་པ། །དད་པ་རབ་ཏུ་བརྟན་ལ་  ྾  ལྕགས་འབར་སྲས་འཁྲུངས་རྣམ་དག་བློ་གྲོས་ཀྱིས། །ཁྲི་མུན་ཉམ་ཐག་སེམས་པ་ཡོངས་འཕེལ་ཞིང། །བློ་མའི་རལ་གྲོས་ཀླུ་བདུད་ཉེར་གཏུབས་པས། །བསིལ་ཐང་
བདེ་བར་སྦྱར་ལ་  ྾  ཁྱིམ་བདག་དགའ་བའི་སྲས་འཁྲུངས་ཉེར་དགའ་དང། །ཆབས་ཅིག་ཤཱཀྱ་བཤེས་གཉེན་སྤྱན་སྔ་རུ། །ཚངས་སྤྱོད་ཁྲིམས་བླངས་འགྲོ་མང་བདེ་བ་ལ། །འགོད་མཛད་དགའ་འཛིན་ཞབས་ལ་  ྾  སྔོན་
བསགས་བསོད་ནམས་ཡོངས་འཛིན་བརྒྱུད་ལས་འཁྲུངས། །ཆོས་ཀྱི་མཆོག་གྱུར་པཎ་ཆེན་དུ་མ་བསྟེན། །མཁས་དང་གྲུབ་པའི་སྙན་པས་ས་ཆེན་ཁྱོན། །ལེགས་ཁྱབ་དགེ་བསྙེན་བཙུན་པར་  ྾  སྒྲ་འཛིན་རིགས་ལས་ནོར་

[009B] །མར་མེ་མཛད་བསྟེན་རྣམ་དག་བསླབ་ཁྲིམས་བླངས། །ལོག་འཚོས་མ་གོས་བཅུ་གཉིས་སྦྱང་ཡོན་ལ། །ཉེར་གོམས་རིན་ཆེན་དཔལ་ལ་  ྾  མ་རིག་མུན་སེལ་ཉེ་མའི་རྗེས་འཇུག་པར། །
ཤེས་རབ་ཆ་ཤས་ཉ་གང་ཟླ་བ་ཡིས། །རྫོགས་སངས་རྒྱས་ཀྱི་ཡེ་ཤེས་ས་མོས་ཁ། །རབ་འབྱེད་རྒོལ་ངན་འཇོམས་ལ་  ྾  ་རིན་ཆེན་ཚོགས་ཀྱི་སྙིང་པོ་ཡིད་བཞིན་ནོར། །གསུང་རབ་དགོངས་འགྲེལ་འདོད་
དགུ་ཆར་བསྙིལ་བའི། །ཆོས་ཀྱི་གཏམ་ལས་དོན་མེད་འཆལ་བའི་ཚིག་རྟག་ཏུ་སྤོང་བར་མཛད་ལ་  ྾  འདར་བས་མི་ཟུམ་སྨིན་ལམ་བཟང་པོའི་མཐུས། །སྔོན་མེད་པདྨར་ལུས་ཅན་བཅུད་མྱང་བའི། །ལྷག་བསམ་
རིས་བྲལ་འགྲོར་བརྩེའི་ལམ་སྟོན་བཤེས། །བ་སུ་བན་དཧུས་མཛད་ལ་  ྾  འོད་ཀྱི་དཔལ་ལས་ཟེར་ཕྲེང་འཕྲོས་པའི་མོད། །དུག་གི་མཚོ་སྐབས་སྣང་མཐས་རྗེས་སུ་བཟུང། །སྤངས་རྟོགས་ཡོན་ཏན་མཐར་ཕྱིན་རབ་ཏུ་
བྱུང། །གཞན་ཕན་རླབས་ཆེན་སྤྱོད་ལ་  ྾  ཀུན་ལ་རབ་དགའི་བརྩེ་ལྡན་བྱམས་པའི་སེམས། །ཀུན་བཟང་བླ་མ་ལས་བསྐྱེད་སྡོམ་བརྩོན་ཅན། །ཀུན་ལ་སྐུ་ཡི་འོད་ཟེར་ཕོག་པའི་མོད། །ཀུན་ཁྱབ་སྙིང་རྗེས་བརླན་ལ་  ྾  ཡབ་རྗེ་
སྤྱོད་མེད་རི་དྭགས་རྔོན་པའི་ལས། །གནམ་ལྕགས་ལྕེས་བཟློག་སེངྒེའི་སྒྲ་དབྱངས་རྩེར། །ཡང་དག་ལམ་ཀྱི་ང་རོ་སྒྲོག་པའི་བཤེས། །འབྲལ་མེད་བསྟེན་པར་མཛད་ལ་  ྾  བདེ་བའི་སྲས་ཀྱི་མཆོག་གྱུར་རྒྱལ་པོ་ཡིས། །མི་བསྐྱོད་དགེ་

[010A]༄༅། །སློང་གཙུག་གི་ནོར་བུར་བསྟེན། །གདེངས་ཅན་ཆོ་འཕྲུལ་སྟག་སེང་ལྟོ་འགྲོ་རུ། །བསྟན་པ་སྲོག་མཐར་མཛད་ལ་  ྾  ཡ་མུ་ན་ཡི་སྲིད་ལ་དབང་བསྒྱུར་ཞིང། །དའི་བཾ་ཀ་རས་རྗེས་བཟུང་ཡི་དམ་ལྷས། །
འབྱུང་འགྱུར་ལུང་བསྟན་ཡིད་སྲུབས་འཆེ་བ་ཀུན། །ཕྱིར་བཟློག་ལྷ་ཡི་རྒྱལ་པོར་  ྾  ཁྱིམ་བདག་དཔལ་སྦས་རིགས་སྲས་དགེ་འདུན་འཕེལ། །སྤྲུལ་པའི་དགེ་སློང་དྲུང་དུ་ངུར་སྨྲིག་བླངས། །ཅེ་སྤྱང་ཟས་སུ་སྙིང་རྗེས་
རང་གི་ལུས། །འཕངས་མེད་གཏོང་བར་མཛད་ལ་  ྾  སློབ་དཔོན་གསུམ་གྱིས་མ་འཐུལ་ལྷ་མིན་གདོན། །ཝ་ར་ཎཱ་སིའི་སྐྱེ་དགུ་ཉམ་ཐག་པ། །སྤྲུལ་པའི་དགེ་སློང་སྤྱན་དྲངས་ཐབས་ཀྱིས་བཏུལ། །ཕོ་རབ་རཱ་ཛར་གྲགས་
ལ་  ྾  གང་འདོད་སླེབས་ལྷམ་དམར་སེར་མེ་ཏོག་གི་སྒྱུ་མའི་འཕྲུལ་གྱིས་འདབ་མཛེས་ཆབ་ལ་ཕབ། །རྒྱལ་པོ་ཨུཏྤལ་འཇིགས་པའི་སྟོབས་འབྱོར་རྣམས། །སླར་གཏད་གེ་སར་ཞབས་ལ་  ྾  ལོ་ཏོག་ཟོས་པས་དབུལ་པོ་
འཁྲུགས་པ་དེ། །ཐབས་མཁས་འཕྲུལ་གྱིས་ས་སྤྱོད་བུ་མོ་དང། །སྲིན་པོའི་རྒྱལ་སྲིད་གཏད་ནས་རེ་བ་ཀུན། །སྐོང་མཛད་རི་བོང་གཟུགས་ལ་  ྾  ་མཁའ་འགྲོའི་ལུང་བཞིན་ཧ་ཤང་དེ་བ་དང། །རྡོ་རྗེ་གཞོན་ནུའི་རྫུ་འཕྲུལ་ལ་
བརྟེན་ནས། །མཁའ་འགྲོ་འབུམ་སྡེའི་གཙོ་བོར་མངའ་གསོལ་བ། །ལོ་བརྒྱད་བྱིས་པའི་ཚུལ་ལ་  ྾  ངན་རྐྱེན་མས་བྱས་ཁྲི་མུན་ཆུད་པ་ལ། །གཡུ་མཐིང་ཆུ་ཤེལ་རེག་བྱས་བསིལ་བར་བྱས། །གདེངས་ཅན་བུ་མོས་ཁབ་སྤྲུལ་རྒྱལ་

[010B] །རྫི་བོའི་རྣམ་པར་བསྟན་ལ་  ྾  མཆུ་སྙུང་ཚེ་སྔོན་ས་གདོན་གྱིས་ཟིན་པར། །གསུམ་མདོ་ནས་དྲངས་དབེན་པའི་གནས་སུ་བསྐྱལ། །བརྩེ་བའི་སེམས་ཀྱིས་ཡ་ག་བཟོད་མཛད་པ། །བྲམ་ཟེ་རིན་ཆེན་མཆོག་
ལ་  ྾  རྫི་བོའི་ཀུ་ཅོས་ཏིང་འཛིན་དཀྲུགས་ན་ཡང། །རྨ་ཡི་ཟུག་རྡུ་ཕན་པའི་སེམས་གྱིས་བསལ། །བྱས་པ་དྲིན་མི་བཟོ་དེ་བདེ་བ་ལ། །འགོད་མཛད་བསམ་གཏན་བཟང་པོར་  ྾  མཆུ་སྙུང་ཅེ་སྤྱང་གྱུར་ནས་འཚེ་
བ་ལ། །གཡུ་མཐིང་མི་རེང་དམར་པོའི་མདའ་བསྣུན་པར། །མ་བཟོད་རང་ཤ་བྱིན་ནས་གསོ་མཛད་པ། །དུར་ཁྲོད་རྣལ་འབྱོར་པ་ལ་  ྾  འོད་སྟག་མཐའ་འཁོབ་རྒྱལ་པོས་གསལ་ཤིང་རྩེར། །སྐྱོན་ཚེ་ཉག་ཕྲན་གྱིས་བསྡིགས་
གནོད་བྱེད་བསྐྲད། །ཆོས་དང་ནོར་གྱི་ཕན་པ་སྒྲུབ་མཛད་པ། །གླིང་ཕྲན་རྒྱལ་པོར་གྱུར་ལ་  ྾  ཐེམ་སྐས་བཅུ་གསུམ་གཏམ་གྱིས་ཉེར་བྲིད་ནས། །དགེ་བ་བཟང་པོའི་མཆིས་འབྲང་ལོག་གཡེམ་ལས། །སྣ་ཚོགས་ཐབས་ཀྱིས་བསྲུང་
བ་སྤྲུལ་པའི་བྱ། །སྲོ་ལོང་ཀུན་ཏུ་རྒྱུ་ལ་  ྾  སྐྱབས་སྦྱིན་རྣམ་ཤེས་གླང་པོའི་རོར་ཞུགས་ཚེ། །ཀུན་འགྲོའི་ངན་སེམས་ས་བོན་མྱུར་སྨིན་པས། །གཏན་དུ་ནེ་ཙོའི་གཟུགས་གྱུར་རྒྱལ་པོའི་སྲིད། །སླར་ཡང་གཟུང་བར་མཛད་ལ་
པད་འབྱུང་རྫུ་འཕྲུལ་འོད་ཀྱིས་འཁྲུལ་རྟོག་མུན། །སངས་པས་ཐེག་པ་མཆོག་གི་རིགས་སད་ནས། །སྨིན་གྲོལ་ལམ་བརྙེས་ཤར་ཕྱོགས་བྷངྒ་ལའི། །མི་བདག་གཙུག་ལག་འཛིན་ལ་  ྾  མི་དགེའི་ངན་སྤྱོད་ན་བུན་དང་བྲལ་ཞིང་

[011A]༄༅། །རབ་དཀར་ལྷག་བསམ་ཁ་བའི་རྡུལ་བརྩེགས་ལས། །བསོད་ནམས་ཚོགས་ཆེན་ཆུ་ཀླུང་རྟག་འབབ་པ། །ཆོས་རྒྱལ་དགེ་བ་དཔལ་ལ་  ྾  ་བུ་རམ་ཤིང་གསེབ་དྭངས་མ་ཉི་འོད་ཀྱིས། །སྨིན་པ་རྒྱལ་རིགས་
སཱ་ལ་ཆེན་པོའི་རྒྱུད། །འཕགས་པས་བྱིན་བརླབས་གངས་ཅན་ཐོག་མའི་རྗེར། །ལེགས་བྱོན་གཉའ་ཁྲི་བཙན་པོར་  ྾  ཞིང་ལ་དོར་དང་འབྲོག་ལ་ཐུལ་བརྩིས་ཤིང། །ཕུ་ཆུ་ཡུར་དུ་འདྲེན་སོགས་མངའ་འབངས་རྣམས། །མཁོ་དགུའི་
འབྱོར་པ་སྤེལ་བའི་ཐབས་མཁས་སྒོ། །འབྱེད་མཛད་ཨི་ཤོ་ལེགས་ལ་  ྾  མཆོག་དམན་ཡོངས་ཀྱི་མགོ་པོའི་ཅོད་པཎ་སྟེང། །ཞབས་སེན་རྡུལ་དམར་ལྷུང་བའི་མོད་ཉིད་ལ། །ཀུན་དགའི་མཛའ་བ་གསར་པ་སྟེར་ནུས་པ། །
སྡེ་འཕྲུལ་གནམ་གཞུང་བཙན་ལ་  ྾  ཡོངས་ཀྱིས་བཀུར་བར་བསྙེངས་པ་མི་མངའ་ཡང། །གཞན་རྩལ་འཇིགས་པ་མེད་པའི་དཔའ་བཏུལ་ལ། །པུར་རྒྱལ་གངས་རིའི་རྩེར་འགྱིང་སེང་གིའི་རྩལ། །རྫོགས་པ་སྡེ་རྒྱལ་ཞབས་ལ་
ཆབ་འབངས་ཟླ་བཞིན་བྱམས་བརྩེའི་ཆུ་ཀླུང་གིས། །ཉེར་བཀྲུས་བདེ་སྐྱིད་རིན་ཆེན་རྒྱན་གྱིས་སྤུད། །ཅི་དགར་ཚིམ་པའི་རྒྱང་གླུ་ལེ་མཛད་པ། །ས་སྤྱོད་སྒྲ་དཔུང་བཙན་ལ་  ྾  ཀུན་ཏུ་བཟང་པོའི་འཕྲིན་ལས་ཞུགས་པའི་སྒོར་
གཉན་པོ་གསང་བ་ཡུམ་བུ་གླ་སྒང་དུ། །བབས་པས་ལྗོངས་འདིར་བསྟན་པའི་དབུ་བརྙེས་པ། །ཐོ་རིས་སྙན་ཤལ་ཞབས་ལ་  ྾  སྲིན་མོ་གན་རྐྱལ་དབྱིབས་ལ་མེ་བཙའ་བཏབ། །ཡི་གེའི་སྲོལ་བཏོད་ཇོ་ཤཱཀ་ཕོ་

[011B] །དགེ་བཅུའི་ཁྲིམས་བཅས་ཐུབ་བསྟན་སྲོལ་གཏོད་པ། །ལྷ་གཅིག་སྲོང་བཙན་སྒམ་པོར་  ྾  རྩལ་ཆེན་བློན་པོ་བདུན་གྱིས་ཁྲིམས་ཁ་བསྒྱུར། །ཇ་དང་དཀར་ཡོལ་དཔྱད་པའི་གསར་སྲོལ་གཏོད། །རྣམ་དཀར་ལ་བརྩོན་
ཕན་བདེའི་རྒྱུན་བཟང་བསྐྱངས། །འདུས་སྲོང་མང་རྗེར་གྲགས་ལ་  ྾  མཁན་སློབ་གཉིས་སོགས་ལོ་པཎ་ཐོད་དུ་བཀུར། །ཟན་གཡང་གཙུག་ལག་ཁང་བཞེངས་རབ་བྱུང་དང། །མདོ་སྔགས་འཆད་ཉན་བསྟན་པ་དར་རྒྱས་མཛད་
ཁྲི་སྲོང་ལྡེ་བཙན་རྗེ་ལ་  ྾  གསར་བཅད་སྐད་ཀྱིས་ཆོས་རྣམས་དག་ཐེར་མཛད། །དགེ་འདུན་རེ་ལ་མི་ཁྱིམ་བདུན་ཕུལ་ཞིང། །བཀྲ་ཤིས་དཔེ་མེད་དགེ་འཕེལ་ལྷ་ཁང་བསྐྲུན། །མངའ་བདག་ཁྲི་རལ་ཞབས་ལ་  ྾  ་དའི་བཾ་ཀ་རའི་
འཕྲིན་ལས་སྤེལ་བ་ལ། །རྗེ་བཙུན་འཕགས་མས་ལུང་བསྟན་དགེ་བསྙེན་ཆེ། །འཕྲིན་ལས་མ་དྲོས་མཚོ་ལས་བཀའ་གདམས་ཀླུང། །འབེབས་མཛད་འབྲོམ་སྟོན་རྗེ་ལ་  ྾  ཚོགས་གཉིས་ཟབ་མོའི་གཏེར་གྱི་སྒོ་འཕར་
ཕྱེ༑ ༑མཁའ་འགྲོས་བཀའ་བབས་དོམ་སྒྲོ་ནག་པོའི་སྐོར། །རྒྱལ་ཡུམ་མཚོ་རྒྱལ་མ་ཡིས་དངོས་སུ་གཏད། །ཉི་མ་འོད་ཟེར་ཞབས་ལ་  ྾  ཀླུ་བདུད་ལྟོ་བའི་ཟབ་ཆོས་སྙིང་ནོར་སོགས། །བཅོ་བརྒྱད་གཏེར་གྱི་སྒོ་འཕར་གེགས་
མེད་ཕྱེ། །ཁྱད་པར་བླ་མའི་སྒྲུབ་སྐོར་བཀའ་བབས་པ། །གུ་རུ་ཆོས་དབང་ཞབས་ལ་  ྾  འོད་གསལ་ལྷ་རིགས་བརྒྱུད་འཁྲུངས་ཆོས་ཀུན་གཟིགས། །རྣམ་སྣང་ཀློང་སྒྲོམ་མཆོག་ཟུང་ལྷུང་བཟེད་ནས། །ཡོངས་འདུས་རྣམ་གསུམ་སྤྱན་

[012A]༄༅། །དྲངས་གློ་བོ་པ། །གཏེར་ཆེན་པདྨ་དབང་ལ་  ྾  ཏོང་ཁུན་མི་ཉག་རྒྱུད་འཁྲུངས་ཟབ་མོའི་གཏེར། །སྤྱན་དྲངས་སྡེ་བརྒྱད་བྲན་བཀོལ་དགྲ་དཔུང་ཚོགས། །ཕྱེར་བཏགས་མཁའ་འགྲོ་འཕྲིན་ལས་
ཡོངས་གྲུབ་སྩལ། །ཆོས་རྒྱལ་དབང་པོའི་སྡེ་ལ་  ྾  གནམ་གྱི་ཤེ་མོང་དཔུང་པའི་འཁོར་ལོ་ཡིས། །དབང་བསྒྱུར་ཤར་ཕྱོགས་གོང་མའི་རིགས་ཀྱི་བདག་འཁོན་སྟོན་འཇམ་མགོན་བློ་གྲོས་རྒྱལ་མཚན་དཔལ། །འཕགས་
ཆེན་ཆོས་ཀྱི་རྒྱལ་པོར་  ྾  ནཻ་པ་ལ་ཡི་ཡུལ་འཁྲུངས་སྒྲ་ཚད་དང། །བཟོ་གསོ་ནང་དོན་ཕ་མཐར་ཡོངས་སོན་པས། །མཁས་པའི་སྙན་གྲགས་ནོར་འཛིན་ཀུན་ཁྱབ་པ། །པདྨ་བྫྲ་ཞབས་ལ་  ྾  མཁྱེན་པའི་ཕ་མཐའ་མི་མངོན་
ཡངས་པ་ལ། །པཎ་ཆེན་འཇིགས་མེད་གྲགས་པ་ཐུགས་ཕྲོགས་ནས། །ཐམས་ཅད་མཁྱེན་པར་མཚན་གསོལ་ཀུན་ཁྱབ་པ། །དོན་ལྡན་དགེ་འདུན་གྲུབ་ལ་  ྾  རྣམ་དཔྱོད་གཞོན་ནུར་དབྱངས་ཅན་ལུས་ཕྲ་མ། །རྗེས་ཆགས་
བཞད་པས་བགྲང་ཡས་གཙུག་ལག་ལ། །མི་འཇིགས་རྡོ་རྗེའི་སྤོབས་པ་གཟེངས་མཐོ་བ། །དགེ་འདུན་རྒྱ་མཚོའི་དཔལ་ལ་  ྾  ཕྱོགས་ལྷུང་གྲུབ་མཐའ་བྲལ་བའི་རིས་མེད་ཆོས། །ལམ་དུ་འགྲོ་བའི་ལུང་བསྟན་ཉེར་ཐོབ་ཅིང། །
མཐའ་འཁོབ་མུན་གླིང་དཀར་པོར་བསྒྱུར་མཛད་པ། །བསོད་ནམས་རྒྱ་མཚོའི་དཔལ་ལ་  ྾  ཇིང་གིར་གནམ་གྱི་རྒྱལ་པོའི་རྒྱུད་ལས་འཁྲུངས། །རྩོལ་མེད་འཕྲིན་ལས་ཉི་མའི་གཟི་བྱིན་གྱིས། །དྲེགས་ལྡན་འབྱུང་པོའི་

[012B] །ཡོན་ཏན་རྒྱ་མཚོའི་ཞབས་ལ་  ྾  མགོན་ཁྱོད་གསང་གསུམ་བཀོད་པའི་རོལ་རྩེད་ལས། །སྤྲུལ་པའི་མཐའ་དེ་བཟུང་བའི་བློ་ལྡན་སུ། །འོན་ཀྱང་ལས་སྨོན་དར་བའི་གདུལ་བྱའི་ངོར། །བགྲང་བྱའི་སྐུ་བཀོད་
བསྟན་ལ་  ྾  ་དེ་ཡང་བཧང་ག་ལ་དང་ཨྱོན་གྱི། །ཡུལ་སོགས་འཕགས་ཡུལ་གསལ་བྱེད་སོ་དྲུག་དང། །གངས་ཅན་ཆོས་རྒྱལ་བཅུ་དང་པཎ་གྲུབ་བདུན། །དུར་སྨྲིག་འཆང་བ་རྣམས་ལ་  ྾  མང་མང་གདུལ་བྱར་བརྩེ་བའི་སྤྱན་རས་
ཀྱིས། །རྟག་པར་གཟིགས་པའི་གཞན་དོན་སྤྲུལ་པའི་སྐུ། །བཅུ་ཕྲག་ལྔ་ལས་བདུན་གྱིས་ལྷག་པའི་གར། །ངག་དབང་བློ་བཟང་རྒྱ་མཚོར་  ྾  གཞན་ཡང་བཧོ་ཊའི་ཆོས་རྒྱལ་མཐའ་དག་དང། །པཎ་གྲུབ་ལ་སོགས་རྣམ་འཕྲུལ་བགྲང་
ཡས་ཀྱི། །སྙིགས་དུས་སྨོན་ལམ་ཐུགས་རྗེའི་མཆོག་གྱུར་པ། །རྒྱལ་དབང་ཐམས་ཅད་མཁྱེན་པར་  ྾  ཁྱོད་སྐུ་དག་ཞིང་གྲུ་འཛིན་རི་བོ་ནས། །འགྲོ་འདྲེན་དུས་བབས་སཱ་ལ་ཆེན་པོ་ལྟའི། །ཟ་ཧོར་རྒྱལ་རིགས་གཟིགས་ནས་
འཕོ་མཛད་པ། །ངག་དབང་བློ་བཟང་རྒྱ་མཚོར་  ྾  གངས་ཅན་ལེགས་བྱས་སྐྱེ་བ་ལྔ་པའི་སྒྲས། །ཉོན་མོངས་རིམས་ནད་འཕྲོག་པའི་མངལ་འཛིན་ཕྱིར། །ནམ་མཁའ་རྒྱལ་པོའི་ཚུལ་དུ་ལྷུམས་བཞུགས་པའི། །འཇིགས་མེད་གོ་ཆ་
བཙན་ལ་  ྾  དམར་སེར་དབྱུག་ཟླའི་ལྷ་བབས་ཕྱི་མའི་ཚེས། །ས་གསུམ་གྲགས་པའི་ཟླ་བ་ཐུབ་དབང་གི་ཡ་མཚན་ཕྲ་མོའི་ཆས་མཚུངས་བལྟམས་གྱུར་པའི། །ཐུབ་བསྟན་ལང་ཚོའི་སྡེ་ལ་  ྾  གཞོན་ནུའི་ངང་ཚུལ་གདོལ་སྤྱོད་དམན་

[013A]༄༅། །པའི་ལས། །ཀུན་དོར་དམ་པའི་བརྟུལ་ཞུགས་རྨད་བྱུང་བའི། །ཀུན་ཡིད་འདྲེན་པའི་ཁྱད་འཕགས་རོལ་རྩེད་མཛད། །ཚངས་སྲས་བཞད་པའི་རྡོ་རྗེར་  ྾  ཕས་རྒོལ་སྔགས་བསླད་རྣམ་སྨིན་དུག་མྱོས་པའི། །
གྱ་གྱུའི་དུས་འགྱུར་དཀའ་བ་སྤྱད་པའི་ཚེ། །འབྱུང་འགྱུར་ལྟས་སུ་མེ་ཏོག་ཞལ་བཞེས་པའི། །གདོང་དྲུག་སྙེམས་པའི་ལང་ཚོར་  ྾  ་ཐུགས་བསྐྱེད་ཉིན་མོའི་དཔལ་འབྱོར་འཐུངས་པའི་གཟི། །གདུག་སེམས་མེད་ཁྱེར་སྣང་བས་མི་
འགོག་པའི། །སྨོན་ལམ་དགུང་བདོའི་ཡིད་ཆེས་རྟགས་གསལ་བ། །འཇམ་དབྱངས་དགའ་བའི་བཤེས་གཉེན་  ྾  ཡབ་གཞིས་སྐྱོན་ལྡན་དུཁའི་རླབས་ཕྲེང་ཅན། །ཉེས་མང་འཛིན་ཁྲིའི་རྒྱ་ཡིས་ཡོངས་གང་བ། །རིང་སྤངས་རང་
བྱུང་སོ་ཐར་ཁྲིར་འགྱིང་པ། །དྲིན་ཅན་རྩ་བའི་བླ་མར་  ྾  བག་ཆགས་ལེགས་སད་མིང་ཚིག་ཡི་གེ་ནས། །དམ་པ་ལ་འོས་རིག་གནས་གངྒའི་ཀླུང། །རྣམ་དཔྱོད་ཧུབ་བཞེས་མཁས་པའི་མཐར་སོན་པ། །རྡོ་རྗེ་ཐོགས་མེད་རྩལ་ལ་  ྾  ནང་དུ་
གཉིས་འཛིན་སྣང་བའི་བདུད་སྡེའི་ཚོགས། །བཏུལ་ཕྱིར་ཕྱི་རོལ་རྒྱལ་བསྟན་ལ་རྒོལ་བའི། །མ་རུངས་གཞན་སྡེ་བཅོམ་པའི་མཐུ་སྟོབས་ཅན། །ཟིལ་གནོན་བཞད་པ་རྩལ་ལ་  ྾  འཚོ་བའི་རྒྱུ་བ་བཅད་ནས་རླུང་སྦྱོར་གྱིས། །སྐུ་ལུས་མཐུ་
བསྐྱེད་རྫུ་འཕྲུལ་དག་ཞིང་གཤེགས། །རྩ་གསུམ་གནང་བ་ཐོབ་པས་མངོན་བྱང་ཆུབ། །ངག་དབང་བློ་བཟང་རྒྱ་མཚོར་  ྾  རིགས་སྟོབས་འབྱོར་དྲེགས་མྱོས་པའི་ཆེ་དགུ་དང། །ལས་ཅན་ཞི་བའི་འབྲས་ཐོབ་མཆོག་དམན་འགྲོར། །རང་རང་ཡུལ་

[013B] །ངག་དབང་བློ་བཟང་རྒྱ་མཚོར་  ྾  སྐྱེ་རྒ་ན་འཆིའི་འཇིགས་ཚོགས་བཅོམ་པའི་མཐུས། །ཞབས་ཟུང་མི་འགྱུར་རི་བོ་ལྟར་གཡོ་མེད། །གནས་པ་རྡོ་རྗེ་སྙིང་པོའི་སྐུ་གྲུབ་པ། །ངག་དབང་བློ་བཟང་རྒྱ་མཚོར་  ྾  སྔ་
འགྱུར་ཐེག་པ་པདྨའི་རྫིང་སྐྱེས་ཀྱང། །བློ་བཟང་གྲགས་སྙན་བསྟན་པ་རིན་ཆེན་གྱི། །གདུགས་དཀར་མཁའ་ཁྱབ་འགྲོ་བའི་གྲིབ་བསིལ་དུ། །འདེགས་མཁས་ཚངས་དབྱངས་རྒྱ་མཚོར་  ྾  བསྐལ་བཟང་རྣམ་འདྲེན་ཤཱཀྱ་སེངྒེ་ཡི། །
མདོ་སྔགས་བསྟན་པའི་རྒྱ་མཚོ་སྤེལ་སླད་དུ། །འཕགས་མཆོག་འཇིག་རྟེན་དབང་ཕྱུག་མི་ཡི་གར། །ལེགས་མཛད་རྗེ་བཙུན་བླ་མར་  ྾  བློ་བཟང་རྒྱལ་བའི་བསྟན་པའི་གཉེན་གཅིག་པུ། །དབང་ཕྱུག་འཇམ་དཔལ་རྒྱལ་བ་རྒྱ་
མཚོའི་མགོན། །སྐྱབས་གསུམ་ཀུན་འདུས་གངས་རིའི་མགོན་པོ་མཆོག་རྗེ་བཙུན་བླ་མའི་ཞབས་ལ་  ྾  བློ་མཆོག་བཟང་པོ་ཐུབ་དབང་བསྟན་པའི་དཔལ། །དགེ་ལེགས་འབྱུང་གནས་ཀུན་མཁྱེན་ངག་གི་དབང། །རྨད་བྱུང་ལུང་དང་
རྟོགས་པའི་རྒྱ་མཚོ་ཆེ། །ཟླ་མེད་རྗེ་བཙུན་བླ་མར་  ྾  ངག་ལ་དབང་འབྱོར་བློ་བཟང་རྣམ་དཔྱོད་ཀྱི། །འཇམ་དཔལ་སྙིང་པོའི་བསྟན་འཛིན་ཀུན་གྱི་གཙོ། །མཁས་བཙུན་ཚུལ་ཁྲིམས་རྒྱ་མཚོའི་མངའ་བདག་མཆོག་རྗེ་བཙུན་བླ་མའི་ཞབས་
ལ་  ྾  ངག་གི་དབང་ཕྱུག་བསྐལ་བཟང་རྣམ་འདྲེན་གཙོ། །ཡོངས་རྫོགས་བསྟན་པའི་གསལ་བྱེད་སྒྲོན་མེད་ཆེ། །མཁས་གྲུབ་བསྟན་འཛིན་རྒྱ་མཚོའི་གཙུག་རྒྱན་མཆོག་རྗེ་བཙུན་བླ་མའི་ཞབས་ལ་  ྾  ངག་དབང་བློ་བཟང་བསྟན་

[014A]༄༅། །པའི་ཁང་བཟང་རྩེར། །དུར་སྨྲིག་རྒྱལ་མཚན་སྒྲེང་ལ་མི་འཕྲོག་པའི། །མཁྱེན་རབ་ཟབ་མོའི་ཐུགས་རྒྱུད་ལེགས་གཏམས་པ། །ཕྲིན་ལས་རྒྱ་མཚོའི་མགོན་ལ་  ྾  ངག་དབང་བློ་གཏེར་བསྐལ་བཟང་ཐུབ་དབང་
བསྟན། །རྒྱ་ཆེན་དབྱར་གྱི་མཚོ་བཞིན་སྤེལ་བའི་སླད། །འཇིགས་བྲལ་ས་གསུམ་དབང་ཕྱུག་ཕྱོགས་ཀུན་ལས། །རྣམ་པར་རྒྱལ་བའི་སྡེ་ལ་  ྾  ངག་གི་དབང་ཕྱུག་བློ་བཟང་རྒྱལ་བའི་བསྟན། །འཛིན་མཁས་རྒྱལ་བ་རྒྱ་མཚོ་གངས་རིའི་
མགོན། །སྲིད་གསུམ་དབང་བསྒྱུར་ཕན་བདེ་བདུད་རྩིའི་མཛོད། །མཚུངས་པ་མེད་པའི་སྡེ་ལ་  ྾  ་མགོན་ཁྱོད་ཞབས་ཟུང་མི་འགྱུར་རྡོ་རྗེའི་ཁྲིར། །གཡོ་བ་མེད་པར་རྟག་པར་ལེགས་བཞུགས་ནས། །ཟབ་དང་རྒྱ་ཆེའི་ཆོས་འཁོར་རྒྱུན་མི་
ཆད། །བསྐོར་ཅིང་བསྐལ་བ་རྒྱ་མཚོའི་ཞབས་བརྟན་ཤོག་རྒྱལ་བའི་མཛད་པའི་རྗེས་འགྲོ་ངོ་མཚར་གཏམ། །ཇི་སྙེད་བསྟོད་པའི་ཆུ་ཀླུང་འཇུག་པའི་གཞི། །ངག་དབང་བློ་བཟང་རྒྱ་མཚོ་དྲིན་ཅན་རྗེར། །སྒོ་གསུམ་མི་ཕྱེད་དད་པས་ཕྱག་འཚལ་
ལོ༑ ༑རྒྱུ་གསུམ་ཆར་གྱིས་བརླན་པའི་དད་པའི་འབྲས། །མི་གཡོ་བརྟན་ལྡན་ནོར་གྱི་བློ་གྲོས་མས། །དངོས་བཤམས་ཡིད་སྤྲུལ་མཆོད་སྤྲིན་སྙེ་མའི་ཁུར། །ཀུན་ཁྱབ་ཞིང་གི་མགོན་པོ་ཁྱོད་ལ་འབུལ། །མང་མང་མ་རྒན་འགྲོ་དང་བདག་ཉིད་
ཀྱིས། །མང་མང་ཐོག་མེད་དུས་ནས་སྒོ་གསུམ་གྱིས། །ཡང་ཡང་བསགས་པའི་སྡིག་སྒྲིབ་ཉེས་ལྟུང་ཀུན། །ཡང་ཡང་འགྱོད་སེམས་དྲག་པོས་སྙིང་ནས་བཤགས། །བདག་སོགས་ཉན་རང་འཕགས་དང་སོ་སྐྱེ་ཡིས། །དུས་གསུམ་དང་འབྲེལ་

[014B] །བྱང་ཆེན་སྤྱོད་པའི་རྒྱ་མཚོར་དལ་འགྲོའི་རྒྱུན། །མི་ཟད་དབྱར་གྱི་དཔལ་དེར་རྗེས་ཡི་རང། །རྒྱལ་རྣམས་ཐུགས་རྗེ་འབར་བའི་རྟག་གདོང་མེས། །འཐུངས་ཀྱང་མི་ཟད་སེམས་ཅན་ཁམས་ཀྱི་མཚོ། །རྫོགས་སངས་
རྒྱས་ཀྱི་ས་ལ་མ་བཞག་པར། །དམ་པའི་ཆོས་ཀྱི་འཁོར་ལོ་སྒྱུར་བར་འཚལ། ་སྲིད་ཞིའི་ཕུན་ཚོགས་ནང་ན་མཚར་ཆེ་ཞིང། །གཞན་དོན་ལ་དགྱེས་རླུང་གི་བགྲོད་པ་ཅན། །མཚན་དཔེའི་འོད་ཀྱིས་ཀུན་གསལ་གཟུགས་སྐུའི་ཉི། །འཆར་
ནུབ་མེད་པས་འགྲོ་བའི་དོན་མཛོད་ཅིག་དེ་ལྟར་ལྷག་བསམ་ཟླ་བའི་མ་མ་ལས། །བསོད་ནམས་འབའ་ཞིག་སྦྱིན་པའི་བསམ་འཕེལ་དབང། །ཚོགས་གཉིས་རྒྱལ་མཚན་རྩེར་མཆོད་སྐུ་གསུམ་གྱི། །འབྲས་བུ་ཟག་པ་མེད་པ་ཐོབ་ཕྱིར་བསྔོ། །མགོན་
ཁྱོད་སྙིང་ནས་གུས་པས་གསོལ་བཏབ་མཐུས། །རྟག་ཏུ་དལ་འབྱོར་རྟེན་བཟང་རབ་རྙེད་ཅིང། །མཐར་ཐུག་རྒྱུ་འབྲས་ཐེག་པར་ལེགས་ཞུགས་ནས། །བླ་མེད་གོ་འཕང་འཐོབ་པའི་རྒྱུར་གྱུར་ཅིག་ཡང་སྲིད་མང་པོར་བག་ཆགས་བཟང་པོའི་མཐུས། །ཤུགས་
འབྱུང་ཡངས་པའི་བློ་གྲོས་ནམ་མཁའ་ལ། །ལུགས་གཉིས་ཉི་ཟླ་ཟུང་འབྲེལ་མི་དབང་མཆོག་སངས་རྒྱས་རྒྱ་མཚོའི་དཔལ་ལ་གསོལ་བ་འདེབས། །སྐྱེ་ཀུན་ཡབ་རྗེ་ཁྱོད་དང་མི་འབྲལ་བར། །དགྱེས་ཀུན་བསྒྲུབ་ཅིང་བསྟན་འགྲོའི་བདེ་སྐྱིད་སྤེལ། །མཐར་
ཐུག་ངེས་ལེགས་ལམ་དཀྲི་དགེ་བའི་ལུང། །སྙན་པོའི་དགའ་སྟོན་དཔལ་ལ་སྤྱོད་པར་ཤོག་མར་གྱུར་ལུས་ཅན་ཀུན་ཀྱང་འཁོར་བའི་མཐའ། །སྟོངས་མིན་སྐྱེ་སྲིད་འདབ་ཆགས་བགྲོད་པའི་འགྲོས། །མགོན་ཁྱོད་དམ་བཅའ་གཡེལ་མེད་རྗེས་བཟུང་བའི། །

[015A]༄༅། །གྲིབ་གཟུགས་འབྲེལ་མེད་ཕྱི་བཞིན་འབྲང་བར་ཤོག་ཞྭ་སེར་ཅོད་པཎ་འཆང་བསྟན་ཀྲྟི་ཀ་གངས་ཅན་སྨྱིག་མའི་ཚལ་དུ་བསྲིངས་པའི་སྐྱེད། །དར་དྲག་ཐུབ་པའི་རིང་ལུགས་འཆི་མེད་ཀྱི། །འདུན་ས་མཛེས་པའི་སྙན་གྲགས་
འབར་གྱུར་ཅིག་་དགའ་ལྡན་ཆོས་སྲིད་ཕོ་བྲང་སྐྱོང་བའི་ལྷ། །མང་པོས་བཀུར་བའི་བཀའ་རྟགས་ལུང་གི་ལྗིད། །ཛམྦུ་བྲྀཀྵས་མཚན་པའི་ནོར་འཛིན་མངལ། །ཁུར་ལྡན་ཕན་བདེའི་རྡུལ་ཆུ་འཛག་པར་ཤོག་སྤྱི་དང་ཁྱད་
པར་རྒྱ་ཧོར་བོད་གསུམ་དུ། །ཆེར་སྙིགས་ལྔ་བདོའི་ཟུག་རྔུ་དང་བྲལ་ནས། །བདེ་སྐྱིད་རོ་བདའ་སྦྲང་རྩི་མངར་པོའི་རྒྱུན། །ཅི་དགར་སྤྱོད་པའི་ཚོར་བ་མྱོང་བར་ཤོག་བདུད་བཞི་རབ་བཅོམ་གདོད་ནས་སངས་རྒྱས་ཀྱང། །སྙིགས་འགྲོར་རྗེས་
བརྩེ་སྡོམ་བརྩོན་རྒྱལ་པོའི་ཚུལ། །ངག་དབང་བློ་བཟང་རྒྱ་མཚོར་དྲང་དོན་དུ། །ཐོག་མེད་ད་ལྟའི་བར་བསགས་སྡིག་ལྟུང་དང། །སྒྲིབ་པ་ཀུན་སྦྱངས་དགོངས་བཞེད་རྣམ་དག་གི་རླབས་ཆེན་ཚོགས་གཉིས་ཟླ་བའི་ཆ་རྫོགས་ནས། །འགྲོ་ལ་ཆོས་
འཁོར་རྒྱུན་ཆད་མེད་བསྐོར་སོགས། །ཐུགས་བསྐྱེད་སྨོན་ལམ་གང་མཛད་འགྲུབ་པར་ཤོག་ཆོས་སྲིད་འཛིན་པ་སངས་རྒྱས་རྒྱ་མཚོ་ཡང། །སྡིག་སྒྲིབ་ཉེས་ལྟུང་དྲི་མའི་གཡའ་དག་ནས། །ཚེ་རབས་ཀུན་ཏུ་རྗེ་ཉིད་མི་འབྲལ་ཞིང། །སྨོན་ལམ་ཀུན་
འགྲུབ་སངས་རྒྱས་མྱུར་ཐོབ་ཤོག་ །རྒྱལ་མཆོག་ལྔ་པ་ཆེན་པོའི་གསུང་ལ་སྡེ་སྲིད་སངས་རྒྱས་རྒྱ་མཚོས་སྣོན་མ་མཛད་པའོ།།  །།་དགེ་བ་འདི་ཡིས་མྱུར་དུ་བདག་སངས་རྒྱས་ཀུན་གྱི་ཀུན་བདག་ཉིད། །རྡོ་རྗེ་འཆང་དབང་ཐོབ་གྱུར་ནས། །འགྲོ་བས་ཀྱང་ནི་དེ་

[015B]བྱང་ཆུབ་ཕྱིར་ནི་སྤྱོད་གང་དང། །རྫོགས་སངས་རྒྱས་ཀྱིས་གང་ཡིན་པ། །བྱང་ཆུབ་རྡོ་རྗེས་གང་གསུངས་པ། །སྤྱོད་དེ་གཉིས་ཀའང་བདག་སྤྱོད་ཤོག་དེ་ལྟར་སྒྱུ་མ་ཇི་བཞིན་རྨི་ལམ་བཞིན། །སྣང་སྟོང་ལྷ་སྐུར་གསལ་བའི་ངང་ཉིད་
ནས། །ཕྱོགས་བཅུའི་རྒྱལ་བ་རབ་འབྱམས་ཀུན་བསྡུས་པ། །མི་བསྐྱོད་རྡོ་རྗེའི་དཀྱིལ་འཁོར་ལྷ་ཚོགས་ལ། །རྨད་བྱུང་བདེ་བས་དགྱེས་པ་བསྐྱེད་པའི་ཕྱིར། །ཕྱི་དང་ནང་དང་གསང་བའི་མཆོད་བསྟོད་དང། །བསྒོམ་དང་བཟླས་པ་སོགས་ལ་འདིར་
འབད་པས། །བདག་གིས་ཇི་སྙེད་བསགས་པའི་དགེ་བ་འདིས། །རང་ཉིད་སྲིད་མཚོར་ལྷུང་བ་ཇི་བཞིན་དུ། །མར་གྱུར་འགྲོ་བ་ཀུན་ཀྱང་དེ་འདྲ་བར། །མཐོང་ནས་འགྲོ་བ་སྒྲོལ་བའི་ཁུར་འཁྱེར་བའི། །བྱང་ཆུབ་སེམས་མཆོག་འབྱོངས་པ་ཉིད་གྱུར་
ཅིག་སེམས་ཙམ་བསྐྱེད་ཀྱང་ཚུལ་ཁྲིམས་རྣམ་གསུམ་ལ། །གོམས་པ་མེད་ན་བྱང་ཆུབ་མི་འགྲུབ་པར། །ལེགས་པར་མཐོང་ནས་རྒྱལ་སྲས་སྡོམ་པ་ལ། །བརྩོན་པ་དྲག་པོས་སློབ་པ་ཉིད་གྱུར་ཅིག་ཐུན་མོང་ལམ་སྦྱངས་སྣོད་དུ་
གྱུར་པ་ན། །ཐེག་པ་ཀུན་གྱི་མཆོག་གྱུར་རྡོ་རྗེའི་ཐེག་སྐལ་བཟང་སྐྱེ་བོའི་འཇུག་ངོགས་དམ་པ་དེར། །བདེ་བླག་ཉིད་དུ་འཇུག་པ་ཉིད་གྱུར་ཅིག་བུམ་དབང་གང་གའི་ཆུ་རྒྱུན་བསྐུར་བ་ཡིས། །ཐ་མལ་སྣང་ཞེན་དྲི་མ་འཁྲུད་པར་ཤོག་གསང་
དབང་ཡེ་ཤེས་བདུད་རྩི་མྱངས་པ་ཡིས། །ངག་གནས་རླུང་ནི་སྔགས་སུ་འཆར་བར་ཤོག་གསུམ་པ་ལྷན་སྐྱེས་དགའ་བའི་ལྕགས་ཀྱུ་ཡིས། །ཡིད་ནི་འོད་གསལ་དབྱིངས་སུ་འདྲེན་པར་ཤོག་བཞི་པ་ཟུང་འཇུག་དོན་ལ་ངོ་སྤྲད་པས། །མཐར་ཐུ་

[016A]༄༅། །དོན་ལ་སྒྲོ་འདོགས་ཆོད་པར་ཤོག་དེ་ཚེ་དངོས་གྲུབ་རྣམ་གཉིས་འགྲུབ་པའི་གཞི། །རྣམ་དག་དམ་ཚིག་སྡོམ་པར་གསུངས་པ་ལ། །བཅོས་མ་མིན་པའི་ངེས་པ་རྙེད་གྱུར་ནས། །སྲོག་དང་སྡོས་ཏེ་རྟག་ཏུ་བསྲུང་བར་ཤོག་
ཐ་མལ་སྣང་ཞེན་ཀུན་རྟོག་སྤངས་པ་ཡི། །ལུས་ཀྱི་གཡོ་བ་ངག་གི་བརྗོད་པ་དང། །ཡིད་ཀྱི་བསམ་པ་ཀུན་གྱིས་འབད་མེད་པར། །རླབས་ཆེན་ཚོགས་རྣམས་ཡོངས་སུ་སྡུད་བྱེད་པའི། །ཐུན་བཞིའི་སྦྱོར་བ་བསྙེན་སྒྲུབ་ཡན་ལག་བཞི། །རིམ་པ་དང་པོའི་
རགས་དང་ཕྲ་བའི་ལམ། །མ་ལུས་ཤིན་ཏུ་བརྟན་པ་རྙེད་ནས་ནི། །གང་སྣང་ལྷ་ཡི་འཁོར་ལོར་འཆར་བར་ཤོག་ཞིང་གི་ཕུལ་བྱུང་ཐུགས་ཀྱི་དཀྱིལ་འཁོར་ལ། །བརྟེན་ནས་འཁོར་གསུམ་དག་པའི་མཆོད་སྦྱིན་སོགས། །སྦྱོར་བ་ཚོགས་
བསགས་ཆོ་ག་བཞིན་བྱས་པས། །རང་གི་རྒྱུད་ནི་ཡོངས་སུ་དག་པར་ཤོག་དཔལ་ལྡན་ཞེ་སྡང་རྡོ་རྗེ་ཁྲོ་བོ་བཅུའི། །འཁོར་གྱིས་ཡོངས་སུ་བསྐོར་བའི་ཏིང་འཛིན་གྱིས། །ཕྱོགས་བཅུར་རྒྱུ་པའི་གདུག་པའི་བསམ་པ་ཅན། །མ་ལུས་ཚར་
གཅོད་ཕྲིན་ལས་འགྲུབ་པར་ཤོག་གང་དུ་འཚང་རྒྱའི་ཞིང་ཀུན་དག་བྱས་ནས། །དེར་ནི་སྐུ་གསུམ་གོ་འཕང་མངོན་འགྱུར་པའི། །ཐབས་ཀྱི་དམ་པ་འཆི་བ་ཆོས་སྐུ་དང། །བར་དོ་ལོངས་སྐུ་སྐྱེ་བ་སྤྲུལ་པའི་སྐུར། །ཚུལ་བཞིན་ཉམས་སུ་ལེན་
པའི་རྡོ་རྗེ་མཆོག་རིམ་པ་ཇི་བཞིན་རྒྱུད་ལ་བསྐྱེད་པ་ཡིས། །ཐ་མལ་སྐྱེ་ཤི་བར་དོའི་སྣང་ཞེན་ཀུན། །སྦྱོང་བྱེད་དང་པོའི་སྦྱོར་བ་ཐོབ་པར་ཤོག་རང་དོན་ཕུན་ཚོགས་དེ་ཡི་མྱུར་བའི་ལམ། །འདོད་ཆགས་ཆེན་པོའི་ཚུལ་གྱི་ཏིང་འཛིན་གྱིས། །རང་རིག་

[016B] །ལྷན་སྐྱེས་བདེ་བས་རྒྱལ་རྣམས་མཆོད་པར་ཤོག་མཁའ་དབྱིངས་རྡོ་རྗེ་སྦྱར་བས་སྦར་བ་ཡི། །ཙཎྜ་ལི་ཡིས་བཞུས་པའི་བྱང་ཆུབ་སེམས། །ཨ་བ་དཧུ་ཏིའི་རྒྱུན་ལམ་ནས་འོངས་བ། །ཤེས་རབ་
པདྨའི་ཟེའུ་འབྲུར་སོན་པ་ལས། །འཁྲུངས་པའི་རྟེན་དང་བརྟེན་པའི་དཀྱིལ་འཁོར་གྱི། །སྤྲུལ་པའི་སྤྲིན་གྱིས་ནམ་མཁའི་ཁྱོན་བཀང་སྟེ། །སྣོད་བཅུད་ཞིང་ཀུན་ཡོངས་སུ་སྦྱོང་མཛད་པའི། །དཀྱིལ་འཁོར་རྒྱལ་མཆོག་མྱུར་དུ་འགྲུབ་
པར་ཤོག་སྲོག་འཛིན་ཐུར་སེལ་ལམ་གྱི་སྣ་རྩེར་ནི། །གནས་ནས་འོད་ཟེར་དྲ་བ་འགྱེད་པ་ཅན། །བདེ་གཤེགས་ལྔ་བདག་རིན་ཆེན་ཁ་དོག་ལྔ། །ཕྱག་མཚན་བྱང་སེམས་ཕྲ་མོ་ཉུང་འབྲུ་ཙམ། །དེ་ནང་དཀྱིལ་འཁོར་འཁོར་ལོ་ཡོངས་རྫོགས་
ཤིང། །མ་འདྲེས་གསལ་ལ་ཇི་སྲིད་འདོད་ཀྱི་བར། །མཉམ་པར་བཞག་པའི་ཕྲ་མོའི་རྣལ་འབྱོར་དང། །ཕྱི་ནང་བཟླས་པ་ཡོངས་སུ་རྫོགས་པར་ཤོག་དེས་ནི་རྫས་སྔགས་འཁྲུལ་འཁོར་བསམ་གཏན་ལ། །བརྟེན་ནས་གྲུབ་པ་ཆེན་པོ་
བརྒྱད་དང་ནི། །ཞི་སོགས་རབ་འབྱམས་ལས་ཀུན་འགྲུབ་པ་ཡི། །ལས་ཀྱི་རྒྱལ་བོ་མཆོག་ནི་འགྲུབ་པར་ཤོག་སོ་སོར་སྡུད་དང་བསམ་གཏན་སྲོག་རྩོལ་དང། །འཛིན་པ་རྗེས་དྲན་ཏིང་འཛིན་ཡན་ལག་དྲུག་ཡོངས་སུ་སྡུད་པའི་ཟབ་ལམ་
རིམས་ལྔ། །སྤྱོད་པ་གསུམ་དང་བཅས་པ་འགྲུབ་པར་ཤོག་ནོར་བུར་ཐིག་ལེ་ཕྲ་མོར་སེམས་བརྟན་པས། །ཉི་མས་ཟླ་བ་བཞུས་པའི་བདུད་རྩིའི་རྒྱུན། །ལུགས་འབྱུང་ལུགས་ལྡོག་རིམ་པས་དྲངས་པ་ཡི། །ཡས་བབས་མས་བརྟན་དགའ་

[017A]༄༅། །བཞི་སྐྱེ་བར་ཤོག་དེ་ལས་ལངས་ཚེ་གང་ཤར་སྣང་བ་ཀུན། །རིགས་བརྒྱ་རིགས་ལྔ་རིགས་གསུམ་རིགས་གཅིག་ཏུ། །འཆར་བའི་སྐུ་ཡི་རྡོ་རྗེའི་ཏིང་འཛིན་གྱིས། །ལུས་དབེན་སོར་སྡུད་བསམ་གཏན་
རྫོགས་པར་ཤོག་ཐིག་ལེའི་རྒྱལ་པོ་སྔགས་ཀྱི་ཐིག་ལེ་མཆོག་སྙིང་གའི་ཆུ་སྐྱེས་སྣ་རྩེར་གོམས་བྱས་པས། །གཟུང་དང་འཛིན་པའི་རྣམ་རྟོག་བསྐྱེད་པའི་རླུང། །བཅུ་གཉིས་མི་ཤིགས་ཐིག་ལེར་སྡུད་པར་ཤོག་གདོང་གི་སྣ་རྩེར་འོད་
ཀྱི་ཐིག་ལེའི་གདངས། །མ་བཅོས་རྡོ་རྗེ་གསུམ་དུ་ཤར་བ་ཡི། །ངག་དབེན་གསུང་གི་རྡོ་རྗེའི་ཏིང་འཛིན་གྱིས། །སྙིང་ཁའི་མ་རིག་སྒོ་ངའི་སྦུབས་འབྱེད་ཤོག་ཐབས་ཤེས་གསང་བའི་རྩ་མཆོག་གཉིས་ཀྱི་རྩེར། །རྫས་ཀྱི་ཐིག་ལེ་སྲོག་རྩོལ་
བསྒོམས་པ་ཡིས། །ཀུན་རྟོག་རླུང་གི་མུན་པ་སངས་གྱུར་ནས། །འོད་གསལ་ཉི་མ་སྙིང་དབུས་འཆར་བར་ཤོག་སྣ་རྩེ་གསུམ་དུ་ཐིག་ལེ་རྣམ་གསུམ་གྱི། །སྲོག་རྩོལ་བསྒོམས་པས་སྤྲིན་མེད་ནམ་མཁའ་ལ། །ཟླ་ཉིའི་འོད་དང་སྨག་གིས་ཁྱབ་འདྲ་
ཡི༑ ༑སྟོང་པ་གསུམ་གྱི་སེམས་དབེན་སྐྱེ་བར་ཤོག་སྒྱུ་མ་ལོངས་སྐུ་འོད་གསལ་ཆོས་སྐུ་དང། །སྣ་ཚོགས་སྤྲུལ་སྐུ་གསུམ་ལ་རེ་རེ་ཞིང། །རྣམ་པ་གསུམ་གསུམ་བསྲེ་བ་རྣམ་པ་དགུ། །ཡོངས་རྫོགས་མན་ངག་གནད་ལ་མཁས་གྱུར་ཏེ། །
ཀུན་རྫོབ་སྒྱུ་ལུས་དོན་དམ་འོད་གསལ་འཛིན། །ལུགས་ལྡོག་རྗེས་དྲན་ཟུང་འཇུག་ཏིང་འཛིན་དང། །སྤྲོས་བཅས་སྤྲོས་མེད་ཤིན་ཏུ་སྤྲོས་མེད་ཀྱི། །སྤྱོད་མཆོག་རྣམ་གསུམ་ཡོངས་སུ་རྫོགས་པར་ཤོག་གལ་ཏེ་འདི་དང་བར་དོར་མཆོག་འགྲུབ་

[017B] །ཏིང་འཛིན་མ་རྙེད་འཆི་བའི་དུས་བྱེད་ན། །གཞི་ཡི་འཆི་རིམ་སྟོང་པ་རྣམ་པ་བཞི། །ལམ་གྱི་སྟོང་པ་བཞི་དང་བསྲེ་ནུས་ཤོག་བར་དོ་གྲུབ་ཚེ་སྒྱུ་མའི་ཏིང་འཛིན་དང། །བསྲེ་བར་བྱེད་ཅིང་སྐྱེ་བ་ལེན་པའི་ཚེ། །ལོངས་སྐུས་སྤྲུལ་སྐུའི་སྐྱེ་བ་འཛིན་པ་
བཞིན། །སྐྱེ་གནས་མཆོག་ཏུ་བསམས་བཞིན་སྐྱེ་བར་ཤོག་མདོར་ན་སྐྱེ་ཤི་བར་དོ་གང་ཤར་ཡང། །སྔོན་ཆད་བསྒོམས་པའི་ལམ་ཁྱེར་རྣམ་གསུམ་གྱི། །གསལ་འདེབས་དགེ་སྦྱོར་བསྐུལ་མར་རྟོགས་གྱུར་ནས། །འཆི་ཚེ་ཡིད་ལ་དགའ་བ་རྒྱས་པར་
ཤོག་དེ་ལྟར་རྨད་བྱུང་ལམ་གྱི་མཐར་ཐུག་འདི། །ཚུལ་བཞིན་བསྒྲུབ་ལ་བར་ཆོད་མེད་པ་དང། །ཕྱོགས་དུས་ཀུན་ཏུ་དར་ཞིང་རྒྱས་གྱུར་ཏེ། །འགྲོ་ཀུན་ཐབས་མཁས་འདི་ཡིས་སྒྲོལ་བར་ཤོག། ་།རྣམ་དག་ཡིད་ཀྱི་ཟླ་ཤེལ་རྩེ་ངོས་ལ། །བཅོམ་
ལྡན་རྡོ་རྗེ་འཇིགས་བྱེད་དཀྱིལ་འཁོར་ནི། །ཏིང་འཛིན་པིར་གྱིས་དབང་པོའི་གཞུ་ལྟ་བུར། །རབ་བཀོད་སྒོམ་དང་མཆོད་བསྟོད་བཟླས་སོགས་ཀྱི། །རྣམ་དཀར་ཟླ་འོད་དུང་དང་ཀུནྡ་ལྟར། །མཆོག་ཏུ་དཀར་བ་གང་ཞིག་བསགས་པ་དེས། །དངོས་གྲུབ་རྩ་བ་
ཐེག་མཆོག་དགེ་བའི་བཤེས། །མཚན་ཉིད་ལྡན་པས་རྗེས་སུ་འཛིན་པར་ཤོག་ཚེ་འདིའི་ཆོས་བརྒྱད་བྱིས་པའི་རོལ་རྩེད་དང། །འཁོར་བའི་ཕུན་ཚོགས་དུག་སྦྲུལ་ཚང་ལྟ་བུར། །རིག་ནས་བྱང་ཆུབ་མཆོག་ཏུ་སེམས་བསྐྱེད་དེ། །ཕྱིན་དྲུག་སྤྱོད་པས་
རྟག་ཏུ་འཚོ་བར་ཤོག་རྣམ་དག་དབང་བཞིའི་ཆུ་བོས་སྒོ་གསུམ་གྱི། །དྲི་མ་ཀུན་དཀྲུས་སྐུ་བཞིའི་ས་བོན་བཞག་དམ་ཚིག་སྡོམ་པ་མིག་གི་འབྲས་བུ་ལྟར། །བསྲུངས་པས་རིམ་གཉིས་ལམ་གྱི་སྣོད་གྱུར་ཅིག་སྐྱེ་ཤི་བར་དོའི་མུན་པ་ཀུན་སེལ་

[018A]༄༅། །ཞིང། །སྐུ་གསུམ་འོད་བརྒྱའི་དྲ་བ་འགྱེད་བྱེད་པ། །བསྐྱེད་རིམ་ཟབ་མོ་ཐུན་བཞིར་བསྒོམ་པ་ལས། །རྫོགས་རིམ་ཡོངས་རྫོགས་སྐྱེ་བའི་རྒྱུད་སྨིན་ཤོག་བླ་མ་གཤིན་རྗེ་གཤེད་ཀྱི་ལྷ་ཡི་ཚོགས། །
ནམ་མཁའ་གང་བའི་བསོད་ནམས་ཞིང་མཆོག་ལ། །འཁོར་གསུམ་རྣམ་པར་དག་པའི་མཆོད་སྦྱིན་གྱིས། །རང་གི་རྒྱུད་ནི་ཡོངས་སུ་སྨིན་པར་ཤོག་སྔགས་གཉིས་དོན་ལྟར་གདོད་ནས་དག་པའི་དབྱིངས། །བདེ་ཆེན་རང་
གི་སེམས་དང་རོ་གཅིག་པ། །ཡེ་ཤེས་ཚོགས་རྫོགས་འཆི་བའི་སྐྱོན་སྤངས་ཤིང། །འོད་གསལ་ལམ་གྱི་ཆོས་སྐུ་ཐོབ་པར་ཤོག་གཏུམ་ཆེན་གནོད་མཛེས་དཔལ་ལྡན་ཁྲོ་བོ་བཅུས། །ཡོངས་སུ་བསྐོར་བའི་ཏིང་འཛིན་ལ་གཞོལ་
བས། །བདུད་དང་བགེགས་རིགས་ནག་པོའི་རྩ་ལག་ཀུན། །སྐད་ཅིག་ཉིད་ལ་དྲུང་ནས་འབྱིན་པར་ཤོག་རྣམ་མང་རིན་ཆེན་ཚོགས་འབར་གཞལ་མེད་ཁང། །རྣམ་སྣང་རྣམ་པར་དག་པའི་བདག་ཉིད་ཅན། །རྣམ་པར་བསྒོམ་
པས་མ་དག་ཞིང་སྦྱངས་ཏེ། །རྣམ་དག་ཡེ་ཤེས་གཞལ་ཡས་ཁང་འགྲུབ་ཤོག་དེར་ནི་གུར་གུམ་ལྷུན་པོ་བརྩེགས་པ་བཞིན། །རྒྱུ་ཡི་རྡོ་རྗེ་འཛིན་པའི་རྣལ་འབྱོར་གྱིས། །བར་དོའི་སྲིད་སྦྱངས་སྒྱུར་ལུས་སྣོད་གྱུར་ནས། །རྒྱལ་བའི་ལོངས་
སྐུ་མྱུར་དུ་འགྲུབ་པར་ཤོག་ཟླ་ཉི་ས་བོན་ཕྱག་མཚན་སྐུ་རྫོགས་པའི། །རིམ་པས་ཡེ་ཤེས་ལྔ་ཡི་མངོན་བྱང་ལས། །འབྲས་བུ་རྡོ་རྗེ་འཛིན་པའི་རྣལ་འབྱོར་གྱིས། །སྐྱེ་སྲིད་སྦྱོང་ཞིང་སྦྲུལ་སྐུ་འགྲུབ་པར་ཤོག་འབྲུམ་ཕྲག་ཉི་འོད་སྤུངས་

[018B] །རང་ཉིད་སེམས་དཔའ་གསུམ་གྱི་བདག་ཉིད་དང། །རང་རིགས་ཕྱག་རྒྱར་སྦྱོར་བའི་རྣལ་འབྱོར་གྱིས། །སྤྲུལ་པའི་སྤྲིན་གྱིས་ས་གསུམ་ཁྱབ་བྱས་ནས། །མ་དག་སྣོད་བཅུད་དྲི་མ་ཀུན་སྦྱངས་ཏེ། །དག་པའི་རྟེན་དང་བརྟེན་པར་
རྟག་འཆར་བ། །གཞན་དོན་ཕུན་སུམ་ཚོགས་པའི་བདག་ཉིད་ཅན། །དཀྱིལ་འཁོར་རྒྱལ་མཆོག་ཏིང་འཛིན་མཐར་ཕྱིན་ཤོག་ཕྱི་ནང་བཟླས་བརྗོད་མཐར་ཕྱིན་བསམ་གཏན་དང། །རྫས་སོགས་རྟེན་འབྲེལ་འཁྲུལ་འཁོར་རིམ་པ་ལ། །བརྟེན་
ནས་ཞི་སོགས་རབ་འབྱམས་ཀུན་འགྲུབ་པའི། །ལས་ཀྱི་རྒྱལ་པོ་མཆོག་ནི་འགྲུབ་པར་ཤོག་ཟབ་ལམ་རིམ་པ་ལྔ་ཡི་གནད་གྱི་དོན། །མ་ལུས་བསྡུས་པ་རྣལ་འབྱོར་རྣམ་པ་བཞི། །སྤྱོད་པ་གསུམ་དང་བཅས་པའི་ལམ་བཟང་གིས། །སྐུ་གསུམ་
གོ་འཕང་ཚེ་འདིར་ཐོབ་པར་ཤོག་སྤྲུལ་པའི་འཁོར་ལོར་འདོད་ལྷ་ཡབ་ཡུམ་ལ། །སེམས་གཞོལ་རྗེས་གཞིག་བསྡུས་རིམ་མཆོག་གིས་ནི། །ཟླ་ཉིའི་རྒྱུ་བ་སྒྲ་གཅན་ལམ་བཀག་པས། །ཡས་བབས་མས་བརྟན་དགའ་བཞི་སྐྱེ་བར་ཤོག་ཆོས་ཀྱི་
འཁོར་ལོར་སྔགས་ཀྱི་རྣལ་འབྱོར་མཆོག་བུམ་པ་ཅན་དང་རྡོ་རྗེའི་བཟླས་པ་ཡིས། །སྙིང་ཁའི་རྩ་མདུད་མ་ལུས་གྲོལ་བྱས་ནས། །ལྷན་སྐྱེས་བདེ་བས་ཡིད་ལ་མྱོས་ཐོབ་ཤོག་སླར་ཡང་བྱིན་གྱིས་བརླབ་པའི་རྣལ་འབྱོར་གྱིས། །ནང་གི་རྗེས་གཞིག་བསམ་
གཏན་རིམ་པ་དང། །ཕྱག་རྒྱ་གཉིས་དང་སྦྱར་བའི་ཐབས་མཁས་ལས། །སེམས་དབེན་མཐར་ཐུག་ཏིང་འཛིན་འདྲེན་པར་ཤོག་འཆི་རིམ་ཇི་བཞིན་རླུང་རྣམས་མ་ལུས་པ། །ཉིང་ཁར་ཐིམ་པའི་འོད་གསལ་དེ་ཉིད་ལས། །དབྱིབས་ཀྱི་རྣལ་འབྱོར་མཚན་དཔེའི་

[019A]༄༅། །དྲ་བ་ཅན། །སྒྱུ་མ་ལྟ་བུའི་ཏིང་འཛིན་རྫོགས་པར་ཤོག་དབང་པོའི་གཞུ་ལྟར་དྭངས་པའི་སྐུ་དེ་ཉིད། །ནམ་མཁའི་དབྱིངས་སུ་ཆུ་འཛིན་ཞུ་པ་བཞིན། །སྦྱངས་པའི་རྣམ་དག་ཡེ་ཤེས་རྣལ་འབྱོར་གྱིས་
བདེན་པར་འཛིན་པའི་ས་བོན་དྲུངས་འབྱིན་ཤོག་དོན་གྱི་ལྷན་ཅིག་སྐྱེས་པ་དེ་ཉིད་ལས། །མཚན་དཔེས་བརྒྱན་པའི་ཡོངས་སུ་དག་པའི་སྐུ། །དོན་དམ་འོད་གསལ་ཐུགས་དང་མཉམ་སྦྱོར་བའི། །ཟུང་དུ་འཇུག་པའི་རྣལ་
འབྱོར་མཆོག་འགྲུབ་ཤོག་ནམ་མཁའ་ཇི་སྲིད་སྐུ་ལྔའི་བདག་ཉིད་ཅན། །མཁའ་སྦྱོར་བདུན་ལྡན་གོ་འཕང་མངོན་གྱུར་ནས། །མཐའ་དག་འགྲོ་འདི་གོ་འཕང་དེ་ཉིད་ལ། །སྐད་ཅིག་ཉིད་ལ་བདེ་བླག་འགོད་པར་ཤོག། ་ །།སེར་
 སྨད་གྲྭ་ཚང་གི་ཚོགས་འདོན་སྤྱན་འདྲེན་ཁྲུ་གསོལ་བཞུགས་སོ།།  ཐམས་ཅད་དུ་ནི་ས་གཞི་དག་གསེག་མ་ལ་སོགས་མེད་པ་ལྟར། །ལག་མཐིལ་ལྟར་མཉམ་བཻཌཱུརྱ། །རང་བཞིན་འཇམ་པོར་གནས་གྱུར་ཅིག་བདེ་ལྡན་འཇིག་རྟེན་བཀོད་པ་ལྟར། །
རིན་ཆེན་ས་གཞི་མེ་ཏོག་གཅལ། །ལྗོན་ཤིང་ཆུ་མཚོ་མ་ཚང་མེད། །ཆོས་སྒྲ་རྒྱ་ཆེན་ལྡན་པར་ཤོག་འཇིག་རྟེན་འདས་པའི་དགེ་ལས་བྱུང། །རིན་ཆེན་བདུན་ལས་གྲུབ་པ་ཡི། །ཚད་མེད་འོད་ཟེར་འགྱེད་པའི་གནས། །རྒྱལ་བ་སྲས་བཅས་ཞུགས་
གྱུར་ཅིག་རིན་ཆེན་དུ་མ་ལས་གྲུབ་སེངྒེའི་ཁྲི། །ཡིད་འོད་སྣ་ཚོགས་གོས་ཀྱིས་བཀབ་པ་འདི། །རྒྱལ་བ་སྲས་བཅས་རྣམས་ལ་ཕུལ་བ་ཡིས། །འགྲོ་ཀུན་རྡོ་རྗེའི་གདན་ལ་བཞུགས་གྱུར་ཅིག་ལྷ་དང་མི་ཡི་མཆོད་པའི་རྫས། །དངོས་སུ་བཤམས་དང་

[019B] །ཀུན་བཟང་མཆོད་སྤྲིན་བླ་ན་མེད། །ནམ་མཁའི་ཁམས་ཀུན་ཁྱབ་གྱུར་ཅིག་ ་མ་ལུས་སེམས་ཅན་  ྾  ་བཅོམ་ལྡན་བསྐལ་པ་  ྾  ་ཆོས་རྣམས་ཀུན་གྱི་  ྾  ་བཅོམ་ལྡན་འདིར་ནི་  ྾  ་སྐུ་ཁྲུས་གསོལ་
བར་ཞུ། བཅོམ་ལྡན་འདས་  ྾  ་ཁྲུས་ཀྱི་ཁང་པ་  ྾  ་རི་བོ་ལྟར་ནི་མཛེས་པ་ཡི། །ཡོན་ཏན་དམ་པའི་རྒྱན་ལྡན་པ། །མཆོད་གནས་རིན་ཆེན་འདི་དག་ལ། །བདག་གིས་ཁྲུས་འདི་གསོལ་བར་བགྱི། །མ་རིག་འཇོམས་པའི་ཉི་མ་སྟེ། །སྲིད་པའི་ནད་ནི་སེལ་
བའི་སྨན། །དམ་ཆོས་རིན་ཆེན་འདི་དག་ལ། །བདག་གིས་ཁྲུས་  ྾  བསྐལ་བའི་མཐའ་ཡི་དངོས་འཇོམས་པ། །འཇིགས་བྱེད་མི་ཡི་ཆ་བྱད་ཅན། །མགོན་པོ་སྙིང་རྗེའི་སྟོབས་ལྡན་ལ། །བདག་གིས་ཁྲུས་  ྾  ་མཆོག་ཏུ་ཚིམས་ཤིང་བསྐལ་བཟང་བ། །
དམ་པའི་བདུད་རྩིས་མཛེས་ཆ་བྱད། །དཔལ་ལྡན་བླ་མའི་སྐུ་གསུང་ལ། །བདག་གིས་  ྾  ཆོས་ཀྱི་སྐུ་ཡི་བདག་ཉིད་ཅན། །མཆོག་གི་ཡོན་ཏན་གཟུགས་ཅན་གྱི། །མཆོད་རྟེན་རིན་ཆེན་འདི་དག་ལ། །བདག་གིས་  ྾  གདུལ་བྱའི་སེམས་ཅན་གང་དག་ལ། །
རྒྱལ་བའི་སྤྲུལ་སྐུ་མང་པོ་ཡིས། །ཆ་བྱད་ལྷ་ཡི་རྣམ་པར་ནི། །སྙིང་རྗེ་ཡིས་ནི་ངེས་གང་བ། །རྟག་ཏུ་ཕན་དང་བདེ་མཛད་པའི། །མཆོག་ཏུ་དུལ་བ་འདི་དག་ལ། །བདག་གིས་  ྾  ་སངས་རྒྱས་གཟུགས་བརྙན་གནས་དང་ནི། །སློབ་པའི་དགེ་འདུན་གནས་
ཀྱི་ས། །གཙུག་ལག་ཁང་དང་གནས་གཞན་ལ། །བདག་གིས་  ྾  ་ཇི་ལྟར་བལྟམས་པ་  ྾  ཕུན་ཚོགས་དགེ་ལེགས་  ྾  རྒྱལ་བའི་སྐུ་གསུང་  ྾  རྒྱ་ཆེན་སྤྱོད་པའི་  ྾  བཤད་སྒྲུབ་གདམས་པའི་  ྾  བློ་གྲོས་ཁང་བཟང་  ྾  ཐར་འདོད་ཐར་པར་  ྾  གཞུང་

[020A]༄༅། །ལུགས་རལ་པ་  ྾  བྱམས་པ་ཆེན་པོས་  ྾  ཀུན་མཁྱེན་ཡེ་ཤེས་  ྾  གནས་གསུམ་ཀུན་ལ་  ྾  གྲུ་འཛིན་མགོན་དང་འཕགས་བོད་ས་སྐྱོངས་ཆེ། །མཁས་གྲུབ་ལོ་པཎ་རྣམ་གྲོལ་ཇི་སྙེད་དང། །ཁྱད་པར་བཀྲ་ཤིས་གྲངས་ལྡན་
དུར་སྨྲིག་འཆང། །རྒྱལ་དབང་རིམས་བྱོན་རྣམས་ལ་  ྾  ཁྱད་པར་འཕགས་ཆེན་རབ་འབྱོར་ནས་བཟུངས་ཏེ། །རྗེ་བཙུན་བློ་བཟང་དཔལ་ལྡན་ཡེ་ཤེས་པར། །མཁས་ཤིང་གྲུབ་པའི་འཁོར་ལོ་བསྒྱུར་མཛད་པའི། །སྐུ་འཕྲེང་རིམ་བྱོན་རྣམས་ལ་
སྐྱབས་གསུམ་ཀུན་འདུས་  ྾  གང་གིས་བདག་ལ་  ྾  རབ་འབྱམས་གསུང་རབ་  ྾  དེ་དག་སྐུ་ལ་  ྾  མི་བསྐྱོད་རྡོ་རྗེ་ཡེ་ཤེས་ཆེ། །རྡོ་རྗེ་དབྱིངས་ནི་མཁས་པ་ཆེ། །རྡོ་རྗེ་གསུམ་མཆོག་དཀྱིལ་འཁོར་གསུམ། །གསང་བའི་  ྾  ཆོས་དབྱིངས་རྣམ་དག་ངང་ལས་
མ་གཡོས་ཀྱང། །ཐབས་ཀྱི་ཁྲོ་བོའི་སྐུར་སྟོན་གདུག་པ་འདུལ། །ཆེ་བའི་ཆེ་མཆོག་ལྷ་ཡི་ལྷར་གྱུར་པ། །ཀུན་བཟང་ཧེ་རུ་ཀ་ལ་  ྾  ཆོས་ཀྱི་སྐུ་ལ་བྱམས་སྡང་  ྾  ཕྱོགས་བཅུའི་འགྲོ་ལ་  ྾  མཚན་ལེགས་རིན་ཆེན་  ྾  མཐུན་པའི་དགེ་ཚོགས་  ྾  ཆོས་སྐུ་ནམ་
མཁའ་བཞིན་དུ་དབྱེར་མེད་ཀྱང། །གཟུགས་སྐུ་འཇའ་ཚོན་བཞིན་དུ་སོ་སོར་གསལ། །ཐབས་དང་ཤེས་རབ་མཆོག་ལ་མངའ་བརྙེས་པའི། །རིགས་ལྔ་བདེ་བར་གཤེགས་ལ་  ྾  ཀུན་འབྱུང་མུན་པའི་  ྾  འཇམ་དབྱངས་ཕྱག་ན་  ྾  ཟབ་མོ་རྟེན་འབྲེལ་  ྾  སྤངས་དང་
ཡེ་ཤེས་  ྾  དུར་ཁྲོད་བརྒྱད་དང་  ྾  དེ་དག་སྐུ་ལ་  ྾  ཕྱག་དྲུག་མགོན་དཀར་  ྾  ཞལ་གཅིག་ཕྱག་གཉིས་  ྾  ཡུལ་འཁོར་བསྲུང་དང་  ྾  ཚེ་རིང་མཆེད་ལྔ་  ྾  གདིངས་ཀ་ནོར་བུ་  ྾  འདི་ནི་ཕྱིན་དྲུག་  ྾  ཁྱེད་སྐུ་རང་བཞིན་  ྾  ཁྲུས་གསོལ་འོས་པ་  ྾  དེ་དག་

[020B]  ྾  ་སྐུ་མཆོག་རྣམ་དག་བལྟ་བས་མི་ངོམ་ལ། །ངོ་མཚར་སྐྱོན་བྲལ་མཁའ་དཀྱིལ་ཉི་གསལ་འདྲ། །ཆོས་ཀྱི་སྐུ་ལ་དྲི་མ་མི་མངའ་ཡང། །སྲིད་ཞུ་བཀུར་སྟི་རིམ་གྲོའི་ཚུལ་ཙམ་དུ། །ཆུ་གཙང་སྨན་སྤོས་འོ་མ་འདག་ཆལ་
ཆུས། །འགྲོ་བའི་ལུས་སེམས་སྡུག་བསྔལ་ནད་བསལ་ཏེ། །ཉེས་པའི་སྐྱོན་བྲལ་འགྲོ་བའི་ཡིད་འོང་བའི། །དམ་པའི་སྐུ་མཆོག་བདག་གིས་ཐོབ་པར་ཤོག་་བདེ་གཤེགས་སྐུ་གསུམ་དཔེ་དང་མཚན་མངའ་ཡང། །འགྲོ་བའི་དོན་དུ་གཟུགས་
སྐུ་ཅིར་ཡང་གདའ། །རིན་ཆེན་དབྱིག་ལྟར་ཉེས་པའི་སྐྱོན་བྲལ་ཡང། །འཇིག་རྟེན་སྲིད་ཞུ་གུས་པའི་ཚུལ་ཙམ་དུ། །སྡིག་མེད་རྒྱལ་བ་རྣམས་ཀྱིས་རབ་བསྔགས་པའི། །རས་མཆོག་འདི་ཡིས་རྒྱལ་བའི་སྐུ་ཕྱིས་པས། །ཉོན་མོངས་དུག་གསུམ་
དྲི་མ་ཀུན་བྱང་ནས། །སྐུ་གསུམ་ངང་དུ་བདག་ཅག་འགྱུར་བར་ཤོག་་སྟོང་གསུམ་ཀུན་ཏུ་དྲི་ངད་ལྡང་བ་ཡི། ནས་ཡེ་ཤེས་ཐོབ་པར་ཤོག་་ཞིང་ཁམས་འབུལ་བར་ཞུ། ཨོཾ་བཛྲ་བཧུ་མ་ཨཱཧཱུཾ་  ྾  ཡང་ན་ལྷག་བསམ་རྣམ་པར་དག་པའི་
་ཕུན་ཚོགས་གསེར་འོད་  ྾   མཐུན་འགྱུར་ནི།  ཕུན་སུམ་ཚོགས་པའི་གཟི་བརྗིད་ཀྱི་འོད་ཟེར་ཕྱོགས་ཐམས་ཅད་དུ་རབ་ཏུ་འཕྲོ་ཞིང། བཀྲ་ཤིས་པའི་དཔལ་གྱིས་ཀུན་ནས་ལྷམ་མེར་གྱུར་པ་རིན་པོ་ཆེ་ས་ལེ་སྒྲམ་ལས་བསྒྲུབས་པའི་དེ་བཞིན་གཤེགས་པ་
རིགས་ལྔའི་དབུ་རྒྱན་དཔའ་བོའི་དར་དཔྱངས་དང་བཅས་པ་རིན་པོ་ཆེ་སྣ་ཚོགས་པའི་ཕྲ་བཀོད་པས་མཛེས་པར་བྱས་པ་འདི་བཅོམ་ལྡན་འདས་མཉམ་མེད་ཤཱཀྱའི་རྒྱལ་པོའི་དབུ་ལ་ཕུལ་བའི་དགེ་བའི་རྩ་བ་ལ་བརྟེན་ནས་མདོ་སྔགས་ཀྱིས་བསྡུས་པའི་

[021A]༄༅། །བསྟན་པ་རིན་པོ་ཆེ་སྒོ་ཐམས་ཅད་ནས་ཕྱོགས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག། འཇིག་རྟེན་གྱི་ཁམས་ཐམས་ཅད་དུའང་བཀྲ་ཤིས་དང་དགེ་མཚན་རྒྱ་ཆེན་པོ་རྒྱུན་མི་ཆད་དུ་འབྱུང་བར་
གྱུར་ཅིག། དེ་ལྟར་བསྒྲུབས་པའི་སྦྱིན་པའི་བདག་པོ་རྣམས་དང་ལྷ་དང་མི་དང་ལྷ་མ་ཡིན་དང་དྲི་ཟར་བཅས་པའི་འཇིག་རྟེན་ཐམས་ཅད་ཀྱི་གཙུག་གི་གཅོད་པཎ་གྱི་སྟེང་ན་གང་གི་ཞབས་ཀྱི་པདྨོ་རྣམ་པར་མཛེས་པའི་སངས་རྒྱས་བཅོམ་ལྡན་འདས་རྣམས་
ཇི་འདྲ་བ་དེ་བཞིན་དུ་གྱུར་ཅིག་་དྲི་མེད་ཚན་ལ་སྒྲིབ་སེལ་མི་མངའ་ཡང། །དད་པས་ངུར་སྨིག་རྒྱལ་མཚན་ཕུལ་བ་ཡིས། །ནམ་མཁའི་མཐའ་དང་མཉམ་པའི་འགྲོ་བ་རྣམས། །སངས་རྒྱས་བརྟུལ་ཞུགས་མཆོག་ལ་སྤྱོད་པར་ཤོག་་འདི་ནི་
བསོད་ནམས་ཞིང་གི་དམ་པ་ཁྱོད། །བརྙེས་པར་བགྱིད་སླད་ལྷག་བསམ་དག་པ་ཡིས། །དགེ་སྦྱོང་རྣམས་ལ་ཐུབ་པས་བསྔགས་པ་ཡི། །ཆོས་གོས་གསུམ་དང་བསིལ་བྱེད་དྲང་སྲོང་སྣོད། །ཞེན་མེད་མ་ཆགས་བློ་ཡིས་དབུལ་བར་བགྱི། ་རྒྱལ་
བ་རྒྱ་མཚོའི་  ྾  ཡང་ན་བསོད་ནམས་ཞིང་དུ་  ྾  ་རིན་ཆེན་དབང་གི་  ྾  ཡང་ན་ཨེ་མའོ་མཆོད་པ་  ྾  ་ཞིང་འདིར་འཁོར་ལོ་རིན་ཆེན་  ྾  ཡང་ན་འཛམ་བུ་གླིང་དང་གླིང་གཞན་ན། །འཁོར་ལོའི་  ྾  ནོར་བུ། བཙུན་མོ། བློན་པོ། གླང་པོ། རྟ་མཆོག་
དམག་དཔོན་ཚོགས་ཀྱི་གང་བ་ཡང། །སྟོང་གསུམ་ལ་སོགས་ཇི་བཞིན་དུ། །ཞུམ་པ་མེད་པར་བཅས་ཏེ་འབུལ།།  མཐུན་འགྱུར་ནི།  རྒྱལ་སྲིད་རིན་པོ་ཆེ་སྣ་བདུན་ཕུལ་བའི་དགེ་བའི་རྩ་བ་ལ་བརྟེན་ནས་སྦྱིན་པའི་བདག་པོ་རྣམས་བླ་ན་མེད་པའི་ཆོས་ཀྱི་

[021B] ་རིན་ཆེན་གདུགས་དང་  ྾   ཡང་ན་  ཇི་ལྟར་སྔོན་གྱི་སངས་རྒྱས་ལ། །དཔལ་གྱི་བེའུ་གཡུང་དྲུང་འཁྱིལ། །དགེ་བའི་དོན་དུ་མངའ་བ་ལྟར། །དེ་བཞིན་བདག་གིས་དབུལ་བར་བགྱི། །ཇི་ལྟར་
སྔོན་གྱི་  ྾  གསེར་གྱི་འཁོར་ལོ་མུ་འཁྱུད་ཅན། །ཚངས་པ་ཆེན་པོས་ཕུལ་བ་ལྟར། །དེ་བཞིན་  ྾  ཇི་ལྟར་  ྾  འདམ་གྱི་སྐྱོན་གྱིས་མ་གོས་པའི། །པདྨ་དཀར་པོ་ཕུལ་བ་ལྟར། །དེ་བཞིན་  ྾  ཇི་ལྟར་  ྾  ཉོན་མོངས་བདུད་ལས་རྒྱལ་བ་ཡི། །ཆོས་ཀྱི་རྒྱལ་
མཚན་ཕུལ་བ་ལྟར། །དེ་བཞིན་  ྾  ཇི་ལྟར་  ྾  གདུགས་དཀར་གསེར་གྱི་ཡུ་བ་ཅན། །ཕུལ་བ་དེ་བཞིན་བདག་འབུལ་གྱིས། །ཅི་བདེ་བར་ནི་བཞེས་སུ་གསོལ། །ཇི་ལྟར་  ྾  རེ་བ་ཐམས་ཅད་རྫོགས་མཛད་པའི། །བུམ་པ་བཟང་པོ་ཕུལ་
དེ་བཞིན་  ྾  ཇི་ལྟར་  ྾  སྙན་པ་ཕྱོགས་བཅུར་སྒྲོགས་པ་ཡི། །འབུད་དུང་གཡས་འཁྱིལ་ཕུལ་བ་ལྟར། །དེ་བཞིན་  ྾  ཇི་ལྟར་  ྾  ན་བཟའ་གསེར་གྱི་ཉ་རིས་ཅན། །ཕུལ་བ་དེ་བཞིན་བདག་འབུལ་གྱིས། །ཅི་བདེ་བར་ནི་བཞེས་སུ་གསོལ། །
 མཐུན་འགྱུར་ནི།  བཀྲ་ཤིས་པའི་རྟགས་བརྒྱད་ཕུལ་བའི་དགེ་བའི་རྩ་བ་ལ་བརྟེན་ནས་སྦྱིན་པའི་བདག་པོ་རྣམས་ཕྱོགས་དུས་གནས་སྐབས་ཐམས་ཅད་དུ་བཀྲ་ཤིས་དང་བདེ་ལེགས་ཀྱི་དགེ་མཚན་རྒྱ་ཆེན་པོ་རྒྱུན་མི་ཆད་དུ་འབྱུང་བར་གྱུར་ཅིག། ་རིན་
ཆེན་མཛེས་པའི་  ྾  ་རྔ་བོ་ཆེ་རྣམས་ཕུལ་བའི་དགེ་བ་ཡིས། །སེམས་ཅན་ཐམས་ཅད་ཚངས་པའི་དབྱངས་དང་ལྡན། །སངས་རྒྱས་བྱང་ཆུབ་དམ་པ་མཆོག་རེག་ཤོག་ཆོས་ཀྱི་འཁོར་ལོ་དགེ་བ་བསྐོར་གྱུར་ཅིག་བསྐལ་པ་བསམ་

[022A]༄༅། །གྱིས་མི་ཁྱབ་བཞུགས་པར་ཤོག་འགྲོ་ལ་ཕན་ཕྱིར་ཆོས་ཀྱང་སྟོན་གྱུར་ཅིག་ཉོན་མོངས་འཇོམ་གྱུར་སྡུག་བསྔལ་སེལ་བར་ཤོག་འདོད་ཆགས་ཞེ་སྡང་ཏི་མུག་ཞི་གྱུར་ཅིག་ །མཐུན་འགྱུར་ནི།།
རྔ་བོ་ཆེ་ཕུལ་བའི་དགེ་བའི་རྩ་བ་ལ་བརྟེན་ནས་སྦྱིན་པའི་བདག་པོ་རྣམས་ཆོས་ཀྱི་རྔ་བོ་ཆེ་རྒྱུན་མི་ཆད་དུ་བརྡུང་བར་གྱུར་ཅིག། ་དཀར་མཛེས་འཁྱིལ་ལེགས་དར་གྱི་ཅོད་པཎ་ཅན། །གདངས་སྙན་སྐད་ཀྱི་ང་རོས་ཕྱོགས་ཀུན་
འགེངས། །གཡས་འཁྱིལ་དུང་གིས་ནམ་མཁའ་བཀང་སྟེ་འབུལ། །འགྲོ་བས་ཚངས་དབྱངས་མཆོག་ནི་ཐོབ་པར་ཤོག་ །མཐུན་འགྱུར་ནི།  དུང་ཕུལ་བའི་དགེ་བའི་རྩ་བ་ལ་བརྟེན་ནས་སྦྱིན་པའི་བདག་པོ་རྣམས་ཆོས་ཀྱི་དུང་རྒྱུན་མི་ཆད་དུ་འབུད་
བར་གྱུར་ཅིག། ་ཁམས་གསུམ་སེམས་ཅན་མ་ལུས་པ། །ཉོན་མོངས་ཚ་བས་གདུང་བ་ལ། །ཐུགས་རྗེའི་བྱང་ཆུབ་སེམས་ཀྱི་གདུགས། །ཕུལ་བའི་བདེ་བས་ཚིམས་གྱུར་ཅིག།  མཐུན་འགྱུར་ནི།  གདུགས་ཕུལ་བའི་དགེ་བའི་རྩ་བ་ལ་
བརྟེན་ནས་སྦྱིན་པའི་བདག་པོ་རྣམས་བླ་ན་མེད་པའི་ཆོས་ཀྱི་རྒྱལ་པོ་ཆེན་པོར་གྱུར་ཅིག། ་འཁོར་བ་མ་སྟོང་བར་དུ་ནི། །བདུད་བཞི་དག་ལས་རབ་རྒྱལ་ནས། །ཐུབ་པའི་བསྟན་པ་ཟབ་མོ་དག་མི་ནུབ་རྒྱལ་མཚན་བསྒྲེང་བར་ཤོག།  མཐུན་འགྱུར་ནི།།
རྒྱལ་མཚན་ཕུལ་བའི་དགེ་བའི་རྩ་བ་ལ་བརྟེན་ནས་སྦྱིན་པའི་བདག་པོ་རྣམས་མི་མཐུན་པའི་ཕྱོགས་ཐམས་ཅད་ལས་རྒྱལ་བའི་ཆོས་ཀྱི་རྒྱལ་མཚན་ཕྱོགས་བཅུར་བསྒྲེང་པར་གྱུར་ཅིག། ་ཞལ་ཟས་རོ་བརྒྱ་ལྡན་པའི་ཡིད་འཕྲོག་པ། །ལེགས་སྦྱར་འདི་

[022B] །དད་པས་ཕུལ་བས་འགྲོ་བ་འདི་དག་ཀུན། །འབྱོར་ལྡན་ཏིང་འཛིན་ཟས་ལ་སྤྱོད་པར་ཤོག་ ཡང་ན་  རྒྱལ་བའི་བདུང་བཅོམ་བྱང་ཆུབ་སངས་རྒྱས་ཏེ། །རྒྱལ་བའི་སྐུ་ལ་སྒྲིབ་སྐྱིམས་མི་མངའ་ཡང། །བདག་ཅག་བསོད་ནམས་ཞིང་དུ་
འགྱུར་སླད་དུ། །བཤོས་དང་ཞལ་ཟས་སྦྱར་བ་འདི་ཕུལ་པས། །དུས་ཀུན་དགེ་བའི་ལོ་ཏོག་འཕེལ་རྒྱས་ནས། །བདེ་བ་ཅན་དུ་པདྨོ་ལས་སྐྱེས་ཏེ། །ཏིང་འཛིན་ཟས་དང་ཆོས་ལ་སྤྱོད་པར་ཤོག།  མཐུན་འགྱུར་ནི།  ཞལ་ཟས་རོ་བརྒྱ་དང་ལྡན་པ་འདི་ཉིད་ཕུལ་བའི་དགེ་བའི་རྩ་
བ་ལ་བརྟེན་ནས་སྦྱིན་པའི་བདག་པོ་རྣམས་ཏིངེ་འཛིན་གྱི་ཟས་ལ་རྒྱུན་མི་ཆད་དུ་ལོངས་སྤྱོད་པར་གྱུར་ཅིག། ་དེ་ལས་གཞན་ཡང་མཆོད་པའི་ཚོགས། །རོལ་མོ་དབྱངས་སྙན་ཡིད་འོང་ལྡན། །སེམས་ཅན་སྡུག་བསྔལ་སེལ་བྱེད་པའི། །སྤྲིན་རྣམས་སོ་སོར་
གནས་གྱུར་ཅིག་དམ་ཆོས་དཀོན་མཆོག་ཐམས་ཅད་དང། །མཆོད་རྟེན་རྣམས་དང་སྐུ་གཟུགས་ལ། །རིན་ཆེན་མེ་ཏོག་ལ་སོགས་ཆར། །རྒྱུན་མི་ཆད་པར་འབབ་པར་ཤོག་ཇི་ལྟར་འཇམ་དབྱངས་ལ་སོགས་པས། །རྒྱལ་བ་རྣམས་ལ་མཆོད་མཛད་
པ༑ ༑དེ་བཞིན་བདག་གིས་དེ་བཞིན་གཤེགས། །མགོན་པོ་སྲས་དང་བཅས་རྣམས་མཆོད། །ཡོན་ཏན་རྒྱ་མཚོ་རྣམས་ལ་བདག་བསྟོད་དབྱངས་ཡན་ལག་རྒྱ་མཚོས་བསྟོད། །བསྟོད་དབྱངས་སྙན་སྤྲིན་དེ་དག་ལ། །དེས་པ་ཀུན་ཏུ་འབྱུང་གྱུར་ཅིག་
་ཐོས་པ་རྒྱ་མཚོའི་མཆོད་ཡོན་ཀུན་ནས་འཁྱིལ། །ཡོན་ཏན་མེ་ཏོག་ཚུལ་ཁྲིམས་བདུག་སྤོས་སྤྲིན། །ཤེས་རབ་སྒྲོན་མེ་དད་པ་སྤོས་ཆུའི་མཚོ། །ཏིང་འཛིན་བདུད་བརྩིའི་ཞལ་ཟས་དམ་པ་དང། །བསྟོད་དབྱངས་སྙན་པའི་སིལ་སྙན་སྒྲ་

[023A]༄༅། །འབྱིན་ཅིག་ཀུན་ནས་སྙིང་བརྩེ་རྣམ་དཔྱོད་སྤོབས་པ་ཡི། །གདུགས་དང་རྒྱལ་མཚན་བ་དན་བསྒྲེང་བྱེད་བའི། །བདག་ལུས་གཞལ་མེད་ཁང་བརྩེགས་རབ་བརྒྱན་ནས། །སྙིང་དབུས་ཆུ་སྐྱེས་ཐེག་ལེའི་འདབ་རྒྱས་
ལ༑ ༑བརྟན་པར་བཞུགས་པའི་ཆོས་རྗེ་མཆོད་བྱེད་ཅིང། །ངེས་པར་འདུན་པའི་ཡིད་ཀྱིས་གསོལ་འདེབས་ན། །འགྲོ་བའི་བླ་མ་རྟག་ཏུ་མཉེས་གྱུར་ཅིག་ཆོས་ཀྱི་རྒྱལ་པོ་རྟག་ཏུ་རྒྱས་གྱུར་ཅིག་་དེང་ནས་བྱང་ཆུབ་སྙིང་པོའི་བར། །བདག་གི་
ལུས་དང་ལོངས་སྤྱོད་དང། །དུས་གསུམ་དགེ་བའི་དངོས་པོ་རྣམས། །སེམས་ཅན་ཀུན་གྱི་དོན་གྱི་ཕྱིར། །གུས་པས་ཁྱོད་ལ་དབུལ་བར་བགྱི། །ཀུན་ནས་གཟིགས་པའི་སྤྱན་ལྡན་པ། །ཡོན་གནས་དམ་པ་ཁྱེད་རྣམས་ཀྱིས། །བདག་ལ་བརྩེ་བས་ཉེར་
དགོངས་ནས། །བདག་གི་འདི་དག་བཞེས་སུ་གསོལ། །བཞེས་ནས་བྱིན་གྱི་བརླབ་ཏུ་གསོལ། ་སྐྱེ་བ་ཀུན་ཏུ་ཡང་དག་  ྾   ྾   ྾   ྾  མྱུར་ཐོབ་ཤོག།  ལྟུང་བཤགས་འདོན།  ཕྱག་འཚལ་བ་དང་  ྾  བྱང་ཆུབ་ཆེན་པོར་བསྔོ།། ་།སེར་སྨད་ཐོས་བསམ་ནོར་གླིང་
 གྲྭ་ཚང་གི་ཐུན་མོང་མ་ཡིན་པའི་བླ་བརྒྱུད་གསོལ་འདེབས་བཞུགས་སོ།།  ན་མོ་མཉྫུ་གྷོ་ཥ་ཡ། མཁྱེན་རབ་རིན་ཆེན་རྩིག་ངོས་ཆོས་ཀུན་ལ། །བྱང་ཆུབ་མཚན་དཔེའི་འདྲ་གཟུགས་འབུམ་སྤྲོས་པས། །མཁས་དབང་འཆི་མེད་ཡོངས་
ཀྱི་དགའ་སྟོན་གཏེར། །འཇེར་འཇིགས་འགྲོ་བའི་མགོན་པོ་རྒྱལ་གྱུར་ཅིག་ཁམས་གསུམ་ཀུན་ལས་ངེས་འབྱུང་ཁྱོད་ཐུགས་མཁང། །ཚུལ་ཁྲིམས་རྟ་བདུན་དཀྱིལ་འཁོར་གསལ་རྫོགས་ལས། །གཞན་ཕན་

[023B] །པད་ཚལ་དཔྱིད་དུ་འཕགས་ལ་གསོལ་བ་འདེབས། །རྣམ་གཡེང་བསེར་བུས་བསྐྱོད་མིན་ཏིང་འཛིན་མཚོ། །ཡོན་ཏན་རིན་ཆེན་འདོད་དགུའི་འབྱུང་གནས་ཆེར། །དུས་གསུམ་རྣམ་པ་འཆར་
བཟོད་བདེ་ཆེན་གྱི། །རང་འོད་ཁོང་ནས་འཛུམ་ལ་གསོལ་བ་འདེབས། །རྣམ་འབྱེད་ནགས་ཀླུང་སྟུག་པོར་རབ་ཡངས་དབུས། །མཐའ་བྲལ་ཆོས་དབྱིངས་རིགས་པའི་དཔལ་གྱི་ཤིང། །ཕྱོགས་ཀྱི་འཁོར་ལོ་ཀུན་རྫོགས་སྙིང་རྗེའི་དྲིས། །དམ་འཁྱུད་
རྒྱལ་བའི་སྲས་པོར་གསོལ་བ་འདེབས། །མཐོ་བརྟན་སྤང་རྟོགས་གངས་ཀྱི་རི་བོ་ལ། །གནས་ཏེ་ཐེག་གསུམ་ཆོས་ཚུལ་སེངྒེའི་སྒྲས། །སྒྲིབ་ཚོགས་ཝ་སྐྱེས་ཀླད་པ་བརྒྱར་འགེམས་པའི། །བཤེས་གཉེན་གདོང་ལྔའི་དབང་པོར་གསོལ་བ་
འདེབས། །དེ་ལྟར་བྱང་ཆུབ་དཔལ་གྱི་གངྒཱ་མ། །འབུམ་ཕྲག་ཚོགས་གཉིས་རལ་ཁུར་ཡངས་པ་ལས། །འབེབས་མཁས་དཔལ་གྱི་མགྲིན་ཅན་རྗེ་བཙུན་ཆེར། །བསྟོད་པའི་རབ་དཀར་དགེ་མཐུས་འགྲོ་བ་ཀུན། །འཁོར་ལོ་བཞི་ལྡན་རྟེན་བཟང་ཤིང་
རྟ་ཆེར། །ཞུགས་ནས་ཐེག་ཆེན་ཆོས་ཚུལ་ནོར་བུའི་ཟོང། །ངོམ་མེད་སྤྱོད་ཅིང་ཐར་པའི་དེད་དཔོན་གྱིས། །མཉེས་བཞིན་རྗེས་སུ་འཛིན་པའི་རྒྱུར་གྱུར་ཅིག་་རིག་གྲོལ་དགེ་འདུན་དབྱིག་གི་བང་མཛོད་མཚོར། །བཤད་སྒྲུབ་བསྟན་པའི་གདེངས་ཀ་བདུན་
པ་ཅན། །ཡོན་ཏན་དར་མའི་ལང་ཚོ་རབ་རྒྱས་པའི། །བཤེས་གཉེན་ཀླུ་ཡི་དབང་པོར་གསོལ་བ་འདེབས། །གང་ཁྱོད་རྣམ་དཔྱོད་གོམ་པ་གཅིག་གི་སྟོབས། །མཐའ་ཡས་ཤེས་བྱའི་ས་གསུམ་ལ་བཀོད་ཅེས། །དོན་ལྡན་མཁས་པའི་གཏམ་གྱི་འཛམ་

[024A]༄༅། །གླིང་གི་རྒྱན་མཆོག་དབྱིག་གི་ས་འོག་བག་ལ་ཞ། །རང་བཞིན་ཞི་དུལ་མཚར་སྡུག་ལེགས་བརྗོད་མར། །ཚུལ་ཁྲིམས་ཧ་རི་ཙན་དན་འཐུལ་བའི་དྲིས། །བསྒོས་ལས་ཁམས་གསུམ་ཕྲ་རྒྱས་སྲིད་པའི་ནད། །སེལ་བྱེད་
སྔོན་མེད་བཙུན་པའི་དཔལ་ཁྱོད་འཁྲུངས། །ཀུན་ལ་ལྷག་བསམ་བཟང་པོའི་སྔོ་སངས་ངོས། །གཞན་ཕན་ཆུ་འཛིན་གསར་པ་འབུམ་དཀྲིགས་པས། །རང་བདེ་འདོད་པའི་ཚ་གདུང་ཡོངས་བཅིལ་བའི། །རྒྱལ་སྲས་རྣམ་ཐར་མ་
ལུས་བདག་གིར་བཟུང། །སྡེ་སྣོད་དགོངས་དོན་ཤིན་ཏུ་སྲ་བའི་གཞུ། །བློ་གྲོས་རྒྱུད་ཀྱིས་བཀུག་ལས་ལུང་རིགས་གི་ཉག་ཕྲན་རྡོ་རྗེའི་རྗེས་འགྲོ་ལོག་སྨྲའི་སྙིང། །འབུགས་བྱེད་སྲིད་སྒྲུབ་གཉིས་པ་ཁྱོད་ལས་གང། །དགེ་
འདུན་མཁས་དབང་ཚོགས་པའི་ཆོས་ཀྱི་གྲར། །ཡོངས་རྫོགས་བསྟན་པའི་གནད་གསང་ཚང་དབྱངས་སྒྲས། །འདོམས་མཛད་ཕས་ཀྱི་རྒོལ་ལས་རྒྱལ་བའི་མཐུ། །དར་རྒྱས་མི་ཕམ་བླ་མར་གསོལ་བ་འདེབས། །ཤིང་རྟ་ཆེ་གཞུང་
སྟོབས་ལྡན་ས་སྲུངས་བུར། །བཤད་སྒྲུབ་བགྲོད་བྱེད་ཟུང་གིས་གཉར་ཞོན་ཏེ། །སྒྲིབ་གཉིས་མྱ་ངམ་ཐང་ལས་ཕ་རོལ་ཏུ། །བྱང་གྲོལ་རིན་ཆེན་གླིང་མཆོག་ཕྱིན་པར་ཤོག་རྩ་བརྒྱུད་བླ་མ་མཆོག་གསུམ་འདུས་སྡེ་དང། །མཐུ་ལྡན་
ཆོས་སྐྱོང་བསྲུང་མའི་བྱིན་རླབས་ཀྱིས། །ཐེག་ཆེན་གླིང་སྤྱི་ཁྱད་པར་གྲྭ་ཚང་སྨད། །དགེ་འདུན་བཤད་སྒྲུབ་ལོངས་སྤྱོད་སྐུ་ཚེ་ཡི། །མི་མཐུན་བགེགས་རིགས་ཀུན་ཞི་འཁོར་འདས་ཀྱི། །ཡོན་ཏན་རབ་རྒྱས་ཆོས་སྲིད་དབང་དུ་བསྡུས། །

[024B] །ཐོགས་མེད་ལྷུན་གྱིས་འགྲུབ་པར་བྱིན་གྱིས་རློབས། །ཡང་དགོས་སེ་ཤིང་རྭ་བས་ཡོངས་བསྐོར་བའི། །ཐེག་ཆེན་གླིང་སྤྱི་ཁྱད་པར་གྲྭ་ཚང་སྨད། །འཁོར་འདས་ཡོངས་ཀྱི་ལེགས་
ཚོགས་མ་ལུས་པ། །སྲིད་མཐའི་བར་དུ་རྒྱས་པའི་བཀྲ་ཤིས་ཤོག།  །།ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའི་ཀུན་མཁྱེན་བྱང་ཆུབ་འབུམ་པ་དང། མཁས་གྲུབ་ཆེན་པོ་དགེ་འདུན་བསྟན་པ་དར་རྒྱས་གཉིས་ཀྱི་གསོལ་འདེབས་བཞུགས་སོ།།  ་།དཔལ་
ལྡན་རྩ་བའི་བླ་མ་རིན་པོ་ཆེ། །བདག་གི་སྤྱི་བོར་པད་ཟླའི་སྟེང་བཞུགས་ལ། །བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་དངོས་གྲུབ་སྩལ་དུ་གསོལ། །མཁྱེན་བརྩེ་ནུས་པའི་བདག་ཉིད་བློ་བཟང་གྲགས། །གང་དེའི་
རྒྱལ་ཚབ་དར་མ་རིན་ཆེན་དང། །མཁས་ཤིང་གྲུབ་པའི་དབང་ཕྱུག་དགེ་ལེགས་དཔལ། །ཕུལ་བྱུང་རྣམ་འདྲེན་གསུམ་ལ་གསོལ་བ་འདེབས། །བྱམས་ཆེན་ཆོས་རྗེ་ཤཱཀྱ་ཡེ་ཤེས་དང། །དེ་ཡི་རིང་ལུགས་དར་རྒྱས་བཟང་པོའི་དཔལ། །ཟབ་
དོན་མངོན་གྱུར་རྒྱལ་མཚན་བཟང་པོའི་ཞབས། །མཁས་པའི་དབང་པོ་གསུམ་ལ་  ྾  རབ་འབྱམས་གཞུང་ལ་མངའ་བརྙེས་དགེ་འདུན་གྲུབ། །ངག་ལ་དབང་བསྒྱུར་དགེ་འདུན་རྒྱ་མཚོའི་དཔལ། །མཐའ་འཁོར་སྒྲོན་མེ་བསོད་ནམས་རྒྱ་མཚོའི་
སྡེ༑ ༑སྙིང་རྗེའི་གཏེར་ཆེན་གསུམ་ལ་  ྾  མཐུ་སྟོབས་དབང་ཕྱུག་ཡོན་ཏན་རྒྱ་མཚོའི་དཔལ། །རིག་གནས་ཀུན་མཁྱེན་བློ་བཟང་རྒྱ་མཚོའི་སྡེ། །གསང་སྔགས་གྲུབ་པ་མཆོག་བརྙེས་ཚངས་དབྱངས་མཚན། །སྤྱན་རས་གཟིགས་དབང་

[025A]༄༅། །གསུམ་ལ་  ྾  བསྐལ་བཟང་རྒྱལ་པ་རྒྱ་མཚོའི་ཡོན་ཏན་གཏེར། །བློ་བཟང་ཆོས་ཀྱི་རྒྱལ་མཚན་འཛིན་པའི་དཔལ། །ཟབ་ཡངས་ཐུགས་མངའ་བློ་བཟང་ཡེ་ཤེས་རྗེ། །བསྟན་པ་རྒྱས་མཛད་གསུམ་ལ་  ྾  བློ་
བཟང་དཔལ་ལྡན་ཡེ་ཤེས་དབང་པོའི་སྡེ། །ཐར་ལམ་གསལ་མཛད་ངག་དབང་བྱམས་པའི་དཔལ། །ངག་དབང་ཚུལ་ཁྲིམས་ངད་ལྡན་ཆོས་ཀྱི་རྒྱལ། །བཀའ་དྲིན་མཚུངས་མེད་གསུམ་ལ་  ྾  ལམ་བཟང་འདོམས་མཛད་ཡེ་ཤེས་རྒྱལ་མཚན་
རྗེ༑ ༑ཐུགས་རྗེའི་རང་གཟུགས་འཇམ་དཔལ་རྒྱ་མཚོའི་ཞབས། །ཀུན་གཟིགས་དཔལ་ལྡན་བསྟན་པའི་ཉི་མ་ཆེ། །བསྟན་པའི་སྒྲོན་མེ་གསུམ་ལ་  ྾  རིགས་བརྒྱའི་ཁྱབ་བདག་བསྐལ་བཟང་ཐུབ་བསྟན་མཚན། །སྐུ་ཐུགས་དབྱེར་མེད་
བསྟན་པ་རབ་རྒྱས་རྗེ། །ངག་དབང་འཇམ་དཔལ་ཚུལ་ཁྲིམས་རྒྱ་མྪོའི་ཞབས། །མཚུངས་མེད་བླ་མ་གསུམ་ལ་  ྾  བློ་བཟང་རྣམ་པར་གྲོལ་བའི་ས་མཁན་ཆེ། །འཇིག་རྟེན་དབང་ཕྱུག་ལུང་རྲྟོགྶ་རྒྱ་མཚོའི་སྡེ། །པད་དཀར་འཆང་བ་ཚུལ་
ཁྲིམས་རྒྱ་མཚོའི་ཞབས། །རྣམ་འདྲེན་དམ་པ་གསུམ་ལ་  ྾  སྙིང་རྗེའི་གཏེར་ཆེན་མཁས་གྲུབ་རྒྱ་མཚོ་དང། །བློ་བཟང་དཔལ་ལྡན་ཆོས་ཀྱི་གྲགས་པའི་དཔལ། །གངས་ཅན་སྐྱབས་གཅིག་འཕྲིན་ལས་རྒྱ་མཚོའི་བདག་འགྲོ་འདྲེན་དམ་པ་
གསུམ་ལ་  ྾  གནས་གསུམ་ཀུན་ལ་མཁས་པའི་མཐར་སོན་པ། །གྲུབ་པའི་དབང་ཕྱུག་ཀུན་གྱི་གཙུག་གི་རྒྱན། །ལུང་རྟོགས་བསྟན་པ་བཤད་སྒྲུབ་དར་རྒྱས་མཛད། །བཀའ་འདྲིན་མཉམ་མེད་ཞབས་ལ་  ྾  ཀུན་མཁྱེན་ཡེ་ཤེས་བྱང་ཆུབ་

[025B] །གསལ་བར་སྟོན་པ་མདོ་སྔགས་འབུམ་ཕྲག་གཞུང། །ཀུན་ལ་དབང་འབྱོར་སྙིང་རྗེའི་གཞན་དབང་ཅན། །བྱང་ཆུབ་འབུམ་པའི་ཞབས་ལ་  ྾  སྐལ་ལྡན་གདུལ་བྱའི་བློ་གྲོས་ངེས་ལེགས་ཀྱི། །ལམ་བཟང་མཆོག་ཏུ་བཀྲི་བའི་དེད་དཔོན་
དང༑ ༑ཆོས་གྲགས་ཁེངས་པ་སྙིལ་བའི་བཤད་སྒྲུབ་ཀྱིས། །ཐུབ་བསྟན་གསལ་མཛད་གཉིས་ལ་  ྾  འཕྲིན་ལས་བཟང་པོས་རྣམ་དག་རྒྱལ་བསྟན་འཛིན། །ངག་ལ་དབང་འབྱོར་ཚུལ་གནས་ཁྲིམས་ལྡན་གཙོ། །འཇིག་རྟེན་མགོན་པོ་
ཐུབ་བསྟན་རྒྱ་མཚོའི་མགོན། །མཚུངས་མེད་འགྲོ་འདྲེན་གསུམ་ལ་  ྾  ངག་དབང་བློ་བཟང་བསྟན་པའི་རྒྱལ་མཚན་དང། །བྱམས་པ་ཆེན་པོས་རྒྱལ་བསྟན་སྙིང་པོ་འཛིན། །རླབས་ཆེན་འཕྲིན་ལས་རྒྱ་མཚོའི་གོས་ཅན་ཁྱོན། །ཡོངས་
ཁྱབ་རྗེ་བཙུན་བླ་མར་  ྾  ཡོན་ཏན་ཀུན་འབྱུང་བརྩོན་འགྲུས་བཟང་པོ་དང། །ཤཱཀྱ་སེངྒེ་བསྟན་འཛིན་བཀྲ་ཤིས་མཚན། །བསྟན་པ་རིན་ཆེན་རྒྱལ་མཚན་འཛིན་པའི་དཔལ། །མཁས་བཙུན་བཟང་པོ་གསུམ་ལ་  ྾  བསྟན་
པའི་སྲོག་ཤིང་ཚུལ་ཁྲིམས་རྒྱལ་མཚན་འཛིན། །ཡོན་ཏན་བཟང་པོའི་དཔལ་ལ་མངའ་འབྱོར་བ། །ལྷག་བསམ་ཟླ་འོད་དཔལ་གྱུར་འགྲོ་ཅྦའི་མགོན། །དཔལ་ལྡན་བླ་མ་གསུམ་ལ་  ྾  ཐར་ལམ་གསལ་མཛད་ཡོན་ཏན་
བཤེས་གཉེན་ཞབས། །ཚུལ་ཁྲིམས་བསིལ་བའི་འོད་ཟེར་ཕྱོགས་བཅུར་འཕྲོ། །ཆོས་ཀྱི་གྲགས་པའི་རིང་ལུགས་འོད་ཟེར་གྱི། །ཀུན་ནས་གསལ་མཛད་གསུམ་ལ་  ྾  ལུང་རྟོགས་ཆོས་ཀྱི་རིན་ཆེན་རྒལ་མཚན་འཆང། །རྡོ་རྗེ་འཆང་ཆེན་

[026A]༄༅། །འཕྲིན་ལས་བཟང་པོའི་དཔལ། །ཕྱོགས་ལས་རྣམ་རྒྱལ་བསྟན་པ་གསལ་མཛད་པ། །འགྲོ་བའི་འདྲེན་པ་གསུམ་ལ་  ྾  བློ་གྲོས་བསྟན་པའི་རྒྱལ་མཚན་ཕྱོགས་བཅུར་བསྒྲེང། །བསླབ་གསུམ་རྒྱན་ལྡན་དགེ་འདུན་
བཟང་པོའི་གཉེན། །ཟབ་རྒྱས་ཆོས་ལྡན་དབང་ཕྱུག་རབ་འབྱོར་བ། །སྲིད་པའི་དབུལ་སེལ་གསུམ་ལ་  ྾  ཆོས་ཀྱི་གྲགས་པའི་འོད་ཟེར་ཕྱོགས་བཅུར་འཕྲོ། །ནམ་མཁའི་མཐའ་དང་མཉམ་པའི་ཤེས་རབ་ཅན། །བྱང་ཆུབ་ལམ་གསལ་
གསུང་གི་འོད་ཟེར་གྱིས། །ཐར་ལམ་གསལ་མཛད་གསུམ་ལ་  ྾  ་སངས་རྒྱས་ཡོན་ཏན་རིན་ཆེན་ཀུན་གྱི་མཛོད། །གནས་སྐབས་མཐར་ཐུག་བཀྲ་ཤིས་འབྱུང་བའི་གནས། །ངག་དབང་ཆོས་ཀྱི་རྒྱལ་མཚན་འཛིན་པ་སྟེ། །མཁས་
པའི་དབང་པོ་གསུམ་ལ་  ྾  སངས་རྒྱས་ཀུན་གྱི་འཕྲིན་ལས་དཔལ་འབྱོར་བ། །བསྟན་པ་རིན་ཆེན་རྒྱལ་མཚན་འཛིན་པའི་མཆོག་འཕྲིན་ལས་བཟང་པོས་ཕྱོགས་ལས་རྣམ་རྒྱལ་བ། །མཁས་པའི་གཙུག་རྒྱན་གསུམ་ལ་
གསུང་རབ་རིན་ཆེན་རྒྱ་མཚོའི་འཇིང་ན་གནས། །རབ་ཡངས་ཤེས་རབ་སེངྒེའི་ང་རོ་ཡིས། །ཤེས་རབ་རྒྱ་མཚོའི་དཔལ་མངའ་སྨྲ་མཁས་ཀྱི། །སྤོབས་པས་ཟིལ་གནོན་གསུམ་ལ་  ྾  བློ་མིག་རབ་བཟང་མདོ་སྔགས་བསྟན་པ་
འཛིན། །བསྟན་པ་རྒྱས་མཛད་ལེགས་བཤད་འབྱུང་བའི་གནས། །བྱམས་དང་སྙིང་རྗེའི་འབྱོར་པ་དཔལ་བཟང་པོར། །དབང་འབྱོར་བླ་མ་གསུམ་ལ་  ྾  ལུང་རྟོགས་ཆོས་ཀྱི་རྒྱལ་མཚན་འཛིན་པའི་མཆོག་རྣམ་དག་ཚུལ་ཁྲིམས་

[026B] །ནམ་མཁའི་མཐའ་ཁྱབ་ཆོས་ཀྱི་རྒྱལ་མཚན་བསྒྲེང། །བློ་གྲོས་མཚུངས་མེད་གསུམ་ལ་  ྾  བློ་བཟང་གྲགས་བསྟན་རིང་ལུགས་དཔལ་འབར་ཞིང། །དགེ་འདུན་དབུས་ན་སྨྲ་མཁས་འཇམ་དཔལ་དབྱངས། །
ཚུལ་ཁྲིམས་དྲི་མེད་བསླབ་གསུམ་དར་རྒྱས་དཔལ། །བསྟན་པའི་མངའ་བདག་གསུམ་ལ་  ྾  བློ་བཟང་ཟླ་མེད་བཤད་སྒྲུབ་རྒྱལ་མཚན་འཛིན། །བློ་བཟང་གཟུར་གནས་ཀུན་གྱི་དོན་གྲུབ་པ། །ཟབ་མོའི་བློ་ལྡན་བཟང་པོའི་ཐུགས་མངའ་བ།།
བསྟན་པ་འཛིན་མཛད་གསུམ་ལ་  ྾  དྲན་ཤེས་སྟོབས་ལྡན་ཚུལ་ཁྲིམས་དར་རྒྱས་ཞབས། །ཆོས་ཀུན་རབ་གཟིགས་བློ་བཟང་བཀྲ་ཤིས་མཚན། །དཀོན་མཆོག་གསུམ་གྱི་འཕྲིན་ལས་ལྷུན་གྲུབ་རྒྱས། །རྗེ་བཙུན་བླ་མ་གསུམ་ལ་  ྾  ཚོགས་
གཉིས་བསོད་ནམས་རབ་བརྟན་མཁས་པའི་མཆོག་བཤད་སྒྲུབ་བསྟན་པ་རིན་ཆེན་རྒྱལ་མཚན་འཛིན། །དོན་གཉིས་རིན་ཆེན་བསམ་པ་ལྷུན་གྲུབ་དཔལ། །འཕྲིན་ལས་རབ་རྒྱས་གསུམ་ལ་  ྾  བཤད་སྒྲུབ་མཛད་པ་དར་རྒྱས་ལྷུན་གྲུབ་རྗེ། །
མཁྱེན་རབ་ཐོགས་མེད་བློ་བཟང་རྒྱལ་མཚན་ཞབས། །ངག་གི་དབང་ཕྱུག་རབ་བརྟན་ཆོས་ཀྱི་རྗེ། །བཀའ་དྲིན་མཚུངས་མེད་གསུམ་ལ་གསོལ་བ་འདེབས། ། འདི་ཡན་ཕུར་ལྕོག་བྱམས་པའི་མཚན་ཅན་གྱིས་སྦྱར།  གྲུབ་པའི་དབང་ཕྱུག་བློ་བཟང་རིན་ཆེན་དང། །གདམས་
པའི་མཆོག་མངའ་གྲགས་པ་འཕྲིན་ལས་ཞབས། །བཀའ་དྲིན་ཆེན་པོ་སྦྱིན་པ་ཆོས་བཟང་ལ། །སྒོ་གསུམ་གུས་པ་ཆེན་པོས་  ྾  མ་ནོར་ལམ་སྟོན་བསྐལ་བཟང་རྣམ་རྒྱལ་མཚན། །ངག་དབང་འཇམ་དབྱངས་བསྟན་འཛིན་རྒྱ་མཚོ་དང། །འཕགས་པས་

[027A]༄༅། །རྗེས་བཟུང་བློ་བཟང་ཐུགས་རྗེ་ལ། །ཡིད་ཆེས་མོས་གུས་ཆེན་པོས་  ྾  ངག་གི་དབང་ཕྱུག་གྲགས་པ་མཁས་གྲུབ་དང། །སྨྲ་བའི་སེངྒེ་གྲགས་པ་རྒྱ་མཚོའི་དཔལ། །རྣམ་དཔྱོད་ཟླ་བྲལ་
བློ་བཟང་དཔལ་འབྱོར་ལ། །རྟག་ཏུ་གུས་པའི་ཡིད་ཀྱིས་  ྾  ལེགས་བཤད་སྦྱིན་པས་ཀུན་ལ་དགའ་སྟོན་སྩོལ། །བློ་བཟང་མདོ་སྔགས་དམ་པའི་ཆོས་ཀུན་འཛིན། །ཐུབ་བསྟན་འཛིན་པའི་མཛད་འཕྲིན་བཟང་པོ་ཅན།།
དཔལ་ལྡན་བླ་མ་གསུམ་ལ་  ྾  བློ་གྲོས་བཟང་པོས་སྐལ་ལྡན་རེ་བ་སྐོང། །བློ་བཟང་ཆོས་ཀྱི་འབྱོར་པའི་དཔལ་ལྡན་པ། །དགེ་ཚོགས་ལ་འདུན་ཚུལ་ཁྲིམས་ནོར་གྱིས་ཕྱུག་ཐར་པའི་དེད་དཔོན་གསུམ་ལ་  ྾  ཚུལ་ཁྲིམས་རྣམ་
དག་དོན་གཉིས་དཔལ་ཡོན་ལྡན། །བྱམས་པ་ཆེན་པོའི་བློ་གྲོས་རབ་ཏུ་རྒྱས། །ཤེས་རབ་ཆེན་པོས་བསྟན་པའི་རྒྱལ་མཚན་སྒྲེང། །སྨྲ་བའི་དབང་ཕྱུག་གསུམ་ལ་  ྾  སྤངས་རྟོགས་ཕུན་ཚོགས་འགྲོ་དོན་ལྷུན་གྱིས་གྲུབ། །བློ་ལྡན་བསྐལ་
བཟང་རྣམ་གྲོལ་རྒྱལ་སར་འདྲེན། །བློ་བཟང་ཡེ་ཤེས་ཚུལ་ལྡན་ཁྲིམས་ཀྱིས་བཙུན། །འགྲོ་འདྲེན་མཚུངས་མེད་གསུམ་ལ་  ྾  ངག་ལ་དབང་བསྒྱུར་སྙན་པའི་གྲགས་པ་འབར། །མཁྱེན་རབ་མཁའ་དབྱིངས་བྱང་སེམས་ཟླ་
བ་འཛུམ། །ཆེས་དཀོན་ཐེག་མཆོག་ལུང་རྟོགས་ཕ་མཐར་སོན། །ཕན་བདེའི་དཔལ་ཡོན་གསུམ་ལ་ འདི་ཡན་ཤླཽ་ཀ་གསུམ་ཕ་བོང་ཁའི་གསུང་ངོ།  །བློ་གྲོས་བཟང་པོ་དམ་ཆོས་མཛོད་འཛིན་ཞབས། །ཟབ་རྒྱས་ལམ་སྟོན་བྱམས་པ་ཀླུ་སྒྲུབ་

[027B] །ལེགས་བཤད་སྤེལ་མཁས་བློ་བཟང་དཀོན་མཆོག་རྗེ། །ཟླ་བྲལ་བླ་མ་གསུམ་ལ་  ྾  ། ། ཤླཽ་ཀ་གཅིག་པྲག་རི་ལུང་རིགས་རྒྱ་མཚོའི་གསུང་ངོ་ ། །སྨྲ་བའི་ཟླ་བ་ཡེ་ཤེས་མཁས་གྲུབ་དང། །བློ་བཟང་རྒྱལ་བསྟན་འཛིན་མཁས་ཆོས་
ཀྱི་རྗེ། །ངག་ལ་དབང་འབྱོར་སྙན་པའི་གྲགས་པ་ཅན། །ཟླ་བྲལ་བཤེས་གཉེན་གསུམ་ལ་  ྾  བློ་བཟང་འཇིགས་བྲལ་འཕྲིན་ལས་དར་རྒྱས་དང། །ལུང་རྟོགས་བསྟན་པའི་རྒྱལ་མཚན་འཛིན་པའི་རྗེ། །འཁྲུལ་བྲལ་རྒྱལ་བའི་
ལུགས་བཟང་ཚུལ་བཞིན་དུ། །སྟོན་མཁས་དམ་པ་གཉིས་ལ་  ྾  ཟབ་རྒྱས་གཞུང་དོན་མན་ངག་རིན་ཆེན་གཏེར། །སྐལ་བཟང་དབང་རྣོན་དཔལ་དུ་རྟག་འཇོ་བས། །ཐེག་གསུམ་ཆོས་ཀྱི་དགའ་སྟོན་འགྱེད་པ་ལ། །ཟླ་མེད་
མཁས་མཆོག་དབང་པོར་  ྾  ཐུབ་བསྟན་ཀུན་ད་བཞད་པའི་དཔལ་ཡོན་དུ། །ཐུགས་བསྐྱེད་ཟླ་གཞོན་དར་བའི་གྲགས་སྙན་གྱིས། །བློ་ལྡན་སྐལ་བཟང་དགའ་བསྐྱེད་རྒྱལ་བའི་སྲས། །མཚན་ལྡན་རྗེ་བཙུན་བླ་མར་གསོལ་བ་
འདེབས། ། འདི་ཡན་ཤླཽ་ཀ་བཞི་ཡོངས་འཛིན་ཁྲི་བྱང་བའི་གསུང་ངོ་ ། །དེ་ལྟར་མཁས་དང་གྲུབ་པའི་རྣམ་ཐར་གྱིས། །རང་རྒྱུད་ལེགས་པར་སྦྱངས་ཏེ་གཞན་དག་ལ། །འཆད་རྩོད་རྩོམ་པའི་འཕྲིན་ལས་མཁའ་ཁྱབ་ཏུ། །སྤྲོས་པས་ཤེས་
བྱའི་རྒུད་པ་ཀུན་སེལ་བ། །བླ་མ་བརྒྱུད་པ་རྣམས་ལ་གསོལ་བ་འདེབས། །ནང་དུ་སྙིང་རྗེའི་གཞན་དབང་ཁོ་ནར་ཡང། །དྲེགས་པའི་དེད་དཔོན་རྔམས་བརྗིད་དྲག་གཏུམ་ཅན། །ཐ་འོག་ཆོས་ཀྱི་རྒྱལ་པོ་འཁོར་བཅས་ཀྱིས། །

[028A]༄༅། །བསྟན་ལ་གནོད་པའི་གདུག་ཅན་མ་ལུས་པ། །མཐུ་སྟོབས་རྡོ་རྗེའི་མེ་ཡིས་ཐལ་བར་རློག་བསླུ་མེད་མཆོག་གསུམ་ཡི་དམ་ཆོས་སྲུངས་དང། །འདུས་ལྡན་རྒྱ་མཚོའི་ལྷག་བསམ་
བདེན་སྟོབས་ཀྱིས། །ཐོས་བསམ་ནོར་བུ་གླིང་གི་འདུས་ཚོགས་རྣམས། །ཐུགས་མཐུན་བཤད་སྒྲུབ་དབྱར་མཚོ་ལྟར་འཕེལ་ཤོག། །། ་ཧཱུཾ་ཙན་དན་ལྗོན་ཤིང་འཁྲིགས་པའི་དུར་ཁྲོད་ནས། །སྟོན་ཀའི་སྤྲིན་དཀར་
ཕུང་པོ་གཡོ་བ་བཞིན། །ཕྱག་ན་པདྨོའི་རྣམ་རོལ་བསྟན་བསྲུང་མཆོག་མགོན་དཀར་ནོར་བུའི་ཆར་འབེབས་གནས་འདིར་གཤེགས། །ལྷ་ཆེན་བླ་མ་ཡིད་བཞིན་ནོར་བུ་ཡི། །བཀའ་སྒྲུབ་ཕྱོགས་བཅུའི་འཇིག་རྟེན་
དབང་དུ་བསྡུས། །རྣལ་འབྱོར་འདོད་པའི་དངོས་གྲུབ་མྱུར་སྩོལ་བ། །མཁའ་འགྲོ་ནོར་བདག་ཚོགས་བཅས་ད་ཚུར་བྱོན། །མགོན་པོ་འཁོར་བཅས་སྔོན་གྱི་ཐུགས་བསྐྱེད་དང། །དམ་ཚིག་ལ་དགོངས་དགྱེས་པའི་
གནས་འདི་རུ། །ནོར་བུ་དགོས་འདོད་དཔལ་དང་འགྲོགས་པ་བཞིན། །སྲིད་ཞིའི་དཔལ་འབྱོར་རྣམ་པར་རྒྱས་བར་མཛོད། །ཟག་མེད་བདེ་བ་ཆེན་པོས་བྱིན་རླབས་པའི། །ཕྱི་ནང་གསང་བའི་མཆོད་སྤྲིན་རྒྱ་མཚོའི་ཚོགས། །
སྲིད་ཞིའི་དཔལ་འབྱོར་མ་ཚང་མེད་པ་རྣམས། །མགོན་པོ་མཁའ་འགྲོའི་ནོར་ལྷའི་ཚོགས་ལ་འབུལ། །པད་ཉི་ནོར་བདག་ཕོ་མོའི་གདན་གྱི་སྟེང། །གངས་རིའི་མདོག་ཅན་ཞལ་གཅིག་ཕྱག་དྲུག་གི་གཡས་པས་ནོར་བུ་

[028B] །གཡོན་པས་ཐོད་བུམ་རྩེ་གསུམ་ལྕགས་ཀྱུ་བསྣམས། །དགོས་འདོད་འཆར་འབེབས་དྲུག་གསུམ་བརྩད་ནས་གཅོད། །མཁའ་འགྲོ་དབང་བསྡུས་སྐུ་གསུམ་གོང་འཕངས་བརྙེས། །འགྲོ་རྣམས་
བདེ་ཆེན་ཞིང་དུ་འཁྲིད་མཛད་པའི། །མགོན་པོ་ཐུགས་རྗེ་ཅན་ལ་བསྟོད་པར་བྱ། །སེར་སྨད་ཐོས་བསམ་ནོར་གླིང་ཆོས་ཀྱིས་སྡེར། །བསླབ་གསུམ་ཁྲིམས་ལྡན་དུར་སྨྲིག་ཚོགས་ཀྱིས་གང། །འཆད་རྩོད་རྩོམ་དང་མཁས་བཙུན་
བཟང་གསུམ་སོགས། །ཐོས་བསམ་སྒོམ་པའི་ཤེས་རབ་བསྐྱེད་དུ་གསོལ། །མདོར་ན་དེང་ནས་བྱང་ཆུབ་སྙིང་པོའི་བར། །མགོན་པོ་ཁྱེད་ཀྱིས་འབྲལ་མེད་རྗེས་བཟུངས་སྟེ། །ཚེ་བསོད་དཔལ་འབྱོར་འདོད་དགུའི་ལོངས་སྤྱོད་
རྣམས། །གོང་ནས་གོང་འཕེལ་ཐུབ་བསྟན་རྒྱས་གྱུར་ཅིག། །། ་ཀྱཻཿ་དབང་ལྡན་མ་རུ་རྩེ་ཡི་དུར་ཁྲོད་སོགས། །གར་བཞུགས་རྡོ་རྗེའི་ཕོ་བྲང་དམ་པ་ནས། །ཆོས་སྐྱོང་དྲེགས་པ་ལྕམ་སྲིང་འཁོར་དང་བཅས། །ཐོགས་
མེད་རྫུ་འཕྲུལ་ཤུགས་ཀྱིས་གནས་འདིར་གཤེགས། །མདུན་དུ་ཁྲག་མཚོ་འཆོང་ཁྲག་པད་ཉིའི་སྟེང། །རྟ་རོ་མི་རོ་བརྩིགས་པའི་གདན་ཁྲི་ལ། །ཞལ་གཅིག་ཕྱག་གཉིས་རབ་དམར་སྲིན་པོའི་གཟུགས། །ཟངས་གྲི་
མདའ་གཞུ་གློ་སྙིང་རུ་མཚོན་འཛིན། །སྲིན་མོ་གདོང་དམར་སྔོ་ནག་འཇིགས་གཟུགས་ཅན། །འབར་བའི་ཟངས་གྲི་ལྕགས་ཀྱི་ཕུར་བུ་འཛིན། །སྲོག་བདག་དམར་པོ་ལ་སོགས་བཤན་པའི་ཚོགས། །འཁོར་བཅས་

[029A]༄༅། །མེ་དཔུང་འབར་བའི་དབུས་སུ་བཞུགས། །ཕྱི་ནང་གསང་བའི་མཆོད་སྤྲིན་རྒྱ་མཚོ་དང། །ཤ་ཁྲག་གཏོར་མས་ཞིང་གི་ཁྱོན་གང་བ། །ཟག་མེད་ཡེ་ཤེས་བདུད་རྩིར་བྱིན་བརླབས་ཏེ། །
གནོད་སྦྱིན་ལྕམ་སྲིང་འཁོར་དང་བཅས་ལ་འབུལ། །མཐུ་ལྡན་བསྟན་པ་བསྲུང་མཛད་ཆོས་སྐྱོང་ཆེ། །རྣལ་འབྱོར་བུ་བཞིན་སྐྱོང་མཛད་དམ་ཚིག་ཅན། །གནོད་སྦྱིན་དྲེགས་པ་ལྕམ་སྲིང་འཁོར་བཅས་ལ། །སྒོ་གསུམ་དང་
བའི་སེམས་ཀྱིས་བདག་བསྟོད་དོ། །བདག་ཅག་བྱང་ཆུབ་བསྒྲུབ་པའི་མཐུན་པའི་རྐྱེན། །ཚེ་དང་བསོད་ནམས་འཁོར་དང་ལོངས་སྤྱོད་སོགས། །རྟག་ཏུ་བསྲུང་ཞིང་སྐྱོང་དང་སྤེལ་བ་ལ། །སྐད་ཅིག་ཙམ་ཡང་གཡེལ་བ་མེད་པར་
མཛོད། །རྐྱེན་ངན་བར་གཅོད་མ་ལུས་ཞི་བ་དང། །བཤད་སྒྲུབ་མཐུན་རྐྱེན་དཔལ་འབྱོར་རྒྱས་པ་དང། །སྲིད་ཞིའི་སྐྱེ་འགྲོ་མ་ལུས་དབང་བསྡུ་ཞིང། །ཕྱི་ནང་དགྲ་བགེགས་ཐལ་བའི་རྡུལ་དུ་རློག་མདོར་ན་དེང་ནས་བྱང་ཆུབ་སྙིང་
པོའི་བར། །བདག་ཅག་དཔོན་སློབ་དགོན་གནས་ནོར་རྫས་བཅས། །ཆོས་སྐྱོང་ཆེན་པོ་ཁྱོད་ལ་གཉེར་གཏད་པས། །རྟག་ཏུ་གཡེལ་མེད་མགོན་དང་སྐྱབས་མཛོད་ཅིག་ ཅེས་པ་འདི་ཡང་ཆོས་རྗེ་དཔལ་འབྱོར་དབང་པོའི་ཐུགས་དམ་དུ། ཤཱཀྱའི་དགེ་སློང་
བློ་བཟང་ཆོས་ཀྱི་རྒྱལ་མཚན་གྱིས་འཕྲལ་ཏུ་བགྱིས་བའོ།། ་།ཐ་འོག་གི་བཤགས་པ་རྒྱས་བསྡུས་དང་གཏོར་འབུལ་འཕྲིན་བཅོལ་ནི་ ། ཧཱུཾ་ཀུན་ཏུ་བཟང་པོ་རིག་འཛིན་པདྨ་འབྱུང། །རྩ་བརྒྱུད་བླ་མ་རྟ་མགྲིན་དབང་གི་ལྷ། །སྤྲུལ་པའི་ཆོས་རྒྱལ་ཆེན་པོ་འཁོར་བཅས་

[029B] །རྣལ་འབྱོར་བདག་ལ་དེང་འདིར་དགོངས་སུ་གསོལ། །བདག་ཅག་མ་རིག་སྒྲིབ་པའི་དབང་གྱུར་ཏེ། །དངོས་གྲུབ་རྩ་བ་བླ་མར་སྨོད་པ་དང། །ཡིད་དམ་ལྷ་ལ་སྤོང་ལེན་བགྱིས་པ་དང། །གསང་བ་སྔགས་ཀྱི་དམ་ཚིག་ཉམས་པ་
བཤགས། །ཁྱད་པར་སྤྲུལ་པའི་རྒྱལ་པོ་འཁོར་བཅས་ལ། །བསྙེན་སྒྲུབ་མཆོད་གཏོར་བསྐང་བ་ཆགས་པ་དང། །གཏང་རག་ལེ་ལོའི་དབང་གྱུར་དུས་ལས་ཡོལ། །མཆོད་རྫས་མི་གཙང་སྦགས་སོགས་མཐོལ་ལོ་བཤགས། །གདུག་ཅན་
དགྲ་དང་ཟས་གཏམ་འདྲེས་པ་དང། །འཕྲིན་ལས་རྣམ་བཞིའི་བྱ་བར་བོར། །འགྲོ་ལ་བརྟེ་བའི་སྙིང་རྗེ་བཏང་བ་སོགས། །ཐེག་ཆེན་ཚུལ་དང་འགལ་རྣམས་མཐོལ་ལོ་བཤགས། །ཆོས་ཀུན་གདོད་ནས་སྟོང་པའི་རང་བཞིན་ལ། །ཀུན་རྫོབ་འཁྲུལ་
དོར་བགྱིས་པའི་ཉེས་པ་རྣམས། །གསལ་སྟོང་འཛིན་པ་མེད་པ་རིག་པའི་གཤིས། །སྤྲོས་བྲལ་ཆོས་དབྱིངས་ངག་དུ་དག་པར་མཛོད། །ཧཱུཾ་ཆོས་ཀུན་གདོད་ནས་རང་བཞིན་རྣམ་དག་ཀྱང། །གཟུང་འཛིན་གཉིས་སྣང་འཁྲུལ་པས་ནོངས་པ་ཡིས། །
བགྱིས་པ་ཅི་མཆིས་བླ་མ་ཡི་དམ་ལྷ། །ཆོས་རྒྱལ་འཁོར་དང་བཅས་པའི་སྤྱན་སྔར་བཤགས། ་ཧཱུཾ་སངས་རྒྱས་སྐུ་དངོས་པདྨ་འབྱུང་གནས་ཀྱི། །སྤྱན་སྔར་སྲོག་གི་སྙིང་པོ་ལེགས་ཕུལ་ནས། །བསྟན་འགྲོའི་བསྲུང་མར་ཁས་བླངས་མཐུ་
རྩལ་ཅན། །ཐ་འོག་ཆོས་རྒྱལ་འཁྲོར་བཅས་གནས་འདིར་གཤེགས། །ཕྱི་རུ་རིན་ཆེན་སྣ་ལྔའི་ཕོ་བྲང་མཛེས། །ནང་དུ་དུར་ཁྲོད་རོལ་པའི་གཞལ་ཡས་ཁང། །པདྨ་ཉི་ཟླ་དགྲ་བགེགས་གན་རྐྱལ་དང། །ཁ་བུབ་བསྣོལ་བའི་རབ་བརྗིད་གདན་སྟེང་དུ། །

[030A]༄༅། །སྐུ་མདོག་སྨུག་ནག་ཁྲོ་གཏུམ་འཇིགས་པའི་གཟུགས། །ཟབ་བེར་འཁྲ་བོ་གསེར་འོད་བཀྲག་ཅན་དང། །སག་ཐེག་གཡོན་ཞིང་རྡོ་རྗེ་གསེག་ཤང་ཐོགས། །འཕྲོག་བྱེད་སྟེང་ན་བརྐྱང་བསྐུམ་ཚུལ་
གྱིས་འགྱིང། །གསང་བའི་ཡུམ་གཅིག་བཀའ་སྡོད་བློན་པོ་དང། །སྤྲུལ་པ་ཡང་སྤྲུལ་ལས་བྱེད་ཕོ་ཉ་སོགས། །བཀའ་ཉན་འཁོར་ཚོགས་དམ་ཅན་རྒྱ་མཚོ་རྣམས། །རང་རང་དགྱེས་པའི་གདན་ལ་བརྟན་པར་བཞུགས།།
ཧཱུཾ་གཡའ་གངས་ཆུ་ཀླུང་གཙང་མའི་མཆོད་ཡོན་དང། །ཁྲག་གི་ཨརྒྷཾ་དམར་སེར་ཝུ་འཕྲེང་འཁྲིགས། །པདྨ་ཨུཏྤལ་ཆུ་སྐྱེས་མདངས་བཀྲག་མཚར། །དབང་པོ་སྣ་ལྔའི་མེ་ཏོག་འཕྲིག་ཅིང་འདར། །བཟང་སྨན་ཤིང་སྣའི་
བསངས་དུད་ལང་ལོང་གཡོ། །བཾ་ཆེན་རོ་སོལ་མེར་བསྲེག་བདུག་སྤོས་འཐུལ། །ཉི་ཟླ་ནོར་བུ་ཞུན་མའི་སྣང་གསལ་དང། །ཚིལ་ཆེན་རོ་སྐྲར་ཞུགས་ཀྱི་ཕུང་པོ་འབར། །ག་བུར་ཙན་དན་གུར་ཀུམ་དྲི་ངད་འཐུལ། །ཁྲག་དང་
མཁྲིས་པ་ཐུགས་ཀར་བྱུགས་པའི་རྫས། །ལྷ་མིའི་ཟས་མཆོག་རོ་བརྒྱ་བདའ་བའི་བཤོས། །ཤ་རུས་ནང་ཁྲོལ་ཞག་ཚིལ་ཕུང་པོར་སྤུངས། །པི་ཝཾ་གླིང་བུ་རྫ་རྔ་སིལ་སྙན་འཁྲོལ། །ཐོད་པའི་ཅང་ཏེའུ་མི་རྐང་གླིང་བུ་འབུད། །དམ་
རྫས་གཏོར་མའི་རི་བོ་མཁའ་ལ་བསྙེག་ཁྲག་ཆང་རྒྱ་ཇའི་བཏུང་བ་རྒྱ་མཚོར་འཁྱིལ། །སེངྒེ་གླང་ཆེན་དྲེལ་རྟ་འདོད་འཇོའི་པ། །འབྲོང་གཡག་ཞོལ་མོ་ར་ལུག་ཅེ་སྤྱང་ཁྱི། །སྟག་གཟིག་དོམ་དྲེད་གཡི་གུང་འཕར་སྤྱང་གསའ། །རྒོད་ཁྲ་བྱ་

[030B] །ཤ་དགོ་གླ་རྩོད་ཁྲི་གཉན་བསེ་རུ་རྒྱ། །ཕག་རྒོད་ཁྱིམ་བྱ་སྤྲ་སྤྲེལ་བྱི་བ་དང། །མོན་པ་ཛོ་ཀི་འབག་སེང་བྲོ་ཤོན་བཞད། །གོ་མཚོན་པར་བུ་ལྷུང་བཟོད་ཀ་པཱ་ལས། །སྣམ་སྦྱར་རྩེ་བེར་ཕོད་ཀ་རིན་
ཆེན་སྤྲུལ། །རུས་རྒྱན་ཐེག་ཞུ་སག་ལྷམ་སྐ་རགས་དང། །འཕན་གདུགས་བླ་བྲེ་རྒྱལ་མཚན་ལྡ་ལྡི་བྲེས། །འདོད་ཡོན་སྣ་ལྔ་ལྷུན་པོ་གླིང་བཞི་ཡིས། །ལྷ་མིའི་དཔལ་འབྱོར་ཡོད་དོ་ཅོག་རྣམས་ཀུན། །སྟོབས་ལྡན་རྒྱལ་པོ་ཆེན་
པོ་འཁོར་བཅས་ལ། །དངོས་བ་ཤམས་ཡིད་ཀྱིས་སྤྲུལ་པ་ལེགས་འབུལ་གྱི། །བཞེས་ནས་བཅོལ་བའི་འཕྲིན་ལས་བསྒྲུབ་པར་མཛོད། །ཧཱུཾ་ན་ཚོད་ཡར་རྒན་ཅུང་ཟད་འགྲམ་ཤ་གཟར། །སྣམ་སྦྱར་བླ་གོས་ཐང་ཤམ་དུར་སྨྲིག་
ཆོས། །དགེ་སློང་སྡོམ་བརྩོན་ཞི་དུལ་རྣམ་འགྱུར་ལྡན། །སྤྲུལ་པ་སྣ་ཚོགས་སྟོན་པ་ཁྱོད་ལ་བསྟོད། །ཟ་འོག་ཁྲ་བོ་གསེར་གྱི་རི་མོ་ཅན། །འོད་འབར་རྩེ་བེར་སག་ཐེབ་ཆས་ཀྱིས་བརྗིད། །ཕྱག་གཡས་འཁར་གསིལ་གཡོན་པ་
ལྷུང་བཟེད་འཛིན། །ཉན་ཐོས་དགྲ་བཅོམ་ཚུལ་འཛིན་ཁྱོད་ལ་བསྟོད། །ཞལ་གདངས་མཆེ་གཙིགས་སྨ་ར་དབུ་སྐྲ་སེར། །དམར་ཟླུམ་སྤྱན་བགྲད་སག་ཐེབ་བེར་ཆེན་གསོལ། །རྡོ་རྗེ་གསེག་ཤང་ཐོགས་ནས་གདོང་ལྔའི་སྟེང། །རྒྱལ་
པོ་རོལ་པའི་སྟོབས་ཀྱིས་བཞུགས་ལ་བསྟོད། །གཞན་ཡང་རྟ་ནག་གཉིས་འཐུང་ལ་སོགས་པ། །སྣ་ཚོགས་ཞོན་པར་བཅིབས་དང་གོམ་འགྲོས་ཀྱིས། །སྟེང་འོག་ཕྱོགས་མཚམས་མྱུལ་བའི་མཐུ་མངའ་བ། །སྤྲུལ་བའི་རྒྱལ་པོ་

[031A]༄༅། །ཆེན་པོ་ཁྱོད་ལ་བསྟོད། །བདེ་ཆེན་དགའ་བཞི་སྟེར་བ་གསང་བའི་ཡུམ། །ལས་ཀུན་ཐོགས་མེད་བསྒྲུབ་པ་མདུན་ན་འདོན། །མངག་གཞུགས་ཀིངྐ་ར་སོགས་རྫུ་འཕྲུལ་ཅན། །ཐོགས་མེད་བཀའ་ཉན་
འཁོར་དང་བཅས་ལ་བསྟོད། །རྒྱ་གར་ཨཽཌྜི་ཡཱ་ནའི་པཎ་ཆེན་གྱིས། །གཙུག་ཏུ་རྡོ་རྗེ་ལྕེ་ཐོག་ཨ་མྲྀ་ཏ། །བླུད་ནས་བཀའ་བསྒོས་ཇི་བཞིན་ཁས་བླངས་པའི། །དམ་ཚིག་གཉན་པོ་མ་གཡེལ་ཉེ་བར་དགོངས། །ཐུབ་པའི་
བསྟན་སྲུངས་བླ་མའི་སྐུ་ཚེ་འཕེལ། །དགེ་འདུན་ཚོགས་རྣམས་ཐུགས་མཐུན་བཤད་སྒྲུབ་འཕེལ། །དཔལ་ལྡན་བླ་མའི་སྐུ་ཚེ་ཆབ་སྲིད་རྒྱས། །འཇིག་རྟེན་ཁམས་སུ་བདེ་སྐྱིད་དར་བར་ཤོག་ཁྱད་པར་ཕྱོགས་འདིར་ལྷ་ཁྱོད་
གསོལ་མཆོད་པའི། །འགྲོ་རྣམས་ནད་རིམས་གདོན་བགེགས་དབུལ་ཕོངས་སོགས། །བར་ཆད་ཉེར་འཚེ་ཀུན་ཞི་ཚེ་འབྱོར་དཔལ། །བདེ་སྐྱིད་ཡར་ངོའི་ཟླ་ལྟར་འཕེལ་བར་མཛོད། །ཡང་སྒོས་སེ་ཤིང་རྭ་བས་ཡོངས་བསྐོར་
བའི། །ཐེག་ཆེན་གླིང་སྤྱི་ཁྱད་པར་གྲྭ་ཚང་སྨད། །འཁོར་འདས་ཡོངས་ཀྱི་ལེགས་ཚོགས་མ་ལུས་པ། །སྲིད་མཐའི་པར་དུ་རྒྱས་པའི་འཕྲིན་ལས་མཛོད།། །་།དངོས་གྲུབ་ཀུན་འབྱུང་རྩ་བརྒྱུད་བླ་མ་ཡིས། །དམ་ཚིག་
གཉན་པོ་བསྒྲགས་ཤིང་མཐུ་རྩལ་ཞུགས། །འབར་བས་གླགས་ལྟའི་རྩ་ཕུང་བསྲེག་བྱེད་པའི། །ཐ་འོག་ཆོས་རྒྱལ་འཁོར་བཅས་འདིར་གཤེགས་ཤིག་མདུན་དུ་ལྟ་ན་སྡུག་པའི་ཕྲོ་བྲང་དབུས། །ཆུ་སྐྱེས་འདབ་སྟོང་ལྟེ་

[031B] །བམ་རོ་བསྣོལ་བའི་སྟེང་དུ་རྔམས་བརྗིད་སྐུ། །སྨུག་ནག་ཟབ་བེར་གྱོན་ཅིང་སག་ཐེབ་གསོལ། །རྡོ་རྗེ་འཁར་གསིལ་གཡས་གཡོན་ཕྱག་ཏུ་འཛིན། །གདོང་ལྔ་ཁྲོས་སྟེང་བརྐྱང་བསྐུམ་འགྱིང་བག་ཚུལ། །
གསང་ཡུམ་བློན་པོ་སྤྲུལ་འཁོར་གྲངས་མེད་པའི། །དབུས་སུ་དགྱེས་པའི་ཉམས་ཀྱིས་བཞུགས་པར་མཛོད། །མ་རུངས་ཁྲག་ཞག་རྒྱ་མཚོ་འཁྱིལ་བ་དང། །དབང་ལྔའི་མེ་ཏོག་བར་སྣང་ལྡ་ལྡིར་པྲེས། །སྨན་མཆོག་བསངས་
སྤོས་བསྲེགས་པའི་དུད་སྤྲིན་འཁྲིག་ཚིག་ཆེན་ཞུན་མར་སྐྲ་ཡི་སྡོང་བུའི་མེ། །དྲི་ལྡན་ཆབ་འཁྱིལ་དྲག་པོའི་བྱུག་རྫས་དང། །སྟོང་གསུམ་ལྟར་ཡངས་ཐོད་པར་རོ་བརྒྱའི་ཟས། །དགྲ་བགེགས་ཤ་ཁྲག་དྲོན་མོ་རི་ལྟར་སྤུངས། །
སྙན་བརྗིད་སྒྲ་ལྡན་རོལ་མོ་མཐའ་ཡས་འབུལ། །བརྒྱ་བྱིན་རྡོ་རྗེ་བརྒྱས་ཀྱང་ཞིག་པའི་སྐབས། །བྲལ་བའི་ཡ་ལད་དགྲ་སྡེའི་དཔུང་འཇོམས་པའི། །མཚོན་ཆ་རླུང་ལྟར་མགྱོགས་པའི་ཅང་ཤེས་རྟ། །ངར་ལྡན་གཡག་རྒོང་ར་ལུག་
རྐང་བཞི་ཕྱུགས། །སྒྲ་ཙམ་གྱིས་ཀྱང་དགྲ་བོའི་སྙིང་འབྱིན་པའི། །ཁྱི་ནག་སྤྱང་ཀི་འཕར་པ་སྟག་གཟིག་དྲེད། །རི་དྭགས་བྱ་རིགས་ཛོ་ཀི་སྐྱོ་གྲོགས་སོགས། །དངོས་བཤམས་ཡིད་སྤྲུལ་སྤྱན་གཟིགས་མཆོད་ཚོགས་
སྤྲོ༑ ་ཀ་དག་ཕྱག་རྒྱ་འགྱུར་མེད་ཆོས་ཉིད་དབྱིངས། །ཁ་གདངས་དྲག་ཁྲོས་ལ་སོགས་ངག་འདུལ་སྐུ། །ག་ན་བསྟེན་ཀྱང་བསྟན་པ་སྐྱོང་བའི་གཙོ། །ང་རོའི་སྒྲ་སྒྲོགས་ཆོས་རྒྱལ་ཁྱོད་ལ་བསྟོད། །ཅ་རེར་རྣལ་འབྱོར་སྟོང་

[032A]༄༅། །གྲོགས་མི་གཡེལ་ཞིང། །ཆ་ཤས་ཡོངས་རྫོགས་གསང་གསུམ་འཁོར་ལོའི་དྲུང། །ཇ་རིལ་ལ་སོགས་འཁོར་ཚོགས་རྒྱུ་སྐར་དབུས། །ཉ་རྒྱས་འཛུམ་ཞལ་བརྗིད་པ་ཁྱོད་ལ་བསྟོད། །ཏ་ཐཱ་ག་
ཏའི་བསྟན་པ་བསྲུང་པ་ལ། །ཐ་འོག་ཆོས་ཀྱི་རྒྱལ་པོར་སྐུ་སྤྲུལ་ཕྱིར། །ད་ལྟ་སྣང་སྟོང་རྟོག་བཏགས་དགྲ་དང་བགེགས། །ན་སོགས་ཆད་པ་དྲག་པོས་གཅོད་ལ་བསྟོད། །པ་སངས་ལྟར་དཀར་ཚེམས་ངོམས་རྒོད་པའི་
སྒྲས། །ཕ་རོལ་གཡུལ་ལས་རྒྱལ་བའི་གྲགས་པ་དཀར། །བ་དན་ཕྱོགས་བཅུར་བསྒྲེང་ནས་བསྟན་དང་འགྲོ། །མ་ལུས་སྐྱོང་བའི་བསྲུང་མ་ཁྱོད་ལ་བསྟོད། །ཙ་ན་བདག་གིས་ཉིན་མཚན་དུས་ཀུན་ཏུ། །ཚ་གྲང་ཁྱད་
བསད་ལྷ་ཁྱོད་སྒྲུབ་སྒྲུབས་ནས། །ཛ་ཞེས་བོས་པར་མི་ལྟོས་དངོས་གྲུབ་ཀྱིས། །ཝ་ལེར་རྣལ་འབྱོར་སྡེ་བཅས་སྐྱོང་ལ་བསྟོད། །ཞ་ལྟར་སྡེ་བརྒྱད་ཡོངས་ཀྱི་སྤྱི་བོར་མཛེས། །ཟ་བྱེད་རབ་གདངས་འདར་འཕྲིག་སྙིང་རློན་
འཆའ། །འ་འུར་འབྲུག་སྒྲ་སྒྲོག་པའི་ཕོ་ཉ་ཡིས། །ཡ་མའི་གནས་སུ་མ་རུངས་འཁྲིད་ལ་བསྟོད། །རྭ་གདེངས་རྡོ་རྗེས་དམ་ཆོས་སྒྲུབ་པའི་བགེགས། །ལ་གོར་མགོ་བོ་ཨརྫ་ཀར་བཀས་ཏེ། །ཤ་ཟ་ཁྲག་
འཐུང་ལས་བཞི་ཐོགས་མེད་ཀྱིས། །ས་སྟེང་རྣལ་འབྱོར་ཀུན་སྐྱོང་བསྲུང་མར་བསྟོད། །ཧ་ཧའི་སྒྲ་སྟོང་བསྒྲགས་ཚེ་ལོག་འདྲེན་ཚོགས། །ཨ་འཐས་བཞིན་དུ་རྒྱ་མཚོའི་ཕ་མཐར་བྲོས། །ཧ་ལ་ལྟར་གནག་མི་

[032B] །ཨ་དོན་སྟོང་པའི་དབྱིངས་སུ་འཇོམས་ལ་བསྟོད། །ལྷ་མཆོག་ཁྱོད་ལ་མཆོད་ཅིང་བསྟོད་པའི་མཐུས། །གསེར་མདོག་འཆང་བ་བློ་བཟང་གྲགས་བསྟན་དང། །བསྐལ་བཟང་རྣམ་འདྲེན་
བཞི་བའི་ལུགས་འཛིན་མགོན། །ཞབས་བརྟན་འཕྲིན་ལས་རྒྱ་མཚོའི་མཐར་ཁྱབ་སྤེལ། །འདུལ་ཁྲིམས་སེ་བའི་འཁྲི་ཤིང་དར་དྲག་གིས། །འཁྱུད་འདྲའི་རྭ་པས་མཐའ་བསྐོར་ཐེག་ཆེན་གྱི། །བྱང་ཆུབ་གླིང་སྤྱི་ཁྱད་
པར་གྲྭ་ཚང་སྨད། །དར་རྒྱས་བཤད་སྒྲུབ་བྱ་བ་མི་ཉམས་འཕེལ། །མཐུན་རྐྱེན་ཡོངས་ཚང་མི་འདོད་སྡང་བའི་དགྲ་མི་བསྲུན་འཁོར་བཅས་མཚོན་ཆ་འབར་བས་ཆོམས། །རྒྱ་བོད་ཧོར་གསུམ་བདེ་སྐྱིད་བཀྲ་ཤིས་ཕྱུག་
ཕུན་ཚོགས་དོན་ཀུན་འགྲུབ་པའི་འཕྲིན་ལས་མཛོད།། ་།དེར་ནི་རིང་དུ་འབད་ལས་ཚོགས་གཉིས་ནི། །མཁའ་ལྟར་ཡངས་པ་གང་ཞིག་བསག་པ་དེས། །བློ་མིག་མ་རིག་གིས་ལྡོངས་འགྲོ་བ་རྣམས། །
རྣམ་འདྲེན་རྒྱལ་བའི་དབང་པོར་བདག་གྱུར་ཅིག་དེར་མ་སོན་པའི་ཚེ་རབས་ཀུན་ཏུ་ཡང། །འཇམ་པའི་དབྱངས་ཀྱིས་བརྩེ་བས་རྗེས་བཟུང་ནས། །བསྟན་པའི་རིམ་པ་ཀུན་ཚང་ལམ་གྱི་མཆོག་རྙེད་ནས་བསྒྲུབ་པས་
རྒྱལ་རྣཾས་མཉེས་བྱེད་ཤོག་རང་གིས་ཇི་བཞིན་རྟོགས་པའི་ལམ་གྱི་གནད། །ཤུགས་དྲག་བརྩེ་བས་དྲངས་པའི་ཐབས་མཁས་ཀྱིས། །འགྲོ་བའི་ཡིད་ཀྱི་མུན་པ་བསལ་བྱས་ནས། །རྒྱལ་བའི་བསྟན་པ་ཡུན་རིང་འཛིན་གྱུར་

[033A]༄༅། །ཅིག་བསྟན་པ་རིན་ཆེན་མཆོག་གིས་མ་ཁྱབ་པའམ། །ཁྱབ་ཀྱང་ཉམས་པར་གྱུར་པའི་ཕྱོགས་དེར་ནི། །སྙིང་རྗེ་ཆེན་པོས་ཡིད་རབ་བསྐྱོད་པ་ཡིས། །ཕན་བདེའི་གཏེར་དེ་གསལ་བར་བྱེད་
པར་ཤོག་སྲས་བཅས་རྒྱལ་བའི་རྨད་བྱུང་འཕྲིན་ལས་ལས། །ལེགས་གྲུབ་བྱང་ཆུབ་ལམ་གྱི་རིམ་པས་ཀྱང། །ཐར་འདོད་རྣམས་ཀྱི་ཡིད་ལ་དཔལ་སྟེར་ཞིང། །རྒྱལ་བའི་མཛད་པ་རིང་དུ་སྐྱོང་གྱུར་ཅིག་ལམ་
བཟང་སྒྲུབ་པའི་མཐུན་རྐྱེན་སྒྲུབ་བྱེད་ཅིང། །འགལ་རྐྱེན་སེལ་བྱེད་མི་དང་མི་མིན་ཀུན། །ཚེ་རབས་ཀུན་ཏུ་རྒྱལ་བས་བསྔགས་པ་ཡི། །རྣམ་དག་ལམ་དང་འབྲལ་བར་མ་གྱུར་ཅིག་གང་ཚེ་ཐེག་པ་མཆོག་ལ་ཆོས་
སྤྱོད་བཅུས། །ཚུལ་བཞིན་སྒྲུབ་ལ་བརྩོན་པ་དེ་ཡི་ཚེ། །མཐུ་ལྡན་རྣམས་ཀྱིས་རྟག་ཏུ་གྲོགས་བྱེད་ཅིང། །བཀྲ་ཤིས་རྒྱ་མཚོས་ཕྱོགས་ཀུན་ཁྱབ་གྱུར་ཅིག། ་། བློ་བཟང་རྒྱལ་བསྟན་མ་བཞུགས་སོ།  །རྒྱལ་བ་མ་ལུས་སྐྱེད་
པའི་ཡབ་གྱུར་ཀྱང། །རྒྱལ་སྲས་ཚུལ་གྱིས་ཞིང་ཁམས་རབ་འབྱམས་སུ། །རྒྱལ་བའི་ཆོས་འཛིན་ཐུགས་བསྐྱེད་བདེན་པའི་མཐུས། །བློ་བཟང་རྒྱལ་བའི་བསྟན་པ་རྒྱས་གྱུར་ཅིག་སྔོན་ཚེ་དབང་པོའི་ཏོག་གི་སྤྱན་སྔ་
རུ༑ ༑དམ་བཅས་ཚེ་ན་སྙིང་སྟོབས་ཆེན་པོ་ཞེས། །སྲས་བཅས་རྒྱལ་བས་བསྔགས་བརྗོད་བདེན་པའི་མཐུས། །བློ་བཟང་རྒྱལ་བའི་  ྾  ལྟ་སྤྱོད་གཙང་མའི་བརྒྱུད་པ་སྤེལ་བའི་ཕྱིར། །ཐུབ་པའི་དྲུང་དུ་ཤེལ་དཀར་འཕྲེང་བ་

[033B] །ཆོས་དུང་གནང་ཞིང་ལུང་བསྟན་བདེན་པའི་མཐུས། །བློ་བཟང་རྒྱལ་བའི་  ྾  ལྟ་བ་རྣམ་དག་རྟག་ཆད་མཐའ་ལས་གྲོལ། །སྒོམ་པ་རྣམ་དག་བྱིང་རྨུགས་མུན་པས་སངས། །སྤྱོད་པ་རྣམ་དག་རྒྱལ་བའི་བཀའ་བཞིན་བསྒྲུབས། །བློ་
བཟང་རྒྱལ་བའི་  ྾  མང་དུ་ཐོས་པ་རྒྱ་ཆེར་བཙལ་བས་མཁས། །ཐོས་དོན་ཇི་བཞིན་རྒྱུད་ལ་སྦྱར་བར་བཙུན། །ཀུན་ཀྱང་བསྟན་འགྲོའི་དོན་དུ་བསྔོ་བས་བཟང། །བློ་བཟང་རྒྱལ་བའི་  ྾  དྲང་ངེས་གསུང་རབ་མ་ལུས་འགལ་མེད་དུ། །གང་ཟག་
གཅིག་གི་ཉམས་ལེན་གདམས་པ་རུ། །ངེས་པ་རྙེད་ནས་ཉེས་སྤྱོད་མཐའ་དག་འགག་བློ་བཟང་རྒྱལ་བའི་  ྾  ལུང་ཆོས་སྡེ་སྣོད་གསུམ་གྱི་འཆད་ཉན་དང། །རྟོགས་པའི་བསྟན་པ་བསླབ་གསུམ་ཉམས་ལེན་ཏེ། །མཁས་ཤིང་གྲུབ་པའི་
རྣམ་ཐར་རྨད་དུ་བྱུང། །བློ་བཟང་རྒྱལ་བའི་  ྾  ཕྱི་རུ་ཉན་ཐོས་སྤྱོད་པས་ཞི་ཞིང་དུལ། །ནང་དུ་རིམ་གཉིས་རྣལ་འབྱོར་གདེངས་དང་ལྡན། །མདོ་སྔགས་ལམ་བཟང་འགལ་མེད་གྲོགས་སུ་འཁྱེར། །བློ་བཟང་རྒྱལ་བའི་  ྾  རྒྱུ་ཡི་ཐེག་པར་བཤད་
པའི་སྟོང་པ་ཉིད། །འབྲས་བུའི་ཐབས་ཀྱིས་སྒྲུབ་པའི་བདེ་ཆེན་དང། །མཉམ་སྤྱོར་ཆོས་ཕུང་བརྒྱད་ཁྲིའི་སྙིང་པོའི་བཅུད། །བློ་བཟང་རྒྱལ་བའི་  ྾  སྐྱེས་བུ་གསུམ་གྱི་ལམ་གྱི་སྲུང་མའི་གཙོ། །མྱུར་མཛད་མགོན་དང་རྣམ་སྲས་ལས་བཤིན་
སོགས། །བསྟན་སྲུང་དམ་ཅན་རྒྱ་མཚོའི་མཐུ་སྟོབས་ཀྱིས། །བློ་བཟང་རྒྱལ་བའི་  ྾  མདོར་ན་དཔལ་ལྡན་བླ་མའི་སྐུ་ཚེ་བརྟན། །མཁས་བཙུན་བསྟན་འཛིན་དམ་པས་ས་སྟེང་གང། །བསྟན་པའི་སྦྱིན་བདག་མངའ་ཐང་དར་བ་ཡིས། །

[034A]༄༅། །བློ་བཟང་རྒྱལ་བའི་བསྟན་པ་རྒྱས་གྱུར་ཅིག། །།་རྣམ་གྲོལ་ཞི་བའི་རྒྱ་མཚོར་རོ་གཅིག་ཏུ། །གཞོལ་བའི་མཐའ་ཡས་ཆོས་ཚུལ་དལ་འབབ་ཀླུང། །ཚིག་གི་གཟེགས་མ་རེས་ཀྱང་དུག་གསུམ་གྱི། །དྲི་མ་
ཡོངས་འཁྲུད་ལེགས་བཤད་བདུད་རྩི་འདི། །དཔར་དུ་བསྐྲུན་པའི་རྣམ་དཀར་ཕུང་པོའི་མཐུས། །ཡང་དག་ཆོས་ཀྱི་སྒོ་མོ་སྟོང་ཕྲག་བརྒྱ། །གདངས་ཏེ་རྒྱུད་ལྔའི་འགྲོ་བ་མ་ལུས་པ། །དེས་ལེགས་ནོར་བུའི་མཛོད་ལ་དབང་འབྱོར་ཤོག་ ཅེས་པ་
འདི་ཡང་ནང་བསྟན་གྲུབ་མཐའ་རིས་མེད་ཀྱི་གསུང་རབ་དག་དཔར་དུ་བསྐྲུན་དང་བསྐྲུན་འགྱུར་གང་ལའང་སྦྱར་ཆོག་པའི་དགེ་བསྔོའི་སྨོན་ཚིག་ཏུ་ཤཱཀྱའི་དགེ་སྦྱོང་ཆོས་སྨྲ་བ་ངག་དབང་བློ་བཟང་བསྟན་འཛིན་རྒྱ་མཚོས་སྦྱར་བའོ།། ཞེས་སེར་སྨད་གྲྭ་ཚང་གི་སྔར་སྲོལ་ཐུན་མོང་མ་ཡིན་པའི་ཚོགས་འདོན་རྣམས་སེར་
སྨད་མཁན་པོ་ཀོང་པོ་བྱམས་པ་དོན་ཡོད་མཆོག་དང། དབུ་མཛད་སྨར་དཀོན་མཆོག་དཔལ་ལྡན་གཉིས་ནས་ཕྱོགས་སྒྲིག་ཞུས་པ་འདི་བཞིན་མཁན་རིན་པོ་ཆེ་མཆོག་ནས་ཇི་ལྟར་བསྐུལ་མ་ཞུས་པ་བཞིན་ཨ་རིར་གནས་བཞུགས་སེར་སྨད་རྒྱལ་རོང་དགེ་བཤེས་བློ་བཟང་མཐར་ཕྱིན་ལགས་ནས་
པར་བསྐྲུན་ཡོན་སྦྱོར་གནང་སྐབས་ལྡི་ལིར་བཅའ་བཞུགས་སོག་སྤྲུལ་གུ་རུ་དེ་ཝ་རིན་པོ་ཆེ་མཆོག་ནས་མཐུན་འགྱུར་རོགས་རམ་གནང་བ་ལ་བརྟེན་ནས་འཇམ་མགོན་རྒྱལ་བ་གཉིས་པའི་བསྟན་པ་འདི་ཉིད་ཕྱོགས་དུས་ཀུན་ཏུ་དར་རྒྱས་ཡུན་དུ་གནས་པའི་རྒྱུར་གྱུར་ཅིག། ཡི་གེ་པ་ནི་དབུ་མཛད་
སྨར་དཀོན་མཆོག་དཔལ་ལྡན་གྱིས་བགྱིས་པའོ།།  བོད་རྒྱལ་ལོ་་ཕྱི་ལོ་་ཟླ་ཚེས་ལ།། །།



